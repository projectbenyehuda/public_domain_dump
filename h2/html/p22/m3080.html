<!DOCTYPE html PUBLIC "-//W3C//DTD XHTML 1.0 Transitional//EN" "http://www.w3.org/TR/xhtml1/DTD/xhtml1-transitional.dtd"><html xmlns="http://www.w3.org/1999/xhtml" xml:lang="he" lang="he" dir="rtl"><head><meta http-equiv="Content-Type" content="text/html; charset=utf-8" /></head><body dir='rtl' align='right'><div dir="rtl" align="right"><!DOCTYPE html>
<html xmlns="http://www.w3.org/1999/xhtml" lang="en">
<head>
	<meta charset="utf-8"/>
	<title>קצור דברי הימים לבני-ישראל בשבתם על אדמתם: תְּקוּפָה שְׁנִיָה. יְמֵי הַמְּלוּכָה.</title>
	<meta name="author" content="אליעזר בן־יהודה"/>
</head>
<body>

<h2 id="יג.רֵאֹשִיתהַמְּלוּכָה.">יג. רֵאֹשִית הַמְּלוּכָה.</h2>

<blockquote>
<p>אַךְ שְׁמוּאֵל לֹא הָיָה אִיֹש מִלְחָמָה וְלֹא יָכוֹל לָצֵאת וְלָבוֹא לִפְנֵי הָעָם נֶגֶד הַאֹיֵב, וְכַאֲשֶׁר זָקֵן לֹא הָיְתָה לָאֵל יָדוֹ לַעֲצֹר בָּעָם וְהַפְּלִשְׁתִּים חָזְקוּ מְאֹד בַּיָמִים הָאֵלֶהַ, וַיָֹּשוּבוֹ וַיַּכְבִּידוּ עֻלָם עַל-ישְׁרָאֵל עוֹד יֹתֵר מִבָּרִאֹשנָה. וַיָּשִֹימוּ מַס עַל הָאָרֶץ, וַיִקְחוּ מִִישְׁרָאֵל אֲנַֹשִים לִצְבָאָם, וַיָּשִֹימוּ נְצִיבִים בְּכָל-אֶרֶץ יִשְֹרָאֵל לִגְבוֹת אֶת-הָמַס וְלִשְׁמֹר עַל הָעָם לְבִלְתִּי יִמְרֹד. וַיִּירְאוּ הַפְּלִשְׁתִּים פֶּן יַעֲשֹוּ לָהֶם <strong>הָעִבְרִים</strong> כְּלֵי זַיְן, חֶרֶב אוֹ חֲנִית, יְנַסוּ לִפְרֹק עֹל הַנֵכָר מֵעֲלֵיהֶם, וַיֶּאֶסְרוּ כָּל-חָרָֹש בַּרְזֶּל בְּיִשְֹרָאֵל, וַיְהִי כְּל-אִיֹש הֹלֵךְ לְהַפְּלִשְׁתִּים לִלְטֹש אֶת-מַחֲרַשְׁתוֹ, אֵתּוֹ וְקַרְדֻמוֹ.</p>
</blockquote>

<blockquote>
<p>ויֵּצֶר לְיִשְֹרָאֵל מְאֹד, וַיִּתְקַבְּצוּ זִקְנֵי הָעָם אֶל-שְמוּאֵל, וַיֹאמְרוּ אֵלָיו: הִנֵּה אַתָּה זָקַנְתָ וּבָנֶיךָ לֹא הָלְכוּ בִּדְרָכֵיךָ, עַתָּה שִֹימָה עָלֵינוּ מֶלֶךְ וְהָיִיְנוּ גַם אָנוּ כְּכָל-הַגּוֹיִם, ושְֹפָטָנוּ מַלְכֵּנוּ וְיָצָא לִפָנֵינוּ וְנִלְחַם מִלְחַמְתֵּנוּ.</p>
</blockquote>

<blockquote>
<p>וַיִּרַע הַדָּבָר בּעֵינֵי שְׁמוּאֵל, וַיָּעִיד בָּעָם כִּי הַמֶּלֶך יָשִֹים עָלָיו עֹל כָּבֶד, כִּי הַרְבֶּה יַרְבֶּה לוֹ אַנְשֵׁי צָבָא, יַעֲשֹר תְּבוּאַת אַדְמָתָם וְעֶדְרֵי מִקְנֵיהֶם וְיִקַח לוֹ, וְיִשְׁלֹט בָהֶם בְּיָד חֲזָקָה. וַיְמָאֵן הָעָם לִשְׁמֹעַ לְקוֹל דִבְרֵי שְׁמוּאֵל, וַיִּדְרְֹשוּ מֶלֶךְ לְמַעַן יוּכְלוּ לַעֲמֹד בִּפְנֵי הָאֹיְבִים הַמִּתְחַזְקִים בָּאָרֶץ וְרֹעֲצִים אוֹתָם, וְלִפְרֹק עַל הַנָכְרִים. וַיֹּאמֶר לָהֶם שְׁמוּאֵל בְּשֵׁם יְיָ כִּי עָשֹה יַעֲשֶֹה רְצוֹנָם. וַיַּזְעֵק שְׁמוּאֵל אֶת הָעָם הַמִּצְפָה וַיַּמְלֵךְ שָׁם בְּשֵׁם יְיָ אִיֹש יְפֵה מַרְאֶה גְּבַה הֶקּוֹמָה, מִֹשִכְמוֹ וָמַעְלָה גָּבוֹהַ מִכָּל הָעָם, הוּא שָׁאוּל בֶּן קִיֹש מִבְּנֵי בִנְיָמִין, לְמֶלֶךְ עַל יִשְֹרָאֵל. וַיָּרִיַע כָּל-הָעָם וַיִּקְרָא: יְחִי הַמֶּלֶךְ! וַיָּבִיאוּ מִנְחוֹת לְהַמֶּלֶךְ הֶחָדָֹש, וַיִּזְבְּחוּ זְבָחִים וַיִּשְֹמַח כָּל-הָעָם מְאֹד. וַיָּשָׁב כָּל הָעָם אִיֹש לְבֵיתוֹ, וְשָׁאוּל גַּם הוּא שָׁב אֶל-בֵּיתוֹ בַּגִּבְעָה לַעֲבֹד אַדְמָתוֹ.</p>
</blockquote>

<br>

<p>שאלות: מה העיר את ישראל לבקש להם מלך? מה היה מעמד ישראל ומעמד הפלשתים בעת הזאת? מה עשו הפלשתים בארץ ישראל? מי בא לבקש מלך? מה היתה תשובת שמואל? מה דבר שמואל אדות מלוכה? מה היתה אחרית הדבר? מי נבחר למלך? איה ואיך היה הדבר?</p>

<p>––––––––</p>

<h2 id="יד.מְלוּכַתשָׁאוּל.">יד. מְלוּכַת שָׁאוּל.</h2>

<blockquote>
<p>וְשָׁאוּל הָיָה אַמִּיץ הַלֵב וְגִבּוֹר חַיִל, וֹבְנוֹ יְהוֹנָתָן הָיָה עַז כַּנָמֶר וְגִבּוֹר כָּאֲרִי. וַיַּךְ יְהוֹנָתָן אָת-נְצִיב פְּלִשְׁתִּים אֲשֶׁר הָיָה בְּגֶבַע, וַיִּפְשַׁע יִשְֹרָאֵל בַּפְּלִשְׁתִּים. וַיֵּאָסְפוּ פְּלִשְׁתִּים לְמִלְחָמָה עַל-יִשְֹרָאֵל בְּחַיִל גָּדוֹל, בְּרֶכֶב וּפָּרָֹשִים הַרְבֵּה. וַיַּצְעֵק שָׁאוּּל אֶת-הָעָם לְמִּלְחָמָה, וַיִּצָעֲקוּ אַחֲרָיו רַבִּים מִגִּבּוֹרֵי הֶחַיִל. אֶפֶס כִּי לֹא הָיָה חֶרֶב וַחֲנִית בִּידֵיהֶם זוּלָתִי לְשָׁאוּל וִיְהוֹנָתָן בְּנוֹ, וַיִּירְאוּ מִפְּנֵי הַפְּלִשְׁתִּים הָרַבִּים, הַמְזֻיָנִים וּמְלֻמָדֵי מֵלְחָמָה. וַתִּצְלַח רוֹחַ גְּבוּרָה עַל-יְהוֹנָתָן וַיַּעַל לְבַדוֹ, הוּא וְנוֹשֵׂא כֵּלָיו, אֶת-מַצָב פְּלִשְׁתִּים, וַיִפּוֹל עַל אַנְשֵׁי הַמַּצָב וַיַכֵּם. וַתְּהִי חֲרָדָה גְדוֹלָה בְּמַחֲנֵה פְּלִשְׁתִּים, וּמְהֻמָה וּמְבוּכָה, וַתְּהִי חֶרֶב אִיֹש בְּרֵעֵהוּ. וְגִבּוֹרֵי הַחַיִל בְּמַחֲנֶה יִשְֹרָאֵל וְשָׁאוּל בְּרֹאשָם מִהֲרוּ אַחֲרֵי יְהוֹנָתָן, וַיָּחֵלוּ לְהַשְׁחִית בַּפְּלִשְׁתִּים. וַיִּפְנוּ הַפְּלִשְׁתִּים עֹרֶף לִפְנֵי יִשְֹרָאֵל, וַיָּנוּסוּ. וַיַּדְבְּקוּ יִשְֹרָאֵל אַחֲרֵיהֶם וַיַּכְרִיעוּם. וַיּשְׁלְלוּ שָׁלָל וּכְלֵי נֶשֶׁק לָרוֹב.</p>
</blockquote>

<blockquote>
<p>וַיִּבְחַר שָׁאוּל אַנְשֵׁי חַיִל לְצָבָא תָּמִיד, וַיּשָֹם אֶת <strong>אַבְנֵר,</strong> אִיֹש גִּבּוֹר וּבַעַל תַּכְסִיסֵי מִלְחָמָה, לְשַֹר צָבָא. וַיָּשֶֹם שָֹרֵי מֵאוֹת וְשָֹרֵי אֲלָפִים עַל הַצָבָא <strong>וְרָצִים</strong> מְזֻיָנִים אֲשֶׁר עָמְדוּ הָכֵן תָּמִיד לַעֲשֹוֹת מִצְוָת הַמֶּלֶךְ. ויגדל מעט את-מעמד ביתו ומשרתיו. ותהי גבע עיר מולדתו לעיר מלוכה, ויקראו לה גבעת שאול<a href="#fn:1" id="fnref:1" title="see footnote" class="footnote"><sup>1</sup></a>.</p>
</blockquote>

<blockquote>
<p>וַיִּלָחֵם שָׁאוּל בְּכָל-הַגּוֹיִם מִסָּבִיב, וַיִּךְ אֶת עַמּוֹן וּמוֹאָב וְאֶת-הַפְּלִשְׁתִּים, וַיִּפְרֹק אֶת-עֹל הַנֵּכָר מֵעַל יִשְֹרָאֵל.</p>
</blockquote>

<blockquote>
<p>אֶפֶס כִּי שְׁתֵּי פְּעָמִים לֹא נִזְהָר שָׁאוּל לְקַיִם כָּל-פִּרְטֵי הַמִּצְוָה אֲשֶׁר צִוָּהוּ שְׁמוּאֵל בְשֵׁם יְיָ בְּמִלְחָמָה עַל-הָאֹיֵב, וַיּוֹדִיעֵהוּ ּשְמוּאֵל כִּי מָאַס יְיָ אוֹתוֹ מִהְיוֹת מֶלֶךְ עַל יִשְׁרָאֵל. וַיִּבָּהֵל שָׁאוּל מִפְּנֵי דִבְרֵי הַנָּבִיא, וַיִּתְעַצֵּב אֶל-לִבּוֹ וַתָּחֵל רוּחַ רָעָה לְבַעֵת אוֹתוֹ מֵעֵת לְעֵת וּשְׁמוּאֵל הָלַךְ לְבֵית לֶחֵם בְּנַחֲלַת יְהוּדָה וַיִּבְחַר שָׁם בְּשֵׁם יְיָ אֶת הַנַּעַר דָוִד בֶּן-יִשַׁי נַעַר אַדְמוֹנִי יְפֵה עֵיַנִים וְטוֹב רֹאִי, אֲשֶׁר הָיָה רֹעֶה צאֹן אָבִיו, וַיּוֹעִידֵהוּ לְמֶלֶךְ עַל-יִשְֹרָאֵל.</p>
</blockquote>

<br>

<p>שאלות: תכונת שאול ובנו? מה מעשה עושה יהונתן להראות לפלשתים כי פשע ישראל בהם? מה עשו הפלשתים? מי הראה אמץ לב הפעם? מה היתה אחרית המלחמה? מה עשה שאול דבר חדש בישראל? מה היה בינו ובין שמואל?</p>

<p>––––––––</p>

<h2 id="טו.שָׁאוּלוְדָוִד.">טו. שָׁאוּל וְדָוִד.</h2>

<blockquote>
<p>וְהָרוּחַ הָרָעָה אֲשֶׁר תָּקְפָה אֶת-שָאוּל הִפִּילַתְהוּ בְּמָרָה שְׁחוֹרָה חֲזָקָה וַיְהִי עֶצִב וְנוּגֶה כָּל -הַיָּמִים. ויִּיעֲצוֹ לוֹ עֲבָדָיו לָקַחַת לְבֵיתוֹ אִיֹש יֹדֵעַ נַגֵּן לְהַשְֹקִיט רוּחוֹ בְּמַנְגִּינוֹתָיו. וְדָוִד הָיָה מֵטִיב נַגֵּן מְאֹד וַיּוּבָא בֵיתָה שָׁאוּל, וַיְהִי מְנַגֵּן לְפָנָיו בְּכִנוֹר בְּכָל-עֵת אֲשֶׁר תְּקָפַתּוֹ הָרוּחַ, וְרָוַח לוֹ.</p>
</blockquote>

<blockquote>
<p>וַיְהִי הַיּוֹם, וּפְלִשְׁתִּים נִלְחָמִים עִם יִשְֹרָאֵל, וַיֵּצֵא מִמַּחֲנֵה פְּלִשְׁתִּים אִיֹש,, גָּלְיָת שְׁמוֹ, גְּבַה קוֹמָה כַּעֲנָק וּמַרְאֵהוּ נוֹרָא, לָבוֹּש כֹּבַע נְחשֶׁת וְֹשִרְיוֹן קָשְֹקַשִֹּים וְכִידוֹן בֵּין כְּתֵפָיו וַחֲנִית גְּדוֹלָה כְבֵדָה. וַיִּקְרָא לְיִשְֹרָאֵל כִּי יָבְרוּ אִיֹש אֶחָד לְהִלָּחֵם אִתּוֹ לְבַדוֹ, וּמִי מִשְׁנֵיהֶם יְנֻצַּח, וְהָיָה עַמּוֹ לַעֲבָדִים לְעַם הַמְּנַצֵחַ. וְלֹא מָצָא אִיֹש מִיִשְׁרָאֵל אֶת-לִבּוֹ לָצֵאת לַקְּרָב עִם הַפְּלִשְׁתִּי הָעַנָק הַזֶה, וַיִּתְקַלְסוּ הַפְּלִשְׁתִּים בְּיִשְֹרָאֵל. וְהַנַּעַר דָוִד הָיָה בַמַּחַנֶה גַם הוּא, וַתִּלְבְֵֹּשהוּ רוּחַ גְּבוּרָה, וַיָּבוֹא לִפְנֵי שָׁאוּל וַיֹּאמֶר לוֹ: &#8220;אַל יִפּוֹל לֵב אָדָם עַל הַפְּלִשְׁתִּי הֶעָרֵל הַזֶּה, עַבְדְּךָ יֵלֵךְ וְנִלְחַם עִמּוֹ&#8221;.</p>
</blockquote>

<blockquote>
<p>וַיִּפקְפֵּק שָׁאוּל. וַיְסַפֵּר לוֹ הַנַּעַר לֵאמֹר: &quot;רֹעֶה הָיָה עַבְדֶּךָ לְאָבִיו בַּצֹאן. וּבָא הָאֲרִי וְהַדֹּב וְנָשָֹא שֶֹה מֵהָעֵדֶר. וְיָצֲאתִּי אַחֲרָיו וְהִכִּיתִיו, וְהִצַּלְתִּי מִפִּיו. וַיָּקֹם עָלַי, וְהֶחֶזֲקְתִי בִּזְקָנוֹ וְהִכִּיתִיו וַהַמִיתִיו. גַם-אֶת-הַדֹּב הִכָּה עַבְדֶךָ, וְהָיָה הַפְּלִשְׁתִּי הֶעָרֵל הַזֶה כְּאַחַד מֵהֶם, כִּי חֵרֵף מַעַרְכוֹת אֱלֹהִים חַיִים . וַיַּּרא שָׁאוּל כִּי רוּחַ גִּבּוֹרִים בְּהַנַּעַר וַיִּשְׁלְחֵהוּ לְהִלָּחֵם בְּגָלְיַת. וַיִּקַּח דָּוִד קַלָּע וַבֳנָיִם קְטַנּוֹת, וַיֵּלֶךְ הָלֹךְ וְקָרֵב לְמַחֲנֵה פְּלִשְֹתִּים. וַיַּבֵּט הַפְּלִשְׁתִּי אֶל-הַנַּעַר הָאַדְמוֹניִ וַיִּבְזֵהוּ. וַיִּקְרָא: הֲכֶּלֶב אָנֹכִי כִּי אַתָּה בָא אֵלַי בְּמַקְלוֹת? וַיָּרָץ דָּוִד לִקְרָאתוֹ וַיִּקְלַע אֶבֶן אֶל-מִצְחוֹ. וַתִּטְבַּע הָאֶבֶן בּמֶצַח גָּלְיַת, וַיִּפֹּל הַפְּלִשְׁתִי עַל פָּנָיו. וַיְמַהֵר דָּוִד וַיִּשְׁלֹף אֶת-חֶרֶב גָּלְיַת מִּתַעֲרָה וַיִּכְרֹת רֹאֹשוֹ, וַיָּשָׁב הַמַּחֲנֶה וְרֹאֹש הַפְּלִשְׁתִּי בְּיָדוֹ. וַיֶּחֱזַק לֵב יִשְֹרָאֵל, וְהַפְּלִשְׁתִּים נִבְהַלוּ וַיִּמַּס לִבָּם, וַיַּכּוּ יִשְֹרָאֵל אֶת-פְּלִשְׁתִּים מַכָּה רָבָּה.</p>
</blockquote>

<blockquote>
<p>וַיֵּצֵא לְדָּוִד שֵׁם אַמִּיץ לֵב וְגִּבּוֹר חַיִל . וַיִּתֵּן לוֹ שָׁאוּל אֶת-מִיכַל בִּתוֹ לְאִשָׁה, וְיֹהוֹנָתָן אֲהֵבוֹ מְאִֹּד בִּגְלַל אֹמֶץ לִבּוֹ וְגְבוּרָתוֹ. וַיְהִי כְֹּשוּב הָעָם מֵהַמִּלְחָמָה וָתֵּצֵאנָה הַנָֹּשִים מִכָּל -עָרֵי יִשְֹרָאֵל לִקְרָאתָם בְּתֻפִּים וְֹשִירִים וַתַּעֲנֶינָה:</p>
</blockquote>

<blockquote>
<p>הִכָּה שָׁאוּל בְּאֲלָפָיו.</p>

<p>וְדָוִד בְּרִבְבוֹתָיו!</p>
</blockquote>

<blockquote>
<p>וַיַּעִירוּ הַדְּבָרִים הָאֵלֶה בְּלֵב שָׁאוּל הַחֹלֶה בְרוּחוֹ, רֶגֶֹש קִנְאָה חֲזָקָה בְּדָוִד, וַיֹּאמֶר: עַתָּה יֵט לֵב הָעָם אַחֲרֵי הַגִּבּוֹר הַצָּעִיר וְיִתֵּן לוֹ מְלוּכָה. וַיָּחֶל לְשְֹנֹא אוֹתוֹ. וַיְדַבֵּר יְהוֹנָתָן לִפְנֵי אָבִיו עַל-דָּוִד טוֹבוֹת, אַךְ שָׁאוּל הוֹסִיף לִשְֹטֹם אוֹתֹו וַיְבַקֵֹּש לְהָמִיתוֹ. וַיִּבְרַח דָּוִד מִפְּנֵי שָׁאוּל וַיִּסָּתֵר יָמִים רַבִּים בְּמִדְבַּר יְהוּדָה. וַיֵּאָנֵס פְּעָמִים רַבּוֹת לְבַקֵֹּש לוֹ מִפְלָט בְּאֶרֶץ עַמּוֹן וְהַפְּלִשְׁתִּים אֹיְבֵי עַמּוֹ. וַיִּתְלַקְטוּ אֵלָיו אֲנָֹשִים רַבִּים וַיִּתְהַלְכוּ אִתּוֹ וַיְהִי לָהֶם לְרֹאֹש. וַיְרַדְּפֵהוּ שָׁאוּל כָּל-הַיָּמִים אַךְ לֹא הִשִֹיגָה יָדוֹ לָעֲשֹוֹת לוֹ רָעָה.</p>
</blockquote>

<br>  

<p>שאלות: איך הובא דוד לבית שאול ומה עשה שם? מי זה גלית? מראהו לתלבושתו? מה בקש? במה נתגלה כח לב דוד? הנבהל דוד מפני גלית? איך הכה דוד את גלית? מה שכר נתן שאול לדוד? מי אהב אותו בפרט? מה העיר איבת שאול לדוד? מה היתה אחרית האיבה?</p>

<p>––––––––</p>

<h2 id="טז.מוֹתשָׁאוּל.">טז. מוֹת שָׁאוּל.</h2>

<blockquote>
<p>וַיִּפּוֹל לֵב שָׁאּול וַיֵּרֶף רוּחוֹ, וְלֹא יָכוֹל לִשְׁעוֹת בְּתִקוּן מַעֲמַד הָאָרֶץ לְחַזְקָהּ וּלְבַצְרָה מִפְּנֵי הָאֹיֵב.</p>
</blockquote>

<blockquote>
<p>וַיִּרְאוּ הַפְּלִֹשִּתים כִּי רָפָה שֵׁנִית כֹּחַ יִשְֹרָאֵל, וַיֶּאֶסְפוּ חַיִל גָּדוֹל וַיָֹּשוּבוּ וַיָּעֲלוּ עַל-הָאָרֶץ וַייַחֲנוּ בְֵּעֶמק יֵזְרְעֵאל. וַיִּתְאַזֵר שָׁאוּל שְׁאֵרִית כֹּחוֹ וַיֵּצֵא לִקְרַאת הַפְּלִשְׁתִּים, וַיַּעֲרוֹךְ עֲלֵיהֶם אֵצֶל הַר הַגִּלְבֹּעַ, וַיִּלָחֵם הוּא וִיהוֹנָתָן בְּנוֹ וְהַחַיִל אֲשֶׁר אִתָּם בִּגְבוּרָה וָעֹז. אַךְ הַפְּלִשְׁתִּים הָיוּ רַבִּים מְאֹד, וְרוּחַ גְּבוּרַת יִשְֹרָאֵל לֹא הָיְתָה לוֹ עוֹד כְּבָרִאֹשֹנָה, וַיִּגְבְּרוּ הַפְּלִשְׁתִּים וַיַּכּוּ אֶת-חֵיל שָׁאוּל, וְגַם יְהוֹנָתָן הַגִּבּוֹר נָפַל בַּחָרֶב. וַיַּרְא שָׁאוּל כִּי עוֹד מְעַט וְהִדְבִּיק הָאֹיֵב גַם אוֹתוֹ, וְלֹא אָבָה לִנְפֹּל בִּידֵיהֶם וַיִּפֹּל עַל-חַרְבּוֹ וַיָּמֹת. וַּתְהִי מְבוּסַת יִשְֹרָאֵל גְּדוֹלָה בַּמִּלְחָמָה הַזֹאת, וְהַפְּלִשְׁתִּים קָרְעוּ עָרִים רַבּוֹת מֵעַל יִשְֹרָאֵל.</p>
</blockquote>

<blockquote>
<p>וַיְּהִי כִּשְׁמֹעַ דָּוִד אַת -תְּבוּסַת יִשְֹרָאֵל וַיֵּצֶר לוֹ מְאֹד, וַיְקוֹנֵן אֶת-הַקִּינָה הַזֹאת:</p>

<p>&#8230;. אֵיךְ נָפְלוּ גִּבּוֹרִים!</p>

<p>אַל תַּגִּידוּ בְגַת,</p>

<p>אַל תְּבַשְֹרוּ בְּחוּצוֹת אַשְׁקְלוֹן,</p>

<p>פֶּן תִּשְֹמַחְנָה בְּנוֹת פְּלִשְׁתִּים,</p>

<p>פֶּן תַּעֲלֹזְנָה בְּנוֹת הָעֲרֵלִים!</p>

<p>הָרֵי בַּגִּלְבֹּעַ! אַל טַל</p>

<p>וְאַל מָטָר עֲלֵיכֶם!&#8230;</p>

<p>כִּי שַׁם נִגְעַל מָגֵן גִּבּוֹרִים.</p>
</blockquote>

<p>––––––</p>

<blockquote>
<p>מִדַּם חֲלָלִים, מֵחֵלֶב גִּבּוֹרִים</p>

<p>קֶשֶׁת יְהוֹנָתָן לֹא נָסוֹגָה אָחוֹר</p>

<p>וְחֶרֶב שָׁאוּל לֹא תַֹשוּב רֵיקָם.</p>

<p>שָאוּל וִיהוֹנָתָן, הַנֶּאֶהָבִים וְהַנְּעִימִים,</p>

<p>בְּחַיֵיהֶם וּבְמוֹתָם לֹא נִפְרָדוּ,</p>

<p>מִנְשָׁרִים קַלּוּ, מֵאֲרָיוֹת גָּבֵרוּ!</p>

<p>בְּנוֹת יִשְֹרָאֵל אֶל-שָאוּל בְּכֶינָה,</p>

<p>הַמַּלְבִּישְׁכֶם שָׁנִי עִם עֲדָנִים,</p>

<p>הַמַּעֲלֶה עֲדִי זָהָב עַל-לְבוּשְׁכֶן!</p>

<p>אֵיךְ נָפְלוּ גִּבּוֹרִים&#8230;</p>

<p>צַר לִי עָלֶיךָ,</p>

<p>אָחִי יְהוֹנָתָן,</p>

<p>נָעַמְתָּ לִי מְאֹד!</p>

<p>נִפְלְאָה אַהֲבָתְךָ לִי&#8230;</p>

<p>אֵיךְ נָפְלוּ גִּבּוֹרִים!&#8230;</p>
</blockquote>

<br>  

<p>שאלות: מה חזק את לב הפלשתים להחל שנית מלחמה על ישראל? איה היתה המלחמה הפעם? איה היה מחנה ישראל? איך נלחמו ישראל הפעם? איך גברו עליהם הפלשתים? מה אמץ לב הראה שאול?</p>

<p>מה היתה אחרית המלחמה הזאת? השמח דוד על מפלת אויבו? מה עשה? מה פרוש תעלוזנה, נגעל, וכו'?</p>

<p>מה השבחים אשר ספר דוד על שאול ויהונתן?</p>

<p>––––––––</p>

<h2 id="יז.דָּוִדמֶלֶךְ.בֵּיתשָׁאוּלוּבֵיתדָּוִד.">יז. דָּוִד מֶלֶךְ. בֵּית שָׁאוּל וּבֵית דָּוִד.</h2>

<blockquote>
<p>וַיִּתְחַזֵּק אַבְנֵר שַֹר הַצָבָא אֲשֶׁר לְשָׁאוּל. וַיֶאֱסֹף אֶת שֵׁארִית הַפְּלֵטָה, וַיַּעֲבֹר אִתָּם אֶת הַיַּרְדֵּן. וַָּיבוֹא הַגִּלְעָדָה. וַיָּמְלֵךְ שָׁם עַל יִשְֹרָאֵל אֶת-אִיֹש בשֶׁת בֶּן-שָאוֹל, אִיֹש חַלָֹּש וּרְפֶה רוּחַ מְאֹד.</p>
</blockquote>

<blockquote>
<p>וְדָּוִד וַאֲנָשָׁיו עָלוּ חֶבְרוֹן, אֲשֶׁר הָיְתָה עִיר הָאֵם בְּשֵׁבֶט יְהוּדָה, וַיְשִֹימוֹהוֹ בְנֵי יְהוּדָה לְמֶלֶךְ עֲלֵיהֶם (כְּאֶלֶך וּמֵאָה וְחָמֵֹש וְעֶשְֹרִים שָׁנָה לִפְנֵי גָּלוּתֵּנוּ). וַיִּקָּרַע יְהוּדָה מֵעַל יִשְֹרָאֵל. וַתְּהִי מִלְחָמָה קָשָֹה בֵּין בֵּית שָׁאוּל וּבֵית דָּוִד שְׁתֵּי שָׁנִים. וַיְהִי דָוִד הֹלֵךְ וְחָזַק וּבֵית שָׁאוּל הֹלֵךְ וָדָל. וַתָּקָם מְרִיבָה בֵּין אִיֹש-בּשֶׁת וְאַבְנֵר, וַיִּתֵּן גַּם אַבְנֵר אֶת-יָדוֹ לְדָוִד, וַיַּעֲזֹר לוֹ לְהָסֵב אֵלָיו גַּם-אֶת-יִשְֹרָאֵל. וְיוֹאָב שַֹר גְּדוּדֵי דָוִד הָיָה אִיֹש גִּבּוֹר חַיִל אַךְ קָשֶׁה וְאִיֹש נְקָמָה. וְהוּא הָיָה אֹיֵב לְאַבְנֵר עַל אֲשֶׁר הֵמִית בַּמַּעֲרָכָה בְּיוֹם מִלְחָמָה אֶת-עֲשָֹהאֵל אֲחִי יוֹאָב. אַףָ פָּחַד יוֹאָב פַּחַד פֶּן יָשִֹים דָּוִד אֶת-אַבְנֵר, הַנִּכְבָּד בְּעֵינֵי כָּל יִשְֹרָאֵל בּרֹאש כָּל-הַצָבָא. וַיְהִי בְּבוֹא אַבְנֵר לְדָוִד חֶבְרוֹנָה וַיַּכֵּהוּ יוֹאָב וַיְמִיתֵהוּ.</p>
</blockquote>

<blockquote>
<p>וּשְׁנֵי שָֹרֵי גְדוּדִים בִּצְבָא אִיֹש בּשֶׁת בָּגְדוּ בְּמַלְכָם, וַיִּרְצְחוּהוּ בְּבֵיתוֹ בְּשָׁכְבוֹ אֶת-מִשְׁכַּב הַצָהֱרָיִם.</p>
</blockquote>

<blockquote>
<p>וַיִּרְאוּ כָּל-שִבְטֵי יִשְֹרָאֵל כִּי בֵית שָׁאוּל נִסְפֶּה וְדָוִד מַצְלִיחַ בְּכָל אֲשֶר יִפְנֶה. וַיִּזְכְּרוּ אֶת-כָּל-גְּבוּרוֹתָיו אֲשֶׁר עָשָֹה לִפָנִים בִּהְיוֹתוֹ עִם שָׁאוּל וַיּרְאוּ כִּי אֵין טוֹב לְהָעָם עַתָּה בִּלְתִּי אִם לִדְבֹּק בַּמֶלֶךְ הַגִּבּוֹר הַזֶּה. וַיָּבוֹאוּ זִקְנֵי כָּל-שִבְטֵי יִשְֹרָאֵל חֶבְרוֹנָה, וַיִּמְשְׁכוּ אֶת-דָּוִד לְמֶלֶךְ עַל-כָּל-יִשְֹרָאֵל. וַיִּהְיוּ יְהוּדָה וְיִשְֹרָאֵל שֵׁנִית לְעַם אֶחָד. וְשֵׁבֶט יְהוּדָה, אֲשֶׁר הָיָה עַד עַתָּה אֶחָד מֵהַדַּלִים בְֹּשִבְטֵי יִשְֹרָאֵל. הָיָה עַתַּה לִרֹאֹש הַשְֹּבָטִים.</p>
</blockquote>

<br>

<p>שאלות: מי מלך אחרי שאול? מי החזיק בבית שאול? מה עשה דוד אחרי מות שאול? איה נהיה למלך ועל מי? מה היה בינו לבין בית שאול? הנשאר אבנר נאמן לבית שאול? מה היתה אחריתו של אבנר? מה הכהו? תכונת יואב? אחרית בית שאול? מה עשו שבטי ישראל? מה היה שבט יהודה קדם ומה היה עתה?</p>

<p>––––––––</p>

<h2 id="יח.מְלוּכַתדָּוִד.הַצָבָא.סִדְרֵיהַמֶּמְשָׁלָה.">יח. מְלוּכַת דָּוִד. הַצָבָא. סִדְרֵי הַמֶּמְשָׁלָה.</h2>

<blockquote>
<p>וַיָּחֶל דָּוִד לְחַזֵק אֶת מַלְכוּתוֹ. וַיָּשֶֹם לִבּוֹ לְכוֹנֵן עִיר מְלוּכָה לֹא בְּנַחֲלַת אַחַד הַשְׁבָטִים, לְמַעַן יִהְיֶה לְכָל-הַשְׁבָטִים חֵלֶק שָׁוֶה בָּה וְלֹא יְקַנֵּא שֵׁבֶט בְּשֵׁבֶט, וְהָיְתָה הָעִיר הַזֹאת מֶרְכָּז לְכָל הָאָרֶץ. וַיִּכְבֹּש אֶת-הָעִיר <strong>יְבוּס</strong> מִידֵי הַיְבוּסִים, וַיָּשֶֹם מִשְׁכָּנוֹ בְהַר צִיוֹן וַיִּקְרָא לוֹ עִיר דָּוִד, וּלְהָעִיר כֻּלָּהּ נִקְרָא הַשֵׁם <strong>יְרוּשָׁלִָם.</strong></p>
</blockquote>

<blockquote>
<p>וַיִּרְאוּ הַפְּלִשְׁתִּים כִּי דָּוִד הָיָה לְמֶלֶך לְכָל יִשְֹרָאֵל וְהוּא הֹלֵךְ וְחָזָק וַיַּעֲלוּ עָלָיו לַמִּלְחָמָה וַיַּכֵּם דָּוִד, וַיָּסַר אֶת-עֻלָּם מֵעַל-יִשְֹרָאֵל.</p>
</blockquote>

<blockquote>
<p>וְחִירָם מֶלֶךְ צוֹר שָׁמַע אֶת-גְבוּרַת דָּוִד, וַיְבַקֵֹּש יְדִידוּתוֹ, וַיִּכְרֹת דָּוִד עִמּוֹ בְרִית שָׁלוֹם. וַיָּחֶל דָּוִד לְבַצֵּר אֶת-עִיר מַלְכוּתוֹ וּלְהַגְדִילָה, וַיִּשְׁלַח לוֹ חִירָם מֶלֶךְ צוֹר עֵצִים מֵאַרְזֵי הַלְבָנוֹן וְחָרְשֵׁי עֵץ וְחָרְשֵׁי אֶבֶן, וַיִּבֶן דָּוִד לוֹ הֵיכָל בְּעִיר דָּוִד וּבִנְיָנִים רַבִּים בִּירוּשָׁלִָם. וַיָּבִיא אֶת אֲרוֹן יְיָ יְרוּשָׁלַיְמָה וַיְשִֹימֵהוּ בְעִיר דָּוִד. וַתְּהִי יְרוּשַׁלָםִ לְעִיר הַקֹּדֶֹש, מִשְׁכַּן יְיָ אֱלֹהֵי יְשְֹרָאֵל.</p>
</blockquote>

<blockquote>
<p>וַיִּמְֹשֹל דָּוִד בְּכָל-יִשְֹרָאֵל, מִדָן וְעַד בְּאֵר שָׁבַע, וֶיָּחֵל לַעֲשֹוֹת סְדָרִים בְּמֶמְשַׁלְתוֹ. וַיָּקֶם צָבָא גָדוֹל, חָזָק, מְסֻדָּר וּמְלֻמָּד מִלְחָמָה, מִגִּבּוֹרֵי הַחַיִל בִּבְנֵי יְשְֹרָאֵל, וְגַם מִשְּכִירִים מִבְּנֵי הַנֵּכָר, וְיוֹאָב הַגִּבּוֹר הָיָה <strong>שַֹר הַצָבָא</strong>. וּגְדוּד &#8220;שְׁלֹשִים גִּבּוֹרִים&#8221; נִפְלָאִים הָיָה לוֹ, אֲשֶׁר עָשֹוּ נִפְלָאוֹת בְּיוֹם קְרָב. יְשָׁבְעָם בֶּן-חַכְּמוֹנִי, רֹאֹש הַשְֹּלֹשִים, עוֹרֵר אֶת-חֲנִיתוֹ עַל-שְמֹנָה מֵאוֹת חָלָל בְּפַעַם אֶחָת. אֶלְעָזָר בֶּן-דּוֹדוֹ קָם לְבַדוֹ נֶגֶד גְּדוּד שָׁלֵם שֶׁל פְּלִשְׁתִּים, וַיַּךְ בָּהֶם עַד כִּי יָגְעָה יָדוֹ וַתִּדְבַּק אֶל-הַחֶרֶב, וְהָעָם שָׁבוּ אַחֲרָיו רַק לְפַשֵׁט אֶת-הַחֲלָלִים. שַׁמָּה בֶן-אָגֵא הָרָרִי הִתְיַצֵּב לְבַדוֹ נֶגֶד מַחֲנֶה פְּלִשְׁתִּים בְּתוֹך שָֹדֶה מָלֵא עֲדָֹשִים, וַיַּצֵל לְבַדוֹ אֶת-הַחֶלְקָה מֵהַפְּלִשְׁתִּים. בְּנָיָהוּ בֶן יְהוֹיָדָע יָרַד וְהִכָּה אֶת-הָאֲרִי בְּתוֹך הַבּוֹר בְּיוֹם שֶׁלֶג. הוּא הִכָּה אִיֹש מִצְרִי, אִיֹש מִדָּה, וּבְיַד הַמִּצְרִי חֲנִית גְּדוֹלָה, וּבְיַד בְּנָיָהוּ הָיָה רַק שֶׁבֶט, וַיֵּרֶד אֵלָיו בְּנָיָהוּ בַשֶׁבֶט וַיִּגְזֹל אֶת-הַחֲנִית מִיַּד הַמִֹצְרִי וַיַּהַרְגֵּהוּ. בַּמִּלְחָמָה בַפְּלִשְׁתִּים עַל-יַד בֵּית לֶחֶם הִצְטַיְנוּ שְׁלשָׁה מִשְׁלֹשִים הַגִּבּוֹרִים בִּגְבוּרָה נִפְלָאָה וּבְאֵמוּן רוּחָם לְדָוִד. מַצַב פְּלִשְׁתִּים הָיָה בְּבֵית לֶחֶם, וְדָוִד הָיָה בְּרֹאֹש צְבָאוֹ. וַיִּצְמָא, וַיֹּאמֶר: מִי יַשְׁקֵנִי מַיִם מִבְּאֵר בֵּית לֶחֶם? וַיִּבְקְעוּ שְׁלשָׁה הַגִּבּוֹרִים בְּמַחֲנֶה פְּלִשְׁתִּים, וַיִּשְׁאֲבוּ מַיִם מֵהַבְּאֵר וַיָּבִיאוּ לְדָוִד. וְלֹא אָבָה דָוִד לִשְׁתּוֹת הַמַֹיִם, וַיֹּאמֵר: &#8220;חָלִילָה לִי מֵיְיָ מֵעֲשֹוֹת כָּזֹאת הֲדַם הָאַנָֹשִים הָאֵלֶה אֶשְׁתֶּה כִּי בְנַפְֹשוֹתָם הֱבִיאוּם!&#8221;. זֶה הָיָה גְּדוּד &#8220;ֹשִלֹשִים הַגִּבּוֹרִים&#8221; וּמִשְׁכָּנָם נִקְרָא &#8220;בֵּית הַגִּבּוֹרִים&#8221;.</p>
</blockquote>

<blockquote>
<p>מִלְבַד גְּדוֹד &#8220;שְׁלֹשִים הַגִּבּוֹרִים&#8221; הָיָה לוֹ גְדוֹד שְֹכִירִים מֵהַפְּלִשְׁתִּים וְהַכְּרֵתִים. וְַיִהי שְׁמוֹ &#8220;הַכְּרֵתִי וְהַפְּלֵתִי&#8221;, וּגְדוּד &#8220;<strong>כָּרִים</strong>&#8221;. הַגְּדוּדִים הָאֵלֶּה הָיוּ שׁמְרֵי רֹאֹש הַמֶּלֶךְ וְעשֵׁי מִצְוָתוֹ, וְהָרֹאֹש עֲלֵיהֶם הָיָה בְּנָיָהוּ בֶן-יְהוֹיָדָע.</p>
</blockquote>

<blockquote>
<p>וַיָּקֶם דָּוִד שָֹרִים לְהַנְהִיג עִנְיָנֵי הָמָּמְלָכָה. וַיְהִי יוֹאָב שַֹר הַצָבָא, וַאֲדוֹנִירָם עַל הַמַּס, וִיהוֹשָׁפָט בְּן אֲחִילוּד מַזְכִּיר, וּשְֹרָיָה סוֹפֵר, וַאְחִיתֹפֶל יֹעֵץ לַמֶּלֶךְ, וְחוּשַׁי רֵעַ הַמֶּלֶךְ, וְצָדוֹק וְאֶבְיָתָר כֹהֲנִים, וְשָֹרִים רַבִּים עַל-רְכוֹּש הַמֶּלֶךְ.</p>
</blockquote>

<blockquote>
<p>וַיַּחְפֹּץ דָּוִד לָדַעַת מִסְפַּר כָּל-יִשְֹרָאֵל, וַיְצַו לְיוֹאָב לִמְנוֹת אֶת-הָעָם. וַיָּשָׁט יוֹאָב וְשָֹרֵי הַחַיִל בְּכָל-הָאָרֶץ בְּעֵבֶר הַיַּרְדֵּן מִזְרָחָה וּמַעֲרָבָה יֹתֵר מִתִּשְׁעָה חֱדָֹשִים, וַיָּבִיא מִסְפַּר מִפְקַד הָעָם אֶל-דָּוִד, וַיְהִי מִסְפַּר כָּל-הָעָם כִּשְׁלשָׁה מִלְיוֹנִים נָפֶש.</p>
</blockquote>

<blockquote>
<p>וַיִּלָּחֵם דָּוִד בַּפְּלִשְׁתִּים, בֶּאֱדוֹם וּבְעַמּוֹן וּמוֹאָב וְגַם עִם מַלְכֵי אֲדָּם (דַּמֶּשֶֹק) אֳשֶׁר הָיוּ כֻּלָּם לַאֲגוּדָה לְהִלָּחֵם בְּדָוִד. וַיַּכְנִיעֵם דָּוִד, וַיָּשֶֹם נְצִיבִים בְּכָל-הָאֲרָצוֹת הָאֵלֶּה, וַיַּרְחֵב אֶת-גְּבוּל מַמְלֶכֶת יִשְֹרָאֵל צָפוֹנָה מִזְרָחָה נֶגְּבָּה וּמַעֲרָבָה, וַיֵּצֵא שֵׁם כְּבוֹד יִשְֹרָאֵל בְּכָל-הָאָרֶץ וַיִּפּוֹל פַֹחְדָּם עַל-הַגּוֹיִם שְׁכֵנֵיהֶם.אַף אָמַר דָּוִד לִבְנוֹת מִקְדָֹּש נֶהְדָּר לְאֱלֹהִים, אַךְ נָתָן הַנָּבִיא מְנָעָהוּ בְּשֵׁם יְיָ מִזֹאת. וַיִּיעֲצוֹ כִּי יַנִּיַח אֶת-הַמַּעֲשֶֹה הַגָּדוֹל הַזֶּה לִבְנוֹ אֳשֶׁר יֵשֵׁב עַל כִּסְאוֹ אַחֲרָיו. אַף הָיָה דָּוִד מְזַמֵּר נָעִים וּמְֹשוֹרֵר נִלְהָב, וַיִֹּשפֹּךְ רִגְשֵׁי לִבּוֹ בְּמִזְמוֹרִים נֶהְדָּרִים וּ&#8220;תִהִלוֹת&#8221; נִשְֹגָּבוֹת.</p>
</blockquote>

<br>

<p>שאלות: מה עשה דוד בראשית מלכותו? איזו עיר כבש, ולמה? מה עשה בירושלים? מה עשה עוד? איזו גדודים מצוינים היו לו? מה שמות המצוינים בהם ומה מעשי גבורתם? מה שרי מלכות היו לו? מה היה מספר עם ישראל בימי דוד? איך נודע מספרם? הטוב עשה דוד שצוה למנות את העם? במי נלחם דוד? מה היתה אחרית מלחמותיו? מה חפץ לבנות? מדוע לא בנה? במה הצטיין דוד עוד?</p>

<p>––––––––</p>

<h2 id="יט.בִּלְבּוּלִים.הַמְלָכַתשְׁלֹמֹה.">יט. בִּלְבּוּלִים. הַמְלָכַת שְׁלֹמֹה.</h2>

<blockquote>
<p>אֶפֶס, בִּימֵי דָּוִד הָאַחֲרוֹנִים קָמוּ בִּלְבּוּלִים רַבִּים בְּקֶרֶב בֵּיתוֹ וּבְכָל הָאָרֶץ. אַמְנוֹן, הַבֵּן הַבְּכוֹר לְדָוִד, עַשַֹה נְבָלָה לְתָמָר אֲחוֹתוֹ הַיָּפָה, וַיַּהַרְגֵּהוֹ אַבְשָׁלוֹם אָחִיהָ בֶּן אִמָּה. וַיִּתְעַבֵּר דָּוִד עִם אַבְשָׁלוֹם בְֹנוֹ בִּגְלַל זֶה, וַיִּדְחֵהוּ מִלְפָנָיו, וַיִּחַבֵּל אַבְשָׁלוֹם מְזִמַּת קֶשֶׁר עַל-אָבִיו. וְאַבְשָׁלוֹם הָיָה אִיֹש יְפֵה תֹאַר וְעָרֻם מְאֹד, וַיִּט אֶת-לֵב הָעָם אַחֲרָיו בְּחֲלַקּוֹת פּיִו וְנֹעַם מִנְהָגוֹ עִם כָּל-אָדָם. וּבְקֶרֶב הָעָם רַבּוּ מְעַט מְעַט אֲנָֹשִים אֲשֶׁר ֹשִלְטוֹן דָּוִד הָיָה לָהֶם לְמֹרַת רוּחַ. בְּקֶרֶב בְּנֵי בִּנְיָמִין הָיוּ רַבִּים אֲשֶׁר נִשְׁאֲרוּ נֶאֱמָנִים עִם בֵּית שָׁאוּל. וּבְנֵי אֶפְרַיִם לֹא אָבוּ בִגְדוּלַת שֶׁבֶט יְהוּדָה. וְאַף בִּבְנֵי יְהוּדָה הָיוּ רַבִּים אֲשֶׁר ֹשִלְטוֹן דָּוִד נִדְמָה לָהֶם לְעֹל כָּבֵד מִנְּשֹא מִפְנֵי הַמִּלְחַמוֹת הָרַבּוֹת אֲשֶׁר נִלְחָם דָּוִד לְטוֹבַת הָאָרֶץ וּמִפְּנֵי הַמִּסִּים אֳשֶׁר שָֹם דָּוִד עַל-הָעָם לְצָרְכֵי הַצָבָא וְהַמֶּמְשָׁלָה, וְהָעָם עוֹד לֹא הִסְכִּין לָזֶה.</p>
</blockquote>

<blockquote>
<p>וַיֵּלֶךְ אַבְשָׁלוֹם חֶבְרוֹנָה, וְרַבִּים מִשָֹרֵי הַמַּלְכוּת וְהָעָם הָיוּ אִתּוֹ, וַיַּמְלִיכוֹהוֹ לְמֶלֶךְ עַל-יִשְֹרָאֵל. וַיִּבְרַח דָּוִד וַאֲנָשָׁיו מִפְּנֵי בְנוֹ, וְאַבְשָׁלוֹם בָּא יְרוּשָׁלַםִ וַיִּתְפֹּשֹ אֶת-בֵּית הַמַּלְכוּת. וְדָּוִד וַאֲנָשָׁיו עָבְרוּ אֶת-הַיַּרְדֵּן וַיַּחֲנוּ בַגִּלְעָד, וַיִּקַּח אַבְשָׁלוֹם חִַיל גָּדוֹל וַיִּרְדֹף אַחֳרֵי אָבִיו. וַיֵּצְאוּ אַנְשֵׁי דָּוִד וְיוֹאָב בְּרֹאשָׁם לִקְרַאת חֵיל אַבְשָׁלוֹם, וַיָּכּוּם. וְאַבְשָׁלוֹם נַָסֵּ וַיֵּאָחֵז בְּשַֹעֲרוֹתָיו הָאֲרוּכוֹת בְּשְֹבֶךְ אֵלָה אַחַת, וַיְמִיתֵהוּ יוֹאָב, אַף כִּי דָּוִד צִוָּה לְבִלְתִּי שְׁלֹחַ יַד בִּבְנוֹ הַמֹּרֵד, וַיִּתְאַבֵּל דָּוִד עַל-בְּנוֹ מְאֹד.</p>
</blockquote>

<blockquote>
<p>וַיָֹּשִיבוּ יִשְֹרָאֵל אֶת-דָּוִד לְכִסֵּא מַלְכוּתוֹ. וַיּוֹסֶף דָּוִד לַסַּדֵר אֶת-עִנְיָנֵי הַמַּלְכוּת וּלְהָכִין כָּל-הַדָּרוֹּש לְבִנְיַן הַמִּקְדָֹש. וְַיִהי בִקְרֹב יָמָיו לָמוּת, וַיִּתְנַשֹּא אֳדוֹנִיָה בְנוֹ לִמְלֹךְ עַל-יִשְֹרָאֵל. אַךְ עַל-פִּי נָתָן הַנָּבִיא נָתַן דָּוִד אֶת הָמְּלוּכָה לִשְׁלֹמֹה בֶּן בַּת-שֶבַע אֲשֶׁר אָהֵב. וַיִּמְשְׁחֵהוֹ נָתָן לְמֶלֶךְ. וַיָּמָת דָּוִד בֶּן ֹשִבְעִים שָׁנָה (א פ&quot;ז לִפְנֵי גָּלוּתֵנוּ). וְאַרְבָּעִים שָׁנָה מָלַךְ עַל יִשְֹרָאֵל, וַיַּנִּיחַ אֶת מַמְלֶכֶת יִשְֹרָאֵל בְּמוֹתוֹ. גְּדוֹלָה חֲזָקָה וּמְסֻדָרָה.</p>
</blockquote>

<br>

<p>שאלות: מה היו הבלבולים שקמו באחרית ימי דוד? מי היה אמנון, אבשלום, תמר, מה היה ביניהם? תכונת אבשלום? מה היתה סיבת שנאת אבשלום לאביו? ההיה כל העם מרוצה בשלטון דוד? מה עשה אבשלום ובמה הצליח להטות אחריו את העם? מה היתה אחרית הקשר? מה עשה דוד אחרי שובו לירושלם? מה התנשא למלך? למי נתן דוד את המלוכה ומדוע? מתי מת דוד ו7בן כמה שנים וכמה מלך?</p>

<p>––––––––</p>

<h2 id="כ.מְלוּכַתשְׁלֹמֹה.">כ. מְלוּכַת שְׁלֹמֹה.</h2>

<blockquote>
<p>וּשְׁלֹמֹה הָיָה רַךְ וְצָעִיר לְיָמִים בְֹּשִבְתּוֹ עַל-כִּסֵּא דָּוִד אָבִיו, אַךְ הָיָה חָכָם וּנְבוֹן רוּחַ מְאֹד וְאֹהֵב חָכְמָה וָדָעַת. וַיָּשֶֹם אֶת-לִבּוֹ לְהַגְדִיל כְּבוֹד עַמּוֹ וְטוּבוּ וְתִפְאֶרֶת מַלְכוּתוֹ, וּבְשָׁמְעוֹ בַחֲלוֹם הַלַּיְלָה אֱלֹהִים מְדָבֵּר אֵלָיו לֵאמֹר: &quot;שְׁאַל, מָה אֶתֵּן לְךָ? &quot; וַיַּעַן: &quot; תֵּן נָא לְעַבְדְךָ לֵב ֹשֹמֵעַ לִשְׁפֹּט אֶת-עַמְּךָ יִשְֹרָאֵל, לְהָבִין בֵּין טוֹב לָרָע &quot;. וַיְסַדֵּר אֶת-מֶמְשַׁלְתּוֹ, וַיְחַלֵּק אֶת-כָּל-אֶרֶץ יִשְּרָאֵל לִשְׁנֵים עָשָֹר גָּלִיל, וַיִּתֵּן עֲלֵיהֶם שְׁנֵים עָשָֹר נִצָבִים, לִגְבוֹת אֶת הֶמִּנְדָּה וְהַמַּס לְצָרְכֵי כַלְכָלַת הַצְבָא וּבִית הַמֶּלֶך וְיֶתֶר צָרְכֵי הַמַּמְלָכָה, וַיּוֹסֶף עַל הַשָֹּרִים אֲשֶֹר הָיוּ לְדָוִד שַֹר <strong>הַנִּצָבִים</strong> וְשַֹר עַל בֵּית הַמַּלְכוּת.</p>
</blockquote>

<blockquote>
<p>וַיְנַהֵג שׁלֹמֹה אֶת מַמְלַכְתוֹ בְּחָכְמָה. וַיִּעֲמֹל לְהָנִיחַ לְעָמּוֹ מִמִּלְחָמָה. וַיִּתְחַתֵּן עִם מֶלֶךְ מִצְרַיִם וַיִּקַּח אֶת-בִּתוֹ לְאִשָׁה, וַיִּתֵּן לוֹ פַרְעֹה ֹשִלֻּחִים בְּעַד בִּתוֹ אֶת-הָעִיר גֶּזֶר בְּנַחֲלַת-דָּן, אֲשֶֹר קְרָעָהּ פַּרְעֹה לְפָנִים מֵעַל יִשְֹרָאֵל. וְגַם עִם יֶתֶר מַלְכֵי הַגּוֹיִם מִסָּבִיב הִתְחַתֵּן, וַיַּמְצִיא לְיִשְֹרָאֵל אַרְבָּעִים שְׁנֵי שָׁלוֹם וּמְנוּחָה, וְחֶרֶב לֹא עָבְרָה בָאָרֶץ.</p>
</blockquote>

<blockquote>
<p>וַיִּשְׁתַּמֵֹּש שְׁלֹמֹה בְּעֵת הַשָׁלוֹם לְהַגְדִּיל אֶת-עשֶׁר הָאָרֶץ, וַיַּעֲמֹל לְפַתֵּחַ הַמִּסְחָר בְּקֶרֶב יִשְֹרָאֵל. וַיְחַזֵק אֶת הַיְדִידוּת עִם חִירָם מֶלֶךְ צוֹר, וַיִּבֶן בְּעֶצְיוֹן גָּבֶר עַל שְֹפַת יַם-סוּף אֳנִיוֹת גְּדוֹלוֹת (אֳנִיוֹת תַּרְֹשִיֹש) וַתִּהְיֶנָה הֹלְכוֹת עִם אֳנִיוֹת הָצוֹרִים לְאַרְצוֹת הַיָּם הָרְחוֹקוֹת. וְאַחַת לְשָׁלֹש שָׁנִים הֵבִיאוּ מֵהוֹדוֹ זָהָב וַאֲבָנִים יְקָרוֹת וּבְשָֹמִים וּפִּילִים וְקוֹפִים וְתֻכִּיִים. וַיִּגְדֵּל אֶת-מִסְחַר הָרֹכְלִים בָּאָרֶץ. וַיָּכִין לוֹ חַיִל וָרֶכֶב וּפָּרָֹשִים, וַיָּכִין בֵּית מַעֲשֵֹה נֶשֶׁק (בֵּית יַעֲר הַלְבָנוֹן),</p>
</blockquote>

<blockquote>
<p>וַיָּכִין נֶשֶׁק הַרְבֶּה לִצְבָאוֹ וּמָגִנִּים וְצִנּוֹת זָהָב לְאַנְשֵׁי הַחַיִל לְתִפְאָרָה. וַיְבַצֵר אֶת-יְרוּשָׁלַםִ וַיְרַצֵף חוּצוֹתֶיהָ וַיִּפָאֲרֶנָה מְאֹד בְּהֵיכְלֵי תִפְאָרָה, וְֹשוֹמְרִים הָיוּ סוֹבְבִים בָּעִיר בּלֵּילוֹת, בַּשְׁוָקִים וּבָרְחוֹבוֹת. וַיִּבֶן עָרִים רַבּוֹת בָּאָרֶץ. וַיִּבֶן שְׁלֹמֹה בֵּית הַמִּקְדָֹּש שֶׁבָע שָׁנִים, וַיְשַׁכְלֵל יָפְיוֹ בְּכָל-הֲדַר תִּפְאָרָה. בְּצִפּוּי זָהָב וּפִתּוּחֵי עֵץ, בִּמְלָאכָה יְקָרָה. וְגַם לוֹ וּלְבַת פַּרְעֹה וְיֶתֶר נָשָׁיו בָּנָה שְׁלֹמֹה הֵיכָלִים נֶחְמָדִים, וַיַּרְבֶּה בַּעֲלֵי מְלָאכָה וְאֳמָּנִים בָּאָרֶץ. וַיֵּשְׁבוּ יִשְֹרָאֵל בְּיָמָיו &quot;אִיֹש תַּחַת גַּפְנוֹ וְאִיֹש תַּחַת תְּאֵנָתוֹ &quot;, וַיִּרְבּוּ וַיַּעַצְמוּ מְאֹד.</p>
</blockquote>

<blockquote>
<p>וַיִּשְׁפֹּט שְׁלֹמֹה אֶת-הָעָם בְּחָכְמָה נִפְלָאָה, וַיֶּאסֲף אֶל-הֵיכָלוֹ חֲכָמִים. בַּעֲלֵי שִיר וּמָחוֹל, וַיְחַבֵּר ֹשִירִים וּמְשָׁלִים הַרְבֶּה.</p>
</blockquote>

<blockquote>
<p>וַיְדַבֵּר עַל-הַמַּלְכוּת וְהַנְהָגַת הַמְּדִינָה:</p>
</blockquote>

<blockquote>
<p>חֶסֶד וֶאֱמֶת יִצְרוּ מֶלֶךְ</p>

<p>וְסָעַד בַּחֶסֶד כִּסֵא.</p>

<p>תּוֹעֲבַת מְלָכִים עֲשֹוֹת רֶשַׁע</p>

<p>כִּי בִצְדָקָה יִכּוֹן כִּסֵּא.</p>

<p>מְזָרֶה רְשָׁעִים מֶלֶךְ חָכָם</p>

<p>וְיָשֶׁב עֲלֵיהֶם אוֹפָן.</p>

<p>מֶלֶךְ ישֵׁב עַל-כִּסֵא דִין</p>

<p>מְזָרֶה בְעֵינָיו כָּל-רָע.</p>

<p>בְּאֵין תַּחְבֻלוֹת יִפֹּל עָם</p>

<p>וּתְֹשוּעָה בְּרֹב יֹעֵץ.</p>

<p>ועל-תרבות:</p>

<p>חֲנֹךְ לַנַּעַר עַל-פִּי דַרְכּוֹ</p>

<p>גַם כִּי יַזְקִין לֹא יָסוּר מִמֶּנּוֹ.</p>

<p>אִוֶּלֶת קְֹשוּרָה בְּלֵב נַעַר,</p>

<p>שֵׁבֶט מוּסָר יַרְחִיקֶנָה מִמֶּנוֹ.</p>

<p>חשֵׁךְ ֹשִבְטוֹ שֹוֵנא בְנוֹ</p>

<p>וְאֹהֲבוֹ ֹשֹחֲרוֹ מוּסָר.</p>

<p>וּבִגְנוֹת הָעַצְלָה וְשֶׁבַח הַחֲרִיצוֹת</p>

<p>תַּאֲוַת עָצֵל תְּמִיתֶנוּ,</p>

<p>כִּי מֵאֲנוּ יָדָיו לַעֲשֹוֹת.</p>

<p>בַּחֹרֶף עָצֵל לֹא יַחֲרֹש</p>

<p>וְשָׁאַל בַּקָּצִיר וָאָיִן.</p>

<p>עַצְלָה תַּפִּיל תַּרְדֵמָה</p>

<p>וְנֶפֶֹש רְמִיָה תִרְעָב.</p>

<p>טָמַן עָצֵל יָדוֹ בַּצַלַּחַת</p>

<p>גַם אֶל-פִּיהוּ לֹא יְֹשִיבֶנָה.</p>

<p>עֹבֵד אַדְמָתוֹ יִשְֹבַּע לָחֶם</p>

<p>וּמְרַדֵּף רֵיקִים חֲסַר לֵב.</p>

<p>כַּחֹמֶץ לַֹשִּנַיִם וּכֶעָשָׁן לָעֵיַנִים</p>

<p>כֵּן הֶעָצֵל לְֹשֹלְחָיו.</p>

<p>אָמַר עָצֵל: אֲרִי בַּחוּץ, בְּתוֹךְ רְחוֹבוֹת אֶרָצֵחַ.</p>

<p>יַד חָרוּצִים תִּמְֹשֹל</p>

<p>וּרְמִיָה תִּהְיֶה לָמַס.</p>

<p>מִתְאַוָּה וְאֵין נֶפֶֹש עָצֵל</p>

<p>וְנֶפֶֹש חָרוּצִים תְּדֻשָׁן.</p>

<p>אַל תֶּאֲהַב שֵׁנָה פֶּן תִּוָּרֵֹש</p>

<p>פְּקַח עֵינֶיךָ שְֹבַע לָחֶם.</p>

<p>חָזִיתָ אִיֹש מָהִיר בִּמְלַאכתּוֹ</p>

<p>לִפְנֵי מְלָכִים יִתְיַצֵב.</p>
</blockquote>

<br>  

<h2 id="כא.הַמַּמְלָכָהנִקְרְעָהלִשְׁתַּיִם.">כא. הַמַּמְלָכָה נִקְרְעָה לִשְׁתַּיִם.</h2>

<blockquote>
<p>אֲבָל, יְמֵי הַשַׁלְוָה וְהַתִּפְאָרָה לֹא אָרְכוּ, כִּי יְמֵי הַשָׁלוֹם הִגְדִילוּ אֶת-עשֶׁר הָעָם וְתִפְאַרְתוֹ אַךְ רִפּוּ מְעַט כֹּחוֹ לְמִלְחָמָה. וַבִימֵי ֹשלֹמֹה הָאַחֲרוֹנִים פּשְׁעוּ אֱדוֹם וַאֲרַם דַמֶּשֹקֶ בְּיִשְֹרָאֵל וְיַד ֹשלֹמֹה לֹא מָצְאָה לְהַכְנִיעָם תַּחְתָּיו. וּבְקֶרֶב הָאָרֶץ הֵחֵלוּ רַבִּים לְהֵרָגֵן בְּסֵּתֶר בִּגְלַל הַמִּנְדָּה הָרַבָּה וְהַמַּס הַכָּבֵד אֲשֶׁר הֵרִים ֹשלֹמֹה מֵהָעָם לְצָרְכֵי כַלְכָּלַת הַמַּמְלָכָה. וְגַם קִנְאַת אֶפְרַיִם בִּיהוּדָה טֶרֶם הִסְפִּיקָה לִכְבּוֹת, אַף כִּי עָמֹל עָמַל ֹשלֹמֹה כָל-יָמָיו לְאַחֵד אֶת-כָּל-הַשְׁבָטִים.</p>
</blockquote>

<blockquote>
<p>וַיְהִי בֵין פְּקִידֵי הַמַּלְכוּת אֵיֹש מֵשֶׁבֶט אֶפְרַיִם, יָרָבְעָם בֶּן-נְבָט שְׁמוֹ, וְהַמֶּלֶךְ ֹשלֹמֹה אֲהֵבוֹ בִּגְלַל תְּבוּנָתוֹ וַחֲרִיצוּתוֹ,וַיֵּט לוֹ חֶסֶד וַיַּפְקִידֵהוּ עַל אֲפְרַיִם וּמְנַשֶֹּה. ויָרָבְעָם הָיָה אֹהֵב שְֹרָרָה מְאֹד, וַיַּעֳמֹל לְחַדֵֹּש אֶת קִנְאַת אֶפְרַיִם בִּיהוּדָה, וַיְחַזְקָה וַיִּקְֹשֹר קֶשֶׁר, וַיָּנֵס לְהָרִים יַד בַּמֶּלֶךְ שְׁלֹמֹה. וְאֶחָד מֵהַנְּבִיאִים, אֲשֶׁר לֹא הָיוּ מְרֻצִים מִֹשּלֹמֹה כִּי נָתַן לְנָשָׁיו הַנָּכְרִיוֹת לַעֲבֹד לֵאלֹהֵיהֶן. חָזֵק בְּשֵׁם יְיָ יַד יָרָבְעָם. וַיִּוָּדַע הַדָּבָר לִשְׁלֹמֹה בְּעוֹד עֵת, וַיֶּפֶר עֲצַת הַקֹּשּרִים. וְיָרָבְעָם נִמְלָט מִצְרָיְמָה. וַּתֶחֱזַק קִנְאַת אֶפְרַיִם בִּיהוּדָה עוֹד יֹתֵר מִבָּרִאֹשֹנָה וַיְחַכּוּ אֶפְרַיִם לְשְׁעַת הַכְּשֶׁר לִפְרֹק עֹל יִהוּדָה. מֵעֲלֵיהֶם וּלְהָֹשִיב כְּבוֹדָם אֲשֶׁר הָיָה לָהֶם בְּתוֹךְ ֹשִבְטֵי יִשְֹרָאֵל.</p>
</blockquote>

<blockquote>
<p>וַיָּמָת שְׁלֹמֹה (כְּאֶלֶף מ&quot;ז לִפְנֵי גָלוּתֵנוּ) וַיִּמְלֹךְ תַּחְתָּיו רְחָבְעָם בְּנוֹ. אִיֹש קְצַר דַּעַת וּקְצַר רֹאִי, גַּס רוּחַ וּרְפֵה רָצוֹֹן מְאֹד. וַיָּשָׁב יָרָבְעָם לְאֶרֶץ מוֹלַדְתוֹ וַיָּסֶת אֶת בְּנֵי אֶפְרַיִם וְיֶתֶר ֹשִבְטֵי הַצָפוֹן לְהִקָּרַע מֵעַל-בֵּית דָּוִד. וַיּוֹדִיעוּ זִקְנֵי יִשְֹרָאֵל אֶת-רְחַבְעָם כִּי רְצוֹנָם לְהַמְלִיכוֹ בִשְׁכֶם עִיר הָאֵם לְאֶפְרַיִם, וַיֵּלֶךְ רְחַבְעָם שָׁמָּה. וַיְדַבִּר אֵלָיו כָּל-הַקָּהָל לֵאמֹר: אָבִיךָ הִקְשָׁה אֶת-עֻלֵנוּ, וְאַתָּה עַתָּה, הָקֵל מֵאֲבוֹדַת אָבִיךָ הַקָּשָׁה וּמְעֻלוֹ הַכָּבֵד אֲשֶׁר נָתַן עָלֵינוּ וְנַעַבְדֶךָ. וַתְּהִי עֲצַת הַזְקֵנִים בְּיֹעֲצֵי רְחָבְעָם לַעֲשֹוֹת בַּקָּשַׁת הָעָם, אַךְ הַיְלָדִים אֲשֶׁר גָּדְלוּ אִתּוֹ יְעָצְוּהוּ לְדַבֵּר לְהָעָם קָשֹוֹת, וַיַּעַֹש רְחָבְעָם כַּעֲצַת הַיְלָדִים. וַיִּקְרְאוּ הַקּשְׁרִים:</p>
</blockquote>

<blockquote>
<p>אֵין לָנוּ חֵלֶק בְּדָוִד</p>

<p>וְלֹא נַחֲלָה בְּבֶן יִשַׁי!</p>

<p>אִיֹש לְאֹהָלֶךָ יִשְֹרָאֵל!</p>

<p>עַתָּה רְאֵה בֵיתְךָ, דָּוִד!</p>
</blockquote>

<blockquote>
<p>וּרְחַבְעָם הָיָה חֲסַר אוֹנִים לְהַכְרִיַע אֶת-הַקּשְׁרִים תַּחְתָיו, וַיִּקָּרְעוּ בְנֵי אֶפְרַיִם וְתִשְׁעָה ֹשִבְטֵי הַצָפוֹן אִתָּם מֵעַל בֵּית דָּוִד. וַיְהִי &#8220;בֵּית אֶפְרַיִם&#8221; לְמַמְלָכָה לְבַדָּה, הִיא &#8220;מַמְלֶכֶת יִשְֹרָאֵל&#8221; וְיָרָבְעָם מֶלֶךְ עֲלֵיֶהם וְעִיר מַלְכוּתוֹ שְׁכֶם, וּ&#8220;בֵית יְהוּדָה&#8221;, הֵם ֹשִבְטֵי יְהוּדָה וּבִנְיָמִין וּשְׁאֵרִית ֹשִמְעוֹן, הָיוּ לְמַמְלָכָה לְבַדָּה, הִיא &#8220;מַמְלֶכֶת יְהוּדָה&#8221; (כְּאֶלֶף מ&quot;ז לִפְנֵי גָּלוּתֵנוּ).</p>
</blockquote>

<blockquote>
<p>וַיִּירָא יָרָבְעָם פֶּן יוֹסִיף הָעָם לַעֲלוֹת לְרֶגֶל יְרוּשָׁלַםִ וְשָׁב לְבֵית דָּוִד, וַיַּעַֹש שֵׁני עֲגָלִים כִּדְמוּת הַֹשּוֹר &#8220;הַפִּיס&#8221; אֱלֹהֵי מִצְרַיִם, וַיִּתְּנֵם בְּדָן מִצָפוֹן וּבֵית אֵל מִנֶּגֶב, וַיִּבֶן לָהֶם מִזְבְּחוֹת וַיָּכִין לָהֶם כֹּהֲנִים וַיַּעַשֹ חַגִּים כְּחַגֵּי יְרוּשָׁלַםִ, וַתִּהְיֶינָה דָן וּבֵית אֵל עָרֵי קֹדֶֹש לְאֶפְרַיִם. וַיַּעֲלוֹ כָל-יִשְֹרָאֵל שָׁמָּה לַעֲבֹד אֶת-הָאֱלֹהִים וְלָחֹג אֶת חַגֵּיהֶם.</p>
</blockquote>

<blockquote>
<p>וּלְמִן אָז לֹא הִתְאַחֲדוּ שְׁתֵי הַמַּמְלָכוֹת הָאַחֲיוֹת הָאֵלֶה, וַתִּלְחַמְנָה כִּמְעַט כָּל-הַיָּמִים אִשָׁה בַאֲחוֹתָה, וַתִּדַּלְנָה שְׁתֵיהֶן וַיִּרֶף כֹּחָן וְכָל-הַגּוֹיִם מִסָּבִיב פַּשְׁעוּ בָהֶן מְעַט מְעַט, וַיְהִי הַקֶּרַע וְהַפֵּרוּד סִבַּת מַפָּלֶת יִשְֹרָאֵל אַחֲרֵי כֵן. וַתִּגְדַּל חַטַּאת יָרָבְעָם אֳשֶׁר חָטָא לְהָעָם, וַיְהִי שְׁמוֹ וְזִכְרוֹ-לִקְלָלָה לְדוֹר דּוֹרִים.</p>
</blockquote>

<br>

<p>שאלות: מה היתה פעולת השלום על רוח העם? הנשארו כל העמים תחת שלטון שלמה? מה היה היחס בין אפרים ויהודה? מי חזק את הקנאה והשנאה ביניהם? מה היתה תכונתו של ירבעם? איך התנהג אתו שלמה ומה עשה הוא? מי מלך אחרי שלמה? תכונת ירבעם? איך נקרעה הממלכה? מה עשה ירבעם להרחיק את ישראל מירושלם? מה היתה אחרית הקרע הזה?</p>

<p>––––––––</p>

<h2 id="כב.מלכייהודהומלכיישראל">כב. מלכי יהודה ומלכי ישראל</h2>

<blockquote>
<p>וַיִּתְאַמֵּץ רְחַבְעָם לְחַזּק אֶת-מַמְלַכְתוֹּ, וַיְבַצֵר עָרִים רַבּוֹת וַיִּצְבֹּר בָּהֵן מָזוֹן וּכְלֵי נֶשֶֹק. וַיָּשֶֹם אֶת-בָּנָיו נְגִידִים עַל-עָרֵי הַמִּבְצָר, וְאֶת-אֲבִיָם בְּנוֹ שָֹם לְנָגִיד בְּאֶחָיו, אֲשֶֹר יֵשֵׁב עַל-כִּסֵּא הַמַּלְכוּת אַחֲרָיו. אַךְ הַמִּלְחָמָה אֲֹשר הָיְתָה בֵינוֹ וּבֵין יָרָבְעָם רִפְּתָה אֶת-כֹּחוֹ. וּבַשָׁנָה הַחֲמִֹשִית לְמָלְכוֹ עָלָה ֹשִישַׁק מֶלֶךְ מִצְרַיִם עַל-יְהוּדָה בְּחַיִל גָּדוֹל, וְלֹא יָכוֹל חֵיל רְחַבְעָם לַעֲמֹד בְּפָנָיו, וַיָּבוֹא ֹשִישַׁק עַד יְרוּשָׁלָםִ. וַיִּקֶן רְחַבְעָם אֶת-חֵרוּתוֹ בְּמִנְחַת כֶּסֶף וְזָהָב הַרְבֵּה אֲֹשר נָתַן לְמֶלֶךְ מִצְרַיִם כִּי יַעֲלֶה מֵעָלָיו. וַיִּמְלֹךְ שֶׁבַע עֶשְֹרֵה שָׁנָה (א' מ&quot;ז א' ל' לִפְנֵי גָלוּתֵנוּ) וַיָמֹת, וַיִּמְלֹךְ אֲבִיָם בְּנוֹ שָׁלֹש שָׁנִים, וּבְמוֹתוֹ יָשַׁב אָסָא עַל כִּסֵּא דָּוִד.</p>
</blockquote>

<blockquote>
<p>וְיָרָבְעָם מָלַךְ עַל יִשְֹרָאֵל שְׁמֹנֶה וְעֶשְֹרִים שָׁנָה (א' מ&#8220;ז – א' י&#8221;ט לִפְנֵי גָלוּתֵנוּ), וַיַּעֲמֹל כָּל-יָמָיו לְחַזֵּק מַלְכוּתוֹ וּלְהַרְחִיק אֶת-יִשְֹרָאֵל מִיהוּדָה, וּבְיָמָיו הָאַחֲרוֹנִים שָֹם אֶת-הָעִיר תִּרְצָה<a href="#fn:2" id="fnref:2" title="see footnote" class="footnote"><sup>2</sup></a> לְמִשְׁכַּן הַמַּלְכוּת. וַיְהִי בְמוֹתוֹֹ וַיִּמְלֹךְ נָדָב בְּנוֹ תַחְתָיו ּשְנָתַיִם, וַיִּקְֹשֹר עָלָיו בַּעְשָׁא, וַיְמִיתֵהוּ, וַיִמְלֹךְ תַּחְתָּיו וַיַּשְׁמֵד אֶת-כָּל בֵּית יָרָבְעָם.</p>
</blockquote>

<blockquote>
<p>וַיִּמְלֹךְ בַּעְשָֹא אַרְבַּע וְעֶשְֹרִים שָׁנָה, וַתְּהִי מִלְחָמָה תָמִיד בֵינוֹ וּבֵין אָסָא מֶלֶךְ יְהוּדָה. וּבְמוֹת בַּעְשָֹא יָשַׁב אֵלָה בְנוֹ עַל-כִּסְאוֹ, וַיְהִי אֹהֵב תַּעֲנוּגִים וְֹשֹתֶה ֹשִכּוֹר וַיִּקְֹשֹר עָלָיו זִמְרִי, אֶחָד מִשָֹרֵי צְבָאוֹ, וַיְמִיתֵהוּ, וַיֵּשֶׁב עַל-כִּסֵּא הַמַּלְכוּת בְּתִרְצָה. וּצְבָא ִישְֹרָאֵל נִלְחֲמוּ אָז בַּפְּלִשְׁתִּים, וַיְהִי כְשָׁמְעָם אֶת-מַעֲשֵֹה זִמְרִי, וַיַּמְלִיכוּ אֶת-עָמְרִי, שַֹר הַצָבָא, לְמֶלֶךְ עַל-יִשְֹרָאֵל. וַיַּעַל עָמְרִי וְחֵילוֹ עַל-תִּרְצָה, וַיִּלְכְּדוּהָ. וְזִמְרִי בָא לְאַרְמוֹן בֵּית הַמַּלְכוּת וַיִּשְֹרֹף עָלָיו אֶת-הַבַּיִת, וַיָֹמָת ֹשִבְעָה יָמִים אַחֲרֵי עֲלוֹתוֹ עַל-כִּסֵּא הַמַּלְכוֹת.</p>
</blockquote>

<blockquote>
<p>וְישְׁבֵי תִּרְצָה לֹא רָצוּ בְּעָמְרִי, וַיִּבְחֲרוּ בְּתִבְנִי בֶן-גִּינַת לְמֶלֶךְ, וַתְּהִי מִלְחָמָה חֲזָקָה אַרֱבַּע שָׁנִים בֵּין סִיַעת עָמְרִי וּבֵין סִיעַת תִּבְנִי, וַתִּגְבַּר יַד אַנְשֵׁי הַמִּלְחָמָה, אֳשֶֹר הָיוּ כֻּלָם אֶת-עָמְרִי, עַל סִיעַת תִּבְנִי, וַיִּמְלֹךְ עָמְרִי עַל-יִשְֹרָאֵל (בִּשְׁנַת תתקצ&quot;ח לִפְנֵי גָּלוּתֵנוּ).</p>
</blockquote>

<br>

<p>שאלות: השם רחבעם לחזק מלכותו? מה עשה? מה עשה בבניו? את מי שם לנגיד? מי עלה על יהודה? איך התנהג רחבעם? כמה שנים מלך הוא? בנו? מי מלך אחרי בנו? מה היה בישראל בימים האלה? הנשארה שכם עיר מלוכה? מי מלך אחרי ירבעם, וכמה? מי מלך אחרי כן? ההיתה המלוכה חזקה בישראל? מי היה זמרי? עמרי? תבני?</p>

<p>––––––––</p>

<h2 id="כג.שלוםביןיהודהוישראל.">כג. שלום בין יהודה וישראל.</h2>

<blockquote>
<p>וּבִיהוּדָה הָיָה כָּל הַיָּמִים הָאֵלֶּה שְׁלוֹם בַּבַּיִת וְכִסֵּא בֵית דָּוִד עָמַד נָכוֹן וְהָעָם דָּבַק בּוֹ-בְאַהֲבָה. וַיִּבֶן הַמֶּלֶךְ אָסָא עָרֵי מִבְצָר הַרְבֵּה בָאָרֶץ וַיְחַזֵק אֶת-חֵילוֹ וַיְּזַיְנוֹ בִכְלֵי זַיִן טוֹבִים וַיַּךְ חֵיל כּוֹּשִים אֲשֶׁר עָלוּ עַל הָאָרֶץ וַיִּלְכֹּד עָרֵי מִסְפָּר בַּנֶּגֶּב, וַיָּבִיא שָׁלָל וּבִזָּה הַרְבֵּה. וַיְּבָעֵר אַחֲרֵי עֲבוֹדַת אֱלֹהֵי הַנֵּכָר אֲשֶׁר פָּשְׁטָה בָאָרֶץ. וַיָּקֶם אֶת עֲבוֹדַת יְיָ אֱלֹהֵי יִשְֹרָאֵל. רַק בְּמִלְחָמָה עִם בַּעְשָׁא מֶלֶךְ יִשְֹרָאֵל לֹא יָכוֹל לַעֲמֹד, וַיּוֹצֵא כֶסֶף וְזָהָב מֵאוֹצְרוֹת בֵּית יְיָ וַיִּשְׁלַח לְבֶן-הֲדַד מֶלֶךְ אֲרָם בְּדָמֶּשֶֹק כִּי יַעְזוֹר לוֹ נֶגֶד בַּעְשָֹא.</p>
</blockquote>

<blockquote>
<p>וַיָּמָת אָסָא וַיִּמְלֹךְ יְהוֹשָׁפָט בְּנוֹ תַחְתָיו, וַיִּתֵּן לִבּוֹ לְהַשְׁבִּית הַמִּלְחָמָה בֵּין יְהוּדָה וְיִשְֹרָאֵל, וְעָמְרִי מֶלֶךְ יִשְֹרָאֵל הָיָה נָבוֹן וְחָכָם, וַיָּבֶן גַּם הוּא הָרָעָה הַגְּדוֹלָה אֲשֶׁר הָאֵיבָה בֵּין שְׁתֵּי מַמְלָכוֹת הָאַחֲיוֹת גֹּרֶמֶת לִשְׁתֵּיהֶן, וַיְבַקֵֹּש גַּם-הוּא לְהַשְׁלִים עִם יְהוּדָה.  וַיִּכְרְתוּ יְהוֹשָׁפָט וְעָמְרִי בְּרִית שָׁלוֹם, לְבִלְתִּי הִלָּחֵם אִיֹש בְּרֵעֵהוּ וְלַעֲזֹר אִיֹש לְרֵעֵהוּ נֶגֶד אוּיֵב מִחוּץ.</p>
</blockquote>

<blockquote>
<p>וַיִּהְיוּ יְמֵי מְלוּכַת שְׁנֵי הַמְּלָכִים הָאֵלֶה יְמֵי שָׁלוֹם וּמְנוּחָה לִיהוּדָה וְיִשְֹרָאֵל, וַתְּהִי לְאֵל יָדָם לְתַקֵּן מְעַט אֶת-הָרָעָה אֲשֶׁר הֵרֵעוּ לְהָעָם הַמְּלָכִים אֲשֶׁר לִפְנֵיהֶם. וַיַּגְדֵל יְהוֹשָׁפָט אֶת-חֵילוֹ וַיְתַקֵּן תִּקּוּנִים בְּסִדְרֵי הַצְבָא. וַיִּבֶן בְּאַרְצוֹ עָרֵי מִסְכְּנוֹת וּמִבְצָרִים. וַיָּשֶֹם לִבּוֹ גַם לְהַשְֹכָּלַת הָעָם וַיִּשְׁלַח אֲנָֹשִים לְלַמֵּד אֶת-הָעָם. וַיְנַס לְהֵטִיב אֶת מַעֲמַד הַמִּסְחָר וּלְחַדֵֹש אֶת מַהֲלַךְ הָאֳנִיוֹת, וַיִּבֶן אֳנִיוֹת תַּרְֹשִיֹש בְּעֶצִיוֹן גָּבֶר עַל-שְֹפַת יַם-סוּף, אֶפֶס הָאֳנִיוֹת נִשְׁבָּרוּ וּמַחְשַׁבְתוֹ לֹא הִתְקַיְמָה.</p>
</blockquote>

<blockquote>
<p>גָּם עָמְרִי עָמָל בְּכָל-כֹּחוֹ לְהֵטִיב אֶת מַעֲמַד אַרְצוֹ. וַיִּכְרֹת בְּרִית שָׁלוֹם גַּם-אֶת-מֶלֶךְ צוֹר וַיִּבֶן עִיר חֲדָשָׁה וַיִּקְרָא לָהּ ֹשֹמְרוֹן וַיְפָאֲרֶנָה וַיְשִֹימָה לְעִיר הַמַּלְכוֹת. וַיְחַזֵק אֶת-צְבָאוֹ וַיֹּאמֶר לְהָֹשִיב אֶת-הָאֲרָצוֹת בְּעֵבֶר הַיַּרְדֵּן אֲשֶׁר פָּשְׁעוּ בְיִשְֹרָאֵל בִּימֵי הַבִּלְבּוּלִים. וַיִּלָחֵם בְּמוֹאָב וַיִּקְרַע מֵעָלֶיהָ עָרִים רַבּוֹת וַיְשִֹימָה לְמַס. רַק בִּפְנֵי חֵיל בֶּן-הֲדַד מֶלֶךְ אֲרָם לֹא יָכוֹל לַעֲמֹד. וַיֵּאָנֵס לָתֵת לוֹ עָרִים אֲחָדוֹת בְּגִלְעָד וּלְהַנִּיחַ לוֹ לָשִֹים חוּצוֹת מְיוּחָדוֹת לִבְנֵי אֲרָם בְֹּשֹמְרוֹן.</p>
</blockquote>

<blockquote>
<p>אֶפֶס, כַּאֲשֶׁר רָצָה עָמְרִי בְּשָׁלוֹם בֵּין מַמְלֶכֶות יִשְֹרָאֵל וּמַמְלֶכֶת יְהוּדָה, כֵּן יָרֵא פּןֶ יְכַבֶּה הַשָֹּלוֹם אֶת-קִנְאַת אֶפְרַיִם בִּיהוּדָה וְשָׁבוּ וְהָיוּ לְעַם אֶחָד תַּחַת ּשֶבֶט בֵּית דָּוִד, וַיִּתֵּן אֶת-לִבּוֹ לְנַכֵּר אֶת-יִשְֹרָאֵל מִיהוּדָה בַּעֲבוֹדַת הָאֱלֹהִים, לְמַעַן יִהְיוּ כִשְׁנֵי עַמִּים נָכְרִים, וְרַק בְּעִנְיָנֵי הַמְּדִינָה תִּהְיֶה בְרִית שָׁלוֹם בֵּינֵיהֶם. וַיָּבִיא בְאֶרֶץ יִשְֹרָאֵל אֶת-עֲבוֹדַת הַבְּעָלִים וְהָעַשְׁתָּרוֹת.</p>
</blockquote>

<blockquote>
<p>וְאַחְאָב בְּנוֹ אֲשֶׁר מָלַךְ אַחֲרָיו (א' תתכ&#8220;ב – תתע&#8221;א) הוֹסִיף לָלֶכֶת בִּדְרָכָיו. אֶפֶס הָיָה אִיֹש רַךְ, אֹהֵב שָׁלוֹם וּמְנוּחָה, וְאִשְׁתּוֹ אִיזֶבֶל בַּת מֶלֶךְ הַצִידוֹנִים הָיְתָה אֲמִיַצת רוּחַ, גֵּאָה וְאַכְזָרִיָה, וַתִּשְׁלֹט בְּרוּחַ בַּעֲלָהּ הָרָפֶה, וַתְֹּאמֶר לַעֲשֹוֹת אֶת-יִשְֹרָאֵל לִכְנַעֲנִים בְּמִנְהֲגֵיהֶם וּבְרוּחָם. וַתָּקֶם בְֹּשֹמְרוֹן מִזְבֵּחַ לְבַעַל וּמֹלֶךְ וְלָאֲשֵׁרָה אֱלֹהֵי הַכְּנַעֲנִים, וַתָּקֶם כֹּהֲנִים וּנְבִיאִים רַבִּים כַּכֹּהֲנִים וְהַנְבִיאִים אֲשֶׁר לַכְּנַעֲנִים וְאֶת-נְבִיאַי יְיָ הִכְרִיתָה, זוּלָתִי אֲשֶׁר נִמְלְטוּ מִפָּנֶיהָ וַיִּסָּתְרוּ בַמְעָרוֹת וּבַמִּדְבָּר. וַתְּנַהֵג אֶת-הַשִֹּלְטוֹן בְּאַכְזָרִיוּת וַתְּצַו לַהֲרֹג אִיֹש אֶחָד, נָבוֹת הַיִּזְרְעֵאלִי שְׁמוֹ, בִּגְלַל אֲשֶׁר מֵאֵן לָתֵת הַגַּן אֲשֶׁר לוֹ לְהַמֶּלֶךְ.</p>
</blockquote>

<br>

<p>שאלות: מה היה המעמד ביהודה? פעולת אסא? מי נלחם עמו? מי מלך אחריו? מה הדבר הגדול אשר השתדל בו יהושפט ולמה? מי עזר לו בזה? תכונת עמרי? תכונת ימי מלכותו? פעולת יהושפט? פעולת עמרי? איזו עיר בנה? מה עשה לרחק ישראל מיהודה? מי מלך אחריו? תכונת אחאב? מי היתה אשתו? מכונת פעולותיה?</p>

<p>––––––––</p>

<h2 id="כד.הַנְּבִיאִיםבְּיִשְֹרָאֵל.אֵלִיָהוּ.אֱלִישָׁע.בְּנֵיהַנְּבִיאִים.">כד. הַנְּבִיאִים בְּיִשְֹרָאֵל. אֵלִיָהוּ. אֱלִישָׁע. בְּנֵי הַנְּבִיאִים.</h2>

<blockquote>
<p>אַךְ כָּאֲשֶׁר רִדְּפָה אִיזֶבֶל אֶת-נְבִיאֵי יְיָ כֵּן חָזְקָה קִנְאָתָם וְכֵן רַבּוּ וְחָזְקוּ מְאֹד. וְאֶחָד מֵהַנִפְלָאִים בָּהֶם הָיָה אֵלִיָהוּ הַתִּשְׁבִּי, אִיֹש מָלֵא רוּחַ יְיָ, בְּסוּפָה וּסְעָרָה דַּרְכּוֹ, לֹא חָת מִפְּנֵי כֹל וְנָכוֹן לִמְסֹר נַפְֹשוֹ בְּעַד רַעְיוֹנוֹ. וַיָּחֵל לְקַנֵּא לָיְיָ אֱלֹהֵי יִשְֹרָאֵל, וַיֵּצֵא שֵׁמַע הַנָּבִיא הַקָּדוֹֹש הַזֶּה בְקֶרֶב כָּל-הָעָם כִּי אִיֹש מוֹפֵת הוּא: כִּי שָׁנִים רַבּוֹת לֹא הָיָה טַל וּמָטָר בָּאָרֶץ כִּי אִם לְפִי דְבָרוֹ, וּבְהִסָּתְרוֹ בַמִּדְבָּר הָיוּ עֹרְבִים מְכַלְכְּלִים אוֹתוֹ בְּלֶחֶם וּבָשָֹר. וּבְֹשִבְתּוֹ בְבֵית אַלְמָנָה אַחַת בִּימֵי הַבַּצֹרֶת כַּד הַקֶּמַח הָאֶחָד שֶׁהָיָה לָהּ לֹא כָלָה וְצַפַּחַת הַשֶֹּמֶן לֹא חָסֵרָה. וּבְמוֹת בְּנָה הַיֶּלֶד הֶחֱיָהוּ אֵלִיָהוּ בְּרוּחַ פִּיו. וְאַחְאָב בִּקֵֹּש לְהָמִיתוֹ. וַיָּבֹא אֵלִיָהוּ לִפָנָיו וַיְצַוֵּהוּ לֶאֱסֹף אֶת-נְבִיאֵי הַבַּעַל לְהַר הַכַּרְמֶל לְהוֹכִיחַ לוֹ וְלָהֶם מִי אֱלֹהֵי אֱמֶת, וְאַחְאָב נִבְהַל מֵפְּנֵי אֹמֶץ לִבּוֹ שֶׁל הַנָּבִיא וַיַּעַשֹ כְּמִצְוָתוֹ.</p>
</blockquote>

<blockquote>
<p>וַיַּעֲשֹוּ נְבִיֵאי הַבַּעַל עוֹלָה, וַיִּקְרְאוּ כָּל-הַיּוֹם לְהַבַּעַל לְהוֹרִיד לָהֶם אֵֹש מִן הַשָׁמַיִם וְאֵין עוֹנֶה. וּבְהַעֲלוֹת אֵלִיָהוּ אֶת-הָעוֹלָה לְיְיָ נָפְלָה אֵֹש עַל-הַמִּזְבֵּחַ וַתֹּאכַל אֶת-הַקָּרְבָּן וַיִּפְּלוּ כָל-הָעָם עַל-פְּנֵיהֶם וַיִּקְרָאוּ: יְיָ הוּא הָאֱלֹהִים, וּבְמִצְוַת אֵלִיָהוּ תָּפַשֹ הָעָם אֶת-נְבִיאֵי הַבַּעַל וַיִּשְׁחָטוּם. וּבְהִצְטָרְכוֹ לַעֲבוֹר אֶת-הַיַּרְדֵּן גָּלַם אֶת-אַדַּרְתּוֹ וַיָּךְ אֶת-הַמַּיִם וַיֵּחָצוּ וַיַּעֲבֹר בֶּחָרָֹבָה. וּבְבוֹא עִתּוֹ לְהִסְתַּלֵק יָרְדוּ רֶכֶב אֵֹש וְסוּסֵי אֵֹש מֵהַשָׁמַיִם וַיַּעַל אֵלִיָהוּ בַסְּעָרָה הַשָׁמַיִמָה. וֶאֱלִישָׁע בֶּן שָׁפָט הָיָה חֹרֵֹש בֵּשְֹדֶה אָבִיו וַיַּעֲבֹר אֵלִיָהוּ עַל-פָּנָיו וַיִּשְׁלֵךְ אַדַּרְתּוֹ עָלָיו וַיַּעֲזֹב אֱלִישָׁע אֶת-הַבָּקָר וַיָּרָץ אַחֲרֵי הַנָבִיא וַיְשָׁרְתֵהוּ. וַיָּאצֶל אֵלִיָהוּ מֵרוּחוֹ עָלָיו וַיֵּצֵא גַם שֵׁמַע אֱלִישָׁע כִּי אִיֹש מוֹפֵת הוּא: כִּי הִכָּה אֶת-מֵי הַיַּרְדֵּן וַיֵּחָצוּ וַיַּעֲבֹר בֶּחָרָבָה. וְרִפָּא מֵי יְרִיחוֹ מֵהַמָּוֶת אֲּשֶר הָיָה בָהֶם. וּנְעָרִים אֲשֶׁר הִתְקַלְּסוּ בּוֹ נֶעֶנְֹשוּ מִיַּד עַל-פִּיו כִּי יָצְאוּ דֻבִּים מֵהַיַעַר וַיְבַקְּעוּם. וּבִדְבָרוֹ אָסוּךְ שֶׁמֶן שֶׁל אִשָׁה עֲנִיָה אַחַת לֹא חָדַּל מֵהַסְפִּיק לָהּ שֶׁמֶן לְכָל-צָרְכָה. וְאֶת-שוּנַמִּית אַחַת שֶׁלֹא יָלְדָה בֵּרַךְ וַתֵּלֶד בֵּן וּבְמוֹת הַיֶלֶד הֶחֱיָהוּ הַנָּבִיא בְרוּחַ פִּיו. וְהֵצִיף גַּרְזֶן אֲשֶׁר נָפַל הַיַּרְדֵּנָה. וַאֲנָֹשִים אֲשֶׁר שָׁלַח מֶלֶךְ אֲרָם לְקַחְתּוֹ הֻכּוּ בְסַנְוֵרִים בִּדְבַר פִּיו. וְגוּפַת אִיֹש אֶחָד נָפְלָה בַמְּעָרָה אֲשֶׁר נִקְבַּר שָׁם אֱלִישָׁע בְּמוֹתוֹ, וַיָּקָם הָאִיֹש וַיְחִי.</p>
</blockquote>

<blockquote>
<p>וַיִּתְקַּבְּצוּ אַחֲרֵי אֵלִיָהוּ וֶאֱלִישָׁע בַּחוּרִים רַבִּים וַיִּנָּזְרוּ לִהְיוֹת נְבִיאִים, וַיִּהְיוּ לַאֲגֻדוֹת אֲגֻדוֹת &#8220;בְּנֵי נְבִיאִים&#8221;, וֶאֱלִישָׁע הָיָה לְרֹאֹש עֲלֵיהֶם. וַיִּהְיוֹ לֹבְֹשִים אַדְרוֹת שֵֹעַר וּמְגַדְּלִים פֶּרֶע שֵֹעָר רֹאשָׁם. וַיֵּשְׁבוּ חֲבוּרוֹת חֲבוּרוֹת בַּמְעָרוֹת וּבְמִּדְבָּרוֹת, בְּרֹאֹש הַכַּרְמֶל, בְּעֵמֶק יִזְרְעֶאל, בַּגִּלְעָד וְעַל-שְֹפַת הַיַּרְדֵן.</p>
</blockquote>

<blockquote>
<p>וַיִּהְיוּ מְלַקְּטִים עִשְֹבוֹת הַשָֹּדֶה וַיִּהְיוּ מְבַשְׁלִים בְּעַצְמָם נָזִיד וְאֹכְלִים וְשֹתִים יַחַד וּמִתְרָגְּלִים לְהִתְנַבֵּא וְלִנְאֹם נְאוּם. וַיִּהְיוּ ֹשֹמְעִים לְכָל-דִבְרֵי הָרֹאֹש אֲשֶׁר עֲלֵיהֶם לָלֶכֶת אֶל-כָּל-אֲשֶׁר יִשְׁלָחֵם וְלַעֲשֹוֹת כָּל-אֲשֶׁר יְצַוֵּם, וַיִּהְיוּ עֹשִֹים אוֹתוֹת וּמוֹפְתִים וּמְרַפְּאִים חוֹלִים, וּמְנַבְּאִים עֲתִידוֹת, וְאַף הַמְּלָכִים הָיוּ ֹשֹאֲלִים בַּעֲצָתָם הֲיֵצְאוּ, לַמִּלְחָמָה אוֹ יֶחְדָּלוּ, הֲיִגְבְּרוּ עַל-הָאוֹיֵב אוֹ אָיִן.</p>
</blockquote>

<br>

<p>שאלות: ההצליחה איזבל ברדפה את הנביאים? מי קם אז נביא נפלא? תכונתו? מופתיו? מי היה תלמידו? איך היה המעשה? מופתי אלישע? תכונת הנביאים וחייהם בעת ההיא?</p>

<p>––––––––</p>

<h2 id="כה.הַשָׁלוֹםבֵּןיְהוּדָהוְיִשְֹרָאֵלמִתְחַזֵק.">כה. הַשָׁלוֹם בֵּן יְהוּדָה וְיִשְֹרָאֵל מִתְחַזֵק.</h2>

<blockquote>
<p>וּבְרִית הַשָּׁלוֹם בֵּין בֵּית דָּוִד וּבֵית עָמְרִי הָלְכָה הָלֹךְ וְחָזֵק, וּלְמַעַן הוֹסִיף לָהּ אֹמֶץ הִתְחַתְנוּ שְׁנֵי הַבָּתִים, וְהַנְּגִידָה <strong>עֲתַלְיָה</strong> מִבֵּית עָמְרִי הָיְתָה לְאִשָׁה לִיהוֹרָם בֶּן יְהוֹשָׁפָט, וַיִּהְיוּ עֹזְרִים אִיֹש לְרֵעֵהוּ בַּמִלְחָמָה עַל-הָאוּיֵב מִחוּץ. וַיְחַזֵק הַשָׁלוֹם אֶת-כֹּח יִשְֹרָאֵל וִיהוּדָה יַחַד. וַתְּהִי לְאֵל יָדָם לְהַחֲזִיק אֶת-הַגּוֹיִם מִסָּבִיב תַּחַת מִשְׁמַעְתָּם. וַיִּהְיוֹ מוֹאָב וְעַמּוֹן מְבִיאִים מַס לְיִשְֹרָאֵל וֶאֱדוֹם וּפְלִשְׁתִּים לִיהוּדָה. וְגַם אֶת-חֵיל בֶּן-הֲדַד הַשֵׁנִי מֶלֶךְ אֲרָם, אֲשֶׁר עָלָה עַל-יִשְֹרָאֵל בְּחַיִל עָצוּם מְאֹד, הִכָּה אַחְאָב פַּעֲמַיִם ֹשוֹק עַל-יָרֵךְ, וּבֶן-הֲדַד רָאָה, כִּי לֹא יוּכַל לְהִמָּלֵט, וַיַּחְֹשֹב כִּי מֶלֶךְ יִשְֹרָאֵל יִנְהַג בּוֹ כּמִנְהַג כָּל-מַלְכֵי הַגּוֹיִם בְּאוֹיְבֵיהֶם בַּיָּמִים הָהֵם וְהָמֵת יָמִית אוֹתוֹ בְאַכְזָרִיוּת, אַךְ הַשָֹּרִים מִבְּנֵי אֲרָם אֲשֶׁר הָיוּ אִתּוֹ נִחֲמוּהוּ וַיֹּאמְרוּ לוֹ: &quot;הִנֵּה שָׁמַעֲנוּ כִּי מַלְכֵי יִשְֹרָאֵל מַלְכֵי חֶסֶד הֵם, נָשִֹימָה נָא שַׂקִּים בְּמָתְנֵינוּ וְחֲבָלִים בְּרֹאשֵׁנוּ וְנֵצֵא אֶל-מֶלֶךְ יְהוּדָה אוּלַי יְחַיֶּה אֶת-נַפְשֶׁךָ &quot;. וַיַּעֲשֹוּ כֵן. וַיַּסְבֵּר אַחְאָב פָּנִים לְבֶן-הֲדַד, וַיִּקְרָאֵהוֹ &#8220;אָחִי&#8221;, וַיַּעֲלֵהוּ ַעל-מֶרְכַּבְתּוֹ, וַיָּשֶׁב בֶּן-הֲדַד לְאַחְאָב אֶת-הֶעָרִים אֲשֶׁר קָרַע בֶּן-הֲדַד הָרִאֹשוֹן מֵעַל-יִשְֹרָאֵל בְּמִלְחָמָה עַל-עָמְרִי, וַיִּתֵּן לְאַחְאָב לָשִֹים לִבְנֵי יִשְֹרָאֵל חוּצוֹת בְּדַמֶּשֶֹק, כַּאֲשֶׁר נָתַן עָמְרִי לְבֶן-הֲדַד הָרִאֹשֹון לַשִֹים לִבְנֵי דַמֶּשֶֹק בְֹּשֹמְרוֹן.</p>
</blockquote>

<blockquote>
<p>וַיִּרֶב הָעשֶׁר בִּיהוּדָה וּבִפְרָט בְּיִשְֹרָאֵל, וַיִּבֶן אַחְאָב עָרִים רַבּוֹת, וַיְפָאֵר אֶת-עִיר מַלְכוּתוֹ, וַיִּבֶן לוֹ הֵיכַל תִּפְאָרָה וַיְצַפֵּהוּ שֵׁן מְפֻתָּח, וַיִּקְרְאוּ לְהַבַּיִת הַזֶּה &#8220;בֵּית הַשֵׁן&#8221;. וַיֵּלֶךְ יְהושָׁפָט מֶלֶךְ יְהוּדָה ֹשֹמְרוּנָה לְהֵרָאוֹת אֶת-מֶלֶךְ יִשְֹרָאֵל. וַיְקַבֵּל מֶלֶךְ יִשְֹרָאֵל אֶת-פְּנֵי מֶלֶךְ יְהוּדָה בְּכָבוֹד וִידִידוּת וָיַּעֲשֹ לוֹ מִּשְתֶּה גָּדוֹל, וַתִּגְדַּל הַשִֹּמְחָה בְּעִיר הַמַּלְכוּת לְיִשְֹרָאֵל עַל-בְּרִית הַשָׁלוֹם עִם יְהוּדָה. וַיַּחְלִיטוּ אַחְאָב וִיהוֹשָׁפָט לַעֲלוֹת יַחַד לְמִלְחָמָה עַל-אֲרָם לְהָֹשִיב לְיִשְֹרָאֵל אֶת-רָמוֹת גִּלְעָד אֲשֶׁר נִשְׁאֲרָה עוֹד בִּידֵי בֶן-הֲדַד. וַיַּעַל חֵיל יִשְֹרָאֵל וִיהוּדָה רָמוֹת גִּלְעָד וַיִּלָחֲמוּ בְאֹמֶץ לֵב.</p>
</blockquote>

<blockquote>
<p>אֶפֶס, כִּי אִיֹש מֵחֵיל אֲרָם מָשַׁךְ בַּקֶּשֶׁת לְתֻמוֹ וַיִּפְגַּע בְּאֵחְאָב מֶלֶךְ יִשְֹרָאֵל, וַיַּאָנֵֹש אַחְאָב.</p>
</blockquote>

<blockquote>
<p>אַךְ לְבִלְתִּי רַפּוֹת לֵב אַנְשֵׁי הַמִּלְחָמָה בְמַחֲנֵה יִשְֹרָאֵל וּלְבִלְתִּי יַרְגִּיֹשוּ הָאֲרַמִים בַּדָּבָר וְחָזַק לִבָּם, הִתְחַזֵק וַיִּשָׁאֵר מָעֳמָד בְּמֶרְכַּבְתּוֹ נֹכַח מַחֲנֵה אֲרָם כָּל-הַיוֹם וְדַם הַמַּכָּה יָצֵק לְחֵיק הָרֶכֶב. וַיּוֹסִיפוּ צִבְאוֹת יִשְֹרָאֵל וִיהוּדָה לְהִלָּחֵם וַיִּתְחַזְקוּ עַל-מַעֲמָדָם עַד הָעֶרֶב, וּכְבוֹא הַשֶׁמֶֹש, וְאַחְאָב מֵת, עָזְבוּ אֶת-הַמַּעֲרָכָה וְלֹא נִגְּפוּ לִפְנֵי הָאוֹיֵב וַיָֹּשוּבוּ אִיֹש לְאַרְצוֹ.</p>
</blockquote>

<br>

<p>שאלות: במה חזקה ברית השלום בין יהודה וישראל? מה היה פרי השלום הזה? את מי הכניעו יהודה וישראל? במה הצטינו מלכי ישראל ממלכי הגוים? מי העיד על מךכי ישראל כי מלכי חסד הם? במה ראה בן הדד כי באמת מלכי חסד הם? אחרית המלחמה עם ארם? המעמד בישראל ויהודה? מה עשה יהושפט עוד להגדיל הידידות ע ישראל? מה היתה אחרית המלחמה ומה אמץ הלב שהראה אחאב?</p>

<p>––––––––</p>

<h2 id="כו.בִּלְבּוּלִיםבְּיִשְֹרָאֵלוִיהוּדָה.בֵּיתיֵהוּא.">כו. בִּלְבּוּלִים בְּיִשְֹרָאֵל וִיהוּדָה. בֵּית יֵהוּא.</h2>

<blockquote>
<p>וַיִּמְלֹך אֲחַזְיָה תַּחַת אַחְאָב אָבִיו כְּשָׁנָה וַחֵצִי וַיִּפֹּל בְּעַד הַשְֹּבָכָה בַּעֲלִיָתוֹ וַיֶּחֱלֶה. וּלְמוֹאָב הָיָה בָּעֵת הַזֹאת מַלַךְ גִּבּוֹר חָיִל, <strong>מֵישַׁע</strong> שְׁמוֹ, וַיֹּאמֶר בְּלִבּוֹ כּיִ עַתָּה בָאָה הָעִת לִפְרֹק עֹל יִשְֹרָאֵל מֵעַל עַמּוֹ. כִּי מִלְחֶמֶת אַחְאָב עַל-אֲרָם הֶחֱלִישָׁה אֶת-כֹּח יִשְֹרָאֵל, וְהַמֶלֶךְ אֲחַזְיָה חֹלֶה וְלֹא יִשְׁעֶה בְּדִבְרֵי מִלְחָמָה. וַיִּפְשַׁע <strong>מֵישַׁע</strong> בְּיִשְֹרָאֵל. אַךְ מְהֵרָה מֵת אֲחַזְיָה, וַיִּמְלֹךְ יְהוֹרָם אָחִיו תַּחְתָּיו, וַיְחַזֵּק בְּרִית הַשָׁלוֹם עִם יְהוּשָפָט מֶלֶך יְהוּדָה, וַיַּעֲלוּ שְׁנֵיהֶם עַל-מוֹאָב, וַיַּכּוּהוּ. וּבְמוֹת יְהוֹשָׁפָט מָלַךְְ יְהוֹרָם בְּנוֹ שְׁמֹנֶה שַָֹנִים, וְַיהִי אָדָם חַלָֹּש וּרְפֶה רוּחַ, וְלֹא יָכוֹל לַעֲצֹר בְּהַגּוֹיִם אֲשֶׁר הָיוּ תַּחַת מִשְׁמַעַת יְהוּדָה. וַיִּפְשַׁע אֱדוֹם בִּיהוּדָה וַיָּשִֹּימוּ עֲלֵיהֶם מֶלֶךְ, וְגַם <strong>לִבְנָה,</strong> עַל-גְּבוּל פְּלֶשֶׁת, פָּשְׁעָה בִּיהוּדָה, וְהַפְּלִשְׁתִּים גַּם הֵם מָצְאוּ אֶת-לִבָּם לְחַדֵֹּש אֵיבָתָם עַל-יְהוּדָה וַיַּעֲלוּ לְמִלְחָמָה עָלֶיהָ. אַחֲרֵי יְהוּרָם מָלַךְ אֲחַזְיָה בְנוֹ שְׁתֵּי שָׁנִים, וַיִּדְמֶה בִתְכוּנָתוֹ לְאָבִיו.</p>
</blockquote>

<blockquote>
<p>וְהַמִּלְחָמָה הִתְחַדְּשָׁה בֵּין בֶּן-הֲדַד מֶלֶךְ אֲרָם וְיוֹרָם מֶלֶךְ יִשְֹרָאֵל בִּגְלַל רָמּוֹת גִּלְעָד. וִיִּנָּגֶף יוֹרָם וַיָּשָׁב יִזְרֶעאל לְהִתְרַפֵּא מִפְּצעָיָו, <strong>וְיֵהוּא בֶּן-נִמְֹשִי</strong> שַֹר צְבָאוֹ נִשְׁאַר בַּמַעְרָכָה. וַיָּבוֹא אֶחָד מִבְּנֵי הַנְּבִיאִים וַיִּמְשַׁח בְּשֵׁם יְיָ אֶת-יֵהוּא לְמֶלֶךְ עַל-יִשְֹרָאֵל וְהַצָבָא רָצָה אֶת הַמַּעֲשֶֹה הַזֶּה. וַיֵּלֶךְ יֵהוּא יִזְרְעֶאלָה וַיַּהֲרֹג אֶת-יוֹרָם וְאִיזֶבֶל אִשְׁתּוֹ וְגַם אֶת-אֲחָזְיָהוּ מֶלֶךְ יְהוּדָה, אֲשֶׁר בָּא יִזְרְעֶאלָה לְבַקֵּר אֶת-מֶלֶךְ יִשְֹרָאֵל בְּחָלְיוֹ, וַיַּשְׁמֵד אֶת-כָּל-בֵּית אַחְאָב. וַיֵּשֶׁב עַל כִּסֵּא הַמַּלְכוּת (תתקנ&quot;ז לִפְנֵי גָלוּתֵנוּ) וַיַּכְרֵת אֶת-כָּל-כֹּהֲנֵי הַבַּעַל וַיַּשְׁמֵד אֶת-עֲבוֹדַת הַבַּעַל מִיִשְֹרָאֵל.</p>
</blockquote>

<blockquote>
<p>וַעֲתַלְיָה אֵם אֲחַזְיָה מֶלֶךְ יְהוּדָה שָׁמְעָה כִּי הִכָּה יֵהוּא אֶת-בְּנָה וַתְֹּאמֶר לִמְלֹךְ לְבַדָּה בִּיהוּדָה. וַתְּאַבֵּד אֶת-כָּל-זֶרַע הַמַּלְכוּת וְלֹא נִמְלַט מִיָּדֶיָה בִּלְתִי אִם <strong>יוֹאָֹש</strong>, הַקָּטֹן בִּבְנֵי אֲחַזְיָה, אֳשֶׁר גְּנָבַתּוּ יְהוֹשֶׁבַע אֲחוֹת אֲחַזְיָה אֵשֶׁת יְהוֹיָדָע הַכֹּהֵן וַסַּתְיִּרֵהוּ בְּבֵית הַמִּקְדָֹּש. וַיְהִי יוֹאָֹש מִתְחַבֵּא שָׁם שֵׁש שָׁנִים, וַיְגַדְּולוּהוּ הַכֹּהֲנִים וְהַלְוִיִם, וּבַשָׁנָה הַשְׁבִיעִית הוֹצִיאָהוּ <strong>יְהוֹיָדָע</strong> מִמְּקוֹם מַחְבּוּאוֹ וַיַּרְאֵהוּ בְּבֵית יְיָ לְעֵינֵי כָל-הַקָּהָל. וַיִּשְֹמַח הָעָם מְאֹד עַל-הַשְׁאֵרִית הַזֹּאת אֲשֶֹר נִשְׁאֲרָה עוֹד <strong>לְבֵית דָּוִד</strong> אֲשֶׁר אָהֵב, וַיָּרִיעַ תְּרוּעַת שִֹמְחָה וַיִּקְרָא: יְחִי הַמֶּלֶךְ! וְאֶת-<strong>עֲתַלְיָה הֵמִיתוּ</strong> (תתקנ&quot;א לִפְנֵי גָלוּתֵנוּ).</p>
</blockquote>

<blockquote>
<p>וַיְהִי יְהוֹיָדָע מוֹרֶה וְיוֹעֵץ לְהַמֶּלֶךְ הַצָעִיר, וַיְטַהֵר אֶת-הָאָרֶץ <strong>מֵעֲבוֹדָה הַזָּרָה,</strong> וַיָּרֶם אֶת-מַעֲלַת הַכְּהוּנָה הַגְּדוֹלָה וַיְחַזֵק אֶת-מַעֲמַד הַכֹּהֲנִים וְהַלְוִיִם. וִיהוֹאָֹש הָלַךְ בַּעֲצַת מוֹרֶהוּ וַיְקַנֵּא גַם-הוּא לְאֱלֹהֵי יִשְֹרָאֵל וּמִקְדָֹּשוֹ, וַיְצַו לְקַבֵּץ כֶּסֶף מֵהָעָם לְתַקֵּן אֶת-בֶּדֶק הַבָּיִת.</p>
</blockquote>

<br>

<p>שאלות: מה ארע בישראל אחרי מות אחאב? מי מלך בישראל וביהודה? תכונת יהורם בן יהושפט? מה ארע בימיו? מי מלך אחרי ומה היתה תכונתו? מי מגר את בית עמרי מכסא המלכות? מי חזק את לב יהוא לזה? מה עשה יהוא? מה קרה ביהודה? איך נמלט יואש מידי עתליה? איה התחבא ומי גדלו? איך עלה על כסא המלכות? מי היה לו למורה ויועץ? מה צוה לעשות למקדש?</p>

<p>––––––––</p>

<h2 id="כז.הַיַּחַסבֵּיןיִשְֹרָאֵלוִיהוּדָהבִּימֵיבֵּיתיֵהוּא.">כז. הַיַּחַס בֵּין יִשְֹרָאֵל וִיהוּדָה בִּימֵי בֵּית יֵהוּא.</h2>

<blockquote>
<p>וְהַיְדִידוֹת אֲשֶֹר הָיְתָה בֵּין בֵּית דָּוִד וּבֵית עָמְרִי נִפְסְקָה כַּאֲשֶׁר יָשַׁב יֳהוּא עַל-כִּסֵא בֵית עָמְרִי וַעֲתַלְיָה מִבֵּית עָמְרִי שָׁלְטָה בְיִשְֹרָאֵל. וַתֶּחְדַּל גַם <strong>בְּרִית הָעֶזְרָה</strong> אֲשֶׁר הָיְתָה בֵין מְלוּכַת יִשְֹרָאֵל וִיהוּדָה. לֹא נִתְחַדְּשָׁה גַם בִּימֵי מְלוּכַת יְהוֹאָש. וְלֹא חָשָׁה עוֹד אִשָׁה לְעֶזְרַת אֲחוֹתָה, וַיִּרֶף כֹּחָן וַתִּשְׁפַּלְנָה מְאֹד. וַיָּעָל חֲזָאֵל מֶלֶךְ אֲרָם וַיִּכְבֹֹּש אֶת כָּל-הָאָרֶץ מֵעֵבֶר לַיַּרְדֵּן מִזְרָחָה, וְיֵהוּא לְבַדוֹ לֹא יָכוֹל לַעֲמוֹד בְּפָנָיו. וּבְמוֹת יֵהוּא וִיהוֹאָחָז בְּנוֹ יָשַׁב עַל-כִּסֵּא הַמַּלְכוּת (תתקכ&quot;ט לִפְנֵי גָלוּתֵנוּ) הוֹסִיף חֲזָאֵל לְהַחֲלִיֹש אֶת מַמְלֶכֶת יִשְֹרָאֵל וַיֹּאמֶר לַעֲלוֹת גַם עַל-יְרוּשָׁלִָם. וְלֹא מָצָא יְהוֹאָחָז אֶת-לִבּוֹ לָצֵאת לְמִלְחָמָה לִקְרָאתוֹ וַיִּקֶן אֶת-חֵרוּתוֹ בַּזָהָב אֲשֶׁר לָקַח מֵאוֹצְרוֹת בֵּית יְיָ וַיִּשְׁלַח לְמֶלֶךְ אֳרָם.</p>
</blockquote>

<blockquote>
<p>אַחֲרֵי יְהוֹאָחָז מֶלֶךְ יִשְֹרָאֵל מָלַךְ <strong>יְהוֹאָֹש</strong> בְּנוֹ תַחְתָּיו (תתקט&quot;ז לִפְנֵי גָלוּתֵנוּ) וּכְשָׁנָה אַחֲרֵי כֵן קָשְׁרוּ אֲחָדִים מִשָֹרֵי הַמַּלְכוּת בִּיהוּדָה וַיְמִיתוּהוּ, וַיִּמְלֹךְ <strong>אֲמַצְיָה</strong> בְנוֹ תַּחְתָּיו. וּשְׁנֵי הַמְּלָכִים הָאֵלֶה, יְהוֹאָֹש בְּיִשְֹרָאֵל וַאֲמַצְיָהוּ בִיהוּדָה, הֵרִימוּ אֶת-אַרְצוֹתָם מְעַט מִֹשִפְלוּתָן. שְׁנֵיהֶם הָיוּ אַמִּיצֵי לֵב וְגִבּוֹרֵי מִלְחָמָה, וּשְׁנֵיהֶם הִתְאַמְּצוּ בְּכָל-כֹּחָם לְהַגְדִּיל כְּבוֹד אַרְצָם. וַיַּךְ יְהוֹאָֹש מֶלֶךְ יִשְֹרָאֵל אֶת-אֲרָם שָׁלֹֹש פְּעָמִים וַיָּשֶׁב אֶת-הֶעָרִים אֲשֶׁר קָרְעוּ מַלְכֵי אֲרָם מֵעַל ישְֹרָאֵל בִּימֵי יְהוֹאָחָז אָבִיו, וַאֲמַצְיָה הִכָּה אֶת-אֱדוֹם, וַיִּתְפֹּשׂ אֶת-<strong>סֶלַע</strong> עִיר הַמַּלְכוּת, וַיִּקְרָא לָהּ שֵׁם עִבְרִי יָקְתְּאֵל.</p>
</blockquote>

<blockquote>
<p>אֶפֶס הָאֵיבָה בֵּין יִשְֹרָאֵל וִיהוּדָה חָזְקָה כְּמִקֶדֶם, וִיהוֹאָֹש וַאֲמַצְיָה עָלוּ לְמִלְחָמָה אִיֹש עַל אָחִיו. וַיַּךְ יְהוֹאָֹש אֶת-חֵיל יְהוּדָה בְּבֵית שֶׁמֶֹש וַיִּתְפֹּשֹ אֶת-אֲמַצְיָה וַיָּבֹא יְרוּשָׁלָםִ וַיִּפְרֹץ פֶּרֶץ בְּחוֹמַת הָעִיר וַיָּבוֹא בָּהּ. אַךְ הַדֵּחַ לֹא הִדִּיחַ מֶלֶךְ יִשְֹרָאֵל אֶת אֲמַצְיָה מִמְּלוּכָתוֹ, וַיִּקַּח כֶּסֶף וְזָהָב מֵהַמִּקְדָֹּש וּבְנֵי תַעֲרוֹבוֹת לָקַח אִתּוֹ לַעֲרֻבָּה כִּי לֹא יִזֹם מֶלֶךְ יְהוּדָה עוֹד מִלְחָמָה נֶגְדוֹ, וַיָּשֶׁב ֹשֹמְרוֹן.</p>
</blockquote>

<br>

<p>שאלות: מה היה היחס בין ישראל ויהודה אחרי עלות יהוא על כסא המלכות? מדוע נפסקה הידידות? מה היה פרי כל זה? מי מלך אחרי יהוא? ואחרי יהואחז? אחרית יהואש מלך יהודה? מי מלך אחרי כן, ובאיזו שנה? תכונת יהושפט מלך ישראל ואמציה מלך יהודה? מה קרה ביניהם?</p>

<p>––––––––</p>

<h2 id="כח.יָרָבְעָםהַשֵּׁנִי.עֻזִיָה.מַעֲמַדיִשְֹרָאֵלוִיהוּדָה.נְבִיאֵייִשְֹרָאֵל.">כח. יָרָבְעָם הַשֵּׁנִי. עֻזִיָה. מַעֲמַד יִשְֹרָאֵל וִיהוּדָה. נְבִיאֵי יִשְֹרָאֵל.</h2>

<blockquote>
<p>וּבְמוֹת יְהוֹאָֹש מֶלֶךְ יִשְֹרָאֵל עָלָה <strong>יָרָבְעָם הַשֵׁנִי</strong> בְנוֹ עַל כִּסֵּא הַמַּלְכוּת (בשנת תת&quot;ק לִפְנֵי גָלוּתֵנוּ), וּבְיָמָיו הָיְתָה מַמְלֶכֶת יִשְֹרָאֵל שֵׁנִית לְמַמְלָכָה גְדוֹלָה חֲזָקָה. כִּי הָיָה יָרָבְעָם הַשֵׁנִי גִּבּוֹר חַיִל מְאֹד וַחֲכַם לַבָב. וְנָבִיא אֶחָד לְיְיָ, יוֹנָה בֶן-אֲמִתַּי, מִגַּת חֵפֶר בִּזְבֻלוּן, בְּחִבָּתוֹ לְאַרְצוֹ וְעַמּוֹ נִבֵּא כָל-הַיָּמִים לְחִבַּת הָאָרֶץ וּגְדוּלָתָה. וַיָּעִיר בְּלֵב בְּנֵי עַמּוֹ קִנְאָה גְדוֹלָה לְאַרְצָם. וַיֶּחֱזַק לֵב הָעָם וַיִּתְעוֹרֵר לְחַדֵֹּש כְּבוֹדוֹ כְּמִקֶּדֶם, וַיֶּאֶזֹר כֹּחַ וַיִּלָּחֶם בְּעֹז וּגְבוּרָה עַל-הָאוֹיֵב מִסָּבִיב.וַיַּךְ יָרָבְעָם אֶת-אֲרָם וַיַּכְנִיעוֹ, וַיָּשֶׁב אֶת-דַּמֶּשֶֹק וַחֲמָת לְיִשְֹרָאֵל וַיַּרְחֵב אֶת-גְּבוֹל אַרְצוֹ מְאֹד, מִלְּבוֹא חֲמָת וְעַד נַחַל הָעֲרָבָה.</p>
</blockquote>

<blockquote>
<p>וְשָֹרֵי יְהוּדָה קָשְׁרוֹ עַל-אֲמַצְיָה וַיְמִיתוּהוּ, וַיַּמְלִיכוּ עַם הָאָרֶץ אֶת-עֻזִּיָּהוֹ בְנוֹ תַחְתָּיו (בִּשְׁנַת תתע&quot;ה לִפְנֵי גָלוּתֵנוּ), וְהוּא עוֹדֶנוּ נָעַר. וַיִּגְדַּל עֻזִיָהוּ וַיְהִי אַמִּיץ לֵב, אִיֹש מִלְחָמָה, זָהִיר וְזָרִיז בְּמַעֲשָֹיו. וַיָּשֶֹם לִבּוֹ לְחַזֵק אֶת-אַרְצוֹ, וַיַּגְדֵּל צְבָאוֹ וַיַּעַשֹ לוֹ כְלֵי נֶשֶׁק טוֹבִים, וַיְבַצִר אֶת-יְרוּשָׁלִַם וַיַּמְצִיא <strong>חִשְׁבּוֹנוֹת</strong> לְקַלֵעַ אֲבָנִים גְּדוֹלוֹת עַל-הָאוֹיֵב וַיְשִֹימֵן עַל-מִגְדְּלֵי הַחוֹמָה. וַיִּלָחֶם בְּאֱדוֹם וַיַּכְנִיעֵם, וַיּשָׁב אֶת-<strong>אֵילַת</strong> עַל-שְֹפַת יַם-סוּף לִיהוּדָה, וַיִּבֶן אֳנִיוֹת תַּרְֹשִיֹש, וַיְחַדֵֹּש אֶת-מַהֲלַךְ הָאֳנִיוֹת, וַיֵּטִיב גֶם-אֶת הַמִּסְחָר וְאֶת-עֲבוֹדַת הָאֲדָמָה, כִּי אֹהֵב אֲדָמָה הָיָה. וַיִּלָחֶם גַם-אֶת-יֶתֶר הַגּוֹיִם מִסָּבִיב, אֶת פְּלִשְׁתִּים וּמוֹאָב וַיַּכְנִיעֵםַ, וַיָּרֶם אֶת-כְּבוֹד עַמּוֹ.</p>
</blockquote>

<blockquote>
<p>וַיַּאֲרִיכוּ יָרָבְעָם הַשֵׁנִי מֶלֶךְ יִשְֹרָאֵל וְעֻזִיָהוּ מֶלֶךְ יְהוּדָה יָמִים רַבִּים עַל כִּסֵּא מַלְכוּתָם יֹתֵר מֵחֲמִֹשִּים ֹשִֹשִּים שָׁנָה כָּל-אֶחָד, וּבִגְבוּרָתָם וְחָכְמַת לִבָּם הִנִּיחוּ לְאַרְצָם מֵהָאוֹיֵב מִבַּחוּץ, וַיַּגְדִּילוּ אֶת הָעֹשֶׁר בַּבָּיִת. עֲבוֹדַת הָאֳדָמָה וְהַמִּסְחָר בַּיָם הֵבִיאוּ עֹשֶׁר רָב לִשְׁתֵּי הַמַּמְלָכוֹת, וְרַבִּים מִבְּנֵי מְרוֹם עַם הָאָרֶץ הֵחֵלוּ לַחֲיוֹת חַיֵּי תַעֲנוּגִים וְתִפְאָרָה. וַיִּבְנוּ לָהֶם בָּתִּים וְהֵיכָלִים נֶהְדָּרִים, בָּתֵי קַיִץ וּבָתֵּי חֹרֶף, מְצֻפִּים שֵׁן וּמְקֻשָׁטִים בִּפְנִים בְּמַרְבַּדִּים יְקָרִים מַעֲשֵֹה דַמֶּשֶֹק וְאֶרֶג מִצְרַיִם, וַיַּרְבּוּ בְמִשְׁתֶּה וְשִֹמְחָה כָּל-הַיָּמִים. וְהַנָֹּשִים הִרְבּוּ לְהִתְקַשֵׁט וּלְהִתְהַדֵּר בְּבִגְדֵי תִפְאָרָה, חֳלִי וַעֲדָיִים, וַתֶּאֱהַבְנָה תַעֲנוּגִים מִשְׁתֶּה וָֹשִיר.</p>
</blockquote>

<blockquote>
<p>אֶפֶס, כְּמוֹ בְּכָל אֶרֶץ וּבְכָל-עֶם, כֵּן הָיָה גַם בְּיִשְֹרָאֵל בַּיָּמִים הָאֵלֶּה עֲנִיִים רַבִּים, אֲשֶׁר חָיוּ חַיֵּי לַחַץ וְצַעַר. וְכַאֲשֶׁר גָּדַל הָעֹשֶׁר וְהַפְּאֵר בְּחֵלֶק אֶחָד מֵהָעָם כֵּן נִרְאֶה יֹתֵר עֳנִי הָעֳנִיִים וְרֵישָׁם. וְהַמִּסִּים וְהַמִּנְדָּה לְצָרְכֵי הַמֶּמְשָׁלָה וְהַצָבָא הָיוּ בְּעֵינֵי עַם הָאָרֶץ תָּמִיד לְמַשָֹא כָבֵד, וְהַפְּקִידִים אֲשֶֹר גָּבוּ אֶת-הַמִּסִּים לֹא הִתְנַהֲגוּ תָמִיד עִם הָעֲנִיִים בְּרַחֲמִים. אַף הָיוּ שָֹרִים אֲשֶֹר הִקְֹשוֹ לִבָּם בֶאֱמֶת וַיַּכְבִּידוּ יָדָם עַל הָעֲנִיִים, וְֹשֹפְטִים הָיוּ אֲשֶֹר לָקְחוּ ֹשֹחַד בְּסֵּתֶר וַיַּטּוּ דִין עָנִי וְאֶבְיוֹן.</p>
</blockquote>

<blockquote>
<p>כָּל-זֶה הָיָה מֵעוֹלָם בְּקֶרֶב כָּל-הַגּוֹיִם הַקְּטַנִּים וְהַגְּדוֹלִים אֲֶֹֹשר הָיוּ בַיָמִים הָהֵם וְאַחֲרֵי כֵן. וְאִיֹש לֹא שָֹם לִבּוֹ לְהָעֲנִיִים, וְאִיֹש לֹא הֵעִיז לְהוֹכִיחַ אֶת-הַשָֹּרִים הַתַּקִּיפִים, אַף לֹא חָשַׁב אִיֹש אֶת-זֶה לְעָוֶל וָאָוֶן.</p>
</blockquote>

<blockquote>
<p>רַק בְּקֶרֶב עַם יִשְֹרָאֵל קָמוּ נְבִיאִים גְּדוֹלִים, נִפְלָאִים, אֲשֶֹר לֹא הָיָה בְכָל-הָעַמִּים מָשְׁלָם, וְהָיוּ הָרִאֹשוֹנִים אֲשֶׁר הֵרִימוּ קוֹלָם לִתְבּוֹעַ אֶת-עֶלְבּוֹן הֶעָנִי, לִדְרֹש מִשְׁפַּט צֶדֶק, לַעֲמֹד לִימִין הַחַלָֹש נֶגֶד הַתַּקִּיף. זֶה כְבוֹד יִשְֹרָאֵל וְזֹאת תִּפְאַרְתּוֹ לְעוֹלָם.</p>
</blockquote>

<br>

<p>שאלות: מי מלך בישראל אחרי יהואש? תכונתו ומעשיו? מי היה הנביא חובב ארצו בעת ההיא? מה נעשה ביהודה? תכונת עזיה ומעשיו? מעמד העניים? במה הטין ישראל מכל העמים? מה עשו נביאי ישראל?</p>

<p>––––––––</p>

<h2 id="כט.עָמוֹס.יוֹאֵל.">כט. עָמוֹס. יוֹאֵל.</h2>

<p>הָרִאֹשֹוֹן בַּנְבִיאִים הָאֵלֶה הָיָה <strong>עָמוֹס</strong>, נֹקֵד מֵעִיר קְטַנָּה <strong>תְּקוֹעַ</strong><a href="#fn:3" id="fnref:3" title="see footnote" class="footnote"><sup>3</sup></a> עֶל-גְּבוּל מִדְבַּר יְהוּדָה. רָאֹה רָאָה עָמוֹס אֶת-הָעשֶׁר וְהַתִּפְאָרָה וְחַיֵּי הַתַּעֲנוּגִים שֶׁל הָעֲֹשִירִים וְרַבֵּי הַמְּדִינָה,, וָעֳנִי הַדַּלִּים וְרֵישָׁם וְהָעָוֶל אֲשֶׁר עָשֹוּ לָהֶם רֵבִּים מֵהַתַּקִּיפִים, וַיִּתְחַמֵּץ לִבּוֹ, וַתָּנַח עָלָיו רוּחַ הַנְּבוּאָה, וַיָּבֹא בֵית אֵל, אֲשֶׁר הָיְתָה בָעֵת הַהִיא מִשְׁכַּן הַמֶּלֶךְ יָרָבְעָם, וַיָּחֵל לְנַבֵּא בִמְלִיצָה יָפָה, בִּדְבָרִים נִמְרָצִים, בִּמְשָׁלִים אֲשֶֹר נִשְׁמַע מֵהֶם כִּי אִיֹש שָֹדֶה הוּא. וַיְדַבֵּר עַל מִנְהֲגֵי בְנֵי דוֹרוֹ לֵאמֹר:</p>

<blockquote>
<p>הוֹי הַשַׁאֲנַנַּים בְּצִיוֹן</p>

<p>וְהַבֹּטְחִים בְּהַר ֹשֹמְרוֹן!</p>

<p>הַֹשֹּכְבִים עַל-מִטּוֹת שֵׁן</p>

<p>וּסְרוּחִים עַל-עַרְשֹוֹתָם,</p>

<p>וְאֹכְלִים כָּרִים מִצֹאן</p>

<p>וַעֲגָלִים מִתּוֹךְ מַרְבֵּק,</p>

<p>הַפֹּרְטִים עַל-פִי הַנֶּבֶל</p>

<p>כְּדָוִד חָשְׁבוּ לָהֶם כְּלֵי ֹשִיר</p>

<p>הַֹשתִים בְּמִזְרְקִי יַיִן</p>

<p>וְרֵאֹשִית שְׁמָנִים יִמְשָׁחוּ&#8230;..</p>

<p>בַּיָּמִים הָהֵם רָעֲשָׁה הָאָרֶץ רַעַֹש חָזָק וּבַצֹרֶת וְאַרְבֶּה גָדוֹל הִשְׁחִיתוּ אֶת-כָּל-יְבוּל הָאֲדָמָה. וַיּוֹכִיחַ הַנָּבִיא אֶת-הָעָם וַיַּגֵּד לוֹ כִּי בִגְלַל רֹעַ מַעֲלָלָיו נִתְּכָה חֲמַת אֲלֹהִים עָלָיו, וַיְעִירֵהוּ לְהֵטִיב דְּרָכָיו לְחֶסֶד, לְמִשְׁפָּט וּצְדָקָה.</p>

<p>וַיְדַבֵּר עַל-הָרַעַֹש:</p>

<p>יְיָ מִצִּיוֹן יִשְׁאָג</p>

<p>וּמִירוּשָׁלַיִם יִתֵּן קוֹלוֹ,</p>

<p>וְאָבְלוּ נְאוֹת הָרֹעִים</p>

<p>וְיָבֵֹש רֹאֹש הַכַּרְמֶל.</p>

<p>וַיֹּאמֶר בְּשֵׁם יְיָ:</p>

<p>הִנֵּה אָנֹכִי מֵעִיק תַחְתֵּיכֶם</p>

<p>כַּאֲשֶׁר תָּעִיק הָעֲגָלָה</p>

<p>הַמְּלֵאָה לָהּ עמִיר.</p>

<p>וְאָבַד מָנוֹס מִקַּל</p>

<p>וְחָזָק לֹא יְמַלֵּט נַפְֹשוֹ,</p>

<p>וְתֹפֵשֹ הַקֶשֶׁת לֹא יַעֲמֹד</p>

<p>וְקַל בְּרַגְלָיו לֹא יִמָּלֵט</p>

<p>וְרֹכֵב הַסּוּס לֹא יְמַלֵּט נַפְֹשוֹ&#8230;.</p>

<p>ויקרא להעם:</p>

<p>שָֹנֵאתִי מָאַסְתִּי חַגֵּיכֶם</p>

<p>וְלֹא אָרִיחַ בְּעַצְרוֹתֵיכֶם!</p>

<p>הָסֵר מֵעָלַי הֲמוֹן ֹשִירֶיךָ</p>

<p>וְזִמְרַת נְבָלֵיךָ לֹא אֶשְׁמָע.</p>

<p>וְיִגַּל כַּמַּיִם מִשְׁפָט</p>

<p>וּצְדָקָה כְּנַחַל אֵיתָן!</p>

<p>וַיָּעֵד בַּמֶלֶךְ וּגְדוֹלָיו כִּי אִם לֹא יֵטִיבוּ אֶת-דַּרְכֵיהֶם תֶּחֱרַב הָאָרֶץ. וּבֵית יָרָבְעָם יִפּוֹל בֶּחֶרֶב.</p>

<p>וַיִּקְרָא:</p>

<p>וְהָיָה בַיוֹם הַהוּא,</p>

<p>נְאוּם יְיָ אֱלֹהִים,</p>

<p>וְהֵבֵאתִי הַשֶׁמֶֹש בַּצָהֳרָיִם</p>

<p>וְהַחֲשַׁכְתִּי לָאָרֶץ בְּיוֹם אוֹר.</p>

<p>וְהָפַכְתִּי חַגֵּיכֶם לְאֵבֶל</p>

<p>וְכָל-שִירֵיכֶם לְקִינָה,</p>

<p>וְהַעֲלֵתִי עַל-כָּל-מָתְנַיִם שָֹק</p>

<p>וְעַל-כָּל-רֹאֹש קָרְחָה&#8230;.</p>

<p>וַיְקַנֵּא אֲמַצְיָה כֹּהֵן בֵּית אֵל לִכְבוֹד הַמַּלְכוּת, וַיַּלְשֵׁן עַל-עָמוֹס לֵפְנֵי הַמֶּלֶךְ יָרָבְעָם, וְלֹא עָשָֹה ָירָבְעָם מְאוּמָה לְהַנָּבִיא.רַק גָּזַר עָלָיו כִּי יֵלֵךְ לוֹ מִבֵּית אֵל וּמִכָּל-מַמְלֶכֶת יִשְֹרָאֵל.
<br><br />
יפה ונשגבה מליצת <strong>יואל</strong> על-הארבה:</p>

<p>הָקִיצוּ שִׁכּוֹרִים וּבְכוּ</p>

<p>וְהֵילִילוֹ כָּל-שוֹתֵי יָיִן</p>

<p>עַל-עָסִיס כִּי נִכְרַת מִפִּיכֶם</p>

<p>כִּי גוֹי עָלָה עַל-אַרְצִי,</p>

<p>עָצוּם וְאֵין מִסְפָּר,</p>

<p>שִנָּיו ֹשִנֵי אַרְיֵה</p>

<p>וּמְתַלְּעוֹת לָבִיא לוֹ.</p>

<p>––––</p>

<p>יוֹם חשֶׁךְ וַאֲפֵלָה,</p>

<p>יוֹם עָנָן וַעֲרָפֶל,</p>

<p>כַּשַׁחַר פָּרוּשֹ עַל-הֶהָרָיִם,</p>

<p>עַם רַב וְעָצוּם!&#8230;.</p>

<p>לְפָנָיו אָכְלָה אֵֹש</p>

<p>וְאַחֲרָיו תְּלַהֵט לֶהָבָה.</p>

<p>כְּגַן עֵדֶן הָאָרֶץ לְפָנָיו</p>

<p>וְאַחֲרָיו מִדְבַּר שְׁמָמָה.</p>

<p>כְּמַרְאֵה סוּסִים מַרְאֵהוּ</p>

<p>וּכְפָרָֹשִים כֵּן יְרוּצוּן,</p>

<p>כְּקוֹל מַרְכָּבוֹת עַל-רָאשֵׁי הֶהָרִים יְרַקְדוּן,</p>

<p>כְּקוֹל לַהֲב אֵֹש אֹכְלָה קָֹש,</p>

<p>כְּעַם עָצוּם עָרוּךְ לַמִּלְחָמָה</p>

<p>בָּעִיר יָשְׁקּוּ,</p>

<p>בַּחוֹמָה יְרוּצוּן,</p>

<p>בַּבָּתִים יַעֲלוּ,</p>

<p>בְּעַד הַחַלּוֹנִים יָבוֹאוּ כַּגַּנָּב.</p>

<p>לְפָנָיו רָגְזָה אֶרֶץ,</p>

<p>רָעֲֹשוּ שָׁמָיִם</p>

<p>שֶׁמֶֹש וְיָרֵחַ קָדָרוּ</p>

<p>וּכֹכָבִים אָסְפוּ נָגְהָם&#8230;.</p>
</blockquote>

<br>

<p>שאלות: מה היה עמוס ומה היתה מלאכתו? לע מה התעורר ועל מה נבא? איה התחיל נבואתו? תכונת מליצתו? מה ידעת על פה מנבואותיו? מי הלשין עליו ואיך התנהג עמו ירבעם?</p>

<p>––––––––</p>

<h2 id="ל.אַֹשּוּר">ל. אַֹשּוּר</h2>

<blockquote>
<p>בַּיָּמִים הָהֵם קָמָה מִצָפוֹן לְאֶרֶץ יִשְֹרָאֵל, בְּאַרְצוֹת הַפְּרָת וְהַחִדֶּקֶל צָפוֹנָה, מַמְלָכָה גְדוֹלָה, אַדִּירָה, חֲזָקָה מְאֹד, הִיא מַמְלֶכֶת <strong>אַשּׁוּר</strong>. הָאָרֶץ אֲשֶׁר יָשְׁבוּ בָה <strong>הָאַשׁוּרִים</strong>, בִּצְפוֹן אֲרַם נַהֲרַיִם, הִיא רַבַּת נְהָרִים. אַדְמָתָהּ דְשֵׁנָה, פֹּרִיָה, וְיוֹשְׁבֶיהָ הָיוּ גְבוֹהֵי קוֹמָה, אַמִּיצֵי כֹּחַ, קָֹשִים, עַזִים, אֹהֲבֵי צַיִד וּמִלְחָמָה. כְּכָל עַמֵּי הַקֶּדֶם חָשְׁבוּ גַם הָאַשׁוּרִים אֶת-הַכֹּכָבִים וְהַמַּזָלוֹת וְכֹחוֹת הַטֶּבַע לֵאֱלֹהִים חַיִים, וּבְרֹאשָׁם שְׁלשָׁה עָשָֹר אֱלֹהִים גְּדוֹלִים, וַיִּקְרְאוּ לָהֶם בְּשֵׁמוֹת: אַסּוּר – אֱלֹהֵי הָאָרֶץ, הוּא אֱלֹהֵי עַם <strong>אַֹשּוּר;</strong> בֵּל – אֲבִי הָאֱלֹהִים, הוּא אֱלֹהֵי הַיַּמִּים; מְרוֹדָךְ נְבוֹ – אֱלֹהֵי צִבְאוֹת הַשָׁמָיִם; נֵרִגַּל – אֱלֹהֵי הַמִּלְחָמָה; עַשְׁתֹּרֶת – אֵלַת הָאַהֲבָה. שוֹר אַבִּיר וְאֲרִי גָדוֹל בַּעַל כְּנָפַיִם הָיָה לָהֶם סֶמֶל הָאֱלֹהִים מֵהַמַּדְרֵגָה הַתַּחְתוֹנָה. עֲבוֹדָתָם אֶת הָאֱלֹהִים הָיְתָה בְּהָדָר וְתִפְאָרָה. הַכֹּהֲנִים לָבְֹשוּ בְּגָדִים יְקָרִים, נֶהְדָּרִים. אָהֲבוּ הוֹד וְהָדָר בְּכָל-מִנְהֲגֵי חַיֵיהֶם, וְלָבְֹשוּ בִגְדֵי תִפְאָרָה, וְקִשְׁטוּ בָתֵּיהֶם בְּכֵלִים יָפִים. לְֹשוֹנָם הָיְתָה אַחַת מִלְֹּשוֹנוֹת בְּנֵי שֵׁם, וּכְתָב הָיָה לָהֶם, אֲשֶׁר קָרְאוּ לוֹ הַחֲכָמִים כְּתַב <strong>הַיְּתֵדוֹת</strong>, עַל-שֵם צוּרַת יָתֵד אֲשֶׁר לְכָל-אַַחַת מִשְׁלֹש מֵאוֹת הָאוֹת שֶׁבַּכְּתָב הַזֶּה. בְּיִחוּד הִצְטַיְנוּ בִּמְלֶאכֶת הַבִּנְיָה, <strong>וּבְנִינְוֵה</strong> עִיר הַמַּלְכוּת, וְאַחֲרֵי כֵן <strong>בְּבָבֶל</strong>, בָּנוּ בִּנְיָנִים גְּדוֹלִים, קִירוֹתֵיהֶם מְפֻתָּחִים פִּתּוּחֵי מִקְלְעוֹת צִיצִים וְצוּרוֹת בְּהֵמוֹת וְחַיּוֹת וְצִיוֹרֵי מִלְחָמָה וְנִצְחוֹנוֹת הַמְּלָכִים. שְׁאֵרִית הַבִּנְיָנִים הָהֵם גִּלוּ חַכְמֵי זְמַנֵּנוּ תַּחַת עִיֵּי מַפֹּלֶת הֶעָרִים הָעַתִּיקוֹת <strong>נִינְוֵה וּבָבֶל</strong>, וְהֵם עַתָּה בְּבָתֵּי גִנְזֵי הָעַתִּיקוֹת.</p>
</blockquote>

<blockquote>
<p>הָאַֹשּוּרִים וּמַלְכֵיהֶם הָיוּ קְשֵׁי לֵב אַכְזָרִים מְאֹד. מַרְאֵה צִבְאוֹתֵיהֶם הָיָה נוֹרָא: גְּבוֹהֵי קוֹמָה, מְזֻיָנִים מֵרֹאשָׁם וְעַד כַּף רַגְלָם, סְדוּרִים בְּכֹּל, בְּרֶכֶב וּפָרָֹשִים רִבִּים, קוֹלָם נִשְׁמַע לְמֵרָחוֹק כְּנַהֲמַת יָם, חֶמְלָה וְרַחֲמִים לֹא יָדָעוּ. עִם הַמְנֻצָחִים הִתְנַהֲגוּ בְּאַכְזָרִיוֹת כְּחַיְתֵי טֶרֶף: פָּשְׁטוּ עוֹרָם מֵעַל-בְּשָֹרָם בְּעוּדָם חַיִּים, נִתְּקוּ לְֹשוֹנָם מִפִּיהֶם, נִקְרוּ עֵינֵיהֶם, שָׁחֲטוּ הַיְלָדִים לְעֵינֵי אֲבוֹתֵיהֶם, בִּקְּעוּ הָרוֹת, עוֹלָלִים רִטֵֹּשוּ. כְּשֶׁטֶף מַיִם כַּבִּירִים עָלוּ וְשָׁטְפוּ עַל-אֲרָצוֹת לֹא לָהֶם, וּבְכָל מָקוֹם אֲשֶׁר דָּרְכָה כַף רַגְלָם נִשְׁאַר אַחֲרֵיהֶם חָרְבָּן וּשְׁמָמָה. בְּאֵכְזָרִיוּתָם הִפִּילוּ חִתִּיתָם עַל-כָּל-הַגּוֹיִם מֵרָחוֹק, וְכָל-הָעַמִים חָלוּ וְרָגְזוּ מִפְּנֵי שֵׁמַע כֹּחַ הַזָדוֹן הַזֶּה אֲשֶׁר לֹא יָדַע רַחֵם.</p>
</blockquote>

<br>

<p>שאלות: מי הם האשורים? ואיה ישבו? תכונת ארצם? אמונתם? אלהיהם? תכונת עבודתם לאלהיהם? מה אהבו ביתר? לשונם? כתבם? תכונתם הם? איך התנהגו עם המנצחים?</p>

<p>––––––––</p>

<h2 id="לא.בִּלְבּוּלִיםבְּמַמְלֶכֶתיִשְֹרָאֵל.">לא. בִּלְבּוּלִים בְּמַמְלֶכֶת יִשְֹרָאֵל.</h2>

<blockquote>
<p>וּבְעֵת הָרָעָה הַזאֹת, אֲשֶׁר מִצָפוֹן, מֵאַֹשוּר, נִשְׁקְפָה רָעָה לְכָל-מֵמְלְכוֹת הָאָרֶץ, קָמוּ בִּלְבּוּלִים בְּקֶרֶב מַמְלְכוֹת יִשְֹרָאֵל. יָרָבְעָם הַשֵֹּנִי מִת, וּזְכַרְיָה בנוֹ מָלַךְ רַק ֹשִשָׁה חֳדָֹשִים, וַיִּקְֹשֹר עָלָיו שָׁלוֹם בֶּן-יָבֵֹש, וַיְמִיתֵהוּ, וַיִּמְלֹךְ חֹדֶֹש יָמִים וְתַחְתָיו מָלַךְ מְנַחֵם בֶּן-גָּדִי, וַיְשַׁחֵד אֶת-מֶלֶךְ אַֹּשּוּר לְחַזֵּק הַמְּלוּכָה בְיָדוֹ וַיִּמְלֹךְ כְּעֶשֶֹר שָׁנִים וּפְקַחְיָה בְנוֹ מָלַךְ כִּשְׁנָתַיִם, וַיִּקְֹשֹר עָלָיו פֶּקַח בֶּן-רְמַלְיָהוּ שָׁלִיֹשוֹ וַיִּמְלֹך תַּחְתָּיו.</p>
</blockquote>

<blockquote>
<p>גַּם בְּיהוּדָה קָמוּ בְאַחֲרִית יְמֵי עֻזִיָּהוּ בִּלְבּוּלִים, בְּעֵקֶב סִכְסוּכִים בֵּין הַמֶּלֶךְ וְהַכֹּהֲנִים. כִּי שֹוֹם שָׁם הַמֶּלֶךְ עֻזִיָּהוּ אֶת-כָּל-לִבּוֹ לְחַזֵק אֶת-אַרְצוֹ וּלְהַרְבּוֹת עשֶׁר הָעָם וְטוּבוֹ, וַיְבַקֵֹּש לְהַחֲלִיֹש אֶת כֹּחַ הַכֹּהֲנִים עַל-הָעָם. וַיִּתְנַגְּדוּ לוֹ הַכֹּהֲנִים וַיָּקוּמוּ עַל-יְדֵי זֶה בִּלְבּוּלִים בַּמַּמְלָכָה. וְעֻזִיָּהוּ נִצְטָרַע בָּעֵת הַזֹאת, וַיְהִי <strong>יוֹתָם</strong> בְּנוֹ מַנְהִיג אֶת עִנְיָנֵי הַמְּדִינָה וְלֹא הָיָה לוֹ דֵי כֹּחַ לְהַעֲבִיר אֶת-הַבִּלְבּוּלִים מִן הָאָרֶץ. וּבְמוֹת <strong>עֻזִיָּהוּ</strong> מָלַךְ <strong>יוֹתָם</strong> בְּנוֹ (תתכ&quot;ד לִפְנֵי גָלוּתֵנוּ) וַיּוֹסֶף לְחַזֵק אֶת-הָאָרֶץ, וַיִּבֶן עָרִים וּמִגְדָּלִים, וַיְתַקֵּן אֶת-בֵּית הַמִּקְדָֹּש וְאֶת-מִגְדַּל הָעֹפֶל, וַיִּלָחֵם עִם עַמּוֹן וַיָּכֵּם.</p>
</blockquote>

<blockquote>
<p>וְהַמִּסְחָר אֲשֶׁר פָּרַץ בִּשְׁתֵּי הַמַּמְלָכוֹת בִּימֵי הַמְּלָכִים יָרָבְעָם וְעֻזִיָהוּ הִתְמִיד גַּם עַתָּה, חֶרֶף הַבִּלְבּוּלִים הָרַבִּים שקמו בישראל וביהודה. וַיִּרֶב הָעשֶׁר וְהַהַרְוָחָה בָּאָרֶץ, וַיְהִי הָעָם מִקָּצִהוּ שָׁטוּף בְּחַיֵי תִפְאָרָה וְשִֹמְחָה. בְּנֵי אֶפְרַיִם הָיוּ עַלִּיזִים, קַלִּים, אֹהֲבֵי שָֹשֹוֹן וְשַׁעֲֹשוּעִים קִֹשּוּטִים וְתַמְרוּקִים, מִשְׁתֶּה וָֹשִיר, לְטַיֵל בַּגַּנִים וּבַשָֹדוֹת בְּאַרְצָם הַיָּפָה, לַעֲשֹוֹת חַגִּים וּמְחוֹלוֹת אֲנָֹשִים וְנָֹשִים תַּחַת הָעֵצִים הרַעֲנַנִּים, וּלְהִתְענֵּג בְּחַיֵּיהֶם. וְגַם בִּיהוּדָה, וּבִּפְרָט בִּירוּשָׁלַםִ, רַבְתָה תִּפְאֶרֶת הַחַיִּים. הַנָֹּשִים הִתְיַפּוּ בְּכָל מִיֵני בשֶׁם וְתַמְרוּקֵים, וַתִּתְנַדֵּרְנָה בִּיפִי לְבוּשֵׁיהֶן וַעֲדָיֵיהֶן, וְקוֹל שָֹשֹוֹן וְשִֹמְחָה וְקוֹל ֹשִיר, נֵבֶל וְכִנוֹר, וְתְֹף וְחָלִיל נִשְׁמַע בְּכָל חוּצוֹת יְרוּשָׁלַםִ.</p>
</blockquote>

<blockquote>
<p>וְהַסַּכָּנָה מִצַד אַֹשּוּר לְכָל-הָעַמִים וְהַמַּמְלָכוֹת הַקְּטַנוֹת וְגַם לְיִשְֹרָאֵל וִיהוּדָה גָדְלָה מִיוֹם לְיוֹם. וְלֹא הִתְקַֹשּרוּ יְהוּדָה וְיִשְֹרָאֵל בְּקֶשֶׁר אֶחָד לַעֲמֹד יַחַד נֶגֶד הָאוֹיֵב. וַיִּכְרֹת פֶּקָח בֶּן-רְמַלְיָהוּ מֶלֶךְ יִשְֹרָאֵל בְּרִית עִם רְצִין מֶלֶךְ אֲרָם נֶגֶד אַֹשּוּר, וִיהוּדָה לֹא נָתַן יָדוֹ לְהַבְּרִית הַזֹאת. וַיְנַסּוּ רְצִין מֶלֶךְ אֲרָם וּפֶּקַח בֶּן-רְמַלְיָהוּ, לְהִלָּחֵם בִּיהוּדָה בִּגְלַל זֶה.</p>
</blockquote>

<blockquote>
<p>וְהָעָם לֹא שָֹם לִבּוֹ לְהַסַּכָּנָה, וַיּוֹסֶף לַחֲיוֹת חַיֵּי עַלִּיזִים.</p>
</blockquote>

<br>

<p>שאלות: מה היה בישראל אחרי מות ירבעם? וביהודה? מה היה בין עזיה והכהנים? אחרית עזיה, מי מלך אחריו? מעמד המסחר והחיים ביהודה וישראל? היסח בין יהודה וישראל? ממי נשקפת להם סכנה?</p>

<p>––––––––</p>

<h2 id="לב.הושֵׁעַהַנָּבִיא.">לב. הושֵׁעַ הַנָּבִיא.</h2>

<blockquote>
<p>בִּימֵי הַסָּכָּנָה הָאֵלֶה לְיִשְֹרָאֵל וִיהוּדָה יַחַד קָם בְּקֶרֶב יִשְֹרָאֵל נָבִיא גָדוֹל, הושֵׁעַ בֶּן-בְּאֵרִי, וַיּוֹכִיחַ אֶת-אֶפְרַיִם וְגַם אֶת-יְהוּדָה אֶת-קַלּוּתָם וּמִנְהֲגֵיהֶם, וּבִפְרָט הָפֵּרוּד שֶׁבֵּין יְהוּדָה וְיִשְֹרָאֵל, וַיַּרְאֶה לָהֶם אֶת-הַסַּכָּנָה הָעֲתִיָדה לָבוֹא עֲלֵיהֶם אִם לֹא יֵטִיבוּ דַרְכָּם. מְלִיצָתוֹ חַדָּה כְּחֶרֶב פִּיפִיוֹת, מַאֲמָרָיו הַקְּצָרִים, הַמָּפְסָקִים, מְלֵאִים לֶהָבָה, כַּעַס וְחָרוֹן, מַכִּים וְהֹלְמִים כְּהוֹלֶם פָּעַם:</p>
</blockquote>

<blockquote>
<p>אֶפְרַיִם רֹעֵה רוּחַ וְרֹדֵף קָדִים</p>

<p>כָּל-הֶיוֹם כָּזָב וָֹשֹד יַרְבֶּה!</p>

<p>וּבְרִית עִם אַֹשּוּר יִכְרֹתוּ</p>

<p>וְשֶׁמֶן לְמִצְרַיִם יוּבָל.</p>
</blockquote>

<p>–––</p>

<blockquote>
<p>זִרְעוּ לָכֶם לִצְדָקָה</p>

<p>קִצְּרוּ לְפִי חֶסֶד&#8230;</p>

<p>חֲרַשְׁתֶּם רֶשַׁע,</p>

<p>עַוְלָתָה קְצַרְתֶּם,</p>

<p>אֲכַלְתֶּם פְּרִי כָחַֹש.</p>
</blockquote>

<p>־־־</p>

<blockquote>
<p>לָכֵן יִהְיוּ כַּעֲנַן בֹּקֶר,</p>

<p>וּכְטַּל מַשְׁכִּים הֹלֵךְ,</p>

<p>כְּמֹץ יְסֹעֵר מִגֹרֶן</p>

<p>וּכְעָשָׁן מֵאֲרֻבָּה!</p>

<p>וָאֱהִי לָהֶם כְּמוֹ שָׁחַל</p>

<p>כְּנָמֵר עַל-דֶּרֶךְ אָֹשוּר.</p>

<p>אֶפְגְּשֵׁם כְּדֹב שָׁכּוּל</p>

<p>וְאֶקְרַע סְגוֹר לִבָּם,</p>

<p>וְאֹכְלֵם שָׁם כְּלָבִיא</p>

<p>חַיַּת הַשָֹּדֶה תְּבַקְּעֵם&#8230;</p>

<p>אֶרְפָּא מְֹשוּבָתָם,</p>

<p>אֹהֲבֵם נְדָבָה,</p>

<p>כִּי שָׁב אַפִּי מִמֶּנוּ.</p>

<p>אֶהְיַה כַטַּל לְיִשְֹרָאֵל</p>

<p>יִפְרַח כַֹּשושַׁנָּה</p>

<p>וְיַךְ שָׁרָשָׁיו <strong>כַּלְבָנוֹן</strong>.</p>

<p>יֵלְכוּ יוֹנְקוֹתָיו</p>

<p>וִיהִי כַזַיִת הוֹדוֹ</p>

<p>וְרֵיחַ לוֹ <strong>כַּלְבָנוֹן</strong>.</p>

<p>יָֹשוּבוּ ישְׁבֵי בְצִלּוֹ</p>

<p>יְחַיוּ דָגָן</p>

<p>וְיִפְרְחוּ כַגָּפֶן</p>

<p>זִכְרוּ כְּיֵין <strong>לְבָנוֹן</strong>.</p>
</blockquote>

<br>

<p>שאלות: מי הנביא שקם אז לישראל? תכונת מליצתו? על מה הוכיח את העם בפרט? מה ידעת ממליצתו על פה? ההשתמש בחרוז?</p>

<p>––––––––</p>

<h2 id="לג.יְשַׁעְיָהוּהַנָּבִיא.">לג. יְשַׁעְיָהוּ הַנָּבִיא.</h2>

<blockquote>
<p>גַּם בִּיהוּדָה קָמוּ בַּיָמִים הָאֵלֶה נְבִיאִים גְּדוֹלִים: <strong>זְכַרְיָה, מִיכָה הַמֹּרַשְׁתִּי</strong>, וְהַגָּדוֹל בְּכָל הַנְבִיאִים, הוּא <strong>יְשַׁעְיָהוּ בֶן-אָמוֹץ</strong> מִירוּשָׁלִַם, מִבְּנֵי מְרוֹם עַם הָאָרֶץ, אַמִּיץ הָרוּחַ, בַּעַל רַעְיוֹנוֹת נִשְֹגָּבִים, נַעֲלִים, וְסִגְנוֹן מְלִיצָתוֹ חָזָק וְנָעִים, נִשְֹּגָב וְצַח, יָפֶה וְנֶהְדָּר, שָׁקוּל וּמְדֻיָּק, עֹקֵץ וּמַכְאִיב בְּמַהֲתֵלוֹתָיו הַחַדּוֹת, אֲשֶׁר אֵין בְּכָל הַנְּבִיאִים מָשְׁלוֹ.</p>
</blockquote>

<blockquote>
<p>מִנְּשֵׁי יְרוּשַׁלָםִ בְּיָמָיו נָתַן יְשַׁעְיָהוּ הַצּוּרָה הַבְּהִירָה הַזֹאת:</p>

<p>&#8230; גָּבְהוּ בְּנוֹת צִיוֹן</p>

<p>וָתֵּלַכְנָה נְטוּיוֹת גָּרוֹן</p>

<p>וּמְשַֹקְּרוֹת עִינָיִם.</p>

<p>הָלֹךְ וְטָפֹף תֵּלַכְנָה</p>

<p>וּבְרַגְלֵיהֶן תְּעַכַּסְנָה</p>

<p>–––</p>

<p>וַיִּמְנֶה אֶת-לְבוּשֵׁיהֶן וַעֲדָיֵיהֶן:</p>
</blockquote>

<blockquote>
<p>הָעֲכָסִים, הַשְׁבִיסִים וְהַשַֹּהֲרוֹנִים,</p>

<p>הַפְּאֵרִים וְהַצְעָדוֹת וְהַקִֹּשּוּרִים,</p>

<p>וּבְתֵי הַנֶּפֶֹש וְהַלְּחָֹשִים.</p>

<p>הַטַּבָּעוֹת וְנִזְמֵי הָאַף,</p>

<p>הַמַּחֲלָצוֹת וְהַמַּעֲטָפוֹת,</p>

<p>וְהַמִּטְפָחוֹת וְהַחֲרִיטִים,</p>

<p>וְגִּלְיוֹנִים וְהַסְּדִינִים,</p>

<p>וְהַצְנִיפוֹת וְהָרְדִידִים.</p>

<p>וַיּוֹכִיחַ לִקְצִינֵי יְהוּדָה אֶת מַעֲשֵֹיהֶם, וַיִּקְרָא:</p>

<p>לָמָּה לִי רֹב זִבְחֵיכֶם, יֹאמַר יְיָ,</p>

<p>שָֹבַעְתִּי עוֹלוֹת אֵלִים וְחֵלֶב מְרִיאִים,</p>

<p>וְדַם פָּרִים וּכְבָשִֹים וְעַתּוּדִים לֹא חָפָצְתִּי!</p>

<p>וּבְפָרִשְֹכֶם כַּפֵּיכֶם אַעְלִים עֵינַי מִכֶּם,</p>

<p>גַּם כִּי תַרְבּוּ תְפִלָּה אֵינֶנִי ֹשֹמֵעַ:</p>

<p>יְדֵיכֶם דָּמִים מָלֵאוּ!</p>

<p>רַחֲצוּ, הִזַּכּוּ, הָסִירוּ רֹעַ מַעַלְלֵיכֶם מִנֶּגֶד עֵינַי!</p>

<p>חִדְלוּ הָרֵעַ, לִמְדוּ הֵיטֵב, דִרְֹשוּ מִשְׁפָּט,</p>

<p>אַשְׁרוּ חָמוֹץ, ֹשִפְטוּ יָתוֹם, רִיבוּ אַלְמָנָה!</p>

<p>וַיְהַתֵּל בָהֶם לֵאמֹר:</p>

<p>הוֹי גִּבּוֹרִים – לִשְׁתּוֹת יַיִן!</p>

<p>וְאַנְשֵׁי חַיִל לִמְסֹךְ שֵׁכָר!</p>

<p>וַיָּעֵד בָּהֶם כִּי אִם לֹא יָֹשוּבוּ מִדַּרְכָּם לֹא יוּכְלוּ לַעֲמֹד בִּפְנֵי הָאוֹיֵב. וַיְתָאֵר אֶת-חֵיל אַֹשּוּר, אֶת הַסְּדָרִים הַנִּפְלָאִים אֲשֶׁר בּוֹ, אֶת-מַרְאֵהוּ הַנּוֹרָא:</p>

<p>&#8230; וְהִנֵּה מְהֵרָה קַל יָבוֹא,</p>

<p>אֵין עָיֵף וְאֵין כּשֵׁל בּוֹ,</p>

<p>לֹא יָנוּם וְלֹא יִישָׁן,</p>

<p>וְלֹא נִפְתַּח אֵזוֹר חֲלָצָיו,</p>

<p>וְלֹא נִתַּק שְֹרוֹךְ נְעָלָיו.</p>

<p>אֲשֶׁר חִצָיו שְׁנוּנִים,</p>

<p>וְכָל קַשְׁתּוֹתָיו דְּרוּכוֹת,</p>

<p>פַּרְסוֹת סוּסָיו כַּצַר&#8230;</p>

<p>וְגַלְגִּלָיו כַּסּוּפָה.</p>

<p>שְׁאָגָה לוֹ כַּלָבִיא</p>

<p>יִשְׁאַג כַּכְּפִירִים</p>

<p>וְיִנְהֹם וְיֹאחֵז טֶרֶף</p>

<p>וְיַפְלִיט וְאֵין מַצִיל&#8230;</p>

<p>יְשַׁעְיָה נִבָּא, כִּי יָבוֹא יוֹם וּמָלְאָה הָאָרֶץ דַּעַת וְהַשְֹכָּלָה וּמֶלֶךְ ישֶׁב עַל כִּסֵּא יְהוּדָה אֲשֶׁר יִהְיֶה:</p>

<p>צֶדֶק אֵזוֹר מָתְנָיו וְאָמֱוּנָה אֵזוֹר חֲלָצָיו.</p>

<p>וְגָר זְאֵב עִם כֶּבֶשֹ וְנָמֵר עִם גְּדִי יִרְבָּץ,</p>

<p>וְעֵגֶל וּכְפִיר וּמְרִיא יַחְדָיו, וְנַעֲר קָטֹן יִנְהַג בָּהֶם.</p>

<p>וּפָרָה וָדֹב תִּרְעֶינָה, יַחְדָו יִרְבְּצוּ יַלְדֵיהֶם</p>

<p>וְאַרְיֵה כַּבָּקָר יֹאכַל תֶּבֶן.</p>

<p>וְֹשִעֲשַׁע יוֹנֵק עַל חֹר -פֶּתֶן</p>

<p>וְעַל מְאוּרַת צִפְעוֹנִי גָמוּל יָדוֹ הָדָה.</p>

<p>וְהַגּוֹיִם יְכַתְּתּוּ</p>

<p>&quot;חַרְבוֹתֵהֶם לְאִתִּים</p>

<p>וַחֲנִיתוֹתֵיהֶם לְמַזְמֵרוֹת</p>

<p>לֹא יִשָֹּא גוֹי אֶל גוֹי חֶרֶב</p>

<p>וְלֹא יִלְמְדוּ עוֹד מִלְחָמָה!&quot;.</p>
</blockquote>

<br>  

<p>שאלות: מי היו הנביאים קמו אז ביהודה? ערכו של ישעיהו הנביא? תכונת מליצתו? רעיוניו? איך תאר את נשי ישראל? צבאות אשור וכו' וכו'? על מה נבא לאחרית הימים?</p>

<p>––––––––</p>

<h2 id="לד.אָחָזמֶלֶךיְהוּדָה.אַחֲרִיתמַמְלֶכֶתיִשְֹרָאֵל.">לד. אָחָז מֶלֶך יְהוּדָה. אַחֲרִית מַמְלֶכֶת יִשְֹרָאֵל.</h2>

<blockquote>
<p>והַמֶּלֶךְ אֲשֶׁר מָלַךְ בִּיהוּדָה אַחֲרֵי יוֹתָם, הוּא אָחָז בְּנוֹ (תת&#8220;ט – תשצ&#8221;ה לִפְנֵי גָלוּתֵנוּ) הָיָה קְצַר דַּעַת, רְפֵה לֵב וּשְׁפַל נֶפֶֹש וְכָרוּךְ אַחֲרֵי תַעְתּוּעֵי הַגּוֹיִם לְזַבֵּחַ וּלְקַטֵּר עַל כָּל גִּבְעָה וְתַחַת כָּל עֵץ, וּלְהַקְרִיב קָרְבְּנוֹת אָדָם, וַיָּכִין תֹּפֶת <strong>בְּגֵיהִנֹם</strong> לְהַעֲבִיר יְלָדִים בָּאֵֹש לְהָאֱלִיל מֹלֶךְ.</p>
</blockquote>

<blockquote>
<p>וַיִּתְקַשֹּרוּ פֶּקַח מֶלֶךְ יִשְֹרָאֵל אֶת-רְצִין מֶלֶךְ אֲרָם עַל אָחָז וַיַּעֲלוּ יְרוּשָׁלִַם לְמִלְחָמָה. וַיַּעֲמֹל יְשַׁעְיָה לְחַזּקֵ אֶת-מֶלֶךְ יְהוּדָה וּלְאַמִּץ אֶת-רוּחוֹ, אַךְ אָחָז לֹא שָׁמַע בְּקוֹל הַנָּבִיא, וַיִּשְׁתַּעְבֵּד לְתִגְלַת פִּלְאֶסֶר מֶלֶךְ אַֹשּוּר, וַיִּקַּח מִבֵּית הַמִּקְדָֹּש זָהָב הַרְבֵּה וַיִּשְׁלַח לוֹ, וַיִּקְרְאֵהוּ לְהַצִילוֹ מֵהַקָּמִים עָלָיו. וַיִּשְֹמַח מֶלֶךְ אַֹשּוּר כִּי קְרָאָהוּ מֶלֶךְ יְהוּדָה וְיִשְֹרָאֵל, וַיַּךְ אֶת רְצִין וַיִּקְרַע אֶרֶץ רַבָּה מִמַּמְלֶכֶת יִשְֹרָאֵל, וַיֶּגֶל רַבִּים מִישְׁבֶיהָ אַֹּשּוּרָה. וַיִּלֶךְ <strong>אָחָז</strong> דַמָּשָֹק לְקַבֵּל פְּנֵי מֶלֶךְ אַֹשּוּר, לְמַעַן הַרְאוֹת לוֹ כִּי עֶבֶד נֶאֱמָן הוּא לוֹ, וַיִּיטַב בְּעֵינָיו <strong>הַמִּזְבֵּחַ</strong> אֲשֶׁר רָאָה בְּדַמֶּשֶֹק וַיִּכְתֹּב לְאוּרִיָה הַכֹּהֵן בִּירוּשָׁלִַם לִבְנוֹת כְּתַבְנִיתוֹ בַּמִּקְדָֹּש, וּבְֹשוּבוֹ הָיָה הוּא בְּעַצְמוּ מַקְרִיב עָלָיו קַרְבָּנוֹת.</p>
</blockquote>

<blockquote>
<p>וּמִנִּי אָז לֹא סָר אַֹשּוּר מֵעַל-יִשְֹרָאֵל וִיהוּדָה עֲדֵי נָפְלוּ שְׁתֵּיהֶן בְּיָדָיו, וְהָרִאֹשוֹנָה מַמְלֶכֶת יִשְֹרָאֵל. פְּקַח נָפַל בִּידֵי קשֶׁר, הוּא <strong>הוֹשֵׁעַ</strong> בֶּן-<strong>אֵלָה</strong>, וַיְנַס הושֵׁעַ לִפְרֹק עוֹל אַֹשּוּר מֵעַל-צַוָּארוֹ, וַיָּבֹא בַסֵּתֶר בִּבְרִית עִם מִצְרָיִם. וַיַּעַל שַׁלְמְנֶאסֶר מֶלֶךְ אַֹשּוּר עַל-שֹמְרוֹן. וַיָּצַר עָלֶיהָ. וַיִּלָחֲמוּ הַנְּצוּרִים בְּעַד חֵרוּתָם בִּגְבוּרָה וָעֹז, וְשָׁלֹש שָׁנִים לֹא יָכְלוּ לָהֶם הָאְֹשוּרִים אַף כִּי חֵילָם הָיָה גָדוֹל מְאֹד. אַךְ סוֹף סוֹף נִלְכְּדָה ֹשֹמְרוֹן בְּרַעַֹש מִלְחָמָה (בִּשְׁנַת תש&quot;צ לִפְנֵי גָלוּתֵנוּ). וַיֶּגֶל מֶלֶךְ אַֹשּוּר אֶת-הַמֶּלֶךְ וְאֶת-עַם הָאָרֶץ (עֲשֶֹרֶת הַשְׁבָטִים) אַֹשּורָה. וַיּוֹשֶׁב בְּעָרֵי יְשִֹרָאֵל מִבְּנֵי הַגּוֹיִם ישְׁבֵי אַרְצוֹת מֶמְשַׁלְתוֹ, וַיִּירְֹשוּ הֵם אֶת-שֹמְרוֹן וְעָרֶיהָ וַיְקַבְּלוּ בְּמֶשֶׁך הַיָּמִים אֶת-עֲבוֹדַת אֱלֹהֵי יִשְֹרָאֵל וְתוּרָתוֹ. הֵם הַֹשֹּמְרוֹנִים אֲ-שֶר שְׁאֵרִיתָם נִמְצֵאת עוֹד בִּשְׁכֶם עַד הַיּוֹם הַזֶּה. זֹאת אַחֲרִית מַמְלֶכֶת יִשְֹרָאֵל, אֲשֶׁר יָסַד יָרָבְעָם בֶּן-נְבָט בְּקָרְעוֹ אֶת עַם יִשְֹרָאֵל לִשְׁנַיִם. וְהַיָּמִים אֲשֶׁר עָמְדָה הַמַּמְלָכָה הַזֹּאת כְּמָאתַיִם וְֹשִֹשִים שָׁנָה.</p>
</blockquote>

<br>

<p>שאלות: מי מלך אחרי יותם ביהודה? תכונת אחז ומי נלחם אתו? מה עשה ישעיה? ואיך התנהג אחז? הטוב עשה כי קרא למלך אשור נגד ישראל? מה עשה מלך אשור לישראל הפעם? מי המלך האחרון לישראל? מה היתה ממלכת ישראל וכמה שנים עמדה?</p>

<p>––––––––</p>

<h2 id="לה.יְחִזְקִיָּהוּ.">לה. יְחִזְקִיָּהוּ.</h2>

<blockquote>
<p>וַתִּשָׁאֵר רַק <strong>יְהוּדָה</strong> מִכָּל הַמַּמְלָכָה הַגְּדוֹלָה הָרְחָבָה אֲשֶׁר יָסְדוּ דָוִד וּשְׁלֹמֹה. אַךְ הַמֶּלֶךְ אֲשֶׁר יָשַׁב בָּעֵת הַזֹּאת עַל-כִּסֵּא דָוִד הֵרִים מְְעַט אֶת-מַמְלַכְתּוֹ מִֹשִּפְלוּתָה. כְּשֵׁש שָׁנִים לִפְנֵי חָרְבַּן מַמְלֶכֶת יִשְֹרָאֵל מָלַךְ <strong>יְחִזְקִיָהוּ</strong> תַּחַת אָחָז אָבִיו, וְהוּא גָּדַל בְּרוּחַ הַנָּבִיא הַגָּדוֹל <strong>ישַׁעְיָה</strong> וְיֶתֶר בְּנֵי הְַּנבִיאִים, וַיְהִי בַעַל נֶפֶֹש רַכָּה וּנְדִיבָה, צַדִּיק וְיָשָׁר, עָנָו וְנֹחַ לַבְּרִיוֹת, וָתִיק וְחָסִיד בְּלֵב תָּמִים, דָּבֵק בֵּאלֹהֵי יִשְֹרָאֵל וּבְתוֹרָתוֹ בְּכָל-נַפְֹשוֹ, זָהִיר וּמָתוּן בְּמַעֲשָֹיו, וְרוּחַ הַמְּלִיצָה וְהַֹשִירָה אֲשֶׁר לוֹ הוֹסִיפָה לוֹ חֵן וָנֹעַם. וַיָּשֶֹם לִבּוֹ לְטַהֵר הָאָרֶץ מֵעֲבוֹדָה <strong>זָרָה,</strong> וַיִּפְתַּח אֶת-בֵּית יְיָ אֲשֶׁר הָיָה סָגוּר בִּימֵי אָחָז. וַיְחַדֵֹּש אֶת-עֲבוֹדַת יְיָ בְּכָבוֹד וְהָדָר, בְּמִזְמוֹרִים וּכְלֵי ֹשִיר, וַיַּעֲמֹל בְּכָל-כֹּחוֹ לְהָֹשִיב אֶת-לֵב כָּל-יִשְֹרָאֵל אַחֲרֵי אֱלֹהֵיהֶם וְאַחֲרֵי יְרוּשָׁלִָם. וַיִּשְׁלַח אִגְּרוֹת בְּכָל-יְהוּדָה וְשְׁאֵרִית אֶפְרַיִם כִּי יִתְאַסְּפוּ לַעֲשֹוֹת הַפֶּסַח בְּבֵית יְיָ וּדְבָרָיו הַּנְעִימִים לֹא שָׁבוּ רֵיקָם, וַיִּתְאַסֵּף קָהָל גָּדוֹל גַּם <strong>מִיִשְֹרָאֵל</strong>, וַיָּחֹגוּ אֶת-הַחַג בְּחֹדֶֹש <strong>אִיָּר</strong> בְּרֹב פְּאֵר וְהָדָר, וְשִֹמְחַת כָּל-הָעָם גָּדְלָה מְאֹד. גַּם שָֹם חִזְקִיָּה לִבּוֹ לְחַזֵק מְעַט אֶת-אַרְצוֹ, וַיָּכִין כְּלֵי זַיִן טוֹבִים לִצְבָאוֹ, וַיְבַצֵּר אֶת-חוֹמַת יְרוּשָׁלִַם. וַיַּךְ אֶת-הַפְּלִשְׁתִּים וַיָּשֶׁב אֶת-גְּבוּל יְהוּדָה עַד עַזָּה. אַרְבַּע עֶשְֹרֵה שָׁנָה עָבַד הַמֶּלֶךְ חִזְקִיָה לְחַזֵּק אֶת-אַרְצוֹ וַיָּבֹא בִּבְרִית אֶת-מִצְרַיִם וַיְנַס אָז לְהָֹשִיב לִיהוּדָה אֶת-חֵרוּתָה. וַיֶּחְדַּל מִשְׁלֹחַ הַמִּנְחָה לְמֶלֶךְ אַֹשּוּר. וַיַּעַל <strong>סַנְחֵרִיב</strong> עַל-יְהוּדָה בְּחַיִל עָצוּם וְכָבֵד מְאֹד. וַיַּרְא חִזְקִיָה כִּי לֹא יוּכַל לַעֲמֹד לִפְנֵי חֵיל סַנְחֵרִיב, וַיִּכָּנַע לִפְנֵי מֶלֶךְ אַֹשּוּר, וַיִּשְׁלַח לוֹ זָהָב הַרְבֵּה לְמִנְחָה, לְמַעַן יַעַל מֵעָלָיו. אַךְ סַנְחֵרִיב שָׁלַח אֶת-שָֹרָיו לִדְרֹש מֵחִזְקִיָה כִּי יִפְתַּח לִפָנָיו אֶת-יִרוּשָׁלִַם לַעֲשֹוֹת בָּה כַּטוֹב בְּעֵינָיו. וַיִּתְחַזֵק הַמֶּלֶךְ וַיּוֹסֶף לְבַצֵר אֶת-חוֹמַת יְרוּשָׁלִַם וַיִּתְפַּלֵל לְיְיָ כִּי יַגְבִּירֵהוּ עַל-הָאוֹיֵב הַזֶּה, אַף שָׁלַח לִישַׁעְיָה לְבַקִֹּש מִמֶּנוֹ כִּי יִתְפַּלֵל גַּם הוּא בְּעֲדוֹ לְאֱלֹהִים. וַיְחַזֵק הַנָּבִיא הַגָּדוֹל אֶת-לֵב הַמֶּלֶךְ וַיֹּאמֶר לוֹ בְּשֵׁם יְיָ לְבִלְתִּי יִירָא מִפְּנֵי &#8220;נַעֲרֵי מֶלֶךְ אַֹשּוּר&#8221; כִּי לֹא תִנָּתֵן הָעִיר בּיָדָם. וּבְאֶמֶת מְהֵרָה הֵרִים סַנְחֵרִיב אֶת הַמָּצוֹר מֵעַל יְרוּשָׁלִַם, כִּי <strong>תִּרְהָקָה</strong> מֶלֶךְ כּוֹּש יָצָא לְהִלָּחֵם אִתּוֹ וַיַּסִּיעַ סַנְחֵרִיב אֶת-כָּל-חֵילוֹ לִקְרַאת תִּרְהָקָה, אַךְ הָעֵד הֵעִיד בְּחִזְקִיָה כִּי בְֹּשוּבוֹ יַעֲשֶֹה בוֹ שְׁפָטִים קָֹשִים. וַיִּגְדַּל פַּחַד הָעָם וִיגוֹנוֹ וְלָזֶה נוֹסַף עוֹד כִּי חִזְקִיָה חָלָה וַיְהִי נֹטֶה לָמוּת. וַיָּבוֹא יְשַׁעְיָהוּ וַיֹּאמֶר לְהַמֶּלֶךְ כִּי שָׁמַע אֱלֹהִים אֶת-תְּפִילָתוֹ וְסָרָה מַחֲלָתוֹ מִמֶּנוֹ, וְגַם מִכַּף מֶלֶךְ אַֹשּוּר יַצִילֵהוּ. וְהִנֵּה שָֹשֹוֹן וְשִֹמְחָה בְּחוּצוֹת יְרוּשָׁלִַם: הַמֶּלֶךְ הָאָהוּב נִרְפָּא, וְאִיֹש לְרֵעֵהוּ מְסַפֵּר &quot;יָצָא מַלְאַךְ אֱלֹהִים וַיַּךְ בְּמַחֲנֵה אַֹשּוּר מֵאָה וַחֲמִשָׁה וּשְׁמֹנִים אֶלֶף אִיֹש וְהִנָּם כֻּלָּם פְּגָרִים מֵתִים וְסַנְחֵרִיב שָׁב לְאַרְצוֹ &quot;. וַיְהַלֵּל הָעָם אֶת-יְיָ-עַל-הַתְֹּשוּעָה הַכְּפוּלָה בְֹּשִירִים וְהַלֵּל בְּבֵית יְיָ.</p>
</blockquote>

<blockquote>
<p>וְחִזְקִיָה אֲשֶׁר הָיָה בְּעַצְמוֹ מֵלִיץ וּמְֹשוֹרֵר שֹםָ לִבּוֹ לְַהְפִריחַ אֶת-הַסַּפְרוּת בְּקֶרֶב עַמּוֹ, וַיֶּאֱסוֹף אֵלָיו חֲכָמִים וּמְלִיצִים, וַיְצַוֵּם לֶאֱסוֹף אֶת-כָּל-הַמְּשָׁלִים וְהַֹשִּירִים הַקַּדְמוֹנִים אֲשֶׁר הָיוּ שְׁגוּרִים בְּפִי הָעָם וּלְהַעְתִּיקָם בַּסֵּפֶר, וּנְבִיאִים וּמְלִיצִים רַבִּים קָמוּ בַּיָּמִים הָהֵם, וּבְתוֹכָם גַּם הַנָּבִיא <strong>מִיכָה</strong> <strong>הַמֹּרַשְׁתִּי.</strong> וְעַל-כֵּן יִקְרְאוּ לְזְמַנּוֹ שֶׁל חִזְקִיָה &#8220;דוֹר הַזָּהָב לְסַפְרוּת הָעִבְרִית&#8221;.</p>
</blockquote>

<br>

<p>שאלות: תכונת יחזקיה ורוח מי פעלה עליו? מה היו המאורעות אשר ארעו בימיו? מה עשה טובת הספרות, ואיך יקראו לזמן ההוא?</p>

<p>––––––––</p>

<h2 id="לו.מנשה.אמון.יאשיהו.">לו. מנשה. אמון. יאשיהו.</h2>

<blockquote>
<p>אַחֲרֵי <strong>חִזְקִיָה</strong> מָלַךְ <strong>מְנַשֶׁה</strong> בְנוֹ (חָמֵֹש וַחֲמִֹשִים שָׁנָה) וַיְהִי הַהֵפֶךְ מֵאָבִיו בַּכָּל: קְצַר הַדַּעַת וְרַע מַעֲלָלִים, וְיִּתְמַכֵּר לְכָל-מִינֵי <strong>עֲבוֹדָה זָרָה,</strong> לְעֲבוֹדַת כֹּכָבִים וּמַזָלוֹת, לְעֲבוֹדַת הָאֲשֵׁרָה וְהַמֹּלֶךְְ, וַיִּרְדֹף בְּאַף וְחֵמָה אֶת-הַנְּבִיאִים אֲשֶׁר הֵרִימוּ קוֹלָם נֶגֶד מַעֲשָֹיו הָרָעִים, וַיְמִיתֵם.</p>
</blockquote>

<blockquote>
<p>וְגַם אָמוֹן בְּנוֹ אֲשֶׁר מָלַךְ אַחֲרָיו הָלַךְ בִּדְרָכָיו, אַךְ לֹא הֶאֱרִיְך יָמִים עֶל-כִּסֵּא הַמַּלְכוֹת, כִּי אַחַר שְׁתֵּי שָׁנִים לְמָלְכוֹ קָשְׁרוּ עָלָיו שָֹרָיו וַיְמִיתוּהוּ. וְיֹאשִיָה בְנוֹ אֲשֶׁר יָשַׁב עַל-כִּסְאוֹ הָיָה נַעַר בֶּן שְׁמֹנֶה שָׁנִים, וְלֹא יָכוֹל לְהֵטִיב מַעֲמַד הָעִנְיָנִים בְּמַמְלַכְתוֹ, וְהַשָֹרִים וְהַקְּצִינִים הוֹסִיפוּ לָלֶכֶת בְּדַרְכֵיהֶם הָרָעִים כְּבִימֵי מְנַשֶׁה וְאָמוֹן. אַךְ כַּאֲשֶׁר גָּדַל יֹאֹשִיָהוּ נָתַן אֶת-לִבּוֹ לְתַקֵּן תִּקּוּנִים טוֹבִים לְאַרְצוֹ, וַתְּהִי רֵאֹשִית מַעֲשֵֹהוּ לְַתֵּקן אֶת-בֵּית הַמִּקְדָֹּש. וַיֹּאמֶר <strong>חִלְקִיָּה</strong> הַכֹּהֵן הַגָּדוֹל <strong>לְשָׁפָן</strong> הַסּוֹפֵר: &#8220;סֵפֶר תוֹרָה מָצָאתִי בְּבֵית יְיָ&#8221;. וַיַּגֵּד שָׁפָן הַדָּבָר לְהַמֶּלֶךְ וַיְצַו <strong>יֹאֹשִיָהוּ</strong> כִּי יִקְרְאוּ הַסֵּפֶר לְפָנָיו. וַיִּתְפָּעֵל הַמֶּלֶךְ מְאֹד מִדִּבְרֵי הַסֵּפֶר אֲשֶׁר נִקְרָא לְפָנָיו, וַיֶּאֱסֹף אֲסֵפָה גְדוֹלָה בְּבֵית יְיָ מִכָּל-זִקְנֵי יְהוּדָה וְכָל-אִיֹש יְרוּשָׁלִַם מִקָטֹן וְעַד גָּדוֹל, וְהַכֹּהֲנִים וְהַנְּבִיאִים. וַיַּעֲמֹד הַמֶּלֶךְ עַל-עַמּוּד, וַיִּקְרָא לִפְנֵי הָעָם אֶת-דִּבְרֵי סֵפֶר הַבְּרִית, וַיִּשְׁבִּיעַ אתֶ-הָעָם לְהֵטִיב דַּרְכֵיהֶם וְלָלֶכֶת אַחַר יְיָ לִשְׁמֹר אֶת-כָּל-חֻקָּיו וּמִשְׁפָּטָיו. וַיְבָעֵר מֵהָאָרֶץ עֲבוֹדַת הַכֹּכָבִים וְאֱלֹהֵי הַנֶּכָר וְגַם כָּל מִינֵי הַמְכַשְׁפִים וְהַמְּכַשְׁפוֹת, הָאוֹבוֹת וְהַיִּדְעוֹנִים, וְאֶת-הַתְּרָפִים וְכָל-הַֹשִּקּוּצִים, אֲשֶׁר נִרְאוּ אָז בָּאָרֶץ. וַיְהִי יֹאֹשִיָה דָּבֵק בְּכָל-לִבּוֹ בְּתוֹרַת משֶׁה, וַיַּעֲמֹל לַעֲרוֹת אֶת-רוּחָהּ עַל כָּל-הָעָם, וּנְבִיאִים רַבִּים עָזְרוּ לוֹ בְדִבְרֵיהֶם.</p>
</blockquote>

<blockquote>
<p>וְהַמְצֻיָנִים בַּנְּבִיאִים הָאֵלֶה הֵם: צְפַנְיָה, חוֹלְדָה הַנְּבִיאָה,<strong>וְיִרְמִיָה</strong> הַכֹּהֵן <strong>מֵעֲנָתוֹת,</strong> הַגָּדוֹל בְּכֻלָם.</p>
</blockquote>

<br>

<p>שאלות: מי מלך אחרי חזקיה ותכונתם? תכונות יאשיהו ומעשיו? מה העירו לאסוך אספה גדולה? מי הם הנביאים אשר היו בימיו?</p>

<p>––––––––</p>

<h2 id="לז.הַנָּבִיאיִרְמִיָּהוּמְלִיצָתוֹ.">לז. הַנָּבִיא יִרְמִיָּה וּמְלִיצָתוֹ.</h2>

<blockquote>
<p>יִרְמִיָּהוּ הָיָה עוֹד צָעִיר לְיָמִים כַּאֲשֶׁר הִתְחִיל לְהַרְגִּיֹש בְּקִרְבּוֹ רוּחַ הַנְּבוּאָה, וַיָּחֵל לְהוֹכִיחַ אֶת-הָעָם וְאֶת הַשָּרִים עַל דַרְכֵּיהֶם הָרָעִים. מְלִיצָתוֹ לֹא עַזָּה וְנִשְֹגָּבָה, לֹא שְׁקוּלָה וְיָפָה כִּמְלִיַצת יְשַֹעְיָה, אַךְ צַחָה וּבְרוּרָה, מְלֵאָה רִגְֹשוֹת חַמּוֹת וְנִכְנָסוֹת בַּלֵּב. דַּרְכֵי עַמּוֹ לֹא יָשְׁרוּ בְּעֵינָיו, וַיִּקְרָא:
<br><br />
מִי יִתְּנֵנִי בַמִּדְבָּר מְלוֹן אֹרְחִים</p>

<p>וְאֶעֶזְבָה אֶת-עַמִּי וְאֵלְכָה מֵאִתָּם</p>

<p>כִּי כֻלָם&#8230; עֲצֶרֶת בֹּגְדִים!</p>

<p>אִיֹש מֵרֵעֵהוּ הִשָׁמֵרוּ, וְעַל-כָּל-אָח אַל תִּבְטָחוּ</p>

<p>כִּי כָל-אָח עָקֹב יַעֲקֹב וְכָל-רֵעַ רָכִיל יַהֲלֹךְ,</p>

<p>וְאִיֹש בְּרֵעֵהוּ יְהָתֵלוּ, וְאֱמֶת לֹא יִדַבֵּרוּ</p>

<p>לִמְּדוּ לְֹשוֹנָם דַּבֵּר שֶׁקֶר&#8230;.</p>

<p>גַּם הַצָּרוֹת אֲשֶׁר בָּאוּ עַל-עַמּוֹ נָגְעוּ בְנַפְֹשוֹ הָרַכָּה, וַיִּקְרָא:</p>

<p>עַל-שֶבֶר בַּת עַמִּי הָשְׁבַּרְתִּי,</p>

<p>קָדַרְתִּי, שַׁמָּה הֶחֱזִיקָתְנִי!</p>

<p>מִי יִתֵּן אֶת-רֹאֹשִי מַיִם,</p>

<p>וְעֵינִי מְקוֹר דִּמְעָה,</p>

<p>וְאֶבְכֶּה יוֹמָם וָלַיְלָה אֶת-חַלְלֵי עַמִּי!</p>

<p>רַבִּים מִמַּשָֹאֵי הַנָּבִיא הַזֶּה מִצְטַיְנִים בְּרוּחַ ֹשִירָה אֲמִתִּית, וּמֵהֶם מַשָֹּאוֹ עַל-מֶלֶךְ מִצְרַיִם, בְּהַצּוֹת עָלָיו נְבוּכַדְנֶצַּר בְּכַרְכְּמִיֹש:</p>

<p>עִרְכוּ מָגֵן וְצִנָּה</p>

<p>וּגְֹשוֹ לְמִלְחָמָה!</p>

<p>אִסְרוּ הַסּוּסִים</p>

<p>וַעֲלוּ הַפָּרָֹשִים</p>

<p>וְהִתְיַצְבוּ בְּכוֹבָעִים!</p>

<p>מִרְקוּ הָרְמָחִים,</p>

<p>לִבְֹשוּ הַֹשִּרְיוֹנוֹת!</p>

<p>מַדְּוּעַ רָאִיתִי: הֵמָּה חַתִּים!</p>

<p>נְסוֹגִים אָחוֹר!</p>

<p>וְגִבּוֹרֵיהֶם יֻכַּתּוּ!</p>

<p>וּמָנוֹס נָסוּ!&#8230;</p>

<p>עֲלֵי גִלְעָד</p>

<p>וּקְחִי צֳרִי</p>

<p>בְּתוּלַת בַּת מִצְרָיִם,</p>

<p>לַשָּוְא הִרְבֵּת</p>

<p><strong>רְפוּאוֹת</strong>,</p>

<p>תְּעָלָה אֵין לָךְ!</p>

<p>אַף הִשְׁתַּמֵֹּש יִרְמִיָה לִפְעָמִים <strong>בְּחָרוּז</strong> בְּמִשְׁקָל מְיוּחָד <strong>וּבְלָֹשוֹן נֹפֵל עַל-לָֹשוֹן</strong>, לְמָשָׁל בְּמַשָֹּאוֹ עַל-הַבַּצֹרֶת אֲשֶׁר הָיְתָה בְיָמָיו:</p>

<p>אָבְלָה יְהוּדָה</p>

<p>וְשְׁעָרֶיהָ אֻמְלְלוּ,</p>

<p>קָדְרוּ לָאָרֶץ,</p>

<p>וְצִוְחַת יִרוּשָׁלִַם עָלָתָה!</p>

<p><strong>וְאַדִּירֵיהֶם</strong></p>

<p>שָלְחוּ <strong>צְעִירֵיהֶם לַמַּיִם,</strong></p>

<p>בָּאוּ עַל-גֵּבִים לֹא מָצְאוּ <strong>מָיִם,</strong></p>

<p>שבָוּ כְלֵיהֶם רֵיקָם</p>

<p>בְֹּשוּ וְהָכְלְמוּ וְחָפוּ רֹאשָׁם.</p>

<p>וּפְרָאִים,</p>

<p>עָמְדוּ עַל-<strong>שְפָאִים</strong></p>

<p>שָׁאֲפוּ רוּחַ כְּתַּנִים&#8230;</p>
</blockquote>

<blockquote>
<p>וַיְהִי יִרְמִיָהוּ כָּל-הָיָּמִים מוֹכִיחַ אֶת-הָעָם וְאֶת-הַשָֹּרִים וְאֶת-הַמֶּלֶךְ. בִּדְבָרִים קָֹשִים מְאֹד וְקִנְאָה גְדוֹלָה, בִּגְלַל עֲבוֹדַת אֱלֹהֵי הַנֵּכָר אֲשֶׁר לֹא תַמָּה עוֹד מֵהָאָרֶץ, וּבִגְלַל חַיֵּי הַתַּעֲנוּגִים אֲשֶׁר הָיוּ הַשָֹּרִים וְהַמְּלָכִים, וּבִנְיָנֵי הַפְּאֵר אֳשֶׁר בָּנוּ לָהֶם בִּירוּשָׁלִַם וְאֲשֶׁר לֹא שָֹמוּ לִבָּם לְהֵטִיב לְעָנִי וּלְאֶבְיוֹן, וְלֹא שָׁמְרוּ לַעֲשֹוֹת כְּכָל הַכָּתוּב בַּסֵּפֶר <strong>הַתּוֹרָה,</strong> וּבִגְלַל אֲשֶׁר עָמְלוּ לְהַגְדִיל צָבָא וּלְהַרְבּוֹת כְּלֵי נֶשֶׁק וְלָבֹא בִּבְרִית עִם יֶתֶר הַגּוֹיִם נֶגֶד הָאֹיֵב, וְלֹא בָטְחוּ בְּיְיָ אֱלֹהֵי יִשְֹרָאֵל כִּי הוּא יוֹֹשִיעָם מִיַּד אֹיֵב.</p>
</blockquote>

<br>

<p>שאלות: תכונת ירמיהו ומליצתו? מה זה &quot;לשון נופל על לשון &quot;? על מה הוכיח את השרים ואת המלך?</p>

<p>––––––––</p>

<h2 id="לח.אַחֲרִיתיֹאֹשִיָה.יְהוֹיָקִים.">לח. אַחֲרִית יֹאֹשִיָה. יְהוֹיָקִים.</h2>

<blockquote>
<p>וַיְהִי בְאַחֲרִית מַלְכוּת יֹאֹשִיָה וַיַּעַל פַּרְעֹה <strong>נְכוֹ</strong> מֶלֶךְ מִצְרַיִם לְמִלְחָמָה עַל אַֹשּוּר. וְלֹא אָבָה יֹאֹשִיָה לָתֵת לְחֵיל מִצְרַיִם לַעֲבֹר דֶרֶךְ יְהוּדָה. וַיֵּצֵא בְחֶרֶב לִקְרָאתוֹ. וַיִּנָגֶף חֵיל יְהוּדָה בִמְגִדּוֹ מַגֵּפָה גְדוֹלָה, וְיֹאֹשִיָה הֻכָּה בַחֵץ וַיּוּבָא בְשַׁעֲרֵי יְרוּשָׁלִַם וַיָּמֹת. וַיִּתְאַבֵּל כַּל הָעָם אֵבֶל גָּדוֹל עַל-מוֹת הַמֶּלֶךְ הָאָהוּב, וַיַּמְלִיכוּ תַחְתַּיו אֶת-יְהוֹאָחָז בְּנוֹ. אַךְ הַנִּצָחוֹן נָתַן לְמֶלֶךְ מִצְרַיִם הַֹשִּלְטוֹן עַל יְהוּדָה, וְלֹא אָבָה פַּרְעֹה לְקַיֵּם הַמְּלוּכָה בִּידֵי הַמֶּלֶך אֲשֶׁר בָּחַר הָעָם בִּרְצוֹנוֹ, וַיָּקֶם לְמֶלֶךְ עַל-יְהוּדָה אֶת-<strong>אֶלְיָקִים,</strong> הוּא יְהוֹיָקִים בֶּן-יֹאֹשִיָהוּ, וַיִּתֵּן עֹנֶֹש כֶּסֶף עַל-הָאָרֶץ.</p>
</blockquote>

<blockquote>
<p>וַיְהִי יְהוֹיָקִים נֶאֱמָן לְמִצְרַיִם, וַיְקַו לִמְצֹא בָהּ עֵזֶר נֶגֶד הַסַּכָּנָה אֲשֶׁר נִשְׁקֶפָה לִיהוּדָה מִצָפוֹן. וּמִצְרַיִם הָיְתָה בַיָּמִים הָהֵם אֶרֶץ חֲרשֶׁת כָּל-כְּלֵי פְאֵר, וְחוֹרֶיהָ נָהֲגוּ בַהֲדַר תִפְאָרָה, וַיְחַקּוּ גַם יְהוֹיָקִים וְהַשָֹּרִים אֶת-מִנְהֲגֵי מִצְרַיִם, וַיָּבִיאוּ סוּסִים וְרֶכֶב מִשָׁם, וַיִּבְנוּ הֵיכְלֵי חֶמֶד בִּירוּשָׁלִַם, וְאַף הָיוּ אֲשֶׁר עָבְדוּ לֵאֱלֹהֵי מִצְרַיִם. וַּיוֹסֶף יִרְמִיָה לְהוֹכִיחַ אֶת-הַשָֹּרִים וְאֶת הַמֶּלֶךְ תּוֹכָחוֹת קָֹשוֹת. וַיִּקְרָא עַל-הַמֶּלֶךְ:</p>
</blockquote>

<blockquote>
<p>הוֹי בֹּנֶה בֵּיתוֹ בְּלֹא צֶדֶק</p>

<p>וַעֲלִיוֹתָיו בְּלִי מִשְׁפָּט,</p>

<p>בְּרֵעֵהוּ יַעֲבֹד חִנָּם</p>

<p>וּפָעֳלוֹ לֹא יִתֵּן לוֹ&#8230;</p>

<p>כִּי אֵין עֵינֶיךָ וְלִבֶּךָ</p>

<p>כִּי אִם עַל-בִּצְעֶךָ וְעַל-דַּם הַנָּקִי לִשְׁפֹּךְ</p>

<p>וְעַל הָעשֶׁק וְהַמְּרוּצָה לַעֲשֹוֹת.</p>

<p>לָכֵן כֹּה אָמַר יְיָ אֶל יְהוֹיָקִים</p>

<p>בֶּן-יֹאֹשִיָהוּ מֶלֶךְ יְהוּדָה:</p>

<p>לֹא יִסְפְּדוּ לוֹ הוֹי אָחִי וְהוֹי אָחוֹת!</p>

<p>לֹא יִסְפְּדוּ לוֹ הוֹי אָדוֹן וְהוֹי הוֹדוֹ!</p>

<p>קְבוּרַת חֲמוֹר יִקָּבֵר, סָחֹב וְהַשְֹלֵךְ</p>

<p>מֵהָלְאָה לְשַׁעֲרֵי יְרוּשָׁלִַם.</p>

<p>וַיְנַבֵּא רָעוֹת לְכָל-הָאָרֶץ וְלִירוּשָׁלִַם. וַיְדַבֵּר בְּשֵׁם יְיָ:</p>

<p>אִם לֹא תִשְׁמְעוּ אֵלַי לָלֶכֶת בְּתוֹרָתִי אֲשֶׁר נָתַתִּי לִפְנֵיכֶם, לִשְׁמֹעַ לְדִבְרֵי עֲבָדַי הַנְבִיאִים אֲשֶׁר אָנֹכִי ֹשֹלֵחַ אֲלֵיכֶם הַשֹכֵּם וְשָׁלֹחַ, וְנָתַתִּי אֶת-הַבַּיִת הַזֶה כְֹּשִילֹה, וְאֶת הָעִיר הַזֹאת אֶתֵּן לִקְלָלָה לְכָל-גּוֹיֵי הָאָרֶץ &quot;.</p>
</blockquote>

<blockquote>
<p>גַּם יֶתֶר חַבְרֵי יִרְמִיָהוּ דִּבְּרוּ כָכָה, וּבִּפְרָט אֶחָד מֵהֶם, הוּא <strong>אוּרִיָה</strong> בֶּן-שְמַעְיָה מִקִּרְיַת יְעָרִים, נִבָּא חֻרְבָּן וּשְׁמָמָה רעות גדולות להארץ ולהעם ולירושלם. וַתֶּחֱזַק הָאֵיבָה בֵּין בֵּית הַמַּלְכוּת וְהַשָֹּרִים וּבֵין הַנְּבִיִאים הָאֵלֶה, וְאֶת-הַנָּבִיא אוּרִיָה הֵמִית הַמֶּלֶךְ בִּגְלַל דְּבָרָיו אֲשֶׁר לֹא יָכְלָה הָאָרֶץ נְשֹא אוֹתָם. וְאַף כָּל-<strong>הָעָם</strong> חָרָה בְיִרְמִיָה עַל דְּבָרָיו, וַיְבַקֵֹּש לְהָמִיתוֹ, אַךְ יַד אֶחָד הַשָֹּרִים, הוּא אֲחִיקָם בֶּן-שָפָן, הָיְתָה אִתּוֹ, וְלֹא נְתָנוֹ בְיַד הָעָם.</p>
</blockquote>

<br>

<p>שאלות: אחרית יאשיה? מי המליך את יהויקים? תכונתו ומעשיו? מה היה יחס הנביאים אליו? איך התנהגו הנביאים? איזה נביא הצטין בדבריו הקשים? ומה היתה אחריתו? מה היה רגש העם? איך נצל ירמיה?</p>

<p>––––––––</p>

<h2 id="לט.הַסִּיעוֹתבִּירוּשָלִַם.הַגֹּלָההָרִאֹשוֹנָה.">לט. הַסִּיעוֹת בִּירוּשָלִַם. הַגֹּלָה הָרִאֹשוֹנָה.</h2>

<blockquote>
<p>בָּעֵת הַהִיא הִתְנַשְֹּאוּ הַכַּשֹדִּים<a href="#fn:4" id="fnref:4" title="see footnote" class="footnote"><sup>4</sup></a> לְכֹחַ וּלְעָצְמָה. <strong>וּנְבוּכַדְנֶצַּר</strong> מַלְכָּם הַצָעִיר הִכָּה אֶת-מִצְרַיִם עַל-יַד כַּרְכְּמִיֹש ֹשוֹק עַל יָרֵךְ, וַיַּסֵּב אֶת נִשְׁקוֹ לִקְרַאת יְהוּדָה. אָז יֵחָלֵק הָעָם לִשְׁתֵּי סִיעוֹת: וְיְהוֹיָקִים וְרוֹב הַשָֹּרִים וְהָעָם אָמְרוּ לָבֹא בִבְרִית אֶת-מִצְרַיִם וְלַעֲמֹד יַחַד נֶּגֶד הַכַּשְֹדִּים, וְיִרְמִיָה קָרָא בְּשֵׁם יְיָ לְהָבִיא אֶת-צַוָּארָם בְּעוֹל מֶלֶךְ בָּבֶל, וַאֲחָדִים מֵהַשָֹּרִים הָיוּ אִתּוֹ.</p>
</blockquote>

<blockquote>
<p>בַּיָמִים הָהֵם קָם עוֹד נָבִיא גָדוֹל אֶחָד, הוּא <strong>חֲבַקּוּק</strong> וַיִּרֶב גַּם הוּא לְהוֹכִיחַ קָשֶׁה אֶת-הַמֶּלֶךְ וְאֶת-הַשָֹּרִים. גַּם בִּמְלִיצָתוֹ יֵֹש רוּחַ הַשִֹּיָרה. וּמִצְטַיֶנֶת יֹתֵר בִּ&#8220;כְפִילוֹת הָעִנְיָן בְּמִלוֹת שׁוֹנוֹת&#8221;, הַסַּכָּנָה אֲשֶׁר רָחֲפּה עַל-אַרְצוֹ הִכְאִיבָה אֶת-לִבּוֹ מְאֹד וַיִּקְרָא:</p>
</blockquote>

<blockquote>
<p>עַד אָנָּה יְיָ ֹשוַּעְתִּי וְלֹא תִשְׁמָע,</p>

<p>אֶזְעַקּ אֵלֶיךָ חָמָס וְלֹא תוֹֹשִיעַ!</p>

<p>וַיְתָאֵר אֶת-הַכַּשְֹדִים, &#8220;הַגּוֹי הַמַּר וְהַנִּמְהָר הַהֹלֵךְ לְמֶרְחֲבֵי אֶרֶץ לָרֶשֶׁת מִשְׁכָּנוֹת לֹא לוֹ&#8221;:</p>

<p>אָיוֹם וְנוֹרָא הוּא&#8230;</p>

<p>וְקַלּוּ מִנְּמֵרִים סוּסָיו.</p>

<p>וְחַדּוּ מִזְאֵבֵי עֶרֶב&#8230;</p>

<p>וּפָרָשָׁיו מֵרָחוֹק יָבוֹאוּ</p>

<p>יָעוּפוּ כְּנֶשֶׁר חָֹש לֶאֱכֹל&#8230;</p>

<p>וְהוּא בַּמְּלָכִים יִתְקַלָּס,</p>

<p>וְרֹזְנִים מִשְֹחָק לוֹ,</p>

<p>הוּא לְכָל-מִבְצָר יִשְֹחָק</p>

<p>וַיִּצְבֹּר עָפָר וַיִּלְכְּדָהּ&#8230;</p>
</blockquote>

<blockquote>
<p>וְלֹא אָרְכּוּּ הַיָּמִים, וְנְבוּכַדְנֶאצַר עָמַד לִפְנֵי שַׁעֲרֵי יְרוּשָׁלִַם (בִּשְׁנַת ה' לִיהוֹיָקִים). וַיִּכָּנַע יְהוֹיָקִים לִפָנָיו וַיְקַבֵּל עָלָיו עוֹל מַלְכוּתוֹ, אַךְ בִּקֵֹּש תֹאֲנָה לָצֵאת מֵהָעַבְדוּת הַזֹאת. וַיְהִי בְּשָׁלֹש שָׁנִים אַחֲרֵי כֵן וַתִּפְשַׁע <strong>צוֹר</strong> בַּכַּשְֹדִים. וַיֶּאֱסֹף נְבוּכַדְנֶצֶר אֶת-כָּל-חֵילוֹ וַיָּצַר עַל-הָעִיר הַזֹאת יָמִים רַבִּים. וַיַּחְֹשֹב יְהוֹיָקִים כִּי בָּאָה שַׁעַת הַכּשֶׁר גַּם לוֹ לִפְרֹק אֶת-עֹל מֶלֶךְ בָּבֶל מֵעַל צַוָּארוֹ. וּנְבוּכַדְנֶצַר לֹא יָכוֹל בֶּאֱמֶת לְהַקְדִּיֹש אָז מִלְחָמָה עַל יְהוּדָה, רַק שָׁלַח מֵעֵת לְעֵת גְּדוּדִים לְהַשְׁחִית אֶת-הָאָרֶץ. אַךְ בִּמְלֹךְ <strong>יְהוֹיָכִין</strong>, הוּא בָנְיָהוּ, תַּחַת יְהוֹיָקִים אָבִיו (בִּשְׁנַת ד' לִמְצוֹר צוֹר), עָלָה נְבוּכַדְנֶצַר עַל יְרוּשָׁלִַם וַיִּלְכְּדָהּ. וַיִּקַּח אִתּוֹ שְׁבִי בָּבֶלָה אֶת-הַמֶּלֶךְ וְשָֹרָיו וַעֲשֶֹרֶת אֲלָפִים מִגִּבּוֹרֵי הַחַיִל וְהָחָרָֹשִים הַטּוֹבִים, וְשָׁלָל רָב מֵאוֹצְרוֹת בֵּית יְיָ וּבֵית הַמֶּלֶךְ.</p>
</blockquote>

<br>

<p>שאלות: איזה עם התנשא בימים ההם, ומה שם מלכו ואת מי נלחם? מה היו הסיעות אשר קמו אז בירושלים? מי היה עוד נביא בעת ההיא ותכונת מליצתו? מה היו המאורעות באחרית ימי יהויקים ובמלוך בניהו?</p>

<p>––––––––</p>

<h2 id="מ.צִדְקִיָההַמֶּלֶךְהָאַחֲרוֹןלִיהוּדָה.הַחֻרְבָּן.">מ. צִדְקִיָה הַמֶּלֶךְ הָאַחֲרוֹן לִיהוּדָה. הַחֻרְבָּן.</h2>

<blockquote>
<p>וַיָּשֶֹם נְבוּכַדְנֶצֶר אֶת-צִדְקִיָה, מִבֵּית יֹאשִּׁיָה, לְמֶלֶךְ עַל-הָאָרֶץ, בִּתְנָאי כִּי תִהְיֶה יְהוּדָה מַמְלָכָה שְׁפָלָה, וּמְֹשֻעְבֶּדֶת לְהַכַּשְֹדִּים. וַיַּעַֹש צִדְקִיָה כָּל-אֲשֶׁר בְּכֹּחוֹ לְהָרִים אֶת-הָאָרֶץ מִֹשִפְלוֹתָה. וְהַיְהוּדִים הָיוֹ בָעֵת הַהִיא חֲרוּצִים מְאֹד בַּעֲבוֹדַת אַדְמָתָם, וּבִיבוּלָה הָרַב: בְּחִטָה. שֶׁמֶן וְיַיִן וְיֶתֶר תְּבוּאָתָהּ, עָשֹוּ מִסְחָר אֶת-הָעַמִּים שְׁכֵנֵיהֶם, וַיִּרֶב חֵילָם וְעָשְׁרָם. וּמְהֵרָה אַחֲרֵי בִּזַּת נְבוּכַדְנֶצֶר אֶת-יְרוּשָׁלִַם וְגָלוּת הַשָֹּרִים וְהַקְּצִינִים וְהָאֳמָנִים שָׁבָה הָעִיר הַזֹאת וַתְּהִי כְּלִילַת יֹפִי, קִרְיָה עֲלִיזָה, מָשֹוֹשֹ לְכָל הָאָרֶץ, מְלֵאָה סוֹד מְשַֹחֲקִים וְחֹמְדֵי לָצוֹן. וְעַמָּה כְּבָר עָלָה בְמַּדְרֵגָה עֶלְיוֹנָה בְהַשְֹכָּלָה, יָדְעוּ קְרֹא וּכְתֹב, אָהֲבוּ מָשָׁל וּמְלִיצָה, אָהֲבוּ חַיִּים וְיֹתֵר מֵהַכֹּל חֵרוּתָם.</p>
</blockquote>

<blockquote>
<p>וַתַּחֱזַק הַמַּחְלֹקֶת בֵּין שְׁתֵּי הַסִּיעוֹת יֹתֵר וְיֹתֵר. יִרְמִיָה הוֹסִיף לִקְרֹא בְשֵׁם יְיָ כִּי יַעַבְדוּ אֶת-מֶלֶךְ בָּבֶל, וְרַבִּים מִגְּדוֹלֵי הַמַּלְכוֹת, וְאֲחִיָקם בֶּן-שָפָן בְּרֹאשָם, נָטוּ אַחֲרָיו, אַךְ רוֹב הַשָֹּרִים וְהָעָם לֹא אָבוּ שְׁמֹעַ בְּקוֹל הַנָּבִיא, וַיַּחֲלִיטוּ לִפְרֹק עֹל הַֹשִּעְבּוּד מֵעֲלֵיהֶם וְלֶאֱזֹר אֶת שְׁאֵרִית כֹּחָם בַּמִלְחָמָה בְּעַד חֵרוּתָם. וְגַם בְּתוֹךְ הַסִּיעָה הַזֹאת הָיוּ אֲנָֹשִים אֲשֶׁר קָרְאוּ לְעַצְמָם בְּשֵׁם &#8220;נָבִיא&#8221;, וַיְנַבְּאוּ לְחֵרוּת וָיְחַזְקוּ אֶת-לֵב הָעָם וַיִּקְרְאוּ גַם הֵם בְּשֵׁם יְיָ לֵאמֹר: מְהֵרָה אֶשְׁבֹּר עֹל הַכַּשֹדְיִם מֵעַל-כָּל-הָעַמִּים.</p>
</blockquote>

<blockquote>
<p>גַּם בְּבָבֶל, בְּתוֹך בְּנֵי הַגֹּלָה אֲשֶׁר הָגְלְתָה עִם יְכָנְיָהוּ, חָזְקָה מַחְלוֹקֶת שְׁתֵּי הַסִּיעוֹת. רוֹב בְּנֵי הַגֹּלָה נָשְֹאוּ אֶת-עֵיָנם לְאֶרֶץ מוֹלַדְתָּם, וַיְחַזְקוּ מִשָׁם אֶת-לֵב הָעָם לַמִּלְחָמָה, וּשְׁלשָׁה נְבִיאִים מִתּוֹכָם, הֵם אַחְאָב בֶּן-קוֹלָיָה, צִדְקִיָה בֶּן-מַעֲשִֹיָה וּשְׁמַעְיָה הַנֶּחֱלָמִי, הִלְהִיבוּ אֶת-הַגֹּלִים לְבִלְתִּי יִתְיָאֲֹשוּ מֵאֶרֶץ מוֹלַדְתָּם, וַיְחַזְקוּ אֶת-לִבָּם בְּתִקְווֹת טוֹבוֹת כִּי מְהֵרָה יָֹשוּבוּ שֵׁנִית לְאַרְצָם הַחֲבִיבָה. וְהַנָּבִיא <strong>יְחֶזְקֵאל</strong> בֶּן-בּוֹֻּזִי <strong>הַכֹּהֵן</strong>, מִבְּנֵי הַגֹּלָה שֶׁהָגְלְתָה עִם יְכָנְיָה, דִּבֶּר בְּזַעַם וּחֵמָה עַל-עַם יְהוּדָה וְיוֹשְׁבֵי יְרוּשָׁלִַם, וַיְנַבֵּא כִּי תִנָּתֵן הָעִיר בִּידֵי מֶלֶךְ בָּבֶל וְכָל-הָעָם יֵלֵךְ בַּגֹּלָה.</p>
</blockquote>

<br>

<p>שאלות: את מי שם נבוכדנצר למלך תחת יכניהו ומה דרש ממנו? מעמד היהודים ועשרם והשכלתם? תכונת ירושלם? מחלקת הסיעות? בני הגלה בבבל והנביאים שקמו בתוכם?</p>

<p>––––––––</p>

<h2 id="מא.יְחֶזְקֵאלהַנָּבִיאוּמְלִיצָתוֹ.">מא. יְחֶזְקֵאל הַנָּבִיא וּמְלִיצָתוֹ.</h2>

<blockquote>
<p>יְחֶזְקֵאל הָיָה בַּעַל דִּמְיוֹן חַי וְחָזָק מְאֹד , מְלִיצָתוֹ נְעִימָה, מְלֵאָה מְשָׁלִים, דִּמְיוֹנוֹת וְצִיוֹרִים, רַבַּת מִלִּים, נוֹבַעַת כְּמוֹ מִמַּעְיָן, לִפְעָמִים חֲזָקָה וְנִמְרָצָה, משֶׁכֶת אַחֲרֶיהָ בְּכֹּחַ חָזָק, וְיֵֹש אֲשֶׁר תִּצְטַיֵּן בְּאֻמָּנוּת נִפְלָאָה, לְמָשָׁל מַשָֹּאוֹ עַל-צוֹר:</p>
</blockquote>

<blockquote>
<p>בְּלֵב יַמִּים גְבוּלָיִךְ,</p>

<p>בֹּנַיִךְ כָּלֲלוּ יָפְיֵךְ.</p>

<p>בְּרוֹשִים מִשְֹנִיר בָּנוּ לָךְ אֶת כָּל-לוּחֹתָיִם</p>

<p>אֶרֶז מִלְּבָנוֹן לָקָחוּ לַעֲשֹוֹת תֹּרֶן עָלָיִךְ</p>

<p>אַלּוֹנִים מִבָּשָׁן עָשֹוּ מִֹשּוֹטָיִךְ,</p>

<p>קַרְשֵׁךְ עָשֹוּ שן בִּתְאַֹשּוּרִים מֵעִיֵי כִּתִּיִים.</p>

<p>שֵֹש בְּרִקְמָה מִמִּצְרַיִם הָיָה מִפְרָשֵֹךְ</p>

<p>לִהְיוֹת לָךְ לְנֵס,</p>

<p>תְּכֵלֶת וְאַרְגָמָן מֵאִיֵי אֱלִישָׁה הָיָה מְכַסֵּךְ&#8230;</p>

<p>תַּרְֹשִיֹש סֹחַרְתֵּךְ מֵרוֹב כָּל-הוֹן,</p>

<p>בְּכֶסֶף, בַּרְזֶל, בְּדִיל וְעֹפֶרֶת נָתְנוּ עִזְבוֹנָיִךְ&#8230;</p>

<p>יְהוּדָה וְאֶרֶץ יִשְֹרָאֵל הֵמָּה רֹכְלָיִךְ,</p>

<p>בְּחִטֵּי מִנִּית וּפַנַג וּדְבַֹש וָשֶׁמֶן וָצֹרִי</p>

<p>נָתְנוּ מַעֲרָבֵךְ&#8230;&#8230;</p>

<p>וַתִּמָּלְאִי וַתִּכָּבְדִי מְאֹד <strong>בְּלֵב יַמִּים</strong>,</p>

<p>בְּמַיִם רַבִּים הֱבִיאוּךְ הַשָֹּטִים אוֹתָךְ,</p>

<p>רוּחַ הַקָּדִים שְׁבָרֵךְ <strong>בְּלֵב יַמִּים.</strong></p>

<p>הוֹנֵךְ וְעִזְבוֹנַיִךְ&#8230;</p>

<p>מַלָּחַיִךְ וְחֹבְלַיִךְ</p>

<p>מַחֲזִקֵי בִדְקֵךְ</p>

<p>וְעֹרְכֵי מַעֲרָכֵךְ&#8230;</p>

<p>יִפְּלוּ בְּלֵב יַמִּים&#8230;</p>
</blockquote>

<br>

<p>שאלות: תכונת הנביא יחזקאל ומליצתו? במה הצטין? על מה נבא? מה פרוש מלחיך וכו'?</p>

<p>––––––––</p>

<h2 id="מב.הַחֻרְבָּן">מב. הַחֻרְבָּן</h2>

<blockquote>
<p>וְהָעַמִּים מִסָּבִיב כֻּלָם בָּאוּ בְּבְרִית נֶגֶד הַכַּשְֹדִּים וַיֵּשְׁלְחוּ מַלְאָכִים יְרוּשָׁלִַם לְבַקֵֹּש כִּי תְֵּתַחַבֵּר גַּם <strong>יְהוּדָה</strong> לְהַבְּרִית הָזֹּאת, וְהַמַּלְאָכִים לֹא שָׁבוּ רֵיקָם. וַתִּתְבַּצֵר יְרוּשָׁלִַם מְאֹד עַד כִּי לֹא הֶאֱמִינוּ כָּל-הָעַמִּים מִסָּבִיב כַּי יָבֹא צַר וְאוֹיֵב בִּשְׁעָרֶיהָ, וּמִצְרַיִם הִבְטִיחָה לַעֲזֹר לָהּ.</p>
</blockquote>

<blockquote>
<p>אָז יַעֲלֶה נְבוּכַדְנֶאצַר עַל-יְהוּדָה בְּחַיִל כָּבֵד מְאֹד, וּבַשָׁנָה הַתְֹּשִיעִית לְצִדְקִיָה, בַּעֲשָֹרָה <strong>בְטֵבֵת,</strong> עָמַד חֵילוֹ הַגָּדוֹל לִפְנֵי יְרוּשָׁלִַם וַיָּשֶֹם מָצוֹר עָלֶיהָ. וַיִּלָחֲמוּ הַנְּצוּרִים בִּגְבוּרָה וְעָצְמָה, וְשָׁנָה תְמִימָה לֹא יָכְלוּ לָהּ הַכַּשְֹדִּים הַרַבִּים וְהָעֲצוּמִים.</p>
</blockquote>

<blockquote>
<p>וְעַד כֹּה וְעַד כֹּה יָצָא פַּרְעֹה מֶלֶךְ מִצְרַיִם לְעֶזְרַת יְהוּדָה, וַיַּעֲלוּ הַכַּשְֹדִּים מֵעַל יְרוּשָׁלִַם, וַיֵּצְאוּ לִקְרַאת פַּרְעֹה. וַתְּהִי תְבוּסַת מִצְרַיִם שְׁלֵמָה וְהַכַּשְֹדִּים שָׁבוּ לָצוּר עַל יְרוּשָׁלִַם. וַתִּגְדַל הַמְּהוּמָה וְהַמְּבוּכָה בָעִיר מִיוֹם לְיוֹם. וְיִרְמִיָה לֹא חָדַל לִקְרֹא בְּשֵׁם יְיָ, כִּי נָפֹל תִּפֹּל יְרוּשָׁלִַם בִּידֵי הַכַּשְֹדִּים, וַיַּחְפְּצוֹ הַשָֹּרִים לְהָמִיתוֹ יַעַן הוּא מְרַפֶּה אֶת-יְדֵי אַנְשֵׁי הַמִּלְחָמָה, וַיַּאֲֹשִימוּהוּ כִּי חָפֵץ לִבְרֹחַ מֵהָעִיר וְלִנְפֹּל אֶל-הָאֹיֵב, וַיְשִֹימוּהוּ בַבּוֹר, וּמְעַט מְעַט כָּלָה הָאֹכֶל וַיֶּחֱזַק הָרָעָב בָּעִיר מְאֹד עַד כִּי יְדֵי נָֹשִים רַחֲמָנִיּוֹת בִּשְׁלוּ יַלְדֵיהֶן. וּמֵרוֹב פִּגְרֵי הַמֵּתִים בָּרָעָב פָּרְצָה מַגֵּפָה וַתֹּאכַל בְּישְׁבֵי יְרוּשָׁלִַם וּבְאַנְשֵׁי הַמִּלְחָמָה, וַיִּצְעֲרוּ מְאֹד, וְיִתְרָם הָיוּ בְּלֹא כֹחַ מֵרָעָב, וְלֹא יָכְלוּ עוּד לְהָגֵן עַל-הָעִיר.</p>
</blockquote>

<blockquote>
<p>וַתִּבָּקַע יְרוּשָׁלִַם, וַיָּבֹאוּ הַכַּשְֹדִּים וַיַעֲשֹוּ בָהּ הֶרֶג רָב, וַיִּתִפְשֹוּ אֶת-הַמֶּלֶךְ צִדְקִיָה וְאֶת-בָּנָיו וַיְבִיאוּם לִפְנֵי נְבוּכַדְנֶצַר. וַיִּשְׁחַט מֶלֶךְ בָּבֶל אֶת-בְּנֵי צִדְקִיָה לְעֵינָיו וַיְנַקֵּר בְּיָדָיו אֶת-עֵינֵי הַמֶּלֶךְ וַיִּשְׁלָחֵהוּ בָּבֶלָה וַיְשִֹימֵהוּ בְּבֵית הָאֲסוּרִים. וּבַעֲשָֹרָה לְחֹדֶֹש אָב שָֹרַף נְבוּזַרְאֲדָן אֶת-בֵּית הַמִּקְדָֹּש וַיַּחֲרֵב אֶת-יְרוּשָׁלִַם כֻּלָהּ, וַיֶּגֶל הַרְבֵּה מֵעַם הָאָרֶץ בָּבֶלָה (בִּשַׁנת תרנ&quot;ב לִפְנֵי גָלוּתֵנוּ). וַיַּפְקֵד נְבוּכַדְנֶאצַר פָּקִיד עַל-הָאָרֶץ אֶת<strong>-גְדַלְיָה</strong> בֶּן-אֲחִיקָם, אֲשֶׁר הָיָה תָמִיד מֵהַנֹּטִים אַחֲרֵי הַכַּשְֹדִים. וַיַּכֵּהוּ אֶחָד מִזֶרַע הַמְּלוּכָה, וְהַשְׁאֵרִית אֲשֶׁר נִשְׁאֲרָה עוֹד בִּיהוּדָה יָרְדוּ לְמִצְרַיִם, כִּי יָרְאוּ מִפְּנֵי הַכַּשְֹדִים, וְיִתְרָם הֶגְלָה נְבוּזַרְאֲדָן, וַתְּהִי הָאָרֶץ שְׁמָמָה.</p>
</blockquote>

<blockquote>
<p>זֹאת אַחֲרִית הַמַּמְלָכָה הַגְּדוֹלָה, הַנֶּהֱדָרָה אֲשֶׁר יָסְדוּ דָוִד וּשְׁלֹמֹה וְעָמְדָה כַּחֲמֵֹש מֵאוֹת שָׁנָה.</p>
</blockquote>

<br>

<p>שאלות: מה היתה ברית העמים נגד בבל? הנלחמו היהודים בגבורה בעד חרותם? מה עשה ירמיה? מתי יכלו הכשדים ללכוד את ירושלים? אחרית יהודה? באיזו שנה חרבה ירושלים? כמה שנים עמדה ממלכת דוד ושלמה?</p>

<p>––––––––</p>

<div class="footnotes">
<hr />
<ol>

<li id="fn:1">
<p>היא חליל אל פול, צפונה מירושלים. <a href="#fnref:1" title="return to body" class="reversefootnote">&#160;&#8617;</a></p>
</li>

<li id="fn:2">
<p>היא תלזה, צפונה משכם. <a href="#fnref:2" title="return to body" class="reversefootnote">&#160;&#8617;</a></p>
</li>

<li id="fn:3">
<p>חרבות תקוע מדרום לבית לחם. <a href="#fnref:3" title="return to body" class="reversefootnote">&#160;&#8617;</a></p>
</li>

<li id="fn:4">
<p>אחד העמים יושבי ארם נהרים (בגדד), באמונותיהם ותכונות רוחם דומים להאשורים, לשונם כשדית קרובה ללשון עברית, ויכבשו את נינוה, ויכינו מלכותם בבבל. <a href="#fnref:4" title="return to body" class="reversefootnote">&#160;&#8617;</a></p>
</li>

</ol>
</div>

</body>
</html>



<hr />את הטקסט לעיל הפיקו מתנדבי <a href="https://benyehuda.org/">פרויקט בן־יהודה באינטרנט</a>.  הוא זמין תמיד בכתובת הבאה:<br /><a href="https://benyehuda.org/read/3080">https://benyehuda.org/read/3080</a></div></body></html>