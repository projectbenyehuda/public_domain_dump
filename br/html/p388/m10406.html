<!DOCTYPE html PUBLIC "-//W3C//DTD XHTML 1.0 Transitional//EN" "http://www.w3.org/TR/xhtml1/DTD/xhtml1-transitional.dtd"><html xmlns="http://www.w3.org/1999/xhtml" xml:lang="he" lang="he" dir="rtl"><head><meta http-equiv="Content-Type" content="text/html; charset=utf-8" /></head><body dir='rtl' align='right'><div dir="rtl" align="right"><!DOCTYPE html>
<html xmlns="http://www.w3.org/1999/xhtml" lang="en">
<head>
	<meta charset="utf-8"/>
	<title>מְחוֹלוֹת</title>
	<meta name="author" content="יעקב שטיינברג"/>
</head>
<body>

<h2 id="א">א</h2>

<blockquote>
<p>קַר בַּחוּץ וְחַם בַּחֲדָרִים,</p>
</blockquote>

<blockquote>
<p>וּבָאוּלָם עִרְבּוּב קוֹלוֹת:</p>
</blockquote>

<blockquote>
<p>יוֹצְאִים, טוֹפְפִים בִּמְחוֹלוֹת</p>
</blockquote>

<blockquote>
<p>הַזִּוּוּגִים הַנֶּהְדָּרִים.</p>
</blockquote>

<blockquote>
<p>אוֹר וָחֹם, הִלּוּלֵי מָחוֹל,</p>
</blockquote>

<blockquote>
<p>גַּם אֲנִי בַמָּחוֹל יוֹצֵא:</p>
</blockquote>

<blockquote>
<p>בֵּין עַלִּיזִים אֲנִי רוֹצֶה</p>
</blockquote>

<blockquote>
<p>לִהְיוֹת עַלִּיז – וְאֵינִי יָכוֹל.</p>
</blockquote>

<blockquote>
<p>בֵּין עַלִּיזִים אֲנִי אָבֵל,</p>
</blockquote>

<blockquote>
<p>וּלְמַנְגִּינַת הַמַּקְהֵלָה</p>
</blockquote>

<blockquote>
<p>אֲנִי פּוֹתֵר אֶת הַשְּׁאֵלָה</p>
</blockquote>

<blockquote>
<p>הָעַתִּיקָה: הַכֹּל הָבֶל.</p>
</blockquote>

<blockquote>
<p>כָּךְ בַּפִּנָּה אֲנִי עוֹמֵד</p>
</blockquote>

<blockquote>
<p>וַאֲצַחֵק צְחוֹק סַפְקָנִי&#8230;</p>
</blockquote>

<blockquote>
<p>שֶׁקֶר, שֶׁקֶר! מִסְכֵּן אָנִי</p>
</blockquote>

<blockquote>
<p>אֶת הַנְּעָרוֹת אֲנִי חוֹמֵד.</p>
</blockquote>

<blockquote>
<p>גַּם לַמְּחוֹלוֹת אֲנִי מָהִיר,</p>
</blockquote>

<blockquote>
<p>וּלְמַנְגִּינַת כִּנּוֹר רַכָּה</p>
</blockquote>

<blockquote>
<p>קֶרַח לִבִּי בִּי מִתְבַּקָּע, –</p>
</blockquote>

<blockquote>
<p>אוּלָם דַּל אֲנִי וְיָהִיר.</p>
</blockquote>

<blockquote>
<p>אֲנִי רוֹצֶה סְעֻדָּה שְׁלֵמָה,</p>
</blockquote>

<blockquote>
<p>אֲנִי מוֹאֵס בַּפֵּרוּרִים;</p>
</blockquote>

<blockquote>
<p>לֹא לִי נִדְלְקוּ הָאוֹרִים</p>
</blockquote>

<blockquote>
<p>הַהִלּוּלִים לֹא לִי הֵמָּה.</p>
</blockquote>

<blockquote>
<p>כָּךְ אִנָּזֵק עַד בּוֹא שַׁעְתִּי</p>
</blockquote>

<blockquote>
<p>וְשָׂבַעְתִּי שִׁבְעָתַיִם;</p>
</blockquote>

<blockquote>
<p>אַךְ אֶת <strong>טַעְמָם</strong> שֶׁל הַחַיִּים</p>
</blockquote>

<blockquote>
<p>כְּבָר טָעַמְתִּי, כְּבָר יָדַעְתִּי.</p>
</blockquote>

<h2 id="ב">ב</h2>

<blockquote>
<p>סַמְּכוּנִי בִּמְחוֹלוֹת, סַמְּכוּנִי בִּמְחוֹלוֹת,</p>
</blockquote>

<blockquote>
<p>כִּי עָיֵף אָנֹכִי מַחֲלוֹמוֹת הַשָּׁקֶר;</p>
</blockquote>

<blockquote>
<p>רָאִיתִי אֶת נְעוּרַי וְהִנֵּה הֵם כָּלִים,</p>
</blockquote>

<blockquote>
<p>וָאֹמַר: אֶתְהוֹלֵל וְאַל נָא יֵחָקֶר.</p>
</blockquote>

<blockquote>
<p>הַנְּשָׁמָה לִגְנִיזָה, הַלֵּב לְהִלּוּלִים,</p>
</blockquote>

<blockquote>
<p>מַה חֵפֶץ בַּנְּשָׁמָה בִּשְׁעַת הָרְעָבוֹן?</p>
</blockquote>

<blockquote>
<p>הוֹי, טוֹב לַמִּשְּׁתַּכְּרִים עַל חֶשְׁבּוֹן הַבּוֹרֵא,</p>
</blockquote>

<blockquote>
<p>וְאוֹי לוֹ, לַנָּזִיר, לַנָּזִיר הַנָּבוֹן.</p>
</blockquote>

<blockquote>
<p>הוֹי נָזִיר, הוֹי נָזִיר, הַחֲלוֹמוֹת רַמָּאִים:</p>
</blockquote>

<blockquote>
<p>כְּבָרְאוֹ כָּךְ בָּרָא הַבּוֹרֵא אֶת צְבָאָיו;</p>
</blockquote>

<blockquote>
<p>וְאַתָּה לֹא תַרְגִּיז אֶת מְנוּחַת נְצָחָיו,</p>
</blockquote>

<blockquote>
<p>וְאַתָּה רַק תִּנְהֹם מֵרֹגֶז וְרָעָב.</p>
</blockquote>

<blockquote>
<p>הוֹי נָזִיר, מַה-תֹּאמַר: עוֹד תַּסְפִּיק הַשָּׁעָה,</p>
</blockquote>

<blockquote>
<p>וְכַנְפֵי הַמָּוֶת עַל גַּבְּךָ מַשִּׁיקוֹת?</p>
</blockquote>

<blockquote>
<p>אֲחֵרִים מִתְנַחֲלִים בְּאֶרֶץ הַחַיִּים,</p>
</blockquote>

<blockquote>
<p>אֲחֵרִים מִזְדַּוְּגִים וּפוֹרְשִים לִנְשִׁיקוֹת.</p>
</blockquote>

<h2 id="ג">ג</h2>

<blockquote>
<p>מִי שֶׁחַי וְעוֹד לֹא נֶהֱנָה,</p>
</blockquote>

<blockquote>
<p>מִי שֶׁהִזְקִין בְּרַעֲבוֹנוֹ,</p>
</blockquote>

<blockquote>
<p>יָטִיל עַצְמוֹ אֶל הַגַּלִּים,</p>
</blockquote>

<blockquote>
<p>אוּלַי יַרְעִים קְצָת אֶת קוֹנוֹ.</p>
</blockquote>

<blockquote>
<p>הוֹי הַיּוֹצֵר, רַב הַשְּגָגוֹת!</p>
</blockquote>

<blockquote>
<p>מִי בַנִּקְלִים, מִי בַקְּצִינִים?</p>
</blockquote>

<blockquote>
<p>בְּחִירֵי עוֹלָם רוֹדְפִים הֶבֶל</p>
</blockquote>

<blockquote>
<p>וּבְשִׁגְעוֹנוֹת הֵם מַזְקִינִים.</p>
</blockquote>

<blockquote>
<p>גַּם בְּלִבִּי אֵשּׁ הִצַּתָּ,</p>
</blockquote>

<blockquote>
<p>וַאֲנִי עוֹד רַךְ וָנָעַר;</p>
</blockquote>

<blockquote>
<p>הוֹי קִנֵּאתִי גַם בַּצִּפּוֹר,</p>
</blockquote>

<blockquote>
<p>גַּם בַּחַיָּה בַּת הַיָּעַר.</p>
</blockquote>

<blockquote>
<p>גִּיל הַנֹּעַר הוֹלֵךְ פּוֹחֵת,</p>
</blockquote>

<blockquote>
<p>הוֹלֵךְ כָּבֵד עֹל הַחֲלוֹמוֹת;</p>
</blockquote>

<blockquote>
<p>לָמָּה חוֹלֵם יְצַרְתַּנִי</p>
</blockquote>

<blockquote>
<p>וּסְגַרְתַּנִי בֵּין הַחוֹמוֹת?</p>
</blockquote>

<h2 id="ד">ד</h2>

<blockquote>
<p>טוֹב לַגִּבּוֹרִים הַחוֹתְכִים בְּחֹד הָאִזְמֵל</p>
</blockquote>

<blockquote>
<p>מִנַּפְשָׁם כָּל פֶּצַע, מִקִּירוֹת הַלֵּב כָּל חַבּוּרָה;</p>
</blockquote>

<blockquote>
<p>וְאוּלָם יָדַעְתִּי אֲבֵלִים, הַמְלַקְקִים פִּצְעָם</p>
</blockquote>

<blockquote>
<p>וְנִבְלַת רִקְבוֹנָם לֹא יִתְּנוּ לִקְבוּרָה.</p>
</blockquote>

<blockquote>
<p>בִּנְעוּרַי נִגַּשְׁתִּי אֶל קֹדֶשׁ וְכַנְפֵי הַיְצִירָה</p>
</blockquote>

<blockquote>
<p>לְנֶגְדִּי לֹא רַעֲדוּ רַעַד שֶׁל בְּרָכָה;</p>
</blockquote>

<blockquote>
<p>וְלֹא אֵדַע: אִם נִרְאֲתָה לִי שְׁכִינָה מֵתָה,</p>
</blockquote>

<blockquote>
<p>אוֹ כֹּהֵן לָהּ אַחֵר מָשָׁחָה.</p>
</blockquote>

<blockquote>
<p>וְעַתָּה לוּ אֶקַּח מְלֹא חָפְנִי אֲבַק-הַקֳּדָשִׁים</p>
</blockquote>

<blockquote>
<p>וּזְרַקְתִּיו שָׁמַיְמָה, כְּאוֹמֵר: שֶׁלְּךָ הֵא וְקַבֵּל! –</p>
</blockquote>

<blockquote>
<p>וְרָוַח לִי. אוּלָם עַל גַּרְגְּרֵי קדֶׁשׁ</p>
</blockquote>

<blockquote>
<p>עוֹד יוֹשֵׁב אֲנִי וּמִתְאַבֵּל.</p>
</blockquote>

<h2 id="ה">ה</h2>

<blockquote>
<p>טוּב הַחַיִּים בְּרֹאשׁ כָּל חוּצוֹת,</p>
</blockquote>

<blockquote>
<p>אַךְ לֹא יָהִין אִישׁ לְקַחְתּוֹ;</p>
</blockquote>

<blockquote>
<p>נַדְבָן-פַּזְרָן שַׂר הַחַיִּים,</p>
</blockquote>

<blockquote>
<p>אַךְ מִתְגַּנְּבִים אֶל אַמְתַּחְתּוֹ</p>
</blockquote>

<blockquote>
<p>גַּם נִכְנָעִים, גַּם גִּבּוֹרִים.</p>
</blockquote>

<blockquote>
<p>מִי שֶׁגָּנַב פֵּרוּר אשֶׁר,</p>
</blockquote>

<blockquote>
<p>מִי שֶׁנִּדְחַק לָאַמְתַּחַת –</p>
</blockquote>

<blockquote>
<p>פּוֹרֵשׁ לוֹ מִיָּד לְזָוִית</p>
</blockquote>

<blockquote>
<p>וּמִתְעַנֵּג שָׁעָה אַחַת,</p>
</blockquote>

<blockquote>
<p>וּמְלַקֵּק הַפֵּרוּרִים.</p>
</blockquote>

<blockquote>
<p>גִּבּוֹר, גִּבּוֹר! קֻרְנָס יֵשׁ לָךְ –</p>
</blockquote>

<blockquote>
<p>קוּם וְהַךְ עַל דֶּלֶת סְגוּרָה;</p>
</blockquote>

<blockquote>
<p>אוֹצָר נָעוּל מִימֵי בְרֵאשִׁית</p>
</blockquote>

<blockquote>
<p>פְּתַח וּזְכֵה בוֹ זְכִיָּה גְמוּרָה.</p>
</blockquote>

<blockquote>
<p>תְּשׁוּרָה, תְּשׁוּרָה לְכָל גִּבּוֹר,</p>
</blockquote>

<blockquote>
<p>וּבָאוֹצָר הִיא נִכְלָאָה;</p>
</blockquote>

<blockquote>
<p>הַךְ בַּקֻּרְנָס, וּלְקוֹל רַעֲמוֹ</p>
</blockquote>

<blockquote>
<p>תָּקִיץ מַלְכָּה אַחַת נָאָה.</p>
</blockquote>

<blockquote>
<p>אַךְ אִם קָשֶׁה מְרִי הַבַּרְזֶל</p>
</blockquote>

<blockquote>
<p>וְהָאוֹצָר לֹא יִפָּתַח –</p>
</blockquote>

<blockquote>
<p>טוֹב שֶׁבֵּין כָּךְ לִבְּךָ הָלַם,</p>
</blockquote>

<blockquote>
<p>טוֹב שֶׁדָּמְךָ בֵּין כָּךְ רָתַח.</p>
</blockquote>

<h2 id="ו">ו</h2>

<blockquote>
<p>לַיְלָה בּוֹא אֵלַי, הַשָּׂטָן.</p>
</blockquote>

<blockquote>
<p>לָמָה אַתָּה רָץ וּבָהוּל</p>
</blockquote>

<blockquote>
<p>אַחֲרֵי פְסָלְתָּן שֶׁל הַנְּשָׁמוֹת?</p>
</blockquote>

<blockquote>
<p>קַח בְּנַפְשִׁי אוֹצָר נָעוּל.</p>
</blockquote>

<blockquote>
<p>אוֹמְרִים: עָרְמָה הִיא כְּלִי-זֵינְךָ,</p>
</blockquote>

<blockquote>
<p>וּבַשֶּׁקֶר אַתָּה קָרֵב</p>
</blockquote>

<blockquote>
<p>אֶל כָּל לֵב בִּשְׁעַת רַעֲבוֹנוֹ</p>
</blockquote>

<blockquote>
<p>וּמַבְטִיחַ תַּעֲנוּג עָרֵב.</p>
</blockquote>

<blockquote>
<p>בּוֹא אֵלַי וּקְנֵה אֶת נַפְשִׁי.</p>
</blockquote>

<blockquote>
<p>אַתָּה תִּתֵּן לִי בִּמְחִירָהּ –</p>
</blockquote>

<blockquote>
<p>הֲיָדַעְתָּ מַה שֶּׁתִּתֵּן?</p>
</blockquote>

<blockquote>
<p>תֵּן לִי תַאֲוָה אַחַת טְמִירָה.</p>
</blockquote>

<blockquote>
<p>יֵשׁ כּוֹס חַיִּים אֶחָד גָּדוֹל –</p>
</blockquote>

<blockquote>
<p>שִׂפְתֵי מִי לֹא דָבְקוּ אֵלָיו?</p>
</blockquote>

<blockquote>
<p>מִי לֹא הִכְנִיס רִיר לְתוֹכוֹ,</p>
</blockquote>

<blockquote>
<p>מִי לֹא טָבַל בּוֹ אֶת כֵּלָיו?</p>
</blockquote>

<blockquote>
<p>בְּנוֹת הַשּׁוּק כִּבְנוֹת הַמְּלָכִים:</p>
</blockquote>

<blockquote>
<p>כֻּלָּן יֵשׁ לָהֵן בִּירֻשָׁה</p>
</blockquote>

<blockquote>
<p>סְגֻלּוֹת נָשִׁים – חֻקֵּי אַהֲבָה:</p>
</blockquote>

<blockquote>
<p>תֹּם הַצְּנִיעוּת, צְחוֹק הַבּוּשָׁה.</p>
</blockquote>

<blockquote>
<p>בָּא הַיְקוּם בְּתוֹךְ עֲרָפֶל,</p>
</blockquote>

<blockquote>
<p>הַכֹּל חַי וּמֵת בַּטְּמִיעָה;</p>
</blockquote>

<blockquote>
<p>וַאֲנִי חָפַצְתִּי נַעֲרָה,</p>
</blockquote>

<blockquote>
<p>אֲשֶׁר יִטְהַר הֶבֶל פִּיהָ.</p>
</blockquote>

<blockquote>
<p>אוּלָם הַכֹּל, הַכֹּל נִטְמַע –</p>
</blockquote>

<blockquote>
<p>בַּת הַטֻּמְאָה עִם הַנְּזִירָה.</p>
</blockquote>

<blockquote>
<p>הָהּ, הַשָּׂטָן! קַח אֶת נַפְשִׁי,</p>
</blockquote>

<blockquote>
<p>תֵּן-לִי תַּאֲוָה אַחַת טְמִירָה.</p>
</blockquote>

<h2 id="ז">ז</h2>

<blockquote>
<p>דּוּמָם כָּלְּתָה שְׁעַת הַשְּׁקִיעָה,</p>
</blockquote>

<blockquote>
<p>פְּנֵי הַשַּׁחַק מַאֲפִילִים;</p>
</blockquote>

<blockquote>
<p>רַק בַּמַּעֲרָב לוֹחֲשִׁים קְצָתָם</p>
</blockquote>

<blockquote>
<p>תִּלֵּי עָבִים עַל גַּב תִּלִּים.</p>
</blockquote>

<blockquote>
<p>פָּסְקוּ נוּעַ הָאִילָנוֹת,</p>
</blockquote>

<blockquote>
<p>כּוֹכָב צָץ וְנִמְלַךְ לָשׁוּב.</p>
</blockquote>

<blockquote>
<p>הָס! סְגַלְגַּלִּים וְאַדְמוֹנִים</p>
</blockquote>

<blockquote>
<p>נִרְאוּ פְנֵי יָרֵחַ חָשׁוּב.</p>
</blockquote>

<blockquote>
<p>הָס! לְאוֹר הַלְּבָנָה עֵינִי,</p>
</blockquote>

<blockquote>
<p>לִבִּי נָתוּן לְגַעְגּוּעִים.</p>
</blockquote>

<blockquote>
<p>מִי זֶה הֵעִיר בִּי חֲלוֹמוֹת</p>
</blockquote>

<blockquote>
<p>וּמַאֲוַיִּים לֹא יְדוּעִים?</p>
</blockquote>

<blockquote>
<p>לֵב הָאָדָם טָעוּן שְׁמִירָה</p>
</blockquote>

<blockquote>
<p>בִּשְׁעַת זָהֳרָהּ שֶׁל הַלְּבָנָה;</p>
</blockquote>

<blockquote>
<p>הוּא מְחַדֵּשׁ אָז בְּלִי דַעַת</p>
</blockquote>

<blockquote>
<p>אֶת תּוּגָתוֹ הַנּוֹשָׁנָה.</p>
</blockquote>

<blockquote>
<p>יֵשׁ בְּאוֹר הַלְּבָנָה קֶסֶם,</p>
</blockquote>

<blockquote>
<p>הַמְּזַעְזֵעַ אֶת הַלְּבָבוֹת:</p>
</blockquote>

<blockquote>
<p>פָּלִיט אַחֲרוֹן הַיָּרֵחַ</p>
</blockquote>

<blockquote>
<p>לְמִשְפַּחַת שְׁמָשׁוֹת כָּבוֹת.</p>
</blockquote>

<blockquote>
<p>כֻּלָּן נָפְחוּ כְבָר אֶת אִשָּׁן,</p>
</blockquote>

<blockquote>
<p>רַק הַלְּבָנָה הַחִוֶּרֶת</p>
</blockquote>

<blockquote>
<p>אָחֲזָה כְנָפוֹ שֶׁל הַנֵּצַח –</p>
</blockquote>

<blockquote>
<p>הַכֹּל תַּם וְהִיא נִשְׁאֶרֶת.</p>
</blockquote>

<h2 id="ח">ח</h2>

<blockquote>
<p>אָמְנָם קַצְתִּי כְבָר בַּחֲלוֹמוֹת,</p>
</blockquote>

<blockquote>
<p>אַךְ הַלַּיְלָה אֲנִי חוֹלֶה!</p>
</blockquote>

<blockquote>
<p>מֵאֲפֵלַת תְּהוֹם הַנֶּצַח</p>
</blockquote>

<blockquote>
<p>פַּחַד מָוֶת אֵלַי עוֹלֶה.</p>
</blockquote>

<blockquote>
<p>אֲנִי יָרֵא אֶת הַמָּוֶת,</p>
</blockquote>

<blockquote>
<p>אַף כִּי רַךְ אֲנִי וְצָעִיר;</p>
</blockquote>

<blockquote>
<p>יוֹם הַמָּוֶת קַר וְאָרֹךְ,</p>
</blockquote>

<blockquote>
<p>יוֹם הַחַיִּים קַר וּמָהִיר.</p>
</blockquote>

<blockquote>
<p>רְאֵה: בַּחוּץ עִרְבּוּבְיָה לְבָנָה –</p>
</blockquote>

<blockquote>
<p>פִּתֵּי שֶׁלֶג לַהֲמוֹנִים</p>
</blockquote>

<blockquote>
<p>נוֹפְלוֹת חֶרֶשׁ; כָּךְ בְּנֵי-אָדָם –</p>
</blockquote>

<blockquote>
<p>כָּעֲבָדִים, כָּאֲדוֹנִים.</p>
</blockquote>

<blockquote>
<p>הַכֹּל נוֹפֵל; רַק הָאֶחָד</p>
</blockquote>

<blockquote>
<p>סוֹבֵב יוֹתֵר מֵהַשֵּׁנִי.</p>
</blockquote>

<blockquote>
<p>כָּל הַלַּיְלָה, כָּל הַלַּיְלָה</p>
</blockquote>

<blockquote>
<p>פַּחַד מָוֶת יְלַוֵּנִי.</p>
</blockquote>

<h2 id="ט">ט</h2>

<blockquote>
<p>צֵא וּרְאֵה עֲלִילוֹת אָדָם,</p>
</blockquote>

<blockquote>
<p>פְּתֹר אִם תּוּכַל אֶת הַחִידָה:</p>
</blockquote>

<blockquote>
<p>הַכֹּל קוֹצֵר שַׂר-הַמָּוֶת</p>
</blockquote>

<blockquote>
<p>וְהָאָרֶץ רַק מוֹלִידָה.</p>
</blockquote>

<blockquote>
<p>דּוֹר וְדוֹר אֶת דַּרְכּוֹ יַעֲשֶׂה,</p>
</blockquote>

<blockquote>
<p>זֶה בִתְשׁוּאוֹת, זֶה בִשְׁתִיקָה</p>
</blockquote>

<blockquote>
<p>תַּם הַדֶּרֶךְ. רַק מִתְפּוֹצֵץ</p>
</blockquote>

<blockquote>
<p>קוֹל הַחֲצוֹצְרָה הָעַתִּיקָה:</p>
</blockquote>

<blockquote>
<p>פַּנֵּה דֶרֶךְ! – תַּחַת שֶׁמֶשׁ</p>
</blockquote>

<blockquote>
<p>דּוֹר הַתְּמוּתָה מַה יִּתְגָּאֶה?</p>
</blockquote>

<blockquote>
<p>דּוֹר לְדוֹר יְצַו אֶת פְּסוּקוֹ:</p>
</blockquote>

<blockquote>
<p>הַכֹּל נָאֶה, הַכֹּל נָאֶה.</p>
</blockquote>

<blockquote>
<p>אָמְנָם גְּדוֹלוֹת יִפְעַל אָדָם,</p>
</blockquote>

<blockquote>
<p>אוּלָם קְצָרָה, קְצָרָה עִתּוֹ;</p>
</blockquote>

<blockquote>
<p>דַּע, בְּיָדוֹ שֶׁל הַשָּׂטָן</p>
</blockquote>

<blockquote>
<p>מָסַר אֱלֹהִים שַׁרְבִיטוֹ.</p>
</blockquote>

<blockquote>
<p>שָׁגָה אֱלֹהִים וַיִּתֵּן</p>
</blockquote>

<blockquote>
<p>אֶת הַיְקוּם בְּיַד הַמְּחַבֵּל;</p>
</blockquote>

<blockquote>
<p>עַכְשָׁו יִתְהֶה עַל הֶעָבָר,</p>
</blockquote>

<blockquote>
<p>עַכְשָׁיו יֵשֵׁב וְיִתְאַבֵּל.</p>
</blockquote>

<h2 id="י">י</h2>

<blockquote>
<p>צוֹעֲדִים דּוֹרוֹת עַל דּוֹרוֹת,</p>
</blockquote>

<blockquote>
<p>וְקֵץ אֵין לִנְתִיב הַיִּסּוּרִים;</p>
</blockquote>

<blockquote>
<p>גְּנוּזָה תִפְאֶרֶת הֶעָתִיד</p>
</blockquote>

<blockquote>
<p>בְּאוֹצְרוֹת הַנֵּצַח הַסְּגוּרִים.</p>
</blockquote>

<blockquote>
<p>פְּתַח לִי, הֶעָתִיד, אוֹצָרְךָ!</p>
</blockquote>

<blockquote>
<p>מְיַבֵּב הָאָדָם עַל שַׁעֲרָם –</p>
</blockquote>

<blockquote>
<p>בְּטֶרֶם יַשְׁלִימוּ אֶת דַּרְכָּם</p>
</blockquote>

<blockquote>
<p>הַשְׁלִימוּ הַדּוֹרוֹת אֶת צַעֲרָם!</p>
</blockquote>

<blockquote>
<p>אֵין מֲעֶנה. וְדוֹרוֹת עַל דּוֹרוֹת</p>
</blockquote>

<blockquote>
<p>בִּנְתִיב הַיִסּוּרִים נִגְּרָרִים;</p>
</blockquote>

<blockquote>
<p>מִתְפָּאֲרִים נַעֲרֵי הַנְּבִיאִים</p>
</blockquote>

<blockquote>
<p>לְפַתּוֹת הַנֵּצַח בִּדְבָרִים.</p>
</blockquote>

<blockquote>
<p>וּבְנֵי הָאָמָּנִים הָעוֹשִׂים</p>
</blockquote>

<blockquote>
<p>בַּזָּהָב הַטּוֹב שֶׁל חֲלוֹמוֹת</p>
</blockquote>

<blockquote>
<p>מַפְתֵּחַ שֶׁל קֶסֶם מְכִינִים</p>
</blockquote>

<blockquote>
<p>לִפְתֹּחַ אֶת שַׁעֲרֵי הַחוֹמוֹת.</p>
</blockquote>

<blockquote>
<p>אַךְ רוֹבְצִים עַרְפִלֵּי הֶעָתִיד</p>
</blockquote>

<blockquote>
<p>כְּעָנָן בְּמוֹקְדֵי עַרְבַּיִם;</p>
</blockquote>

<blockquote>
<p>לְבָבָם כָּאֵפֶר הֶעָמוּם</p>
</blockquote>

<blockquote>
<p>וְזֹהַר שֶׁל רָז בַּשּׁוּלַיִם.</p>
</blockquote>

<h2 id="יא">יא</h2>

<blockquote>
<p>אָדָם רוֹאֶה רַע וְשׁוֹתֵק,</p>
</blockquote>

<blockquote>
<p>נוֹטֵל הַכֹּל בְּהַכְנָעָה;</p>
</blockquote>

<blockquote>
<p>אַךְ בְּבוֹא הַיּוֹם הָאַחֲרוֹן</p>
</blockquote>

<blockquote>
<p>תִּשְׁרֶה עָלָיו רוּחַ רָעָה.</p>
</blockquote>

<blockquote>
<p>חֵפֶץ חַיִּים עִוֵּר תּוֹקֵף</p>
</blockquote>

<blockquote>
<p>אֶת הָאָדָם לִפְנֵי מוֹתוֹ, –</p>
</blockquote>

<blockquote>
<p>כָּךְ לֹא יָשִׁיב לְךָ הַיֶּלֶד</p>
</blockquote>

<blockquote>
<p>אֶת הַכּוֹס גַּם אַחֲרֵי שְׁתוֹתוֹ.</p>
</blockquote>

<blockquote>
<p>הָבָה חַיִּים! יוֹם הַחַיִּים</p>
</blockquote>

<blockquote>
<p>כָּכָה קָצַר, כָּכָה שָׁפָר!</p>
</blockquote>

<blockquote>
<p>לוּ גַם אֶחְיֶה כְתוֹלֵעָה,</p>
</blockquote>

<blockquote>
<p>לוּ כָמוֹהָ אֶזְחַל עָפָר! –</p>
</blockquote>

<blockquote>
<p>כָּךְ יִתְחַנֵּן אֱנוֹשׁ רִמָּה.</p>
</blockquote>

<blockquote>
<p>אַךְ אֲנִי בִמְנוּחָה אָתוּר</p>
</blockquote>

<blockquote>
<p>אֶת הַגְּבוּל בֵּין כָּאן לְהָתָם –</p>
</blockquote>

<blockquote>
<p>הַכֹּל מוּבָן לִי וּפָתוּר.</p>
</blockquote>

<blockquote>
<p>כֹּחַ טָמִיר אוֹתִי בָּרָא,</p>
</blockquote>

<blockquote>
<p>כֹּחַ טָמִיר אוֹתִי יָמִית;</p>
</blockquote>

<blockquote>
<p>מִי יְשַׁדֵּד בִּשְׁבִיל חַיַּי</p>
</blockquote>

<blockquote>
<p>הַמַּעֲרָכָה הָעוֹלָמִית?</p>
</blockquote>

<h2 id="יב">יב</h2>

<blockquote>
<p>הַרְאִיתֶם כַּפֶּלֶא הַזֶּה: גַּם הַצְּלָלִים</p>
</blockquote>

<blockquote>
<p>הִשְתַּעְבְּדוּ לַשֶּׁמֶשׁ וַיְקַבְּלוּ אֶת חֻמּוֹ;</p>
</blockquote>

<blockquote>
<p>וּרְאוּ: מֻכֵּה חֹם תּוֹעֶה אָדָם בַּיַּעַר</p>
</blockquote>

<blockquote>
<p>וַרע לוֹ בְשִׁכְבוֹ וּבְקוּמוֹ.</p>
</blockquote>

<blockquote>
<p>הוּא שׁוֹכֵב. וְרַעְיוֹן יְחִידִי כְּבַד-כָּנָף</p>
</blockquote>

<blockquote>
<p>מִתְלַבֵּט בְּמֹחַ הָאִישׁ הַיָּגֵעַ,</p>
</blockquote>

<blockquote>
<p>וּכְבַת-קוֹל שֶׁל רֶגֶשׁ תּוֹבַעַת בִּלְבָבוֹ,</p>
</blockquote>

<blockquote>
<p>תּוֹבַעַת וְאֵין לָהּ שׁוֹמֵעַ.</p>
</blockquote>

<blockquote>
<p>כִּי עָיֵף הָאִישׁ וּמְתְאַפֵּק לַמַּרְאֶה:</p>
</blockquote>

<blockquote>
<p>מִקְצֵה הַשָּׁמַיִם מִתְרוֹמְמָה חֲסִידָה,</p>
</blockquote>

<blockquote>
<p>מַיְשִׁירָה לְחֶפְצָהּ וְטָסָה עִגּוּלִים</p>
</blockquote>

<blockquote>
<p>וּמְגַמְּאָה הַתְּכֵלֶת יְחִידָה.</p>
</blockquote>

<blockquote>
<p>וְרוֹאֶה הָאִישׁ אֶת הַמַּרְאֶה וּמְהַרְהֵר:</p>
</blockquote>

<blockquote>
<p>הַרְאִיתֶם כַּפֶּלֶא הַזֶּה: תִּשְׁעָה קַבִּים</p>
</blockquote>

<blockquote>
<p>שֶׁל חֵרוּת לָהּ חָלַק הַיּוֹצֵר לַצִּפּוֹר –</p>
</blockquote>

<blockquote>
<p>וְלָנוּ מַאֲוַיִּים רַק רַבִּים.</p>
</blockquote>

<h2 id="יג">יג</h2>

<blockquote>
<p>עָיַפְתִּי מִמַּרְאֶה הַשֶּׁלֶג הַלָּבָן,</p>
</blockquote>

<blockquote>
<p>שֶׁאִבֵּד כָּל צֶבַע וְטִשְׁטֵשׁ כָּל צוּרָה;</p>
</blockquote>

<blockquote>
<p>סַכָּנָה, סַכָּנָה! עוֹד יוֹם אוֹ יוֹמַיִם</p>
</blockquote>

<blockquote>
<p>וְכָל הָעִיר תָּבוֹא לִקְבוּרָה.</p>
</blockquote>

<blockquote>
<p>אֲנִי מִדַּיָּרֵי הַכְּרַכִּים אָנֹכִי –</p>
</blockquote>

<blockquote>
<p>כַּשֶּׁלֶג הַזֶּה לֹא רָאִיתִי בַכְּרַכִּים;</p>
</blockquote>

<blockquote>
<p>סַכָּנָה הוֹלֶכֶת וְיוֹשְׁבֵי הַמָּקוֹם</p>
</blockquote>

<blockquote>
<p>מִסְתַּתְּרִים בַּבָּתִּים וּמְפַהֲקִים.</p>
</blockquote>

<blockquote>
<p>בַּשֶּׁלֶג הָרַךְ הָעֲיָרָה תִקָּבֵר</p>
</blockquote>

<blockquote>
<p>וְהִקְשָׁה הַקֹּר אֶת הַקֶּבֶר מִלְמַעְלָה;</p>
</blockquote>

<blockquote>
<p>וּפָסַק הַסַּעַר וְהָלַךְ הַהוֹלֵךְ –</p>
</blockquote>

<blockquote>
<p>וְסִימָן שֶׁל עִיר לֹא יְגַלֶּה.</p>
</blockquote>

<h2 id="יד">יד</h2>

<blockquote>
<p>סוֹבֵב סוֹבֵב גַּלְגַּל עוֹלָם,</p>
</blockquote>

<blockquote>
<p>אִישִׁים מֵתִים וְנוֹלָדִים;</p>
</blockquote>

<blockquote>
<p>אַתָּה רוֹאֶה רַע וְשוֹׁתֵק</p>
</blockquote>

<blockquote>
<p>עִם הַצִּבּוּר שֶׁל גַּמָּדִים.</p>
</blockquote>

<blockquote>
<p>יֵשׁ לְךָ אָב וְאֵם מַזְקִינִים,</p>
</blockquote>

<blockquote>
<p>מַה שֶּׁסָּבְלוּ – סָבְלוּ דוּמָם;</p>
</blockquote>

<blockquote>
<p>אַתָּה, בְּנָם, יָדַעְתָּ קַלֵּל,</p>
</blockquote>

<blockquote>
<p>וַתִּתְמַרְמֵר: אָרוּר תֻּמָּם;</p>
</blockquote>

<blockquote>
<p>אַךְ גַּם לְךָ לֹא נִתַּן לִפְתֹּר</p>
</blockquote>

<blockquote>
<p>חִידַת חַיִּים אַחַת קְטַנָּה;</p>
</blockquote>

<blockquote>
<p>מַה שֶּׁאַיִן לֹא יִתְרַחֵשׁ,</p>
</blockquote>

<blockquote>
<p>מַה שֶּׁנִּבְרָא לֹא הִשְׁתַּנָּה.</p>
</blockquote>

<blockquote>
<p>אָמְנָם נִתַּן לָאֳמָנִים</p>
</blockquote>

<blockquote>
<p>זִיק יְצִירָה – אַךְ לְמָה הוּא?</p>
</blockquote>

<blockquote>
<p>פֹּה, בִּמְדוֹר הַתַּחְתּוֹנִים</p>
</blockquote>

<blockquote>
<p>רַק חֲלוֹמוֹת שָׁוְא נִבְרָאוּ.</p>
</blockquote>

<blockquote>
<p>רַק חֲלוֹמוֹת. לָכֵן יִדֹּם</p>
</blockquote>

<blockquote>
<p>מִי שֶׁטּוֹב לוֹ, מִי שֶׁרַע לוֹ;</p>
</blockquote>

<blockquote>
<p>רָץ וּמְנַסֵּר עוֹלָם עַתִּיק –</p>
</blockquote>

<blockquote>
<p>וּמִי יָסֵב אֶת גַּלְגַּלּוֹ?</p>
</blockquote>

<h2 id="טו">טו</h2>

<blockquote>
<p>אֲנִי מִמִּשְׁפַּחַת הַנְּזִירִים,</p>
</blockquote>

<blockquote>
<p>וְנֵזֶר שֶׁל מַלְכוּת עַל מִצְחִי,</p>
</blockquote>

<blockquote>
<p>זְהַב חֲלוֹמוֹתַי לוֹ יוּעַם,</p>
</blockquote>

<blockquote>
<p>לֹא יָמוּת מְרִי רוּחִי הַנִּצְחִי.</p>
</blockquote>

<blockquote>
<p>לְחִשְׁקִי אֵין מַעְצוֹר וּלְעָצְבִּי,</p>
</blockquote>

<blockquote>
<p>לִי סְגֻלּוֹת עֲבָדִים וּמְלָכִים;</p>
</blockquote>

<blockquote>
<p>לִי נִפְתְּחוּ שַׁעֲרֵי הַיְצִירָה,</p>
</blockquote>

<blockquote>
<p>לִי אוֹצְרוֹת הַיָּגוֹן נִפְתָּחִים.</p>
</blockquote>

<blockquote>
<p>מַמְלֶכֶת הַחֲלוֹמוֹת בִּרְשׁוּתִי,</p>
</blockquote>

<blockquote>
<p>לְעֶבֶד לִי שַׂר-הַהֲזָיָה;</p>
</blockquote>

<blockquote>
<p>הוּא לַחַשׁ נִכְנָעִים לִמְּדַנִי,</p>
</blockquote>

<blockquote>
<p>הוּא מָסַר לִי סוֹד הַהֲוָיָה.</p>
</blockquote>

<blockquote>
<p>לִי מְנוּחַת גִּבּוֹרִים נִתָּנָה,</p>
</blockquote>

<blockquote>
<p>גַּם מַחְסוֹר וְרָעָב לֹא אִירָא:</p>
</blockquote>

<blockquote>
<p>בַּחֲלוֹת בִּי לְבָבִי, בַּסֵּתֶר</p>
</blockquote>

<blockquote>
<p>אֲצַחֵק בַּחֲרוּזִים שֶׁל שִׁירָה.</p>
</blockquote>

<blockquote>
<p>בְּטַלִּית שֶׁכֻּלָּהּ מְנוּחָה</p>
</blockquote>

<blockquote>
<p>אֶתְעַטֵּף בַּחֲלוֹת לֵב גַמָּדִים;</p>
</blockquote>

<blockquote>
<p>הַיָּגוֹן הַגָּדוֹל עִם שִׂמְחָה</p>
</blockquote>

<blockquote>
<p>לְאֶחָד בִּלְבָבִי נִצְמָדִים.</p>
</blockquote>

<blockquote>
<p>וְחֻצְפַּת דּוֹר עָתִיד בִּלְבָבִי,</p>
</blockquote>

<blockquote>
<p>וּשְׁיָרִים שֶׁל קְדֻשָּׁה עַתִּיקָה;</p>
</blockquote>

<blockquote>
<p>גַּם אֹהַב גַּם אֶתְעַב הַמְּנוּחָה,</p>
</blockquote>

<blockquote>
<p>הַבְּדִידוּת לִי טוֹבָה וּמְצִיקָה.</p>
</blockquote>

<blockquote>
<p>וְאוּלָם בְּכָל אוֹצְרוֹת נַפְשִׁי</p>
</blockquote>

<blockquote>
<p>רַק אֶבְיוֹן אֲנִי בֵּין אֶבְיוֹנִים:</p>
</blockquote>

<blockquote>
<p>הָעֹנֶג אֵין נִתָּן בִּיצִירָה,</p>
</blockquote>

<blockquote>
<p>וְאֹשֶׁר בְּדִמְיוֹן אֵין קוֹנִים.</p>
</blockquote>

<blockquote>
<p>בְּישֶׁר וּבְאַהֲבַת חַיִּים</p>
</blockquote>

<blockquote>
<p>קָטֹנְתִּי מִקְּטֹן הָעֲבָדִים:</p>
</blockquote>

<blockquote>
<p>הַחֵשֶׁק עִם אֵימַת הַמָּוֶת</p>
</blockquote>

<blockquote>
<p>לְאֶחָד בִּלְבָבִי נִצְמָדִים.</p>
</blockquote>

<h2 id="טז">טז</h2>

<blockquote>
<p>נִסְגְּרוּ שַׁעֲרֵי הַדִּמְיוֹן,</p>
</blockquote>

<blockquote>
<p>שַׁעֲרֵי הֶעָמָל נִפְתָּחִים;</p>
</blockquote>

<blockquote>
<p>מָכַר הַגֶּבֶר אֶת נַפְשׁוֹ</p>
</blockquote>

<blockquote>
<p>לַקְּדֵשׁוֹת הָאוֹרְבוֹת בַּדְּרָכִים.</p>
</blockquote>

<blockquote>
<p>הַיֵּצֶר רַק מַפְרֶה בַּשְּׁוָקִים,</p>
</blockquote>

<blockquote>
<p>הַחֵשֶׁק רַק נִמְכָּר נַרְתִּיקִים;</p>
</blockquote>

<blockquote>
<p>מִדּוֹר אֲבוֹתֵינוּ שֶׁחָטְאוּ</p>
</blockquote>

<blockquote>
<p>נָחַלְנוּ רַק שֵׁמוֹת עַתִּיקִים.</p>
</blockquote>

<blockquote>
<p>הָבָה וְאֶרְשֹׁם בַּסֵּפֶר</p>
</blockquote>

<blockquote>
<p>כִּלְיוֹן הָאָדָם בֶּן-דּוֹרִי;</p>
</blockquote>

<blockquote>
<p>גַּם לִבִּי מִתְחַלֵּל וּמַזְקִין,</p>
</blockquote>

<blockquote>
<p>הוֹלֵךְ וּפוֹחֵת גַּם אוֹרִי.</p>
</blockquote>

<h2 id="יז">יז</h2>

<blockquote>
<p>הַחַיִּים רַק חֲלוֹם. הַחַיִּים רַק חֲלוֹם,</p>
</blockquote>

<blockquote>
<p>וְטוֹבָה הִיא הַבְּדִידוּת עִם הַמְּנוּחָה;</p>
</blockquote>

<blockquote>
<p>חֲדַל גַּעְגּוּעֵי-שָׁוְא וַחֲסַר מְבוּכָה</p>
</blockquote>

<blockquote>
<p>אֲנִי מְצַחֵק עִם הַדְּמָמָה בְּפִנָּתִי.</p>
</blockquote>

<blockquote>
<p>אֲנִי בְּלֵב זָב דָּם לַמְּנוּחָה בָאתִי,</p>
</blockquote>

<blockquote>
<p>אַךְ טוֹב לִי, טוֹב לִי כִּי בָאתִי עַד הֲלֹם –</p>
</blockquote>

<blockquote>
<p>הַחַיִּים רַק חֲלוֹם.</p>
</blockquote>

<blockquote>
<p>מַה גִּבּוֹר כִּי יִתְהַלֵּל בַּנִּצָּחוֹן,</p>
</blockquote>

<blockquote>
<p>מַה גֻּבֶר כִּי יִתְהוֹלֵל עִם הַנָּשִׁים?</p>
</blockquote>

<blockquote>
<p>יֵשׁ נִימָה רַכָּה גַם בִּלְבָבוֹת קָשִׁים,</p>
</blockquote>

<blockquote>
<p>וְרָעֲדָה לְזִכְרוֹן יוֹם הַמִּיתָה.</p>
</blockquote>

<blockquote>
<p>אִם לֹא כְאֵימַת מָוֶת נַפְשְׁךָ הִבְעִיתָה</p>
</blockquote>

<blockquote>
<p>בְּאָרְבְךָ לַקְּדֵשָׁה בָּאֲפֵלָה,</p>
</blockquote>

<blockquote>
<p>וְדָמְךָ קַר וְנַפְשְׁךָ אֲבֵלָה?</p>
</blockquote>

<blockquote>
<p>וּמָה הַחֲלוֹמוֹת, הָעֲלִילוֹת הַנִּשְׂגָּבוֹת,</p>
</blockquote>

<blockquote>
<p>וּמָרָה שְׁחוֹרָה נִקְבְּעָה בַלְּבָבוֹת;</p>
</blockquote>

<blockquote>
<p>בְּלֶכְתְּךָ לְבָתֵּי צְחוֹק וְגִילָה</p>
</blockquote>

<blockquote>
<p>יְלַוֶּה אוֹתְךָ צִלָּהּ,</p>
</blockquote>

<blockquote>
<p>גַּם אשֶׁר זָר, גַּם שִׁירַת עֶצֶב רַכָּה,</p>
</blockquote>

<blockquote>
<p>גַּם בְּכִי שֶׁל תִּינוֹק לַיְלָה, דְמוּת מְצֹרָע –</p>
</blockquote>

<blockquote>
<p>הַכֹּל עָלֶיךָ יַשְׁרֶה מָרָה שְׁחֹרָה.</p>
</blockquote>

<blockquote>
<p>וַאֲנִי רָאִיתִי אֶת הַחַיִּים הַמִּשְׁתַּנִּים</p>
</blockquote>

<blockquote>
<p>מִדּוֹר לְדוֹר וְעוֹמְדִים בְּעִצְּבוֹנָם, –</p>
</blockquote>

<blockquote>
<p>וָאֹמַר: טוֹב, רַק טוֹב לִלְבָבוֹת קְטַנִּים,</p>
</blockquote>

<blockquote>
<p>מִשְׁתַּכְּרִים הֵם מִנֵּטֶף שְׂשׂוֹנָם.</p>
</blockquote>

<blockquote>
<p>אַךְ אוֹי לָהֶם לַבּוֹדְדִים, לַגֵּאִים –</p>
</blockquote>

<blockquote>
<p>מַה יֵּשׁ לָהֶם בָּאָרֶץ וּבָרוֹם?</p>
</blockquote>

<blockquote>
<p>הַחַיִּים רַק חֲלוֹם.</p>
</blockquote>

<h2 id="יח">יח</h2>

<blockquote>
<p>אָנֹכִי מֵת – וּרְכוּשִׁי עוֹד יִשְׁתַּמָּר,</p>
</blockquote>

<blockquote>
<p>וְדוֹר וָדוֹר בִּשְׁמִי הַטּוֹב יִתְיַמָּר;</p>
</blockquote>

<blockquote>
<p>וְיָבוֹא יוֹם – וְנִשְׁכְּחָה הַשָּׂפָה,</p>
</blockquote>

<blockquote>
<p>שְׂפַת שִׁירִי הָעַתִּיקָה וְהַיָּפָה,</p>
</blockquote>

<blockquote>
<p>אַךְ זְהַב חֲלוֹמִי יַעֲמֹד לְמִשְׁמֶרֶת –</p>
</blockquote>

<blockquote>
<p>כָּךְ קַיָּם בְּרַק הַסַּפִּיר בְּלִי מִסְגֶּרֶת.</p>
</blockquote>

<blockquote>
<p>וְאַחַי הַמְפֻזָּרִים וְהַתּוֹעִים</p>
</blockquote>

<blockquote>
<p>יָבִיאוּ אֶת הָרְכוּשׁ לְבֵין הַגּוֹיִים.</p>
</blockquote>

<blockquote>
<p>וְנוֹסְפָה סְגֻלַּת לִבִּי עַל סְגֻלּוֹתָם;</p>
</blockquote>

<blockquote>
<p>וְנָחֲלוּ אוֹתָהּ בְּנֵיהֶם אַחֲרֵי מוֹתָם,</p>
</blockquote>

<blockquote>
<p>וְהָלַךְ עִמָּם שְׁמִי בְּקֶרֶב עַמִּים</p>
</blockquote>

<blockquote>
<p>מֵעֵבֶר לְמִדְבָּרוֹת וּלְיַמִּים.</p>
</blockquote>

<blockquote>
<p>וְלֹא לָעַד מַזְכֶּרֶת לִי הִצַּבְתִּי,</p>
</blockquote>

<blockquote>
<p>כִּי יָבוֹא יוֹם וְנִשְׁכְּחָה מַחְשַׁבְתִּי</p>
</blockquote>

<blockquote>
<p>וְנִקְבַּר שְׁמִי בְּקִבְרוֹת בְּנֵי-הַמְּלָכִים, –</p>
</blockquote>

<blockquote>
<p>מִשְׂתָּרְרִים גַּם אֵלִים וְנִשְׁכָּחִים;</p>
</blockquote>

<blockquote>
<p>אַךְ יְהִי שֵׁם עַמִּי אָז כְּבָר זִכְרוֹן קְדוּמִים,</p>
</blockquote>

<blockquote>
<p>כְּזִכְרוֹן כָּל הַגּוֹיִים הָעֲצוּמִים.</p>
</blockquote>

<h2 id="יט">יט</h2>

<blockquote>
<p>הַכֹּל, הַכֹּל יִשָּׂא רוּחַ,</p>
</blockquote>

<blockquote>
<p>גַּם הָאֵבֶל, גַּם הַשִּׂמְחָה;</p>
</blockquote>

<blockquote>
<p>אוּלָם טֶרֶם תִּקְפֹּץ זִקְנָה,</p>
</blockquote>

<blockquote>
<p>אֲנִי רוֹצֶה לִהְיוֹת עִמְּךָ.</p>
</blockquote>

<blockquote>
<p>אוֹמְרִים: כִּתְרָם שֶׁל הַחַיִּים</p>
</blockquote>

<blockquote>
<p>הֵן אַחְיוֹתַי הַבַּחוּרוֹת,</p>
</blockquote>

<blockquote>
<p>אַךְ הַפְּנִינִים שֶׁבְּכִתְרִי</p>
</blockquote>

<blockquote>
<p>בְּנִשְׁמָתְךָ כֻּלָּן צְרוּרוֹת.</p>
</blockquote>

<blockquote>
<p>שָׁוֶה גִיל מֵאוֹצַר לִבְּךָ –</p>
</blockquote>

<blockquote>
<p>כְּלוּם נָתַתָּ לִי בַּחֲלִיפָה?</p>
</blockquote>

<blockquote>
<p>נִתְקְלָה בִי כְּנַף נִשְׁמָתְךָ,</p>
</blockquote>

<blockquote>
<p>נָגְעָה בִּי וְלֹא הוֹסִיפָה.</p>
</blockquote>

<blockquote>
<p>שִבְעָה יֵשׁ לְךָ רְקִיעִים,</p>
</blockquote>

<blockquote>
<p>וַאֲנִי רַק כְּרוּב מִתְעוֹפֵף</p>
</blockquote>

<blockquote>
<p>מֵרָקִיעַ לָרָקִיעַ –</p>
</blockquote>

<blockquote>
<p>וּבְצֵל כִּסְאֲךָ אֶסְתּוֹפֵף.</p>
</blockquote>

<blockquote>
<p>אַךְ לְחָבֵר לִי וּלְעֶבֶד</p>
</blockquote>

<blockquote>
<p>בְּיוֹם צָרְבְּךָ אֶת שְׂפָתַי</p>
</blockquote>

<blockquote>
<p>הָיֹה תִהְיֶה לְעוֹלָמִים. –</p>
</blockquote>

<blockquote>
<p>מָתַי יִהְיֶה יוֹם זֶה, מָתַי?</p>
</blockquote>

<blockquote>
<p>אוֹמְרִים: הַכֹּל יִשָּׂא רוּחַ,</p>
</blockquote>

<blockquote>
<p>גַּם הָאֵבֶל, גַּם הַשִּׂמְחָה;</p>
</blockquote>

<blockquote>
<p>אוּלָם טֶרֶם תִּקְפֹּץ זִקְנָה,</p>
</blockquote>

<blockquote>
<p>אֲנִי רוֹצֶה לִהְיוֹת עִמְךָ.</p>
</blockquote>

<h2 id="כ">כ</h2>

<blockquote>
<p>טוֹב וְנָאֶה מַעֲשֵׂה בְרֵאשִׁית</p>
</blockquote>

<blockquote>
<p>אַךְ הָאָדָם בְּחִיר-הַיְצִירָה;</p>
</blockquote>

<blockquote>
<p>בַּנִּצָּחוֹן, בַּכִּשָּׁלוֹן</p>
</blockquote>

<blockquote>
<p>לִבּוֹ אוֹמֵר שִׁירָה.</p>
</blockquote>

<blockquote>
<p>אַךְ אֶת מַעֲשֵׂה בֶּן-הַתְּמוּתָה</p>
</blockquote>

<blockquote>
<p>שַׂר-הַמָּוֶת דָּן לְהֶרֶס;</p>
</blockquote>

<blockquote>
<p>מִי שֶׁמֵּרִים כּוֹס שֶׁל חַיִּים,</p>
</blockquote>

<blockquote>
<p>טוֹעֵם טִפַּת אֶרֶס.</p>
</blockquote>

<blockquote>
<p>אַךְ לָאוֹהֵב בִּימֵי בַחֲרוּת</p>
</blockquote>

<blockquote>
<p>גַּם הַמָּוֶת יַסְבִּיר פָּנָיו;</p>
</blockquote>

<blockquote>
<p>פּוֹגֵשׁ הוּא זִוּוּגֵי-אַהֲבָה</p>
</blockquote>

<blockquote>
<p>בִּדְמוּת זָקֵן עָנָו:</p>
</blockquote>

<blockquote>
<p>– שָׁלוֹם, בָּנַי! – וְהַזִּוּוּג</p>
</blockquote>

<blockquote>
<p>שָׂח וּמְסַיֵּם אֶת הַנְּשִׁיקָה;</p>
</blockquote>

<blockquote>
<p>שַׂר-הַמָּוֶת עוֹמֵד, סוֹקֵר,</p>
</blockquote>

<blockquote>
<p>נִפְטָר לוֹ בִּשְׁתִיקָה.</p>
</blockquote>

<blockquote>
<p>לָכֵן צֳרִי לַמָּוֶת נֵדָע,</p>
</blockquote>

<blockquote>
<p>לָכֵן יֶאֱהַב מִי שֶׁלֶּב-לוֹ</p>
</blockquote>

<blockquote>
<p>מִי שֶׁיָּרִים כּוֹס שֶׁל אַהֲבָה,</p>
</blockquote>

<blockquote>
<p>יִשְׁכַּח חִישׁ אֶת אֶבְלוֹ.</p>
</blockquote>

<h2 id="כא">כא</h2>

<blockquote>
<p>בָּחוּר אוֹמֵר לְבַחוּרָה:</p>
</blockquote>

<blockquote>
<p>שְׁעַת תַּעֲנוּגִים לָךְ מְחַכָּה;</p>
</blockquote>

<blockquote>
<p>אֲנִי יוֹשֵׁב עִם הַזְּקֵנָה –</p>
</blockquote>

<blockquote>
<p>מִתְנַמְנֶמֶת הִיא וּמְפַהֲקָה.</p>
</blockquote>

<blockquote>
<p>בָּחוּר אוֹמֵר לְבַחוּרָה:</p>
</blockquote>

<blockquote>
<p>יְהִי לָעַד קִשְׁרֵנוּ קַיָּם;</p>
</blockquote>

<blockquote>
<p>הוֹי, זוּגָתִי, הֲתִזְכֹּרִי –</p>
</blockquote>

<blockquote>
<p>יָמִים טוֹבִים הָיוּ – אַיָּם?</p>
</blockquote>

<blockquote>
<p>יוֹצְאִים בָּחוּר עִם בַּחוּרָה</p>
</blockquote>

<blockquote>
<p>אֶל הַשָּׂדֶה וְנֶהֱנִים;</p>
</blockquote>

<blockquote>
<p>עַל אִצְטַבָּא בְּאוֹר חַמָּה</p>
</blockquote>

<blockquote>
<p>אָנוּ יוֹשְׁבִים וְנִרְגָּנִים:</p>
</blockquote>

<blockquote>
<p>– הוֹי, זוּגָתִי, מֵאַחֲרֵינוּ</p>
</blockquote>

<blockquote>
<p>שַּׂר-הַמָּוֶת עוֹמֵד, לוֹעֵג. –</p>
</blockquote>

<blockquote>
<p>&quot;סָבָא, סָבָא, תֶּן-לִי לֶאֱרֹג,</p>
</blockquote>

<blockquote>
<p>לַהֲבָלִים אַתָּה דוֹאֵג&quot;.</p>
</blockquote>

<blockquote>
<p>– הוֹי, זוּגָתִי, תַּחַת שֶׁמֶשׁ</p>
</blockquote>

<blockquote>
<p>כָּל הַמַּעֲשֶׂה – מַעֲשֵׂה שָׂטָן –</p>
</blockquote>

<blockquote>
<p>&quot;הֶרֶף, הֶרֶף: לִי רַק נִשְׁאַר</p>
</blockquote>

<blockquote>
<p>עַד לְסִיּוּם עִגּוּל קָטָן&quot;.</p>
</blockquote>

<blockquote>
<p>אֲנִי יוֹשֵׁב עִם הַזְּקֵנָה.</p>
</blockquote>

<blockquote>
<p>מִתְנַמְנֶמֶת הִיא וּמְפַהֲקָה;</p>
</blockquote>

<blockquote>
<p>בָּחוּר עוֹבֵר עִם בַּחוּרָה –</p>
</blockquote>

<blockquote>
<p>שְׁעַת תַּעֲנוּגִים לוֹ מְחַכָּה.</p>
</blockquote>

<h2 id="כב">כב</h2>

<blockquote>
<p>הָאֹסֶם נִתְמַלֵּא בְּגַרְגְּרֵי חִטָּה,</p>
</blockquote>

<blockquote>
<p>בַּעֲרֵמַת הַזָּהָב תְּפַשְׂתִּיהָ;</p>
</blockquote>

<blockquote>
<p>וַנִּטְבַּע גַּם שְׁנֵינוּ בַּזָּהָב הַנִּתָּךְ,</p>
</blockquote>

<blockquote>
<p>וָאֶשַּׁק אֶת פִּיהָ.</p>
</blockquote>

<blockquote>
<p>מִגִּבְעָה שֶׁל זָהָב לִתְפִיסָה שֶׁל זָהָב</p>
</blockquote>

<blockquote>
<p>הָשִׁלַכְנוּ בְּאֶמְצַע הַנְּשִׁיקָה;</p>
</blockquote>

<blockquote>
<p>שָׁם הָיְתָה חֲשֵׁכָה; אַךְ בְּשָׂרָהּ לִי הִלְבִּין,</p>
</blockquote>

<blockquote>
<p>הַחִטָּה הִבְהִיקָה.</p>
</blockquote>

<blockquote>
<p>בַּזָּהָב הִיא פִרְכְּסָה אַחַת וּשְׁתַּיִם,</p>
</blockquote>

<blockquote>
<p>נִתְאַדְּמוּ פָנֶיהָ כַּזָּהָב;</p>
</blockquote>

<blockquote>
<p>שְׁעַת זָהָב אָז הָיְתָה וּלְבָבָהּ כֹּה פִרְכֵּס</p>
</blockquote>

<blockquote>
<p>וּלְבָבָהּ כֹּה אָהָב.</p>
</blockquote>

<blockquote>
<p>הָאֹסֶם נִתְמַלֵּא בְּגַרְגְּרֵי חִטָּה.</p>
</blockquote>

<blockquote>
<p>בַּעֲרֵמַת הַזָּהָב תְּפַשְׂתִּיהָ;</p>
</blockquote>

<blockquote>
<p>וַנִּטְבַּע גַּם שְׁנֵינוּ בַּזָּהָב הַנִּתָּךְ,</p>
</blockquote>

<blockquote>
<p>וָאֶשַּׁק אֶת פִּיהָ.</p>
</blockquote>

<h2 id="כג">כג</h2>

<blockquote>
<p>עוֹשֶׂה נִסִּים שַׂר-הָרוּחוֹת:</p>
</blockquote>

<blockquote>
<p>אֵי הַסַּגְרִיר, עָבִים אַיָּם?</p>
</blockquote>

<blockquote>
<p>אֲנִי מַאֲמִין וּבָטוּחַ –</p>
</blockquote>

<blockquote>
<p>זִיו זֶה עָתִיד לִהְיוֹת קַיָּם!</p>
</blockquote>

<blockquote>
<p>אוֹת הַצְּחוֹק עַל פְּנֵי הַמְטַיְּלִים,</p>
</blockquote>

<blockquote>
<p>אוֹת הַנַּחַת בָּעֵינָיִם;</p>
</blockquote>

<blockquote>
<p>וַאֲנִי חוֹגֵג עִם הַצִּבּוּר:</p>
</blockquote>

<blockquote>
<p>יוֹם זֶה מְכֻבָּד מִיּוֹמָיִם!</p>
</blockquote>

<blockquote>
<p>אֲנִי מַאֲמִין. כִּי בִן-לַיְלָה</p>
</blockquote>

<blockquote>
<p>מִקְלָט אֶחָד גָּדוֹל נִבְרָא:</p>
</blockquote>

<blockquote>
<p>כָּל הַנְּשָׁמָה הָאֲבֵלָה</p>
</blockquote>

<blockquote>
<p>מָצְאָה בוֹ בִּן-לַיְלָה קִבְרָהּ.</p>
</blockquote>

<blockquote>
<p>אוֹ בַלַּיְלָה עָבַר שָׂרָף</p>
</blockquote>

<blockquote>
<p>לִפְקֹד לִבּוֹת כָּל הַיְצוּרִים;</p>
</blockquote>

<blockquote>
<p>דָּן לִגְנִיזָה לֵב הָאָבֵל,</p>
</blockquote>

<blockquote>
<p>לֵב שֶׁנָּמַק מִיִּסּוּרִים.</p>
</blockquote>

<blockquote>
<p>רַק עַל מֵצַח הַעַלִּיזִים</p>
</blockquote>

<blockquote>
<p>הִתְוָה לַיְלָה תָּו שֶׁל חַיִּים: –</p>
</blockquote>

<blockquote>
<p>אוֹת הַצְּחוֹק עַל פְּנֵי הַמְטַיְּלִים,</p>
</blockquote>

<blockquote>
<p>אוֹת הַנַּחַת בָּעֵינַיִם!</p>
</blockquote>

<h2 id="כד">כד</h2>

<blockquote>
<p>סוּפַת שֶׁלֶג. אֲנִי צוֹעֵד</p>
</blockquote>

<blockquote>
<p>תַּחַת חֻפַּת-שֶׁלֶג דַּקָּה,</p>
</blockquote>

<blockquote>
<p>וּבִמְעוֹנִי בְדִידוּת קָרָה</p>
</blockquote>

<blockquote>
<p>בָּאֲפֵלָה לִי מְחַכָּה.</p>
</blockquote>

<blockquote>
<p>נוֹפְלוֹת פִּתֵּי שֶׁלֶג קָרוֹת:</p>
</blockquote>

<blockquote>
<p>לָאֲדָמָה שְׁלִיחִים לְבָנִים</p>
</blockquote>

<blockquote>
<p>מִן הַשַּׁחַק הַמִּתְגַּעְגָּע</p>
</blockquote>

<blockquote>
<p>תַּחַת מָסָךְ שֶׁל עֲנָנִים.</p>
</blockquote>

<blockquote>
<p>שִׂיחַת שֶׁלֶג, שִׂיחָה קַלָּה,</p>
</blockquote>

<blockquote>
<p>שִׂיחַת אַהֲבָה הָרִאשׁוֹנָה</p>
</blockquote>

<blockquote>
<p>בֵּין הָאָרֶץ וְהַשְּׁחָקִים –</p>
</blockquote>

<blockquote>
<p>אַךְ הָאָרֶץ אֵינָהּ עוֹנָה.</p>
</blockquote>

<blockquote>
<p>וּפִי-שִׁבְעָה יִתְכַּס שַׁחַק</p>
</blockquote>

<blockquote>
<p>בָּעֲנָנִים-הַגַּעְגּוּעִים,</p>
</blockquote>

<blockquote>
<p>אַךְ הָאָרֶץ לֹא תִּתְרַצֶּה</p>
</blockquote>

<blockquote>
<p>וּפָנֶיהָ לְבָנִים-צְנוּעִים.</p>
</blockquote>

<blockquote>
<p>אָז הַשַּׁחַק כֻּלּוֹ נֶאֱנָח</p>
</blockquote>

<blockquote>
<p>וְהַצְּנִיעוּת כְּלֹא הָיְתָה&#8230;</p>
</blockquote>

<blockquote>
<p>גַּם אֲנִי מְקַבֵּל נְזִיפָה:</p>
</blockquote>

<blockquote>
<p>מַה לַּזָּר פֹּה? סוּר הַבָּיְתָה!</p>
</blockquote>

<blockquote>
<p>וַאֲנִי נֶחְפָּז לִי בְעַל-כָּרְחִי</p>
</blockquote>

<blockquote>
<p>תַּחַת חֻפַּת-שֶׁלֶג דַּקָּה,</p>
</blockquote>

<blockquote>
<p>וּבִמְעוֹנִי בְדִידוּת קָרָה</p>
</blockquote>

<blockquote>
<p>בָּאֲפֵלָה לִי מְחַכָּה.</p>
</blockquote>

<h2 id="כה">כה</h2>

<blockquote>
<p>אֲנִי מַפְסִיק אֶת חֲלוֹמִי</p>
</blockquote>

<blockquote>
<p>בֵּין הַשְּׁמָשׁוֹת בָּאֲפֵלָה;</p>
</blockquote>

<blockquote>
<p>חֶרֶשׁ רוֹעֵד קוֹל הַנַּעֲרָה</p>
</blockquote>

<blockquote>
<p>בְּתַחֲנוּנִים וּבִשְׁאֵלָה:</p>
</blockquote>

<blockquote>
<p>חֻפַּת אַהֲבָה עַל רֹאשֵׁנוּ,</p>
</blockquote>

<blockquote>
<p>חוּט שֶׁל גִּיל אוֹתָנוּ קוֹשֵׁר.</p>
</blockquote>

<blockquote>
<p>אוּלָם, הַגֵּד, שַׂר לְבָבִי,</p>
</blockquote>

<blockquote>
<p>אַתָּה מִי וּמָה הָאשֶׁר?</p>
</blockquote>

<blockquote>
<p>יוֹם וְיוֹם לְךָ עָרַגְתִּי,</p>
</blockquote>

<blockquote>
<p>לֵיל עַל לֵיל שָׁאַפְתִּי צִלְּךָ –</p>
</blockquote>

<blockquote>
<p>אוּלָם, הַגֵּד, מָתַי אֶמְזֹג</p>
</blockquote>

<blockquote>
<p>כּוֹס שֶׁל אַהֲבָה בִּשְׁבִילְךָ?</p>
</blockquote>

<blockquote>
<p>אוֹת לִי יֵשׁ: עַל גַּב מִטָּתִי</p>
</blockquote>

<blockquote>
<p>לַיְלָה זֶה נִשְׁמָתְךָ עָפָה –</p>
</blockquote>

<blockquote>
<p>אוּלָם הַגֶּד-לִי: שַׁלָּמָה</p>
</blockquote>

<blockquote>
<p>קֹר הַקְּרָחִים תַּחַת כְּנָפָהּ?</p>
</blockquote>

<blockquote>
<p>רֶגַע אֹמַר: אַתָּה מֶלֶךְ,</p>
</blockquote>

<blockquote>
<p>צַעַר מְלָכִים חַי בִּלְבָבְךָ, –</p>
</blockquote>

<blockquote>
<p>אוּלָם הַגֵּד הֵיכָן גְּנוּזִים</p>
</blockquote>

<blockquote>
<p>אוֹצְרוֹת כַּסְפְּךָ וּזְהָבְךָ?</p>
</blockquote>

<blockquote>
<p>אוֹ בֵין אַלְפֵי אוֹבְדֵי דֶרֶךְ</p>
</blockquote>

<blockquote>
<p>אַתָּה יְחִיד הַהֲזָיָה,</p>
</blockquote>

<blockquote>
<p>גַּם צַעַרְךָ – צַעַר אוֹבֵד,</p>
</blockquote>

<blockquote>
<p>גַּם כּוֹכָבְךָ לְךָ לֹא הָיָה? –</p>
</blockquote>

<blockquote>
<p>חֶרֶשׁ רוֹעֵד קוֹל הַנַּעֲרָה</p>
</blockquote>

<blockquote>
<p>בְּתַחֲנוּנִים וּבִשְׁאֵלָה;</p>
</blockquote>

<blockquote>
<p>אֲנִי מַפְסִיק אֶת חֲלוֹמִי</p>
</blockquote>

<blockquote>
<p>בֵּין הַשְּׁמָשׁוֹת בָּאֲפֵלָה.</p>
</blockquote>

<h2 id="כו">כו</h2>

<blockquote>
<p>אַב הָרַחֲמִים, אַב הָרַחֲמִים,</p>
</blockquote>

<blockquote>
<p>רְאֵה, מֶה הָיָה לִי, מֶה הָיָה!</p>
</blockquote>

<blockquote>
<p>יוֹמָם בָּטֵל אָנִי. לַיְלָה</p>
</blockquote>

<blockquote>
<p>אֲנִי שׁוֹתֶה כּוֹס הֲזָיָה.</p>
</blockquote>

<blockquote>
<p>רְאֵה לָרִיק תַּאֲוָתִי הָיְתָה</p>
</blockquote>

<blockquote>
<p>וַאֲנִי נִדַּח בֵּין נִדָּחִים;</p>
</blockquote>

<blockquote>
<p>לִי מָנַעְתָּ רוּחַ מוֹשֵׁל</p>
</blockquote>

<blockquote>
<p>וְנָתַתָּ לִי לֵב מְלָכִים.</p>
</blockquote>

<blockquote>
<p>אֲנִי מֶלֶךְ, מֶלֶךְ אֶבְיוֹן,</p>
</blockquote>

<blockquote>
<p>יֵשׁ בִּגְנָזַי כֶּתֶר זָהָב;</p>
</blockquote>

<blockquote>
<p>יוֹם וָיוֹם מַרְגָּלִית טוֹבָה</p>
</blockquote>

<blockquote>
<p>אֲנִי עוֹבֵט בְּיַד הָרָעָב.</p>
</blockquote>

<blockquote>
<p>כְּבָר בַּשּׁוּק הִכְרַזְתִּי כְּרוּזִי,</p>
</blockquote>

<blockquote>
<p>כְּבָר גַּם נַפְשִׁי שָׁם נִשְׁתַּקְּעָה;</p>
</blockquote>

<blockquote>
<p>וּבַת-מַלְכָּה אַחַת נָאָה</p>
</blockquote>

<blockquote>
<p>בַּעֲלִיָּתִי לִי מְחַכָּה.</p>
</blockquote>

<blockquote>
<p>דַּל אֲנִי וְהִיא לֹא תֵדַע,</p>
</blockquote>

<blockquote>
<p>מַשָּׂא שָׁוְא לָהּ אֲנִי נִבָּא;</p>
</blockquote>

<blockquote>
<p>אַךְ בַּהֲלֹךְ הַחֲלוֹם הָאַחֲרוֹן</p>
</blockquote>

<blockquote>
<p>אֵיךְ אֲפַיֵּס אָז אֶת לִבָּהּ?</p>
</blockquote>

<blockquote>
<p>שְׁנֵינוּ נֵשֵׁב אָז וְנִשְׁתֶּה</p>
</blockquote>

<blockquote>
<p>לְשִׁכָּרוֹן כּוֹס הֲזָיָה. –</p>
</blockquote>

<blockquote>
<p>אַב הָרַחֲמִים, אַב הָרַחֲמִים,</p>
</blockquote>

<blockquote>
<p>רְאֵה, מֶה הָיָה לִי, מֶה הָיָה.</p>
</blockquote>

<h2 id="כז">כז</h2>

<blockquote>
<p>נִסְתַּלְּקָה שְׁכִינָתִי עִם כְּנִיסַת הַגְּשָׁמִים,</p>
</blockquote>

<blockquote>
<p>בְּהִרְהוּר יְצִירָה אֶתְיַגַּע יוֹם תָּמִים,</p>
</blockquote>

<blockquote>
<p>וְנִלְאֶה אָנֹכִי בִשְׁעַת הַדִּמְדּוּמִים</p>
</blockquote>

<blockquote>
<p>מִלְּבַקֵּשׁ חֲרוּזִים רְצוּצִים וּפְגוּמִים,</p>
</blockquote>

<blockquote>
<p>מִלְּזָרוֹת, מִלְּהַקְדִים, מִלְּהַשְׁפִּיל הַמִּלִּים –</p>
</blockquote>

<blockquote>
<p>וְלָעֶרֶב אֲסַיֵּם בִּקְרִיעַת הַגְּוִילִים.</p>
</blockquote>

<blockquote>
<p>לֹא זֹאת הַמַּחְשָׁבָה, הַצּוּרָה לֹא כֹה-הִיא!</p>
</blockquote>

<blockquote>
<p>הוֹי, בּוֹאִי-נָא, רוּחַ הַקֹּדֶשׁ, נָא בוֹאִי,</p>
</blockquote>

<blockquote>
<p>וּמַה שֶּׁנִּשְׁתַּיֵּר בִּלְבָבִי מֵאִשִּׁי</p>
</blockquote>

<blockquote>
<p>הַלַּיְלָה הַזֶּה לִי בַּחֲרוּזִים הַגִּישִׁי.</p>
</blockquote>

<blockquote>
<p>פֶּן יִתַּם כָּל כֹּחִי לְרִיק וּלְעַצָּבֶת,</p>
</blockquote>

<blockquote>
<p>פֶּן תִּכְבַּד עָלַי הַבַּטָּלָּה עַד מָוֶת.</p>
</blockquote>

<h2 id="כח">כח</h2>

<blockquote>
<p>אַתְּ אוֹמֶרֶת לְנַחֲמֵנִי –</p>
</blockquote>

<blockquote>
<p>אֵין לִי צֹרֶךְ בְּתַנְחוּמִים;</p>
</blockquote>

<blockquote>
<p>קַר וְאָפֵל הָיָה יוֹמִי,</p>
</blockquote>

<blockquote>
<p>מַה לִי יִתְּנוּ הַדִּמְדוּמִים?</p>
</blockquote>

<blockquote>
<p>אָח אָמַרְתִּי לַשִּׁמָּמוֹן,</p>
</blockquote>

<blockquote>
<p>לַבַּטָּלָה – אַתְּ אֲחוֹתִי,</p>
</blockquote>

<blockquote>
<p>זָר וְצַר לִי נְתִיב הַחַיִּים,</p>
</blockquote>

<blockquote>
<p>אֵין תַּקָּנָה לִי עַד מוֹתִי.</p>
</blockquote>

<blockquote>
<p>יוֹם וָיוֹם נוֹסָפִים שִׁירַי,</p>
</blockquote>

<blockquote>
<p>גַּם נְיָרוֹת תִּלֵּי-תִלִּים;</p>
</blockquote>

<blockquote>
<p>צְחוֹק וְחֵמָה לִי עֲלֵיכֶם,</p>
</blockquote>

<blockquote>
<p>בְּנֵי הַיּוֹצְרִים הָאֱוִילִים!</p>
</blockquote>

<blockquote>
<p>מַלְאָךְ רַע, שֶׁשְּׁמוֹ יְצִירָה,</p>
</blockquote>

<blockquote>
<p>בְּעַצְמוֹתַי בָּא כְּאֶרֶס –</p>
</blockquote>

<blockquote>
<p>לוּ יָכֹלְתְּ, אֲחוֹתִי, כַּבּוֹת</p>
</blockquote>

<blockquote>
<p>לַהֲבוֹת אִשּׁוֹ הַבּוֹעֶרֶת!</p>
</blockquote>

<blockquote>
<p>אַךְ אַל תְּנַחֲמִי, אַל תְּנַחֲמִינִי,</p>
</blockquote>

<blockquote>
<p>אֵין לִי צֹרֶךְ בְּתַנְחוּמִים,</p>
</blockquote>

<blockquote>
<p>קַר וְאָפֵל הָיָה יוֹמִי –</p>
</blockquote>

<blockquote>
<p>מַה לִּי יִתְּנוּ הַדִּמְדּוּמִים!</p>
</blockquote>

<h2 id="כט">כט</h2>

<blockquote>
<p>גַּעְגּוּעִים בַּלֵּב,</p>
</blockquote>

<blockquote>
<p>אִגְּרוֹתַיִךְ בַּכִּיס; –</p>
</blockquote>

<blockquote>
<p>לוּ יָדַעַתְּ עַד-מָה אֲהַבְתִּיךְ –</p>
</blockquote>

<blockquote>
<p>וּבָכִית.</p>
</blockquote>

<blockquote>
<p>מֵעַל שְׂפַת יָם-הַתְּכֵלֶת, עַל נְיָרוֹת שֶׁל תְּכֵלֶת</p>
</blockquote>

<blockquote>
<p>יוֹם וָיוֹם כּוֹתְבָה אַתְּ;</p>
</blockquote>

<blockquote>
<p>תְּרַחֲמִינִי רַק רַחֵם; וַאֲנִי אֲהַבְתִּיךְ –</p>
</blockquote>

<blockquote>
<p>לוּ יָדַעַתְּ!</p>
</blockquote>

<blockquote>
<p>מֵת הַקַּיִץ לְאַט,</p>
</blockquote>

<blockquote>
<p>רֹךְ הָאֱלוּל כְּבָר גָּז;</p>
</blockquote>

<blockquote>
<p>מְלֹא הָעוֹלָם לִכְבוֹד שַׂר-הַסְּתָו</p>
</blockquote>

<blockquote>
<p>יֻצַּע פָּז.</p>
</blockquote>

<blockquote>
<p>עוֹד מְעַט, עוֹד מְעַט</p>
</blockquote>

<blockquote>
<p>וְתָשׁוּבִי מִיָּם;</p>
</blockquote>

<blockquote>
<p>לַהַט דָּרוֹם בַּלֵּב, שְׁיָר חֲלוֹמוֹת בָּעַיִן,</p>
</blockquote>

<blockquote>
<p>יֵין הַקַּיִץ בַּדָּם.</p>
</blockquote>

<blockquote>
<p>שׁוֹב תָּשׁוּבִי אֵלַי</p>
</blockquote>

<blockquote>
<p>וְנָשַׁקְתְּ לִי לְאַט,</p>
</blockquote>

<blockquote>
<p>וְעָרִית לֹא עָלַי שְׁיָר הַחֲלוֹמוֹת הָרְחוֹקִים.</p>
</blockquote>

<blockquote>
<p>וִידַעְתִּיךְ וְלֹא אַתְּ.</p>
</blockquote>

<blockquote>
<p>מָה הַצְּחוֹק אוֹמֵר רָז</p>
</blockquote>

<blockquote>
<p>וּמֶבָּטֵךְ כֹּה רַךְ?</p>
</blockquote>

<blockquote>
<p>אֲהַבְתִּינִי לְפָנִים – וְלֹא מָתְקוּ עֵינַיִךְ</p>
</blockquote>

<blockquote>
<p>כָּל כָּךְ.</p>
</blockquote>

<blockquote>
<p>וּבְלֵיל חֹרֶף וּשְׁחוֹר</p>
</blockquote>

<blockquote>
<p>נֵשֵׁב יַחְדָּו וִיזַמְזֵם הַמֵּיחַם בַּלָּט,</p>
</blockquote>

<blockquote>
<p>מַלְאַךְ שָׁלוֹם וָתֹם</p>
</blockquote>

<blockquote>
<p>מִלֵּב לְלֵב שָׁט.</p>
</blockquote>

<blockquote>
<p>וּמֶבָּטִּי מְלֵא-רֹךְ</p>
</blockquote>

<blockquote>
<p>דֹּם יִתְחַנֵּן: תְּנִי אָשְׁרִי לִי, תְּנִי,</p>
</blockquote>

<blockquote>
<p>כַּחוֹלֶמֶת גַּם אַתְּ; אַךְ יָדַעְתִּי: בַּחֲלוֹמֵךְ</p>
</blockquote>

<blockquote>
<p>לֹא אֲנִי.</p>
</blockquote>

<h2 id="ל">ל</h2>

<blockquote>
<p>כְּשֶׁהָיְתָה הַלְּבָנָה הַפְּגוּמָה</p>
</blockquote>

<blockquote>
<p>בִּקְצֵה הַשָּׁמַיִם מַזְהִירָה,</p>
</blockquote>

<blockquote>
<p>נִכְנַסְתִּי לְהֵיכַל הַדִּמְיוֹן</p>
</blockquote>

<blockquote>
<p>וְהָיָה לִי גִלּוּי יְצִירָה.</p>
</blockquote>

<blockquote>
<p>רַעְיָתִי אָז יָשְׁנָה לְבַדָּהּ</p>
</blockquote>

<blockquote>
<p>וְשָׁפַע כָּאוֹר לֹבֶן בְּשָׂרָהּ;</p>
</blockquote>

<blockquote>
<p>כְּשֶׁנִּכְשְׁלוּ עֵינַי – נֶעֶלְבָה</p>
</blockquote>

<blockquote>
<p>רוּחַ הַקֹּדֶשׁ וְסָרָה.</p>
</blockquote>

<blockquote>
<p>נִזְדַּעְזְעוּ רִיסֵי רַעְיָתִי</p>
</blockquote>

<blockquote>
<p>וּלְקוֹל נְשִׁיקָתִי הֵקִיצָה;</p>
</blockquote>

<blockquote>
<p>לְבָנָה חִוֶּרֶת וּפְגוּמָה</p>
</blockquote>

<blockquote>
<p>בְּעַד וִילוֹן הַחַלּוֹן הֵצִיצָה.</p>
</blockquote>

<blockquote>
<p>בָּאַשְׁמוּרָה הַשְּׁנִיָּה פִּי-שִׁבְעָה</p>
</blockquote>

<blockquote>
<p>יִמְתְּקוּ חֲמוּדוֹת הָאִשָּׁה;</p>
</blockquote>

<blockquote>
<p>אָז טְבוּלָה בְאֵשׁ כָּל נְשִׁיקָה,</p>
</blockquote>

<blockquote>
<p>צוֹרֶבֶת כָּל לְחִישָׁה וּלְחִישָׁה.</p>
</blockquote>

<blockquote>
<p>אַךְ בֵּין נְשִׁיקָה לִנְשִׁיקָה שָׁמַעְתִּי</p>
</blockquote>

<blockquote>
<p>כְּעֵין מַשַּׁק-כְּנָפַיִם חֲרִישִׁי: –</p>
</blockquote>

<blockquote>
<p>זֹאת קוֹנְנָה רוּחַ-הַקֹּדֶשׁ</p>
</blockquote>

<blockquote>
<p>עַל חִלּוּל הַקֹּדֶשׁ שֶׁל אִשִּׁי.</p>
</blockquote>

<h2 id="לא">לא</h2>

<blockquote>
<p>מְטַפְטְפִים גְּשָׁמִים כִּילָדִים</p>
</blockquote>

<blockquote>
<p>הַשּׁוֹנִים מִשְׁנָתָם עֲצֵלִים&#8230;</p>
</blockquote>

<blockquote>
<p>חֲסַל מַעֲשֵׂה-חֹרֶף וְתָקְפּוֹ,</p>
</blockquote>

<blockquote>
<p>וּצְמָחִים מוֹרִיקִים וּגְדֵלִים.</p>
</blockquote>

<blockquote>
<p>רַק צְחוֹק הָאוֹר חָסֵר לָעוֹלָם –</p>
</blockquote>

<blockquote>
<p>הַשֶּׁמֶשׁ אֵינֶנָּה מַזְהִירָה,</p>
</blockquote>

<blockquote>
<p>וּמְמַלֵּא הָאָבִיב תַּפְקִידוֹ</p>
</blockquote>

<blockquote>
<p>כְּמוֹ כְפָאוֹ הַשֵּׁד שֶׁל יְצִירָה.</p>
</blockquote>

<blockquote>
<p>וּכְכַלָּה הַנְּמוֹגָה בִּדְמָעוֹת</p>
</blockquote>

<blockquote>
<p>לִבְחִירָהּ הַטּוֹב שֶׁיִתְמַהְמָהּ –</p>
</blockquote>

<blockquote>
<p>כֵּן מַרְאֵה הָאָרֶץ הָרְטֻבָּה,</p>
</blockquote>

<blockquote>
<p>הַמְפַלְלָה דוּמָם לַחַמָּה.</p>
</blockquote>

<blockquote>
<p>הַיָּמִים נִגְמָרִים בְּלִי צְבָעִים</p>
</blockquote>

<blockquote>
<p>וּמְשַׁעַמְמִים הַלֵּילוֹת הַקָּרִים;</p>
</blockquote>

<blockquote>
<p>מִתְנַדְּפִים גַּעְגּוּעֵי הָאַהֲבָה,</p>
</blockquote>

<blockquote>
<p>בְּלִי פִּתְרוֹן הַחֲלוֹמוֹת נִשְׁאָרִים.</p>
</blockquote>

<blockquote>
<p>כָּךְ מוֹצִיא הָאָבִיב תְּקוּפָתוֹ</p>
</blockquote>

<blockquote>
<p>בְּלִי כְחָל, בְּלִי צְבָעִים, בְּלִי זֹהַר,</p>
</blockquote>

<blockquote>
<p>אַךְ נִפְרָד מִמֶּנּוּ הָעוֹלָם</p>
</blockquote>

<blockquote>
<p>בְּגַעְגּוּעִים וּבְרֹךְ לֹא - יְתֹאַר.</p>
</blockquote>

<h2 id="לב">לב</h2>

<blockquote>
<p>אַתְּ חַיִּי וּצְאִי בִמְחוֹלוֹת,</p>
</blockquote>

<blockquote>
<p>כִּי לְכָךְ נוֹצַרְתְּ, אֲחוֹתִי</p>
</blockquote>

<blockquote>
<p>לְגַּעְגּוּעִים וְלִנְיָרוֹת</p>
</blockquote>

<blockquote>
<p>עִזְבִי אוֹתִי.</p>
</blockquote>

<blockquote>
<p>וַאֲנִי, דְּעִי, לֹא אוֹרִיד</p>
</blockquote>

<blockquote>
<p>לְזִכְרוֹנֵךְ דִּמְעָה דְלוּחָה:</p>
</blockquote>

<blockquote>
<p>יַחְבִּיאֵנִי בְסֵתֶר כְּנָפָיו</p>
</blockquote>

<blockquote>
<p>שַׂר-הַמְּנוּחָה.</p>
</blockquote>

<blockquote>
<p>מָה הַתְּלָאָה אוֹתִי מָצְאָה,</p>
</blockquote>

<blockquote>
<p>מַה לִּי יֶתֶר הַנִּדָּחִים?</p>
</blockquote>

<blockquote>
<p>יַשְׁמִיעֵנִי שַׂר הַיְצִירָה</p>
</blockquote>

<blockquote>
<p>שִׁיר-הַנְּצָחִים.</p>
</blockquote>

<h2 id="לג">לג</h2>

<blockquote>
<p>לֵב הָאָדָם קַל לִשְׁלִיטָה –</p>
</blockquote>

<blockquote>
<p>אוּלָם יֵשׁ לְבָבוֹת סְגוּרִים;</p>
</blockquote>

<blockquote>
<p>בֵּית-נַפָּחִים הֵם הַחַיִּים</p>
</blockquote>

<blockquote>
<p>וּפַטִּישָׁם – הַיִּסּוּרִים.</p>
</blockquote>

<blockquote>
<p>וּמֵרִבְבוֹת לְבָבוֹת</p>
</blockquote>

<blockquote>
<p>קְצָתָם זוֹכִים – נַעֲשִׂים קָשִׁים:</p>
</blockquote>

<blockquote>
<p>קַר בִּשְׁבִילָם אוֹר הָעוֹלָם,</p>
</blockquote>

<blockquote>
<p>דַּל בִּשְׁבִילָם חֵן הַנָּשִׁים;</p>
</blockquote>

<blockquote>
<p>גַּם בְּרַק זָהָב לֹא יַכְנִיעֵם,</p>
</blockquote>

<blockquote>
<p>גַּם הַתַּאֲוָה בְלַהֲטָהּ;</p>
</blockquote>

<blockquote>
<p>אֵי הָאֵשׁ שֶׁתְּחַמֵּם סֶלַע,</p>
</blockquote>

<blockquote>
<p>הַחַלָּמִישׁ מִי יְפַתֶּה?</p>
</blockquote>

<blockquote>
<p>גַּם אֲנִי בֵין בְּנֵי הַבַּרְזֶל:</p>
</blockquote>

<blockquote>
<p>לִבִּי נִצְרַף כְּבָר וְיָצָא</p>
</blockquote>

<blockquote>
<p>קַר כַּבַּרְזֶל, קַר כַּזִּקְנָה,</p>
</blockquote>

<blockquote>
<p>שֶׁבְּלִי עֵת עָלַי קָפָצָה.</p>
</blockquote>

<blockquote>
<p>כָּאֲרִי בְּתוֹךְ הַסּוּגַר,</p>
</blockquote>

<blockquote>
<p>עֵת הֶהָמוֹן הַמִּסְתַּכֵּל</p>
</blockquote>

<blockquote>
<p>יַרְהִיב לַחֲרִיד גְּאוֹן שַׁלְוָתוֹ –</p>
</blockquote>

<blockquote>
<p>מִי בְאֶבֶן, מִי בְמַקֵּל.</p>
</blockquote>

<blockquote>
<p>אַךְ הוּא מַחֲרִישׁ: הוּא שְׁתַּעְבֵּד</p>
</blockquote>

<blockquote>
<p>רַק לַכְּלוּב וְלֹא לֶהָמוֹן;</p>
</blockquote>

<blockquote>
<p>יָהִיר שׁוֹכֵב הוּא, כְּבַד-רַעְמָה</p>
</blockquote>

<blockquote>
<p>וּבְמַבָּטוֹ רַק שִׁמָּמוֹן!</p>
</blockquote>

<blockquote>
<p>גַּם בְּצֵאת מִגְּרוֹנוֹ רַעַם,</p>
</blockquote>

<blockquote>
<p>לֹא לַבְּרִיּוֹת הוּא מְכֻוָּן:</p>
</blockquote>

<blockquote>
<p>נִבְרָא הוּא לְסִימַן חֵרוּת</p>
</blockquote>

<blockquote>
<p>וּמִתְנַדֵּף בִּלְתִּי מוּבָן.</p>
</blockquote>

<blockquote>
<p>כָּךְ אֲנִי, אֲסִיר הַכְּרַכִּים:</p>
</blockquote>

<blockquote>
<p>שְׁאַל לִשְׁמִי – מַה טִּיבוֹ, מִי הוּא?</p>
</blockquote>

<blockquote>
<p>אֵין יוֹדֵעַ. פִּנָּה צָרָה</p>
</blockquote>

<blockquote>
<p>בָּעֲלִיָּה לִי הִקְצִיעוּ.</p>
</blockquote>

<blockquote>
<p>מִטַּת בַּרְזֶל, חַלּוֹן אָטוּם,</p>
</blockquote>

<blockquote>
<p>לֶחֶם צַר הַבָּא בְּנִסִּים;</p>
</blockquote>

<blockquote>
<p>גַּם בְּצֵאתִי אֶל הָרְחוֹבוֹת</p>
</blockquote>

<blockquote>
<p>מְבַזִּים אוֹתִי וּמַכְעִיסִים:</p>
</blockquote>

<blockquote>
<p>מִי שֶׁיֵּשׁ-לוֹ פֵּרוּר אשֶׁר,</p>
</blockquote>

<blockquote>
<p>מִי שֶׁיֵּשׁ-לוֹ אִשָּׁה נָאָה,</p>
</blockquote>

<blockquote>
<p>נִדְחָק מַרְאֶה לִי בְּאֶצְבַּע:</p>
</blockquote>

<blockquote>
<p>&quot;רְאֵה, מַה שִּׂחֲקָה לִי הַשָּׁעָה,</p>
</blockquote>

<blockquote>
<p>אוּלָם אַתָּה מִסְכֵּן, מִסְכֵּן&quot;.</p>
</blockquote>

<blockquote>
<p>אַךְ אֲנִי לֹא אֵדַע קִנְאָה:</p>
</blockquote>

<blockquote>
<p>בֵּין גַמָּדִים אֲנִי שָׁבוּי,</p>
</blockquote>

<blockquote>
<p>אֵלֵךְ אֶשְׁכַּב לִי בַּפִּנָּה.</p>
</blockquote>

<blockquote>
<p>אוּלָם יֵשׁ שֶׁנֵּטֶל נְעוּרַי</p>
</blockquote>

<blockquote>
<p>מֵעִיק לִי כְאוֹמֵר: דַּע-נָא –</p>
</blockquote>

<blockquote>
<p>מְתוּקִים, מְתוּקִים חַיֵּי-אֱנוֹשׁ</p>
</blockquote>

<blockquote>
<p>וּמִדָּתָם קְטַנָּה, קְטַנָּה.</p>
</blockquote>

<blockquote>
<p>גַּם הַגֶּבֶר אֲשֶׁר נָטַל</p>
</blockquote>

<blockquote>
<p>לָשֵׂאת עָלָיו עׂל שָׁמַיִם,</p>
</blockquote>

<blockquote>
<p>לָשֵׂאת עׂל נְשָׁמָה גְדוֹלָה –</p>
</blockquote>

<blockquote>
<p>הֲכִי יִחְיֶה פַעֲמַיִם?</p>
</blockquote>

<blockquote>
<p>שִׁיר חֲרוּזִים אָז יִוָּלֵד,</p>
</blockquote>

<blockquote>
<p>נִבְרָא הוּא לְסִימַן גְּבוּרָה;</p>
</blockquote>

<blockquote>
<p>חֲרוּזַי צוֹחֲקִים צְחוֹק שֶׁל חֵרוּת,</p>
</blockquote>

<blockquote>
<p>וַאֲנִי עָלֵז עַל הַתְּמוּרָה.</p>
</blockquote>

<h2 id="לד">לד</h2>

<blockquote>
<p>כּוֹתֵב הַשֶּׁמֶשׁ בְּאוֹתִיּוֹת זָהָב,</p>
</blockquote>

<blockquote>
<p>רוֹמְזִים כּוֹכָבִים בַּלֵּילוֹת, בַּלֵּילוֹת,</p>
</blockquote>

<blockquote>
<p>חוֹלְמוֹת עֵינֵיהֶן שֶׁל נָשִׁים אֲהוּבוֹת:</p>
</blockquote>

<blockquote>
<p>יָפִים הַחַיִּים.</p>
</blockquote>

<blockquote>
<p>נוֹהֲרִים עָבִים עֲדָרִים עֲדָרִים,</p>
</blockquote>

<blockquote>
<p>לִבָּם גַּל אֵפֶר וּמְאִירִים שׁוּלֵיהֶם,</p>
</blockquote>

<blockquote>
<p>רָקוּם בִּזְהָבָם חֲלוֹם הַתַּעְתּוּעִים:</p>
</blockquote>

<blockquote>
<p>יָפִים הַחַיִּים.</p>
</blockquote>

<blockquote>
<p>קָשֶׁה לַגֶּבֶר נְתִיב הַנִּצָּחוֹן,</p>
</blockquote>

<blockquote>
<p>שֶׁבַע יְקַלֵּל וְשֶׁבַע יִתְאַזֵּר,</p>
</blockquote>

<blockquote>
<p>נִרְמָס בְּרַגְלֵי גוֹרָלוֹ – יְסַיֵּם:</p>
</blockquote>

<blockquote>
<p>יָפִים הַחַיִּים.</p>
</blockquote>

<h2 id="לה">לה</h2>

<blockquote>
<p>דִּבְרֵי שִׁיר – רִקְמַת עָמָל וַחֲלוֹמוֹת,</p>
</blockquote>

<blockquote>
<p>סְפוּגֵי דְיוֹ – וְאוֹר נַפְשִׁי הֵם סְפוּגִים;</p>
</blockquote>

<blockquote>
<p>וּבְכָל גְּוִיל תְּלוּיוֹת עֵינַי וּבוֹחֲנוֹת</p>
</blockquote>

<blockquote>
<p>בִּשְׁאָט נֶפֶשׁ וּבְרֶטֶט תַּעֲנוּגִים.</p>
</blockquote>

<blockquote>
<p>לַהַט עוֹמֵד בְּנֵס בֵּין הַשִּׁטִּין,</p>
</blockquote>

<blockquote>
<p>אֵפֶר קַר בְּמִשְׁבֶּצֶת שֶׁל מִלִּים;</p>
</blockquote>

<blockquote>
<p>עוֹלָם קַיָּם מִתְעַלֵּם בַּמְּגִלָּה –</p>
</blockquote>

<blockquote>
<p>וְהַדְּבָרִים מְרֻבִּים וּרְגִילִים.</p>
</blockquote>

</body>
</html>



<hr />את הטקסט לעיל הפיקו מתנדבי <a href="https://benyehuda.org/">פרויקט בן־יהודה באינטרנט</a>.  הוא זמין תמיד בכתובת הבאה:<br /><a href="https://benyehuda.org/read/10406">https://benyehuda.org/read/10406</a></div></body></html>