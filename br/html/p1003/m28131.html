<!DOCTYPE html PUBLIC "-//W3C//DTD XHTML 1.0 Transitional//EN" "http://www.w3.org/TR/xhtml1/DTD/xhtml1-transitional.dtd"><html xmlns="http://www.w3.org/1999/xhtml" xml:lang="he" lang="he" dir="rtl"><head><meta http-equiv="Content-Type" content="text/html; charset=utf-8" /></head><body dir='rtl' align='right'><div dir="rtl" align="right"><!DOCTYPE html>
<html xmlns="http://www.w3.org/1999/xhtml" lang="en">
<head>
	<meta charset="utf-8"/>
	<title>הגאון מוילנה</title>
	<meta name="author" content="ישראל שף"/>
</head>
<body>

<p><strong>הגאון מוילנה / ישראל שף</strong></p>

<p>ורשה: האור, [1906].</p>

<blockquote>
<br />
</blockquote>

<blockquote>
<br />
</blockquote>

<p><strong>א. הַגָּאוֹן בִּימֵי יַלְדוּתוֹ.</strong></p>

<blockquote>
<br />
</blockquote>

<blockquote>
<p>בִּשְׁנַת חֲמֵשֶׁת אֲלָפִים אַרְבַּע מֵאוֹת וּשְׁמוֹנִים</p>
</blockquote>

<blockquote>
<p>לִבְרִיאַת הָעוֹלָם, בַּיּוֹם הָרִאשׁוֹן לְחַג הַפֶּסַח, בַּיּוֹם</p>
</blockquote>

<blockquote>
<p>הַשְּׁלִישִׁי לְשָׁבוּעַ, נוֹלַד לְהַרָב הַצַּדִּיק רַבִּי שְׁלֹמֹה</p>
</blockquote>

<blockquote>
<p>זַלְמָן מִוִּילְנָה בֵן וַיִּקְרָא אֶת שְׁמוֹ <strong>אֵלִיָּהוּ</strong>.</p>

<p>וַיְהִי הַיֶּלֶד אֵלִיָּהוּ יְפֵה תוֹאַר וִיפֵה מַרְאֶה.</p>

<p>וּבִהְיוֹת הַיֶּלֶד בֶּן שָׁנָה כְבָר רָאוּ אֲבוֹתָיו,</p>
</blockquote>

<blockquote>
<p>כִּי הַיֶּלֶד אֵלִיָּהוּ יִהְיֶה לְגָדוֹל בְּיִשְׂרָאֵל; חָכְמָתוֹ</p>
</blockquote>

<blockquote>
<p>הָרַבָּה הֵאִירָה אֶת פָּנָיו וְעֵינָיו הַשְּׁחוֹרוֹת וְהַגְּדוֹלוֹת</p>
</blockquote>

<blockquote>
<p>הֵאִירוּ כְאוֹר הַשָּׁמֶשׁ.</p>

<p>כַּאֲשֶׁר מָלְאוּ לְהַיָּלֶד שָׁלשׁ שָׁנִים מָסַר אוֹתוֹ</p>
</blockquote>

<blockquote>
<p>אָבִיו לְאַחַד הַמְּלַמְּדִים לְלַמֵּד אוֹתוֹ תוֹרָה, וּבִהְיוֹתוֹ בֶן</p>
</blockquote>

<blockquote>
<p>שֵׁשׁ שָׁנִים כְּבָר יָדַע אֶת כָּל הַתּוֹרָה כֻלָּהּ, וְלֹא נִמְצָא</p>
</blockquote>

<blockquote>
<p>עוֹד בְּכָל הָעִיר אִישׁ אֲשֶׁר יִגְדַל מִמֶּנּוּ בְתוֹרָה, וְלֹא יָסֵף</p>
</blockquote>

<blockquote>
<p>עוֹד אָבִיו לִשְׁלוֹחַ אוֹתוֹ אֶל הַחֵדֶר, וַיִּלְמַד הַנַּעַר בֶּן</p>
</blockquote>

<blockquote>
<p>שֵׁשׁ הַשָּׁנִים אֶת הַתּוֹרָה בְעַצְמוֹ. וְכַאֲשֶׁר מָלְאוּ</p>
</blockquote>

<blockquote>
<p>לְאֵלִיָּהוּ שֵׁשׁ שָׁנִים וָחֵצִי, לִמֵּד אוֹתוֹ אָבִיו רַבִּי שְׁלֹמֹה</p>
</blockquote>

<blockquote>
<p>דְרָשָׁה, וַיִּדְרוֹשׁ הַנַּעַר אֵלִיָּהוּ לִפְנֵי קָהָל גָּדוֹל</p>
</blockquote>

<blockquote>
<p>בְּאֶחָד מִבָּתֵּי הַמִּדְרָשׁ הַגְּדוֹלִים אֲשֶׁר בְּוִילְנָה,</p>
</blockquote>

<blockquote>
<p>וַיִּשְׁתּוֹמְמוּ הַשּׁוֹמְעִים הָרַבִּים בְּשָׁמְעָם אֶת דִּבְרַי</p>
</blockquote>

<blockquote>
<p>הַדּוֹרֵשׁ הַקָּטָן הַזֶּה, הַמְּבָרֵר וּמְבָאֵר אֶת דִּבְרַי הַתּוֹרָה</p>
</blockquote>

<blockquote>
<p>אֲשֶׁר לִמַּד אוֹתוֹ אָבִיו, וַיִּתְפַּלְּאוּ עָלָיו מְאֹד.</p>

<p>בֵּין הַשּׁוֹמְעִים הָרַבִּים נִמְצָא גַּם הַגָּאוֹן</p>
</blockquote>

<blockquote>
<p>הַגָּדוֹל רַבִּי <strong>הֶשִׁיל</strong>, שֶׁהָיָה בַּיָּמִים הָהֵם הָרַב בְּעִיר</p>
</blockquote>

<blockquote>
<p>וִילְנָה, וּבְיוֹם הַשַּׁבָּת הַבָּאָה אַחֲרֵי הַסְּעוּדָה</p>
</blockquote>

<blockquote>
<p>הַשְּׁלִישִׁית שָׁלַח הָרַב לִקְרוֹא אֵלָיו אֶת הַנַּעַר הַקָּטָן</p>
</blockquote>

<blockquote>
<p>אֵלִיָּהוּ, וּבְבוֹאוֹ לְפָנָיו נִסָּה אוֹתוֹ בִּשְׁאֵלוֹת שׁוֹנוֹת,</p>
</blockquote>

<blockquote>
<p>וְעַל כֻּלָּן הֵשִׁיב אֵלִיָּהוּ תְּשׁוּבוֹת בְּרוּרוֹת וּנְכוֹנוֹת.</p>
</blockquote>

<blockquote>
<p>וַיּוֹסֶף הָרַב וְכָל הָעוֹמְדִים שָׁמָּה לְהִתְפַּלֵּא וּלְהִשְׁתּוֹמֵם</p>
</blockquote>

<blockquote>
<p>עַל הַנַּעַר הַנִפְלָא וְהַנֶּחְמָד הַזֶּה, וַיְחַבְּקוּהוּ</p>
</blockquote>

<blockquote>
<p>וַיְנַשְּׁקוּהוּ מֵרוֹב חִבָּתָם אֵלָיו וַיֹּאמְרוּ כֻּלָּם פֶּה אֶחָד:</p>
</blockquote>

<blockquote>
<p>אֵין נַעַר חָכָם וְנָבוֹן כָּמוֹהוּ בְּכָל יִשְׂרָאֵל.</p>

<br />
</blockquote>

<p><strong>ב. הַגָּאוֹן בִּימֵי נַעֲרוּתוֹ.</strong></p>

<blockquote>
<br />
</blockquote>

<blockquote>
<p>וְהַנַּעַר אֵלִיָּהוּ הוֹלֵךְ וְגָדוֹל בַּתּוֹרָה מְאֹד.</p>
</blockquote>

<blockquote>
<p>בַּיָּמִים הָהֵם וְלַנַּעַר אֵלִיָּהוּ מָלְאוּ שְׁמוֹנֶה שָׁנִים, וַיִּתְאַסְּפוּ הַרְבֵּה לוֹמְדִים מוּפְלָגִים<a href="#fn:1" id="fnref:1" title="see footnote" class="footnote"><sup>1</sup></a> לִלְמוֹד יַחַד אֶת דִּבְרֵי &#8220;מִשְׁנֵה הַתּוֹרָה&#8221; אֲשֶׁר
לְרַבֵּנוּ מֹשֶׁה בֶּן מַיְמוּן הַנּוֹדָע בְּשֵׁם &#8220;רַמְבַּ&#8221;ם&quot;,</p>
</blockquote>

<blockquote>
<p>וַיִּקַּשׁ מֵהֶם לְהָבִין עַל נָכוֹן אֶת דִּבְרַי הָרַמְבַּ&quot;ם</p>
</blockquote>

<blockquote>
<p>בְּעִנְיָנֵי &#8220;קִדּוּשׁ הַחוֹדֶשׁ&#8221;, כִּי הַלִּמּוּד הַזֶּה דּוֹרֵשׁ</p>
</blockquote>

<p>יְדִיעָה רַבָּה בְּחָכְמַת הַתְּכוּנָה<a href="#fn:2" id="fnref:2" title="see footnote" class="footnote"><sup>2</sup></a> וְדַעַת מַהֲלַךְ הַכּוֹכָבִים וְסִבּוּב הָאָרֶץ וְכָל</p>

<blockquote>
<p>הַגַּלְגַּלִים. וּלְמַעַן יָקֵל לָהֶם לְהָבִין אֶת הָעִנְיָן הַהוּא</p>
</blockquote>

<blockquote>
<p>עָשׂוּ לָהֶם הַלּוֹמְדִים כַּדּוּרִים וַיְצַיְּרוּ עֲלֵיהֶם אֶת מַהֲלַךְ</p>
</blockquote>

<blockquote>
<p>הַגַּלְגַּלִים, בְּאָמְרָם לְהָבִין עַל יְדֵי הַצִּיּוּרִים הָאֵלֶּה אֶת</p>
</blockquote>

<blockquote>
<p>כַּוֶּנַת דִּבְרֵי הָרַמְבַּ&quot;ם. וּבְיוֹם רֹאשׁ חֹדֶשׁ נֶאֶסְפוּ</p>
</blockquote>

<blockquote>
<p>הַלּוֹמְדִים הָאֵלֶּה, שֶׁרֻבָּם הָיוּ כְבָר בָּאִים בַּיָּמִים מִבְּנֵי</p>
</blockquote>

<blockquote>
<p>חֲמִשִּׁים שָׁנָה וָמַעֲלָה, אֶל מָקוֹם אֶחָד וַיָּבִיאוּ אִישׁ אִישׁ</p>
</blockquote>

<blockquote>
<p>כַּדּוּרוֹ בְיָדוֹ; אוּלָם גַּם בִּהְיוֹתָם כֻּלָּם יַחַד לֹא יָכְלוּ</p>
</blockquote>

<blockquote>
<p>עוֹד לִמְצוֹא אֶת הַכַּוָּנָה הַנְּכוֹנָה, כִּי הַנַּגָּר שֶׁעָשָׂה</p>
</blockquote>

<blockquote>
<p>לָהֶם אֶת הַכַּדּוּרִים שָׁגָה בִמְלַאכְתּוֹ וְלֹא עָשָׂה אֶת</p>
</blockquote>

<blockquote>
<p>הַכַּדּוּרִים, כְּפִי שֶׁהֵם צְרִיכִים לִהְיוֹת בֶּאֱמֶת, וְלָכֵן שָׁגוּ</p>
</blockquote>

<blockquote>
<p>גַּם הַלּוֹמְדִים הָהֵם וְלֹא הֵבִינוּ גַּם עַתָּה אֶת דִּבְרַי</p>
</blockquote>

<blockquote>
<p>הָרַמְבַּ&quot;ם וְלֹא יָכְלוּ לִמְצוֹא אֶת הָאֱמֶת וַיִּחִר לָהֶם</p>
</blockquote>

<blockquote>
<p>מְאֹד.</p>

<p>וְהַנַּעַר אֵלִיָּהוּ, הַנַּעַר בֶּן שְׁמוֹנֶה שָׁנִים,</p>
</blockquote>

<blockquote>
<p>בְּשׁוּבוֹ מִבֵּית הַמִּדְרָשׁ וּמִתַּלְמוּדוֹ וְלֹא מָצָא עוֹד אֶת</p>
</blockquote>

<blockquote>
<p>סְעֻדַּת הַצָּהֳרַיִם עוֹמֶדֶת לְפָנָיו עַל</p>
</blockquote>

<blockquote>
<p>הַשֻּׁלְחָן, הָיָה עוֹסֵק, עַד אֲשֶׁר יַגִּישׁוּ לְפָנָיו לֶאֱכוֹל,</p>
</blockquote>

<blockquote>
<p>בְּחָכְמַת הַתְּכוּנָה, עַל פִּי סֵפֶר אֶחָד אֲשֶׁר מָצָא בְאוֹצָר</p>
</blockquote>

<blockquote>
<p>הַסְּפָרִים אֲשֶׁר לְאָבִיו, כִּי לֹא יָכוֹל הַנַּעַר הַמַּתְמִיד הַזֶּה</p>
</blockquote>

<blockquote>
<p>לָשֶׁבֶת בָּטֵל אַף רֶגַע אֶחָד; וּבְמֶשֶׁךְ יָמִים לֹא רַבִּים גָּדְלָה</p>
</blockquote>

<blockquote>
<p>חָכְמָתוֹ וִידִיעָתוֹ בְּחָכְמַת הַתְּכוּנָה עַד מְאֹד, וַיֵּדַע אֶת</p>
</blockquote>

<blockquote>
<p>כָּל דַּרְכֵּי הַכּוֹכָבִים וּמְסִלּוֹתֵיהֶם וְאֶת נְתִיבוֹת כָּל צְבָא</p>
</blockquote>

<blockquote>
<p>הַשָּׁמַיִם וּמַהֲלָכָם. וַיְהִי כַּאֲשֶׁר נוֹדַע לְהַנַּעֵר אֵלִיָּהוּ,</p>
</blockquote>

<blockquote>
<p>כִּי מִתְקַשִּׁים הַלּוֹמְדִים בַּהֲבָנַת דִּבְרֵי הָרַמְבַּ&quot;ם,</p>
</blockquote>

<blockquote>
<p>וַיִּקְרַב אֲלֵיהֶם וַיַּבֵּט עַל הַכַּדּוּרִים אֲשֶׁר בִּידֵיהֶם,</p>
</blockquote>

<blockquote>
<p>וַיֵּדַע תֵּכֶף, כִּי בְשֶׁל הַשְּׁגִיאָה שֶׁשָׁגָה הַנַּגָּר</p>
</blockquote>

<blockquote>
<p>בִּמְלַאכְתּוֹ, הַלּוֹמְדִים הָאֵלֶּה מִתְקַשִּׁים. וַיִּשָּׂא אֶת</p>
</blockquote>

<blockquote>
<p>קוֹלוֹ וַיֹּאמַר:</p>

<p>– שִׁמְעוּ אֵלַי, רַבּוֹתַי, לֹא לְמַעַן הִתְגָּאוֹת</p>
</blockquote>

<blockquote>
<p>בְּחָכְמָתִי כִּי רַבָּה, אֲנִי אוֹמֵר לָכֶם אֶת דְּבָרַי, כִּי אִם</p>
</blockquote>

<blockquote>
<p>לְמַעַן חָכְמַת תּוֹרָתֵנוּ הַקְּדוֹשָׁה. רוֹאֶה אֲנִי, כִּי לֹא מֵחֹסֶר</p>
</blockquote>

<blockquote>
<p>יְדִיעַתְכֶם אֶת דִּבְרֵי הָרַמְבַּ&quot;ם אַתֶּם מִתְקַשִּׁים בָּהֶם, כִּי</p>
</blockquote>

<blockquote>
<p>אִם מִפְּנֵי שְׁגִיאַת הַנַּגָּר, שֶׁשָׁגָה בִּמְלֶאכֶת הַכַּדּוּרִים</p>
</blockquote>

<blockquote>
<p>אַתֶּם טוֹעִים; וְעַתָּה הַבִּיטוּ וּרְאוּ אֶת הַכַּדּוּר אֲשֶׁר</p>
</blockquote>

<blockquote>
<p>בְּיָדִי וּרְאִיתֶם כִּי כָל דִּבְרֵי רַבֵּנוּ משֶׁה בֶּן מַיְמוּן אֱמֶת</p>
</blockquote>

<blockquote>
<p>הֵם! – וּבְדַבְּרוֹ אֶת הַדְּבָרִים הָאֵלֶּה הוֹצִיא מִכִּיסוֹ כַדוּר</p>
</blockquote>

<blockquote>
<p>אֶחָד שֶׁעָשָׂה לוֹ בְעַצְמוֹ, וַיְבָאֵר לִפְנֵיהֶם, עַל פִּי כַדּוּרוֹ,</p>
</blockquote>

<blockquote>
<p>אֶת כָּל דִּבְרֵי הָרַמְבַּ&quot;ם, וַיִּשְׁתּוֹמְמוּ הַמּוּפְלָגִים הָאֵלֶּה</p>
</blockquote>

<blockquote>
<p>וַיֹּאמְרוּ: לֹא בֶן אָדָם הוּא הַנַּעַר הַזֶּה, כִּי אִם מַלְאַךְ</p>
</blockquote>

<blockquote>
<p>מִמָּרוֹם שֶׁכָּל דִּבְרֵי הַתּוֹרָה גְּלוּיִים וִידוּעִים</p>
</blockquote>

<blockquote>
<p>לְפָנָיו.</p>

<p>וְרַבִּי שְׁלֹמֹה זַלְמָן, אֲבִי הַנַּעַר, הָיָה כָל</p>
</blockquote>

<blockquote>
<p>יָמָיו עָנִי מְדֻכָּא וְלֹא יָכוֹל לְכַלְכֵּל אֶת בְּנֵי בֵיתוֹ</p>
</blockquote>

<blockquote>
<p>וּלְפַרְנֵס אוֹתָם בְּלֶחֶם. וַיִּקַּח אִישׁ עָשִׁיר אֶחָד מִתּוֹשְׁבֵי</p>
</blockquote>

<blockquote>
<p>וִילְנָה, וּשְׁמוֹ רַבִּי אַבְרָהָם קַצֶּנֶלְנְבּוֹגֶן, אֶת הַנַּעַר</p>
</blockquote>

<blockquote>
<p>אֵלִיָּהוּ אֵלָיו וַיְבִיאֵהוּ לָעִיר קֵידָן הַקְּרוֹבָה לְוִילְנָה,</p>
</blockquote>

<blockquote>
<p>וְיִתְּנֻהוּ עַל יַד אָבִיו הַגָּאוֹן רַבִּי דָוִד הָרַב בְּעִיר הַהִיא,</p>
</blockquote>

<blockquote>
<p>וַיִּלְמוֹד הַגָּאוֹן שָׁם תּוֹרָה, וּבִהְיוֹתוֹ כְבֶן תֵּשַׁע שָׁנִים</p>
</blockquote>

<blockquote>
<p>יָדַע כִּמְעַט עַל פֶּה אֶת כָּל סִפְרֵי הַתּוֹרָה, הַמִּשְׁנֶה</p>
</blockquote>

<blockquote>
<p>וְהַגְּמָרָא, וְעוֹד הַרְבֵּה סְפָרִים אֲחֵרִים.</p>

<p>וַיְהִי הַיּוֹם, יוֹם שְׁמִינִי הָעֲצֶרֶת בָּעֶרֶב,</p>
</blockquote>

<blockquote>
<p>וַיִּזְכּוֹר הַנַּעַר אֵלִיָּהוּ, וְהוּא אָז בֶּן אַחַת עֶשְׂרֵה שָׁנָה,</p>
</blockquote>

<blockquote>
<p>כִּי נָדַר נֵדֶר בַּשָּׁנָה הַהִיא לִלְמוֹד אֶת שְׁתֵּי</p>
</blockquote>

<p>הַמְּסָכוֹת<a href="#fn:3" id="fnref:3" title="see footnote" class="footnote"><sup>3</sup></a> &#8220;זֶבָחִים וּמְנָחוֹת&#8221;,</p>

<blockquote>
<p>הַמְּסָכוֹת הַיּוֹתֵר קָשׁוֹת שֶׁבְּכָל הַתַּלְמוּד, בְּמֶשֶׁךְ</p>
</blockquote>

<p>הַשָּׁנָה וּלְסַיֵּם<a href="#fn:4" id="fnref:4" title="see footnote" class="footnote"><sup>4</sup></a> אוֹתָם בְּיוֹם שִׂמְחַת</p>

<blockquote>
<p>תּוֹרָה, בַּיּוֹם שֶׁבּוֹ מְסַיְּמִים כָּל יִשְׂרָאֵל אֶת כָּל הַתּוֹרָה</p>
</blockquote>

<blockquote>
<p>וּשְׂמֵחִים בָּהּ שִׂמְחָה רַבָּה; וְעַתָּה בְּבוֹא הַיּוֹם הַהוּא</p>
</blockquote>

<blockquote>
<p>נִזְכַּר, כִּי עוֹד לֹא הֵחֵל אֶת לִמּוּדוֹ זֶה, כִּי כָל הַשָּׁנָה</p>
</blockquote>

<blockquote>
<p>הָיָה עָסוּק בִּשְׁקִידָה רַבָּה וּבְהַתְמָדָה גְדוֹלָה בְלִמּוּדִים</p>
</blockquote>

<blockquote>
<p>אֲחֵרִים, אֲשֶׁר שָׂם לְפָנָיו הַגָּאוֹן רַבִּי דָוִד מִקֵּידָן.</p>
</blockquote>

<blockquote>
<p>וַיַּעֲזוֹב הַנַּעַר אֶת הַחֵדֶר אֲשֶׁר יָשַׁב בּוֹ תָמִיד וַיִּבְחַר</p>
</blockquote>

<blockquote>
<p>לוֹ חֵדֶר מְיוּחָד אֲשֶׁר לֹא יָבוֹא שָׁם אִישׁ, וַיָּחֵל לִלְמוֹד אֶת</p>
</blockquote>

<blockquote>
<p>הַמַּסֶּכֶת &#8220;זְבָחִים&#8221; מִבְּלִי לְהַפְסִיק אַף רֶגַע.</p>
</blockquote>

<blockquote>
<p>וּבָעֵת הַהִיא הִתְאַכְּסֵן<a href="#fn:5" id="fnref:5" title="see footnote" class="footnote"><sup>5</sup></a> בְּבֵית רַבִּי דָוִד אִישׁ אֶחָד גָּדוֹל בַּתּוֹרָה
וְחוֹבֵב<a href="#fn:6" id="fnref:6" title="see footnote" class="footnote"><sup>6</sup></a> תַּלְמִידַי חֲכָמִים, וּשְׁמוֹ
רַבִּי מִיכַל. וְיֹאהַב רַבִּי מִיכַל אֶת הַנַּעַר אֵלִיָּהוּ אַהֲבָה</p>
</blockquote>

<blockquote>
<p>רַבָּה עַל רוֹחַב יְדִיעָתוֹ וְעוֹמֶק הֲבָנָתוֹ וַיִּשְׁתַּעֲשֵׁעַ</p>
</blockquote>

<blockquote>
<p>אִתּוֹ תָמִיד בְּדִבְרֵי תוֹרָה. וְכִרְאוֹת רַבִּי מִיכַל, כִּי עָזַב</p>
</blockquote>

<blockquote>
<p>הַנַּעַר אֶת חַדְרוֹ זֶה כִשְׁתֵּי שָׁעוֹת וְלֹא שָׁב עוֹד, וַיֵּלֶךְ</p>
</blockquote>

<blockquote>
<p>לְבַקְּשׁוֹ, וַיִּמְצָאֵהוּ יוֹשֵׁב בְּחֶדְרוֹ הַמְּיוּחָד לוֹמֵד</p>
</blockquote>

<blockquote>
<p>בְּקוֹל נָעִים, הַמְּצַלְצֵל כְּפַעֲמוֹן כֶּסֶף, אֶת הַמַּסֶּכֶת</p>
</blockquote>

<blockquote>
<p>&#8220;זְבָחִים&#8221; וְהוּא כְבָר לוֹמֵד אֶת הַדַּף הַחֲמִשִּׁים. וְלֹא הֶאֱמִין</p>
</blockquote>

<blockquote>
<p>רַבִּי מִיכַל לְמַרְאֵה עֵינָיו, וַיֹּאמֶר בְּלִבּוֹ: אֵין זֹאת כִּי</p>
</blockquote>

<p>הַנַּעַר רַק מְדַפְדֵּף<a href="#fn:7" id="fnref:7" title="see footnote" class="footnote"><sup>7</sup></a> הוּא אֶת דַּפֵּי</p>

<blockquote>
<p>הַגְּמָרָא מִבְּלִי לִלְמוֹד אֶת הַכָּתוּב בָּהֶם, כִּי אַף עַל פִּי</p>
</blockquote>

<blockquote>
<p>שֶׁהוּא נַעַר חָכָם וְגָדוֹל בְּתוֹרָה, אֲבָל אֵיכָכָה יוּכַל נַעַר</p>
</blockquote>

<blockquote>
<p>קָטָן כָּזֶה לִלְמוֹד בְּמֶשֶׁךְ שְׁתֵּי שָׁעוֹת חֲמִשִּׁים דַּפִּים</p>
</blockquote>

<blockquote>
<p>וְלָדַעַת אוֹתָם כָּרָאוּי?</p>

<p>וַיִּגַּשׁ רַבִּי מִיכַל אֶל אֵלִיָּהוּ וַיֹּאמַר:</p>

<p>– הָבָה אֲנַסְּךָ הַיּוֹדֵעַ אַתָּה אֶת הַכָּתוּב בְּכָל</p>
</blockquote>

<blockquote>
<p>הַדַּפִּים, אֲשֶׁר עָבַרְתָּ עֲלֵיהֶם, וְרָאִיתִי אִם בֶּאֱמֶת לָמֹד</p>
</blockquote>

<blockquote>
<p>לָמַדְתָּ אֶת כָּל אֵלֶּה, אוֹ רַק דַּפְדֵּף דִּפְדַפְתָּ בָּהֶם.</p>

<p>וַיַּעֵן הַנַּעַר וַיֹּאמַר:</p>

<p>– יְנַסֶּה נָא אֲדוֹנִי אוֹתִי כְּכָל אֲשֶׁר יַחְפּוֹץ.</p>
</blockquote>

<blockquote>
<p>וַיִּשְׁאַל הָרַב רַבִּי מִיכַל אֶת הַנַּעַר שְׁאֵלוֹת שׁוֹנוֹת בְּכָל הַסּוּגְיוֹת<a href="#fn:8" id="fnref:8" title="see footnote" class="footnote"><sup>8</sup></a> הַיּוֹתֵר
קָשׁוֹת אֲשֶׁר בַּמַּסֶּכֶת הַהִיא, וַיַּעֲנֵהוּ הַנַּעַר עַל כָּל</p>
</blockquote>

<blockquote>
<p>שְׁאֵלוֹתָיו, וַיְבָאֵר לְפָנָיו אֶת כָּל הָעִנְיָנִים הַקָּשִׁים,</p>
</blockquote>

<blockquote>
<p>וַיִּתְפַּלֵּא הָרַב רַבִּי מִיכַל מְאֹד וַיֹּאמַר: בָּטוּחַ אֲנִי בָךְ,</p>
</blockquote>

<blockquote>
<p>נַעַר נֶחְמָד, שֶׁתָּאִיר אֶת עֵינֵי כָּל יִשְׂרָאֵל בְּדִבְרֵי</p>
</blockquote>

<blockquote>
<p>תּוֹרָתֶךָ.</p>
</blockquote>

<blockquote>
<p>וְהַנַּעַר אֵלִיָּהוּ לֹא יָשַׁן כָּל הַלַּיְלָה וַיִּלְמוֹד עַד אוֹר הַבֹּקֶר, וְרַק כַּאֲשֶׁר הִשְׁלִים<a href="#fn:9" id="fnref:9" title="see footnote" class="footnote"><sup>9</sup></a>
גַּם אֶת הַמַּסֶּכֶת &#8220;מְנָחוֹת&#8221; עַד הַדַּף הָאַחֲרוֹן שָׁב לְחֶדְרוֹ אֲשֶׁר יָשַׁב בּוֹ תָמִיד.</p>

<p>וְלֹא רַק בַּתּוֹרָה לְבַד שָׂם הַנַּעַר מַעְיָנוֹ, כִּי</p>
</blockquote>

<blockquote>
<p>אִם עָסַק בְּכָל דְּבַר חָכְמָה וּמַדָּע עַל פִּי סְפָרִים שׁוֹנִים</p>
</blockquote>

<blockquote>
<p>בִּשְׂפַת עֵבֶר, וַיְהִי בָּקִי בְחָכְמַת הַתְּכוּנָה, הַחֶשְׁבּוֹן,</p>
</blockquote>

<blockquote>
<p>הָרְפוּאָה, הַזִמְרָה וְכָל יֶתֶר הַחָכְמוֹת הַיְדוּעוֹת בַּיָּמִים</p>
</blockquote>

<blockquote>
<p>הָהֵם.</p>

<p>וַיִּגְדַּל הַנַּעַר אֵלִיָּהוּ, וּכְכָל אֲשֶׁר</p>
</blockquote>

<blockquote>
<p>הִגְדִּיל, כֵּן גָּדַל בְּתוֹרָה וּבְחָכְמָה. וּבִמְלֹאת לוֹ שְׁלשׁ</p>
</blockquote>

<blockquote>
<p>עֶשְׂרֵה שָׁנָה הוֹסִיף עוֹד לְהִתְקַדֵּשׁ וּלְהִטָּהֵר וְלִהְיוֹת</p>
</blockquote>

<blockquote>
<p>עָסוּק רַק בְּתוֹרָה וְחָכְמָה וְיִרְאַת שָׁמַיִם, וּמֵאָז וְעַד יוֹם</p>
</blockquote>

<blockquote>
<p>מוֹתוֹ לֹא פָסַק מִלִּמּוּד הַתּוֹרָה אַף רֶגַע אֶחָד. יוֹם וָלַיְלָה,</p>
</blockquote>

<blockquote>
<p>יוֹם וָלַיְלָה הָגָה בַּתּוֹרָה, וְרַק שְׁתֵּי שָׁעוֹת בַּלַּיְלָה הָיָה</p>
</blockquote>

<blockquote>
<p>יָשֵׁן, וְגַם אֲכִילָתוֹ הָיְתָה מְעַטָּה מְאֹד, כְּדֵי שֶׁלֹּא לְבַטֵּל</p>
</blockquote>

<p>זְמַן רַב מִלִּמּוּדוֹ, וְהָיָה אוֹכַל רַק לֶחֶם שָׁרוּי<a href="#fn:10" id="fnref:10" title="see footnote" class="footnote"><sup>10</sup></a></p>

<blockquote>
<p>בְּמַיִם, וְכָל בָּשָׂר וּמַטְעַמִּים לֹא בָאוּ אֶל פִּיו מִלְבַד בִּימֵי שַׁבָּת וּמוֹעֵד.</p>

<p>וַאֲנָשִׁים רַבִּים הָיוּ בָאִים אֶל בֵּית אֲבִי</p>
</blockquote>

<blockquote>
<p>הַגָּאוֹן לִשְׁמוֹעַ תּוֹרָה מִפִּי אֵלִיָּהוּ וְלִרְאוֹת אֶת פָּנָיו</p>
</blockquote>

<blockquote>
<p>הַמְּאִירִים, וְהָיוּ מְבַטְּלִים בְּדִבְרֵיהֶם אֶת הַגָּאוֹן</p>
</blockquote>

<blockquote>
<p>מִלִּמּוּדוֹ. וְעַל כֵּן עָזַב אֶת הָעִיר וַיֵּצֵא אֶל הַיַּעַר אֲשֶׁר</p>
</blockquote>

<blockquote>
<p>מִחוּץ לָעִיר, וַיִּתְבּוֹדֵד שָׁמָּה בֵין עֲצֵי הַיַּעַר וַיִּלְמוֹד</p>
</blockquote>

<blockquote>
<p>שָׁמָּה תַחַת כִּפַּת שְׁמֵי הַתְּכֵלֶת אֲשֶׁר מִמַּעַל לְרֹאשׁוֹ</p>
</blockquote>

<blockquote>
<p>בְּקוֹל רָם, וַעֲצֵי הַיַּעַר עוֹנִים בְּהֵד קוֹלָם לְעוּמָתוֹ,</p>
</blockquote>

<blockquote>
<p>וַיֶּעֱרַב לוֹ לִמּוּדוֹ וַיְהִי לוֹ לְעֹנֶג נֶפֶשׁ, וַיִּתְקַדֵּשׁ</p>
</blockquote>

<blockquote>
<p>וַיִּטָּהֵר כְּאֶחָד מִמַּלְאֲכֵי הַשָּׁמָיִם. וְרַק כַּאֲשֶׁר נָשָׂא</p>
</blockquote>

<blockquote>
<p>לוֹ לְאִשָּׁה אֶת הַצַּדְקָנִית מָרַת חַנָּה בַּת הָרַב רַבִּי יְהוּדָה</p>
</blockquote>

<blockquote>
<p>מִקֵּידָן, שָׁב לִלְמוֹד אֶל בֵּיתוֹ, וְהִיא הִשְׁגִּיחָה עָלָיו וְלֹא</p>
</blockquote>

<blockquote>
<p>נָתְנָה לְאִישׁ לְבַטֵּל אוֹתוֹ מִלִמּוּדוֹ.</p>

<p>וְגַם כַּאֲשֶׁר בָּאוּ אֵלָיו אֲנָשִׁים לְדַבֵּר אִתּוֹ</p>
</blockquote>

<blockquote>
<p>בִּדְבַר עִנְיָנִים נִכְבָּדִים, הָיָה מַמְעִיט שִׂיחָה עַד מְאֹד, וְרַק</p>
</blockquote>

<blockquote>
<p>בְּעִנְיְנֵי תוֹרָה וְיִרְאַת אֱלֹהִים הָיוּ דְבָרָיו כָל הַיָּמִים,</p>
</blockquote>

<blockquote>
<p>וּמֵעוֹלָם לֹא הִטָּה אָזְנוֹ לִשְׁמוֹעַ אַף שִׂיחָה אַחַת שֶׁל</p>
</blockquote>

<blockquote>
<p>דְּבָרִים בְּטֵלִים.</p>

<br />
</blockquote>

<p><strong>ג. הַגָּאוֹן עוֹרֵךְ &#8220;גָּלוּת&#8221;.</strong></p>

<blockquote>
<br />
</blockquote>

<p>בְּעוֹד הַגָּאוֹן צָעִיר לְיָמִים, קִבֵּל עַל עַצְמוֹ לַעֲרוֹךְ &#8220;גָּלוּת&#8221;<a href="#fn:11" id="fnref:11" title="see footnote" class="footnote"><sup>11</sup></a> וְלִהְיוֹת נָע וְנָד</p>

<blockquote>
<p>בְּעָרֵי יִשְׂרָאֵל, וַיַּעֲבוֹר עָרִים רַבּוֹת וּבֵינֵיהֶן גַּם</p>
</blockquote>

<blockquote>
<p>בֶּרְלִין וְלִיסָה, עָרֵי אַשְׁכְּנַז, וַיִּסְבּוֹל הַרְבֵּה תְלָאוֹת</p>
</blockquote>

<blockquote>
<p>בְּדַרְכּוֹ, וְגַם הַרְבֵּה כָּבוֹד נָחַל.</p>

<p>וַיְהִי הַיּוֹם, יוֹם תַּעֲנִית אֶסְתֵּר, וְהַגָּאוֹן</p>
</blockquote>

<blockquote>
<p>נִמְצָא הַרְחֵק מֵעִיר נוֹשֶׁבֶת, וַיִּצְטַעֵר מְאֹד עַל אֲשֶׁר לֹא</p>
</blockquote>

<p>יוּכַל לִשְׁמוֹעַ אֶת קְרִיאַת הַמְּגִילָה בְּצִבּוּר<a href="#fn:12" id="fnref:12" title="see footnote" class="footnote"><sup>12</sup></a>; וַיְהִי בַדֶּרֶךְ, וַיַּרְא עֲגָלָה טְעוּנָה קְדֵרוֹת,</p>

<blockquote>
<p>וַיִּשְׂכּוֹר הַגָּאוֹן אֶת בַּעַל הָעֲגָלָה לְהוֹבִילוֹ אֶל הָעִיר</p>
</blockquote>

<blockquote>
<p>הַקְּרוֹבָה. אוּלָם בַּדֶּרֶךְ נִכְשְׁלָה הָעֲגָלָה וַתִּפּוֹל,</p>
</blockquote>

<blockquote>
<p>וַיִּפּוֹל גַּם הַגָּאוֹן, וְעָלָיו נָפְלוּ הַקְּדֵרוֹת הַנִּשְׁבָּרוֹת.</p>
</blockquote>

<blockquote>
<p>וַיִּחַר אַף הָעֶגְלוֹן עַל הַהֵיזֶק הָרַב שֶׁהָיָה לוֹ, וַיִּשְׁפּוֹךְ</p>
</blockquote>

<blockquote>
<p>אֶת חֲמָתוֹ עַל הַגָּאוֹן וַיַּכֵּהוּ מַכּוֹת רַבּוֹת, אַךְ הַגָּאוֹן</p>
</blockquote>

<blockquote>
<p>לֹא דִבֵּר דָּבָר לְהָאִישׁ הַהוּא וְלֹא גִלָּה לְפָנָיו מִי הוּא,</p>
</blockquote>

<blockquote>
<p>וַיִּמָּלֵט עַל נַפְשׁוֹ וַיָּבוֹא רַגְלִי אֶל הָעִיר הַקְּרוֹבָה; אַךְ</p>
</blockquote>

<blockquote>
<p>בְּבוֹאוֹ שָׁמָּה כְּבָר נִקְרְאָה הַמְּגִילָה בְכָל בָּתֵּי הַתְּפִלָּה</p>
</blockquote>

<blockquote>
<p>אֲשֶׁר בָּעִיר הַהִיא, וַיִּשְׂכּוֹר לוֹ הַגָּאוֹן עֲשָׂרָה אֲנָשִׁים</p>
</blockquote>

<blockquote>
<p>וַיְשַׁלֵּם לְכָל אֶחָד שְׁנֵי זְהוּבִים, לְמַעַן יִשְׁמְעוּ בְקָרְאוֹ</p>
</blockquote>

<blockquote>
<p>אֶת הַמְּגִילָה לִפְנֵיהֶם.</p>

<p>בְּעֶרֶב פֶּסַח הִגִּיעַ רַבֵּנוּ אֵלִיָּהוּ הַגּוֹלֶה</p>
</blockquote>

<blockquote>
<p>לְעִיר זַלְקוֹב אֲשֶׁר בִּמְדִינַת גַּלִּיצִיָּה, וַיָּבֹא אֶל הָרַב</p>
</blockquote>

<blockquote>
<p>אֲשֶׁר בָּעִיר הַהִיא, וַיְבַקֵּשׁ מִמֶּנּוּ כִּי יִקָּחֵהוּ אִתּוֹ</p>
</blockquote>

<blockquote>
<p>לִימֵי הַפֶסַח לֶאֱכוֹל עַל שֻׁלְחָנוֹ, וְהָרַב אֲשֶׁר לֹא יָדַע כִּי</p>
</blockquote>

<blockquote>
<p>זֶה הוּא הַגָּאוֹן מִוִּילְנָה, שְׁאָלָהוּ: מַדּוּעַ זֶה, בְּנִי,</p>
</blockquote>

<blockquote>
<p>בָּחַרְתָּ לָשֶׁבֶת רַק עַל שֻׁלְחָנִי? הַאֵין גְּבִירִים מַכְנִיסֵי</p>
</blockquote>

<blockquote>
<p>אוֹרְחִים בְּעִירֵנוּ אֲשֶׁר יִקָּחוּךָ אִתָּם? וַיַּעֵן הַגָּאוֹן:</p>
</blockquote>

<blockquote>
<p>רְצוֹנִי לָחוֹג אֶת חַג הַפֶּסַח דַּוְקָא בְּבֵיתְךָ, רַבִּי וּמוֹרִי,</p>
</blockquote>

<blockquote>
<p>מִפְּנֵי שֶׁבָּטוּחַ אֲנִי כִי בְבֵיתְךָ נַעֲשֶׂה הַכֹּל בְּהֶכְשֵׁר עַל</p>
</blockquote>

<blockquote>
<p>צַד הַיּוֹתֵר טוֹב, וַיַּעַשֹ הָרַב כְּבַקָּשָׁתוֹ.</p>

<p>וּבַלַּיְלָה כַּאֲשֶׁר הֵחֵלוּ לְסַדֵר אֶת הַשֻּׁלְחָן</p>
</blockquote>

<blockquote>
<p>וְלַעֲרוֹךְ אוֹתוֹ כְהִלְכָתוֹ, שָׁאַל הָרַב אֶת אוֹרְחוֹ, אִם רוֹצֶה</p>
</blockquote>

<blockquote>
<p>הוּא לָצֵאת אֶת חוֹבָתוֹ בַּעֲרִיכַת הַסֵּדֶר שֶׁל בַּעַל הַבַּיִת, אוֹ</p>
</blockquote>

<blockquote>
<p>כִי יַעֲרֹךְ אֶת הַסֵּדֶר בִּפְנֵי עַצְמוֹ? וַיַּעַן הַגָּאוֹן: אִם נָא</p>
</blockquote>

<blockquote>
<p>מָצָאתִי חֵן בְּעֵינֶיךָ וְעָשִׂיתָ לְעַבְדְּךָ סֵדֶר לְבָד. וַיַּעַשׂ</p>
</blockquote>

<blockquote>
<p>הָרַב כְּדִבְרֵי הַגָּאוֹן. וַיִּתְבּוֹנֵן הָרַב אֶל הַנְהָגַת אוֹרְחוֹ</p>
</blockquote>

<blockquote>
<p>בְּעִנְיְנֵי הַסֵּדֶר, וַיַּרְא וְהִנֵּה הוּא עוֹשֶׂה בָהֶם שִׁנּוּיִים</p>
</blockquote>

<blockquote>
<p>רַבִּים מִמִּנְהָג שֶׁנָהֲגוּ מִכְּבָר. וַיֵּרַע הַדָּבָר בְּעֵינֵי</p>
</blockquote>

<blockquote>
<p>הָרַב עַל אֲשֶׁר יָעִיז אַבְרֵךְ צָעִיר כָּמוֹהוּ לְשַׁנּוֹת</p>
</blockquote>

<blockquote>
<p>מִמִּנְהָגִים מְקֻבָּלִים עַל יְדֵי חַכְמֵי יִשְׂרָאֵל מִדּוֹר דּוֹר.</p>
</blockquote>

<blockquote>
<p>וּבְיוֹם הַמָּחֳרָת בַּבֹּקֶר הִתְאוֹנֵן הָרַב בְּאָזְנֵי לוֹמְדֵי</p>
</blockquote>

<blockquote>
<p>הָעִיר וַחֲכָמֶיהָ עַל הָאוֹרֵחַ, וַיֹּאמְרוּ הַלּוֹמְדִים כִּי צָרִיךְ</p>
</blockquote>

<blockquote>
<p>לְנַסּוֹת אוֹתוֹ אִם הוּא גָּדוֹל בַּתּוֹרָה, וְאָז לֹא יַעֲשׂוּ לוֹ</p>
</blockquote>

<blockquote>
<p>דָבָר, וְאִם לֹא – וְיַעֲנִישׁוּהוּ קָשֶׁה עַל גַאֲוַת רוּחוֹ וְעַל</p>
</blockquote>

<blockquote>
<p>הֵעִיזוֹ לְשַׁנּוֹת מִמִּנְהָגִים מְקֻבָּלִים. וַיְהִי בִּשְׁעַת</p>
</blockquote>

<blockquote>
<p>סְעֻדַּת הַצָּהֳרַיִם, וַיִּפְצַר הָרַב בְּאוֹרְחוֹ שֶׁיֹּאמַר לְפָנָיו</p>
</blockquote>

<blockquote>
<p>אֵיזֶה דִבְרֵי תוֹרָה, וְלֹא חָפֵץ הַגָּאוֹן לַעֲשׂוֹת כְּדִבְרֵי הָרַב,</p>
</blockquote>

<blockquote>
<p>כִּי הָיָה עָנָו גָּדוֹל מְאֹד, וְלֹא חָפֵץ לְהִתְפָּאֵר בְּתוֹרָתוֹ.</p>
</blockquote>

<blockquote>
<p>וַיֹּאמֶר אֵלָיו הָרַב: אִם כֵּן הָבָה אֹמַר אֲנִי לְפָנֶיךָ דִּבְרֵי</p>
</blockquote>

<blockquote>
<p>תוֹרָה, אִם אַךְ תּוּכַל לְהָבִין אֶת דְּבָרָי! וַיְנַעְנֵעַ לוֹ</p>
</blockquote>

<blockquote>
<p>הַגָּאוֹן בְּרֹאשׁוֹ לְאוֹת כִּי הָבֵן יָבִין אֶת דְּבָרָיו. וַיֹּאמֶר</p>
</blockquote>

<blockquote>
<p>לְפָנָיו הָרַב מִמִּבְחַר חִדּוּשֵׁי תוֹרָתוֹ, וְהַגָּאוֹן שָׁמַע אֶת</p>
</blockquote>

<blockquote>
<p>דְּבָרָיו וְלֹא הִפְסִיק אֶת דִּבְרֵי הָרַב כְּדֶרֶךְ הַלּוֹמְדִים וְלֹא</p>
</blockquote>

<blockquote>
<p>הוֹצִיא אַף הֶגֶה מִפִּיו. וַיֹּאמֶר הָרַב בְּלִבּוֹ: אֵין זֹאת כִּי אִם</p>
</blockquote>

<blockquote>
<p>נִשְׂגָּבִים הַדְּבָרִים מִבִּינַת הָאוֹרֵחַ וְאֵינוֹ יָכוֹל לְהָבִין</p>
</blockquote>

<blockquote>
<p>אוֹתָם. וַיֹּאמֶר הָרַב בְּקֶצֶף: אוּלַי אֵינְךָ מֵבִין אֶת דְּבָרַי,</p>
</blockquote>

<blockquote>
<p>הִנְנִי וְאֶחֱזוֹר עֲלֵיהֶם עוֹד פַּעַם וּבְיֶתֶר בֵּאוּר לְמַעַן</p>
</blockquote>

<blockquote>
<p>תְּבִינֵם. וַיַּעַן הַגָּאוֹן: לָמָּה לַאֲדוֹנִי לְהַטְרִיחַ אֶת עַצְמוֹ</p>
</blockquote>

<blockquote>
<p>וְלַחֲזוֹר עַל דְּבָרָיו, הִנְנִי וְאֶחֱזוֹר אֲנִי עַל דִּבְרֵי</p>
</blockquote>

<blockquote>
<p>אֲדוֹנִי! – וַיַּחֲזוֹר הָאוֹרֵחַ עַל דִּבְרֵי הָרַב בִּדְבָרִים</p>
</blockquote>

<blockquote>
<p>קְצָרִים, אֲבָל בְּרוּרִים וּמְבוֹאָרִים, וְאַף שֶׁלֹּא חִדֵּשׁ בָּהֶם</p>
</blockquote>

<blockquote>
<p>הַגָּאוֹן דָּבָר מִדַּעַת עַצְמוֹ, בְּכָל זֹאת נוֹכַח הָרַב כִּי הֵבִין</p>
</blockquote>

<blockquote>
<p>הָאוֹרֵחַ הֵיטֵב אֶת כַּוֶּנַת דְּבָרָיו, וַיִּמְסוֹר אֶת</p>
</blockquote>

<p>תַּמְצִיתָן<a href="#fn:13" id="fnref:13" title="see footnote" class="footnote"><sup>13</sup></a> בִּדְבָרִים מְעַטִּים</p>

<blockquote>
<p>וּבְרוּרִים. וַיֵּדַע הָרַב כִּי אוֹרְחוֹ זֶה גָּדוֹל בְּיִשְׂרָאֵל הוּא</p>
</blockquote>

<blockquote>
<p>וַיְחַלֵּק לוֹ רֹב כָּבוֹד, וַיֹּאכַל עַל שֻׁלְחָנוֹ כָּל יְמֵי</p>
</blockquote>

<blockquote>
<p>הַפֶּסַח. וּבְאִסְרוּ חַג שֶׁל פֶּסַח הִשְׁכִּים הַגָּאוֹן בַּבֹּקֶר,</p>
</blockquote>

<blockquote>
<p>וּבְטֶרֶם יֵלֵךְ לְדַרְכּוֹ עָזַב בַּחֲדַר מִשְׁכָּבוֹ עַל הַשֻּׁלְחָן</p>
</blockquote>

<blockquote>
<p>כֶּסֶף עִם רְשִׁימַת תַּשְׁלוּמַי מְזוֹנוֹתָיו, שֶׁאָכַל בְּכָל יְמֵי</p>
</blockquote>

<blockquote>
<p>הַפֶּסַח עַל שֻׁלְחַן הָרַב.</p>

<p>פַּעַם אַחַת בָּא הַגָּאוֹן לְעִיר קְטַנָּה בְמְדִינַת</p>
</blockquote>

<blockquote>
<p>פּוֹלִין, וַיָּבֹא לְבֵית הַמִּדְרָשׁ בְּלֵיל יוֹם הַחֲמִישִׁי</p>
</blockquote>

<blockquote>
<p>בַּשָּׁבוּעַ, וַיִּלְמוֹד שָׁם כָּל הַלַּיְלָה בְּלִי הֶפְסֵק, וּלְמָחָר</p>
</blockquote>

<blockquote>
<p>בַּבֹּקֶר אַחַר תְּפִלַּת שַׁחֲרִית, בְּשׁוּב הַמִּתְפַּלְּלִים</p>
</blockquote>

<blockquote>
<p>לְבָתֵּיהֶם, רָאָה הַגָּאוֹן וְהִנֵּה אִשָּׁה זְקֵנָה אַחַת מַגֶּשֶׁת</p>
</blockquote>

<blockquote>
<p>אֹכֶל לְאִישׁ זָקֵן עִוֵּר בִּשְׁתֵּי עֵינָיו, שֶׁיָשַׁב עָטוּף</p>
</blockquote>

<blockquote>
<p>בְּטַלִית וּתְפִילִין כָּל הַיּוֹם, וַיִּלְמֹד בִּקְדוּשָׁה וּבְטַהֲרָה.</p>
</blockquote>

<blockquote>
<p>וּבִשְׁעַת הָאֲכִילָה אָמַר הַזָּקֵן הָעִוֵּר אֶל הַזְקֵנָה: רְאִי נָא,</p>
</blockquote>

<blockquote>
<p>מִי הוּא פֹּה בְּבֵית הַמִּדְרָשׁ, שֶׁלָמַד בְּלַחַשׁ כָּל הַלַּיְלָה?</p>
</blockquote>

<blockquote>
<p>קוֹלוֹ שֶׁל הָאִישׁ מוּזָר הוּא לִי, עוֹבֵר אוֹרֵחַ הוּא בְוַדַּי, אִישׁ</p>
</blockquote>

<blockquote>
<p>קָדוֹשׁ מְאֹד הוּא. בַּקְּשִׁי נָא אוֹתוֹ, כִּי יֹאכַל אִתִּי סְעֻדַּת</p>
</blockquote>

<blockquote>
<p>שַׁחֲרִית. – וַתַּעַשׂ הַזְקֵנָה כְדִבְרֵי הָעִוֵּר, וַתִּקְרָא אֶת</p>
</blockquote>

<blockquote>
<p>הָאוֹרֵחַ לֶאֱכֹל אִתָּם לֶחֶם, וְלֹא אָבָה הַגָּאוֹן בָּרִאשׁוֹנָה</p>
</blockquote>

<blockquote>
<p>לְמַלְּאוֹת אַחֲרֵי דְבָרֶיהָ, כִּי אָמַר פֶּן יִמְעַט הַלֶּחֶם</p>
</blockquote>

<blockquote>
<p>לִשְׁנֵיהֶם, וַיִּפְצַר בּוֹ הַזָּקֵן וַיֹּאמַר: יֵשׁ וְיֵשׁ אִתָּנוּ</p>
</blockquote>

<blockquote>
<p>לֶחֶם רַב, כִּי אִשְׁתִּי הַזְּקֵנָה הוֹלֶכֶת תָּמִיד אֶל בָּתֵּי</p>
</blockquote>

<blockquote>
<p>הָרֵיחַיִם וְאוֹסֶפֶת שָׁמָּה, בְּרִשְׁיוֹן הַבְּעָלִים, אֶת שְׁאֵרִית</p>
</blockquote>

<blockquote>
<p>אֲבַק הַקֶּמַח הַנִּמְצָא שָׁמָּה, וּמִזֶה אָנוּ אוֹכְלִים לָשׂוֹבַע</p>
</blockquote>

<blockquote>
<p>וּמְפַרְנְסִים עַל שֻׁלְחָנֵנוּ גַּם אֵיזֶה עֲנִיִּים לוֹמְדֵי תוֹרָה.</p>
</blockquote>

<blockquote>
<p>וַיְמַלֵּא הַגָּאוֹן אֶת בַּקָּשַׁת הַזָקֵן וַיֹּאכְלוּ יַחַד</p>
</blockquote>

<blockquote>
<p>וַיִּשְׂבְּעוּ וַיְבָרְכוּ אֶת אֲדֹנָי.</p>

<p>לִפְנוֹת עֶרֶב בִּקֵּשׁ הַזָקֵן אֶת הַגָּאוֹן, כִּי</p>
</blockquote>

<blockquote>
<p>יִתְאַרֵחַ בְּבֵיתוֹ גַּם בְּיוֹם הַשַּׁבָּת, וַיְסַפֵּר לוֹ הַזָקֵן,</p>
</blockquote>

<blockquote>
<p>כִּי בְּשַׁבָּת קֹדֶשׁ הוּא מִתְנַהֵג כְּמִנְהַג בַּעֲלֵי הַבָּתִּים</p>
</blockquote>

<blockquote>
<p>הָעֲשִׁירִים, כִּי אִשְׁתּוֹ הַזְקֵנָה בָאָה תָמִיד בְבֵית</p>
</blockquote>

<blockquote>
<p>הַמִּטְבְּחַיִם, שֶׁשָׁמָּה שׁוֹחֲטִים אֶת הָעוֹפוֹת וְשָׁמָּה הִיא</p>
</blockquote>

<blockquote>
<p>מוֹרֶטֶת אֶת נוֹצוֹת הַתַּרְנְגוֹלוֹת וְהָאַוָּזִים הַנִּשְׁחָטִים</p>
</blockquote>

<blockquote>
<p>כְּדֵי לְהָקֵל עַל הַשְּׁפָחוֹת, וּבִשְׂכַר טִרְחָתָהּ הִיא מְקַבֶּלֶת</p>
</blockquote>

<blockquote>
<p>אֶת רַגְלֵי הָעוֹפוֹת וְגֻלְגּלוֹתֵיהֶם, וּמִבְּשַׂר הָעוֹפוֹת הָאֵלֶּה</p>
</blockquote>

<blockquote>
<p>הִיא מְכִינָה אֶת כָּל הַדָּרוּשׁ לִימֵי הַשַּׁבָּת. וַיַּעַשֹ הַגָּאוֹן</p>
</blockquote>

<blockquote>
<p>אֶת בַּקָּשַׁת הַזָקֵן וַיֹּאכַל עַל שֻׁלְחָנוֹ כָל סְעֻדּוֹת</p>
</blockquote>

<blockquote>
<p>הַשַּׁבָּת. וּבִהְיוֹת הַגָּאוֹן בְּבֵית הַזָקֵן הַהוּא רָאָה, כִּי</p>
</blockquote>

<blockquote>
<p>אֲנָשִׁים רַבִּים מִבְּנֵי הָעֲנִיִּים, תַּלְמִידַי חֲכָמִים וְיִרְאֵי</p>
</blockquote>

<blockquote>
<p>אֱלֹהִים אוֹכְלִים עַל שֻׁלְחָנוֹ בְיוֹם הַשַּׁבָּת וּשְׂמֵחִים עַל</p>
</blockquote>

<blockquote>
<p>הַמַּאֲכָלִים הָעֲרוּכִים לִפְנֵיהֶם. וַיִּצְטָעֵר הַגָּאוֹן מְאֹד עַל</p>
</blockquote>

<blockquote>
<p>כִּי נִמְצָא אִישׁ אֶחָד הַמִּסְתַּפֵּק בְּמוּעָט יוֹתֵר מִמֶּנוּ,</p>
</blockquote>

<blockquote>
<p>וַיְקַבֵּל עַל עַצְמוֹ לִבְלִי לֵיהָנוֹת מִן הַמַּאֲכָלִים יוֹתֵר</p>
</blockquote>

<blockquote>
<p>מִכְּדֵי לְהַחַיוֹת אֶת נַפְשׁוֹ.</p>

<p>בְּשֶׁבֶת רַבֵּנוּ אֵלִיָּהוּ בִימֵי גָלוּתוֹ בְעִיר</p>
</blockquote>

<blockquote>
<p>לִיסָה, נוֹדַע לְיוֹשְׁבַי הָעִיר, כִּי הָאִישׁ הַגּוֹלֶה הַשּׁוֹכֵן</p>
</blockquote>

<blockquote>
<p>בְּקִרְבָּם, הוּא הַגָּאוֹן רַבֵּנוּ אֵלִיָּהוּ מִוִּילְנָה, אֲשֶׁר</p>
</blockquote>

<blockquote>
<p>כְּבָר יָצָא שֵׁם תְּהִלָּתוֹ בְּכָל הָאָרֶץ, וַיְחַלְּקוּ לוֹ כָבוֹד</p>
</blockquote>

<blockquote>
<p>גָּדוֹל וַיְשַׁלְחוּ אוֹתוֹ בְמֶרְכָּבָה עַד בֶּרְלִין. וּבְטֶרֶם יִסַּע</p>
</blockquote>

<p>שָׁמָּה שָׁלְחוּ נִכְבַּדֵי עִיר לִיסָה מִכְתָּב לְפַרְנְסֵי<a href="#fn:14" id="fnref:14" title="see footnote" class="footnote"><sup>14</sup></a></p>

<blockquote>
<p>עֲדַת יִשְׂרָאֵל בְּבֶרְלִין, כִּי אִישׁ אֱלֹהִים</p>
</blockquote>

<blockquote>
<p>קָדוֹשׁ יָסוּר אֶל עִירָם. וְרֹאשׁ פַּרְנְסֵי עֲדַת יִשְׂרָאֵל</p>
</blockquote>

<blockquote>
<p>בְּבֶרְלִין בַּיָּמִים הָהֵם הָיָה הַגְבִיר רַבִּי יַעֲקֹב צְבִי, אִישׁ</p>
</blockquote>

<blockquote>
<p>צַדִּיק וְיָשָׁר, מַרְבֶּה לַעֲשׂוֹת טוֹב וָחֶסֶד עִם כָּל אִישׁ</p>
</blockquote>

<blockquote>
<p>וְאוֹהֵב חֲכָמִים וּמְכַבְּדָם. וַיְהִי כִשְׁמוֹעַ הַפַּרְנֵס רַבִּי</p>
</blockquote>

<blockquote>
<p>יַעֲקֹב צְבִי, כִּי זֶה הָאִישׁ הַמְּהוּלָל, הַגָּאוֹן הַנּוֹדָע</p>
</blockquote>

<blockquote>
<p>רַבֵּנוּ אֵלִיָּהוּ, יָסוּר אֶל עִירָם בְּקֶרֶב הַיָּמִים, וַיְמַהֵר אֶל</p>
</blockquote>

<blockquote>
<p>הַשָּׂר הַמְּמוּנֶה עַל הַפּוֹסְטָה וַיְבַקֵּשׁ מִמֶּנּוּ, כִּי כַאֲשֶׁר</p>
</blockquote>

<blockquote>
<p>יָבוֹא בְּמֶרְכֶּבֶת הַפּוֹסְטָה אִישׁ אֶחָד בְּשֵׁם אֵלִיָּהוּ</p>
</blockquote>

<blockquote>
<p>מִוִּילְנָה, יְמַהֵר לְהוֹדִיעַ לוֹ. וַיַּבְטִיחַ הַשָּׂר לַעֲשׂוֹת</p>
</blockquote>

<blockquote>
<p>כִּדְבָרָיו. וְהַפַּרְנֵס רַבִּי יַעֲקֹב צְבִי פִאֵר אֶת בֵּיתוֹ</p>
</blockquote>

<blockquote>
<p>וַיְקַשֵּׁט אוֹתוֹ בְכָל מִינֵי פְאֵר וְהָדָר לִהְיוֹת לְמָעוֹן</p>
</blockquote>

<blockquote>
<p>לְהַצַּדִּיק וְהַגָּאוֹן הַגָּדוֹל הַזֶּה.</p>

<p>וּבִשְׁכוּנַת הַפַּרְנֵס רַבִּי יַעֲקֹב צְבִי גָר אַחַד</p>
</blockquote>

<blockquote>
<p>הַפְּרוֹפֵיסוֹרִים הַמְּלוּמָדִים, אֲשֶׁר בָּאוּנִיבֶרְסִיטָה</p>
</blockquote>

<blockquote>
<p>הַבֶּרְלִינִית. וְכִרְאוֹת הַמְּלוּמָד הַהוּא אֶת הַהֲכָנָה הָרַבָּה</p>
</blockquote>

<blockquote>
<p>שֶׁהַפַּרְנֵס עוֹשֶׂה לְבֵיתוֹ, שְׁאָלָהוּ: מַה כָּל הַחֲרָדָה הַזֹאת?</p>
</blockquote>

<blockquote>
<p>וַיְסַפֵּר לוֹ הַפַּרְנֵס אֶת כָּל הַדְּבָרִים הָאֵלֶּה וַיַּגֵּד לוֹ,</p>
</blockquote>

<blockquote>
<p>כִּי הַגָּאוֹן הַנָּכוֹן לָסוּר אֶל בֵּיתוֹ הוּא גַם מְלוּמָד גָּדוֹל</p>
</blockquote>

<blockquote>
<p>בְּכָל חָכְמוֹת הָעוֹלָם.</p>

<p>וּבְיוֹם הַשִּׁשִּׁי לְעֵת הַצָּהֳרַיִם בָּא הַגָּאוֹן</p>
</blockquote>

<blockquote>
<p>אֶל עִיר בֶּרְלִין וַיָּסַר אֶל בֵּית הַפַּרְנֵס רַבִּי צְבִי, וְכָל</p>
</blockquote>

<blockquote>
<p>גְדוֹלֵי חַכְמֵי יִשְׂרָאֵל הַנִּמְצָאִים בְּבֶרְלִין בָּאוּ לִרְאוֹת</p>
</blockquote>

<blockquote>
<p>אֶת פְּנֵי הַגָּאוֹן וְלִשְׁמוֹעַ דִּבְרֵי תוֹרָה מִפִּיו. וְכִרְאוֹת</p>
</blockquote>

<blockquote>
<p>הַפְּרוֹפֵיסוֹר הַהוּא אֶת כָּל אֵלֶּה וַיִּשְׁתּוֹקֵק לָבוֹא גַם הוּא</p>
</blockquote>

<blockquote>
<p>בִדְבָרִים עִם הַגָּאוֹן הַצָּעִיר-לְיָמִים הַזֶה, וַיַּגֵּד אֶת חֶפְצוֹ</p>
</blockquote>

<blockquote>
<p>זֶה בְאָזְנַי הַפַּרְנֵס; אַךְ הַפַּרְנֵס לֹא מָצָא עֹז בְּנַפְשׁוֹ</p>
</blockquote>

<blockquote>
<p>לְדַֽבֵּר עִם הַגָּאוֹן בְּיוֹם הַשַּׁבָּת דְּבָרִים שֶׁל חוֹל,</p>
</blockquote>

<blockquote>
<p>וַיְחַכֶּה עַד מוֹצָאֵי שַׁבָּת אַחֲרֵי בִרְכַּת הַהַבְדָּלָה, וְאָז</p>
</blockquote>

<blockquote>
<p>סִפַּר לְהַגָּאוֹן אֶת בַּקָּשַׁת הַפְּרוֹפֵיסוֹר, וַיִּתֵּן הַגָּאוֹן</p>
</blockquote>

<blockquote>
<p>רְשׁוּת לְהַפְּרוֹפֵיסוֹר לָבוֹא לְפָנָיו. וַיַּעֲרוֹךְ הַפְּרוֹפֵיסוֹר</p>
</blockquote>

<blockquote>
<p>לִפְנֵי הַגָּאוֹן שְׁאֵלָה אַחַת בְּחָכְמַת הַתְּכוּנָה, שְׁאֵלָה אֲשֶׁר</p>
</blockquote>

<blockquote>
<p>זֶה שָׁלשׁ שָׁנִים מִתְקַשִּׁים בָּהּ גְדוֹלֵי הַחֲכָמִים</p>
</blockquote>

<blockquote>
<p>וְהַמְּלוּמָדִים בְּאַשְׁכְּנַז וְלֹא יָכְלוּ לִמְצוֹא עָלֶיהָ</p>
</blockquote>

<blockquote>
<p>תְּשׁוּבָה. כִּשְׁמוֹעַ הַגָּאוֹן אֶת דִּבְרֵי הַשְּׁאֵלָה הַהִיא,</p>
</blockquote>

<blockquote>
<p>רָשַׁם עַל הַגִּלָּיוֹן אֲשֶׁר לְפָנָיו בְּעִפָּרוֹן צִיּוּרִים</p>
</blockquote>

<blockquote>
<p>שׁוֹנִים, שֶׁעַל פִּיהֶם נִתְבָּאֲרוּ וְנִתְבָּרְרוּ לְהַפְּרוֹפֵיסוֹר</p>
</blockquote>

<blockquote>
<p>כָּל הַסְּפֵקוֹת וְהַקּוּשְׁיוֹת בָּעִנְיָן הַזֶּה. וַיִּשְׂמַח</p>
</blockquote>

<blockquote>
<p>הַפְּרוֹפֵיסוֹר שִׂמְחָה גְדוֹלָה עַד מְאֹד וַיֵּצֵא מִבֵּית הַפַּרְנֵס</p>
</blockquote>

<blockquote>
<p>רַבִּי יַעֲקֹב צְבִי מָלֵא רָצוֹן, וְהַפַּרְנֵס וְעוֹד אֲחָדִים</p>
</blockquote>

<blockquote>
<p>מִנִּכְבַּדֵי הָעִיר וּגְבִירֶיהָ לִוּוּ אֶת הַפְּרוֹפֵיסוֹר עַל</p>
</blockquote>

<blockquote>
<p>דַּרְכּוֹ מְעַט וּבְרִדְתָּם מֵעַל הַמַּעֲלוֹת, אָמַר לָהֶם</p>
</blockquote>

<blockquote>
<p>הַפְּרוֹפֵיסוֹר: &quot;דְּעוּ לָכֶם, כִּי הָאִישׁ הָאוֹרֵחַ, הַיּוֹשֵׁב</p>
</blockquote>

<blockquote>
<p>בְּבֵיתְכֶם, הוּא אַחֵד הָאֲנָשִׁים הַיּוֹתֵר גְּדוֹלִים בָּעוֹלָם.</p>
</blockquote>

<blockquote>
<p>בִּדְבָרָיו הַמְּעַטִּים הֵאִיר עֵינֵי לִפְתּוֹר לִי אֶת הַשְׁאֵלָה</p>
</blockquote>

<blockquote>
<p>הַגְּדוֹלָה, אֲשֶׁר אָמַרְנוּ: אֵין אִישׁ בְּכָל הָעוֹלָם יוֹדֵעַ</p>
</blockquote>

<blockquote>
<p>לִפְתּוֹר אוֹתָהּ&quot;.</p>

<p>וּבַלַּיְלָה הַהוּא לֹא שָׁקַט וְלֹא נָח</p>
</blockquote>

<blockquote>
<p>הַפְּרוֹפֵיסוֹר. וַיּוֹדִיעַ זֹאת בְּבֵית הָאוּנִיבֵרְסִיטָה,</p>
</blockquote>

<blockquote>
<p>וַיִּוָּעֲדוּ יַחְדָּו כָּל הַפְּרוֹפֵיסוֹרִים וַיַּחֲלִיטוּ כָּל</p>
</blockquote>

<blockquote>
<p>הַמְּלֻמְּדִים וְכָל תַּלְמִידֵיהֶם, לְהִתְאַסֵּף לְיוֹם הַמָּחֳרָת</p>
</blockquote>

<blockquote>
<p>לִרְאוֹת אֶת פְּנֵי הַגָּאוֹן וּלְהוֹדוֹת לוֹ וְלַעֲשׂוֹת לוֹ יְקָר</p>
</blockquote>

<blockquote>
<p>וּגְדוּלָה כְעֶרְכּוֹ, אַךְ כְּאוֹר הַבֹּקֶר וְהִנֵּה הַגָּאוֹן,</p>
</blockquote>

<p>כְּדַרְכּוֹ תָמִיד, חָמַק<a href="#fn:15" id="fnref:15" title="see footnote" class="footnote"><sup>15</sup></a> עָבַר לְדַרְכּוֹ וּלְמַסָּעֵהוּ, וַיְבַקְּשׁוּהוּ וְלֹא מְצָאוּהוּ.</p>

<blockquote>
<p>וְכִרְאוֹת הַגָּאוֹן כִּי אִי אֶפְשָׁר לוֹ עוֹד לָלֶכֶת בַּגּוֹלָה וְלִבְלִי הַכִּירֵהוּ עוֹד, הֶחֱלִיט לָשׁוּב לְעִירוֹ.</p>

<p>וְהַנְּדוּדִים וְהֶעָמָל, אֲשֶׁר שָׂבַע הַגָּאוֹן</p>
</blockquote>

<blockquote>
<p>בְּלֶכְתּוֹ בַּגּוֹלָה רַגְלִי, הִכְשִׁילוּ אֶת כֹּחוֹ וַיֶּחֱלֶה</p>
</blockquote>

<blockquote>
<p>בְּרַגְלָיו, וְלֹא יָכֹל עוֹד לָלֶכֶת, וַיִּשְׂכֹּר לוֹ הַגָּאוֹן</p>
</blockquote>

<blockquote>
<p>עֲגָלָה, וַיִּסַּע בָּהּ יוֹמָם וָלַיְלָה. וַיִּקְצֹב הַגָּאוֹן</p>
</blockquote>

<blockquote>
<p>לְהָעֶגְלוֹן מִלְבַד שְׂכַר הַנְּסִיעָה הַקְּצוּבָה עוֹד סְכוּם יָדוּעַ,</p>
</blockquote>

<blockquote>
<p>בִּכְדֵי שֶׁיְחַכֶּה לוֹ הָעֶגְלוֹן בְּכָל עֵת שֶׁיַעֲמֹד לְהִתְפַּלֵל.</p>
</blockquote>

<blockquote>
<p>וּפַעַם אַחַת כַּאֲשֶׁר עָמַד הַגָּאוֹן בִּתְפִלַּת &quot;שְׁמוֹנֶה</p>
</blockquote>

<blockquote>
<p>עֶשְׂרֵה&quot;, דָפַק הֶעָלוֹן אֶת סוּסָיו וַיֵּעָלֵם, וְכָל חֶפְצֵי</p>
</blockquote>

<blockquote>
<p>הַגָּאוֹן וְכֵלָיו, אֲשֶׁר נָשָׂא אִתּוֹ, נִשְׁאֲרוּ בָעֲגָלָה, וְהוּא</p>
</blockquote>

<blockquote>
<p>בָא אֶל עִירוֹ בְרַגְלָיו, וְלֹא הִתְאוֹנֵן עַל הָעֶגְלוֹן עַל הָעַוְלָה</p>
</blockquote>

<blockquote>
<p>הָרַבָּה, אֲשֶׁר עָשָׂה לוֹ.</p>

<br />
</blockquote>

<p><strong>ד. יְמֵי הַגָּאוֹן הָאַחֲרוֹנִים.</strong></p>

<blockquote>
<br />
</blockquote>

<blockquote>
<p>וַיְהִי כְשׁוּב הַגָּאוֹן אֶל עִיר וִילְנָה</p>
</blockquote>

<blockquote>
<p>וַיְקַבְּלוּהוּ נִכְבַּדֵי הָעִיר בְּכָבוֹד גָּדוֹל, וְלֹא נָתְנוּ לוֹ</p>
</blockquote>

<blockquote>
<p>עוֹד לַעֲזוֹב אֶת עֲדָתָם, כִּי רָאוּ עַד כַּמָּה הֶחֱלִישׁוּ עִנּוּיֵי</p>
</blockquote>

<blockquote>
<p>הַדֶּרֶךְ אֶת כֹּחוֹ, וַיַּקְצִיבוּ לוֹ סְכוּם יָדוּעַ לְפַרְנָסַת</p>
</blockquote>

<blockquote>
<p>בֵּיתוֹ, וַיִּשְׁלְחוּ לוֹ אֶת הַכֶּסֶף הַקָּצוּב עַל יְדֵי אַחַד</p>
</blockquote>

<blockquote>
<p>הַשַּׁמָּשִׁים. וְאוּלָם הַשַּׁמָּשׁ הַהוּא לֹא מָסַר לְהַגָאוֹן אֶת</p>
</blockquote>

<blockquote>
<p>כָּל הַכֶּסֶף הַנִּתָּן עַל יָדוֹ, כִּי אִם חֵלֶק קָטָן מִמֶּנּוּ, וְאֶת</p>
</blockquote>

<blockquote>
<p>הַשְּׁאָר לָקַח לוֹ לְעַצְמוֹ. וַיִּסְבּוֹל הַגָּאוֹן וּבְנֵי בֵיתוֹ</p>
</blockquote>

<blockquote>
<p>רָעָב וּמַחֲסוֹר. אוּלָם לֹא גִלָּה מִזֶה לְאִישׁ, לְמַעַן לֹא יִכָּלֵם</p>
</blockquote>

<blockquote>
<p>הַשַּׁמָּשׁ הַהוּא. פַּעַם אַחַת הִתְאוֹנְנָה אִשְׁתּוֹ הַצַּדְקָנִית</p>
</blockquote>

<blockquote>
<p>בְּאָזְנָיו, כִּי אֵין לָהּ אַף פְּרוּסַת לֶחֶם לְהַשְׁקִיט אֶת רַעֲבוֹן</p>
</blockquote>

<blockquote>
<p>הַיְלָדִים, וַיֹּאמֶר לָהּ הַגָּאוֹן, כִּי תִּשְׁלַח אֶת הַיְּלָדִים</p>
</blockquote>

<blockquote>
<p>לְבָתֵּי הַשְּׁכֵנִים בְּשָׁעָה שֶׁאוֹכְלִים שָׁמָּה, כִּי כֵן דֶּרֶךְ</p>
</blockquote>

<blockquote>
<p>הַיְּלָדִים לְבַקֵּשׁ אֹכֶל בְּשָׁעָה שֶׁהֵם רוֹאִים אֲחֵרִים אוֹכְלִים.</p>
</blockquote>

<blockquote>
<p>וַתַּעַשׂ הָאִשָּׁה כִדְבָרָיו, וַיְרַחֲמוּ הַשְּׁכֵנִים עֲלֵיהֶם</p>
</blockquote>

<blockquote>
<p>וַיַּאֲכִילוּם וַיַּשְׁקוּם.</p>

<p>לֹא עָבְרוּ יָמִים רַבִּים וְהַשַּׁמָּשׁ הַהוּא חָלָה</p>
</blockquote>

<blockquote>
<p>מַחֲלָה קָשָׁה, וַיֵּדַע כִּי אֱלֹהִים מְיַסֵּר אוֹתוֹ, בִּשְׁבִיל</p>
</blockquote>

<blockquote>
<p>עֲוֹנוֹ הָרַב לְהַגָּאוֹן. וַיִּתְוַדֶּה עַל חַטָּאתוֹ אֲשֶׁר חָטָא,</p>
</blockquote>

<blockquote>
<p>וּמֵאָז נִתְּנָה לְהַגָּאוֹן הַקִּצְבָה בְמִלּוּאָה, וְלֹא יָדַע עוֹד</p>
</blockquote>

<blockquote>
<p>מַחֲסוֹר.</p>

<p>וְהַגָּאוֹן חִבֵּב מְאֹד אֶת אַרְצֵנוּ הַקְּדוֹשָׁה,</p>
</blockquote>

<blockquote>
<p>וּבְבוֹאוֹ בַּשָּׁנִים גָּמַר בְּנַפְשׁוֹ לִנְסוֹעַ שָׁמָה וּלְבַלּוֹת</p>
</blockquote>

<blockquote>
<p>בָּהּ אֶת שְׁאֵרִית יְמֵי חַיָּיו, וּכְבָר יָצָא לַדֶרֶךְ, וַיִּסַּע</p>
</blockquote>

<blockquote>
<p>דֶּרֶךְ מְדִינַת פְּרוּסִיָּה וְאוֹסְטְרִיָּה. וּבְבוֹאוֹ לְעִיר</p>
</blockquote>

<blockquote>
<p>קֶנִיגְסְבֶּרְג שָׁלַח מִשָּׁם מִכְתָּב לְבֵיתוֹ, הַנּוֹדָע בְּשֵׁם</p>
</blockquote>

<blockquote>
<p>&#8220;עָלִים לִתְרוּפָה&#8221;, וְהַמִּכְתָּב מָלֵא דִבְרֵי מוּסָר וְיִרְאָה,</p>
</blockquote>

<blockquote>
<p>הַנְהָגַת הָאָדָם עִם אֱלֹהִים וַאֲנָשִׁים. אַךְ מֵאֶמְצַע הַדֶּרֶךְ</p>
</blockquote>

<blockquote>
<p>שָׁב לְבֵיתוֹ, כִּי לֹא הָיָה רְצוֹן הָאֱלֹהִים כִּי יָבוֹא רַבֵּנוּ</p>
</blockquote>

<blockquote>
<p>אֵלִיָּהוּ לָאֶרֶץ הַקְּדוֹשָׁה. וְהַדָּבָר הַזֶה נוֹדַע לוֹ לְהַגָּאוֹן</p>
</blockquote>

<blockquote>
<p>עַל יְדֵי אִישׁ אֶחָד קָדוֹשׁ, הַנִּקְרָא בְשֵׁם רַבִּי לֵיבּ.</p>

<p>וְרַבִּי לֵיבּ זֶה הָיָה גָר בְּאַחַד הַכְּפָרִים,</p>
</blockquote>

<blockquote>
<p>אֲשֶׁר בִּסְבִיבַת עִיר <strong>בְּרוֹדִי</strong>. וַיְהִי רַבִּי לֵיבּ אִישׁ</p>
</blockquote>

<blockquote>
<p>צַדִּיק תָּמִים גָּדוֹל בְּתוֹרָה וְחָכְמָה, אַךְ הוּא הִסְתִּיר אֶת</p>
</blockquote>

<blockquote>
<p>יְדִיעָתוֹ בְתוֹרָה מִכָּל אִישׁ, וַיָּשֶׂם אֶת עַצְמוֹ לְאִישׁ נִבְעַר</p>
</blockquote>

<blockquote>
<p>מִדַּעַת, לְמַעַן לֹא יְחַלְקוּ לוֹ כָבוֹד, וַיְהִי נִקְרָא בְּפִי</p>
</blockquote>

<blockquote>
<p>יוֹשְׁבַי הַכְּפָר וְהַסְּבִיבָה בְּשֵׁם &#8220;לֵיבּ בְּהֵמָה אֱלֹהִית&#8221;. הוּא</p>
</blockquote>

<blockquote>
<p>הָיָה בְיָמָיו הָרִאשׁוֹנִים עָשִׁיר גָּדוֹל בַּעַל עֲסָקִים רַבִּים,</p>
</blockquote>

<blockquote>
<p>אֲבָל בְּרוֹב צִדְקָתוֹ וְנִדְבַת לִבּוֹ פִּזַר אֶת כָּל כַּסְפּוֹ</p>
</blockquote>

<blockquote>
<p>לָעֲנִיִּים, עַד אֲשֶׁר הָיָה גַם הוּא לְעָנִי, וְלָכֵן הָיָה נֶאֱלַץ</p>
</blockquote>

<blockquote>
<p>לְהַשְׂכִּיר אֶת עַצְמוֹ לִמְלֶאכֶת עֲשִׂיַּת יַיִן שָׂרָף אֵצֶל אִישׁ</p>
</blockquote>

<blockquote>
<p>עָשִׁיר אֶחָד, הַיּוֹשֵׁב בַּכְּפָר הַהוּא.</p>

<p>וַיְהִי בְלֶכֶת הַגָּאוֹן רַבֵּינוּ אֵלִיָּהוּ</p>
</blockquote>

<blockquote>
<p>לְמַסָּעוֹ לָאֶרֶץ הַקְּדוֹשָׁה דֶרֶךְ הַסְּבִיבָה הַהִיא, וַיִּקְרַב</p>
</blockquote>

<blockquote>
<p>לְעִיר אַחַת הַסְמוּכָה לַכְּפָר, שֶׁבּוֹ יָשַׁב רַבִּי לֵיבּ.</p>
</blockquote>

<blockquote>
<p>וַיִּשְׁלַח הַגָּאוֹן אֵלָיו מִכְתָב עַל יְדֵי שָׁלִיחַ מְיוּחָד,</p>
</blockquote>

<blockquote>
<p>וַיְצַו עַל הַשָּׁלִיחַ לִמְסוֹר אֶת הַמִּכְתָּב לְיָדוֹ שֶׁל רַבִּי</p>
</blockquote>

<blockquote>
<p>לֵיבּ מַמָּשׁ וְלֹא לְשׁוּם אִישׁ אַחֵר. הַשָּׁלִיחַ בָּא אֶל הַכְּפָר</p>
</blockquote>

<blockquote>
<p>וַיִּשְׁאַל מִי פֹה הָאִישׁ הַנִּקְרָא בְּשֵׁם רַבִּי לֵיבּ? וַיִצְחֲקוּ</p>
</blockquote>

<blockquote>
<p>עָלָיו הָאֲנָשִׁים מְאֹד, כִּי לֹא נִמְצָא בַּכְּפָר הַהוּא אִישׁ</p>
</blockquote>

<blockquote>
<p>בְּשֵׁם כָּזֶה, וְרַק הָאִישׁ הֶעָשִׁיר, אֲשֶׁר בְּבֵיתוֹ עָבַד רַבִּי</p>
</blockquote>

<blockquote>
<p>לֵיבּ, אָמַר לְהַשָּׁלִיחַ, כִּי אָמְנָם נִמְצָא אֵיזֶה אִישׁ בְּשֵׁם</p>
</blockquote>

<blockquote>
<p>לֵיבּ וִינֶר הָעוֹסֵק בִּמְלֶאכֶת הַיַּיִן, אֲבָל לֹא אִישׁ בְּשֵׁם</p>
</blockquote>

<blockquote>
<p>רַבִּי לֵיבּ. וַיֹּאמֶר הַשָּׁלִיחַ: הֵבִיאוּ אוֹתוֹ אֵלַי, כִּי דָבָר</p>
</blockquote>

<blockquote>
<p>נָחוּץ לִי אֵלָיו. וַיִּשְׁאָלֵהוּ הֶעָשִׁיר: מַה לְּךָ אֶל הָאִישׁ</p>
</blockquote>

<blockquote>
<p>הַפָּשׁוּט הַזֶה? – וְלֹא חָפֵץ הַשָּׁלִיחַ לְגַלּוֹת לוֹ. וַיִּפְצַר</p>
</blockquote>

<blockquote>
<p>בּוֹ בַעַל הַבַּיִת הֶעָשִׁיר, וַיֹּאמֶר לוֹ הַשָּׁלִיחַ, כִּי הֵבִיא</p>
</blockquote>

<blockquote>
<p>מִכְתָּב אֶל רַבִּי לֵיבּ מֵאֵת הַגָּאוֹן רַבִּי אֵלִיָּהוּ מִוִּילְנָה,</p>
</blockquote>

<blockquote>
<p>הַנּוֹסֵעַ עַתָּה לָאֶרֶץ הַקְּדוֹשָׁה; וַיִּשְׁתּוֹמֵם הֶעָשִׁיר</p>
</blockquote>

<blockquote>
<p>בְּשָׁמְעוֹ אֶת הַדְּבָרִים הָאֵלֶּה וַיֶּחֱרַד וַיִּבָּהֵל מְאֹד.</p>
</blockquote>

<blockquote>
<p>וּבְיוֹתֵר גָּדְלָה חֶרְדָּתוֹ בְּהַרְאוֹת לוֹ הַשָּׁלִיחַ אַחֲרֵי</p>
</blockquote>

<blockquote>
<p>הַפְצָרוֹת רַבּוֹת אֶת הַדְּבָרִים: &#8220;לְהָרַב אִישׁ אֱלֹהִי מַר לֵיבּ&#8221;,</p>
</blockquote>

<blockquote>
<p>הַכְּתוּבִים עַל הַמִּכְתָּב בִּכְתָב יָדוֹ שֶׁל הַגָּאוֹן בְּעַצְמוֹ.</p>
</blockquote>

<blockquote>
<p>וַיְמַהֵר הֶעָשִׁיר לְהַרְאוֹת לְהַשָּׁלִיחַ אֶת מְקוֹם רַבִּי לֵיבּ</p>
</blockquote>

<blockquote>
<p>בְּבֵית בִּשּׁוּל הַיָּיִן. וַיְבַקֵּשׁ הֶעָשִׁיר מֵאֵת הַשָּׁלִיחַ</p>
</blockquote>

<blockquote>
<p>בְּשׁוּבוֹ, לְהַרְאוֹת לוֹ אֶת תְּשׁוּבַת רַבִּי לֵיבּ אֶל הַגָּאוֹן.</p>
</blockquote>

<blockquote>
<p>וַיְסַפֵּר לוֹ הַשָּׁלִיחַ, כִּי בְבוֹאוֹ מָצָא אֶת רַבִּי לֵיבּ יוֹשֵׁב</p>
</blockquote>

<blockquote>
<p>אֵצֶל הַתַּנּוּר שֶׁמְּבַשְּׁלִים בּוֹ אֶת הַיַּיִן וְאוֹמֵר תְּהִלִּים,</p>
</blockquote>

<blockquote>
<p>וַיִּמְסוֹר לוֹ אֶת הַמִּכְתָּב. וַיִּקְרָא רַבִּי לֵיבּ אֶת הַמִּכְתָב</p>
</blockquote>

<blockquote>
<p>עַד תּוּמוֹ, וְאַחֲרֵי כֵן הַשְׁלִיכָהוּ אֶל תּוֹךְ אֵשׁ הַתַּנּוּר,</p>
</blockquote>

<blockquote>
<p>וְלֹא הֵשִׁיב לוֹ כָּל תְּשׁוּבָה. אָז בִּקֵּשׁ וְהִתְחַנֵּן לִפְנֵי</p>
</blockquote>

<blockquote>
<p>&#8220;רַבִּי לֵיבּ&#8221; שֶׁיָּשִׁיב לוֹ אֵיזוֹ תְשׁוּבָה לְמַעַן יַאֲמִינוּ לוֹ,</p>
</blockquote>

<blockquote>
<p>כִּי אָמְנָם מָסַר אֶת הַמִּכְתָּב לְיָדוֹ, וִיקַבֵּל אֶת שְׂכָרוֹ.</p>
</blockquote>

<blockquote>
<p>וַיַּעֲנֵהוּ רַבִּי לֵיבּ: אֱמוֹר לַאֲשֶׁר שְׁלָחֲךָ &#8220;שֶׁאֵין צוֹרֶךְ&#8221;.</p>
</blockquote>

<blockquote>
<p>וְיוֹתֵר לֹא אָמַר לוֹ שׁוּם דָּבָר. וּבַעַל הַבַּיִת הִפְצִיר מְאֹד</p>
</blockquote>

<blockquote>
<p>בְּרַבִּי לֵיבּ, כִּי יְגַלֶּה לוֹ אֶת דִּבְרֵי הַמִּכְתָּב שֶׁל</p>
</blockquote>

<blockquote>
<p>הַגָּאוֹן, וְלֹא חָפֵץ בְּשׁוּם אוֹפָן לְגַלּוֹת. וַיְאַיֵּם בַּעַל</p>
</blockquote>

<blockquote>
<p>הַבַּיִת הֶעָשִׁיר עַל רַבִּי לֵיבּ וַיֹּאמֶר לוֹ, כִי אִם לֹא יְגַלֶּה</p>
</blockquote>

<blockquote>
<p>לוֹ אֶת הַדָּבָר הַזֶּה יְשַׁלְּחֵהוּ מִבֵּיתוֹ, וְלֹא יִהְיֶה לוֹ</p>
</blockquote>

<blockquote>
<p>בַּמֶּה לְפַרְנֵס אֶת אִשְׁתּוֹ וְאֶת בָּנָיו. וְרַק אָז גִּלָּה לוֹ</p>
</blockquote>

<blockquote>
<p>רַבִּי לֵיבּ אֶת הָאֱמֶת, כִּי הַגָּאוֹן דָּרַשׁ מִמֶּנּוּ שֶׁיִּסַּע</p>
</blockquote>

<blockquote>
<p>אִתּוֹ יַחַד לָאָרֶץ הַקְּדוֹשָׁה, וְהֵשִׁיב לוֹ שֶׁאֵין צוֹרֶךְ, וְכִי</p>
</blockquote>

<blockquote>
<p>גַּם הַגָּאוֹן בְּעַצְמוֹ יָשׁוּב מִדַּרְכּוֹ זֶה.</p>

<p>וְהַגָּאוֹן שָׁמַע בֶּאֱמֶת לִדְבָרָיו וַיָּשָׁב לְוִילְנָה.</p>

<p>וְשֵׁם הַגָּאוֹן הוֹלֵךְ וְגָדוֹל בְּכָל הָאָרֶץ,</p>
</blockquote>

<blockquote>
<p>וַיִּפְנוּ אֵלָיו בִּשְׁאֵלוֹת מֵעָרֵי הָאֲרָצוֹת הַקְּרוֹבוֹת</p>
</blockquote>

<blockquote>
<p>וְהָרְחוֹקוֹת וְגַם מֵאַרְצוֹת אַשְׁכְּנַז וְיֶתֶר הָאֲרָצוֹת.</p>

<p>וּבַיָּמִים הָהֵם פָּרְצָה מְרִיבָה גְּדוֹלָה בֵּין</p>
</blockquote>

<blockquote>
<p>שְׁנֵי גְדוֹלֵי הַדּוֹר, הַגָּאוֹן רַבִּי יְהוֹנָתָן אֵיבְּשִׁיץ,</p>
</blockquote>

<blockquote>
<p>הַנּוֹדָע בְּשֵׁם רַבִּי &#8220;יוֹנָתִיל פְּרֶגֶר&#8221; וּבֵּין הַגָּאוֹן רַבִּי</p>
</blockquote>

<blockquote>
<p>יַעֲקֹב עֶמְדִין. וּגְדוֹלֵי יִשְׂרָאֵל שֶׁבַּדּוֹר הַהוּא פָנוּ אֶל</p>
</blockquote>

<blockquote>
<p>הַגָּאוֹן רַבֵּנוּ אֵלִיָּהוּ, שֶׁהָיָה אָז כְּבֶן שְׁלשִׁים וְחָמֵשׁ</p>
</blockquote>

<blockquote>
<p>שָׁנִים, וַיְבַקְּשׁוּהוּ כִי יְחַוֶּה הוּא אֶת דַּעְתּוֹ וְיֹאמַר לְמִי</p>
</blockquote>

<blockquote>
<p>הַצֶּדֶק. וְהַגָּאוֹן אֲשֶׁר שָׂנֵא אֶת הַמַּחֲלֹקֶת וְהַמְּרִיבוֹת,</p>
</blockquote>

<blockquote>
<p>הִתְאַמֵּץ לְהַשְׁקִיט אֶת הָרִיב.</p>

<p>וּבְיָמָיו קָמָה כַּתְּ חֲסִידִים, אֲשֶׁר נִשְׁעֲנוּ עַל</p>
</blockquote>

<blockquote>
<p>דִּבְרֵי חֲכָמֵינוּ: &#8220;לֹא הַמִּדְרָשׁ הוּא הָעִקָּר אֶלָּא הַמַּעֲשֶׂה&#8221;,</p>
</blockquote>

<blockquote>
<p>וְלָכֵן הֵחֵלּוּ לְבַכֵּר אֶת הַמַּעֲשִׂים הַטּוֹבִים עַל לִמּוּד</p>
</blockquote>

<blockquote>
<p>הַתּוֹרָה. וְאָמְנָם הַמַּעֲשִׂים הַטּוֹבִים הֵם הָעִקָּר, אֲבָל</p>
</blockquote>

<blockquote>
<p>הַגָּאוֹן הָיָה מִתְיָרֵא פֶּן תִּשָּׁכַח חָלִילָה תּוֹרָה</p>
</blockquote>

<blockquote>
<p>מִיִּשְׂרָאֵל, וְאָז לֹא יֵדְעוּ מָה הֵם הַמַּעֲשִׂים הַטּוֹבִים, אֲשֶׁר</p>
</blockquote>

<blockquote>
<p>אֲדֹנָי אֱלֹהִים דּוֹרֵשׁ מֵהָאָדָם; וְגַם רָאָה וְהִתְבּוֹנֵן, כִּי</p>
</blockquote>

<blockquote>
<p>הַחֲסִידוּת הָיְתָה בְעֵינֵי הֲמוֹן הָעָם לֶאֱמוּנָה בְּמוֹפְתִים</p>
</blockquote>

<blockquote>
<p>וּבְסִפּוּרֵי מַעֲשִׂיּוֹת עַל אֵיזֶה צַדִּיקִים עוֹשֵׂי נִפְלָאוֹת. –</p>
</blockquote>

<blockquote>
<p>לָכֵן יָצָא לְהוֹכִיחַ עַד מָה רָעָה הִיא אֱמוּנָה כָּזֹאת וְעַד מָה</p>
</blockquote>

<blockquote>
<p>נָחוּץ הוּא לִמּוּד הַתּוֹרָה, כִּי רַק הַתּוֹרָה מְבִיאָה לִידֵי</p>
</blockquote>

<p>מַעֲשִׂים טוֹבִים &quot;וְאֵין בּוּר<a href="#fn:16" id="fnref:16" title="see footnote" class="footnote"><sup>16</sup></a> יְרֵא חֵטְא,</p>

<blockquote>
<p>וְלֹא עַם הָאָרֶץ חָסִיד&quot;. וְלַמְרוֹת אַהֲבָתוֹ הָרַבָּה אֶת הַשָּׁלוֹם</p>
</blockquote>

<blockquote>
<p>וְשִׂנְאָתוֹ אֶת הַמַחֲלֹקֶת, יָצָא לָרִיב וּלְהִלָחֵם עִם הָאֲנָשִׁים,</p>
</blockquote>

<blockquote>
<p>שֶׁלֹּא הֵבִינוּ הֵיטֵב אֶת הָרוּחַ הָאֲמִתִּי וְהַטוֹב שֶׁבַּחֲסִידוּת.</p>
</blockquote>

<blockquote>
<p>אֶת מִלְחַמְּתּוֹ זֹאת נִהֵל בְּאֹמֶץ לֵב עַד יוֹמוֹ הָאַחֲרוֹן, וְגַם</p>
</blockquote>

<blockquote>
<p>עָלְתָה לוֹ לַעֲצֹר אֶת הַחֲסִידוּת בְּרֵאשִׁית דַּרְכָּהּ וְלֹא נָתַן</p>
</blockquote>

<blockquote>
<p>לָהּ לְהִתְפַּתֵּחַ וּלְהִתְפַּשֵּׁט בָּאָרֶץ.</p>

<p>וְכָל חוֹבְבֵי תוֹרָה וְהַצְּמֵאִים לִדְבַר אֲדֹנָי</p>
</blockquote>

<blockquote>
<p>בָאוּ מִכָּל הֶעָרִים הַקְּרוֹבוֹת וְהָרְחוֹקוֹת אֶל בֵּית מִשְׁכַּן</p>
</blockquote>

<blockquote>
<p>הַגָּאוֹן לִשְׁמוֹעַ תּוֹרָה מִפִּיו. וְתַלְמִידִים רַבִּים לָמְדוּ</p>
</blockquote>

<blockquote>
<p>תּוֹרָה מִמֶּנּוּ, וַיִּהְיוּ גַם הֵם לִגְאוֹנִים גְּדוֹלִים מְאוֹרֵי</p>
</blockquote>

<blockquote>
<p>יִשְׂרָאֵל. וּמֵהֶם הַיּוֹתֵר נִכְבָּדִים הָאַחִים: רַבִּי חַיִּים</p>
</blockquote>

<blockquote>
<p>וְרַבִּי שְׁלֹמֹה זַלְמָן מֵעִיר וַלּוֹזִ&#8217;ין, הוּא הַגָּאוֹן רַבִּי</p>
</blockquote>

<blockquote>
<p>חַיִּים, אֲשֶׁר יָסַד אֶת הַיְּשִׁיבָה הַנּוֹדָעָה בְּשֵׁם &quot;יְשִׁיבַת</p>
</blockquote>

<blockquote>
<p>עֵץ חַיִּים&quot; בְּוַלּוֹזִ&#8217;ין, אֲשֶׁר כִּשְׁתֵּי מֵאוֹת שָׁנָה הָיְתָה</p>
</blockquote>

<blockquote>
<p>אַכְסַנְיָה שֶׁל תּוֹרָה, וּמִמֶּנָּה יָצְאוּ גְאוֹנֵי יִשְׂרָאֵל</p>
</blockquote>

<blockquote>
<p>וַחֲכָמָיו עַד הַיּוֹם הַזֶּה.</p>

<p>וּסְפָרִים רַבִּים כָּתַב הַגָּאוֹן עַל כָּל דִּבְרֵי</p>
</blockquote>

<blockquote>
<p>הַתּוֹרָה שֶׁבִּכְתָב וְשֶׁבַּעַל פֶּה וַיָּאֶר בִּדְבָרָיו וּבִסְפָרָיו</p>
</blockquote>

<blockquote>
<p>אֶת עֵינֵי כָּל חַכְמֵי יִשְׂרָאֵל.</p>

<p>פְּעָמִים אֲחָדוֹת חָלָה הַגָּאוֹן בְּמַחֲלוֹת שׁוֹנוֹת,</p>
</blockquote>

<blockquote>
<p>אַךְ הוּא לֹא דָרַשׁ בְּרוֹפְאִים, כִּי אִם צִוָּה לְהָבִיא לְפָנָיו אֶת</p>
</blockquote>

<blockquote>
<p>הַמַּגִּיד הַמְּפוּרְסָם רַבִּי יַעֲקֹב מִדֻּבְּנָה, הַנּוֹדָע לְשֵׁם</p>
</blockquote>

<blockquote>
<p>בִּמְשָׁלָיו הַנְּעִימִים וְהַמְּחֻכָּמִים, וְהוּא בִּדַּח אֶת לֵב הַגָּאוֹן בִּדְבָרָיו וַיָּבֵא בָּזֶה מַרְפֵּא</p>
</blockquote>

<blockquote>
<p>לְמַחֲלָתוֹ.</p>

<p>וּבִשְׁנַת תקנ&quot;ח בִּמְלֹאוֹת לְהַגָּאוֹן שִׁבְעִים</p>
</blockquote>

<blockquote>
<p>וּשְׁמוֹנֶה שָׁנָה חָלָה בְּעֶרֶב יוֹם הַכִּפּוּרִים מַחֲלָה קַלָה, אַךְ</p>
</blockquote>

<blockquote>
<p>לִבּוֹ נִבָּא לוֹ כִּי לֹא יָקוּם הַפַּעַם מֵחָלְיוֹ זֶה. וַיִּקְרָא</p>
</blockquote>

<blockquote>
<p>לְבָנָיו וְלִבְנוֹתָיו וְלִנְכָדָיו, וַיִּשְׁלַח יָדוֹ וַיָּשֶּׂם עַל</p>
</blockquote>

<blockquote>
<p>רֹאשׁ בְּנוֹ הַגָּדוֹל רַבִּי אַבְרָהָם וַיְבָרֵךְ אוֹתוֹ וַיִּשָּׂא</p>
</blockquote>

<blockquote>
<p>קוֹלוֹ וַיֵבְךְּ, וְכָל הָעוֹמְדִים שָׁמָּה רָעֲדוּ וְנִבְהָלוּ.</p>
</blockquote>

<blockquote>
<p>וּמִמָּחֳרָת יוֹם הַכִּפּוּרִים גָּבְרָה הַמַּחֲלָה וַתֵּלֶךְ הָלֹךְ</p>
</blockquote>

<blockquote>
<p>וְקָשָׁה, וְשִׂמְחַת חַג הַסֻּכּוֹת נֶהֶפְּכָה לְעִיר וִילְנָה לְאֵבֶל,</p>
</blockquote>

<blockquote>
<p>כִּי גָוַע וַיֵּאָסֵף אֶל עַמָּיו גְּאוֹן הָעִיר וַהֲדָרָה רַבֵּנוּ</p>
</blockquote>

<blockquote>
<p>אֵלִיָּהוּ, בִּהְיוֹתוֹ בֶן שִׁבְעִים וּשְׁמוֹנֶה שָׁנָה.</p>

<p>וּבְכָל עָרֵי יִשְׂרָאֵל, בְּהַגִּיעַ אֲלֵיהֶם</p>
</blockquote>

<blockquote>
<p>הַשְּׁמוּעָה, כִּי עָלָה אֵלִיָּהוּ הַשָּׁמָיְמָה, הִסְפִּידוּ אוֹתוֹ</p>
</blockquote>

<blockquote>
<p>וַיְבַכּוּ כָל יִשְׂרָאֵל אֶת נִשְׁמָתוֹ, אֲשֶׁר עָלְתָה בִקְדוּשָׁה</p>
</blockquote>

<blockquote>
<p>וּבְטָהֳרָה אֶל הָאֱלֹהִים.</p>

<br />
</blockquote>

<blockquote>
<br />
</blockquote>

<p><strong>הקלדה:</strong> שלומית אפל</p>

<p><strong>הגהה:</strong> נורית רכס</p>

<blockquote>
<br />
</blockquote>

<blockquote>
<br />

<br />
</blockquote>

<blockquote>
</blockquote>

<div class="footnotes">
<hr />
<ol>

<li id="fn:1">
<p>גְּדוֹלִים וִידוּעִים. <a href="#fnref:1" title="return to body" class="reversefootnote">&#160;&#8617;</a></p>
</li>

<li id="fn:2">
<p>אַסטראָנאָמיע. <a href="#fnref:2" title="return to body" class="reversefootnote">&#160;&#8617;</a></p>
</li>

<li id="fn:3">
<p>מַסֶּכֶת – חֵלֶק אֶחָד מֵחֶלְקֵי הַתַּלְמוּד  (הַגְּמָרָא). <a href="#fnref:3" title="return to body" class="reversefootnote">&#160;&#8617;</a></p>
</li>

<li id="fn:4">
<p>וְלִגְמוֹר. <a href="#fnref:4" title="return to body" class="reversefootnote">&#160;&#8617;</a></p>
</li>

<li id="fn:5">
<p>גָּר, דָּר. <a href="#fnref:5" title="return to body" class="reversefootnote">&#160;&#8617;</a></p>
</li>

<li id="fn:6">
<p>אוֹהֵב. <a href="#fnref:6" title="return to body" class="reversefootnote">&#160;&#8617;</a></p>
</li>

<li id="fn:7">
<p>מְעַלְעֵל, הוֹפֵךְ אֶת הֶעָלִים. <a href="#fnref:7" title="return to body" class="reversefootnote">&#160;&#8617;</a></p>
</li>

<li id="fn:8">
<p>הַעִנְיָנִים. <a href="#fnref:8" title="return to body" class="reversefootnote">&#160;&#8617;</a></p>
</li>

<li id="fn:9">
<p>גָּמַר. <a href="#fnref:9" title="return to body" class="reversefootnote">&#160;&#8617;</a></p>
</li>

<li id="fn:10">
<p>טָבוּל. <a href="#fnref:10" title="return to body" class="reversefootnote">&#160;&#8617;</a></p>
</li>

<li id="fn:11">
<p>לְפָנִים נָהֲגוּ הָאֲנָשִׁים יִרְאֵי&#8211;הָאֱלֹהִים <a href="#fnref:11" title="return to body" class="reversefootnote">&#160;&#8617;</a></p>

<blockquote>
<p>לָצֵאת מֵעִיר מוֹלַדְתָּם וְלִנְדּוֹד לְעָרִים נָכְרִיּוֹת,</p>
</blockquote>

<blockquote>
<p>וְהַדָּבָר הַזֶּה נֶחֱשַׁב לָהֶם לְמִצְוָה.</p>
</blockquote>
</li>

<li id="fn:12">
<p>בְּקָהָל. <a href="#fnref:12" title="return to body" class="reversefootnote">&#160;&#8617;</a></p>
</li>

<li id="fn:13">
<p>תּוֹכְנָן. <a href="#fnref:13" title="return to body" class="reversefootnote">&#160;&#8617;</a></p>
</li>

<li id="fn:14">
<p>פַּרְנֵס – רֹאשׁ הָעֵדָה. <a href="#fnref:14" title="return to body" class="reversefootnote">&#160;&#8617;</a></p>
</li>

<li id="fn:15">
<p>נֶעֱלַם, הִשְׁתַּמֵּט. <a href="#fnref:15" title="return to body" class="reversefootnote">&#160;&#8617;</a></p>
</li>

<li id="fn:16">
<p>בּוּר – אִישׁ לֹא לָמוּד. <a href="#fnref:16" title="return to body" class="reversefootnote">&#160;&#8617;</a></p>
</li>

</ol>
</div>

</body>
</html>



<hr />את הטקסט לעיל הפיקו מתנדבי <a href="https://benyehuda.org/">פרויקט בן־יהודה באינטרנט</a>.  הוא זמין תמיד בכתובת הבאה:<br /><a href="https://benyehuda.org/read/28131">https://benyehuda.org/read/28131</a></div></body></html>