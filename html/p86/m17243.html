<!DOCTYPE html PUBLIC "-//W3C//DTD XHTML 1.0 Transitional//EN" "http://www.w3.org/TR/xhtml1/DTD/xhtml1-transitional.dtd"><html xmlns="http://www.w3.org/1999/xhtml" xml:lang="he" lang="he" dir="rtl"><head><meta http-equiv="Content-Type" content="text/html; charset=utf-8" /></head><body dir='rtl' ><div dir="rtl" align="right"><!DOCTYPE html>
<html xmlns="http://www.w3.org/1999/xhtml" lang="en">
<head>
	<meta charset="utf-8"/>
	<title>מחברות איתיאל</title>
	<meta name="author" content="אל-חרירי / יהודה אלחריזי"/>
</head>
<body>

<h2 id="פֶּתַחדָּבָרמָבוֹאהערותומפתחותמאתיצחקפרץ">פֶּתַח דָּבָר, מָבוֹא הערות ומפתחות מאת יצחק פרץ</h2>

<p>[פקיעת זכויות 2038].</p>

<h2 id="הַמַּחְבֶּרֶתהָרִאשׁוֹנָה1">הַמַּחְבֶּרֶת הָרִאשׁוֹנָה <a href="#fn:1" id="fnref:1" title="see footnote" class="footnote"><sup>1</sup></a></h2>

<blockquote>
<p>[נְאֻם הַגֶּבֶר אִיתִיאֵל: נָסַעְתִּי בִּנְדוּדַי מֵאֶרֶץ אֶל אֶרֶץ.
וּפְרָצַנִי הַנְּדוֹד פֶּרֶץ עַל פֶּרֶץ. וְהַשֶּׁמֶשׁ חֲמָתוֹ עָלַי
הֵעִיר. עַד שֶׁהִגַּעְתִּי לְצַנְעָא הָעִיר. וַאֲנִי לוֹבֵשׁ לְבוּשׁ
חֶסְרוֹן. וּבִלְבָבִי שִׁבָּרוֹן וּמִשְׁנֵה שִׁבָּרוֹן. אֲנִי רָעֵב
וְצָמֵא וַחֲסַר כֹּל. וְנוֹשֵׂא אֹזֶן לִשְׁמֹעַ &#8220;כָּל דִּכְפִין יֵיתֵי
וְיֵיכוֹל&#8221;. אֲבַקֵּשׁ אֶחָד מִבְּנֵי הַנְּדִיבִים. פּוֹקֵחַ יָד
וּמַשְׂבִּיעַ רְעֵבִים. יָרִיק עָלַי מִבִּרְכָתוֹ. וִיכַסֵּנִי
בְּאֶבְרָתוֹ. וְהִנֵּה הֲמוֹן אֲנָשִׁים. וְטַף וְנָשִׁים. וּמִתּוֹכוֹ
קוֹל אֲנָחָה וּבְכִיָּה. תַּאֲנִיָּה וַאֲנִיה. וּבְתוֹךְ הֶהָמוֹן זָקֵן
דַּק בָּשָׂר עָנִי וְעָרוֹם. וּקְרָעָיו נִלְאוּ לִקְרֹם. וְחֶרֶב
לְשׁוֹנוֹ שְׁלוּפָה. וְגַלְגִּלָּיו כַּסּוּפָה. וְהוּא יַזְהִיר
וְיוֹכִיח בְּאִמְרוֹתָיו. וְיִמַּסּוּ הֶהָרִים לְתֹקֶף דִּבְּרוֹתָיו.
וְיִפְקֹד עֲלֵיהֶם עֲווֹנוֹת. וְיַזְכִּיר חֲטָאִים וּזְדוֹנוֹת.
שֶׁיִּיגַע הָאָדָם בְּתַעֲנוּגִים וּמַמְתַּקִים. וְלֹא יִזְכֹּר אֶת
הַמַּעֲמַקִּים. יִרְדֹּף בָּשָׂר וָיַיִן. וִיכַלֶּה אֶת נַפְשׁוֹ
בָּאָיִן. וְכַאֲשֶׁר סִיֵּם הַתּוֹכָחוֹת. וְלִמֵּד נְכֹחוֹת. הֶעֱרִיפוּ
עָלָיו הַשּׁוֹמְעִים נִדְבוֹתָם. וְהִזִּילוּ אֶל יָדוֹ מִטַּל
בִּרְכוֹתָם. וַיְמַהֵר הַמּוֹכִיחַ לְדַרְכּוֹ. כִּי מִלֵּא אֶת כִּיסוֹ
דֵּי צָרְכּוֹ. וּמִהַרְתִּי אַחֲרָיו. וְהָלַכְתִּי בְּעִקְּבוֹתָיו. עַד
אֲשֶׁר נִכְנַס לִמְעָרָה. וְנֶעְלַם בְּתוֹכָהּ. וְשָׁהִיתִי בַּחוּץ עַד
אֲשֶׁר יַחֲלֹץ אֶת הַנַּעֲלַיִם. וְיִרְחַץ אֶת הָרַגְלַיִם.
וְנִכְנַסְתִּי לִמְעָרָתוֹ. לְבַקְּרֵהוּ בְּצֵל קוֹרָתוֹ. וּמְצָאתִיו
יוֹשֵׁב עִם תַּלְמִידוֹ. וְלִפְנֵיהֶם גְּדִי צָלוּי וּבַקְבּוּק יַיִן
לְצִדּוֹ. מוּכָנִים לִטְחֹן בָּרֵחַיִם. וְלִצְפֹּן בְּחַדְרֵי
הַמֵּעַיִם. וָאֲבָרְכֵהוּ וָאֹמַר: אֵלֶּה תּוֹכְחוֹתֶיךָ. וְזוֹהִי
דֶּרֶךְ נְכֹחוֹתֶיךָ? וַיִּכְעַס עָלַי בְּקִצְפּוֹ. וְעָלָה עָשָׁן
בְּאַפּוֹ&#8230;]
<br /></p>
</blockquote>

<blockquote>
<p>&#8230; עַד יָרֵאתִי פֶּן יַהַרְגֵנִי בְּאֵידוֹ. וּפֶן יִשְׁלַח אֶל עֵץ
הַחַיִּים יָדוֹ. וְכַאֲשֶׁר שָׁקַט שְׁאוֹנוֹ. וַיִּכְבֶּה יְקוֹד
חֲרוֹנוֹ. וַיִּשָּׂא מְשָׁלוֹ וַיֹּאמַר:
<br />
אֲשַׁו שַׂק כְּסוּתִי לְבַקֵּשׁ מְזוֹנִי</p>
</blockquote>

<blockquote>
<p>וְאָבִיא לְבָבִי בְּכָל סוֹד וְעֵצָה.</p>
</blockquote>

<blockquote>
<p>אֲשַׁו תּוֹכְחָתִי כְּרֶשֶׁת לְצוֹדֵד</p>
</blockquote>

<blockquote>
<p>בְּתוֹכָהּ מְהִירִים בְּחַבְלֵי מְרוּצָה.</p>
</blockquote>

<blockquote>
<p>וְהִצְרִיךְ זְמָן רַע לְבָבִי עֲדֵי בוֹא</p>
</blockquote>

<blockquote>
<p>מְעוֹנוֹת אֲרָיוֹת בְּקָנֶה וּבִצָּה.</p>
</blockquote>

<blockquote>
<p>וְלֹא בִעֲתוּנִי מְצוּקָיו, וְלֹא זָע</p>
</blockquote>

<blockquote>
<p>לְבָבִי וּפָגַע יְגוֹנָיו בְּאַמְצָה</p>
</blockquote>

<blockquote>
<p>וְלֹא שָׁאֲבָה מִמְּקוֹר חֵטְא יְחִידָה</p>
</blockquote>

<blockquote>
<p>מְאַוָּה לְתַאְוָה וְנֶפֶשׁ חֲרוּצָה.</p>
</blockquote>

<blockquote>
<p>וְלוּ דָן בְּצֶדֶק זְמָן לֹא יְחַלֵּק</p>
</blockquote>

<blockquote>
<p>כְּבוֹדוֹ לְאִישִׁים מְתֵי בוּז וְשִׁמְצָה.</p>
</blockquote>

<blockquote>
<p>אֲחֵרִים עַל הָעִנְיָן:</p>
</blockquote>

<blockquote>
<p>לְבוּשִׁי שַׂק כְּמַלְבּוּשׁ הַנְּזִירִים</p>
</blockquote>

<blockquote>
<p>לְבַקֵּשׁ לִי מְזוֹנִי עַל עֲבָרִים.</p>
</blockquote>

<blockquote>
<p>וְשַׂמְתִּי תוֹכְחָתִי לִי כְּרֶשֶׁת</p>
</blockquote>

<blockquote>
<p>אֲצוֹדֵד בָּהּ מְהִירִים עִם יְהִירִים.</p>
</blockquote>

<blockquote>
<p>וְהִצְרִיךְ הַזְּמָן אוֹתִי עֲדֵי לָ־</p>
</blockquote>

<blockquote>
<p>כְדָה נַפְשִׁי בְּעָרְמָתָהּ כְּפִירִים.</p>
</blockquote>

<blockquote>
<p>וְלֹא נִבְעַת לְקוֹרוֹתָיו לְבָבִי,</p>
</blockquote>

<blockquote>
<p>וְלֹא שִׁנּוּ יְצוּרַי הַמְּצוּרִים.</p>
</blockquote>

<blockquote>
<p>וְכֵן לֹא שָׁלְטָה בִי תַּאֲוַת חֵטְא</p>
</blockquote>

<blockquote>
<p>עֲשׂוֹת בָּהּ מַעֲשֵׂה זֵדִים אֲרוּרִים.</p>
</blockquote>

<blockquote>
<p>וְאִלּוּ הַזְּמָן יִשְׁפֹּט בְּצֶדֶק</p>
</blockquote>

<blockquote>
<p>כְּבוֹדוֹ לֹא יְחַלֵּק לַחֲסֵרִים.</p>
</blockquote>

<blockquote>
<br />
</blockquote>

<p>הדא אלמוצע כאן נאקצא פתממה יצחק הלוי בן אלעזר רי&quot;ת חסב מא אלתמס מנה.</p>

<blockquote>
<br />

<p>וַיֹּאמֶר לִי: קְרַב וֶאֱכֹל. וְאִם אַיִן קוּם וְהַעֲבֵר קוֹל. וָאַבִּיט אֶל תַּלְמִידוֹ. הָעוֹמֵד בְּסוֹדוֹ. וָאֹמַר לוֹ: הִשְׁבַּעְתִּיךָ בַּאֲשֶׁר תְּקַוֵּהוּ לְהַעֲבִיר מִמְּךָ כָּל דָּבָר מַבְאִישׁ. לְהַגִּיד לִי מִי זֶה הָאִישׁ. וַיֹּאמַר: זֶה חֶבֶר הַקֵּינִי נֵר עוֹבְרֵי אֳרָחוֹת. וְנֵזֶר דּוֹבְרֵי נְכֹחוֹת. וָאָשׁוּב בַּדֶּרֶךְ אֲשֶׁר בָּהּ בָּאתִי. וַיִּפָּלֵא בְּעֵינַי אֲשֶׁר רָאִיתִי.</p>
</blockquote>

<h2 id="הַמַּחְבֶּרֶתהַשְּׁנִיָּה">הַמַּחְבֶּרֶת הַשְּׁנִיָּה</h2>

<blockquote>
<p>נְאֻם הַגֶּבֶר אִיתִיאֵל: הִרְגַּלְתִּי עַצְמִי מֵעֵת הִתְפַּשַּׁטְתִּי
הַלְּחָשִׁים וְהַקִּשּׁוּרִים. וְצָנַפְתִּי הַצְּנִיפוֹת וְהַפְּאֵרִים.
לַחֲשֹׁק בְּעִנְיְנֵי הַמּוּסָר. וְאֵלָיו הָיִיתִי סָר. לְהַחֲזִיק
מִמֶּנּוּ בַּאֲשֶׁר יִהְיֶה לִי תִּפְאֶרֶת בֵּין כָּל בָּשָׂר. וְעָב טַל
בְּעֵת מַשְׁקֶה צָמֵא יֶחְסַר. וְהָיִיתִי לְרֹב חִשְׁקִי בוֹ.
וְתַאֲוָתִי לַעֲדוֹת עֲדִי זְהָבוֹ. אֲשׂוֹחַח עִם כֹּל רַבִּים
וּצְעִירִים. וְאֶשְׁאַל מִפִּיהֶם רְבִיבִים וּשְׂעִירִים. וְנַפְשִׁי
תֶהֱמֶה עָלַי. מְיַחֶלֶת לוּ וְאוּלַי. וּבְעֵת חֲנוֹתִי בַּחֲלַח.
אַחֲרֵי חָקְרִי כָל אָח. טְהָר־לֵב וְנֶאֱלָח. וְיָדַעְתִּי כָּל עִנְיָן.
וְשָׁקַלְתִּי כָּל בִּנְיָן. מָצָאתִי בָהּ חֶבֶר הַקֵּינִי מִתְהַפֵּךְ
בְּתַחְבּוּלוֹתָיו. וּפוֹרֵשׂ רֶשֶׁת מַהֲתַלּוֹתָיו. לְצוֹדֵד
הַנְּפָשׁוֹת בְּמִלּוֹתָיו. פַּעַם יֵרָאֶה בַּמְּרוּדִים הַצְּרִיכִים.
וּפַעַם יִתְיַחֵשׂ אֶל נְגִידִים וּמְלָכִים. וּפַעַם יַגִּיעַ
מִמַּעֲרֶכֶת הַמְשוֹרְרִים. וּפַעַם יִלְבַּשׁ לְבוּשׁ מֶלֶךְ וְשָׂרִים.
וְהוּא עִם תַּהְפּוּכוֹת אֳרָחָיו. וְהִגָּלוֹת מַהֲתַלּוֹת שִׂיחָיו.
יִקְשֹׁר כְּלִילֵי הוֹד וְיֹפִי. וְיַבִּיעַ בְּפִיו מְלִיצָה נְקִיָּה
בְּלִי דֹפִי. וּמְזִמָּה נְעִימָה. יָשִׂים שֵׂכֶל וְחָכְמָה. וְהָיָה
בְּהוֹד כֵּלָיו. יַסְתִּיר מַעֲלָלָיו. וּלְרֹחַב פִּיו בְּעִנְיָנָיו.
יִמְשֹׁךְ כָּל לֵב לִרְאוֹת פָּנָיו. וּלְמֶתֶק מִלָּיו. יִמָּלְאוּן
מִשְׁאָלָיו. וָאַחֲזִיק בְּשׁוּלָיו. לְנֹעַם מַהֲלָלָיו. וָאֶמָּשֵׁךְ
בְּחַבְלֵי אַהֲבָתוֹ. לִיקָר מִדָּתוֹ וּדָתוֹ. וְהָיִיתִי מַדְחֶה
יְגוֹנִי. וּמַקְבִּיל בְּשִׂמְחָה פְּנֵי זְמַנִּי. אֶרְאֶה קִרְבָתוֹ
יַחַשׂ וּשְׁאֵר. וּמְעוֹנוֹ עֹשֶׁר וּפְאֵר. וְטוּב מַרְאֵהוּ לִי
מַרְוֶה. וּפָנָיו מִסְחָר וּמִקְוֶה. וַנֵּשֶׁב יַחַד עַל זֶה הָעִנְיָן
יָמִים אֲחָדִים. יְשִׂיחֵנִי כָּל יוֹם שִׁירֵי נְגִידִים. וְיַעֲבִיר
מִלִּבִּי תּוּגַת הַנְּדוּדִים. עַד אֲשֶׁר מָסְכָה לוֹ יַד הָעֹנִי
הַמְּנִידָה. כּוֹס הַפְּרִידָה. וַתְּסִיתֵהוּ לְגָרֵשׁ אֶרֶץ בָּבֶל.
וְלָשׁוּט בְּקַצְוֵי תֵבֵל. וַיַּחְבִּירֵהוּ בְּסוֹד עוֹבְרֵי אֹרַח.
שִׁפְלוּת נִסּוֹ אֲשֶׁר הָיָה עָלָיו לָטֹרַח. וַיָּרֶק לַנְּסִיעָה
חֲנִית זְמָמוֹ. וַיִּתַּר מִמְּקוֹמוֹ. וַיִּצְעַן מִבֵּין מְבַקְשָׁיו.
וַיִּמְשֹׁךְ אַחֲרָיו לִבִּי וּמוֹרָשָׁיו.</p>
</blockquote>

<blockquote>
<p>לֹא נִכְסְפָה נַפְשִׁי יוֹם נוּד חֲמוּדוֹתָיו</p>
</blockquote>

<blockquote>
<p>לַדּוֹד וְלֹא תָאַב לִבִּי יְדִידוֹתָיו –</p>
</blockquote>

<blockquote>
<p>לֹא מָצְאָה נַפְשִׁי דּוֹד יַעֲרֹךְ אֵלָיו,</p>
</blockquote>

<blockquote>
<p>לֹא בַעֲלֵי מִדּוֹת יִדְמוּ לְמִדּוֹתָיו.</p>
</blockquote>

<blockquote>
<p>וְאַחֲרֵי נָסְעוֹ. נֶעֱלַם מִמֶּנִּי שָׁמְעוֹ. וְלֹא יָדַעְתִּי לוֹ
מַחֲנֶה. וְלֹא מָצָאתִי בְּפִי אִיש מַעֲנֶה. וּבְשׁוּבִי מִנְּוֵה
גִרוּתִי. אֶל אֶרֶץ מוֹלַדְתִּי. הָיִיתִי בִּנְוֵה מוֹכְרֵי הַסְּפָרִים.
אֲשֶׁר שָׁם יֵאָסְפוּ חָרָשֵׁי הַשִּׁיר וְהַמַּסְגְּרִים. וְשָׁם מַעֲמַד
הַתַּגָּרִים וְהַגֵּרִים. וּמַחְבַּר הַיּוֹשְׁבִים וְהַתּוֹשָׁבִים.
וּמַעֲבַר הָעוֹבְרִים וְהַשָּׁבִים. וְעוֹד אֲנִי יוֹשֵׁב עִמָּם וְהִנֵּה
אִישׁ בַּעַל זָקָן אָרֹךְ לְעֵד וּלְאוֹת. וְעָלָיו שְׂלָמוֹת בָּלוֹת
וּמְטֻלָּאוֹת. וַיִּשְׁאַל לִשְׁלוֹם הַנִּצָּבִים. וַיֵּשֶׁב אֲחוֹרֵי
הַיּוֹשְׁבִים. וְהִתְחִיל לְהוֹצִיא מִגִּנְזֵי שְׂפָתוֹ. בְּרוֹמֵי
חָכְמָתוֹ. לְהַרְאוֹת בֵּית נְכֹאתוֹ. וַיֵּיטֶב לֵב שוֹמְעָיו
בִּמְלִיצָתוֹ. וַיֹּאמֶר לְאֶחָד מִן הַיּוֹשְׁבִים קָרוֹב מִמֶּנּוּ:.
מָה הַסֵּפֶר הַזֶּה אֲשֶׁר תִּקְרָאֶנּוּ?. אָמַר לוֹ: סֵפֶר לְאֶחָד מִן
הַמְשוֹרְרִים. אָמַר לוֹ הַזָּקֵן: הֲמָצָאתָ. בְּכָל אֲשֶׁר בַּסֵּפֶר
הַהוּא קָרָאתָ. וְצָפִיתָ. בַּאֲשֶׁר רָאִיתָ. מְלִיצָה נְעִימָה. אוֹ
מָשָׁל נֶחְמָד מִמִּשְׁלֵי הַמְּזִמָּה?. אָמַר לוֹ: כֵּן, מָצָאתִי
אֵלֶּה הַשִּׁירִים:</p>
</blockquote>

<blockquote>
<p>וְעָלָה שַׁחֲרִי עֵת נִגְלְתָה לִי,</p>
</blockquote>

<blockquote>
<p>וְעֵת הִתְעַלְּפָה יוֹמִי מְאֹד רָד.</p>
</blockquote>

<blockquote>
<p>בְּצַחְקָהּ גִּלְּתָה טוּרִים כְּדַר אוֹ</p>
</blockquote>

<blockquote>
<p>כְּעֵין מָן אוֹ כְשֶׁלֶג אוֹ כְבָרָד.</p>
</blockquote>

<blockquote>
<p>כִּי הִמְשִׁיל הַשִּׁנַּיִם. לְאַרְבָּעָה דִמְיוֹנוֹת הֵם תַּאֲוָה
לָעֵינַיִם. וְהִצִּיב עַמּוּדֵי הַחֵן וְהַכֹּסֶף. עַל אַרְבָּעָה אַדְנֵי
כֶסֶף. וַיֹּאמֶר הַזָּקֵן: אוֹי לַמּוּסָר אֲשֶׁר נֶעְדָּר. וַאֲבוֹי
לְאוֹר הַשֵּׂכֶל אֲשֶׁר קָדָר!. חָשַׁבְתָּ הַנַּחֲלָה בְּרִיאָה
וּדְשֵׁנָה. וְהָרָזָה שְׁמֵנָה. הֲלֹא שָׁמַעְתָּ הַשִּׁיר אֲשֶׁר אָסַף
כָּל דִּמְיוֹנוֹת הַשִּׁנַּיִם. וְקוֹרֵעַ הַלְּבָבוֹת לִשְׁנַיִם?.
וְאֵלֶּה הֵם:</p>
</blockquote>

<blockquote>
<p>עֵת צָחֲקָה גִּלְּתָה טוּרִים אֲשֶׁר מָלְאוּ</p>
</blockquote>

<blockquote>
<p>מִדַּר וְסַפִּיר, וְנִלְאָה מַהֲלָלָם סְפֹר;</p>
</blockquote>

<blockquote>
<p>לֹא אֵדְעָה אִם תְּגַל דַּר אוֹ בְדֹלַח וְאִם</p>
</blockquote>

<blockquote>
<p>שֶׁלֶג וּבָרָד וּמָן בַּטַּל וְדַק כַּכְּפוֹר.</p>
</blockquote>

<blockquote>
<p>וַיֹּאמֶר לוֹ: תְּנָה שְׁנַיִם אֲחֵרִים.</p>
</blockquote>

<blockquote>
<p>עָפְרָה אֲשֶׁר נִבְרְאָה מִמּוֹר, וְלִבִּי צְרוֹר</p>
</blockquote>

<blockquote>
<p>יָפֶה, וּבַחְדַר צְלָעַי מָצְאָה קֵן דְּרוֹר.</p>
</blockquote>

<blockquote>
<p>תִּשְׂחַק וְתַרְאֶה שְׁנֵי טוּרִים כְּשִׁנֵּי בְדֹ־</p>
</blockquote>

<blockquote>
<p>לַח, עַל שְׁנֵיהֶם שְׁנִי תוֹלָע וּבָם מָר־דְּרוֹר.</p>
</blockquote>

<blockquote>
<p>וַיִּיטְבוּ דְבָרָיו בְּאָזְנֵי הַשּׁוֹמְעִים. וַיְהַלְלוּהוּ
הַכְּסִילִים וְהַיּוֹדְעִים. וַיִּכְתְּבוּם רֻבָּם. עַל לוּחַ לִבָּם.
וַיִּשְׁאָלוּהוּ לְמִי זֶה הַשִּׁיר וּלְגַלּוֹת הָאֱמֶת. וְאִם בְּעָלָיו
חַי אוֹ מֵת. וַיֹּאמַר: הֲרִימוֹתִי יָדִי לְאֵל עֶלְיוֹן, וְהָאֱמֶת
רְאוּיָה לִשְׁמֹעַ. עָלֶיהָ אֵין לְהוֹסִיף וּמִמֶּנָּה אֵין לִגְרֹעַ,.
כִּי בְעָלָיו מֵאָז הַבֹּקֶר נִצָּב עִמָּכֶם. וְכִי פִי הַמְדַבֵּר
אֲלֵיכֶם. וְכִשְׁמֹעַ הָעָם דְּבָרָיו. לֹא הֶאֱמִינוּ כִּי הֵם שִׁירָיו.
וְהוּא הִכִּיר אֲשֶׁר חָשְׁבוּ עָלָיו. וְהֵבִין כִּי חִצֵּי הַלַּעַג
יוֹרוּ אֵלָיו. וַיִּירָא פֶּן יוֹרוּהוּ מְתֵי בוּז בְּאַבְנֵי מִלֵּיהֶם.
וִיחָרְפוּהוּ פָרִיצֵיהֶם. וַיֹּאמַר: אֲלֵיכֶם אֶקְרָא, הוֹגֵי הַשִּׁיר
אֲשֶׁר בְּפָז לֹא יְסֻלֶּה. וְרוֹפְאֵי הַמַּאֲמָר הַמְחֻלֶּה,. דְּעוּ
כִּי בְכוּר הָאֵשׁ יִבָּחֵן הַזָּהָב. וּבְהוֹלְלוּת הָאֱמֶת יִסָּתֵר
הַכָּזָב. וְיֹאמַר מְשַׁל הַקַּדְמוֹנִי: בְּעֵת הַמִּבְחָן וְהַמֶּחְקָר.
יֵקַל אָדָם אוֹ יֵקַר!. וְהִנְנִי עוֹמֵד אֲלֵיכֶם בְּמַעֲרֶכֶת
הַנִּסָּיוֹן. וּבְמַעֲמַד הַהִגָּיוֹן. בַּחֲרוּ לָכֶם הַמְּלִיצוֹת
הָעַזּוֹת. וּבְחָנוּנִי נָא בָּזֹאת. וְנַסּוּ בַאֲשֶׁר תִּרְצוּ.
וְחַפְּשׂוּ כַּאֲשֶׁר תַּחְפְּצוּ. וַיַּעַן אֶחָד מִן הַחֲבוּרָה
וַיֹּאמַר: אֲנִי יוֹדֵעַ דִּמְיוֹנוֹת רַבּוֹת בְּבֵית־שִׁיר אֶחָד וְלֹא
נִבְנָה בַיִת שֵׁנִי עָלָיו. וְלֹא הִשִּׂיגוּ יְדֵי הָרַעְיוֹנִים
אֵלָיו. וְרַבִּים חָמְדוּ עֲשׂוֹהוּ. וּבָטְחוּ עֲלֵי תוֹהוּ. וְלֹא
נִמְצָא אִישׁ אֲשֶׁר יִרְקַח כָּמוֹהוּ. וְאִם תִּרְצֶה לִמְשֹׁךְ
הַלְּבָבוֹת בְּמַאֲמָרֶיךָ. חַבֵּר כָּמוֹהוּ בְּשִׁירֶיךָ.</p>
</blockquote>

<blockquote>
<p>וְהִנֵּה זֹאת צוּרַת הַבַּיִת:</p>
</blockquote>

<blockquote>
<p>עָפְרָה מְבַכָּה לְנוּד דּוֹדָהּ בְּדִמְעָה עֲלֵי</p>
</blockquote>

<blockquote>
<p>לֶחְיָהּ וְתִשֹּׁךְ בְּפִיהָ יָד מְאָדָּמָה:</p>
</blockquote>

<blockquote>
<p>תִּזְרֹק לְעַד מֵחֲבַצֶּלֶת בְּדֹלַח עֲלֵי</p>
</blockquote>

<blockquote>
<p>שׁוֹשָׁן וְתִפְצַע דְּמוּת אֹדֶם בְּאַחְלָמָה.</p>
</blockquote>

<blockquote>
<p>וְלֹא הִתְמַהְמַהּ כִּי אִם כְּהֶרֶף עַיִן. עַד נָשָׂא קוֹלוֹ בְשִׁיר
כָּמוֹהוּ לֹא רָאֲתָה עַיִן. וְזֶה הוּא:</p>
</blockquote>

<blockquote>
<p>יוֹם בִּקְּרַתְנִי שְׁאִלְתִּיהָ לְהָסִיר צְעִיף</p>
</blockquote>

<blockquote>
<p>מַסְוֶה וְלִרְפֹּא בְּנִיבָהּ לֵב כְּאֵב הַלַּח;</p>
</blockquote>

<blockquote>
<p>אָז גִּלְּתָה סוּת עֲנָנָהּ מִמְּאוֹר הַלְּבָ־</p>
</blockquote>

<blockquote>
<p>נָה וַתְּפַזֵּר בְּעַד אֹדֶם בְּדֹלַח לַח.</p>
</blockquote>

<blockquote>
<p>וְכִשְׁמֹעַ הָעָם שִׁירוֹ הָרָקוּחַ. אֲשֶׁר בְּשֶׁמֶן מוֹר הַשֵּׂכֶל
מָשׁוּחַ. לֹא קָמָה בָהֶם עוֹד רוּחַ. וַיַּרְכִּיבוּהוּ בְמִרְכֶּבֶת
כְּבוֹדָם. וְעִטְּרוּהוּ הוֹדָם. וְנָתְנוּ לוֹ יָדָם. וְכַאֲשֶׁר הִכִּיר
מֵהֶם כִּי נִמְשְׁכוּ הַלְּבָבוֹת אֵלָיו. וְרָצוּ לְהָרִיק בִּרְכָתָם
עָלָיו. עָמַד כְּמַחֲרִישׁ רֶגַע אֶחָד וַיֹּאמַר: שִׁמְעוּ נָא,
הַמּוֹרִים. וְחַכְמֵי הַשִּׁירִים. שְׁנֵי בָתִּים אֲחֵרִים. וְהֵם
אֵלֶּה:</p>
</blockquote>

<blockquote>
<p>לָבְשָׁה בְּיוֹם הַנְּדוֹד קַדְרוּת וּפָצְעָה בְּשִׁ־</p>
</blockquote>

<blockquote>
<p>נַּיִם כְּגִזְרַת בְּדֹלַח אֶצְבְּעוֹתֶיהָ,</p>
</blockquote>

<blockquote>
<p>לַעְשֹׁק לְבָבִי תְּשַׁו אֹפֶל עֲלֵי אוֹר וּמִ־</p>
</blockquote>

<blockquote>
<p>שִּׁנֵּי בְדֹלַח תְּשַׁוֶּה טַבְּעוֹתֶיהָ.</p>
</blockquote>

<blockquote>
<p>וּכְשָׁמְעָם נִפְלְאוֹת מִלָּיו. אָז רָפְתָה רוּחָם מֵעָלָיו. וְאָצְלוּ
מִנִּדְבָתָם עָלָיו. וַיֹּאמֶר אֲלֵיהֶם: וְעוֹד אוֹסִיפָה לָכֶם שְׁנַיִם
אֲחֵרִים. מִכְּלֵי פָז יְקָרִים. וַיַּעַן וַיֹּאמַר:</p>
</blockquote>

<blockquote>
<p>צְעִיפָהּ עֲלֵי אַפָּהּ וְשַׂעְרָהּ עֲלֵי לֶחְיָהּ</p>
</blockquote>

<blockquote>
<p>וְיָפְיָהּ וְזִיו הוֹדָהּ יְרַנֵּן לְשׁוֹן עִלֵּג –</p>
</blockquote>

<blockquote>
<p>כְּאֹפֶל עֲלֵי שַׁחַר וְעֶרֶב עֲלֵי בֹקֶר</p>
</blockquote>

<blockquote>
<p>וּבָרָד בְּלַבַּת אֵשׁ וְלַהַב עֲלֵי שֶׁלֶג.</p>
</blockquote>

<blockquote>
<p>אָמַר אִיתִיאֵל: וְכִרְאוֹתִי מוֹקְדֵי רְשָׁפָיו אֲשֶׁר הִתְלַקְּחוּ.
וְרִשְׁפֵּי שַׂרְעַפָּיו אֲשֶׁר שַׁלְהֶבֶת יָהּ קָדְחוּ.
הִתְבּוֹנַנְתִּי אֵלָיו. וְשַׂמְתִּי לִבִּי לְמַעֲלָלָיו. וְהִנֵּהוּ
חֲבֵרֵנוּ חֶבֶר הַקֵּינִי, וְשָׂמַחְתִּי עַל כִּי זִכַּנִי הַזְּמָן
לַעֲמֹד בְּסוֹדוֹ. וְקַמְתִּי לְנַשֵּׁק יָדוֹ. וָאֹמַר לוֹ: מַה קָּרָה
אוֹתְךָ עַד אֲשֶׁר כָּכָה הִתְנַכַּרְתָּ. וְלַעֲשׂוֹת כָּל זֶה
הִתְמַכַּרְתָּ. וּמָתַי זָרְקָה בִּזְקָנְךָ שֵׂיבָתְךָ. עַד אֲשֶׁר לֹא
הִכַּרְתִּי דְּמוּתְךָ?. וַיַּעַן וַיֹּאמַר:</p>
</blockquote>

<blockquote>
<p>וְשֵׂיבָה זָרְקָה בִּי מִתְּלָאוֹת,</p>
</blockquote>

<blockquote>
<p>וְכֵן בֶּן אִישׁ תְּלָאוֹת יֶהְדְּפוּהוּ.</p>
</blockquote>

<blockquote>
<p>וְאִם יֵיטִיב זְמָן לָאִישׁ בְּיוֹמוֹ</p>
</blockquote>

<blockquote>
<p>לְמָחָר קַשְּׁתוֹתָיו יַחְלְפוּהוּ.</p>
</blockquote>

<blockquote>
<p>לְזֹאת אַל יַאֲמֵן בִּבְרַק עֲנָנָיו</p>
</blockquote>

<blockquote>
<p>הֲכִי מֵי אַף וְזַעַם יִשְׁטְפוּהוּ.</p>
</blockquote>

<blockquote>
<p>וּמַשְׂכִּיל עֵת יְנַסּוּהוּ בְנֵי יוֹם</p>
</blockquote>

<blockquote>
<p>יְקַבֵּל פָּעֳלָם לוּ יִגְּפוּהוּ.</p>
</blockquote>

<blockquote>
<p>הֲכִי אֵין בּוּז לְכֶתֶם [פָּז] בְּעֵת יַ־</p>
</blockquote>

<blockquote>
<p>עֲבִירוּהוּ בְּאֵשׁ אוֹ יִשְׂרְפוּהוּ.</p>
</blockquote>

<blockquote>
<p>וַיֵּלֶךְ לוֹ וְלֹא נוֹדַע מְקוֹמוֹ. וּמָשַׁךְ הַלְּבָבוֹת עִמּוֹ.</p>
</blockquote>

<h2 id="הַמַּחְבֶּרֶתהַשְּׁלִישִׁית:וְהִיאמַחְבֶּרֶתהַזְּהוּבִים">הַמַּחְבֶּרֶת הַשְּׁלִישִׁית: וְהִיא מַחְבֶּרֶת הַזְּהוּבִים</h2>

<blockquote>
<p>נְאֻם הַגֶּבֶר אִיתִיאֵל: הֶחְבִּירַנִי עִם חֲבֵרִים חֲמוּדִים נָוֶה
נֶחְמָד. כָּל הַבָּא עָלָיו וְעָמָד. לֹא כָבְתָה בוֹ אֵשׁ מְלִיצוֹת
פְּלִיאוֹת. וְלֹא בָעֲרָה בוֹ אֵשׁ קְנָאוֹת. וְרִשְׁפֵּי שְׂנָאוֹת.
וּבְעוֹדֶנוּ סוֹחֲבִים שׁוּלֵי הַהֶגְיוֹנִים. וּבוֹחֲנִים בַּשִּׁיר
וְנִבְחָנִים. וְשׁוֹאֲלִים זֶה אֶת זֶה. וּמְקַבְּלִים זֶה מִזֶּה. נִצָּב
עָלֵינוּ זָקֵן אֶחָד עָלָיו בְּלוֹיֵי סְחָבִים וְאַחַת מֵרַגְלָיו
פִּסֵּחַ. וְעַל סָעֵף אֶחָד פּוֹסֵחַ. וַיֹּאמַר: אֲלֵיכֶם אֶקְרָא,
הַנִּבְחָרִים. הַנְּבָרִים. וּפַחוֹת. הַמִּשְׁפָּחוֹת,. יֵיטִיב אֱלֹהִים
שַׁחֲרֵיכֶם. וְיָאִיר אוֹרֵיכֶם!. הַבִּיטוּ לְאִישׁ אֲשֶׁר הָיָה בַעַל
דִּירָה רְחָבָה. וְיָד נְדִיבָה. וְחַיִל יָנוּב. וּבָתִּים מְלֵאִים כָּל
טוּב. וּכְרָמִים וְשָׂדוֹת. וְשִׁדָּה וְשִׁדּוֹת. וְנָוֶה מְזֻמָּן לְכָל
נֶפֶשׁ מָרָה. בְּמִטָּה וְשֻׁלְחָן וְכִסֵּא וּמְנוֹרָה. וְלֹא שָׁקְטוּ
קוֹרוֹת הַצָּרוֹת. וּמְאוֹרָעוֹת הָרָעוֹת. וּמוֹצָאוֹת הַתְּלָאוֹת.
וְרִשְׁפֵּי אֵשׁ הַחוֹמְדִים וְהַמְקַנְּאִים. וְחִצֵּי עֵין
הַמְשַׂנְאִים. עַד שָׁאוּ הַיָּדַיִם. וְכָהוּ הָעֵינַיִם. וַיִּיבַשׁ
הַמָּקוֹר. וְחָשַׁךְ הַמָּאוֹר. וְצַר אָרְחִי וְרִבְעִי. וְקָצַר
מַצָּעִי. וָאֶתְגּוֹלֵל עַל יְצוּעִי. וְשָׁאוּ הָאֻרְווֹת מִפְּרָדֵינוּ
וְסוּסֵינוּ. וְהַמִּכְלָאוֹת מִצֹּאנֵנוּ וּכְבָשֵׂינוּ. עַד חָמַל
הַחוֹמֵד לְרֹב אֵידֵנוּ. וּבָכָה הַשָּׂמֵחַ לְאֵידֵנוּ. וְחָסַרְנוּ
לַזְּמָן הַמָּאוּס. הַהוֹן הַכָּמוּס. וְהַטּוּב הֶעָמוּס. וְנָתוֹן
הַלְּבוּשׁ וְהַסּוּס. וְהִצְרִיכָנוּ הַזְּמָן הָרַע. אֲשֶׁר כָּאֲרִי
כָּרַע. וְהַדַּלּוּת אֲשֶׁר יַשְׁפִּיל וְיוֹרִישׁ. וּכְצִפְעוֹנִי
יַפְרִישׁ. לִנְעֹל מַנְעַל הַמְּרוּדִים. וְלֶאֱכֹל פַּת לַעֲנָה עַל
מַצּוֹת וּמְרוֹרִים. וְהִסְתַּרְנוּ הָעֲנִיּוּת. וְהַדַּלּוּת.
וְכָחַלְנוּ עֵינֵינוּ בְּפוּךְ הַדְּמָעוֹת. וְיָרַדְנוּ מִן הַגְּבָעוֹת.
וְשָׁכַנּוּ בַּבְּקָעוֹת. וְשָׁכַבְנוּ לָאָרֶץ נַעַר וְזָקֵן.
וְשָׁכַחְנוּ מִטּוֹת הַשֵּׁן. וּמָתַק לְחִכֵּנוּ לִשְׁכֹּן בְּאֶרֶץ
צַלְמָוֶת. וּבוֹשֵׁשׁ מִמֶּנּוּ יוֹם הַמָּוֶת. וְעַתָּה הֲיֵשׁ בָּכֶם
בֶּן חוֹרִים מְרַפֵּא. אוֹ נָדִיב עוֹמֵד עַל מִצְפֶּה?. כִּי
נִשְׁבַּעְתִּי בְּחֵי אֲשֶׁר הִגְלַנִי מִמִּשְׁפַּחְתִּי. וְאַנְשֵׁי
תִפְאַרְתִּי. אִם יֵשׁ לִי מָעוֹג. לַבָּנִים עוֹרְגִים כְּאַיָּל
תַּעֲרֹג.
אָמַר אִיתִיאֵל: וּכְשָׁמְעִי מִלָּיו נִכְמְרוּ נִחוּמַי לוֹ. וְהָמוּ
מֵעַי לְצִירוֹ וְחִילוֹ. וְרָצִיתִי לְהָקִיר מֵי שִׂכְלוֹ. וְהוֹצֵאתִי
מִכִּיסִי זָהוּב. זָהוּב חָבִיב וְאָהוּב. וָאֹמַר לוֹ לְנַסּוֹתוֹ: אִם
תּוּכַל בְּשִׁירְךָ לְשַׁבְּחֵהוּ. קָחֵהוּ. וַיִּשָּׂא מְשָׁלוֹ. בְּחִין
עֶרְכּוֹ. וְלֹא הִתְמַהְמַהּ עַד כֹּה וְעַד כֹּה. וַיֹּאמַר:</p>
</blockquote>

<blockquote>
<p>רְאֵה חָרוּץ יְרַקְרַק לֹא יְסֻלֶּה</p>
</blockquote>

<blockquote>
<p>בְּכָל חֵפֶץ וְלֵב חוֹמְדָיו יְכַלֶּה.</p>
</blockquote>

<blockquote>
<p>קְצוֹת אֶרֶץ יְשׁוֹטֵט וַאֲפָסִים</p>
</blockquote>

<blockquote>
<p>וּמַפְלִיא לַעֲשׂוֹת הַפְלֵא וּפֶלֶא.</p>
</blockquote>

<blockquote>
<p>נְעִים שָׁמְעוֹ לְכָל אֹזֶן נְגִינָה,</p>
</blockquote>

<blockquote>
<p>וּפוּךְ אוֹרוֹ כְּסוּת עַיִן יְגַלֶּה.</p>
</blockquote>

<blockquote>
<p>בְּמַרְאֵהוּ לְאִיש שׂבַע שְׂמָחוֹת,</p>
</blockquote>

<blockquote>
<p>וְעַל כֵּן כָּל אֱנוֹשׁ פָּנָיו יְחַלֶּה.</p>
</blockquote>

<blockquote>
<p>כְּאִלּוּ נֶאֱצַל מִן הַלְּבָבוֹת,</p>
</blockquote>

<blockquote>
<p>לְזֹאת יִכְסֹף לְבַב אִישׁ לוֹ וְיִכְלֶה.</p>
</blockquote>

<blockquote>
<p>וְהוּא יַחַשׂ וּמִשְׁפָּחָה לְיָחִיד,</p>
</blockquote>

<blockquote>
<p>וּבוֹ יִתְאַמְּצוּ אִישׁ רָשׁ וְנִקְלֶה,</p>
</blockquote>

<blockquote>
<p>וּבוֹ יִשְׁאַב אֱנוֹשׁ מֵימֵי שְׂמָחוֹת</p>
</blockquote>

<blockquote>
<p>וּבִלְתּוֹ מֵי בְכִי יִשְׁאַב וְיִדְלֶה.</p>
</blockquote>

<blockquote>
<p>וְכַמָּה שַׂר וְטַפְסָר יַעֲלֶה בוֹ</p>
</blockquote>

<blockquote>
<p>לְרוּם חֶפְצוֹ וְתַאְוָתוֹ יְמַלֵּא,</p>
</blockquote>

<blockquote>
<p>וּמִתְעַנֵּג אֲשֶׁר לוּלֵי כְבוֹדוֹ</p>
</blockquote>

<blockquote>
<p>יְהִי גַלְמוּד וּמִתְאוֹנֵן וְאוֹלֶה,</p>
</blockquote>

<blockquote>
<p>וְחֵיל יָגוֹן חֲלָשׁוּהוּ צְבָאָיו</p>
</blockquote>

<blockquote>
<p>בְּעֵת כִּי נִפְגְּשׁוּ אֵלֶּה בְאֵלֶּה.</p>
</blockquote>

<blockquote>
<p>וְכַמָּה דַל, וְעָשִׁיר בֵּין מְשַׂנְאָיו</p>
</blockquote>

<blockquote>
<p>וְאֵין חוֹמֵל עֲלֵי עָנְיוֹ, וְחוֹלֶה</p>
</blockquote>

<blockquote>
<p>גְּאָלָהוּ וְהִרְבָּה אֶת שְׂשׂוֹנוֹ,</p>
</blockquote>

<blockquote>
<p>וְאֵידוֹ הֶאֱבִיד הָחֵל וְכַלֵּה.</p>
</blockquote>

<blockquote>
<p>בְּיַד חֶפְצוֹ בְּנֵי אָדָם כְּבוּשִׁים,</p>
</blockquote>

<blockquote>
<p>יְכַבֵּד עָם וְעַם יִבְזֶה וְיִקְלֶה.</p>
</blockquote>

<blockquote>
<p>פְּעָמִים יִהְיֶה מוֹלִיךְ וּמֵבִיא</p>
</blockquote>

<blockquote>
<p>וְעִתִּים יִהְיֶה מוֹרִיד וּמַעְלֶה.</p>
</blockquote>

<blockquote>
<p>וּבוֹ כָל אִישׁ בְּטוֹב יָמָיו יְבַלֶּה</p>
</blockquote>

<blockquote>
<p>וּמִבָּר אַמְתְּחוֹתָיו בּוֹ יְמַלֵּא.</p>
</blockquote>

<blockquote>
<p>וְעֵת כִּי יִמְעֲטוּ דוֹדִים וְעוֹזְרִים</p>
</blockquote>

<blockquote>
<p>יְהִי עוֹזֵר לְכָל נִדָּח וְגוֹלֶה.</p>
</blockquote>

<blockquote>
<p>אֱמֶת לוּלֵי יְרֹא אֵל אֹמְרָה: הוּא</p>
</blockquote>

<blockquote>
<p>אֲדוֹן הַכֹּל וְרָם עַל כֹּל וְנַעְלֶה.</p>
</blockquote>

<blockquote>
<p>וַיֵּט יָדוֹ בְּהַשְׁלִימוֹ שִׁירוֹ וַיֹּאמַר: כַּאֲשֶׁר מָצָאתָ אֶת
אֲשֶׁר אִוִּיתָ. מוֹצָא שְׂפָתֶיךָ תִּשְׁמֹר וְעָשִׂיתָ. וָאָנִיף
הַזָּהָב תְּנוּפָה. וְאָמַרְתִּי: יְהִי לְךָ בְּלֵב טוֹב וְעַיִן יָפָה.
וַיִּקָּחֵהוּ וַיֹּאמַר: רָפָאתָ יְגוֹנַי. בָּרוּךְ אַתָּה לַייָ!.
וַיְשַׁנֵּס לָלֶכֶת מָתְנָיו. אַחֲרֵי אֲשֶׁר סָרוּ יְגוֹנָיו. וּמֵאֲשֶׁר
גָּדַל בְּשִׁירוֹ מְשׂוֹשִׂי. הוֹצֵאתִי זָהוּב אַחֵר מִכִּיסִי. וָאֹמַר
לוֹ: אִם תְּחָרְפֵהוּ. תַּאַסְפֵהוּ. וַיַּעַן וַיֹּאמַר:</p>
</blockquote>

<blockquote>
<p>אֲבוֹי לוֹ נֶאֱלָח נִבְזֶה וְנִקְלֶה,</p>
</blockquote>

<blockquote>
<p>כְּצֵל עוֹבֵר וְהוּא נוֹדֵד וְגוֹלֶה!</p>
</blockquote>

<blockquote>
<p>אֲשֶׁר יַרְאֶה שְׁנֵי פָנִים כְּחָנֵף</p>
</blockquote>

<blockquote>
<p>בְּלֵב וָלֵב וְיַשְׁפִּיל כָּל מְעֻלֶּה:</p>
</blockquote>

<blockquote>
<p>וּמַרְאֵהוּ דְּמוּת חָשׁוּק בְּיָפְיוֹ</p>
</blockquote>

<blockquote>
<p>וְכַחוֹשֵׁק יְרַקְרַק הוּא וְחוֹלֶה.</p>
</blockquote>

<blockquote>
<p>וּבַעְדוֹ יֶחֱטָא כָל אִישׁ וְיוֹנֶה</p>
</blockquote>

<blockquote>
<p>וְלַעְשׂוֹת רַע בְּחֵטְא יָדוֹ יְמַלֵּא.</p>
</blockquote>

<blockquote>
<p>וְלוּלֵי אַהֲבָתוֹ לֹא יְהִי נֶ־</p>
</blockquote>

<blockquote>
<p>הֱרָג אָדָם עֲלֵי הוֹנוֹ וְנִתְלֶה,</p>
</blockquote>

<blockquote>
<p>וְלֹא הָיְתָה מְרִיבָה בֵין שְׁנַיִם</p>
</blockquote>

<blockquote>
<p>עֲלֵי מָמוֹן לְבַב אִישִׁים יְכַלֶּה,</p>
</blockquote>

<blockquote>
<p>וְלֹא נֶחְבָּא אֱנוֹשׁ מֵעֵין מְקַנְאִים</p>
</blockquote>

<blockquote>
<p>וּמֵחוֹמֵד עֲשׂוֹת יַגְדִּיל וְיַפְלֶה.</p>
</blockquote>

<blockquote>
<p>וּבוֹ מִדּוֹת מְאֹד רָעוֹת אֲחֵרוֹת</p>
</blockquote>

<blockquote>
<p>לְכָל חוֹקֵר בְּעֵין שִׂכְלוֹ וְגוֹלֶה:</p>
</blockquote>

<blockquote>
<p>וְיִרְחַק מִמְּתֵי יֹשֶר וְאָכֵן</p>
</blockquote>

<blockquote>
<p>פְּנֵי זֵדִים וְעָרִיצִים יְחַלֶּה,</p>
</blockquote>

<blockquote>
<p>וְיַשְׁקִיט כָּל בְּזוּי עָם עַל שְׁמָרָיו</p>
</blockquote>

<blockquote>
<p>וְיָשִׂים בֶּן יְקָר נִדָּח וְגוֹלֶה,</p>
</blockquote>

<blockquote>
<p>הֲכִי לֹא יַעֲזֹר בַּצַּר בְּעָלָיו,</p>
</blockquote>

<blockquote>
<p>אֲבָל אוֹתוֹ בְּיַד אוֹיְבָיו יְכַלֶּה.</p>
</blockquote>

<blockquote>
<p>אֱמֶת אַשְׁרֵי נְדִיב לֵב יִמְאֲסֶנּוּ</p>
</blockquote>

<blockquote>
<p>וְאַל יִתְאַו לְחֶבְרָתוֹ וְיִכְלֶה!</p>
</blockquote>

<blockquote>
<p>אָמַרְתִּי לוֹ: מַה יָּקְרוּ שִׁירֶיךָ!. [וַיֹּאמֶר לִי:] וְאַתָּה אַל
תִּשְׁכַּח נְדָרֶיךָ. וָאֶתֵּן לוֹ הַזָּהוּב הַשֵּׁנִי. וְאָמַרְתִּי
לוֹ: זְכֹר אַהֲבָתִי וְאַל תִּנְשֵׁנִי. כִּי הוֹצֵאתִיךָ מִמַּאֲסָר עַל
יְדֵי פִּדְיוֹם. וּבִשְׁתַּיִם תִּתְחַתֵּן בִּי הַיּוֹם.
וַיַּחְבִּירֵהוּ אֶל הָרִאשׁוֹן וְנָפְלוּ חֲבָלָיו בַּנְּעִימִים.
וְהָיוּ תוֹאֲמִים. וַיֵּלֶךְ לוֹ וְהוּא מְשַׁבֵּחַ הַנָּוֶה
וְשׁוֹכְנָיו. וּמוֹדֶה טוֹבַת מְחוֹנְנָיו.
אָמַר אִיתִיאֵל: וַיּוֹרֵנִי לִבִּי כִּי הוּא חֶבֶר הַקֵּינִי זְקַן
הָאַשְׁמָה. וְלֶכְתּוֹ כְאִישׁ פִּסֵּחַ בְּשֶׁקֶר וּבְמִרְמָה. וָאֹמַר
לוֹ: רַמַּאי, כְּבָר נוֹדַעְתָּ בְּמִלֶּיךָ הַנְּכוֹחִים. וְעַתָּה
יַשֵּׁר רַגְלֶיךָ הַפִּסְחִים. אָמַר לִי: הַאַתָּה אִיתִיאֵל?. תִּשָּׂא
בְרָכָה מֵהָאֵל!. וָאֹמַר לוֹ: אֲנִי מֵחֲבֵרֶיךָ הָרִאשׁוֹנִים.
וּמִמְּיֻדָּעֶיךָ הַנֶּאֱמָנִים. וְאַתָּה אֵיךְ הִתְנַהַגְתָּ עִם
יַלְדֵי הַזְּמַנִּים?. וַיֹּאמֶר לִי: הִתְהַלַּכְתִּי עִם הַזְּמָן
בִּשְׁנֵי עִנְיָנָיו: פַּעַם בַּהֲנָחָה. פַּעַם בַּאֲנָחָה. וְעֵת
לִשְׂחֹק. וְעֵת לִדְחֹק. וָאֹמַר לוֹ: מַדּוּעַ שַׁבְתָּ כְּאִישׁ
פִּסֵּחַ מֵאָז הַבֹּקֶר?. וְלֹא נָוָה לְנָדִיב שְׂפַת שֶׁקֶר!.
וַיִּתְעַצֵּב לְמִלַּי. וַיֹּאמֶר אֵלַי. וַיִּשָּׂא מְשָׁלוֹ וַיֹּאמַר:</p>
</blockquote>

<blockquote>
<p>אֵלֵךְ כְּפִסֵּחַ לְמַעַן אֶהְיֶה</p>
</blockquote>

<blockquote>
<p>שָׁלֵו בְּתַעְנוּגִים וְגַם שָׂמֵחַ.</p>
</blockquote>

<blockquote>
<p>עָוֶל וְנַבְלוּת אֶשְׂבְּעָה תָמִיד וְאֶתְ־</p>
</blockquote>

<blockquote>
<p>הַלֵּךְ מְתַעְתֵּעַ כְּאִישׁ פִּקֵּחַ.</p>
</blockquote>

<blockquote>
<p>אֹמַר לְמַאְשִׁימַי: שְׂאוּ חֶטְאִי! וּמִי</p>
</blockquote>

<blockquote>
<p>יַאְשִׁים עֲלֵי חוֹבוֹ אֱנוֹשׁ פִּסֵּחַ?</p>
</blockquote>

<h2 id="הַמַּחְבֶּרֶתהָרְבִיעִית:וְהִיאמַחְבֶּרֶתהַחֶבְרָה">הַמַּחְבֶּרֶת הָרְבִיעִית: וְהִיא מַחְבֶּרֶת הַחֶבְרָה</h2>

<blockquote>
<p>נְאֻם הַגֶּבֶר אִיתִיאֵל: צָעַנְתִּי לְאֶרֶץ כַּפְתּוֹר. בִּשְׁנַת
גְּלוֹת הַמַּחְסֶה וְהַמִּסְתּוֹר. וַאֲנִי בְּכֹחִי אָז. וְחִישׁ לֹא
גָז. וְעַל יוּבַל הָעשֶׁר יִפְרְחוּ עָלַי. וְיַד אֱלֹהַי טוֹבָה עָלַי
. אֶסְחַב מְעִילֵי הֲנָאוֹת וַהֲנָחוֹת. וְאֶשְׁאַב מַיִם בְּשָׂשׂוֹן
מִמַּעְיְנֵי הַשְּׂמָחוֹת. וּבְנָסְעִי מִמְּכוֹן רִבְעִי. וְעַל
כַּנְפֵי פֵרוּד רִפַּדְתִּי יְצוּעִי. נִצְמַדְתִּי עִם יְדִידִים
רָחֲקוּ מִן הַמְּרִי וְהַמְּרִיבָה. וַיִּינְקוּ שְׁדֵי הָאַהֲבָה. עַד
נִשְׁתַּוּוּ בְעִנְיָנִים נֶחְמָדִים. וְהָיוּ לַאֲחָדִים. וְהָיִינוּ
נוֹסְעִים יַחַד בְּחֶבְרָה חֲמוּדָה. וְלֹא נִרְכַּב כִּי אִם סוּס
דּוֹהֵר וּמֶרְכָּבָה מְרַקֵּדָה. וּבַחֲנוֹתֵנוּ בְנָוֶה. וְאֶל בַּיִת
נִלָּוֶה וְנִקָּוֶה. הָיִינוּ מְמַהֲרִים לְהָרִיץ הַמִּרְכֶּבֶת. וְלֹא
נִתְמַהְמַהּ לָשֶׁבֶת. וּלְהַאֲרִיךְ בְּמַחְשֶׁבֶת. וְנוֹעַצְנוּ
בְלַיְלָה אֶחָד לַהֲלֹךְ בְּדַרְכֵּנוּ. וּבַת לֵילֵנוּ. עוֹד
הִתְעַלְּמָה בְקַדְמוּתָהּ וְקַדְרוּתָהּ. וְלֹא נִנְעֲרָה
מִנַּעֲרוּתָהּ. וַנֵּלֶךְ הָלוֹךְ וְלֹא שָׁקַטְנוּ עַד אֲשֶׁר זָרְקָה
בָהּ הַשֵּׂיבָה וְהִזְקִינָה. וְשַׂעֲרַת קְוֻצּוֹתֶיהָ הִלְבִּינָה.
וְכַאֲשֶׁר עָיְפָה נַפְשֵׁנוּ מִן הַיְגִיעָה הָעֲצוּמָה. וְקִוִּינוּ
לָנוּחַ בְּחֵיק הַתְּנוּמָה. מָצָאנוּ אֶרֶץ דְּשֵׁנָה רַעֲנָנָה
וַנִּבְחַר אוֹתָהּ מִרְעֶה לַבְּהֵמוֹת. וַהֲנָחָה לַנְּשָׁמוֹת.
לְמֵימֵי מְנוּחוֹתֶיהָ. וְנֹעַם רוּחוֹתֶיהָ. הַנּוֹשְׁבוֹת מֵאַרְבַּע
רוּחוֹתֶיהָ. וְכַאֲשֶׁר יָשְׁבָה הַחֲבוּרָה. וְשָׁקְטוּ הַקּוֹלוֹת
עֲנוֹת חֲלוּשָׁה וַעֲנוֹת גְּבוּרָה. שָׁמַעְתִּי אִישׁ קָרוֹב מִמֶּנִּי
אוֹמֵר לַחֲבֵרוֹ הַשֵּׁנִי:. הוֹדִיעֵנִי. אֵיךְ תִּתְנַהֵג עִם
חֲבֵרֶיךָ וּשְׁכֵנֶיךָ. בְּכָל מַעֲשֶׂיךָ וְעִנְיָנֶיךָ.
אָמַר לוֹ: אֶשְׁמֹר שְׁכֵנִי. וְאִלּוּ יִשְּׁכֵנִי. וְאֶגְמֹל אַהֲבָה
. לְגוֹמֵל אֵיבָה. וְאֶגְמֹר הַחוֹבָה בְחִבָּה. וְאֶסְבֹּל טֹרַח
הַדּוֹד. וְלוּ יִשְׂרְפֵנִי בִיקוֹד. וְאָרִים אֲהוּבִי. עַל בֶּן
אָבִי. וְאֶשְׁמֹר בֶּן גִּילִי. וְאִם הֵרַע לִי. וְיִמְעַט בְּעֵינַי
גְּמוּלִי. לָאוֹרֵחַ הַבָּא לִי. וְאַרְוֶה בְטוּבִי. כָּל הַדָּבֵק
בִּי. וְאַעֲלֶה חֲבֵרִי. לְמַעֲלַת גְּבִירִי. וְאוֹשִׁיב יְדִידִי.
בְּמוֹשַׁב נְגִידִי. וְאַפְקִיד חַסְדִּי. אֵצֶל דּוֹדִי. וְאֶתְנַדֵּב
בְּשֶׁלִּי. לַמִּתְחַבֵּר לִי. וְרַכּוֹת אֶעֱנֶה. לְאוֹיֵב
וּלְשׂוֹנֵא. וּלְשָׁלוֹם אֶשְׁאַל. לְמִי שָׂם אַהֲבָתִי לְאַל.
וְאֶסְתַּפֵּק מִמְּתֵי סוֹדִי. בְּמִקְצָת כְּבוֹדִי. וְאָקֵל
מִגְּמוּלִי. אֲשֶׁר יָבִיאוּ לִי. וְלֹא אָשִׂים חֲמָסִי. עַל חוֹמְסִי
. וְלֹא אֶדְרשׁ נִקְמָתִי. לִמְבַקְשֵׁי רָעָתִי.
אָמַר לוֹ חֲבֵרוֹ: אוֹי לְךָ בְּנִי וְאֵין לְאִישׁ לְהוֹקִיר כָּל עִקָּר
. כִּי אִם לִיקָר!. דַּע כִּי אֲנִי לֹא אֶתְחַבֵּר. כִּי אִם לְחָבֵר.
וְלֹא אַקְרִיב. אֲשֶׁר בִּי יָרִיב. וְלֹא אֲכַבֵּד. לַאֲשֶׁר
בִּקְלוֹנִי מִתְכַּבֵּד. וְלֹא אֶתְנַדֵּב בְּאַהֲבָתִי. לְבוֹחֵר
אֵיבָתִי. וְלֹא אָמוּשׁ מֵהַכְרִית. מֵפֵר בְּרִית. וְלֹא אֶתְקָרֵב.
כִּי אִם לִמְקָרֵב. וְלֹא אֲחַלֶּה. פְּנֵי אִישׁ חֶפְצִי לֹא יְמַלֵּא
. וְלֹא יִדְבְּקוּ יְדִידוֹתַי. בְּמִי יְנַתֵּק עֲבוֹתוֹתַי. וְלֹא
אֲשַׁבַּח בְּחִין עֶרְכִּי. מִי לֹא יֵדַע עֶרְכִּי. וְלֹא אֶגְמֹל
קִרְבָתִי. לְבוזֵה חֶבְרָתִי. וְלֹא אֶתְנַדֵּב בְּדֹדַי. לְהֵפֶךְ
מִמַּעְבָּדַי. וְלֹא יִקְרַב מִמֶּנִּי. כָּל מִי יִשְׂטְמֵנִי. וְלֹא
אֶטַע חַסְדִּי. בַּעֲרוּגַת שׁוֹדְדִי. וְלֹא אֶשְׂמַח בְּתֵת הוֹנִי.
לִשְׂמֵחִים בְּיוֹם אוֹנִי. וְלֹא אֶשְׁאַל מַרְפֵּא לִכְאֵבַי. כִּי
אִם מֵאוֹהֲבַי. וְלֹא אַשְׁלִיט עַל אַחֲוָתִי. כִּי אִם מַרְבֵּה
טוֹבָתִי. וְלֹא אָשִׂים תּוֹכִי כְּבָרִי. לִמְיַחֵל לְיוֹם שִׁבְרִי.
וְלֹא אַרְבֶּה תְפִלּוֹתַי. עַל אִישׁ כִּילַי. וְלֹא אַלְבִּישׁ
תְּהִלּוֹתַי. לְמִי יַפְשִׁיט מַחְלְצוֹתַי. כִּי כַאֲשֶׁר תִּגְמְלֵנִי
יִהְיֶה גְמוּלָךְ. וְכַאֲשֶׁר עָשִׂיתָ יֵעָשֶׂה לָךְ. וּמִי
יַכְרִיחֵנִי שֶׁאֶפְתַּח יָד וְתִקְפֹּץ. וְאֶחְפֹּץ בְּךָ וְאַתָּה בִי
לֹא תַחְפֹּץ. וְאֶגְמֹל בְּאַהֲבָה עַל אַף וְחֵמָה. וַאֲנִי לְשָׁלוֹם
וְאַתָּה לְמִלְחָמָה. וַאֲנִי לְכַבֵּד וְאַתָּה לְהַבְזוֹת.
וְתַחֲנוּנִים אֲדַבֵּר וְתַעֲנֶה עַזּוֹת?. וּמִי גָזַר עָלַי
שֶׁיִּרְעֲפוּ נוֹזְלֵי שָׁמַי עַל יַבֶּשֶׁת. וְהָיוּ שָׁמֶיךָ נְחשֶׁת.
וְאֶגָּלֶ[ה] וְתֵחָבֵא. וְאָאִיר וּתְ[כַבֶּה]?. חַי יְיָ אִם
יִהְיֶה כֵן. רַק עִנְיָנֵינוּ בְמִישׁוֹר נְתַכֵּן. וְנִשְׁקֹל
מַעֲשֵׂינוּ בְשֶׁקֶל הַקֹּדֶשׁ. הֶעָשִׁיר לֹא יַרְבֶּה וְהַדַּל לֹא
יַמְעִיט בִּתְרוּמַת הַקֹּדֶשׁ. וּכְמִפְעָלֶיךָ יִהְיוּ מִפְעָלַי.
וּכְפִי גְמוּלֶיךָ אָשִׁיב גְּמוּלַי. עַד יִכְבּשׁ כָּל אֶחָד מִמֶּנּוּ
יִצְרוֹ. וְאַל יוֹנֶה אֶת חֲבֵרוֹ. וְלָמָּה זֶה אָשִׁית נַפְשִׁי
בְּכַפְּךָ לְנָגְעֵנִי. וְלֹא לְעַנְּגֵנִי. וְאָשִׂים חֶרֶב בְּיָדְךָ
לְהָרְגֵנִי?. וּמַדּוּעַ אֶעֱזָרְךָ עַל קְלוֹנִי. וְאֶמָּשֵׁךְ
אַחֲרֶיךָ בְּהַשְׁפִּילְךָ גְּאוֹנִי?. וְאֵיךְ יְהִי מִשְׁפַּט צֶדֶק
בֵּינֵינוּ בִּהְיוֹתִי נֶחֱלָשׁ וְאַתָּה חוֹלֵשׁ. וְלִבִּי נִכְבָּשׁ
וְאַתָּה כוֹבֵשׁ?. וְאֵיזוֹ חֶבְרָה תִנְעַם בִּתְנוּאוֹת. וְאֵיזֶה
בֶּן חוֹרִים יִרְצֶה לְהַשְׁפִּיל עַצְמוֹ וּלְהִכָּאוֹת?. וּמַה
נִּמְלְצוּ שִׁירֵי אָבִיךָ. מִדְּבַשׁ לְפִיךָ. בְּאָמְרוֹ.
בְּשִׁירוֹ:</p>
</blockquote>

<blockquote>
<p>אֲנִי גוֹמֵל לְכָל חוֹשֵׁק בְּדֹדַי</p>
</blockquote>

<blockquote>
<p>כְּפִי מַעְשָׂיו וְלֹא עַל פִּי רְצוֹנוֹ;</p>
</blockquote>

<blockquote>
<p>וּבַמִּדָּה אֲשֶׁר מָדַד אֲשַׁלֵּם</p>
</blockquote>

<blockquote>
<p>וְלוּ הָיָה סְאוֹן רַעַשׁ סְאוֹנוֹ;</p>
</blockquote>

<blockquote>
<p>וְלֹא אַחְסִיר מְאוּמָה מִגְּמוּלוֹ:</p>
</blockquote>

<blockquote>
<p>כְּפִי מִדַּת כְּבוֹדוֹ אוֹ קְלוֹנוֹ;</p>
</blockquote>

<blockquote>
<p>וְכָל דּוֹרֵשׁ אֱרוֹת מִנִּי גְּמוּל טוֹב</p>
</blockquote>

<blockquote>
<p>יְהִוֹ אוֹרֶה אֲשֶׁר נָטְעָה יְמִינוֹ.</p>
</blockquote>

<blockquote>
<p>וְלֹא אֶרְצֶה לְהוֹנוֹת אִישׁ, וְכֵן לוּ</p>
</blockquote>

<blockquote>
<p>יְהִי יִתְרוֹן יְדִידָיו כִּיתְרוֹנוֹ.</p>
</blockquote>

<blockquote>
<p>וְכַמָּה מַחֲלִיק שָׂפָה יְחַשֵּׁב</p>
</blockquote>

<blockquote>
<p>הֲכִי לִבִּי בְּדֹדָיו יַאֲמִינוֹ</p>
</blockquote>

<blockquote>
<p>וְיַחְשֹׁב כִּי אֲהָבַי אֶתְּנָה לוֹ</p>
</blockquote>

<blockquote>
<p>בְּלֵב שָׁלֵם, וְסוֹדִי לֹא יְבִינוֹ.</p>
</blockquote>

<blockquote>
<p>וְלֹא הִכִּיר בְּסִכְלוּתוֹ הֲכִי אֶפְ־</p>
</blockquote>

<blockquote>
<p>רְעָה חוֹב הַחֲבֵרִים מִין בְּמִינוֹ.</p>
</blockquote>

<blockquote>
<p>לְזֹאת תָּמִיד מְאַס כָּל מִי יְבַזֶּה</p>
</blockquote>

<blockquote>
<p>חֲבֵרָיו וַחֲשֹׁב יֶשְׁנוֹ כְּאֵינוֹ;</p>
</blockquote>

<blockquote>
<p>וְכָל מִי אַהֲבָתוֹ נֶאֱלָחָה</p>
</blockquote>

<blockquote>
<p>נְטֵה מֶנְהוּ לְבַל תָּבֹא בְּרִסְנוֹ.</p>
</blockquote>

<blockquote>
<p>וְאַל תִּכְסֹף לְאַהְבַת אִישׁ־הֲקָלָה</p>
</blockquote>

<blockquote>
<p>וְיַחְשֹׁב אוֹתְךָ נִצְרָךְ לְהוֹנוֹ.</p>
</blockquote>

<blockquote>
<p>אָמַר אִיתִיאֵל: וּכְעָמְדִי עַל סוֹף הַדְּבָרִים אֲשֶׁר דִּבְּרוּ
שְׁנֵיהֶם. רָצִיתִי לְהַכִּיר פְּנֵיהֶם. וְכַאֲשֶׁר עָלָה הַשַּׁחַר.
וְהִלְבִּינָה קְוֻצָּתוֹ כְּצֶמֶר צַחַר. הִשְׁכַּמְתִּי בְּטֶרֶם
יֵעוֹרוּ. וְהָעֵינַיִם יֵאוֹרוּ. לַחְקֹר עַל דִּמְיוֹן הַקּוֹל אֲשֶׁר
בַּלַּיְלָה הֶאֱזַנְתִּי. וַהֲבִינוֹתִי לְכָל הַפָּנִים
וְהִתְבּוֹנַנְתִּי. עַד אֲשֶׁר רָאִיתִי אֶת חֶבֶר הַקֵּינִי וּבְנוֹ
מְדַבְּרִים אִישׁ לְרֵעֵהוּ. וְדֶרֶךְ תְּבוּנוֹת יוֹדִיעֵהוּ. אָז
יָדַעְתִּי כִּי הֵם הָיוּ בְּאִישׁוֹן לַיְלָה מְסַפְּרִים. וְהֵם
הַמְדַבְּרִים. וְקָרַבְתִּי אֲלֵיהֶם קִרְבַת בּוֹחֵר בַּחֲמוּדוֹת
מְלִיצוֹתָם. וְכוֹאֵב לְמַלְבּוּשֵׁיהֶם הַמְטֻלָּאִים וַחֲלִיצוֹתָם.
וּפִיַּסְתִּי מֵהֶם שֶׁיִּתְחַבְּרוּ לִי. וּתְהִי יָדָם שׁוֹלֶטֶת
בְּכֹל אֲשֶׁר לִי. וְשִׁבַּחְתִּי לְאַנְשֵׁי הַחֲבוּרָה חָכְמָתָם.
וּמַעֲלָתָם. וָאָעִיר הַנְּפָשׁוֹת הַנְּדִיבוֹת. וְהַיָּדַיִם
הָרְחָבוֹת. לַעֲזֹר אוֹתָם עַד אֲשֶׁר נִמְלְאוּ בָּר כְּלֵיהֶם.
וְהִתְחַבְּרוּ אַנְשֵׁי הַחֲבוּרָה אֲלֵיהֶם. וְהָיָה מְקוֹם
תַּחֲנוֹתֵנוּ קָרוֹב לְאַחַד הַכְּפָרִים. וְרוֹאִים בְּעֵינֵינוּ עֲשַׁן
הַתַּנּוּרִים. וּבִנְיַן הֶעָרִים. וְכַאֲשֶׁר רָאָה חֶבֶר הַקֵּינִי
כִּי נִמְלָא כִּיסוֹ. וְשָׂבַע כְּרֵסוֹ. אָמַר לִי: גּוּפִי שָׁחַר
מִנִּי חֹרֶב. וְחֶלְאַת גּוּפִי גָּדְלָה וַתֵּרֶב. וְעַתָּה אֵלֵךְ
בִּרְשׁוּתְךָ עַד הָעִיר הַזֹּאת לִהְיוֹת מְרֻחָץ. וְאֶכָּנֵס
בַּמֶּרְחָץ. אָמַרְתִּי לוֹ: טוֹב דִּבַּרְתָּ אֲבָל מְהֵרָה שׁוּב
אֵלֵינוּ. וְלֹא תִטֶּה מֵעָלֵינוּ. אָמַר: לֹא אַחֲלִיף מִלֶּיךָ.
וּכְהֶרֶף עַיִן שׁוֹב אָשׁוּב אֵלֶיךָ. וַיְמַהֵר. כְּסוּס דּוֹהֵר.
וְהוֹלִיךְ בְּנוֹ אַחֲרָיו [וּבוֹ] גָעַר. וְלֹא אֵחַר הַנָּעַר.
וַאֲנִי לֹא דִּמִּיתִי אֲשֶׁר דִּמָּה. וְלֹא חָשַׁבְתִּי כִּי רִמָּה.
וְכִי לִבְרֹחַ הָיְתָה סִבָּה. וְעָשָׂה בְעָקְבָה. וַיְקַוּוּהוּ כָּל
הַחֲבוּרָה וְלֹא נַעֲשָׂה פִּתְגָּם. כְּמוֹ הַמְקַוִּים רְאוֹת
הַיָּרֵחַ בְּלֵיל חַגָּם. וְשַׂמְנוּ בַּעֲדֵנוּ צוֹפִים. עַל כָּל
דֶּרֶךְ נִשְׁקָפִים. עַד אֲשֶׁר הַשֶּׁמֶשׁ נָטָה לָרֹב. וּפָנָה
לַעֲרֹב. וְהִשְׂבִּיעָנוּ נְדוּדִים. וְחִכִּינוּהוּ כְּחַכֵּי אִישׁ
גְּדוּדִים. וְכַאֲשֶׁר הוֹחַלְנוּ עַד בּוֹשׁ. וְעָשְׂתָה הַשֶּׁמֶשׁ
מִכְּסוּת אֲדַמְדָּם בֶּגֶד לִלְבּשׁ. אָמַרְתִּי לַחֲבֵרַי: מֵאָז
הַבֹּקֶר הִתְאַחַרְנוּ. וּלְאַרְצֵנוּ לֹא סָחַרְנוּ. וְעַתָּה נוֹדַע
כִּי זֶה הָאִישׁ רִמָּנוּ. בְּלֶכְתּוֹ מֵעִמָּנוּ. וְעַתָּה קוּמוּ
וּלְכוּ לְדַרְכְּכֶם. וְאַל יְהִי כְּחֹמֶר הַיּוֹצֵר הָפְכְּכֶם.
וָאָקוּם לֶאֱסֹר בְּהֶמְתִּי. וְלִרְתֹּם מֶרְכַּבְתִּי. וְהִנֵּה
כָּתוּב בְּחֵיק הָרֶכֶב. וּבִמְקוֹם יְשִׁיבַת הָרוֹכֵב. בִּכְתִיבַת
חֶבֶר הַקֵּינִי וְכֹה אָמַר:</p>
</blockquote>

<blockquote>
<p>יְדִיד נַפְשִׁי וּמִבְחַר כָּל יְדִידַי</p>
</blockquote>

<blockquote>
<p>וּמַחְזִיק בֵּין מְתֵי סוֹדִי בְּיָדַי!</p>
</blockquote>

<blockquote>
<p>לְאַט, אַל תַּחֲשָׁב־נָא כִּי לְמַעַן</p>
</blockquote>

<blockquote>
<p>מְאַסְתִּיךָ אֲנִי מַרְחִיק נְדוּדַי,</p>
</blockquote>

<blockquote>
<p>אֲבָל דָּתִי: בְּעֵת אֶרְוֶה וְיָדַי</p>
</blockquote>

<blockquote>
<p>אֲמַלֵּא יִפְשְׁטוּ בַּחוּץ גְּדוּדַי.</p>
</blockquote>

<blockquote>
<p>אָז הוֹדַעְתִּי לַחֲבֵרַי כְּתִיבָתוֹ. לְמַעַן לֹא יַאֲשִׁימוּ אוֹתוֹ.
וַיִּתְמְהוּ כֻלָּם לְמַעֲשֵׂה תַעְתּוּעָיו. וַיֹּאמְרוּ: בָּרוּךְ
שֶׁהִצִּילָנוּ מִ[פְּגָעָיו]. וַנָּכִין לִמְחוֹז חֶפְצֵנוּ
הַמַּהֲלָךְ. וְלֹא יָדַעְנוּ אָנָה הָלָךְ.</p>
</blockquote>

<h2 id="הַמַּחְבֶּרֶתהַחֲמִישִׁית:וְהִיאמַחְבֶּרֶתהָאוֹרֵחַ.אֲשֶׁר">הַמַּחְבֶּרֶת הַחֲמִישִׁית: וְהִיא מַחְבֶּרֶת הָאוֹרֵחַ. אֲשֶׁר</h2>

<p>מִנָּוֶה אֶל נָוֶה כַּצִּפּוֹר פּוֹרֵחַ.</p>

<blockquote>
<p>וַאֲנִי הַגֶּבֶר אִיתִיאֵל הָיִיתִי בְּבָצְרָה בְּלַיִל אֶחָד וּתְמוּנַת
הַלְּבָנָה בְּאוֹר הַלַּיְלָה הֵאִירָה וַתּוֹפִיעַ. וְהַסַּהַר כַּחֲצִי
צָמִיד עַל חוּג הָרָקִיעַ. וְהָיִיתִי עִם חֲבֵרִים יָנְקוּ חֲלֵב
הַמַּדָּע. וְסָחֲבוּ שׁוּלֵי שִׂכְלָם עַל כַּלְכֹּל וְדַרְדַּע. אֵין
בָּהֶם נִפְתָּל וְעִקֵּשׁ. וְאֵין לְכָל אָח בְּאַהֲבָתָם פַּח וּמוֹקֵשׁ
. רַק יִקְרַב אֵלָיו כָּל מִתְחַבֵּר וְאַהֲבָתוֹ יְבַקֵּשׁ. וַתִּדַּד
תְּנוּמָתֵנוּ. בַּלַּיְלָה הַהוּא מֵעֵינֵינוּ. עַד נִסְתַּר הַיָּרֵחַ
מִפָּנֵינוּ. וְכַאֲשֶׁר הִטָּה לֵילֵנוּ. כְּנַף הָאֹפֶל אֵלֵינוּ.
וְכָבְדָה יַד הַשֵּׁנָה עָלֵינוּ. וְהִכְבִּידָה עֻלֵּינוּ. שָׁמַעְנוּ
קוֹל דּוֹפֵק אִמְרֵי מְלִיצָה יִשְׁקֹל. וּתְמוּנָה אֵינֶנּוּ רוֹאִים
זוּלָתִי קוֹל. וַנֹּאמַר: מִי הַקּוֹרֵא בְקוֹל הֲמֻלָּה. בְּאִישׁוֹן
לַיְלָה וַאֲפֵלָה?</p>
</blockquote>

<blockquote>
<p>וַיַּעַן וַיֹּאמַר</p>
</blockquote>

<blockquote>
<p>שָׁלוֹם בְּבַיִת זֶה וְעַל כָּל יוֹשְׁבָיו</p>
</blockquote>

<blockquote>
<p>תָּמִיד, וְאַף אֵל יֶהֱדֹף כָּל אוֹיְבָיו!</p>
</blockquote>

<blockquote>
<p>יָד הָאֲפֵלָה שָׁלְחָה לָכֶם אֱנוֹש</p>
</blockquote>

<blockquote>
<p>נִגַּשׂ וְנַעְנֶה כִּי בְנֵי יוֹם אוֹרְבָיו.</p>
</blockquote>

<blockquote>
<p>נוֹדֵד וְגוֹלֶה מִדְּחִי אַךְ אֶל דְּחִי,</p>
</blockquote>

<blockquote>
<p>צָפַד בְּמַר עוֹרוֹ וְחָדְלוּ אוֹהֲבָיו.</p>
</blockquote>

<blockquote>
<p>אוֹתוֹ יְגוֹנִים כָּפְפוּ עַד שָׁב [כְּמוֹ]</p>
</blockquote>

<blockquote>
<p>סַהַר בְּרֵאשִׁיתוֹ וְצִירִים סוֹבְבָיו.</p>
</blockquote>

<blockquote>
<p>נָתַן מְגַמָּתוֹ חֲסוֹת תּוֹךְ צִלְּכֶם</p>
</blockquote>

<blockquote>
<p>נִכְסָף לְפַת לֶחֶם לְרַפֹּאת כּוֹאֲבָיו.</p>
</blockquote>

<blockquote>
<p>נָא רַחֲמוּ תוֹשָׁב וְאוֹרֵחַ אֲשֶׁר</p>
</blockquote>

<blockquote>
<p>מִמַּחְצַב אַרְצוֹ מְצוּקִים חוֹצְבָיו.</p>
</blockquote>

<blockquote>
<p>יִרְצֶה וְיִסְתַּפֵּק לְאָכְלָה בַּאֲשֶׁר</p>
</blockquote>

<blockquote>
<p>נִמְצָא, וְצוּר יָשִׁיב גְּמוּל לִמְקָרְבָיו.</p>
</blockquote>

<blockquote>
<p>וּבְעֵת אֲשֶׁר יִסַּע יְסַפֵּר חַסְדְּכֶם</p>
</blockquote>

<blockquote>
<p>עַד יִהְיוּ יָמִים בְּמִצְחָם כּוֹתְבָיו.</p>
</blockquote>

<blockquote>
<p>סליק</p>
</blockquote>

<blockquote>
<p>אָמַר אִיתִיאֵל: וְכַאֲשֶׁר מָשַׁךְ לִבֵּנוּ בְּלִקְחוֹ. וְהִגִּיד
לָנוּ הָאָדָם מַה שֵּׂיחוֹ. יָדַעְנוּ כִּי אַחֲרֵי בְרָקָיו נְשִׂיאִים
. בְּגִשְׁמֵי שֵׂכֶל מְלֵאִים. וּמִהַרְנוּ לִפְתֹּחַ הַדֶּלֶת בְּלֵב
נָחוּץ. וְאָמַרְנוּ לוֹ: בּוֹא, בְּרוּךְ יְיָ! לָמָּה תַעֲמֹד בַּחוּץ?
. וַנֹּאמֶר לְנַעֲרֵנוּ: רוּצָה. וְתֵן מַה יֵּשׁ תַּחַת יָדְךָ אוֹ
הַנִּמְצָא. וַיֹּאמֶר הָאוֹרֵחַ: נִשְׁבַּעְתִּי בַּחַי אֲשֶׁר
שְׁלָחַנִי לְהִסְתּוֹפֵף בְּצֵל קוֹרַתְכֶם. אִם אֹכַל מִפִּתְּכֶם. עַד
שֶׁתִּשָּׁבְעוּ לִי. שֶׁלֹּא תַטְרִיחוּ בִּשְׁבִילִי. לְזַמֵּן שׁוּם
דָּבָר לְמַאֲכָלִי. כִּי הָאֲכִילָה תָבִיא עַל הָאוֹכֵל מַכְאוֹבִים.
וְתִמְנַע מִמֶּנּוּ מַאֲכָלִים רַבִּים. וְיֵשׁ עֵת אֲשֶׁר תִּהְיֶה
אֲכִילָתוֹ סִבָּה לְרֹב מַכְאוֹבוֹ. וְיֶחֱלֶה בוֹ חָלְיוֹ אֲשֶׁר יָמוּת
בּוֹ. וַהֲלֹא נֶאֱמַר בִּמְשַׁל הַמּוֹשְׁלִים. וּבַעֲלֵי הַמִּלִּים.
כִּי אֲכִילַת הָעֶרֶב אֵינָהּ טוֹבָה כִּי אִם לְמַהֵר הָאֲכִילָה בֵּין
הָעַרְבַּיִם. וְיִמָּנַע לֶאֱכֹל בַּלַּיְלָה כִּי יַחְשִׁיךְ
הָעֵינַיִם. וְיַבְאִישׁ הַמֵּעַיִם. לְבַד אִם תִּבְעַר בַּלַּיְלָה אֵשׁ
הָרָעָב וְתִדַּד תְּנוּמָה מֵאִישׁוֹן. וְאֵינֶנּוּ מַנִּיחַ לוֹ
לִישׁוֹן.
אָמַר אִיתִיאֵל: וּכְשָׁמְעֵנוּ אֲמָרָיו. יָשְׁרוּ בְעֵינֵינוּ דְבָרָיו
. לְמַעַן אֲשֶׁר הֵבִין עִנְיָנֵינוּ. וְיָדַע סוֹד רַעְיוֹנֵינוּ.
וְעָשִׂינוּ חֶפְצוֹ כַּאֲשֶׁר שָׁאַל מִמֶּנּוּ. וּבְבוֹא הָעֶבֶד הָרָץ.
וְהַנַּעַר רָץ. וְהִדְלִיק לָנוּ הַנֵּר הִבַּטְנוּ אֵלָיו וְהִנֵּהוּ
חֶבֶר הַקֵּינִי, וָאֹמַר לַחֲבֵרַי: אַשְׁרֵיכֶם. מַה־טּוֹב חֶלְקְכֶם
בַּחֲבֶרְכֶם!. הַיְדַעְתֶּם כִּי כַּבִּיר מָצְאָה יֶדְכֶם. וּבְסוֹד
הַחָכְמָה תֵחַד כְּבוֹדְכֶם?. הֲלֹא אִם אָפַל סַהַר הַמְּרוֹמות.
דְּעוּ כִּי דָרַךְ סַהַר הַמְּזִמּוֹת. וְאִם נֶעֱלַם מְאוֹר הָרָקִיעַ.
מְאוֹר הַשִּׁיר הוֹפִיעַ. וּכְשָׁמְעָם דְּבָרַי נָדְדָה שְׁנָתָם
מֵעֵינֵיהֶם. וְיֵין הַשִּׂמְחָה הוֹלֵךְ לְמֵישָׁרִים בֵּין אֶבְרֵיהֶם.
וְהִרְחִיקוּ מְנוּחַת הַשֵּׁנָה אֲשֶׁר אֲהֵבוּהָ. וְשָׁבוּ לְקַדְמוּת
שַׁעֲשׁוּעֵיהֶם אֲשֶׁר עֲזָבוּהָ. וְחֶבֶר הַקֵּינִי מִתְעַסֵּק בְּעֵסֶק
גְּרוֹנוֹ, וְכַאֲשֶׁר כִּלָּה לֶאֱכֹל. וְלִלְחֹךְ הַכֹּל. אָמַרְתִּי
לוֹ: הַאֲכִילֵנוּ גַם אַתָּה מִמַּנְעַמֵּי מְשָׁלֶיךָ. וּמִמִּגְדְּנוֹת
מִלֶּיךָ. וְסַפְּרָה לָנוּ מֵאֲשֶׁר רָאִיתָ וְשָׁמַעְתָּ. בָּאֲרָצוֹת
אֲשֶׁר הִתְהַלַּכְתָּ. וּבַדְּרָכִים אֲשֶׁר דָּרַכְתָּ. וַיֹּאמַר:
רָאִיתִי נִפְלָאוֹת. וּפָגַעְתִּי נוֹרָאוֹת. אֲשֶׁר לֹא רָאוּ
הָעֵינַיִם. וְלֹא שָׁמְעוּ הָאָזְנַיִם. אֲבָל לֹא רָאוּ עֵינַי
פְּלִיאָה כַּאֲשֶׁר רָאִיתִי בַּלַּיְלָה הַזֶּה בְּטֶרֶם בּוֹאִי
אֲלֵיכֶם. וְעָמְדִי עֲלֵיכֶם. וַנִּשְׁאָלֵהוּ עַל הַמַּרְאָה
הַנּוֹרָאָה. אֲשֶׁר רָאָה. וַיֹּאמַר: כִּי תְלָאוֹת הַזְּמָן
הַנּוֹרָאוֹת. הִשְׁלִיכוּנִי לָאָרֶץ הַזֹּאת. וַאֲנִי רָעֵב וְצָמֵא.
יוֹשֵׁב וְהוֹמֶה. וְכַאֲשֶׁר נֶחְבְּאָה הַשֶּׁמֶשׁ מֵרְאוֹת.
וְחָשְׁכוּ הָרוֹאוֹת. בָּאתִי לְשׁוֹטֵט עַל הַבָּתִּים וּלְבַקֵּשׁ
מָלוֹן לְנַפְשִׁי הַנְּמוֹגָה. אוֹ לִדְרשׁ פַּת לֶחֶם וְעוּגָה.
וַיִּמְשְׁכֵנִי הָרָעָב. הַנִּתְעָב. לַעֲמֹד עַל דֶּלֶת אַחַד
הַבָּתִּים.
וָאֶשָּׂא מְשָׁלִי וָאֹמַר:</p>
</blockquote>

<blockquote>
<p>שָׁלוֹם עֲלֵי חוֹנִים בְּבַיִת זֶה,</p>
</blockquote>

<blockquote>
<p>מִשְׁמַן כְּבוֹדָם אַל יְהִי רָזֶה!</p>
</blockquote>

<blockquote>
<p>נָא רַחֲמוּ נִקְשֶׁה יְלִיד אֹרַח</p>
</blockquote>

<blockquote>
<p>דָּחוּי בְּיַד אֹפֶל, וְלִבּוֹ זֶה</p>
</blockquote>

<blockquote>
<p>יֶהְמֶה בְרָעָב זֶה שְׁנֵי יָמִים</p>
</blockquote>

<blockquote>
<p>עַד עִם דְּמָעָיו מֵי בְכִי יַזֶּה.</p>
</blockquote>

<blockquote>
<p>וּבְאַרְצְכֶם יַבִּיט וְאֵין מַכִּיר,</p>
</blockquote>

<blockquote>
<p>גַּם עַל שְׂמֹאל יִפְנֶה וְאֵין חוֹזֶה.</p>
</blockquote>

<blockquote>
<p>הַאִם בְּבַיִת זֶה אֱנוֹשׁ נָדִיב</p>
</blockquote>

<blockquote>
<p>יֹאמַר: קְרַב כִּי חֶפְצְךָ תֶּחְזֶה!</p>
</blockquote>

<blockquote>
<p>סוּרָה, אֲדוֹנִי, סוּר לְמַאֲכָלִים</p>
</blockquote>

<blockquote>
<p>וּטְעַם לְךָ מֵהַדְּבַשׁ הַזֶּה?</p>
</blockquote>

<blockquote>
<p>סליק</p>
</blockquote>

<blockquote>
<p>וּבְהַשְׁלִימִי הַשִּׁיר וַאֲנִי מִשְׁתָּאֶה. יָצָא אֵלַי נַעַר יְפֵה
מַרְאֶה. וַיַּעֲנֵנִי:</p>
</blockquote>

<blockquote>
<p>וְחֵי הָרַב אֲשֶׁר הוֹרָה נְכוֹחוֹת</p>
</blockquote>

<blockquote>
<p>וְשָׂם מָלוֹן לְהוֹלְכֵי הָאֳרָחוֹת,</p>
</blockquote>

<blockquote>
<p>בְּבֵיתִי אֵין לְאוֹרֵחַ יְהִי בָא</p>
</blockquote>

<blockquote>
<p>לְבַד הַנִּיב וּבֵית מוֹשָׁב לְהַנְחוֹת!</p>
</blockquote>

<blockquote>
<p>וְאֵיךְ יַכְנִיס לְבֵיתוֹ אוֹרְחִים מִי</p>
</blockquote>

<blockquote>
<p>שְׁנָתוֹ נָדְדָה מֵרֹב אֲנָחוֹת,</p>
</blockquote>

<blockquote>
<p>וְעַצְמוֹתָיו הֲלֹא יָבְשׁוּ בְרָעָב,</p>
</blockquote>

<blockquote>
<p>וְיָמַיו הֵם בְּחֹסֶר כֹּל טְפָחוֹת?</p>
</blockquote>

<blockquote>
<p>וָאֹמַר בְּשָׁמְעִי [מִלָּיו: מָה אֶעֱשֶׂה] בְּבַיִת רֵיק. וּבְעָלָיו
כְּגֶפֶן בּוֹקֵק?. [אֲבָל אֱמֹר לִי,] בְּנִי, מַה שְּׁמֶךָ. כִּי
מָשַׁכְתָּ לִבִּי בְשֵׂכֶל [מִלֶּיךָ. וַיֹּ]אמֶר לִי: שְׁמִי חֹבָב
מִבְּנֵי רְעוּאֵל הַמִּדְיָנִי. וְ[אֵלוֹן בְּ]צַעֲנַנִּים מְעוֹנִי.
וּבָאתִי אֶל הָעִיר הַזֹּאת אֶמֶשׁ. כְּבוֹא הַשֶּׁמֶשׁ. אָמַרְתִּי
לוֹ: הוֹסֵף לְבָאֵר דְּבָרֶיךָ. יָאִיר אֱלֹהִים מְאוֹרֶיךָ. וְאַל
יִכְבֶּה נֵרֶךָ. אָמַר: הוֹדִיעַתְנִי אִמִּי אֲבִיחַיִל. וְהִיא
כִשְׁמָהּ אֵשֶׁת חַיִל. כִּי הָיְתָה בְעוּלָה לְאִישׁ וּשְׁמוֹ חֶבֶר
הַקֵּינִי. הָיָה בַמִּשְׂרָה אֶחָד וְאֵין שֵׁנִי. וְכַאֲשֶׁר הָרְתָה
מִמֶּנּוּ. בָּרַח וְהִנֵּה עַד עַתָּה אֵינֶנּוּ. וְלֹא נוֹדַע אִם הוּא
חַי אוֹ נְבַכֶּנּוּ. אָמַר חֶבֶר הַקֵּינִי:. וּכְשָׁמְעִי הָאוֹתוֹת
אֲשֶׁר קָרְאוּ לוֹ וְלִי אֲנִי יָדַעְתִּי בֶאֱמֶת כִּי הוּא בְנִי.
וְלֹא הִתְוַדַּעְתִּי אֵלָיו לְקֹצֶר יָדִי. וְנִפְרַדְתִּי מִמֶּנּוּ
וּבִכְבֵדִי גַּחֲלֵי יְקוֹדִי. וְהָלַכְתִּי בְּנֶפֶשׁ נְבוֹכָה.
וְעַיִן בוֹכָה. וְעַתָּה, אַחַי וְרֵעַי, הֲנִהְיָה כַדָּבָר הַגָּדוֹל
הַזֶּה. אוֹ הֲנִשְׁמַע כָּמוֹהוּ? אָמַרְנוּ לוֹ: לֹא נִשְׁמַע כָּזֶה.
לֹא בַמַּרְאוֹת וְלֹא בַמַּחֲזֶה. וַיֹּאמֶר לָנוּ: כִּתְבוּ לָכֶם זֹאת
הַפְּלִיאָה בְּסֵפֶר דִּבְרֵי הַיָּמִים. וּבְעֵט בַּרְזֶל חִצְבוּהָ
לַעֲמֹד לִימֵי עוֹלָמִים. וְלָקַחְנוּ הָעֵט וְהַדְּיוֹ. וְכָתַבְנוּ
פְּלִיאוֹת קוֹרוֹתָיו וְעָנְיוֹ. וַאֲשֶׁר קָרָה לוֹ עִם שְׁתִילוֹ
וּפִרְיוֹ. וַנֹּאמֶר לוֹ: מַדּוּעַ לֹא תְקָרֵב לְךָ יֶלֶד
שַׁעֲשׁוּעֶיךָ. וּבִנְךָ אֲשֶׁר [יָצָא מִמֵּעֶיךָ?. וַיֹּאמַר:]
בְּעֵת יִרְבֶּה הוֹנִי. יֵקַל עָלַי לְהַקְ[רִיב אֵלַי אֶת בְּנִי.
וַנֹּאמֶר] לוֹ: וְאִם תִּסְתַּפֵּק בִּמְעַט לִהְיוֹת [לְךָ מַכֹּלֶת
.] קְבֹץ לְךָ מִן הַחֲבוּרָה כְּפִי הַיְכֹלֶת. אָ[מַר: אֵיךְ] לֹא
אֶסְתַּפֵּק בּוֹ וְכָל נִצְרָךְ אֲשֶׁר לֹא יִסְתַּ[פֵּק] בִּמְעַט.
מִשִּׂגָּעוֹן לֹא נִמְלָט.
אָמַר אִיתִיאֵל: וַיָּשֶׂם עַל דְּבַר פִּינוּ מִשְׁמָר. וְכָתַב
עָלֵינוּ שְׁטַר. וְהִרְבָּה לְהוֹדוֹת. וְלַעֲרֹךְ תּוֹדוֹת. עַד אֲשֶׁר
מָעֲטָה בְעֵינֵינוּ. נִדְבַת יְמִינֵנוּ. וַיְהִי אַחֲרֵי כֵן הֵחֵל
לְסַפֵּר לָנוּ מְלִיצוֹת. אֲשֶׁר יַחְפִּירוּ בְרִקְמָתָם הַמִּשְׁבָּצוֹת
. עַד אֲשֶׁר עָלָה הַשַּׁחַר וְהָיָה הַלַּיְלָה הַהוּא אוֹת לְדוֹרִים.
וּקְרָאנוּהוּ לֵיל שִׁמּוּרִים. וְכַאֲשֶׁר נִגְלוּ פְּנֵי הַחַמָּה. רָץ
בְּיָד רָמָה. וַיֹּאמֶר לִי: בּוֹא וְנִפְרַע הַחוֹבוֹת. וְנַחְבּשׁ
הַמַּכְאוֹבוֹת. כִּי נָמֵס כְּבֵדִי. וְגָדַל אֵידִי. לִבְנִי יְחִידִי
. וָאֵלֵךְ עִמּוֹ לְעוֹדְדוֹ. וְלִהְיוֹת מֵלִיץ בַּעֲדוֹ. עַד אֲשֶׁר
קִבַּלְנוּ הָאֲרֻחוֹת. וְהִתְעוֹרְרוּ עָלָיו הַשְּׂמָחוֹת. וְנָסוּ
יָגוֹן וַאֲנָחוֹת. וְכַאֲשֶׁר רָאָה הַמָּמוֹן בְּכִיסוֹ. הֵאִירוּ
פָנָיו וְסָר כַּעֲסוֹ. וְאָמַר לִי: יִכְפֹּל אֱלֹהִים שְׂכָרְךָ עַל
הֲלִיכַת צַעַדְךָ. וְתִשָּׁאֵר לְשָׁלוֹם בְּעוֹדְךָ. וְהָאֵל יָגֵן
בַּעַדְךָ. אָמַרְתִּי: הָלוֹךְ אֵלֵךְ עִמָּךְ. לִרְאוֹת בִּנְךָ
הַנִּקְרָא בִּשְׁמָךְ. וּבְךָ נִסְמָךְ. וַיַּבֵּט אֵלַי וַיַּעַן
וַיֹּאמֵר:</p>
</blockquote>

<blockquote>
<p>נִפְתָּה בְמִלַּי לִבְּךָ אַ[ךְ דַּע</p>
</blockquote>

<blockquote>
<p>כִּי רַק כְּסִיל] יַאְמִין לְכָל דָּבָר.</p>
</blockquote>

<blockquote>
<p>לֹא חָשְׁבָה נַפְשִׁי הֲכִ[י יִסָּ־</p>
</blockquote>

<blockquote>
<p>תֵר מִמְּ]ךָ רִשְׁעִי וְאִם גָּבַר.</p>
</blockquote>

<blockquote>
<p>כֹּה יַעֲשֶׂה לִי יוֹצְרִי אִם [לִי</p>
</blockquote>

<blockquote>
<p>אִשָּׁה] וְאִם לִי בֵן וּבַת אוֹ בַר,</p>
</blockquote>

<blockquote>
<p>רַק לִי בְתֵבֵל עִנְיְנֵי עָרְמָה,</p>
</blockquote>

<blockquote>
<p>[לֹא] נַעֲשָׂה כָהֶם וְלֹא חֻבַּר,</p>
</blockquote>

<blockquote>
<p>נִלְאָה לְבַב כַּלְכֹּל הֲכִילָם, גַּם</p>
</blockquote>

<blockquote>
<p>דַּרְדַּע וְחָכְמָתוֹ כְּצֵל עָבַר.</p>
</blockquote>

<blockquote>
<p>שַׂמְתִּים כְּמוֹ סֻלָּם לְהַשִּׂיג בָּם</p>
</blockquote>

<blockquote>
<p>לִבִּי לְתִקְוָתוֹ אֲשֶׁר שִׂבַּר.</p>
</blockquote>

<blockquote>
<p>לוּ אֶטְּשֵׁם אָמוּת בְּחֹסֶר כֹּל.</p>
</blockquote>

<blockquote>
<p>רֶגַע וּבַחַיִּים אֱהִי נִקְבָּר.</p>
</blockquote>

<blockquote>
<p>עַל כֵּן, יְדִיד, אַל תַּאֲשִׁימֵנִי</p>
</blockquote>

<blockquote>
<p>וּמְחַל וְאַל תִּקְצֹף וְתִתְעַבָּר.</p>
</blockquote>

<blockquote>
<p>סליק</p>
</blockquote>

<blockquote>
<p>וּבְהַשְׁלִימוֹ הִרְחִיק מִמֶּנּוּ נְדוֹדוֹ. וְהִבְעִיר בְּלִבֵּנוּ
יְקוֹד פֵּרוּדוּ.</p>
</blockquote>

<h2 id="הַמַּחְבֶּרֶתהַשִּׁשִּׁית:וְהִיאמַחְבֶּרֶתהָאִגְּרוֹת">הַמַּחְבֶּרֶת הַשִּׁשִּׁית: וְהִיא מַחְבֶּרֶת הָאִגְּרוֹת</h2>

<blockquote>
<p>נְאֻם הַגֶּבֶר אִיתִיאֵל: נִקְרֹא נִקְרֵיתִי בְּמַעַרְכוֹת הַמְּבִינִים
בְּאֶרֶץ עֵיפָה וָעֵפֶר. וְהֵם זוֹכְרִים כָּל יוֹדְעֵי סֵפֶר.
וְנוֹסְדוּ כֻלָּם. וְנוֹעֲדוּ שִׂכְלָם. כִּי לֹא נִשְׁאַר בְּכָל
הַדּוֹר הַזֶּה מִי יַפְלִיא לַעֲשׂוֹת בְּשִׁירָיו. אוֹ יְחַדֵּשׁ
מִנְהָג חָדָשׁ בִּמְלִיצוֹת אֲמָרָיו. אֲבָל דּוֹר הַחֲכָמִים
הַקַּדְמוֹנִים הָיוּ יְכוֹלִים עֲשׂוֹהוּ. אֲבָל לֹא קָם כָּמוֹהוּ.
וְהַבָּאִים אַחֲרֵיהֶם [אֶפֶס מַעֲשֵׂיהֶם]. רוּחַ וָתֹהוּ נִסְכֵּיהֶם
. וַיִּלְאוּ לַעֲשׂוֹת [כְּמַעֲשֵׂיהֶם. וְלֹא עָלְתָה] עַל לֵב אִישׁ
. מְלִיצָה בְ[תוּלָה אֲשֶׁר לֹא הָ]יְתָה לְאִישׁ. וְכָל גִּבּוֹרֵי
הַמִּלִּי[ם וְהַמְּלִיצוֹת בַּדּוֹ]ר הַזֶּה כְאַיִן יֵחָשֵׁבוּ.
וּמְכַתְּבִים [עָמָל כִּתֵּבוּ]. וְלֹא יוּכְלוּ לְהָבִיא בְחִבּוּר
אִגְּרוֹתֵיהֶם אֲשֶׁר יְחַבְּרוּהוּ. דָּבָר אֲשֶׁר יֹאמַר רְאֵה זֶה
חָדָשׁ הוּא. וְאִלּוּ יִדְמוּ בְּמַדָּע. לְכַלְכֹּל וְדַרְדַּע. וְלֹא
יוּכְלוּ לְחַדֵּשׁ דָּבָר. וַאֲשֶׁר יְחַדְּשׁוּ לֹא לִזְרוֹת וְלֹא
לְהָבַר. וְשָׁם נִקְרָא אִישׁ יוֹשֵׁב בְּיַרְכְּתֵי הַבַּיִת נֶחְבָּא.
בַּעַל שֵׂיבָה. וְהוּא שׁוֹמֵעַ מַאֲמַר כָּל אִישׁ וָאִישׁ. וַיְהִי
כְּמַחֲרִישׁ. אֲבָל הָיְתָה שְׁתִיקָתוֹ מְעִידָה עַל מַצְפּוּנָיו.
וְכִי הוּא רוֹבֶה יְכוֹנֵן חִצָּיו. עַל יֶתֶר בַּסֵּתֶר. וּבַחשֶׁךְ
בָּתִּים חוֹתֵר. וְכַאֲשֶׁר גִּלָּה כָל אִישׁ צְפוּנוֹ. וּמַטְמוֹנוֹ.
וְשָׁקְטוּ הַלְּשׁוֹנוֹת. וְחָדַל כָּל אִישׁ מֵעֲנוֹת. וַיִּפֶן אֶל
הַחֲבוּרָה וַיֹּאמֶר אֲלֵיהֶם: דְּעוּ כִּי גְדוֹלוֹת דִּבַּרְתֶּם.
וּלְשַׁחֵת הֶעֱמַקְתֶּם. וּמִדֶּרֶךְ הַיּשֶׁר רְחַקְתֶּם.
וְרוֹמַמְתֶּם הַגּוּפוֹת הַבָּלוֹת עַל הַחֲדָשׁוֹת. וְשַׂמְתֶּם
יִתְרוֹן לָעֲצָמוֹת הַיְבֵשׁוֹת. וְהִלַּלְתֶּם הַמֵּתִים הַחוֹלְ[פִים
. וַאֲ]מַרְתֶּם כִּי הֵם בְּשִׂכְלָם עוֹדְפִ[ים. וְחִלַּלְתֶּם]
דּוֹרְכֶם אֲשֶׁר בָּם שַׁעֲשׁ[וּעֵיכֶם. מִנְּעוּרֵ]יכֶם. וְיַחַד
שְׁדֵי חָכְמָה [יְנַקְתֶּם]. וְדַעַת הַתְּבוּנָה חִבַּקְתֶּם
וּנְשַׁקְתֶּם. [וּמְאַסְתֶּם] אֲשֶׁר גִּלּוּ יְדֵי הַמְּזִמּוֹת. מִן
הַמְּלִי[צוֹת הַנְּ]עִימוֹת. וְהַמַּעֲלָה אֲשֶׁר לַבַּחוּרִים. עַל
הַזְּקֵנִים הַמְשׁוֹרְרִים. מִן הַבֵּאוּר הַנִּבְחָר וְהַמְעֻלֶּה.
וְהַצַּחוּת אֲשֶׁר בְּכֶתֶם לֹא תְסֻלֶּה. וְהַלֶּקַח. אֲשֶׁר יֶעֱרַב
מִיֵּין הָרֶקַח. וְהַדִּמְיוֹנוֹת הַמְּתוּקוֹת. וְהָאִגְּרוֹת
הַחֲשׁוּקוֹת. וְהַמְּזִמּוֹת הַנְּעִימוֹת אֲשֶׁר בְּמַעֲבֵה הַשֵּׂכֶל
יְצוּקוֹת. וְעַל הַלְּבָבוֹת חֲקוּקוֹת. וְהַחֲרוּזִים הַמְשַׁעַשְׁעִים
. וְהַמְּשָׁלִים אֲשֶׁר יוֹרוּ הַתּוֹעִים. וְהֵם אֲצוּלִים מִלְּבַב
בַּעֲלֵי דֵעִים. וְאִם תַּבִּיטוּ בְעֵין שִׁכְלְכֶם, יַלְדֵי אֱמוּנִים
. תִּרְאוּ כִּי אֵין יִתְרוֹן לָרִאשׁוֹנִים עַל הָאַחֲרוֹנִים. כִּי־אִם
הָעִנְיָנִים הַדְּרוּכִים שְׁבִילֵי חֲמוּדֵיהֶם. וְהָאֲסוּפִים
נִפְרְדֵיהֶם. וְהַמְקֻבָּלִים מֵהֶם לְקַדְמוּת זְמַנָּם. לֹא
לְיִתְרוֹנָם. וַאֲנִי יוֹדֵעַ בַּדּוֹר הַזֶּה אִישׁ בְּעֵת שִׁירִים
יְרַבֵּץ. בִּגְדֵי שֵׁשׁ יְשַׁבֵּץ. וְאִם יְבָאֵר כָּל סוֹד נֶחְמָד.
יִרְקֹם רִקְמַת שְׂרָד. וְאִם יְקַצֵּר. [מִבְחַר הַמְּ]לִיצָה
בְיָדוֹ כְּלִי חֹמֶר בְּיַד הַיּוֹצֵר. [וְאִם יַאֲרִיךְ מִלָּיו].
יַבְהִיל כָּל הַנִּצָּבִים עָלָיו. וְאִם [כַּנְּשָׁרִים יַעֲלֶה]
אֵבֶר. עַל הַכֹּל יְגַבֵּר. וְאִם יָשִׁיר [רֶגַע. יִרְפָּא]
בְמִלָּיו כָּל צִיר וְכָל נֶגַע.
וַיֹּאמֶר [רֹאשׁ] הַקְּרוּאִים. וּגְבִיר הַמְּלִיצִים
הַנִּ[פְלָאִים]: מִי בַעַל אֵלֶּה הַמִּדּוֹת. וַאֲדוֹן כָּל אֵלֶּה
הַחֲמוּדוֹת?. אָמַר לוֹ: הוּא בַעַל דִּינֶךָ. וְנִצָּב לְפָנֶיךָ.
וְאִם תִּרְצֶה לְנַסּוֹת תְּנַסֶּה מֵכִיל בַּכֹּל מַעֲנֶה. וּקְרָא
אֵלָיו וְיַעֲנֶה. אָמַר לוֹ הָאִישׁ: דַּע כִּי הַצִּפֳּרִים. לֹא
יָשׁוּבוּ בְאַרְצֵנוּ נְשָׁרִים. וְהַהֶפְרֵשׁ בֵּין הַכֶּסֶף
וְהַבְּדִיל. נָקֵל לְהַבְדִּיל. וְכָל מִי עָרַב לִבּוֹ לָגֶשֶת
לְמַעֲרֶכֶת הַנִּסָּיוֹן. עָטָה כַמְּעִיל בִּזָּיוֹן. וְעַל כֵּן אַל
תַּעֲלֶה בְמִזְבַּח הַמְּלִיצָה בְּמַעֲלוֹת. וְאַל תִּרְצֶה עֶרְוָתְךָ
לְגַלּוֹת. וְקַבֵּל לַעֲצַת יוֹעֲצֶיךָ וּמוֹרֶיךָ. וְהַמְעֵט בְּגָדֶיךָ
. וַיֹּאמֶר לוֹ הַזָּקֵן כִּי כָל לֵב יַכִּיר דֵּי שִׂכְלוֹ. וּבַעֲלוֹת
הַשַּׁחַר יָסוּר אָפְלוֹ. וַיַּחְשְׁבוּ הַחֲבוּרָה בַּמֶּה יְנַסּוּהוּ
. אוֹ בְאֵיזוֹ תְשׁוּבָה יַעֲנוּהוּ וִיעַנּוּהוּ. וַיַּעַן אֶחָד מֵהֶם
וַיֹּאמַר: הַנִּיחוּהוּ בְגוֹרָלִי. וְאַשְׁלִיךְ עָלָיו טֹרַח הָעִנְיָן
אֲשֶׁר קָרָה לִי. וְאִם יוֹצִיא מִשְׁפָּטוֹ לָאוֹר. וְיָשִׂים
מַעֲקַשָּׁיו לְמִישׁוֹר. [הוּא נֶאֱמָן] בְּדִבּוּרוֹ. וְיִצְדַּק
בְּחִבּוּרוֹ. [וַיֹּאמְרוּ לוֹ: טוֹב] הַדָּבָר אֲשֶׁר דִּבַּרְתָּ.
וְיָפֶה דַנְתָּ [וְאָמַרְתָּ].</p>

<p>[וַיָּקָם הָאִישׁ] וַיִּקְרַב לַזָּקֵן וַיֹּאמֶר לוֹ: דַּע כִּי אֲנִי
[מִבַּעֲלֵי סוֹדוֹ]ת. שַׂר הָעִיר הַזֹּאת. וְחָיִיתִי בְאַרְצִי.
[בִּמְחוֹז] חֶפְצִי. בִּמְלֶאכֶת יָדַי. בְּמִעוּט אֲנָשַׁי וִילָדַי
. וְכַאֲשֶׁר כָּבַד עָלַי עֹל הַיְלָדִים. וְשָׁב עֶדְיִי בֶּגֶד עִדִּים
. בָּאתִי אֵלָיו מֵאַדְמָתִי. בְּתִקְוָתִי. וְנִחֲמַנִי. וְרִחֲמַנִי
. וּקְרָאתִיו לְהַלְווֹתִי. וּלְהַרְווֹתִי. וּבִשְּׂרַנִי כִּי
בְּהִפָּרְדִי מֵעִמּוֹ יָאִיר שִׁמְשִׁי. וִישַׁמַּח נַפְשִׁי.
וְיַמְתִּיק רוֹשִׁי. וְיָרִים רֹאשִׁי. וְכַאֲשֶׁר רָצִיתִי לְהִפָּרֵד
מֵעִמּוֹ נִשְׁבַּע כִּי לֹא תִצְטַיֵּד מִמֶּנִּי צֵידָה רַבָּה אוֹ
מְעוּטָה. וְלֹא אֶעֱזֹר אוֹתְךָ בִּפְרוּטָה. עַד שֶׁתְּחַבֵּר לִי
בְּטֶרֶם הֲלִיכָתֶךָ. אִגֶּרֶת תְּסַפֵּר בָּה כָּל קוֹרוֹתֶיךָ
וְאוֹדוֹתֶיךָ. וּתְבָאֵר כָּל מִלּוֹתָיו. וְהִתְוִיתָ תָּו. וְיִהְיוּ
מֵהָאוֹתִיּוֹת הַנְּקוּדוֹת מַחֲצִית אוֹתוֹתָיו. וְהָיוּ לְיָם
הַמְּלִיצָה תּוֹצְאוֹתָיו. וּכְשָׁמְעִי דְּבָרָיו אֲחָזַתְנִי רְעָדָה.
וְנָפְלָה עָלַי חֲרָדָה. וְזֶה כַמָּה אֲנִי הוֹמֶה. וְעַל מַעְיַן
הַמְּלִיצָה צָמֵא. וּמֵהַיּוֹם שָׁנָה. נָמַר רֵיחַ שִׂכְלִי וְשֻׁנָּה
. וָאֶפְצַר עִם רַעְיוֹנִי. לַעֲזֹר לִלְשׁוֹנִי. עַל בֵּאוּר
הֶגְיוֹנֵי זֹאת הָאִגֶּרֶת. [שֶׁהִי]א סוֹגֶרֶת וּמְסֻגֶּרֶת. וְלֹא
אֶמְצָא לֶקַח נִמְ[לָץ. וְרַעְיוֹן נִמְרָ]ץ. וּכְבָר פִּיַּסְתִּי
בַּעֲלֵי הַשִּׁיר [וּמְחַבְּרֵי הָאִ]גְּרוֹת לְעָזְרֵנִי. וְחַיִל
לְאַמְּצֵנִי. וְלֹא [הָיָה מַ]עֲנֶה בְּפִיהֶם. וְקָצְרוּ
רַעְיוֹנֵיהֶם. וּ[שְׁלָחֲךָ לְמַעֲ]נִי הָאֵל וְאִם תִּצְדַּק לָנוּ
בִּדְבָרֶיךָ לֹא נְגַעֲנוּךָ. וְכִי יָבֹא דְבָרְךָ וְכִבַּדְנוּךָ.
אָמַר לוֹ הַזָּקֵן: דַּע כִּי מָצָאתָ מַעְיָן מִתְגַּבֵּר. וּפָגַעְתָּ
בְּמִי חֲיָלִים יְגַבֵּר. וְאַרְזֵי אֵל יְשַׁבֵּר. וַיַּחֲרִישׁ רֶגַע
כְּפִי אֲשֶׁר הֵעִיר זְמָמָיו. לְחַבֵּר לְשָׁמָיו. וּבָקַע שָׁמָיו.
לְהוֹרִיד גְּשָׁמָיו. וַיֹּאמַר: קַח לְךָ הַדְּיוֹ וְהָעֵט. וּכְתֹב
אֲשֶׁר תְּלַקֵּט. מִפְּנִינֵי אֲמָרַי. וְעִנְיְנֵי דְּבָרַי.</p>

<p>אָמַר יְהוּדָה בֶּן שְׁלֹמֹה אַלְחֲרִיזִי נ&quot;ע: זֹאת הָאִגֶּרֶת חֶצְיָהּ
מִן הָאוֹתִיּוֹת הַנְּקוּדוֹת בִּלְשׁוֹן עֲרָב וְחֶצְיָהּ מִן
הָאוֹתִיּוֹת אֲשֶׁר אֵין עֲלֵיהֶן נְקֻדּוֹת וְעַל כֵּן לֹא יָכֹלְנוּ
בִּלְשׁוֹן הַקֹּדֶשׁ לְהַעְתִּיק מְלֶאכֶת זֹאת הָאִגֶּרֶת. אַךְ
הֶעְתַּקְנוּ עִנְיָנָהּ לִהְיוֹת לְמַזְכֶּרֶת. לְהָבִין הֶגְיוֹנָה.
וְלָדַעַת פִּתְרוֹנָהּ. וְאֵלֶּה הֵם:
נְדִיבוּת הַנֶּפֶשׁ (יַגְדִּיל הָאֵל צְבָא כְבוֹדֶךָ!) יָרִים
וְיַגְדִּיל. וְרֹעַ הָעִנְיָן (יַעֲצֹם הַזְּמָן עֵין חוֹמְדֶיךָ!)
יַפִּיל וְיַשְׁפִּיל. וְהַנָּדִיב יִגְמֹל חֶסֶד מְתֵי מַהֲלָלָיו.
וְהַנָּבָל יַכְלִים שׁוֹאֲלָיו. וְהַנִּכְבָּד [יַכְנִיס] אוֹרְחָיו.
וְהַנִּקְלֶה יִסְגֹּר פְּתָחָיו. וְשֵׂבֶר הַ[כֶּסֶף יְאַמֵּ]ץ
פִּסְחִים. וְתוֹחֶלֶת נִמְשָׁכָה תְּעַוֵּר [פִּקְחִים]. וְהַנּוֹדֵב
יַרְחִיב. וְהַקּוֹפֵץ יַכְאִיב. וְהַתְּפִלָּה תַצִּיל. וְהַתְּהִלָּה
לַעֲשׂוֹת תַּגְדִּיל. וּבֶן חוֹרִים יִגְמֹל דַּלִּים. וְהַבֶּצַע
יַכְלִים. וְשִׁכְחַת הַקְּרוֹבִים סִכְלוּת. וְלִמְנֹעַ טוֹב
מִמְּבַקְשָׁיו בּוּז וְשִׁפְלוּת. וְלֹא קָפַץ יָד כִּי אִם אֱוִיל.
וְלֹא עָצַר כִּי אִם עֲוִיל. וְלֹא סָגַר יְמִינוֹ חָסִיד וְאָצִיל.
וּמִקֶּדֶם נִשְׁמַע וְנוֹדַע כִּי דְּבָרֶיךָ נֶאֱמָנִים. וּמוֹעֲדֶיךָ
נְכוֹנִים. וַעֲצוֹתֶיךָ רְפוּאוֹת. וְאוֹר סַהַרְךָ יִגַּהּ לַרוֹאוֹת.
וְאֹרֶךְ אַפְּךָ יִמְחַל לַאֲשֶׁר בְּרִית יָפִירוּ. וְנִדְבוֹתֶיךָ
יַעֲשִׁירוּ. וְחוֹמְדֶיךָ חֲסָדֶיךָ יָשִׁירוּ. וּמַעֲלָתְךָ תִּבְנֶה.
וְחַרְבְּךָ תְּכַלֶּה בְּכֹל אֲשֶׁר תִּפְנֶה. וַחֲבֵרֶיךָ בְּטַלְּךָ
יִרְוָיוּן. וּמְשַׁבְּחֶיךָ בְּצִלְּךָ יֶחֱסָיוּן. וְשָׁמֶיךָ
יִרְעָפוּ. וּפָנֶיךָ לֹא יִזְעָפוּ. וְנוֹזְלֶיךָ יָפוּצוּ. וְרוֹאֶיךָ
אֵלֶיךָ יָרוּצוּ. וְהִנֵּה בָא אֵלֶיךָ זָקֵן כַּצֵּל יְצוּרָיו.
וְנָמַסּוּ אֲסוּרָיו. שָׂם מְגַמָּתוֹ אֵלֶיךָ בְּמַחֲשָׁבָה אֵשׁ
יְגוֹנֶיהָ מִתְלַקַּחַת. וִישַׁבֵּחֲךָ בִּתְהִלָּה נְקִיָּה בְּלִי
נֶאֱלַחַת. וּמהַר בְּתוּלוֹתֶיהָ רָאוּי לָקַחַת. וּשְׁאֵלָתוֹ קַלָּה.
וְעִנְיָנוֹ כְּאוֹר הַשֶּׁמֶשׁ בְּהִלָּהּ. וְקִרְבָתוֹ מִצְוָה וְתוֹרָה
. וְהַרְחָקָתוֹ אֲסוּרָה. וְאַחֲרָיו יְלָדִים רְעֵבִים קְטַנִּים.
וּמְעֻנִּים. צָפַד עוֹרָם. וְחָשַׁךְ אוֹרָם. וְהוּא עֲלֵיהֶם
בְּדִמְעָה דוֹלֶפֶת. וְצָרָה שׁוֹאֶפֶת. וְיָגוֹן נוֹסָף. וּמֵעֶצֶב
נֶאֱסָף. לְתוֹחֶ[לֶת נִכְזָ]בָה. וּלְנֶפֶשׁ נֶעֱצָבָה. וּלְאוֹיֵב
מְצַחֵק [בּוֹ וּ]מוֹחֵק. וְהַשֶּׁקֶט רוֹחֵק. וְאֵין רָאוּי
לִנְדִ[יב לֵב] לְהָקֵל אוֹתוֹ. וְעַתָּה תַּלְבִּין פְּנֵי תִקְוָתוֹ.
בְּהָקֵל טֹרַח אַנְחָתוֹ. יְסַפֵּר חֲסָדֶיךָ בַּלְּאֻמִּים. וְיָשִׂים
הוֹדְךָ גָּלוּי לְכָל הָעַמִּים. וְהָאֵל יַשְׁאִירְךָ לְהַרְחִיק יָגוֹן
. וּלְהַעֲנִיק הוֹן. וּלְרַפֹּאת מַעֲצָבִים. וְלַחֲבשׁ מַכְאוֹבִים.
וְיִדְבַּק בְּךָ רָצוֹן וְשַׁלְוָה. וְשָׂשׂוֹן וְחֶדְוָה. בְּעוֹד
נוֹשָׁב בֵּית נָדִיב. וּבְעוֹד הַכְּסִיל לֵב מִשְׁתַּדְּלִים יַדְאִיב.
<br />
וְכַאֲשֶׁר כִּלָּה מַחְבַּרְתּוֹ. וְהִשְׁלִים אִגַּרְתּוֹ. וְגָמַר
נִפְלְאוֹת הַמַּאֲמָר לַעֲשׂוֹת. וּמַפְלִיא לַעֲשׂוֹת. הֶעֱנִיקוּהוּ
כָל הַחֲבוּרָה מִבִּרְכוֹתָם. וֶהֱנִיקוּהוּ שְׁדֵי נִדְבוֹתָם. וַיְהִי
אַחֲרֵי כֵן שְׁאֵלוּהוּ מֵאֵיזֶה הַמְּרוֹמוֹת דָּרַךְ כּוֹכָבוֹ.
וּבְאֵיזֶה הַמְּקוֹמוֹת סָמַךְ מוֹשָׁבוֹ.
<br />
וַיַּעַן וַיֹּאמַר:
בְּאֵלוֹן צַעֲנַנִּים הִיא נְוָתִי</p>
</blockquote>

<blockquote>
<p>וְעִיר קֶדֶשׁ הֲלֹא שָׁם נַחֲלָתִי.</p>
</blockquote>

<blockquote>
<p>וּבֵיתִי דָמְתָה שֶׁמֶשׁ בְּהִלָּהּ,</p>
</blockquote>

<blockquote>
<p>וְכִימָה קִנְּאָה אֶל מַעֲלָתִי;</p>
</blockquote>

<blockquote>
<p>וְכֵן רִבְעִי כְגַן עֵדֶן בְּרִקְחוֹ</p>
</blockquote>

<blockquote>
<p>וְתַעְנוּגִי וּמַחְמַד בֵּית נְכֹאתִי.</p>
</blockquote>

<blockquote>
<p>אֲבַכֶּה עַל זְמַן תַּעְנוּג וְשַׁלְוָה</p>
</blockquote>

<blockquote>
<p>מְצָאתִיהוּ בְתוֹכוֹ מִהְיוֹתִי,</p>
</blockquote>

<blockquote>
<p>בְּעוֹד אֶסְחַב הֲדַר שׁוּלַי בְּגִנַּת</p>
</blockquote>

<blockquote>
<p>בְּשָׂמֶיהָ, וְסוּת שַׁלְוָה כְּסוּתִי,</p>
</blockquote>

<blockquote>
<p>וְאֶעְטֶה מַעֲטֵה נֹעַם וְאֶרְאֶה</p>
</blockquote>

<blockquote>
<p>חֲמוּדוֹת הַזְּמָן סָבִיב לְבֵיתִי;</p>
</blockquote>

<blockquote>
<p>בְּלִי אֶפְחַד לְקוֹרוֹת הַזְּמַנִּים</p>
</blockquote>

<blockquote>
<p>וְלֹא עַל שֹׁד בְּנֵי יוֹם תַּאֲלָתִי.</p>
</blockquote>

<blockquote>
<p>וְאִלּוּ בִתְשׁוּקָה נֶהֱרַג אִישׁ</p>
</blockquote>

<blockquote>
<p>הֲרָגַתְנִי תְשׁוּקַת דַּאֲגָתִי.</p>
</blockquote>

<blockquote>
<p>וְלוּ יֻתַּן פְּדוּת לִימֵי עֲלוּמִים</p>
</blockquote>

<blockquote>
<p>פְּדִיתִימוֹ בְנַפְשִׁי וַחֲיוּתִי,</p>
</blockquote>

<blockquote>
<p>הֲכִי מָוֶת לְאִישׁ טוֹב מֵחֲיוֹתוֹ</p>
</blockquote>

<blockquote>
<p>כְּבָהְמַת דַּל וְאָדָם גַּס וּפֶתִי,</p>
</blockquote>

<blockquote>
<p>לְמַעַן יִצְחֲקוּ עָלָיו צְעִירִים</p>
</blockquote>

<blockquote>
<p>אֲשֶׁר שָׁפְלָה לְרַגְלָם מַעֲלָתִי</p>
</blockquote>

<blockquote>
<p>וְשׁוּעָלִים יְצוּדוּן הַכְּפִירִים —</p>
</blockquote>

<blockquote>
<p>לְזֹאת אֵרוֹץ אֲבָל אֶבְחַר בְּ[כוֹתִי].</p>
</blockquote>

<blockquote>
<p>וְהֶעָוֹן לְיָמִים, כִּי בְרִשְׁעָם</p>
</blockquote>

<blockquote>
<p>הֲרִימוֹתִי וְשָׁכְחוּ אֶת בְּרִי[תִי].</p>
</blockquote>

<blockquote>
<p>וְלוּ יִהְיוּ בְנֵי יָמִים יְשָׁרִים</p>
</blockquote>

<blockquote>
<p>אֲזַי תִּישַׁר וְתִיטַב אִמְרָ[תִי].</p>
</blockquote>

<blockquote>
<p>סליק</p>
</blockquote>

<blockquote>
<p>וַיְהִי אַחֲרֵי כֵן הִגִּיעַ שִׁמְעוֹ. לְבַעַל הַמְּדִינָה וַיּוֹקֶר
אוֹתוֹ. וַיְכַבְּדֵהוּ וַיְבַקֵּשׁ מִמֶּנּוּ הַשִּׁלְטוֹן לִהְיוֹת
מֵחֲבֵרָיו. וּלְשׂוּמוֹ נָגִיד עַל אִמְרֵי נְגִידָיו וְשִׁירָיו.
וְכוֹתֵב אִגְּרוֹתָיו וּסְפָרָיו. וַיְמָאֵן רַק מָכַר הַמִּשְׂרָה
לִצְמִיתוּת. וְכָתַב לָהּ סֵפֶר כְּרִיתוּת. אָמַר אִיתִיאֵל:
וּבִתְחִלַּת שָׁמְעִי דְבָרָיו. רָצִיתִי לְגַלּוֹת סוֹד סְתָרָיו.
וּלְהַגִּיד לַשִּׁלְטוֹן מַעֲלָתוֹ. וּגְדֻלָּתוֹ. וַיִּקְרֹץ לִי
בְּעֵינוֹ וְהֵנִיעַ שְׂפָתוֹ. לְבַל אֶחֱשׂף תַּעֲלוּמָתוֹ. וְכַאֲשֶׁר
יָצָא מִשָּׁם בְּשָׁלוֹם. וְהוּא מִשְׁתַּעֲשֵׁעַ בַּאֲרֻחָתוֹ וַיֵּלֶךְ
הֲלֹם. לִוִּיתִיו לִכְבוֹד הַחֶבְרָה. וְהֶאֱשַׁמְתִּיו עַל אֲשֶׁר מָאַס
הַמִּשְׂרָה. וַיְגַלֶּה שְׂחוֹק מִפִּיהוּ וַיַּעַן וַיֹּאמַר:</p>
</blockquote>

<blockquote>
<p>הֲלֹךְ אִישׁ נָע וְנָד וַעְזֹב נְוָתוֹ</p>
</blockquote>

<blockquote>
<p>הֲלֹא טוֹב לוֹ מְאֹד מִמַּעֲלָתוֹ,</p>
</blockquote>

<blockquote>
<p>הֲכִי עַבְדוּת מְלָכִים [הִיא] כְמוֹ אֵשׁ</p>
</blockquote>

<blockquote>
<p>לְהִשָּׂרֵף בְּתוֹכָהּ אַחֲרִיתוֹ,</p>
</blockquote>

<blockquote>
<p>וְאֵין בָּהֶם גְּבִיר נוֹצֵר אֱמוּנָה</p>
</blockquote>

<blockquote>
<p>בְּכָל לִבּוֹ אֲבָל יָפֵר בְּרִיתוֹ.</p>
</blockquote>

<blockquote>
<p>לְזֹאת אַל יִפְתְּ לִבָּךְ בַּהֲתֻלִּים</p>
</blockquote>

<blockquote>
<p>וְאַל תִּבְטַח בְּדָבָר לֹא בְרִיתוֹ.</p>
</blockquote>

<blockquote>
<p>וְיֵשׁ חוֹלֵם אֲשֶׁר יִשְׂמַח [בְּנוּ]מוֹ</p>
</blockquote>

<blockquote>
<p>וְיִשְׁתּוֹמֵם בְּהָקִיץ מִשְּׁנָתוֹ.</p>
</blockquote>

<h2 id="הַמַּחְבֶּרֶתהַשְּׁבִיעִית:וְהִיאמַחְבֶּרֶתהַזָּקֵןוְהַזְּקֵנָה">הַמַּחְבֶּרֶת הַשְּׁבִיעִית: וְהִיא מַחְבֶּרֶת הַזָּקֵן וְהַזְּקֵנָה</h2>

<blockquote>
<p>נְאֻם הַגֶּבֶר אִיתִיאֵל: רָצִיתִי לִנְסֹעַ מֵהַר שֵׂעִיר. וּבְלִבִּי
יְקוֹד הַתְּשׁוּקָה מַבְעִיר. וְהָיָה הֶחָג קָרוֹב לָבוֹא. וְסִקֵּל
נְתִיבוֹ. וָאֲמָאֵן לִהְיוֹת מִשָּׁם צוֹעֵד. עַד נוֹעַד יוֹם
הַמּוֹעֵד. וְכַאֲשֶׁר הִגִּיעַ הֶחָג וְהִקְדִּישׁ מְקַדְּשָׁיו. וּבָא
בְרִכְבּוֹ וּבְפָרָשָׁיו. עָשִׂיתִי כְמַעֲשֵׂה שְׁאָר הָאֲנָשִׁים.
וְלָבַשְׁתִּי בְּגָדִים חֲדָשִׁים. וְיָצָאתִי לְשַׁעַר הַמְּדִינָה עִם
הַיּוֹצְאִים אֲנָשִׁים וְנָשִׁים. וְכַאֲשֶׁר נֶאֶסְפוּ הַקְּהִלּוֹת.
לַעֲרֹךְ הַתְּפִלּוֹת. וְהִנֵּה אִישׁ זָקֵן עוֹלֶה. בְּמַלְבּוּשׁ
קָרוּעַ וּבָלֶה. וְעַל עֵינָיו בֶּגֶד וְאוֹתָם לֹא יְגַלֶּה. וְלֹא
נוֹדַע [אִם] הוּא עִוֵּר אוֹ חוֹלֶה. וּבִזְרוֹעוֹ תְּלוּיָה אַמְתַּחַת
קְטַנָּה. וְעִמּוֹ אִשָּׁה זְקֵנָה. לְקָחָה הַזְּמָן מִן הַשֵּׁדִים
לְמָנָה. וְכֻלָּה מְלֵאָה אָוֶן וּתְלוּנָה. כַּאֲחוֹת לוֹטָן תִּמְנָע.
וְהוּא נְתָנָהּ לוֹ לַזָּקֵן הַמְעֻנָּגָה הַזֹּאת לְמָנָה. וַיִּקְרָא
שְׁמָהּ שִׂטְנָה. וַיַּעֲמֹד הַזָּקֵן כְּאִישׁ נֶחְפָּז. לִצְבֹּר
הַפָּז. וְשָׁאַל לִשְׁלוֹם הֶהָמוֹן הַלָּז. וְכַאֲשֶׁר הִשְׁלִים
שְׁלוֹמוֹ כְּחֻקּוֹ. הֵבִיא יָדוֹ בְּחֵיקוֹ. וְאֶל תּוֹךְ שַׂקּוֹ.
וַיּוֹצִיא מִשָּׁם קְלָפִים קְטַנִּים. נִכְתְּבו בְּמִינֵי צִבְעוֹנִים
. בִּהְיוֹת הָרַעְיוֹנִים שַׁאֲנַנִּים. וַיִּתֵּן אוֹתָם לַזְּקֵנָה.
אֲשֶׁר פָּנֶיהָ פְּנֵי זַעַם וַיֹּאמֶר לָהּ: עִבְרִי אֶל הָעָם וְהָאִישׁ
אֲשֶׁר תַּכִּירִי בְּמִדּוֹתָיו. כִּי יַעֲנִיקֵךְ מִבִּרְכוֹתָיו.
תִּתְּנִי לוֹ קְלָף אֶחָד.
אָמַר אִיתִיאֵל: וְכַאֲשֶׁר קָרָאתִי הַשִּׁירִים נִכְסַפְתִּי לָדַעַת
מִי חִבְּרָם וּקְרָמָם. וּמִי שִׁבֵּץ מִשְׁבְּצוֹתֵיהֶם וּרְקָמָם.
וְהִכַּרְתִּי כִּי הָאִשָּׁה נִלְוְתָה אֵלָיו. לִהְיוֹת רֶשֶׁת
לַחֲבָלָיו. וָאַבִּיט אֵלֶיהָ וְהִיא תָשׁוּט עַל הַמַּעֲרֶכֶת
וְדִמְעָהּ יִרְעַף. וְתִסּוֹב וְתִשְׁאַף. וְתִקֹּד וְתִכַּף. מִכַּף
לְכַף. וְכָל אֲשֶׁר תִּדְלֶה יַעֲלֶה רֵיקָם הַדְּלִי. וְלֹא תָזוּב
לָהּ טִפָּה מִכָּל כְּלִי. וְכַאֲשֶׁר רָאֲתָה כִּי לְרִיק יְגִיעָהּ.
וְלֹא יֵרָפֵא נִגְעָהּ. חָזְרָה לְבַקֵּשׁ הַקְּלָפִים. וּשְׂפָתֶיהָ
בְּרָעָב עֲטוּפִים. וְשָׁכְחָה הַקְּלָף אֲשֶׁר נָתְנָה לִי. וְלֹא
עָבְרָה בִּגְבוּלִי. וְשָׁבָה אֶל הַזָּקֵן בּוֹכָה וּמִשְׁתּוֹנֶנֶת.
וְעַל הַזְּמָן הָרַע מִתְאוֹנֶנֶת. וַיֹּאמֶר הַזָּקֵן: יְהִי שֵׁם הָאֵל
מְבֹרָךְ עַל כָּל מִפְעָל!</p>
</blockquote>

<blockquote>
<p>וַיַּעַן וַיֹּאמֶר:</p>
</blockquote>

<blockquote>
<p>פַּסּוּ אֱמוּנִים מִבְּנֵי אָדָם</p>
</blockquote>

<blockquote>
<p>וַיֹּאבְדוּ עוֹזֵר וְעֹז אוֹזֵר;</p>
</blockquote>

<blockquote>
<p>נִשְׁווּ מְתֵי [דוֹרִי] בְּרֶשַׁע, אֵין</p>
</blockquote>

<blockquote>
<p>נֶחְמָד וְאֵין נִכְבָּד וְהוֹן בּוֹזֵר;</p>
</blockquote>

<blockquote>
<p>הָלְכוּ בְנֵי אִישׁ אַחֲרֵי תַאְוַת</p>
</blockquote>

<blockquote>
<p>לִבָּם וְלַבּשֶׁת לְהִנָּזֵר.</p>
</blockquote>

<blockquote>
<p>וַיֹּאמֶר לָאִשָּׁה: דַּבְּרִי עַל לִבֵּךְ וְרַעְיוֹנֵךְ וְנַחֲמִי
אֶתְהֵם. וְסִפְרִי הַקְּלָפִים וּדְעִי פְּקוּדֵיהֶם. אָמְרָה לוֹ:
כְּבָר פְּקַדְתִּים. אָמַר לָהּ: אִי לָךְ בַּת נַעֲוַת הַמַּרְדּוּת.
וְאֵשֶׁת כְּסִילוּת. הֶאָבַד לָנוּ הַצַּיִד וְהַמְּצוּדָה וְהַנֵּר
וְהַפְּתִילָה? זֶה אֲשֶׁר לֹא כַדָּת. לְמַעַן סְפוֹת חַטָּאת עַל
חַטָּאת. אָז מִהֲרָה לַחֲזֹר עַל הַדֶּרֶךְ אֲשֶׁר בָּאָה. לְבַקֵּשׁ
הַקְּלָף אֲשֶׁר לֹא מָצָאָה. וְכַאֲשֶׁר הִגִּיעָה אֵלַי הֶחְבַּרְתִּי
עִם הַקְּלָף אֲגוֹרַת כֶּסֶף לִהְיוֹת לוֹ חֲלָף. וְאָמַרְתִּי לָהּ: אִם
לַכֶּסֶף תִּכְסְפִי. סוֹדֵךְ תַּחְשְׂפִי. וְאִם תְּמָאֲנִי לְגַלּוֹת
אֲשֶׁר שָׁאַלְתִּי לָךְ. קְחִי הַקְּלָף וּלְכִי לָךְ. וּמֵרֹב
אַהֲבָתָהּ בְּתַאֲוָה וָכֹסֶף. לָקַחַת אֶת הַכֶּסֶף. אָמְרָה לִי:
שְׁאַל שְׁאֵלָתֶךָ. וְאָשִׁיב מִשְׁנֶה עַל אִמְרָתֶךָ. וָאֶשְׁאֲלָה
בְּעַד הַזָּקֵן [וַתֹּאמַר:] הוּא מִבְּנֵי קַיִן וְלָהֶם הוּא נִצְמָד
. וְהוּא אֲשֶׁר חִבֵּר הַשִּׁיר הַנֶּחְמָד. וְתַּחְתֹּף הַכֶּסֶף
מִמֶּנִּי. וְנֶעֶלְמָהּ מֵעֵינִי. וָאֵדַע כִּי הַזָּקֵן הוּא חֶבֶר
הַקֵּינִי. וְדָאַבְתִּי עַל אֲשֶׁר כָּהוּ עֵינָיו. וְרָצִיתִי לַהֲלֹךְ
אֵלָיו. וּלְנַחֲמֵהוּ. וְלִשְׁאֹל אוֹתוֹ עַל כֹּל אֲשֶׁר קָרָהוּ.
אֲבָל נִלְאֵיתִי לְהַגִּיעַ אֵלָיו מֵרֹב הַהֲמוֹנִים. וְהַשְּׁאוֹנִים.
וְלֹא יָכֹלְתִּי לִלְחֹץ בְּנֵי אִישׁ. וּפָחַדְתִּי שֶׁמָּא
יַכְלִימֵנִי בֵּן מַחְפִּיר וּמַבְאִישׁ. אַךְ עָמַדְתִּי בַּהֲדוֹמִי.
וְעֵינִי שׁוֹמֶרֶת אוֹתוֹ מִמְּקוֹמִי. עַד אֲשֶׁר הִשְׁלִימוּ
הַתְּפִלּוֹת. וְנִפְרְדוּ הַקְּהִלּוֹת. אָז מִהַרְתִּי אֵלָיו עַד
עָמַדְתִּי לְפָנָיו. וְהִכַּרְתִּי אוֹתוֹ אַעַ&quot;פִּ שֶׁהִסְתִּיר עֵינָיו
. וָאֵרֶא כִּי הוּא חֶבֶר הַקֵּינִי, וְכַאֲשֶׁר דִּמִּיתִי כֵּן הָיָתָה
. הַמַּחְשָׁבָה אֲשֶׁר חָשַׁבְתִּי אֱמֶת נִמְצְאַתָה. וָאֶתְוַדַּע
אֵלָיו. וְשַׂמְתִּי אֶחָד מִבְּגָדַי עָלָיו. וּקְרָאתִיו לָלֶכֶת
עִמִּי. לֶאֱכֹל בַּהֲדוֹמִי. וְשָׂמַח בִּידִיעָתִי וּבַאֲרֻחָתִי.
וַיְמַהֵר לְהִתְעַדֵּן בַּאֲכִילָתִי. וְהָלַךְ עִמָּדִי. וְיָדוֹ
קְשׁוּרָה בְיָדִי. וְהַזְּקֵנָה עִמָּנוּ. וְאַחֵר אֵין אִתָּנוּ. עַד
הֲבֵאתִיו בְּטִירָתִי. וְשַׂמְתִּי לְפָנָיו אֲרֻחָתִי. וְאָמַר לִי:
הֲיֵשׁ נָכְרִי עִמָּנוּ? אָמַרְתִּי: אֵין בְּבֵיתִי כִּי אִם הַזְּקֵנָה
. אָמַר לִי: הִיא עַל סוֹדֵנוּ נֶאֱמָנָה. וּמִיָּד הֵסִיר הָאֲפֵר מֵעַל
פָּנָיו. וַתָּאֹרְנָה עֵינָיו. וָאֶתְבּוֹנֵן אֵלָיו וְהִנֵּה שְׁתֵּי
נֵרוֹתָיו יָאִירוּ. וּכְזֹהַר הָרָקִיעַ יַזְהִירוּ. אָז שָׂמַחְתִּי
בִּשְׁלוֹם רוֹאוֹתָיו. וְתָמַהְתִּי לְעֹמֶק תַּחְבּוּלוֹתָיו.
וָאֶשְׁאָלֵהוּ. בְּטֶרֶם אַאֲכִילֵהוּ: מַדּוּעַ שַׁבְתָּ כְּאִישׁ
עִוֵּר וַתַּעֲמִיק נְבָלוֹת. וַתֵּלֵךְ בִּמְסִלּוֹת לֹא סְלוּלוֹת.
וַתִּבְחַר אֳרָחוֹת עֲקַלְקַלּוֹת?. וַיִּתְעַשֵּׂק בְּעֵשֶׂק הָאֹכֶל
אֲשֶׁר עָלָה וְגָבַר. וְלֹא הֱשִׁיבַנִי דָבָר. עַד אֲשֶׁר מִלֵּא
בִטְנוֹ. וְאָז הִבִּיט לִי בְּעֵינוֹ. וַיַּעַן וַיֹּאמַר:</p>
</blockquote>

<blockquote>
<p>בְּשׁוּרִי הַזְּמָן נֶהְפַּךְ כְּעִוֵּר,</p>
</blockquote>

<blockquote>
<p>וְהוּא כָאָב וְנַחְנוּ תוֹלְדוֹתָיו,</p>
</blockquote>

<blockquote>
<p>לְזֹאת שַׁבְתִּי אֲנִי עִוֵּר כְּמוֹתוֹ —</p>
</blockquote>

<blockquote>
<p>וְכָל בֵּן יַחֲזִיק מִנְהַג אֲבוֹתָיו.</p>
</blockquote>

<blockquote>
<p>וַיֹּאמֶר לִי: לֵךְ בּוֹא. אֶל הַמַּחֲבוֹא. וְהָבֵא לִי לִרְחֹץ
הַיָּדַיִם. עֵשֶׂב רִקּוּחַ נֶחְמָד לָעֵינַיִם. וְנִקָּיוֹן
לַכַּפַּיִם. יַחֲלִיק עוֹר שִׁנַּי גַּם יְיַפֶּה. וְיֵיטִיב רֵיחַ פֶּה
. וִיחַזֵּק הַשִּׁנַּיִם. וִיאַמֵּץ כֹּחַ הַטְּחִינָה בַּמֵּעַיִם.
אֲשֶׁר אַחַר הָרֵחַיִם. וִיהִי נָעִים כְּאוֹר זוֹרֵחַ. וְטוֹב הָרֵיחַ
. הוּדַק בְּמַכְתֵּשׁ הֵיטֵב הָדֵק יַחְשְׁבֵהוּ. כָּל מִי יְמֻשֵּׁהוּ.
קְטֹרֶת אַהֲרֹן בְּמַחְתּוֹתָיו. וְכֹפֶר עָלוּ תִּימְרוֹתָיו.
וְהַחְבֵּר אֵלָיו עֵץ נִקְיוֹן הַשִּׁנַּיִם. יֶעֱרַב רֵיחוֹ לְאַפַּיִם
. נָקִי וּבַר. זַךְ וְנָבָר. אָהוּב וְחָבִיב. וְנֶפֶשׁ בְּעָלָיו
יַרְעִיב. גְּוִיָּתוֹ דַלָּה כְגוּף חוֹשֵׁק. וְחַדָּה כִּכְלִי נֶשֶׁק
. וְצֶחָה כַבְּדֹלַח. וּנְעִימָה כְסָעִיף רָטֹב לַח. וּבְתוֹךְ הַפֶּה
תָּבוֹא בְּכֶלַח. וָאֵלֵךְ בְּמִצְוָתוֹ. לְהָבִיא אֵלָיו בַּמֶּה
יְטַהֵר חֶלְאָתוֹ. וְהֵסִיר אֶת מֻרְאָתוֹ. וַאֲנִי לֹא חָשַׁבְתִּי כִּי
שָׂם אָרְבּוֹ בְּקִרְבּוֹ. וְעַל כֵּן צִוַּנִי לָבוֹא בַּמַּחֲבוֹא.
וְכַאֲשֶׁר חָזַרְתִּי. וּבְיָדִי בַּקָּשָׁתִי. בִּקַּשְׁתִּי אוֹתוֹ
וְהִנֵּה הַבַּיִת מִמֶּנּוּ שָׁאָה. וְהַזָּקֵן עִם אִשְׁתּוֹ כָעוֹף
דָאָה. וָאֶכְעַס עָלָיו לְרֹב רְמִיָּתוֹ. וָאֶרְדֹּף לְבַקֵּשׁ אוֹתוֹ
. וְהִנֵּה הוּא כְמִי שֶׁהֻטְבַּע בְּמַעֲמַקֵּי מַיִם. אוֹ הֹעֲלָה
בַּסְּעָרָה הַשָּׁמָיִם.</p>
</blockquote>

<h2 id="הַמַּחְבֶּרֶתהַשְּׁמִינִית:וְהִיאמַחְבֶּרֶתהָעֶבֶדוְהַשִּׁפְחָה">הַמַּחְבֶּרֶת הַשְּׁמִינִית: וְהִיא מַחְבֶּרֶת הָעֶבֶד וְהַשִּׁפְחָה</h2>

<blockquote>
<p>נְאֻם הַגֶּבֶר אִיתִיאֵל: הָיִיתִי בְּאֶרֶץ כִּתִּים וְצִים. וָאֵרֶא
וְהִנֵּה שְׁנֵי אֲנָשִׁים נִצִּים. וּלְשׁוֹפֵט הַמְּדִינָה רָצִים.
הָאֶחָד זָקֵן אָבְדוּ מִגּוּפוֹ נְעִימוֹתָיו. וְהַשֵּׁנִי כְּזַיִת
רַעֲנָן בַּחֲמוּדוֹתָיו.
וַיֹּאמֶר הַזָּקֵן: יְחִי הַשּׁוֹפֵט אֲדוֹנֵנוּ. אֲשֶׁר יִשְׁפֹּט
בֵּינֵינוּ. וְיָשֵׁת יָדוֹ עַל שְׁנֵינוּ! הָיְתָה לִי שִׁפְחָה חֲרוּפָה
. נְעִימָה וְיָפָה. עָמְלָה בַּיּוֹם וּבַלַּיִל. אֵשֶׁת חַיִל. פַּעַם
תִּקְפֹּץ כָּאַיָּלִים. וּפַעַם תִּשְׁכַּב בְּמִטָּתָהּ כְּתַעֲלוּלִים
. וּפִיהָ יִשְׁאַב וְלֹא מִמָּקוֹר. וְהִיא עֲרֻמָּה וְיִמְצָאֶנָּה
בְּתַמּוּז עֹצֶם הַקֹּר. עָלֶיהָ מֶתֶג וָרֶסֶן. וּבִלְחָיֶיהָ יֹפִי
וָחֹסֶן. בְּעֵת תִּדְרֹךְ חִצָהּ עַל יֶתֶר. תְּבַקַּע הַלֵּב אֲשֶׁר
תִּמְצָא וּתְבַתֵּר. וְהִיא בַעֲלַת עֵינַיִם. וְאֶצְבָּעוֹת וְיָדַיִם
. וּפֶה בְּלִי שִׁנַּיִם. תִּשֹּׁךְ בִּלְשׁוֹנָה לַחֲבֵרֶיהָ.
וְתִסְחַב שׁוּלֵי מְעִילֶיהָ אַחֲרֶיהָ. פַּעַם תִּלְבַּשׁ בְּגָדִים
לְבָנִים. וּפַעַם תִּתְעַטֵּף בִּשְׁחוֹרִים שׁוֹנִים. בְּלֵב שָׁלֵם
כָּל עֲבוֹדָתָהּ. וְהָרְמִיָּה מִנְהָגָהּ וְדָתָהּ. וְהִיא נֶחְבֵּאת
וּגְלוּיָה. וְנִסְתָּרָה וּרְאוּיָה. מִנְהָגָהּ לַעֲזֹר לִבְעָלֶיהָ
וְכָל פַּעַם תִּיטַב. וְעוֹשָׂה כָּל חֶפְצוֹ בְּעֵת מָצוֹק וּמֶרְחָב.
אִם תַּפְרִיד. תְּחַבֵּר וְתַצְמִיד. וְאִם תַּרְחִיקֶנָּה מִמְּךָ
תִּהְיֶה רְחוֹקָה תָּמִיד. וְכָל עֲבוֹדָתָה נְכוֹנָה. וְיֵשׁ פְּעָמִים
שֶׁתַּעֲשֶׂה הֶזֵּק וְלֹא בִרְצוֹנָהּ. וַיְבַקֵּשׁ אוֹתָהּ מִמֶּנִּי
זֶה הַמַּשְׂכִּיל הַנָּבוֹן. וּנְתַתִּיהָ לוֹ בְּלִי עֵרָבוֹן. עַל
מְנָת שֶׁיִּנְעַם בִּמְלַאכְתָּהּ. וְאַל יַטְרִיחַ עָלֶיהָ לְבַד
מִיכָלְתָּהּ. וְהִנֵּה עִנָּה אוֹתָהּ. וְהִכְבִּיד עֲבוֹדָתָהּ.
וַיְשִׁיבָהּ לִי מְבֻקָּעָה רְצוּצָה. כְּעִיר פְּרוּצָה. וְהִיא
נַחֲלָה וְנִשְׁבָּרָה וְנָתַן לִי בָהּ מְחִיר אֲשֶׁר לֹא אֶרְצֶנּוּ.
כִּי עֶרְכָּהּ רַב מִמֶּנּוּ.
אָמַר הַנַּעַר לַשּׁוֹפֵט: כָּל דִּבְרֵי הַזָּקֵן נֶאֱמָנִים בְּכֹל
אֲשֶׁר שָׁמְעָה אָזְנִי. אַךְ שִׁבְרוֹנָהּ לֹא הָיָה בִּרְצוֹנִי. רַק
בְּשִׁגְיוֹנִי. וְנָתַתִּי לוֹ עֵרָבוֹן עַל אֲשֶׁר הִפְסַדְתִּי.
וַאֲשֶׁר בְּשִׁפְחָתוֹ שִׁבַּרְתִּי וְאִבַּדְתִּי. עֶבֶד נֶחְמָד
לִבּוֹת רוֹאָיו גּוֹזֵל. מִתְיַחֵשׂ לְלוֹטֵשׁ נְחשֶׁת וּבַרְזֶל. זַךְ
מִכָּל מוּם. וּבְכַפָּיו לֹא דָבַק מְאוּם. הַחֶסֶד יְהַלֵּל.
וְהַחֵשֶׁק יְהוֹלֵל. יְכַלְכֵּל בַּת הָאִישׁוֹן. בְּשַׁחַר וְאִישׁוֹן
. אִם יַקְדִּירוּהוּ הַיֹּפִי יְצַפֶּה. וְאִם יָחֹק יְיַפֶּה. וְאִם
יִתְּנוּ לוֹ צֵידָה יִתְנַדֵּב בָּהּ. וְאִם יְבַקְשׁוּ לְהוֹסִיף
יוֹסִיף מִן הַטּוֹבָה. לֹא יִשְׁכֹּן כִּי אִם בִּמְקוֹמוֹת שְׁנַיִם.
וְלֹא יִתְחַתֵּן כִּי אִם בִּשְׁתַּיִם. וְיָשִׂים מִכְסֵהוּ כְּסוּת
עֵינַיִם. לְהִתְנַדֵּב בַּאֲשֶׁר יֹאבֶה. וְיַעֲלֶה לְמַעְלָה עֶרְכּוֹ
בְּעֵת יַרְבֶּה. וְיִדְבַּק תָּמִיד עִם רַעְיָתוֹ וַחֲבֶרְתּוֹ. וְאִם
אֵינָהּ מִיסוֹדוֹ וּמִתְּכוּנָתוֹ. וְהוּא קְשֵׁה עֹרֶף וְלַכֹּל יֵיטִיב
. וְיוּכַל לְהַכְאִיב. אֲבָל לֹא יַעֲצִיב.
אָמַר הַשּׁוֹפֵט: אִם תִּרְצוּ לְבָאֵר דִּבְרֵיכֶם. וְסוֹד הַפְּנִינִים
אָשִׁית יָדִי עֲלֵיכֶם. וְאִם אַיִן לְכוּ לְדַרְכְּכֶם. וַיִּגַּשׁ
הַנַּעַר וַיֹּאמַר:
<br />
הִפְקִיד בְּיָדִי מִתְּמוֹל מַחַט</p>
</blockquote>

<blockquote>
<p>לִתְפֹּר בְּגָדַי הַמְטֻלָּאִים,</p>
</blockquote>

<blockquote>
<p>אָכֵן בְּעֵת בָּאתִי מְשֹׁךְ הַחוּט</p>
</blockquote>

<blockquote>
<p>נִשְׁבַּר וְשָׁתוֹתָיו מְדֻכָּאִים.</p>
</blockquote>

<blockquote>
<p>וָאֹמְרָה לוֹ: &#8220;קַח מְחִירוֹ!&#8221; וַיְ־</p>
</blockquote>

<blockquote>
<p>מָאֵן, כְּחֹק רָעִים וְחַטָּאִים,</p>
</blockquote>

<blockquote>
<p>רַק יִדְרְשָׁה אוֹתוֹ בְעַצְמוֹ אוֹ</p>
</blockquote>

<blockquote>
<p>שֵׁנִי בְּפָז צִדָּיו מְסֻלָּאִים.</p>
</blockquote>

<blockquote>
<p>וַיַעֲבֹט מִנִּי עֲבוֹט מִכְחוֹל,</p>
</blockquote>

<blockquote>
<p>גּוּפוֹ וְעִנְיָנָיו מְאֹד נָאִים;</p>
</blockquote>

<blockquote>
<p>יִשְׁוֶה מְחִיר כֶּפֶל עֲבוֹדָתוֹ,</p>
</blockquote>

<blockquote>
<p>נִכְבָּד וְהוּא מַחְמָד לְעֵין רוֹאִים.</p>
</blockquote>

<blockquote>
<p>עֵינִי חֲלוּשַׁת צִיר לְמִיּוֹם בּוֹ</p>
</blockquote>

<blockquote>
<p>מִכְחוֹל וּפוּךְ לֹא רָאֲתָה בָאִים.</p>
</blockquote>

<blockquote>
<p>עַתָּה חֲקֹר נִיבִי וְרִיב רִיבִי</p>
</blockquote>

<blockquote>
<p>כִּי אַתְּ פְּלִיל צֶדֶק לְנִבְרָאִים!</p>
</blockquote>

<blockquote>
<p>סליק המשקל</p>
</blockquote>

<blockquote>
<p>וַיַּעַן הַשּׁוֹפֵט לַזָּקֵן וַיֹּאמֶר אֵלָיו: כְּבָר שָׁמַעְתָּ טַעֲנַת
חֲבֵרֶךָ. וְאַתָּה פָּרֵשׁ דְּבָרֶיךָ. וַיַּעַן וַיֹּאמֶר בְּקוֹל
דְּמָמָה דַקָּה</p>
</blockquote>

<blockquote>
<p>אֲנִי נִשְׁבָּע בְּמִקְדַּשׁ אֵל וְחֶבְרַת</p>
</blockquote>

<blockquote>
<p>חֲסִידִים הוֹלְכִים לַחְגֹּג לְפָנָיו</p>
</blockquote>

<blockquote>
<p>הֲכִי לוּ יַעְזְרֵנִי הַזְּמָן לֹא</p>
</blockquote>

<blockquote>
<p>אֱהִי עוֹבֵט לְאִישׁ מִכְחוֹל צְפוּנָיו,</p>
</blockquote>

<blockquote>
<p>וְלֹא אֶשְׁאַל בְּעַד מַחַט תְּמוּרָה,</p>
</blockquote>

<blockquote>
<p>וְלֹא אֶקַּח מְחִיר לַרְבּוֹת תְּאוּנָיו;</p>
</blockquote>

<blockquote>
<p>וְלוּלֵי הָעֲנִיּוּת לֹא אֲבַקֵּשׁ</p>
</blockquote>

<blockquote>
<p>לְדוֹד מַחַט לְהוֹסִיף עַל יְגוֹנָיו.</p>
</blockquote>

<blockquote>
<p>אֲבָל קֶשֶׁת זְמָן רַע תַּחְלְפֵנִי</p>
</blockquote>

<blockquote>
<p>וּמִכָּל צַד אֲפָפוּנִי שְׁאוֹנָיו;</p>
</blockquote>

<blockquote>
<p>וְנֶחְלַק הַכְּאֵב בֵּינִי וּבֵינוֹ</p>
</blockquote>

<blockquote>
<p>וְהִשְׁוָנוּ בְּמִשְׁפָּטָיו וְדִינָיו;</p>
</blockquote>

<blockquote>
<p>אֲנִי וָהוּא אֲחָדִים בַּעֲנִיּוּת</p>
</blockquote>

<blockquote>
<p>וּמַחְלָתִי כְּמַחְלַת רַעֲיוֹנָיו.</p>
</blockquote>

<blockquote>
<p>יְמִינוֹ קָצְרָה לִגְאֹל אֲסִירוֹ</p>
</blockquote>

<blockquote>
<p>וּמִכְחוֹלוֹ אֲשֶׁר בּוֹ אוֹר לְעֵינָיו,</p>
</blockquote>

<blockquote>
<p>וְכֵן תִּקְצַר יְמִינִי לַעֲזֹב לוֹ</p>
</blockquote>

<blockquote>
<p>מְחִיר מַחַט לְצִיר לִבִּי וְאוֹנָיו.</p>
</blockquote>

<blockquote>
<p>וְהִנֵּה זֶה צְפוּן סוֹדִי וְסוֹדוֹ,</p>
</blockquote>

<blockquote>
<p>וְעַתָּה קוּם שְׁפֹט בֵּינִי וּבֵינָיו!</p>
</blockquote>

<blockquote>
<p>וְכַאֲשֶׁר שָׁמַע הַשּׁוֹפֵט אֶת דִּבְרֵיהֶם. וְהִכִּירָם בְּעִנְיָנֵי
מַאַמְרֵיהֶם. הוֹצִיא שֶׁקֶל כֶּסֶף וַיֹּאמַר: קָחוּהוּ. וְהַרְחִיקוּ
בּוֹ הָרִיב וְהַנִּיחוּהוּ. וַיַּחְלְטֵהוּ הַזָּקֵן הַנַּעַר יִרְאֶנּוּ
. וְלֹא נָתַן לַחֲבֵרוֹ חֵלֶק מִמֶּנּוּ. וַיֹּאמֶר אֶל הַנַּעַר:
מַחֲצִית הַשֶּׁקֶל הוּא חֶלְקִי וְחַבְלִי. וְחֶלְקְךָ לְקַחְתִּיו
בִּמְחִיר הַמַּחַט אֲשֶׁר לִי. וְלֹא אֲשַׁקֵּר לְךָ לָלֶכֶת עִמְּךָ
דֶּרֶךְ חֹל. קוּם וְקַח לְךָ הַמִּכְחוֹל. וַיִּכְעַס הַנַּעַר
וַיִּתְמַרְמַר. וְלִבּוֹ נִכְאַב חֳמַרְמַר. עַד אֲשֶׁר כָּעַס
הַשּׁוֹפֵט עֲלֵיהֶם. וְנִחַם עַל אֲשֶׁר נָתַן לָהֶם. אֲבָל הֵקֵל
מֵעֶצֶב הַנַּעַר וְחִילוֹ. בִּמְעַט זוּזֵי כֶסֶף וּנְתָנָם לוֹ.
וַיֹּאמֶר לָהֶם: הִמָּנְעוּ מִן הַחִלּוּפִים וְהַמַּעֲצֵבוֹת וְסוּרוּ
מִן הַמְּרִיבוֹת. וְלֹא תוֹסִיפוּ לִרְאוֹת פָּנַי בְּמִשְׁפְּטֵיכֶם.
כִּי אֵין לִי כִּיס לִפְרֹעַ פֵּרָעוֹן כָּל יוֹם לָכֶם. וַיֵּלְכוּ
מֵאִתּוֹ. וְהֵם שְׂמֵחִים בְּנִדְבָתוֹ. וּמְשַׁבְּחִים מִדּוֹתָיו
וְתִפְאַרְתּוֹ. וְהַשּׁוֹפֵט לֹא יִכְבֶּה יְקוֹדוֹ. עַל הַמַּתָּנָה
אֲשֶׁר יָצְאָה מִיָּדוֹ. וְלֹא יֶחְדַּל שְׁאוֹנוֹ. מֵעֵת הִרְעִיף
עֲנָנוֹ. וְכַאֲשֶׁר שָׁקַט מֵעָצְבּוֹ. וַיִּפֶן לַיּוֹשְׁבִים סְבִיבוֹ
. וַיֹּאמֶר לָהֶם: דְּעוּ כִּי רַעְיוֹנַי הֵבִינוּ. וְהִכִּירוּ
וְהֶאֱמִינוּ. כִּי הָאֲנָשִׁים הָאֵלֶּה הֵם בַּעֲלֵי מִרְמָה וָאוֹן.
לֹא בַעֲלֵי מָמוֹן וָהוֹן. וְעַתָּה אֵיךְ יִוָּדַע סוֹדָם לְכֻלָּנוּ.
וְאֶת מִי אֶשְׁלַח וּמִי יֵלֶךְ לָנוּ? וַיֹּאמֶר אֵלָיו הַמַּשְׂכִּיל
מִכָּל חֲבֵרָיו. וְכוֹתֵב סְפָרָיו וּדְבָרָיו: דַּע כִי לֹא יִוָּדַע
הַסּוֹד אֲשֶׁר בֵּינֵיהֶם. כִּי אִם בַּהֲשִׁיבָם אֵלֶיךָ שְׁנֵיהֶם.
וַיִּשְׁלַח אֶחָד מֵעֲבָדָיו. לַהֲשִׁיבָם עָדָיו. וְכַאֲשֶׁר עָמְדוּ
לְפָנָיו אָמַר לָהֶם: הַגִּידוּ לִי סוֹד עָרְמַתְכֶם. וְאַתֶּם
נְקִיִּים מֵעֹנֶשׁ מִרְמַתְכֶם. וַיִּבָּעֵת הַנַּעַר. וּבְשָׂרוֹ סָמַר
. וַיִּגַּשׁ הַזָּקֵן וַיֹאמַר:</p>
</blockquote>

<blockquote>
<p>יְלִידִי זֶה וְכַשֹּׁרֶשׁ אֲמִירוֹ,</p>
</blockquote>

<blockquote>
<p>וְלָאַרְיֵה הֲלֹא יִדְמֶה כְפִירוֹ.</p>
</blockquote>

<blockquote>
<p>וְלֹא הִתְעַסְּקָה יָדִי בְמִכְחוֹל</p>
</blockquote>

<blockquote>
<p>וְלֹא מַחַט לְבַקֵּשׁ לוֹ מְחִירוֹ,</p>
</blockquote>

<blockquote>
<p>וְאָכֵן הַזְּמָן הָרַע בְּבָצְעוֹ</p>
</blockquote>

<blockquote>
<p>נְתָנַנִי לְמִפְגָּע אֶל מְזוֹרוֹ,</p>
</blockquote>

<blockquote>
<p>וְשׁוֹטַטְתִּי לְבַקֵּשׁ מִנְּדִיבָיו</p>
</blockquote>

<blockquote>
<p>אֲרוּכָה אֶל חֳלִי לִבִּי וְצִירוֹ;</p>
</blockquote>

<blockquote>
<p>וּפַעַם אֶדְרְשָׁה בַּשִּׁיר וּפַעַם</p>
</blockquote>

<blockquote>
<p>בְּתַחְבּוּלוֹת אֲפַתֶּה לֵב גְּבִירוֹ,</p>
</blockquote>

<blockquote>
<p>וְאוּלַי נִמְצְאָה מִחְיָה לְכַלְכֵּל</p>
</blockquote>

<blockquote>
<p>לְבָבֵנוּ לְבַל יִמַּל קְצִירוֹ.</p>
</blockquote>

<blockquote>
<p>וְהַמָּוֶת בְּסוֹף כָּל זֶה יְהִי בָא</p>
</blockquote>

<blockquote>
<p>וְנוֹחִיל לוֹ עֲדֵי עֵת בּוֹא דְבָרוֹ.</p>
</blockquote>

<blockquote>
<p>וַיֹּאמֶר לוֹ הַשּׁוֹפֵט: מַה נָּעֲמוּ דְבָרֶיךָ וּמִלּוֹתֶיךָ. לוּלֵי
רֹעַ תַּחְבּוּלוֹתֶיךָ. וּמֶה עָרְבָה חָכְמָתֶךָ. לוּלֵי מִרְמָתֶךָ!
וְעַתָּה, בְּנִי, שְׁמַע בְּקוֹלִי אִיעָצְךָ. וּמִבּוֹר שָׁאוֹן
אֲרִיצְךָ: הִשָּׁמֵר לְבַל תְּהַתֵּל לְעוֹלָם בְּשׁוֹפְטִים
וּבְדַיָּנִים. וּפְחַד מִשְּׁאוֹן הַמַּיִם הַזֵּידוֹנִים. כִּי לֹא כָל
שׁוֹפֵט יִמְחַל כַּאֲשֶׁר מָחַלְתִּי. וְיַחְמֹל כַּאֲשֶׁר חָמַלְתִּי.
וַיִּשָּׁבַע הַזָּקֵן לַעֲשׂוֹת עֲצָתוֹ. וּבַל יַחֲלִיף מִצְוָתוֹ.
וַיִּפָּרֵד מִלְּפָנָיו. וְהַמִּרְמָה נִכֶּרֶת בֵּין שְׁנֵי עֵינָיו.
אָמַר אִיתִיאֵל: לֹא רָאִיתִי כַּפְּלִיאָה הַזֹּאת בְּמַעֲבַר
הַדְּבָרִים וְהַכְּפָרִים. וְלֹא קָרָאתִי כָמוֹהָ בְּמֶחְבַּר
הַסְּפָרִים.</p>
</blockquote>

<blockquote>
<p>סליק המחברת השמינית</p>
</blockquote>

<h2 id="הַמַּחְבֶּרֶתהַתְּשִׁיעִית:וְהִיאמַחְבֶּרֶתכֹּהֵןאוֹן">הַמַּחְבֶּרֶת הַתְּשִׁיעִית: וְהִיא מַחְבֶּרֶת כֹּהֵן אוֹן</h2>

<blockquote>
<p>נְאֻם הַגֶּבֶר אִיתִיאֵל: מְשָׁכַנִי תַּעֲנוּג הַשַּׁחֲרוּת. וְכֹחַ
הַנַּעֲרוּת. וּרְדֹף הָעשֶׁר. אֲשֶׁר יָעוּף כַּנֶּשֶׁר. לָלֶכֶת מֵהַר
חֶרְמוֹן. לְרַבַּת בְּנֵי עַמּוֹן. וְלָבוֹא בְּמַעְבְּרוֹת הַצָּרוֹת.
לְמַלֹּאת הָאוֹצָרוֹת. וָאָשִׂים נַפְשִׁי בְּכַפִּי. לְהַרְבּוֹת
זְהָבִי וְכַסְפִּי. וְשָׁמַעְתִּי בִּנְעוּרַי. מִפִּי מוֹרַי. וּבִימֵי
מַחֲמַדַּי. לִמְּדוּנִי מְלַמְּדַי. כִּי רָאוּי לְכָל מַשְׂכִּיל
בַּעַל תּוּשִׁיָּה. בְּבוֹאוֹ אֶל אֶרֶץ נָכְרִיָּה. לְהִתְחַבֵּר אֶל
יוֹעֲצֶיהָ וְאֶל שׁוֹפְטֶיהָ. וְשָׂרֶיהָ וְשַׁלִּיטֶיהָ. כְּדֵי
שֶׁיִּהְיוּ לוֹ בְּעֵת צָרָה. לְעֶזְרָה. לְבַל יִשְׁלְטוּ בוֹ מְרֵעִים
. וְאַל יִמָּשֵׁךְ עִם רְשָׁעִים. וְשַׂמְתִּי הַמּוּסָר הַזֶּה מוֹרִי.
וּבַחשֶׁךְ אוֹרִי. וְהָיִיתִי בְּבוֹאִי לְכָל עִיר מוֹשָׁב אֶתְחַבֵּר
אֶל שׁוֹפֵט הָעִיר. וְאַהֲבָתוֹ אָעִיר. וְהָיִיתִי בוֹ מִתְאַמֵּץ.
לְהִנָּצֵל מִכַּף מְעַוֵּל וְחוֹמֵץ.
וַיְהִי הַיּוֹם וַאֲנִי רַב עשֶׁר וּמָצָאתִי אוֹן. וְהָיִיתִי יוֹשֵׁב
בְּבֵית הַשּׁוֹפֵט כֹּהֵן אוֹן. אֶרְאֶה אֵיךְ יִשְׁפֹּט לִבְנֵי הָעִיר
. בֵּין הַמַּבְעֶה וְהַמַּבְעִיר. וּלְפָנָיו כֶּסֶף הַתְּרוּמָה
הַנְּתוּנָה לְמָנָה. וְהוֹן הַצְּדָקָה לְחַלֵּק לַעֲנִיֵּי הַמְּדִינָה
. וַיָּבוֹא עָלֵינוּ זָקֵן מַשְׂכִּיל. חִצָּיו כְּגִבּוֹר מַשְׁכִּיל.
וְעִמּוֹ אִשָּׁה וְלָהּ בָּנִים. קְטַנִּים. וַתֹּאמֶר לַשּׁוֹפֵט:
יְחִי אֲדוֹנִי לָעַד. וְיִהְיֶה לַעֲנִיָּיו מִסְעָד! דַּע כִּי אֲנִי
אִשָּׁה מִגֶּזַע נְדִיבִים. וּמִזֶּרַע אֲנָשִׁים טוֹבִים. וּמִבְּנוֹת
חֲשׁוּבִים וּגְדוֹלִים. וּמִמִּשְׁפַּחַת אֲצִילִים. עַל פָּנַי סוּת
הָעֲנָוָה. וּמִדָּתִי נָאוָה. וּמִנְהָגִי לַעֲזֹר לְכָל דּוֹרֵשׁ.
וּבֵינִי [וּבֵין שְׁכֵנַי] הֶפְרֵשׁ. וְהָיָה אָבִי. מִתְפָּאֵר בִּי
. וְעֵת כִּי בָאוּ לְאָרֵשׂ אוֹתִי בְּנֵי הָאֲצִילִים. וּבוֹנֵי
הַחֲמוּדוֹת וְהַמַּהֲלָלִים. לֹא יִפְנֶה אֲלֵיהֶם. וְלֹא יַעֲנֶה
לְמִלֵּיהֶם. יְקַצֶּה קִרְבָתָם וְחֶבְרָתָם. וְלֹא יִרְצֶה נִדְבָתָם
וְאַהֲבָתָם. וְהָיָה אוֹמֵר לָהֶם כִּי נִשְׁבַּע שֶׁלֹּא יִתְחַתֵּן.
וּבִתּוֹ לֹא יִתֵּן. לְאִישׁ אֲשֶׁר לוֹ הַמְּלוּכָה. אִם לֹא תְהִי לוֹ
מְלָאכָה. וּלְמַזָּלִי הָרַע. אֲשֶׁר כַּאֲרִי כָּרַע. וְרֹאשִׁי פָרַע
. נִזְדַּמֵּן לִי זֶה הָרַמַּאי בְּבֵית אָבִי. כִּי חָשַׁק בִּי.
וְנִשְׁבַּע לְאָבִי. וְלַחֲבוּרַת הָאֲצִילִים. כִּי זֶה הַתְּנַאי
יַשְׁלִים. וְאָמַר כִּי לָמַד מִנְּעוּרָיו לְמַלֹּאת הַבְּדֹלָחִים
וְהַדָּרִים. וּלְחַבְּרָם פְּנִינִים וְסַפִּירִים. עַד פִּתָּה אֶת
אָבִי וֶהֱסִיתָהוּ בִּדְבָרִים. וְהִשִּׁיאָהוּ בִּשְׁקָרִים.
וַיִּתְּנֵנִי לוֹ לִהְיוֹת אִשְׁתּוֹ. טֶרֶם אֲשֶׁר יִבְחַן מְלַאכְתּוֹ
. וְכַאֲשֶׁר הוֹצִיאַנִי מִדְּבִירִי. וְהוֹלִיכַנִי מֵעִירִי.
וַיְבִיאֵנִי בְּכִלְאוֹ וּבְמַעֲצָרוֹ. וַיִּסְגְּרֵנִי בְּמַאֲסָרוֹ.
מְצָאתִיהוּ עָצֵל יוֹשֵׁב. כָּל הַיּוֹם וְשׁוֹכֵב.
וּכְשֶׁנִּתְחַבַּרְתִּי אֵלָיו הֵבֵאתִי לוֹ בְּגָדִים. חֲמוּדִים.
וּמַלְבּוּשִׁים. חֲדָשִׁים. וּמַחֲלָצוֹת. מְשֻׁבָּצוֹת. וּמַעֲטָפוֹת
. וַחֲלִיפוֹת. וְלֹא חָדַל לְמָכְרָם כְּפִי אוֹנוֹ. וַיְאַבֵּד מְחִירָם
בְּמַאֲכַל בִּטְנוֹ. וְלֹא שָׁקַט לֶאֱכֹל הַכֹּל וּלְבָלְעוֹ.
בְּלוֹעוֹ. עַד אֲשֶׁר חָשַׂף צִלִּי. וְהֵסִיר גִּילִי. וְהִרְבָּה
חִילִי. וְאִבֵּד בְּצָרְכֵי עָנְיוֹ כֹּל אֲשֶׁר לִי. וְכַאֲשֶׁר
הִשְׁכִּיחַנִי יְמֵי הַטּוֹבָה. וְהִשְׁכִּיבַנִי לְמַעֲצֵבָה.
וְנִשְׁאַר בֵּיתִי חָרְבָּה. אָמַרְתִּי לוֹ: כְּסִיל וָבַעַר. מַה
תִּקְוָה אַחֲרֵי הַצַּעַר. הֲלֹא רַגְלֵינוּ בְּטִיט וָרֶפֶשׁ.
וְנָגְעָה חֶרֶב עַד הַנֶּפֶשׁ. וְעַתָּה עַד מָתַי שִׁבְתְּךָ עַל
מוֹשַׁבְתֶּךָ. קוּם הִתְהַלֵּךְ בָּאָרֶץ עַל מִשְׁעַנְתֶּךָ. וְהָכֵן
בַּחוּץ מְלַאכְתֶּךָ. וְהַמְּלָאכָה אֲשֶׁר בָּהּ הִתְהַלַּלְתָּ.
וּגְדוֹלוֹת מִלַּלְתָּ. תִּהְיֶה לְךָ לַעֲזֹר בְּטֶרֶם בָּרָעָב תָּמוּת
. וְתִהְיֶה צָמוּת. וַיֹּאמֶר כִּי בָטְלָה מְלַאכְתּוֹ וְשָׁבַת
מַעֲשֵׂהוּ. וְלֹא יִמְצָא מִי יִשְׂכְּרֵהוּ. כִּי תֵבֵל בְּרֹב
הַמִּלְחָמוֹת מְעֻוָּתָה. וְהָאָרֶץ הִנֵּה נִשְׁחָתָה. וְלִי מִמֶּנּוּ
זֶרַע יְלָדִים. מְרוּדִים. לֹא נַשִּׂיג עִמּוֹ זֶרַע לֶחֶם חֻקֵּנוּ.
וְלֹא תִשְׁקֹט דִּמְעָתֵנוּ מֵעַל חֵיקֵנוּ. וְהִנֵּה הִצַּבְתִּיו
לְעֵינֶיךָ. וְהִצַּגְתִּיו לְפָנֶיךָ. לַחְקֹר בְּחָכְמָתְךָ סוֹד
מְלַאכְתּוֹ וּמַתְכֻּנְתּוֹ. וְלָדַעַת אִם הָאֱמֶת אִתּוֹ. וְתִשְׁפֹּט
בֵּינֵינוּ. וְתָשֵׁת יָדְךָ עַל שְׁנֵינוּ.
וַיִּפֶן אֵלָיו הַשּׁוֹפֵט וַיֹּאמַר: שָׁמַעְתָּ טַעֲנַת אִשְׁתְּךָ.
וְעַתָּה הַרְאֵה מַה יֵּשׁ אִתְּךָ. וְאִם אַיִן רָעָתְךָ אֲגַלֶּה.
וְאַשְׁלִיךְ אוֹתְךָ בְּבֵית הַכֶּלֶא. וַיַּחֲרִישׁ הָאִישׁ כְּפִי
רֶגַע. וַיַּעַן כְּמִי שֶׁאֲחָזוֹ פֶגַע. וַיֹּאמַר:
<br />
שְׁמַע סוֹדִי אֲשֶׁר נִפְלָא וְנוֹרָא</p>

<p>הֲכִי יֵשׁ בּוֹ צְחוֹק וּבְכוֹת בְּמָרָ[ה].</p>
</blockquote>

<blockquote>
<p>אֲנִי גֶבֶר אֲשֶׁר אֵין מוּם בְּמַעְשָׂיו</p>

<p>וְתִפְאַרְתִּי עֲרוּכָה גַּם שְׁמוּרָ[ה].</p>
</blockquote>

<blockquote>
<p>מְדִינָתִי בְּצַעְנַנִּים וְיַחְשִׂי</p>
</blockquote>

<blockquote>
<p>בְּנֵי חֹבָב, אֲנִי בָּהֶם מְקֹרָא.</p>
</blockquote>

<blockquote>
<p>וְאֶשְׁגֶּה בַּתְּבוּנוֹת מִנְּעוּרַי</p>
</blockquote>

<blockquote>
<p>וְנַפְשִׁי מֵעֲסִיס חָכְמָה שְׁכוּרָה,</p>
</blockquote>

<blockquote>
<p>וְלֹא אֵדַע מְלָאכָה רַק מְלִיצָה</p>
</blockquote>

<blockquote>
<p>לְחַבֵּר מַחֲמַדֵי שִׁיר וְשִׁירָה,</p>
</blockquote>

<blockquote>
<p>הֲכִי אֶשְׂחֶה בְּיָם הַבִּין וְאוֹצִיא</p>
</blockquote>

<blockquote>
<p>בְּדֹלַח לַח וְאַחְלָמָה יְקָרָה,</p>
</blockquote>

<blockquote>
<p>וְאַחְבִּיר אֶת בְּדֹלָחָיו וְדָרָיו</p>
</blockquote>

<blockquote>
<p>וְסַפִּירָיו בְּנִיב שָׂפָה בְרוּרָה.</p>
</blockquote>

<blockquote>
<p>וְתָמִיד אֶאֱרֶה פֵּרוֹת עֲנָפָיו</p>
</blockquote>

<blockquote>
<p>וּבִלְתִּי יֶאֱסֹף חוֹחַ וְאָרָה.</p>
</blockquote>

<blockquote>
<p>וְהָיִיתִי לְפָנִים אֶסְחֲרָה בָּם</p>
</blockquote>

<blockquote>
<p>וְאֶצְלַח בָּם וְאַרְוַח בַּסְּחוֹרָ[ה],</p>
</blockquote>

<blockquote>
<p>וְאֶרְכַּב בָּם עֲלֵי כּוֹכְבֵי שְׁחָקִים</p>
</blockquote>

<blockquote>
<p>וְאַשִּׂיג בָּם לְמַעְלוֹת הַשְּׂרָ[רָה],</p>
</blockquote>

<blockquote>
<p>וְכַמָּה שָׁלְחוּ אֵלַי מְנָחוֹת,</p>
</blockquote>

<blockquote>
<p>וּמָאַסְתִּי לְקַבֵּל כָּל תְּשׁוּרָה.</p>
</blockquote>

<blockquote>
<p>וְהַיּוֹם בַּעֲלֵּי חָכְמָה וּמוּסָר</p>
</blockquote>

<blockquote>
<p>כְּבָר מָאְסוּ שְׂפַת שִׁיר הַיְשָׁ[רָה]</p>
</blockquote>

<blockquote>
<p>וְחָשְׁבוּ הַמְהַלֵּל כַּמְקַלֵּל,</p>
</blockquote>

<blockquote>
<p>וְכֻלָּם בַּעֲלֵי אָוֶן וְסָרָה.</p>
</blockquote>

<blockquote>
<p>וְנֶהֶרְסוּ בְּיָדָם מִבְצְרֵי שִׁיר</p>
</blockquote>

<blockquote>
<p>כְּמַהְפֵּכַת סְדֹמָה וַעֲמֹ[רָה]</p>
</blockquote>

<blockquote>
<p>עֲדֵי שָׁבוּ כְּמוֹ דֹמֶן בְּאַשְׁפָּה</p>
</blockquote>

<blockquote>
<p>וְנִבְלָתָם כְּסוּחָה וַעֲכוּרָ[ה].</p>
</blockquote>

<blockquote>
<p>וְעַל כֵּן נִבְהֲלָה נַפְשִׁי לְהֶפֶךְ</p>
</blockquote>

<blockquote>
<p>בְּנֵי יָמִים וְעַל זֹאת הַתְּמוּרָ[ה],</p>
</blockquote>

<blockquote>
<p>וְצַר לִבִּי וְצָרוּ מַחְשְׁבוֹתַי</p>
</blockquote>

<blockquote>
<p>וְיָדִי עַד מְאֹד צָרָה קְצָרָה,</p>
</blockquote>

<blockquote>
<p>וְהִצְרִיךְ הַזְּמָן אוֹתִי לְהַלֵּךְ</p>
</blockquote>

<blockquote>
<p>בְּדֶרֶךְ אוֹרְחִים שֶׁלֹּא כְתוֹרָ[ה],</p>
</blockquote>

<blockquote>
<p>וּמָכַרְתִּי חֲלִיצוֹתַי וּמַדַּי</p>
</blockquote>

<blockquote>
<p>עֲדֵי נִשְׁאַר מְעוֹנִי עִיר נְצוּרָה.</p>
</blockquote>

<blockquote>
<p>וְיַד דַּלּוּת תְּרֹעֵנִי וְכָל יוֹם</p>
</blockquote>

<blockquote>
<p>תְּנִיעֵנִי כְּנוֹעַ הַכְּבָרָה,</p>
</blockquote>

<blockquote>
<p>וְנָשׁוּ בִי וְרַב חוֹבִי וְנִשְׁיִי</p>
</blockquote>

<blockquote>
<p>וְאֵין בַּמֶּה אֲשַׁלֵּם עַד אֲגוֹרָה.</p>
</blockquote>

<blockquote>
<p>וְזֶה לִי יוֹם חֲמִישִׁי מִבְּלִי מַ־</p>
</blockquote>

<blockquote>
<p>אֲכָל, וּבְתוֹךְ לְבָבִי אֵשׁ מְדוּרָה,</p>
</blockquote>

<blockquote>
<p>וְכַאְשֶׁר עָיְפָה נַפְשִׁי לְאִשְׁתִּי</p>
</blockquote>

<blockquote>
<p>וְרוּחִי לָהּ מְאוּסָה הִיא וְזָרָה</p>
</blockquote>

<blockquote>
<p>אֲזַי קַמְתִּי וְהוֹצֵאתִי פְּנִינֵי</p>
</blockquote>

<blockquote>
<p>אֲמָרַי אֶמְכְּרֵם בַּזּוֹל מְכִירָה,</p>
</blockquote>

<blockquote>
<p>וְשׁוֹטַטְתִּי בְּכָל פֵּאָה וְכָל צַד</p>
</blockquote>

<blockquote>
<p>בְּלֵב הוֹמֶה וְעַיִן לֹא עֲצוּרָה.</p>
</blockquote>

<blockquote>
<p>וְלֹא בָאתִי לְרַמּוֹתָהּ בְּנִיבִי</p>
</blockquote>

<blockquote>
<p>וְכָל מִלַּי, וְאִמְרָתִי יְשָׁרָה.</p>
</blockquote>

<blockquote>
<p>אֲבָל הִיא כָעֲסָה עָלַי לְחָשְׁבָהּ</p>
</blockquote>

<blockquote>
<p>פְּנִינִים מִמְּצוּלוֹת יָם וְדָרָה.</p>
</blockquote>

<blockquote>
<p>וְחַי הָאֵל אֲשֶׁר יֵלְכוּ בְּבֵיתוֹ</p>
</blockquote>

<blockquote>
<p>הֲמוֹן חוֹגֵג בְּקוֹל רִנָּה וְזִמְרָה</p>
</blockquote>

<blockquote>
<p>בְּמִדּוֹתַי לְעוֹלָם אֵין רְמִיָּה</p>
</blockquote>

<blockquote>
<p>לְרַמּוֹת בַּת נְדִיבֵי־עָם גְּבִירָה.</p>
</blockquote>

<blockquote>
<p>וְיָדִי לֹא לְעוֹלָם הֶחֱזִיקָה</p>
</blockquote>

<blockquote>
<p>לְבַד הָעֵט וְהַסֵּפֶר לְחֶבְרָה,</p>
</blockquote>

<blockquote>
<p>לְשׁוֹנִי הוּא מְמַלֵּא הָעֲנָקִים</p>
</blockquote>

<blockquote>
<p>וְלֹא יָדִי בְּשִׁיר נֶחְמָד וְנוֹרָא.</p>
</blockquote>

<blockquote>
<p>וְזֹאת הִיא הַמְּלָאכָה הַיְדוּעָה</p>
</blockquote>

<blockquote>
<p>אֲשֶׁר הָיְתָה בְּיוֹם אֶתְמוֹל זְכוּרָה.</p>
</blockquote>

<blockquote>
<p>לְזֹאת הַקְשֵׁב לְטַעְנָתִי וְשָׁפְטָה</p>
</blockquote>

<blockquote>
<p>כְּמִשְׁפַּט בַּעֲלֵי מִצְוָה וְתוֹרָה.</p>
</blockquote>

<blockquote>
<p>וכאן נשלם המשקל המסוגל הנשקל בזהב</p>
</blockquote>

<blockquote>
<p>וְכַאֲשֶׁר יִסַּד בִּנְיָנָיו. וְהִשְׁלִים עִנְיָנָיו. וַיִּפֶן
הַשּׁוֹפֵט אֶל הַנַּעֲרָה. וְנַפְשׁוֹ בְּאַהֲבַת הַשִּׁירִים בָּעֲרָה.
וּבַחֲרוּזוֹת הַשְּׁחוּזוֹת הַמְּאִירוֹת. וּכְנֵרוֹת הַמַּעֲרָכָה
הָעֲרוּכוֹת וּסְדוּרוֹת. וַיֹּאמֶר לָהּ: בֶּאֱמֶת הִתְבָּרֵר לָנוּ.
וְנוֹדַע לְכֻלָּנוּ. כִּי דוֹר הַנְּדִיבִים חָלַף הָלַךְ וְעָבַר.
וְהַזְּמָן לַנְּבָלִים הִתְחַבָּר. וַאֲנִי אֶרְאֶה בַעֲלֵךְ כִּי
טַעֲנוֹתָיו בְּלִי מִרְמָה. וְהוּא נָקִי מֵעָוֹן וְאַשְׁמָה. וְהִנֵּה
מוֹדֶה וּמִתְוַדֶּה סוֹדוֹ. וְגִלָּה לָךְ מְלֶאכֶת יָדוֹ. וְהוֹדִיעַ
סוֹד חִבּוּר בְּדֹלָחָיו הַיְקָרִים. וְנוֹדַע כִּי הוּא אֲחִי יָגוֹן
וְתַמְרוּרִים. וְשֶׁיַּכְרִיחַ אָדָם לְעָנִי הִיא מִדָּה רָעָה וְקָשָׁה
וְשֶׁיִּצְפֹּן אָדָם סוֹד הִיא חֲסִידוּת וְישֶׁר. וּלְקַוּוֹת לְרַחֲמֵי
הָאֵל בְּעִתּוֹת הַצָּרָה אֱמוּנָה וָכשֶׁר. וְעַתָּה שׁוּבִי
לִגְבִירֵךְ וַחֲסִי בְצִלּוֹ. כִּי הוּא אֲדוֹנַיִךְ וְהִשְׁתַּחֲוִי לוֹ
. וְהַשְׁקִיטִי לְשׁוֹנֵךְ. מֵעַל אֲדוֹנֵךְ. וְקַוִּי לְרַחֲמֵי
קוֹנֵךְ. וַיִּקַּח הַשּׁוֹפֵט מִכֶּסֶף הַצְּדָקָה הַנְּתוּנָה.
וַיִּתֵּן לָהֶם לְמָנָה. וְאָמַר: הִסְתַּפְּקוּ בְּזֶה הַמְּעָט. עַד
אֲשֶׁר תִּמְצְאוּ מָעוֹז וּמִפְלָט. וְקַבְּלוּ בֶּגֶד הַזְּמָן הָרַע.
וְתַחְבּוּלוֹתָיו. עַד יָרוּם הָאֵל לְרַחֶמְכֶם מִמְּעוֹנוֹתָיו.
וּלְהַעֲנִיקְכֶם מִבִּרְכוֹתָיו. וַיֵּלְכוּ שְׂמֵחִים. וְהַזָּקֵן
שָׂמֵחַ כְּמוֹ הַיּוֹצֵא מִבֵּית הָאֲסוּרִים. אוֹ הַמַּעֲשִׁיר אַחֲרֵי
רֹב הַמַּחְסוֹרִים.
אָמַר אִיתִיאֵל: וּבִתְחִלַּת רְאוֹתִי שִׁמְשׁוֹ הַזּוֹרַחַת.
וְאִשְׁתּוֹ הַנֶּאֱנַחַת. הִכַּרְתִּי וְיָדַעְתִּי כִּי הוּא חֶבֶר
הַקֵּינִי וְרָצִיתִי לְגַלּוֹת חָכְמָתוֹ. וּלְשַׁבֵּחַ לִפְנֵי
הַשּׁוֹפֵט חֲמוּדוֹתָיו וּמְלִיצָתוֹ. אֲבָל יָרֵאתִי פֶּן יַכִּיר
הַשּׁוֹפֵט עָרְמָתוֹ. שֶׁנִּלְכַּד בְּמוֹקְשֵׁי מִרְמָתוֹ. וְלֹא
יִרְצֶה בַּאֲגוֹרַת הַכֶּסֶף לְרַחֲמוֹ. בְּהִפָּרְדוֹ מֵעִמּוֹ.
וְשַׂמְתִּי יָדִי לְמוֹ פִי בְּעַל כָּרְחִי. וְהִסְתַּרְתִּי סוֹדוֹ
כְּפִי כֹּחִי. אֲבָל בְּעֵת הָלַךְ מֵאִתּוֹ. הוּא וְאִשְׁתּוֹ.
אָמַרְתִּי לַשׁוֹפֵט: אִלּוּ תִשְׁלַח אֶחָד מֵעֲבָדֶיךָ אַחֲרָיו.
לְהַכִּיר עַל עִנְיָנָיו וּדְבָרָיו. אָז יִוָּדַע לָנוּ הָאֱמֶת
וַיִּקְרָא הַשּׁוֹפֵט לְאֶחָד מִנֶּאֱמָנָיו וּנְבָרָיו. וְצִוָּהוּ
לָלֶכֶת אַחֲרָיו. וְלָתוּר עַל כָּל עִנְיָנֵי סְתָרָיו.
וַיִּתְמַהְמַהּ הַשָּׁלִיחַ כְּפִי שָׁעָה. וַיָּשָׁב וְהוּא צוֹחֵק
בְּקוֹל גָּדוֹל וּתְרוּעָה. וַיֹּאמֶר לוֹ הַשׁוֹפֵט: בַּמֶּה בָאתָ.
וּמַה מָּצָאתָ? אָמַר: רָאִיתִי פְּלִיאָה לִבְלִי חֹק. וְשָׁמַעְתִּי
דָּבָר אֲשֶׁר הֶעִירַנִי לִשְׂחֹק. אָמַר לוֹ: מָה רָאִיתָ. וּמָה
הַסּוֹד אֲשֶׁר גִּלִּיתָ? אָמַר: כְּשֶׁיָּצָא הַזָּקֵן מִמְּךָ יָצָא
וְהוּא יִמְחָא כַּפָּיו. וְיִרְקֹד וְיִקֹּד לְאַפָּיו. וַיָּרֶם קוֹלוֹ
בְּשִׂמְחַת שַׂרְעַפָּיו. וַיֹּאמַר:</p>
</blockquote>

<blockquote>
<p>כִּמְעַט תְּשִׂימֵנִי לְדֵרָאוֹן</p>
</blockquote>

<blockquote>
<p>אִשְׁתִּי לְבַל אֶמְצָא לְלִבִּי אוֹן</p>
</blockquote>

<blockquote>
<p>גַּם אֶהְיֶה כָלוּא בְּבֵית כֶּלֶא —</p>
</blockquote>

<blockquote>
<p>לוּלֵי גְבִיר הַדּוֹר וְכֹהֵן אוֹן.</p>
</blockquote>

<blockquote>
<p>וַיִשְׂחַק הַשּׁוֹפֵט עַד אֲשֶׁר הִשְׁלִיךְ יְקָר תִּפְאַרְתּוֹ.
וְסָרָה כָּל עַנְוָתוֹ. וְכַאֲשֶׁר הֵשִׁיב עָלָיו מְעִילֵי הָעֲנָוָה.
הַנָּאוָה. אָמַר לָאִישׁ: לֵךְ. קְרָא אוֹתוֹ אֵלָי וַיֵּלֵךְ.
לְבַקְשֵּׁהוּ בִּמְרוּצָה. וְלֹא נִמְצָא. וַיֹּאמֶר הַשּׁוֹפֵט: דְּעוּ
כִּי אִלּוּ מְצָאתִיהוּ. כִּבַּדְתִּיהוּ. וְרָעָה לֹא גְמַלְתִּיהוּ.
רַק אֶתֵּן לוֹ מַתָּנָה טוֹבָה. וּרְחָבָה. וְהָיְתָה עִמִּי אַחֲרִיתוֹ
. טוֹבָה מֵרֵאשִׁיתוֹ.</p>

<p>אָמַר אִיתִיאֵל: וְכִרְאוֹתִי כִּי לֵב הַשּׁוֹפֵט נִמְשָׁךְ [אֵלָיו].
וְחָשַׁק בּוֹ לְנֹעַם מִלָּיו. וַיִּקְשֶׁה בְּעֵינַי עַל אֲשֶׁר
מִלְּגַלּוֹת שְׁבָחָיו נֶאֱלַמְתִּי. וַחֲמוּדוֹתָיו הֶעֱלַמְתִּי.
וְאַחֲרֵי שׁוּבִי נִחַמְתִּי.</p>
</blockquote>

<h2 id="הַמַּחְבֶּרֶתהָעֲשִׂירִית:וְהִיאמַחְבֶּרֶתהַמְּרִיבִיםוְהַמִּתְלַחֲמִיםכְּקֶשֶׁתרוֹבִים">הַמַּחְבֶּרֶת הָעֲשִׂירִית: וְהִיא מַחְבֶּרֶת הַמְּרִיבִים וְהַמִּתְלַחֲמִים כְּקֶשֶׁת רוֹבִים</h2>

<blockquote>
<p>נְאֻם הַגֶּבֶר אִיתִיאֵל: מְשָׁכוּנִי רַעְיוֹנַי לָלֶכֶת מֵאַדְמָה
וּצְבוֹיִים עַד לָשַׁע. וּבְעָלֶיהָ בִּרְשַׁע. וָאֵלֵךְ אֵלֶיהָ רוֹכֵב
סוּס דּוֹהֵר. וְאוֹר שִׂכְלִי מַזְהִיר וּלְאוֹרוֹ אֲנִי נוֹהֵר.
וְכַאֲשֶׁר בָּאתִי אֵלֶיהָ. וְנִקְשַׁרְתִּי בַּחֲבָלֶיהָ. לָבְשָׁה
נַפְשִׁי מַחְלְצוֹת גִּילֶיהָ. וַתָּסַר צְעִיפָה מֵעָלֶיהָ. וּבְעוֹדִי
מְשׁוֹטֵט בְּחוּצוֹתֶיהָ. וְרוֹאֶה חֲמוּדוֹת אַרְצוֹתֶיהָ. רָאִיתִי
נַעַר נָעִים וְנָאֶה. נֶחְמָד לְמַרְאֶה. פָּנָיו פְּנֵי שָׁמֶשׁ.
בְּלִי יָמֶשׁ. וְלֶחְיוֹ כַּיָּרֵחַ. יוֹם וָלַיְלָה שׁוֹאֵף זוֹרֵחַ.
נוֹצַר בְּחֶרֶט הַיֹּפִי. וְלוֹבֵשׁ לְבוּשׁ הַחֲמוּדוֹת בְּלִי דֹפִי.
וְהִנֵּה זָקֵן אֶחָד כְּשָׂטָן וּמַזִּיק. וְהוּא בְשׁוּלֵי הַנַּעַר
מַחֲזִיק. צוֹעֵק וּמִתְחוֹלֵל. וּמִתְנַפֵּל עַל הַנַּעַר
וּמִתְגּוֹלֵל. וְאוֹמֵר בִּיגוֹנוֹ. וּבִמְרִירוּת הֶגְיוֹנוֹ. כִּי
הַנַּעַר הָרַג לִבְנוֹ. וְהַנַּעַר נִכְלָם. לִפְנֵי בְנֵי אִישׁ
כֻּלָּם. וְאוֹמֵר כִּי לֹא הָיוּ דְבָרִים מֵעוֹלָם. וְהַמְּרִיבָה
בֵּינֵיהֶם דּוֹלְקָה. וְהַמִּלְחָמָה חֲזָקָה. וּבְנֵי אָדָם נִפְלָאִים
בְּזֹאת הַתְּלוּנָה. וּמִתְקַבְּצִים לְרִיבָם מִכָּל צַד וּפִנָּה.
וְכַאֲשֶׁר הִרְבּוּ דְבָרִים לִבְלִי חֹק. וְנִשְׁמַע קוֹלָם לְמֵרָחוֹק
. הִסְכִּימוּ לָלֶכֶת לְשִׁלְטוֹן הַמְּדִינָה. לִשְׁפֹּט בֵּינֵיהֶם
בֶּאֱמוּנָה. וְהָיָה הַשִּׁלְטוֹן חוֹשֵׁק בִּילָדִים בַּעֲלֵי יְפִי
הַתְּמוּנוֹת. וְאוֹהֵב הַבָּנִים יוֹתֵר מֵהַבָּנוֹת. וְשׁוֹגֶה
בְתַעְתּוּעִים. וְהוֹלֵךְ בְּאֹרַח רְשָׁעִים. וַיְמַהֲרוּ עַד נִכְנְסוּ
בִּמְחִיצָתוֹ. כְּסוּס שׁוֹטֵף בִּמְרוּצָתוֹ. וּכְעָמְדָם לְפָנָיו
סִפֵּר הַזָּקֵן אֹדוֹתָיו וְקוֹרוֹתָיו. וּפֵרֵט טַעֲנוֹתָיו. וְהוּא
מִתְגּוֹלֵל בְּבִכְיוֹ. וְהַשּׁוֹפֵט בְּכָל זֹאת מַבִּיט אֶל הַנַּעַר
וְאוֹר לֶחְיוֹ. וַיִּשְׁאַל לַנַּעַר וְהוּא שׁוֹגֶה בְּנֹעַם
תְּמוּנָתוֹ. וְלִבּוֹ בּוֹעֵר בְּאֵש<a href="#fn:2" id="fnref:2" title="see footnote" class="footnote"><sup>2</sup></a> אַהֲבָתוֹ. וַיֹּאמֶר
הַנַּעַר: כִּי שֶׁקֶר כָּל דְּבָרוֹ וְהֶגְיוֹנוֹ. וַאֲנִי נָקִי מִדַּם
בְּנוֹ. וְהוּא מִתְעוֹלֵל עֲלִילוֹת אִישׁ אֲשֶׁר מָרַד וְקָשַׁר. עַל
אִישׁ תָּם וְיָשָׁר. וַיֹּאמֶר הַשּׁוֹפֵט לַזָּקֵן: אִם תִּמְצָא שְׁנֵי
עֵדִים כְּשֵׁרִים עַל מִלּוּלְךָ. וְאִם אַיִן יִשָּׁבַע לְךָ. אָמַר
הַזָּקֵן: וְאֵיךְ אֶמְצָא עֵדִים וּבַסֵּתֶר שָׂם לַחֲרָדָה נֶשֶׁף
חִשְׁקִי. בַּמִּסְתָּרִים יַהֲרֹג נָקִי. אֲבָל הַנִּיחֵנִי
לְהַשְׁבִּיעֵהוּ. וּבְלַעֲנָה הַשְׂבֵּעַ אַשְׂבִּיעֵהוּ. עַד יִוָּדַע
לְךָ מִי חָטָא לְרֵעֵהוּ. אָמַר הַשּׁוֹפֵט: הִנּוֹ בְיָדֶךָ. עֲשֵׂה
חֶפְצְךָ וְאֵין מִי יוֹעִידֶךָ. וְגַם אֲנִי אוֹדֶךָ.
אָמַר הַזָּקֵן לַנַּעַר: הִשָּׁבַע לִי בַּאֲשֶׁר בָּרָא יְפִי הַצּוּרוֹת
הַהֲדוּרוֹת. וְהָיוּ לִמְאוֹרוֹת. וְהֵאִיר הַלְּחָיַיִם בְּנִיר דָּם.
לְהַחֲיוֹת לֵב נִרְדָּם בְּנִרְדָּם. וְיָצַר שַׁחֲרוּת הַקְּוֻצּוֹת.
בְּיַד הַנֹּעַם קְבוּצוֹת. וּבָרָא הָעַפְעַפַּיִם אֲשֶׁר בָּם
[הַלְּבָבוֹת] יְבַתֵּר. וְכוֹנְנוּ חִצָּם עַל יֶתֶר. וְהִפְאִיר
הַמֵּצַח בִּנְעִימוּת. וְהַפָּנִים בְּנֹעַם הַדְּמוּת. וְהָעַיִן
בְּאִישׁוֹנֶיהָ. וְהַשָּׂפָה בְּמַעֲדַנֶּיהָ. וְצוּף שִׁנֶּיהָ.
וְיָצַר בָּשְׂמֵי הַשְּׂפָתַיִם. וְשׁוֹשַׁן הַלְּחָיַיִם. וְחִצֵּי
הָעֵינַיִם. וּבְרַד הַשִּׁנַּיִם. וְתַפּוּחֵי הַשָּׁדַיִם.
וְחַמּוּקֵי הַיְרֵכַיִם. וְדַלּוּת הַמָּתְנַיִם. אִם הָרַגְתִּי בִנְךָ
וְהִכְרַתִּיו. אוֹ אִם הֲרִיקוֹתִי דָמוֹ וּשְׁפַכְתִּיו. וְהִכִּיתִיו
וַהֲמִיתִּיו. וְאִם אֲכַזֵּב יָשִׂים הָאֵל לְחָיַי קוֹדְרִים. וּפָנַי
שְׁחוֹרִים. וְיִהְיֶה שׁוֹשַׁנִּי יָבֵשׁ וְנָמַק. וְתַחַת בָּשְׂמִי
מַק. וְתַחַת פְּתִיגִיל מַחֲגֹרֶת שָׂק. וּבִמְקוֹם זֹהַר דְּמוּתִי
דֹּפִי. וְכִי תַחַת יֹפִי. וְיַעְלִים אוֹרִי. וְיוֹבִישׁ מְקוֹרִי.
וְיַעְלִים זִיו סַהֲרִי. וְיַחְשִׁיךְ אוֹר תָּאֳרִי. וְיַקְדִּיר
מְאוֹרִי. וְיַבְאִישׁ מוֹרִי.
אָמַר הַנַּעַר: טוֹב לִי לָבוֹא בִמְצוּדָה רָעָה. וְאַל אֶשָּׁבַע
בְּזֹאת הַשְּׁבוּעָה. וְטוֹב לִי לִפְרֹעַ כֹּל אֲשֶׁר יֵשׁ לִי לְגוֹאֵל
הַדָּם. וְאַל אֶשָּׁבַע בַּאֲשֶׁר לֹא נִשְׁבַּע בּוֹ אָדָם. וְהַזָּקֵן
בְּכָל זֹאת יִפְצַר לְהַשְׁבִּיעֵהוּ וְלֹא שָׁקְטָה הַמְּרִיבָה
בֵּינֵיהֶם אַךְ בּוֹעֶרֶת. וְסוֹעֶרֶת. וְהַנַּעַר בְּעוֹד הָיָה
מַחֲזִיק בִּנְתִיבָתוֹ הָיָה מוֹשֵׁךְ לֵב הַשּׁוֹפֵט בְּאִישׁוֹנָיו.
וְקוֹרֵץ אֵלָיו בְּעֵינָיו. עַד אֲשֶׁר תָּעוּ בוֹ רַעְיוֹנָיו.
וְאָבְדוּ כָל עִנְיָנָיו. וְנָקֵל בְּעֵינֵי הַשּׁוֹפֵט לְרֹב אַהֲבָתוֹ
בוֹ. שֶׁיַּצִּילֵהוּ מִיַּד מְרִיבוֹ. וְאֵלָיו יַקְרִיבוֹ.
וְיוֹצִיאֵהוּ מִפַּח מַלְכֻּדְתּוֹ. וְיִלְכְּדֵהוּ בְּרִשְׁתּוֹ.
וַיֹּאמֶר לַזָּקֵן: הֲתִרְצֶה לַעֲשׂוֹת עֵצָה נְכוֹנָה. וּקְרוֹבָה
לְישֶׁר וְלֶאֱמוּנָה? אָמַר הַזָּקֵן: מַה תֹּאמַר נַפְשְׁךָ אֶעֱשֵׂהוּ.
וְלֹא אַחֲלִיפֵהוּ. אָמַר הַשּׁוֹפֵט: אִיעָצְךָ לָסוּר מִן הַמְּרִיבוֹת
וְהַמְּרִיבִים. וְהִסְתַּפֵּק בְּמֵאָה זְהוּבִים. אֶתֵּן לְךָ
מִקְצָתָם. וְאֶקְבֹּץ מִגּוֹמְלֵי הַחֶסֶד שְׁאֵרִיתָם. אָמַר הַזָּקֵן:
אֶעֱשֶׂה מִצְוָתְךָ וְלֹא אֶגְרַע וְלֹא אוֹסִיף. וְאַתָּה דְּבָרְךָ לֹא
תַחֲלִיף. וַיִּתֵּן לוֹ הַשּׁוֹפֵט עֶשְׂרִים זְהוּבִים חֲדָשִׁים.
וְקָבַץ מֵחֲבֵרָיו תַּשְׁלוּמֵי הַחֲמִשִּׁים. וּבֵין כָּךְ פָּנָה
הַשֶּׁמֶשׁ לַעֲרֹב. וְהָיָה הַלַּיְלָה קָרוֹב. וְהַחשֶׁךְ מַעֲרִיב
עֲרָבִים. וְלֹא נִשְׁלְמוּ הַמֵּאָה זְהוּבִים. אָמַר לוֹ הַשּׁוֹפֵט:
קַח זֶה הַנִּמְצָא. וְהַרְחֵק מִן הַמְּרוּצָה. וּבַבֹּקֶר לֹא אֶשְׁקֹט
לְבַקֵּשׁ הַנְּדִיבִים וְהָאוֹהֲבִים. עַד יֻשְׁלְמוּ הַמֵּאָה זְהוּבִים
. אָמַר הַזָּקֵן: אֶקַּח מִמְּךָ אֵלּוּ הַחֲמִשִּׁים עַל מְנָת
שֶׁאֶשְׁמֹר הַנַּעַר עַד מָחָר. וְלֹא יִרְחַק מִמֶּנִּי עַד עֲלוֹת
הַשַּׁחַר. וּבַבֹּקֶר בְּעֵת תִּפְרַע לִי שְׁאָר מָמוֹנִי. יִנָּקֶה
מִדַּם בְּנִי. אָמַר לוֹ הַשּׁוֹפֵט: טוֹב דִּבַּרְתָּ וַיֵּלְכוּ
שְׁנֵיהֶם אֶל בֵּית הַשּׁוֹפֵט.
אָמַר אִיתִיאֵל: וּכְשֶׁרָאִיתִי טַעֲנוֹת הַזָּקֵן טַעֲנוֹת אִישׁ אֲשֶׁר
יָדוֹ יֵשׁ לְאֵל. וְעִנְיָנָיו עַל פִּי הָאוֹת שׁוֹאֵל. הִכַּרְתִּי
כִּי הוּא חֶבֶר הַקֵּינִי וָאֶתְאַפַּק עַד אֲשֶׁר נִפְרְדוּ הַחֲבִילוֹת
. וְנִפְרְצוּ הַקְּהִילֹות. וְשָׁאוּ הַמְּסִלּוֹת. וְנִפְרְשׂוּ
כַּנְפֵי הָאֲפֵלוֹת. וָאֵלֵךְ לְבֵית הַשּׁוֹפֵט וְהִנֵּה שָׁם הַזָּקֵן
וָאַשְׁבִּיעֵהוּ בָּאֵל אִם הוּא חֶבֶר הַקֵּינִי. וְאָמַר: חַי הָאֶחָד
וְאֵין שֵׁנִי! אָמַרְתִּי לוֹ: מִי הַנַּעַר הַזֶּה אֲשֶׁר מָשַׁךְ
הַלְּבָבוֹת בְּיָפְיוֹ. וְכִשֵּׁף הַנְּפָשׁוֹת בְּאוֹר לֶחְיוֹ? אָמַר:
הוּא בַיַּחַשׂ אֶפְרֹחִי. וּבְעֵסֶק הַמִּחְיָה רִשְׁתִּי וּפַחִי.
אֲצוֹדֵד בּוֹ הַהוֹלְכִים וְהָעוֹבְרִים. וְהַקְּצִינִים וְהַסּוֹחֲרִים
. וְהַשּׁוֹפְטִים וְהַשּׁוֹטְרִים. אָמַרְתִּי לוֹ: הֲלֹא נִכְלַמְתָּ
וְלֹא כִסְּתָה פָנֶיךָ בּוּשָׁה. וְאִם מִסֶּלַע לִבָּתְךָ חֲרוּשָׁה.
וּמִצְחֲךָ נְחוּשָׁה. אֲשֶׁר הִתְעֵיתָ הַשּׁוֹפֵט בְּזִיו תָּאֳרוֹ.
וְלֹא הִסְתַּרְתָּ מְאוֹרוֹ? אָמַר: אִלּוּ לֹא אֲגַלֵּהוּ לַאֲנָשִׁים.
לֹא יָכֹלְתִּי לְהַרְוִיחַ מֵאֵלָיו הַזְּהוּבִים הַחֲדָשִׁים. אֲפִלּוּ
אֶחָד אָחוּז מִן הַחֲמִשִּׁים. וַיֹּאמֶר לִי אַחֲרֵי כֵן: לִין פֹּה
הַלַּיְלָה וְיִיטַב לְבָבֵנוּ. וְיָסוּר עָצְבֵּנוּ. כִּי חָשַׁבְתִּי
וְהִתְיָעַצְתִּי. וּבָאֵל הִתְאַמַּצְתִּי. לְהַשְׁכִּים וְלִבְרֹחַ
בַּנֶּשֶׁף. וּלְהַבְעִיר בְּכִלְיוֹת הַשּׁוֹפֵט בְּנֵי רֶשֶׁף.
וָאֵשֵׁב כָּל הַלַּיְלָה עִמּוֹ נִתְעַלֵּס בָּאֳהָבִים וְחִידוֹת.
חֲמוּדוֹת. וּמִלּוֹת. כְּלוּלוֹת. וְשִׁירִים. מְאֻשָּׁרִים.
וְכַאֲשֶׁר רָצָה הַשַּׁחַר לִפְתֹּחַ כְּנָפָיו. וּלְגַלּוֹת מַסְוֵה
הָאֹפֶל מֵעַל אַפָּיו. קָם הוּא וּבְנוֹ וְרָכַב אֵם הַדֶּרֶךְ.
וְהֶעֱבִיד לֵב הַשּׁוֹפֵט בְּפֶרֶךְ. וְהִנִּיחָהוּ סוֹפֵק עַל יָרֵךְ.
וּבְעֵת לֶכְתּוֹ נָתַן לִי אִגֶּרֶת וַיֹּאמֶר לִי: תְּנֶהָ לַשּׁוֹפֵט
בִּרְאוֹתְךָ כִּי יֶהֱמֶה לִבּוֹ בְּקִרְבּוֹ. וְיִבְעֲרוּ רִשְׁפֵּי
שְׁבִיבוֹ. וְכַאֲשֶׁר הָלַךְ פָּתַחְתִּי חוֹתָמוֹ. לִרְאוֹת שִׁירוֹ
וּנְאֻמוֹ. וְהִנֵּה כָתוּב בּוֹ. וְזֹאת הָרָשׁוּם בְּקִרְבּוֹ.
<br />
וַיַּעַן וַיֹּאמַר:</p>
</blockquote>

<blockquote>
<p>אֱמֹר לַשַּׂר אֲשֶׁר נוּדִי עֲזָבוֹ</p>
</blockquote>

<blockquote>
<p>בְּמַר הוֹמֶה וְלֹא יִשְׁקֹט כְּאֵבוֹ,</p>
</blockquote>

<blockquote>
<p>וְהַזָּקֵן בְּמַר עָשַׁק זְהוּבָיו</p>
</blockquote>

<blockquote>
<p>וְהַנַּעַר לְאַט עָשַׁק לְבָבוֹ:</p>
</blockquote>

<blockquote>
<p>דְּחֵה יָגוֹן אֲחִי סִכְלוּת! הֲכִי בִּ־</p>
</blockquote>

<blockquote>
<p>בְכִי מוֹעִיל? וּמַה בֶּצַע בְּעָצְבּוֹ?</p>
</blockquote>

<blockquote>
<p>וְאִם אַנְחָתְךָ רַבָּה לְגֹדֶל</p>
</blockquote>

<blockquote>
<p>תְּלָאוֹת לִבְּךָ גַּם מַעֲצָבוֹ,</p>
</blockquote>

<blockquote>
<p>הֲלֹא לָמַד לְבָבְךָ בִּין וְחָכְמָה</p>
</blockquote>

<blockquote>
<p>לְהִשָּׁמֵר וְלִשְׁמֹר אֶת נְתִיבוֹ,</p>
</blockquote>

<blockquote>
<p>לְבַל יֵט אַחֲרֵי בֶּצַע לְבָבָךְ.</p>
</blockquote>

<blockquote>
<p>וּמִי יָצוּד צְבִי מֻדָּח בְּנִיבוֹ?</p>
</blockquote>

<blockquote>
<p>וְלֹא כָל עוֹף יְהִי בָא תּוֹךְ מְצוּדָה</p>
</blockquote>

<blockquote>
<p>וְלוּ תָשִׂים זְהַב אוֹפִיר סְבִיבוֹ.</p>
</blockquote>

<blockquote>
<p>וְכַמָּה אִישׁ אֲשֶׁר רָצָה לְצוֹדֵד</p>
</blockquote>

<blockquote>
<p>וְנִלְכַּד הוּא בְּרֶשֶׁת מַחֲשָׁבוֹ!</p>
</blockquote>

<blockquote>
<p>לְזֹאת, דּוֹדִי, סְגֹר עֵינָךְ וְיִמְצָא</p>
</blockquote>

<blockquote>
<p>מְנוּחָה לִבְּךָ מֵעֹז כְּאֵבוֹ.</p>
</blockquote>

<blockquote>
<p>וּמַה נּוֹאָל אֱנוֹשׁ רוֹדֵף בְּעַד תַּ־</p>
</blockquote>

<blockquote>
<p>אֲוַת יִצְרוֹ וְתָמִיד יַעֲנֶה בוֹ!</p>
</blockquote>

<blockquote>
<p>אָמַר אִיתִיאֵל: וָאֶקְרַע מְגִלָּתוֹ בַּחֲרוֹנִי. וְלֹא יָדַעְתִּי אִם
יַאֲשִׁימֵנִי אוֹ יְזַכֵּנִי.</p>

<p>סליק המחברת העשירית</p>
</blockquote>

<h2 id="הַמַּחְבֶּרֶתהָאַחַתעֶשְׂרֵה:וְהִיאמַחְבֶּרֶתהַמּוֹכִיחַ">הַמַּחְבֶּרֶת הָאַחַת עֶשְׂרֵה: וְהִיא מַחְבֶּרֶת הַמּוֹכִיחַ</h2>

<blockquote>
<p>נְאֻם הַגֶּבֶר אִיתִיאֵל: הִקְשָׁה יִצְרִי אֶת רוּחִי וְאִמֵּץ אֶת
לְבָבִי. וּמְנָעַנִי לְיַשֵּׁר נְתִיבִי. וָאֹמַר: אֶעֱשֶׂה כַּאֲשֶׁר
צִוּוּ הַחֲכָמִים הַיְשָׁרִים. לְרַפֵּא חֳלִי יִצְרִי בְּלֶכְתִּי אֶל
הַקְּבָרִים. וְכַאֲשֶׁר בָּאתִי לַחֲצַר־מָוֶת. וְאֶל אֶרֶץ צַלְמָוֶת.
רָאִיתִי הָמוֹן גָּדוֹל עוֹמְדִים עַל קֶבֶר יַחְפְּרוּהוּ. וּמֵת
יִקְבְּרוּהוּ. וָאֵלֵךְ אֲלֵיהֶם וַאֲנִי נוֹתֵן לְלִבִּי בַּאֲשֶׁר הוּא
סוֹף כָּל הָאָדָם. וְכִי הֶבֶל כָּל בָּשָׂר וָדָם. אֲשֶׁר בֶּעָפָר
יְסוֹדָם. וְהֶעֱבַרְתִּי עַל מַחֲשָׁבִי הַשָּׂרִים אֲשֶׁר חָלָפוּ.
וְהַגִּבּוֹרִים אֲשֶׁר נֶאֶסְפוּ וְסָפוּ. וְכַאֲשֶׁר קָבְרוּ הַמֵּת.
וְהִצְדִּיקוּ עָלָיו דִּין הָאֱמֶת. וְהִנֵּה נִשְׁקָף זָקֵן אֶחָד מֵעַל
רֹאשׁ גִּבְעָה וּמִשְׁעֶנֶת בְּיָדוֹ. וְהוּא מְכֻסֶּה בְּמַעֲטֵה
רְדִידוֹ. וּמַסְתִּיר מִמֶּנּוּ פָּנָיו. וַיִּתְחַפֵּשׂ בָּאֲפֵר עַל
עֵינָיו. וְיָדוֹ שְׁבוּרָה. וּקְשׁוּרָה. וְהוּא אוֹמֵר בְּקוֹל
גָּדוֹל:
זִכְרוּ זֹאת, הַפְּתָאיִם הַמַּאֲמִינִים בָּעוֹלָם. הַבּוֹטְחִים עַל
חֵילָם. וְהִתְעוֹרְרוּ לְיוֹם הַקְּפָדָה. וְהָכִינוּ לָכֶם צֵידָה!
מַדּוּעַ לֹא יַפְחִידְכֶם שְׁאוֹן הַקְּבָרִים. וְהַיְדִידִים
הַנִּקְבָּרִים. וּמַצַּע הָרְגָבִים וּמִכְסֵה הָעֳפָרִים. וְלֹא
תִתְעַתְּדוּ לִמְצוּקוֹת. וְלֹא תִתְעוֹרְרוּ אֶל שׁוּחוֹת עֲמֻקּוֹת.
וְלֹא תָשִׁיבוּ אֶת לְבַבְכֶם לִפְחֹד מֵעַיִן דּוֹמַעַת. וְנֶפֶשׁ
גֹּוַעַת. וּנְהִי נִהְיָה נִשְׁמַעַת. וְלֹא תִרְגְּזוּ לְמִפְקַד
אַלּוּפִים. וְלֹא תֶחֶרְדוּ לְאַנְשֵׁי חֶסֶד הַנֶּאֱסָפִים? תּוֹלִיכוּ
הַמֵּת לְאֶרֶץ שְׁאִיָּה וְעָלָה שָׁמִיר וָשַׁיִת. וְלִבְּכֶם לִקְרַאת
הַבַּיִת. וְיִקְבֹּר כָּל אֶחָד מִכֶּם יְדִידוֹ וְנֶאֱמָנוֹ. וְלִבּוֹ
לַחֲלֹק הוֹנוֹ. וְלָרֶשֶׁת מִשְׁכָּנוֹ וְאַרְמוֹנוֹ. וְתִרְאֶה
חֲבֵרְךָ פּוֹשֵׁט רִקְמָה וְתוֹלַעַת. וְלוֹבֵשׁ רִמָּה וְתוֹלַעַת.
וְנַפְשְׁךָ בְּתַעֲנוּגֶיהָ מִשְׁתַּעֲשַׁעַת. תִּתְחַבְּרוּ אֶל חֶבֶר
הַסְּעֻדָּה. וְתִשְׁכְּחוּ יוֹם הַפְּרִידָה. וּשְׁאוֹן הַקְּפָדָה.
וְתֶחֱסוּ בְּצֵל הַשְּׂמָחוֹת. וְתַעַלְזוּ לְמוֹת הַחֲבוּרוֹת
וְהַמִּשְׁפָּחוֹת. וְתִצְחֲקוּ עַל הַקְּבָרִים. כְּצַחַקְכֶם עַל
הַנְּגִינוֹת וְהַשִּׁירִים. וְתִתְגָּאוּ עַל הַגְּוִיּוֹת.
כְּגַאֲוַתְכֶם בְּקַחְתְּכֵֶם הָאֲרֻחוֹת וְהַמָּנוֹת. הֲסִירוֹתֶם
לְבַבְכֶם מִמְּגִנּוֹת הַסּוֹפְדוֹת וְהַצּוֹעֲקוֹת. לִנְגִינוֹת
הַשִּׁדּוֹת הַמְצַחֲקוֹת. וּנְטִיתֶם מִבְּכִי הַשַּׁכּוּלוֹת. לְמֶתֶק
הָאֲכִילוֹת. וּבְכָל זֶה לֹא תִּתְאַבְּלוּ לַאֲשֶׁר הוּא בְּקִבְרוֹ
כָּלֶה. וּבְאַשְׁמַנּוֹ בָּלֶה. וְאֵין מִכֶּם אֲשֶׁר יוֹם הַמָּוֶת עַל
לֵב יַעֲלֶה. כְּאִלּוּ כְּרַתֶּם בְּרִית מִתְּמוֹל. עִם שְׁאוֹל.
וּכְאִלּוּ הֱיִיתֶם מִן הַזְּמָן. בְּלֵב בּוֹטֵחַ וְנֶאֱמָן.
הֶאֱמַנְתֶּם בִּשְׁלוֹם גְּוִיּוֹתֵיכֶם וְאֹרֶךְ שַׁלְוַתְכֶם. וְלֹא
פְחַדְתֶּם מֵהַהוֹפֵךְ לְיָגוֹן תַּעֲנוּגֵיכֶם. וּלְאֵבֶל חַגֵּיכֶם.
וּבְעֵין לְבַבְכֶם יוֹם הַמָּוֶת לֹא רְאִיתֶם. הֲרֵעֹתֶם אֲשֶׁר
עֲשִׂיתֶם. וְשָׁוְא חֲשַׁבְתֶּם וְדִמִּיתֶם. וְסוֹף דָּבָר תֹּאכְלוּ
גְּמוּל מַעֲשֵׂיכֶם. וְתֶאֱרוּ פְרִי מַעַלְלֵיכֶם.</p>
</blockquote>

<blockquote>
<p>וַיִּשָּׂא מְשָׁלוֹ וַיֹּאמַר:</p>
</blockquote>

<blockquote>
<p>אֱוִיל שׁוֹגֶה וּמִתְהַלֵּל</p>
</blockquote>

<blockquote>
<p>בְּסִכְלוּתָךְ וּמִתְהוֹלֵל,</p>
</blockquote>

<blockquote>
<p>בְּחֵטְא מַחְזִיק וּמִסְתּוֹלֵל</p>
</blockquote>

<blockquote>
<p>וּמַרְבֶּה חֵטְא וְאָשָׁם!</p>
</blockquote>

<blockquote>
<p>הֲלֹא הֵן שִׁמְשְׁךָ עָרְבָה,</p>
</blockquote>

<blockquote>
<p>הֲלֹא זָרְקָה בְּךָ שֵׂיבָה</p>
</blockquote>

<blockquote>
<p>וְעֵצָה נָתְנָה טוֹבָה,</p>
</blockquote>

<blockquote>
<p>וְאֵיךְ תָּזִיד וְתֶאְשָׁם?</p>
</blockquote>

<blockquote>
<p>הֲלֹא יִקְרָאֲךָ מָוֶת</p>
</blockquote>

<blockquote>
<p>לְהוֹבִילָךְ לְצַלְמָוֶת?</p>
</blockquote>

<blockquote>
<p>הֲלֹא תִזְכֹּר חֲצַר־מָוֶת</p>
</blockquote>

<blockquote>
<p>קְדוּמִים הָלְכוּ שָׁם?</p>
</blockquote>

<blockquote>
<p>וְתִתְעַנֵּג כְּמוֹ תוֹעִים</p>
</blockquote>

<blockquote>
<p>בְּתַעְנוּגִים מְאֹד רָעִים</p>
</blockquote>

<blockquote>
<p>וְנִמְשַׁכְתָּ לְתַעְתּוּעִים</p>
</blockquote>

<blockquote>
<p>וְטָבַעְתָּ בְּרִפְשָׁם.</p>
</blockquote>

<blockquote>
<p>וְעַד אָן יִסְכְּלָה לִבָּךְ</p>
</blockquote>

<blockquote>
<p>וְלֹא תִדְאַג לְמַכְאוֹבָךְ</p>
</blockquote>

<blockquote>
<p>בְּמִדּוֹת נֶאֱלָחוֹת בָּךְ</p>
</blockquote>

<blockquote>
<p>וּמַק פִּרְחָם וְשָׁרְשָׁם?</p>
</blockquote>

<blockquote>
<p>בְּעֵת תַּכְעִיס אֲדוֹנֶיךָ</p>
</blockquote>

<blockquote>
<p>יְגִילוּן רַעֲיוֹנֶיךָ,</p>
</blockquote>

<blockquote>
<p>וְעֵת תֶּחְסַר מְזוֹנֶיךָ</p>
</blockquote>

<blockquote>
<p>תְּהִי דוֹאֵג וְתֵשָׁם.</p>
</blockquote>

<blockquote>
<p>סְעִפֶּיךָ בְּחוֹתֶמֶת</p>
</blockquote>

<blockquote>
<p>זְהָבָךְ יִשְׂמְחוּ בֶּאְמֶת,</p>
</blockquote>

<blockquote>
<p>וְעֵת תֶּאְבַל לְמִטַּת מֵת</p>
</blockquote>

<blockquote>
<p>כְּאִלּוּ לֹא פְגָשָׁם.</p>
</blockquote>

<blockquote>
<p>תְּנָאֵץ בַּעֲלֵי דֵעִים</p>
</blockquote>

<blockquote>
<p>וְתִתְחַבֵּר לְסוֹד רָעִים</p>
</blockquote>

<blockquote>
<p>וְתֵלֵךְ אַחֲרֵי תוֹעִים</p>
</blockquote>

<blockquote>
<p>אֲשֶׁר אָרְבוּ לְנַפְשָׁם,</p>
</blockquote>

<blockquote>
<p>וְלוּ בַנְתָּ לְסוֹפֶךָ</p>
</blockquote>

<blockquote>
<p>תְּהִי נַפְשָׁךְ בְּכַַפֶּךָ</p>
</blockquote>

<blockquote>
<p>וְלֹא שָׁכְחוּ סְעִפֶּיךָ</p>
</blockquote>

<blockquote>
<p>נְעִים מִלַּי וְלַחְשָׁם,</p>
</blockquote>

<blockquote>
<p>בְּאַחְרִיתָם תְּרוֹעֵעַ</p>
</blockquote>

<blockquote>
<p>בְּבִכְיָה גַּם תְּשַׁוֵּעַ</p>
</blockquote>

<blockquote>
<p>בְּהַבִּיטָם וְאֵין רֵעַ</p>
</blockquote>

<blockquote>
<p>בְּיוֹם הַדִּין בְּעָנְשָׁם.</p>
</blockquote>

<blockquote>
<p>בְּעֵת נַפְשָׁךְ יְרִיבֶהָ</p>
</blockquote>

<blockquote>
<p>בְּקִבְרָהּ עֹז כְּאֵבֶיהָ</p>
</blockquote>

<blockquote>
<p>נְטָשׁוּהָ קְרוֹבֶיהָ</p>
</blockquote>

<blockquote>
<p>וְהוֹרֶיהָ וְאֵין שָׁם,</p>
</blockquote>

<blockquote>
<p>בְּשׁוּב גּוּפָךְ לְעַפְרוֹתָיו</p>
</blockquote>

<blockquote>
<p>וְלַתּוֹלָע חֲמוּדוֹתָיו,</p>
</blockquote>

<blockquote>
<p>בְּיוֹם יָבוֹא בְּעַצְמוֹתָיו</p>
</blockquote>

<blockquote>
<p>שְׁאוֹן רָקָב בְּחָלְשָׁם.</p>
</blockquote>

<blockquote>
<p>נְפָשׁוֹת צוּר יְדִינֵמוֹ</p>
</blockquote>

<blockquote>
<p>בְּמָסֹרֶת יְבִיאֵמוֹ,</p>
</blockquote>

<blockquote>
<p>בְּמִשְׁפָּט יַעֲבִירֵמוֹ</p>
</blockquote>

<blockquote>
<p>עֲלֵי חֶטְאָם וְטִפְשָׁם –</p>
</blockquote>

<blockquote>
<p>וְכַמָּה יוֹדְעִים תָּעוּ,</p>
</blockquote>

<blockquote>
<p>וְכַמָּה רוֹזְנִים נָעוּ,</p>
</blockquote>

<blockquote>
<p>וְלֹא זָכְרוּ וְלֹא שָׁעוּ</p>
</blockquote>

<blockquote>
<p>לְאַחְרִיתָם בְּרֹאשָׁם!</p>
</blockquote>

<blockquote>
<p>לְזֹאת הִכּוֹן וְהָכֵן לָךְ</p>
</blockquote>

<blockquote>
<p>וְהָאֵר מַחֲשַׁךְ אָפְלָךְ</p>
</blockquote>

<blockquote>
<p>הֲכִי שַׁחְרוּתְךָ הָלָךְ</p>
</blockquote>

<blockquote>
<p>וְרַגְלֶיךָ בְּמוֹקְשָׁם.</p>
</blockquote>

<blockquote>
<p>וְאַל תִּבְטַח בְּעוֹלָם זֶה</p>
</blockquote>

<blockquote>
<p>יְהִי שָׁמֵן וְאִם רָזֶה,</p>
</blockquote>

<blockquote>
<p>וְאַל יַשִּׁיאֲךָ נִבְזֶה</p>
</blockquote>

<blockquote>
<p>בְּצוּף נִיבָם וְדִבְשָׁם.</p>
</blockquote>

<blockquote>
<p>וְהַמְעֵט שַׁעֲשׁוּעֶיךָ</p>
</blockquote>

<blockquote>
<p>הֲכִי מָוֶת יְדוּעֶךָ,</p>
</blockquote>

<blockquote>
<p>מְגַמָּתוֹ לְרִבְעֶךָ</p>
</blockquote>

<blockquote>
<p>וְיִתְנַהֵל זְעֵיר שָׁם.</p>
</blockquote>

<blockquote>
<p>וְהַשְׁפֵּל עֹז פְּאֵרֶךָ</p>
</blockquote>

<blockquote>
<p>בְּעוֹד יָרוּם יְקָרֶךָ,</p>
</blockquote>

<blockquote>
<p>וְהַמְעֵט מַאֲמָרֶיךָ</p>
</blockquote>

<blockquote>
<p>וְהִזָּהֵר לְכָבְשָׁם.</p>
</blockquote>

<blockquote>
<p>וְהֵיטֵב לַעֲמֵלֶיךָ</p>
</blockquote>

<blockquote>
<p>עֲנִיֶּיךָ אֲמֵלֶיךָ,</p>
</blockquote>

<blockquote>
<p>וְיַשֵּׁר נָא פְּעָלֶיךָ</p>
</blockquote>

<blockquote>
<p>וְרַפֵּא אֶת אֲנוּשָׁם.</p>
</blockquote>

<blockquote>
<p>וְלִמְרוּדִים הֱיֵה עֶזְרָם,</p>
</blockquote>

<blockquote>
<p>בְּיָדֶיךָ פְּתַח סִגְרָם,</p>
</blockquote>

<blockquote>
<p>וְאַל תִּדְאַג לְמַחְסוֹרָם</p>
</blockquote>

<blockquote>
<p>לְהַרְבּוֹת אֶת רְכוּשָׁם.</p>
</blockquote>

<blockquote>
<p>וְהַרְחֵק שָׁוְא וּמַדּוּחִים</p>
</blockquote>

<blockquote>
<p>וְתֵן תָּמִיד לְנִזְנָחִים,</p>
</blockquote>

<blockquote>
<p>וְאַל תִּשְׁמַע לְמוֹכִיחִים</p>
</blockquote>

<blockquote>
<p>וְאַל תַּאְמֵן בְּכַחְשָׁם.</p>
</blockquote>

<blockquote>
<p>סְעִפֶַּיךָ שְׁמֹר אוֹתָם</p>
</blockquote>

<blockquote>
<p>וּפַנֵּה לָךְ מְכוֹן שִׁבְתָּם</p>
</blockquote>

<blockquote>
<p>וְהָכֵן מַרְכְּבוֹת לֶכְתָּם</p>
</blockquote>

<blockquote>
<p>בְּעוֹד יוֹמָם וְשִׁמְשָׁם.</p>
</blockquote>

<blockquote>
<p>בְּזֶה אוֹכִיחֲךָ, רֵעִי,</p>
</blockquote>

<blockquote>
<p>וְגִלִּיתִי צְפוּן רֵעִי,</p>
</blockquote>

<blockquote>
<p>וְאַשְׁרֵי מַאֲזִין דֵּעִי</p>
</blockquote>

<blockquote>
<p>וּמִלַּי לֹא נְטָשָׁם!</p>
</blockquote>

<blockquote>
<p>אָמַר אִיתִיאֵל: וּבְהַשְׁלִימוֹ תוֹכַחְתּוֹ הַבְּנוּיָה. הוֹצִיא יָדוֹ
הַחֲזָקָה וּזְרוֹעוֹ הַנְּטוּיָה. וְהֶרְאָה כִּי נִשְׁבְּרָה וְקָשַׁר
עָלֶיהָ קִשְׁרֵי רְמִיָּה. וּפָרַשׂ יְמִינוֹ. לְבַקֵּשׁ מְחִיר
תּוֹכַחְתּוֹ וְהֶגְיוֹנוֹ. בְּעַזּוּת פָּנָיו וּזְדוֹנוֹ.
וַיִּתְנַדְּבוּ לוֹ כָּל הַקְּהִלָּה. עַד אֲשֶׁר כִּיסוֹ נִמְלָא.
וּמְשׂוֹשׂוֹ נִגְלָה. אָז יָרַד מֵעַל הַגִּבְעָה בְּשִׂמְחָתוֹ. וְהוּא
מְמַהֵר בַּאֲרֻחָתוֹ.
אָמַר אִיתִיאֵל: וָאֶמְשְׁכֵהוּ מֵאַחֲרָיו בְּשׁוּלָיו. בִּכְנַף
הַמְּעִיל אֲשֶׁר עָלָיו. וַיִּפֶן אֵלַי בִּרְאוֹתוֹ צַלְמִי.
וַיִּשְׁאַל בִּשְׁלוֹמִי. וָאֵרֶא וְהִנֵּהוּ מְיֻדָּעֵנוּ חֶבֶר
הַקֵּינִי וָאֶשָׂא מְשָׁלִי אֵלָיו וָאֹמַר:</p>
</blockquote>

<blockquote>
<p>לְמָתַי רִכְבְּךָ תִּנְהַג</p>
</blockquote>

<blockquote>
<p>וְלִבְנֵי הַזְּמָן תִּלְעַג</p>
</blockquote>

<blockquote>
<p>לְקַבֵּץ הוֹן וְלֹא תִדְאַג</p>
</blockquote>

<blockquote>
<p>לְגִדּוּפָם וְלַחְשָׁם?</p>
</blockquote>

<blockquote>
<p>וַיַּעֲנֵנִי:</p>
</blockquote>

<blockquote>
<p>הֲיֵשׁ מַשְׂכִּיל בְּרֹב עָשְׁרוֹ</p>
</blockquote>

<blockquote>
<p>אֲשֶׁר לֹא ידְרְשָׁה עֶזְרוֹ</p>
</blockquote>

<blockquote>
<p>וְלֹא יִכְבֹּשׁ בְּנֵי דוֹרוֹ</p>
</blockquote>

<blockquote>
<p>בְּעֵת יוּכַל לְכָבְשָׁם?</p>
</blockquote>

<blockquote>
<p>וָאֹמַר לוֹ: אוֹי בַּעַל שֵׂיבָה חֲנֵפָה. וְנֶפֶשׁ בְּאֵשׁ שְׂרוּפָה.
כִּי לֹא תִדְמֶה בְּמֶתֶק לְשׁוֹנְךָ. וְרֹעַ מַצְפּוּנְךָ. אֶלָּא
לְצֹאָה מְסֻתֶּרֶת. בְּמוֹר מְקֻטֶּרֶת!
וְאַחֲרֵי כֵן נִפְרַדְתִּי מִמֶּנּוּ וְהָלַךְ לְצַד יָמִין וָאֵלֵךְ
לְצַד שְׂמֹאל וְשַׂמְתִּי מְגַמָּתִי לִפְאַת דָּרוֹם וְשָׂם מְגַמָּתוֹ
לְצַד צָפוֹן.</p>
</blockquote>

<blockquote>
<p>ובו סליק שער הי&#8220;א בעי&#8221;ו</p>
</blockquote>

<h2 id="הַמַּחְבֶּרֶתהַשְּׁתֵּיםעֶשְׂרֵה:וְהִיאמַחְבֶּרֶתהַתִּיּוּר">הַמַּחְבֶּרֶת הַשְּׁתֵּים עֶשְׂרֵה: וְהִיא מַחְבֶּרֶת הַתִּיּוּר</h2>

<blockquote>
<p>נְאֻם הַגֶּבֶר אִיתִיאֵל: הָלַכְתִּי עַד גְּלִילוֹת נַפְתָּלִי וְאָשֵׁר
. וַאֲנִי בַעַל הוֹן וָעשֶׁר. וְסוּסִים יְעוּפוּן כַּנֶּשֶׁר.
יַעֲנֵנִי רֹחַב הַלֵּב וְהַגָּאוֹן. וְיַעֲלִיצֵנִי רֹב הַהוֹן וְהָאוֹן
. וְכַאֲשֶׁר נָגַעְתִּי שָׁם אַחֲרֵי הַיְגִיעוֹת הָעֲצוּמוֹת. וְחֹלֶשׁ
הַגְּוִיּוֹת וְהַבְּהֵמוֹת. מָצָאתִי הָאֲרָצוֹת הָהֵם כַּאֲשֶׁר
יְסַפְּרוּ בַּעֲדָם הַלְּשׁוֹנוֹת וְהַשְּׂפָתַיִם. וְהִנֵּה הֵם מַחְמָד
לַנֶּפֶשׁ וְתַאֲוָה לָעֵינַיִם. וְשִׁבַּחְתִּי הַנְּדוֹד עַל אֲשֶׁר
שָׁם הֱבִיאַנִי. וְלַחֲנוֹת בְּעָרֵיהֶם הִשִּׁיאַנִי. וַאֲלֵיהֶם
קְרָאַנִי. וָאָרוּץ בְּמַעֲרֶכֶת הַשְּׂמָחוֹת. וְהַהֲנָחוֹת. כָּל
הַיּוֹם אֶאֱרֶה פְּרִי הַתַּעֲנוּגִים וְהַשַּׁעֲשׁוּעִים. עִם
הַחֲבֵרִים הַמְיֻדָּעִים. עַד אֲשֶׁר נִכְסְפָה נַפְשִׁי לְאַרְצִי
וַתֵּשָׁם. וְעָלָה עַל לִבִּי לָצֵאת מִשָּׁם. וְנִכְסַפְתִּי לָשׁוּב
אֶל קִנִּי וְנָטַשְׁתִּי אָהֳלֵי הַמְּרוּצָה וְהַמְּשׁוּבָה.
וְרָכַבְתִּי מַרְכְּבוֹת הַחֲזִירָה וְהַתְּשׁוּבָה. וְשַׂמְתִּי פָנַי
מְגַמַּת אַרְצִי. וּמְחוֹז חֶפְצִי. וְכַאֲשֶׁר נוֹעֲדוּ כָּל
הַחֲבוּרָה. וְהִתְעַתְּדוּ לָלֶכֶת מְהֵרָה. פָּחַדְנוּ מִן הַהֲלִיכָה
וּבָא בְּלִבֵּנוּ מֹרֶךְ. וּבִקַּשְׁנוּ תִּיּוּר לְשָׁמְרֵנוּ מִכַּף
אוֹיֵב בַּדֶּרֶךְ. וַנְּבַקְשֶׁנּוּ בְּכָל נָוֶה וְלֹא פְגַעְנוּהוּ.
וּדְרַשְׁנוּהוּ וְלֹא מְצָאנוּהוּ. וַתָּפָג מַחֲשֶׁבֶת הַהוֹלְכִים
מֵהֲלֹךְ. כִּי לֹא מָצְאוּ עֵזֶר עָלָיו לִסְמֹךְ. וְהָיוּ בֵּין
שְׁתֵּי עֵצוֹת אַחַת לָשׁוּב נִמְשֶׁכֶת. וְשֵׁנִית לָלֶכֶת. עַד אֲשֶׁר
קָצָה נַפְשָׁם בְּתוֹחַלְתָּם. וְאָבְדָה עֲצָתָם וְדַעְתָּם. וְהָיָה
עוֹמֵד לִפְנֵיהֶם אִישׁ עָלָיו מַרְאֵה הַבַּחוּרִים. וּבְגָדָיו
בִּגְדֵי הַנְּזִירִים. הַמִּתְבּוֹדְדִים בֶּהָרִים. וּבְיָדָיו
קְמֵיעוֹת הַיְרֵאִים. וּבְעֵינָיו חַכְלִילוּת הַסּוֹבְאִים. וְהוּא
מַבִּיט לָאָרֶץ וְלֹא יִשָּׂא עַיִן לְכָל אֲשֶׁר יְסַפְּרוּ.
וּמַקְשִׁיב בְּאָזְנָיו לִשְׁמֹעַ מַה יְּדַבְּרוּ. וְכַאֲשֶׁר רָצוּ
אִישׁ מֵעַל אָחִיו לְהִפָּרֵד. וְכָל אִישׁ לָשׁוּב אֶל בֵּיתוֹ נִכְסָף
וְחָרֵד. אָמַר לָהֶם: אֲלֵיכֶם, אִישִׁים, אֶקְרָא: הָסִירוּ יְגוֹן
לְבַבְכֶם. וְהַשְׁקִיטוּ עָצְבְּכֶם. כִּי אֲנִי אֶתֵּן לָכֶם תִּיּוּר
יָסִיר פַּחְדְּכֶם. וְיַעֲבִיר אֶתְכֶם!
אָמַר אִיתִיאֵל: וַנְּבַקֵּשׁ מִמֶּנּוּ לְהוֹדִיעֵנוּ סוֹד דְּבָרָיו.
וּתְבוּנַת אֲמָרָיו. וּבִשַּׂרְנוּ אוֹתוֹ כִּי יֵשׁ שָׂכָר לִפְעֻלָּתוֹ
. וְנִתֵּן לוֹ מְחִיר יְגִיעָתוֹ. וַיֹּאמֶר כִּי הוּא יוֹדֵעַ דִּבְרֵי
תְפִלָּה. לָמַד אוֹתָהּ בַּחֲלוֹם חֶזְיוֹן לַיְלָה. לְהִשָּׁמֵר בָּהּ
מֵאַנְשֵׁי רֶשַׁע וְעַוְלָה. וְכַאֲשֶׁר הִשְׁלִים דְּבָרוֹ הַנִּבְזֶה.
קָרְצוּ הַשּׁוֹמְעִים עֵינֵיהֶם זֶה לָזֶה. וְקָרָא זֶה אֶל זֶה.
וַיֹּאמְרוּ: מַה יּוֹשִׁיעֵנוּ זֶה? וְכִרְאוֹתוֹ כִּי לָעֲגוּ עָלָיו
כָּעַס עֲלֵיהֶם. וַיַּעַן וַיֹּאמַר: מַה לָּכֶם. חֲשַׁבְתֶּם
אֱמוּנָתִי שֶׁקֶר וָרוּחַ. וְשַׂמְתֶּם שׁוֹשַׁנִּי חוֹחַ? הֲלֹא אִם
לְעַגְתֶּם לִדְבָרַי. וּבְזִיתֶם אֲמָרַי. כַּמָּה פְעָמִים הָלַכְתִּי
לְבַדִּי בָּהֶם יְעָרוֹת וְצִיּוֹת. וְנִמְלַטְתִּי מִשִּׁנֵּי אֲרָיוֹת
. וְרָכַבְתִּי בְּאֶרֶץ צַלְמָוֶת וְלֹא נִצְרַכְתִּי בָּהֶם לְעוֹזְרִים
חֲלוּצִים וַחֲמוּשִׁים. וְלֹא לְרֶכֶב וּלְפָרָשִׁים! וְעוֹד אָסִיר
מִלְּבַבְכֶם הַמַַּחֲשָׁבָה אֲשֶׁר עָלַי חֲשַׁבְתֶּם. וְהַחֲשָׁד אֲשֶׁר
אוֹתִי חֲשַׁדְתֶּם. כִּי אֶתְחַבֵּר אֲלֵיכֶם. וְלֹא אֶפָּרֵד כָּל
הַדֶּרֶךְ מִכֶּם. וְאָשִׂים נַפְשִׁי בְּכַפִּי עִמָּכֶם. וְאִם
יִצְדַּק דְּבָרִי הֵטִיבוּ מְחִירִי. וְהָבוּ שְׂכָרִי. וְאִם אֲשַׁקֵּר
בִּנְאֻמִי. עַצְּמוּ עֲצָמַי וְשִׁפְכוּ דָּמִי.
אָמַר אִיתִיאֵל: וַיְסִיתֵנוּ בִּדְבָרָיו. לְהַאֲמִין בְּמַאֲמָרָיו.
וּלְהַצְדִּיק שְׁקָרָיו. וְהִתְאַמַּצְנוּ בַּעֲצָתוֹ. וַיִּמְשְׁכֵנוּ
בַּעֲבוֹת אִמְרָתוֹ. וְלֹא שַׂמְנוּ לִבֵּנוּ לְשׁוֹאַת עָרִיץ
וְחֶרְדָתוֹ. וּבָטַחְנוּ אֶל תְּפִלָּתוֹ. וְכַאֲשֶׁר קָשַׁרְנוּ
הַמַּשָּׂאוֹת וְהַמַּעֲמָסוֹת. וְרָתַמְנוּ הַמַּרְכָּבוֹת הָעֲמוּסוֹת.
שָׁאַלְנוּ מִמֶּנּוּ לְהַשְׁלִים אֲשֶׁר יְעָדַָנוּ. וּלְהוֹדִיעֵנוּ
הַדְּבָרִים אֲשֶׁר הִבְטִיחָנוּ. אָמַר לָנוּ: יִקְרָא כָל אֶחָד מִכֶּם
&#8220;יוֹשֵׁב בְּסֵתֶר עֶלְיוֹן&#8221; כָּל יוֹם בַּעֲלוֹת הַשַּׁחַר. וְאַל יֹאחַר
. וְאַחֲרֵי כֵן יֹאמַר בְּקוֹל דְּמָמָה. וּבִנְעִימָה נְעִימָה.
וּבְנֶפֶשׁ צְנוּעָה וְתַמָּה. זֹאת הַתְּפִלָּה הַתְּמִימָה:
אָנָּא, אֱלֹהִים מְחַיֵּה הַפְּגָרִים. וְרוֹפֵא הַשְּׁבָרִים.
וְחוֹבֵשׁ נְגָעִים. וּמַצִּיל מִן הַפְּגָעִים. וְהַגּוֹמֵל טוֹבוֹת
לַטּוֹבִים וְלָרָעִים. וּמִשְׂגָּב לָעֲנִיִּים הַנִּכְנָעִים.
וּמוֹשִׁיעַ לַאֲשֶׁר לְךָ נִשְׁמָעִים. רַחֵם עַל צִיר נֶאֱמַן
נְבִיאֶיךָ. וּמִבְחַר בְּרוּאֶיךָ. וּמֵלִיץ פְּלָאֶיךָ לְקוֹרְאֶיךָ.
וְרַחֵם עַל מִשְׁפַּחְתּוֹ הַטְּהוֹרָה. וַחֲבוּרָתוֹ הַיְשָׁרָה.
וְסִיעָתוֹ הַיְקָרָה. וַהַצִּילֵנִי מִכָּל זִיקִים הַמְהַלְּכִים.
הָעוֹמְדִים לְהַשְׂטִין בַּדְּרָכִים. וּמִשּׁוֹאַת מְלָכִים.
וּמֵהֲמוֹן פָּרִיצִים. וּגְאוֹן עָרִיצִים. וְעָרְמַת הַשָּׂרִים.
וְשִׂטְמַת הַצָּרִים. וּשְׁאוֹן זָרִים. וְאַכְזְרִיּוּת אַכְזָרִים.
וּמִידֵי שׁוֹלְלִים. וְנִכְלֵי נוֹכְלִים. וְתַחְבּוּלוֹת הַמְחַבְּלִים
. וְשׁוֹד הַשּׁוֹדְדִים. וּבֶגֶד בּוֹגְדִים. וְשִׂפְתֵי צָרִים.
וּמַלְתְּעוֹת כְּפִירִים. וְשַׂגְּבֵנוּ אֱלֹהֵינוּ מִנְּשִׁיכַת
הַשְּׁכֵנִים. וְשַׁאֲגַת הַגְּאֵיוֹנִים. וְהַמַּיִם הַזֵּידוֹנִים.
וְאַל אֶהְיֶה נִכְפֶּה בְּכַפֵּי הַחוֹמְסִים וְנִסְפֶּה בְּרִשְׁפֵּי
הַשּׂוֹטְנִים וְעִמָּם לֹא אֶמָּשֵׁךְ. וְהוֹצִיאֵנִי מִמַּחֲשָׁךְ
וּמִבֵּין הַהוֹלְכִים בְּדַרְכֵי חשֶׁךְ. וְהַחְבִּירֵנִי עִם עֲבָדֶיךָ
הַנֶּאֱמָנִים. אֲשֶׁר לַעֲשׂוֹת רְצוֹנְךָ מְזֻמָּנִים. אָנָּא,
אֱלֹהַי, חַלְּצֵנִי בְּגֵרוֹתִי. וּמְגוּרָתִי. וְגָלוּתִי.
וְדַלּוּתִי. וַהֲלִיכָתִי. וַחֲזִירָתִי. וְנָסְעִי. וְרִבְעִי.
וְשִׁבְתִּי וְשׁוּבִי. וְקוּמִי וְשִׁכְבִי. וְשַׁחְרִי וְעַרְבִּי.
וּשְׁמֹר נִשְׁמָתִי וְאוֹנִי. וּתְרוּמָתִי וְהוֹנִי. וְגוּפִי.
וְכַסְפִּי. וּגְוִיָּתִי. וּמִחְיָתִי. וֶהְיֵה עֶזְרִי בִּכְבוֹדִי.
וְהוֹדִי. וּבְמִשְׁכָּבִי וּבְמֶרְכָּבִי. וּבְכַנִּי וּבְמוֹשָׁבִי.
וּבְמַעְבָּדַי. וּמַעֲשֵׂה יָדַי. וּבְעִנְיָנַי. וּבִמְגַמַּת פָּנַי.
וְאַל תַּטְבִּיעֵנִי בְּטִיט יָוֵן. וְאַל תַּשְׁלִיט בִּי כָּל אָוֶן.
וֶהְיֵה לִי לְעֶזְרָה. וּלְמִשְׂגַּב לְעִתּוֹת בַּצָּרָה. אָנָּא,
אֱלֹהִים, שָׁמְרֵנִי בְּעֵינֶיךָ. וְאוֹנְךָ וְעֻזְּךָ וּגְאוֹנֶךָ.
וְהַסְתִּירֵנִי בְּתַעֲצוּמְךָ וּבִשְׁלוֹמֶךָ. וְסוֹכְכֵנִי בְּסִתְרְךָ
וְאֶבְרָתֶךָ. וְחָנֵּנִי מִטּוֹבָתְךָ וַחֲסָדֶיךָ. וְאַל תַּצְרִיכֵנִי
לְבִלְעָדֶיךָ. וְתֵן לִי שַׁלְוָה עוֹמֶדֶת. בְּלִי אוֹבֶדֶת.
וַעֲנֵנִי בְּטוֹבָה. לֹא נִכְזָבָה. וְהַצִּילֵנִי מִפַּחַד קוֹרוֹת
הַיָּמִים. וְכַסֵּנִי בְּכַנְפֵי הָרַחֲמִים. וְאַל יִשְׁלְטוּ עָלַי
יַד אוֹיְבִים. וְחֶבְרַת אוֹרְבִים. וּבַעֲלֵי מִרְמָה. אֲשֶׁר
בִּידֵיהֶם זִמָּה. וֶהְיֵה לִי לְמִגְדַּל עֹז. וְצוּר מָעוֹז. וְעִיר
מִבְצָר. וְהָבָה־לָנוּ עֶזְרָת מִצָּר. כִּי אַתָּה שׁוֹמֵעַ עֲתִירָה.
וְעוֹנֶה בְּעֵת צָרָה.
וַיְהִי בְּהַשְׁלִימוֹ הֶחֱרִישׁ וְנִבַּט לָאָרֶץ עַד אֲשֶׁר אָמַרְנוּ
יַד פֶּגַע תְּהוֹתְתֵהוּ. אוֹ רוּחַ רָעָה תְבַעֲתֵהוּ. וַיְהִי אַחֲרֵי
כֵן נָשָׂא אֵלֵינוּ רֹאשׁוֹ. וְגֶחָלִים תְּלַהֵט נַפְשׁוֹ. וַיֹּאמַר:
הֲרִימוֹתִי יָדִי אֶל הַשָּׁמַיִם בַּעֲלֵי הַמַּזָּרוֹת. וּמַעֲלֵי
הַמְּאוֹרוֹת. הַמְאִירוֹת וּמוֹרוֹת. לְהוֹלְכֵי יַמִּים וּמִדְבָּרוֹת
. וְגֵיאֵי הָאָרֶץ אֲשֶׁר בָּהּ גִּבְעוֹת עוֹלָם. וְיוֹשְׁבֵי תֵבֵל
כֻּלָּם. וְהַמַּיִם אֲשֶׁר בָּם. וְהַשַּׁחַר הַנִּקְרָע. וְהָאוֹר
הַנִּבְקָע. וְהֶעָפָר הַנִּרְקָע. כִּי בְזֹאת הַתְּפִלָּה לֹא
תִּצְטָרְכוּ בָהּ לְלוֹבְשֵׁי הַשִּׁרְיוֹנוֹת וְהָאֲזֵנִים.
וּלְמַחֲזִיקֵי הַמָּגִנִּים. כָּל אֲשֶׁר יִקְרָאֶנָּה בַּבֹּקֶר
וּמוּסָרִי לֹא יִפְרָע. יִבְטַח עַד הָעֶרֶב מִכָּל דָּבָר רָע. וְכָל
מִי אֲשֶׁר יֶהְגֶּה בָהּ בְּאִישׁוֹן הָאֲפֵלָה. לֹא יִדְאַג
מִגַּנָּבִים וְשׁוֹדְדֵי לָיְלָה.
אָמַר אִיתִיאֵל: וּכְשָׁמְעֵנוּ נֹעַם מַעֲנֶהָ. לָמַדְנוּ כָל
עִנְיָנֶיהָ. וְיוֹמָם בָּהּ נֶהְגֶּה. וּבְזוּלָתָהּ לֹא נִשְׁגֶּה.
וְהָלַכְנוּ בְּדַרְכֵּנוּ וַאֲנַחְנוּ נוֹהֲגִים הַמַּשָּׂאוֹת
בְּנִשְׁקֵי הָאֲמָרִים. בִּמְקוֹם הַמּוֹרִים. וְגַנּוֹנוּ עַל
נַפְשׁוֹתֵינוּ בִּדְבָרִים. תַּחַת הַגְּבָרִים. וְהָאִישׁ לֹא יִפָּרֵד
מִמֶּנּוּ בֹּקֶר וְצָהֳרַיִם. מִן הַשַּׁחַר עַד בֵּין הָעַרְבַּיִם.
וְלֹא יִשְׁאַל מִמֶּנּוּ שָׂכָר וּמְחִיר עַד אֲשֶׁר קָרַבְנוּ
לַמְּדִינָה וְהִכַּרְנוּ גְבוּלוֹתֶיהָ. וְרָאִינוּ חוֹמוֹתֶיהָ. אָמַר:
הִנֵּה זֹאת עִירְכֶם. עַתָּה יָבוֹא דְּבַרְכֶם. אָז הוֹצֵאנוּ לוֹ כָּל
הוֹנֵנוּ וַנֹּאמֶר לוֹ: הִנֵּה הוּא לְפָנֶיךָ. עֲשֵׂה הַיָּשָׁר
בְּעֵינֶיךָ. וַיִּקַּח מִן הַהוֹן דֵּי מַחְסוֹרוֹ. וְהָיָה שְׂכָרוֹ.
וַיְהִי בְּלָקְחוֹ הַשָּׁלָל וְהַשְּׁבִי. בָּרַח כַּצְּבִי. וַיֵּלֶךְ
לוֹ וַיַּבְהִילֵנוּ נְדוֹדוֹ. וַיַּכְאִיבֵנוּ פֵּרוּדוֹ. וְלֹא
שָׁמַעְנוּ שִׁמְעוֹ. וְלֹא יָדַעְנוּ רִבְעוֹ. עַד אֲשֶׁר הֻגַּד לָנוּ
כִּי מִיּוֹם בָּא לָעִיר נֶעְלַם מִן הָעַיִן. וְלֹא יָצָא מִבֵּית
סוֹבְאֵי יַיִן. וּבְשָׁמְעִי הַדָּבָר רָצִיתִי לָדַעַת אֲמִתּוֹ.
וְנָקֵל בְּעֵינַי לִפְשֹׁט מְעִיל כְּבוֹדִי וּלְהִתְחַבֵּר אִתּוֹ.
וָאֵלֵךְ אֶל בֵּית הַסָּבָא. וַאֲנִי מִתְחַפֵּשׂ בִּבְגָדִים אֲחֵרִים
כְּאִישׁ נֶחְבָּא. וְהִנֵּה הַזָּקֵן בֵּין גְּבִיעִים מוּכָנִים.
וְכַדִּים מְלֵאִים בְּדַם גְּפָנִים. וְכֵלִים מִכֵּלִים שׁוֹנִים.
וּסְבִיבָיו מְנוֹרוֹת. וַעֲלָמוֹת כַּמְּאוֹרוֹת. וַהֲדַסִּים
וְשׁוֹשַׁנִּים. וְעוּגָב וּמִנִּים. וְהוּא פַּעַם יָרִיק דְּמֵי
הַנְּבָלִים. וּפַעַם יְרַנֵּן עַל פִּי הַנְּבָלִים. וּפַעַם יָרִיחַ
הַבְּשָׂמִים. וּפַעַם יְנַשֵּׁק הַלְּחָיַיִם הַמְאָדָּמִים. וְכַאֲשֶׁר
גִּלִּיתִי חֲנֻפָּתוֹ. וְשִׁנּוּי פְעֻלָּתוֹ. אָמַרְתִּי לוֹ: נָבָל,
הֲכָזֶה מַעֲשֶׂךָ. וְלֹא תִפְחַד מֵעוֹשֶׂךָ? הֲשָׁכַחְתָּ יוֹם
מְשַׁכְתָּנוּ בִּכְשָׁפֶיךָ וַחֲבָרֶיךָ. וְשַׁבְתָּ תִּיּוּר
לַחֲבֵרֶיךָ? עַתָּה יָדַעְתִּי: תַּחֲנוּנֶיךָ. בְּתַזְנוּנֶיךָ.
וּתְפִלָּתְךָ תִּפְלָה. וְלִבְּךָ מָלֵא תָּהֳלָה. וַיִּשָּׂא קוֹלוֹ
בִּשְׂחוֹק. עַד נִשְׁמַע לְמֵרָחוֹק. וַיַּעַן וַיֹּאמַר:</p>
</blockquote>

<blockquote>
<p>אֲשׁוֹטֵט יְעָרִים</p>
</blockquote>

<blockquote>
<p>וְאָלִין כְּפָרִים</p>
</blockquote>

<blockquote>
<p>לְהָפִיק מְזוֹרִים</p>
</blockquote>

<blockquote>
<p>לְלֵב נֶאֱנָח,</p>
</blockquote>

<blockquote>
<p>וְאֶרְכַּב פְּרָדִים</p>
</blockquote>

<blockquote>
<p>וְרִכְבֵי נְדוּדִים</p>
</blockquote>

<blockquote>
<p>לְרַפֵּא בְּדוֹדִים</p>
</blockquote>

<blockquote>
<p>כְּאֵב דַּל וְשַׁח.</p>
</blockquote>

<blockquote>
<p>וְאֶפְשֹׁט כְּבוֹדִי</p>
</blockquote>

<blockquote>
<p>וְאֶתֵּן כְּבוֹדִי</p>
</blockquote>

<blockquote>
<p>לְכַבּוֹת יְקוֹדִי</p>
</blockquote>

<blockquote>
<p>בְּאָדֹם וְצַח.</p>
</blockquote>

<blockquote>
<p>וְלוּלֵי שְׁתוֹתִי</p>
</blockquote>

<blockquote>
<p>תְּמָאֵן שְׂפָתִי</p>
</blockquote>

<blockquote>
<p>לְפַזֵּר בְּדֹלַח</p>
</blockquote>

<blockquote>
<p>מְחֻבָּר וְלַח,</p>
</blockquote>

<blockquote>
<p>וְאֶלְאֶה לְהוֹרוֹת</p>
</blockquote>

<blockquote>
<p>וְדֶרֶךְ לְהוֹרוֹת</p>
</blockquote>

<blockquote>
<p>לְבַעְלֵי שְׁיָרוֹת</p>
</blockquote>

<blockquote>
<p>וְכָל דּוֹד וְאָח.</p>
</blockquote>

<blockquote>
<p>לְאַט לִי, אֲהוּבִי,</p>
</blockquote>

<blockquote>
<p>וְאַל תֶּאְֱנַף בִּי,</p>
</blockquote>

<blockquote>
<p>וּבִשְׁחִין כְּאֵבִי</p>
</blockquote>

<blockquote>
<p>צְרִי חֵן מְרַח.</p>
</blockquote>

<blockquote>
<p>וְאַל תִּתְמַהּ עַל</p>
</blockquote>

<blockquote>
<p>זְקַן חֵטְא וּמַעַל</p>
</blockquote>

<blockquote>
<p>אֲשֶׁר יִשְׁקְדָה עַל</p>
</blockquote>

<blockquote>
<p>עֲסִיס כּוֹס וְאָח.</p>
</blockquote>

<blockquote>
<p>הֲכִי בַת כְּרָמִים</p>
</blockquote>

<blockquote>
<p>תְּאַמֵּץ עֲצָמִים</p>
</blockquote>

<blockquote>
<p>וְתֹאמַר לְמַשְׁמִים:</p>
</blockquote>

<blockquote>
<p>בְּאוֹרִי שְׂמַח!</p>
</blockquote>

<blockquote>
<p>וְאַל תֵּט לְתַאְוָה</p>
</blockquote>

<blockquote>
<p>נְעִימָה וְנָאוָה,</p>
</blockquote>

<blockquote>
<p>פְּשֹׁט סוּת עֲנָוָה</p>
</blockquote>

<blockquote>
<p>וְשׁוּב נֶאֱלָח;</p>
</blockquote>

<blockquote>
<p>חֲשׂף כָּל צְפוּנֵי</p>
</blockquote>

<blockquote>
<p>לְבָבָךְ מְעֻנֶּה,</p>
</blockquote>

<blockquote>
<p>וְגַל סוֹד בְּמַעְנֶה</p>
</blockquote>

<blockquote>
<p>וְאֵשׁ לֵב קְדַח.</p>
</blockquote>

<blockquote>
<p>וְהַשְׁקֵט שְׁאוֹנִים</p>
</blockquote>

<blockquote>
<p>וְרַפֵּא יְגוֹנִים</p>
</blockquote>

<blockquote>
<p>בְּבַת הַגְּפָנִים</p>
</blockquote>

<blockquote>
<p>וּבִלְתָּהּ זְנַח,</p>
</blockquote>

<blockquote>
<p>וְהַעְרֵב בְּמַשְׁקִים</p>
</blockquote>

<blockquote>
<p>נְעִימִים חֲשׁוּקִים</p>
</blockquote>

<blockquote>
<p>רְצוֹנָךְ לְהָקִים</p>
</blockquote>

<blockquote>
<p>וְאוֹתָהּ סְפַח,</p>
</blockquote>

<blockquote>
<p>בְּנוֹגֵן מְשׁוֹרֵר</p>
</blockquote>

<blockquote>
<p>בְּעֵת קוֹל יְעוֹרֵר</p>
</blockquote>

<blockquote>
<p>סְלָעִים יְפוֹרֵר</p>
</blockquote>

<blockquote>
<p>בְּקוֹל רָם וְצַח</p>
</blockquote>

<blockquote>
<p>וְסוּר מִמְּרִיבִים</p>
</blockquote>

<blockquote>
<p>יְבוּזוּן אֲהָבִים</p>
</blockquote>

<blockquote>
<p>וְחֶבְרַת אֲהוּבִים</p>
</blockquote>

<blockquote>
<p>וּמֵהֶם בְּרַח,</p>
</blockquote>

<blockquote>
<p>וְנוּס מִפְּנֵיהֶם</p>
</blockquote>

<blockquote>
<p>וְאַל תֵּט אֲלֵיהֶם</p>
</blockquote>

<blockquote>
<p>עֲזֹב דִּבְרֵיהֶם</p>
</blockquote>

<blockquote>
<p>וְהֵפֶךְ לְקַח.</p>
</blockquote>

<blockquote>
<p>נְטשׁ אָב יְלָדָךְ</p>
</blockquote>

<blockquote>
<p>אֲשֶׁר לֹא חֲמָדָךְ,</p>
</blockquote>

<blockquote>
<p>וְרֶשֶׁת מְצוּדָךְ</p>
</blockquote>

<blockquote>
<p>לְכָל בָּא שְׁטַח.</p>
</blockquote>

<blockquote>
<p>הֱיֵה בַר לְדוֹדָךְ</p>
</blockquote>

<blockquote>
<p>וְהֵיטֵב לְכָל דַךְ,</p>
</blockquote>

<blockquote>
<p>וְלַחְמָךְ בְּעוֹדָךְ</p>
</blockquote>

<blockquote>
<p>בְּמַיִם שְׁלַח.</p>
</blockquote>

<blockquote>
<p>וְסוּר מִמְּשׁוּבָה</p>
</blockquote>

<blockquote>
<p>וְשׁוּב לַתְּשׁוּבָה</p>
</blockquote>

<blockquote>
<p>וּבָהּ שַׁעֲרֵי רַ־</p>
</blockquote>

<blockquote>
<p>חֲמֵי אֵל פְּתַח.</p>
</blockquote>

<blockquote>
<p>סליק בע&quot;ה</p>
</blockquote>

<blockquote>
<p>אָמַרְתִּי לוֹ: אֲבוֹי לְשִׁירָתְךָ הַנְּעִימָה. וְאוֹי לְרִשְׁעָתְךָ
הָעֲצוּמָה! הִשְׁבַּעְתִּיךָ בָּאֵל לְהוֹדִיעֵנִי מֵאֵיזֶה הַמְּעוֹנוֹת
מְעוֹנֶךָ. כִּי הִבְהִילוּנִי עִנְיָנֶיךָ. אָמַר: לֹא אֲבָאֵר שְׁמִי
לַאֲשֶׁר בִּי יַאֲמִינוּ. רַק אֶתֵּן רֶמֶז וְהַמַשְׂכִּילִים יָבִינוּ:</p>
</blockquote>

<blockquote>
<p>דַּע, יְדִידִי, הֲכִי אֲנִי</p>
</blockquote>

<blockquote>
<p>אוֹת וּפֶלֶא אֶל עַם וְעָם</p>
</blockquote>

<blockquote>
<p>וַאֲנִי בָּן צְפוּן עֲצַת</p>
</blockquote>

<blockquote>
<p>כֹּל וְסוֹדִי הוּא נֶעֱלָם.</p>
</blockquote>

<blockquote>
<p>מַחְשְׁבוֹתַי יְצוֹדְדוּן</p>
</blockquote>

<blockquote>
<p>כָּל בְּנֵי אִישׁ בְּמַעֲלָם,</p>
</blockquote>

<blockquote>
<p>רַק אֲנִי נֶאֱנָח וְנִ־</p>
</blockquote>

<blockquote>
<p>גָּשׁ וְנַעְנֶה וְנֶהֱלָם.</p>
</blockquote>

<blockquote>
<p>לִי יְלָדִים דַּלּוּ אֲבָל</p>
</blockquote>

<blockquote>
<p>לִי יְקַוּוּ לְנַהֲלָם.</p>
</blockquote>

<blockquote>
<p>וַאֲשֶׁר לוֹ בָּנִים בְּבַקְ־</p>
</blockquote>

<blockquote>
<p>שׁוֹ מְזוֹנָם הֲיֶאֱשָׁם?</p>
</blockquote>

<blockquote>
<p>אָמַר אִיתִיאֵל: וּכְשָׁמְעִי דְבָרוֹ הִכַּרְתִּי כִּי הוּא חֶבֶר
הַקֵּינִי אֲשֶׁר יָדוֹ בְּכָל רְמִיָּה יִשְׁאַל. וְשֵׂיבָתוֹ בַּחֲנֻפָּה
יִגְאַל. כִּי כִסָּה עַל לִבְנַת הַשֵּׂיבָה שַׁחֲרוּת. וַיַּעֲטֶה
בְּמַעֲטֵה צִבְעוֹנָיו מְעִיל קַדְרוּת. וְעַל כֵּן הִתְנַכָּר.
וְכִרְאוֹתִי אוֹתוֹ לֹא נִכָּר. וָאֹמַר בִּלְשׁוֹן הָאַהֲבָה
וְהַחֶבְרָה. וְהַיְדִידוּת אֲשֶׁר בֵּינֵינוּ קְשׁוּרָה: זְקַן אַשְׁמָה
וְסָרָה. הֲלֹא נָגְעָה הַצְּפִירָה. שֶׁתָּשׁוּב מִן הַמְּשׁוּבָה
הָאֲרוּרָה? וַיִּכְעַס וְחָרַק שִׁנָּיו. וְקָרַץ בְּעֵינָיו.
וַיֹּאמַר: דַּע כִּי הַיּוֹם הַזֶּה יוֹם בְּשׂוֹרָה. לֹא יוֹם תּוֹכֵחָה
וְצָרָה. לֹא בָאנוּ לִמְרִיבָה. כִּי אִם לְהִתְעַנֵּג בְּטוֹבָה.
וְעַתָּה עֲזֹב זֶה הָעִנְיָן עַד עֲלוֹת הַשַּחַר. וְאוֹדִיעֲךָ סוֹדִי
יוֹם מָחָר. וָאֶפָּרֵד מִמֶּנּוּ לְפַחְדִּי מִמְּרִירָתוֹ וְאֵיבָתוֹ.
וְלֹא לְתִקְוָתִי לְאִמְרָתוֹ. וָאָשׁוּב לְבֵיתִי וַאֲנִי בּשְׁתִּי
וְנִכְלַמְתִּי עַל בּוֹאִי בְּבֵית הַסּוֹבְאִים. וְנִחַמְתִּי
וְנִשְׁבַּעְתִּי שֶׁלֹּא אָבוֹא בְּבֵית מַרְזֵחַ וּנְוֵה הַסָּבָאִים.
וְלוּ יֻתַּן לִי מַלְכוּת סְבָאִים. וְלֹא אֵשֵׁב בְּסוֹד מְשַׂחֲקִים
וְשׁוֹתֵי יַיִן. וְלֹא אַפְנֶה אֲלֵיהֶם עַיִן. וַיְהִי אַחֲרֵי כֵן
הָלַכְנוּ בַּבֹּקֶר אִישׁ לִמְעוֹנוֹ. וְהִנַּחְנוּ חֶבֶר הַקֵּינִי
לְרִשְׁעוֹ וּזְדוֹנוֹ. וְהַשָּׂטָן עוֹמֵד עַל יְמִינוֹ לְשִׂטְנוֹ.</p>
</blockquote>

<blockquote>
<p>וכאן נשלם השער בעהי&quot;ו</p>
</blockquote>

<h2 id="הַמַּחְבֶּרֶתהַשְּׁלשׁעֶשְׂרֵה:וְהִיאמַחְבֶּרֶתהָאִשָּׁהוילָדֶיהָ">הַמַּחְבֶּרֶת הַשְּׁלשׁ עֶשְׂרֵה: וְהִיא מַחְבֶּרֶת הָאִשָּׁה וילָדֶיהָ</h2>

<blockquote>
<p>נְאֻם הַגֶּבֶר אִיתִיאֵל: נֶחְבַּרְתִּי בְּקִרְיַת יְעָרִים. עִם
זְקֵנִים מִן הַמְשׁוֹרְרִים. כֻּלָּם בְּרוּרִים. כֻּלָּם גִּבּוֹרִים.
אֵין עֲרֹךְ אֲלֵיהֶם בְּשִׁירִים. וְאֵין מַשִּׂיג אֲבָקָם בְּמַעֲרֶכֶת
הָאֲמָרִים. וְיָשַׁבְנוּ לְסַפֵּר חֲמוּדוֹת כָּל שִׁיר נוֹרָא וְאָיֹם.
וְהִתְמַהְמַהְנוּ עַד נְטוֹת הַיּוֹם. וְכַאֲשֶׁר שָׁאוּ הַהֶגְיוֹנִים.
מִן הָרַעְיוֹנִים. וְנִכְסְפוּ הַנְּפָשִׁים לַמְּעוֹנִים. רָאִינוּ
אִשָּׁה זְקֵנָה מִמֶּרְחָק תְּמַהֵר לָלֶכֶת. וְתָרוּץ כְּסוּס דּוֹהֵר
בַּמַּעֲרֶכֶת. וְהִיא מְחוֹפֶפֶת עַל עוֹלָלִים. יְבֵשִׁים וְדַלִּים.
וְנֶחְשְׁבוּ כְּגוֹזָלִים. מֵחֵיק אִמָּם גְּזוּלִים. וְלֹא פָנְתָה
לִשְׂמֹאל וְיָמִין עַד הִגִּיעָה אֵלֵינוּ. וְנִצְּבָה עָלֵינוּ. וְלֹא
גִלְּתָה לְבַד קְצָת עֵינֶיהָ. כִּי כִסְּתָה פָנֶיהָ. וַתֹּאמַר:
שָׁלוֹם לִגְבִירַי הָרֵעִים. אֲשֶׁר הֵם לִי נָכְרִים וְאֵינָם לִי
יְדוּעִים! דְּעוּ, גְּבִירַי וְאַדִּירַי, שׁוֹמְרֵי הָאֱמוּנוֹת.
וּמְקוֹרֵי הָאֲרֻחוֹת וְהַמָּנוֹת. עוֹזְרֵי יְתוֹמִים וְאַלְמָנוֹת.
כִּי הָיִיתִי מֵעֲדִינוֹת הָאֲצִילִים הַטּוֹבִים. וּמִבְּנוֹת
הַנְּדִיבִים. וְהָיוּ בְנֵי מִשְׁפַּחְתִּי. וְהָאִישׁ אֲשֶׁר אִתִּי.
נִקְרָאִים בְּרֹאשׁ וּנְשׂוּאִים עַל כָּתֵף וַחֲקוּקִים בְּמֵצַח
וְנִזְכָּרִים בְּפִיּוֹת וּלְקוּחִים עַל הַזְּרוֹעַיִם. וּמְשַׂמְּחִים
הַלְּבָבוֹת וּמְמַלְּאִים הַיָּדַיִם. וּמְאִירִים הָעֵינַיִם.
וּמְאַמְּצִים בִּרְכַּיִם. וְכַאֲשֶׁר רִפָּה הַזְּמָן אַצִּילֵי
הַיָּדַיִם. וְהִכְאִיב הָאֲבָרִים. וְנִתַּח הַנְּתָחִים. וּפִצַּח
הָעֲצָמוֹת. חָשְׁכוּ הָרוֹאוֹת בָּאֲרֻבּוֹת. וְנִמְרְטוּ הַגַּבּוֹת.
וְכָהֲתָה הָעַיִן וְאָזְלָה הַיָּד וְיָבְשָׁה הַזְּרוֹעַ וְרָפְתָה
הַיָּמִין וְנֶחְלַשׁ הַחֹצֶן. וְנֶהֱרַס הַשֵּׁן. וְכַאֲשֶׁר יָבֵשׁ
הַמִּרְעֶה הַיָּרֹק. וְנֶעְתַּם הַדּוֹד הַיְרַקְרֹק. קָדַר יוֹמִי
הַלָּבָן וְשָׁב לְאָחוֹר. וְהִלְבִּין שְׂעָרִי הַשָּׁחוֹר. עַד אֲשֶׁר
נִכְסַפְתִּי לַמָּוֶת הָאֲדַמְדָּם. כִּי פַסּוּ אֱמוּנִים מִבְּנֵי
אָדָם. וְאֵלֶּה הַיְלָדִים אֲשֶׁר אַתֶּם רוֹאִים מוֹפְתָם דַּלּוּתָם
וְעָצְבָּם. וְשַׁחֲרוּת פְּנֵיהֶם לְעֵד עַל שַׁחֲרוּת לִבָּם.
וְהַכָּרַת פְּנֵיהֶם עָנְתָה בָּם. תַּכְלִית תַּאֲוָתָם פַּת לֶחֶם
חָשׁוּק. וְכָל שְׁאֵלַָתָם חָלוּק. וְנִשְׁבַּעְתִּי לְבַל אֶחְשׂף
פָּנַי הַיְקָרִים. כִּי אִם לִיקָרִים. וְלוּ גָוַעְתִּי בֵּין
הַמְּצָרִים. וְעַתָּה נַפְשִׁי שָׂמַתְנִי. וְהוֹרַתְנִי וְלִמְּדַתְנִי
. כִּי אֶצְלְכֶם אֶמְצָא הַחֵפֶץ וְהַתַּאֲוָה. וְהִכַּרְתִּי כִּי
אִתְּכֶם מְקוֹרֵי הַנְּדָבָה וְהַתִּקְוָה. וְהָאֵל יַשְׂגִּיא וִיאַמֵּץ
. וְיַעֲזֹר וִיחַלֵּץ. אֲשֶׁר לֹא יְחַלֵּל הַיּוֹם שְׁבוּעָתִי. וְלֹא
יְכַזֵּב דֵּעָתִי. וְלֹא יָפֵר בְּרִיתִי. וְיַבִּיט הָאֵל בְּעֵין
חֶסֶד לַאֲשֶׁר יַבִּיטוּ אֵלַי בְּעַיִן דּוֹלֶפֶת. וְנֶפֶשׁ שׁוֹאֶפֶת.
אָמַר הַמַּגִּיד: וְנִתְמַהּ לְנֹעַם מְלִיצָתָהּ. וּמַחְמַדֵּי לִקְחֵי
שְׂפָתָהּ. וַנֹּאמֶר לָהּ: כְּבָר מָשַׁכְתְּ לִבֵּנוּ בִּדְבָרַיִךְ.
וְעַתָּה אֵיךְ חֲרוּזַיִךְ וּמִלּוּאֵי אֲמָרַיִךְ? וַתֹּאמַר: לִי שִׁיר
חָזָק בְּעֵת יַרְעִים. מְפָרֵק הָרִים וּמְשַׁבֵּר סְלָעִים. כֻּלּוֹ
נֶחְמָד לְמַרְאֶה. וּבַל אֶתְגָּאֶה. וַנֹּאמֶר לָהּ: אִם
תַּשְׁמִיעִינוּ קוֹלֵךְ בְּשִׁירַיִךְ. נִהְיֶה מֵעוֹזְרַיִךְ. אָמְרָה:
אֲגַלֶּה לָכֶם בָּרִאשׁוֹנָה בְּלוֹיֵי חֲלִיצוֹתַי. וְאַחֲרֵי כֵן
אַשְׁמִיעֲכֶם חֲרוּזֵי מְלִיצוֹתַי. וַתְּגַלֶּה לְעֵינֵינוּ בְלוֹיִים
מְטֻלָּאִים וַתִּתְגַּל לְפָנַי וְהִיא זְקֵנָה כְּפוּפָה.</p>
</blockquote>

<blockquote>
<p>וַתַּעַן וַתֹּאמַר:</p>
</blockquote>

<blockquote>
<p>לָאֵל אֲשַׁוַּע כִּי בְאַף הָלְמוּ</p>
</blockquote>

<blockquote>
<p>אוֹתִי בְנֵי יָמִים וְלֹא רִחֲמוּ.</p>
</blockquote>

<blockquote>
<p>אַנְשֵׁי אֱמוּנָה, נַחֲמוּ נַחֲמוּ</p>
</blockquote>

<blockquote>
<p>בַּת עַם אֲשֶׁר שָׂרֵי זְמָן עָמְמוּ!</p>
</blockquote>

<blockquote>
<p>שָׁכַן שְׁכֵנָם מִבְּלִי מַחֲרִיד</p>
</blockquote>

<blockquote>
<p>בֶּטַח, וְחַסְדָּם נוֹאֲמִים נָאֲמוּ.</p>
</blockquote>

<blockquote>
<p>בִּימֵי רְעָבוֹן וָעֳנִי נִמְצְאוּ</p>
</blockquote>

<blockquote>
<p>מִרְעֶה, וְדַלִּים לַחֲמָם יִלְחֲמוּ.</p>
</blockquote>

<blockquote>
<p>לָאוֹרְחִים אֵשׁ טַעֲמָם בָּעֲרָה,</p>
</blockquote>

<blockquote>
<p>אוֹתָם בְּבָשָׂר לַח הֲלֹא קִדְּמוּ.</p>
</blockquote>

<blockquote>
<p>לֹא יִשְׁכְּבָה חוֹסֶה בְּצִלָּם עֲדֵי</p>
</blockquote>

<blockquote>
<p>טֶרֶם יְהִי אוֹכֵל וְאָז יִנְעֲמוּ.</p>
</blockquote>

<blockquote>
<p>אַךְ הַזְּמָן הוֹבִישׁ מְקוֹר נַחֲלֵי</p>
</blockquote>

<blockquote>
<p>חַסְדָּם וּבֶאְרוֹת נָעֳמָם נִסְתְּמוּ,</p>
</blockquote>

<blockquote>
<p>וּבְתוֹךְ שְׁאוֹל מֵהֶם הֲלֹא הוּבְאוּ</p>
</blockquote>

<blockquote>
<p>רוֹפְאֵי חֳלִי אַךְ כַּכְּפִיר יִנְהֲמוּ,</p>
</blockquote>

<blockquote>
<p>עַד שָׁב יְצוּעָם גּוּשׁ, וּמֵרִבְבוֹת</p>
</blockquote>

<blockquote>
<p>כָּבוֹד עֲלֵי עָפָר הֲלֹא חִמְּמוּ.</p>
</blockquote>

<blockquote>
<p>וַאְנִי בְּמוֹתָם שַׁח גְּאוֹנִי וּמֶרְ־</p>
</blockquote>

<blockquote>
<p>כַּבְתִּי, תְּמוֹל כֹּכְבֵי זְבוּל רָמְמוּ.</p>
</blockquote>

<blockquote>
<p>אֶבְכֶּה לְאֶפְרוֹחַי אֲשֶׁר יִצְעֲקוּ</p>
</blockquote>

<blockquote>
<p>מָרָה בְּיוֹם וָלֵיל וְלֹא יִדְּמוּ;</p>
</blockquote>

<blockquote>
<p>עֵת קוֹל יְחַנֵּן בַּחֲצוֹת לֵיל לְאֵל</p>
</blockquote>

<blockquote>
<p>מֵקִיץ לְהִתְפַּלֵּל הֲלֹא יֶהֱמוּ.</p>
</blockquote>

<blockquote>
<p>מֵכִין לְעוֹרֵב כִּי יְשַׁוַּעַ לְךָ</p>
</blockquote>

<blockquote>
<p>צֵידוֹ וּמַחְלִים כּוֹאֲבִים עָצְמוּ,</p>
</blockquote>

<blockquote>
<p>הָפֵק אֱנוֹשׁ לָנוּ, אֲשֶׁר יִישְׁרוּ</p>
</blockquote>

<blockquote>
<p>מַעְשָׂיו וּמִדּוֹתָיו וְלֵב יַחְלְמוּ.</p>
</blockquote>

<blockquote>
<p>אוּלַי בְּפַת לֶחֶם יְכַבֶּה יְקוֹד</p>
</blockquote>

<blockquote>
<p>לִבּוֹת וְעֵינַיִם כְּעָב זֹרְמוּ.</p>
</blockquote>

<blockquote>
<p>עַתָּה הֲיֵשׁ פֹּה אִישׁ אֲשֶׁר יַחֲמֹל</p>
</blockquote>

<blockquote>
<p>עַל תַּעֲלוּלִים מִכְּאֵב נִדְהֲמוּ?</p>
</blockquote>

<blockquote>
<p>וָחַי אֲשֶׁר לוֹ יִכְרְעוּ יוֹרְדֵי</p>
</blockquote>

<blockquote>
<p>עָפָר בְּיוֹם פָּנִים בְּאַף יִרְעֲמוּ,</p>
</blockquote>

<blockquote>
<p>לוּלֵי פְּרָחַי לֹא אֲגַלֶּה פְנֵי</p>
</blockquote>

<blockquote>
<p>הוֹדִי בְּרִקְמוֹת שִׁיר אֲשֶׁר רֻקְּמוּ!</p>
</blockquote>

<blockquote>
<p>סליק דא</p>
</blockquote>

<blockquote>
<p>אָמַר הַמַּגִּיד: וּכְשָׁמְעֵנוּ נִפְלְאוֹת אֲמָרֶיהָ. וְנוֹרְאוֹת
שִׁירֶיהָ. גָּזְרָה הַלְּבָבוֹת לִשְׁנַיִם. וְנִפְתְּחוּ לָהּ מִכָּל
צַד הַיָּדַיִם. וְהִתְנַדֵּב לָהּ כָּל מִי אֵין מִנְהָגוֹ לְהַעֲנִיק.
וְיַד מְרוּדִים לְהַחֲזִיק. וְכַאֲשֶׁר נִמְלָא כִיסָהּ. וְהִלְּלָה
עוֹשָׂהּ. וַתֵּפֶן לָלֶכֶת מֵאִתָּנוּ. וְהִיא מְהַלֶּלֶת אוֹתָנוּ.
וּצְעִירֶיהָ. הוֹלְכִים אַחֲרֶיהָ. וַיִּתְאַוּּוּ כָל הַקָּהָל אַחֲרֵי
לֶכְתָּהּ. לָדַעַת מְכוֹן שִׁבְתָּהּ. וְסוֹד הַיְלָדִים אֲשֶׁר אִתָּהּ
. וָאֹמַר לָהֶם: אֲנִי אֶהְיֶה שְׁלוּחֲכֶם הַיּוֹם. וְהִנְנִי הוֹלֵךְ
אַחֲרֶיהָ פִּתְאוֹם. וְרָדַפְתִּי אַחֲרֶיהָ עַד אֲשֶׁר נָגְעָה לְשׁוּק
מָלֵא אֲנָשִׁים וְנָשִׁים. וּנְעָרִים לְאֵין קֵץ וִישִׁישִׁים. וּבָאָה
תּוֹךְ הֶהָמוֹן הָרַב עִם נְעָרֶיהָ. וַתְּמַלֵּט שׁוּלֶיהָ מִידֵי
הַתַּעֲלוּלִים הַהוֹלְכִים אַחֲרֶיהָ. עַד בִּקְּשׁוּהָ. וְלֹא
מְצָאוּהָ. וְלֹא עָנְתָה בְּעֵת קְרָאוּהָ. אֲבָל נֶחְפַּזְתִּי
בְּתַאֲוַת רַעְיוֹנִי. לְבַל תִּסָּתֵר מִנֶּגֶד עֵינַי. וַתַּחֲזֹר
לְאִטָּהּ עַל הַמְּסִלָּה. עַד הִגִּיעָה אֶל בֵּית הַתְּפִלָּה.
וְנִכְנְסָה בְּתוֹכוֹ בִּמְעִילֶיהָ. וַתָּסַר צְעִיפָהּ מֵעָלֶיהָ.
וַאֲנִי מַבִּיט מֵאֲחוֹרֵי הַדֶּלֶת אֵלֶיהָ. לָדַעַת מִפְעָלֶיהָ.
וְכַאֲשֶׁר גִּלְּתָה הַמַּסְוֶה מֵעָלֶיהָ. לְנֶגֶד עֵינִי. רָאִיתִי
וְהִנֵּהוּ חֶבֶר הַקֵּינִי. וָאֶרְצֶה לָבוֹא אֵלָיו. וּלְהוֹכִיחוֹ עַל
רֹעַ פְּעָלָיו. וְעָמַדְתִּי וְלֹא נֶחְפַּזְתִּי עַד אֲשֶׁר שָׁקַט
וְיָשָׁב.</p>
</blockquote>

<blockquote>
<p>וַיַּעַן וַיֹּאמַר:</p>
</blockquote>

<blockquote>
<p>רֵעִי, הֲיַכִּיר זְמַנִּי</p>
</blockquote>

<blockquote>
<p>סוֹדִי וְעִנְיַן דְּבָרִי</p>
</blockquote>

<blockquote>
<p>אוֹ בָן צְפוּנוֹת וְסוֹדוֹת</p>
</blockquote>

<blockquote>
<p>בִּצְעִי וְרִשְׁעִי וְסִתְרִי?</p>
</blockquote>

<blockquote>
<p>כַּמָּה פְעָמִים יְלָדָיו</p>
</blockquote>

<blockquote>
<p>נִפְתּוּ בְּחֵן מַאֲמָרִי!</p>
</blockquote>

<blockquote>
<p>וָאַחֲלִיף מִפְעֲלוֹתַי,</p>
</blockquote>

<blockquote>
<p>אָמִיר בְּקָלוֹן יְקָרִי –</p>
</blockquote>

<blockquote>
<p>לִבּוֹת אֲגַנֵּב בְּמִתְקִי</p>
</blockquote>

<blockquote>
<p>וּלְבַב אֲחֵרִים בְּמוֹרִי.</p>
</blockquote>

<blockquote>
<p>וַיַּחְטְפוּ הַנְּפָשׁוֹת</p>
</blockquote>

<blockquote>
<p>אוֹרִי וְיוֹרִי וּמוֹרִי.</p>
</blockquote>

<blockquote>
<p>אִלּוּ אֲהַלֵּךְ בְּדֶרֶךְ</p>
</blockquote>

<blockquote>
<p>אַחַת יְהִי רַב מְזוֹרִי,</p>
</blockquote>

<blockquote>
<p>יֵבוֹשׁ מְקוֹרִי וְאוֹרִי</p>
</blockquote>

<blockquote>
<p>גַּם יוֹסְף שִׁבְרִי וְצִירִי.</p>
</blockquote>

<blockquote>
<p>זֶה סוֹד צְפוּנִי וְסִתְרִי</p>
</blockquote>

<blockquote>
<p>לַשּׁוֹאֲלִים בַּעֲבוּרִי.</p>
</blockquote>

<blockquote>
<p>תם</p>
</blockquote>

<blockquote>
<p>וְכַאֲשֶׁר הֲבִינוֹתִי דְבָרָיו. וְעָצְמַת חֲבָרָיו. יָדַעְתִּי כִּי
יִצְרוֹ כַּשָּׂטָן עוֹמֵד עַל יְמִינוֹ לְשִׂטְנוֹ. וְהַנָּחָשׁ
יַשִּׁיאֵהוּ בִּזְדוֹנוֹ. וְלֹא יִשְׁמַע לְקוֹל מְלַחֲשִׁים
וּמַזְהִירִים. וְלֹא יַאֲזִין לְקוֹל מוֹרִים. וָאָשׁוּב לַחֲבֵרַי
בְּתִמְהוֹן רַעְיוֹנִי. וָאַגִּיד לָהֶם אֶת אֲשֶׁר רָאֲתָה עֵינִי.
וְכַאֲשֶׁר שָׁמְעוּ דְבָרַי כָּעֲסוּ עַל אֲבֵדַת הָאֲרֻחוֹת וְהַמָּנוֹת
. וְנִשְׁבְּעוּ לְבַל יִגְמְלוּ חֶסֶד לִזְקֵנוֹת.</p>
</blockquote>

<blockquote>
<p>נשלם השער או המחברת השלשה עשר בע' הש' ית' ויתב'</p>
</blockquote>

<h2 id="הַמַּחְבֶּרֶתהָאַרְבַּעעֶשְׂרֵה:וְהִיאמַחְבֶּרֶתהַזָּקֵןוְהָעֶלֶם">הַמַּחְבֶּרֶת הָאַרְבַּע עֶשְׂרֵה: וְהִיא מַחְבֶּרֶת הַזָּקֵן וְהָעֶלֶם</h2>

<blockquote>
<p>נְאֻם הַגֶּבֶר אִיתִיאֵל: עָלִיתִי מֵעֵין רֹגֵל. לַחֲגִיגַת הָרֶגֶל.
וְכַאֲשֶׁר פָּרַעְתִּי חוֹבִי. בְּתַחֲנוּנִי וְנִיבִי. הִתִּירוּ לִי
לְהִתְעַלֵּס עִם הָרֵעִים. וּלְהִתְעַנֵּג בְּתַעֲנוּגֵי שַׁעֲשׁוּעִים.
וּבְלֶכְתִּי בְּאָרְחוֹתַי. וְדַרְכֵי מְסִלּוֹתַי. דָּלַק גּוּפִי
וַיָּחֹם. כִּי הָיוּ יְמֵי הַחֹם. וָאֵט מִן הַדֶּרֶךְ לְהָנִיחַ בֵּין
צִלְלֵי הַסְּבָכִים נַפְשִׁי. לִהְיוֹת צֵל עַל רֹאשִׁי. וּבְעוֹדִי
תַּחַת צִלְלֵי צֶאֱלִים. עִם חֲבֵרִים מַשְׂכִּילִים. וְהָאֲדָמָה
פָּנֶיהָ בְּאוֹר שֶׁמֶשׁ לוֹאֶטֶת. וְהַצָּהֳרַיִם פָּרְשׂוּ עָלֶיהָ
כַּנְפֵי אֵשׁ מְלַהֶטֶת. בָּא עָלֵינוּ פֶּתַע פִּתְאוֹם זָקֵן שׁוֹקֵק.
נָעוּר וָרֵק. וְעִמּוֹ נַעַר מִשְׁתַּקְשֵׁק. שְׂפַת הַתַּעֲנוּג
מְנַשֵּׁק. וַיִּשְׁאַל הַזָּקֵן לִשְׁלוֹמֵנוּ כְּמִשְׁפַּט בַּעֲלֵי
הַמּוּסָר. וַיַּחֲלֹץ נְעָלָיו לָשֶׁבֶת בְּתוֹכֵנוּ וְאֵלֵינוּ סָר.
וַנִתְמַהּ וַיִּמַּס לְבָבֵנוּ לְנֹעַם דְּבָרָיו אֲשֶׁר הֶרְאָנוּ.
אֲבָל תָּמַהְנוּ. עַל אֲשֶׁר פָּרַע מוּסָר לָשֶׁבֶת בֵּינֵינוּ.
כְּאִלּוּ הוּא חֲבֵרֵנוּ. וְאֵיךְ הֵעֵז פָּנָיו לָבוֹא בְּתוֹכֵנוּ.
בְּטֶרֶם יַכִּירֵנוּ. וַנֹּאמֶר לוֹ: מִי אַתָּה וְאֵיךְ נִכְנַסְתָּ.
וּרְשׁוּת מִמֶּנּוּ לֹא בִקַּשְׁתָּ? וַיֹּאמֶר לָנוּ: אֲנִי אִישׁ
מְבַקַּשׁ. וְנִדְבַת נְדִיבִים דּוֹרֵשׁ. וְסוֹדִי גָּלוּי וְאֵינִי
צָרִיךְ לְפָרֵשׁ. וְהַמַּבִּיט לְבִגְדִי וְעִנְיָנִי יְהִי לוֹ לְאוֹת
כִּי לֹא אֲכַחֵשׁ. וְשִׁבְתִּי בֵּינֵיכֶם אֲשֶׁר לֹא כַדָּת וְעָלֶיהָ
חָרָה אַפְּכֶם. וְעָלָה קִצְפְּכֶם. אֵין לִתְמֹהַּ עָלֶיהָ כִּי
הַנְּדִיבִים לֹא יִמָּנְעוּ מִמְּבַקְשֵׁיהֶם. וְלֹא יִסָּתְרוּ
מִדּוֹרְשֵׁיהֶם. וְאֵין עֲלֵיהֶם מוֹנֵעַ. לְהִתְחַבֵּר אֲלֵיהֶם כָּל
נִקְשֶׁה וְיָגֵעַ. וַנִּשְׁאָלֵהוּ אֵיךְ נָפַל עָלֵינוּ. וּמִי
הוֹרָהוּ אֵלֵינוּ. וַיֹּאמַר: כִּי לַנְּדִיבִים שֵׁם טוֹב. כַּשֶּׁמֶן
הַטּוֹב. לְכָל פֵּאָה יָפִיץ מוֹר רָקוּחַ. הַמְהַלֵּךְ עַל כַּנְפֵי
רוּחַ. וְרֵיחַ שִׁמְעָם הַטּוֹב יוֹרֶה הַתּוֹעִים אֲלֵיהֶם. וְיַקְרִיב
הָרְחוֹקִים לַעֲרוּגוֹתֵיהֶם. וַיּוֹרֵנִי טוּב רִקְחֲכֶם. עַל
לִקְחֲכֶם. וְנִדְבַת רוּחֲכֶם. וּבִשְּׂרַנִי אוֹר פְּנֵיכֶם. כִּי
אָפִיק רְצוֹנִי אֶצְלְכֶם. וּבִשְׁאֵלָתִי אֶפָּרֵד מֵעִמַּכֶם.
וַנֹּאמֶר לוֹ לְהוֹדִיעֵנוּ שְׁאֵלָתוֹ וְנַשְׁלִימֶנָּה. וּבַקָּשָׁתוֹ
אַל יַעֲלִימֶנָּה. אָמַר: דְּעוּ כִּי יֵשׁ לִי אֲנִי חֵפֶץ וְלָכֶם
אֶזְכְּרֵהוּ. וְגַם לַנַּעַר יֵשׁ דָּבָר מִכֶּם יִשְׁאָלֵהוּ.
אָמַרְנוּ לוֹ: שְׁתֵּי הַשְּׁאֵלוֹת נַשְׁלִים. וְאֶחָד מִכֶּם
בִּשְׁאֵלָתוֹ לֹא נַכְלִים. אֲבָל נְכַבֵּד הָרַב עַל הַצָּעִיר. אָמַר:
טוֹב דִּבַּרְתֶּם. וַיָּקָם לְשׁוֹרֵר. וְרַעְיוֹנָיו לְעוֹרֵר.
וַיֹּאמַר:
<br />
אָמְנָם אֲנִי אִישׁ קָדְחוּ</p>
</blockquote>

<blockquote>
<p>יָמִים בְּלִבִּי מוֹקְדַי.</p>
</blockquote>

<blockquote>
<p>דַּרְכִּי רְחוֹקָה לַהֲלֹךְ,</p>
</blockquote>

<blockquote>
<p>יִלְאוּ הֲלֹךְ בָּהּ צוֹעֲדַי,</p>
</blockquote>

<blockquote>
<p>וַאְנִי בְּיָד רֵיקָה בְּלִי</p>
</blockquote>

<blockquote>
<p>הוֹן וַחֲפָצַי מוֹרְדַי.</p>
</blockquote>

<blockquote>
<p>לָעוּ דְבָרַי וַעֲצַת</p>
</blockquote>

<blockquote>
<p>לִבִּי וְשִׂכְלִי אוֹבְדַי.</p>
</blockquote>

<blockquote>
<p>סוּסִי אֲהָהּ כָּשַׁל וְיַלְ־</p>
</blockquote>

<blockquote>
<p>דֵי יוֹם בְּרִשְׁתָּם צוֹדְדַי.</p>
</blockquote>

<blockquote>
<p>אִם אֶהֱלֹךְ רַגְלִי אֲפַ־</p>
</blockquote>

<blockquote>
<p>חֵד פֶּן אֲשׁוּרַי מוֹעֲדַי,</p>
</blockquote>

<blockquote>
<p>כֵּן אִם אֲבוֹשֵׁשׁ יֵלְכוּ</p>
</blockquote>

<blockquote>
<p>רֵעַי וְהָיוּ שׁוֹקְדַי.</p>
</blockquote>

<blockquote>
<p>אַנְחוֹת לְבָבִי יֻלְעֲבוּ,</p>
</blockquote>

<blockquote>
<p>עַל כֵּן דְּמָעַי יוֹרְדַי.</p>
</blockquote>

<blockquote>
<p>וָאֶמְצְאָה בָּכֶם צֳרִי</p>
</blockquote>

<blockquote>
<p>וִימֵי רְאוֹתְכֶם מוֹעֲדַי,</p>
</blockquote>

<blockquote>
<p>כִּי לֹא אֱנוֹשׁ בּוֹשׁ מִיְּדֵי</p>
</blockquote>

<blockquote>
<p>טוּבְכֶם אֲשֶׁר הֵם סוֹעֲדַי.</p>
</blockquote>

<blockquote>
<p>חוּסוּ וְחִמְלוּ וִהְיוּ</p>
</blockquote>

<blockquote>
<p>נָא עוֹזְרַי וּמְעוֹדְדַי,</p>
</blockquote>

<blockquote>
<p>וּרְאוּ כְאֵב דַּל נֶאֱנָח</p>
</blockquote>

<blockquote>
<p>וִהְיוּ לְשָׁלוֹם פּוֹקְדַי!</p>
</blockquote>

<blockquote>
<p>אִלּוּ יְדַעְתֶּם אֶת כְּבוֹ־</p>
</blockquote>

<blockquote>
<p>דִי עֵת מְלָכִים חוֹמְדַי,</p>
</blockquote>

<blockquote>
<p>תִּבְכּוּ לְרֹב אֵידִי אֲשֶׁר</p>
</blockquote>

<blockquote>
<p>בָּא לִי וְתִהְיוּ סוֹפְדַי;</p>
</blockquote>

<blockquote>
<p>כֵּן לוּ יְדַעְתֶּם אֶת כְּבוֹד</p>
</blockquote>

<blockquote>
<p>יַחְשִׂי וְחֶבְרַת עוֹבְדַי</p>
</blockquote>

<blockquote>
<p>וַאְשֶׁר בְּלִבִּי מִתְּעוּ־</p>
</blockquote>

<blockquote>
<p>דוֹת עֵת צְבָא רוֹם לוֹמְדַי.</p>
</blockquote>

<blockquote>
<p>תֵּדְעוּ הֲכִי דַעְתִּי וְשִׂכְ־</p>
</blockquote>

<blockquote>
<p>לִי עוֹלְלוּ עָנְיִי וְדַי.</p>
</blockquote>

<blockquote>
<p>חָכְמוֹת הֱצִיקוּנִי וְתוֹךְ</p>
</blockquote>

<blockquote>
<p>פַּח הָעֳנִי הֵם לוֹכְדַי.</p>
</blockquote>

<blockquote>
<p>מִי יִתְּנֵנִי לֹא אֱהִי</p>
</blockquote>

<blockquote>
<p>מַקְשִׁיב בְּזֹאת לִמְלַמְּדַי!</p>
</blockquote>

<blockquote>
<p>חָטְאוּ לְאֵל עֵת לִמְּדוּ</p>
</blockquote>

<blockquote>
<p>לִי סוֹד תְּעוּדוֹת יוֹלְדַי.</p>
</blockquote>

<blockquote>
<p>תם</p>
</blockquote>

<blockquote>
<p>וַנֹּאמֶר לוֹ: עַתָּה כְּבָר הוֹדַעְתָּ שְׁאֵלָתְךָ. וְכִי כָשְׁלָה
בְּהֶמְתְּךָ. וַאֲנַחְנוּ נִתֵּן לְךָ מִרְכֶּבֶת תַּגִּיעַ בָּהּ
לִמְעוֹנְךָ. וְעַתָּה מַה שְּׁאֵלַת בִּנְךָ? וַיֹּאמֶר לוֹ: קוּם,
בְּנִי. וַעֲשֵׂה כַּאֲשֶׁר עָשִׂיתִי אֲנִי. וַיָּקָם כְּגִבּוֹר יָרוּץ
לִלְחֹם בַּמַּעֲרֶכֶת. וַיִּשְׁלֹף לָשׁוֹן כְּחֶרֶב מִתְהַפֶּכֶת.
וַיַּעַן וַיֹּאמַר:</p>
</blockquote>

<blockquote>
<p>לָכֶם, גְּבִירִים, אֲשַׁוַּע,</p>
</blockquote>

<blockquote>
<p>אַנְשֵׁי תְהִלָּה חֲמוּדָה!</p>
</blockquote>

<blockquote>
<p>עֵת הַתְּלָאוֹת יְבוֹאוּן</p>
</blockquote>

<blockquote>
<p>הֵם לַחֲרֵדִים מְצוּדָה,</p>
</blockquote>

<blockquote>
<p>יֵקַל עֲלֵיהֶם בְּתִתָּם</p>
</blockquote>

<blockquote>
<p>כָּל הוֹן וְאֹדֶם וּפִטְדָה.</p>
</blockquote>

<blockquote>
<p>אֶשְׁאַל אֲלֵיכֶם שְׁאֵלָה</p>
</blockquote>

<blockquote>
<p>לִפְנוֹת לְנֶפֶשׁ חֲרֵדָה:</p>
</blockquote>

<blockquote>
<p>לֶחֶם וְאִם לֹא צְלִי אֵשׁ</p>
</blockquote>

<blockquote>
<p>אוֹ מַאֲכָל לַסְּעֻדָּה,</p>
</blockquote>

<blockquote>
<p>אוֹ אִם רְקִיקִים חֲשׁוּקִים</p>
</blockquote>

<blockquote>
<p>לִרְפֹּא לְנֶפֶשׁ שְׁדוּדָה,</p>
</blockquote>

<blockquote>
<p>אוֹ רַחֲמוּנִי בְּפָתוֹת</p>
</blockquote>

<blockquote>
<p>פִּתִּים לְחוֹלָה מְרוּדָה</p>
</blockquote>

<blockquote>
<p>אוֹ בִתְמָרִים, וְאִם לֹא</p>
</blockquote>

<blockquote>
<p>כַּבּוּ בְּחָלָב יְקוֹדָהּ.</p>
</blockquote>

<blockquote>
<p>מַה תִּמְצְאוּן לִי תְבִיאוּן,</p>
</blockquote>

<blockquote>
<p>כִּי כָבְדָה הָעֲבוֹדָה,</p>
</blockquote>

<blockquote>
<p>וּדְעוּ הֲכִי יֵשׁ עֲלֵיכֶם</p>
</blockquote>

<blockquote>
<p>חוֹבָה לְרַחֵם בְּצֵידָה</p>
</blockquote>

<blockquote>
<p>לִהְיוֹת מְזוֹנִי לְאֹרַח</p>
</blockquote>

<blockquote>
<p>הִיא לִי רְחוֹקָה כְּבֵדָה.</p>
</blockquote>

<blockquote>
<p>אַתֶּם לְרוּם הַחֲסָדִים</p>
</blockquote>

<blockquote>
<p>עָפִים בְּכַנְפֵי חֲסִידָה,</p>
</blockquote>

<blockquote>
<p>יֶדְכֶם כְּמוֹ עָב נְדָבוֹת</p>
</blockquote>

<blockquote>
<p>מַרְוָה עֲנִיִּים וּפוֹדָה,</p>
</blockquote>

<blockquote>
<p>וִימִינְכֶם לַעֲמֵלִים</p>
</blockquote>

<blockquote>
<p>לָתֵת בְּרָכוֹת עֲתִידָה.</p>
</blockquote>

<blockquote>
<p>וּדְעוּ הֲכִי בַעֲדִי תִּמְ־</p>
</blockquote>

<blockquote>
<p>צָאוּ גְמוּל יוֹם קְפָדָה.</p>
</blockquote>

<blockquote>
<p>גַּם לִי תְהִלּוֹת יְבַיְּשׁוּן</p>
</blockquote>

<blockquote>
<p>כָּל שִׁיר תְּהִלָּה חֲמוּדָה.</p>
</blockquote>

<blockquote>
<p>אָמַר אִיתִיאֵל: וְכִרְאוֹתֵנוּ הַגּוּר דּוֹמֶה לָאֲרִי בְּכָל עִנְיָנוֹ
. הִרְכַּבְנוּ אֶת הָאָב וְהִשְׂבַּעְנוּ אֶת בְּנוֹ. וַיְהַלְּלוּ
אוֹתָנוּ בְּמַהֲלָל מֻפְלָא. אֲשֶׁר בַּפָּז לֹא יְסֻלָּא. וְכַאֲשֶׁר
יָזְמוּ לָלֶכֶת מִמַּרְגֵּעָה. וְשִׁנְּסוּ מָתְנֵיהֶם לַנְּסִיעָה.
אָמַרְתִּי לַזָּקֵן: יֵשׁ בְּלִבְּךָ שְׁאֵלָה וְנַשְׁלִימֶנָּה. אוֹ
בַקָּשָׁה וְנַעֲשֶׂנָּה? אָמַר: בְּרוּכִים אַתֶּם כִּי חֲמַלְתֶּם
חֲבַשְׁתֶּם הַנַּחְלוֹת. וּמִלֵאתֶם הַשְּׁאֵלוֹת. וָאֹמַר לוֹ: הֵיטֵב
לָנוּ כַּאֲשֶׁר הֵיטַבְנוּ לְךָ. וְגָמְלֵנוּ כְּפִי גְמוּלְךָ.
וְהוֹדִיעֵנוּ נְוֵה מְעוֹנֶךָ. כִּי נִפְלְאוּ מִמֶּנּוּ עִנְיָנֶיךָ.
וַיֵּאָנַח אַנְחַת אִישׁ אֲשֶׁר נִזְכַּר לִמְעוֹנוֹ. וְהָאֲנָחָה
תְבַלְבֵּל לְשׁוֹנוֹ. וַיֹּאמַר:</p>
</blockquote>

<blockquote>
<p>עִיר צַעֲנַנִּים מְעוֹנִי –</p>
</blockquote>

<blockquote>
<p>אֵיכָה תְבַקְשׁוּ מְקוֹמָהּ,</p>
</blockquote>

<blockquote>
<p>הָאוֹיְבִים יִשְׁכְּנוּ בָהּ</p>
</blockquote>

<blockquote>
<p>כַּיּוֹם וְשָׁפַל מְרוֹמָהּ?</p>
</blockquote>

<blockquote>
<p>חַי אֵל אֲשֶׁר לוֹ אֲקַוֶּה</p>
</blockquote>

<blockquote>
<p>לָבוֹא וְלִשְׁכֹּן הֲדוֹמָהּ,</p>
</blockquote>

<blockquote>
<p>לֹא יֶעֱרַב אוֹר לְעֵינַי</p>
</blockquote>

<blockquote>
<p>מִיּוֹם גְּלוֹת מֵהֲדוֹמָהּ!</p>
</blockquote>

<blockquote>
<p>תם</p>
</blockquote>

<blockquote>
<p>וּבְהַשְׁלִימוֹ נִמְלְאוּ עֵינָיו בְּדִמְעָתוֹ. לוּלֵי אֲשֶׁר עָצַר
עָבֵי בְכִיָּתוֹ. וְסָגַר בִּכְיוֹ אֶת פִּיהוּ. וַיִּפֶן וַיֵּלֶךְ לוֹ
וְעַד כֹּה לֹא רְאִיתִיהוּ.</p>
</blockquote>

<blockquote>
<p>נשלמה המחברת הי&#8220;ד בע&#8221;ה</p>
</blockquote>

<h2 id="הַמַּחְבֶּרֶתהַחֲמֵשׁעֶשְׂרֵה:וְהִיאמַחְבֶּרֶתהַיְּרֻשּׁוֹת">הַמַּחְבֶּרֶת הַחֲמֵשׁ עֶשְׂרֵה: וְהִיא מַחְבֶּרֶת הַיְּרֻשּׁוֹת</h2>

<blockquote>
<p>נְאֻם הַגֶּבֶר אִיתִיאֵל: נָדְדָה שְׁנָתִי מֵעֵינַי בְּלַיְלָה אַחַת
לוֹבֶשֶׁת צְעִיף קַדְרוּת עַל מַחְלְצוֹתֶיהָ. וְנוֹזְלִים מֵעֵינֵי
הָעֲנָנִים דִּמְעוֹתֶיהָ. וָאֱהִי רוֹעֵה כּוֹכָבִים. וְאִישׁ
מַכְאוֹבִים. וְעֵינִי תְלוּיָה בְּלִי נוּמָה כְּעֵין חוֹשֵׁק גָּעַר
בּוֹ חֲשׁוּקוֹ. וּמִנְּוָתוֹ הִרְחִיקוֹ. וָאֱהִי כָּל הַלַּיְלָה
הוֹמֶה וְהָרַעְיוֹנִים יְעִירוּן יְשֵׁנֵי שְׁאוֹנִי. וְיַחְבִּירוּ
נִפְרְדֵי יְגוֹנִי. עַד אֲשֶׁר תָּאַבְתִּי וְאָהַבְתִּי. לְרֹב
הַיְגִיעָה אֲשֶׁר יָגַעְתִּי. שֶׁיָּפִיק לִי הָאֵל חָבֵר מִבְּנֵי
הַבִּינָה. וּמֵאֱמוּנֵי הָאֱמוּנָה. אוּלַי אֲקַצֵּר בּוֹ מְעִיל לֵילִי
אֲשֶׁר אָרַךְ. וְאָפִיץ חֵיל יְגוֹנִי אֲשֶׁר עָרַךְ. אֲנִי טֶרֶם
אֲכַלֶּה לְדַבֵּר אֶל לִבִּי. וְלֹא הִשְׁלַמְתִּי נִיבִי. וְלֹא
נִסְגְּרוּ עַפְעַפֵּי עֵינַי. וְלֹא שָׁלְטָה יַד שֵׁנָה בְרַעְיוֹנַי.
עַד שָׁמַעְתִּי קוֹל דּוֹפֵק. וְעַל הַשַּׁעַר מִתְדַּפֵּק. וְאֵינֶנּוּ
מִתְאַפֵּק. וְלוֹ קוֹל עָרֵב. וַיֵּלֵךְ הָלוֹךְ וְקָרֵב. וָאֹמַר
לְנַפְשִׁי: אוּלַי שְׁתִילֵי שְׁאֵלָתִי פָּרְחוּ. וְכוֹכְבֵי
הַשְּׂמָחוֹת בִּמְרוֹמֵי הַתִּקְוָה זָרְחוּ? וָאָרוּץ אֵלָיו בְּאַהֲבָה
נִפְלְאַתָה. וָאֹמַר לוֹ: מִי אַתָּה קָרָאתָ? וַיֹּאמַר: אוֹרֵחַ יְדֵי
הַחשֶׁךְ הִתְעוּהוּ. וְהַגְּשָׁמִים הוֹגִיעוּהוּ. וְאֶל הַמָּקוֹם
הַזֶּה הִגִּיעוּהוּ. וְהוּא מְבַקֵּשׁ לַחֲסוֹת בְּצִלְּכֶם. וְלָלוּן
הַלַּיְלָה הַזֶּה בְאָהָלְכֶם. וּבַעֲלוֹת הַשַּׁחַר יָשִׁית הָעֲרָבָה
הֲדוֹמָיו. וְיָשֵׂם לְדֶרֶךְ פְּעָמָיו.</p>

<p>אָמַר הַמַּגִּיד: וְכַאֲשֶׁר [הוֹרָה] נִיצוֹצוֹ עַל יְקוֹדוֹ.
וְסוֹדוֹ עַל יְסוֹדוֹ. וְעָרְמָתוֹ וְחָכְמָתוֹ. וַעֲצָתוֹ
וְתַחְבּוּלָתוֹ. וּמִלָּיו. וּמְשָׁלָיו. יָדַעְתִּי כִּי חֶבְרָתוֹ
שַׁעֲשׁוּעִים. וְדִבְרָתוֹ צֳרִי צִירִים וּנְגָעִים. וָאֶפְתַּח
הַשַּׁעַר בְּתַאֲוַת רַעְיוֹנַי. וְאָמַרְתִּי: בּוֹא, בְּרוּךְ יְיָ!
וְהִנֵּה אִישׁ כָּפַף הַזְּמָן קוֹמָתוֹ. וּבָלְלוּ יְדֵי הַגֶּשֶׁם
שִׂמְלָתוֹ. וַיִּשְׁאַל לְשָׁלוֹם בְּלָשׁוֹן רַכָּה. וּמְלִיצָה
כְּמַעְיַן מַיִם מְפַכָּה. וַיְשַׁבְּחֵנִי עַל אֲשֶׁר בְּקָרְאוֹ
עֲנִיתִיהוּ. וּבְצֶדֶק הַעִירוֹתִיהוּ. וּבְסֵבֶר פָּנִים יָפוֹת
הֲבִיאוֹתִיהוּ. וָאַקְרִיב אֵלָיו הַנֵּר וְהִבַּטְתִּי אֵלָיו
מִשְׁתּוֹנֵן. בְּעַיִן מִתְבּוֹנֵן. וְהִנֵּהוּ חֲבֵרֵנוּ חֶבֶר
הַקֵּינִי בֶּאֱמוּנָה. וְעֵדוּת נְכוֹנָה. וָאַקְרִיבֵהוּ קִרְבַת אִישׁ
אֲשֶׁר הִגִּיעַ לְסוֹף תַּאֲוָתוֹ. וְיָצָא בוֹ מִנְּוֵה יְגוֹנוֹ
לִנְוֵה מְנוּחָתוֹ. וַיַּתְחֵל לְבָאֵר לִי מַרְאֵה הָעַיִן.
וְהִתְחַלְתִּי לִשְׁאֹל אוֹתוֹ אֵיךְ וְאַיִן. וַיֹּאמֶר לִי:
הַבְלִיעֵנִי רֻקִּי. כִּי יְגִיעַת הַדֶּרֶךְ שָׂמָה לַחֲרָדָה נֶשֶׁף
חִשְׁקִי! וְחָשַׁבְתִּי כִּי הָרָעַָב הִכְאִיבָהוּ. וְהֶעֱצִיבָהוּ.
וּבַעֲבוּר זֶה נֶעֱצַל לְדַבֵּר. וַחֲיָלִים לְגַבֵּר. וָאָשִׂים
לְפָנָיו אֲשֶׁר יוּכַל הָאָדָם לָשׂוּם לְאוֹרֵחַ הַבָּא בִּכְלֵי גוֹלָה
. בְּאִישׁוֹן לַיְלָה וַאֲפֵלָה. וַיִּמָּנַע מֵאֲכֹל כַּאֲשֶׁר יִמָּנַע
הָאִישׁ הַמִּתְבּוֹשֵׁש הַיָּגֵעַ. וַיָּסֶב עֵינָיו מִמֶּנּוּ כַּאֲשֶׁר
יַעֲשֶׂה הָאִישׁ הַשָּׂבֵעַ. עַד אֲשֶׁר חֲשַׁדְתִּיהוּ בְּמִפְעֲלוֹתָיו
. וְנִזְכַּרְתִּי לְרֹעַ מִדּוֹתָיו וְתַהְפּוּכוֹתָיו. וְכִמְעַט
יִכְווּהוּ נִיצוֹצֵי תוֹכַחְתִּי. וְיִשְּׁכוּהוּ צִפְעוֹנֵי אִמְרָתִי.
וְנִכַּר לוֹ מִמַּרְאֵה עֵינַי. אֲשֶׁר צָפְנוּ לוֹ רַעְיוֹנַי.
וַיֹּאמֶר לִי: הוֹי הַחוֹשֵׁד בְּדוֹדָיו. וְלֹא יַאֲמִין בְּאַהֲבַת
יְדִידָיו. הָסֵר מִלִּבְּךָ הַמַּחֲשָׁבָה אֲשֶׁר חָשַׁבְתָּ. וְאַגִּיד
לְךָ פְּלָאִים לֹא הִקְשַׁבְתָּ. וָאֹמַר: סַפְּרָה נָא לִי צִצֵּי
הֲבָלֶיךָ הַמְשֻׁקָּדִים. רוֹעֵה רוּחַ וְרוֹדֵף קָדִים! אָמַר: דַּע
כִּי יָשַׁנְתִּי אֶמֶשׁ חֲסַר זוּזִים. וְהַיְגוֹנִים בְּצַלְעוֹת לִבִּי
מְאַחֲזִים. וָאַשְׁכִּים בְּעֵת הִשְׁלִים הַלַּיְלָה קֵץ תְּכוּנָתוֹ.
וְהֶחְבִּיא הַשַּׁחַר כּוֹכְבֵי חֲבוּרָתוֹ. וְיָצָא הַשֶּׁמֶשׁ
בִּגְבוּרָתוֹ. וָאֵצֵא לַשְּׁוָקִים. וּמוֹקְדֵי הָרָעָב בְּלִבִּי
דוֹלְקִים. וָאֲסוֹבֵב אוּלַי אֶמְצָא אִישׁ בְּחַבְלִי אֶלְכְּדֶנּוּ.
אוֹ נָדִיב אֶשְׁאָלֶנּוּ. וָאֵרֶא בְּאַחַד הַחֲנֻיּוֹת תְּמָרִים.
בְּמַעֲרֶכֶת הַיּשֶׁר מְיֻשָּׁרִים נֶאֱסָף בְּיָפְיָם צַחוּת הַיַיִן.
וְאֹדֶם הַפְּנִינִים לְמַרְאֵה הָעַיִן. וְנִכְחָם חָלָב מְבֻשָּׁל נָאֶה
. וְנֶחְמָד לְמַרְאֶה. יָעִיד עַל שֵׂכֶל עוֹשֵׂהוּ. וְהוּא
מְשַׁבְּחֵהוּ וּמְאַשֵּׁר לְקוֹנֵהוּ. וְלוּ יִמְכֹּר בּוֹ נַפְשׁוֹ
יִקָּחֵהוּ. וַתַּאַסְרֵנִי הַתַּאֲוָה בַּחֲבָלֶיהָ. וַתַּסְגִירֵנִי
בְיַד מוֹשְׁלֶיהָ. עַד אֲשֶׁר עָמַדְתִּי מִשְׁתּוֹמֵם כְּמוֹ שִׁמְמוֹת
לֵב חוֹשֵׁק וְצִירוֹ. וְנִבְהַלְתִּי כְּמוֹ הַצָּב אֲשֶׁר תָּעָה
מִמְּאוּרָתוֹ וְחוֹרוֹ. אֵין בְּיָדִי אֲגוֹרָה. לִהְיוֹת בָּהּ
תַּאֲוָתִי אֲגוּרָה. וְרַגְלִי תַעַצְרֵנִי מִלֶּכֶת. וְלָצֵאת מִן
הַמַּעֲרֶכֶת. אֲבָל מְשָׁכַתְנִי יַד הַתַּאֲוָה וּשְׁאוֹנֶיהָ.
וְצִירֵי הַבְּלִיעָה וִיגוֹנֶיהָ. לָשׁוּט עַל כָּל מָקוֹם בְּכָל
עִנְיָן. וְלִשְׁאֹב בְּכָל מַעְיָן. וְלֹא שָׁקַטְתִּי כָּל הַיּוֹם
הַהוּא אַשְׁלִיךְ דָלְיִי וְאֶדְלֶה. וְהוּא בְּכָל פַּעַם רֵיקָם
יַעֲלֶה. עַד אֲשֶׁר פָּנְתָה הַשֶּׁמֶשׁ לַעֲרֹב. וַיִּכְבַּד יְגוֹן
הַנֶּפֶשׁ לָרֹב. וָאָשׁוּב לִמְקוֹמִי בְּלֵב סְחַרְחַר וְסוֹחֵר.
וַאֲנִי מָוֶת בּוֹחֵר. אַקְדִּים רֶגֶל וְאַחֶרֶת אֲאַחֵר.
וּבְעוֹדֶנִּי אֵלֵךְ וְאֶעֱמֹד. וְאֶשְׁקֹט וְאֶשְׁקֹד.
וַיִּפְגְּשֵׁנִי זָקֵן נֶאֱנָח אַנְחַת אִשָּׁה שַׁכּוּלָה. וְעֵינוֹ
דוֹמַעַת בְּקוֹל הֲמֻלָּה. וְלֹא מְנָעַנִי אֲשֶׁר בְּלִבִּי מֵחֳלִי
הַזְּאֵב. וְדַאֲבוֹן הָרָעָב וְהַכְּאֵב. מִלְּהִתְחַבֵּר אֵלָיו
בְּמִלַּי. אוּלַי יִפֹּל בַּחֲבָלַי. וָאֹמַר לוֹ: בֶּן אָדָם,
יָדַעְתִּי כִּי [לְךָ] סוֹד נִסְתָּר. וּלְאַנְחָתְךָ חֲלוֹם נִפְתָּר.
וְעַתָּה הַעֲמִידֵנִי עַל סוֹד יְגוֹנֶיךָ. וְקָחֵנִי מִיּוֹעֲצֵי
אֱמוּנֶיךָ. כִּי תִמְצָא בִי חוֹבֵשׁ וְרוֹפֵא. וְעוֹזֵר בַּיָּד
וּבַפֶּה. אָמַר: חַי יְיָ אִם אַנְחָתִי אֲשֶׁר אֲעוֹרֵר. עַל תַּעֲנוּג
עוֹבֵר. אוֹ עַל זְמָן מוֹרֶה וְסוֹרֵר. אֲבָל נֶאֱנַחְתִּי לְאִבּוד
הַשֵּׂכֶל וְאוֹהֲבָיו. וְעַל אֲשֶׁר חָרַב נְוֵה הַבִּין וּמוֹשָׁבָיו.
וְאָפְלוּ יְרֵחָיו וְכוֹכָבָיו. וָאֹמַר אֵלָיו: וְאֵיזֶה חִדּוּשׁ
נִתְחַדֵּשׁ וְנִפְלָא. אוֹ אֵיזֶה דָבָר נִתְגַּלָּה. עַד אֲשֶׁר הֵעִיר
אַנְחוֹתֶיךָ. וְהֶעֱרִיב אוֹר שִׁמְשְׁךָ וְשִׂמְחוֹתֶיךָ? וַיּוֹצֵא
אִגֶּרֶת וְנִשְׁבַּע בִּשְׁבוּעוֹתָיו. וּבְחַי אֲבוֹתָיו. כִּי נָתַן
אוֹתָהּ לִפְנֵי חַכְמֵי הַדּוֹר וְלֹא מָצְאוּ תְשׁוּבוֹת. וּפָרַשׂ
אוֹתָהּ לִפְנֵי בַעֲלֵי הַמִּדְרָשׁוֹת. [וּמָצָא פִיּוֹת]
מַחֲרִישׁוֹת. וְאָזְנַיִם חֵרְשׁוֹת. וְהֵעִיר אֵלֶיהָ מְחַבְּרֵי
[הַסְּפָרִים. וְנֶאֶ]לְמוּ כְּשׁוֹכְנֵי [הַקְּבָרִים]. וָאֹמַר
לוֹ: הַרְאֵנִי אוֹתָהּ. אוּלַי אֲגַלֶּה מוֹפְתָהּ וְאוֹתָהּ. אָמַר:
הִקְשִׁיתָ לִשְׁאֹל. וְיִתָּכֵן כִּי אֵין זוּלָתְךָ לִגְאוֹל.
וַיִּתֵּן לִי אוֹתָהּ – וָאֶמְצָא כָתוּב בָּהּ:</p>
</blockquote>

<blockquote>
<p>פְּלִיל צֶדֶק וְדַיָּן אֵין כְּמוֹתוֹ</p>
</blockquote>

<blockquote>
<p>בְּחָכְמָתוֹ וּבִיקָר מַעֲלָתוֹ,</p>
</blockquote>

<blockquote>
<p>שְׁפֹט מִשְׁפָּט וְדִין תָּעוּ בְסוֹדוֹ</p>
</blockquote>

<blockquote>
<p>מְתֵי שֵׂכֶל וְנִלְאוּ מִשְּׂאֵתוֹ!</p>
</blockquote>

<blockquote>
<p>אֱנוֹשׁ גָּוַע וְעָזַב אָח יְחִידוֹ</p>
</blockquote>

<blockquote>
<p>וְהוּא מֵאָב וְאֵם בַּעַל בְּרִיתוֹ,</p>
</blockquote>

<blockquote>
<p>וְלַמֵּת הָיְתָה אִשָּׁה נְשׂוּאָה</p>
</blockquote>

<blockquote>
<p>וְיֵשׁ לָהּ אָח וְהִיא גַם הִיא אֲחוֹתוֹ,</p>
</blockquote>

<blockquote>
<p>וְנָטְלָה הִיא כְתֻבָּתָהּ וְאַךְ הַ־</p>
</blockquote>

<blockquote>
<p>שְּׁאָר הָיָה לְאָחִיהָ מְנָתוֹ,</p>
</blockquote>

<blockquote>
<p>וְלֹא נִשְׁאַר לְאָח הַמֵּת יְרֻשָּׁה</p>
</blockquote>

<blockquote>
<p>לְבַד מֵהַבְּכִי הוּא נַחֲלָתוֹ.</p>
</blockquote>

<blockquote>
<p>וְעַתָּה קוּם לְפָרֵק הַהֲלָכָה</p>
</blockquote>

<blockquote>
<p>וְרַפֵּא מִלְּבַב דַּל מַחֲלָתוֹ.</p>
</blockquote>

<blockquote>
<p>אָמַר הַמַּגִּיד: וְכַאֲשֶׁר רָאִיתִי נְגִידֶיהָ. וְעָמַדְתִּי עַל
סוֹדֶיהָ. אָמַרְתִּי: פָּגַשְׁתָּ מַחֲזִיק הַבֶּדֶק. וּפָגַעְתָּ אֶת
שָׂשׂ וְעוֹשֵׂה צֶדֶק. וּמָצָאתָ רֹאשׁ קְרוּאֶיהָ. וּמְגַלֵּה
פְלָאֶיהָ. אֲבָל אֲנִי מְסַלֵּד בְּחִילָה. וּמִצְטָרֵךְ לַאֲכִילָה.
וְעַתָּה מַלֵּא בִטְנִי. וְתִשְׁמַע נוֹרְאוֹת לְשׁוֹנִי. וַיֹּאמֶר לִי:
כֵּן דִּבַּרְתָּ וְעַתָּה לֵךְ עִמִּי לַהֲדֹמִי לְמַעַן אֶתֵּן לְךָ
שְׁאֵלָתְךָ. וְתַגִּיעַ לְסוֹף בַּקָּשָׁתְךָ. וָאֵלֵךְ לְבֵיתוֹ
וְיָדִי אֵין לְאֵל. כַּאֲשֶׁר גָּזַר עָלַי הָאֵל. וָאָבוֹא אֶל בַּיִת
צַר מָלֵא יָגוֹן וְחָרוֹן. וְאָרְכּוֹ אַמָּתַיִם וָחֵצִי כְּמוֹ
הָאָרוֹן. וְקִירָיו מְקֻרְקָרִים וְצוֹעֲקִים בְּשִׁבָּרוֹן. אֲבָל
רָפָא נֶגַע הַבַּיִת וְצָרַעְתּוֹ. בְּנִדְבַת יָדוֹ לְקוֹל תִּתּוֹ.
וַיֹּאמֶר לִי: שְׁאַל מָה אֶקְנֶה לְמַאֲכָלְךָ. מַה תֹּאמַר נַפְשְׁךָ
וְאֶעֱשֶׂה לְךָ. וָאֹמַר: אֲנִי רוֹצֶה רוֹכֵב נָעִים עַל נֶחְמָד מִכָּל
רָכוּב. וְאָהוּב מֵרַע מִכָּל אָהוּב. וַיַּחֲרֵשׁ שָׁעָה גְדוֹלָה
וַיֹּאמֶר לִי: אֲנִי חוֹשֵׁב כִּי תִרְצֶה פְרִי דְקָלִים. עִם מִיץ
רְחֵלִים. וָאֹמַר לוֹ: לֹא תָעִיתָ בַּדֶּרֶךְ. וְלֹא הוֹגַעְתָּ
הֶגְיוֹנֶיךָ בְּפֶרֶךְ. וַיֵּלֶךְ חוֹצֵץ. וְאַחַר לֶכְתּוֹ שָׁב
מִדַּרְכּוֹ וְהוּא מְרוֹצֵץ. וַיֹּאמֶר לִי: יְבָרֶכְךָ יְיָ! דַּע כִּי
הָאֱמֶת יְקָרָה. וְהַכָּזָב כְּלַעֲנָה מָרָה. וְעַתָּה אַל יַשִּׁיאֲךָ
הָרָעָב אֲשֶׁר הוּא עֲדִי הַחֲסִידִים. וּפְאֵר הַנְּבִיאִים
וְהַנְּגִידִים. לְהִדַּמּוֹת לַאֲנָשִׁים אֲשֶׁר יָמִיקוּ. וּלְשׁוֹנָם
יַחֲלִיקוּ. וְהָאֱמֶת יַרְחִיקוּ. וְהִשָּׁמֵר פֶּן תְּשַׁקֵּר
בִּדְבָרֶיךָ. וְאַל תְּהַתֵּל בַּחֲבֵרֶיךָ. וַאֲנִי בְּכָל זֹאת לֹא
אֲעַוֵּת לְךָ הַנְּתִיבָה. וְלֹא אֶמְנַע לְךָ עֵצָה טוֹבָה. וְהִנֵּה
הִזְהַרְתִּיךָ טֶרֶם יָסוּר הַמַּסְוֶה בֵּינֵינוּ. וְתָבִיא
הַמַּשְׂטֵמָה בֵּין שְׁנֵינוּ. וְעַתָּה חֲשֹׁב הֵיטֵב וְהָאֱמֶת אַל
תְּהִי עוֹזֵב. וְהִשָּׁמֵר פֶּן תְּכַזֵּב. וָאֹמַר לוֹ: וְחַי הָאֵל
אָסַר כָּל חֵלֶב וְכָל דָּם. וְהִתִּיר הֶחָלָב עִם הַתָּמָר
הָאֲדַמְדַּם. לֹא פָתַחְתִּי פִי בַּשָּׁוְא. וְלֹא נִתְעֵיתִי
לְהַאֲמִין בַּשָּׁוְא. וְלֹא הִשֵּׁאתִיךָ בְּשֶׁקֶר לְהִלָּכֵד
בְּמוֹקְשָׁיו. וּבָאַחֲרוֹנָה יִגָּלֶה הָאֱמֶת לִמְבַקְּשָׁיו.
וּתְאַשֵּׁר עֲצָתְךָ בְּתִתְּךָ הַתָּמָר וְהֶחָלָב לְדוֹרְשָׁיו.
וַיְמַהֵר בְּקוֹל הֲמֻלָּה אֶל הַשּׁוּק. כְּמוֹ שֶׁיְּמַהֵר לָנוּס
אָדָם עָשׁוּק. וַיְהִי כְהֶרֶף עַיִן וְהִנּוֹ שָׁב וּמַשָּׂאוֹ
בְחֵיקוֹ. וּפָנָיו זוֹעֲפִים כְּחֻקּוֹ. וַיָּשֶׂם לְפָנַי הַכֹּל.
וַיֹּאמֶר לִי: שִׂים לְפָנֶיךָ אֱכֹל. וְהַךְ זֶה בָזֶה. לִרְאוֹת אֵי
זֶה יִכְשַׁר הֲזֶה אוֹ זֶה. וָאֶנְעַר חֹצֶן תַּאֲוָתִי. וָאָרוּץ
בַּאֲכִילָתִי. כְּסוּס דּוֹהֵר בִּמְרוּצָתוֹ וְהוּא מַבִּיט אֵלַי
בְּעֵין נֶאֱנָח וְנוֹאֵק. וַיִּתְאַוֶּה מֵרֹב כַּעֲסוֹ שֶׁאֵחָנֵק.
וְלִהְיוֹת מִיתָתִי בְּאַחַת מֵאַרְבַּע מִיתוֹת בֵּית דִּין בְּחֶנֶק.
וַאֲנִי אוֹכֵל זֶה וָזֶה כְּבִכּוּרָה בְּטֶרֶם קַיִץ אֲשֶׁר הָרוֹאֶה
יִרְאֶנָּה. בְּעוֹדָהּ בְּכַפּוֹ יִבְלָעֶנָּה. וְכַאֲשֶׁר בָּלַעְתִּי
הַכֹּל בְּיָד רָמָה. כְּגַן עֵדֶן הָאָרֶץ לְפָנַי וְאַחֲרַי מִדְבַּר
שְׁמָמָה. נָבוֹכוּ רַעְיוֹנַי בִּתְשׁוּבַת הַשִּׁירִים. וְחָשַׁבְתִּי
לִפְרֹעַ הַתְּמָרִים. וְעוֹד הַמַּאֲכָל בֵּין שִׁנַּי. וְטֶרֶם
יִכָּרֵת מִלְּפָנַי. וַיָּקָם בְּקִצְפּוֹ וְחָרְיוֹ. וַיָּבֵא הָעֵט
וְהַדְּיוֹ. וַיֹּאמַר: כְּבָר נִמְלָא גָרְנְךָ. וְעַתָּה פְּתַח
גְּרוֹנְךָ. וְהָרֵק נִטְפֵי לְשׁוֹנְךָ. וְאִם מֵאַנְתָּ תֵּן מְחִיר
אֲכִילָתְךָ וְתִגָּאֵל. וְחַיִל בָּלַעְתָּ וּתְקִיאֶנּוּ מִבִּטְנְךָ
יוֹרִישֶׁנּוּ אֵל. וָאֹמַר לוֹ: לֹא תִמְצָא בְּפִי כִּי אִם נְכוֹנָה.
וְעַתָּה כְתֹב בְּשֵׁם אֵל אֱמוּנָה.</p>
</blockquote>

<blockquote>
<p>וַיַּעַן וַיֹּאמַר:</p>
</blockquote>

<blockquote>
<p>אֱמֹר לָאִישׁ אֲשֶׁר הִסְתִּיר מְשָׁלָיו</p>
</blockquote>

<blockquote>
<p>בְּנֵר דֵּעִי אֲחַפֵּשׂ שֶׁאֱלָתוֹ.</p>
</blockquote>

<blockquote>
<p>וְזֶה הַמֵּת אֲשֶׁר הִקְדִּים לְאָחִיו</p>
</blockquote>

<blockquote>
<p>אֲחִי אִשְׁתּוֹ וְנָחַל נַחֲלָתוֹ</p>
</blockquote>

<blockquote>
<p>אֱנוֹשׁ הִשִּׂיא בְנוֹ בִּרְצוֹן לְבָבוֹ</p>
</blockquote>

<blockquote>
<p>וְנָתַן לוֹ לְאִשָּׁה אֶת חֲמוֹתוֹ.</p>
</blockquote>

<blockquote>
<p>וּמֵת הַבֵּן וְהָאִשָּׁה עֲזָבָהּ</p>
</blockquote>

<blockquote>
<p>בְּהֵרָיוֹן וְיָלְדָה בֶן דְּמוּתוֹ,</p>
</blockquote>

<blockquote>
<p>וְזֶה הוּא בֶּן בְּנוֹ בֶּאְמֶת וְישֶׁר</p>
</blockquote>

<blockquote>
<p>וְאָח אִשְׁתּוֹ וְהִיא גַם הִיא אֲחוֹתוֹ,</p>
</blockquote>

<blockquote>
<p>וּבֶן הַבֵּן עֲלֵי הָאָח מְכֻבָּד</p>
</blockquote>

<blockquote>
<p>וְלוֹ מִשְׁפַּט יְרֻשָּׁה מִהְיוֹתוֹ.</p>
</blockquote>

<blockquote>
<p>וְעֵת גָּוַע אֲבִי הָאָב וְנֶאְסַף,</p>
</blockquote>

<blockquote>
<p>לְאִשְׁתּוֹ יַחֲלֹק נַחְלָה כְּדָתוֹ,</p>
</blockquote>

<blockquote>
<p>וְיִירַשׁ בֶּן בְּנוֹ הוֹנוֹ וְאוֹנוֹ</p>
</blockquote>

<blockquote>
<p>אֲשֶׁר נִשְׁאַר וְיִזְכֶּה לוֹ בְּמוֹתוֹ.</p>
</blockquote>

<blockquote>
<p>וְהִנֵּה סוֹד שְׁאֵלָתָךְ מְבֹאָר,</p>
</blockquote>

<blockquote>
<p>וְיִמְעַט לִהְיוֹת נַפְשָׁךְ פְּדוּתוֹ.</p>
</blockquote>

<blockquote>
<p>וְכַאֲשֶׁר רָאָה הַתְּשׁוּבָה. וְיָדַע כִּי הִיא טוֹבָה. וְלָאֱמֶת
קְרוֹבָה. אָמַר לִי: יָפֶה דַנְתָּ אֲבָל הִנֵּה הַלַּיִל לְפָנֶיךָ.
שִׂים לִנְוָתְךָ מְגַמַּת פָּנֶיךָ. אָמַרְתִּי: אֲנִי נָכְרִי בְּאֶרֶץ
נָכְרִיָּה נִבְדָּל בָּדוּל אַף כִּי עַתָּה שָׁחֲרוּ כַנְפֵי הַלַּיְלָה
. וְדִמְעַת הַגֶּשֶׁם נוֹזְלָה. וַיֹּאמֶר לִי: לֵךְ מֵעָלַי. כִּי לֹא
תָלִין בִּצְלָלַי. אָמַרְתִּי: לָמָּה זֶה וְאֵין בְּבֵיתְךָ אִישׁ
וְקוֹל אָדָם? אָמַר אֵלַי: כִּי שַׂמְתִּי לִבִּי לַאֲכִילָתְךָ הַגַּסָּה
. בְּתִתְּךָ כָּל הַנִּמְצָא לִמְשִׁסָּה. וַתְּלַקֵּט אֶת כָּל אֲשֶׁר
מָצָאתָ בַּיָּדַיִם וּבַשְּׂפָתַיִם. כְּמוֹ הָאַרְבֶּה בִּגְבוּל
מִצְרַיִם. וָאֵרֶא כִּי אֵינְךָ חוֹשֵׁב לְאַחֲרִיתְךָ. וְלֹא תִזָּהֵר
מֵאֲשֶׁר יַזִּיק לְךָ אוֹ יוֹעִיל לְמַחֲלָתְךָ. וְכָל מִי יְמַלֵּא
בִטְנוֹ כַּאֲשֶׁר מִלֵּאתָ. וְיַעֲשֶׂה כַּאֲשֶׁר עָשִׂיתָ. לֹא
יִמָּלֵט מֵחֳלִי מֵעַיִם כָּבֵד. אוֹ שִׁלְשׁוּל מְאַבֵּד. וְעַתָּה
אַשְׁבִּיעֲךָ בְּמֵמִית וּמְחַיֶּה. כִּי הַלַּיְלָה הַזֶּה בְּבֵיתִי
לֹא תִהְיֶה. וְכַאֲשֶׁר שָׁמַעְתִּי לִשְׁבוּעָתוֹ. וְנִסִּיתִי
דַעְתּוֹ. יָצָאתִי בְעַל כָּרְחִי שֶׁלֹּא בְטוֹבָתִי. וְנַסְתִּי
בְּעֶצֶם אַנְחָתִי. וְהַגְּשָׁמִים יִשְׁטְפוּנִי. וִידֵי הָאֲפֵלָה
יֶהְדְּפוּנִי. וְהַכְּלָבִים יִגְּפוּנִי. עַד אֲשֶׁר הֱבִיאוּנִי
אֲלֵיכֶם יְדֵי הַסִּבָּה. הַמְסֻבֶּבֶת בִּמְסִבָּה. וַאֲנִי מוֹדֶה
יְמֵי הַפְּרִידָה. אֲשֶׁר הֱבִיאוּנִי לְחֶבְרָתְךָ הַחֲמוּדָה. וָאֹמַר
לוֹ: מַה נָּעֲמָה חֶבְרָתְךָ לְלִבִּי. וְנָזְלָה כְּעָב טַל עַל חֹם
קִרְבִּי! וַיַּתְחֵל לְסַפֵּר קוֹרוֹתָיו. וּלְעָרֵב חִידוֹתָיו
בְּתוֹכְחוֹתָיו. עַד אֲשֶׁר גִּלָּה הַשַּׁחַר מַסְוֵה פָנָיו.
וְנִשְׁמַע קוֹל הַקּוֹרֵא לַתְּפִלָּה בְּתַחֲנוּנָיו. וַיִּתְעַתֵּד
לְקוֹל הַקּוֹרֵא בְּנֶפֶשׁ נִמְשֶׁכֶת. וַיִּפֶן לְהִפָּרֵד מִמֶּנִּי
וְלָלֶכֶת. וָאַחֲזִיק בּוֹ בְּאַהֲבָה. וָאֹמַר לוֹ: חֹק הָאוֹרֵחַ
הַבָּא. לָשׂוּם שְׁלשֶׁת יָמִים הַיְשִׁיבָה. וַיְמָאֵן רַק לָלֶכֶת
לְדַרְכּוֹ. וְלַעֲזֹב כַּכְּפִיר סֻכּוֹ. וַיַּעַן וַיֹּאמֶר בְּעֵת
מַהֲלָכוֹ:</p>
</blockquote>

<blockquote>
<p>יְדִידָךְ אִם תְּבַקֵּר יוֹם בְּחֹדֶשׁ</p>
</blockquote>

<blockquote>
<p>תְּהִי נִכְבָּד וְתֵחָשֵׁב כְּנַפְשׁוֹ –</p>
</blockquote>

<blockquote>
<p>וְסַהַר לֹא יְגַלֶּה כָּל מְאוֹרוֹ</p>
</blockquote>

<blockquote>
<p>בְּלֵיל תֻּמּוֹ לְבַד פַּעַם בְּחָדְשׁוֹ.</p>
</blockquote>

<h2 id="הַמַּחְבֶּרֶתהַשֵּׁשעֶשְׂרֵה:וְהִיאמַחְבֶּרֶתהָאוֹתִיּוֹתהַמִּתְהַפְּכוֹת">הַמַּחְבֶּרֶת הַשֵּׁש עֶשְׂרֵה: וְהִיא מַחְבֶּרֶת הָאוֹתִיּוֹת הַמִּתְהַפְּכוֹת</h2>

<blockquote>
<p>נְאֻם הַגֶּבֶר אִיתִיאֵל: הִתְפַּלַּלְתִּי מִנְחָה וְעַרְבִית
הָרְאוּיוֹת. בְּאַחַת בָּתֵּי הַכְּנֵסִיּוֹת. וְכַאֲשֶׁר הִשְׁלַמְתִּי
הַמִּצְוָה כְּפִי הַשָּׂגָתִי. וְיָצָאתִי יְדֵי חוֹבָתִי. רָאִיתִי
בְּבֵית הַמִּדְרָשׁ חֶבְרַת כֹּהֲנִים. וַעֲצֶרֶת נְבוֹנִים. וְהֵם
יִשְׁאֲבוּ יֵין הַמְּלִיצוֹת בְּכוֹסוֹת הַהֶגְיוֹנִים. וְכֵלִים
מִכֵּלִים שׁוֹנִים. וְכֻלָּם קוֹדְחֵי אֵשׁ הַנִּסָּיוֹן. וּמְאַזְּרֵי
זִיקוֹת הַהִגָּיוֹן. וְאֶתְאַב קִרְבָתָם לְלַקֵּט מֵהֶם מַאֲמָר נֶחְמָד
. אוֹ מוּסָר נִכְבָּד. וָאָרוּץ אֲלֵיהֶם. לְהִתְאַבֵּק בְּשַׁעֲלֵיהֶם
. וְאָמַרְתִּי לָהֶם: הֲיִמְצָא חֵן בְּעֵינֵיכֶם אִישׁ נִכְסָף לֶאֱרוֹת
פְּרִי נְגִידִים. לֹא פְרִי מְגָדִים. וְתַאֲוָתוֹ מֶתֶק הָאֲמָרִים.
לֹא מֶתֶק הַתְּמָרִים? וַיָּקוּמוּ לְפָנַי. וַיֹּאמְרוּ: שֵׁב, בְּרוּךְ
יְיָ! וְלֹא הִתְמַהְמַהְתִּי כִּי אִם כַּעֲבֹר בָּרָק שׁוֹאֵף. אוֹ
כְרוּץ צִפּוֹר מְעוֹפֵף. וְהִנֵּה בָא עָלֵינוּ יְלִיד אֳרָחוֹת.
וּבְיָדוֹ אַמְתָּחוֹת. וַיִּשְׁאַל לִשְׁלוֹמֵנוּ רִאשׁוֹנָה.
וְהִשְׁתַּחֲוָה בָאַחֲרוֹנָה. וַיֹּאמַר: אַנְשֵׁי לֵבָב. וּבַעֲלֵי
שֵׂכֶל בְּאָרְחוֹת הַמְּלִיצָה סָבָב. דְּעוּ כִּי קִרְבַת אֱלֹהִים
הַטּוֹבָה. לְרַפֹּאת נֶפֶשׁ עֲצוּבָה. וְהַצָּלַת הַנְּפָשׁוֹת.
וְחִלּוּץ הַלְּבָבוֹת הָאֲנוּשׁוֹת. וְחַי הָאֵל אֲשֶׁר הֱבִיאַנִי
בְּצֵל קוֹרַתְכֶם. וְהוֹרַנִי לַחֲסוֹת בְּצֵל סִתְרַתְכֶם וְאֶבְרַתְכֶם
. וּלְהוֹחִיל עֶזְרַתְכֶם. כִּי אֲנִי טָרוּד מִנְּוֵה חֶפְצִי.
וְשָׁלוּחַ לִילָדִים רְעֵבִים עֲזַבְתִּים בִּמְעוֹן רִבְצִי. וְעַתָּה
הֲיֵשׁ בַּחֲבוּרָה מִי יִהְיֶה לוֹ יִתְרוֹן. לְהַעֲבִיר אֶת רָעַת
הַחֶסְרוֹן. וּלְהָסִיר מִלְּבָבִי שִׁבָּרוֹן וּמִשְׁנֵה שִׁבָּרוֹן?
וַיֹּאמְרוּ לוֹ: אַחַר הָאֲכִילָה נִמְצֵאתָ. וּבְסוֹף הַמָּזוֹן
נִקְרֵאתָ. וְאֵין שָׁם כִּי אִם הַנִּשְׁאָר מִן הַמַּאֲכָל וְהַטִּבְחָה
. וְהַנּוֹתֶרֶת מִן הַמִּנְחָה. וְאִם תִּסְתַּפֵּק בּוֹ יִהְיֶה לְךָ
לַאֲרֻחָה. וַיֹּאמֶר אֵלֵינוּ: דְּעוּ כִּי אֲחִי הַיְגוֹנוֹת. וְכָל
אֲשֶׁר יֶחְסַר לוֹ מְזוֹנוֹת. מִסְתַּפֵּק בְּפִתּוֹת הַשֻּׁלְחָנוֹת.
וְדַי לוֹ לֶאֱכֹל שְׁאֵרִית הַקְּעָרוֹת הַמְּשׁוּחוֹת. וְלִמְחוֹת
הַצַּלָּחוֹת. וַיְצַוֶּה כָל אֶחָד מִמֶּנּוּ לְעַבְדּוֹ. לָתֵת לוֹ מִן
הַנִּמְצָא בְיָדוֹ. וַיִּיטְבוּ דְבָרֵינוּ בְּעֵינָיו. וַיֵּשֶׁב
וְעֵינוֹ תְלוּיָה לַאֲשֶׁר יוּשַׂם לְפָנָיו. וַנָּשָׁב אֲנַחְנוּ
לְקַדְמוּתֵנוּ. וּלְעוֹרֵר חֲנִיתוֹת מְלִיצוֹתֵינוּ. וּלְהָקִיר
מְקוֹרֵי לִקְחֵי שְׂפָתֵינוּ. עַד אֲשֶׁר שׁוֹטַטְנוּ בְּחוּצוֹת
הָעֵצוֹת הָעֲרוּכוֹת. וְחָשַׁבְנוּ לְחַבֵּר מְלִיצוֹת מִתְהַפְּכוֹת.
לִהְיוֹת לִפְאֵר וְלִצְבִי. כְּגוֹן הָאוֹמֵר &#8220;יָבִין נִיבִי&#8221;. אֲשֶׁר
אִם תַּהֲפֹךְ הָאוֹתִיּוֹת. תִּמְצָאֵם עַל יְסוֹדָם בְּנוּיוֹת.
וַנַּזְעִיק חֲלוּצֵי הַלְּבָבוֹת. וַחֲמוּשֵׁי הַמַּחֲשָׁבוֹת.
וְרָצִינוּ לִהְיוֹת הַמַּתְחִיל מִמֶּנּוּ. עוֹשֶׂה שְׁלשָׁה חֲרוּזוֹת
וְדַרְכּוֹ יוֹרֵנוּ. וְאַחֲרֵי כֵן יוֹסִיף הָעוֹמֵד לִימִינוֹ.
שְׁלשָׁה אֲחֵרִים עַל מְלִיצַת הֶגְיוֹנוֹ. וְהָעוֹמֵד מִשְּׂמׂאלוֹ
בִּשְׁלשָׁה אֲחֵרִים יְגַלֶּה יִתְרוֹנוֹ. וְיִהְיֶה אַחֲרוֹנוֹ.
אָמַר הַמַּגִּיד: וְהָיְתָה חֶבְרָתֵנוּ חִבּוּר נֶחְמָד. וּמִסְפָּרֵנוּ
כְּמִסְפַּר אֶצְבְּעוֹת הַיָּד. וַיַּתְחִיל הָעוֹמֵד לִימִינִי. אֲשֶׁר הָיָה הַשָּׂטָן לְשִׂטְנִי. וַיֹּאמַר:</p>
</blockquote>

<blockquote>
<p>בְּחַר בְּלֵב רָחָב.</p>
</blockquote>

<blockquote>
<p>וַיַּעַן אַחֵר וַיֹּאמַר:</p>
</blockquote>

<blockquote>
<p>חוֹן לַדַּל נוֹחַ.</p>
</blockquote>

<blockquote>
<p>וַיֹּאמֶר הָאַחֵר:</p>
</blockquote>

<blockquote>
<p>חֲבשׁ לַכֹּל שֶׁבַח.</p>
</blockquote>

<blockquote>
<p>וַיַּעַן הָרְבִיעִי וַיֹּאמַר:</p>
</blockquote>

<blockquote>
<p>רָצוֹן, הֱיֵה נוֹצֵר!</p>
</blockquote>

<blockquote>
<p>וְכַאֲשֶׁר נָגַע תּוֹרִי. נִגְלָה מִסְתּוֹרִי. וָאִיגַע. אוּלַי
לְסוֹף אֶגַּע. וְרַעְיוֹנִי יְקַבֵּץ צְבָאָיו. וִיחַזֵּק נְכָאָיו.
פַּעַם יָרוּץ וּפַעַם יִכָּשֵׁל. וְעֵת יִתְאַמֵּץ וְעֵת יֵחָשֵׁל.
וָאַבִּיט לִימִינִי. וְאֵין עוֹנִי. וְלִשְׂמֹאל. וְאֵין מִי יַחְמֹל.
עַד נֶחֱלַשׁ גְּדוּדִי. וְנוֹדַע לַכֹּל קֹצֶר יָדִי. וָאֹמַר לְרֵעַי:
אִלּוּ הָיָה עִמָּנוּ חֶבֶר הַקֵּינִי הוּא הָיָה רוֹפֵא הַמָּזוֹר.
וּמֵעִיר לַעֲזֹר. אָמְרוּ: לוּ שָׁאַלְתָּ זֹאת הַשְּׁאֵלָה לְדַרְדַּע.
נִבְעַר בָּהּ וְלֹא יָדַע. וְהֵימָן וְכַלְכֹּל. לַעֲנוֹת לֹא יָכוֹל.
וְהָיִינוּ כֻלָּנוּ מְאִיצִים לִפְתֹּחַ פְּתָחָיו. וְלִשְׁבֹּר
בְּרִיחָיו. וְהָאוֹרֵחַ הַבָּא. בְּיַרְכְּתֵי הַבַּיִת נֶחְבָּא.
וְהוּא יַבִּיט אֵלֵינוּ. וְיִלְעַג עָלֵינוּ. וּבְכָל זֹאת הוּא
מְמַלֵּא חֲרוּזָיו וְסוֹדוֹ מִמֶּנּוּ נֶעְלָם וּמְכֻסֶּה. וַאֲנַחְנוּ
לֹא נֵדַע מַה נַּעֲשֶׂה. וְכַאֲשֶׁר נִגְלָה לוֹ קֹצֶר יְמִינֵנוּ.
וְעֹצֶר לְשׁוֹנֵנוּ. וְיִבּוּשׁ מְקוֹרֵנוּ. וְדִעוּךְ מְאוֹרֵנוּ.
אָמַר: אֲלֵיכֶם, אִישִׁים, אֶקְרָא. דְּעוּ כִּי יִיגַע יְגִיעָה מָרָה.
כָּל הָרוֹצֶה לְהַזְרִיעַ עֲקָרָה. וּלְהִתְרַפֹּאת בְּנֶפֶשׁ חוֹלָה
וְרוּחַ נִשְׁבָּרָה. וּדְעוּ כִּי יֵשׁ מַעֲלוֹת לִנְגִידֵי הָאוֹמֵר:
וְכִי גָבֹהַּ מֵעַל כָּל גָּבֹהַּ שׁוֹמֵר. וַיַּעַן וַיֹּאמֶר אֵלַי:
אֲנִי הַיּוֹם אֲמַלֵּא מְקוֹמֶךָ. וְאַשְׁקִיט שְׁאוֹן קָמֶיךָ. לָכֵן
אִם תִּרְצֶה לְחַבֵּר נִפְרְדֵי מִלִּים. בְּלִי שְׁקוּלִים. אֱמֹר
כֵּן:
הַנִּיב שֹׁרֶשׁ בִּינָה.
וְאִם תִּרְצֶה לִהְיוֹת מִלֶּיךָ שְׁקוּלִים. בְּמֹאזְנֵי הַשִּׁירִים
הַכְּלוּלִים. אֱמֹר כֵּן בְּעִנְיַן הָאַהֲבָה:</p>
</blockquote>

<blockquote>
<p>אֶשָּׂא בַלֵּב כִּי־דוֹדַיִךְ,</p>
</blockquote>

<blockquote>
<p>אֵצֵא מֵחֹם כִּידוֹדַיִךְ.</p>
</blockquote>

<blockquote>
<p>וְאִם תִּרְצֶה בְּעִנְיַן מוּסָר אֱמֹר כֵּן:</p>
</blockquote>

<blockquote>
<p>אֵפֶר נוּגֵי יָגוֹן רַפֵּא,</p>
</blockquote>

<blockquote>
<p>הָפֵר עֶצֶב, בֶּצַע רַפֵּה.</p>
</blockquote>

<blockquote>
<p>אֲחֵרִים:</p>
</blockquote>

<blockquote>
<p>לָכֶם חֹק וַעֲדִי לֶשֶׁם</p>
</blockquote>

<blockquote>
<p>מְשָׁלִי, דַּע וְקַח מִכֹּל.</p>
</blockquote>

<blockquote>
<p>אֲחֵרִים:</p>
</blockquote>

<blockquote>
<p>לְכֶסֶל שַׁו רְצוֹן יוֹצֵר,</p>
</blockquote>

<blockquote>
<p>רְצוּי נוֹצָר, וְשַׁל סֶכֶל.</p>
</blockquote>

<blockquote>
<p>וְכַאֲשֶׁר הִבְהִילָנוּ בְּנִפְלְאוֹתָיו. וְלִבְּבָנוּ בְּאוֹתוֹתָיו.
הִלַּלְנוּהוּ עַד כִּסָּה פָנָיו עַנְוָתוֹ. וַעֲזַרְנוּהוּ עַד שָׂבְעָה
תַּאֲוָתוֹ. וַיָּקָם וַיְשַׁנֵּס מָתְנָיו לָצֵאת מִן הַמַּעֲרֶכֶת.
וְלָקַח אַמְתַּחְתּוֹ לָלֶכֶת. וַיֵּלֶךְ כְּאֶזְרָח רַעֲנָן מִתְעָרֶה.
וּבְקוֹל רָם קוֹרֵא:</p>
</blockquote>

<blockquote>
<p>מַה יָּקְרוּ יַלְדֵי יְקָר,</p>
</blockquote>

<blockquote>
<p>מִכָּל בְּנֵי אִישׁ נָעֲמוּ!</p>
</blockquote>

<blockquote>
<p>גָּבְרוּ בְנִדְבָתָם עֲלֵי</p>
</blockquote>

<blockquote>
<p>כָל אִישׁ וּבַבִּין עָצְמוּ.</p>
</blockquote>

<blockquote>
<p>נִסָּה לְבָבִי סוֹד מְלִי־</p>
</blockquote>

<blockquote>
<p>צָתָם בְּשִׁירִים רָקְמוּ,</p>
</blockquote>

<blockquote>
<p>וַיִּסְכְּלוּ נֶגֶד תְּעוּ־</p>
</blockquote>

<blockquote>
<p>דָתָם חֲכָמִים חָכְמוּ.</p>
</blockquote>

<blockquote>
<p>וּבְעֵת קְרָאתִים חָמְלוּ</p>
</blockquote>

<blockquote>
<p>עָלַי וְאוֹתִי נִחֲמוּ,</p>
</blockquote>

<blockquote>
<p>וַיְמַלְּאוּ יָדִי בְּכָל</p>
</blockquote>

<blockquote>
<p>טוֹבָה וְעָלַי רִחֲמוּ.</p>
</blockquote>

<blockquote>
<p>אִם הַנְּדִיבִים טַל הֲלֹא</p>
</blockquote>

<blockquote>
<p>הֵמָּה עֲנָנִים זֹרְמוּ.</p>
</blockquote>

<blockquote>
<p>וַיִּרְחַק כִּמְטַחֲוֵי קֶשֶׁת. וְשָׁב מְהֵרָה כְּצִפּוֹר יִמָּלֵט
מֵרֶשֶׁת. וַיֹּאמַר: אַחַי גְּבִירַי. אֲצִילַי וְיַקִּירַי. אֲשֶׁר
נִיבְכֶם נוֹתֵן כֹּחַ לַאֲסִירֵי אוֹן. וְטוּבְכֶם יָפִיק נוֹחַ
לַחֲסֵרֵי הוֹן. דְּעוּ כִּי בֶן לַיִל פָּרַשׂ צִלּוֹ מִפֹּה וּמִפֹּה.
וְחָשַׁךְ הָאוֹר בַּעֲרִיפוֹ. וְהַדֶּרֶךְ שָׂם עַל פָּנָיו צְעִיפוֹ.
וּבֵינִי וּבֵין מְעוֹנִי מְסִלָּה דְחוּקָה. וְדֶרֶךְ רְחוֹקָה.
וְאִלּוּ תִתְּנוּ לִי נֵר יוֹרֵנִי הַנְּתִיבָה. וְיַצִּילֵנִי פֶּן
אֶכָּשֵׁל בְּדֶרֶךְ עֲקֻבָּה. תַּשְׁלִימוּ הַטּוֹבָה. וְכַאֲשֶׁר
הוּבָא הַנִּדְרָשׁ. אֲשֶׁר בּוֹ הָאֹפֶל מִן גֵּו יְגֹרָשׁ. פָּקַח
הָאוֹר הוֹד עֵינִי. וְהֶרְאַנִי פְנֵי חֲבֵרֵנוּ חֶבֶר הַקֵּינִי.
וָאֹמַר לַחֲבֵרַי: זֶה הָאִישׁ אֲשֶׁר הִתְאַוֵּיתִי וְקִוִּיתִי.
וּמַהֲלָלוֹ לִפְנֵיכֶם שִׁוִּיתִי וְחִוִּיתִי. זֶה הָאִישׁ מַרְגִּיז
אֶרֶץ הַמְּלִיצוֹת. וּמַרְעִישׁ מַמְלְכוֹת הַשֵּׂכֶל וְהַמּוֹעֵצוֹת.
וּכְשָׁמְעָם דְּבָרַי הֵסֵבּוּ כֻלָּם אֵלָיו הָעֵינַיִם. וּנְשָׂאוּהוּ
עַל כַּפַּיִם וּכְתֵפַיִם. וְקָרְאוּ שֵׁם מַחֲנֵהוּ מַחֲנַיִם.
וְשָׁאֲלוּ מִמֶּנּוּ לַעֲמֹד עִמָּם עַד עֲלוֹת הַשַּׁחַר. וְאָז
לִמְקוֹמוֹ יִסְחַר. וְלֹא יְאַחַר. אָמַר לָהֶם: דְּעוּ כִּי אַהֲבָתִי
קְשׁוּרָה בְּאַהֲבַתְכֶם. וּשְׁאֵלָתִי לְמַלֹּאת שְׁאֵלַתְכֶם. אֲבָל
בָּאתִי אֲלֵיכֶם וְעָזַבְתִּי עוֹלָלַי מִתְעַטְּפִים בְּרָעָב.
וְעֵינֵיהֶם לְעֵין הָאָב תִּתְאַב. וְתִדְאַב. וְאִם אֲבוֹשֵׁש מֵהֶם.
יִתְחַלְחֲלוּ רַעְיוֹנֵיהֶם. וְלֹא תֶעֱרַב שֵׁנָה לְעֵינֵיהֶם.
וְעַתָּה הַרְפּוּ מִמֶּנִּי וְאֵלֶךְ לְהַשְׂבִּיעַ רְעָבָם. וּלְהָסִיר
כְּאֵבָם. וְאָשׁוּב אֲלֵיכֶם. לַעֲמֹד עַד אוֹר הַבֹּקֶר עִמָּכֶם. אָז
קָרָאנוּ לְאֶחָד מֵהַנְּעָרִים לָלֶכֶת עִמּוֹ וְדַרְכּוֹ יוֹרֶנּוּ.
לְמַעַן יָשׁוּב מְהֵרָה אֵלֵינוּ. וַיֵּלֶךְ הָעֶבֶד עִמּוֹ. וְהוֹלִיךְ
שַׂקּוֹ עַל שִׁכְמוֹ. וַיְבוֹשֵׁשׁ מִמֶּנּוּ אַחֲרֵי לֶכְתּוֹ.
וְכַאֲשֶׁר הוֹחַלְנוּ עַד בּוֹשׁ וְהִנֵּה הַנַּעַר בָּא וְאֵין אִישׁ
אִתּוֹ. וַנֹּאמֶר לוֹ: מַה יָּדַעְתָּ בְּלֶכְתְּךָ. וּמַדּוּעַ אַתָּה
לְבַדְּךָ. וְאֵין אִישׁ אִתְּךָ? אָמַר: הוֹלִיכַנִי אֳרָחוֹת לֹא
סְלוּלוֹת. וַיַּתְעֵנִי בִּמְסִלּוֹת. עַד אֲשֶׁר נָגַעְנוּ לְבַיִת
חָרֵב. שָׁחוֹר כָּעוֹרֵב. וַיֹּאמַר: זֶה הוּא נְוֵה מְנוּחַי. וְקַן
אֶפְרוֹחַי. וַיִּפְתַּח דַּלְתּוֹ. וְלָקַח מִמֶּנִּי אַמְתַּחְתּוֹ.
וַיֹּאמֶר לִי: הֱטִיבוֹתָ אֲשֶׁר עֲזַרְתַּנִי. וְלֹא עֲזַבְתַּנִי.
וַאֲנִי אֶתֵּן לְךָ שָׂכָר חֵלֶף עֲבוֹדָתְךָ אֲשֶׁר עֲבַדְתַּנִי.
וְהִנֵּה לְךָ עֵצָה מִמִּבְחַר הָעֵצוֹת. וּמִמַּחְמַדֵּי הַמְּלִיצוֹת.
וַיֹּאמַר:</p>
</blockquote>

<blockquote>
<p>עֵת תֶּאֱרֶה יָדָךְ פְּרִי גִנָּה</p>
</blockquote>

<blockquote>
<p>אַל תּוֹסְף יָד לִשְׁנוֹת עֲדֵי שָׁנָה.</p>
</blockquote>

<blockquote>
<p>וּבְעֵת אֲשֶׁר מַחְנֶה כְּבָר נִזְרַע</p>
</blockquote>

<blockquote>
<p>לַקֵּט אֲשֶׁר תִּמְצָא וְחוּשָׁה נָא</p>
</blockquote>

<blockquote>
<p>וּבְרַח לְךָ מַהֵר בְּטֶרֶם תִּ־</p>
</blockquote>

<blockquote>
<p>לָּכֵד בְּפַח צַיָּד כְּמוֹ יוֹנָה.</p>
</blockquote>

<blockquote>
<p>וּבְשׁוּטְךָ בַּיָּם שְׂחֵה אֶל חוֹף</p>
</blockquote>

<blockquote>
<p>הַיָּם וְאָז תֶּעְרַב לְךָ שֵׁנָה.</p>
</blockquote>

<blockquote>
<p>וּשְׁמֹר נְוַת שִׁבְתָּךְ לְבַל תַּטְרַח</p>
</blockquote>

<blockquote>
<p>עַל רֵעֲךָ פֶּן אוֹתְךָ יִשְׂנָא.</p>
</blockquote>

<blockquote>
<p>וַיֹּאמֶר לִי: צָפְנֵם בְּרַעְיוֹנֶיךָ. וְשִׂימֵם לְנֶגֶד עֵינֶיךָ.
וְלֵךְ לַחֲבֵרֶיךָ. וּבְהַגִּיעֲךָ אֲלֵיהֶם. תִּפְרֹשׂ סֻכַּת
שְׁלוֹמִי עֲלֵיהֶם. וְתֹאמַר לָהֶם. כִּי כָל הַמֵּנִיד שְׁנָתוֹ
בְּדַבְּרוֹ תַעְתוּעִים נִקְרָא חֲסַר דַּעַת. וּבַעַל נֶפֶשׁ
מִשְׁתַּגַּעַת. וּמַדּוּעַ אֲעַנֶּה נַפְשִׁי. לְהָבִיא כְאֵב אֶל
רֹאשִׁי?
אָמַר הַמַּגִּיד: וְכַאֲשֶׁר הֶעֱמִידַתְנוּ מְזִמָּתוֹ. עַל מִרְמָתוֹ
וְעָרְמָתוֹ. כָּעַסְנוּ וְדָאַגְנוּ עַל אֲשֶׁר שִׁלַּחְנוּהוּ.
וְלָלֶכֶת הִנַּחְנוּהוּ. וְנִפְרַדְנוּ רֵקִים מִן הַקֶּרֶן וְהַשֶּׁבַח
. וַיַּחֲזֹר כָּל אֶחָד מִמֶּנּוּ בִּסְחוֹרָה בְּלִי רֶוַח.</p>
</blockquote>

<blockquote>
<p>סליק</p>
</blockquote>

<h2 id="הַמַּחְבֶּרֶתהַשְּׁבַעעֶשְׂרֵה:וְהִיאמַחְבֶּרֶתהָאִגֶּרֶתהַנְּסוֹגָה.וְהִיאכְּבַשּׁוֹשַׁנִּיםסוּגָה">הַמַּחְבֶּרֶת הַשְּׁבַע עֶשְׂרֵה: וְהִיא מַחְבֶּרֶת הָאִגֶּרֶת הַנְּסוֹגָה. וְהִיא כְּבַשּׁוֹשַׁנִּים סוּגָה</h2>

<blockquote>
<p>נְאֻם הַגֶּבֶר אִיתִיאֵל: רָאִיתִי בְּאַרְצוֹת הֲלִיכוֹתַי.
וּבְעִנְיָנֵי תַהְפּוּכוֹתַי. בַּחוּרִים אוֹר הַחָכְמָה מֵהֶם יַבְקִיעַ
. וְיַזְהִירוּ כְּזֹהַר הָרָקִיעַ. יָדָם בַּמִּלְחָמָה. רָמָה.
וּבַמַּעֲרֶכֶת. כְּלַהַט הַחֶרֶב הַמִּתְהַפֶּכֶת. וִיסִבּוּהוּ
כִּשְׂרָפִים וְאוֹפַנִּים וּמַלְאֲכֵי אֱלֹהִים. גָּבֹהַּ שׁוֹמֵר
וַעֲלֵיהֶם גְּבֹהִים. וַיְעִירֵנִי לְאַוָּתָם. חֵשֶׁק חֲמוּדוֹתָם.
וְאַהֲבַת שְׁמֹעַ מְלִיצָתָם. וְכַאֲשֶׁר דָּבַקְתִּי בְּצִבְאוֹתָם.
וְנִקְשַׁרְתִּי בִּפְנִינֵי מִלּוּאוֹתָם. אָמְרוּ לִי: הַאַתָּה מִן
הַקְּרֵבִים לַמִּלְחָמָה וְתִרְצֶה לָבֹא עִם הַקְּרוּאִים. לִשְׁבֹּר
בְּתוֹךְ הַבָּאִים. וְלִשְׁאֹב מִמְּקוֹר הַחָכְמָה. בִּדְלִי
הַמְּזִמָּה? אָמַרְתִּי: אֲנִי מִן הַמַּבִּיטִים מֵרָחוֹק לַקְּרָב.
אֲבָל לֹא אֶקְרָב. וַיַּנִּיחוּ לִשְׁאֹל מִמֶּנִּי סוֹדוֹתָם. וְשָׁבוּ
לְמִלְחֲמוֹתָם. וְהָיָה בְּתוֹךְ חֶבְרָתָם. וּבְרֹאשׁ יְשִׁיבָתָם.
זָקֵן מְחָצוּהוּ הַיְגוֹנִים. וּלְחָצוּהוּ הַזְּמַנִּים. עַד אֲשֶׁר
דַּל בְּשָׂרוֹ וְדָמָה לְאֵפֶר. וְנִמְשַׁל מֵרֹב דַּלּוּתוֹ לְעֵט
סוֹפֵר. אֲבָל הָיָה מַרְאֵה פְלָאוֹת. בְּפָתְחוֹ פֶה בְּשִׁירִים
וּבְדִבְרֵי נְבוּאוֹת. וְיַחְפִּיר אָגוּר. בְּעֵת יְצַפְצֵף כֶּעָגוּר
. וָאֶתְמַהּ לְרֹב חָכְמָתוֹ אֲשֶׁר נָתְנָה לוֹ גְבוּרָה. עַל כָּל
בְּנֵי הַחֲבוּרָה. וְלֹא שָׁקַט לִפְתֹּחַ כָּל סָתוּם. וּלְהַתִּיר
כָּל חָתוּם. עַד אֲשֶׁר נָבְקוּ חַדְרֵי הַלְּבָבוֹת. וְשָׁאוּ
הַמַּחֲשָׁבוֹת. מִן הַשְּׁאֵלוֹת וְהַתְּשׁוּבוֹת. וְכַאֲשֶׁר רָאָה
קֹצֶר יַד חֲבוּרָתוֹ. וְהוּא כְּצֵאת הַשֶּׁמֶשׁ בִּגְבוּרָתוֹ. הֵקִיר
מְקוֹרָיו. וּפָתַח שְׁעָרָיו. וְאָמַר: הֲיֵשׁ בָּכֶם מְחַבֵּר אִגֶּרֶת
מְסֻגֶּרֶת. אוֹזֶרֶת וְחוֹגֶרֶת. מְרוֹמֶיהָ הֵם הֲדֹמֶיהָ.
וּגְשָׁמֶיהָ תְּלָמֶיהָ. וּמִזְרָחָהּ. מַעֲרָבָהּ. הִיא עַל שְׁנֵי
מְנוֹרִים אֲרוּגָה. וּבַהֲלִיכָתָהּ נְסוֹגָה. וְנִגְלֵית בִּשְׁתֵּי
מַרְאוֹת. וְתִתְפַּלֵּל לִשְׁתֵּי פֵאוֹת. וּבִשְׁנֵי פָנִים תִּגָּלֶה
לְעֵד וּלְאוֹת. אִם מִפְּאַת מִזְרָחָהּ תִּזְרַח. אֵשׁ הַחֵשֶׁק
תִּקְדַּח. וְאִם תַּעֲלֶה מִמַּעֲרָבָהּ. תּוֹצִיא חֵיל מְלִיצוֹת
מִמַּאֲרָבָהּ.
אָמַר הַמַּגִּיד: וְכִשְׁמֹעַ הָעָם דְּבָרָיו דָּבַק לְשׁוֹן כָּל אִיש
לְחִכּוֹ. וְתָמְהוּ לְתֹקֶף גְּבוּרָתוֹ וְחִין עֶרְכּוֹ. וְלֹא קָרַץ
אִישׁ מֵהֶם בְּעֵינוֹ. וְלֹא חָרַץ לְשׁוֹנוֹ. וְכַאֲשֶׁר רָאָה אוֹתָם
כַּבְּהֵמוֹת אִלְּמִים. וְחֵרְשִׁים וּמַחֲרִישִׁים כַּצְּלָמִים. אָמַר
לָהֶם: אֶתֵּן לָכֶם זְמָן אָרֹךְ. וַאֲנִי אָשִׂים חֵיל מְלִיצָתִי
לִפְנֵיכֶם עָרוּךְ. הֵיטִיבוּ שְׂכָרִי וְאִם תִּתְנַדְּבוּ אֲהַלֵּל.
וְאִם מִנְּתֹן תִּתְעַכְּבוּ כְּבוֹדְכֶם אֲחַלֵּל. אָמְרוּ לוֹ: חַי
יְיָ אִם יֵשׁ לָנוּ כֹּחַ לִשְׂחוֹת בַּיָּם הַגָּדוֹל הַזֶּה. וְלָדַעַת
אֵי זֶה יִכְשַׁר הֲזֶה אוֹ זֶה. וְעַתָּה הָנַח לְבָבֵנוּ
מֵאַנְחוֹתֵינוּ. וְתִנְעַם בַּאֲרֻחָתֵנוּ וּמִנְחָתֵנוּ. וְנִבַּט
לָאָרֶץ כְּפִי שָׁעָה וַיֹּאמַר: כִּתְבוּ לָכֶם דְּבָרַי. וְשִׁמְעוּ
מַאֲמָרַי:
הָאַהֲבָה. גְּמוּל הַנְּדָבָה. וּמַתְּנַת הַחֶסֶד. כְּפִי הַמִּתְחַסֵּד.
וְאוֹצַר הַמְּהֻלָּל. צְפוּנֵי הַמַּהֲלָל. וְהַפְרוֹת הַשְּׁבָחָה.
קִנְיַן הַהַצְלָחָה. וְאוֹת הָאֱמוּנִים. סֵבֶר הַפָּנִים. וְנֹעַם
הַחֶבְרָה. גּוֹרֵם הָעֶזְרָה. וּמְצִיאַת הַהִגָּיוֹן. עֲדִי
הַלָּשׁוֹן. וּמְלִיצַת הַנִּיבוֹת. יִכְבֹּש הַמַּחֲשָׁבוֹת. וּפִי
הָאַהֲבוֹת. חֳלִי הַלְּבָבוֹת. וּמְאֹס הַדּוֹדִים. שִׁמְצַת
הַיְדִידִים. וְרֹב הַתַּאֲוָה. יָסִיר הָעֲנָוָה. וְכִבּוּשׁ
הַשִּׁמְצָה. בְּרֶסֶן הָעֵצָה. וּדְרֹש הַגִּדּוּפוֹת. יְעוֹרֵר
הַחֲרָפוֹת. וּנְטִירַת הַחוֹבִים. יַשְׁכִּיחַ הָאֲהָבִים. וְתֻמַּת
הַמּוּסָרִים. הַשְׁלָמַת הַנְּדָרִים. וּמַתְּנַת הַשּׁוֹאֲלִים.
הֲנָאַת הַמַּשְׁאִילִים. וְתֵת הַגְּמוּלָה. יַרְבֶּה הַכַּלְכָּלָה.
וְיִתְרוֹן הַמַּעֲלָה. יְרוֹמֵם הַתְּהִלָּה. וּכְבוֹד הַגְּדוֹלִים.
בְּמֵאוּס הַנְּבָלִים. וְאוֹת הַמְהֻלָּלִים. בִּרְבוֹת הַתַּגְמוּלִים.
וּמֹהַר הַתְּהִלּוֹת. הַשְׁלָמַת הַשְּׁאֵלוֹת. וְרֹב הַשִּׁגְיוֹנִים.
בְּהַעֲמִיק הָעִנְיָנִים. וַחֲקֹר הַנְּכֹחוֹת. יַחֲלִישׁ הַכֹּחוֹת.
וְחַלַּשׁ הַמּוּסָרִים. יִדְחֶה הַחֲבֵרִים. וְשִׁכְחַת הָאֱמוּנוֹת.
יַזְכִּיר הָעֲווֹנוֹת. וּמְחוֹת הָעֲלִילוֹת. יַרְבֶּה הַמַּעֲלוֹת.
וְגֹבַהּ הַשְּׂרָרוֹת. בְּאוֹצְרוֹת הַצָּרוֹת. וְרֹב הָעָרְמָה.
בְּהִדּוּר הַמְּזִמָּה. וְאֹמֶץ הַמַּעֲשִׂים. בְּחֹלֶשׁ הַכְּעָסִים.
וְכֹחַ הַמְּלִיצָה. בְּחִינַת הָעֵצָה. וּבְעִתּוֹת הַמְאֹרָעוֹת.
יִתְוַדְּעוּ הַדֵּעוֹת. וּבְחֶסְרוֹן הָאֹמֶץ. יֶחֱלַשׁ הַחֵפֶץ.
וּבְיִתְרַת הַנְּסִיכִים. יִתְבָּאֲרוּ הָעֲרָכִים. וּבְמִבְחַן
הָעִנְיָנִים. יִוָּדְעוּ הַיְגוֹנִים. וּבִסְבֹל הַמֵּצַר. פְּרִי
הַשָּׂכָר. וּזְכוּת הַמַּרְגֵּעָה. בְּאַהֲבַת הַיְגִיעָה. וְרֹב
הַחֲקִירָה. בְּעָצְמַת הַשְּׁמִירָה. וְתֻמַּת הָעֲבָדִים. אֵימַת
הַנִּכְבָּדִים. וּכְבוֹד הָעֲנָוָה. בְּמֶתֶק הָאַחֲוָה. וְנִסְיוֹן
הָעוֹזְרִים. בְּרֹב הַמְּצָרִים. וּמִעוּט הָאוֹיְבִים. בְּחֶבְרַת
הָאוֹהֲבִים. וּמִבְחַן הַמַשְׂכִּילִים. כְּנֶגֶד הַכְּסִילִים.
וַחֲקִירַת הָאַחֲרוֹנוֹת. יְיַשֵּׁר הַסַּכָּנוֹת. וְהַרְחָקַת
הַמִּכְשׁוֹלוֹת. יַרְבֶּה הַתְּהִלּוֹת. וְרֹעַ הַמַּרְדּוּת. הֵפֶךְ
הַצְּנִיעוּת. וְסוֹד הַחֲמוּדוֹת. בְּאַנְשֵׁי הַסּוֹדוֹת.
וַיֹּאמַר: הִנֵּה מָאתַיִם מִלִּים. נֶחְלָקִים עַל מוּסָרִים
וּמְשָׁלִים. וְכָל מִי יִקְרָאֵם עַל דֶּרֶךְ כְּתִיבָתָם. לֹא יִתְעֶה
בִנְתִיבָתָם. וְכָל הָרוֹצֶה לַהֲפֹךְ רֵאשִׁיתָם. וְיַתְחִיל
מֵאַחֲרִיתָם. יֹאמַר כֵּן:</p>
</blockquote>

<blockquote>
<p>הַסּוֹדוֹת בְּאַנְשֵׁי הַחֲמוּדוֹת&#8230;..</p>
</blockquote>

<blockquote>
<p>וְעַל זֶה הַדֶּרֶךְ יֵלֵךְ בְּהַטִּיפוֹ. עַד יַגִּיעַ לְסוֹפוֹ.</p>
</blockquote>

<blockquote>
<p>אָמַר הַמַּגִּיד: וְכַאֲשֶׁר הִבְהִילָנוּ בְּמַחְבַּרְתּוֹ הַנִּפְרֶדֶת
. וְאִגַּרְתּוֹ הַנִּכְבֶּדֶת. יָדַעְנוּ יִתְרוֹן הַמַּשְׂכִּילִים.
עַל הַכְּסִילִים. וְכִי הַיִּתְרוֹן בְּיַד הָאֵל יִמָּצֵא. וְיַחֲלֹק
אוֹתוֹ לְכָל מִי שֶׁיִּרְצֶה. אָז הֶחֱזִיק כָּל אֶחָד מִמֶּנּוּ
בְּשׁוּלָיו. וַיֶּאֱצַל מֵהוֹדוֹ וְהוֹנוֹ עָלָיו. וְלֹא רָצָה לְקַבֵּל
מִנְחַת יָדִי. וַיֹּאמַר: חָלִילָה לִי לְהַזִּיק תַּלְמִידִי.
אָמַרְתִּי לוֹ: הַאַתָּה חֶבֶר הַקֵּינִי בְּדַלּוּת גּוּפֶךָ.
וּפָנֶיךָ? אָמַר: אֲנִי הוּא בְּדַלּוּתִי וְעָנְיִי. וְיֹבֶשׁ גּוּפִי
וְחָלְיִי. וְאִבּוּד זִיו פָּנַי וְצִבְיִי. וָאַאֲשִׁימֵהוּ עַל אֲשֶׁר
לֹא שָׁקַט. וְלֹא נִמְנַע מֵהֲלֹךְ בָּאֲרָצוֹת נָע וָנָד. וַיַּבֵּט
לִי בִכְאֵבוֹ. וַיַּעַן בְּנִיבוֹ:</p>
</blockquote>

<blockquote>
<p>זְמָן יָזַם שְׁלֹף חַרְבּוֹ בְּאַפּוֹ,</p>
</blockquote>

<blockquote>
<p>וּבָנָיו לַעֲשׂוֹת חֶפְצוֹ עֲרָבִים;</p>
</blockquote>

<blockquote>
<p>וְגָזַל אֶת שְׁנַת עֵינַי וְהִכְאִיב,</p>
</blockquote>

<blockquote>
<p>וְשָׂם דִּמְעִי כְּנַחַל הָעֲרָבִים.</p>
</blockquote>

<blockquote>
<p>נְתָנַנִי הֲלֹךְ נוֹדֵד בְּכָל פֶּה,</p>
</blockquote>

<blockquote>
<p>אֲקַו שַׁחְרוֹ וְהוּא מַעְרִיב עֲרָבִים.</p>
</blockquote>

<blockquote>
<p>בְּכָל יוֹם אֶעֱלֶה עָלֹה וְיָרֹד,</p>
</blockquote>

<blockquote>
<p>וְצִירַי יִצְמְחוּ בוֹ כָּעֲרָבִים.</p>
</blockquote>

<blockquote>
<p>וּבְהַשְׁלִימוֹ הִפְנָה לָלֶכֶת. מִן הַמַּעֲרֶכֶת. וַאֲנַחְנוּ בֵּין
מַבִּיט אֵלָיו. וּמִתְגּוֹלֵל עָלָיו. וּמַחֲזִיק בְּשׁוּלָיו.
וְנִפְרַדְנוּ מִמֶּנּוּ כֹּה וָכֹה. וְהָלַךְ כָּל אֶחָד מִמֶּנּוּ
לְדַרְכּוֹ.</p>
</blockquote>

<blockquote>
<p>וכאן נשלם שער זו היא מחברת ההשבעה עשר בעהי&quot;ו</p>
</blockquote>

<h2 id="הַמַּחְבֶּרֶתהַשְּׁמֹנֶהעֶשְׂרֵה:וְהִיאמַחְבֶּרֶתהַגָּבִיעַ">הַמַּחְבֶּרֶת הַשְּׁמֹנֶה עֶשְׂרֵה: וְהִיא מַחְבֶּרֶת הַגָּבִיעַ</h2>

<blockquote>
<p>נְאֻם הַגֶּבֶר אִיתִיאֵל: יָצָאתִי מֵאֶרֶץ צֹעַן. לָלֶכֶת אֶל אֶרֶץ
כְּנַעַן. עִם חֲבֵרִים מִבְּנֵי מַלְכִּי צֶדֶק וְעִם חֶבֶר הַקֵּינִי
מְאַחֵר הַנֶּחְפָּזִים. וּמְשַׂמֵּחַ הָעֲלֵזִים. וְצִנְצֶנֶת הַמָּן.
וּפֶלֶא הַזְּמָן. וַאֲשֶׁר הוּא בִּמְלִיצָה נֶטַע נַעֲמָן. וַנַּחֲנֶה
בְּבֵית לֶחֶם. וְאָז שׁוֹפֵט הָעִיר אָסַף יוֹדְעָיו לֶאֱכֹל אִתּוֹ
לֶחֶם. וְקָרָא לִסְעֻדָּתוֹ הָרְחוֹקִים וְהַקְּרוֹבִים. וְהָרָעִים
וְהַטּוֹבִים. עַד אֲשֶׁר קָרָא הָאוֹרְחִים וְהַתּוֹשָׁבִים.
וְהָעוֹבְרִים וְהַשָּׁבִים. וְכַאֲשֶׁר הִקְשַׁבְנוּ לְקוֹל קְרִיאָתוֹ.
וְנִכְנַסְנוּ לְבֵיתוֹ. פָּרְשׂוּ הַשֻּלְחָנוֹת בְּכָל מִינֵי
מַטְעַמִּים נְעִימִים. וּמַעֲדַנִּים מוּכָנִים. וּמַאֲכָלִים
יִמְשְׁכוּ אֲלֵיהֶם הַיָּדַיִם. וְהֵם חַיֵּי בְשָׂרִים וְתַאֲוָה
לָעֵינַיִם. וְאַחַר הַסְּעֻדָּה הֵבִיאוּ מִגְּבִיעֵי הַזְּכוּכִית
גָּבִיעַ. מַזְהִיר כְּזֹהַר הָרָקִיעַ. כֻּלּוֹ מִן הָאוֹר נֶחְבַּר.
וּמִן הָאֲוִיר נִגְזַר. אוֹ נֶאֱצַל מִלִּבְנַת הַסַּפִּיר. וְלֹא
יְסֻלֶּה בְּכֶתֶם אוֹפִיר. וְגִזְרַת הַגָּבִיעַ מְלֵאָה מַמְתַּקִּים.
וּמַעֲדַנִּים חֲשׁוּקִים. וְתוֹכָהּ צַפִּיחִית בִּדְבַשׁ. אֲשֶׁר בּוֹ
כָּל כְּאֵב יֵחָבַשׁ. וְכַאֲשֶׁר בָּעֲרוּ בְּחִשְׁקָהּ יְקוֹדֵי
הַתַּאֲווֹת. וְנִכְסְפוּ לַעֲמֹד עַל סוֹדָהּ מְלִיצֵי הַשְּׂפָתוֹת.
בֶּאֱכֹל וּפָתוֹת. וּמָצֹה וּשְׁתוֹת. וְהִתְחִילוּ חֵילֵי
הַמַּחֲשָׁבוֹת לִצְבֹּא עַל אוֹצָרֶיהָ. וְלָצוּר עַל מִבְצָרֶיהָ.
וְלִלְכֹּד נְעִימוֹתֶיהָ. עַד רֶדֶת חוֹמוֹתֶיהָ. קָם חֶבֶר הַקֵּינִי
כְּמוֹ שֶׁנִּשְׁתַּגַּע. אוֹ אֲחָזוֹ פָגַע. וְרָחַק מֵהַגָּבִיעַ וְלֹא
קָרַב. כִּרְחֹק מִזְרָח מִמַּעֲרָב. וַנָּקָם לְפַיְּסֵהוּ. אוּלַי
לִמְקוֹמוֹ נְשִׁיבֵהוּ. וַיֹּאמַר: בְּחַי מַרְקִיעַ יַמִּים וּמַבְקִיעַ
. וּבוֹקֵעַ חַלּוֹנֵי רָקִיעַ. לֹא אָשׁוּב עַד תָּסִירוּ הַגָּבִיעַ.
וְלֹא מָצָאנוּ תְמוּרָה מֵחֶבְרָתוֹ. וְשָׁמַרְנוּ אָלָתוֹ וּשְׁבוּעָתוֹ
. וַנָּרֶם הַגָּבִיעַ וְהַלְּבָבוֹת עִמּוֹ גְזוּלוֹת. וְהַדְּמָעוֹת
עָלָיו נוֹזְלוֹת. וְכַאֲשֶׁר הִפְנָה עַצְמוֹ. לָשׁוּב אֶל הֲדֹמוֹ.
וְנִקָּה מֵאָלָתוֹ וּמֵאֲשָׁמוֹ. שְׁאִלְנוּהוּ עַל דְּבַר קוּמוֹ.
וְהַגָּבִיעַ מַדּוּעַ צִוָּה לַהֲרִימוֹ. וַיֹּאמַר: כִּי כְלִי
הַזְּכוּכִית רָכִיל. וְסוֹד לֹא יָכִיל. כָּל אֲשֶׁר יִצְפְּנוּ
בְתוֹכוֹ יְגַלֵּהוּ. וַאֲשֶׁר בְּקִרְבּוֹ לֹא יְכַסֵּהוּ. וְזֶה
שְׁנָתַיִם יָמִים נָשָׂאתִי יָדִי. שֶׁלֹּא אֶתְחַבֵּר עִם רָכִיל
בְּעוֹדִי. אָמַרְנוּ לוֹ: וּמֶה הָיָה שְׁבוּעָתְךָ הַיְצוּקָה.
וְאָלָתְךָ הַחֲזָקָה? אָמַר: הָיָה לִי שָׁכֵן יַחֲלִיק לְשׁוֹנוֹ
וּבְקִרְבּוֹ מַאֲרָב. וְלִבּוֹ עַקְרָב. וּבְנִיבוֹ כָּל צִיר יַחְבּשׁ
. וּבְלִבּוֹ שֹׁרֶשׁ פּוֹרֶה רוֹשׁ. וְנִתְפַּתֵּיתִי בְּקִרְבָתוֹ.
וְנִמְשַׁכְתִּי לְחֶבְרָתוֹ. וְהִשִּׁיאוּנִי מַנְעַמֵּי דֹדָיו.
לָשׁוּב כְּאֶחָד מִידִידָיו. וּפִתַּנִי שְׂחוֹק פִּיהוּ אֲשֶׁר בּוֹ
בָּטַחְתִּי. וְהֶאֱמַנְתִּי. וָאֶתְחַבֵּר אֵלָיו כִּי חֲשַׁבְתִּיו
אָהוּב וְחָבִיב וְנָעִים. וְנִגְלָה כִּי כֵלָיו רָעִים. וְלֹא
יָדַעְתִּי כִּי בְעֵת מִבְחָנוֹ. אֹמַר: מִי יִתֵּן וְאֵינוֹ!
וְנִסְמַכְתִּי בְּאַהֲבָתוֹ. וְלֹא בַנְתִּי כִּי בְעֵת חֲקִירָתוֹ.
אֶנָּחֵם עַל חֲבוּרָתוֹ. וְהָיְתָה לִי נַעֲרָה כְּבוּדָה. יְקָרָה
מִכָּל כְּלִי חֶמְדָה. חוֹתֵם תָּכְנִית. לֹא יִמְצְאוּ לָהּ
בְּמִכְלוֹל יָפְיָהּ שֵׁנִית. אִם תְּגַלֶּה פָנֶיהָ תַּחְפִּיר
הַמְּאוֹרִים. וּתְבַעֵר בַּלְּבָבוֹת אוּרִים. וְאִם תַּחְשׂף שִׁנֶּיהָ
תִּלְעַג עַל הַבְּדֹלָחִים. וְתָשִׁיב הַלְּשָׁמִים הַצַּחִים מְאוּסִים
וְנֶאֱלָחִים. וּבָרֶגֶל דְּלוּחִים. וְאִם תַּבִּיט בְּעֵינֶיהָ תְּעוֹרֵר
הֲמוֹן מֵעַיִם. וְתַצְדִּיק בִּכְשָׁפֶיהָ מַעֲשֵׂה מִצְרַיִם. וְאִם
תְּדַבֵּר תְּסַכֵּל לֵב הַמַּשְׂכִּילִים. וְתוֹרִיד בְּמֶתֶק אֲמָרֶיהָ
צוּרֵי הַיְּעֵלִים. וְאִם תִּפְתַּח סֵפֶר. תַּשְׁמִיעַ אִמְרֵי שֶׁפֶר
. וּתְרַפֵּא הַנְּכָאִים. וּתְחַיֶּה הָרְפָאִים. וְאִם תְּנַגֵּן כָּל
בַּעַל כָּנָף בְּעוּפוֹ תַּעֲמִיד. וְנִפְלְאוֹת הַשִּׁירִים תַּגִּיד.
עַד תַּחְשֹׁב כִּי הָיְתָה בַאֲמָנָה עִם מְשׁוֹרְרֵי דָוִד.
וְתַשְׁכִּיחַ נְעִים הַמְחַלְלִים בַּחֲלִילִים. וּבִמְנַעַנְעִים
וּבְצֶלְצְלִים. וְאִם תִּמְשֹׁךְ בְּיִתְרֵי כִנּוֹר אֶצְבְּעוֹתֶיהָ
תֵּחָשֵׁב כְּחֶבֶל. הַפּוֹרְטִים עַל פִּי הַנֶּבֶל. וְאִם תְּזַמֵּר
שִׁיר מִזְמוֹר עַל זְנֵי זְמָרָא. תַּשְׁמִיעֲךָ שָׂשׂוֹן וְשִׂמְחָה
תּוֹדָה וְקוֹל זִמְרָה. וְאִם תִּרְקֹד תָּסִיר מֵעַל כָּל רֹאשׁ
הַמִּצְנָפוֹת. וְהַמַּחֲלָצוֹת וְהַמַּעֲטָפוֹת. וְהָיִיתִי בָהּ
מִשְׁתַּעֲשֵׁעַ כָּל יְמוֹתַי וְלֵילוֹתַי. וָאֶעְדֶּה בַּעֲנַק יָפְיָהּ
גַּרְגְּרוֹת שִׂמְחוֹתַי. וּפָשַׁטְתִּי בָהּ קַדַּחַת אַנְחוֹתַי.
וְהָיִיתִי מַעֲלִים אוֹתָהּ מִן הַשֶּׁמֶשׁ וְהַיָּרֵחַ וּמִמַּרְאֵה
אִישׁוֹן. וָאֶשְׁמֹר מִלְּהַעֲלוֹתָהּ עַל שְׂפַת לָשׁוֹן.
וָאֶמְנָעֶנָּה מִכָּל אִישׁ אֲשֶׁר רוּחַ בּוֹ. בַּמַּרְאָה אֵלָיו
אֶתְוַדָּע בַּחֲלוֹם אֲדַבֶּר־בּוֹ. וְלִקְשִׁי מַזָּלִי. וְרֹעַ
גּוֹרָלִי. הָיִיתִי בְּבֵית מִשְׁתֶּה עִם הַשָּׁכֵן הָרָע. אֲשֶׁר הוּא
חָנֵף וּמֵרָע. וְזָכַרְתִּי אוֹתָהּ בְּעֵת הַשֵּׁכָר הִשְׁכִּירַנִי.
אַךְ שִׂכְלִי מְהֵרָה הִזְכִּירַנִי. וְנִחַמְתִּי וְסִלַּדְתִּי
בְחִילָה. אַחֲרֵי יָצְאָה מִפִּי הַמִּלָּה. וַיִּקְשֶׁה מְאֹד עָלַי.
וְהִכַּרְתִּי בוֹ כִּי יְגַלֶּה מִלַּי. וּבְכָל זֹאת הִשְׁבַּעְתִּיהוּ
. לְהַעְלִים הַסּוֹד אֲשֶׁר הוֹדַעְתִּיהוּ. וּמִכָּל נִבְרָא יְכַסֵּהוּ
. וְאִלּוּ אַכְעִיסֵהוּ. וַיֹּאמֶר כִּי מִנְהָגוֹ וְדִינוֹ. לִצְפֹּן
הַסּוֹד בְּחַדְרֵי רַעְיוֹנוֹ. כַּאֲשֶׁר יִצְפֹּן הַכֵּלַי הוֹנוֹ.
וְלֹא חָלַף מִן הַזְּמָן שְׁבוּעַיִם. אַךְ אִם יוֹם אוֹ יוֹמַיִם. עַד
אֲשֶׁר עָלָה עַל לֵב שִׁלְטוֹן הָעִיר לַעֲרֹךְ בְּשַׁעַר הַמְּדִינָה
גְדוּדָיו. וְצִבְאוֹת עֲבָדָיו. לַחֲלֹק לָהֶם חֻקָּם וְחֶלְקָם.
וּלְמַלֹּאת בְּנִדְבַת יָדָיו דֵּי סִפְקָם. וְשָׁאַל מֵעֲבָדָיו
לְבַקֵּשׁ לוֹ נַעֲרָה יָפָה. כַּשַּׁחַר נִשְׁקָפָה. לִהְיוֹת פִּרְיָהּ
לְמַאֲכַל הַתַּעֲנוּג וְעָלֶיהָ לִתְרוּפָה. וְהִרְבָּה מֹהַר וּמַתָּן
לְכָל מִי יוֹרֵהוּ עַל בַּקָּשָׁתוֹ. וְיַעֲמִידֵהוּ עַל שְׁאֵלָתוֹ.
וְכִשְׁמֹעַ שְׁכֵנִי הַמַּתָּן אֲשֶׁר יָעַד הַמֶּלֶךְ וַיֵּקַל
בְּעֵינָיו לְהָפֵר אָלָתוֹ. וּלְחַלֵּל שְׁבוּעָתוֹ. לְמַעַן מְצוֹא
תַאֲוָתוֹ. וַיֵּלֶךְ אֶל הַשַּׁלִּיט לְהַגְדִּיל אֵידִי.
וַיַּעֲמִידֵהוּ עַל סוֹדִי. וַיְהִי עַד כֹּה וְעַד כֹּה וְהִנֵּה
מַלְאֲכֵי מַשְׁחִית בָּאִים בְּעֹז וּמֶמְשֶׁלֶת. מִתְדַּפְּקִים עַל
הַדֶּלֶת. וַיֹּאמְרוּ לִי: כִּי הַשַּׁלִּיט צִוָּה שֶׁתִּתֵּן אֵלָיו.
וְהַרְבֵּה מֹהַר וּמַתָּן עָלָיו. אָז עָבַר עָלַי כּוֹס וְהֵמַר
לְחִכִּי נֹפֶת וָצוּף. כְּמוֹ שֶׁעָבַר [עַל פַּרְעֹה] וְחֵילוֹ בְּעֵת
טָבְעוּ בְּיַם סוּף. וְלֹא שָׁקַטְתִּי וְלֹא נַחְתִּי מִלְּהִלָּחֵם
עָלֶיהָ. וְלִמְנֹעַ אוֹתָם מִגֶּשֶׁת אֵלֶיהָ. וָאֶתְחַנֵּן וָאֶשְׁאַף
. וָאֶשַּׁק עַל יָד וְעַל כַּף. וְשָׁלַחְתִּי מְלִיצִים לְדַבֵּר עָלַי.
וּמִתְחַנְּנִים לְסַפֵּר לַשַּׁלִּיט צִירַי וַחֲבָלַי. וְכָל אֲשֶׁר
הָיִיתִי מוֹסִיף אֹמֶץ בְּאֵידִי. וּמַקְשֶׁה לִבִּי וְיָדִי. הָיָה
כוֹעֵס עָלַי בְּקִצְפּוֹ. וְעָלָה עָשָׁן בְּאַפּוֹ. וַיַּפְחִידֵנִי
בִּדְבָרָיו. וַיַּרְהִיבֵנִי בְּמַאֲמָרָיו. וְנַפְשִׁי בְּכָל זֹאת לֹא
תוּכַל לְנַדּוֹת חֲמוּדוֹתֶיהָ. וּלְהוֹצִיא לִבָּהּ מִתּוֹךְ
צַלְעוֹתֶיהָ. וְכַאֲשֶׁר רָאִיתִי כִּי רָצָה לִשְׁלֹחַ יָד אֵלַי.
וְלִשְׁפֹּךְ מְטַר זַעְפּוֹ עָלַי. וְהֵרִיק חֶרֶב נְאֻמּוֹ. וְהוֹצִיא
כְלֵי זַעֲמוֹ. מָכַרְתִּי רוּחִי לְמַעֲצִיבֶיהָ. וְנָתַתִּי אֶת
יְדִידוּת נַפְשִׁי בְּכַף אוֹיְבֶיהָ. וְנָתְנוּ לִי זְהוּבִים. מְקוֹם
הַלְּחָיַיִם הָאֲהוּבִים. וּכְסָפִים. תַּחַת הַשְּׂפָתַיִם
הַנּוֹטְפִים נֹפֶת צוּפִים. וְחָרוּץ יְרַקְרַק שׂוּמָה. תְּמוּרַת
רַקָּה אֲדֻמָּה. וְהָרָכִיל הָיָה חֶלְקוֹ וּמְנָתוֹ הַשִּׁמְצָה
וְהַחֲרָפוֹת. וְהַמִּדּוֹת הָרָעוֹת אֲשֶׁר בּוֹ אֲסוּפוֹת. אָז
נִשְׁבַּעְתִּי בְּחֵמָה וּבְרָגְזוֹת. לְבַל אֶתְחַבֵּר לְרָכִיל יַעֲנֶה
עַזּוֹת. וְהַזְּכוּכִית יֵשׁ בּוֹ הַמִּדָּה הָרָעָה הַזֹּאת. עַל כֵּן
מֵאָז מְאַסְתִּיו כִּי אֵינוֹ מַאֲמִינִי. וְלֹא שָׁלַחְתִּי לוֹ יַד
יְמִינִי.
וַיַּעַן וַיֹּאמַר:</p>
</blockquote>

<blockquote>
<p>אַל תַּאֲשִׁימוּנִי אַחַר גְּלוֹת סוֹדִי</p>
</blockquote>

<blockquote>
<p>אִם מִלְּהַשְׁלִים תַּאְוַתְכֶם מְנַעְתִּיכֶם.</p>
</blockquote>

<blockquote>
<p>זֹאת הִיא תְנוּאָתִי שֶׁמָּנְעָה אוֹתִי</p>
</blockquote>

<blockquote>
<p>לֶאְכֹל וְעוֹד אֶחְבּשׁ אַחַר נְגַעְתִּיכֶם.</p>
</blockquote>

<blockquote>
<p>אַף כִּי דְבָרַי מָתְקוּ עַד מְאֹד לָכֶם –</p>
</blockquote>

<blockquote>
<p>חֵלֶף דְּבַשׁ כּוֹס צוּף דְּבַשׁ הֶאֱכַלְתִּיכֶם.</p>
</blockquote>

<blockquote>
<p>אָמַר אִיתִיאֵל: וּכְשָׁמְעֵנוּ תַאֲלָתוֹ. קִבַּלְנוּ הִתְנַצְּלוּתוֹ.
וּנְשַׁקְנוּהוּ עַל שְׂפָתוֹ. וַנֹּאמֶר לוֹ: הֲלֹא מִקֶּדֶם עוֹלְלָה
הָרְכִילוּת וְהַבּשֶׁת. וּפָרְשָׂה הָרֶשֶׁת. וְלֹא נֶעְלַם אֲשֶׁר
עָשְׂתָה לְצִיבָא וְלִמְפִיבשֶׁת.
וַיְהִי אַחֲרֵי כֵן שְׁאִלְנוּהוּ מֶה עָשָׂה שְׁכֵנוֹ הַשּׁוֹדֵד.
וְרֵעוֹ הַבּוֹגֵד. אַחַר אֲשֶׁר דָּרַךְ חִצֵּי רְכִילוּתוֹ. וְנִתֵּק
עֲבוֹתוֹת בְּרִיתוֹ. אָמַר: רָצָה לְשַׁחֵר פְּנֵי אַהֲבָתִי.
וּלְהָעִיר יְדִידוּתִי תַחַת אֵיבָתִי. וְשָׁלַח מְלִיצִים וַאֲנִי
נִשְׁבַּעְתִּי בְּחַי הָאֵל אֲשֶׁר גָּבַר. כִּי אֵלָיו לֹא אָשׁוּב
וְלֹא אֶתְחַבַּר. עַד יָשׁוּב הַיּוֹם שֶׁעָבַר. וְלֹא הָיָה חֶלְקוֹ
מִמֶּנִּי כִּי אִם הַכְּלִמָּה. וְהָאֵיבָה הָעֲצוּמָה. וְרַבָּה
הַמַּשְׂטֵמָה. וְהוּא בְּכָל זֹאת לֹא יִתְבַּיֵּשׁ. וּמִמְּרֹרָתוֹ לֹא
יִתְיָאֵשׁ. וְרַעְיוֹנָיו לֹא יֶחְפָּרוּ. וּפָנָיו מִכְּלִמָּתִי לֹא
יֶחֱוָרוּ. רַק הָיָה מוֹסִיף לִשְׁלֹחַ מַלְאָכִים וְדוֹדִים. רַבִּים
וְנִכְבָּדִים. עַד אֲשֶׁר קָצְרָה נַפְשִׁי וְרוּחִי. וְכָשַׁל כֹּחִי.
וְלֹא מָצָאתִי עֵצָה לְהִמָּלֵט מֵעַזּוּת שְׁאֵלָתוֹ. וְרֹעַ
תְּחִנָּתוֹ וּבַקָּשָׁתוֹ. אֶלָּא בַחֲרוּזִים זְרָקָם לִבִּי עַל
לְשׁוֹנִי. לְעָצְמַת יְגוֹנִי וְאוֹנִי. וְהַחֲרוּזִים הָאֵלֶּה
הֵסִירוּ שִׁגְעוֹנוֹ. וְהִרְחִיקוּ מִמֶּנִּי שְׁאוֹנוֹ. וְהָיוּ לוֹ
חַחִים בִּלְחָיָיו. וּמֶתֶג עַל שְׂפָתָיו. וְכַאֲשֶׁר נִשְׁמְעוּ
הַחֲרוּזִים הָאֵלֶּה עַל הַפִּיּוֹת. הָיוּ עָלָיו חֶרֶב פִּיפִיּוֹת.
וּנְהִי נִהְיָה. בְּתַאֲנִיָּה וַאֲנִיָּה. וְאָז הִכִּיר כִּי
מַעֲשָׂיו לֹא יָמוּשׁוּ מִלִּבִּי. וְנוֹאַשׁ מִטּוּבִי. וּכְשָׁמְעֵנוּ
מִלָּיו. פִּיַּסְנוּהוּ לְסַפֵּר הַחֲרוּזִים אֲשֶׁר חִבֵּר עָלָיו,
וַיִּשָּׂא מְשָׁלוֹ וַיֹּאמַר:</p>
</blockquote>

<blockquote>
<p>רֵעַ אֲשֶׁר לִבּוֹ כְּסִיר יַרְתִּיחַ</p>
</blockquote>

<blockquote>
<p>שַׂמְתִּיו לְעֵת צַר שׁוּר יְקָר וּבְרִיחַ.</p>
</blockquote>

<blockquote>
<p>טֶרֶם אֲנַסֵּהוּ חֲשַׁבְתִּיו נֶאֱמָן,</p>
</blockquote>

<blockquote>
<p>אַךְ עָב רְכִילוּתוֹ בְּרִי יַטְרִיחַ.</p>
</blockquote>

<blockquote>
<p>וָאֹמְרָה: עֶזְרִי בְצַר יִהְיֶה, וְהוּא</p>
</blockquote>

<blockquote>
<p>בַּלֵּב נְחָשִׁים שׂוֹרְפִים יַשְׁלִיחַ.</p>
</blockquote>

<blockquote>
<p>נִמְשַׁל אֲחִי אַהְבָה, וְעֵת מִבְחָן הֲלֹא</p>
</blockquote>

<blockquote>
<p>תָּפֵל בְּקִירוֹת אַהֲבָה הַטִּיחַ.</p>
</blockquote>

<blockquote>
<p>וָאֶשְׁאֲפָה רוּחַ אֲהָבָיו לִי, וְהוּא</p>
</blockquote>

<blockquote>
<p>יַבְעִיר יְקוֹד גָּפְרִית וְיִזְרֹק פִּיחַ.</p>
</blockquote>

<blockquote>
<p>בָּטַח בְּאַהְבָתִי בְּלִי מַחְרִיד, וְהוּא</p>
</blockquote>

<blockquote>
<p>הֶחְרִיד לְבָבִי בִי וְלֹא הִבְטִיחַ.</p>
</blockquote>

<blockquote>
<p>וְיִהְיֶה שַׁאְנָן בְּחֶבְרָתִי וְנָח,</p>
</blockquote>

<blockquote>
<p>אָכֵן אֲנִי מִמַּעֲשָׂיו אַצְרִיחַ.</p>
</blockquote>

<blockquote>
<p>מִרְעֵה יְדִידוּתִי הֲלֹא יָבֵשׁ, וְהוּא</p>
</blockquote>

<blockquote>
<p>עַל נַהֲרֵי חִשְׁקִי כְּעֵץ יַפְרִיחַ.</p>
</blockquote>

<blockquote>
<p>מִי יִתְּנֵנִי לֹא יְדַעְתִּיהוּ וְאוֹ־</p>
</blockquote>

<blockquote>
<p>תוֹ אַל יְאַנֶּה אֵל וְאַל יוֹכִיחַ.</p>
</blockquote>

<blockquote>
<p>הֵן בַּעֲדוֹ אֶמְאַס עֲלוֹת שַׁחַר, הֲכִי</p>
</blockquote>

<blockquote>
<p>יִגָּל אֲשֶׁר נִסְתַּר בְּעֵת יַשְׁגִּיחַ;</p>
</blockquote>

<blockquote>
<p>גַּם אֶחֱשֹׁק אֹפֶל וְחשֶׁךְ בַּעֲבוּר</p>
</blockquote>

<blockquote>
<p>יַסְתִּיר וְכָל מַה יַּעֲשֶׂה יַצְלִיחַ.</p>
</blockquote>

<blockquote>
<p>כֵּן בַּעֲבוּרוֹ אֶמְאֲסָה כָל עִנְיְנֵי</p>
</blockquote>

<blockquote>
<p>רֶקַח וְכָל בֹּשֶׂם אֲשֶׁר יָרִיחַ.</p>
</blockquote>

<blockquote>
<p>דַּי לָרְכִילִים כִּי עֲוֹנָם בַּזְּמָן</p>
</blockquote>

<blockquote>
<p>נִכְתַּב בְּעֵט בַּרְזֶל בְּצוּר וּצְחִיחַ.</p>
</blockquote>

<blockquote>
<p>סליק בעהי&quot;ו</p>
</blockquote>

<blockquote>
<p>וְכַאֲשֶׁר שָׁמַע בַּעַל הַבַּיִת נִפְלְאוֹת מִלָּיו. וַיִּיטְבוּ
בְעֵינָיו מְשָׁלָיו. כִּבְּדוֹ וְנִשְּׂאוֹ. וְאֶל עָל קְרָאוֹ.
וְצִוָּה לְהָבִיא עֶשֶׂר קְעָרוֹת מִכְּלֵי נְחשֶׁת מְמֹרָט וְכֻלָּם
מְלֵאוֹת מַמְתַּקִּים. וְנִטְפֵי נֹפֶת צוּפִים בְּכֹסֶף הַחֵשֶׁק
מְחֻשָּׁקִים. וַיֹּאמַר: לֹא יִשְׁתַּוּוּ הָרְשָׁעִים עִם הַחֲסִידִים.
וְלֹא יִהְיוּ הָעֲוִילִים עִם הַגְּבָרִים הַחֲמוּדִים. וְהַכֵּלִים
הָאֵלֶּה נָהֲגוּ מִנְהַג אַנְשֵׁי אֱמוּנָה. וּבְפִיהֶם נְכוֹנָה. וְלֹא
יְגַלּוּ סוֹדָם. לְאָדָם. וְעַתָּה אַל תַּרְחִיק אוֹתָם מֵחֵיקֶךָ.
יַעַן שָׁמְרוּ חֻקֶּיךָ. וְשִׁלְּמוּ נְוַת צִדְקֶךָ. וַיְצַו אֶחָד
מֵעֲבָדָיו הָעוֹמְדִים אִתּוֹ. לְהוֹלִיךְ הַקְּעָרוֹת לְבֵיתוֹ.
וַיֹּאמֶר לָנוּ חֶבֶר הַקֵּינִי: הִתְבַּשְּׂרוּ בִּרְפוּאַת הַמְּרוֹרִים
. וְקִרְאוּ חֲזוֹן מַה נָּאווּ עַל הֶהָרִים. כִּי חָבַש הָאֵל שִׁבְרוֹן
לְבַבְכֶם. וְהֵסִיר בְּמַאֲכַל הַתַּעֲנוּג עָצְבְּכֶם. וְיֵשׁ
פְּעָמִים יִקְשֶׁה בְעֵינֵיכֶם דָּבָר וְהוּא לְטוֹב לָכֶם. וּבְבֵיתִי
תִּמְצְאוּ הַיּוֹם תַּאֲוַתְכֶם. וְיָסוּר מַחַץ מַכַּתְכֶם. אָז
תֵּרָפְאוּ וְנוֹדַע לָכֶם. וַיֹּאמֶר לְבַעַל הַבַּיִת: דַּע כִּי
מִנְהַג הַנְּדִיבִים הָאֲצִילִים. לָתֵת עִם הַמִּנְחָה הַכֵּלִים.
וַיֹּאמַר: גַּם הַכֵּלִים הַמְּלֵאִים מַעֲדַנִּים נְתוּנִים הֵם לָךְ.
וְהַכֹּל שֶׁלָּךְ. וְהָעֶבֶד נָתוּן לָךְ. וְעַתָּה לֵךְ לְשָׁלוֹם
לְאָהֳלָךְ. וַיְהַלְלֵהוּ עַל פְּעָלָיו הַנְּכוֹנִים. וְשִׁבְּחָהוּ
כְּמוֹ תְשַׁבַּח הָעֲרוּגָה חַסְדֵי הָעֲנָנִים. [אָז הוֹלִיכָנוּ חֶבֶר
הַקֵּינִי אֶל אֹהָלָיו]. וְלֹא חָשַׂךְ מִמֶּנּוּ מְאוּמָה מִבֵּיתוֹ
וּמַאֲכָלָיו. וְאֶת הַמִּשְׁכָּן וְאֶת כָּל כֵּלָיו. וַיֹּאמַר: לֹא
אֵדַע אִם אֲשַׁבַּח הָרָכִיל הַהוּא אוֹ אַאֲשִׁימֵהוּ. וְאִם אֶשְׁכַּח
פָּעֳלוֹ אוֹ אֶזְכְּרֵהוּ. כִּי אַף עַל פִּי שֶׁהִגְדִּיל הָרֶשַׁע
וְהָאֲשָׁמִים. מֵעֲנָנָיו הָיוּ אֵלֶּה הַגְּשָׁמִים. וּבִרְכִילוּתוֹ
נָפְלוּ חֲבָלַי בַּנְּעִימִים. וְשָׂבַעְתִּי מַטְעַמִּים. וּכְבָר
הֶעִירוּנִי רַעְיוֹנַי. לָשׁוּב אֶל אֶפְרֹחַי וּבָנַי. וְאֶסְתַּפֵּק
בַּאֲשֶׁר מָצָאתִי. וְאָשׁוּב בַּדֶּרֶךְ אֲשֶׁר בָּאתִי. וַאֲנִי
אַפְקִידְכֶם. בְּיַד יוֹצֶרְכֶם. וַאֲצַוֶּה אֲלֵיכֶם. רַחֲמֵי
אֱלֹהֵיכֶם. וַיִּרְכַּב בְּהֶמְתּוֹ וְעָלָיו בִּגְדֵי חֹפֶשׁ לְרִכְבָּה
. וַיָּשָׁב בַּדֶּרֶךְ אֲשֶׁר בָּהּ בָּא. וְנִשְׁאַרְנוּ אַחֲרֵי
הֲלִיכָתוֹ. וּפֵרוּד מֵעִם חֶבְרָתוֹ. כַּעֲנָק אָבַד מִמֶּנּוּ מִבְחָר
פְּנִינָיו. וְלַיְלָה נֶעְלַם הַיָּרֵחַ מִבֵּין כּוֹכְבֵי מְעוֹנָיו.</p>
</blockquote>

<h2 id="הַמַּחְבֶּרֶתהַתְּשַׁעעֶשְׂרֵה:וְהִיאמַחְבֶּרֶתהַחוֹלֶה">הַמַּחְבֶּרֶת הַתְּשַׁע עֶשְׂרֵה: וְהִיא מַחְבֶּרֶת הַחוֹלֶה</h2>

<blockquote>
<p>נְאֻם הַגֶּבֶר אִיתִיאֵל: וַיְהִי רָעָב שָׁנָה אַחַת בְּאֶרֶץ מְרָתַיִם
. כִּי נֶעֶצְרוּ עַנְנֵי שָׁמַיִם. וְשָׁמַעְנוּ כִּי יֵשׁ שֶׁבֶר
בְּמִצְרַיִם. וָאֶרְכַּב בְּרִכְבִּי. וְלָקַחְתִּי חֲנִיתִי וְחַרְבִּי
. לָלֶכֶת אֵלֶיהָ תֶּהְדְּפֵנִי אֶרֶץ לְאֶרֶץ. וְיִפְרְצֵנִי הַנְּדֹד
פֶּרֶץ עַל פְּנֵי פֶרֶץ. וְכַאֲשֶׁר חָנִיתִי מְעוֹנֶיהָ הַדְּשֵׁנִים.
וּמִגְרָשֶׁיהָ הָרַעֲנַנִּים. חָשַׁבְתִּי לָתֵת בָּהּ מִשְׁכָּנַי.
וְלָשׂוּם אֲנָשֶׁיהָ שְׁכֵנַי. עַד תִּחְיֶה הַשָּׁנָה הַשּׁוֹקֵקָה
מֵחֹסֶר הַמַּיִם וְהַלֶּחֶם. וְיִפְקֹד יְיָ אֶת עַמּוֹ לָתֵת לָהֶם
לֶחֶם. וְכַאֲשֶׁר יָשַׁבְתִּי בָהּ אֲנִי טֶרֶם עָבַר יוֹמִי. וְדָבַק
לְעֵינַי נוּמִי. וָאֶמְצָא חֶבֶר הַקֵּינִי מְשׁוֹטֵט בְּחוּצוֹתֶיהָ.
וְיָגֵעַ בְּמַעְגְּלוֹתֶיהָ. וְהוּא יְפַזֵּר מִלְּשׁוֹנוֹ הַפְּנִינִים
. וְיִצְבֹּר בְּיָדוֹ הֶחָרוּץ הֲמוֹנִים הֲמוֹנִים. אָז יָדַעְתִּי כִּי
יְגִיעָתִי לֹא הָיְתָה לָרִיק. וּבְחַבְלֵי הַתִּקְוָה יָדִי תַחֲזִיק.
וְשָׂמַחְתִּי כִּי בַהֲלִיכָתִי נָפְלוּ לִי חֲבָלַי בַּנְּעִימִים.
וְחִצִּי הַיָּחִיד שָׁב אֶל תְּאוֹמִים. וְלֹא שָׁקַטְתִּי לְהִמָּשֵׁךְ
אַחַר צִלּוֹ. וּלְהַחֲזִיק בִּמְעִילוֹ. בְּכָל מַהַלְכוֹתָיו.
וָאֲלַקֵּט כָּל אֲשֶׁר יְפַזֵּר מִבֵּין שְׂפָתָיו. עַד אֲשֶׁר
מְצָאוּהוּ כְּאֵב וָחֳלִי. הִקְרִיבוּהוּ אֶל שַׁחַת בְּלִי. וְאָרַךְ
בּוֹ זְמַנּוֹ. וְנִדְעַךְ אוֹנוֹ. וְכִמְעַט הֶחֳלִי יַפְשִׁיטֵהוּ
מַחְלְצוֹת הַחַיָּה. וְיַסְגִּירֵהוּ בְיַד ר' חַיָּה. וְנַפְשׁוֹ לֹא
חִיָּה. וּמְצָאַנִי לְרֹחַק קִרְבָתוֹ. וְדֹחַק מַחֲלָתוֹ. וְעַל כִּי
נֶעֶצְרוּ נוֹזְלֵי מְלִיצָתוֹ. אֲשֶׁר יִמְצָא לָעוֹבֵר טוּבוֹ וְנָעֳמוֹ
. וְהַגָּמוּל מִשְּׁדֵי אִמּוֹ. וַיְהִי הַיּוֹם וַיֵּצֵא הַקּוֹל כִּי
חֶבֶר הַקֵּינִי פָּרַע חוֹבוֹ. וְצִפָּרְנֵי הַמָּוֶת דָּבְקוּ בוֹ.
וַיִּשְׁמְעוּ רֵעָיו הַשְּׁמוּעָה הַזֹּאת כִּי נֶאֱסַף אֶל עַמּוֹ.
וַיִּוָּעֲדוּ יַחְדָּו לָבוֹא לָנוּד לוֹ וּלְנַחֲמוֹ.</p>
</blockquote>

<blockquote>
<p>דְּחוּפִים תְּמֵהִים חֲרֵדִים וְרוֹהִים</p>
</blockquote>

<blockquote>
<p>שְׁכוּרִים בְּיֵין הָאֲנָחָה וְתוֹעִים;</p>
</blockquote>

<blockquote>
<p>דְּמָעוֹת שְׁפוּכוֹת וּמַדּוֹת קְרוּעוֹת</p>
</blockquote>

<blockquote>
<p>וּפָנִים גְּדוּדוֹת וְרָאשִׁים פְּרוּעִים;</p>
</blockquote>

<blockquote>
<p>יְאַוּוּ לְשַׁוּוֹת לְנַפְשָׁם תְּמוּרָה</p>
</blockquote>

<blockquote>
<p>וְכֹפֶר לְמִבְחַר יְדִידִים וְרֵעִים.</p>
</blockquote>

<blockquote>
<p>אָמַר הַמַּגִּיד: וְהָיִיתִי מֵהַהוֹלְכִים לִרְאוֹתוֹ. לִסְפֹּד עָלָיו
וְלִבְכּוֹתוֹ. וְכַאֲשֶׁר קָרַבְנוּ אֶל בֵּיתוֹ. וְהִקְשַׁבְנוּ לְקוֹל
הַסּוֹפְדִים אוֹתוֹ. רָאִיתִי בְּשַׁעַר בֵּיתוֹ. עַבְדּוֹ אֲשֶׁר הוּא
לוֹ בֶּן מֶשֶׁק. וְהוּא צוֹחֵק וּמְצַחֵק. וַנִּשְׁאָלֵהוּ בְעַד
הַזָּקֵן וּמַחֲלָתוֹ. וְאִם נוֹתְרָה בוֹ כֹּחַ כְּדָתוֹ. אָמַר: כְּבָר
הָיָה בַּבֹּקֶר בְּמַאֲסַר הַמָּוֶת. וְעַל עַפְעַפָּיו צַלְמָוֶת.
וְחָלְשָׁה רוּחוֹ. וְלֹא נוֹדַע כֹּחוֹ. וְהָאֵל יִתְבָּרֵךְ נָתַן
לַיָּעֵף כֹּחַ. וְלַנֶּחֱלָשׁ מָנוֹחַ. וּפָקַח אַחֲרֵי כֵן עֵינָיו.
וְהֵאִירוּ פָנָיו. וְעַתָּה שׁוּבוּ לָכֶם לְאָהֳלֵיכֶם. וְהָסִירוּ
דַאֲגַת לְבַבְכֶם. כִּי מְהֵרָה יִתְרַפֵּא. וְיִשְׂחַק עִמָּכֶם
כְּקַדְמוּתוֹ פֶּה אֶל פֶּה. וּכְשָׁמְעֵנוּ דְבָרָיו הָיְתָה לָנוּ
אוֹרָה. וְנָתַנּוּ לוֹ בְּשׂוֹרָה. וַנְּבַקֵּשׁ מִמֶּנּוּ
שֶׁיְּבִיאֵנוּ אֵלָיו וַיָּבוֹא לַאדוֹנָיו בִּשְׁאֵלָתֵנוּ. וַיֵּצֵא
מְהֵרָה בְּהַשְׁלָמַת בַּקָּשָׁתֵנוּ. וַנָּבוֹא עָלָיו וְהִנֵהוּ מָצָא
מָנוֹחַ. וּמְצָאנוּהוּ שַׂגִּיא כֹחַ. וְהוּא מְדַבֵּר בְּשָׂפָה
מְתוּקָה. וּלְשׁוֹנוֹ כְּקַדְמוּתוֹ חֲזָקָה. וַנֵּשֵׁב סְבִיב מִטַּתוֹ
. מַבִּיטִים אֶל תְּמוּנָתוֹ. וַיִּפְנֶה אֶל כָּל הַחֲבוּרָה.
וַיֹּאמַר: כִּתְבוּ לָכֶם זֹאת הַשִּׁירָה.
וַיֹּאמַר:</p>
</blockquote>

<blockquote>
<p>הָאֵל רְפָאַנִי, וְאוֹדֶה שְׁמוֹ,</p>
</blockquote>

<blockquote>
<p>מִמַּחֲלָה כִּמְעַט תְּמִיתֵנִי.</p>
</blockquote>

<blockquote>
<p>וַיַּחֲבשׁ צִירַי וּבָאַחֲרִית</p>
</blockquote>

<blockquote>
<p>לִידֵי תְמוּתָה עוֹד יְבִיאֵנִי.</p>
</blockquote>

<blockquote>
<p>לֹא יִשְׁכְּחָה אוֹתִי; אֲבָל, עַד אֲשֶׁר</p>
</blockquote>

<blockquote>
<p>אַשְׁלִים אֱכֹל, טוֹרְפִי יְחַיֵּנִי.</p>
</blockquote>

<blockquote>
<p>יוֹם יֶאֱסֹף רוּחִי הֲיוֹעִיל אֲזַי</p>
</blockquote>

<blockquote>
<p>עוֹזֵר וְלוּ בִזְבוּל יְרִימֵנִי?</p>
</blockquote>

<blockquote>
<p>לֹא אֶדְאֲגָה אִם אֶגְוְעָה חִישׁ וְכֵן</p>
</blockquote>

<blockquote>
<p>לֹא אֶשְׂמְחָה אִם יַחֲלִימֵנִי.</p>
</blockquote>

<blockquote>
<p>כִּי אֵיךְ מְנוּחָה אֶמְצְאָה עִם זְמָן</p>
</blockquote>

<blockquote>
<p>תָּמִיד לְמַטָּרָה יְקִימֵנִי?</p>
</blockquote>

<blockquote>
<p>אָמַר הַמַּגִּיד: וַנִּתְפַּלֵּל לָאֵל לְהַאֲרִיךְ עֲלוֹתוֹ. וּלְקַצֵּר
מַחֲלָתוֹ. וּמִהַרְנוּ לָקוּם לְבַל נַכְבִּיד עָלָיו. וְנוֹסִיף
בַּחֲבָלָיו. אָמַר: חַי יְיָ אִם תֵּצְאוּ מִזֶּה. כָּל הַיּוֹם הַזֶּה
. כִּי בְנִיבְכֶם תַּשְׁכִּיחוּנִי. וּמִמְּזוֹרִי תַחְלִימוּנִי.
וְדִבְרֵיכֶם שַׁעֲשׁוּעֵי לִבִּי וְרוּחִי. וְאֹמֶץ נַפְשִׁי וְכֹחִי.
וַנִּשְׁמַע לִדְבָרוֹ. וְלֹא מָרִינוּ מַאֲמָרוֹ. וַנַּתְחִיל
בְּעִנְיָנֵי הַשִּׁיר וְהַדִּבּוּר. וּמִשְׁקְלֵי הַחִבּוּר. וְסֵפֶר
וְסוֹפֵר וְסִפּוּר. עַד אֲשֶׁר דָּלַק יְקוֹד הַיּוֹם. וְחֹזֶק הַחֹם.
וְנָטוּ הָאִישׁוֹנוֹת לְשֵׁנוֹת. וַיֹּאמֶר לָנוּ: הֲלֹא תִרְאוּ
הַשֵּׁנָה כָפְפָה רָאשֵׁיכֶם. וְסָגְרָה עֵינֵיכֶם. וְיָדָהּ
הִתְחַזְּקָה וְאֵין מִי יְשִׁיבֶנָּה. וְאֵין מִי יוֹעִידֶנָּה.
וְעַתָּה שִׁכְבוּ מִשְׁכַּב הַצָּהֳרַיִם. וּתְנוּ מִן הַמְּנוּחָה חֵלֶק
לָעֵינַיִם. אָמַר הַמַּגִּיד: וַנִּקְשֹׁר עֲבוֹתוֹת הָאִישׁוֹן.
וְנָטִינוּ אֲנַחְנוּ גַם הוּא לִישׁוֹן. וְנָפְלָה תַרְדֵּמָה עָלֵינוּ.
וְנִקְשְׁרוּ בְחַבְלֵי הַתְּנוּמָה עֵינֵינוּ. עַד אֲשֶׁר יָצָאנוּ
מִכֹּחַ הַמְּנוּחָה. וַתְּהִי נִבְלָתֵנוּ כַסּוּחָה. וְלֹא קַמְנוּ
מִשְּׁנָתֵנוּ עַד עֲבֹר תְּפִלַּת הַמִּנְחָה. וְכַאֲשֶׁר נִפְקְחוּ
עֵינֵינוּ נָטָה לְמַעֲרָב הַיְקוֹד. וְהַיּוֹם רַד מְאֹד. אָז קַמְנוּ
לְהִתְפַּלֵּל תְּפִלַּת הַמִּנְחָה בְּעֶרֶךְ נִיבֵנוּ. וְלִפְרֹעַ
חוֹבֵנוּ. וּכְשֶׁאָרַךְ שִׁבְתֵּנוּ בְּשׁוּבֵנוּ. הִתְעוֹרַרְנוּ
לָלֶכֶת לְמַצָּבֵנוּ וּמוֹשָׁבֵנוּ.
אָמַר הַמַּגִּיד: וְהִבִּיט חֶבֶר הַקֵּינִי אֶל כְּפִירוֹ. וַיִּפֶן אֶל
יְלִידוֹ בְחִירוֹ. וְהָיָה דוֹמֶה אֵלָיו בְּצוּרָתוֹ וְיִצְרוֹ.
וּמְלִיצָתוֹ וְשִׁירוֹ. וַיֹּאמֶר אֵלָיו: אֲנִי חוֹשֵׁב כִּי
אֲבִימֶלֶךְ. עֲלֵיהֶם שׁוֹלֵט וּמוֹלֵךְ. וְעַתָּה קוּם קְרָא
הַמְאַסֵּף. אֲשֶׁר מַחֲנוֹת הָרְעֵבִים יְאַסֵּף. וְשִׂים עָלָיו מְקוֹר
חַיִּים. אֲשֶׁר בְּצִלּוֹ נִחְיֶה בַגּוֹיִים. וְהַחְבֵּר לוֹ יְלִיד
נִכְבָּד מִיּוֹלְדָיו וְאִמּוֹתָיו. וְנֶחְמָד מֵאֲבוֹתָיו. אֲשֶׁר
גּוּפוֹ נִכְוֶה בְגֶחָלִים. וְנָמֵס בִּלְהָבִים. וְהוֹסֵף מִן הֶחָזָק
הָאַמִּיץ. כִּי הוּא מַצַּת הַתַּאֲוָה יַחְמִיץ. וְהַקְרֵב אֲבִיעֶזֶר
. כִּי אֵין כָּמוֹהוּ עֵזֶר. וַאֲבִינֹעַם. תָּסִיר הַזַּעַם.
וְתַמְתִּיק הַטַּעַם. וּקְנֵה מִן הַכְּתוּשָׁה בַעֱלִי. כִּי הִיא
מַרְפֵּא לָחֳלִי. וְאַל תִּשְׁכַּח הַמְבֻשָּׁל הַנֶּחְמָד וְהַמְעֻלֶּה.
אֲשֶׁר בְּכֶתֶם אוֹפִיר לֹא יְסֻלֶּה. וְאַל תַּקְרֵב הַסַּף אֶל הַסַּף.
בְּטֶרֶם יִהְיֶה הַמַּאֲכָל סָף. וּבְעֵת תַּשְׁלִים אוֹתָם לְהַאֲכִיל.
מַהֵר כְּנָבוֹן וּמַשְׂכִּיל. וְהָסֵב עֲלֵיהֶם הָרָכִיל.
וּבְהַשְׁלִימוֹ רֶמֶז עִנְיָנוֹ. הֵבִין בְּנוֹ כָל הֶגְיוֹנוֹ. וְיָדַע
פִּתְרוֹנוֹ וְחֶבְיוֹנוֹ. וַיָּבֵא אֵלֵינוּ לֶאֱכֹל מִכֹּל וְהִרְבָּה
הַמַּטְעַמִּים. וְהָרְקָחִים הַמְבֻשָּׂמִים וְהַבְּשָׂמִים. עַד אֲשֶׁר
פָּנְתָה הַשֶּׁמֶשׁ לַעֲרֹב בַּמְּרוֹמִים. וְכַאֲשֶׁר חָשַׁבְנוּ לָלֶכֶת
כָּל אִישׁ לְדַרְכּוֹ. אָמַרְנוּ: הֲרָאִיתָ הַיּוֹם הַזֶּה מַה יָּקָר
עֶרְכּוֹ. וְאֵיךְ נִגְלָה חָשְׁכּוֹ. וְאַחֲרֵי אֲשֶׁר רָעֲמוּ פָנָיו.
הֵאִירוּ בִשְׁלוֹמְךָ עֵינָיו. וּכְשָׁמְעוֹ דְבָרֵינוּ הִשְׁתַּחֲוָה
לָאֵל עַל טוּב מִפְעָלוֹ. וַיִּשָּׂא מְשָׁלוֹ. וַיֹּאמַר:</p>
</blockquote>

<blockquote>
<p>מֵרַחֲמֵי אֵל אַל תְּהִי</p>
</blockquote>

<blockquote>
<p>נוֹאָשׁ וְקַו לוֹ, נֶעֱצָב!</p>
</blockquote>

<blockquote>
<p>עִתִּים יְהִי רוּחַ כְּאֵב</p>
</blockquote>

<blockquote>
<p>נוֹשֵׁב וּבַסּוֹף יֶעֱרַב;</p>
</blockquote>

<blockquote>
<p>וַעְנַן חֳלִי הִתְאַבְּכוּ</p>
</blockquote>

<blockquote>
<p>צִירָיו וְכַמֹּץ נֶחֱשַׁב;</p>
</blockquote>

<blockquote>
<p>וַעְשַׁן מְצוּקוֹת פָּחֲדוּ</p>
</blockquote>

<blockquote>
<p>מֶנְהוּ וְלֹא גָבַר וְרַב.</p>
</blockquote>

<blockquote>
<p>כַּמָּה כְּאֵב קָם לֶאֱבֹד</p>
</blockquote>

<blockquote>
<p>וַיֹּאמְרוּ לוֹ: שׁוּב שְׁכָב!</p>
</blockquote>

<blockquote>
<p>קַוֵּה הֲכִי צָרוֹת זְמָן</p>
</blockquote>

<blockquote>
<p>זֶה בָא וְזֶה הוֹלֵךְ וְשָׁב,</p>
</blockquote>

<blockquote>
<p>וּלְרַחֲמֵי יוֹצְרָךְ חֲכֵה</p>
</blockquote>

<blockquote>
<p>כִּי בוֹ צֳרִי כָל מַעֲצָב.</p>
</blockquote>

<blockquote>
<p>אָמַר אִיתִיאֵל: וַנִּלְמַד שִׁירָיו הָעֲרֵבִים. וְעָרַכְנוּ תוֹדָה עַל
שַׁלְוָתוֹ לְיוֹשֵׁב הַכְּרוּבִים. וַנַּעֲזֹב אוֹתוֹ לְשָׁלוֹם
וַאֲנַחְנוּ שְׂמֵחִים בִּשְׁלוֹמוֹ. וַעֲמוּסִים בְּנָעֳמוֹ וּבִנְאֻמוֹ.</p>
</blockquote>

<blockquote>
<p>אָמַר יְהוּדָה חֲרִיזִי: זֶה פֵּרוּשׁ הַשֵּׁמוֹת הַסְּתוּמוֹת אֲשֶׁר בַּמַּחְבֶּרֶת הַזֹּאת:</p>
</blockquote>

<blockquote>
<p>אֲבִימֶלֶךְ כִּנּוּי לָרָעָב.</p>
</blockquote>

<blockquote>
<p>וְהַמְאַסֵּף כִּנּוּי לַשֻּׁלְחָן.</p>
</blockquote>

<blockquote>
<p>וּמְקוֹר חַיִּים כִּנּוּי הַלֶּחֶם,</p>
</blockquote>

<blockquote>
<p>וְהַיָּלִיד הַנִּכְבָּד מִיּוֹלְדָיו הוּא הַגְּדִי,</p>
</blockquote>

<blockquote>
<p>וְהֶחָזָק הָאַמִּיץ הוּא הַחֹמֶץ,</p>
</blockquote>

<blockquote>
<p>וַאֲבִיעֶזֶר כִּנּוּי לַיְרָקוֹת,</p>
</blockquote>

<blockquote>
<p>וַאֲבִינֹעַם כִּנּוּי לֶחָבִיץ,</p>
</blockquote>

<blockquote>
<p>וְהַכְּתוּשָׁה כִּנּוּי לָרִיפוֹת,</p>
</blockquote>

<blockquote>
<p>וְהַמְבֻשָּׁל הַנֶּחְמָד הוּא הַדְּבַשׁ הַמְבֻשָּׁל,</p>
</blockquote>

<blockquote>
<p>וְהַסַּף כִּנּוּי לָאַגָּן,</p>
</blockquote>

<blockquote>
<p>וְהָרָכִיל הוּא הַמַּחְתָּה.</p>
</blockquote>

<blockquote>
<p>וזה סוף המחברת</p>
</blockquote>

<h2 id="הַמַּחְבֶּרֶתהָעֶשְׂרִים:וְהִיאמַחְבֶּרֶתהַמֵּת">הַמַּחְבֶּרֶת הָעֶשְׂרִים: וְהִיא מַחְבֶּרֶת הַמֵּת</h2>

<blockquote>
<p>נְאֻם הַגֶּבֶר אִיתִיאֵל: הָלַכְתִּי לְאֶרֶץ צִידוֹנִים. עִם חֲבֵרִים
כֻּלָּם אֲדוֹנִים. וּבְעֵת הַצַּר הֵם בְּיָדִי חֲנִיתוֹת וְכִידוֹנִים.
כֻּלָּם נִטְעֵי נַעֲמָנִים. וְשׁוֹמְרֵי אֱמוּנִים. לֹא יַחֲנִיפוּ
אִמְרֵיהֶם. וְלֹא טַעֲמוּ טַעַם רְמִיָּה בְּפִיהֶם. כָּל יְמֵיהֶם.
וְהָיִיתִי עִמָּם כְּמִי לֹא פָקַד בְּנֵי בֵיתוֹ וְחֶבְרָתוֹ.
וּכְחוֹנֶה בֵּית מִשְׁפַּחְתּוֹ. וְכַאֲשֶׁר הִבְרַכְנוּ גְמַלֵּי
הַהֲלִיכָה. לִמְצֹא אֲרוּכָה. וְסַרְנוּ מִבֵּית הַסּוּסִים. לְבָתִּים
בְּכָל טוּב עֲמוּסִים. כָּרַתְנוּ בְרִית לְבַל נִשְׁכַּח הַחֶבְרָה
וְאַל נִבָּעֵת. רַק יְבַקֵּר כָּל אֶחָד יְדִידוֹ בְּכָל עֵת. וְהוּכַן
לָנוּ בַּיִת לְהִוָּעֵד שָׁמָּה בְּכָל יוֹם פַּעֲמַיִם. בֹּקֶר
וְצָהֳרַיִם. וְהָיִינוּ מַקְרִיבִים אִישׁ לְאָחִיו שַׁי מִפְּרִי
שְׂפָתַיִם. וְצוּף הַמַּלְקוֹחַיִם. וּבְעוֹדֵינוּ יוֹשְׁבִים.
וְלִבֵּנוּ בְמַחְמַדֵּי הַמַּדָּע מֵיטִיבִים. נִצָּב עָלֵינוּ אִישׁ
בַּעַל לָשׁוֹן חַדָּה. אֲרֻכָּה מֵאֶרֶץ מִדָּהּ. וַיִּשְׁאַל
לִשְׁלוֹמֵנוּ כְּמַעֲשֵׂה הָרַמָּאִים הַיְהִירִים. מְצוֹדֵד בַּחֲבָלָיו
הַכְּפִירִים וְהָעֲדָרִים.
וַיַּעַן וַיֹּאמַר:</p>
</blockquote>

<blockquote>
<p>בִּינוּ, בְּנֵי שֵׂכֶל, וְשִׁמְעוּ לְנִיב,</p>
</blockquote>

<blockquote>
<p>לֵב כָּל בְּנֵי שֵׂכֶל וּבִין יַאֲדִיב.</p>
</blockquote>

<blockquote>
<p>שַׁרְתִּי אֲחִי גָאוֹן וְאֹמֶץ יְשַׂ־</p>
</blockquote>

<blockquote>
<p>מַּח אוֹהֲבָיו גַּם אוֹיְבָיו יַעֲצִיב.</p>
</blockquote>

<blockquote>
<p>יָבוֹא בְמִלְחָמָה וְיִגְבַּר בְּמִפְ־</p>
</blockquote>

<blockquote>
<p>עָלָיו וְהוּא נִצָּב כְּקוֹמַת נְצִיב;</p>
</blockquote>

<blockquote>
<p>יַרְחִיב מְקוֹם מֵצַר בְּרָצוֹא וְשׁוֹב</p>
</blockquote>

<blockquote>
<p>וּנְאוֹת מְתֵי קָמָיו בְּעֹז יַחֲרִיב.</p>
</blockquote>

<blockquote>
<p>אִם יַעֲרֹךְ עִם בַּעֲלֵי עֹז קְרָב</p>
</blockquote>

<blockquote>
<p>נָהָר בְּכַף רַגְלָיו הֲלֹא יַחֲרִיב</p>
</blockquote>

<blockquote>
<p>אוֹ רָץ פְּתֹחַ שַׁעֲרֵי עֹז הֲלֹא</p>
</blockquote>

<blockquote>
<p>יִשְׁבֹּר וּמַנְעוּלָיו בְאֵשׁ יָאֲדִיב.</p>
</blockquote>

<blockquote>
<p>הָיָה תְמוֹל יִתְעַר כְּעֵץ רַעֲנָן</p>
</blockquote>

<blockquote>
<p>מָתוֹק בְּכָל מִפְעָל וּמַעְשֶׂה וְנִיב,</p>
</blockquote>

<blockquote>
<p>יִשַּׁק בְּנוֹת יֹפִי וְיִטֹּף עֲלֵי־</p>
</blockquote>

<blockquote>
<p>הֶם מִשְּׂפָתָיו נוֹזְלִים כָּרְבִיב,</p>
</blockquote>

<blockquote>
<p>אַךְ הַזְּמָן שָׁלַל יְקָר נָעֳמוֹ</p>
</blockquote>

<blockquote>
<p>מֶנְהוּ וְהִבְעִיר תּוֹךְ לְבָבוֹ שְׁבִיב,</p>
</blockquote>

<blockquote>
<p>וַיִּמְאֲסוּהוּ הָעֲלָמוֹת בְּלִי</p>
</blockquote>

<blockquote>
<p>עָוֹן וְחֵטְא גַּם מִבְּלִי חוֹב וְרִיב,</p>
</blockquote>

<blockquote>
<p>עַד שָׁב כְּאַגְמוֹן שַׁח וְכָפוּף עֲדֵי</p>
</blockquote>

<blockquote>
<p>עָפָר, וְכֵן לַכֹּל זְמָן יַעֲצִיב.</p>
</blockquote>

<blockquote>
<p>וַיִּגְוְעָה הַיּוֹם, וְעַתָּה הֲיֵשׁ</p>
</blockquote>

<blockquote>
<p>פֹּה אִישׁ יְכַסֵּהוּ וְאוֹר יַעֲרִיב?</p>
</blockquote>

<blockquote>
<p>וּבְהַשְׁלִימוֹ בָּכָה בְכִי גָדוֹל לְשֹׁד הַמֵּת וְאֵידוֹ. כְּמוֹ
הַבּוֹכֶה עַל יְחִידוֹ. וְכַאֲשֶׁר שָׁקְטָה דִמְעָתוֹ. וְכָבְתָה אֵשׁ
אַנְחָתוֹ. אָמַר: אֲלֵיכֶם אֶקְרָא, מַשְׂבִּיעֵי רְעֵבִים. וּמִרְעֶה
לַנְּבִיאִים. וּמְקוֹרֵי חֵקֶר הַנְּדָבוֹת. וּמְאוֹרֵי בֹקֶר לֹא עָבוֹת.
חַי יְיָ אִם דִּבַּרְתִּי שֶׁקֶר. לֹא סִפַּרְתִּי רַק אֶת אֲשֶׁר
רָאִיתִי מֵאָז הַבֹּקֶר. וְאִלּוּ יִהְיֶה בְיָדִי הוֹן. וּבְחִכִּי
אוֹן. קִבַּלְתִּי זֶה הַשָּׂכָר. וְזָכִיתִי לְזֶה הַחֶסֶד הַנִּזְכָּר
.</p>
</blockquote>

<blockquote>
<p>אֲבָל אֵיךְ יָעוּף אָדָם בְּלִי כְנָפַיִם. וְאֵיךְ יִגְמֹל חֶסֶד נְעוּר
כַּפַּיִם. וּקְצַר יָדַיִם?
אָמַר הַמַּגִּיד: וַיַּבִּיטוּ הָעָם זֶה לָזֶה לִרְאוֹת מַה יִּתְּנוּ.
וְאִישׁ אֶל אָחִיו יִפְנוּ. לָדַעַת בַּמֶּה יְחוֹנְנוּ. וְהוּא חָשַׁב
כִּי נוֹעֲצוּ לַהֲשִׁיבוֹ נִכְלָם לְשִׁקְרוֹ. אוֹ לְבַקֵּשׁ מוֹפֵת עַל
דְּבָרוֹ. וַתַּעַל חֲמָתוֹ בְּאַפּוֹ וַיֹּאמַר: הוֹי מְקוֹרֵי הַשָּׁרָב
וְהַחֹרֶב. וּזְאֵבֵי עֶרֶב. מַדּוּעַ תִּתְאוֹנְנוּ. וְתִשְׁתּוֹנְנוּ
. וְלֹא תִתְבּוֹנְנוּ. וְתִרְצוּ לִקְפֹּץ הַיָּד וְלֹא תְחוֹנְנוּ?
כְּאִלּוּ בִקַּשְׁתִּי אֲרֻחָה גְדוֹלָה. לֹא כְסוּת וְשִׂמְלָה.
וְדָרַשְׁתִּי פְתִילֵי זָהָב וְחֹתֶמֶת. לֹא בֶגֶד לְכַסּוֹת הַמֵּת.
אוֹי לְמִי לֹא נִבְקַע יְאוֹרוֹ. וְלֹא יָזוּב צוּרוֹ! וְכַאֲשֶׁר רָאוּ
הָעָם אֹרֶךְ לְשׁוֹנוֹ. וּמְרוֹרַת גַּפְנוֹ. נָתַן כָּל אִישׁ
פִּדְיוֹן נַפְשׁוֹ. וְסָבְלוּ עֹל חֲרוֹנוֹ לְפַחְדָּם מֵאַבְנֵי
אֶלְגְּבִישׁוֹ.
אָמַר אִיתִיאֵל: וְהָיָה זֶה הַשּׁוֹאֵל עוֹמֵד אַחֲרַי, וּמִסְתַּתֵּר
אֲחוֹרַי. וְלֹא יָכֹלְתִּי לְהָסֵב אֵלָיו עֵינַי. וּלְהָעִיר אֵלָיו
רַעְיוֹנַי. וְכַאֲשֶׁר עֲזָרוּהוּ הָעָם בְּבִרְכוֹתָם. וְהָיָה רָאוּי
עָלַי לָלֶכֶת עַל עִקְּבוֹתָם. וּלְהִתְנַדֵּב כְּנִדְבוֹתָם. הוֹצֵאתִי
חוֹתָמִי מֵאֶצְבַּע יְמִינִי. וּפָנִיתִי אֵלָיו בְּעֵינִי. וְהִנֵּהוּ
חֲבֵרֵנוּ חֶבֶר הַקֵּינִי. בְּעַצְמוֹ וְגוּפוֹ וָאֵרֶא כִּי הַכֹּל
שֶׁקֶר וָשָׁוְא. וְכָל דְּבָרוּ כָזָב לִמְבַקְשָׁיו. אֲבָל
הִסְתַּרְתִּי מוּמוּ וְנַבְלוּתוֹ. וְכִסִּיתִי מִרְמָתוֹ וְזִמָּתוֹ.
וָאַשְׁלִיךְ לוֹ הַחֹתֶמֶת. וָאֹמַר לוֹ: תְּנֵהוּ לְהוֹצָאָה עַל הַמֵּת
. וַיֹּאמֶר לִי: אַשְׁרֶיךָ מַה נָּעֲמָה מִדָּתְךָ. וּמַה יָּקְרָה
נִדְבָתְךָ! וַיְמַהֵר לְדַרְכּוֹ. כְּמִנְהָגוֹ מִקֶּדֶם וְדַרְכּוֹ.
וָאֶרְצֶה לִרְאוֹת מֵתוֹ. וּלְגַלּוֹת אֱמוּנָתוֹ. וְרַצְתִּי אַחֲרָיו
. לִרְאוֹת סוֹף דְּבָרָיו. וְהִדְבַּקְתִּיהוּ הַרְחֵק כִּמְטַחֲוֵי
קֶשֶׁת וְיוֹתֵר. וָאוֹצִיאֵהוּ מִן הַדֶּרֶךְ לִמְקוֹם סֵתֶר.
וְהֶחֱזַקְתִּי בִשְׂפַת מְעִילוֹ. לְהוֹדִיעֵנִי רִשְׁעוֹ וּמַעֲלוֹ.
וָאֹמַר לוֹ: חַי יְיָ אִם יֵשׁ לְךָ מִפְלָט מִמֶּנִּי. עַד אֲשֶׁר
הַמֵּת תַּרְאֵנִי. וְסוֹדוֹ תוֹדִיעֵנִי. וַיַּתֵּר הַמִּכְנְסַיִם.
וְהֶרְאַנִי אִישׁ הַבֵּינַיִם. וְהוּא עַל הָאָרֶץ כְּאַמָּתַיִם.
וָאֹמַר לוֹ: יַעְכָּרְךָ יְיָ! מַה נִּפְלְאוּ תַחְבּוּלוֹתֶיךָ. וּמֶה
עָמְקוּ מַחְשְׁבוֹתֶיךָ. וּמֶה עָצְמוּ עִנְיָנֵי לַעַגְךָ עַל כָּל
בְּנֵי ישֶׁר. וּמָה רַבּוּ תַחְבּוּלוֹתֶיךָ לִצְבֹּר הָעשֶׁר! וָאָשׁוּב
אֶל חֲבֵרַי וְהִגַּדְתִּי לָהֶם אֲשֶׁר רָאִיתִי. וְהַסּוֹד הַמְכֻסֶּה
אֲשֶׁר גִּלִּיתִי. וַיִּצְחֲקוּ צְחוֹק גָּדוֹל וַיִּתְמְהוּ.
וַיְקַלֲלוּ הַמֵּת הַהוּא.</p>
</blockquote>

<h2 id="הַמַּחְבֶּרֶתהָאַחַתוְעֶשְׂרִים:וְהִיאמַחְבֶּרֶתהַמּוּסָר">הַמַּחְבֶּרֶת הָאַחַת וְעֶשְׂרִים: וְהִיא מַחְבֶּרֶת הַמּוּסָר</h2>

<blockquote>
<p>נְאֻם הַגֶּבֶר אִיתִיאֵל אָמַר: לֹא שָׁקַטְתִּי מֵעֵת בַּמּוּסָר
הִתְגַּלַּעְתִּי. וְהַטּוֹב וְהָרַע יָדַעְתִּי. וּשְׁמֵי הַשֵּׂכֶל
בִּידֵי רַעְיוֹנַי קָרַעְתִּי וְרָקַעְתִּי. לַחֲזֹר אַחֲרֵי הַנְּכֹחוֹת
. וּלְהַקְשִׁיב לְקוֹל הַתּוֹכָחוֹת. וְלִלְמוֹד מִשְׁלֵי הַחָכְמוֹת עַל
פֶּה. לְמַעַן אֶלְבַּשׁ מִן הַמּוּסָר לְבוּשׁ מְיֻפֶּה. וּבְזָהָב
מְצֻפֶּה. וְלִרְחֹק מִלַּעֲגֵי שָׂפָה וּלְזוּת פֶּה. וְדִבְרֵי רִיק
לְחַפֵּא. וְתָמִיד הָיִיתִי מַרְגִּיל עַצְמִי בְאֵלֶּה הַמִּדּוֹת.
וָאֲכַבֶּה בָם מֵאֵשׁ הַכַּעַס מוֹקְדוֹת. עַד אֲשֶׁר שָׁב הַמּוּסָר
בִּי קָבוּעַ. וְכַטֶּבַע אֲשֶׁר הוּא גָלוּי וְיָדוּעַ. וְכַאֲשֶׁר
צָעַנְתִּי לְאֵלוֹן צַעֲנַנִּים. וּפָשַׁטְתִּי שָׁם מַחְלְצוֹת
הָעֲדָנִים. וְהִתַּרְתִּי קִשְׁרֵי הָאֲשָׁמִים וְהַזְּדוֹנִים.
[יָצָאתִי] מִבֵּיתִי אַחַר עֲלוֹת הַשָּׁמֶשׁ. וְסָר הַחשֶׁךְ
וַיָּמֶשׁ. וְהִנֵּה זִקְנֵי קְהִלּוֹת. דּוֹהֲרִים עַל הַמְּסִלּוֹת.
יוֹצְאִים כְּאַרְבֶּה חוֹצֵץ כֻּלּוֹ. אָזְנַיִם בְּמִצְהֲלוֹת קוֹלוֹ.
וְהֵם מְסַפְּרִים בְּעַד אִישׁ מוֹכִיחַ וּמַזְהִיר. יַחְכִּים הַמָּהִיר.
וְיַעֲרִים הַיָּהִיר. וְלֹא מְנָעַנִי מִשְּׁמֹעַ הַתּוֹכָחוֹת. וְלִלְמֹד
הַנְּכֹחוֹת. יְגִיעַת הֲלִיכָתִי עִם הָרָצִים. וְלַחַץ הַלּוֹחֲצִים
וְהַמּוֹחֲצִים. וָאָרוּץ כְּסוּס מְרַקֵּד וָאֶצְהַל. וְנֶחְבַּרְתִּי
עִם הַקָּהָל. עַד אֲשֶׁר בָּאתִי אֶל נָוֶה [בּוֹ] נִקְבְּצוּ הַחֵלֶךְ
. וְהַמֶּלֶךְ. וְהַסּוֹכֵן. וְהַמִּסְכֵּן. וְהַגְּאֵיוֹנִים.
וְהָאֶבְיוֹנִים. וּבְתוֹךְ הָעֲגֻלָּה. הַמְסוֹבֶבֶת כַּגֻּלָּה. זָקֵן
כָּפוּף וּפָנָיו קְרוֹבִים לָאֲדָמָה. וְעַל רֹאשׁוֹ מִגְבַּעַת רָמָה.
וְהוּא יִבְקַע אִישׁוֹן הַשֵּׂכֶל בְּאוֹר תּוֹכְחוֹתָיו. וִירַפֵּא
הַלְּבָבוֹת בְּאִמְרוֹתָיו. וְיִמַּסּוּ הֶהָרִים לְחֹזֶק דִּבְרוֹתָיו.
וָאֶשְׁמָעֵהוּ וְהוּא אוֹמֵר בְּמִלָּיו. וְהַלְּבָבוֹת נִמְשְׁכוּ
אֵלָיו:
בֶּן אָדָם, מָה רַבָּה תְּשׁוּקָתְךָ בַּאֲשֶׁר יְסִיתְךָ. וְתַאֲוָתְךָ
בַּאֲשֶׁר יְמִיתְךָ. וְחִשְׁקְךָ בַּאֲשֶׁר יַגְבִּיהַּ לִבְּךָ.
וְאַהֲבָתְךָ בַּאֲשֶׁר יָסִיר עָצְבְּךָ! תִּיגַע בַּאֲשֶׁר יְעַנְּךָ.
וְתָנִיחַ אֲשֶׁר בַּצַּר יַעַנְךָ. תִּדְרֹךְ קֶשֶׁת בִּצְעֲךָ.
וְתִתְעַטֵּף בִּמְעִיל תַּאֲוָה תְּרֹעֲךָ. לֹא תִסְתַּפֵּק וְתִכָּנַע.
וְלֹא מִן הָאִסּוּר תִּמָּנַע. וְלֹא לְקוֹל מוֹכִיחַ תִּשָּׁמַע. וְלֹא
לַמַּפְחִידִים עֵינְךָ תִּדְמַע. עֵינְךָ תָּרוּץ אַחֲרֵי הָאֲהָבִים.
וְלָלֶכֶת בְּדַרְכֵי שׁוֹבָבִים. וְתַאֲוָתְךָ לְהִתְעַסֵּק בִּסְחוֹרוֹת.
אֲרוּרוֹת. וְתַעֲנוּגִים. נוּגִים. וּמַאֲכָלִים. מְכַלִּים. יִיטַב
בְּעֵינֶיךָ. לְהַרְבּוֹת הוֹנְךָ וְאוֹנֶךָ. וְלֹא תִזְכֹּר אֲשֶׁר
לְפָנֶיךָ. וּלְהַשְׂבִּיעַ שְׁתֵּי הַפִּיּוֹת תִּיגַע בְּמִפְעָלֶיךָ.
וְלֹא תַבִּיט אִם הוּא לְךָ אוֹ עָלֶיךָ. הֲתַחְשֹׁב כִּי יִשְׁכָּחוּךָ
בְּעֵת אוֹרְךָ יִשְׁחַר. וְלָאָרֶץ תִּסְחַר. אוֹ תִמָּלֵט מִלָּתֵת
חֶשְׁבּוֹן מָחָר. אוֹ הֲתָחוּשׁ כִּי הַמָּוֶת יִקַּח שֹׁחַד וְעֵינוֹ
יְכַסֶּה. אוֹ יִשָּׂא פָנִים בֵּין הָאֲרִי וְהַשֶּׂה? לֹא כֵן הַדָּבָר
כִּי לֹא יוֹעִיל בְּיוֹם הַמָּוֶת הָעשֶׁר וְהַבָּנִים וְלֹא יַעֲזֹר
לְיוֹשְׁבֵי הַקְּבָרִים. כִּי אִם הַמַּעֲשִׂים הַנְּבָרִים. לָכֵן
אַשְׁרֵי אֲשֶׁר יִשְׁמַע וְיַעֲשֶׂה. וְחֶטְאוֹ אַל יְכַסֶּה. כִּי
הַנִּמְלָט מִן הָרָעָה. הוּא הַשָּׁב מִדַּרְכֵי הָרִשְׁעָה. וְאֵין
לָאָדָם כִּי אִם אֲשֶׁר עָשְׂתָה יָדוֹ בְעוֹדוֹ. וּבְטֶרֶם שׁוּבוֹ אֶל
יְסוֹדוֹ. וּבָאַחֲרִית יְקַבֵּל שְׂכַר מִפְעָלוֹ. וּגְמוּלוֹ יְשֻׁלַּם
לוֹ.
וַיִּשָּׂא קוֹלוֹ בְּקוֹל מִתְאוֹנֵן. וַעֲפַר הָאָרֶץ יְחוֹנֵן.
וַיַּעַן וַיֹּאמַר:</p>
</blockquote>

<blockquote>
<p>הֲיוֹעִיל לְאִישׁ עֹז מְעוֹנוֹ וְהוֹנוֹ</p>
</blockquote>

<blockquote>
<p>וּבִשְׁאוֹל בְּיוֹם חוּל מְגוּרוֹ מְגוּרוֹ?</p>
</blockquote>

<blockquote>
<p>לְזֹאת חֲזַק וּבַקֵּשׁ רְצוֹן אֵל בְּלִבָּךְ</p>
</blockquote>

<blockquote>
<p>הֲכִי תִגְמֹל מִמְּזוֹרוֹ מְזוֹרוֹ.</p>
</blockquote>

<blockquote>
<p>וְאַל תַּאֲמֵן בַּזְּמָן כִּי בְאוֹנוֹ</p>
</blockquote>

<blockquote>
<p>יְפוֹצֵץ גְּאוֹן רָם וְצוּרוֹ בְּצוּרוֹ.</p>
</blockquote>

<blockquote>
<p>וְאַל יִשְׁלְטָה יִצְרְךָ בָּךְ הֲכִי כָל</p>
</blockquote>

<blockquote>
<p>אֲשֶׁר יַאֲמִין בּוֹ בְּצִירוֹ יְצֵרוֹ.</p>
</blockquote>

<blockquote>
<p>יְרָא אֵל וְתָמִיד פְּחַד מִיְּקוֹד אֵשׁ</p>
</blockquote>

<blockquote>
<p>וְיַצִּילְךָ אָז בְּאוּרוֹ בְּאוֹרוֹ.</p>
</blockquote>

<blockquote>
<p>וְאַל תִּשְׁכְּחָה חֶטְאֲךָ רַק בְּכֵה לוֹ</p>
</blockquote>

<blockquote>
<p>בְּדֶמַע יְקוֹד לֵב יְקִירוֹ מְקוֹרוֹ.</p>
</blockquote>

<blockquote>
<p>וּמָוֶת לְמוּל עֵינְךָ שִׂים וְחַכֵּה</p>
</blockquote>

<blockquote>
<p>לְיוֹם יִצְרָפְךָ בְּכוֹרוֹ בְּכוּרוֹ</p>
</blockquote>

<blockquote>
<p>וְכִי אַחֲרִיתָךְ בְּשׁוּחַת חֲנוֹתָךְ</p>
</blockquote>

<blockquote>
<p>וְכָל חַי יְהִי שָׁם וְשִׂבְרוֹ בְשִׁבְרוֹ.</p>
</blockquote>

<blockquote>
<p>וְאַשְׁרֵי אֱנוֹשׁ יִדְאֲגָה עַל פְּעָלָיו</p>
</blockquote>

<blockquote>
<p>וְיָכִין לְעֵת בּוֹא דְבָרוֹ דְבִירוֹ.</p>
</blockquote>

<blockquote>
<p>אָמַר הַמַּגִּיד: וַיַּתְחֵל כָּל הָעָם לְהִשְׁתּוֹמֵם וּלְהִתְאוֹנֵן
בֵּין דִּמְעָה יַזִּילוּהָ. וּתְשׁוּבָה יְגַלּוּהָ. עַד אֲשֶׁר נָטְתָה
הַשֶּׁמֶשׁ בַּשָּׁמַיִם. וְקָרַב עֵת הַצָּהֳרַיִם. וְכַאֲשֶׁר שָׁקְטוּ
הַשְּׁאוֹנִים וְעַב הַדְּמָעוֹת פִּיהוּ אָטַר. וַיַּחְדְּלוּ הַקּוֹלוֹת
וְהַמָּטָר. וְהִנֵּה אִישׁ צוֹעֵק אֶל הַמֶּלֶךְ הָעוֹמֵד שָׁם. וְהוּא
בוֹכֶה מֵחֲמַס מְשָׁרְתָיו וּמוֹקְשָׁם. וְהַמֶּלֶךְ הָיָה עוֹזֵר
לָרָשָׁע עַל הַצַּדִּיק. וְטַעֲנָתוֹ יַצְדִּיק. וְהָיתָה יָדוֹ עִם
הַחוֹמֵס לַעֲזֹר אוֹתוֹ בְדִינוֹ. וְכַאֲשֶׁר נוֹאַשׁ מִן הַמֶּלֶךְ
לַעֲזֹר אוֹתוֹ. הִתְחַנֵּן אֶל הַמּוֹכִיחַ לְהוֹכִיחוֹ בַעֲדוֹ.
וַיָּקָם הַמּוֹכִיחַ בְּיָד רָמָה וַיִּמָּלֶךְ. וַיִּשָּׂא מְשָׁלוֹ עַל
עִנְיַן הַמֶּלֶךְ:</p>
</blockquote>

<blockquote>
<p>תְּמַהּ נָא לְאָדָם מְבַקֵּשׁ שְׂרָרָה,</p>
</blockquote>

<blockquote>
<p>וְעֵת יַעֲלֶה יַעֲשֶׂה חֵטְא וְשָׁגָה;</p>
</blockquote>

<blockquote>
<p>וּבִגְדֵי חֲטָאָיו בְּבֶגֶד יְשַׁבֵּץ,</p>
</blockquote>

<blockquote>
<p>וְשִׂמְלַת מְעִילוֹ בְּמַעַל אֲרוּגָה.</p>
</blockquote>

<blockquote>
<p>וְלוּ יֵדְעָה כִּי בְרֶגַע יְהִי סָר</p>
</blockquote>

<blockquote>
<p>אֲזַי לֹא יְהִי שַׂר לְהַרְבּוֹת מְשׁוּגָה.</p>
</blockquote>

<blockquote>
<p>חֲכֵה לוֹ וְקַוֵּה וְאִם יַעֲצִיבָךְ</p>
</blockquote>

<blockquote>
<p>וְאִם יַשְׁקְךָ מֵי תְלָאָה וְתוּגָה,</p>
</blockquote>

<blockquote>
<p>הֲכִי יוֹם שְׁאוֹנוֹ תְהִי שָׂשׂ בְּנָפְלוֹ</p>
</blockquote>

<blockquote>
<p>בְּיוֹם הַזְּמָן יִשְׁאֲגָה לוֹ שְׁאָגָה.</p>
</blockquote>

<blockquote>
<p>וְאָז יִלְעֲגוּ לוֹ אֲשֶׁר כִּבְּדוּהוּ,</p>
</blockquote>

<blockquote>
<p>וְנֶפֶשׁ נְגוּעָה תְהִי לוֹ עֲנֻגָּה.</p>
</blockquote>

<blockquote>
<p>וְאָז תַּחֲמֹל עַל קְלוֹנוֹ וְשִׁפְלוּת</p>
</blockquote>

<blockquote>
<p>גְּאוֹנוֹ וְיָשׁוּב לְרוֹאָיו לְחָגָּא.</p>
</blockquote>

<blockquote>
<p>וְעוֹד אַחֲרֵי זֹאת בְּמִשְׁפָּט יְהִי בָא</p>
</blockquote>

<blockquote>
<p>עֲלֵי כָל חֲטָאָה וְעַל כָּל שְׁגָגָה,</p>
</blockquote>

<blockquote>
<p>וְתִדְבַּק לְשׁוֹנוֹ לְחִכּוֹ וְיִצְעַק</p>
</blockquote>

<blockquote>
<p>בְּלֵבָב מְחֻלָּל וְנֶפֶשׁ נְמוֹגָה.</p>
</blockquote>

<blockquote>
<p>וְאָז יִסְפְּרוּ כָל חֲטָאָיו וּמָעְשָׂיו,</p>
</blockquote>

<blockquote>
<p>וְיֹאכַל אֲשֶׁר לָשׁ בְּיָדוֹ כְעֻגָה.</p>
</blockquote>

<blockquote>
<p>וְנִדְרַשׁ חֲמָסוֹ וְנִגְלָה כְמוּסוֹ</p>
</blockquote>

<blockquote>
<p>וְכָל הוֹן אֲשֶׁר צָד וְעָשַׁק וְהוֹגָה.</p>
</blockquote>

<blockquote>
<p>וְעַל הַשְּׁגִיאוֹת יְחֻשַּׁב כְּיֶתֶר</p>
</blockquote>

<blockquote>
<p>בְּנֵי אִישׁ וְיִשְׁחֶה לְבָבוֹ וְיֻגָּה,</p>
</blockquote>

<blockquote>
<p>עֲדֵי יֵבְךְּ מָרָה וְנִחַם עֲלֵי כָל</p>
</blockquote>

<blockquote>
<p>אֲשֶׁר זָד וְחָטָא וּמָרָה וְשָׁגָה.</p>
</blockquote>

<blockquote>
<p>תם</p>
</blockquote>

<blockquote>
<p>וַיַּעַן וַיֹּאמַר: הוֹי הַמִּתְאַזֵּר בַּשְּׂרָרָה. הַמִּתְגַּבֵּר
לַעֲשׂוֹת סָרָה. אַל תִּגְבַּהּ. וְאַל תִּפָּתֶה בְגַאֲוָתְךָ. כִּי
מַעֲלַת הַמֶּלֶךְ. רוּחַ הוֹלֵךְ. וְכֹחַ הַמִּתְגַּבֵּר. כַּבָּרָק
עוֹבֵר. וְהַמֶּלֶךְ הַמַּצְלִיחַ הַמְהֻלָּל יִשְׂמְחוּ בוֹ. עֲנִיֵּי
עַמּוֹ. וְהַמֶּלֶךְ הֶעָמֵל וְהָאָמֵל. הוּא אֲשֶׁר עַל עֲבָדָיו לֹא
יְהִי חוֹמֵל. וְחֶסֶד לֹא יְהִי גוֹמֵל. וְעֵת יוֹסִיף כְּבוֹדוֹ.
יַשְׁחִית הָאָרֶץ בְּפִידוֹ וְשֹׁדוֹ. חַי יְיָ אִם יִשְׁכָּחֲךָ בְּיוֹם
הַדִּין הַשּׁוֹפֵט. וְאִם יֵשׁ לְךָ מִפְלָט לְהִמָּלֵט. אֲבָל
יָשִׂימוּ לְפָנֶיךָ מִשְׁקַל הַפְּקֻדָּה. וְתִקַּח מִדָּה כְנֶגֶד
מִדָּה.
אָמַר הַמַּגִיד: וּכִשְׁמֹעַ הַמֶּלֶךְ דְּבָרוֹ רָעֲמוּ פָנָיו.
וְעָצְמוּ יְגוֹנָיו. וְאָמַר: אוֹי לַמִּשְׂרָה וּלְנוֹחֲלֶיהָ.
וְלַמַּלְכוּת וּלִבְעָלֶיהָ. כִּי תְצוֹדֵד הָאָדָם בַּחֲבָלֶיהָ.
וַיִּקְרָא לָאִישׁ הַצּוֹעֵק חָמָס וַיְנַחֲמֵהוּ וַיְזַכֵּהוּ. וְקָרָא
לָאִישׁ הַחוֹמֵץ וַיִּפְגָּעֵהוּ וַיַּכֵּהוּ. וַיְכַבֵּד הַמּוֹכִיחַ
וַיַּעַזְרֵהוּ. וְצִוָּה אוֹתוֹ לָבוֹא אֵלָיו וּלְשַׁחֲרֵהוּ.
וַיִּפָּרֵד מִמֶּנּוּ הֶחָמוּץ נֶעֱזָר. וְהַחוֹמֵץ מוּזָר כְּאַכְזָר.
וַיָּקָם הַמּוֹכִיחַ וַיִּתְפָּאֵר עַל כִּי צָלְחָה סְחוֹרָתוֹ.
וְהָלַכְתִּי עַל עִקְּבוֹתָיו וַאֲנִי שׁוֹמֵר נְתִיבָתוֹ. וְעֵינַי
מִתְגַּנְּבִים לְעֵינָיו וְכַאֲשֶׁר הֵבִין אֲשֶׁר הִסְתַּרְתִּי.
וְהִכִּיר הַקִּיר אֲשֶׁר חָתַרְתִּי. אָמַר: הַנִּכְבָּד בְּכָל מוֹרֶיךָ
. הוּא אֲשֶׁר נְתִיב ישֶׁר יוֹרֶךָ.
<br />
וַיַּעַן וַיֹּאמַר:</p>
</blockquote>

<blockquote>
<p>משקל</p>
</blockquote>

<blockquote>
<p>אָמְנָם אֲנִי הָאִישׁ יְדַעְתּוֹ מִתְּמוֹל</p>
</blockquote>

<blockquote>
<p>אִם לַחֲזוֹתוֹ נַפְשְׁךָ שׁוֹאֶפֶת.</p>
</blockquote>

<blockquote>
<p>לִבּוֹ מְקוֹר חִידוֹת וּלִמְלָכִים שְׂחוֹק,</p>
</blockquote>

<blockquote>
<p>אָכֵן שְׂפָתוֹ צוּף וּמוֹר נוֹטֶפֶת.</p>
</blockquote>

<blockquote>
<p>לִבּוֹת מְשַׂמֵּחַ בְּשִׂמְחָתָם לְקוֹל</p>
</blockquote>

<blockquote>
<p>עוּגָב בְּשִׁיר, עַל רֹאשׁ יְקָר הוּא צֶפֶת.</p>
</blockquote>

<blockquote>
<p>פַּעַם אֲמָרָיו יִמְתְּקוּ מִנֹּפֶת</p>
</blockquote>

<blockquote>
<p>צוּפִים וּפַעַם יִדְלְקוּ מִתֹּפֶת.</p>
</blockquote>

<blockquote>
<p>לֹא הֶחֱלִיפוּ מַעֲשָׂיו יָמִים וְלֹא</p>
</blockquote>

<blockquote>
<p>נֶחְלַשׁ בְּעֵת הִתְלַבְּנָה מַחְלֶפֶת.</p>
</blockquote>

<blockquote>
<p>גַּם צוּר לְשׁוֹנוֹ עֹז וְלֹא קָהָה אֲבָל</p>
</blockquote>

<blockquote>
<p>יָדוֹ לְצוֹדֵד כָּל אֱנוֹשׁ חוֹטֶפֶת.</p>
</blockquote>

<blockquote>
<p>וּבְכָל עֲדָרִים עֵת אֲשֶׁר בָּם יַעֲבֹר</p>
</blockquote>

<blockquote>
<p>לֹא שָׁקְטָה יָדוֹ עֲדֵי טוֹרֶפֶת.</p>
</blockquote>

<blockquote>
<p>וּבְכָל חֲבוּרוֹת יַעֲבֹר בָּהֶם הֲלֹא</p>
</blockquote>

<blockquote>
<p>יָדוֹ הֲמוֹן הוֹנָם לְאַט אוֹסֶפֶת.</p>
</blockquote>

<blockquote>
<p>עַד כִּי תְחַשֵׁב כִּי אֲנִי יוֹרֵשׁ בְּנֵי</p>
</blockquote>

<blockquote>
<p>אָדָם וְיַלְדֵי שֵׁם וְחָם וָיֶפֶת.</p>
</blockquote>

<blockquote>
<p>אָמַר אִיתִיאֵל: וָאֹמַר לוֹ: בֶּאֱמוּנָה. וְעֵדוּת נְכוֹנָה. נִקְרָא
שִׁמְךָ חֶבֶר הַקֵּינִי וְקִנֵּאתָ הַיּוֹם לַצּוּר עֹז הִתְאַזָּר.
אֲשֶׁר לֹא קִנֵּא פִנְחָס בֶּן אֶלְעָזָר. וְנִלְחַמְתָּ עִם הַמֶּלֶךְ
מִלְחֲמוֹת יְיָ. וְלֹא פָחַדְתָּ מִקִּצְפּוֹ לְהַשְׁלִים רְצוֹן יְיָ.
וַיִּשְׂמַח עַל נְאֻמִי. וַיֹּאמֶר לִי: שְׁמַע, אָחִי:
אֱמֶת דַּבֵּר תָּמִיד וְצֶדֶק לֹא תַעְלִים
וְלוּ נִשְׂרַף גּוּפָךְ בְּמוֹקְדֵי לַפִּידִים;
רְצוֹן הָאֵל בַּקֵּשׁ בְּיַעַן רַד אֻמְלָל
אֲשֶׁר יַקְצִיף אָדוֹן לְרַצּוֹת הָעְבָדִים.
וַיְהִי אַחֲרֵי כֵן קָרָא לִשְׁלוֹמֵנוּ וְהָלַךְ לוֹ. וְהוּא סוֹחֵב
שׁוּלֵי מְעִילוֹ. וַנְּבַקְשֵׁהוּ בְּכָל הָעִיר. וְשָׁאַלְתִּי בַעֲדוֹ
וְאֵין מוֹדִיעַ וּמֵעִיר. וְלֹא נִמְצָא בָנוּ אִישׁ אֲשֶׁר יֵדַע
מְעוֹנָתוֹ. וְאֵי זֶה מְקוֹם מְנוּחָתוֹ.</p>
</blockquote>

<h2 id="הַמַּחְבֶּרֶתהַשְׁתַּיִםוְעֶשׂרִיםוְהִיאמַחְבֶּרֶתהַחֶשְׁבּוֹנוֹת">הַמַּחְבֶּרֶת הַשְׁתַּיִם וְעֶשׂרִים וְהִיא מַחְבֶּרֶת הַחֶשְׁבּוֹנוֹת</h2>

<blockquote>
<p>נְאֻם הַגֶּבֶר אִיתִיאֵל: הָלַכְתִּי בַּעֲשׂוֹתִי רֹב עשֶׁר לְהַצִּיב
יָדִי בִּנְהַר פְּרָת. וָאֶמְצָא שָׁם מְכַתְּבֵי הַחֶשְׁבּוֹנוֹת כָּל
אֶחָד מֵהֶם פִּנַּת יִקְרַת. וְצוֹמְחִים כְּבֵן פֹּרָת. וּמִדּוֹתָם
מְתוּקִים כְּמֵימֵי פְרָת. וָאֶתְחַבֵּר אֲלֵיהֶם לְשִׂכְלָם וְזֹהַר
כּוֹכְבֵי נִשְׁפָּם. לֹא לִזְהָבָם וְכַסְפָּם. וְהִתְעַכַּבְתִּי
עִמָּהֶם לְמוּסָרָם וּמַנְעַמֵּיהֶם. לֹא לְמַטְעַמֵּיהֶם. וָאֶצְנֹף
בָּם הַצָּנִיף אַחֲרֵי סוּר הָרָבִיד עַד אֲשֶׁר אֲלֵיהֶם הִצְמִידוּנִי.
וּמֵהֶם לֹא הִפְרִידוּנִי. וְנָתְנוּ לִי חֵלֶק בְּחִשְׁקָם הַנֶּחְמָד.
וְהָיִיתִי בָהֶם נִקְשָׁר כְּמוֹ הָאֶצְבַּע בַּיָּד. וַיְשִׂימוּנִי
אִישׁ עֲצָתָם. בְּבוֹאָם וְצֵאתָם. וּבַעַל סוֹדָם בְּצִדְקָם
וֶאֱמוּנָתָם. וַיְהִי הַיּוֹם וְנִקְרְאוּ הַמְכַתְּבִים לָלֶכֶת
לַכְּפָרִים לִשְׁמֹר. וְלִכְתֹּב תְּבוּאוֹת הַשָּׂדֶה וְלִסְפֹּר. עָרוֹת
עַל יְאוֹר עַל פִּי יְאוֹר. וְכֹל מִזְרַע יְאוֹר. וַיִּבְחֲרוּ מִבְּנוֹת
הָאֳנִיּוֹת הַנְּחוּיוֹת. וּמֵעַלְמוֹת הַסְּפִינוֹת הַיְפֵיפִיּוֹת.
שִׁפְחָה לוֹבֶשֶׁת בִּגְדֵי גַאֲוָה. שְׁחוֹרָה וְנָאוָה. מְמַהֶרֶת
וְנוֹהֶרֶת. וְעַל פְּנֵי הַיָּם כַּבָּרָק עוֹבֶרֶת. כְּאָמָה לַיָּם
נִרְצַעַת. וְנֶחְשְׁבָה חוֹנָה וְהִיא נוֹסַעַת. תָּרוּץ עַל הַגַּלִּים
. כְּרוּץ הַגַּלְגַּלִּים. וְתַשׁוּט עַל פְּנֵי הַמַּיִם. בְּלִי
יָדַיִם. וְתֵלֵךְ בְּלִי רַגְלַיִם. וַיִּקְרָאוּנִי לְהִתְחַבֵּר
אֲלֵיהֶם. וּלְהִשְׁתַּעֲשֵׁעַ עִמָּהֶם. וְכַאֲשֶׁר רָכַבְנוּ
הַמִּרְכֶּבֶת הַשְּׁחַרְחֶרֶת. וְשַׂמְנוּ מַצָּעֵנוּ כְּבוּדָּה עַל
פְּנֵי הַמַּיִם מְמַהֶרֶת. וְלֹא מְאַחֶרֶת. מָצָאנוּ שָׁם זָקֵן עָלָיו
בְּלוֹיֵי שְׂמָלוֹת. מְטֻלָּאוֹת וּבָלוֹת. וַיִּמְאֲסוּ כָל הַחֲבוּרָה
קִרְבָתוֹ. וַיְקַלֲלוּ הַמַּכְנִיס אוֹתוֹ. וְחָשְׁבוּ לְהוֹצִיאוֹ מִן
הַסְּפִינָה לְמַעַן הֱיוֹתוֹ לְרַאֲוָה. לוּלֵי אֲשֶׁר מָנְעָה אוֹתָם
הָעֲנָוָה. וְכַאֲשֶׁר הִכִּיר בָּנוּ טָרְחוֹ עָלֵינוּ. וְכִי הִכְבִּיד
בְּשִׁבְתּוֹ אֶת עֻלֵּנוּ. רָצָה לְהַשְׁמִיעֵנוּ מְשָׁלָיו
וַיַּחֲרִישׁוּהוּ. וְיָזַם לְגַלּוֹת צְפוּנָיו וּמְנָעוּהוּ. וְלֹא
עָנוּהוּ. וַיִּשְׁתּוֹמֵם וַיִּתְמַהּ עַל הַגַּלְגַּל הַחוֹזֵר אֲשֶׁר
לִמְשִׁסָּה שָׂמָהוּ. וַיִּתֵּן בֶּעָפָר פִּיהוּ. אוּלַי יֵשׁ תִּקְוָה
עַל אֲשֶׁר הֱדִמָּהוּ. וַנָּרָץ אֲנַחְנוּ בְּמַעֲרֶכֶת הַמְּשָׁלִים.
וּמְלִיצוֹת הַמַּשְׂכִּילִים. עַד אֲשֶׁר בָּאנוּ בְעִנְיַן מְכַתְּבֵי
הַחֶשְׁבּוֹנוֹת. וְכוֹתְבֵי הַמְּלִיצוֹת וְהַתְּבוּנוֹת. וְרָצִינוּ
לָדַעַת הַכִּשְׁרוֹן. וּלְאֵיזֶה מֵהֶם הַמַּעֲלָה וְהַיִּתְרוֹן. זֶה
אוֹמֵר כִּי כְתִיבַת הַמְּלִיצוֹת וְהַתְּבוּנוֹת הִיא יְקָרָה. וְזֶה
אוֹמֵר כִּי כְתִיבַת הַחֶשְׁבּוֹנוֹת הִיא הַמְּנוֹרָה הַטְּהוֹרָה.
וְלָהּ מִשְׁפַּט הַגְּבוּרָה. וַיִּרְבּוּ בֵינֵיהֶם הַמַּחְלֹקוֹת
בִּדְבָרִים. וְעָלְתָה בֵּינָם מִלְחֶמֶת הָאֲמָרִים. עַד אֲשֶׁר לֹא
מָצְאוּ מַעֲנֶה. וַתַּעֲבֹרְנָה הַצֹּאן עַל יְדֵי מוֹנֶה. וְהַזָּקֵן
מַבִּיט לְאִמְרֵיהֶם. וְסוֹפֵר צַעֲדֵיהֶם. וַיֹּאמֶר אֲלֵיהֶם: כְּבָר
הִרְבֵּיתֶם לְדַבֵּר. וְאִמְרֵי רוּחַ לְחַבֵּר. וַחֲיָלִים בְּלֹא
עִנְיָן לְגַבֵּר. וְסוֹד הַדְּבָרִים צָפוּן בְּרַעְיוֹנִי. וְעַתָּה
רְצוּ מִשְׁפָּטִי וְדִינִי. וְאַל תִּשְׁאֲלוּ לְאַחֵר אַחֲרֵי
שָׁמְעֲכֶם נִיב לְשׁוֹנִי:
דְּעוּ כִּי כוֹתְבֵי הַמְּלִיצוֹת וְסוֹפְרֵי הַמְּלָכִים הֵם בַּעֲלֵי
עֵצוֹת וְהֵם כָּבוֹד אוֹזְרִים. וְכוֹתְבֵי הַחֶשְׁבּוֹנוֹת הֵם
מוֹעִילִים וְעוֹזְרִים. וְעֵט סוֹפְרֵי הַמֶּלֶךְ כְּמוֹ מֵלִיץ. בְּעַד
הַחֲמוּדוֹת יָלִיץ. וְעֵט הַחֶשְׁבּוֹן כְּחוֹטֵב יַעַר לֹא יִשָּׁמֵר
בְּמִלָּיו. וְלֹא יְיַפֶּה מְשָׁלָיו. וְסִפְרֵי הַמְּלִיצָה נִכְתְּבוּ
לַהְגּוֹת בָּהֶן וְעַל חוּג הַלָּשׁוֹן יַעֲלוּ. וְחֻקֵּי
הַחֶשְׁבּוֹנוֹת יִבְלוּ וְכַצֵּל יִכְלוּ. וְסוֹפֵר הַמֶּלֶךְ מְקוֹר
דִּבְרֵי הַיָּמִים וְהַסּוֹדוֹת וְהַמְּשָׁלִים. וּמֵלִיץ הַטַּפְסָרִים
וְהַמּוֹשְׁלִים. וְעֵטוֹ לְשׁוֹן הַמַּלְכוּת וְרֶכֶב הַגְּדֻלָּה.
וְגִבּוֹר הַחָכְמָה וּמֵלִיץ הַנֶּפֶשׁ הַנְּדִיבָה. וְהוּא הַמְבַשֵּׂר
וְהַצּוֹפֶה. וְהָעוֹמֵד עַל מִצְפֶּה. וְהַמַּעְתִּיר וְהַצִּיר
הַנֶּאֱמָן בּוֹ יִכְבְּשׁוּ הַמְּצָדוֹת. וְיִשְׁלְטוּ בְרֹאשׁ
הַחֲמוּדוֹת. וְיַכְנִיעוּ הַמּוֹרֵד עַל הַדָּת וְהַחֹק וּבְעָלָיו נָקִי
מִחֶשֶׁד הָעֲוִילִים. וְשָׁלֵו מִרְכִילוּת הָרְכִילִים.
וְכַאֲשֶׁר הִגִּיעַ לְזֶה הַפֶּרֶק הִכִּיר בְּמַרְאֵה הַיּוֹשְׁבִים כִּי
זָרַע בְּלִבָּם שִׂנְאָה וְאַהֲבָה. מִקְצָתָם הוֹדוּ לִדְבָרָיו
וּמִקְצָתַם הֶרְאוּ לוֹ אֵיבָה. וַיְמַהֵר וַיֹּאמַר:
אַךְ דְּעוּ כִּי כְתִיבַת הַחֶשְׁבּוֹן מְיֻסֶּדֶת עַל הָאֱמוּנָה.
וּכְתִיבַת הַמְּלִיצָה לְבוּשׁ תַּעְתּוּעִים לוֹבְשָׁ[ה]. וּבֵין
הֲבָאַת מֶכֶס הָאוֹצָרוֹת וְהָאֲדָמוֹת. וּקְרִיאַת הַמְּגִלּוֹת
בְּחוֹתַם הַמַּלְכוּת חֲתוּמוֹת. הֶפְרֵשׁ לֹא יַשִּׂיגֵהוּ מַחֲשַׁב
חוֹשֵׁב. וְלֹא יִקְרֵהוּ כְזַב הַמְכַזֵּב. כִּי הַהֲבָאָה תְמַלֵּא
הַיָּדַיִם וְהַכַּפַּיִם. וְהַקְּרִיאָה תְהוֹלֵל הָרֹאשׁ
וְהַסַּרְעַפַּיִם. וּמֶכֶס הָאֲדָמוֹת. יְמַלֵּא הָאֲסָמִים
בִּתְרוּמוֹת. וְגִלּוּי הַסְּתוּמוֹת וְהַחֲתוּמוֹת. יְעוֹלֵל
הַתְּשׁוּאוֹת. וְיַחֲשִׁיךְ הָרוֹאוֹת. וּבַעֲלֵי הָרוֹאוֹת הֵם
פְּקִידִים עַל הָאוֹצָרוֹת הַכְּמוּסוֹת. וְנוֹשְׂאִים הַמַּעֲמָסוֹת.
וְהַמַּעְתִּיקִים הָעַתִּיקִים. וְהַשְּׁלוּחִים הַנֶּאֱמָנִים.
וְשָׂרֵי הַצֶּדֶק. וּמַחֲזִיקֵי הַבֶּדֶק. וְיוֹדְעֵי הַמִּנְהָגִים
וְהַחֻקּוֹת. וְהָעֵדִים הַבְּרוּרִים בִּסְפֵקוֹת. וּמֵהֶם הַשּׁוֹטֵר
אֲשֶׁר הוּא יַד הַמֶּלֶךְ וְעַמּוּד הַסּוֹפְרִים. וּפֶלֶס הַפְּעָלִים
וּמֹאזְנֵי הַמַּעֲשִׂים וְהַנֶּאֱמָן עַל הַגִּזְבָּרִים וְהַמֶּלְצָרִים
. וְאֵלָיו יָשׁוּבוּ הַדְּבָרִים בְּעֵת שָׁלוֹם וְעֵת מִלְחָמוֹת.
וְעָלָיו יַעֲמִיד הַהֲבָאוֹת וְהַיְצִיאוֹת וְיֵשׁ לוֹ יְכֹלֶת לְהֵיטִיב
וְלַעֲשׂוֹת רֹעַ. וּבְיָדוֹ לָתֵת וְלִמְנֹעַ. וְלוּלֵי עֵט בַּעֲלֵי
הַחֶשְׁבּוֹן. אָבְדָה תוֹעֶלֶת הַהוֹן. וְרַבּוּ הָאוֹנָאוֹת. וּפַסּוּ
הַהֲנָאוֹת. וְהָיָה חִבּוּר הַסְּחוֹרוֹת מוּזָר. וְאַסִּיר הֶחָמָס לֹא
יְהִי נֶעֱזָר. וְהָאֱמֶת מֵאֶרֶץ הַחַיִּים נִגְזָר. וְחֶרֶב הַבֶּצַע
שְׁלוּפָה. וְיַד הָאֱמוּנָה אֲסוּפָה. וְעֵט בַּעֲלֵי הַחֶשְׁבּוֹן
בָּאֱמֶת יְחַזֵּק. הַמְחַשֵּׁב מְדַקְדֵּק. וְהַמֵּלִיץ מְתַעְתֵּעַ
כִּמְצַחֵק. וּלְכָל אֶחָד מִבַּעֲלֵיהֶם נְשִׁיכָה. וּבְפִיּוּסִים
וּבְשֹׁחַד תַּעֲלֶה מֵהֶם אֲרוּכָה. לְבַד מִן הַנֶּאֱמָנִים אֲשֶׁר
בָּאֵל הֶאֱמִינוּ. וְעָשׂוּ צֶדֶק כִּי יַשְׂמְאִילוּ וְכִי יַאֲמִינוּ.
אָמַר אִיתִיאֵל: וְכַאֲשֶׁר צָלְלוּ הָאָזְנַיִם לְהֶגְיוֹן לְשׁוֹנוֹ.
וְנֶאֶלְמוּ הַשְּׂפָתַיִם לְאֵשׁ מוֹקְדֵי הֶגְיוֹנוֹ. שְׁאִלְנוּהוּ
בְעַד יִחוּשׂוֹ. וַיִּתְבּוֹשֵׁשׁ וְנִכְלַם וְהָיִיתִי מִשְׁתּוֹמֵם
וּמִתְבּוֹנֵן בּוֹ. עַד אֲשֶׁר נִזְכַּרְתִּי אַחֲרֵי רֶגַע לִדְמוּתוֹ
וְנִיבוֹ. וַאֹמַר: וְחַי הָאֵל אֲשֶׁר נָחָה הַגַּלְגּל הַמְסוֹבֵב
בְּרוּם הַשָּׁמַיִם. וְהָאֳנִי הַמְרוֹצֵץ עַל פְּנֵי הַמַּיִם. כִּי
רֵיחַ חָכְמַת חֶבֶר הַקֵּינִי נָגַע לָאַפַּיִם. וּבְרַק אֲמָרָיו אָחַז
הָעֵינַיִם. וּדְעוּ. כִּי זֶה הוּא. וַיְגַלֶּה פְנֵי צְחוֹק עַל
דְּבָרִי וְאִמְרָתִי. וַיֹּאמַר: אֲנִי הָאִישׁ עַל פִּי דַלּוּתִי
וַעֲנִיּוּתִי. וָאֹמַר לַחֲבֵרַי: זֶה אֲשֶׁר לֹא יְנֻסֶּה בְהֶגְיוֹנוֹ
. וְאֵין עֲרֹךְ אֵלָיו בְּצוּר לְשׁוֹנוֹ. וְרִקְמַת יְמִינוֹ.
וַיְחַלּוּ פְנֵי אַהֲבָתוֹ. וַיַּעַזְרוּהוּ אִישׁ אֲשֶׁר כְּבִרְכָתוֹ.
וַיִּמְאַס חֶבְרָתָם. וְלֹא רָצָה לְקַבֵּל נִדְבָתָם. וַיֹּאמַר: עַל
אֲשֶׁר מְעַלְתֶּם בִּי לְמַעַן בְּלוֹיֵי מְעִילִי וּבְזִיתֶם אוֹתִי.
לְמַעַן רֹעַ כְּסוּתִי. וְהִכְאַבְתֶּם נַפְשִׁי. בַּעֲבוּר
מַלְבּוּשִׁי. דְּעוּ כִּי לֹא אַבִּיט אֲלֵיכֶם כִּי אִם בְּעֵין אֵיבָה
וּצְדִיָּה. וְאֵין לָכֶם חֵלֶק בְּחֶבְרָתִי לְבַד מֵחֶבְרַת הָאֳנִיָּה.
<br />
וַיִּשָּׂא מְשָׁלוֹ וַיֹּאמַר:</p>
</blockquote>

<blockquote>
<p>בְּנִי, הַט אָזְנְךָ וּשְׁמַע לְמוּסַר</p>
</blockquote>

<blockquote>
<p>אֱנוֹשׁ יָעַץ בְּתֹם לִבּוֹ וְנַפְשׁוֹ:</p>
</blockquote>

<blockquote>
<p>לְעוֹלָם אַל תְּגַדֵּף אִישׁ עֲדֵי תַ־</p>
</blockquote>

<blockquote>
<p>חֲקֹר גַּם תִּטְעֲמָה רוֹשׁוֹ וְדִבְשׁוֹ;</p>
</blockquote>

<blockquote>
<p>וְאַל תָּדִין חֲבֵרָךְ עַד תְּנַסֶּה</p>
</blockquote>

<blockquote>
<p>וְיִגָּלֶה צְפוּן סוֹפוֹ וְרֹאשׁוֹ</p>
</blockquote>

<blockquote>
<p>וְתַכִּיר אֶת אֲמִתּוֹ מִכְּזָבוֹ</p>
</blockquote>

<blockquote>
<p>וְתַבְדִּיל בֵּין חֲלוּצוֹ וַחֲלוּשׁוֹ.</p>
</blockquote>

<blockquote>
<p>אֲזַי, אִם תֶּחֱזֶה שֵׂכֶל, גְּלֵהוּ;</p>
</blockquote>

<blockquote>
<p>וְאִם סֶכֶל, בְּנִיבָךְ אָז תְּבִישׁוֹ.</p>
</blockquote>

<blockquote>
<p>וְהַנִּכְבָּד תְּרִימֵהוּ לְשַׁחַק,</p>
</blockquote>

<blockquote>
<p>וְהַנִּבְזֶה בְּעָפָר שִׂים לְבוּשׁוֹ.</p>
</blockquote>

<blockquote>
<p>וְהַזָּהָב בְּמַעְמַקֵּי שְׁאוֹל יִ־</p>
</blockquote>

<blockquote>
<p>הְיֶה נֶחְבָּא וְיִמָּצֵא לְדוֹרְשׁוֹ.</p>
</blockquote>

<blockquote>
<p>וְהַכֶּתֶם בְּמִבְחָן יֵדְעוּהוּ,</p>
</blockquote>

<blockquote>
<p>וְסוֹדוֹ לֹא בְיָפְיוֹ רַק בְּנַפְשׁוֹ.</p>
</blockquote>

<blockquote>
<p>וְמוּם מַשְׂכִּיל לְכַבֵּד שַׂר וְסָכָל</p>
</blockquote>

<blockquote>
<p>בְּעַד הוֹנוֹ וְעַל רִקְמַת לְבוּשׁוֹ,</p>
</blockquote>

<blockquote>
<p>וְכֵן מוּמוֹ לְהַבְזוֹת רָם וּמַשְׂכִּיל</p>
</blockquote>

<blockquote>
<p>לְדַלּוּתוֹ וְעַל עָנְיוֹ וְרִישׁוֹ.</p>
</blockquote>

<blockquote>
<p>וְיֵשׁ לוֹבֵשׁ בְּלוֹיִים רָם וְנִכְבָּד</p>
</blockquote>

<blockquote>
<p>וְלוֹבֵשׁ פָּז אֲבָל יַעְלֶה בְּאֻשּׁוֹ.</p>
</blockquote>

<blockquote>
<p>וְכָל מִי יִהְיֶה יָשָׁר בְּמַעְשָׂיו</p>
</blockquote>

<blockquote>
<p>בְּלוֹיִים הֵם עֲטֶרֶת פָּז לְרֹאשׁוֹ.</p>
</blockquote>

<blockquote>
<p>וְלֹא יֵרַע לְחֶרֶב מוּם נְדָנָהּ</p>
</blockquote>

<blockquote>
<p>וְלֹא לַנֵּץ קְלוֹן קִנּוֹ וְרִפְשׁוֹ.</p>
</blockquote>

<blockquote>
<p>וּבְהַשְׁלִימוֹ שִׁירָיו לֹא אֵחַר לְהַעֲמִיד הַמַּלָּחִים. וְיָצָא מִן
הַסְּפִינָה וְרַעְיוֹנָיו נֶאֱנָחִים. וַיִּנָּחֵם כָּל אֶחָד מִמֶּנּוּ
עַל אֲשֶׁר לֹא נִזְהַרְנוּ בִּכְבוֹדוֹ. וּבָזִינוּ הוֹדוֹ. בַּעֲבוּר
לֹא יָדַעְנוּ סוֹדוֹ. וְנִשְׁבַּעְנוּ לְבַל נִבְזֶה [אִישׁ]
לִבְלוֹיֵי מַחְלְצוֹתָיו. עַד נַכִּיר סוֹד מִפְעֲלוֹתָיו. וְלֹא
נַקְלֶה אִישׁ לְרֹעַ בִּגְדוֹתָיו. עַד נִבְחַן מִדּוֹתָיו. וְלֹא נִבְזֶה
חֶרֶב נֶחְבָּאָה בְתַעֲרָהּ. עַד אֲשֶׁר נִרְאֶה יָפְיָהּ וַהֲדָרָהּ.</p>
</blockquote>

<blockquote>
<p>נשלם המחברת הכ&#8220;ב בע&#8221;ה ובחסדו אשלים</p>
</blockquote>

<h2 id="הַמַּחְבֶּרֶתהַשָּׁלשׁוְעֶשְׂרִים:וְהִיאמַחְבֶּרֶתגּוֹנֵבהַשִּׁיר">הַמַּחְבֶּרֶת הַשָּׁלשׁ וְעֶשְׂרִים: וְהִיא מַחְבֶּרֶת גּוֹנֵב הַשִּׁיר</h2>

<blockquote>
<p>נְאֻם הַגֶּבֶר אִיתִיאֵל: צָרוּ לִי מֶרְחֲבֵי מְעוֹנִי. בְּקַדְמוּת
זְמַנִּי. אֲשֶׁר בְּמָצוֹר וּבְמָצוֹק הִרְהִיבַנִי. וָאָרִיק כּוֹס
הַתְּנוּמָה. וּמֶרְכַּבְתִּי לַנְּדוֹד רְתוּמָה. וְעָבַרְתִּי
בָּאֳרָחוֹת. וְהִדְרַכְתִּי בַּנְּעָלִים נַחַל תְּשׁוּאוֹת. עַד אֲשֶׁר
הִגַּעְתִּי לְעִיר הַמְּלוּכָה. וְלַמָּקוֹם אֲשֶׁר שָׁם תִּשְׁכַּב
בְּלִי מַחֲרִיד כָּל נֶפֶשׁ נְבוֹכָה. וָאֶפְשֹׁט מַחְלְצוֹת הַפַּחַד
וְהַהֹוָה. וְלָבַשְׁתִּי מַעַטְפוֹת הַשַּׁלְוָה וְהַחֶדְוָה. וָאָשִׂים
כָּל יְגִיעִי וְכָל מַחֲשֶׁבֶת רַעְיוֹנִי בְּתַעֲנוּגִים אֶנְעַם בָּהֶם
. וְשַׁעֲשׁוּעִים אָשִׂימָה עֵינִי עֲלֵיהֶם. וָאֵצֵא יוֹם אֶחָד אֶל
שַׁעַר הַמֶּלֶךְ. וַאֲנִי יָמִין וּשְׂמֹאל אֶתְהַלֵּךְ. וָאֵרֶא
וְהִנֵּה פָרָשִׁים חָשִׁים. וְרַגְלִים מְמַהֲרִים יַחַד רָשִׁים
וְרָאשִׁים. וּבְתוֹכָם זָקֵן אֶרֶךְ הַלָּשׁוֹן. כִּשְׁלשׁ קִלְּשׁוֹן.
וְעָלָיו בֶּגֶד קָצָר. וּמַלְבּוּשׁ צַר. וְהוּא מַחֲזִיק בִּשְׂפַת
מְעִיל נַעַר מִתְאוֹנֵן. בְּיֵין הַבַּחֲרוּת מִתְרוֹנֵן. וּבְלוֹיֵי
בְגָדִים מִתְכַּסֶּה וּמִתְלוֹנֵן. וָאָרוּץ בְּתוֹךְ הָרוֹאִים.
לִשְׁבֹּר בְּתוֹךְ הַבָּאִים. עַד אֲשֶׁר הִגַּעְנוּ אֶל רְחוֹב הָעִיר
אֲשֶׁר לִפְנֵי שַׁעַר הַמֶּלֶךְ. וְשָׁם שׁוֹטֵר הַמֶּלֶךְ. וּנְגִידוֹ
וְשַׂר צְבָאוֹ וְהוּא יוֹשֵׁב עַל כִּסֵּא. נִכְבָּד וּמִתְנַשֵּׂא.
וַיֹּאמֶר לוֹ הַזָּקֵן: יַגְדִּיל אֱלֹהִים הוֹדְךָ. וְיוֹסִיף עַל
כְּבוֹדְךָ! זֶה הַנַּעַר אוֹתוֹ מִנְּעוּרָיו בְּצִלִּי כִסִּיתִי.
טִפַּחְתִּי וְרִבִּיתִי. וְלִמַּדְתִּי וְהֶרְאֵיתִי. וְיִסַּרְתִּי
וְהוֹרֵיתִי. וְכַאֲשֶׁר לָמַד וְהֶחְכִּים. וְעָרוֹם הֶעֱרִים. קָשַׁר
קֶשֶׁר וּפָשַׁע פֶּשַׁע. וְשָׁלַף עָלַי חֶרֶב הָרֶשַׁע. וְלֹא עָלָה
עַל לִבִּי כִּי יִתְפָּאֵר עָלַי וְיִתְגָּאֶה. בְּעֵת יִרְוֶה בְטוּבִי
וְיִשְׁתָּאֶה. וַיֹּאמֶר לוֹ הַנַּעַר: מַה מָּצָאתָ בִּי עָוֶל לְהָקֵל
אוֹ לְהַבְזוֹת. עַד אֲשֶׁר תּוֹצִיא עָלַי הַדִּבָּה הַזֹּאת? חַי יְיָ
אִם הֶעֱלַמְתִּי פְנֵי הוֹדֶךָ. אוֹ כִסִּיתִי חֲסָדֶיךָ. וְלֹא
גִלִּיתִי סוֹדֶךָ. וְלֹא הֲמִירוֹתִי דְבָרֶיךָ. וְלֹא נִמְנַעְתִּי
לְכַבֶּדְךָ וּלְהוֹקִירֶךָ. אָמַר לוֹ הַזָּקֵן: פְּנֵי עָרִיץ. וּמֵצַח
אַכְזָר וּפָרִיץ. הֲיֵשׁ חַטָּאָה כְּחַטָּאתְךָ. אוֹ אַשְׁמָה
כְּאַשְׁמָתְךָ? וּכְבָר חָתַרְתָּ בְּמַחְתֶּרֶת שִׁירַי. וְגָנַבְתָּ
דְּבָרַי. וַתִּתְנַחֵל מְלִיצוֹתַי וַתִּלְבַּשׁ מִשְׁבְּצוֹתַי.
וּגְנֵבַת הַשִּׁיר לְבַעֲלֵי הָעֹז וְהָרַהַב. רָעָה מִגְּנֵבַת הַכֶּסֶף
וְהַזָּהָב. וְקִנְאַת הַחֲכָמִים עַל בְּנוֹת הַמִּלּוֹת. כְּקִנְאָתָם
עַל הַבָּנוֹת הַבְּתוּלוֹת. וַיֹּאמֶר הַשּׁוֹפֵט לַזָּקֵן: וּבְעֵת
גָּנַב קָרַע אוֹ גָרַע. אוֹ הֵמִיר טוֹב בְּרַע? וַיֹּאמֶר הַזָּקֵן: חַי
יְיָ אֲשֶׁר שָׂם הַשִּׁיר דָּת הַיִּשְׁמְעֵלִים. וַעֲדִי הַמְּשָׁלִים
וְהַמִּלִּים. אִם עָשָׂה מֵאֲשֶׁר בָּתַר קִשּׁוּרֵי נְגִידָיו
וְשָׁלִישָׁיו. וְשָׁלַל לְנַפְשׁוֹ שְׁנֵי שְׁלִישָׁיו. אָמַר הַשַּׂר:
אֱמֹר שִׁירְךָ שָׁלֵם וְאַל תְּחַסֵּר אוֹת מִדִּבְרֵי מְלִיצָתוֹ.
לְמַעַן יִוָּדַע אֲשֶׁר גָּנַב וְנִמְכַּר בִּגְנֵבָתוֹ.
וַיַּעַן וַיֹּאמַר:</p>
</blockquote>

<blockquote>
<p>רוֹדֵף כְּבוֹד תֵּבֵל אֲשֶׁר טוּבָהּ כְּמוֹ</p>
</blockquote>

<blockquote>
<p>רֶשֶׁת לְךָ וּלְרַגְלְךָ מִכְמֹרֶת,</p>
</blockquote>

<blockquote>
<p>אִם צָחֲקָה הַיּוֹם הֲלֹא מָחָר תְּעוֹ־</p>
</blockquote>

<blockquote>
<p>רֵר אֶבְלְךָ כִּי הִיא מְאֹד סוֹרֶרֶת;</p>
</blockquote>

<blockquote>
<p>אוֹ עַנְנֵי טוּבָהּ יְרִיקוּן לֹא יְסִי־</p>
</blockquote>

<blockquote>
<p>רוּן חִילְךָ רַק נָעֳמָהּ בַּצֹּרֶת.</p>
</blockquote>

<blockquote>
<p>לֹא יַחֲלֹף אֵידָהּ אֲבָל תָּמִיד לְהַכְ־</p>
</blockquote>

<blockquote>
<p>בִּיד כַּבְלְךָ עַל הַנְּדוֹד קוֹשֶׁרֶת.</p>
</blockquote>

<blockquote>
<p>כַּמָּה אֱנוֹשׁ הֶעְשִׁיר בְּרֵאשִׁיתוֹ וְסוֹ־</p>
</blockquote>

<blockquote>
<p>פוֹ חֵלְכָה וַיְהִי לְאֵיד מִמְכֶּרֶת.</p>
</blockquote>

<blockquote>
<p>עַל כֵּן מְאַס אוֹתָהּ וְהַתֵּר מֵעֲבוֹ־</p>
</blockquote>

<blockquote>
<p>תָה חַבְלְךָ תָּשִׂים לְךָ תִּפְאֶרֶת;</p>
</blockquote>

<blockquote>
<p>וַעְזֹב יְדִידוּתָהּ וְאַל יִרְבֶּה בְּיָפְ־</p>
</blockquote>

<blockquote>
<p>יָהּ גִּילְךָ וּדְרשׁ לְךָ אַחֶרֶת;</p>
</blockquote>

<blockquote>
<p>וּפְחַד בְּשַׁלְוָתָהּ לְבַל תִּמְרֹד, וְתִשְׁ־</p>
</blockquote>

<blockquote>
<p>בֹּר עֻלְּךָ כִּי הַמְּרִי חוֹגֶרֶת.</p>
</blockquote>

<blockquote>
<p>וּדְעָה הֲכִי צִירֵי יְגוֹנֶיהָ לְרוֹ־</p>
</blockquote>

<blockquote>
<p>צֵץ חִישׁ לְךָ עוֹמְדִים עֲלֵי מִשְׁמֶרֶת.</p>
</blockquote>

<blockquote>
<p>סליק</p>
</blockquote>

<blockquote>
<p>וַיֹּאמֶר לוֹ הַשַּׂר: וְעַתָּה בָאֵר מֶה עָשָׂה. וְלָלֶכֶת בְּאֵלֶּה
אֵיךְ נִסָּה. אָמַר הַזָּקֵן: מְלָאוֹ לִבּוֹ וְנַפְשׁוֹ נִמְלְכָה.
וַיִּקַּח מֵרֹאשׁ כָּל בַּיִת עַד מִלַּת לְךָ. וְנִלְחַם בָּהֶם לֹא
בְּמִלְחָמָה וְלֹא בְאַפַּיִם. וְלָקַח מִכָּל בֵּית שִׁשָּׁה חֲלָקִים
וְעָזַב הַשְּׁנַיִם. וְהֶחְסִיר מִמֹּאזְנֵיהֶם וְהִנִּיחַ מֹאזְנַיִם.
עַל כֵּן נָמֵס לִבִּי וַיְהִי לְמַיִם. וַיֹּאמֶר הַשַּׂר: עֵין
מְלִיצָתְךָ פְּקַח. וּבָאֵר לִי מֵאֵיזֶה מָקוֹם לָקַח. וַיֹּאמֶר לוֹ:
הַט אָזְנְךָ עַד אַשְׁמִיעֲךָ אֲשֶׁר גָּזַל וַאֲשֶׁר הִנִּיחַ. וְאָז
מֵרָחוֹק רִשְׁעָתוֹ תָרִיחַ.</p>
</blockquote>

<blockquote>
<p>וַיַּעַן וַיֹּאמַר:</p>
</blockquote>

<blockquote>
<p>רוֹדֵף כְּבוֹד תֵּבֵל אֲשֶׁר</p>
</blockquote>

<blockquote>
<p>טוּבָהּ כְּמוֹ רֶשֶׁת לְךָ,</p>
</blockquote>

<blockquote>
<p>אִם צָחֲקָה הַיּוֹם הֲלֹא</p>
</blockquote>

<blockquote>
<p>מָחָר תְּעוֹרֵר אֶבְלְךָ;</p>
</blockquote>

<blockquote>
<p>אוֹ עַנְנֵי טוּבָהּ יְרִי־</p>
</blockquote>

<blockquote>
<p>קוּן לֹא יְסִירוּן חִילְךָ.</p>
</blockquote>

<blockquote>
<p>לֹא יַחֲלֹף אֵידָהּ אֲבָל</p>
</blockquote>

<blockquote>
<p>תָּמִיד לְהַכְבִּיד כַּבְלְךָ.</p>
</blockquote>

<blockquote>
<p>כַּמָּה אֱנוֹשׁ הֶעְשִׁיר בְּרֵא־</p>
</blockquote>

<blockquote>
<p>שִׁיתוֹ וְסוֹפוֹ חֵלְכָה.</p>
</blockquote>

<blockquote>
<p>עַל כֵּן מְאַס אוֹתָהּ וְהַ־</p>
</blockquote>

<blockquote>
<p>תֵּר מֵעֲבוֹתָהּ חַבְלְךָ;</p>
</blockquote>

<blockquote>
<p>וַעְזֹב יְדִידוּתָהּ וְאַל</p>
</blockquote>

<blockquote>
<p>יִרְבֶּה בְּיָפְיָהּ גִּילְךָ;</p>
</blockquote>

<blockquote>
<p>וּפְחַד בְּשַׁלְוָתָהּ לְבַל</p>
</blockquote>

<blockquote>
<p>תִּמְרֹד, וְתִשְׁבֹּר עֻלְּךָ</p>
</blockquote>

<blockquote>
<p>וּדְעָה הֲכִי צִירֵי יְגוֹ־</p>
</blockquote>

<blockquote>
<p>נֶיהָ לְרוֹצֵץ חִישׁ לְךָ.</p>
</blockquote>

<blockquote>
<p>סליק דא בע&quot;ה</p>
</blockquote>

<blockquote>
<p>וַיַּבֵּט הַשַּׂר לַנַּעַר וַיֹּאמֶר לוֹ: שֹׁד לְךָ, מוֹרֵד עַל אֲדֹנָיו
וּמִצְחוֹ כַּבַּרְזֶל. וְתַלְמִיד סוֹרֵר וּלְרַבּוֹ גוֹזֵל! וַיֹּאמֶר
הַנַּעַר: אֲנִי זָר מִן הַמּוּסָר וְשׁוֹחֲרָיו. וּמִתְחַבֵּר לְבוֹגְדָיו
וְקוֹשְׁרָיו. אִם עָבְרוּ חֲרוּזָיו עַל לְבָבִי בְּחַבְּרִי. שִׁירִי.
אֲשֶׁר נִקְרְאוּ הָרַעְיוֹנִים בְּלִי מַחֲזֶה. וְנִפְגְּשׁוּ זֶה בָזֶה
. וּכִשְׁמֹעַ הַשַּׂר אֲמָרָיו. רָאָה כִּי נְכוֹנָה יֵשׁ בִּדְבָרָיו.
וַיִּנָּחֶם עַל אֲשֶׁר גִּדְּפָהוּ. וְחֶרְפָהוּ. וַיָּרָץ בְּמַעֲרֶכֶת
הַמַּחֲשָׁבָה אוּלַי יִמְצָא עֵצָה לְגַלּוֹת הַצֶּדֶק לְרוֹאֵהוּ.
וּלְהַבְדִּיל בּוֹ בֵּין הֶעָשׁוּק וְהָעוֹשֵׁק אֶת רֵעֵהוּ. וַיֹּאמֶר
אֲלֵיהֶם: אִם תִּרְצוּ שֶׁתִּגָּלֶה חֶרְפַּת בַּעַל הַגְּנֵבָה בָּכֶם.
וְיִוָּדַע לְמִי יִתְרוֹן הַחָכְמָה בֵּין שְׁנֵיכֶם. עַתָּה אֲנַסֶּה
אֶתְכֶם בְּשִׁיר תְּחַבְּרוּהוּ. וְחֵיל הַשֵּׂכֶל תְּגַבְּרוּהוּ.
וְאָז הַחוֹטֵא עַל פִּי עֵדוּת יִצָּמֵת. וְעַל פִּי עֵדִים יוּמַת
הַמֵּת. וַיַּעֲנוּ שְׁנֵיהֶם יַחַד. וּפֶה אֶחָד. וַיֹּאמְרוּ: טוֹב
הַדָּבָר אֲשֶׁר דִּבַּרְתָּ לַעֲשׂוֹת. וְאוֹתָנוּ בְנִיבְךָ לְנַסּוֹת.
וַיֹּאמַר: אֲנִי חוֹשֵׁק מֵעִנְיָנֵי הַמְּלִיצָה בְּעִנְיַן הַשִּׁיר
אֲשֶׁר תּוֹצְאוֹתָיו מִלִּים נִצְמָדִים. וְהֵם בְּעִנְיָנִים נִפְרָדִים
. כְּמוֹ: אָדָם וְאָדָם וַעֲרָבִים וַעֲרָבִים וְשָׁחַר וְשָׁחַר
וּכְדוֹמֶה לָזֶה וְעַתָּה עֲשׂוּ עָלָיו עֲשָׂרָה בָתִּים מְשֻׁבָּצִים.
מִכָּל עִנְיָנֵי הַשֵּׂכֶל מְקֻבָּצִים. וְיִהְיֶה עִנְיַן הַשִּׁיר
בְּחִשְׁקִי בְנַעֲרָה יָפָה. נְעִימַת הַפֶּה אֲדֻמַּת הַשָּׂפָה.
תִּתְגָּאֶה עָלַי בְּעֵת הִשְׁתַּחֲוָיָתִי. וְתִשְׂחַק לִבְכִיָּתִי.
וְתָפֵר הַבְּרִית. וַעֲבוֹת הַחֶבְרָה תַכְרִית. וְתִסָּתֵר בְּנַחַל
כְּרִית. וַאֲנִי לָהּ כְּעָבֶד. וְעֻלָּהּ עָלַי תַּכְבֵּד. וּכִשְׁמֹעַ
הַזָּקֵן דְּבָרוֹ רָץ כְּגֶבֶר עָרִיץ כְּגִבּוֹר בִּגְבוּרָתוֹ.
וְהָעֶלֶם יַעֲנֶה אוֹתוֹ. וַיֹּאמְרוּ שְׁנֵי בָתִּים צְמוּדִים. וְהָיוּ
לַאֲחָדִים. הָיָה הַזָּקֵן מַתְחִיל הַבַּיִת הָרִאשׁוֹן. וְהָעֶלֶם
הָיָה עוֹשֶׂה בַּיִת שֵׁנִי בְּאֹרֶךְ שְׂפַת לָשׁוֹן. וְכֵן נָהֲגוּ.
עַד אֲשֶׁר עֲשֶׂרֶת הַבָּתִּים אָרְגוּ.</p>
</blockquote>

<blockquote>
<p>וְאֵלֶּה הֵם:</p>
</blockquote>

<blockquote>
<p>שִׁיר הַזָּקֵן</p>
</blockquote>

<blockquote>
<p>עַלְמָה אֲשֶׁר נֶעְלְמוּ אוֹרִים לְאוֹרֶיהָ</p>
</blockquote>

<blockquote>
<p>נַפְשִׁי עֲצוּרָה אֲסוּרָה בַאֲסוּרֶיהָ.</p>
</blockquote>

<blockquote>
<p>שִׁיר הַנַּעַר</p>
</blockquote>

<blockquote>
<p>כִּי לַהֲמִיתִי וְהֶמְיָתִי תְּכַס תָּאֳרָהּ,</p>
</blockquote>

<blockquote>
<p>בַּל תֶּאֱרֶה יָד אֲמִירֶיהָ וּמוֹרֶיהָ.</p>
</blockquote>

<blockquote>
<p>שִׁיר הַזָּקֵן</p>
</blockquote>

<blockquote>
<p>עֵינָהּ לְעַנּוֹת וְלַעְנוֹת כַּמְכַשֵּׁף, וְכָל</p>
</blockquote>

<blockquote>
<p>לֵבָב לְלַבֵּב חֲבָרֶיהָ חֲבֵרֶיהָ.</p>
</blockquote>

<blockquote>
<p>שִׁיר הַנַּעַר</p>
</blockquote>

<blockquote>
<p>תָּשִׁיב וְתוֹשִׁיב מְשׂוֹשׂ נַפְשִׁי, וְנַפְשִׁי בְמוֹר</p>
</blockquote>

<blockquote>
<p>עוֹבֵר לְאַט יַעֲבֹר מִכָּל עֲבָרֶיהָ.</p>
</blockquote>

<blockquote>
<p>שִׁיר הַזָּקֵן</p>
</blockquote>

<blockquote>
<p>נֶהְפַּךְ לְשַׁדִּי לְשָׁדֶיהָ לְשֹׁדִי, וְכֵן</p>
</blockquote>

<blockquote>
<p>קוֹלִי בְעָפָר כְּאוֹב לִשְׁנֵי עֳפָרֶיהָ.</p>
</blockquote>

<blockquote>
<p>שִׁיר הַנַּעַר</p>
</blockquote>

<blockquote>
<p>עֵינָהּ כְּחֵץ וַחֲצִי לִבִּי הֲלֹא בִתְּרָה</p>
</blockquote>

<blockquote>
<p>קַשְׁתָּהּ, וְקַשְׁתָּהּ וְיֶתֶר מוּל יְתָ[רֶיהָ].</p>
</blockquote>

<blockquote>
<p>שִׁיר הַזָּקֵן</p>
</blockquote>

<blockquote>
<p>תָּמִית וְתַצְמִית לְבַב נִסְפֶּה מְצַפֶּה מְצֹא</p>
</blockquote>

<blockquote>
<p>מַרְפֵּא לְרַפֵּא מְזוֹרֶיהָ מְזוֹרֶי[הָ].</p>
</blockquote>

<blockquote>
<p>שִׁיר הַנַּעַר</p>
</blockquote>

<blockquote>
<p>תִּקְשֹׁר בְּקִשְׁרָהּ בְּצַוָּארָהּ רְבִיד פָּז עֲדֵי</p>
</blockquote>

<blockquote>
<p>נִקְשַׁר לְבָבִי בְּקִשּׁוּרֵי קְשָׁרֶי[הָ].</p>
</blockquote>

<blockquote>
<p>שִׁיר הַזָּקֵן</p>
</blockquote>

<blockquote>
<p>אָסוּר וְאָצוּר עֲלֵי צוּר מִבְצְרֵי אַהֲבָה</p>
</blockquote>

<blockquote>
<p>אַךְ נִשְׂגְּבוּ לִי בְּצוּרֶיהָ בְּצוּרֶי[הָ].</p>
</blockquote>

<blockquote>
<p>שִׁיר הַנַּעַר</p>
</blockquote>

<blockquote>
<p>לִבִּי כְנָוֶה וּבוֹ תִנְוֶה וְנַפְשִׁי לְמִשְׁ־</p>
</blockquote>

<blockquote>
<p>כָּן לָהּ אֲשַׁוֶּה וְתִשְׁכֹּן בַּחֲצֵרֶיהָ.</p>
</blockquote>

<blockquote>
<p>תמו ותמו</p>
</blockquote>

<blockquote>
<p>וְכַאֲשֶׁר הִשְׁלִימוּ הַשִּׁירָה שְׁנֵיהֶם. וְהַחֵן וְהַנֹּעַם שָׁוֶה
בֵּינֵיהֶם. אָמַר הַשַּׂר: הֲרִימוֹתִי יָדִי לְאֵל עֶלְיוֹן כִּי אַתֶּם
כִּשְׁנֵי מְאוֹרִים בַּשָּׁמַיִם. אוֹ כִשְׁנֵי כְרוּבִים פּוֹרְשֵׂי
כְנָפַיִם. וְזֶה הַנַּעַר אֲשֶׁר יָשִׂים אֱלֹהִים בְּפִיו אוֹתוֹ
יְדַבֵּר. וּמִלִבּוֹ הוּא מְחַבֵּר. וְעַתָּה, אַתָּה הַזָּקֵן, שׁוּב
מֵחֶטְאֲךָ וְאַל תַּחְשְׁדֵהוּ. וּלְכַף זְכוּת שָׁפְטֵהוּ. אָמַר
הַזָּקֵן: לֹא תָשׁוּב אֵלָיו לְעוֹלָם אַהֲבָתִי. וְלֹא תִדְבַּק בּוֹ
אֱמוּנָתִי. אַחֲרֵי אֲשֶׁר נִסִּיתִי מַעֲלוֹ. וְרֹעַ תַּגְמוּלוֹ.
לְאִישׁ אֲשֶׁר טוֹב עָשָׂה לוֹ. וַיָּקָם הַנַּעַר וַיֹּאמֶר לוֹ: הֲלֹא
יָדַעְתָּ כִּי חַטַּאת קֶסֶם מֶרִי. וְהָלוֹך בְּקֶרִי. וְאָוֶן
וּתְרָפִים לֵב צַר. וְהַפְצַר. הֲלֹא תֶחֱטָא בְהַאֲשִׁימְךָ אוֹתִי
וַאֲנִי נָקִי. וְתִגְרַע חֻקִּי. וְאִם חָטָאתִי אוֹ עָוִיתִי. אוֹ אִם
נְכוֹנָה עִוִּיתִי. הֲלֹא תִזְכֹּר בְּעֵת לִמַּדְתַּנִי וּמִשִּׁירֶיךָ
הַנֶּחְמָדִים הִשְׁמַעְתַּנִי. וַתֹּאמֶר לִי:</p>
</blockquote>

<blockquote>
<p>הַעְלֵם לְדוֹדָךְ עֵינְךָ</p>
</blockquote>

<blockquote>
<p>עֵת יִמְצְאָה אוֹ יֶחֱטָא.</p>
</blockquote>

<blockquote>
<p>אַל תִּזְכְּרָה חֶטְאוֹ וְאִם</p>
</blockquote>

<blockquote>
<p>נַפְשׁוֹ נְתִיב תֹּם יָרְטָה.</p>
</blockquote>

<blockquote>
<p>וּקְרַב בְּרָחְקוֹ גַּם שְׁחֵה</p>
</blockquote>

<blockquote>
<p>אִם רָם וְאִם בָּךְ יִבְעֲטָה.</p>
</blockquote>

<blockquote>
<p>וּקְנֵה אֱמוּנָה לָךְ וְאִם</p>
</blockquote>

<blockquote>
<p>נַפְשׁוֹ בְאֵמוּן נָקְטָה.</p>
</blockquote>

<blockquote>
<p>כִּי אִם תְּבַקֵּשׁ נֶאֱמָן</p>
</blockquote>

<blockquote>
<p>מִבּוֹגְדִים, תִּתְקוֹטְטָה.</p>
</blockquote>

<blockquote>
<p>מִי זֶה אֲשֶׁר כָּל מַעֲשָׂיו</p>
</blockquote>

<blockquote>
<p>יָשְׁרוּ וּמִי לֹא יֶחֱטָא?</p>
</blockquote>

<blockquote>
<p>וּרְאֵה הֲכִי הַטּוֹב בְּרַע</p>
</blockquote>

<blockquote>
<p>פּוֹגֵשׁ לְנֶפֶשׁ שׁוֹקְטָה;</p>
</blockquote>

<blockquote>
<p>כֵּן הַפְּרִי נִמְצָא בְּתוֹךְ</p>
</blockquote>

<blockquote>
<p>סִירִים לְכָל יָד לוֹקְטָה.</p>
</blockquote>

<blockquote>
<p>ואנוֹשׁ מְרוֹר שֵׂיבָה בְּצוּף</p>
</blockquote>

<blockquote>
<p>אֹרֶךְ יְמוֹתָיו יִלְעֲטָה.</p>
</blockquote>

<blockquote>
<p>תם</p>
</blockquote>

<blockquote>
<p>וַיַּתְחֵל הַזָּקֵן לְהַמְתִּיק לְשׁוֹנוֹ כִּלְשׁוֹן נָחָשׁ. אֲשֶׁר
אֵין לוֹ לַחַשׁ. וַיֹּאמַר: חַי הָאֵל אֲשֶׁר הֵאִיר הַשָּׁמַיִם
בַּכּוֹכָבִים. וְהוֹרִיד הַמַּיִם מִן הֶעָבִים. אִם אֶמָּנַע מִדְּרשׁ
שְׁלוֹמוֹ וְחֶבְרָתוֹ. כִּי אִם לְקֹצֶר יָדִי מֵעֶזְרָתוֹ. כִּי
הַנַּעַר הַזֶּה אוֹתוֹ תִרְגַּלְתִּי מִיּוֹם הֱיוֹתִי. וּכְגָמוּל עֲלֵי
אִמּוֹ שִׁוִּיתִי. וְטִפַּחְתִּי וְרִבִּיתִי. בְּעוֹד שַׁדַּי עִמָּדִי.
וְקַשְׁתִּי תַּחְלִיף בְּיָדִי. וְיֵשׁ לְאֵל יָדִי. אֲבָל עַתָּה הָעֵת
צַר. וּמַצַּע הַמִּחְיָה קָצָר. עַד כִּי הַבֶּגֶד אֲשֶׁר הַיּוֹם
לְבַשְׁתִּיהוּ. שָׁאוֹל שְׁאִלְתִּיהוּ. וְשָׁאוּ אוֹצְרוֹתַי מִכָּל
טוּב וְגִילָה. וּבְבֵיתִי אֵין לֶחֶם וְאֵין שִׂמְלָה. וּבְעֵת יַעֲבֹר
עַכְבָּר עַל בֵּיתִי יַחֲלִיף הַמְּסִלָּה. וְלֹא יִכָּסֵף אֶל הַמָּקוֹם
אֲשֶׁר הָיָה שָׁם אָהֳלוֹ בַּתְּחִלָּה.
אָמַר הַמַּגִּיד: וַיֶּהֱמֶה לְעָנְיָם לֵב הַשַּׂר. וְנִכְמְרוּ
רַחֲמָיו לְהוֹצִיאָם מִן הַמַּאֲסָר. וַיְבַשְּׂרֵם כִּי רָאָה בְעָנְיָם
. וְהֵחִישׁ צָרְיָם. וַיְצַוֶּה הָעוֹמְדִים סְבִיבוֹ. לָלֶכֶת אִישׁ
לִנְתִיבוֹ. אָמַר הַמַּגִּיד: וְהָיִיתִי מִתְאַוֶּה לִרְאוֹת פְּנֵי
הַזָּקֵן אוּלַי אַכִּירֵהוּ. בְּעֵת אֶרְאֵהוּ. וְלֹא נָפוֹץ הֶהָמוֹן
הַגָּדוֹל מֵעָלָיו. וְעַל כֵּן לֹא יָכֹלְתִּי לְהַגִּיעַ אֵלָיו.
וְכַאֲשֶׁר הַמַּעֲרָכוֹת הִתְפָּרְדוּ. וְהָעוֹמְדִים לְכָל צַד
נִפְרְדוּ. אַחֲרֵי הִתְלַכְּדוּ. הִבַּטְתִּי אֵלָיו וְהִנֵּהוּ חֶבֶר
הַקֵּינִי וּבְרִשְׁעוֹ לֹא כָהֲתָה עֵינוֹ. וְהַנַּעַר בְּנוֹ. וָאֵדַע
סוֹד עָרְמָתוֹ. וְסוּר פְּעֻלָּתוֹ. וְרָצִיתִי לְהִתְנַפֵּל עָלָיו.
וּלְהִתְוַדֵּעַ אֵלָיו. וַיִּקְרֹץ אֵלַי בִּקְצָת עֵינוֹ.
וַיַּעֲמִידֵנִי בִּתְנוּפַת יַד יְמִינוֹ. וָאָשׁוּב לִמְקוֹמִי. וְלֹא
סַרְתִּי לַהֲדוֹמִי. וַיֹּאמֶר לִי הַשַּׂר: מַה לְּךָ כִּי
הִתְאַחַרְתָּ. וּמַדּוּעַ לְבֵיתְךָ לֹא סָחַרְתָּ? וַיֹּאמֶר הַזָּקֵן:
דַּע, אֲדוֹנִי, כִּי הוּא יְלִיד אַהֲבָתִי. וְהוּא בַעַל כְּסוּתִי.
וַיִּשְׁקֹט הַשַּׂר בְּשָׁמְעוֹ מִלָּיו. וְלֹא מְנָעַנִי מִגֶּשֶׁת
אֵלָיו. וְנָתַן לוֹ שְׁתֵּי חֲלִיפוֹת שְׂמָלוֹת. וַיֶּאֱצַל עֲלֵיהֶם
אֲרֻחוֹת בְּשֶׁמֶן זַךְ בְּלוּלוֹת. וְצִוָּה אוֹתָם. לִשְׁמֹר בְּרִית
אַהֲבָתָם. עַד יוֹם מוֹתָם. אָז יָצְאוּ מִלְּפָנָיו וְהֵם מְרַנְנִים
בַּחֲסָדָיו. וְנִדְבַת יָדָיו. וָאֵלֵךְ אַחֲרֵיהֶם. לָדַעַת מְכוֹן
רִבְעֵיהֶם. אוּלַי אֶצְטַיֵּד מִנְּעִימוֹת פִּיהֶם. וְכַאֲשֶׁר
עָבַרְנוּ מְחוֹז הַנֵּזֶר. וַיּוֹצִיאֵנִי לַמֶּרְחָב מִן הַמֵּצַר.
וְאִישׁ מֵעַבְדֵי הַשַּׂר הִדְבִּיקַנִי. וְלָשׁוּב קְרָאַנִי. וָאֹמַר
לְחֶבֶר הַקֵּינִי: אֲנִי חוֹשֵׁב כִּי לֹא יִקְרָאֵנִי. כִּי אִם לְמַעַן
יִשְׁאָלֵנִי. וְעַתָּה מַה יִּהְיֶה דְבָרִי בְּעָמְדִי אֶצְלוֹ.
וְתוֹדִיעֵנִי מָה אֹמַר לוֹ. וַיֹּאמַר: גַּלֵּה לוֹ אֱוִילוּתוֹ.
וְאֵיךְ נִפְתָּה לִבּוֹ בְּרֹב פְּתַיּוּתוֹ. לְמַעַן יֵדַע כִּי רוּחוֹ
הַנּוֹשֶׁבֶת פָּגְעָה סְעָרָה לַהֲמוֹנָהּ צָלְלוּ אָזְנַיִם. וּמְקוֹרוֹ
פָּגַשׁ נַחַל גָּדוֹל רְחַב יָדַיִם. אָמַרְתִּי: אֶפְחַד פֶּן תַּעֲלֶה
עָלֶיךָ חֲמָתוֹ. וְיַשִּׂיגוּךָ מַלְאֲכֵי עֶבְרָתוֹ. וְיֶחֱרֶה אַפּוֹ.
וִיצַוֶּה בְךָ אֵשׁ קִצְפּוֹ. אָמַר: וְזֶה הַלַּיְלָה אָלִין בַּיַּעַר
בַּעֲרַב. וּמִי הוּא זֶה לָגֶשֶׁת אֵלַי לִבּוֹ עָרַב. וְאֵיךְ יִתְחַבֵּר
מִזְרָח עִם מַעֲרָב?
וְכַאֲשֶׁר לִפְנֵי הַשַּׂר עָמַדְתִּי וְנָפוֹצוּ מִמֶּנּוּ הֲמוֹנָיו.
וְכָל הָעוֹמְדִים לְפָנָיו. וְסָר הַזַּעַף אֲשֶׁר עַל פָּנָיו.
הִתְחִיל לְשַׁבֵּחַ לְחֶבֶר הַקֵּינִי וְחָכְמָתוֹ. וַיִּקֹּב הַזְּמָן
הָרַע וְחַבּוּרָתוֹ. וַיֹּאמֶר לִי: אַשְׁבִּיעֶךָ הַבְּגָדִים אֲשֶׁר
עָלָיו. אִם אַתָּה הִשְׁאַלְתָּם אֵלָיו. וָאֹמַר: חַי יְיָ אֲשֶׁר
הוֹשִׁיבְךָ בַּמַּעֲלָה הַזֹּאת הָרָמָה. אִם נָתַתִּי לוֹ בְּגָדִים אוֹ
שַׂלְמָה. אֲבָל עָלֶיךָ הָיְתָה הָעָרְמָה. וַיִּתְאַדְּמוּ פָנָיו.
וְהִתְלַקְּחוּ רִשְׁפֵּי עֵינָיו. וַיֹּאמַר: חַי יְיָ מִהְיוֹתִי
רִמַּנִי בַּעַל עָרְמָה. וְלֹא עָבְרָה [עָלַי] רְמִיַּת אַנְשֵׁי
מִרְמָה. אֲבָל לֹא שָׁמַעְתִּי בְּעַד אִישׁ יַחֲזִיק בִּמְשׁוּבָה.
אַחֲרֵי אֲשֶׁר זָרְקָה בוֹ שֵׂיבָה. וּבַדָּבָר הַזֶּה גָּבַר עָלַי
בִּמְזִמָּתוֹ. וְנִסְתְּרָה מִמֶּנִּי זִמָּתוֹ. הֲיָדַעְתָּ אָנָה
פָּנָה הָאִישׁ הַבְּלִיַּעַל. וְאַשְׁקֵהוּ סַף רַעַל. אָמַרְתִּי:
פָּחַד מֵעִמְּךָ. וַיִּסַּע מִן הָעִיר בְּהִפָּרְדוֹ מִמְּךָ. אָמַר:
אַל יַשְׁקִיט הָאֵל נוּדוֹ וְנוּעוֹ. וְאַל יִנְצְרֵהוּ בְּאָרְחוֹ
וְרִבְעוֹ! וְלוּלֵי כְבוֹד מוּסָרוֹ. שָׁלַחְתִּי לְבַקְשֵׁהוּ
וּלְיַסְּרוֹ. וַאֲנִי מְפַחֵד פֶּן תִּגָּלֶה דִּבָּתִי בַּמְּדִינָה.
וְאֶהְיֶה בְּפִי לֵצִים לִשְׁנִינָה. וְאָמִיר כְּבוֹדִי בְּקָלוֹן
בְּעֵינֵי הַמֶּלֶךְ אֲשֶׁר אוֹתִי מִנָּה. וְעַתָּה הִשָּׁבְעָה לִי
בֶּאֱמוּנָה. שֶׁלֹּא תְגַלֶּה הַנְּבָלָה הַזֹּאת. בְּעוֹד הֱיוֹתְךָ
בָּאָרֶץ הַזֹּאת. אָמַר אִיתִיאֵל: וָאֶשָּׁבַע לוֹ שְׁבוּעַת מַאֲמִין
וְאֵין בְּרוּחוֹ רְמִיָּה. וְהָיְתָה לוֹ בְּרִיתִי נֶאֱמָנָה גְּלוּיָה
. כִּבְרִית שְׁמוּאֵל בֶּן עַאדִיָּה.</p>
</blockquote>

<blockquote>
<p>תם</p>
</blockquote>

<h2 id="הַמַּחְבֶּרֶתהָאַרְבַּעוְעֶשְׂרִים:וְהִיאמַחְבֶּרֶתהַדִּקְדּוּק">הַמַּחְבֶּרֶת הָאַרְבַּע וְעֶשְׂרִים: וְהִיא מַחְבֶּרֶת הַדִּקְדּוּק</h2>

<blockquote>
<p>נְאֻם הַגֶּבֶר אִיתִיאֵל: נִקְרֹא נִקְרֵיתִי בְּמִצְפֵּה גִלְעָד.
לִמְצֹא בָהּ לְלִבִּי שִׂמְחָה וּמִסְעָד. בְּעֵת הַסְּתָו עָבַר חָלַף.
וּזְמַן הַחֹם הֵצִיץ וְנִשְׁקַף. וְנִצְמַדְתִּי עִם חֲבֵרִים פְּנֵיהֶם
מַזְהִירִים מִזֹּהַר צְמָחָיו. וּמִדּוֹתֵיהֶם נְעִימִים מִצִּצֵּי
פְרָחָיו. וּמִלֵּיהֶם עֲרֵבִים מֵרִקְחֵי בְשָׂמָיו. וְעִנְיָנֵיהֶם
נֶחְמָדִים מִכּוֹכְבֵי שַׁחַר שָׁמָיו. וָאֶמְצָא בָהֶם אֲשֶׁר
הִשְׁכִּיחַנִי זְמַן הַצִּצִּים וְהַהֲדַסִּים. וְלֹא הִצְרִיכַנִי
לִרְאוֹת בַּעֲלוֹת הָעֲכָסִים. וְכָרַתְנוּ בְרִית לִשְׁמֹר הָאַהֲבָה
הַתְּמִימָה. וְלִהְיוֹת הַיְדִידוּת עַל לִבֵּנוּ חֲתוּמָה. וְעַל
פִּינוּ שׂוּמָה. וְאַל יְהִי לְכָל אֶחָד מִמֶּנּוּ רָשׁוּת בְּכָל
מַעְבָּדָיו. לִהְיוֹת לוֹ חֵלֶק בְּשִׂמְחָה בִּלְעֲדֵי יְדִידָיו.
וְנוֹעַצְנוּ כֻלָּנוּ בְּיוֹם אֶחָד אֲשֶׁר עָטָה מַעֲטֵה עֲנָנָיו.
וְשָׁת הַשֶּׁמֶשׁ מַסְוֵה עָבִים עַל פָּנָיו. וְגָדַל יָפְיוֹ.
בְּנֹעַם צִבְיוֹ. לִרְווֹת מִן הַתַּעֲנוּגִים שְׁדֵי מַמְתַּקִּים.
וְלָצֵאת מִמַּעֲמַקִּים. אֶל אַחַד הָעֲמָקִים. אֲשֶׁר הֵם בְּצִצֵּי
בְשָׂמִים מְחֻשָּׁקִים. לְהִתְעַלֵּס עַל אֶרֶץ רְוָיָה. וְעַל שְׂדֵי
חֶמֶד וְעַל גֶּפֶן פּוֹרִיָּה. לִשְׂמֹחַ בְּמִינֵי צְמָחָיו. וְלִנְטשׁ
רַעְיוֹנֵנוּ בְּצִצֵּי גֶרֶשׁ יְרָחָיו. וְנִטְפֵי גִשְׁמֵי בְדֹלָחָיו.
וַנֵּצֵא יַחְדָּיו וַאֲנַחְנוּ קְשׁוּרִים בְּחוּט הָאֱמוּנָה.
בְּמִסְפַּר חָדְשֵׁי הַשָּׁנָה. וּבָאנוּ אֶל עֲרוּגָה. בְּשׁוֹשַׁנִּים
סוּגָה. לוֹבֶשֶׁת שְׂכִיּוֹת הַחֶמְדָה. וְנוֹטֶפֶת קָנֶה וְקִדָּה.
וְעֵינֵי צִצֶּיהָ כְּעֵינֵי עַלְמָה כְּבוּדָּה. וְרִמּוֹנֵי
שׁוֹשַׁנֶּיהָ כִּשְׁדֵי שִׁדָּה. רָחֲפוּ רוּחוֹתֶיהָ. מֵאַרְבַּע
רוּחוֹתֶיהָ. וְהֵפִיחוּ מִרְקְחוֹת סַמֶּיהָ. וּפָתְחוּ יְדֵי
הַגְּשָׁמִים מַנְעוּלֵי אֲסָמֶיהָ. וְהוֹצִיאוּ גִנְזֵי בְשָׂמֶיהָ.
וּלְפָנֵינוּ כָּל עֵץ עוֹשֶׂה פְּרִי אֲשֶׁר זַרְעוֹ בוֹ לְמִינֵהוּ
וְעִמָּנוּ חוֹלַת אֲהָבִים. מְעוֹרֶרֶת שִׁיר עֲגָבִים. הִיא בַת
הָעֲנָבִים. מְסוֹבֶבֶת עַל יְדֵי מַשְׁקִים חֲשׁוּקִים. בְּכֶסֶף
הַכֹּסֶף מְחֻשָּׁקִים. וְעִמָּנוּ מְשׁוֹרְרִים יְלַמְּדוּ לֶקַח
לְרוֹגְנִים. וְקִדְּמוּ שָׁרִים אַחַר נוֹגְנִים. מֵיטִיבִים לֵב
הַשּׁוֹמְעִים וּמַשְׂמִיחִים. וּמַרְחִיקִים צִבְאוֹת הַיָּגוֹן
וּמַבְרִיחִים. וְכַאֲשֶׁר שָׁלַוְנוּ וְשָׁקַטְנוּ. וּדְמֵי הַגְּבִיעִים
שָׂחַטְנוּ. וְעַל הַתַּעֲנוּגִים שָׁלַטְנוּ. נִכְנַס עָלֵינוּ בְּלֹא
רִשְׁיוֹן. אִישׁ עָלָיו מַעֲטֵה דַלּוּת וּבִזָּיוֹן. וַנִּרְאֵהוּ אֶל
מַרְאֵהוּ וַנִּמְאָסֵהוּ בְּאֵיבָה. מְאֹס הָעֲלָמוֹת לְבַעֲלֵי
הַשֵּׂיבָה. וַתָּשָׁב בּוֹ שִׂמְחָתֵנוּ מַעֲצֵבָה. וְהֵחֵל לָרוּץ
בַּשִּׁיר הַמְחֻבָּר וְהַמְפֹרָד עַד קֵץ הַתְּכוּנָה. וַאֲנַחְנוּ
מִמֶּנּוּ פּוֹנִים. וּמוּסַבִּים אֵלָיו עֹרֶף וְלֹא פָנִים. עַד אֲשֶׁר
נִגֵּן הַמְנַגֵּן עַל כִּנּוֹר נָעִים. וְהַמְשׁוֹרֵר מְעוֹרֵר
הַשַּׁעֲשׁוּעִים:</p>
</blockquote>

<blockquote>
<p>עֲדֵי מָתַי נְדֹדֵךְ, יַעֲלַת חֵן,</p>
</blockquote>

<blockquote>
<p>וּמָתַי תַּחְמְלִי עַל רֹב מְצוּקִי?</p>
</blockquote>

<blockquote>
<p>וְחִכִּיתִי עֲדֵי כִי עָיְפָה לַ־</p>
</blockquote>

<blockquote>
<p>נְּדֹד נַפְשִׁי, עֲדֵי אֶגְוַע בְּחִשְׁקִי.</p>
</blockquote>

<blockquote>
<p>וְלָכֵן אֶגְמְלֵךְ מִדָּה בְמִדָּה</p>
</blockquote>

<blockquote>
<p>וְאַשְׁקֵךְ כּוֹס אֲשֶׁר תִּרְוִי וְתֻשְׁקִי:</p>
</blockquote>

<blockquote>
<p>לְחֶבְרָה אִם תְּאַוִּי לָהּ אֲאַוֶּה</p>
</blockquote>

<blockquote>
<p>וְאִם פֵּרוּד הֲלֹא רָחְקֵךְ כְּרָחְקִי.</p>
</blockquote>

<blockquote>
<p>אָמַר הַמַּגִּיד: וָאֶשְׁאַל לַמְנַגֵּן: מַדּוּעַ אָמַרְתָּ &#8220;לְחֶבְרָה
אִם תְּאַוִּי לָהּ אֲאַוֶּה&#8221; וְתוֹסִיף עַל מִלַּת &#8220;חֶבְרָה&#8221; לָמֶד?</p>
</blockquote>

<blockquote>
<p>וַהֲלֹא מִלַּת הַתַּאֲוָה בְּעֵת תִּדְבַּק עִם הַשֵּׁם יִהְיוּ תוֹאֲמִים
שְׁנֵיהֶם וזָר<a href="#fn:3" id="fnref:3" title="see footnote" class="footnote"><sup>3</sup></a> לֹא יָבוֹא בֵּינֵיהֶם. מִן הָאוֹתִיּוֹת
הַמְשַׁמְּשׁוֹת אֶתְהֶם. כְּגוֹן: נַפְשִׁי אִוִּיתִיךְ בַּלַּיְלָה
וּמָלַכְתָּ בְּכֹל אֲשֶׁר תְּאַוֶּה נַפְשֶׁךָ; וְעוֹד יָעִיד לוֹ:
אִוָּהּ לְמוֹשָׁב לוֹ. וַיִּשָּׁבַע הַמְנַגֵּן בִּמְנוּחַת אֲבוֹתָיו.
כִּי כֵן מָצָא בְּסֵפֶר בַּעֲלֵי הַדִּקְדּוּק וְסוֹדוֹתָיו. וּכִשְׁמֹעַ
הַשּׁוֹמְעִים דְּבָרוֹ נֶחְלְקוּ בַּדִּקְדּוּק מַחְלֹקוֹת. וְרַבּוּ
הַסְּפֵקוֹת. זֶה הוֹלֵךְ בְּמַהֲלָכוֹ. וְזֶה שׁוֹאֵג כְּאַרְיֵה
מִסֻּבְּכוֹ. זֶה אוֹמֵר בְּכֹה. וְזֶה אוֹמֵר בְּכֹה. יֵשׁ אוֹמְרִים כִּי
הַכֹּל קְרָאוֹ בְּלָמֶד כְּעֵגֶל לֹא לֻמַּד. וְלַדִּקְדּוּק לֹא נִצְמַד.
וּבְסוֹדוֹ לֹא עָמַד. וְיֵשׁ אֲשֶׁר אוֹמֵר כִּי יִתָּכֵן. לְקָרְאוֹ כֵן.
וַאֲחֵרִים לֹא מָצְאוּ מַעֲנֶה. וַתַּעֲבֹרְנָה הַצֹּאן עַל יְדֵי מוֹנֶה.
וְהָיוּ מְמַשְּׁשִׁים כְּעִוְרִים אָנֶה וְאָנֶה. וּבְכָל זֹאת הַזָּקֵן
הַנִּכְנָס הָיָה מְגַלֶּה קְצָת שְׂחוֹק מִמַּרְאֵה עֲלִילוֹתָיו.
וַיַּחֲשׂךְ מִמֶּנּוּ נִיד שְׂפָתָיו. וְכַאֲשֶׁר עָיְפוּ מְשִׁיבֵי
מִלְחֶמֶת הַדִּקְדּוּק שָׁעְרָה. וְקוֹלְעֵי בְאֶבֶן הַתְּבוּנָה אֶל
הַשַּׂעֲרָה. וְשָׁקַט שְׁאוֹנָם. וְיָרַד הֲדָרָם וַהֲמוֹנָם. אָמַר
אֲלֵיהֶם: מְתֵי שֵׂכֶל וּמְזִמָּה. הַאֲזִינוּ לִי וַאֲאַלֶּפְכֶם חָכְמָה
. אֲנִי אֲגַלֶּה לָכֶם אֵי זֶה יִכְשַׁר בַּדִּקְדּוּק הֲזֶה אוֹ זֶה.
וְאוֹדִיעֲכֶם הַשָּׁמֵן וְהָרָזֶה. דְּעוּ כִּי שְׁנֵיהֶם כְּאֶחָד
טוֹבִים. וְהֵמָּה בַּכְּתוּבִים. כִּי בְעֵת אֲשֶׁר יִהְיֶה הַשֵּׁם
נִקְדָּם אֲשֶׁר מִלַּת תַּאֲוָה נוֹפֶלֶת עָלָיו. יַחְבִּירוּ לָמֶד
אֵלָיו. וְאִם מִלַּת הַתַּאֲוָה תִהְיֶה רִאשׁוֹנָה. וְהַשֵּׁם
בָּאַחֲרוֹנָה. תָּסוּר הַלָּמֶד כְּגוֹן &#8220;יְבַקֵּשׁ&#8221;: וָאֲבַקְשֵׁהוּ
וְלֹא נִמְצָא בִּקַּשְׁתִּיהוּ וְלֹא מְצָאתִיהוּ; וְאִם יִהְיֶה הַשֵּׁם
בָּרִאשׁוֹנָה. וּמִלַּת &#8220;יְבַקֵּשׁ&#8221; בָּאָה בָּאַחֲרוֹנָה. תּוֹסִיף עַל
הַשֵּׁם לָמֶד כְּגוֹן: לְתַאֲוָה יְבַקֵּשׁ נִפְרָד.</p>
</blockquote>

<blockquote>
<p>וּבְדַבְּרוֹ הַדְּבָרִים הָאֵלֶּה הִכִּיר מִן הָעָם כִּי רָצוּ לְהָשִׁיב
עַל נֹעַם אִמְרָתוֹ. וְלָבוֹא בְּמַעֲרַכְתּוֹ וּלְנַסּוֹתוֹ. וַיֹּאמֶר
לָהֶם: אִם לְהִלָּחֵם עִמִּי יְצָאתֶם. וּכְלֵי מִלְחֶמֶת הַדִּקְדּוּק
נְשָׂאתֶם. הַגִּידוּ נָא לִי פֵּרוּשׁ מִלָּה אֲשֶׁר הִיא אֲהוּבָה לְכָל
נְשָׁמָה. וְהִיא שֵׁם לְישֶׁר וְתֻמָּה.</p>
</blockquote>

<blockquote>
<p>וּמָה הַמִּלָּה אֲשֶׁר הִיא מִצַּד אֶחָד שֵׁם נִצְמָד. וְהוּא דָבָר אֶחָד?</p>
</blockquote>

<blockquote>
<p>וּמָה הָאוֹת אֲשֶׁר תָּבוֹא עַל הַנְּקֵבָה זָכָר יָד לְיָד.
וְתִתְחַבֵּר לְקַל וְיִכְבַּד?</p>
</blockquote>

<blockquote>
<p>וּמָה הָאוֹת אֲשֶׁר הוּא בֵית מְנוּחָה לְנוֹדֵד. וְסוֹמֶכֶת מִי אֵין
לוֹ מְעוֹדֵד?</p>
</blockquote>

<blockquote>
<p>וּמָה הַשֵּׁם אֲשֶׁר כָּל הַשֵּׁמוֹת הֵם לוֹ מִדְרַךְ נַעַל. וְהוּא
מְשָׁרֵת לְכֻלָּם וְהוּקַם עָל?</p>
</blockquote>

<blockquote>
<p>וּמָה הַפֹּעַל הַמּוֹצִיא יֵשׁ מֵאַיִן וְהַכֹּל עוֹצֵר. וְהוּא
הַיּוֹצֵר?</p>
</blockquote>

<blockquote>
<p>וּמָה הָאוֹתִיּוֹת אֲשֶׁר נִגְלוּ לָעֵינַיִם. וְנֶחְבְּאוּ
בַּשְׂפָתַיִם. וְיִשְׁכְּבוּ בֵּין שְׁפַתַּיִם?</p>
</blockquote>

<blockquote>
<p>וּמָה הַשְּׁפָחוֹת אֲשֶׁר יָשׁוּבוּ גְּבִירוֹת. וְהֵן מְשָׁרְתוֹת
וְיָשׁוּבוּ שָׂרוֹת?</p>
</blockquote>

<blockquote>
<p>וּמִי הַתֹּאַר הַמְאַמֵּץ כָּל נֶחְלָשׁ וְחָלוּשׁ. וּמִפִּיו שֵׁם
אֱלֹהִים לֹא יָמוּשׁ?</p>
</blockquote>

<blockquote>
<p>וּמָה הָאוֹת הַדּוֹמֶה כִנּוּי לִמְדַבֵּר. וּבַכִּנּוּיִם לֹא
יִתְחַבֵּר?</p>
</blockquote>

<blockquote>
<p>וּמָה הָאוֹתִיּוֹת אֲשֶׁר חָלְפוּ חֹק הַמִּלָּה בְּבוֹאָם עָלֶיהָ
כְּהֵלֶךְ. וְלֹא יַעֲשׂוּ הָרָאוּי עֲלֵיהֶם מִטַּעַם הַמֶּלֶךְ?</p>
</blockquote>

<blockquote>
<p>וּמִי שֵׁשֶׁת הַגִּבּוֹרִים הַחֲמוּשִׁים. אֲשֶׁר הֵם פַּעַם חֲזָקִים
וּפַעַם חַלָּשִׁים?</p>
</blockquote>

<blockquote>
<p>וְעַתָּה הִנֵּה שְׁתֵּים עֶשְׂרֵה שְׁאֵלָה לִפְקוּדֵיכֶם. וּכְנֶגֶד
מִסְפַּרְכֶם. וְאִם מְעַט וְאוֹסִיפָה כָּהֵנָּה וְכָהֵנָּה לָכֶם.</p>
</blockquote>

<blockquote>
<p>אָמַר הַמַּגִּיד: וּכְשָׁמְעֵנוּ חִידוֹתָיו. תָּמַהְנוּ לְעֹמֶק
סוֹדוֹתָיו. וּמְלִיצוֹת חֲמוּדוֹתָיו. וְכַאֲשֶׁר נֶעֱצַלְנוּ לָשׁוּט
בְּשׂוֹא גַלָּיו. וְשָׁבוּ כְשָׁפֵינוּ כְּאַיִן לְנֶגֶד מִלָּיו.
נִמְשַׁכְנוּ לְבַקֵּשׁ חֶבְרָתוֹ. וּלְהַקְשִׁיב לְאִמְרָתוֹ.
וַיֹּאמַר: וְחַי אֲשֶׁר שָׂם הַדִּקְדּוּק לַמַּאֲמָרִים וְהַמִּלִּים.
כְּמוֹ הַמֶּלַח לַמַּאֲכָלִים. וּמְנָעָהוּ מִן הַכְּסִילִים. וְלֹא
גִלָּה סוֹדוֹ לָאֱוִילִים. לֹא אַשְׁלִים רְצוֹנְכֶם. וְלֹא אֲמַלֵּא
שְׂשׂוֹנְכֶם. עַד תַּעַזְרֵנִי כָּל יָד. וְיֶאֱצַל עָלַי מִבִּרְכָתוֹ
הַנִּקְלֶה וְהַנִּכְבָּד. וְלֹא נִשְׁאַר בַּחֲבוּרָה אֲשֶׁר לֹא
הִשְׁלִים רְצוֹנוֹ. וַיַּעַזְרֵהוּ בְּהוֹנוֹ. אָז גִּלָּה מִמְּלִיצוֹת
אוֹתוֹתָיו. וְסוֹדוֹתָיו. וְהֵאִיר רַעְיוֹנֵינוּ בְּנֹגַהּ
חֲמוּדוֹתָיו. וַנִּתְמַהּ עַל אֲשֶׁר שָׁמַעְנוּ. וְנִחַמְנוּ עַל
אֲשֶׁר אוֹתוֹ בָּרִאשׁוֹנָה הִכְלַמְנוּ. וַנִּתְנַצֵּל מֵחֲטָאֵינוּ
לְפָנָיו. וְשָׁאַלְנוּ מִמֶּנּוּ יְשַׂמַּח בְּיֵינֵנוּ רַעְיוֹנָיו.
וַיֹּאמַר: זֹאת הִיא תַּאֲוָה אֲשֶׁר מְאַסְתִּיהָ. וְלֹא אֲהַבְתִּיהָ.
וַיַּעַן וַיֹּאמֶר בְּרוּם עֵינָיו. וְגַאֲוַת רַעְיוֹנָיו.
וַיַּעַן וַיֹּאמַר:</p>
</blockquote>

<blockquote>
<p>זו המשקל המסוגל</p>
</blockquote>

<blockquote>
<p>אֲהָהּ שֵׂיבָה בְּלִי עֵת בִּעֲתַתְנִי</p>
</blockquote>

<blockquote>
<p>הֶעִירַתְנִי וְיַסֹּר יִסְּרַתְנִי;</p>
</blockquote>

<blockquote>
<p>מְנָעַתְנִי לְבַל אֶשְׁכֹּר בְּיֵין אַ־</p>
</blockquote>

<blockquote>
<p>הֲבָה וּבְיֵין חֲרָדָה שִׁכְּרַתְנִי.</p>
</blockquote>

<blockquote>
<p>וְנִשְׁבַּעְתִּי לְבַל אֶרְוֶה בְּדַם כּוֹס</p>
</blockquote>

<blockquote>
<p>בְּעוֹד רוּחִי בְּקִרְבִּי הֶחֱיַתְנִי,</p>
</blockquote>

<blockquote>
<p>וְאַל תִּתְכַּס בְּצֵל הַכּוֹס יְמִינִי,</p>
</blockquote>

<blockquote>
<p>וְאַל אֶנְעַם בְּתַאְוָה בִּקְּרַתְנִי,</p>
</blockquote>

<blockquote>
<p>וְאַל אָשִׁית לְיֵין רֶקַח לְבָבִי,</p>
</blockquote>

<blockquote>
<p>וְאֶמְאַס בַּת כְּרָמִים שִׁחֲרַתְנִי –</p>
</blockquote>

<blockquote>
<p>הֲכִי שֵׂיבָה בְּרֹאשִׁי חָקְקָה טוּר</p>
</blockquote>

<blockquote>
<p>וְגִילִי מָחֲתָה גַּם בִּהֲלַתְנִי,</p>
</blockquote>

<blockquote>
<p>וְאוֹתִי הֶאֱשִׁימָה עַל רְדֹף תַּ־</p>
</blockquote>

<blockquote>
<p>עֲנוּג תֵּבֵל וּמִבּוֹר הֶעֱלַתְנִי.</p>
</blockquote>

<blockquote>
<p>וְלוּ אֶשְׁגֶּה מְאָסוּנִי מְלִיצַי</p>
</blockquote>

<blockquote>
<p>וְכָל מוֹרַי וְנַפְשָׁם סִכְּלַתְנִי.</p>
</blockquote>

<blockquote>
<p>וְדָתִי נוֹדְעָה בָּזֹאת לְכַבֵּד</p>
</blockquote>

<blockquote>
<p>לְאוֹרֵחַ וְנַפְשִׁי לִמְּדַתְנִי
וְשֵׂיבָה הִיא כְאוֹרֵחַ וְאוֹתָהּ</p>
</blockquote>

<blockquote>
<p>אֲכַבֵּד כַּאֲשֶׁר הִיא כִבְּדַתְנִי.</p>
</blockquote>

<blockquote>
<p>סליק בע&quot;ה</p>
</blockquote>

<blockquote>
<p>וַיְהִי כְהַשְׁלִימוֹ רָחַק מֵעָלֵינוּ וְעֻלּוֹ פָרַק. וְעָבַר כַּעֲבֹר
[בָּרָק]. וָאֵדַע כִּי הוּא חֶבֶר הַקֵּינִי נֵר הַחֲבֵרִים. וְאוֹר
הַמּוּסָרִים. וְהָיָה סוֹפֵנוּ לְהֵאָנַח [עַל] הִפָּקְדוֹ.
וּלְהִפָּרֵד אַחֲרֵי נוּדוֹ.</p>
</blockquote>

<blockquote>
<p>אֵלֶּה פֵּרוּשֵׁי הַשְׁתֵּים עֶשְׂרֵה שְׁאֵלוֹת:
הַמִּלָּה אֲשֶׁר הִיא מִצַּד אֶחָד שֵׁם נִצְמָד הֵם הַמִּכְנְסַיִם כִּי
הֵם בֶּגֶד אֶחָד.</p>
</blockquote>

<blockquote>
<p>וְהָאוֹת אֲשֶׁר תָּבוֹא עַל הַנְּקֵבָה הִיא הַהֵא אֲשֶׁר תָּבוֹא עַל
שָׁלשׁ אוֹ עַל אַרְבַּע וְיָשׁוּב הַמִּסְפָּר לִלְשׁוֹן זָכָר.</p>
</blockquote>

<blockquote>
<p>וְהָאוֹת אֲשֶׁר הוּא בֵית מְנוּחָה לְנוֹדֵד הוּא הַבֵּית הַבָּאָה עַל
הַשֵּׁמוֹת כְּמוֹ: אַף כִּי הַיּוֹם יִקְדַּשׁ בַּכֶּלִי.</p>
</blockquote>

<blockquote>
<p>וְהַשֵּׁם אֲשֶׁר כָּל הַשֵּׁמוֹת לוֹ מִדְרַךְ נַעַל הוּא מִלַּת &#8220;עַל&#8221;
כִּי הִיא עֶלְיוֹנָה עַל כָּל הַשֵּׁמוֹת הַנִּדְבָּקִים אֵלֶיהָ כְּמוֹ:
עַל הָאָרֶץ.</p>
</blockquote>

<blockquote>
<p>וְהַפֹּעַל הַמּוֹצִיא יֵשׁ מֵאַיִן מִלַּת &#8220;יְהִי&#8221; כְּמוֹ: יְהִי אוֹר.</p>
</blockquote>

<blockquote>
<p>וְהָאוֹתִיּוֹת אֲשֶׁר נִגְלוּ לָעֵינַיִם הֵם: אהו&quot;י.</p>
</blockquote>

<blockquote>
<p>וְהַשְּׁפָחוֹת אֲשֶׁר יָשׁוּבוּ גְבִירוֹת: שמלאכת&#8220;ו בינ&#8221;ה.</p>
</blockquote>

<blockquote>
<p>וְהַשֵּׁם הַמְאַמֵּץ כָּל נֶחְלָשׁ הוּא: חַי יְיָ.</p>
</blockquote>

<blockquote>
<p>וְהָאוֹת הַדּוֹמֶה כִנּוּי לִמְדַבֵּר הוּא הַיּוּד בְּמִלַּת &#8220;בִּלְתִּי&#8221;
וְ&#8220;זוּלָתִי&#8221;.</p>
</blockquote>

<blockquote>
<p>וְהָאוֹתִיּוֹת אֲשֶׁר חָלְפוּ חֹק הַמִּלָּה הֵם: אהחע&quot;ר.</p>
</blockquote>

<blockquote>
<p>וְשֵׁשֶׁת הַגִּבּוֹרִים הֵם: בג&#8220;ד כפ&#8221;ת.</p>
</blockquote>

<blockquote>
<p>תם ונשלם – תהלה לאל עולם</p>
</blockquote>

<h2 id="הַמַּחְבֶּרֶתהֶחָמֵשׁוְעֶשְׂרִים:וְהִיאמַחְבֶּרֶתנִשְׁקֵיהַקֹּר">הַמַּחְבֶּרֶת הֶחָמֵשׁ וְעֶשְׂרִים: וְהִיא מַחְבֶּרֶת נִשְׁקֵי הַקֹּר</h2>

<blockquote>
<p>נְאֻם הַגֶּבֶר לְאִיתִיאֵל: שָׁכַנְתִּי בִּימֵי הַסְּתָו בִּגְבוּל
הַגְּשׁוּרִי. וְכוֹנַנְתִּי לוֹ אַשּׁוּרִי. לְצֹרֶךְ אַשְׁלִימֵהוּ.
וְחוֹב אֶפְרָעֵהוּ. וְנֻסֵּיתִי מֵרֹב הַקֹּר אֲשֶׁר מָצָאתִי בָהּ.
וְרוּחָהּ הַחֲזָקָה הַנּוֹשְׁבָה. אֲשֶׁר הוֹדִיעַנִי רֹב הַצִּירִים
וְהַחֲבָלִים. וְהִצִּיגַנִי כָּל הַיּוֹם סְבִיב הַגֶּחָלִים. וְלֹא סָר
מִפָּנַי בְּעוֹדוֹ. אוּר לָשֶׁבֶת נֶגְדּוֹ. וְלֹא הָיִיתִי רֶגַע
יוֹצֵא וְרוֹחֵק. מֵעֵת שִׁבְתִּי מִן הָאֵשׁ הַדּוֹלֵק. כִּי אִם
לְצֹרֶךְ שָׁעָה. וּלִתְפִלָּה קְבוּעָה. וְנִצְרַכְתִּי בְּיוֹם אֶחָד
אֲשֶׁר הָיוּ פָנָיו זוֹעֲפִים. וְעֵינָיו דּוֹלְפִים. וּגְדוּדֵי הַקֹּר
בּוֹ נְחִתִּים. וּמַשְׁלִיךְ קַרְחוֹ כְפִתִּים. לָצֵאת מִצֵּל קוֹרָתִי
. לְדָבָר קָרָה אוֹתִי. וְהִנֵּה אִישׁ זָקֵן עָנִי עָרֹם. וּקְרָעָיו
נִלְאוּ לִקְרֹם. וְהוּא מִתְעַטֵּף בְּשִׂמְלָה. וּבְרֹאשׁוֹ מִצְנֶפֶת
בָּלָה. וְרָעָה חוֹלָה. וּסְבִיבָיו הָמוֹן גָּדוֹל. וְהוּא יַעֲנֶנּוּ
בְקוֹל:</p>
</blockquote>

<blockquote>
<p>אִם תִּשְׁאֲלוּן, אִישִׁים, לְרֹב מַחְסוֹרִי</p>
</blockquote>

<blockquote>
<p>הֵן מַעֲרֻמַּי עֵד וְעֹצֶם קֹרִי.</p>
</blockquote>

<blockquote>
<p>אַף מִגְּלוּי אֵידִי וּמַחְזֵה שִׁבְרִי</p>
</blockquote>

<blockquote>
<p>חִקְרוּ וְהַכִּירוּ עֲלוּמֵי סִתְרִי.</p>
</blockquote>

<blockquote>
<p>נָא מִזְּמָן בּוֹגֵד בְּרֶשַׁע וּמְרִי</p>
</blockquote>

<blockquote>
<p>הִזָּהֲרוּ פֶּן יַקְרְכֶם אֶת מִקְרִי.</p>
</blockquote>

<blockquote>
<p>כִּי מַעֲלָתִי עָצְמָה וַהְדָרִי:</p>
</blockquote>

<blockquote>
<p>אֶחְסֶה בְצוּר חַרְבִּי וְסֵתֶר עָשְׁרִי;</p>
</blockquote>

<blockquote>
<p>הוֹנִי יְחַיֶּה גַּם יְאַבֵּד צוּרִי</p>
</blockquote>

<blockquote>
<p>לַעְרֹב מְזוֹרִי לַיְקוּם וּמְזוֹרִי;</p>
</blockquote>

<blockquote>
<p>עֵת אוֹרְחִים יִתְלוֹנְנוּ בִיקָרִי</p>
</blockquote>

<blockquote>
<p>צֹאנִי חֲמָסִים יִצְעֲקוּ וּבְקָרִי.</p>
</blockquote>

<blockquote>
<p>וַיַּחֲלֹף גּוּפִי וּמָרַט אֶבְרִי</p>
</blockquote>

<blockquote>
<p>עַד נֶחֱרַב בֵּיתִי וְחָרַב יוֹרִי.</p>
</blockquote>

<blockquote>
<p>וָאֶהֱמֶה מֵעֹל יְגוֹנִים עוֹצְרִי</p>
</blockquote>

<blockquote>
<p>עָרֹם בְּלִי מַלְבּוּשׁ כְּסוּת מַחְסוֹרִי.</p>
</blockquote>

<blockquote>
<p>אֶדְמֶה לְעֵץ יָבֵשׁ וְצָפַד עוֹרִי,</p>
</blockquote>

<blockquote>
<p>אֵין לִי כְּסוּת לָחֹם וּבָרִי כָרִי,</p>
</blockquote>

<blockquote>
<p>כִּי אִם לְהִתְחַמֵּם לְנֶגֶד אוּרִי.</p>
</blockquote>

<blockquote>
<p>אָנָּא הֲיֵשׁ פֹּה אִישׁ כְּאֶזְרָח יַפְרִיא</p>
</blockquote>

<blockquote>
<p>אוֹתִי יְכַסֶּה עֵת גְּלוֹת מִסְתּוֹרִי?</p>
</blockquote>

<blockquote>
<p>בַּעְבוּר אֲדוֹן עוֹלָם וְלֹא בַעֲבוּרִי!</p>
</blockquote>

<blockquote>
<p>וַיַּעַן וַיֹּאמַר: אָנָּא, יוֹרְשֵׁי הַמַּהֲלָלִים הַנְּעִימִים.
וְלוֹבְשֵׁי עוֹרוֹת אֵילִים מְאָדָּמִים. כָּל מִי נֶחֱלַק לוֹ חֵלֶק
טוֹב אַל יְהִי מִן הַחֶסֶד נָזוֹר. וְהַיָּכוֹל לַעֲזֹר דַּלִּים יַעֲזֹר
. כִּי הָעוֹלָם הַזֶּה לֶעָפָר וָאֵפֶר יִתְמַשֵּׁל. וְהַזְּמָן כּוֹשֵׁל
. וְהָעשֶׁר לַחֲלוֹם דּוֹמֶה. וְהַחֹסֶן כְּעָב עָבְרָה בְּטֶרֶם רַוּוֹת
הַצָּמֵא. פְּעָמִים רַבּוֹת פְּגָשַׁנִי הַסְּתָו וַאֲנִי בְתַעֲנוּג
אִכַּף. וְאַחֲזִיק כַּף. בְּשִׁבְעָה תַעֲנוּגִים אֲשֶׁר תְּחִלָּתָם
כַּף. וַהֲכִינוֹתִי כָל צְרָכָיו טֶרֶם עָלַי נִשְׁקַף. וְהִנְנִי
הַיּוֹם: אֶזְרוֹעִי. יְצוּעִי. וְעוֹרִי. מִסְתּוֹרִי. וְכַפִּי.
סִפִּי. וְאַדְמָתִי. מִטָּתִי. וְאֶצְבְּעוֹתַי. קַעֲרוֹתַי.
וִימִינִי הַקַּלַּחַת. וּשְׂמֹאלִי הַצַּלַּחַת. וּפִי הַצַּפַּחַת.
עַל כֵּן זִכְרוּ זֹאת וְהִתְאוֹשָׁשׁוּ. וְלַעֲשׂוֹת חֶסֶד בְּטֶרֶם
תַּהְפּוּכוֹת הַזְּמָן הִתְקוֹשָׁשׁוּ. כִּי הַמַּצְלִיחַ בְּמַעְבָּדָיו
. הוּא אֲשֶׁר יִוָּסֵר בְּכָל עֵדָיו. וּפִנָּה דֶרֶךְ לִצְעָדָיו.
וַיֹּאמְרוּ לוֹ הָעֵדָה: גִּלִּיתָ לָנוּ בְשִׁיר מְלַאכְתְּךָ
וּמַעֲשֶׂךָ. וְעַתָּה הוֹדַע לָנוּ יִחוּשֶׂךָ. וְאָז נְרַחֵם עָלֶיךָ
וַעֲזַרְנוּךָ. וְכִי יָבוֹא דְבָרְךָ וְכִבַּדְנוּךָ. וַיֹּאמֶר לָהֶם:
[אוֹי] לַמִּתְפָּאֵר בְּעֶצֶם נִרְקֶבֶת. וּבִגְוִיָּה בֶּעָפָר
שׁוֹכֶבֶת. אֵין הִתְפָּאֲרוּת כִּי אִם בַּמִּדּוֹת הַטּוֹבוֹת. לֹא
בְמִשְׁפָּחָה וּבְאָבוֹת.
וַיִּשָּׂא מְשָׁלוֹ וַיֹּאמַר:</p>
</blockquote>

<blockquote>
<p>משקל</p>
</blockquote>

<blockquote>
<p>אֱמֶת כָּל אִישׁ יְלִיד יוֹמוֹ בְּעֵת כִּי</p>
</blockquote>

<blockquote>
<p>יְנֻסֶּה לֹא יְלִיד יוֹמוֹ וְאַמְשׁוֹ;</p>
</blockquote>

<blockquote>
<p>וְאֵין כָּבוֹד לְמִתְפָּאֵר בְּעַצְמוֹת</p>
</blockquote>

<blockquote>
<p>אֲבוֹתָיו רַק לְמִתְפָּאֵר בְּנַפְשׁוֹ.</p>
</blockquote>

<blockquote>
<p>סליק</p>
</blockquote>

<blockquote>
<p>וּבְהַשְׁלִימוֹ יָשַׁב וְרֹאשׁוֹ כָּאַגְמוֹן כָּפוּף. וְהוּא רוֹעֵד
וְאָסוּף. וְסִתְרוֹ חָשׂוּף. וַיֹּאמַר: אָנָּא, אֱלֹהִים, אֲשֶׁר
בְּטוּבוֹ הֶעֱשִׁיר בְּנֵי אָדָם. וְצִוָּה לִשְׁאֹל מִמֶּנּוּ כָּל
צָרְכֵיהֶם וְסוֹדָם. עָזְרֵנִי הַיּוֹם עַל צִבְאוֹת הַקֹּר אֲשֶׁר עָלַי
יַחַד יָבוֹאוּ גְדוּדָם. וְזַמֵּן בֶּן חוֹרִים יַעֲזֹר אוֹתִי
מִטּוֹבָתוֹ. וְיָרִיק עָלַי מִבִּרְכָתוֹ. וִיכַסֵּנִי בְּאֶבְרָתוֹ.
אָמַר הַמַּגִּיד: וְכַאֲשֶׁר הִשְׁלִים נְגִידֵי אֲמָרָיו. וְכִלָּה
דְבָרָיו. הִתְבּוֹנַנְתִּי אֵלָיו וָאֵרֶא כִּי הוּא חֶבֶר הַקֵּינִי
בַּעַל הַחֲדָשׁוֹת. וְכִי לֹא נִפְשַׁט מִמַּחְלְצוֹתָיו כִּי אִם
לְצוֹדֵד הַנְּפָשׁוֹת. וַיִּירָא מִמֶּנִּי כִּי הִכַּרְתִּיהוּ
וָאֵדָעֵהוּ. וּפָחַד פֶּן אֲגַלֵּהוּ. וַיַּעַן מְהֵרָה וַיֹּאמַר:
נִשְׁבַּעְתִּי בָּאוֹר הַזּוֹרֵחַ. וּבַשֶּׁמֶשׁ וּבַיָּרֵחַ. כִּי לֹא
יַסְתִּירֵנִי הַיּוֹם כִּי אִם בַּעַל רוּחַ נְדִיבָה. וְנֶפֶשׁ
חֲשׁוּבָה. וַאֲנִי הֲבִינוֹתִי סוֹד דְּבָרָיו. וְכִי בַעֲבוּרִי הוֹן
כָּל אֲמָרָיו. וְהָאֲנָשִׁים אֲשֶׁר הָיוּ עִמִּי לֹא רָאוּ אֶת מַרְאֵה
הַחִזָּיוֹן אֲשֶׁר גִּלִּיתִי. וְלֹא הֵבִינוּ הַסּוֹד אֲשֶׁר
הֲבִינוֹתִי. וַיִּקְשֶׁה בְעֵינַי רֹב הָרְעָדָה אֲשֶׁר אֲחָזַתְהוּ.
וּפַלָּצוּת בִּעֲתַתְהוּ. וַהֲסִירוֹתִי מְעִיל עוֹרִי. אֲשֶׁר הִיא
בַיּוֹם וּבַלַּיְלָה מִסְתּוֹרִי. וְהִיא שִׂמְלָתִי לְעוֹרִי. וָאֹמַר
לוֹ: קָחֶנָּה! וַיַּחְטְפֶנָּה מִיָּדִי וַיִּלְבָּשֶׁנָּה.
וַיִּשָּׂא מְשָׁלוֹ וַיֹּאמַר:</p>
</blockquote>

<blockquote>
<p>בָּרוּךְ יְהִי מַשְׁלִיךְ כְּסוּת עָלַי</p>
</blockquote>

<blockquote>
<p>יַעַן לְחִיל קֹר הָיְתָה צִנָּה.</p>
</blockquote>

<blockquote>
<p>הֶחְלִיץ עֲצָמַי אִישׁ אֲשֶׁר הָאֵל</p>
</blockquote>

<blockquote>
<p>אוֹתוֹ יְחַלֵּץ מִמְּתֵי שִׂטְנָה.</p>
</blockquote>

<blockquote>
<p>אוֹתוֹ אֲכַסֶּה סוּת תְּהִלָּה גַּם</p>
</blockquote>

<blockquote>
<p>לוֹ מַהֲלָלַי יִהְיוּ מָנָה.</p>
</blockquote>

<blockquote>
<p>תם</p>
</blockquote>

<blockquote>
<p>וְכַאֲשֶׁר הִבְהִיל לִבּוֹת בְּנֵי הָעָם בְּנָעֳמוֹ. וְטוּב נְאֻמוֹ.
הִשְׁלִיךְ כָּל אִישׁ בִּגְדוֹ. עַד קָצְרָה לְשֵׂאתָם יָדוֹ.
וּלְהוֹלִיכָם צַעֲדוֹ. וַיְמַהֵר מִתְבַּשֵּׂר בְּשִׂמְחָתוֹ. מְרוֹצֵץ
לִמְעוֹנָתוֹ. וָאָרוּץ אַחֲרָיו עַד מְקוֹם סֵתֶר. וְאֵין שָׁם רַק אֲנִי
וְהוּא וְלֹא יוֹתֵר. וְאָמַרְתִּי לוֹ בְּשׁוֹט מוּסָר: הַקֹּר יִסֶּרְךָ.
אַל תּוֹסֶף אַחֲרֵי זֹאת לְהַפְשִׁיט עוֹרְךָ. מֵעַל עוֹרְךָ. וַיֹּאמֶר
לִי: אֵין רָאוּי לְאַנְשֵׁי תוֹרָה. לְהַכְלִים חַבְרֵיהֶם מְהֵרָה.
וְאֵיךְ תָּשִׂים עָלַי אַשְׁמָה. וְהִיא חָכְמָה. חַי יְיָ אֲשֶׁר הֵאִיר
הַשֵּׂיבָה. וְהִצִּיב לְיַלְדֵי הַנְּדָבָה מַצֵּבָה. לוּלֵי אֲשֶׁר
הִתְפַּשַּׁטְתִּי שָׁכַבְתִּי לְמַעֲצֵבָה. וְשַׁבְתִּי דַךְ נִכְלָם
בְּיָד רֵיקָה וְנֶפֶשׁ עֲצוּבָה. וַיַּסֵּב פָּנָיו לָלֶכֶת מֵעִמִּי
וַיֹּאמַר: כִּי מִדָּתִי לָלֶכֶת מֵחַיִל אֶל חַיִל. וּלְהִתְעַטֵּף
מֵאַרְיֵה אֶל אַיִל. וְאַתָּה עַתָּה הֶאֱשַׁמְתַּנִי. וּלְמִפְגָּע
שַׂמְתַּנִי. וְהֶעֱצַבְתַּנִי כִּפְלַיִם מֵאֲשֶׁר נְתַתַּנִי. וְעַתָּה
הַנִּיחָה לִי מִדִּבְרֵי תַעְתּוּעֶיךָ. וְהַנִּיחֵנִי מִדִּבְרֵי
צְחוֹקְךָ וְשַׁעֲשׁוּעֶיךָ. אַךְ מְשַׁכְתִּיהוּ מֶשֶׁךְ הַצְּחוֹק.
וָאוֹסִיף לִלְעֹג עִמּוֹ כַּחֹק. וְאָמַרְתִּי לוֹ: חַי יְיָ לוּלֵי
אֲשֶׁר שַׂמְתִּי צֵל כְּסוּתִי חֻפָּתְךָ. וְהִסְתַּרְתִּי חֶרְפָּתְךָ.
הָיִיתָ הַיּוֹם אֲחִי יָגוֹן וְאֵידִים. וְלֹא רִחֲמוּךָ חֲבֵרַי
וַיְכַסּוּךָ בִּבְגָדִים. וְעַתָּה גָמְלֵנִי עַל הַטּוֹבָה אֲשֶׁר
עָשִׂיתִי. וְאוֹתְךָ כִּסִּיתִי. [הֲשִׁיבֵנִי כְסוּתִי]. אוֹ לַמֵּד
שִׁבְעַת נִשְׁקֵי הַקֹּר אוֹתִי. וַיַּבֵּט אֵלַי כְּאִישׁ נִפְלָא.
וְכִמְעַט עָשָׁן בְּאַפּוֹ עָלָה. וַיֹּאמַר: דַּע כִּי לֹא תָשׁוּב
כְּסוּתְךָ עָלֶיךָ. עַד שׁוּב יוֹם אֶתְמוֹל אֵלֶיךָ. אוֹ עַד תּוּכַל
לְהַחֲיוֹת מֵת בְּמִלֶּיךָ. אֲבָל הַשְּׁאֵלָה הָאַחֶרֶת אֲשֶׁר
שָׁאַלְתָּ. וּבְפִיךָ מִלַּלְתָּ. תִּמְצָאֶנָּה. וּלְךָ אֶתְּנֶנָּה.
הֲלֹא נִזְכַּרְתָּ. וְעַל לִבְּךָ הֶעֱבַרְתָּ. אֲשֶׁר בְּבֵית
הַמִּשְׁתֶּה הוֹדַעְתִּיךָ. וְנִשְׁקֵי הַקֹּר לִמַּדְתִּיךָ.
וַיִּשָּׂא מְשָׁלוֹ וַיֹּאמַר:</p>
</blockquote>

<blockquote>
<p>וזה הוא המשקל המסוגל</p>
</blockquote>

<blockquote>
<p>בְּבוֹא הַסְּתָו נִשְׁקֵי הַקֹּר אֲכוֹנֵן לוֹ</p>
</blockquote>

<blockquote>
<p>בְּשִׁבְעָה דְבָרִים מַרְפֵּא לְכָל מַחְלָה:</p>
</blockquote>

<blockquote>
<p>בְּכִירָה וְכִיס וּכְסוּת וּכְלִי וְכַלְכָּלָה</p>
</blockquote>

<blockquote>
<p>בְּנֹעַם כּוֹס וְשֶׁבֶת לְעֵין כַּלָּה.</p>
</blockquote>

<blockquote>
<p>וַיֹּאמֶר לִי: טוֹב לְךָ חָכְמָה אֲשֶׁר נַפְשְׁךָ תְּרוֹמֵם. מִכְּסוּת
אוֹתְךָ תְּחַמֵּם. וְעַתָּה הִסְתַּפֵּק בַּאֲשֶׁר נִתַּן לְךָ וְאַל
תִּשְׁתּוֹמֵם.</p>
</blockquote>

<blockquote>
<p>תם ונשלם – שבח לאל בורא עולם</p>
</blockquote>

<h2 id="הַמַּחְבֶּרֶתהַשֵּׁשׁוְעֶשְׂרִים:וְהִיאמַחְבֶּרֶתהָאִגֶּרֶתהַחֲבַרְבָּרִית">הַמַּחְבֶּרֶת הַשֵּׁשׁ וְעֶשְׂרִים: וְהִיא מַחְבֶּרֶת הָאִגֶּרֶת הַחֲבַרְבָּרִית</h2>

<blockquote>
<p>נְאֻם הַגֶּבֶר אִיתִיאֵל: חָנִיתִי בְּעִיר שֹׁמְרוֹן. לוֹבֵשׁ לְבוּשׁ
חֶסְרוֹן. וָאֶעֱמֹד שָׁם יָמִים. אֶשָּׂא עָלַי תּוּגוֹת אֵימִים.
וְאֵשֵׁב מַשְׁמִים. וְאֶסְבֹּל מִשְּׁאוֹן יָמִים. עַד אֲשֶׁר רָאִיתִי
כִּי רֹב שִׁבְתִּי בְּאֶרֶץ מַכְאוֹבִים. נְקָמָה לָאוֹיְבִים. וְהָיִיתִי
מַבִּיט אֵלֶיהָ לְרֹב הַמְּהוּמוֹת. וַעֲזַבְתִּיהָ עֲזֹב הַמְּעָרוֹת
הַשּׁוֹמֵמוֹת. וְצָעַנְתִּי מִמְּקוֹרָהּ הֶחָרֵב. וּמֵאוֹרָהּ הֶעָרֵב
. בִּלְבוּשׁ צַר. וְיָד תִּקְצַר. מְבַקֵּשׁ מַיִם זָרִים קָרִים.
וּנְוֵה הַיְדִידִים הַיְקָרִים. וְכַאֲשֶׁר הָלַכְתִּי מִמֶּנָּה בְּפִי
מַכְעִיס שָׁמַיִם. אַךְ אִם יוֹם אוֹ יוֹמַיִם. רָאִיתִי מֵרָחוֹק אֹהֶל
. וְתוֹכוֹ אוֹר אֵשׁ יָהֵל. וָאֹמַר: אֵלֵךְ אֵלֶיהָ. אוּלַי אֶמְצָא
מַחְסֶה בִּצְלָלֶיהָ. וְכַאֲשֶׁר קָרַבְתִּי אֶל הָאֹהֶל רָאִיתִי
נְעָרִים חֲמוּדִים. וְחֶבְרַת יְלָדִים. וּבְתוֹכָם זָקֵן עָלָיו
כְּסוּת בִּגְדֵי חֹפֶשׁ. וּבְיָדוֹ פְּרִי תְבוּאָה מָתוֹק לַנָּפֶשׁ.
וָאֶשְׁאַל לִשְׁלוֹמוֹ. וְעָמַדְתִּי לְצַד מְקוֹמוֹ. וְהוּא צָחַק
אֵלַי. וְהֵשִׁיב שָׁלוֹם עָלַי. וַיֹּאמַר: הֲלֹא תַחְמֹד לָשֶׁבֶת עִם
אִישׁ יִמְתְּקוּ לְךָ מְגָדָיו. וְיִנְעֲמוּ נְגִידָיו. וָאֵשֵׁב
לָדַעַת סוֹדָיו. וּלֶאֱכֹל מְגָדָיו. וְכַאֲשֶׁר פָּתַח פִּיו
וְהֵאִירוּ דְבָרָיו. וְנֹעַם אֲמָרָיו. הִכַּרְתִּיהוּ כִּי הוּא חֶבֶר
הַקֵּינִי בְּצַלְמוֹ וּבִדְמוּתוֹ וּמֶתֶק עִנְיָנָיו. וְרֹעַ שִׁנָּיו.
וַנַּכִּיר אִישׁ אֶת רֵעֵהוּ. וָאֶשְׂמַח בּוֹ וָאֲהַלֲלֵהוּ. וְלֹא
יָדַעְתִּי אֵיזוֹ שִׂמְחָה הִיא נִכְבֶּדֶת וְנַעֲלָה הַאִם שִׂמְחָתִי
עַל אֲשֶׁר נִתְיַשֵּׁב בִּמְגוּרָיו. וְשָׁקַט עַל שְׁמָרָיו. אוֹ
שִׂמְחָתִי לְרֹב יְקָרוֹ וּכְבוֹדוֹ. וְתָאַבְתִּי לָדַעַת צְפוּן סוֹדוֹ
. וָאֶשְׁאָלֵהוּ עַל מְנָת הוֹדוֹ שֶׁבְּיָדוֹ. אָנָה הִשִּׂיג מַרְפֵּא
צִירוֹ וְאֵידוֹ. וְאֵיךְ כַּבִּיר מָצְאָה יָדוֹ. וָאֹמַר לוֹ: מֵאַיִן
בּוֹאֶךָ. וְאָנָה מַסָּעֲךָ וּמוֹצָאֶיךָ. וּבַמֶּה נִתְמַלְּאוּ
אַמְתְּחוֹתֶיךָ. וְרַבָּה טוֹבָתֶךָ? וַיֹּאמַר: בּוֹאִי מֵאֲרַם
נַהֲרַיִם. וְלֶכְתִּי אֶל אֶרֶץ מְרָתַיִם. וְהָעשֶׁר אֲשֶׁר מָצָאתִי
הוּא מֵאִגֶּרֶת חִבַּרְתִּיהָ. וּבְיַד הַשֵּׂכֶל אֲרַגְתִּיהָ.
וָאֶשְׁאָלֵהוּ לְגַלּוֹת כָּל מִשְׁפָּטוֹ וּמַתְכֻּנְתּוֹ. וְלִקְרֹא
עָלַי אִגַּרְתּוֹ. וַיֹּאמַר: הִקְשִׁיתָ לִשְׁאוֹל וּשְׁאֵלָתְךָ
גְּבֹהָה כִּגְבֹהַּ שָׁמַיִם. עַד תֵּלֵךְ עִמִּי לְאֶרֶץ מְרָתַיִם.
וָאֵלֵךְ עִמּוֹ בַּחֲמַת רוּחִי. וּבְעַל כָּרְחִי. וָאֵשֵׁב עִמּוֹ
חֹדֶשׁ יָמִים וְהוּא יִמְשְׁכֵנִי בְּתוֹחֶלֶת מְמֻשָּׁכָה. וְתִקְוָה
אֲרֻכָּה. עַד אֲשֶׁר כָּעַס לִבִּי עַל הַנּוֹכֵל. וְנִלְאֵיתִי
כַלְכֵּל. וָאֹמַר לוֹ: כְּבָר אָרְכוּ חַטֹּאתֶיךָ. וְנִשְׁלְמוּ
עֲלִילוֹתֶיךָ. וּמָחָר יִקְרְאוּ עוֹרְבֵי הַפְּרִידָה בֵּינִי וּבֵינֶךָ
. וְאָשׁוּב רֵיקָם מִלְּפָנֶיךָ. וַיֹּאמַר: חָלִילָה לִי אִם אַנִּיחֲךָ
. אוֹ אַזְנִיחֲךָ. וְלֹא עִכַּבְתִּי אוֹתְךָ. כִּי אִם לִשְׂמֹחַ
בְּחֶבְרָתְךָ. אֲבָל עַתָּה אַחֲרֵי אֲשֶׁר חֲשַׁדְתַּנִי וַתְּנִיאֵנִי
. וְרָצִיתָ לִנְסֹעַ מִמֶּנִּי. עַתָּה כְתֹב דְּבָרַי לְזִכָּרוֹן
בְּסֵפֶר. &#8220;הַמֶּרְחָב אַחֲרֵי הַמֵּצַר&#8221;. וָאֹמַר לוֹ: מָה אָרְכוּ
דִּבְרֵי הֲבָלֶיךָ. וּמְצוּקֵי חֲבָלֶיךָ. וְעַתָּה דַּבֵּר.
וַיֹּאמַר: דַּע כִּי הַזְּמָן הַנֶּעְקַשׁ דְּרָכַיִם. הִשְׁלִיכַנִי אֶל
אֶרֶץ אֲרַם נַהֲרַיִם. וַאֲנִי אָז נֶגְדּוֹ וְאֵין לִי מִכְסֶה
לִמְתֹּחַ מִתַּחַת וּמְעִיל מִמַּעַל. מִחוּט וְעַד שְׂרוֹךְ נַעַל.
וְהִצְרִיכַנִי הַחֶסְרוֹן הַקָּשֶׁה. לָשׂוּם עָלַי נוֹשֶׁה. וָאֶלְוֶה
מְעַט כֶּסֶף מֵאִישׁ קְצַר אַפַּיִם. וְנָשָׂאתִי לוֹ לְבָבִי אֶל
כַּפַּיִם. וְחָשַׁבְתִּי כִּי הָאֵל יַרְוִיחַ לִי וְיַעֲשִׁירֵנִי.
וּמִצָּרָה לַמֶּרְחָב יוֹצִיאֵנִי. עַל כֵּן הָיִיתִי עוֹשֶׂה הוֹצָאוֹת
גְּדוֹלוֹת. בְּנֹעַם אֲכִילוֹת. וּבוֹטֵחַ עַל נוֹרָא עֲלִילוֹת. וְלֹא
הִשְׁלַמְתִּי אוֹתוֹ עַד הִכְבִּיד עָלַי טֹרַח נִשְׁיִי. וְרֹב חָלְיִי
. וּבְטֶרֶם הָיְתָה נַפְשִׁי נוֹכַחַת. וְהַנּוֹשֶׁה בָּא לָקַחַת.
וָאֶבָּהֵל וְנִבְעַתִּי. וְעֵצָה לֹא מָצָאתִי. וָאֲגַלֶּה לוֹ סוֹדִי.
וְקֹצֶר יָדִי. וְלֹא הֶאֱמִין לְדַלּוּתִי וְחִילִי. אֲבָל הִכְבִּיד
עֻלִּי. וְהֶחֱזִיק בִּשְׂפַת מְעִילִי. וְצָעַק וְרוּחַ אַפּוֹ עָלַי
הֵעִיר. וְהִגִּישַׁנִי אֶל שׁוֹפֵט הָעִיר. וְכָל אֲשֶׁר
הִתְחַנַּנְתִּי אֵלָיו וּפִיַּסְתִּי לָתֵת לִי זְמָן. אוּלַי יְרַחֵם
הָאֵל הַנֶּאֱמָן. לֹא הִטָּה אָזְנוֹ. וְהֶעֱלִים מִמֶּנִּי עֵינוֹ.
וַיֹּאמֶר לִי: כֹּה יַעֲשֶׂה לִי אֱלֹהִים וְכֹה יוֹסִיף אִם יֵשׁ לְךָ
מִבְרָח כָּל סְבִיבְךָ. עַד תִּפְרַע חוֹבְךָ. וְכַאֲשֶׁר רָאִיתִי
חֹזֶק מְרִיבָתוֹ. וְכִי לֹא אוּכַל לְהִמָּלֵט מִמְּצוּדָתוֹ.
אָמַרְתִּי לוֹ: אַל תּוֹלִיכֵנִי אֶל שׁוֹפֵט הַחֲמָסִים. כִּי אִם
לַפָּקִיד הַגָּדוֹל אֲשֶׁר הוּא מָגֵן לְכָל הַחוֹסִים. לְמַעַן אֲשֶׁר
שָׁמַעְתִּי מִצִּדְקָתוֹ וַחֲסִידוּתוֹ. וְנֹעַם מִדָּתוֹ. וְכַאֲשֶׁר
קָרַבְנוּ לְשַׁעַר הַשַּׂר. הֶאֱמַנְתִּי כִּי יָצָאתִי לַמֶּרְחָב מִן
הַמֵּצַר. וָאֲבַקֵּשׁ הַקֶּסֶת וְהַדְּיוֹ וְחָקַקְתִּי. וְעַל הַסֵּפֶר
כָּתַבְתִּי. אִגֶּרֶת רְחוּצָה בְּבֹרִית. וְהִיא חֲבַרְבָּרִית. כִּי
עַל אוֹת אַחַת מֵאוֹתִיּוֹתֶיהָ נְקֻדָּה. וְהַשֵּׁנִית נְקִיָּה
וּבוֹדְדָה.</p>
</blockquote>

<blockquote>
<p>אָמַר יְהוּדָה בֶּן שְׁלֹמֹה חֲרִיזִי זלה&quot;ה:</p>
</blockquote>

<blockquote>
<p>זֹאת הָאִגֶּרֶת. סוֹגֶרֶת וּמְסֻגֶּרֶת. וְאֵין לִלְשׁוֹן הַקֹּדֶשׁ
שָׁמָּה מוֹבָא. וְאֵין בָּא. כִּי אִם אוֹתִיּוֹת יִשְׁמָעֵאל שְׁמֹנֶה
וְעֶשְׂרִים: עַל אַרְבַּע עֶשְׂרֵה מֵהֶם נְקֻדָּה. (לִהְיוֹת הֶפְרֵשׁ
בֵּינָהּ וּבֵין הָעוֹמֶדֶת לְצִדָּה). וְהָאֲחֵרוֹת מֵאֵלֶּה בְּלִי
נְקֻדּוֹת. וְהָאִגֶּרֶת הַזֹּאת. עֲשׂוּיָה מֵאוֹת הָאַחַת נְקֻדָּה.
וְהָאַחֶרֶת בְּלִי נְקֻדָּה. וְכֵן כָּל הָאִגֶּרֶת עַל כֵּן נִלְאֵיתִי
לְהַעְתִּיק מְלֶאכֶת זֹאת הָאִגֶּרֶת עַל סוֹדָהּ אֲבָל אֲפָרֵשׁ
עִנְיָנָהּ. בִּשְׂפַת לְשׁוֹן הַקּׂדֶשׁ וּבִנְיָנָהּ. וְזֹאת
תְּחִלָּתָהּ: מִדּוֹת אֲדוֹנֵנוּ אֲהוּבוֹת. וּבְמַחֲנֵהוּ בְּנוֹת
הַמַּחֲשָבוֹת נִצָּבוֹת. וְקִרְבָתוֹ תֵּיטִיב. וְרָחְקוֹ יַעֲצִיב.
וְחֶבְרָתוֹ יַחַשׂ. וְאֵיבָתוֹ יָגוֹן וָכַעַס. וּלְשׁוֹנוֹ מְלֻטָּשׁ.
וְאוֹר כּוֹכָבוֹ שְׁנֵי הַמְּאוֹרִים שִׁלַּשׁ. וּמִנְהָגוֹ יֻשָּׁר.
וְלִבּוֹ בַּעֲבוֹת שֵׂכֶל נִקְשַׁר. וְזִכְרוֹ בַּמִּזְרָח וּבַמַּעֲרָב
מְאֻשָׁר.</p>
</blockquote>

<blockquote>
<p>משקל מסוגל</p>
</blockquote>

<blockquote>
<p>אִישׁ רְחַב יָד מָלְאָה נְדִיבִים וּמַעְשִׁיר</p>
</blockquote>

<blockquote>
<p>הָעֲנִיִּים, יָדָיו כְּעָב יַעֲרֹפוּ;</p>
</blockquote>

<blockquote>
<p>מַאֲבִיד הוֹן וּמַעֲמִיד שֵׁם לְדוֹרִים,</p>
</blockquote>

<blockquote>
<p>תָּם וְחָסִיד אֶל שׁוֹאֲלִים יַעֲלֹפוּ;</p>
</blockquote>

<blockquote>
<p>צַח בְּמִלָּיו, יוֹעֵץ בְּעֵת צַר וּמוֹצִיא</p>
</blockquote>

<blockquote>
<p>תַּעֲלוּמַת הוֹד מַעֲשִׂים יַחֲלֹפוּ.</p>
</blockquote>

<blockquote>
<p>מִלּוּאֵי מִשְׂרָתוֹ מְמֻלָּאוֹת. וְעָבוֹת נִדְבָתוֹ בְּכֹל טוּב
מְלֵאוֹת. וּמְקוֹר יָדָיו יָפוּץ. וּמֵחֹנֶף קוֹפְצֵי יָד לִבּוֹ רָחוּץ
. וּבַחֲסָדָיו אִישִׁים יִרְוְיוּן. וְנוֹזְלֵיהֶם יִשְׁתָּיוּן.
הַמְגַמֵּא מְגַמָּתוֹ הִצְלִיחַ וְהִרְוִיחַ. וְהַיּוֹעֵץ בְּשֶׁקֶר
שְׁעָרָיו כָּעֵץ יַפְרִיחַ. הוּא נִמְנָע מִלִּשְׁבֹּר בַּר וְנָקִי.
וְלִבּוֹ טָהוֹר מֵחֹנֶף אִישִׁים אֲשֶׁר אוֹתָם הָאָרֶץ תָּקִיא.
יִשְׁאַל שׁוֹאֲלָיו בְּכָבוֹד. וְיִרְחָק מִמַּעְגְלֵי שֹׁד. לֹא
יִשְׂמַח בְּרָעַת חֲבֵרוֹ. אֲבָל מַחֲזִיק בְּתֻמָּתוֹ וְיָשְׁרוֹ.</p>
</blockquote>

<blockquote>
<p>וזו משקל מסוגל צח</p>
</blockquote>

<blockquote>
<p>עַל כֵּן חֲמָדוּהוּ בְנֵי אִישׁ וַאֲהֵ־</p>
</blockquote>

<blockquote>
<p>בוּהוּ וְעַל לֵב פָּעֳלוֹ כִּתֵּבוּ.</p>
</blockquote>

<blockquote>
<p>פָּנָיו וּמִדּוֹתָיו כְּאוֹר צַחוּ, וְחִ־</p>
</blockquote>

<blockquote>
<p>צָּיו בָּם מְשַׂנְאִים יוֹר וְיֵעָצֵבוּ.</p>
</blockquote>

<blockquote>
<p>יִשְׂמַח בְּעֵת מִשְׁאָל וְאִבּוּד הוֹן בְּתִ־</p>
</blockquote>

<blockquote>
<p>תּוֹ, מַעֲשָׂיו בַּצּוּר וְיֵחָצֵבוּ.</p>
</blockquote>

<blockquote>
<p>אִם תַּחֲנֶה מַחְנֶה וְצָרוֹת אָפְפוּ</p>
</blockquote>

<blockquote>
<p>בּוֹ נִמְלְטוּ דוֹדָיו וְיִשָּׂגֵבוּ.</p>
</blockquote>

<blockquote>
<p>וְיִכּוֹן. לְמִי חַכְמוֹנִי הוּא וְנָכוֹן. ורָחַק וְקָרַב. לְמִזְרָח
וּלְמַעֲרָב. לְהִשְׁתַּחֲווֹת לְבַחוּר זְמַנּוֹ. וְחוֹבֵשׁ צִירֵי
יְגוֹנוֹ. נָדִיב אֲשֶׁר מִיּוֹם יָנַק מִיקָר שָׁדַיִם נָפוּ. יָדָיו
מוֹר נָטָפוּ. עָזַר וְהִרְוִיחַ. וְנִלְחַם וְהִצְלִיחַ. וְהֶחֱרִיד
וְהִבְרִיחַ. וְגָבַר וְהָאֱמֶת בְּלִבּוֹ הוֹכִיחַ.</p>
</blockquote>

<blockquote>
<p>אַל יַחֲלֹף עֻזּוֹ אֲבָל</p>
</blockquote>

<blockquote>
<p>יַעְמֹד בְּצֵל אֵל נוֹצְרוֹ</p>
</blockquote>

<blockquote>
<p>עַד יֶחֱנַן תּוֹעִים אֲשֶׁר</p>
</blockquote>

<blockquote>
<p>יֵלְכוּ לְנֹגַהּ זָהֳרוֹ.</p>
</blockquote>

<blockquote>
<p>נָתַן כְּסוּת עֵינָיו מְעִיל</p>
</blockquote>

<blockquote>
<p>צִנְעָה וְיִרְאַת יוֹצְרוֹ.</p>
</blockquote>

<blockquote>
<p>יִנְעַם אֲדֹנֵנוּ בַּאֲשֶׁר אָסַף חֲמוּדוֹת. מְיֻסָּדוֹת וְנִכְבָּדוֹת
. וַאֲשֶׁר קָבַץ וְצָבַר מֵחֲסָדִים שָׁלְמוּ. וְלֹא נֶעֶלְמוּ.
וְהִנֵּה בָא אֵלָיו. לַחֲסוֹת בְּצֵל כְּנָפָיו. שׁוֹאֵף חֲסָדָיו.
וּבִרְכַּת יָדָיו. יְלִיד שָׂרִים. וּשְׁדוּד מְצָרִים. וּמֻכֵּה
מְצוּקִים פּוֹצְעִים. וּמְחַבֵּר עֲנָקִים לְכָל אֶרֶץ נוֹסְעִים. אִם
יָעִיר לְבָבוֹ לְהֶגְיוֹן מְלִיצָה. יְבֻקַּשׁ לוֹ עֶרֶךְ וְלֹא נִמְצָא
. בְּשֵׂכֶל וּבְמוֹעֵצָה. וּמִי כַלְכֹּל וְדַרְדָּע. לַעֲרֹךְ לְפָנָיו
חָכְמָה וּמַדָּע. וְאִם יְחַבֵּר תֹּאמַר: כְּסוּת רִקְמָה רְקוּמָה.
אוֹ גִנָּה בְּזֵרוּעֶיהָ נְעִימָה. אֲבָל מְקוֹרוֹ יָבֵשׁ. וְלַחְמוֹ
עָבֵשׁ. וּשְׁחָרָיו עֲרָבוֹת. וְשִׂמְלָתוֹ בְּלוֹיֵי סְחָבוֹת. וְהוּא
הוֹמֶה לְשַׁעֲטַת נוֹשֶׁה בוֹ. וּבַעַל חוֹבוֹ. אֲשֶׁר יְאַלְּצֵהוּ.
וִיצִיקֵהוּ. וּמִנּוּם יְקִיצֵהוּ. וְאִם יַחְמֹל אֲדֹנֵנוּ לְהָסִיר
אַכְפּוֹ. בְּנִדְבַת כַּפּוֹ. יִתְאַזֵּר עֹז וְכָבוֹד עַד בְּלִי דַי.
וִיהִי לוֹ שָׂכָר גְּאֻלָּתִי מִמַּעֲבִידַי. וְאַל יִשְׁקְטוּ
מִדּוֹתָיו וּמַעֲלוֹתָיו. מֵעֲזֹר נוֹשְׂאֵי עַיִן אֵלָיו. בְּעֶזְרַת
אֶהְיֶה. חַי וְקַיָּם אֲשֶׁר הָיָה וְיִהְיֶה.
אָמַר הַמַּגִּיד: וְכַאֲשֶׁר הִכִּיר הַשַּׂר אוֹרֵי פְנִינַי. וְיָדַע
אֲשֶׁר נִסְתָּר בְּבִטְנִי וְעִנְיָנַי. צִוָּה מְהֵרָה לִפְרֹעַ הַחוֹב
וּלְהַקְרִיבֵנִי. וּלְהַפְרִיד בֵּין בַּעַל חוֹבִי וּבֵינִי.
וַיְשִׂימֵנִי אֶל מִשְׁמַעְתּוֹ. וַיְכַבְּדֵנִי בִּכְבוֹדוֹ
וְתִפְאַרְתּוֹ. וָאֵשֵׁב שָׁם כְּפִי עֶשֶׂר שָׁנִים אֶנְעַם
בַּאֲרֻחוֹתָיו. וְאֵרָגַע בְּצִלְלֵי חֲמוּדוֹתָיו. וְכַאֲשֶׁר
הִרְוַנִי בִּרְכוֹתָיו. וְהֶאֱרִיכוּ שׁוּלֵי מְעִילִי נִדְבוֹתָיו.
סִבַּבְתִּי פְּנֵי הַדָּבָר. עַד אֲשֶׁר נִפְרַדְתִּי מִמֶּנּוּ וְזֶה
סוֹף דָּבָר.
אָמַר אִיתִיאֵל: וָאֹמַר לוֹ: שֶׁבַח לָאֵל אֲשֶׁר אִנָּה לְיָדְךָ זֶה
הַנָּדִיב הַנִּכְבָּד. וְהִצִּילְךָ מִיַּד בַּעַל חוֹבְךָ בְּחֹזֶק יָד
. וַיֹּאמַר: בָּרוּךְ אֱלֹהִים עַל הַטּוֹבָה. וְעַל אֲשֶׁר נִמְלַטְתִּי
מִן הַחוֹבָה וְהַמְּרִיבָה! וַיֹּאמֶר לִי: אֵיזֶה טוֹב בְּעֵינֶיךָ
שֶׁאֶתֵּן לְךָ מַשְׂאֵת תִּהְיֶה בָהּ נַפְשְׁךָ נֶעֱזֶרֶת. אוֹ
שֶׁאֶכְתֹּב לְךָ הָאִגֶּרֶת? אָמַרְתִּי: הָאִגֶּרֶת הִיא נִכְבֶּדֶת
אֵלַי. אָמַר: גַּם הִיא יוֹתֵר קַלָּה עָלַי. כִּי לָתֵת אֲשֶׁר יֵצֵא
מִן הַשְּׂפָתַיִם. וְיָבוֹא בָּאָזְנַיִם. טוֹב מִתֵּת אֲשֶׁר יֵצֵא מִן
הַיָּדַיִם. וַיְהִי אַחֲרֵי כֵן נִכְלַם עַל הַדָּבָר הַזֶּה וַיְחַבֵּר
לִי בֵּין הָאִגֶּרֶת וְהָאֲרֻחָה. וּבֵין הַתְּהִלָּה וְהַמִּנְחָה.
וְנִפְרַדְתִּי מִמֶּנּוּ בִּשְׁתֵּי מַשְׂאוֹת. וְיָדַי בְּכָל טוּב
מְלֵאוֹת. וָאָשׁוּב לַהֲדֹמִי [טוֹב לֵב] עַל אֲשֶׁר מָצָאתִי שָׂשׂוֹן
וְשִׂמְחָה. בָּאִגֶּרֶת וּבָאֲרֻחָה.</p>
</blockquote>

<h2 id="הַמַּחְבֶּרֶתהַשֶּׁבַעוְעֶשְׂרִים:וְהִיאמַחְבֶּרֶתהַבְּהֵמָההָאוֹבֶדֶתקטע">הַמַּחְבֶּרֶת הַשֶּׁבַע וְעֶשְׂרִים: וְהִיא מַחְבֶּרֶת הַבְּהֵמָה הָאוֹבֶדֶת (קטע)</h2>

<blockquote>
<p>נְאֻם הַגֶּבֶר אִיתִיאֵל: נָטִיתִי לִבִּי בְּקַדְמוּת זְמַנִּי
לְהִתְחַבֵּר לִבְנֵי עֲרָב רוֹעֵי הַגְּמַלִּים. וְאַנְשֵׁי תַגְמוּלִים.
לְמַעַן אֶלְמַד אֹמֶץ נַפְשׁוֹתָם. וְצַחוּת לְשׁוֹנוֹתָם. וָאֲשַׁנֵּס מָתְנַי&#8230;..</p>
</blockquote>

<blockquote>
<p>וַיַּעַן תְּחִלָּה. בְּחָרוּז מְמֻלָּא. וַיֹּאמַר:</p>
</blockquote>

<blockquote>
<p>שׁוֹאֲלִי לַעֲמֹד בְּסוֹדִי, דְּעָה כִּי</p>
</blockquote>

<blockquote>
<p>לָךְ בְּלִבִּי מַעְלָה בְּמָרוֹם אֲחוּזָה.</p>
</blockquote>

<blockquote>
<p>תֶּהְדֳּפֵנִי אֶרֶץ לְאֶרֶץ, וְאָשׁוּט</p>
</blockquote>

<blockquote>
<p>כָּל עֲרָבָה לַחְסוֹת בְּאַלּוֹן וְתִרְזָה.</p>
</blockquote>

<blockquote>
<p>תּוֹךְ וְעָרְמָה כֵּלַי וְנַעְלִי בְּהֶמְתִּי</p>
</blockquote>

<blockquote>
<p>וַחֲבֵרִי מַקְלִי וְהֵם לִי אֲחֻזָּה.</p>
</blockquote>

<blockquote>
<p>עֵת בְּאֶרֶץ אָבוֹא, מְעוֹנִי בְּבִירַת</p>
</blockquote>

<blockquote>
<p>אֹרְחִים, כָּל הוֹלְכֵי אֳרָחוֹת מְעִיזָה.</p>
</blockquote>

<blockquote>
<p>אֵין בְּיָדִי עַל מָה אֱהִי סַר וְזָעֵף</p>
</blockquote>

<blockquote>
<p>אִם פְּקַדְתִּיו וַיְהִי לְיָמִים לְבִזָּה,</p>
</blockquote>

<blockquote>
<p>כִּי בְעֶרֶב אָלִין בְּשִׂמְחָה וְאַשְׁכִּים</p>
</blockquote>

<blockquote>
<p>מִבְּלִי אֵיד וְכָל דְּאָגָה וְרָגְזָה,</p>
</blockquote>

<blockquote>
<p>אֶשְׁכְּבָה כָּל לֵילִי בְּשֵׁנָה מְתוּקָה</p>
</blockquote>

<blockquote>
<p>מִבְּלִי אֵשׁ אַהְבָה חֲזָקָה וְעַזָּה;</p>
</blockquote>

<blockquote>
<p>לֹא אֲחַשֵּׁב מָה אֹכְלָה מָחֳרָתִי,</p>
</blockquote>

<blockquote>
<p>אִם מְנָתִי תִהְיֶה שְׁמֵנָה וְרָזָה,</p>
</blockquote>

<blockquote>
<p>וְלֹא אֶכְסֹף עוֹד לְטוּב אִישׁ לְהַשְׁפִּיל</p>
</blockquote>

<blockquote>
<p>כְּבוֹדִי בְּעָבְדִי מְלָאכָה נְמִבְזָה.</p>
</blockquote>

<blockquote>
<p>עֵת תְּכַסֶּה לַשּׁוֹאֲלִים סוּת חֲרָפוֹת,</p>
</blockquote>

<blockquote>
<p>שֶׁאֱלָתָם לִבִּי מְאָסָהּ וּבוֹזָהּ.</p>
</blockquote>

<blockquote>
<p>ע&#8220;כ מצאתי מספר המחברות ונכתב בשנת אתר&#8221;ב לשטרות בעדינה.</p>
</blockquote>

<div class="footnotes">
<hr />
<ol>

<li id="fn:1">
<p>מכיון שממחברת זאת נשאר רק הסוף, ניתנת כאן תמצית החלק החסר – ע&quot;פ
המקור הערבי ובחיקוי לפרוזה החרוזה של חריזי. <a href="#fnref:1" title="return to body" class="reversefootnote">&#160;&#8617;</a></p>
</li>

<li id="fn:2">
<p>במקור המלה המודפסת אינה ברורה. הערת פרויקט בן־יהודה <a href="#fnref:2" title="return to body" class="reversefootnote">&#160;&#8617;</a></p>
</li>

<li id="fn:3">
<p>פגם בהדפסה במקור, כנראה צ&#8220;ל: &#8221;. וְזָר&#8220; – הערת פב&#8221;י <a href="#fnref:3" title="return to body" class="reversefootnote">&#160;&#8617;</a></p>
</li>

</ol>
</div>

</body>
</html>



<hr />את הטקסט[ים] לעיל הפיקו מתנדבי <a href="https://benyehuda.org/">פרויקט בן־יהודה באינטרנט</a>.  <br />הכל זמין תמיד בכתובת הבאה:<br /><a href="https://benyehuda.org/read/17243">https://benyehuda.org/read/17243</a></div></body></html>