<!DOCTYPE html PUBLIC "-//W3C//DTD XHTML 1.0 Transitional//EN" "http://www.w3.org/TR/xhtml1/DTD/xhtml1-transitional.dtd"><html xmlns="http://www.w3.org/1999/xhtml" xml:lang="he" lang="he" dir="rtl"><head><meta http-equiv="Content-Type" content="text/html; charset=utf-8" /></head><body dir='rtl' align='right'><div dir="rtl" align="right"><!DOCTYPE html>
<html xmlns="http://www.w3.org/1999/xhtml" lang="en">
<head>
	<meta charset="utf-8"/>
	<title>מחברות עמנואל</title>
	<meta name="author" content="עמנואל הרומי"/>
</head>
<body>

<h1 id="מחברותעמנואל–מחברתשמיניתעמנואלהרומי">מחברות עמנואל – מחברת שמינית / עמנואל הרומי</h1>

<p>מ</p>

<h2 id="מחברתשמינית">מחברת שמינית</h2>

<blockquote>
<p>אָמַר עִמָּנוּאֵל הַמְחַבֵּר: הָיִיתִי עִם הַשָּׂר הַמְאֻשָּׁר</p>
</blockquote>

<blockquote>
<p>בַּעֲבוֹתוֹת אַהֲבָה נִקְשָׁר</p>
</blockquote>

<blockquote>
<p>נִתְעַלְּסָה בָּאֳהָבִים</p>
</blockquote>

<blockquote>
<p>וַנְּדַבֵּר רַק מֵהַשִּׁירִים הָעֲרֵבִים</p>
</blockquote>

<blockquote>
<p>וַיְהִי הַיּוֹם וַיֹּאמֶר אֵלָי שָׁמַעְתִּי אוֹמְרִים</p>
</blockquote>

<blockquote>
<p>כִּי רַבִּי שְלֹמֹה בֶּן-גַּבִּירוֹל חִבֵּר שִׁיר מִמָּאתַיִם טוּרִים</p>
</blockquote>

<blockquote>
<p>סַפִּיר גִּזְרָתָם</p>
</blockquote>

<blockquote>
<p>הֲשָׁמַעְתָּ עֲלֵיהֶם אוֹ רָאִיתָ אוֹתָם</p>
</blockquote>

<blockquote>
<p>וָאַעַן וָאֹמַר חַיֶּיךָ הַשָּׂר רָאִיתִי וְעָשִׂיתִי כְתַבְנִיתָם וּכְמַתְכֻּנְתָּם</p>
</blockquote>

<blockquote>
<p>לֹא יֻתַּן סְגוֹר תַּחְתָּם</p>
</blockquote>

<blockquote>
<p>וַיָּפָג לֵב הַשָּׂר כִּי לֹא הֶאֱמִין</p>
</blockquote>

<blockquote>
<p>וָאֹמַר חֵי אֲנִי אִם אִשׁ לְהַשְׂמִיל וּלְהֵמִין</p>
</blockquote>

<blockquote>
<p>וַיֹּאמֶר אֵלַי הַשָּׂר אֲדֹנִי: הַגֶּד-נָא לִי אֵיךְ הָיָה הַדָּבָר בְּנִי</p>
</blockquote>

<blockquote>
<p>וָאַעַן וָאֹמַר יֵדַע אֲדֹנִי</p>
</blockquote>

<blockquote>
<p>כִּי הָיָה לִי רֵעַ נֶאֱמָן</p>
</blockquote>

<blockquote>
<p>חוֹמֵל עָלַי וְרַחֲמָן</p>
</blockquote>

<blockquote>
<p>עֲנָק עַל גַּרְגְּרוֹתַי עֲנַדְתִּיו</p>
</blockquote>

<blockquote>
<p>וְעַל לוּחַ לִבִּי חֲקַקְתִּיו</p>
</blockquote>

<blockquote>
<p>וְאַהֲבַת עוֹלָם אֲהַבְתִּיו</p>
</blockquote>

<blockquote>
<p>לֹא אֶקְּבֶנּוּ בְשֵׁם פֶּן עָלָיו יִכָּבֵד</p>
</blockquote>

<blockquote>
<p>וְלֹא אַזְכִּיר שֵׁם עִירוֹ פֶּן אַהֲבָתוֹ מִמֶּנִי תֹאבֵד</p>
</blockquote>

<blockquote>
<p>גָּבַר בְּשִׂכְלוֹ וּבְצַחוּת הֶגְיוֹנָיו</p>
</blockquote>

<blockquote>
<p>עַל כֹּל אֲשֶׁר עָבְרוּ לְפָנָיו</p>
</blockquote>

<blockquote>
<p>הָיִינוּ בִימֵי חָרְפֵּנוּ בִדְמֵי הַחֵשֶׁק מִתְבּוֹסְסִים</p>
</blockquote>

<blockquote>
<p>וְאַבְנִי נִזְרֵי הָאַהֲבָה עַל אַדְמָתֵנוּ מִתְנוֹסְסִים</p>
</blockquote>

<blockquote>
<p>גָּבַרְנוּ בְשִׁירוֹתֵינוּ עַל כֹּל אֲשֶׁר קְדָמוּנוּ</p>
</blockquote>

<blockquote>
<p>אֲרָזִים בְּגַן אֱלֹהִים לֹא עֲמָמוּנוּ</p>
</blockquote>

<blockquote>
<p>וּבַעֲבוּר הֱיוֹתוֹ אָז בִּימֵי עֲלוּמִים</p>
</blockquote>

<blockquote>
<p>וַאֲנִי כַּבִּיר מֵאָבִיו יָמִים</p>
</blockquote>

<blockquote>
<p>וְיוֹמִי פָנָה לַעֲרוֹב</p>
</blockquote>

<blockquote>
<p>וְהוּא הָיָה אֶל זְמַן הָעֶדְנָה קָרוֹב</p>
</blockquote>

<blockquote>
<p>הִתְחִיל לָלֶכֶת אַחֲרֵי הַבַּחוּרִים</p>
</blockquote>

<blockquote>
<p>וְלִרְדֹּף אַחַר הַבְלֵי הַנְּעוּרִים</p>
</blockquote>

<blockquote>
<p>פַּעַם יָשִׁיר וּפַעַם יְנַגֵּן</p>
</blockquote>

<blockquote>
<p>וּפַעַם יַחֲזִיק צִנָּה וּמָגֵן</p>
</blockquote>

<blockquote>
<p>וּפַעַם יַעֲמֹד עִם שָׂרִים זָהָב לָהֶם</p>
</blockquote>

<blockquote>
<p>וּפַעַם חַרְבּוֹ יְעוֹפֵף עַל פְּנֵיהֶם</p>
</blockquote>

<blockquote>
<p>עָשָׂה בְחָכְמָתוֹ מַפָּה הֲדוּרָה</p>
</blockquote>

<blockquote>
<p>לֹא יִשָּׁקֵל כֶּסֶף מְחִירָהּ</p>
</blockquote>

<blockquote>
<p>הִרְבָּה בָהּ אֹתוֹתָיו</p>
</blockquote>

<blockquote>
<p>לְהַרְאוֹת הָעַמִּים וְהַשָּׂרִים אֶת אֹדוֹתָיו</p>
</blockquote>

<blockquote>
<p>וְחָקַק בָּהּ שִׁירֵי רְנָנָיו</p>
</blockquote>

<blockquote>
<p>הִפְלִיא לַעֲשׂוֹת מִכֹּל אֲשֶׁר הָיוּ לְפָנָיו</p>
</blockquote>

<blockquote>
<p>וּבְהַכִּירִי מַעֲלָתוֹ</p>
</blockquote>

<blockquote>
<p>וְאֶת יְקָר תִּפְאֶרֶת גְּדֻלָּתוֹ</p>
</blockquote>

<blockquote>
<p>וְחָפַצְתִּי לְהַמְצִיא צֳרִי גִיל-עַד אֶל מַחֲלָתוֹ</p>
</blockquote>

<blockquote>
<p>הוֹכַחְתִּי לְנַפְשִׁי בַתְּחִלָּה</p>
</blockquote>

<blockquote>
<p>וְהֶעֱמַדְתִּיו עַל מַעלָתוֹ הַמְּהֻלָּלָה</p>
</blockquote>

<blockquote>
<p>וְעוֹרַרְתִּי אֶת נַפְשׁוֹתֵינוּ מִמַּעֲלָהּ</p>
</blockquote>

<blockquote>
<p>עַד אֲשֶׁר אַחֲרֵי שׁוּבוֹ נִחַם וְהתְאַפָּק</p>
</blockquote>

<blockquote>
<p>וְאַחֲרֵי הִוָּדְעוֹ עַל יָרֵךְ סָפָק</p>
</blockquote>

<blockquote>
<p>וְהִנּוֹ הַיּוֹם רֹאשׁ לַנְּזִירִים</p>
</blockquote>

<blockquote>
<p>וְעֹזֵר לְכָל הַנֶּעֱזָרִים</p>
</blockquote>

<blockquote>
<p>וּבִלְעָדָיו בַּחֲסִידוּת אִישׁ אֶת יָדוֹ וְאֶת רַגְלוֹ לֹא יָרִים</p>
</blockquote>

<blockquote>
<p>וְזֹאת הִיא שִׁירָתִי</p>
</blockquote>

<blockquote>
<p>הַשְּׁלוּחָה אֵלָיו מֵאִתִּי:
<br><br />
אֲבִי חָכְמָה וּמוֹעֵצָה וְנִזְרָהּ</p>
</blockquote>

<blockquote>
<p>נְזִיר אַחִים פְּאֵר תּוֹרָה וְכִתְרָהּ</p>
</blockquote>

<blockquote>
<p>נְזִיר אַחִים לְךָ אֶקֹּד וְאֶכְרַע</p>
</blockquote>

<blockquote>
<p>בְּרֹב אֵימָה בְּנֶפֶשׁ בָּךְ קְשׁוּרָה</p>
</blockquote>

<blockquote>
<p>וְאֶת חֶלְקִי בְעוֹלָמִי וְחַבְלִי</p>
</blockquote>

<blockquote>
<p>וְאֵין לִי בַזְּמָן מִמְּךָ תְמוּרָה</p>
</blockquote>

<blockquote>
<p>וְהֵא לִבִּי כְּקֹטֶב הַצְּפוֹנִי</p>
</blockquote>

<blockquote>
<p>לְךָ קַיָּם וְנַפְשִׁי לָךְ מְכוּרָה</p>
</blockquote>

<blockquote>
<p>יְדַעְתִּיךָ אֲבִי חָכְמָה וּמוּסָר</p>
</blockquote>

<blockquote>
<p>וְלִנְדִיבוּת הֲלֹא רֹאשׁ וַעֲטָרָה</p>
</blockquote>

<blockquote>
<p>יְלָדַתְךָ תְעוּדָת אֵל וְטֶרֶם</p>
</blockquote>

<blockquote>
<p>יְלָדַתְךָ אֱמֶת הָיְתָה עֲקָרָה</p>
</blockquote>

<blockquote>
<p>וְחָכְמָתָךְ בְּדֶרֶךְ אוֹת וּמוֹפֵת</p>
</blockquote>

<blockquote>
<p>וְחָכְמַת בִּלְתְּךָ דֶּרֶךְ סְבָרָה</p>
</blockquote>

<blockquote>
<p>וּמַהְלָלָךְ אֲמִתִּיִּי וּמַהְלַל</p>
</blockquote>

<blockquote>
<p>נְדִיבֵי עָם בְּדֶרֶךְ הַעֲבָרָה</p>
</blockquote>

<blockquote>
<p>וְאַתְּ קוֹלְךָ כְּקוֹל מַלְאַךְ אֱלֹהִים</p>
</blockquote>

<blockquote>
<p>וְקוֹל זוּלָתְךָ לִי קוֹל הֲבָרָה</p>
</blockquote>

<blockquote>
<p>וְנָטַעְתָּ נְטַע אַהְבָה בְּתֵבֵל</p>
</blockquote>

<blockquote>
<p>וְכָל-אִישׁ בִּלְתְּךָ עָקֹר עֲקָרָהּ</p>
</blockquote>

<blockquote>
<p>וְאִישׁ זוּלָתְךָ בִּשְׂדֵי תְבוּנוֹת</p>
</blockquote>

<blockquote>
<p>כְּעָנִי הַמְהַפֵּךְ בַּחֲרָרָה</p>
</blockquote>

<blockquote>
<p>לְאוֹר חִצְּךָ יְהַלֵּךְ כָּל מְשׁוֹרֵר</p>
</blockquote>

<blockquote>
<p>וְרֶשֶׁת בִּלְתְּךָ חִנָּם מְזֹרָה</p>
</blockquote>

<blockquote>
<p>לְךָ יִשְׁתַּחֲווּ הֵם מִמְּקוֹמָם</p>
</blockquote>

<blockquote>
<p>וְיָשִׂימוּ בְאַפֶּךָ קְטוֹרָה</p>
</blockquote>

<blockquote>
<p>יְחַיֵּבוּ נְבוֹנֵי עָם וְתִמְצָא</p>
</blockquote>

<blockquote>
<p>בְּחָכְמָתָךְ בְחִיּוּבָם סְתִירָה</p>
</blockquote>

<blockquote>
<p>וּמִי יַעֲמֹד פְּנֵי אֵימָתְךָ דּוֹד</p>
</blockquote>

<blockquote>
<p>בְּיוֹם צֵאת אֵשׁ וְעָשָׁן מִנְּחִירָה</p>
</blockquote>

<blockquote>
<p>וְלוּ אַתָּה בְּעֶת-בֹּא אָז עֲמָלֵק</p>
</blockquote>

<blockquote>
<p>זְעוּם הָאֵל לְצַנֵּן הַקְּדֵרָה</p>
</blockquote>

<blockquote>
<p>לְךָ אָמְרוּ בְּחַר לָנוּ אֲנָשִׁים</p>
</blockquote>

<blockquote>
<p>הֱיֵה רֹעֶה עֲדַת אֵל חַי וְשָׂרָהּ</p>
</blockquote>

<blockquote>
<p>וְלוּ אַתָּה בְּמִלְחֶמֶת מְדָנִים</p>
</blockquote>

<blockquote>
<p>יְצַוֶּה אֵל לְךָ רֵד אַתְּ וּפֻרָה</p>
</blockquote>

<blockquote>
<p>חֲדַל גִּדְעוֹן חֲדַל יִפְתָּח וּבִן נוּן</p>
</blockquote>

<blockquote>
<p>וְחִדְלוּ כָּל אֱנוֹשׁ חֹגֵר חֲגֹרָה</p>
</blockquote>

<blockquote>
<p>כְּבָר קָם מִבְּנֵי אֵל שַׂר וְנָגִיד</p>
</blockquote>

<blockquote>
<p>צְבִי עֵדָה וְגַחַלְתָּהּ וְנֵרָהּ</p>
</blockquote>

<blockquote>
<p>גְּאוֹן הַדּוֹר סְגֻלַּת כָּל סְגֻלָּה</p>
</blockquote>

<blockquote>
<p>מְשׂוֹשׂ אֶרֶץ הֲמוֹנָהּ וֶהֲדָרָהּ</p>
</blockquote>

<blockquote>
<p>וּמִי אָנִי וּמִי בֵיתִי צְבִי חֵן</p>
</blockquote>

<blockquote>
<p>לְחַבֵּר שִׁיר וְיַד שִׂכְלִי קְצֵרָה</p>
</blockquote>

<blockquote>
<p>וְאָמְנָה דּוֹד בְּמֶתֶק וַעֲנָוָה</p>
</blockquote>

<blockquote>
<p>בְּלֵב נִשְׁבָּר בְּמוֹ תוֹדָה וְזִמְרָה</p>
</blockquote>

<blockquote>
<p>זְמִרוֹתַי יְבֹאוּךָ וְאַךְ לֹא</p>
</blockquote>

<blockquote>
<p>לְהוֹכִיחַ אֲבָל דֶּרֶךְ זְכִירָה</p>
</blockquote>

<blockquote>
<p>יְבֹאוּן לָךְ כְּפוּפֵי רֹאשׁ כְּאַגְמֹן</p>
</blockquote>

<blockquote>
<p>בְּמֶתֶק פֶּה וְלֹא דֶרֶךְ שְׂרָרָה</p>
</blockquote>

<blockquote>
<p>יְבַקְשׁוּ אֶת מְחִילָתְךָ בְּרֵאשִׁית</p>
</blockquote>

<blockquote>
<p>וְאַחַר יִפְתְּחוּ שָׂפָה בְרוּרָה</p>
</blockquote>

<blockquote>
<p>וְיוֹכִיחוּ לְנַפְשִׁי בַּתְּחִלָּה</p>
</blockquote>

<blockquote>
<p>וְשִׂכְלִי בַּאֲשֶׁר שָׁגַג וְהִמְרָה</p>
</blockquote>

<blockquote>
<p>בְּחַיֶּיךָ צְבִי חֵן אֵין לְנַפְשִׁי</p>
</blockquote>

<blockquote>
<p>חֲסִידוּת כַּחֲצִי גַּרְגַּר שְׂעֹרָה</p>
</blockquote>

<blockquote>
<p>וְהַחֵשֶׁק תְּמוֹל הָיָה כְעַלְמָה</p>
</blockquote>

<blockquote>
<p>וְהָיִיתִי אֲנִי בַּעַל נְעוּרָהּ</p>
</blockquote>

<blockquote>
<p>וְדִמִּיתִי הֱיוֹת חֵשֶׁק לְחֹמֶר</p>
</blockquote>

<blockquote>
<p>וְאָנִי אֶהְיֶה אֵלַיו לְצוּרָה</p>
</blockquote>

<blockquote>
<p>וְעֵרֶךְ חִשְׁקְךָ הָיָה בְעֵינַי</p>
</blockquote>

<blockquote>
<p>לְמוּל חִשְׁקִי כְּאֶחָד לַעֲשָׂרָה</p>
</blockquote>

<blockquote>
<p>וְהָיְתָה לִי עֲטֶרֶת הָענָוָה</p>
</blockquote>

<blockquote>
<p>וְחֵשֶׁק מֵעֲלֵי רֹאשִׁי הֱסִירָהּ</p>
</blockquote>

<blockquote>
<p>וְלוּלֵי כִּי אֲנִי בוֹשׁ מֵאֱלֹהַי</p>
</blockquote>

<blockquote>
<p>וּפֶן אֶהְיֶה לְעַם קֹדֶשׁ לְזָרָא</p>
</blockquote>

<blockquote>
<p>אֲזַי אֶבְנֶה לְיַעְלוֹת מִזְבְּחוֹת חֵטְא</p>
</blockquote>

<blockquote>
<p>וְנָטָעְתִּי לְכָל יַעְלָה אֲשֵׁרָה</p>
</blockquote>

<blockquote>
<p>וְכָל יַעְלָה עֲפַר רַגְלָהּ אֲלַחֵךְ</p>
</blockquote>

<blockquote>
<p>וּבַמָּוֶת אֲחוֹנֵן אֶת עֲפָרָהּ</p>
</blockquote>

<blockquote>
<p>אֲבָל אֶתְחַסְּדָה בִּפְנֵי אֲנָשִׁים</p>
</blockquote>

<blockquote>
<p>שְׁלֵמִים בַּעֲלֵי מוּסָר וְתוֹרָה</p>
</blockquote>

<blockquote>
<p>וְאֶתְנַכֵּר וְלֹא אֶהְיֶה כְחֹשֵׁק</p>
</blockquote>

<blockquote>
<p>וְאֶתְחַסֵּד וְלֹא אֶשְׁגֶּה בְזָרָה</p>
</blockquote>

<blockquote>
<p>וְאֶתְמַרְמַר בְּלֵב נִשְׁבָּר בְּיַעַן</p>
</blockquote>

<blockquote>
<p>מְגִלַּת חֹשְׁקִים שַׂמְתִּי לְשִׁירָה</p>
</blockquote>

<blockquote>
<p>וּמִי יִתֵּן וְיָכֹלְתִּי לְכַבּוֹת</p>
</blockquote>

<blockquote>
<p>אֲנִי נֵרָהּ וְגַחַלְתָּהּ וְזִכְרָהּ</p>
</blockquote>

<blockquote>
<p>וְנֶחְרַטְתִּי חֲרָטַת הַבְּתוּלָה</p>
</blockquote>

<blockquote>
<p>אֲשֶׁר הֶעְרָה בְמִקְרֶה אִישׁ מְקֹרָהּ</p>
</blockquote>

<blockquote>
<p>אֲבָל מָה אוֹמְרָה וּבְנֵי עֲדָתִי</p>
</blockquote>

<blockquote>
<p>אֱמֶת לֹא יִשְׁקְלוּ כֶסֶף מְחִירָהּ</p>
</blockquote>

<blockquote>
<p>וְשִׁגְגָתָךְ צְבִי הַחֵן שְׁגָגָה</p>
</blockquote>

<blockquote>
<p>בְּעֵינֵי הַחֲכָמִים לֹא זְעִירָה</p>
</blockquote>

<blockquote>
<p>אֲבָל יֹאמְרוּ בְנֵי מוּסָר והַשְׂכֵּל</p>
</blockquote>

<blockquote>
<p>שְׁגָגָה בַּעֲצַבִּים הִיא חֲבוּרָה</p>
</blockquote>

<blockquote>
<p>כְּמַפָּה מַעֲשֵׂה רִקְמָה עֲשׂוּיִם</p>
</blockquote>

<blockquote>
<p>אֲבִידָע וַחֲנֹךְ וּבְנֵי קְטוּרָה</p>
</blockquote>

<blockquote>
<p>בְּגַן עֶדְנָם דְּשֵׁנִים רַעֲנַנִּים</p>
</blockquote>

<blockquote>
<p>בְּצֵל הָדָס גְּבֶרֶת עִם גְּבִירָהּ</p>
</blockquote>

<blockquote>
<p>וְשָׁמָּה נַהֲרוֹת מֹשְׁכוֹת גְּבִירוֹת</p>
</blockquote>

<blockquote>
<p>וְכָל עָפְרָה נְעִימָה וַהֲדוּרָה</p>
</blockquote>

<blockquote>
<p>וְסָבִיב לַיְאוֹר כָּל שַׂר וְנָגִיד</p>
</blockquote>

<blockquote>
<p>בְּרִשְׁתָּם יִמְשְׁכוּ אִישׁ אִישׁ נְעָרָה.
<br><br />
וְגַם אַתְּ שָׁם צְבִי הַחֵן כְּמוֹהֶם</p>
</blockquote>

<blockquote>
<p>בְּרִשְׁתָּךְ תַּעֲלֶה לָּךְ הַגְּבִירָה</p>
</blockquote>

<blockquote>
<p>רְאִיתִיהָ וְשָׂחַקְתִּי בְּמוֹ-פִי</p>
</blockquote>

<blockquote>
<p>וּבָכִיתִי בְּתוֹךְ לִבִּי בְּמָרָה</p>
</blockquote>

<blockquote>
<p>וּמִי יִתֵּן וְעָשִׂיתָ כְיָפְיָהּ</p>
</blockquote>

<blockquote>
<p>מְעִיל סֵפֶר בְּתוֹךְ בֵּית הַבְּחִירָה</p>
</blockquote>

<blockquote>
<p>וְאִם אֵין זֶה לְתִתָּהּ דּוֹד לְמֹהַר</p>
</blockquote>

<blockquote>
<p>לְאִשָּׁה אַלְמְנוּת חַיּוּת צְרוּרָה</p>
</blockquote>

<blockquote>
<p>בְּאַשֶּׁרְךָ צְבִי הַחֵן בְּאָשְׁרָךְ</p>
</blockquote>

<blockquote>
<p>בְּאָשְׁרֶךָ וְחַטָּאתְךָ כְּפוּרָה</p>
</blockquote>

<blockquote>
<p>אֲבָל מָה אֶעֱשֶׂה דּוֹד וַחֲטָאַי</p>
</blockquote>

<blockquote>
<p>כְּהַיּוֹם עָצְמוּ מֵאֵין סְפִירָה</p>
</blockquote>

<blockquote>
<p>לְכָה אָחִי וּמַפַּת הַהֲתֻלִים</p>
</blockquote>

<blockquote>
<p>מְחֵה זִכְרָהּ וְטָמְנֶהָ בְקִבְרָהּ</p>
</blockquote>

<blockquote>
<p>וְלָמָּה יִרְדְּפוּ אֹתְךָ כְמוֹ אֵל</p>
</blockquote>

<blockquote>
<p>אֲנָשִׁים בַּעֲלֵי נֶפֶשׁ יְקָרָה</p>
</blockquote>

<blockquote>
<p>וְעֵת תַּחְשֹׁב לְבַשֵּׂר הַצְּבָאִים</p>
</blockquote>

<blockquote>
<p>בְּלִבָּם יֹאמְרוּ לֹא יוֹם בְּשֹׂרָה</p>
</blockquote>

<blockquote>
<p>נְזִיר אַחִים נְקַנֵּא בַאֲנָשִׁים</p>
</blockquote>

<blockquote>
<p>קְדֹשִׁים בַּעֲלֵי נֶפֶשׁ בְּהִירָה</p>
</blockquote>

<blockquote>
<p>אֲנָשִׁים לֹא טְרָדָם מַאֲוָיָּם</p>
</blockquote>

<blockquote>
<p>אֲשֶׁר אֵין לַזְּמָן עִמָּם קְשִׁירָה</p>
</blockquote>

<blockquote>
<p>יְדֵיהֶם יִזְּלוּ גִּשְׁמֵי נְדָבוֹת</p>
</blockquote>

<blockquote>
<p>וְרַגְלֵיהֶם הֲלֹא רֶגֶל יְשָׁרָה</p>
</blockquote>

<blockquote>
<p>וְהִתְנַכֵּר אֲלֵיהֶם הַזְּמָן רָע</p>
</blockquote>

<blockquote>
<p>וְהִכִּירוּ פְעֻלָּתוֹ חֲסֵרָה</p>
</blockquote>

<blockquote>
<p>וְלָבַשׁ אֶת חֲמֻדוֹתָיו וְשׁוֹלֵל</p>
</blockquote>

<blockquote>
<p>חֲשָׁבוּהוּ וְשִׂמְחָתוֹ מְגוּרָה</p>
</blockquote>

<blockquote>
<p>נְשִׂיא הַדּוֹר וּמַה בֶּצַע בְּשֶׂכֶל</p>
</blockquote>

<blockquote>
<p>וְהַנֶּפֶשׁ בְּיֵין יַלְדוּת שְׁכֻרָה</p>
</blockquote>

<blockquote>
<p>לְכָה דּוֹד מַחְלְפוֹת יַלְדוּת וְשַׁחְרוּת</p>
</blockquote>

<blockquote>
<p>נְגַלֵּחַ בְּתַעַר הַשְּׂכִירָה</p>
</blockquote>

<blockquote>
<p>וְנַפְשֵׁנוּ אֲשֶׁר הָיְתָה לְאָמָה</p>
</blockquote>

<blockquote>
<p>הֲרֵי כַמָּה הֲלֹא נִקְרָא דְרוֹרָהּ</p>
</blockquote>

<blockquote>
<p>כְּבָר חָלפוּ יְמֵי יַלְדוּת וְשַׁחֲרוּת</p>
</blockquote>

<blockquote>
<p>וְנַפְשֵׁנוּ עֲדֶן אָחוֹר נְזֹרָה</p>
</blockquote>

<blockquote>
<p>וְחָדְלָה מַחֲלַת חֵשֶׁק כְּהַיּוֹם</p>
</blockquote>

<blockquote>
<p>וְאֵין מָזוֹר לרַפֹּאת אֶת מְזוֹרָהּ</p>
</blockquote>

<blockquote>
<p>וְשָׁבָה לַעֲבֹד אֶת הָאֲדָמָה</p>
</blockquote>

<blockquote>
<p>וּמֵעֹצֶר וּמִמִּשְׁפָּט גְּזוּרָה</p>
</blockquote>

<blockquote>
<p>וְחָשַׁבְנוּ הֲשִׁיבָהּ לָאֱלֹהִים</p>
</blockquote>

<blockquote>
<p>כְּלִילַת הוֹד וְהַיּוֹם הִיא עֲכוּרָה</p>
</blockquote>

<blockquote>
<p>וּמִי יִתֵּן וְלֹא תֶחְטָא בְזָדוֹן</p>
</blockquote>

<blockquote>
<p>אֲזַי לֹא תִהְיֶה מִדִּין יְגוֹרָה</p>
</blockquote>

<blockquote>
<p>וְאֵיךְ נִמְכֹּר מְשׂוֹשׂ עוֹלָם וְנִצְחִי</p>
</blockquote>

<blockquote>
<p>בְּעַד הֶבֶלֶ וְתֵבֵל הָאֲרוּרָה</p>
</blockquote>

<blockquote>
<p>וּמָאַסְנוּ בְּעֵדֶן גַּן אֱלֹהִים</p>
</blockquote>

<blockquote>
<p>בְּעַד מָבוּי בְּאֵין לֶחִי וְקוֹרָה</p>
</blockquote>

<blockquote>
<p>וְשָׁגִינוּ בְּהַבְלֵי הַנְעוּרִים</p>
</blockquote>

<blockquote>
<p>וְדָבַקנוּ בְּחֵן יַעְלָה וְעָפְרָה</p>
</blockquote>

<blockquote>
<p>וְלֹא נִשְׁגֶּה בְּאַהְבַת אֵל וְתוֹרַת</p>
</blockquote>

<blockquote>
<p>אֱמֶת לִשְׁתּוֹת בְּצָמָא אֶת דְּבָרָהּ</p>
</blockquote>

<blockquote>
<p>רְאֵה כִּי נַחֲרֹשׁ רֶשַׁע וְעַוְלָה</p>
</blockquote>

<blockquote>
<p>הֲכִי נִקְצֹר וְנֹאכַל מֵעֲבוּרָהּ</p>
</blockquote>

<blockquote>
<p>וּמַה נֹּאמַר אֲבִי מוּסָר וְעֵל זֶה</p>
</blockquote>

<blockquote>
<p>לְשִׁמְצָה יִזְכְּרוּנוּ הַחֲבוּרָה</p>
</blockquote>

<blockquote>
<p>רְאִינוּם דֹּרְכֵי קֶשֶׁת לְשׁוֹנָם</p>
</blockquote>

<blockquote>
<p>וְיֹרוּנוּ בְּחִצֵּי הַגְּעָרָה</p>
</blockquote>

<blockquote>
<p>וְיֹאמְרוּ הֵם בְּעִנְיָן רָע וְגֶפֶן</p>
</blockquote>

<blockquote>
<p>סְדֹם גַּפְנָם וּמִשַּׁדְמֹת עֲמֹרָה</p>
</blockquote>

<blockquote>
<p>שְׁנֵיהֶם עָבְרוּ עַל דָּת יְהוּדִית</p>
</blockquote>

<blockquote>
<p>שְׁנֵיהֶם הֵם בְּאֵין מָאוֹר וְאוֹרָה</p>
</blockquote>

<blockquote>
<p>שְׁנֵיהֶם לָמְדוּ חָכְמַת יְוָנִית</p>
</blockquote>

<blockquote>
<p>וּמִשָּׁם כָּרְתוּ לָהֶם זְמוֹרָה</p>
</blockquote>

<blockquote>
<p>זְמִירֵיהֶם שְׂחוֹק אֶל הַכְּסִילִים</p>
</blockquote>

<blockquote>
<p>וְעַל דֶּרֶךְ אֱמֶת הֵמָּה כְפִירָה</p>
</blockquote>

<blockquote>
<p>שְׁנֵיהֶם בַּעֲלֵי שֵׂכֶל וְתוֹרָה</p>
</blockquote>

<blockquote>
<p>רְאוּ כַמָּה פְּעֻלָּתָם כְּעוּרָה</p>
</blockquote>

<blockquote>
<p>בְּרוּכִים הֵם וְאַשְׁרֵיהֶם בְּנֵי אִישׁ</p>
</blockquote>

<blockquote>
<p>אֲשֶׁר לֹא לָמְדוּ תוֹרָה וְסִפְרָה</p>
</blockquote>

<blockquote>
<p>חֲדַל אָחִי וְנֶחְדַּל מִמְּלִיצוֹת</p>
</blockquote>

<blockquote>
<p>וְשִׁיר חֵשֶׁק יְבֹאוּן בַּעֲבֵרָה</p>
</blockquote>

<blockquote>
<p>בְּיַעַן יִשְׂחֲקוּ אִישִׁים עֲלֵיהֶם</p>
</blockquote>

<blockquote>
<p>וְאַחַר יִשְׁלְחוּ לָנוּ מְאֵרָה</p>
</blockquote>

<blockquote>
<p>הֲבִנְדִיבוּת וְדַבֵּר בַּעֲרֵבוּת</p>
</blockquote>

<blockquote>
<p>תְּהִי נֶפֶשׁ כְּכוֹכָבִים מְאִירָה</p>
</blockquote>

<blockquote>
<p>הֲנַגִּיעַ לְמַעְלַת הַחֲסִידוּת</p>
</blockquote>

<blockquote>
<p>בְּרָב-אֹכֶל וְיֵין מַלְכוּת לְשָׁכְרָה</p>
</blockquote>

<blockquote>
<p>הֲנִמְצָא חֵן בְּשִׁירוֹת נֶעֱרָכוֹת</p>
</blockquote>

<blockquote>
<p>וּבַחְנִית כִּי נְנִיעֶהָ מְהֵרָה</p>
</blockquote>

<blockquote>
<p>הֲבַחֶרֶב נְעוֹפֵף עַל פְּנֵי אִישׁ</p>
</blockquote>

<blockquote>
<p>הֲכִי תוֹפַע עֲלֵי נֶפֶשׁ נְהָרָה</p>
</blockquote>

<blockquote>
<p>הֲאִם בַּחְשֹׁק צְבִיּוֹת וַעֲלָמוֹת</p>
</blockquote>

<blockquote>
<p>תְּקַבֵּל אֶת פְּנֵי יֹצְרָהּ וְצוּרָהּ</p>
</blockquote>

<blockquote>
<p>הֲבַחֵשֶׁק נְרַצֶּה הָאֱלֹהִים</p>
</blockquote>

<blockquote>
<p>הֲבַחֵשֶׁק נְכַבֶּה הַמְּדוּרָה</p>
</blockquote>

<blockquote>
<p>וּמַה נַּעְנֶה אֲבִי חָכְמָה וּמוּסָר</p>
</blockquote>

<blockquote>
<p>וּמַה נֹּאמַר אֲבִי עֵצָה וּמִשְׂרָה</p>
</blockquote>

<blockquote>
<p>בְּיוֹם אֶהְיֶה אֲנִי עִם כָּל חֲשׁוּקַי</p>
</blockquote>

<blockquote>
<p>וְאַתָּה עִם חֲשׁוּקֶיךָ בְּצָרָה</p>
</blockquote>

<blockquote>
<p>וּמַה נִצְדַּק בְּיוֹם נִרְאֶה לְחֶרֶב</p>
</blockquote>

<blockquote>
<p>גְּזֵרַת אֵל בְּצֵאתָהּ מִתְּעָרָהּ</p>
</blockquote>

<blockquote>
<p>רְאֵה מַלְכִּי וּמַה נֹּאמַר בְּעֵת כִּי</p>
</blockquote>

<blockquote>
<p>יְבֹאוּן מַלְאֲכֵי זַעַם וְעֶבְרָה</p>
</blockquote>

<blockquote>
<p>בְּיוֹם נִהְיֶה נְשֻׂאִים עַל כְּתֵפוֹת</p>
</blockquote>

<blockquote>
<p>מְשֻׁלָּחִים אֱלֵי אֶרֶץ גְּזֵרָה</p>
</blockquote>

<blockquote>
<p>וְנָמִיר הֵיכְלֵי עֹנֶג וּבָתִּים</p>
</blockquote>

<blockquote>
<p>סְפוּנִים בַּאֲרָזִים בַּחֲפִירָה</p>
</blockquote>

<blockquote>
<p>וְחֵלֶף צִפֳּרִים לָנוּ עֲשׂוּיִים</p>
</blockquote>

<blockquote>
<p>אֲזַי נִהְיֶה לְתוֹלַעַת לְבָרָה</p>
</blockquote>

<blockquote>
<p>זְכֹר אָחִי לְקָהָל מֵאֲנָשִׁים</p>
</blockquote>

<blockquote>
<p>נְדִיבֵי עָם יְדֻעִים בַּגְּבוּרָה</p>
</blockquote>

<blockquote>
<p>אֲשֶׁר חָלְפוּ לְעוֹלָמָם בְּפֶתַע</p>
</blockquote>

<blockquote>
<p>וְתִקְוָתָם הֲכִי אָבְדָה וְעָבְרָה</p>
</blockquote>

<blockquote>
<p>ולֹא נַכִּיר בְּנַפְשֵׁנוּ נְסִבָּה</p>
</blockquote>

<blockquote>
<p>אֲשֶׁר נִחְיֶה עֲלֵיהֶם בַּעֲבוּרָהּ</p>
</blockquote>

<blockquote>
<p>וְהִנֵּנוּ כְּיָחִיד שֶׁאֲבוֹתָיו</p>
</blockquote>

<blockquote>
<p>עֲזָבוּהוּ בְּרֹב פַּחַד וְתִגְרָה</p>
</blockquote>

<blockquote>
<p>וְכַתָּוֶךְ אֲשֶׁר אָבְדוּ קְצוֹתָיו</p>
</blockquote>

<blockquote>
<p>וְלֹא יִצְלַח לְהוֹעִיל אוֹ לְעֶזְרָה</p>
</blockquote>

<blockquote>
<p>וְאַיֵּה דּוֹד נְעִימוּת הַחֲסִידוּת</p>
</blockquote>

<blockquote>
<p>וּמַעְלַת הַנְּשָׁמָה הַטְּהוֹרָה</p>
</blockquote>

<blockquote>
<p>וְקִבּוּלָהּ לְמִדּוֹת הַחֲשׁוּבוֹת</p>
</blockquote>

<blockquote>
<p>וְקִיּוּמָהּ בְּחֵיק אַבְרָם וְשָׂרָה</p>
</blockquote>

<blockquote>
<p>רְאֵה גַלְגַּל וְכוֹכָבָיו צְבִי חֵן</p>
</blockquote>

<blockquote>
<p>הֲשִׁנּוּ אֶת גְּבוּל חֻקָּם כְּשַׂעְרָה</p>
</blockquote>

<blockquote>
<p>הֲנָחוּ כּוֹכְבֵי שַׁחַק וְאֶרֶץ</p>
</blockquote>

<blockquote>
<p>הֲמֵאֶמְצַע הֲכִי נָטְתָה וְסָרָה</p>
</blockquote>

<blockquote>
<p>וְאֵיכָכָה נְשַׁנֶּה הַגְּבוּלִים</p>
</blockquote>

<blockquote>
<p>וְהַמִּצְוֹת כְּקַלָּה וַחֲמוּרָה</p>
</blockquote>

<blockquote>
<p>הֲאִם צִיר מִפְּאַת מֶלֶךְ וְנָגִיד</p>
</blockquote>

<blockquote>
<p>בְּאִגֶּרֶת פְּתוּחָה אוֹ סְגוּרָה</p>
</blockquote>

<blockquote>
<p>יְבֹאֵנוּ הֲלֹא נֶחְרַד לְמוּלָהּ</p>
</blockquote>

<blockquote>
<p>הֲנִשְׁקֹט עַד תְּהִי לָנוּ פְתוּרָה</p>
</blockquote>

<blockquote>
<p>וְזֶה כַמָּה אֲשֶׁר מֶלֶךְ מְלָכִים</p>
</blockquote>

<blockquote>
<p>בּיַד חֹזָיו הֲכִי קָדַם וְהִתְרָה</p>
</blockquote>

<blockquote>
<p>וְלֹא נֶחְרַד לְדֵעָה סוֹד נְבִיאָיו</p>
</blockquote>

<blockquote>
<p>וְחֻקּוֹתָיו וְתוֹרָתוֹ וְשִׁבְרָהּ</p>
</blockquote>

<blockquote>
<p>וְהַלֵּילוֹת וְהַיָּמִים נְצַפֶּה</p>
</blockquote>

<blockquote>
<p>אֱלֵי עִתּוֹת אֱצֹר בָּם הַסְּחֹרָה</p>
</blockquote>

<blockquote>
<p>וְלֹא נַחְשֹׁב לְרֵעַ אוֹ לְאֹהֵב</p>
</blockquote>

<blockquote>
<p>לְבַד אִישׁ יִהְיֶה כָזֶה לְחֶבְרָה</p>
</blockquote>

<blockquote>
<p>וְנַחְקֹרָה לְיֹקֶר הַסְּחֹרוֹת</p>
</blockquote>

<blockquote>
<p>וְזֻלֻּתָם וְעִתּוֹת הַמְּכִירָה</p>
</blockquote>

<blockquote>
<p>וְנִצְטַיֵּד וְנִרְכַּב הָאֳנִיּוֹת</p>
</blockquote>

<blockquote>
<p>וְאַף אִם יִהְיֶה בַיָּם סְעָרָה</p>
</blockquote>

<blockquote>
<p>וְיַשְׁלִיךְ הַזְּמָן קַרְחוֹ כְפִתִּים</p>
</blockquote>

<blockquote>
<p>וְלֹא נָחוּשׁ לְקֶרַח אוֹ לְקָרָה</p>
</blockquote>

<blockquote>
<p>וְנִצְפֹּן הוֹן לְאִישִׁים יִבְעֲלוּ אֶת</p>
</blockquote>

<blockquote>
<p>נְשׁוֹתֵינוּ יְהוּ לָהֶם לְסִתְרָה</p>
</blockquote>

<blockquote>
<p>וְלֹא נִצְטַיְּדָה חָכְמָה וְיִרְאָה</p>
</blockquote>

<blockquote>
<p>לְצֹרֶךְ הַנְּסִיעָה הַגְּמוּרָה</p>
</blockquote>

<blockquote>
<p>וְיוֹם נָבוֹא וְנֵרָאֶה פְּנֵי אֵל</p>
</blockquote>

<blockquote>
<p>וּמַה נָּבִיא בְיָדֵנוּ תְּשׁוּרָה</p>
</blockquote>

<blockquote>
<p>נְשִׂיא הַדּוֹר לְמִי תֵאוֹת קְדֻשָּׁה</p>
</blockquote>

<blockquote>
<p>וּמִי יִסְכֹּן וְיִשְׁכֹּן בֵּית דְּבִירָהּ</p>
</blockquote>

<blockquote>
<p>וּמִי יַעַט מְעִילֵי הָענָוָה</p>
</blockquote>

<blockquote>
<p>וּמִי זֶה יֶאֱרֶה בָּשְׂמָהּ וּמוֹרָהּ</p>
</blockquote>

<blockquote>
<p>וּמִי יִצְפֹּר בְּהַר גִּיל-עַד וְיַחְפֹּר</p>
</blockquote>

<blockquote>
<p>בְּאֵר חָכְמָה וְיִשְׁתֶּה מֵי בְאֵרָהּ</p>
</blockquote>

<blockquote>
<p>וּמִי יַעַל מְרוֹם בִּינָה וְיָבוֹא</p>
</blockquote>

<blockquote>
<p>מְלוֹן קִצָּהּ וְכַרְמִלָּהּ וְיַעְרָהּ</p>
</blockquote>

<blockquote>
<p>וּמִי יִינַק שְׁדֵי חָכְמָה לְבַד אַתְּ</p>
</blockquote>

<blockquote>
<p>וְיָמֹץ בִּלְתְּךָ צוּפָהּ וְיַעְרָהּ</p>
</blockquote>

<blockquote>
<p>וּמִי זֶה בִּלְתְּךָ רָאָה יְקָרָהּ</p>
</blockquote>

<blockquote>
<p>וְאִישׁ בִּלְתְּךָ הֱכִינָהּ גַּם חֲקָרָהּ</p>
</blockquote>

<blockquote>
<p>וּמִי יֶהְגֶּה בְתוֹרַת אֵל לְבַד אָתְּ</p>
</blockquote>

<blockquote>
<p>וּמִי אִישׁ בִּלְתְּךָ יטֹּל שְׂכָרָהּ</p>
</blockquote>

<blockquote>
<p>וְלוּ הָיוּ מְתֵי בִין כַּחֲלוּקָהּ</p>
</blockquote>

<blockquote>
<p>תְּהִי עַצְמָהּ וּבָשָׂר מִבְּשָׂרָהּ</p>
</blockquote>

<blockquote>
<p>וְלוּ הָיוּ כְּבָשָׂר מִבְּשָׂרָהּ</p>
</blockquote>

<blockquote>
<p>תְּהִי נַפְשָׁהּ אֲשֶׁר תִּשְׁכֹּן בְּחֶדְרָהּ</p>
</blockquote>

<blockquote>
<p>וְלוּ נָדְרָה לְהוֹלִיד בֵּן בְּצַלְמָהּ</p>
</blockquote>

<blockquote>
<p>וְכִדְמוּתָהּ בְּךָ שֻׁלַּם לְנִדְרָהּ</p>
</blockquote>

<blockquote>
<p>וְהָיוּ כּוֹכְבֵי נִשְׁפָּהּ אֲפֵלִים</p>
</blockquote>

<blockquote>
<p>וְאַתָּה דּוֹד לְבַד אוֹרָהּ וְשַׁחְרָהּ</p>
</blockquote>

<blockquote>
<p>וְהָיוּ כָּל בְּנֵי תֵבֵל שְׁכֻרִים</p>
</blockquote>

<blockquote>
<p>בְּיֵין תּוֹעָה וְאַתְּ קָדְקֹד נְזִירָהּ</p>
</blockquote>

<blockquote>
<p>קְרַב אַתָּה נְשִׂיא הַדּוֹר מְשִׁיחַ</p>
</blockquote>

<blockquote>
<p>אֱלֹהֵי יַעֲקֹב וּשְׁכֹן חֲצֵרָהּ</p>
</blockquote>

<blockquote>
<p>וְהִתְעַנַּג בְּצוּף עֶדְנָהּ וְדִשְׁנָהּ</p>
</blockquote>

<blockquote>
<p>סְחַר סַחְרָהּ וְתִקְצֹר אֶת קְצִירָהּ</p>
</blockquote>

<blockquote>
<p>יְפוּצוּן חוּץ עֲיָנוֹת שִׂכְלְךָ דּוֹד</p>
</blockquote>

<blockquote>
<p>רְאֵה עַם אֵל אֲשֶׁר יִשְׁכֹּן בְּמָרָה</p>
</blockquote>

<blockquote>
<p>לְךָ יֵאוֹת הֱיוֹתְךָ אוֹת לְרִבּוֹת</p>
</blockquote>

<blockquote>
<p>וְלִהְיוֹת אַתְּ פְּדוּת חָכְמָה וְכָפְרָהּ</p>
</blockquote>

<blockquote>
<p>וְאַתָּה וַאֲשֶׁר הֵמָּה כְגִילְךָ</p>
</blockquote>

<blockquote>
<p>בְּעוֹלָם זֶה כְּנִרוֹת הַמְּנוֹרָה</p>
</blockquote>

<blockquote>
<p>נְשִׂיא הַדּוֹר רְאֵה כָּל הַיְצוּרִים</p>
</blockquote>

<blockquote>
<p>לְמוּל עֶרְכָּךְ כְּצֹאן קֵדָר וּבָצְרָה</p>
</blockquote>

<blockquote>
<p>וְלוּ יִשְׁתַּתְּפוּ עִמְּךָ בְּשֶׂכֶל</p>
</blockquote>

<blockquote>
<p>כְּמוֹ הִשְׁתַּתְּפוּ לָךְ בַּיְצִירָה</p>
</blockquote>

<blockquote>
<p>רְאֵה אַנְשֵׁי זְמַנְּךָ לָךְ נְתֻנִים</p>
</blockquote>

<blockquote>
<p>וְכָל נֶפֶשׁ לְמִשְמַעְתָּךְ זְהִירָה</p>
</blockquote>

<blockquote>
<p>רְאֵה כִּי שָׁחֲחוּ תַחְתָּךְ יְצוּרִים</p>
</blockquote>

<blockquote>
<p>וְהָיִיתָ לְעֵדַת אַל כְּפִירָהּ</p>
</blockquote>

<blockquote>
<p>וְאַתָּה לַזְּמָן נֵר מַעֲרָבִי</p>
</blockquote>

<blockquote>
<p>וְלָעֵדָה הֲלֹא שִׁמְשָׁהּ וְסַהְרָהּ</p>
</blockquote>

<blockquote>
<p>רְעֵה עֵדָה פְּאֵר הוֹדָהּ וְשִׂים אֶת</p>
</blockquote>

<blockquote>
<p>כְּסִילֶיהָ בְּמוֹ מַעְלַת בְּקָרָהּ</p>
</blockquote>

<blockquote>
<p>שְׁלֹף חֶרֶב גְּבוּרָה בֶּאֱוִילוּת</p>
</blockquote>

<blockquote>
<p>וּבִכְסִילוּת וְהַחְרֵם כָּל זְכוּרָהּ</p>
</blockquote>

<blockquote>
<p>וְשַׁלַּח חֵץ בְּאִישׁ לֹחֵץ וְתוֹרֶה</p>
</blockquote>

<blockquote>
<p>לְמַטָּרָה בְּלֵב נֶפֶשׁ יְהִירָה</p>
</blockquote>

<blockquote>
<p>בְּרוֹק בָּרָק וְכוֹנֵן חֵץ גְּעָרָה</p>
</blockquote>

<blockquote>
<p>וְשַׁלַּח חֵץ וּבָרָק מִמְּרֹרָה</p>
</blockquote>

<blockquote>
<p>וְכָל נֶפֶשׁ בְּמַעְלָתָהּ תּכוֹנֵן</p>
</blockquote>

<blockquote>
<p>וְתַבְדִּיל הַשְּׁחוֹרָה מִצְּחוֹרָה</p>
</blockquote>

<blockquote>
<p>וְשׁוּר יִפְעָתָךְ וּזְכֹר בְּאֵרָהּ</p>
</blockquote>

<blockquote>
<p>וְצוּר בּוֹרְאָהּ וּמַטְרִיפָהּ וּבֹרָהּ</p>
</blockquote>

<blockquote>
<p>בְּטֶרֶם יֶחֱשַׁךְ שִׁמְשָׁהּ וְאוֹרָהּ</p>
</blockquote>

<blockquote>
<p>וְלֶדֶת חֹק וּבִיאַת הַצְּפִירָה</p>
</blockquote>

<blockquote>
<p>רְאֵה עוֹלָם כְּמוֹ אוּלָם וְתֵבֵל</p>
</blockquote>

<blockquote>
<p>דְּמוּת בִּקְעָה וְנחְנוּ כַּחֲצִירָהּ</p>
</blockquote>

<blockquote>
<p>בְּבָקְרֵנוּ הֲכִי נָצִיץ וְנַחְלֹף</p>
</blockquote>

<blockquote>
<p>וְלָעֶרֶב הֲכִי נִשְׁכֹּן חֲרֵרָה</p>
</blockquote>

<blockquote>
<p>נְזִיר אַחִים וּמִי רָאוּי לְעֵדֶן</p>
</blockquote>

<blockquote>
<p>וְעֵדֶן גַּן לְמִי רָאוּי לְדִירָה</p>
</blockquote>

<blockquote>
<p>וּמִי יִבְנֶה בְּעוֹלַם הַנְּשָׁמוֹת</p>
</blockquote>

<blockquote>
<p>לְשִׁבְתּוֹ בֵּית זְבֻל אַרְמוֹן וְטִירָה</p>
</blockquote>

<blockquote>
<p>וְתוֹרַת אֵל לְמִי תִכּוֹן וּמִי זֶה</p>
</blockquote>

<blockquote>
<p>אֲשֶׁר יֵאוֹת לְעָבְדָהּ אוֹ לְשָׁמְרָהּ</p>
</blockquote>

<blockquote>
<p>וּמִי יַחְקֹר פְּעֻלַּת אֵל בְּשִׂכְלוֹ</p>
</blockquote>

<blockquote>
<p>וּמִי הָאִישׁ אֲשֶׁר יֵאוֹת לְחָקְרָהּ</p>
</blockquote>

<blockquote>
<p>לְבַד אַתָּה אֲבִי חָכְמָה וְנִזְרָהּ</p>
</blockquote>

<blockquote>
<p>צְבִי עֶדְיָהּ וּמִבְחוֹר רֹאשׁ אֲמִירָהּ</p>
</blockquote>

<blockquote>
<p>הֲנַנִּיחַ לְעוֹלַם הַנְּשָׁמוֹת</p>
</blockquote>

<blockquote>
<p>לְכָל גִּבֵּן וְאִישׁ בַּעַל חֲטֹרָה</p>
</blockquote>

<blockquote>
<p>וְיַרְוִיחוֹ בְסִכְלוּתָם לְעֵדֶן</p>
</blockquote>

<blockquote>
<p>וְנַרְוִיחַ בְּשִׂכְלֵנוּ מְעָרָה</p>
</blockquote>

<blockquote>
<p>הֲטוֹב כִּי תַעֲדֹפְנָה עַל שְׁנֵינוּ</p>
</blockquote>

<blockquote>
<p>בְּטוּב הַמַּעשִׂים פּוּעָה וְשִׁפְרָה</p>
</blockquote>

<blockquote>
<p>הֲבִסְגֻלּוֹת וְכֹחוֹת בֶּהֱמִיּוֹת</p>
</blockquote>

<blockquote>
<p>לְנֶפֶשׁ אִישׁ תְּהִי מַעְלָה וְיִתְרָה</p>
</blockquote>

<blockquote>
<p>רְאֵה הַתַּרְנְגוֹל וּשְׁכַח נְדִיבוּת</p>
</blockquote>

<blockquote>
<p>נְדִיבֵי עָם רְאֵה קַלּוּת לְבִכְרָה</p>
</blockquote>

<blockquote>
<p>רְאֵה גָּמָל אֲשֶׁר יוּלַד לְעָמָל</p>
</blockquote>

<blockquote>
<p>רְאֵה חַמּוֹר לְכָל מַשָּׂא וְתִגְרָה</p>
</blockquote>

<blockquote>
<p>וְעַכָּבִישׁ רְאֵה קַלּוּת פְּעָלָיו</p>
</blockquote>

<blockquote>
<p>וְרִשְׁתּוֹ לַזְּבוּב פָּרַשׂ וְדִקְרָה</p>
</blockquote>

<blockquote>
<p>וְעֵת אָרְגוֹ עֲגֻלָּה תוֹךְ עֲגֻלָּה</p>
</blockquote>

<blockquote>
<p>כְּאִלּוּ בַמְּחוּגָה הוּא תְאָרָהּ</p>
</blockquote>

<blockquote>
<p>וְלִבְנוֹת הֵיכְלֵי עֹנֶג וּבָתִּים</p>
</blockquote>

<blockquote>
<p>מְלֵאִים טוּב רְאֵה בִּנְיַן דְּבֹרָה</p>
</blockquote>

<blockquote>
<p>וְלַחְרִיצוּת רְאֵה דּוֹד הַנְּמָלָה</p>
</blockquote>

<blockquote>
<p>חֲרוּצַת יָד וְאַף אִם הִיא צְעִירָה</p>
</blockquote>

<blockquote>
<p>ְולַשַּׁחַל גְּבוּרַת לֵב וְאֹמֶץ</p>
</blockquote>

<blockquote>
<p>וְיָדוֹ הִיא כְּיַד עֵשָׂו שְׂעִירָה</p>
</blockquote>

<blockquote>
<p>וְלַמִּשְׁגַּל וְאֶל מַאְכָל וּמִשְׁתֶּה</p>
</blockquote>

<blockquote>
<p>רְאֵה חַזִּיר רְאֵה עֵגֶל וּפָרָה</p>
</blockquote>

<blockquote>
<p>וְהִתְיַחֵד אֱנוֹשׁ בִּלְבָד בְּנֶפֶשׁ</p>
</blockquote>

<blockquote>
<p>מְדַבֶּרֶת מְטֹהָרָה וּבָרָה</p>
</blockquote>

<blockquote>
<p>לְפָאֵר לֶאֱלֹהֶיהָ בְּכָל לֵב</p>
</blockquote>

<blockquote>
<p>וְלִבְחֹן סוֹד פְּעֻלַּת אֵל יְצָרָהּ</p>
</blockquote>

<blockquote>
<p>וְנֶפֶשׁ זֹאת מְזוֹנָהּ הַחֲסִידוּת</p>
</blockquote>

<blockquote>
<p>בְּיַעַן הִיא לְבַד רִפְאוּת לְשָׁדָּהּ</p>
</blockquote>

<blockquote>
<p>לְפִי שִׂכְלָהּ תְּהֻלַּל אוֹ תְחֻלַּל</p>
</blockquote>

<blockquote>
<p>וּמַעְלָתָהּ לְפִי צִדְקָהּ וְיָשְׁרָהּ</p>
</blockquote>

<blockquote>
<p>וְלֹא תוֹחִיל לְבַד אֶל הָאֱלֹהִים</p>
</blockquote>

<blockquote>
<p>לְרַפֹּאת מַחֲצָהּ מֶנָּהּ וְשִׁבְרָהּ</p>
</blockquote>

<blockquote>
<p>וְאִם הִיא בַּזְּמָן תִּגְעַל וְתִתְעַל</p>
</blockquote>

<blockquote>
<p>עֲלֵי אֶרֶץ הֲתִירָא בַהֲמִירָהּ</p>
</blockquote>

<blockquote>
<p>וְאֵיךְ תִּרְעַב אֲשֶׁר עַל עָב רְכוּבָהּ</p>
</blockquote>

<blockquote>
<p>וְתַשְׁלִיךְ יָהֳבָהּ עַל אֵל וְשִׂבְרָהּ</p>
</blockquote>

<blockquote>
<p>וְנֶפֶשׁ הַמְקַצֶּרֶת וְחֹטֵאת</p>
</blockquote>

<blockquote>
<p>בְּהַגִּיעַ זְמָן קִצָּהּ וְתֹרָהּ</p>
</blockquote>

<blockquote>
<p>בְּנֵי אֵל יַענוּ הֵם יֹאמְרוּ לָהּ</p>
</blockquote>

<blockquote>
<p>הֲזֹאת הִיא נָעֳמִי אֵל הֶאֱמִירָהּ</p>
</blockquote>

<blockquote>
<p>הֲזֹאת הִיא נָעֳמִי יָצְאָה לְלַקֵּט</p>
</blockquote>

<blockquote>
<p>בְּכַרְמֵי בִין וְאֵיךְ שָׁבָה נְעוּרָה</p>
</blockquote>

<blockquote>
<p>לְלַקֵּט יָצְאָה זֹאת מַה בְּיָדָהּ</p>
</blockquote>

<blockquote>
<p>וּמִלֶּדֶת תְּעוּדָה הִיא עֲצֻרָה</p>
</blockquote>

<blockquote>
<p>תְּנוּ לָהּ מִפְּרִי יַד מַעֲשֶׂיהָ</p>
</blockquote>

<blockquote>
<p>בְּמִשְׁקָלָם בְּמִדָּה בַּמְּשׂוֹרָה</p>
</blockquote>

<blockquote>
<p>רְאוּ מַה בֵּין הֱיוֹתָהּ בַּעֲרָבוֹת</p>
</blockquote>

<blockquote>
<p>וּבֵין לִהְיוֹת בְּגוּשׁ עָפָר מְדוֹרָהּ</p>
</blockquote>

<blockquote>
<p>וְאֵיכָה דּוֹד בְּדָבָר נעֲלֵינוּ</p>
</blockquote>

<blockquote>
<p>תְּהִי נֶפֶשׁ דְּבַר יֹצְרָהּ מְמִירָה</p>
</blockquote>

<blockquote>
<p>וְנָסֹב עַל דְּבַר חֵשֶׁק כְּעָצֵל</p>
</blockquote>

<blockquote>
<p>בְּמִטָּתוֹ וְהַדֶּלֶת בְּצִירָהּ</p>
</blockquote>

<blockquote>
<p>וְהַחֵשֶׁק וְהַשֵּׂכֶל הֲפָכִים</p>
</blockquote>

<blockquote>
<p>וּמִי יוּכַל לְאָוֶן וַעֲצָרָה</p>
</blockquote>

<blockquote>
<p>וְלַשֵּׂכֶל נְעִימוּת וַחֲשִׁיבוּת</p>
</blockquote>

<blockquote>
<p>וְהוֹד מַלְכוּת וּמִשְׁפַּט הַבְּכוֹרָה</p>
</blockquote>

<blockquote>
<p>וְאֵין תִּקְוָה וְאַחְרִית רַק לְהַכְרִית</p>
</blockquote>

<blockquote>
<p>לְנֶפֶשׁ תַּעֲבִיד שִׂכְלָהּ לְיִצְרָהּ</p>
</blockquote>

<blockquote>
<p>הֲיִמְצָא חֵן אֱנוֹשׁ אָנוּשׁ בְּנֶפֶשׁ</p>
</blockquote>

<blockquote>
<p>אֲשֶׁר יַלְדוּת וְיֵין חֵשֶׁק עֲבָרָהּ</p>
</blockquote>

<blockquote>
<p>וְהַנֶּפֶשׁ וְהַחֵשֶׁק כְּצָרוֹת</p>
</blockquote>

<blockquote>
<p>וְאֵין בֵּינָם לְעוֹלָמִים פְּשָׁרָה</p>
</blockquote>

<blockquote>
<p>וְאֵין טַעְנָה לְמִתְעַלֵּם וְרֶוַח</p>
</blockquote>

<blockquote>
<p>לְמִתְרַשֵּׁל וְעָצֵל בַּחֲקִירָה</p>
</blockquote>

<blockquote>
<p>אֲבָל חֻיַּב אֱנוֹשׁ לַחְקֹר תְּבוּנָה</p>
</blockquote>

<blockquote>
<p>וְלָבֹא עַד תְּכוּנָתָהּ וְחִקְרָהּ</p>
</blockquote>

<blockquote>
<p>וְנִתְבַּע אִישׁ כְּפִי כֹחוֹ וְשִׂכְלוֹ</p>
</blockquote>

<blockquote>
<p>וְהַכִּירוֹ לְמַעְלָתָהּ וְיָקְרָהּ</p>
</blockquote>

<blockquote>
<p>וְאַתְּ שָׁקוּל לְפִי שִׂכְלָךְ כְּרִבּוֹא</p>
</blockquote>

<blockquote>
<p>וְלָךְ חָכְמָה וְאֵיךְ תִּגְרַע שְׁאֵרָהּ</p>
</blockquote>

<blockquote>
<p>קְחָה שִׁירִי אֲסִיר חִשְׁקָךְ וְנַפְשׁוֹ</p>
</blockquote>

<blockquote>
<p>נְתוּנָה לָךְ וּבָהּ תִּמְשֹׁל לְמָכְרָהּ</p>
</blockquote>

<blockquote>
<p>וּבָאָה בַבְּרִית אִתְּךָ וְאָכֵן</p>
</blockquote>

<blockquote>
<p>בְּכָל דּוֹד בִּלְתְּךָ בָּגְדָה וְקָשְׁרָה</p>
</blockquote>

<blockquote>
<p>וּמִיּוֹם הַנְּדֹד הִפְרִיד שְׁנֵינוּ</p>
</blockquote>

<blockquote>
<p>לְחִשְׁקָךְ הַצְּבִי גֹּלָה וְסוּרָה</p>
</blockquote>

<blockquote>
<p>וְחָשַׁךְ לַנְּדֹד אוֹרָהּ וְזָהְרָהּ</p>
</blockquote>

<blockquote>
<p>וּמִיּוֹם הַנְּדֹד אוֹר לֹא זְכָרָהּ</p>
</blockquote>

<blockquote>
<p>מְחַכֶּה אֶל רְאוֹת יִפְעָתְךָ דּוֹד</p>
</blockquote>

<blockquote>
<p>וְלִבָּהּ בָּהּ כְלֵב אִשָּׁה מְצֵרָה</p>
</blockquote>

<blockquote>
<p>רְאֵה שִׁירִי וְזָכְרֵנִי לְטוֹבָה</p>
</blockquote>

<blockquote>
<p>נְזִיר אַחִים פְּאֵר תּוֹרָה וְכִתְרָהּ.
<br><br />
וַיִּתְמַהּ הַשָּׂר עַל יְפִי הַשִּׁירָה הַמְהֻלָּלָה</p>
</blockquote>

<blockquote>
<p>וַיִּשָּׁבַע כִּי אֵין עַל עָפָר מָשְׁלָהּ</p>
</blockquote>

<blockquote>
<p>וַיֹּאמַר מַה נִכְבָּד וּמְאֻשָּׁר הָאִישׁ הַשְּׁלוּחִים אלָיו אֵלּוּ הַחֲרוּזוֹת</p>
</blockquote>

<blockquote>
<p>וְתָמֵהַּ אֲנִי אִם יֵשׁ אִישׁ בַּדּוֹר רָאוּי אֶל שִׁירָה כָזֹאת</p>
</blockquote>

<blockquote>
<p>וְיָרֵא אֲנִי פֶּן בִּהְיוֹתְךָ אֲהוּבוֹ</p>
</blockquote>

<blockquote>
<p>רָחַקְתָּ מִן הָאֱמֶת וְנָטיתָ מִנְּתִיבוֹ</p>
</blockquote>

<blockquote>
<p>לְקַיֵּם מַאֲמַר הֶחָכָם מֵיטַב הַשִּׁיר כְּזָבוֹ</p>
</blockquote>

<blockquote>
<p>וַאֲשֶׁר חֻיַּבְנוּ אֲנַחְנוּ קְהַל הַמְשֹׁרֲרִים</p>
</blockquote>

<blockquote>
<p>לְהַפְלִיג בְּשֶׁבַח וּבִגְנוּת בַּשִּׁירִים</p>
</blockquote>

<blockquote>
<p>אֵין לְהַרְחִיק לְגַמְרֵי הָאֱמֶת</p>
</blockquote>

<blockquote>
<p>עַד שֶׁנֹּאמַר מִן הַמֵּת חַי וּמִן הַחַי מֵת</p>
</blockquote>

<blockquote>
<p>אָמְנָם חֻיַּב הַמְשׁוֹרֵר לָשִׂים כָּל אִישׁ בְּמַעֲלָתוֹ</p>
</blockquote>

<blockquote>
<p>וּלְהַפְלִיג קְצָת עַל הָאֱמֶת בִּמְלִיצָתוֹ.
<br><br />
וַיִּשָּׂא מְשָׁלוֹ וַיֹּאמַר:
<br><br />
צְבִי חֵן שִׂים מְלִיצָתָךְ בְּנוּיָה</p>
</blockquote>

<blockquote>
<p>לְפִי חָכְמָה ולֹא עַל פִּי רְגִילוּת</p>
</blockquote>

<blockquote>
<p>וְשִׂים כָּל אִישׁ בְּמַעְלָתוֹ בְּשִׁירָךְ</p>
</blockquote>

<blockquote>
<p>כְּרוּב בִּיקָר וְלַשָּׂטָן בְּזֻלּוּת</p>
</blockquote>

<blockquote>
<p>תְּנָה צִיץ הוֹד אֱלֵי נָדִיב וְשׁוּעַ</p>
</blockquote>

<blockquote>
<p>וְתָאֵר זֵד וְאִישׁ נָבָל בְּנִבְלוּת</p>
</blockquote>

<blockquote>
<p>וְהַשַּׁחַל תְּתָאֵר בַּגְּבוּרָה</p>
</blockquote>

<blockquote>
<p>וְהָעוֹרֵב וְהַכֶּלֶב בְּכִילוּת</p>
</blockquote>

<blockquote>
<p>וְדַע כִּי אִישׁ יְתָאֵר הַגְּבוּרָה</p>
</blockquote>

<blockquote>
<p>בְּרִפְיוֹן יָד וְהַחָכְמָה בְּסִכְלוּת</p>
</blockquote>

<blockquote>
<p>לְדִמְיוֹן אִישׁ יְתָאֵר רוּם שְׁחָקִים</p>
</blockquote>

<blockquote>
<p>בְּמוֹ שִׁפְלוּת וְסִבּוּבָם בְּעַצְלוּת.
<br><br />
וָאַעַן וָאֹמַר יֵדַע הַשָּׂר הַנִּכְבָּד</p>
</blockquote>

<blockquote>
<p>כִּי הָאִישׁ אֲשֶׁר פֵּאַרְתִּי בְשִׁירִי מֶלֶךְ לְמַעֲלָתוֹ נֶעֱבָד</p>
</blockquote>

<blockquote>
<p>וְלֹא עָבְַרתִּי הַגְּבוּל</p>
</blockquote>

<blockquote>
<p>וְלוּ הֶעֱלִיתִיו בְּשִׁירִי עַל זְבוּל</p>
</blockquote>

<blockquote>
<p>וְלוּ רָאִיתָ שִׁירוֹתַי אֲשֶׁר שָׁלַחְתִּי לוֹ בִימֵי חָרְפִּי</p>
</blockquote>

<blockquote>
<p>אָנֹכִי הַדַּל בְּאַלְפִּי</p>
</blockquote>

<blockquote>
<p>נִפְלֵאתָ עַל עֹצֶם חִשְׁקֵנוּ</p>
</blockquote>

<blockquote>
<p>וְיָדַעְתָּ כִּי לֹא שֶׁקֶר נִסְכֵּנוּ</p>
</blockquote>

<blockquote>
<p>וּבִפְרָט הַשִּׁירָה הַהֲדוּרָה</p>
</blockquote>

<blockquote>
<p>אֲשֶׁר לֹא יִשָּׁקֵל כֶּסֶף מְחִירָהּ</p>
</blockquote>

<blockquote>
<p>יִתְּנוּהָ מְלִיצֵי הַזְּמָן עַל רֹאשָׁם עֲטָרָה</p>
</blockquote>

<blockquote>
<p>אֲשֶׁר שָׁלַחְתִּי לוֹ הָעֵת הִרְחִיק נְדוֹדוֹ</p>
</blockquote>

<blockquote>
<p>וְהִגִּיעַנִי עַד שַׁעֲרֵי מָוֶת בְּפֵרוּדוֹ</p>
</blockquote>

<blockquote>
<p>וּבְחַבְלֵי הַשִּׁירָה הַהִיא מְשַׁכְתִּיו</p>
</blockquote>

<blockquote>
<p>עַד אֲשֶׁר אֶל בֵּית אִמִּי וְאֶל חֲדַר הוֹרָתִי הֲבֵאתִיו</p>
</blockquote>

<blockquote>
<p>וַיֹּאמֶר הַשָּׂר בְּחַסְדֶךָ</p>
</blockquote>

<blockquote>
<p>הַרְאֵנִי נָא אֶת כְּבוֹדֶךָ.
<br><br />
וָאֶשָּׂא מְשָׁלִי וָאֹמַר:
<br><br />
רָאִיתִי הַשֶּׁמֶשׁ יִזְרַח</p>
</blockquote>

<blockquote>
<p>בִּתְקוּפָתוֹ וּבְטָהְרָתוֹ</p>
</blockquote>

<blockquote>
<p>עַל חוּג שָׁמַיִם יִתְהַלָּךְ</p>
</blockquote>

<blockquote>
<p>יָרוּץ אֹרַח בִּמְסִבָּתוֹ</p>
</blockquote>

<blockquote>
<p>וּתְקוּפָתוֹ עַד לִקְצוֹת אֶ–</p>
</blockquote>

<blockquote>
<p>רֶץ אֵין נִסְתָּר מֵחַמָּתוֹ</p>
</blockquote>

<blockquote>
<p>וּמְאוֹרֵי אוֹר בַּשָּׁמַיִם</p>
</blockquote>

<blockquote>
<p>קֹדְרִים מוּל זֹהַר יִפְעָתוֹ</p>
</blockquote>

<blockquote>
<p>יִפרֹשׂ כַּנְפֵי אוֹר יִקָּחֵם</p>
</blockquote>

<blockquote>
<p>יִשָּׂאֵמוֹ עַל אֶבְרָתוֹ</p>
</blockquote>

<blockquote>
<p>רָאִיתִי עָמַדְתִּי מַרְעִיד</p>
</blockquote>

<blockquote>
<p>לִבִּי יִתַּר מֵחֶרְדָּתוֹ</p>
</blockquote>

<blockquote>
<p>כִי נֶעְכַּרְתִּי עַד זָכַרְתִּי</p>
</blockquote>

<blockquote>
<p>חֶמְדַּת לִבִּי וּסְגֻלָּתוֹ</p>
</blockquote>

<blockquote>
<p>נֶטַע נַעְמָן צִנְצֶנֶת מָן</p>
</blockquote>

<blockquote>
<p>לָקַח מִמֶּנִּי עֶמְדָּתוֹ</p>
</blockquote>

<blockquote>
<p>כִּי הוּא שֶׁמֶשׁ הַחָכְמָה הוּא</p>
</blockquote>

<blockquote>
<p>הַזּוֹרֵחַ בִּגְבֻרָתוֹ</p>
</blockquote>

<blockquote>
<p>הַמֵּסִיר שָׂפָה לִמְלִיצִים</p>
</blockquote>

<blockquote>
<p>שִׂכֵּל שִׁירוֹ מִדֵּי צֵאתוֹ</p>
</blockquote>

<blockquote>
<p>כָּל לָשׁוֹן תָּקוּם לַמִּשְׁפָּט</p>
</blockquote>

<blockquote>
<p>אִתּוֹ תַּרְשִׁיעַ צִדְקָתוֹ</p>
</blockquote>

<blockquote>
<p>הוּא אוֹר לִבִּי הוּא שִׂמְחָתוֹ</p>
</blockquote>

<blockquote>
<p>הוּא חַגּוֹ חָדְשׁוֹ שַׁבַּתּוֹ</p>
</blockquote>

<blockquote>
<p>הוּא יַרְדֵּן הַשֵּׂכֶל כִּי בוֹ</p>
</blockquote>

<blockquote>
<p>יִטְהַר כָּל לֵב מִצָּרַעְתּוֹ</p>
</blockquote>

<blockquote>
<p>הוּא עַצְמוּת הַשֵּׂכֶל עֶלְיוֹן</p>
</blockquote>

<blockquote>
<p>הוּא אֵיכוּתוֹ הוּא מָהוּתוֹ</p>
</blockquote>

<blockquote>
<p>הוּא חֹמֶר לוֹ הוּא פוֹעֵל לוֹ</p>
</blockquote>

<blockquote>
<p>הוּא צוּרָתוֹ הוּא תַכְלִיתוֹ</p>
</blockquote>

<blockquote>
<p>מִי זֶה יֶחְשֹׂף סוֹד הֶגְיוֹנוֹ</p>
</blockquote>

<blockquote>
<p>מִי זֶה יִמְצָא אֶת חִידָתוֹ</p>
</blockquote>

<blockquote>
<p>אִלּוּ נוֹדַע בִּבְנֵי אֵלִים</p>
</blockquote>

<blockquote>
<p>אָז יֶחְפָּצוּן אֶת קִרְבָתוֹ</p>
</blockquote>

<blockquote>
<p>אִלּוּ הִטָּה יַד שִׂכְלוֹ עַל</p>
</blockquote>

<blockquote>
<p>יָם הַבִּין נָס מִגַּעְרָתוֹ</p>
</blockquote>

<blockquote>
<p>אִלּוּ פָגַע בִּסְנֵה מֹשֶׁה</p>
</blockquote>

<blockquote>
<p>אֻכַּל חֻבַּל מִלַּבָּתוֹ</p>
</blockquote>

<blockquote>
<p>אִלּוּ פָגְעוּ בוֹ נִשְׂרָפוּ</p>
</blockquote>

<blockquote>
<p>שַׁדְרַךְ מֵישַׁךְ מִגַּחַלְתּוֹ</p>
</blockquote>

<blockquote>
<p>הָהּ לִבְרָקָיו כִּי הֵאִירוּ</p>
</blockquote>

<blockquote>
<p>עַד כִּי גִלּוּ לִי חֶמְדָּתוֹ</p>
</blockquote>

<blockquote>
<p>כִּי הִשְׁאִירוּ אֹתִי אַחְרֵי</p>
</blockquote>

<blockquote>
<p>נָסְעוֹ כּוֹאֵב לִנְסִיעָתוֹ</p>
</blockquote>

<blockquote>
<p>רָאִיתִי הַחֵשֶׁק כֵּלַי</p>
</blockquote>

<blockquote>
<p>כֵּלָיו רָעִים מִן נִדְבָתוֹ</p>
</blockquote>

<blockquote>
<p>רָאִיתִי עֵת פָּתַח שָׁמָיו</p>
</blockquote>

<blockquote>
<p>מַרְאוֹת שֵׂכֶל וּתְמוּנָתוֹ</p>
</blockquote>

<blockquote>
<p>רָאִיתִי כָּל שַׂר בּוֹ נִקְשָׁר</p>
</blockquote>

<blockquote>
<p>שָׂרִים סָרִים אֶל מִשְׁמַעְתּוֹ</p>
</blockquote>

<blockquote>
<p>רָאִיתִי כִּי כָל שָׂרִים יִקְ–</p>
</blockquote>

<blockquote>
<p>חוּ בִכְלֵיהֶם מִזִּמְרָתוֹ</p>
</blockquote>

<blockquote>
<p>רָאִיתִי הֵימָן עִם כַּלְכֹּל</p>
</blockquote>

<blockquote>
<p>נִלְאוּ כַלְכֵּל סוֹד דִּבְרָתוֹ</p>
</blockquote>

<blockquote>
<p>רָאִיתִי אָסָף לֹא יָסֵף</p>
</blockquote>

<blockquote>
<p>דַּבֵּר עֵת שָׁמַע אִמְרָתוֹ</p>
</blockquote>

<blockquote>
<p>רָאִיתִי כָּל לָשׁוֹן דָּבֵק</p>
</blockquote>

<blockquote>
<p>אֶל חֵךְ לֹחֵךְ צוּף יַערָתוֹ</p>
</blockquote>

<blockquote>
<p>רָאִיתִי דָּוִד וּשְׁלֹמֹה</p>
</blockquote>

<blockquote>
<p>כִּי יִתמָהוּ עַל חָכְמָתוֹ</p>
</blockquote>

<blockquote>
<p>רָאיתָ חִירָם וּבְצַלְאֵל</p>
</blockquote>

<blockquote>
<p>עֵירֻמִּם הֵם מֵעָרְמָתוֹ</p>
</blockquote>

<blockquote>
<p>רָאִיתִי כִּי אַלְמֻדְנַבִּי</p>
</blockquote>

<blockquote>
<p>לֹא הִשִּׂיג אַבְקַת שִׁירָתוֹ</p>
</blockquote>

<blockquote>
<p>לוּ חֻבַּר מִכָּל הַלִּבּוֹת</p>
</blockquote>

<blockquote>
<p>כִּי כֻלָּם בָּאִים בִּבְרִיתוֹ</p>
</blockquote>

<blockquote>
<p>חִשְׁקוֹ הָאֵשׁ וּמְשָׁלָיו הָ–</p>
</blockquote>

<blockquote>
<p>עֵצִים לִבִּי שֵׂה עֹלָתוֹ</p>
</blockquote>

<blockquote>
<p>חָפֵץ הַשֵּׂכֶל הָעֶלְיוֹן</p>
</blockquote>

<blockquote>
<p>הַרְאוֹת לָנוּ אֶת עַצְמוּתוֹ</p>
</blockquote>

<blockquote>
<p>יָרַד מִכִּסְאוֹ בָּא אֶל בֵּית</p>
</blockquote>

<blockquote>
<p>אִמּוֹ אֶל חֶדֶר הוֹרָתוֹ</p>
</blockquote>

<blockquote>
<p>וַיָּבֹא אֵלֶיהָ וַתַּ–</p>
</blockquote>

<blockquote>
<p>הַר לוֹ וַיּוֹלֶד בִּדְמוּתוֹ</p>
</blockquote>

<blockquote>
<p>עַד כִּי הַשֵּׂכֶל הַפֹּעֵל</p>
</blockquote>

<blockquote>
<p>עַל יָדוֹ נָתַן טַבַּעְתּוֹ</p>
</blockquote>

<blockquote>
<p>לָתֵת תַּבְנִית לַחְתֹּם תָּכְנִית</p>
</blockquote>

<blockquote>
<p>לָתֵת אֶל כָּל חַי צוּרָתוֹ</p>
</blockquote>

<blockquote>
<p>קוּמִי שִׁירָתִי יָפָתִי</p>
</blockquote>

<blockquote>
<p>יוֹנַתִי וּלְכִי וּמְצָאתוֹ</p>
</blockquote>

<blockquote>
<p>הִלְכִי זִמרָתִי סֹבִּי עִיר</p>
</blockquote>

<blockquote>
<p>אוּלַי תִּקָּרִי לִקְרָאתוֹ</p>
</blockquote>

<blockquote>
<p>סֹבִּי צָפוֹן בּוֹאִי תֵימָן</p>
</blockquote>

<blockquote>
<p>בּוֹאִי סוּכּוֹ וֹמְעוֹנָתוֹ</p>
</blockquote>

<blockquote>
<p>גַּלִּי שׁוּק וּנְהָרוֹת עִבְרִי</p>
</blockquote>

<blockquote>
<p>עַד בּוֹאֵךְ חַדְרֵי משְׂכִּיתוֹ</p>
</blockquote>

<blockquote>
<p>דִּרְשִׁי שִׁירָתִי בִּמְקוֹם הַ–</p>
</blockquote>

<blockquote>
<p>חֵשֶׁק וּסְבִיבוֹת גִּבְעָתוֹ</p>
</blockquote>

<blockquote>
<p>אוּלַי נֶחְבָּא אֶל הַכֵּלִים</p>
</blockquote>

<blockquote>
<p>וּבְלֵב חֹשְׁקִים שָׂם תַּחְנֹתוֹ</p>
</blockquote>

<blockquote>
<p>אִם שָׂם בֵּין כּוֹכָבִים קנּוֹ</p>
</blockquote>

<blockquote>
<p>תָּצוּרִי עָלָיו עַד רִדְתּוֹ</p>
</blockquote>

<blockquote>
<p>הֵיטִיבִי נַגֵּן הַרְבִּי שִׁיר</p>
</blockquote>

<blockquote>
<p>אוּלַי יַעַן עֵת שָׁמְעָתוֹ</p>
</blockquote>

<blockquote>
<p>הָרִימִי בַכּוֹחַ קוֹלֵךְ</p>
</blockquote>

<blockquote>
<p>אוּלַי יֵעוֹר מִשִּׁכְּחָתוֹ</p>
</blockquote>

<blockquote>
<p>אלַ תִּדֹּמִּי אוּלַי יָשֵׁן</p>
</blockquote>

<blockquote>
<p>הוּא יִקַּץ מִתַּרְדֵּמָתוֹ</p>
</blockquote>

<blockquote>
<p>שִׁירָתִי מַה תּגִּידִי לוֹ</p>
</blockquote>

<blockquote>
<p>שֶׁחָלִיתִי עַל אַהְבָתוֹ</p>
</blockquote>

<blockquote>
<p>לָמָּה לָקַח לִבִּי מִתּוֹךְ</p>
</blockquote>

<blockquote>
<p>קִרְבִּי אִם נִכְסַף אֶל בֵּיתוֹ</p>
</blockquote>

<blockquote>
<p>אַחְלַי יִזְכָּר-לוֹ עֵת הָיָה</p>
</blockquote>

<blockquote>
<p>קִיר לִבִּי רֵאשִׁית מַמְלַכְתּוֹ</p>
</blockquote>

<blockquote>
<p>יָשִׂים דִּמְעָתִי עַל נֹדוֹ</p>
</blockquote>

<blockquote>
<p>אֶל תּוֹךְ נֹאדוֹ וּבְסִפְרָתוֹ</p>
</blockquote>

<blockquote>
<p>אִם יִמְצָא אַהְבָתִי חוֹמָה</p>
</blockquote>

<blockquote>
<p>יִבְנֶה עָלֶיהָ טִירָתוֹ</p>
</blockquote>

<blockquote>
<p>אִם דֶּלֶת הִיא יָצוּר עָלֶי–</p>
</blockquote>

<blockquote>
<p>הָ לוּחַ אֶרֶז בַּחְנֹתוֹ</p>
</blockquote>

<blockquote>
<p>אִם יִחְפֹּץ לַעְלוֹת שָׁמַיְמָה</p>
</blockquote>

<blockquote>
<p>יַשְׁלִיךְ עָלַי אֶת אַדַּרְתּוֹ</p>
</blockquote>

<blockquote>
<p>אִם לָנוּחַ תּוֹךְ לֵב חֹשֵׁק</p>
</blockquote>

<blockquote>
<p>קִיר לִבִּי הִנֵּה מִטָּתוֹ</p>
</blockquote>

<blockquote>
<p>אִם יִתְמַהְמַהּ מַה לִּי עוֹד אִם</p>
</blockquote>

<blockquote>
<p>לֹא יִשְׁלַח לִי אֶת בִּרְכָתוֹ</p>
</blockquote>

<blockquote>
<p>כָּזֹאת אִמְרִי אֵלָיו עַד אָן</p>
</blockquote>

<blockquote>
<p>דּוֹדְךָ יִזְעַק מֵאַנְחָתוֹ</p>
</blockquote>

<blockquote>
<p>עֶבֶד נִמְכַּר לָךְ לִצְמִתֻת</p>
</blockquote>

<blockquote>
<p>הַגִּידָה לִּי מַה מַּשְׂכֻּרְתּוֹ</p>
</blockquote>

<blockquote>
<p>עַד מָתַי תִּתְאַכְזַר עָלָיו</p>
</blockquote>

<blockquote>
<p>עַד אָן תִּבְזֶה אֶת עַנּוֹתוֹ</p>
</blockquote>

<blockquote>
<p>עַד מָתַי הָרוּג חִשְׁקֶךָ</p>
</blockquote>

<blockquote>
<p>עַל הָעֵץ תָּלִין נִבְלָתוֹ</p>
</blockquote>

<blockquote>
<p>לָמָּה הִכִּיתָ עַבְדֶּךָ</p>
</blockquote>

<blockquote>
<p>עִם אַבְנֵי פֵרוּד וּסְקַלְתּוֹ</p>
</blockquote>

<blockquote>
<p>לָמָּה שָׁלַחְתָּ אֵשׁ חִשְׁקָךְ</p>
</blockquote>

<blockquote>
<p>עַל לֵב מֹדַעְתָּךְ וּשְׂרַפְתּוֹ</p>
</blockquote>

<blockquote>
<p>לָמָּה הֵבֵאתָ אִישׁ סוֹדְךָ</p>
</blockquote>

<blockquote>
<p>תּוֹךְ יָם הַחֵשֶׁק וּטְבַעתּוֹ</p>
</blockquote>

<blockquote>
<p>כָּזֹאת אִמְרִי אֵלָיו דּוֹדְךָ</p>
</blockquote>

<blockquote>
<p>תָּמִיד נִצָּב עַל מִשְׁמַרְתּוֹ</p>
</blockquote>

<blockquote>
<p>נֹשֵׂא עַל כָּתֵף מַהְלָלְךָ</p>
</blockquote>

<blockquote>
<p>וּנְדִיבוּתְךָ עַל דָּבֶּשְׁתּוֹ</p>
</blockquote>

<blockquote>
<p>מִתְיַצֵּב וּמְצַפֶּה לִרְאוֹת</p>
</blockquote>

<blockquote>
<p>מַה זֶּה תָשִׁיב עַל תּוֹכַחְתּוֹ</p>
</blockquote>

<blockquote>
<p>אִם חָטָא לָךְ לָקַח מִיָּדְ–</p>
</blockquote>

<blockquote>
<p>ךָ כִפְלַיִם מֵחַטָּאתוֹ</p>
</blockquote>

<blockquote>
<p>אִם לֹא יָשׁוּב אֵלָיו חִנְּךָ</p>
</blockquote>

<blockquote>
<p>אָנָה יוֹלִיךְ אֶת חֶרְפָּתוֹ</p>
</blockquote>

<blockquote>
<p>בַּמֶּה יִתְרַצֶּה לָשׁוּב אֶל</p>
</blockquote>

<blockquote>
<p>חִנְךָ הַשָּׂר לִפְנֵי מוֹתוֹ</p>
</blockquote>

<blockquote>
<p>אִם בִּבְכִי וּדְמָעוֹת הִנֵּה</p>
</blockquote>

<blockquote>
<p>כִּי הוֹבִישׁ עַיִשׁ בִּבְכִיתוֹ</p>
</blockquote>

<blockquote>
<p>גַּם שָׂכַר עָלֶיךָ גִיחוֹן</p>
</blockquote>

<blockquote>
<p>וּפְרָת לִהְיוֹת עִם דִּמְעָתוֹ</p>
</blockquote>

<blockquote>
<p>כָּל מֵרֵעָיו לֹא-יָכֹלוּ</p>
</blockquote>

<blockquote>
<p>הָקִים אוֹתוֹ וּלְהַבְרוֹתוֹ</p>
</blockquote>

<blockquote>
<p>וַיְמָאֵן הִתְנַחֵם עַד כִּי</p>
</blockquote>

<blockquote>
<p>תֵּפֶן הַשָּׂר אֶל מִנְחָתוֹ</p>
</blockquote>

<blockquote>
<p>שִׁירָתִי אִם יִפְגָּשֵׁךְ אִישׁ</p>
</blockquote>

<blockquote>
<p>מַה תָּשִׁיבִי לִשְׁאֵלָתוֹ</p>
</blockquote>

<blockquote>
<p>הִנֵּה מִנְחַת עִמָּנוּאֵל</p>
</blockquote>

<blockquote>
<p>לִשְׁלֹמֹה הַשָּׂר מֹדַעְתּוֹ.
<br><br />
כִּשְׁמֹעַ הַשָּׂר יְפִי הַשִּׁירָה</p>
</blockquote>

<blockquote>
<p>נִפְלָא עַל חַשְׁמַלֵּי זָהֳרָהּ</p>
</blockquote>

<blockquote>
<p>וַיֹּאמַר שִׁירָתְךָ זֹאת גּבָרְהָ</p>
</blockquote>

<blockquote>
<p>עַל כָּל הַשִּׁירוֹת בְּיָפְיָהּ</p>
</blockquote>

<blockquote>
<p>וְחִשְׁקְכֶם זֶה כָמוֹהוּ מִן הָעוֹלָם לֹא נִהְיָה</p>
</blockquote>

<blockquote>
<p>וְעַתָּה הַגֶּד-נָא לִי אִם חֲשׁוּקְךָ זֶה חָטָא לְךָ מֵעוֹדוֹ</p>
</blockquote>

<blockquote>
<p>וְאִם הוּא הָאִישׁ אֲשֶׁר שָׁמַעְתִּי בַעֲדוֹ</p>
</blockquote>

<blockquote>
<p>כִּי עָלֶיךָ יְנוֹפֵף יָדוֹ</p>
</blockquote>

<blockquote>
<p>וּפָרַע חֹק הַמּוּסָר</p>
</blockquote>

<blockquote>
<p>בְּקָרְאוֹ אוֹתְךָ בִּכְתָבוֹ אֲרִי נוֹהֵם מִתּוֹךְ קֻפָּה שֶׁל בָּשָׂר</p>
</blockquote>

<blockquote>
<p>וָאַעַן וָאֹמַר אֲדֹנִי לֹא זֶה הַדֶרֶךְ ולֹא זֹה הָעִיר</p>
</blockquote>

<blockquote>
<p>כִּי הָאישׁ אֲשֶׁר הֵרִים יָד בִּי מִמֶּנִי לְיָמִים צָעִיר</p>
</blockquote>

<blockquote>
<p>וּשְׁמוֹ יוֹאָב שָׂר הַצָּבָא אֲשֶׁר להִלָּחֵם עִמִּי בָא</p>
</blockquote>

<blockquote>
<p>וּבְעֵת יָצָאתִי לִקְרָאתוֹ עִם חֵיל מְלִיצוֹתַי נֶחְבָא</p>
</blockquote>

<blockquote>
<p>וְעָמַד בִּרְאוֹתוֹ אוֹתָם מִשְׁתָּאֶה</p>
</blockquote>

<blockquote>
<p>וּבְעֵת אָמַרְתִּי לוֹ לְכָה פָנִים נִתְרָאֶה</p>
</blockquote>

<blockquote>
<p>וּרְאֵה וַעֲשֵׂה בְּתַבְנִיתָם אֲשֶׁר אַתָּה מָרְאֶה</p>
</blockquote>

<blockquote>
<p>נִסְתַּר אוֹ נֶחְבָּא אֵין רוֹאֶה</p>
</blockquote>

<blockquote>
<p>וַיֹּאמֶר הַשָּׂר אֵיךְ הָיָה הַדָּבָר</p>
</blockquote>

<blockquote>
<p>וָאַעַן וָאֹמַר יֵדַע אֲדֹנִי הַנָּבָר</p>
</blockquote>

<blockquote>
<p>כִּי יוֹאָב שַׂר הַצָּבָא אֲשֶׁר שָׁמַעְתָּ מֵעִנְיָנָיו</p>
</blockquote>

<blockquote>
<p>הָיָה אִישׁ חָכָם בְּעֵינָיו</p>
</blockquote>

<blockquote>
<p>גַּאֲוָה אֲפִיקֵי מָגִנָּיו</p>
</blockquote>

<blockquote>
<p>וְכָל חַיּוֹת לֹא יַעַמְדוּ לְפָנָיו</p>
</blockquote>

<blockquote>
<p>וְהוּא לְכָל מִבְצָר יִשְׂחָק</p>
</blockquote>

<blockquote>
<p>וּמִכָּל חֲכַם לֵב יִרְחָק</p>
</blockquote>

<blockquote>
<p>וְגָעַר בּוֹ וְנָס מִמֶּרְחָק</p>
</blockquote>

<blockquote>
<p>וַיְהִי הַיּוֹם וּמֵיְיָ הָיְתָה נְסִבָּה</p>
</blockquote>

<blockquote>
<p>וְשָׁמַע כִּי הוֹצֵאתִי עָלָיו דִּבָּה</p>
</blockquote>

<blockquote>
<p>וְסִפַּרתִּי מִמֶּנּוּ הֶבֶל וְרָעָה רַבָּה</p>
</blockquote>

<blockquote>
<p>בְּפִי וּבְמִכְתָּבִי</p>
</blockquote>

<blockquote>
<p>אֲשֶׁר לֹא צִוִּיתִי וְלֹא דִבַּרְתִּי ולֹא עָלְתָה עַל לִבִּי</p>
</blockquote>

<blockquote>
<p>וַיִּתְנַדֵּב לְנוֹפֵף עָלַי צוּר חַרבּוֹ</p>
</blockquote>

<blockquote>
<p>וַיִּכְתֹּב אֵלַי אִגֶּרֶת כַּאֲשֶׁר עִם לְבָבוֹ</p>
</blockquote>

<blockquote>
<p>כָּתַב בָּהּ הֲתֻלִים וְחִידוֹת</p>
</blockquote>

<blockquote>
<p>וּפְנֵיהֶם וְכַנְפֵיהֶם פְּרֻדוֹת</p>
</blockquote>

<blockquote>
<p>פַּעַם יִתְנַשֵּׂא וּפַעַם יִכָּנַע</p>
</blockquote>

<blockquote>
<p>פַּעַם יְחָרֵף וּפַעַם יִמָּנַע</p>
</blockquote>

<blockquote>
<p>הָלַךְ בְּשִׁירוֹ נָד וָנָע</p>
</blockquote>

<blockquote>
<p>הִזְכִּיר בּוֹ שִׁיר הַיִּחוּד אֲשֶׁר לוֹ</p>
</blockquote>

<blockquote>
<p>לְהַרְאוֹת הָעַמִים וְהַשָּׂרִים שִׂכְלוֹ</p>
</blockquote>

<blockquote>
<p>וְכַאֲשֶׁר קָרָאתִי אִגַּרְתּוֹ לִבִּי הִתְאַנָּף</p>
</blockquote>

<blockquote>
<p>כִּי לֹא הָיָה לִדְבָרָיו שֹׁרֶשׁ וְעָנָף</p>
</blockquote>

<blockquote>
<p>וָאֲכוֹנֵן מֵיתְרֵי מִכְתָּבִי</p>
</blockquote>

<blockquote>
<p>וָאָשִׁיב לוֹ דָבָר כַּאֲשֶׁר עִם לְבָבִי</p>
</blockquote>

<blockquote>
<p>וְאֵלֶּה דִבְרֵי אִגַּרְתִּי</p>
</blockquote>

<blockquote>
<p>הַשְּׁלוּחָה אֵלָיו מֵאתִּי:
<br><br />
מִי זֶה מַחְשִׁיךְ עֵצָה בְמִלִּים</p>
</blockquote>

<blockquote>
<p>לָחוּד חִידוֹת וְלָשֵׂאת מְשָׁלִים</p>
</blockquote>

<blockquote>
<p>בְּרֹב חֲלוֹמוֹת וַהֲבָלִים</p>
</blockquote>

<blockquote>
<p>יִלְעַג וְאֵין מַכְלִים</p>
</blockquote>

<blockquote>
<p>הֲקוֹלְךָ זֶה בְּנִי יוֹאָב שַׂר הָעֲשָׂרוֹת</p>
</blockquote>

<blockquote>
<p>יְחוֹלֵל אַיָּלוֹת וַיֶחֱשֹׂף יְעָרוֹת</p>
</blockquote>

<blockquote>
<p>תִּקַּח מֵחֵלֶם וּמִטּוֹבִיָּה עֲטָרוֹת</p>
</blockquote>

<blockquote>
<p>כִּי תִכְתֹּב עָלַי מְרֹרוֹת</p>
</blockquote>

<blockquote>
<p>לֹא יָדַעְתִּי סְפֹרוֹת</p>
</blockquote>

<blockquote>
<p>חַיֶּיךָ אִם חֲלוֹם חָלַמְתָּ אֲנִי אֶפְתֹּר</p>
</blockquote>

<blockquote>
<p>וְיִרְעֲשׁוּ הַסִּפִּים אִם אַךְ הַכַּפְתֹּר</p>
</blockquote>

<blockquote>
<p>וּבִמְקוֹם שַׁאֲגַת אַרְיֵה וְקוֹל שַׁחַל מַה לְּקוֹל הַתּוֹר</p>
</blockquote>

<blockquote>
<p>זֶה כַמֶּה שָׁמַעְתִּי כִּי תּוֹר</p>
</blockquote>

<blockquote>
<p>אַךְ לֹא הֶאֱמַנְתִּי כִּי תַעֲשֶׂה וְתִסְתּוֹר</p>
</blockquote>

<blockquote>
<p>וְלָכֵן קַבֶּל-לְךָ אַבְנֵי קֶלַע תִּקְלַע מְלִיצָתִי כִּי הִגִּיעַ הַתּוֹר</p>
</blockquote>

<blockquote>
<p>וְתִקְצוֹר קְצִירְךָ אֲשֶׁר זָרַעְתָּ</p>
</blockquote>

<blockquote>
<p>וְתִשְׁמַע מֵאַשֶׁר הִגַּדְתָּ וְהוֹדַעְתָּ וְהִשְׁמַעְתָּ</p>
</blockquote>

<blockquote>
<p>חַיֶּיךָ אֲדֹנִי עֲדַיִן לֹא הִגַּעְתָּ לְרוֹעֵי צֹאן</p>
</blockquote>

<blockquote>
<p>וּדְבָרֶיךָ לֹא לְרָצוֹן</p>
</blockquote>

<blockquote>
<p>כִּי תִכְתֹּב עָלֵינוּ לָצוֹן</p>
</blockquote>

<blockquote>
<p>וְאִם עָסַקְתָּ בְּפֵרוּשׁ וּבִגְמָרָא</p>
</blockquote>

<blockquote>
<p>לֹא זָכיתָ לִהְיוֹת תַּנָּא אוֹ אֲמוֹרָא</p>
</blockquote>

<blockquote>
<p>וְיָדַעְתִּי כִּי רַעְיוֹנֶיךָ עָבְרוּ עַל דִּבְרֵי סְדוֹם וַעֲמוֹרָה</p>
</blockquote>

<blockquote>
<p>וַיִּכְרְתוּ מִשָּׁם זְמוֹרָה</p>
</blockquote>

<blockquote>
<p>וְלָכֵן שׁוֹלְחִים לְאַפָּם אֶת הַזְּמוֹרָה</p>
</blockquote>

<blockquote>
<p>וְשָׁמַעְתִּי כִּי בֵין אַחִים תַּפְרִיא</p>
</blockquote>

<blockquote>
<p>וְלָכֵן כָּעֵת בַּמָּרוֹם תַּמְרִיא</p>
</blockquote>

<blockquote>
<p>שָׁלַחְתָּ אִגֶּרֶת הֲתֻלִים</p>
</blockquote>

<blockquote>
<p>וָאֶקְרַב אֵלֶיהָ וְלֹא מָצָאתִי לָהּ בְּתוּלִים</p>
</blockquote>

<blockquote>
<p>וְעַתָּה הַכֶּר-נָא לְמִי הַחוֹתֶמֶת וְהַפְּתִילִים</p>
</blockquote>

<blockquote>
<p>הֶרְאֵיתָנוּ תְפִלַּת הַיִּחוּד אֲשֶׁר לָךְ</p>
</blockquote>

<blockquote>
<p>אֲשֶׁר הִיא לְעֵדָה עַל שִׂכְלָךְ</p>
</blockquote>

<blockquote>
<p>אָחִי יְהִי לְךָ אֵת אֲשֶׁר לָךְ</p>
</blockquote>

<blockquote>
<p>הַגֶּד-נָא הַשָּׂר מִמִּי נָעָמְתָּ</p>
</blockquote>

<blockquote>
<p>מָה הַחֲלוֹם הַזֶּה אֲשֶׁר חָלָמְתָּ</p>
</blockquote>

<blockquote>
<p>לְהִתְפָּאֵר בְּחָכְמוֹת נַעֲלָמוֹת</p>
</blockquote>

<blockquote>
<p>וַתֹּאמַר עֶשֶׂר יָדוֹת לִי בְּכָל חָכְמוֹת</p>
</blockquote>

<blockquote>
<p>הֲשָׁמַעְתָּ מִיָּמֶיךָ עַל הַהִגָּיוֹן</p>
</blockquote>

<blockquote>
<p>הֲרָאִיתָ לְעוֹלָם סֵפֶר הַחִזָּיוֹן</p>
</blockquote>

<blockquote>
<p>וְאֵיךְ לֹא תֶחֱרַד וְלֹא תִלָּפֵת</p>
</blockquote>

<blockquote>
<p>וְלֹא רָאִיתָ לְעוֹלָם סֵפֶר הַמּוֹפֵת</p>
</blockquote>

<blockquote>
<p>הֲנִגְלוּ לְךָ תַּעֲלֻמוֹת הַהֶקֵּשׁ</p>
</blockquote>

<blockquote>
<p>כִּי לִדְרֹשׁ בְּכָל חָכְמָה תְּבַקֵּשׁ</p>
</blockquote>

<blockquote>
<p>הֲלָמַדְתָּ סֵפֶר הַנִּצּוּחַ וְהַשִּׁירוֹת</p>
</blockquote>

<blockquote>
<p>וְסֵפֶר הַמְּלִיצָה וְהַמַּאֲמָרוֹת</p>
</blockquote>

<blockquote>
<p>וְאִם לִבְּךָ דָבָר טוֹב רָחָשׁ</p>
</blockquote>

<blockquote>
<p>הֲיָדַעְתָּ סֵפֶר הַחוּשׁ וְהַמֻּחָשׁ</p>
</blockquote>

<blockquote>
<p>וְאִם אַתָּה הָאֹמֵר לַצּוּלָה חֳרָבִי</p>
</blockquote>

<blockquote>
<p>הֲלָמַדְתָּ הַזַּהֲרָאבִי</p>
</blockquote>

<blockquote>
<p>וְאִם לָמַדְתָּ הַפָּרָשָׁה עִבְרִי</p>
</blockquote>

<blockquote>
<p>הֲרָאִיתָ סֵפֶר הָאַוִּירִי</p>
</blockquote>

<blockquote>
<p>הַגֶּד-נָא מָה אָמוּר</p>
</blockquote>

<blockquote>
<p>בְּסֵפֶר הַטּוֹב הַגָּמוּר</p>
</blockquote>

<blockquote>
<p>וּמַה דְּרָכָיו וּמַה מִּשְׁפָּטוֹ</p>
</blockquote>

<blockquote>
<p>וּמַה בְּסֵפֶר הַנֶּפֶשׁ לַאֲרִיסְטוֹ</p>
</blockquote>

<blockquote>
<p>מַה תִּתְהַלֵּל בָעֲמָקִים וְעִמְקְךָ זָב</p>
</blockquote>

<blockquote>
<p>וּבָתֵּי חָכְמוֹתֶיךָ לְאַכְזָב</p>
</blockquote>

<blockquote>
<p>וְאֵיךְ שִׁיר יִחוּדְךָ לֹא פֵאַרְתָּ</p>
</blockquote>

<blockquote>
<p>וּבִמְחוּגַת הַשֵּכֶל אוֹתוֹ לֹא תֵאַרְתָּ</p>
</blockquote>

<blockquote>
<p>וְאִגֶּרֶת טוֹבָתְךָ לֹא עִטַּרְתָּ</p>
</blockquote>

<blockquote>
<p>וְעַל כַּמָּה שְׁגָגוֹת עָבַרְתָּ</p>
</blockquote>

<blockquote>
<p>וְלוּ יָדַעְתָּ כַּמָּה שָׁגִיתָ בְּמִלּוֹת אֲמָרֶיךָ</p>
</blockquote>

<blockquote>
<p>אָז שָׁמַרְתָּ מַחֲסוֹם לְפִיךָ וּגְבוּל לִדְבָרֶיךָ</p>
</blockquote>

<blockquote>
<p>בְּשׂוּמְךָ בְּמִלַּת וּבֶן אָדָם הַשּׁוּרֶק בִמְקוֹם מֶלֶךְ</p>
</blockquote>

<blockquote>
<p>לֹא יָדַעְתָּ הַדֶּרֶךְ אֲשֶׁר בָּהּ תֵּלֶךְ</p>
</blockquote>

<blockquote>
<p>וּבַעשׂוֹתְךָ צָמִיד וְתָמִיד עַל מִשְׁקַל עוֹלָמִית</p>
</blockquote>

<blockquote>
<p>לֹא מָצָאתִי לְךָ רֵעַ וְעָמִית</p>
</blockquote>

<blockquote>
<p>אַחַת דָּתְךָ לְהָמִית</p>
</blockquote>

<blockquote>
<p>והוּא מַה שֶּׁיּוֹרֶה עַל תִּגְבֹּרֶת הנֶּפֶשׁ הַבֶּהָמִית</p>
</blockquote>

<blockquote>
<p>וּבְאָמְרְךָ וּמַה לַּתֶּבֶן אֶת הַבָּר</p>
</blockquote>

<blockquote>
<p>וְשַׂמְתָּ הַשּׁוּרֶק בִּמְקוֹם מֶלֶךְ אֵי זֶה דֶרֶךְ עָבָר</p>
</blockquote>

<blockquote>
<p>רוּחַ הַשִּׁירִים אִתְּךָ לוֹא לִזרוֹת וְלוֹא לְהָבֵר</p>
</blockquote>

<blockquote>
<p>וּבְאָמְרְךָ שׁוֹד שׁוֹטֵף בִּמְקוֹם שׁוֹט</p>
</blockquote>

<blockquote>
<p>יוֹרֶה עַל הֱיוֹתְךָ בְּיַם הַפָּסוּק בְּאֵין מָשׁוֹט</p>
</blockquote>

<blockquote>
<p>וּבְאָמְרְךָ לֹא תְבַזֶּה בִּמְקוֹם יְבַזֶה</p>
</blockquote>

<blockquote>
<p>עֱנוּת הַשִּׁיר תִּבְזֶה</p>
</blockquote>

<blockquote>
<p>לֹא יָדַעְתִּי מַה זֶּה וְעַל מַה זֶּה</p>
</blockquote>

<blockquote>
<p>וּבְאָמְרְךָ חֲכַם בִּינָה שָׁבָה בִינָתְךָ לְחָכְמָה</p>
</blockquote>

<blockquote>
<p>אוֹי לָהּ לְאוֹתָהּ כְּלִמָּה</p>
</blockquote>

<blockquote>
<p>וּבְאָמְרְךָ תַּלְמִידְךָ אֲנִי וּמֵימֶיךָ אֲנִי שׁוֹתֶה</p>
</blockquote>

<blockquote>
<p>לֹא כֵן אָחִי כִּי גֶחָלִים עַל הָרֹאשׁ אַתָּה חוֹתֶה</p>
</blockquote>

<blockquote>
<p>פֶּן יֹאמְרוּ הָרַב כַּתַּלְמִיד</p>
</blockquote>

<blockquote>
<p>וְהַכְּלִי כַּצָּמִיד</p>
</blockquote>

<blockquote>
<p>הַכֹּל הוֹלֵךְ אַחַר הַמַּעֲמִיד</p>
</blockquote>

<blockquote>
<p>וּבְאָמְרְךָ הֶעָלֶה נִדָּף תַּעֲרֹץ וְאֶת קַשׁ יָבֵשׁ תִּרְדֹּף</p>
</blockquote>

<blockquote>
<p>לֹא כֵן אַתָּה בְעֵינֶיךָ כִּי בְצַד וּבְכָתֵף תֶּהְדֹּף</p>
</blockquote>

<blockquote>
<p>וְעַל הוֹדָאָתְךָ בִגְדֻלָתִי תִּשְׁמַע חֲלוֹם לִפְתֹּר</p>
</blockquote>

<blockquote>
<p>בָּנִיתָ אִי אַתָּה יָכוֹל לִסְתֹּר</p>
</blockquote>

<blockquote>
<p>וְהִשְׁתּוֹקֶקְךָ לְהִתְאַבֵּק בַּעֲפַר רַגְלָי</p>
</blockquote>

<blockquote>
<p>נוֹדָע כִּי זֶה לִשְׁלֵמוּת פְּעָלָי</p>
</blockquote>

<blockquote>
<p>וְלִשְמֹעַ נֹעַם מְשָׁלָי</p>
</blockquote>

<blockquote>
<p>וּמִי לִמֶּדְךָ לוֹמַר מִן זֶבֶד זַבְדוּת</p>
</blockquote>

<blockquote>
<p>וּמִן עַנְפֵי וְהֵם זְכָרִים פְּרוּדוֹת</p>
</blockquote>

<blockquote>
<p>וְאֵיךְ תֹּאמַר הֲרֵינִי כְבֶן עַזַּאי בְּשׁוּקֵי טְבֶרְיָה</p>
</blockquote>

<blockquote>
<p>וּבְאָמְרְךָ גְוִיֵּנוּ מִן גְּוִיָּה</p>
</blockquote>

<blockquote>
<p>הִכִּיתָ הַשִּׁיר בִּצְדִיָּה</p>
</blockquote>

<blockquote>
<p>פֶּצַע וְחַבּוּרָה וּמַכָּה טְרִיָּה</p>
</blockquote>

<blockquote>
<p>וְלֹא הָיִיתָ מִבְּנֵי עֲלִיָּה</p>
</blockquote>

<blockquote>
<p>וּבְאָמְרְךָ אִם תּוּכַל הֲשִׁיבֵנִי עָרְכָה לְפָנַי הִתְיַצָּבָה</p>
</blockquote>

<blockquote>
<p>הִנֵּה קָמָה אֲלֻמָּתִי וגַם נִצָּבָה</p>
</blockquote>

<blockquote>
<p>וּבְאָמְרְךָ שֶׁיִּהְיֶה לִי סִבָּה</p>
</blockquote>

<blockquote>
<p>אֵיךְ לֹא אָמַרְתָּ שֶׁתִּהְיֶה בִּלְשׁוֹן נְקֵבָה</p>
</blockquote>

<blockquote>
<p>וּבְאָמְרְךָ וְיִתְאַמֵּת כַּוָּנָתִי אֱמָר-נָא הָאֱמֶת</p>
</blockquote>

<blockquote>
<p>מַדּוּעַ לֹא אָמַרְתָּ וְתִתְאַמֵּת</p>
</blockquote>

<blockquote>
<p>וְעַתָּה אַחֲרֵי אֲשֶׁר מַעֲלָתְךָ בְעֵינֶיךָ גָדְלָה</p>
</blockquote>

<blockquote>
<p>וַתִּתֵּן אֶת נַפְשְׁךָ בְּכָל עַמֵּי הָאָרֶץ לְשֵׁם וְלִתְהִלָּה</p>
</blockquote>

<blockquote>
<p>מֶה חָטָא לְךָ הַדִּקְדּוּק וְהַפְּעֻלָה</p>
</blockquote>

<blockquote>
<p>כִּי הֵבֵאתָ עֲלֵיהֶם וְעַל מַמְלַכְתָּם חטָאָה גְדֹלָה</p>
</blockquote>

<blockquote>
<p>לְתִתָּם לְדֵרָאוֹן לְכָל בָּשָׂר</p>
</blockquote>

<blockquote>
<p>וְלֹא נָהַגְתָּ בָהֶם דֶּרֶךְ מוּסָר</p>
</blockquote>

<blockquote>
<p>וְאֵיך לֹא לָמַדְתָּ מִמְּלִיצוֹתַי</p>
</blockquote>

<blockquote>
<p>וּמִשִּׁיר עֲלִיצוֹתַי</p>
</blockquote>

<blockquote>
<p>שֶׁכֻּלָּם מַתְאִימוֹת וְשַׁכְּלָּה אֵין בָּהֶם</p>
</blockquote>

<blockquote>
<p>אֶחָד בְּאֶחָד יִגָּשׁוּ וְרוּחַ לִי יָבֹא בֵינֵיהֶם</p>
</blockquote>

<blockquote>
<p>בְּכָל הָאָרֶץ יָצָא קַוָּם וּבִקְצֵה תֵבֵל מִלֵּיהֶם</p>
</blockquote>

<blockquote>
<p>מִשֵּׂתָם יָגוּרוּ אֵלִים</p>
</blockquote>

<blockquote>
<p>וְשָׁם רָאִינוּ אֶת הַנְּפִילִים</p>
</blockquote>

<blockquote>
<p>צֶדֶק לָבְשׁוּ וַיִּלְבָּשֵׁם</p>
</blockquote>

<blockquote>
<p>הֵמָּה הַגִּבּוֹרִים אֲשֶׁר מֵעוֹלָם אַנְשֵׁי הַשֵּׁם</p>
</blockquote>

<blockquote>
<p>וַאֲשֶׁר כָּתַבְתָּ כִּי אֲנִי אֲרִי הַנּוֹהֵם מִתּוֹךְ קֻפָּה שֶׁל בָּשָׂר</p>
</blockquote>

<blockquote>
<p>יֵדַע אֲדֹנִי וִיבֻשָּׂר</p>
</blockquote>

<blockquote>
<p>כִּי צַדִּיק אֹכֵל לְשֹׂבַע נַפְשׁוֹ וּבֶטֶן רְשָׁעִים תֶּחְסָר</p>
</blockquote>

<blockquote>
<p>וְלָכֵן הַשָּׂר וְהַטַּפְסָר</p>
</blockquote>

<blockquote>
<p>שְׁמַע עֵצָה וְקַבֵּל מוּסָר</p>
</blockquote>

<blockquote>
<p>וְשָׁמְרָה לְפִיךָ מַחְסוֹם</p>
</blockquote>

<blockquote>
<p>כִּי לַיְלָה לךָ מֵחָזוֹן וְחָשְׁכָה לְךָ מִקְּסֹם</p>
</blockquote>

<blockquote>
<p>מֵעִנְיַן אבַק לְשׁוֹן הָרָע</p>
</blockquote>

<blockquote>
<p>הֲלֹא יָדַעְתָּ כִי מִדַּרְכֵי הָאֱמֶת לֵאמֹר עַל הַטּוֹב טוֹב ועַל הָרַע רָע</p>
</blockquote>

<blockquote>
<p>וְאֵיךְ אֲדֹנִי לֹא יִשָּׁמֵר</p>
</blockquote>

<blockquote>
<p>לְדַבֵּר תּוֹעָה פֶּן תֵּאָמֵר</p>
</blockquote>

<blockquote>
<p>אוֹ לְהַתְחִיל פֶּן יִגָּמֵר</p>
</blockquote>

<blockquote>
<p>וְהַמֵּבִיא עַצְמוֹ לִידֵי חֲשָׁד לֹא יַאֲשִׁים</p>
</blockquote>

<blockquote>
<p>כִּי אִם עַצְמוֹ אִם יַחְשְׁדוּהוּ הָאֲנָשִׁים</p>
</blockquote>

<blockquote>
<p>חֵי נַפְשְׁךָ הַשָּׂר כִּי הָאוֹמְרִים אֵלָי פְּלוֹנִי רֹבֵץ בֵּין הַמִּשְׁפְּתָיִם</p>
</blockquote>

<blockquote>
<p>וְלֹא שָׁמַר לְפִיו מַחְסוֹם וּבְרִיחַ וּדְלָתָיִם</p>
</blockquote>

<blockquote>
<p>אָמַרְתִּי אַךְ דְבַר שְׂפָתָיִם</p>
</blockquote>

<blockquote>
<p>וְהִנֵּה בָאתִי וַתִּרְאֵינָה עֵינָי</p>
</blockquote>

<blockquote>
<p>כֵּפֶל מֵאֲשֶׁר שָׁמְעוּ אָזְנָי</p>
</blockquote>

<blockquote>
<p>הִרְאִיתַנִי חֲרוּזוֹתֶיךָ הַחֲמֻדוֹת</p>
</blockquote>

<blockquote>
<p>חֲשַׁבְתָּם שִׁירֵי יְדִידוֹת</p>
</blockquote>

<blockquote>
<p>וּפְנֵיהֶם וְכַנְפֵיהֶם פְּרֻדוֹת</p>
</blockquote>

<blockquote>
<p>כָּל רוֹאֵיהֶם עֲלֵיהֶם מָשָל יִשְׂאוּ וּמְלִיצוֹת וְחִידוֹת</p>
</blockquote>

<blockquote>
<p>וְאִם הֵם בְּעֵינֶיךָ בְּפַז הַחֵן מְסֻלָּאוֹת</p>
</blockquote>

<blockquote>
<p>וּבְתַרְשִׁישׁ הַיֳפִי מְמֻלָּאוֹת</p>
</blockquote>

<blockquote>
<p>בְּעֵינֵינוּ בָלוֹת וּמְטֻלָּאוֹת</p>
</blockquote>

<blockquote>
<p>וְלוּלֵי כְבוֹד הַמִּכְתָּב נְתַנּוּם לְמַחֲרָאוֹת</p>
</blockquote>

<blockquote>
<p>עוֹד שָׁמַעְתִּי עָלֶיךָ לֵאמֹר</p>
</blockquote>

<blockquote>
<p>יוֹאָב בָּקִי בְּכָל שִׁיר מִזְמוֹר</p>
</blockquote>

<blockquote>
<p>וְקַל בַּחָכְמוֹת כְּחָמוּר</p>
</blockquote>

<blockquote>
<p>וַתֹּאמֶר כִּי אֵין כָּמוֹךָ בָקִי בְּטֶבַע המְצִיאוּת</p>
</blockquote>

<blockquote>
<p>וּבְהַנְהָגַת הַבְּרִיאוּת</p>
</blockquote>

<blockquote>
<p>וְתֵדַע מְעֻוְּתֵי הַזְּמָן לִתְקֹן וּמַחְבְּרוֹתָיו לִקְרֹעַ</p>
</blockquote>

<blockquote>
<p>וּבְאוֹיְבִים פְּרָעוֹת לִפְרֹעַ</p>
</blockquote>

<blockquote>
<p>וְזֶרַע צְדָקָה בָאָרֶץ לִזְרֹע</p>
</blockquote>

<blockquote>
<p>ו<a name="A"></a><a href="#">לראש הדף</a>ְאִם יִפְּלוּ הַשְּׁחָקִים תַּחֲזִיקֵם בַּזְּרֹעַ</p>
</blockquote>

<blockquote>
<p>לֹא רָאִיתִי כָהֵנָּה בְּכָל אֶרֶץ מִצְרַיִם לָרֹעַ</p>
</blockquote>

<blockquote>
<p>עוֹד שָׁמַעְתִּי עָלֶיךָ דְּבָרִים שׁוֹנִים</p>
</blockquote>

<blockquote>
<p>תֹּאמַר כִּי נִגְלוּ לְךָ תַעֲלֻמוֹת הַזְּמַנִּים</p>
</blockquote>

<blockquote>
<p>וְתֹאמַר אֲנִי עָלִיתִי מְרוֹם הַחָכְמוֹת בְּרֹב רִכְבִּי</p>
</blockquote>

<blockquote>
<p>לְהִקָּרֵא בְּפִי עוֹלְלִים וְיוֹנְקִים רִבִּי</p>
</blockquote>

<blockquote>
<p>וְאַחְרִיב בּכַף פְּעָמַי</p>
</blockquote>

<blockquote>
<p>כָּל הַשְּׁטָרוֹת אֲשֶׁר רָאִיתִי בְיָמַי</p>
</blockquote>

<blockquote>
<p>וּבְעֵינֵי הַזְּמָן יָקַרְתִּי</p>
</blockquote>

<blockquote>
<p>הִנֵּה רַבִּים יִסַּרְתִּי</p>
</blockquote>

<blockquote>
<p>אֵת אֲשֶׁר אָסְרוּ הִתַּרְתִּי</p>
</blockquote>

<blockquote>
<p>וַאֲשֶׁר הִתִּירוּ אָסַרְתִּי</p>
</blockquote>

<blockquote>
<p>וָאַשְׁחִית לְקָמַי שֹׁרֶשׁ וְעָנָף</p>
</blockquote>

<blockquote>
<p>וְלֹא הָיָה נֹדֵד כָּנָף</p>
</blockquote>

<blockquote>
<p>וְעַתָּה הִכִּיתָ אֶת הַיְלָדים אֲשֶׁר כְּגִילְךָ וּנְשָׂאֲךָ לִבֶּךָ</p>
</blockquote>

<blockquote>
<p>וְאֵיךְ לְמוּל שִׁירֵי הַמַּעֲלָה תְנוֹפֵף צוּר חַרְבֶּךָ</p>
</blockquote>

<blockquote>
<p>וְתִמְשֹׁךְ בְּקֶשֶׁת הַגַּאֲוָה לְתֻמֶּךָ</p>
</blockquote>

<blockquote>
<p>וְאַחֲרֶיךָ הַשְּׁגָגוֹת בַּעֲמָמֶיךָ</p>
</blockquote>

<blockquote>
<p>פַּעַם חֶרְמֵשׁ הַגַּאֲוָה תָנִיף</p>
</blockquote>

<blockquote>
<p>וּפַעַם הַחֲנֵף תַּחֲנִיף</p>
</blockquote>

<blockquote>
<p>פַּעַם רַכָּה וּפַעַם קָשָׁה</p>
</blockquote>

<blockquote>
<p>קוֹל עֲנוֹת גְּבוּרָה וְקוֹל עֲנוֹת חֲלוּשָׁה</p>
</blockquote>

<blockquote>
<p>וְעַתָּה הִנְנִי שָׁלוּחַ אֵלֶיךָ קָשָׁה</p>
</blockquote>

<blockquote>
<p>אִם נָשָׂאתָ וְנָתַתָּ בַהֲוָיֵי דְאַבַּיֵי וְרָבָא</p>
</blockquote>

<blockquote>
<p>וּבְאִסּוּר בָּשָׂר בֶּחָלָב וּבְכָל הַיָּד הַמַּרְבָּה</p>
</blockquote>

<blockquote>
<p>מִי נָתַן לְךָ יָד לַעֲלוֹת אֶל הַמֶּרְכָּבָה</p>
</blockquote>

<blockquote>
<p>וּגְאוֹן גַּלֶּיךָ עַד פֹּה לְהָשִׁית</p>
</blockquote>

<blockquote>
<p>וּלְדַבֵּר בְּמַעֲשֵׂה בְרֵאשִׁית</p>
</blockquote>

<blockquote>
<p>וַאֲשֶׁר תִּתְפָּאֵר כִּי לְךָ בְּכָל חָכְמָה עֶשֶׂר יָדוֹת</p>
</blockquote>

<blockquote>
<p>הֲלָמַדְתָּ אוֹתָם בְּמַסֶּכֶת מִדּוֹת</p>
</blockquote>

<blockquote>
<p>הֲיָדַעְתָּ מִמַּשְׁקִין וְתַעֲנִיּוֹת</p>
</blockquote>

<blockquote>
<p>הַלִּמּוּדִיּוֹת הַטִּבְעִיּוֹת וְהָאֱלֹהִיּוֹת</p>
</blockquote>

<blockquote>
<p>וְאֵי זֶה רוּחַ אוֹתְךָ יְעוֹרֵר</p>
</blockquote>

<blockquote>
<p>כִּי תִשְׂתָּרֵר עָלֵינוּ גַּם הִשְׂתָּרֵר</p>
</blockquote>

<blockquote>
<p>הֲנִגְלוּ לְךָ סוֹד אַרְבַּע נְהָרוֹת</p>
</blockquote>

<blockquote>
<p>וְהָאוֹר שֶׁנִּבְרָא בְיוֹם רִאשׁוֹן וּתְלִיַּת הַמְּאֹרוֹת</p>
</blockquote>

<blockquote>
<p>הֲיָדַעְתָּ אֶרֶץ לָעֹמֶק וְשָׁמַיִם לָרוּם</p>
</blockquote>

<blockquote>
<p>וְסוֹד הַנָּחָשׁ הֶעָרוּם</p>
</blockquote>

<blockquote>
<p>וְיָדַעְתִּי כִּי לָמַדְתָּ מַסֶּכֶת יְבָמוֹת וּבֵיצָה</p>
</blockquote>

<blockquote>
<p>הֲיָדַעְתָּ סוֹד הַיִּבּוּם וְהַחֲלִיצָה</p>
</blockquote>

<blockquote>
<p>הֲשָׁמָעְתָּ לְעוֹלָם מִשְּׁמִי</p>
</blockquote>

<blockquote>
<p>סוֹד יֻלַּד בֵּן לְנָעֳמִי</p>
</blockquote>

<blockquote>
<p>הֲרָאִיתָ בְסִפְרֵי חָכְמוֹתַי חָרוּת</p>
</blockquote>

<blockquote>
<p>סוֹד אֱלִימֶלֶךְ וְנָעֳמִי וְעָרְפָּה וְרוּת</p>
</blockquote>

<blockquote>
<p>הֲיָדַעְתָּ מַרְאוֹת הַקֶּשֶׁת אֶל מִי יִרְמֹזוּ</p>
</blockquote>

<blockquote>
<p>וְהַסְּתָרִים אֲשֶׁר בְּתוֹכָם יִגְנֹזוּ</p>
</blockquote>

<blockquote>
<p>הֲנִגְלָה לְךָ סוֹד מַיִם הָעֶלְיוֹנִים וּמָה הֵם</p>
</blockquote>

<blockquote>
<p>וְהַנְּפִילִים אֲשֶׁר הָיוּ בָאָרֶץ בַּיָּמִים הָהֵם</p>
</blockquote>

<blockquote>
<p>הֲיָדַעְתָּ הַכְּרוּבִים וְלַהַט הַחֶרֶב הַמִּתְהַפֶּכֶת וְסוֹדָם</p>
</blockquote>

<blockquote>
<p>וּבְנֵי הָאֱלֹהִים אֲשֶׁר יָבֹאוּ אֶל בְּנוֹת הָאָדָם</p>
</blockquote>

<blockquote>
<p>הֲיָדַעְתָּ סוֹד תֵּבַת נֹחַ וְחָכְמָתָהּ</p>
</blockquote>

<blockquote>
<p>וְלָמָּה שְׁלֹשִׁים אַמָּה קוֹמָתָהּ</p>
</blockquote>

<blockquote>
<p>וּמָה הַסּוֹד אֲשֶׁר טָמְנָה בְקִרְבָּהּ</p>
</blockquote>

<blockquote>
<p>בִּהְיוֹת חֲמִשִּׁים אַמָּה רָחְבָּהּ</p>
</blockquote>

<blockquote>
<p>וּמֶה הָיָה הַצֹּרֶךְ</p>
</blockquote>

<blockquote>
<p>לִהְיוֹת שְׁלֹשׁ מֵאוֹת אַמָּה אֹרֶךְ</p>
</blockquote>

<blockquote>
<p>הֲיָדַעְתָּ עוֹד הַיּוֹם</p>
</blockquote>

<blockquote>
<p>מַדּוּעַ גָּבְרוּ הַמַּיִם חֲמִשִּׁים וּמְאַת יוֹם</p>
</blockquote>

<blockquote>
<p>הֲיָדַעְתָּ סוֹד הַקְּטֹרֶת</p>
</blockquote>

<blockquote>
<p>וְחָכְמַת הַכְּרֻבִים וְהַכַּפֹּרֶת</p>
</blockquote>

<blockquote>
<p>וְאִם אַתָּה מֵרִיחַ מֵי הַתְּבוּנָה תַּפְרִיחַ</p>
</blockquote>

<blockquote>
<p>וְהָעֲמָקִים מִכָּל צַד תַּבְרִיחַ</p>
</blockquote>

<blockquote>
<p>וּבְאוֹר הַשֵּׂכֵל תַּזְרִיחַ</p>
</blockquote>

<blockquote>
<p>וּמֵרָחוֹק מִלְחֶמֶת הַתּוֹרָה תָרִיחַ</p>
</blockquote>

<blockquote>
<p>וְתָרִיעַ אַף תַּצְרִיחַ</p>
</blockquote>

<blockquote>
<p>הֲיָדַעְתָּ סוֹד הַבְּרִיחַ</p>
</blockquote>

<blockquote>
<p>מִן הַקָּצֶה אֶל הַקָּצֶה מַבְרִיחַ</p>
</blockquote>

<blockquote>
<p>הֲיָדַעְתָּ סוֹד עֶשֶׂר הַיְרִיעוֹת</p>
</blockquote>

<blockquote>
<p>וִהְיוֹת בָּאָרוֹן אַרְבַּע טַבָּעוֹת</p>
</blockquote>

<blockquote>
<p>וְאִם אַתָּה בַחָכְמוֹת מְרַגֵּל חֶרֶשׁ</p>
</blockquote>

<blockquote>
<p>הַגֵּד לָמָּה הָיוּ שְׁתֵּי יָדוֹת לַקֶּרֶשׁ</p>
</blockquote>

<blockquote>
<p>וּמָה הַסּוֹד לִהְיוֹת</p>
</blockquote>

<blockquote>
<p>הַכְּרֻבִים כְּמַעַר אִישׁ לוֹיוֹת</p>
</blockquote>

<blockquote>
<p>הֲיָדַעְתָּ מֹשֶׁה הֶעָנָיו</p>
</blockquote>

<blockquote>
<p>לָמָּה קָרַן אוֹר פָּנָיו</p>
</blockquote>

<blockquote>
<p>הֲלֹא תַגִּיד לָנוּ הֲלֹא תְחַוֶּה</p>
</blockquote>

<blockquote>
<p>לָמָּה יִתֵּן עַל פָּנָיו מַסְוֶה</p>
</blockquote>

<blockquote>
<p>אַל בְּנִי לֹא טוֹבָה הַשְּׁמוּעָה יֹאמְרוּ בַחוּצוֹת וּבַשְּׁוָקִים</p>
</blockquote>

<blockquote>
<p>כִּי הֲרִיסוֹת הַטִּבְעִיּוֹת תָּקִים</p>
</blockquote>

<blockquote>
<p>וּבְמַעֲבֵה שִׂכְלְךָ יְצוּקִים</p>
</blockquote>

<blockquote>
<p>הָעֵדוּת וְהַחֻקִּים</p>
</blockquote>

<blockquote>
<p>וְאֵין כָּמוֹךָ בְכָל הָאָרֶץ טִבְעִי</p>
</blockquote>

<blockquote>
<p>וּבְיַרְדֵּן הַתְּעוּדוֹת רֻחַצְתָּ לְמִשְׁעִי</p>
</blockquote>

<blockquote>
<p>וַאֲנִי לֹא כְטִבְעֲךָ טִבְעִי</p>
</blockquote>

<blockquote>
<p>וְאַף עַל פִּי שֶׁיָּצָא בְכָל הָאָרֶץ טִבְעִי</p>
</blockquote>

<blockquote>
<p>לֹא הִתְפָּאַרְתִּי בְּמַה שֶׁאֵין בִּי</p>
</blockquote>

<blockquote>
<p>וְלֹא הֲנִיפוֹתִי עַל אָדָם חַרְבִּי</p>
</blockquote>

<blockquote>
<p>לֹא יָדַעְתִּי פִרְקֵי הַמּוֹרֶה עַל פֶּה</p>
</blockquote>

<blockquote>
<p>וְכַאֲשֶׁר יַחְקְרוּנִי בְעַד סוֹדָם אֶעֱמֹד עֻלְפֶּה</p>
</blockquote>

<blockquote>
<p>אָכֵן אֵדַע הַדָּבָר עַל שָׁרְשׁוֹ</p>
</blockquote>

<blockquote>
<p>וְלֹא בִקַּשְׁתִּי מִן הַפֶּרֶק כִּי אִם פֵּרוּשׁוֹ</p>
</blockquote>

<blockquote>
<p>וְשָׂרַפְתִּי מִחוּץ לַמַּחֲנֶה עֹרוֹ וּפִרְשׁוֹ</p>
</blockquote>

<blockquote>
<p>אֱמָר-נָא הַשָּׂר מַה בֶּצַע בַּאֲשֶׁר יֹאמְרוּ הַשְּׂפָתָיִם</p>
</blockquote>

<blockquote>
<p>וְהַלְּבָבוֹת תִּשְׁכַּבְנָה בֵין שְׁפַתָּיִם</p>
</blockquote>

<blockquote>
<p>וּמַה בֶּצַע בַּאֲשֶׁר תִּרְאֶינָה הָרֹאוֹת בָּאֲרֻבּוֹת</p>
</blockquote>

<blockquote>
<p>וְחָשְׁכוּ עֵינֵי הַלְּבָבוֹת</p>
</blockquote>

<blockquote>
<p>לֹא כֵן אָחִי הַגָּבֹהַּ הַגְבֵּהַּ וְהַשָּׁפָלָה הַשְׁפֵּל</p>
</blockquote>

<blockquote>
<p>הַלֵּב עִקָּר וְהַפֶּה טָפֵל</p>
</blockquote>

<blockquote>
<p>וְאִם אַבְרָהָם מַה צֹּרֶךְ לְאַמְרָפֶל</p>
</blockquote>

<blockquote>
<p>וּבְאוֹר שִׁבְעָתַיִם מַה בֶּצַע בָּעֲרָפֶל</p>
</blockquote>

<blockquote>
<p>וְעַתָּה הֲיַעֲמֹד לִבְּךָ אִם תֶּחֱזַקְנָה יָדֶיךָ</p>
</blockquote>

<blockquote>
<p>אִם יֹאמְרוּ לְךָ רִבִּי פָּרֵשׁ סוֹדֶךָ</p>
</blockquote>

<blockquote>
<p>מַה לְךָ לְהִתְפָּאֵר וּלְהִתְהַדֵּר בְּמַקְהֵלוֹת</p>
</blockquote>

<blockquote>
<p>כַּלַּךְ מִדַּבְּרוֹתֶיךָ אֵצֶל נְגָעִים וְאָהֳלוֹת</p>
</blockquote>

<blockquote>
<p>וְשָׁם אִם תִּרְצֶה לָחוּד חוּד</p>
</blockquote>

<blockquote>
<p>וְאַל תַּשְׁמַע קוֹלְךָ עִמָּנוּ עוֹד עַל דְּבַר יִחוּד</p>
</blockquote>

<blockquote>
<p>הַנַּח הַמּוֹרֶה לַמּוֹרֶה וְהַמַּדָּע</p>
</blockquote>

<blockquote>
<p>לְיוֹדְעֵי דַּעַת וּמְבִינֵי מַדָּע</p>
</blockquote>

<blockquote>
<p>וְהַשֵּׂכֶל לְכַלְכֹּל וְדַרְדַּע</p>
</blockquote>

<blockquote>
<p>וְהַמָּן לְאָסָף וּלְהֵימָן</p>
</blockquote>

<blockquote>
<p>וּבִמְקוֹם מָרְדְּכַי מַה צֹּרֶךְ לְהָמָן</p>
</blockquote>

<blockquote>
<p>הַנַּח הַסְּתָרִים לִמְבִינֵיהֶם</p>
</blockquote>

<blockquote>
<p>וְהַכְּתָרִים לְבַעֲלֵיהֶם</p>
</blockquote>

<blockquote>
<p>וְהַסּוֹדוֹת לִבְנֵי עֲלִיָּה</p>
</blockquote>

<blockquote>
<p>וְהָעֲטָרוֹת תִּהְיֶינָה לְחֵלֶם וּלְטוֹבִיָּה</p>
</blockquote>

<blockquote>
<p>וְהֶעָלִים וְהַקְּלִפּוֹת לַאֲשֶׁר אֵין מֹחַ בְּקָדְקֳדָם</p>
</blockquote>

<blockquote>
<p>שֹׁכְנֵי בָתֵּי חֹמֶר אֲשֶׁר בֶּעָפָר יְסוֹדָם</p>
</blockquote>

<blockquote>
<p>כָּעוֹף יִתְעוֹפֵף כְּבוֹדָם</p>
</blockquote>

<blockquote>
<p>אַל תָּבֹא נַפְשִׁי בְסֹדָם</p>
</blockquote>

<blockquote>
<p>וְעַתָּה לָמָּה פָנֶיךָ תַּסְתִּיר</p>
</blockquote>

<blockquote>
<p>וְצַדִּיק תָּמִים תַּכְתִּיר</p>
</blockquote>

<blockquote>
<p>וּבִבְלִי דַעַת מִלִּין תַּעְתִּיר</p>
</blockquote>

<blockquote>
<p>וְחִצֶּיךָ שְׁנוּנִים תִּיר</p>
</blockquote>

<blockquote>
<p>נִים וְלָא נִים תִּיר וְלָא תִיר</p>
</blockquote>

<blockquote>
<p>וְאֵיךְ לֹא תִירָא אַתָּה הַיָּשֵׁן הַשֹּׁכֵב בְּאַמְבַּטִּי</p>
</blockquote>

<blockquote>
<p>מֵחִצֵּי מְשָלַי וּמִן הַחֶרֶב אֲשֶׁר בְּפִי עֵטִי</p>
</blockquote>

<blockquote>
<p>אֲשֶׁר אוֹרֶה אֶל הַשַּׂעֲרָה וְלֹא אַחֲטִיא</p>
</blockquote>

<blockquote>
<p>וְלֹא יָרֵאתָ פֶּן יִפְגְּעוּ בְךָ אֲנָשִׁים מוֹרִים בַּקָּשֶׁת</p>
</blockquote>

<blockquote>
<p>מִשֵּׂתָם יָגוּרוּ אֵלִים וְחִיל אָחַז יֹשְׁבֵי פְּלָשֶׁת</p>
</blockquote>

<blockquote>
<p>וְהָיוּ לְדָם בַּיַּבָּשֶׁת</p>
</blockquote>

<blockquote>
<p>וְלוּ רָאִיתָ חֲמוּדוֹתַי</p>
</blockquote>

<blockquote>
<p>אַפִּרְיוֹנֵי שִׂכְלִי וּרפִידוֹתַי</p>
</blockquote>

<blockquote>
<p>וּמֹר וַאֲהָלוֹת קְצִיעוֹת כָּל בִּגְדוֹתַי</p>
</blockquote>

<blockquote>
<p>וְשֶׁמֶן הָעֲנָוָה עַל הָרֹאשׁ שֶׁיֹּרֵד עַל פִּי מִדּוֹתַי</p>
</blockquote>

<blockquote>
<p>לֹא תַאֲמִין כִּי יְסֻפָּר</p>
</blockquote>

<blockquote>
<p>לָהֵן מַלְכָּא מִלְכִּי עֲלָךְ יִשְׁפָּר</p>
</blockquote>

<blockquote>
<p>וְתִיטַב לְךָ מִשּׁוֹר פָּר</p>
</blockquote>

<blockquote>
<p>חֲדַל לְךָ מֵהְתִפָּאֵר בְּמַה שֶּׁאֵין בְּךָ מִדִּבְרֵי חָכְמָה</p>
</blockquote>

<blockquote>
<p>וּבַמָּקוֹם שֶׁיֵּשׁ אֲנָשִׁים הִשְׁתַּדֵּל לִהְיוֹת בְּהֵמָה</p>
</blockquote>

<blockquote>
<p>אַךְ לִקְטַנֵּי אֲמָנָה</p>
</blockquote>

<blockquote>
<p>וְלַנָּשִׁים הַנּוֹשְׂאוֹת וְנוֹתְנוֹת וּמוֹזְרוֹת בַּלְּבָנָה</p>
</blockquote>

<blockquote>
<p>זֶה יִתָּכֵן</p>
</blockquote>

<blockquote>
<p>תְּפַתֶּה וְגַם תּוּכָל צֵא וַעֲשֵׂה כֵן</p>
</blockquote>

<blockquote>
<p>וְהִנְנִי נִשְׁבָּע בְּחֵי הַשִּיר וּבִגְאוֹנוֹ</p>
</blockquote>

<blockquote>
<p>אֲשֶׁר נָטַע בְּלִבִּי אָהֳלֵי אַפַּדְנוֹ</p>
</blockquote>

<blockquote>
<p>וְנָתַן בִּימִינִי דִגְלוֹ וּבִשְׂמֹאלִי מָגִנּוֹ</p>
</blockquote>

<blockquote>
<p>וּמְשָׁחַנִי מֵחֲבֵרַי שֶׁמֶן שְׂשׂוֹנוֹ</p>
</blockquote>

<blockquote>
<p>כִּי אִם מֵהיּוֹם הַזֶּה וָמַעְלָה תִּתְפָּאֵר</p>
</blockquote>

<blockquote>
<p>לְדַבֵּר בְּחִידוֹת וְסוֹדוֹת לְבָאֵר</p>
</blockquote>

<blockquote>
<p>לֹא תִשְׁתֶּה מֵי בְאֵר</p>
</blockquote>

<blockquote>
<p>וְאִם לְעוֹלָם תִּתְהַלֵּל</p>
</blockquote>

<blockquote>
<p>לִשְׁאֹל אִסּוּר מוֹסִיף וְאִסּוּר כּוֹלֵל</p>
</blockquote>

<blockquote>
<p>וְאִם לֹא תַנִּיחַ לְחֵלֶם וּלְטוֹבִיָּה הָעֲטָרוֹת</p>
</blockquote>

<blockquote>
<p>וְאִם יַשִּׂיאֲךָ זְדוֹן לִבְּךָ לִפְסֹל לְעוֹלָם שְׁטָרוֹת</p>
</blockquote>

<blockquote>
<p>וְאִם לֹא תֵלֵךְ שְׁחוֹחַ לִפְנֵי גְדוֹלֵי הַמַּעֲלָה</p>
</blockquote>

<blockquote>
<p>וְאִם תְּפָרֵשׁ עוֹד סוֹדוֹת הַתָּהֳלָה</p>
</blockquote>

<blockquote>
<p>וְאִם תְּבַזֶּה עוֹד הַשִּׁירִים אֲשֶׁר אָהָבְתִּי</p>
</blockquote>

<blockquote>
<p>אֶמְחֶה אוֹתְךָ מִסֵּפֶר הַחַבְרוּתָה אֲשֶׁר כָּתָבְתִּי</p>
</blockquote>

<blockquote>
<p>וְתַחַת אֲשֶׁר הִרְאִיתַנִי פְעָלֶיךָ</p>
</blockquote>

<blockquote>
<p>וְחִבּוּרְךָ עַל הַקָּמִים וְהַטּוֹעֲנִים עָלֶיךָ</p>
</blockquote>

<blockquote>
<p>קְצֹר פְּרִי הֲתֻלֶיךָ</p>
</blockquote>

<blockquote>
<p>וּרְאֵה נֹעַם פְּעָלָי</p>
</blockquote>

<blockquote>
<p>וְחֶמְדַּת מְשָׁלָי</p>
</blockquote>

<blockquote>
<p>אֲשֶׁר חִבַּרְתִּי לַמִּתְוַכְּחִים וְהַטּוֹעֲנִים עָלָי:
<br><br />
אַתְּ בֵּין עֲצֵי יַעַר לְבָנוֹן חוֹחַ</p>
</blockquote>

<blockquote>
<p>בֵּין רֹזְנֵי אֶרֶץ וְשָׂרִים תַּעֲלוּל</p>
</blockquote>

<blockquote>
<p>בֵּין לִשְׁכוֹת קֹדֶשׁ כְּמוֹ רֶפֶת וְלוּל</p>
</blockquote>

<blockquote>
<p>בֵּין הַנְּבִיאִים נִבְּאֵי מָנוֹחַ.
<br><br />
בֵּין מַמְלְכוֹת סִיחוֹן וְעוֹג זָנוֹחַ</p>
</blockquote>

<blockquote>
<p>כָּל הָאֱנוֹשׁ עִלָּה וְאַתָּה כַעֲלוּל</p>
</blockquote>

<blockquote>
<p>בֵּין זֹחְלֵי עָפָר וְרֶמֶשׂ שַׁבְּלוּל</p>
</blockquote>

<blockquote>
<p>בֵּין הַנְּהָרִים שֹׁטְפִים שִׁלוֹחַ.
<br><br />
גַּנָּב אֲשֶׁר תִּגְנֹב חֲמֻדוֹת הַזְּמָן</p>
</blockquote>

<blockquote>
<p>מִשַּׁבְּתַי עַצְלוּת וּמִן נֹגַהּ זְנוּת</p>
</blockquote>

<blockquote>
<p>מִמַּאֲדִים חָרוֹן וְזֶרֶש מֵהֲמָן
<br><br />
מֵהַזְּבוּבִים שִׁיר וּמֵעָשׁ מִסְכְּנוּת</p>
</blockquote>

<blockquote>
<p>מִגֵּחֲזִי כָזָב וְנֶגַע נַעמָן</p>
</blockquote>

<blockquote>
<p>הַגַּאֲוָה מִן גִּיד וּמִן עֶרְוָה גְּנוּת.
<br><br />
רְאֵה אָחִי כַּמָּה כָבוֹד כִּבַּדְתִּיךָ</p>
</blockquote>

<blockquote>
<p>כַּאֲשֶׁר חָמַלתִּי עַל אַהֲבָתְךָ וַעֲנִיתִיךָ</p>
</blockquote>

<blockquote>
<p>וּמַה גָּדְלָה תְשׁוּקָתִי בְךָ</p>
</blockquote>

<blockquote>
<p>כַּאֲשֶׁר לֹא הִנַּחְתִּיךָ עַל רָהְבְּךָ</p>
</blockquote>

<blockquote>
<p>טוֹב לְךָ לִשְׁמֹעַ גַּעֲרָתִי</p>
</blockquote>

<blockquote>
<p>וְלַחֲסוֹת בְּצֵל אֶבְרָתִי</p>
</blockquote>

<blockquote>
<p>מֵאֲשֶׁר יְפָאֲרוּךָ הַכְּסִילִים</p>
</blockquote>

<blockquote>
<p>וְתִתְהַלַּל בְּפִי יוֹנְקִים וְעוֹלְלִים</p>
</blockquote>

<blockquote>
<p>וַאֲשֶׁר מָדַד בְּשָעֳלוֹ מַיִם</p>
</blockquote>

<blockquote>
<p>וְתִכֵּן בַּזֶּרֶת שָׁמַיִם</p>
</blockquote>

<blockquote>
<p>יְחַיֵּנוּ וִיחַיֶּךָ מִיֹּמָיִם</p>
</blockquote>

<blockquote>
<p>וְיָחוֹן אוֹתָנוּ וְאוֹתְךָ דֵעָה וְהַשְׂכֵּל</p>
</blockquote>

<blockquote>
<p>לְכִי שִׁירָתִי אֶל הַשָּׂר וְהָאֲמַרְכֵּל</p>
</blockquote>

<blockquote>
<p>מְקֻטֶּרֶת מֹר וּלְבוֹנָה מִכֹּל אַבְקַת רוֹכֵל</p>
</blockquote>

<blockquote>
<p>וְהָיָה כִּי יִפְגָּשְׁךָ אִישׁ וּשְׁאָלְךָ שֹׁאֵל</p>
</blockquote>

<blockquote>
<p>וְלָדַעַת שֵׁם מְחַבֶּרְךָ יוֹאֵל</p>
</blockquote>

<blockquote>
<p>וְקָרָאתָ שְׁמוֹ עִמָּנוּאֵל.
<br><br />
כּשְׁמֹעַ הַשָּׂר דִּבְרֵי אִגַּרְתִּי חִבְּקַנִי וּנְשָׁקַנִי</p>
</blockquote>

<blockquote>
<p>וַיִּפֹּל עַל פָּנָיו וַיִּצְחָק וַיֹּאמַר חֵי אָנִי</p>
</blockquote>

<blockquote>
<p>כִּי הוֹכַחְתּוֹ תוֹכֵחָה נִמְרֶצֶת</p>
</blockquote>

<blockquote>
<p>וְהוֹבַשְׁתָּ מְלִיצָתוֹ הַמְנֹאֶצֶת</p>
</blockquote>

<blockquote>
<p>וְהֲסִירוֹתָ אוֹתהּ מִגְּבִירָה תַּחַת אֲשֶׁר עָשְׂתָה לָהּ מִפְלֶצֶת</p>
</blockquote>

<blockquote>
<p>וְעַתָּה כְּתֹב אוֹתהּ אֵלַי לְזִכָּרוֹן</p>
</blockquote>

<blockquote>
<p>וְאָשִימָה אוֹתָהּ לִי לְמִשְׁמֶרֶת בְּצַד הָאָרוֹן</p>
</blockquote>

<blockquote>
<p>לִרְאוֹתָהּ לְעִתִּים מְזֻמָּנִים</p>
</blockquote>

<blockquote>
<p>לְחַדֵּשׁ נִצָּנֵי הַשְּשׂוֹנִים</p>
</blockquote>

<blockquote>
<p>וּלְהַבְרִיחַ מִכָּל צַד הַיְגוֹנִים</p>
</blockquote>

<blockquote>
<p>וָאַעַן וָאֹמַר דַּע אֲדֹנִי הַמְהֻלָּל בְּכָל פֶּה וְגָרוֹן</p>
</blockquote>

<blockquote>
<p>כִּי לוּ רָאִיתָ הַמְּלִיצָה אֲשֶׁר שָׁלַחְתִּי לְרִבִּי אַהֲרֹן</p>
</blockquote>

<blockquote>
<p>רָאִיתָ בָהּ עַל כָּל הַמְּלִיצוֹת יִתְרוֹן</p>
</blockquote>

<blockquote>
<p>וְאָז יִמָּלֵא שְׂחוֹק פִּיךָ וּלְשׁוֹנְךָ רִנָּה</p>
</blockquote>

<blockquote>
<p>הִיא עָלְתָה עַל כָּל הַמְּלִיצוֹת בֶּאֱמוּנָה</p>
</blockquote>

<blockquote>
<p>לְשַׂמֵּחַ נֶפֶשׁ נַעֲנָה</p>
</blockquote>

<blockquote>
<p>וּלְחַדֵּשׁ שְשׂוֹנָהּ</p>
</blockquote>

<blockquote>
<p>וּלְהַעֲבִיר יְגוֹנָהּ</p>
</blockquote>

<blockquote>
<p>וַיֹּאמֶר הַשָּׂר הַגֶּד-נָא לִי עִנְיָנָהּ</p>
</blockquote>

<blockquote>
<p>וָאֹמַר דַּע הַשָּׂר כִּי הָיִיתִי בְּפֵירוּשָׁ&quot;א הַמְּדִינָה</p>
</blockquote>

<blockquote>
<p>עִם חֶברַת אֲנָשִים בַּעלֵי חָכְמָה וּמוּסָר וּבִינָה</p>
</blockquote>

<blockquote>
<p>וַיְהִי הַיּוֹם וְהִנֵּה עָבַר עָלֵינוּ נִכְבָד אֶחָד וּשְׁמוֹ רִבִּי אַהֲרֹן</p>
</blockquote>

<blockquote>
<p>בַּעַל חָכְמָה וְכִשְׁרוֹן</p>
</blockquote>

<blockquote>
<p>וְעִמּוֹ סְפָרִים חֲמוּדִים</p>
</blockquote>

<blockquote>
<p>מַשָּׂא צֶמֶד פְּרָדִים</p>
</blockquote>

<blockquote>
<p>רְאִינוּהוּ כִרְאוֹת פְּנֵי אֱלֹהִים</p>
</blockquote>

<blockquote>
<p>כִּי הָיִינוּ אֶל מֵי יְדִידוּתוֹ צְמֵאִים וּכְמֵהִים</p>
</blockquote>

<blockquote>
<p>וַנִּשְׁאָלֵהוּ בְּעַד אֹדוֹתָיו</p>
</blockquote>

<blockquote>
<p>וַיֹּאמֶר כִּי בְּטוּלִיטָ&quot;ה עָבַר שֶׁבַע מִשְּׁנוֹתָיו</p>
</blockquote>

<blockquote>
<p>וְהֵבִיא מִשָּׁם סְפָרִים נֶחְמָדִים מִזָּהָב וּמִפָּז רָב</p>
</blockquote>

<blockquote>
<p>קְצָתָם בִּלְשׁוֹן עִבְרִי וּקְצָתָם בִּלְשׁוֹן עֲרָב</p>
</blockquote>

<blockquote>
<p>וּכְשָׁמְעִי נִכְסַפְתִּי לָדַעַת שְׁמוֹת הַסְּפָרִים הָהֵם</p>
</blockquote>

<blockquote>
<p>וַיַּרְאֵנוּ קֶלֶף אֶחָד וּבוֹ הָיוּ שְׁמוֹת הַסְּפָרִים לְמִינֵיהֶם</p>
</blockquote>

<blockquote>
<p>וְהָיוּ כְמוֹ מֵאָה וּשְׁמוֹנִים</p>
</blockquote>

<blockquote>
<p>חֲדָשִׁים גַּם יְשָׁנִים</p>
</blockquote>

<blockquote>
<p>וַיֹּאמֶר אֵלֵינוּ הִנֵּה רְאִיתֶם שְׁמוֹת הַסְּפָרִים אֲשֶׁר נִכְסַפְתֶּם לִרְאוֹתָם</p>
</blockquote>

<blockquote>
<p>וְהִנָּם סְתוּמִים בְּתוֹךְ אֵלּוּ הֶחָבִיּוֹת חֲתוּמוֹת חוֹתָם בְּתוֹךְ חוֹתָם</p>
</blockquote>

<blockquote>
<p>וְלִי דֶרֶךְ עַד רוֹמָ&quot;א לְדַבֵּר שָׁם עִם הַחֲכָמִים</p>
</blockquote>

<blockquote>
<p>וְאוּלַי כִּי אֶעֱמֹד שָׁם חֹדֶשׁ יָמִים</p>
</blockquote>

<blockquote>
<p>יִהְיוּ סְפָרַי לְמִשְׁמֶרֶת בְּיֶדְכֶם</p>
</blockquote>

<blockquote>
<p>עַד יוֹם בּוֹאִי אֲלֵיכֶם</p>
</blockquote>

<blockquote>
<p>וְרוּחַ אַחֶרֶת עָלַי מִמָּרוֹם יֵעָרֶה</p>
</blockquote>

<blockquote>
<p>לֹא תִגַּע בָּהֶם יָד כִּי סָקוֹל יִסָּקֵל אוֹ יָרֹה יִיָרֶה</p>
</blockquote>

<blockquote>
<p>כִּי הִננִי נִשְׁבָּע בַּאֲשֶׁר הָיָה וְיִהְיֶה</p>
</blockquote>

<blockquote>
<p>כִּי אִם בְּהֵמָה אִם אִישׁ לֹא יִחְיֶה</p>
</blockquote>

<blockquote>
<p>וַנֹּאמֶר אֵלָיו כִּדְבָרְךָ אֲדֹנִי כֵּן נַעֲשֶׂה</p>
</blockquote>

<blockquote>
<p>לֹא נִשְאַל וְלֹא נְנַסֶּה</p>
</blockquote>

<blockquote>
<p>וַיֵּלֵךְ הָאִישׁ לְדַרְכּוֹ</p>
</blockquote>

<blockquote>
<p>וְאָנֹכִי חָשַׁבְתִּי לְאַיִן גְּבוּרוֹתָיו וְחִין עֶרְכּוֹ</p>
</blockquote>

<blockquote>
<p>הוּא יָצָא אֶת הָעִיר לֹא הִרְחִיק וְיַד יְיָ הָיְתָה עָלָי</p>
</blockquote>

<blockquote>
<p>וָאֲשַׁנֵּס מָתְנַי וָאֹמַר מִי לַיֶי אֵלָי</p>
</blockquote>

<blockquote>
<p>וַיֵאָסְפוּ אֵלַי כָּל בְּנֵי עֲדָתִי</p>
</blockquote>

<blockquote>
<p>חֲרֵדִים אֶל דְּבָרִי וְסָרִים אֶל מִשְׁמַעְתִּי</p>
</blockquote>

<blockquote>
<p>וָאֹמַר אֲלֵיהֶם מִמֶּנִּי תִרְאוּ וְכֵן תַּעֲשׂוּ</p>
</blockquote>

<blockquote>
<p>לֹא תַחְמְלוּ עֲלֵיהֶם ולֹא תְכַסּוּ</p>
</blockquote>

<blockquote>
<p>שִׁבְרוּ חָביּוֹת הַסְּפָרִים בָּנַי אַל תִּשָּׁלוּ</p>
</blockquote>

<blockquote>
<p>לֵאמֹר לַאֲסוּרִים צֵאוּ וְלַאֲשֶׁר בַּחֹשֶׁךְ הִגָּלוּ</p>
</blockquote>

<blockquote>
<p>וַיַּעֲשׂוּ כֵן וּלְשַׁבֵּר הֶחָבִיּוֹת יְקוּמוּן</p>
</blockquote>

<blockquote>
<p>וּמַעֲדַנּוֹת הַסְּפָרִים בְּכַשִּׁיל וְכֵילַפּוֹת יַהֲלֹמוּן</p>
</blockquote>

<blockquote>
<p>וַיְהִי כַּאֲשֶׁר הִתַּרְנוּם מִמַּאֲסָרָם</p>
</blockquote>

<blockquote>
<p>בָּחַרְנוּ מִן הַסְּפָרִים צְבִי עֶדְיָם וַהֲדָרָם</p>
</blockquote>

<blockquote>
<p>וַנַּעְתִּיק מֵהֶם סְפָרִים עֲשָׂרָה</p>
</blockquote>

<blockquote>
<p>הָיוּ לְסִפְרֵי הַחָכְמוֹת נֵזֶר וַעֲטָרָה</p>
</blockquote>

<blockquote>
<p>וַיְהִי מִקֵּץ חֹדֶשׁ יָמִים וְהִנֵּה הֶחָכָם רִבִּי אַהֲרֹן בָּא מִצֵּידוֹ</p>
</blockquote>

<blockquote>
<p>וְהִגִּיעַ לַמּוֹעֵד אֲשֶׁר יְעָדוֹ</p>
</blockquote>

<blockquote>
<p>וְכִרְאוֹתוֹ חָבִיּוֹת סְפָרָיו מְפֹרָצוֹת</p>
</blockquote>

<blockquote>
<p>כְּאַבְנֵי גִר מְנֻפָּצוֹת</p>
</blockquote>

<blockquote>
<p>וְתִשְׁתַּפֵּכְנָה אַבְנֵי קֹדֶשׁ בְּרֹאשׁ כָּל חוּצוֹת</p>
</blockquote>

<blockquote>
<p>רָעֲשׁוּ סִפָּיו</p>
</blockquote>

<blockquote>
<p>וַיִּסְפֹּק אֶת כַּפָּיו</p>
</blockquote>

<blockquote>
<p>וַיִּפֹּל עַל אַפָּיו</p>
</blockquote>

<blockquote>
<p>וַיִּקְרָא אוֹי וַאֲבוֹי מִכָּל אֲגַפָּיו</p>
</blockquote>

<blockquote>
<p>זַעֲקַת שֶׁבֶר יְעֹעֵר</p>
</blockquote>

<blockquote>
<p>וּכְמֹץ מִגֹּרֶן יְסֹעֵר</p>
</blockquote>

<blockquote>
<p>וַיָּרָץ בְּחֵמָה</p>
</blockquote>

<blockquote>
<p>לִקְרֹעַ הַפִּנְקָסִים</p>
</blockquote>

<blockquote>
<p>אָז שַׂמְנוּ עָלָיו שָׂרֵי מִסִּים</p>
</blockquote>

<blockquote>
<p>פֶּן יִקְרַע הַסְּפָרִים בַּחֲרוֹנוֹ</p>
</blockquote>

<blockquote>
<p>כִּי גָדַל מְאֹד יְגוֹנוֹ</p>
</blockquote>

<blockquote>
<p>וַיָּבֹא אֵלַי סַר וְזָעֵף</p>
</blockquote>

<blockquote>
<p>וְהוּא רָעֵב וְיָגֵעַ וְיָעֵף</p>
</blockquote>

<blockquote>
<p>וַיֹּאמַר מַדּוּעַ שִׁבַּרְתָּ חָבִיּוֹת סְפָרָי</p>
</blockquote>

<blockquote>
<p>וְהוֹצֵאתָ מִשָּׁם נְרָדַי עִם כְּפָרָי</p>
</blockquote>

<blockquote>
<p>וְהוֹסִיף לִשְׁאֹל דְּבָרִים רַבִּים</p>
</blockquote>

<blockquote>
<p>וַאֲנִי הָיִיתִי עוֹנֶה אוֹתוֹ פַּעַם דִּבְרֵי כְזָבִים</p>
</blockquote>

<blockquote>
<p>וּפַעַם דִּבְרֵי עֲגָבִים</p>
</blockquote>

<blockquote>
<p>וּפָנָיו פְּנֵי לֶהָבִים</p>
</blockquote>

<blockquote>
<p>יִרְעַב וְיִתְקַצַּף וְאֶת יוֹמוֹ יְקַלֵּל עַל אֹדוֹתָיו</p>
</blockquote>

<blockquote>
<p>וַאֲנִי עוֹנֶה אוֹתוֹ תַעְתֻּעִים עַל פִּי מִדּוֹתָיו</p>
</blockquote>

<blockquote>
<p>הוּא יִקְרָא פַּח וָפַחַד וָפַחַת</p>
</blockquote>

<blockquote>
<p>וַאֲנִי הָיִיתִי חָכָם נִשְׁפָּט עִמּוֹ וְרָגַז וְשָׂחַק וְאֵין נָחַת</p>
</blockquote>

<blockquote>
<p>וַיִּקַּח הָאִישׁ אֶת סְפָרָיו בְּנֶפֶשׁ זְעוּמָה</p>
</blockquote>

<blockquote>
<p>וַיִּפֶן וַיֵּלֶךְ בְּחֵמָה</p>
</blockquote>

<blockquote>
<p>וְכַאשֶׁר נִפְרַד מֵאִתָּנוּ בְּנֶפֶשׁ הוֹמָה</p>
</blockquote>

<blockquote>
<p>שָׁלַחְתִּי אֵלָיו מְלִיצָה נְעִימָה</p>
</blockquote>

<blockquote>
<p>סִפַּרְתִּי בָהּ כָּל הַדְּבָרִים אֲשֶׁר הָיוּ בֵינֵינוּ</p>
</blockquote>

<blockquote>
<p>וּשְׁאֵלוֹתָיו אֵלֵינוּ וּתְשׁוּבוֹתֵינוּ</p>
</blockquote>

<blockquote>
<p>וְאֵלֶּה דִבְרֵי אִגַּרְתִּי</p>
</blockquote>

<blockquote>
<p>הַשְּׁלוּחָה אֵלָיו מֵאִתִּי.
<br><br />
הַאַתָּה זֶה אַהֲרֹן קְדוֹשׁ יְיָ תֶּאֱנָק</p>
</blockquote>

<blockquote>
<p>תִּבְחַר לְנֶפֶשׁ אֹיִבְךָ מַחֲנָק</p>
</blockquote>

<blockquote>
<p>לֵאמֹר מַדּוּעַ קִדְּמוּנִי בִרְכָּיִם וּמַה שָּׁדַיִם כִּי אִינָק</p>
</blockquote>

<blockquote>
<p>וַאֲנַחְנוּ חֲשַׁבְנוּךָ עַל גַּרְגְּרוֹתֵינוּ עֲנָק</p>
</blockquote>

<blockquote>
<p>הֲזָרְקָה בְךָ הַשֵּׂיבָה רוּחַ קְנָאוֹת</p>
</blockquote>

<blockquote>
<p>כִּי רָאִינוּ בְמִצְחֲךָ הַמּוֹפֵת וּבָא הָאוֹת</p>
</blockquote>

<blockquote>
<p>וַאֲנַחְנוּ שָׁמַעְנוּ עָלֶיךָ נוֹרָאוֹת</p>
</blockquote>

<blockquote>
<p>וְעַתָּה רָאִינוּ בְךָ אשֶׁר לֹא יֵאוֹת</p>
</blockquote>

<blockquote>
<p>אָמַרנוּ בֹּא יָבֹא בְרִנָּה</p>
</blockquote>

<blockquote>
<p>נֹשֵׂא אֲלֻמּוֹת סִפְרֵי הַתְּבוּנָה</p>
</blockquote>

<blockquote>
<p>זֶה יָנִיחַ לָנוּ מֵעָצְבֵּנוּ</p>
</blockquote>

<blockquote>
<p>זֶה יַשְׁקִיט שְׁאוֹן לִבֵּנוּ</p>
</blockquote>

<blockquote>
<p>טָעַמְנוּ בִקְצֵה מַטֵּה שִׂכְלֵנוּ</p>
</blockquote>

<blockquote>
<p>בְּיַעְרַת דִּבְשָׁם וַתָּאֹרְנָה עֵינֵינוּ</p>
</blockquote>

<blockquote>
<p>וְאַתָּה בָאתָ עָלֵינוּ כְאִישׁ מָדוֹן</p>
</blockquote>

<blockquote>
<p>לֵאמֹר אֵיךְ שְׁלַחְתֶּם יָד בַּפִּקָּדוֹן</p>
</blockquote>

<blockquote>
<p>רָאִינוּ בְךָ אֲשֶׁר לֹא רָאִינוּ בְאִישׁ בִּלְעָדֶיךָ</p>
</blockquote>

<blockquote>
<p>הַאֻמְנָם לֹא נוּכַל כַּבְּדֶךָ</p>
</blockquote>

<blockquote>
<p>הֲלֹא הֻגַּד לְךָ אָחִי מִנְהַג אֲבוֹתֵינוּ</p>
</blockquote>

<blockquote>
<p>וּמִנְהָגֵנוּ עוֹד הַיּוֹם בְּנִשּׂוּאֵי בְנוֹתֵינוּ</p>
</blockquote>

<blockquote>
<p>כִּי בְּלֵיל הַחֻפָּה נַפְקִיד חֶמְדַּת לִבֵּנוּ אֶל הֶחָתָן</p>
</blockquote>

<blockquote>
<p>בַּחֲצַר גִּנַּת הַבִּיתָן</p>
</blockquote>

<blockquote>
<p>וְהוּא יְקַבֵּל עָלָיו פִּקְדוֹן הַנַּעֲרָה</p>
</blockquote>

<blockquote>
<p>לְעָבְדָהּ וּלְשָׁמְרָהּ</p>
</blockquote>

<blockquote>
<p>וְלִהְיוֹת שָׁמוּר בְּחַדְרֵי מַשְׂכִּיתוֹ</p>
</blockquote>

<blockquote>
<p>הַפִּקָּדוֹן אֲשֶׁר הָפְקַד אִתּוֹ</p>
</blockquote>

<blockquote>
<p>וְעִם כָּל זֶה יִשְׁלַח יָדוֹ בִמְלֶאכֶת רַעְיָתוֹ</p>
</blockquote>

<blockquote>
<p>וְהִיא צֹוַחַת מִתְּחִלָּה וְעַד סוֹף</p>
</blockquote>

<blockquote>
<p>חַי אֲנִי כִּי סוֹדִי לֹא תֶחֱשֹׂף</p>
</blockquote>

<blockquote>
<p>וְהוּא לְמַעֲשֵׂה יָדֶיהָ יִכְסֹף</p>
</blockquote>

<blockquote>
<p>וְרוּחָהּ וְנִשְׁמָתָהּ אֵלָיו יֶאֱסֹף</p>
</blockquote>

<blockquote>
<p>וְאַף עַל פִּי שֶׁמֵּצֵרָה עַכְשָׁו שְׂמֵחָה לְבַסּוֹף</p>
</blockquote>

<blockquote>
<p>וְיָפֵר אֶת נִדְרָהּ וֶאֱסָרֶיהָ</p>
</blockquote>

<blockquote>
<p>וְיֶחֱשֹׂף מִסְתָּרֶיהָ</p>
</blockquote>

<blockquote>
<p>יְרֵכָהּ וְקָנָהּ גְּבִיעֶיהָ וְכַפְתּוֹרֶיהָ</p>
</blockquote>

<blockquote>
<p>וְיַעֲלֶה בְקִרְיַת עֻזָּהּ וִיקִיצֶנָּה</p>
</blockquote>

<blockquote>
<p>וְיַגְבִּיהֶנָּה וְיַרְבִּיצֶנָּה</p>
</blockquote>

<blockquote>
<p>אַחַת הֵנָּה וְאַחַת הֵנָּה</p>
</blockquote>

<blockquote>
<p>תַּחְתִּיִּם שְׁנִיִּם וּשְׁלִישִׁים יַעֲשֶׂנָּה</p>
</blockquote>

<blockquote>
<p>וְעִם כָּל זֶה אֲבִי הַנַּעֲרָה וְאָחִיהָ וְאִמָּהּ</p>
</blockquote>

<blockquote>
<p>הַחֲרֵשׁ יַחֲרִישׁוּן וּתְהִי לָהֶם לְחָכְמָה</p>
</blockquote>

<blockquote>
<p>וְכָל שֶׁכֵּן שֶׁפִּקְדוֹנְךָ קוֹרֵא בְגָרוֹן</p>
</blockquote>

<blockquote>
<p>אֲנִי חֲבַצֶּלֶת הַשָּׁרוֹן</p>
</blockquote>

<blockquote>
<p>שְׁמָעוּנִי וּפִגְעוּ לִי בְעֶפְרוֹן</p>
</blockquote>

<blockquote>
<p>מִתְחַנֵּן לְרוֹאָיו שֶׁיְּשִׁיבוּהוּ לְבִצָּרוֹן</p>
</blockquote>

<blockquote>
<p>כִּי פָרֻעַ הוּא כִּי פְרָעֹה אַהֲרֹן</p>
</blockquote>

<blockquote>
<p>וְסֵפֶר הַנֶּפֶשׁ אוֹמֵר נוֹרָאוֹת נִפְלֵיתִי</p>
</blockquote>

<blockquote>
<p>הוֹצִיאוּנִי מִן הַמַּחֲנֶה כִּי הָחֳלֵיתִי</p>
</blockquote>

<blockquote>
<p>וּמִי יַסְתִּיר עֵץ נֶחְמָד לְהַשְׂכִּיל</p>
</blockquote>

<blockquote>
<p>אֲשֶׁר רֵיחוֹ הוֹלֵךְ רָכִיל</p>
</blockquote>

<blockquote>
<p>וְיֵאָכֵל וְלֹא יַאֲכִיל</p>
</blockquote>

<blockquote>
<p>וּכְבָר לִמַּדְתָּנוּ רַבֵּנוּ כָּל שָׁעָה שֶׁמֻּתָּר לֶאֱכֹל מַאֲכִיל</p>
</blockquote>

<blockquote>
<p>אֲפִילוּ לַבְּהֵמָה</p>
</blockquote>

<blockquote>
<p>וְכָל שֶׁכֵּן לְאַנְשֵׁי הַחָכְמָה</p>
</blockquote>

<blockquote>
<p>חַיֶּיךָ אֲדֹנִי לֹא זָכִיתָ בָם כִּי אִם בִּזְכוּתֵנוּ</p>
</blockquote>

<blockquote>
<p>וּמִן הַשָּׁמַיִם שְׁלָחוּךָ בְּמַלְכוּתֵנוּ</p>
</blockquote>

<blockquote>
<p>לְשַׁלֵּם לָנוּ נִחֻמִים וּלְהַעֲבִיר יְמֵי בְכִיתֵנוּ</p>
</blockquote>

<blockquote>
<p>וְאַתָּה הִתְעַבַּרְתָּ עִם מְשִׁיחֶךָ</p>
</blockquote>

<blockquote>
<p>וְהוֹצֵאתָ כָל רוּחֶךָ</p>
</blockquote>

<blockquote>
<p>וְאָמַרְתָּ כִּי עַל כָּל הַכְּעָסִים</p>
</blockquote>

<blockquote>
<p>קָדְחָה אֵשׁ עֶבְרָה בְאַפְּךָ כִּקְדֹחַ אֵשׁ הֲמָסִים</p>
</blockquote>

<blockquote>
<p>וְכִמְעַט שֶׁלֹּא קָרַעְתָּ כָל הַפִּנְקָסִים</p>
</blockquote>

<blockquote>
<p>חַיֶּיךָ לוּ קָרַעְתָּ פָּגַעְתָּ בְאִישׁ חֲמָסִים</p>
</blockquote>

<blockquote>
<p>וּתְמוּרַת תִּתֵּנוּ לְךָ כְּתֹנֶת פַּסִּים</p>
</blockquote>

<blockquote>
<p>וְאֵת תִּפְאֶרֶת הָעֲכָסִים</p>
</blockquote>

<blockquote>
<p>בּוֹסְסוּךָ בּוֹסִים</p>
</blockquote>

<blockquote>
<p>וְכִסִּינוּ עָלֶיךָ צָרוֹת כַּמַּיִם לַיָּם מְכַסִּים</p>
</blockquote>

<blockquote>
<p>בָּרוּךְ מָגֵן לַחוֹסִים</p>
</blockquote>

<blockquote>
<p>שֶׁעָשָׂה לָנוּ נִסִּים</p>
</blockquote>

<blockquote>
<p>עוֹד אָמַרְתָּ בְאָזְנָי</p>
</blockquote>

<blockquote>
<p>אַתָּה עַתָּה בְּרוּךְ אֲדֹנָי</p>
</blockquote>

<blockquote>
<p>כִּי הָיָה בְדַעְתְּךָ לִקְבֹּל עָלֵינוּ</p>
</blockquote>

<blockquote>
<p>עַל הַהַעְתָקוֹת אֲשֶׁר מִמְּךָ הִצַּלְנוּ</p>
</blockquote>

<blockquote>
<p>וְלֵאמֹר כִּי עֶדְיְךָ נִצַּלְנוּ</p>
</blockquote>

<blockquote>
<p>אָחִי הֲסָבוּר אַתָּה כִּי אֲנַחְנוּ הִתְעַצַּלְנוּ</p>
</blockquote>

<blockquote>
<p>הֲלֹא רָאִיתָ הַבְּרָכָה אֲשֶׁר לְךָ אָצַלְנוּ</p>
</blockquote>

<blockquote>
<p>וְאֶת הַמַּקְלוֹת אֲשֶׁר פִּצַּלְנוּ</p>
</blockquote>

<blockquote>
<p>הָעֹמְדִים חֶדֶר בְּחָדֶר</p>
</blockquote>

<blockquote>
<p>לְתַקֵּן הַנְּתָחִים אֶת הָרֹאשׁ וְאֶת הַפָּדֶר</p>
</blockquote>

<blockquote>
<p>וְלִקְרֹעַ הָרֹאשׁ עֵרֶב וָשֶׁתִי</p>
</blockquote>

<blockquote>
<p>מֵאִישׁ שׁוֹגֶה וּמִפֶּתִי</p>
</blockquote>

<blockquote>
<p>הֲלֹא הֻגַּד לְךָ אָחִי הַשְּׁבוּעָה אֲשֶׁר נִשְׁבַּעְנוּ בְמַקְהֵלוֹת</p>
</blockquote>

<blockquote>
<p>נֶפֶשׁ מְכַבְּדֵינוּ לְכַבֵּד וּלְהַעֲלוֹת</p>
</blockquote>

<blockquote>
<p>וְנֶפֶשׁ בּוֹזֵינוּ וְאִישׁ יָשִׂים עֲלִילוֹת</p>
</blockquote>

<blockquote>
<p>לְיַחְמֵנָּה בְמַקְלוֹת</p>
</blockquote>

<blockquote>
<p>אֱמָר-נָא הַשָּׂר מֶה חָזִיתָ</p>
</blockquote>

<blockquote>
<p>כַּאֲשֶׁר דַּרְכֵי הַנְּדִיבוּת בָּזִיתָ</p>
</blockquote>

<blockquote>
<p>שִׁבַּרְנוּ חָבִיּוֹת סְפָרֶיךָ וְהִתְעַבַּרְתָּ</p>
</blockquote>

<blockquote>
<p>וּמֹשֶׁה רַבֵּנוּ שִׁבֵּר הַלּוּחוֹת וְנַעֲנָה יִישַׁר כֹּחֲךָ שֶׁשִּׁבַּרְתָּ</p>
</blockquote>

<blockquote>
<p>וּכְבָר לִמַּדְתָּנוּ שׁוֹבֵר אָדָם בַּשַּׁבָּתוֹת הַחֲמוּדוֹת וְהַיְקָרוֹת</p>
</blockquote>

<blockquote>
<p>חָבִית מְלֵאָה גְרוֹגָרוֹת</p>
</blockquote>

<blockquote>
<p>וְכָל שֶׁכֵן שֶׁיֶּשׁ לְךָ לִמְחוֹל</p>
</blockquote>

<blockquote>
<p>אִם שִׁבַּרְנוּ חָבִיּוֹת מְלֵאוֹת סְפָרִים כַּחוֹל</p>
</blockquote>

<blockquote>
<p>וּכְבָר נִכְתַּב מִידֵי אַבִּיר</p>
</blockquote>

<blockquote>
<p>וּבְרָכָה לְרֹאשׁ מַשְׁבִּיר</p>
</blockquote>

<blockquote>
<p>וַאֲשֶׁר אָמַרְתָּ כִּי אֲבוֹתֵינוּ הַקְּדוֹשִׁים לֹא הָיוּ עוֹשִׂים כֵּן</p>
</blockquote>

<blockquote>
<p>וְעַל כֵּן דַּרְכֵּנוּ לֹא יִתָּכֵן</p>
</blockquote>

<blockquote>
<p>חַי יוֹצַר רוּחַ אָדָם בְּקִרְבּוֹ</p>
</blockquote>

<blockquote>
<p>מָקוֹם הִנִיחוּ לָנוּ אֲבוֹתֵינוּ לְהִתְגַּדֶּר בּוֹ</p>
</blockquote>

<blockquote>
<p>עוֹד אָמַרְתָּ בְאָזְנִי</p>
</blockquote>

<blockquote>
<p>מַה לָּכֶם לִרְאוֹת עִזְּבוֹנִי</p>
</blockquote>

<blockquote>
<p>אוּלַי יֵשׁ דְּבַר סֵתֶר בְּמַצְפּוּנִי</p>
</blockquote>

<blockquote>
<p>אָבִי הֲלֹא הִרְאִיתָנוּ בְּקֶלֶף הַזִּכָּרוֹן</p>
</blockquote>

<blockquote>
<p>שְׁמוֹת יְשֵׁנֵי חֶבְרוֹן</p>
</blockquote>

<blockquote>
<p>הֵם הֵם שְׁמוֹת הַסְּפָרִים מִן הָרִאשׁוֹן עַד הָאַחֲרוֹן</p>
</blockquote>

<blockquote>
<p>וְהֶחֲזַקְנוּךָ בְּחֶזְקַת נֶאֱמַן רוּחַ וְנָבָר</p>
</blockquote>

<blockquote>
<p>כּי לֹא הֶעֱלַמְּתָּ מִמֶּנּוּ דָּבָר</p>
</blockquote>

<blockquote>
<p>וְלָכֵן הַפַּח נִשְבָּר</p>
</blockquote>

<blockquote>
<p>כִּי בּהַרְאוֹתְךָ שְׁמוֹת הַסְּפָרִים לְכֻלָּנוּ</p>
</blockquote>

<blockquote>
<p>אָמַרְנוּ מַרְאֶה מָקוֹם הוּא לָנוּ</p>
</blockquote>

<blockquote>
<p>וּבְהַכִּירֵנוּ עֶרְכָּם וְטוּבָם</p>
</blockquote>

<blockquote>
<p>וְהַתְּעוּדוֹת הַצְּפוּנוֹת בְּקִרְבָּם</p>
</blockquote>

<blockquote>
<p>נִכְסַפְנוּ לְהַתִּירָם מִמַּאֲסָרָם</p>
</blockquote>

<blockquote>
<p>וּלְהַרְאוֹת הָעַמִּים יָפְיָם וַהֲדָרָם</p>
</blockquote>

<blockquote>
<p>וְאִם תֹּאמַר אוּלַי יֶשׁ בָּהֶם דְּבַר נִסְתָּר יָדַעְנוּ כִּי לֹא הָיָה בְתוֹכָם עַלְמָה</p>
</blockquote>

<blockquote>
<p>כִּי שָׁהִינוּ מֵעֵת נְסִיעָתְךָ כְּדֵי יְצִיאַת נְשָׁמָה</p>
</blockquote>

<blockquote>
<p>וּבַאֲשֶׁר אָמַרְתָּ הֲלֹא כָתוּב בְּסִפְרְכֶם נֶאֱמָנַי</p>
</blockquote>

<blockquote>
<p>וְאָהַבְתָּ לְרֵעֲךָ כָּמוֹךָ אֲנִי אֲדֹנָי</p>
</blockquote>

<blockquote>
<p>תְּשׁוּבַת שְׁאֵלָתְךָ מֹר עוֹבֵר נוֹטְפָה</p>
</blockquote>

<blockquote>
<p>כְּבָר פֵּרְשׁוּהָ רַבּוֹתֵינוּ בְּרוֹר לוֹ מִיתָה יָפָה</p>
</blockquote>

<blockquote>
<p>וְעַתָּה אָחִי בָזִיתָ לִגְנֵבָתֵנוּ וְנַפְשְׁךָ לָנוּ תִלְעָב</p>
</blockquote>

<blockquote>
<p>הֲשָׁכַחְתָּ לֹא יָבוּזוּ לַגַּנָּב</p>
</blockquote>

<blockquote>
<p>כִּי יִגְנוֹב לְמַלֵּא נַפְשׁוֹ כִּי יִרְעָב</p>
</blockquote>

<blockquote>
<p>וְעַתָּה נַפְשֵׁנוּ הַיְבֵשָׁה</p>
</blockquote>

<blockquote>
<p>נִכְסְפָה לְקוֹל הַתְּבוּנָה הַחֲדָשָׁה</p>
</blockquote>

<blockquote>
<p>וְרַעֲיוֹנֵינוּ אוֹמְרִים מִי יָבִיא לָנוּ שֶׁבֶר רְעָבוֹן</p>
</blockquote>

<blockquote>
<p>מִשִּׁפְרֵי הַעְתָּקַת רִבִּי מֹשֶׁה אִבְּן תִּבּוֹן</p>
</blockquote>

<blockquote>
<p>הוּא יְנַהֲגֵנוּ עַל מוּת</p>
</blockquote>

<blockquote>
<p>שָׁמָה כָל נְעִימוּת</p>
</blockquote>

<blockquote>
<p>מִבְחַר הַיְדִיעוֹת וְזִמְרַת הַשְּׁלֵמוּת</p>
</blockquote>

<blockquote>
<p>רְדוּ שִׁבְרוּ לָנוּ מִשָּׁם וְנִחְיֶה וְלֹא נָמוּת</p>
</blockquote>

<blockquote>
<p>וַאֲשֶׁר שָׁאַלְתָּ לְהַגִּיד לְךָ הָאֱמֶת</p>
</blockquote>

<blockquote>
<p>חַי מֵמִית הַחַי וּמְחַיֵּה הַמֵּת</p>
</blockquote>

<blockquote>
<p>לְהַעְתִּיק סְפָרֶיךָ עַיִן לֹא הֶעֱלַמְנוּ</p>
</blockquote>

<blockquote>
<p>וְלֹא נִדְאַג רַק עַל אֲשֶׁר לֹא הִשְׁלַמְנוּ</p>
</blockquote>

<blockquote>
<p>וְלֹא נְבַקֵּשׁ מְחִילָה רַק אִם הָיָה שָׁם עַצְלוּת</p>
</blockquote>

<blockquote>
<p>וְלֹא נָבִיא קָרְבַּן כַּפָּרָה רַק עַל הַהִתְרַשְּׁלוּת</p>
</blockquote>

<blockquote>
<p>וְכִי מִבִּלְעֲדֵי עִמָּנוּאֵל שִׁבְּרוּ הַנְּעָרִים הֶחָבִיּוֹת</p>
</blockquote>

<blockquote>
<p>חֵי מִגְדַּל דָּוִד בָּנוּי לְתַלְפִּיּוֹת</p>
</blockquote>

<blockquote>
<p>וְחֵי אוֹר פְּנֵי הָעֳפָרִים וְיפְעַת פְּנֵי הַצְּבִיּוֹת</p>
</blockquote>

<blockquote>
<p>כִּי זֶה כַּמָּה אָמַרְתִּי אֶל הַנְּעָרִים</p>
</blockquote>

<blockquote>
<p>עָרֹם יַעֲרִים</p>
</blockquote>

<blockquote>
<p>וְכִי הֵמָּה מִשְׂתַּכְּרִים</p>
</blockquote>

<blockquote>
<p>וּכְזֹהַר הָרָקִיעַ מַזְהִירִים</p>
</blockquote>

<blockquote>
<p>בַּשֶּׁבֶר אֲשֶׁר הֵם שׁוֹבְרִים</p>
</blockquote>

<blockquote>
<p>וָאֹמַר אֲלֵיהֶם גַּם הַיּוֹם גַּם מִתְּמוֹל</p>
</blockquote>

<blockquote>
<p>אַל תִּפְנוּ אֶל הַיָּמִין וְאֶל הַשְּׂמֹאל</p>
</blockquote>

<blockquote>
<p>שִׁבְּרוּם כְּשֵׁבֶר נֵבֶל יוֹצְרִים כָּתוּת לֹא יַחְמֹל</p>
</blockquote>

<blockquote>
<p>וְאִם הֶעְתַּקְתִּי סֵפֶר הַשֵּׁמַע הַטִּבְעִי</p>
</blockquote>

<blockquote>
<p>זֶה טִבְעִי</p>
</blockquote>

<blockquote>
<p>וּכְבָר יָצָא בְכָל הָאָרֶץ טִבְעִי</p>
</blockquote>

<blockquote>
<p>וְלָכֵן אֹמַר לְכָל נֶפֶשׁ אִוֶּלֶת טִבְעִי</p>
</blockquote>

<blockquote>
<p>וְהִנְנִי נִשְׁבָּע בַּאֲשֶר זֵרָה אָרְחִי וְרִבְעִי</p>
</blockquote>

<blockquote>
<p>וּבְיַרְדֵּן הַתְּעוּדוֹת רְחָצַנִי לְמִשְׁעִי</p>
</blockquote>

<blockquote>
<p>כִּי לֹא הִכַּרְתָּ מִמֶּנִּי רִבְעִי</p>
</blockquote>

<blockquote>
<p>זֶה כַּמָּה תְעוּדוֹת שָׁלַלְתִּי</p>
</blockquote>

<blockquote>
<p>וּבְעִמְקֵי הַתְּבוּנוֹת צָלַלְתִּי</p>
</blockquote>

<blockquote>
<p>וּמְקוֹם שַׁחֲרֵי הַתְּעוּדָה יָדַעְתִּי</p>
</blockquote>

<blockquote>
<p>וּבְרִיחֵי הַתְּבוּנָה גָּדַעְתִּי</p>
</blockquote>

<blockquote>
<p>וּבָעַמִּים עֻזָּם הוֹדַעְתִּי</p>
</blockquote>

<blockquote>
<p>וְאֶת הַנְּעָרִים יוֹדַעְתִּי אֶל מְקוֹם פְּלֹנִי אַלְמֹנִי תַּחֲנוֹת</p>
</blockquote>

<blockquote>
<p>הַתְּבוּנוֹת הָעֲדִינוֹת</p>
</blockquote>

<blockquote>
<p>וּסְגֻלַּת מְלָכֵים וְהַמְּדִינוֹת</p>
</blockquote>

<blockquote>
<p>כִּי בְמַקְלִי עָבַרְתִּי יַרְדֵּן הַתְּבוּנוֹת</p>
</blockquote>

<blockquote>
<p>וְעַתָּה הָיִיתִי לִשְׁנֵי מַחֲנוֹת</p>
</blockquote>

<blockquote>
<p>וַאֲשֶׁר אָמַרְתָּ</p>
</blockquote>

<blockquote>
<p>כִּי הִתְעַבַּרְתָּ</p>
</blockquote>

<blockquote>
<p>לְהָסִיר מֵנַּפְשֵׁנוּ חֶלאָתָהּ</p>
</blockquote>

<blockquote>
<p>וּלְהָעִיר אוֹתָהּ מִפְּתַיּוּתָהּ</p>
</blockquote>

<blockquote>
<p>וּלְזָרֵז אוֹתָהּ עַל שִׁגְגָתָהּ</p>
</blockquote>

<blockquote>
<p>וְכִי אַתָּה הוּא הָרוֹפֵא אֶת מַחֲלָתָהּ</p>
</blockquote>

<blockquote>
<p>אוֹ הַכֹּהֵן הַמְּחַטֵּא אוֹתָהּ</p>
</blockquote>

<blockquote>
<p>עוֹד רָצִיתָ לְהַשְׁבִּיעֵנוּ אֲשֶׁר כָּזֹאת לֹא נוֹסִיף</p>
</blockquote>

<blockquote>
<p>חֵי אֲנִי כִּי אֲשֶׁר יֹאמַר לְךָ עָוֶל פָּעַלְתִּי לֹא אוֹסִיף</p>
</blockquote>

<blockquote>
<p>וּדלָא מוֹסִיף יְסִיף</p>
</blockquote>

<blockquote>
<p>וּמִי לֹא יְטַהֵר נַפְשׁוֹ מִמַּעֲלָהּ</p>
</blockquote>

<blockquote>
<p>וְלֹא יוֹסִיף בּכָל עֹז מַעלָה עַל מַעֲלָה</p>
</blockquote>

<blockquote>
<p>חֲדַל אָחִינוּ מֵהִתְקַצֵּף וְקַלֵּל</p>
</blockquote>

<blockquote>
<p>וְאֶת שֵׂיבָתְךָ עַל נְקַלָּה לֹא תְחַלֵּל</p>
</blockquote>

<blockquote>
<p>כִּי הָעֹשֶׁק הַחֲכָמִים יְהוֹלֵל</p>
</blockquote>

<blockquote>
<p>וְקוֹל הַמְּרִיבָה אַיָּלוֹת יְחוֹלֵל</p>
</blockquote>

<blockquote>
<p>טוֹב לךָ לְהַחֲרִישׁ וּלְדַבֵּר דִּבְרֵי עֲרֵבוּת</p>
</blockquote>

<blockquote>
<p>וְלוֹמַר כִּי הִשְׁאַלְתָּ לָנוּ הַסְּפָרִים דֶּרֶךְ נְדִיבוּת</p>
</blockquote>

<blockquote>
<p>וַאֲשֶׁר יָדוֹ מֵהוֹשִׁיעַ לֹא תִקְצָר</p>
</blockquote>

<blockquote>
<p>יַרְחִיב לְךָ בַּצָּר</p>
</blockquote>

<blockquote>
<p>וְיַהֲפֹךְ מִדּוֹתֶיךָ לְטוֹב</p>
</blockquote>

<blockquote>
<p>וְהָיִיתָ כְּגַן רָטוֹב</p>
</blockquote>

<blockquote>
<p>כְּנֶפֶשׁ אֲשֶׁר חֶבְרָתְךָ יוֹאֵל</p>
</blockquote>

<blockquote>
<p>וְאַהֲבָתְךָ דֹרֵשׁ וְשֹׁאֵל</p>
</blockquote>

<blockquote>
<p>נוֹטֶה אֵלֶיךָ שָׁלוֹם מְלֹא רֹחַב אַרְצְךָ עִמָּנוּאֵל.
<br><br />
וַיְהִי כִּשְׁמֹעַ הַשָּׂר הַמְּלִיצָה בְּמַשְׂמְרוֹת הַיֳפִי נְטוּעָה</p>
</blockquote>

<blockquote>
<p>אָז נִמְלָא שְׂחוֹק פִּיו וּשְׂפָתָיו תְּרוּעָה</p>
</blockquote>

<blockquote>
<p>וַיֹּאמַר חֵי אֲנִי כִּי גִבְעוֹת עוֹלָם לְפָנֶיהָ שַׁחוּ</p>
</blockquote>

<blockquote>
<p>וּמִדַּבְּרוֹתֶיהָ בְלַהֲבוֹת אֵשׁ הַשֵּׂכֶל הִתְלַקָּחוּ</p>
</blockquote>

<blockquote>
<p>וַיִּקֹּד אַרְצָה וַיִּשְׁתָּחוּ</p>
</blockquote>

<blockquote>
<p>וַיֶּעֱרַב עָלָיו שִׂיחִי</p>
</blockquote>

<blockquote>
<p>וַיֹּאמַר יֶשׁ לִי רָב אָחִי</p>
</blockquote>

<blockquote>
<p>זֶה קָרְבָּנִי לַחְמִי לְאִשַּׁי רֵיחַ נִיחֹחִי</p>
</blockquote>

<blockquote>
<p>וָאֵשֵׁב עִם הַשָּׂר מִתְעַנֵּג בְּדֹדָיו</p>
</blockquote>

<blockquote>
<p>אֹרֶה בְשָׂמָיו וּנְרָדָיו</p>
</blockquote>

<blockquote>
<p>וְאֹכֵל פְּרִי מְגָדָיו.
<br></p>
</blockquote>

</body>
</html>



<hr />את הטקסט לעיל הפיקו מתנדבי <a href="http://benyehuda.org/">פרויקט בן-יהודה באינטרנט</a>.  הוא זמין תמיד בכתובת הבאה:<br /><a href="https://bybe.benyehuda.org/read/4870">https://bybe.benyehuda.org/read/4870</a></div></body></html>