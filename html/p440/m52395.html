<!DOCTYPE html PUBLIC "-//W3C//DTD XHTML 1.0 Transitional//EN" "http://www.w3.org/TR/xhtml1/DTD/xhtml1-transitional.dtd"><html xmlns="http://www.w3.org/1999/xhtml" xml:lang="he" lang="he" dir="rtl"><head><meta http-equiv="Content-Type" content="text/html; charset=utf-8" /></head><body dir='rtl' ><div dir="rtl" align="right"><!DOCTYPE html>
<html xmlns="http://www.w3.org/1999/xhtml" lang="en">
<head>
	<meta charset="utf-8"/>
	<title>חַנִּיבַעַל</title>
	<meta name="author" content="יצחק קצנלסון"/>
</head>
<body>

<p>מחזה בג' הופעות</p>

<p>(<strong>יסודתו במאורעות עמים</strong>)</p>

<p>שלושה ימים לאחר הגיעוֹ לוויטל, ב־25 למאי 1943, התחיל
המשורר לכתוב את &#8220;חניבעל&#8221;. תקוּף יאוש רפו ידיו מלהמשיך ברשימותיו (&#8220;פנקס
ויטל&#8221;). עם סיום המחזה רשם המשורר ביומנו, ביום 21.7.1943: &#8220;אני חדלתי
מרשום רשימות, משום שיראתי מפני השיגעון, מתוך שלא לאבד עצמי לדעת. באופן
זה אחזתי בקרן־ מזבח אחרת: כתבתי חזיון &#8220;חניבעל&#8221;, המרמז על &#8216;יהודה&#8217;.
(– – –) לאחר גומרי חלק א' של &#8216;חניבעל&#8217; (ג' הופעות)
שבתי לרשום ולהעלות על נייר לבן מתהום השאול השחורה את אשר תעלינה מלין
מטומטמות ורגש קהה של צל אדם יהודי&#8221; (עמ' ). כתיבת המחזה נסתיימה
ב־30.6.1943, אבל בשבועיים שלאחר מכן חזר המחבר למחזה, הוסיף וליטש. המחיזה
שמור בבית לוחמי הגיטאות בכתב־ידו של המשורר, בשני העתקים, ובהם שינויי
נוסח קלים.</p>

<blockquote>
<br />
</blockquote>

<p>איני יודע אם אכתוב את שני החלקים האחרונים של הטרילוגיה
&#8220;חניבעל&#8221;, שישתקף בו הכל&#8230; אינני יודע אם אספיק. אני מרחק עם בני ועם
השארית הקטנה בין החיים ובין המוות.</p>

<p>ויטל, עצורי חו&quot;ל</p>

<p>מלון פּרוֹבידנס</p>

<p>25.5 – 30.6.1943</p>

<blockquote>
<br />
</blockquote>

<h2 id="הַנְּפָשׁוֹת">הַנְּפָשׁוֹת</h2>

<p><strong>חַיְמִלְכָּאוֹר בַּרְכַּת</strong> שׂר צבא הצורים בקרתגא</p>

<p><strong>שָׂלַמְבָּה</strong> בתו</p>

<p><strong>פֶּתֶן</strong></p>

<p><strong>עַזְרִיבַעַל בַּרְכַּת</strong> בן חימלכּאור הגדול</p>

<p><strong>חַנִּיבַעַל</strong> בנו הצעיר</p>

<p><strong>קוֹרְנֶלְיָה</strong> בת רוֹמי</p>

<p><strong>כּוּשִׁי</strong> עבד לחימלכּאור</p>

<p><strong>כֹּהֵן הַבַּעַל</strong></p>

<p><strong>שָׁר</strong></p>

<p><strong>רָץ</strong></p>

<p><strong>שָׁלִיחַ מִלִּפְנֵי סְצִפְּיָה</strong><a href="#fn:1" id="fnref:1" title="see footnote" class="footnote"><sup>1</sup></a></p>

<p>עבדים, משרתים, בני עמי קרתגא וסביב לה</p>

<p><strong>המקום</strong>: קרתגא בהיכל חימלכּאור</p>

<p><strong>הזמן</strong>: זמן־מה אחרי מלחמת צור עם הרומאים בסיציליה</p>

<blockquote>
<br />
</blockquote>

<h2 id="הופעהא">הופעה א</h2>

<p>היכל חימלכּאוֹר</p>

<blockquote>
<br />
</blockquote>

<p><strong>חימלכּאוֹר</strong> (מופיע במבוא שלפני הרואים)</p>

<blockquote>
<p>שָׂלַמְבָּה!</p>
</blockquote>

<p><strong>שׂלמבּה</strong> (באה מצד שׂמאל לרואים, פּתן כרוך לצווארה, קצה־זנבו נגרר לארץ)</p>

<blockquote>
<p>חַיְמִלְכָּאוֹר! קָרָאתָ, אָבִי, לִי!</p>
</blockquote>

<p><strong>חימלכּאוֹר</strong></p>

<blockquote>
<p>קָרָאתִי&#8230; אַתְּ, בִּתִּי, אָתְּ! אֶת עַזְרִיבַעַל חָפַצְתִּי רְאוֹת, אֶת בְּנִי –</p>
</blockquote>

<p><strong>שׂלמבּה</strong> (מתוך צחוק קל)</p>

<blockquote>
<p>כֵּן, רְאוֹת הַבֵּן וּקְרֹא לַבַּת&#8230;</p>
</blockquote>

<p><strong>חימלכּאוֹר</strong></p>

<blockquote>
<p>הַבַּת! בַּת־צוֹר, בַּת־עַמִּי –</p>
</blockquote>

<p>(מתבונן בה רגע דום)</p>

<blockquote>
<p>שָׂלַמְבָּה!</p>
</blockquote>

<blockquote>
<p>כָּל כְּבוֹדָהּ פְּנִימָה,</p>
</blockquote>

<blockquote>
<p>בָּאֹהֶל הִיא יוֹשֶׁבֶת, הַבַּת כְּאִמָּהּ&#8230;</p>
</blockquote>

<blockquote>
<p>חַיְמִלְכָּאוֹר –</p>
</blockquote>

<blockquote>
<p>אוּץ</p>
</blockquote>

<blockquote>
<p>וְרוּץ</p>
</blockquote>

<blockquote>
<p>בַּחוּץ,</p>
</blockquote>

<blockquote>
<p>בִּמְבוֹא הָעִיר בִּמְרוֹם רְחוֹבָהּ,</p>
</blockquote>

<blockquote>
<p>וְשָׂלַמְבָּה – הִיא בְּחֶדְרָהּ,</p>
</blockquote>

<blockquote>
<p>עַל פִּלְכָּהּ</p>
</blockquote>

<blockquote>
<p>יוֹשְׁבָה, וְטוֹוָה, טוֹוָה&#8230;</p>
</blockquote>

<blockquote>
<p>יָדַעְתִּי, אַתְּ בַּבַּית תְּהִי!</p>
</blockquote>

<blockquote>
<p>אָץ לִי דַּרְכִּי, אֲנִי מִן הַסַּנְהֶדְרָה.</p>
</blockquote>

<blockquote>
<p>אֵי עַזְרִיבַעַל?</p>
</blockquote>

<blockquote>
<p><strong>שׂלמבּה</strong></p>
</blockquote>

<blockquote>
<p>אֶת הַפֶּתֶן שְׁאַל –</p>

<p>אֲשֶׁר לֹא אֵדַע אָנִי – פִּתְנִי יֵדָע,</p>

<p>הוּא יִמְצָאֶנּוּ.</p>
</blockquote>

<p>(אל הנחש המתפתל על צווארה)</p>

<blockquote>
<p>רֵדָה!</p>
</blockquote>

<p><strong>הפתן</strong> (מוריד ראש למטה. יורד בזחילה מעל כתף שׂלמבה, נגרר על גחונו ונעלם במָבוא החוצה).</p>

<p><strong>חימלכּאוֹר</strong></p>

<blockquote>
<p>גְּשִׁי, בַּת, אֵלָי!</p>
</blockquote>

<p><strong>שׂלמבּה</strong> (ניגשׁת אל אביה)</p>

<p><strong>חימלכּאוֹר</strong> (שׂם כף־ידו על כתפה)</p>

<blockquote>
<p>עוֹד חַמָּה כְּתֵפֵךְ, וְחָזֵךְ עוֹד הוּא חָם –</p>
</blockquote>

<p><strong>שׂלמבּה</strong></p>

<blockquote>
<p>פֹּה יָשַׁב בַּעַל־חָי.</p>
</blockquote>

<p><strong>חימלכּאוֹר</strong></p>

<blockquote>
<p>לֹא הִתְבּוֹנַנְתִּי בּוֹ –</p>

<p>מִי נִתְלָה בָּךְ? נְחַשׁ־עֲקַלָּתוֹן אִם כֶּבֶשׂ?</p>

<p>שֵׂה אוֹ צֶפַע?</p>

<p>פִּיל אוֹ גְּדִי?</p>

<p>הַגִּידִי לִי!</p>

<p>עוֹד בְּשָׂרֵךְ חָם&#8230;</p>
</blockquote>

<p><strong>שׂלמבּה</strong></p>

<blockquote>
<p>רָאִיתָ, אָבִי, פֶּתֶן! פֶּתֶן נִתְלָה בִּי.</p>

<p>הוֹצֵאתִי אַרְסוֹ מֶנּוּ, הִשְׁאַרְתִּי בּוֹ הַדָּם –</p>
</blockquote>

<p><strong>חימלכּאוֹר</strong></p>

<blockquote>
<p>הַנֶּפֶשׁ! רַק הַנֶּפֶשׁ –</p>

<p>אוֹי וַאֲבוֹי!</p>

<p>מִי לוֹט – וְאֵין לוֹ כּוֹס הַיָּיִן?</p>

<p>וּפֶרֶס מָה? מַה פֶּרֶס</p>

<p>וְחַרְטֹם חַד לוֹ אָיִן?</p>

<p>הַנֶּפֶשׁ!</p>

<p>מַה פֶּתֶן וְאִם בַּעַל נֶפֶשׁ הוּא, וְאֵין בְּנַפְשׁוֹ רַעַל?</p>
</blockquote>

<p><strong>שׂלמבּה</strong></p>

<blockquote>
<p>הוּא חָם&#8230; הַחֹם מִנַּפְשׁוֹ יַעַל&#8230;</p>
</blockquote>

<p><strong>חימלכּאוֹר</strong></p>

<blockquote>
<p>מָה אָנוּד לוֹ&#8230; הִסְכַּלְתְּ,</p>

<p>הִסְכַּלְתְּ עֲשׂוֹת!</p>

<p>מְאֹד מְאֹד</p>

<p>הִסְכַּלְתְּ!</p>

<p>גָּזַלְתְּ</p>

<p>מֵאֵת הַנְּחָשִׁים אֶת כְּלִי־נִשְׁקָם,</p>

<p>רוֹשׁ־לַעֲנָה אֱלֹהֵיהֶם הִשְׁקָם,</p>

<p>כְּלֵי־זֵינָם</p>

<p>אֲשֶׁר לָהֶם יִנָּתֵן</p>

<p>מִיַּד הַטֶּבַע,</p>

<p>בּוֹ בְּנֵי־הַפֶּתֶן</p>

<p>יִזְדַּיֵּנוּ,</p>

<p>עַל נַפְשָׁם כִּי יָגֵנּוּ</p>

<p>רֶגַע, רֶגַע,</p>

<p>לִקְרַאת כָּל פֶּגַע</p>

<p>יֶאֱרֹב לָהֶם בִּדְרָכִים שֶׁבַע&#8230;</p>

<p>אֶת רוֹשׁ־הַלַּעֲנָה תּוֹצִיאִי, תַּחְתִּי מִפִּי הַפֶּתֶן,</p>

<p>אֶת נִטְפֵי הַתַּרְעֵלָה מֵעַל לְשׁוֹנוֹ כִּי נִעַרְתְּ –</p>

<p>מַה לּוֹ הִשְׁאַרְתְּ</p>

<p>פֹּה עַל עָפָר?</p>

<p>בָּרֶפֶשׁ?</p>

<p>בַּמֶּה יִתְקוֹמֵם לוֹ לַצָּר,</p>

<p>לְשׂוֹנְאוֹ בְּנֶפֶשׁ?</p>

<p>בְּנֵי־פֶּתֶן –</p>

<p>הֵם כֻּלָּם בֶּטֶן.</p>

<p>שְׁרִירֵיהֶם וְאִם עָבוּ – רַכּוּ! וּבְשָׂרָם – מוּךְ.</p>

<p>הִסְכַּלְתְּ –</p>

<p>לוּ אַךְ הֵבִינוּ אֶת אֲשֶׁר לָהֶם עוֹלַלְתְּ</p>
</blockquote>

<blockquote>
<p>וְלֹא יוֹדוּךְ!</p>
</blockquote>

<p>(במנוד־ראש לעבר הדלת)</p>

<blockquote>
<p>פִּתְנֵךְ זֶה הַפֶּתֶן&#8230; מָה אָנוּד לוֹ&#8230;</p>
</blockquote>

<p><strong>שׂלמבּה</strong></p>

<blockquote>
<p>הוֹצֵאתִי מֶנּוּ אַרְסוֹ וְחֻמּוֹ נִשְׁאַר בּוֹ&#8230;</p>
</blockquote>

<p><strong>חימלכּאוֹר</strong></p>

<blockquote>
<p>מַה נָּחָשׁ וְאֵין בּוֹ אֶרֶס? בֶּן־תּוֹלֵעָה!</p>
</blockquote>

<p><strong>שׂלמבּה</strong></p>

<blockquote>
<p>הוֹצֵאתִי אַרְסוֹ מֶנּוּ וְדֵעָה, דֵּעָה</p>

<p>בּוֹ הִשְׁאַרְתִּי!</p>
</blockquote>

<p><strong>חימלכּאוֹר</strong></p>

<blockquote>
<p>הוּא אֲשֶׁר אָמַרְתִּי:</p>

<p>בַּת־שֵׁם!</p>

<p>אַתְּ בִּתִּי הַשּׁוֹבֵבָה הַפּוֹחֵזָה –</p>

<p>בַּת־שֵׁם!</p>

<p>וְאִם רַכַּת־נֶפֶשׁ אַתְּ, וְאִם רְפַת־כֹּחַ –</p>

<p>בְּקַרְנֵי רְאֵם</p>

<p>אִם אַתְּ אוֹחֵזָה –</p>

<p>וְהוֹרִיד רֹאשׁ לְמַטָּה וְהָלַךְ שְׁחוֹחַ&#8230;</p>
</blockquote>

<p><strong>שׂלמבּה</strong></p>

<blockquote>
<p>לֹא יֵלֵךְ שְׁחוֹחַ,</p>

<p>רַק יִשְׁכַּח גַּאֲוָה!</p>

<p>הוּא יוֹרִיד רֹאשׁ&#8230; יוֹרִידוּ – מִנִּי אַהֲבָה.</p>

<p>הָבָה רְאֵם לִי, אָבִי, רְאֵם, רְאֵם לִי!</p>

<p>הֲבִיאוֹ לִי בְּעֹצֶם יָדְךָ –</p>

<p>וְאֶחֱרֹשׁ בּוֹ אֶת שָׂדְךָ!</p>

<p>כֵּן, אֶחֱרֹש בָּהּ בַּבְּהֵמָה,</p>

<p>אֶתֵּן לוֹ עֹל עַל שֶׁכֶם.</p>

<p>בַּמַּחְרֵשָׁה יִמְשׁךְ, כֹּה יִמְשְׁכָה,</p>

<p>יוֹצִיא לָחֶם!</p>

<p>הַב לִי רְאֵם!</p>
</blockquote>

<p><strong>חימלכּאוֹר</strong></p>

<blockquote>
<p>בִּתִּי, בַּת, בַּת־שֵׁם,</p>

<p>גְּשִׁי אֵלַי, אֵלָי –</p>
</blockquote>

<p>(מלטפהּ בכתפהּ ובחלקת צווארהּ)</p>

<blockquote>
<p>עוֹד חַמָּה כְּתֵפֵךְ, וְחָזֵךְ עוֹד הוּא חָם –</p>

<p>חֹם זֶה אָהַבְתִּי&#8230;</p>

<p>אָהַבְתִּי נִשְׁמַת נֶפֶשׁ אַחַת, בָּהּ בַּשְּׁנִיָּה כִּי דָבֵקָה,</p>

<p>נוֹשֶׁמֶת בָּהּ, פּוֹעֶמֶת וְשׁוֹקֵקָה,</p>

<p>כְּזֶרֶם דָּם –</p>

<p>זֶה חֹם־הַחַיִּים בָּנוּ, הַמַּהְבִּיל בַּגּוּף</p>

<p>וּמְפַעְפֵּעַ,</p>

<p>הוּא חָפֵץ צֵאת וּפְרֹץ מִגֵּו –</p>

<p>וּבְצֵאתוֹ וְהוּא פָּג,</p>

<p>כַּכִּיחַ כֵּן יִתְנַדֵּף וּכְרֻקּוֹ אֲשֶׁר רָק</p>

<p>עַל אָרֶץ –</p>

<p>חֹם־נֶפֶשׁ זֶה – אִם הוּא נוֹבֵעַ</p>

<p>מִגּוּף אֶל גּוּף</p>

<p>כִּי יִתְפָּרֵץ</p>

<p>חַם וְחַי</p>

<p>מִלֵּב אֶל לֵב –</p>

<p>וָחָיוּ!</p>

<p>וְלָמְדוּ עוּף!</p>

<p>גַּם יֶהֱמוּ, יָהִימוּ,</p>

<p>מִתּוֹךְ אַהֲבָה יִשְלָיוּ</p>
</blockquote>

<blockquote>
<p>וְיַשְׁלִימוּ –</p>
</blockquote>

<p>(מלטפה בצווארה)</p>

<blockquote>
<p>וְאַתְּ</p>

<p>הִשְׁלַמְתְּ עִם פְּתָנִים, בַּת!</p>

<p>חֹם פְּתָנִים הוּא, יוֹדְעֵי חִקְקִי וְחִקְרֵי לֵב,</p>

<p>בַּעֲלֵי־דַעַת,</p>

<p>וְאוֹהֲבֵי־מִשְׁמַעַת –</p>

<p>חֹם זֶה אָהַבְתִּי&#8230;</p>

<p>וַאֲנִי עָיַפְתִּי</p>

<p>מְאֹד, מְאֹד עָיַפְתִּי –</p>

<p>מִן הַסַּנְהֶדְרָה אֲנִי בָּא,</p>

<p>אֶת רֹאשִׁי כָּבֵד עָלַיִךְ, בַּת, אַנִּיחָה.</p>
</blockquote>

<p>(כובשׁ את פניו בכתפה)</p>

<p><strong>שׂלמבּה</strong></p>

<p>(חובקתו)</p>

<blockquote>
<p>אֲהַבְתִּיךָ!</p>
</blockquote>

<p><strong>חימלכּאוֹר</strong></p>

<p>(מתנער נרגש ומתוך חשׁד)</p>

<blockquote>
<p>אַתְּ מִתְנַכֶּלֶת לִי, גַּם לִי,</p>

<p>בַּת־צוֹר,</p>

<p>כְּמוֹ לִנְחָשַיִךְ!</p>

<p>זֶה הָאוֹר,</p>

<p>הַנֹּגַהּ הַבּוֹקֵעַ,</p>

<p>וְחַסְדֵּךְ, זֶה הַחֶסֶד הַשּׁוֹפֵעַ</p>

<p>מֵעֵינַיִךְ –</p>

<p>מה אִירָאֶנּוּ!</p>
</blockquote>

<p><strong>שׂלמבּה</strong></p>

<blockquote>
<p>אָבִי!</p>
</blockquote>

<p><strong>חימלכּאוֹר</strong></p>

<blockquote>
<p>יֵשׁ שֶׁמֶץ בִּי, דְּבַר־מָה</p>

<p>בִּלְבָבִי</p>

<p>אֲשֶׁר חָפַצְתִּי עָלָיו שְׁמֹר,</p>

<p>מִי יִתֵּן וּמָלֵאתִי מֶנּוּ&#8230;</p>
</blockquote>

<p><strong>שׂלמבּה</strong></p>

<blockquote>
<p>אַךְ טוֹב בְּךָ יֵשׁ, אַךְ טוֹב!</p>
</blockquote>

<p><strong>חימלכּאוֹר</strong></p>

<blockquote>
<p>הַטּוֹב! הָהּ, מִי מִקִּרְבִּי יוֹצִיאֶנּוּ!</p>

<p>וְלִבְלִי שׁוּב&#8230;</p>

<p>לֹא חָפַצְתִּי בּוֹ, בַּטּוֹב</p>

<p>אֵינֶנּוּ בִּי, אֵינֶנּוּ!</p>

<p>אַךְ שָׁוְא עָמַלְתְּ,</p>

<p>טִפַּלְתְּ</p>

<p>בָּם, בִּנְחָשַׁיִךְ, הוֹצֵאת מֵהֶם הָרַעַל –</p>

<p>הֵן הוּא מֵחָדָשׁ יַעַל!</p>

<p>כְּחִצִּים נִשְׁכְּחוּ בִּמְעֵי הַקֶּשֶׁת!</p>

<p>וּכְמַחֲלָה בְּכָל פַּעַם מִתְחַדֶּשֶׁת&#8230;</p>

<p>הַטּוֹב אֲשֶׁר פָּעַלְתְּ –</p>

<p>פְּרִי כַחַשׁ הוּא, פְּרִי כָחַשׁ!</p>

<p>הֵן לֹא יָרַדְתְּ, בַּת, אֶל לֵב הַנָּחָשׁ,</p>

<p>רַק מֵעֲרוּץ</p>

<p>הַפֶּה,</p>

<p>רַק מִן הַשָּׂפָה וְלַחוּץ</p>

<p>אֶת הָרוֹשׁ הַזֶּה</p>

<p>חָתִית,</p>

<p>רָדִית!</p>

<p>עוֹד שָׁרְשׁוֹ מַעֲמִיק בּוֹ, וְכֹחוֹ בּוֹ לֹא תָּשׁ!</p>

<p>מָשַׁחַתְּ בַּפּוּךְ עֵינַיִם</p>

<p>וּשְׁנִי שְׂפָתַיִם</p>

<p>תִּמְרְחִי בִּדְבָשׁ&#8230;</p>

<p>יַעֲבֹר יוֹם יוֹמַיִם</p>

<p>וּפוּכוֹ נִמַּח, וּטְחָב הַדְּבַשׁ אֵינֶנּוּ –</p>

<p>חִדְלִי מִן הַפֶּתֶן, חִדְלִי מֶנּוּ,</p>

<p>מִבֶּן־הָרְאֵמִים</p>

<p>נָא חֲדֹלִי!</p>

<p>אַל לָהֶם תִּתְחַכְּמִי – הִלָּחֵמִי!</p>

<p>דֶּרֶךְ זֹאת – בָּחַרְתִּי בָּהּ מֵעוֹדִי,</p>

<p>עַל נַפְשֵׁךְ, עִם לְבָבֵךְ עָשׂוּי לִבְלִי חָת,</p>

<p>עֲמֹדִי!</p>

<p>אוּלַי תּוּכְלִי בַּמִּלְחָמָה לוֹ לְאוֹיְבֵךְ, בַּת,</p>

<p>וְאֵין רַע, אֵין רַע אִם אַתְּ,</p>

<p>אַתְּ אִם בַּקְרָב תִּפֹּלִי&#8230;</p>
</blockquote>

<p>(נסוג ממנה קצת זר לאחור)</p>

<blockquote>
<p>אַל, אַל תִּתְנַכְּלִי לִי,</p>

<p>אַל תֶּאֶרְבִי עַל גַּבִּי,</p>

<p>הִלָּחֲמִי בִּי, בָּרַע בִּי,</p>

<p>הִלָּחֲמִי בִּי!</p>

<p>יֵשׁ שֶׁמֶץ בִּי שֶׁחַי בְּקֶרֶב –</p>
</blockquote>

<p><strong>שׂלמבּה</strong></p>

<blockquote>
<p>רְאֵם!</p>
</blockquote>

<p><strong>חימלכּאוֹר</strong></p>

<blockquote>
<p>רַע,</p>

<p>רַע מִזֶּה!</p>
</blockquote>

<p><strong>שׂלמבּה</strong></p>

<p>(בעליצות, ומתוך אהבה לאביה)</p>

<blockquote>
<p>מִכֹּחַ רְאֵם וּמֵעַנְוַת שֶׂה!</p>
</blockquote>

<p><strong>חימלכּאוֹר</strong></p>

<blockquote>
<p>לֹא זֶה!</p>
</blockquote>

<blockquote>
<p>אִם לֹא הֲרֹס אֶחְפֹּצָה וּטְרֹף טֶרֶף?</p>
</blockquote>

<p><strong>שׂלמבּה</strong></p>

<blockquote>
<p>חָלִילָה לְךָ! הַצֶּדֶק וְהַטּוֹב בְּךָ נָשָׁקוּ,</p>

<p>יַחַד יַחַד כֹּה בְּךָ דָּבָקוּ,</p>

<p>דָּבְקוּ בְּךָ בְּבֶטֶן אֵם,</p>

<p>בְּבֶטֶן,</p>

<p>מִנִּי עֶרֶשׂ!</p>
</blockquote>

<p><strong>חימלכּאוֹר</strong></p>

<blockquote>
<p>לֹא הֵם! לֹא הֵם!</p>

<p>יֵשׁ שֶׁמֶץ בִּי אֲשֶׁר הוֹצֵאתָ מִפִּי הַפֶּתֶן –</p>

<p>אֶרֶס!</p>
</blockquote>

<p><strong>שׂלמבּה</strong></p>

<blockquote>
<p>לֹא אַאֲמִינָה.</p>
</blockquote>

<p><strong>חימלכּאוֹר</strong></p>

<p>זֹאת הַשִּׂנְאָה.</p>

<p><strong>שׂלמבּה</strong></p>

<blockquote>
<p>אֶעֶקְרֶנָּה!</p>
</blockquote>

<p><strong>חימלכּאוֹר</strong></p>

<blockquote>
<p>דֹּמִּי!</p>

<p>שִׂנְאָתִי הִיא, כָּאֵשׁ בִּי בְּעַצְמוֹתַי וְכָרֶצַח,</p>

<p>שִׂנְאָתִי נֶצַח!</p>
</blockquote>

<p><strong>שׂלמבּה</strong></p>

<blockquote>
<p>אֶעֶקְרֶנָּה!</p>
</blockquote>

<p><strong>חימלכּאוֹר</strong></p>

<blockquote>
<p>דֹּמִּי!</p>

<p>שִׂנְאָתִי לְכָל רַע, שִׂנְאָתִי נֵצַח הִיא לְרוֹמִי!</p>

<p>אַתְּ מִתְנַכֶּלֶת לִי, אַתְּ מִתְנַכֶּלֶת!</p>

<p>הֲפֹךְ הַצֶּפַע תַּחְפְּצִי לְבֶן־תּוֹלֵעָה?</p>
</blockquote>

<p><strong>שׂלמבּה</strong></p>

<blockquote>
<p>חָלִילָה לִי,</p>

<p>אֲנִי לִקְרַאת שִׂנְאָתְךָ לְכָל רַע בְּמָחוֹל וּבְתֹף</p>

<p>אֵצֵאָה,</p>

<p>אָגִילָה בָּהּ!</p>

<p>כְּמוֹ בַּת יִפְתָּח הַגִּלְעָדִי</p>

<p>לִפְנֵי אָבִיהָ, הַגִּבּוֹר הַיִּשְׂרְאֵלִי –</p>

<p>אַחַת זֹאת אֲנִי מִמְּךָ שׁוֹאֶלֶת:</p>

<p>הִשָּׁבַע־נָא גַם אַתָּה, לָהּ, לָאֵלָה,</p>

<p>בְּאַהֲבָתְךָ לְכָל טוֹב</p>

<p>וּבְשִׂנְאָתְךָ לָהּ לְרוֹמִי</p>

<p>עֲשׂוֹת עִמָּדִי,</p>

<p>גַּם אִתִּי, אִתִּי –</p>

<p>כַּאֲשֶׁר עָשָׂה יִפְתָּח זֶה לְבִתּוֹ,</p>

<p>בְּאַהֲבָתְךָ לְכָל טוֹב</p>

<p>וּבְשִׂנְאָתְךָ לָהּ לְרוֹמִי</p>

<p>הִשָּׁבֵעַ.</p>

<p>הַעֲלוֹת אוֹתִי עוֹלָה עַל מִזְבֵּחַ!</p>
</blockquote>

<p><strong>חימלכּאוֹר</strong></p>

<blockquote>
<p>דֹּמִּי!</p>

<p>לֹא בֵּן, לֹא בַּת!</p>

<p>שׁוֹמַעַת אָתְּ?</p>
</blockquote>

<p>(מתוך תעלומה)</p>

<blockquote>
<p>הַמֹּלֶךְ יָרֶב בִּי,</p>

<p>אֲנִי אֶת בְּנִי,</p>

<p>אֶת חַנִּיבַעַל מָנַעְתִּי מֶנּוּ&#8230;</p>

<p>אִירָאֶנּוּ, בִּתִּי, אִירָאֶנּוּ,</p>

<p>וְאִם אֲהַבְתִּיהוּ –</p>

<p>אָיֹם הוּא!</p>

<p>לֹא אֵל הוּא לִי הַמֹּלֶךְ, רַק חֲלוֹם, חֲלוֹם לִי,</p>

<p>הוּא עוֹיֵן אוֹתִי, עוֹיֵן –</p>

<p>אֲנִי אֶת כֹּהֲנוֹ רִמִּיתִי, אֶת הַכֹּהֵן,</p>

<p>רִמִּיתִיהוּ&#8230;</p>
</blockquote>

<p>(שַׁח אליה, מסיח לה לכתחילה בחצי קול)</p>

<blockquote>
<p>בְּיוֹם הַמֹּלֶך, לִפְנֵי הַמֹּלֶךְ נוֹרָא הוֹד וָגֵא</p>

<p>וְלִפְנֵי</p>

<p>כֹּהֲנוֹ הָרָם</p>

<p>נַעֲמֹדָה –</p>

<p>אֲנִי וְחַנִּיבַעַל, קְטֹן בָּנַי, לִי עַל יָד,</p>

<p>קֳבָל עָם, קֳבָל עָם!</p>

<p>כֹּה נַעֲמֹד שָׁם,</p>

<p>נִשְׁתַּחֲוֶה כֹּה וְכֹה נִקֹּדָּה –</p>

<p>אָז אֹמַר אֶל הַכֹּהֵן: זֶה יַלְדִּי לֵאלֹהִים,</p>

<p>וְאִם</p>

<p>בַּעַל־מוּם הוּא, הָהּ!</p>

<p>וְהַכֹּהֵן, קַר וָזָר וּלְאַט לִי, לְאָט:</p>

<p>מוּמוּ מָה?</p>

<p>אָז אֶקְרָא וְלֹא קוֹלִי: אֵין לוֹ לֵב!</p>

<p>לֹא יַאֲמִין לִי הַכֹּהֵן, וְאִם לֹא יוֹסִיף שְׁאֹל,</p>

<p>רַק יִשַּׁח, אֹזֶן יֵט, אֶל לֵב הַיֶּלֶד לְצַד שְׂמֹאל, לִשְׂמֹאל ­–</p>

<p>אֵין קֶשֶׁב וְאֵין קוֹל&#8230;</p>

<p>לֹא פִּעֵם בּוֹ, בְּחַנִּיבַעַל, לֵב!</p>

<p>אָז יִוָּכֵח,</p>

<p>יֵאָנֵחַ,</p>

<p>רֹאשׁ יָנִיעַ לִי הַכֹּהֵן: אוֹיָה, אוֹיָה לָךְ!</p>

<p>אֶת בִּנְךָ קָח,</p>

<p>חַיְמִלְכָּאוֹר, אֻמְלָל אָב,</p>

<p>אוֹי, אֲבוֹי־לָךְ –</p>

<p>לֹא יִסְכֹּן בִּנְךָ לֵאלֹהָיו,</p>

<p>לֹא יַחְפֹּץ בּוֹ הַמֹּלֶךְ,</p>

<p>לֹא יַעֲבֹר בָּאֵשׁ –</p>

<p>הוּא בַּעַל־מוּם!</p>

<p>אֵין יֵשׁ, אֵין יֵשׁ</p>

<p>בּוֹ לֵב&#8230;</p>

<p>הֶאֱמִין לִי הַכֹּהֵן! רַק הַמֹּלֶךְ</p>

<p>יִתֵּן בִּי אֶת עֵינָיו – אֵשׁ וּבְדִיל&#8230;</p>

<p>לֹא אֵל הוּא לִי הַמֹּלֶךְ, הוּא זְאֵב לִי, רָעֵב זְאֵב!</p>

<p>אָז יֹאחֲזֵנִי חִיל,</p>

<p>גַּם גִּיל!</p>

<p>לֹא אַגִּיד מְאוּם,</p>

<p>עָמַדְתִּי עוֹד רֶגַע בֵּין נִכְבְּדֵי־עָם –</p>

<p>הֵם רֹאשׁ יָנִיעוּ לִי אָז שָׁם,</p>

<p>בְּחֶמְלָה לִי וּכְאֵב:</p>

<p>הַיֶּלֶד וְאֵין לֵב!</p>

<p>הִתְאוֹשַׁשְׁתִּי,</p>

<p>חַשְׁתִּי,</p>

<p>לָקַחְתִּי</p>

<p>אֶת חַנִּיבַעַל אִתִּי, וְהָלַכְתִּי.</p>

<p>אָז אִמָּלֶט</p>

<p>עִם הַיֶּלֶד</p>

<p>בַּהֲמוֹן רִגְשׁוֹתַי בִּי, וְחוּשַׁי בִּי הָמוֹן,</p>

<p>אֶל רוֹעֵה־צֹאן&#8230;</p>

<p>וְעַד הַיּוֹם הַזֶּה –</p>
</blockquote>

<p>(נאלם)</p>

<p><strong>שׂלמבּה</strong></p>

<blockquote>
<p>חַנִּיבַעַל!</p>

<p>הוּא כֻּלּוֹ לֵב –</p>

<p>אֵיכָכָה? הָהּ, אֵיךְ נָדַם בּוֹ,</p>

<p>לֹא הָלַם בּוֹ</p>

<p>לֵב?</p>
</blockquote>

<p><strong>חימלכּאוֹר</strong></p>

<blockquote>
<p>שָׂלַמְבָּה!</p>

<p>יָד לְפֶה&#8230;</p>

<p>אֶחָד, כְּנַעֲנִי,</p>

<p>הֵבִיא אֶבֶן לִי יְקָרָה, יִקְרַת חֶלֶד –</p>

<p>יַהֲלֹם לְמַעֲנִי.</p>

<p>טֹהַר דִּמְעָה לוֹ וְזֹךְ הַבְּדֹלַח</p>

<p>וְגָדוֹל, גָּדוֹל כְּלֶב יֶלֶד.</p>

<p>בַּיּוֹם הַהוּא&#8230; הַיּוֹם עוֹד טֶרֶם רַד,</p>

<p>שָׁלַחְתִּי אֶת הַיַּהֲלֹם בְּהֶעְלֵם שְׁמִי</p>

<p>לַכֹּהֵן הַמְכַהֵן שָׁם לַמֹּלֶךְ –</p>

<p>מִנִּי אָז יַכֵּנִי לִבִּי בִּי:</p>

<p>הוּא הֵשִׁיב לִי אֶת בְּנִי –</p>

<p>וַאֲנִי בּוֹ אֶבֶן אֲיַד&#8230;</p>

<p>רִמִּיתִיהוּ! רִמִּיתִי אֶת הַכֹּהֵן!&#8230;</p>

<p>הַמֹּלֶךְ אוֹתִי עוֹיֵן –</p>

<p>לוּ יִשְׂנָאֵנִי!</p>

<p>לֹא אַקְרִיב לוֹ לֹא בֵּן, לֹא בַּת,</p>

<p>הֵם נְחוּצִים לִי לְאַחֵר אֵל וּלְמוֹעֵד אַחֵר,</p>

<p>הוּא בּוֹא יָבוֹא, הַיּוֹם, לֹא יְאַחֵר&#8230;</p>
</blockquote>

<p><strong>שׂלמבּה</strong></p>

<blockquote>
<p>הִנֵּנִי!</p>
</blockquote>

<p>(תוחבת כף־ידה לתוךְ לועו)</p>

<blockquote>
<p>נְשׁךְ! נְשָׁךְ־נָא אוֹתִי –</p>

<p>תּוּכָלָה?</p>
</blockquote>

<p><strong>הפתן</strong> (נרתע לאחור, פועה ומילל, כשהוא מניע ראשו בשלילה לימין ולשׂמאל)</p>

<p><strong>שׂלמבּה</strong></p>

<blockquote>
<p>לֵךְ הָלְאָה, הָלְאָה!</p>

<p>אוֹיָה לִי, אֲנִי לְךָ הֲרֵעוֹתִי!</p>

<p>מַה פֶּתֶן וּבְלִי רוֹשׁ?</p>

<p>לוּ רוֹצַצְתִּיךָ רֹאשׁ!</p>
</blockquote>

<p><strong>הפתן</strong></p>

<p>(מניח ראשו לרגליה כאל תחת מחי קרדום)</p>

<p><strong>שׂלמבּה</strong></p>

<blockquote>
<p>קוּם, עֲמֹד!</p>
</blockquote>

<p><strong>הפתן</strong></p>

<p>(מתנער מתוך קפיצה)</p>

<p><strong>שׂלמבּה</strong></p>

<p>(שולחת ידה אל הקיר)</p>

<blockquote>
<p>שָׁם מַטֵּה־פָּז כְּמוֹט,</p>

<p>הוּא תָּלוּי שָׁם בַּקִּיר – הָבֵא אֵלַי!</p>

<p>מִיַּד אָצִיל רוֹמָאִי הוּצָא בְּעוֹדוֹ חָי –</p>
</blockquote>

<p><strong>הפתן</strong></p>

<p>(ממהר אל הקיר, מזדקר וקופץ כנגדו)</p>

<p><strong>שׂלמבּה</strong></p>

<blockquote>
<p>קַח, קָח!</p>
</blockquote>

<p><strong>הפתן</strong></p>

<p>(מביא חיש את שרביט־הפז, מושיטו לשׂלמבה)</p>

<p><strong>שׂלמבּה</strong></p>

<blockquote>
<p>קְמֹט!</p>
</blockquote>

<p><strong>הפתן</strong></p>

<p>(מקמט את השׁרביט לשׁנים)</p>

<p><strong>שׂלמבּה</strong></p>

<blockquote>
<p>עוֹד! עוֹד!</p>

<p>הֶאָח!</p>
</blockquote>

<p>(בהתעוררות)</p>

<blockquote>
<p>אֶת רֹאשׁ יֻפִּיטֶר, אֶבֶן־צוֹר</p>

<p>תְּפֹשׂ!</p>

<p>אֱחֹז בְּעֹז</p>

<p>וְהוֹרִידוֹ אֵלַי מָטָּה!</p>
</blockquote>

<p><strong>הפתן</strong></p>

<p>(מורידו מעל עמוד־השׁישׁ, מגישו לשׂלמבה)</p>

<p><strong>שׂלמבּה</strong></p>

<p>שְׁבֹר!</p>

<p><strong>הפתן</strong></p>

<p>(פוצחו בשׁרירי בטנו לחצאיו)</p>

<p><strong>שׂלמבּה</strong></p>

<blockquote>
<p>פֶּתֶן</p>
</blockquote>

<p>(מלטפתו בראשו)</p>

<blockquote>
<p>כֹּחֲךָ עוֹד אִתְּךָ&#8230; זְכֹר:</p>

<p>אָנֹכִי לֹא חָפַצְתִּי לְךָ הָרֵעַ,</p>

<p>אִם הֲרֵעוֹתִי לְךָ, רֵעַ!</p>

<p>תֶּאֱהָבֵנִי – עַל כֵּן גָּבַרְתָּ כֹּה!</p>

<p>אַךְ דַּע:</p>
</blockquote>

<p>(מזדקפת יהירה)</p>

<blockquote>
<p>כַּאֲשֶׁר לָמַדְתָּ אֱהֹב,</p>

<p>לְמַד גַּם שְׂנֹא –</p>

<p>אֱהַב וּשְׂנָא!</p>
</blockquote>

<p><strong>עזריבעל</strong></p>

<p>(עמד לשׂמאל אביו. לאחר דממה ממושכה)</p>

<blockquote>
<p>קָרָאתָ, אָבִי, לִי –</p>
</blockquote>

<p><strong>חימלכּאוֹר</strong></p>

<p>(ראשו מורד עוד, לאחר רגע)</p>

<blockquote>
<p>עַזְרִיבַעַל!</p>
</blockquote>

<p><strong>עזריבאל</strong></p>

<blockquote>
<p>שׁוֹמֵעַ אָנִי.</p>
</blockquote>

<p><strong>חימלכּאוֹר</strong></p>

<blockquote>
<p>הִתְבּוֹנֵן אֶל שָׂלַמְבָּה.</p>

<p>עֵינֵי־יוֹנִים לָהּ&#8230; אַךְ אִם תִּזְעַמְנָה</p>

<p>וְהָפְכוּ עֶשֶׁת –</p>

<p>רְאֵה:</p>

<p>הוּא חָל, הוּא חָל, הַפֶּתֶן,</p>

<p>בִּמְלוֹא קוֹמָתוֹ יָקוּם רָם וָגֵא,</p>

<p>וְכָרַע בֶּרֶךְ,</p>

<p>וְרֹאשׁ לְמַטָּה&#8230;</p>

<p>הוּא יָרֵא גֶשֶׁת,</p>

<p>יָרֵא הוּא אֶת אֵשׁ הַלֶּהָבוֹת –</p>

<p>הִתְבּוֹנֵן בָּהּ – לְמִי, בְּנִי, תְּדַמֶּנָּה?</p>

<p>אֶל הָעֵינַיִם, עֵינֵי פֶּרֶא?</p>
</blockquote>

<p><strong>עזריבעל</strong></p>

<blockquote>
<p>גַּם בְּשָׂלַמְבָּה לְךָ יִקָּרֵא זֶרַע&#8230;</p>

<p>בַּרְכַּת הִיא&#8230; הִיא דּוֹמָה לְךָ בַּכֹּל!</p>
</blockquote>

<p><strong>חימלכּאוֹר</strong></p>

<blockquote>
<p>חַנִּיבַעַל! –</p>

<p>אֵינֶנּוּ עוֹד, אֵינֶנּוּ –</p>

<p>עֲדֶן לֹא שָׁב</p>

<p>מִצּוֹר,</p>

<p>מֵאֶרֶץ־אָבוֹת,</p>

<p>מוֹלֶדֶת מִדּוֹר־דּוֹר –</p>

<p>חִכִּיתִי לוֹ עוֹד תְּמוֹל, עוֹד תְּמוֹל</p>

<p>לַשָּׁוְא.</p>
</blockquote>

<p><strong>עזריבאל</strong></p>

<blockquote>
<p>הַיּוֹם!</p>
</blockquote>

<p><strong>חימלכּאוֹר</strong></p>

<blockquote>
<p>הַיּוֹם?</p>
</blockquote>

<p><strong>עזריבאל</strong></p>

<blockquote>
<p>בָּא רָץ, בָּא מִבְּעוֹד יוֹם.</p>
</blockquote>

<p><strong>חימלכּאוֹר</strong></p>

<blockquote>
<p>בָּא רָץ? הֲלֹם?</p>

<p>אֱמֹר,</p>

<p>מֵאֵי־מִזֶּה הוּא בָּא?</p>
</blockquote>

<p><strong>עזריבעל</strong></p>

<blockquote>
<p>מִיַּמֵּי צוֹר.</p>
</blockquote>

<p><strong>חימלכּאוֹר</strong></p>

<blockquote>
<p>מַה יַּגִּיד, מָה?</p>
</blockquote>

<p><strong>עזריבעל</strong></p>

<blockquote>
<p>&#8220;הוּא בָּא!&#8221;</p>
</blockquote>

<p><strong>חימלכּאוֹר</strong></p>

<blockquote>
<p>חַנִּיבַעַל!</p>
</blockquote>

<p>(מתבונן ארוכות אל שׂלמבה)</p>

<blockquote>
<p>אַתְּ דּוֹמָה לוֹ, בְּאַהֲבָה וּבְשִׂנְאָה דוֹמָה לוֹ.</p>
</blockquote>

<p><strong>שׂלמבה</strong></p>

<blockquote>
<p>אֲבוֹי!</p>

<p>לֹא הוּא! לֹא חַנִּיבַעַל! חַיְמִלְכָּאוֹר אָב לִי,</p>

<p>אָבִי! אָבִי אָתָּה!</p>

<p>וְאָח לִי עַזְרִיבַעַל, עַזַרִיבַעַל יְשַׁו לִי.</p>

<p>אִמִּי – הִיא חִבְּלַתּוּ,</p>

<p>יְלָדַתּוּ –</p>

<p>לָכֶם, לָכֶם דָּמִיתִי!</p>
</blockquote>

<p><strong>חימלכּאוֹר</strong></p>

<blockquote>
<p>הַיּוֹם! הַיּוֹם הוּא בָּא!</p>
</blockquote>

<p><strong>שׂלמבּה</strong></p>

<blockquote>
<p>לֹא, חַנִּיבַעַל!</p>

<p>לֹא אָח לִי חַנִּיבַעַל – שֶׁאֲהַבְתִּיהוּ,</p>

<p>חָפַצְתִּי אֲשֶׁר דּוֹד יְהִי לִי&#8230;</p>
</blockquote>

<p><strong>חימלכּאוֹר</strong></p>

<blockquote>
<p>בְּנִי הוּא!</p>

<p>בְּנִי!</p>

<p>אַשְׁרֵי בַּת וַאֲחוֹתוֹ הִיא,</p>

<p>וְדוֹמֶה לוֹ בְּרוּחָהּ וּבְפָנֶיהָ –</p>

<p>אַשְׁרֶיהָ!</p>

<p>וְאַתְּ – אֲחוֹתוֹ אָתְּ!</p>

<p>מַה־לָּךְ עוֹד?</p>
</blockquote>

<p><strong>שׂלמבּה</strong></p>

<blockquote>
<p>זֶה מְעַט לִי, מְעָט,</p>

<p>מַה־לִּי אָח וּמִי לִי?</p>

<p>חֲפַצְתִּיו דּוֹד!</p>
</blockquote>

<p><strong>חימלכּאוֹר</strong></p>

<blockquote>
<p>רַק אָח לָךְ חַנִּיבַעַל!</p>

<p>שׂלמבּה בַּעַל!</p>

<p>חֲפַצְתִּיו בַּעַל!</p>

<p>לֹא אָח לִי, גַּם לֹא בֵּן הוּא לְךָ, חַיְמִלְכָּאוֹר,</p>

<p>בֵּן רוֹעֵה־צֹאן הוּא, מֵאֲחוֹרֵי הַצֹּאן בָּא, עַז וָקַל.</p>

<p>וְנוֹרָא הוֹד –</p>

<p>וָאֶחְמְדֵהוּ,</p>

<p>חֲפַצְתִּיו דּוֹד!</p>

<p>לֹא בִּנְךָ הוּא, חַימִלְכָּאוֹר!</p>
</blockquote>

<p><strong>חימלכּאוֹר</strong></p>

<p>(בשׂחוק קל)</p>

<blockquote>
<p>כֹּה תְּשַׁכְּלִינִי, בַּת,</p>

<p>וּבְחֶדְוָה כֹּה וּבְגִיל כֹּה&#8230;</p>

<p>אַל, אַל,</p>

<p>וּלְאַט לָךְ, לְאַט&#8230;</p>
</blockquote>

<p><strong>שׂלמבּה</strong></p>

<blockquote>
<p>אֶת פִּתְנִי שְׁאַל –</p>

<p>בְּלֵילוֹת דֳּמִי וָאֵלֶם, בֶּאֱשׁוּן חֹשֶךְ –</p>

<p>יַעֲמֹד עָלַי הַנָּחָשׁ, יָנַע רֹאשׁ לִי,</p>

<p>וּבְרַק עֵינֵיהוּ</p>

<p>יְהַבְהֵב, יִנְחַת קִרְבִּי,</p>

<p>יִיר בִּי,</p>

<p>עֵינַיִם – כְּכוֹכְבֵי־רוֹם רְחוֹקִים</p>

<p>בָּאֹפֶל בּוֹקְעִים,</p>

<p>שׁוֹקְעִים: –</p>

<p>&quot;שָׂלַמְבָּה,</p>

<p>יוֹדֵעַ אֲנִי, עוֹד טֶרֶם הֶעֱלֵית אֶת זֹאת עַל פִּיךְ –</p>

<p>אַתְּ אוֹהֶבֶת אֶת אָחִיךְ&#8230;&quot;</p>
</blockquote>

<p>(מתרגזת)</p>

<blockquote>
<p>לֹא אָח לִי חַנִּיבַעַל! לֹא אָח, לֹא אָח לִי!</p>

<p>אָז יִשַּׁח עָלַי דֹּם,</p>

<p>כֹּה יִשַּׁח לִי,</p>

<p>כֹּה יִשְׁתַּחֲוֶה,</p>

<p>יִתְרַפֵּק עָלַי רָךְ –</p>

<p>&#8220;אָח&#8230; אָח&#8230;&#8221;</p>

<p>וּבְלַחַשׁ כֹּה, וּבְנַחַשׁ כֹּה,</p>

<p>וּבְחֹם:</p>

<p>&quot;שָׂלַמְבָּה!</p>

<p>וְאִם אָחִיךָ הוּא, אָח?</p>

<p>הֲתִזְכְּרִי אֶת אַמְנוֹן?</p>

<p>אֶת תָּמָר, אֶת אֲחוֹתוֹ אָהַב אַמְנוֹן,</p>

<p>בֶּן הַמֶּלֶךְ דָּוִד בִּירוּשָׁלַיִם –</p>

<p>יְרוּשָׁלַיִם עַל יַד צוֹר,</p>

<p>כִּירוּשָׁלַיִם – צוֹר!</p>

<p>אֶחָד אוֹר</p>

<p>שׁוֹפֵעַ שָׁם,</p>

<p>מֵרְקִיעַ הַשָּׁמַיִם,</p>

<p>עַל אַחַת אֶרֶץ, לְאֹרֶךְ אֶחָד יָם,</p>

<p>וְגַם הָעָם, הָעָם –</p>

<p>שֵׁמִי,</p>

<p>כַּצּוֹרִים כֵּן גַּם הֵמָּה –</p>

<p>הֲתִזְכְּרִי אֶת תָּמָר וְאֶת אַמְנוֹן?</p>

<p>וְאֶת הַלְּבִיבוֹת אֲשֶׁר מִיָּדָהּ אָכָל?</p>

<p>וְאֶת הָאַהֲבָה אֲשֶׁר יֶאֱהָבֶנָּה?</p>

<p>הֲתִזְכְּרֶנָּה?&quot;</p>

<p>כֹּה עָלַי יִתְרַפֵּק, כֹּה יִזְחַל עָלַי פִּתְנִי,</p>

<p>הִתְרַפֵּק כֹּה וְזָחוֹל,</p>

<p>זְחֹל עַל בִּטְנִי</p>

<p>אֵשׁ,</p>

<p>וְעַל שֵׁישׁ</p>

<p>צַוָּארִי כֹּה הִתְפַּתֵּל,</p>

<p>וּפַתֵּה אוֹתִי, פַּתֵּה:</p>

<p>&#8220;שָׂלַמְבָּה!&#8221;</p>
</blockquote>

<p><strong>רץ</strong></p>

<p>(בא, עומד במבוא ההיכל, מודיע)</p>

<blockquote>
<p>חַנִּיבַעַל</p>
</blockquote>

<p><strong>חימלכּאוֹר</strong></p>

<p>(נרגש, תופשׂ בימין עזריבעל, מתאושש לאחר רגע, מרים ראש, מצווה לרץ, מבלי פנוֹת אליו)</p>

<blockquote>
<p>יְחַכֶּה לִי בַּחוּץ, עַד אִם</p>

<p>כִּלִּיתִי דְּבָרַי עִם</p>

<p>אָחִיהוּ.</p>

<p>עַזְרִיבַעַל!</p>
</blockquote>

<p><strong>הרץ</strong></p>

<p>(יוצא)</p>

<p><strong>חימלכּאוֹר</strong></p>

<blockquote>
<p>עוֹד הַיּוֹם,</p>

<p>אַךְ יַעֲרֹב עָלֶיךָ יוֹם –</p>

<p>שְׁקָה לְאָחִיךָ</p>

<p>ולְקַרְתַּגִּנָּה לֵךְ – שְׁלַחְתִּיךָ!</p>

<p>לוּ יָכֹלְתָּ עוּף!</p>

<p>רוֹמִי – הִיא דוֹחֶקֶת שָׁם רַגְלֵינוּ שׁוּב,</p>

<p>רֹאשׁ נוֹשֵׂאת רֹם,</p>

<p>פּוֹעֶרֶת פֶּה,</p>

<p>פּוֹתַחַת לֹעַ –</p>

<p>קֶבֶר בּוֹר –</p>

<p>לִבְלֹעַ</p>

<p>אֶת עַם צוֹר.</p>

<p>הַיּוֹם,</p>

<p>הַיּוֹם הַזֶּה</p>

<p>לְקַרְתַּגִּנָּה לֵךְ,</p>

<p>וְעַל הַמִּשְׁמָר שָׁם עֲמֹד,</p>

<p>עַל קַרְתַּגִּנָּה שְׁמֹר,</p>

<p>חֲרֹד עָלֶיהָ כַּחֲרֹד</p>

<p>הַבֵּן עַל אֵם,</p>

<p>לֵךְ, בַּרְכַּת!</p>

<p>בַּרְכַּת יֵדַע דַּרְכּוֹ,</p>

<p>יֵדַע אֵיךְ,</p>

<p>אֵיךְ יָגֵן בֵּן עַל אֵם,</p>

<p>יָדַעְתָּ!</p>

<p>אֲנַחְנוּ, בְּנֵי־שֵׁם,</p>

<p>עַמֵּנוּ צוֹר –</p>

<p>אוֹהֲבֵי הָעֹל</p>

<p>וְשָׂשִׂים אֱלֵי דְרוֹר –</p>

<p>צְמֵאֵי־יָם אֲנַחְנוּ</p>

<p>וּרְעֵבֵי־אֶרֶץ –</p>

<p>עַל חוֹפֵי מַיִם רַבִּים נַחְנוּ,</p>

<p>נַחְנוּ וְלֹא נַחְנוּ,</p>

<p>לֹא שָׁקַטְנוּ,</p>

<p>נִרְאִים לְעֵינֵי כֹּל,</p>

<p>גְּלוּיִים כַּשָּׁמַיִם</p>

<p>יָרַדְנוּ</p>

<p>לֵב כָּל יָם!</p>

<p>הָלַכְנוּ</p>

<p>עַל כָּל מַיִם,</p>

<p>בִּקַּשְׁנוּ אֶרֶץ!</p>

<p>חַמֵּי־דָם</p>

<p>אַמִּיצֵי־לֵב וְנֵחַנֵּי־מֶרֶץ,</p>

<p>יוֹדְעֵי הַשְׁקֵט</p>

<p>וּמְלֻמְּדֵי לֹא־הֵרָגַע וְלֹא־נוּחַ –</p>

<p>נוֹבִישׁ מִקְוֵה־מַיִם וּמִדְבָּרוֹת נַשְׁקֶה&#8230;</p>

<p>אֲנַחְנוּ אַנְשֵׁי־מַעֲשֶׂה וּבְנֵי־חוֹרִין –</p>

<p>בְּתוֹךְ אֳנִיּוֹת קַלֵּי־מִפְרָשׂ, רָמֵי־תֹרֶן,</p>

<p>נִשֵּׂאנוּ אֶל כָּל רוּחַ,</p>

<p>עָבַרְנוּ</p>

<p>פְּנֵי כָּל נוֹף,</p>

<p>מִסּוֹף הָעוֹלָם עַד הַסּוֹף –</p>

<p>וְתַרְנוּ, תַּרְנוּ, תַּרְנוּ</p>

<p>אָרֶץ!</p>

<p>עִם דֳּכִי כָּעוֹף</p>

<p>קַל־גַּף, חַד־עַיִן – עַפְנוּ,</p>

<p>אֶל כָּל כֵּף נִדְחַפְנוּ,</p>

<p>נֶהְדַּפְנוּ</p>

<p>אֶל כָּל סֶלַע, תּוֹךְ זֵידוֹנִים מַיִם כִּי הֹרַגְנוּ&#8230;</p>

<p>עִם מִשְׁבְּרֵי כָּל יָם בַּיָּם הִפְלַגְנוּ,</p>

<p>עִם מִשְׁבְּרֵי כָּל יָם נִלְחַמְנוּ,</p>

<p>אָמַרְנוּ: תַּמְנוּ!</p>

<p>אֲהָהּ, כִּי פָנָה יוֹם,</p>

<p>בָּא קֶרֶץ! קֶרֶץ!</p>

<p>בְּלָעַתְנוּ תְּהוֹם!</p>

<p>בְּלָעַתְנוּ,</p>

<p>הֱקִיאַתְנוּ</p>

<p>כְּמוֹ אֶת יוֹנָה</p>

<p>מַה־לָּכֶם, שָׁמַיִם, כִּי תָּרֹנּוּ</p>

<p>תְּהוֹם יָם!</p>

<p>תְּהוֹם־יָם גּוֹעֶשֶׁת</p>

<p>הֵקִיאָה עָם</p>

<p>מִפִּי הַתְּהוֹם אֶל הַיַּבֶּשֶׁת.</p>

<p>הִתְרוֹמַמְנוּ</p>

<p>וְקָרָאנוּ: אֶרֶץ! אֶרֶץ! אָרֶץ!</p>

<p>כֵּן נוֹהֲרִים</p>

<p>וְסוֹעֲרִים</p>

<p>עִם גַּלֵּי יָם, כַּגַּלִּים</p>

<p>תְּהוֹם יָרַדְנוּ –</p>

<p>כֹּה יָרוֹד וְהִתְעַלֵּה,</p>

<p>כֹּה עִם נַחְשׁוֹלִים נוֹדְדִים,</p>

<p>מִתְגּוֹדְדִים</p>

<p>עַל כָּל חוֹף,</p>

<p>כָּל נוֹף,</p>

<p>כֹּה נִיד, כֹּה נִיעַ –</p>

<p>נַגִּיעַ</p>

<p>אֶל כָּל מִדְבַּר חוֹל,</p>

<p>אֶל אַדְמַת־טְרָשִׁים רֵיקָה וְשׁוֹמֵמָה,</p>

<p>אֲנַחְנוּ, שְׁטוּפֵי גִיל,</p>

<p>בְּחִיל</p>

<p>נְנוֹסֵס יָד רוֹמֵמָה,</p>

<p>וּבְקוֹלֵי־קוֹל</p>

<p>נָרִיעַ</p>

<p>לִקְרַאת כָּל יְשִׁימוֹן כְּאֶל כַּלָּה מְלַבֶּבֶת,</p>

<p>אוֹהֲבָה, אוֹהֶבֶת –</p>

<p>אֶרֶץ! אֶרֶץ! אָרֶץ!</p>

<p>אָז נַעַל, נַעַל!</p>

<p>לֹא כְּשׁוֹדְדִים וּבְנֵי־בְּלִיַּעַל</p>

<p>נַעַל,</p>

<p>לֹא נַהֲרֹס אֵלֶיהָ, לֹא נִתְפָּרֶץ</p>

<p>לְתוֹכָהּ בְּחֹזֶק־יָד,</p>

<p>בְּמַזָּל נָבוֹא טוֹב – בָּא גָד! בָּא גָד!</p>

<p>לֹא נִשְׁפֹּךְ דָּם,</p>

<p>אֲנַחְנוּ אִם עָלִינוּ שָׁם</p>

<p>לְמִדְבַּר צִיָּה –</p>

<p>וָקָם לִתְחִיָּה!</p>

<p>לֹא הִתְגַּנַּבְנוּ אֶל הַשְּׁמָמָה –</p>

<p>לְעֵינֵי כֹּל, בְּאַהֲבָה וּבְאֱמוּנָה נַעֲלֶה שָׁמָּה,</p>

<p>בֶּאֱמוּנַת אֹמֶן,</p>

<p>לְעֵדֶן גַּן הֲפֹךְ אֶת עַפְרוֹת הָאֲדָמָה,</p>

<p>וּלְאַבְקַת זָהָב אֶת הַדֹּמֶן,</p>

<p>כֹּה נַעֲלֶה, בִּרְנָנָה נַעֲלֶה וּבְשִׁיר,</p>

<p>וְנִבְנֶה עִיר,</p>

<p>עִיר אֵם!</p>

<p>יָלַדְנוּ אֵם!</p>

<p>רְאוּ וְהִתַּמָּהוּ</p>

<p>וְהִשְׁתָּאוּ:</p>

<p>בָּנִים יָלְדוּ אֵם!</p>

<p>עָלִינוּ לֹא בַּמַּחְתֶּרֶת –</p>

<p>קֳבָל־עָם, קֳבָל־עָם עָלִינוּ,</p>

<p>עִיר בָּנִינוּ,</p>

<p>קָרֶת.</p>

<p>קַרְתָּא. קְרַתַּגִּנָּה&#8230;</p>

<p>וְהֵם, הָרוֹמִים – הֵם חֲבוּיִים.</p>

<p>סְמוּיִים</p>

<p>מִן הָעַיִן יֶאֱרֹבוּ –</p>

<p>אוֹיְבִים!</p>

<p>מִמְּקוֹם סֵתֶר בָּנוּ יִסְתַּכְּלוּ –</p>

<p>יִתְנַכְּלוּ!&#8230;</p>

<p>עַם מֵאֹפֶל</p>

<p>יוֹפַע.</p>

<p>מִנִּקְרוֹת צוּר.</p>

<p>שׁוּר!</p>

<p>עַם זָר</p>

<p>מֵרִכְסֵי הָר</p>

<p>יֶאֱרֹבָה</p>

<p>לְאַרְצְךָ הַטּוֹבָה&#8230;</p>

<p>רָעָה עֵדָה</p>

<p>מִתְנַכֶּלֶת לוֹ לְגַן־הָעֵדֶן,</p>

<p>אֲשֶׁר לֹא יָגְעָה בּוֹ וְלֹא עָמֵלָה –</p>

<p>הָרוֹמִים! הָרוֹמָאִים!</p>

<p>שׁוּר!</p>

<p>הֵם בָּאִים,</p>

<p>כַּצֵּל לְצֶלֶם־אִישׁ כִּי דָבַק. כַּצֵּל לַצֵּלָע</p>

<p>כֵּן יִגָּרְרוּ אַחֲרֵינוּ אֵלֶּה!</p>

<p>כֵּן בָּנוּ יִדְבְּקוּ אֵל קְרוּצֵי־חשֶׁךְ.</p>

<p>וְכַאֲשֶׁר יִדְבְּקוּ – וְנָשְׂאוּ רֹאשׁ עָל</p>

<p>לֹא יִירְאוּ שֶׁמֶשׁ.</p>

<p>נְלוֹשֵׁי אֶמֶשׁ</p>

<p>עַל כָּל אוֹר כָּעַיִט יִפְּלוּ, יַאֲפִילוּ</p>

<p>עֲלֵי אֶרֶץ –</p>

<p>עַזְרִיבַעַל,</p>

<p>עֲמֹד בַּפֶּרֶץ</p>

<p>וְהַצִּילָה!</p>
</blockquote>

<p>(יוריד ראשו, ידום רגע)</p>

<blockquote>
<p>לְקַרְתַּגִּנָּה לֵךְ&#8230; שָׁם הָרוֹמִי –</p>

<p>הוּא זוֹמֵם. זוֹמֵם.</p>

<p>הוּא חוֹרֵשׁ רָע –</p>

<p>עוֹד טֶרֶם נֵדַע מָה?</p>

<p>שָׁם סְצִפְּיָה</p>

<p>הַזְּאֵב –</p>

<p>לֵב וָלֵב</p>

<p>כִּיצָרִים שְׁנַיִם שְׁלוּבִים בּוֹ בַּקֶּרֶב,</p>

<p>לֵב דּוֹרֵשׁ טוֹב לְעַמּוֹ וְצֶדֶק לוֹ וָיֶשַׁע,</p>

<p>לֵב רַךְ וָזַךְ, לֶב יֶלֶד,</p>

<p>וְלֵב לוֹ – זוֹמֵם לֵב, לֶב אָוֶן בּוֹ וָרֶשַׁע</p>

<p>וְשִׂנְאַת־חִנָּם לְכָל בָּאֵי־חֶלֶד&#8230;</p>

<p>לֵב לִשְׁפֹּךְ דָּם, לֵב לִטְרֹף טֶרֶף</p>

<p>וּרְדֹף בְּאַף, בְּאַף, וְכַלֵּה, כַּלֵּה,</p>

<p>הַכּוֹת עַד חָרְמָה</p>

<p>גַּם זָקֵן וְגַם טָף –</p>

<p>סְצִפְּיָה!</p>

<p>בְּרוֹמִי עָלָיו חִפָּה –</p>

<p>לְעֵינֵינוּ פֹּה יִתְגַּלֶּה</p>

<p>עַל כָּל הַתּוֹךְ בּוֹ וְעַל כָּל הָעָרְמָה!</p>

<p>סְצִפְּיָה&#8230; הָרוֹמִי,</p>

<p>הוּא זוֹמֵם, זוֹמֵם&#8230;</p>
</blockquote>

<p>(שׂחוח וקודר)</p>

<blockquote>
<p>הַצֵּל, זֶה צִלּוֹ שְׁחוֹר –</p>
</blockquote>

<p>(נרגש)</p>

<blockquote>
<p>עֲבֹר! עֲבֹר!</p>
</blockquote>

<p>(נופל ברוח)</p>

<blockquote>
<p>לֹא יַעֲבֹר&#8230; הַס, הַס,</p>

<p>הוּא מִתְנוֹעֵעַ,</p>

<p>מִשְׂתָּרֵעַ,</p>

<p>עַל קַרְתַּגִּנָּה כֹּה יְכַס, יְכַס –</p>
</blockquote>

<p>(מוריד ראש כבד. דממת־רגע)</p>

<blockquote>
<p>לֵךְ, לֵכָה –</p>

<p>אֲנִי חֵלֵכָה,</p>

<p>עָיַפְתִּי&#8230; עָיַפְתִּי, בְּנִי,</p>

<p>עָיְפָה נַפְשִׁי בִּי לַמָּוֶת,</p>

<p>הוֹי נַפְשִׁי בִּי הַשּׂוֹנֵאת, נַפְשִׁי הָאוֹהָבֶת!</p>

<p>לָמָּה תִּשְׁתּוֹחֲחִי?</p>

<p>הֵרוֹמִי בִּי, הֵרוֹמִי&#8230;</p>

<p>צִלָּהּ הוּא, צֵל רוֹמִי:</p>

<p>יְלַוֵּנִי בְּכָל אֲשֶׁר אֵלֵכָה,</p>

<p>יְדַכְּאֵנִי עַל כָּל דֶּרֶךְ וּבְכָל שְׁבִיל, הָהּ –</p>

<p>סִיצִילְיָה!</p>

<p>עָיַפְתִּי, בְּנִי,</p>

<p>עָיַפְתִּי, הָהּ, עַל אֶרֶץ רַבָּה&#8230;</p>

<p>אֲנִי בַּבַּית פֹּה, בְּסֵתֶר בֵּיתִי פֹּה אֶתְחַבְּאָה –</p>

<p>לוּ שְׁכֹחַ רָע יָדַעְתִּי וּשׁכֹחַ טוֹב!</p>

<p>וְצִיר הַדֶּלֶת לוּ שְׁכֹחַ יוּכַל סֹב&#8230;</p>

<p>כֹּה שְׁכֹחַ, שְׁכֹחַ,</p>

<p>כֹּה שֶׁבֶת דֹּם וּמְצֹא מָנוֹחַ –</p>

<p>רַק בִּהְיוֹת הָעֶרֶב, בִּשְׁקֹעַ שֶׁמֶשׁ וּבִפְרֹשׂ הַצֵּל</p>

<p>טֶרֶם יְכַסֵּנִי קוֹדֵר לֵיל –</p>

<p>דִּמְעַת־אֵלֶם אַחַת עוֹד אַזִּילָה –</p>

<p>סִיצִילְיָה!</p>
</blockquote>

<p>(ראשו צונח שוב על חזהו. דממה ממושכה. מתנער לפתע)</p>

<blockquote>
<p>עַזְרִיבַעַל!</p>
</blockquote>

<p><strong>עזריבעל</strong></p>

<blockquote>
<p>הִנְנִי, הִנֵּנִי!</p>
</blockquote>

<p><strong>חימלכּאוֹר</strong></p>

<blockquote>
<p>הַיוֹם!</p>
</blockquote>

<p>(מפקפק)</p>

<blockquote>
<p>וְאוּלַי מָחָר תֵּצֵא&#8230; בַּיּוֹם הַשֵּׁנִי?</p>

<p>בְּיוֹם הַמָּחֳרָת, עִם אוֹר בֹּקֶר צֵא!</p>
</blockquote>

<p><strong>עזריבעל</strong></p>

<blockquote>
<p>לֹא, לֹא, הַיּוֹם! הַיּוֹם עוֹד!</p>
</blockquote>

<p><strong>חימלכּאוֹר</strong></p>

<blockquote>
<p>חַכֵּה</p>

<p>עַד יַעֲרֹב יוֹם.</p>
</blockquote>

<p><strong>עזריבעל</strong></p>

<blockquote>
<p>הַיּוֹם! גַּם זֶה הַיּוֹם</p>

<p>עֹל עַל שֶׁכֶם הוּא וְחֹמֶט</p>

<p>עַל גַּב אִישׁ.</p>

<p>לוּ יָכֹלְתִּי עָלָיו צְעֹק:</p>

<p>חֲמֹק!</p>

<p>לוּ יָכֹלְתִּי לוֹ אֱמֹר:</p>

<p>עֲבֹר!</p>

<p>עֲבֹר, חִישׁ־חִישׁ!</p>
</blockquote>

<p><strong>חימלכּאוֹר</strong></p>

<blockquote>
<p>בְּחִפָּזוֹן תִּנְהַג, בְּנִי,</p>

<p>אָץ דַּרְכְּךָ. לְךָ, בֶּן־חַיִל,</p>

<p>יֵשׁ אוֹהֲבִים אוֹר־יוֹם וּמִתְפַּלְּלִים לַלַּיִל&#8230;</p>

<p>בָּרוּךְ תִּהְיֶה לִי!</p>

<p>חָשׁ אַתָּה, חָשׁ&#8230;</p>

<p>תִּלּוֹן עַל הַיּוֹם כִּי יֶאֱרַךְ,</p>

<p>כִּי יָרַט לְךָ הַדֶּרֶךְ&#8230;</p>

<p>תְּלוּנָתְךָ מָרָה מָתְקָה לִי כִּדְבָשׁ,</p>

<p>כִּדְבַשׁ לַחֵךְ,</p>

<p>לֵךְ כְּרֶגַע, לֵךְ!</p>
</blockquote>

<p>(קורא)</p>

<blockquote>
<p>חַנִּיבַעַל!</p>
</blockquote>

<p><strong>חניבעל</strong></p>

<p>(בא בלווית קורנליה)</p>

<p><strong>קורנליה</strong></p>

<p>(באה לעבר חניבעל)</p>

<p><strong>חניבעל</strong></p>

<blockquote>
<p>אָבִי!</p>

<p>רָאִיתִי אוֹר, וְנָס, נָס צֵל –</p>

<p>רָאִיתִי אֶת חַיְמִלְכָּאוֹר, אֲהוּב אֵל,</p>

<p>בְּרוּךְ הַבַּעַל!</p>

<p>אֶקְרְבָה אֵלֶיךָ שַׁעַל עוֹד, עוֹד שַׁעַל!</p>
</blockquote>

<p>(ניתק מאצל קורנליה, קרב יותר אל אביו)</p>

<p><strong>חימלכּאוֹר</strong></p>

<p>(מתבונן רגע בה, בנערה, בקורנליה)</p>

<p><strong>שלמבּה</strong></p>

<p>(נבוכה וצוהלת אל הפתן)</p>

<p><strong>חימלכּאוֹר</strong></p>

<blockquote>
<p>שָׁלַמְבָּה!</p>
</blockquote>

<p><strong>קורנליה</strong></p>

<p>(ממהרת לימין חניבעל, קרובה יותר לצד שׂלמבה, מסתכלת בה בסקרנות מרובה)</p>

<blockquote>
<p>הִנֵּה הִיא, שָׂלַמְבָּה!</p>
</blockquote>

<p><strong>חימלכּאוֹר</strong></p>

<p>(אל שׂלמבה)</p>

<blockquote>
<p>אַל כֹּה בְּצָהֳלָה, בַּת,</p>

<p>וְאַל בְּגִיל כֹּה&#8230;</p>
</blockquote>

<p><strong>שׂלמבּה</strong></p>

<blockquote>
<p>חַיְמִלְכָּאוֹר!</p>

<p>שָׁא אָבִי לִי, הָהּ שָׂא לִי –</p>

<p>שִׁקַּרְתִּי לְךָ בְּצָהֳלִי.</p>

<p>אָכֵן, אִוֶּלֶת הִיא, אִוֶּלֶת –</p>

<p>יֵשׁ אֲשֶׁר מֵעָקַת לֵב,</p>

<p>מִכְּאֵב</p>

<p>אֲנִי צוֹהֶלֶת.</p>
</blockquote>

<p><strong>חימלכּאוֹר</strong></p>

<blockquote>
<p>רָאִיתִי&#8230; לֹא עֵת לִכְאֹב –</p>

<p>וְאֶת הַכְּאֵב עֲטֹף</p>

<p>בִּמְעִיל</p>

<p>שֶׁל גִּיל&#8230;</p>

<p>אֵלֵינוּ בָּא אוֹרֵחַ –</p>
</blockquote>

<p>(פונה אל בנו)</p>

<blockquote>
<p>חַנִּיבַעַל!</p>
</blockquote>

<p>(אל שׂלמבה)</p>

<blockquote>
<p>לֹא בֵּן,</p>

<p>לֹא אָח –</p>

<p>כַּאֲשֶׁר אָמַרְתְּ זֶה עַתָּה!</p>
</blockquote>

<p>(אל חניבעל)</p>

<blockquote>
<p>אוֹרְחֵנוּ אָתָּה.</p>
</blockquote>

<p><strong>שׂלמבּה</strong></p>

<p>(מסתכלת נבוכה בקורנליה)</p>

<p>לֹא כֵן&#8230;</p>

<p>(אל אביה)</p>

<blockquote>
<p>לֹא כֵן אָמַרְתִּי&#8230; סְלַח&#8230;</p>
</blockquote>

<p>(משׁתטחת לפני אביה)</p>

<p><strong>חימלכּאוֹר</strong></p>

<blockquote>
<p>מַה־לָּךְ?</p>
</blockquote>

<p><strong>שׂלמבּה</strong></p>

<blockquote>
<p>הָהּ, מִי כָּמוֹךָ רַחוּם, כָּמוֹךָ סַלָּח?</p>

<p>סְלָח!</p>
</blockquote>

<p><strong>חימלכּאוֹר</strong></p>

<p>(מקימהּ)</p>

<blockquote>
<p>מַה־לָּךְ?</p>
</blockquote>

<p><strong>שׂלמבּה</strong></p>

<p>(קמה)</p>

<blockquote>
<p>נִבְהַלְתִּי מְאֹד,</p>

<p>גַּם רוּחַ בִּי לֹא קָמָה –</p>

<p>לֹא אֵדַע לָמָּה?&#8230;</p>
</blockquote>

<p>(מיואשת)</p>

<blockquote>
<p>נִחַמְתִּי, אֲנִי נִחָמָה!</p>

<p>וַאֲשֶׁר אָמַרְתִּי – שְׁכָח!</p>

<p>אַל תִּזְכֹּר עוֹד..</p>

<p>גַּם בֵּן! גַּם אָח!</p>

<p>הָהּ, סְלַח לִי –</p>
</blockquote>

<p>(בלעג מר)</p>

<blockquote>
<p>הֵן לֹא יְהִי לִי חַנִּיבַעַל דּוֹד!</p>

<p>לֹא בַּעַל</p>

<p>חַנִּיבַעַל!&#8230;</p>
</blockquote>

<p>(כמדברת לנפשה)</p>

<blockquote>
<p>יִהְיֶה לְמִצְעָר אָח לִי&#8230;</p>

<p>הָהּ שָׂא לִי, שָׂא –</p>

<p>אַל תִּזְכֹּר אֶת אֲשֶׁר לְךָ אָמַרְתִּי.</p>
</blockquote>

<p><strong>חימלכּאוֹר</strong></p>

<p>(בצחוק קל)</p>

<blockquote>
<p>כֹּה חִישׁ&#8230;</p>

<p>כֹּה חִישׁ אַתְּ מְוַתֶּרֶת,</p>

<p>בַּת&#8230;</p>

<p>רָאִית אַחֶרֶת</p>

<p>עוֹמֶדֶת לוֹ עַל יָד</p>

<p>וּוִתַּרְתְּ, וִתַּרְתְּ עַל בַּעַל־אִישׁ,</p>

<p>אַךְ אַתְּ</p>

<p>אִם גַּם וִתַּרְתְּ – אֲנִי</p>

<p>טֶרֶם עוֹד וִתַּרְתִּי&#8230;</p>
</blockquote>

<p>(אל חניבעל)</p>

<blockquote>
<p>אֶל אֲחוֹתְךָ, אֶל הַנַּעֲרָה</p>

<p>גְּשָׁה.</p>
</blockquote>

<p><strong>חניבעל</strong></p>

<p>(עובר ועומד בין קורנליה ושׂלמבה)</p>

<p><strong>חימלכּאוֹר</strong></p>

<blockquote>
<p>עוֹד! עוֹד מְעַט הַצִּדָּה!</p>
</blockquote>

<p><strong>חניבעל</strong></p>

<p>(מתקרב עוד צעד אל שׂלמבה)</p>

<p><strong>חימלכּאוֹר</strong></p>

<p>(מתבונן בשניהם מתוך צהלה עצורה)</p>

<blockquote>
<p>כְּמוֹ בַּמַּרְאָה:</p>

<p>אֶחָד תֹּאַר וְאַחַת, אַחַת מִדָּה!</p>
</blockquote>

<p><strong>שׂלמבּה</strong></p>

<p>(נסוגה מעל חניבעל)</p>

<p><strong>חניבעל</strong></p>

<p>(נסוג אף הוא)</p>

<p><strong>חימלכּאוֹר</strong></p>

<blockquote>
<p>בָּרוּךְ הַבָּא!</p>

<p>בֵּרַכְתִּיךָ –</p>

<p>הַסְכֵּת וּשְׁמָע:</p>

<p>לֹא בֵּרַכְךָ אָבִיךָ,</p>

<p>וְלֹא אֶת בְּנִי</p>

<p>בֵּרַכְתִּי – אֶת הָאוֹרֵחַ!</p>

<p>גָּדוֹל כְּבוֹד הָאוֹרֵחַ מִכְּבוֹד הַבֵּן!</p>
</blockquote>

<p><strong>חניבעל</strong></p>

<blockquote>
<p>חֵן־חֵן!</p>
</blockquote>

<p><strong>חימלכּאוֹר</strong></p>

<blockquote>
<p>אֲנִי לְכֹהֵן אֶקְרָא וְלַשַּׂר –</p>

<p>שׁוֹר פַּר! שׁוֹר פַּר</p>

<p>אַעֲלֶה הַיּוֹם עַל הַמִּזְבֵּחַ,</p>

<p>לַבַּעַל שֶׁבַח!</p>

<p>זֶבַח־מִשְׁפָּחָה הַיּוֹם לִי, זֶבַח –</p>

<p>בָּאתָ!</p>

<p>מִצּוֹר, עֲרִיסַת עָם, מִצִּידוֹן בָּאתָ,</p>

<p>מוֹלֶדֶת מִנִּי אָז!</p>

<p>עוֹד כֹּחַ חָרְבוֹתֶיהָ עָז.</p>

<p>עָבַרְתָּ גַּם בִּיהוּדָה וּבִפְלָשֶׁת?</p>

<p>אַחֵינוּ הֵם,</p>

<p>הָעִבְרִים, בְּנֵי אָבִינוּ שֵׁם,</p>

<p>עַם אֲדֹנָי –</p>

<p>עוֹד עַם יְהוּדָה חָי?</p>

<p>וּמוֹאָב? וּבְנֵי עַמּוֹן?</p>

<p>וַאֲרַמִּים?</p>

<p>כִּבְנֵי מִשְׁפָּחָה אַחַת שָׁם מִסָּבִיב –</p>

<p>רֵאשִׁית אָבִיב</p>

<p>לְרִאשׁוֹנֵי עַמִּים.</p>

<p>עֲמֹד! עֲמֹד שָׁם&#8230; רֵיחַ</p>

<p>יַחַד אִתְּךָ בָּא –</p>

<p>עַל כֵּן, בְּנִי, אֶתְאַפָּקָה,</p>

<p>עוֹד טֶרֶם לְךָ אֶשָּׁקָה,</p>

<p>עוֹד טֶרֶם אֶל לְבָבִי לְחַצְתִּיךָ –</p>

<p>אֶשְׁמַע־נָא</p>

<p>מִפִּיךָ</p>

<p>הֵד דְּבָרִים וָרֵיחַ,</p>

<p>רֵיחַ דָּבָר וּמַה־שֵּׂחַ</p>

<p>לְבֹקֶר אוֹר –</p>

<p>לְבֹקֶר־קְדוּמִים אֲשֶׁר עָבַר וְלֹא עָבָר!</p>

<p>בָּרוּךְ הַבָּא!</p>

<p>בָּרוּךְ תִּהְיֶה לִי!</p>
</blockquote>

<p><strong>חניבעל</strong></p>

<blockquote>
<p>אֲנִי</p>

<p>בְּצוֹר הָיִיתִי&#8230; צוֹר!</p>

<p>לֹא אַגִּיד דָּבָר,</p>

<p>לֹא אַזְכִּירֶנָּה –</p>

<p>שֶׁמָּלֵאתִי מֶנָּה&#8230;</p>

<p>מוֹלַדְתִּי בְּגָבְהֵי אֶרֶץ שֶׁנָּשַׁמָּה.</p>

<p>עָבַרְתִּי גַּם בִּיהוּדָה, רָאִיתִי עַמָּהּ,</p>

<p>עִם עֵבֶר, זְקַן בֵּית שֵׁם,</p>

<p>עוֹד הוּא חַי, אֶחָד <strong>הוּא</strong> עוֹד חַי&#8230;</p>

<p>בֶּאֱמוּנַת אֹמֶן וּבְבֶגֶד בּוֹגְדִים חַי –</p>

<p>בֵּין נֶכְדֵי נְבִיאִים כֹּה אֲהַבְנוּם,</p>

<p>רָאִיתִי גַם מִתְיַפִּים וּמִתְיַוְּנִים –</p>

<p>לֹא יָכֹלְתִּי הָבֵן&#8230;</p>
</blockquote>

<p><strong>חימלכּאוֹר</strong></p>

<blockquote>
<p>כֵּן, פֹּה, הָרוֹמִי, וְשָׁם – שָׁם חֶרְפַּת יָוָן.</p>
</blockquote>

<p><strong>חניבעל</strong></p>

<blockquote>
<p>חֶרְפַּת יָוָן&#8230; כֵּן,</p>

<p>גַּם בְּנֵי יְהוּדָה –</p>

<p>הֵם גַּם הֵם!</p>

<p>זֶה גוֹרַל עַמֵּי שֵׁם&#8230;</p>

<p>הוֹי, מַה לָּהֶם אָנוּדָה!</p>

<p>הָיִיתִי גַּם בִּירוּשָׁלַיִם עִירָם.</p>

<p>עִיר אֵם,</p>

<p>עִיר מְהֻלָּלָה,</p>

<p>עַל פְּנֵי הָאֲדָמָה,</p>

<p>תְּשׁוּאוֹת מָלְאָה.</p>

<p>רָאִיתִי אֶת הֵיכָלָהּ.</p>

<p>מִקְדַּשׁ עָם,</p>

<p>מֵחָדָשׁ הוּקַם שָׁמָּה,</p>

<p>הָיִיתִי שָׁם,</p>

<p>עוֹד נִשְׁאַר אֶרֶז בּוֹ מֵאַרְזֵי חִירָם</p>

<p>מֶלֶךְ צוֹר,</p>

<p>אַךְ שִׁירוֹת דָּוִד מַלְכָּם, בּוֹ לְוִיִּים שָׁרוּ</p>

<p>מִלִּפְנֵי כַּמָּה דוֹר</p>

<p>עוֹד אָזְנִי שָׁמְעָה,</p>

<p>שָׁמַעְתִּי צְלִילִים</p>

<p>מִיָּמִים כְּבָר עָבָרוּ.</p>

<p>לֹא זָרָה שְׂפָתָם לִי וַהֲמוֹן רִגְשׁוֹתָם לִי לֹא זָרוּ.</p>

<p>נְשָׁמָה בְּמַעֲטֵה גוּף וְרוּחַ בִּלְבוּשׁ מִלִּים –</p>

<p>מִזְמוֹרֵי תְּהִלִּים.</p>

<p>עוֹד בִּי תֶהֱמֶה</p>

<p>הַשִּׁירָה,</p>

<p>זֹאת שִׁירַת אוֹן וָרֹךְ</p>

<p>בְּזֹךְ</p>

<p>כּוֹכְבֵי רֹם וּבְטֹהַר דֶּמַע,</p>

<p>יְהִירָה</p>

<p>וַחֲמוּדָה,</p>

<p>כַּבִּירַת הָגוּת וּרְוַת מַנְגִּינָה –</p>

<p>שִׁיר גְּאוֹן יְהוּדָה!</p>
</blockquote>

<p><strong>חימלכּאוֹר</strong></p>

<blockquote>
<p>עָבַרְתָּ גַּם בִּיהוּדָה?</p>

<p>הַיְּוָנִי קוֹרֵא לָהּ לְזֹאת הָאָרֶץ פַּלֶּשְׂתִּינָה,</p>

<p>פְּלֶשֶׁת&#8230;</p>
</blockquote>

<p><strong>חניבעל</strong></p>

<blockquote>
<p>פְּלֶשֶׁת!</p>

<p>פְּלֶשֶת כְּבָר אֵינֶנָּה,</p>

<p>זֶה שְׁמָהּ רַק נִשְׁאַר מֶנָּה,</p>

<p>רַק הַשֵּׁם:</p>

<p>פַּלֶּשְׂתִּינָה־פְּלָשֶׁת,</p>

<p>אֹדֶם־דָּם בְּצִבְעֵי קֶשֶׁת</p>

<p>מַאֲלִיפָה אַחֲרֵי גֶּשֶׁם.</p>

<p>הֵם אוֹהֲבִים, אֵל שׂוֹנְאֵי עַם אֲדֹנָי,</p>

<p>לְכַנּוֹת אֶרֶץ בְּשֵׁם</p>

<p>שֵׁבֶט זָר אֲשֶׁר כְּבָר תָּם</p>

<p>מִקְּרֹא הָאָרֶץ בְּשֵׁם הָעָם</p>

<p>אֲשֶׁר עָלֶיהָ חַי!</p>

<p>מוֹאָב וּבְנֵי־עַמּוֹן</p>

<p>וְיִתְרָם שָׁם – נִרְדָּמוּ,</p>

<p>יְשֵׁנִים הֵם&#8230;</p>

<p>עוֹד אֶדַּבֵּר בָּם, הוֹי אָבִי, אָב!</p>
</blockquote>

<p><strong>חימלכּאוֹר</strong></p>

<blockquote>
<p>קְרַב יַלְדִּי, קְרָב!</p>
</blockquote>

<p><strong>חניבעל</strong></p>

<blockquote>
<p>הִנְנִי, וְאִם יָרֵאתִי גֶשֶׁת –</p>
</blockquote>

<p>(מושיט את ידו לאביהו)</p>

<p><strong>חימלכּאוֹר</strong></p>

<blockquote>
<p>לֹא אֵלַי,</p>

<p>שְׁקָה לְאָחִיךָ, שְׁקָה –</p>

<p>שֶׁאָץ לוֹ, אָץ הַדֶּרֶךְ&#8230;</p>
</blockquote>

<p><strong>עזריבעל</strong></p>

<p>(ממהר אל חניבעל, הם מחבקים אח את אחיו ובלי דברים)</p>

<p><strong>חניבעל</strong></p>

<p>(לאחר רגע)</p>

<blockquote>
<p>אַתָּה לְאָן?</p>
</blockquote>

<p><strong>חימלכּאוֹר</strong></p>

<p>(מתוך הרהור שבלב)</p>

<blockquote>
<p>לְקַרְתַּגִּנָה&#8230; שְׁלַחְתִּיהוּ –</p>

<p>שָׁם&#8230;</p>

<p>שָׁם סְצִפְּיָה –</p>
</blockquote>

<p><strong>חניבעל</strong></p>

<p>(נדהם, נותן עיניו בקורנליה)</p>

<blockquote>
<p>סְצִפְּיָה?</p>
</blockquote>

<p><strong>חימלכּאוֹר</strong></p>

<blockquote>
<p>יָדַעְתָּ מִי הוּא?</p>
</blockquote>

<p><strong>חניבעל</strong></p>

<p>(לעצמו)</p>

<blockquote>
<p>סְצִפְּיָה&#8230;</p>
</blockquote>

<p><strong>חימלכּאוֹר</strong></p>

<blockquote>
<p>לֵךְ, עַזְרִיבַעַל, חָפַצְתָּ לֶכֶת,</p>

<p>חָפַצְתָּ, עוֹד טֶרֶם יֶעֱרָב&#8230;</p>

<p>לְקַרְתַּגִּנָּה לֵךְ, בְּעוֹד יוֹם, בְּעוֹד יוֹם –</p>

<p>חָפַצְתָּ שָׁם הֲלֹךְ, חֲרֹד שָׁם,</p>

<p>שָׁם סְצִפְּיָה יֶאֱרָב.</p>

<p>לֵךְ, לֵךְ מִיָּד,</p>

<p>עַל מִשְׁמַרְתְּךָ עֲמֹד שָׁם,</p>

<p>עִם לַהַט הַחֶרֶב הַמִּתְהַפֶּכֶת</p>

<p>תּוֹךְ הַיָּד,</p>

<p>כִּכְרוּבֵי אֱלֹהִים מִקֶּדֶם לְגַן־עֵדֶן –</p>

<p>שָׁם סְצִפְּיָה, סְצִפְּיָה חָפֵץ בּוֹא,</p>

<p>לְקַרְתַּגִּנָּה בּוֹא –</p>

<p>אַל תִּתֵּן לוֹ!</p>

<p>לְחַם!</p>

<p>רַד, עַזְרִיבַעַל, הַיָּמָּה, רֵדָה,</p>

<p>רֵד בְּעוֹד יוֹם</p>

<p>וּצְלַח!</p>
</blockquote>

<p><strong>עזריבעל</strong></p>

<p>(יוצא, לאחר היפרדו, במבטים נוהים, מכולם)</p>

<p><strong>חניבעל</strong></p>

<blockquote>
<p>גַּם אוֹתִי שְׁלַח!</p>
</blockquote>

<p><strong>חימלכּאוֹר</strong></p>

<p>(מתבונן בו מתוך צהלה פנימית, אילמת)</p>

<blockquote>
<p>חַנִּיבַעַל –</p>

<p>בֵּן!</p>

<p>חַכֵּה מְעַט,</p>

<p>מְעַט קָט –</p>
</blockquote>

<p>(לאט לאט, כשהוא מתבונן בו ממושכות)</p>

<blockquote>
<p>אַחֲרֵי כֵן&#8230;</p>
</blockquote>

<p><strong>חניבעל</strong></p>

<blockquote>
<p>שָׂא אָבִי, שָׂא לִי –</p>

<p>קָצְרָה רוּחִי!</p>
</blockquote>

<p><strong>חימלכּאוֹר</strong></p>

<blockquote>
<p>&#8220;נוּחִי־נָא&#8221;, כֹּה לָהּ אֱמֹר לְרוּחֲךָ: &#8220;נָא נוּחִי&#8230;&#8221;</p>

<p>אַתָּה בָּא מִצּוֹר,</p>

<p>אוֹרֵחַ,</p>

<p>אוֹרֵחַ בָּא לִי!</p>

<p>זֶבַח מִשְׁפָּחָה לָנוּ יִהְיֶה הַיּוֹם,</p>

<p>הַכֹּהֵן בָּא הֲלֹם</p>

<p>וְגַם הַשָּׁר –</p>

<p>שׁוֹר־פָּר, שׁוֹר־פָּר</p>

<p>אַעֲלֶה הַיּוֹם עַל הַמִּזְבֵּחַ,</p>

<p>יִהְיֶה זֶבַח!</p>
</blockquote>

<p>(נזכר בתמהון)</p>

<blockquote>
<p>מָה הָרֶוַח?</p>

<p>יֵשׁ בֵּינֵינוּ רֶוַח –</p>
</blockquote>

<p>(מושיט אליו בחום אהבה עצורה את ידיו)</p>

<blockquote>
<p>בּוֹא שְׁקָה־לִי!</p>
</blockquote>

<p><strong>חניבעל</strong></p>

<p>(מחבקו, לאחר רגע)</p>

<blockquote>
<p>גַּם אוֹתִי שְׁלַח!</p>
</blockquote>

<p><strong>חימלכּאוֹר</strong></p>

<p>(מתבונן מגבוה על חניבעל)</p>

<blockquote>
<p>בַּרְכַּת! עַזְרִיבַעַל בַּרְכַּת –</p>

<p>בַּרְכַּת אֶחָד – לָמָּה לִי שָׁם עוֹד?</p>
</blockquote>

<p><strong>חניבעל</strong></p>

<blockquote>
<p>צַר לִי מְאֹד –</p>

<p>שָׁם סְצִפְּיָה&#8230;</p>
</blockquote>

<p><strong>חימלכּאוֹר</strong></p>

<blockquote>
<p>גַּם סְצִפְּיָה אֶחָד – חַד!</p>
</blockquote>

<p><strong>חניבעל</strong></p>

<blockquote>
<p>לְעֵת עַתָּה – חַד,</p>
</blockquote>

<blockquote>
<p>מִי יוֹדֵעַ מָה עוֹד יֵלֶד יוֹם?</p>
</blockquote>

<p><strong>חימלכּאוֹר</strong></p>

<p>(בשׁחוק קל)</p>

<blockquote>
<p>סְצִפְּיָה עוֹד אֶחָד אוּלַי עוֹד יִוָּלֶד?</p>

<p>סְצִפְּיָה יָלֶד,</p>

<p>סְצִפְּיָה חֲלוֹם –</p>

<p>וְאִם רָע&#8230;</p>

<p>לָמָּה נִירָא יֶלֶד שֶׁלֹּא בָּא</p>

<p>לָעוֹלָם עוֹד. לֹא רָאָה אוֹר?</p>
</blockquote>

<p>(מתוך אהבה בלי מצרים ומתוך גאווה)</p>

<blockquote>
<p>וּבַרְכַּת – בַּרְכַּת עוֹד אֶחָד כְּבָר יֵשׁ!</p>

<p>כְּבָר שָׁמוּר אִתִּי לְמִשְׁמֶרֶת!</p>

<p>בַּרְכַּת – אֶרֶז!</p>

<p>וְכָמוֹהוּ עָז –</p>
</blockquote>

<p>(בהתעודדות)</p>

<blockquote>
<p>לֹא פַּס עוֹד אֶרֶז מִן הַלְּבָנוֹן, עוֹד לֹא פַּס,</p>

<p>רָאִיתָ!</p>

<p>וְהַיָּם, יָם צוֹר, לֹא נָס עוֹד, עוֹד לֹא נָס!</p>

<p>הָיִיתָ שָׁם הָיִיתָ&#8230;</p>

<p>חַנִּיבַעַל!</p>

<p>כָּאֶרֶז כֵּן נָתַתָּ רֵיחֲךָ, גַּם רֵיחַ יָם בָּךְ!</p>
</blockquote>

<p>(בהפנותו אל בתו)</p>

<blockquote>
<p>שָׂלַמְבָּה –</p>

<p>לְאַט לָךְ, לְאַט&#8230;</p>

<p>הַשְׁלִיכִי אֶת הַפֶּתֶן מֵעָלַיִךְ, חִישׁ הַשְׁלִיכִי,</p>

<p>תְּנִי לוֹ אוֹת</p>

<p>וָרַד!&#8230;</p>

<p>עֵינַיִךְ אֵשׁ,</p>

<p>גַּם פִּיךְ –</p>

<p>לָמָּה זֶה מֵרָחוֹק תַּעַמְדִי, לֹא תִּשְּׁקִי לְאָחִיךְ?</p>

<p>אִם לֹא אָחִיךְ הוּא?</p>
</blockquote>

<p><strong>שלמבה</strong> (במבט קופא על קורנליה)</p>

<blockquote>
<p>מִי זֹאת?</p>
</blockquote>

<p><strong>חימלכּאוֹר</strong></p>

<p>(מתבונן ממושכות בנערה)</p>

<p><strong>קורנליה</strong></p>

<p>(כאילו היא נלחצת אל חניבעל מימינו)</p>

<p><strong>הפתן</strong></p>

<p>(יורד בזחילה זריזה מעל חזה שׂלמבה, אץ־אץ אל קורנליה, מזדקר כנגדה, כמתנכל לה)</p>

<p><strong>קורנליה</strong></p>

<p>(נבהלה, עוברת בחפזה לשׂמאל חניבעל)</p>

<p><strong>הפתן</strong></p>

<p>(מקדימהּ ועומד באמצע, חוצה בעדה ובעד חניבעל)</p>

<blockquote>
<br />
</blockquote>

<blockquote>
<p><strong>(המסך)</strong></p>

<br />
</blockquote>

<h2 id="הופעהב">הופעה ב</h2>

<p>הבימה: כמו בסוף ההופעה הראשונה</p>

<blockquote>
<br />
</blockquote>

<p><strong>שׂלמבּה</strong></p>

<blockquote>
<p>הוּא! הוּא!</p>

<p>הַפֶּתֶן! רְאוּ:</p>

<p>הוּא בַּעֲדָם חוֹצֶה,</p>

<p>אֵינֶנּוּ רוֹצֶה</p>

<p>בּוֹ בַּדֶּבֶק&#8230; בּוֹא!</p>
</blockquote>

<p>(קוראת לפתן)</p>

<blockquote>
<p>מַה לְּךָ וְלָהּ?</p>

<p>שׁוּב, שׁוּבָה!</p>
</blockquote>

<p>(אל אביה העומד כנגדה)</p>

<blockquote>
<p>מִי זֹאת?</p>

<p>אֲהוּבָה?</p>

<p>אוֹ אָחוֹת?</p>

<p>אִם שְׁתַּיִם, שְׁתַּיִם הִיא לוֹ יַחַד –</p>

<p>כִּהְיוֹת אַחֶרֶת לוֹ?&#8230;</p>
</blockquote>

<p><strong>הפתן</strong></p>

<p>(מפנה את ראשו אל קורנליה, מתמודד לה)</p>

<p><strong>קורנליה</strong></p>

<blockquote>
<p>אֲהָהּ!</p>
</blockquote>

<p><strong>שׂלמבּה</strong></p>

<blockquote>
<p>מָה הַפָּחַד?</p>

<p>מָה?</p>
</blockquote>

<p><strong>קורנליה</strong></p>

<blockquote>
<p>הִנֵּהוּ! הִנּוֹ!</p>
</blockquote>

<p><strong>שׂלמבּה</strong></p>

<blockquote>
<p>מָצָא מִין אֶת מִינוֹ –</p>

<p>וְאַתְּ – גַּם תִּירְאִי גַּם תִּשְׁתָּאִי –</p>

<p>אַל תִּירְאִי,</p>

<p>לֹא יִשֹּׁךְ לָךְ, גַּם לֹא יִלְחַם בָּךְ –</p>
</blockquote>

<p><strong>חימלכּאוֹר</strong></p>

<p>(מהסהּ)</p>

<blockquote>
<p>שָׂלַמְבָּה!</p>
</blockquote>

<p><strong>קורנליה</strong></p>

<p>(מסתכלת בה בסקרנות)</p>

<blockquote>
<p>הִנֵּה הִיא, שָׂלַמְבָּה!</p>
</blockquote>

<p>(אל חניבעל)</p>

<blockquote>
<p>זֹאת אֲחוֹתְךָ, זֹאת הִיא!</p>
</blockquote>

<p><strong>חניבעל</strong></p>

<blockquote>
<p>אֲחוֹתִי&#8230;</p>
</blockquote>

<p><strong>קורנליה</strong></p>

<blockquote>
<p>חֲרוֹן הָאַף הַזֶּה</p>

<p>כֹּה יִיף!</p>

<p>הֲמִן הַפֶּה,</p>

<p>אִם מִשְּׁחוֹר הָעַיִן פּוֹרֵץ זִיו?</p>
</blockquote>

<p><strong>שׂלמבה</strong></p>

<p>(אל הפתן)</p>

<blockquote>
<p>שׁוּבָה, שׁוּב!</p>
</blockquote>

<p><strong>הפתן</strong></p>

<p>(מפעפע, חוזר על שׂלמבה)</p>

<p><strong>שׂלמבה</strong></p>

<p>(מחקה אותו, מתנפּחת)</p>

<blockquote>
<p>אוּף, אוּף! –</p>

<p>כֹּה תִּשְׁתּוֹלֵלָה!</p>

<p>הַמְקַנֵּא אַתָּה לִי?</p>

<p>אַל תְּקַנֵּא לִי!</p>
</blockquote>

<p><strong>חימלכּאוֹר</strong></p>

<p>(אל קורנליה)</p>

<blockquote>
<p>בְּרוּכָה לִי הֲיִי,</p>

<p>גַּם אָתְּ!</p>

<p>בָּאת עִם בְּנִי,</p>

<p>אֶל תַּחַת צֵל קוֹרָתִי בָּאת!</p>
</blockquote>

<p><strong>קורנליה</strong></p>

<blockquote>
<p>בִּנְךָ הוּא בִּיקָר!</p>

<p>גַּם לִי הוּא זָר וְלֹא זָר,</p>

<p>גַּם לִי הוּא&#8230;</p>
</blockquote>

<p><strong>שׂלמבה</strong></p>

<p>(לפתן)</p>

<blockquote>
<p>מִי הִיא?</p>
</blockquote>

<p><strong>הפתן</strong></p>

<p>(נפנה זריז לעבר קורנליה)</p>

<p><strong>שׂלמבה</strong></p>

<blockquote>
<p>שׁוּב!</p>
</blockquote>

<p>(תופשתו ועוצרת בו)</p>

<p><strong>קורנליה</strong></p>

<blockquote>
<p>בַּאֲלֶכְּסַנְּדְרִיָּה, בַּיָּם, מִתּוֹךְ הַמַּיִם</p>

<p>מְשִׁיתִיהוּ!</p>
</blockquote>

<p><strong>חימלכּאוֹר</strong></p>

<p>(בשׂחוק קל)</p>

<blockquote>
<p>מְשִׁיתִיהוּ?</p>

<p>בַּסּוּף! בַּסּוּף!</p>
</blockquote>

<p><strong>קורנליה</strong></p>

<p>(מעיפה עין על חניבעל)</p>

<blockquote>
<p>מְשִׁיתִיהוּ, כֵּן,</p>

<p>מִמֵּי מִצְרַיִם –</p>
</blockquote>

<p><strong>חימלכּאוֹר</strong></p>

<blockquote>
<p>אֶת מֹשֶה זֶה&#8230; בַּת־פַּרְעֹה! כְּמוֹ בַּת פַּרְעֹה!</p>

<p>אַךְ גָּדוֹל הוּא זֶה נַעֲרִי</p>

<p>מִהְיוֹת לָךְ בֵּן&#8230;</p>

<p>וְרַךְ הוּא, רַךְ הוּא עוֹד</p>

<p>מִהְיוֹת לָךְ דּוֹד.</p>
</blockquote>

<p><strong>קורנליה</strong></p>

<blockquote>
<p>לֹא תַּחְפֹּץ בִּי&#8230;</p>

<p>וְאִמִּי, אִמִּי בּוֹ חפצה! –</p>

<p>עַל חוֹף הַיָּם, חוֹף אֲלֶכְּסַנְדְּרִיָּה, רְאִיתִיהוּ,</p>

<p>הֲבֵאתִיהוּ</p>

<p>אֶל בֵּית אִמִּי,</p>

<p>הִיא שָׂמְחָה בּוֹ, הִיא יַחַד עִמִּי&#8230;</p>

<p>שָׂמְחָה עַד אֵין קֵצֶה,</p>

<p>שָׂמַחְנוּ בּוֹ בִּשְׁתַּיִם&#8230;</p>

<p>הוּא יָשַׁב שָׁם אִתָּנוּ יוֹם, יוֹמַיִם –</p>

<p>בַּיּוֹם הַשְּׁלִישִׁי, הַבֹּקֶר אוֹר –</p>

<p>לֹא יָכֹלְנוּ אוֹתוֹ עוֹד עֲצֹר&#8230;</p>

<p>&#8220;אֲנִי לְצוֹר!&#8221;</p>

<p>אָז אֶקְרָא לוֹ: גַּם אֲנִי, גַּם אֲנִי,</p>

<p>אֶאֱרַח לָךְ&#8230; לֹא הֱנִיאָנִי.</p>

<p>הַבֹּקֶר אוֹר, יָרַדְנוּ בָּאֳנִיָּה –</p>

<p>מִזְרָחָה! לִקְרַאת שֶׁמֶשׁ אֵשׁ לֶהָבָה,</p>

<p>וְאִמִּי – הִיא אַף הִיא בְּתוֹךְ אֳנִיָּה</p>

<p>שְׁנִיָּה</p>

<p>תַּפְלִיג מַעֲרָבָה,</p>

<p>אֶל אָחִיהָ</p>

<p>לַגִּיד לוֹ&#8230; שֶׁאָבִי מֵת,</p>

<p>וּלְאִמִּי אָח, אֲנִי כְּבַת לוֹ, בַּת נֶחְשָׁבָה,</p>

<p>וְהוּא כְּאָב לִי, יֶחֱרַד עָלַי חָרֹד –</p>

<p>הוּא כָּעֵת</p>

<p>בִּסְפָרַד&#8230;</p>
</blockquote>

<p>(מפסיקה)</p>

<blockquote>
<p>הָהּ, כִּי לֹא תַּחְפֹּץ בִּי!</p>
</blockquote>

<p><strong>חימלכּאוֹר</strong></p>

<blockquote>
<p>בַּת מִי אַתְּ נַעֲרָה וּשְׁמֵךְ</p>

<p>וְשֵׁם מוֹלַדְתֵּךְ – הֵם מָה הֵם?</p>

<p>הַגִּידִי וְאֵדָעֵם&#8230;</p>
</blockquote>

<p><strong>קורנליה</strong></p>

<blockquote>
<p>לֹא תַּחְפֹּץ בִּי&#8230;</p>

<p>אֲנִי –</p>

<p>עוֹד טֶרֶם לְךָ הִגַּדְתִּי</p>

<p>אֶת עִיר מוֹלַדְתִּי,</p>

<p>טֶרֶם עוֹד קָרָאתִי בְּשֵׁם דּוֹד וָאֵם –</p>

<p>עַל אַחַת כַּמָּה אִם לְךָ אַגִּידָה!&#8230;</p>

<p>חִידָה הִיא וּתְהִי לְחִידָה!</p>

<p>אָנֹכִי בַּת־בְּלִי־שֵׁם!</p>

<p>כְּאֶסְתֵּר הַיְּהוּדִיָּה שֶׁנָּדַמָּה</p>

<p>בְּעָמְדָהּ לִפְנֵי מֶלֶךְ פָּרַס,</p>

<p>לֹא תַּגִּיד לוֹ מוֹלַדְתָּהּ וְעַמָּהּ –</p>

<p>וּבְכָל זֹאת לוֹ תֵּאָרַשׂ&#8230;</p>
</blockquote>

<p><strong>חימלכּאוֹר</strong></p>

<blockquote>
<p>לֹא כָּכָה!</p>

<p>לֹא בָּאָה הַיְּהוּדִיָּה לְבֵית הַמֶּלֶךְ, רַק לֻקָּחָה,</p>

<p>וּבְהִקָּרְאָהּ אֵלָיו מִבֵּית הֵגַי</p>

<p>לֹא אָמְרָה לוֹ לַמֶּלֶךְ מִי הִיא&#8230; הֶחֱרִישָׁה</p>

<p>בַּת־הַמְּלָכִים כְּאִשָּׁה</p>

<p>אֲשֶׁר בָּאָה מִסֵּתֶר הַמַּדְרֵגָה&#8230;</p>

<p>הֶחֱרִישָׁה הַחֲסוּדָה וְהַנָּאָה,</p>

<p>לֹא הִגִּידָה לוֹ מוֹצָאָהּ&#8230;</p>

<p>וְאֵין כָּל פֶּלֶא –</p>

<p>לֹא חָפְצָה בּוֹ בַּמֶּלֶךְ!</p>

<p>וְאַתְּ –</p>

<p>אַתְּ בָּאת,</p>

<p>בָּאת,</p>

<p>בַּת,</p>

<p>עִם בְּנִי –</p>

<p>עַל כֵּן תַּגִּידִי לִי</p>

<p>מַה שְּׁמֵךְ?</p>
</blockquote>

<p><strong>קורנליה</strong></p>

<blockquote>
<p>אֵיךְ אַגִּיד, הָהּ, אֶת שְׁמִי לָךְ? אֵיךְ?</p>
</blockquote>

<blockquote>
<p>וְהוּא פֶּלִאי&#8230;</p>
</blockquote>

<p><strong>חניבעל</strong></p>

<p>(מתבונן אליה בתמהונו)</p>

<blockquote>
<p>קוֹרְנֶלְיָה!</p>

<p>זֶה שְׁמֵךְ&#8230; לָמָּה זֶה תְּגַלִּי אוֹתוֹ לִי? הֵן גִּלִּיתִיהוּ!</p>

<p>מֵאָבִי – לָמָּה תְּכַסִּיהוּ?</p>

<p>אִם יָכֹלְתִּי לוֹ אָנֹכִי, גַּם חַיְמִלְכָּאוֹר לוֹ יוּכָלָה!</p>
</blockquote>

<p>(אל חימלכאור)</p>

<blockquote>
<p>קוֹרְנֶלְיָה הִיא אָבִיהָ מֵת בְּרוֹמִי,</p>

<p>כַּיּוֹם הִיא</p>

<p>בַּאֲלֶכְּסַנְדְּרִיָּה עִם אִמָּהּ, אֲחוֹת סְצִפְּיָה, יוֹשֶׁבֶת</p>

<p>עֲצַת הָרוֹפְאִים הִיא לָאֵם, הֵם יְעָצוּהָ&#8230;</p>

<p>שֶׁמֶשׁ אֲלֶכְּסַנְדְּרִיָּה שֶׁל מִצְרַיִם וְיַמָּהּ יַחֲלִימוּהָ.</p>
</blockquote>

<p>(אל קורנליה)</p>

<blockquote>
<p>אִמֵּךְ כַּאֲשֶׁר לִשְׁמִי שָׁאֲלָה –</p>

<p>הַאִם לֹא אַגִּיד לָהּ? חַנִּיבַעַל אָנֹכִי, בֶּן חַיְמִילְכָּאוֹר!</p>

<p>הוּא אֶת הָרוֹמִים הִכָּה, הִלְקָה,</p>

<p>מֵאָה אֶלֶף אִישׁ בָּם כִּלָּה,</p>

<p>רִבְבֵי רְבָבָה</p>

<p>בְּסִיצִילְיָה!</p>

<p>חַיְמִלְכָּאוֹר אָבִי עִם מִשְׁנֵהוּ, עִם</p>

<p>חַנּוּן שַׂר־הַצָּבָא, הֵם אֶת הַצִּים</p>

<p>הָרוֹמִי הִטְבִּיעוּ בּוֹ בַּיָּם –</p>

<p>הֵם, הַגִּבּוֹרִים!</p>
</blockquote>

<p><strong>חימלכּאוֹר</strong></p>

<blockquote>
<p>וְהֵם – אֶת צִי הַצּוֹרִים!</p>
</blockquote>

<p><strong>חניבעל</strong></p>

<blockquote>
<p>בַּאֲלֶכְּסַנְדְּרִיָּה, בְּדַרְכִּי צוֹרָה.</p>

<p>שָׁם</p>

<p>מְצָאתִיהָ.</p>
</blockquote>

<p><strong>קורנליה</strong></p>

<blockquote>
<p>לֹא הוּא מְצָאָנִי!</p>

<p>אָנֹכִי, אָנִי,</p>

<p>אֲנִי שָׁם מְצָאתִיהוּ,</p>

<p>עֲצַרְתִּיהוּ,</p>

<p>סַכְתִּי בַּעֲדוֹ: לֹא תַּעֲבֹרָה!</p>
</blockquote>

<blockquote>
<p>הֵן הוּא בַּתְּחִלָּה לֹא לְצוֹר, <strong>עֵין־דּוֹרָה</strong>,</p>

<p>אֶל בַּעֲלַת הָאוֹב</p>

<p>אָז אָמַר לֶכֶת –</p>
</blockquote>

<p><strong>חניבעל</strong></p>

<blockquote>
<p>קוֹרְנֶלְיָה, הֲפַכְפֶּכֶת!</p>

<p>אֶת אֲשֶׁר אָנֹכִי בְּדִכְאוֹנִי,</p>

<p>בְּשָׁעָה בָּהּ הָשְׁבַּרְתִּי</p>

<p>וְשַׁמֹּתִי</p>

<p>עֲשׂוֹת אָמַרְתִּי –</p>

<p>מְסַפֶּרֶת אַתְּ לִקְלוֹנִי&#8230;</p>

<p>לָמָּה?</p>

<p>הֵן לֹא הָלַכְתִּי אֶל בַּעֲלַת־הָאוֹב!</p>
</blockquote>

<p><strong>קורנליה</strong></p>

<blockquote>
<p>לֹא הָלַכְתָּ, אַךְ חָפַצְתָּ לֶכֶת,</p>

<p>חָפַצְתָּ שָׁם הֲלֹךְ</p>

<p>וּשְׁפֹךְ,</p>

<p>אֶת לִבְּךָ שָׁמָּה</p>

<p>לִפְנֵי בַּעֲלַת־הָאוֹב,</p>

<p>וּשְׁאֹל, שְׁאֹל אֶת פִּיהָ: &quot;מָה עֲשׂוֹת לִי!</p>

<p>אֶת שָׂלַמְבָּה, בַּת לְאָבִי וְאָחוֹת לִי –&quot;</p>
</blockquote>

<p><strong>חניבעל</strong></p>

<blockquote>
<p>הַסִּי!</p>

<p>לָמָּה תְּנַסִּי</p>

<p>בִּי הַלֵּב?</p>

<p>אֲנִי בִּגְדֹל בִּי מְאֹד הַכְּאֵב –</p>

<p>וַהֲרֵעוֹתִי!</p>
</blockquote>

<p>(קופץ ומרים אגרופו)</p>

<p><strong>קורנליה</strong></p>

<blockquote>
<p>הַךְ! הַךְ אוֹתִי!</p>
</blockquote>

<p><strong>חניבעל</strong></p>

<blockquote>
<p>אָנֹכִי – אִם לֹא אַכֵּךְ וְקַבֹּתִי!</p>
</blockquote>

<p><strong>קורנליה</strong></p>

<blockquote>
<p>קֹב!</p>
</blockquote>

<p>(ביתר שׂאת, בהרמת קול)</p>

<blockquote>
<p>עֵין־דּוֹרָה, אֶל בַּעֲלַת־הָאוֹב</p>

<p>הַלֹךְ</p>

<p>אָז יֹאבֶה</p>

<p>וּשְׁפֹךְ,</p>

<p>אֶת לִבּוֹ שְׁפֹךְ שָׁם לִפְנֵי אוֹבָהּ,</p>

<p>וּשְאֹל, שְׁאֹל אֶת פִּיהָ:</p>

<p>&#8220;מָה עֲשׂוֹת? עֲשׂוֹת? אֶת אֲחוֹתִי&#8221;</p>
</blockquote>

<p><strong>חניבעל</strong></p>

<p>(אל אחותו, אל שׂלמבה)</p>

<blockquote>
<p>צְאִי!</p>
</blockquote>

<p><strong>הפתן</strong></p>

<p>(רובץ וסךְ בעד שׂלמבה שלא תצא)</p>

<p><strong>שׂלמבּה</strong></p>

<p>(בהראותה על הפתן הסךְ בעדה)</p>

<blockquote>
<p>לֹא יִתֵּן לִי&#8230;</p>

<p>רְאֵה, הַפֶּתֶן –</p>

<p>הוּא רָבַץ פֹּה בֵּינִי וּבֵין הַפֶּתַח –</p>

<p>אֶת עֵינָיו שָׂם בִּי,</p>

<p>לֹא יִתֵּן לִי&#8230;</p>
</blockquote>

<p><strong>קורנליה</strong></p>

<blockquote>
<p>&quot;אֶת אֲחוֹתִי!</p>
</blockquote>

<blockquote>
<p>אֶת אֲחוֹתִי אֹהַב, אֶת שָׂלַמְבָּה!&quot;</p>
</blockquote>

<p><strong>הפתן</strong></p>

<p>(מיתמר, מתוך קפיצה ירבץ באמצע האולם, מתהפך בגלגוליו ומתוךְ חדווה, פועה מרובה הרגש)</p>

<blockquote>
<p>הָס־ס! הָס־ס!</p>
</blockquote>

<p><strong>שׂלמבּה</strong>
(מזהירה כולה בזוהר פנימי, סובבת במחול על
מקום אחד, סובבת, סובבת, זרועותיה עד המרפקים צמודות לצלעותיה, וכפות ידיה
נשׂואות לכתפיה כשהיא סובבת כמו על ציר)</p>

<blockquote>
<p>שָׂלַמְבָּה! אֶת שָׂלַמְבָּה!</p>

<p>הוּא אוֹהֵב אֶת שָׂלַמְבָּה!</p>
</blockquote>

<p><strong>חניבעל</strong></p>

<p>(מוריד ראש)</p>

<p><strong>הפתן</strong></p>

<p>(מזדקף בתוךְ האולם, פניו כלפי הרואים, משׁרבב ומותח ראשו הנה והנה)</p>

<blockquote>
<p>הָס־ס! הָס־ס!</p>
</blockquote>

<p><strong>קורנליה</strong></p>

<p>(מתבוננת אל כל המראה תמהה, נפעמה)</p>

<blockquote>
<p>הַפֶּתֶן שָׂשׂ – שָׂשׂ – שָׂשׂ&#8230;</p>

<p>לָמָּה שָׂשׂ הוּא?</p>

<p>רָזִי לִי, אַךְ רָז לִי, רָז הוּא&#8230;</p>

<p>תָּם הַפֶּתֶן&#8230; תָּם – לֹא תָּם הוּא!</p>

<p>וְשָׂלַמְבָּה?</p>

<p>לָמָּה הִיא סוֹבֶבֶת?</p>

<p>מָחוֹל הוּא!</p>

<p>רְאוּ:</p>

<p>גַּם הִיא, גַּם הִיא אוֹהֶבֶת!</p>

<p>וְאָנֹכִי לֹא יָדַעְתִּי&#8230; מַה יָּרֵאתִי,</p>

<p>יָרִיתִי וְהֶחֱטֵאתִי&#8230;</p>

<p>לֹא עָלָה עַל לְבָבִי – הִיא, גַּם הִיא!</p>
</blockquote>

<p><strong>חניבעל</strong></p>

<p>(נפעם, כאל עצמו)</p>

<blockquote>
<p>אַף אֲנִי –</p>

<p>לֹא אֵדַע זֹאת, אַף אָנִי&#8230; הִיא, גַּם הִיא</p>

<p>אוֹהֶבֶת&#8230;</p>
</blockquote>

<p><strong>שׂלמבּה</strong></p>

<blockquote>
<p>לֹא יָדַע אִישׁ –</p>

<p>אָנֹכִי וְהַפֶּתֶן&#8230;</p>
</blockquote>

<p>(אל הפתן)</p>

<blockquote>
<p>חִישׁ, חִישׁ,</p>

<p>אֵלַי, אֵלַי, חִישׁ־חִישׁ!</p>
</blockquote>

<p><strong>הפתן</strong></p>

<p>(חש אל שלמבה)</p>

<p><strong>שׂלמבּה</strong></p>

<p>(מחבקתו)</p>

<blockquote>
<p>לֹא יָדַע אִישׁ&#8230;</p>

<p>לֹא יָדַע אִישׁ פֹּה מָטָּה,</p>

<p>אֲנִי רַק וְהַפֶּתֶן</p>

<p>אֲנִי וְאָתָּה,</p>

<p>וֵאלֹהִים מִמַּעַל –</p>
</blockquote>

<p>(קופאת על עמדה, כולה־כולה אל אחיה)</p>

<blockquote>
<p>חַנִּיבַעַל!</p>
</blockquote>

<p><strong>חניבעל</strong></p>

<p>(נמשׁך אליה)</p>

<blockquote>
<p>שָׂלַמְבָּה!</p>

<p>אֲחוֹתִי חֵן –</p>
</blockquote>

<p><strong>שׂלמבּה</strong></p>

<p>(כמהה)</p>

<blockquote>
<p>כֵּן, כֵּן&#8230;</p>

<p>שָׂלַמְבָּה, אֲחוֹתֶךָ –</p>

<p>בָּרַחְתָּ מֶנִּי, אָח?</p>
</blockquote>

<p><strong>חניבעל</strong></p>

<blockquote>
<p>בָּרַחְתִּי –</p>
</blockquote>

<p><strong>שׂלמבּה</strong></p>

<p>אֶל אֱלֹהֶיךָ?</p>

<p><strong>חניבעל</strong></p>

<blockquote>
<p>לֹא אֶל אֱלֹהָיו בּוֹרֵחַ הַבּוֹרֵחַ מִשָּׂלַמְבָּה –</p>
</blockquote>

<p><strong>הפתן</strong></p>

<p>(נלחץ על שׂלמבה)</p>

<p><strong>שׂלמבּה</strong></p>

<blockquote>
<p>קַר נַעֲשָׂה לוֹ, לַפֶּתֶן, גַּם חַם, גַּם חַם לוֹ&#8230;</p>

<p>נַעֲשָׂה גַם חַם לוֹ –</p>

<p>כָּמוֹהוּ כְּשָׂלַמְבָּה –</p>

<p>בָּרַחְתָּ, אָח?</p>
</blockquote>

<p><strong>חניבעל</strong></p>

<blockquote>
<p>בָּרַחְתִּי, חָפַצְתִּי בְּרֹחַ,</p>

<p>אֶל בַּעֲלַת־הָאוֹב –</p>
</blockquote>

<p><strong>שׂלמבּה</strong></p>

<blockquote>
<p>לָמָּה?</p>
</blockquote>

<p><strong>חניבעל</strong></p>

<blockquote>
<p>לְתַנּוֹת לָהּ בַּדְּמָמָה וּבַשֶּׁלִי</p>

<p>עַל אַהֲבָה לְלֹא תוֹחֶלֶת&#8230;</p>
</blockquote>

<p><strong>שׂלמבּה</strong></p>

<p>(מרימה פניה לשׁמים, שואפת רוח בחזקה)</p>

<blockquote>
<p>בְּרַח מֶנִּי, אָחִי, בְּרַח,</p>

<p>בְּרַח וֶאֱהֹב, אֱהֹב</p>

<p>הָאַהֲבָה לְלֹא תוֹחֶלֶת –</p>

<p>הֵן הִיא הָאַהֲבָה הַגְּדוֹלָה, הַגּוֹאֶלֶת,</p>

<p>הָאַהֲבָה מִתּוֹךְ כְּאֵב וּמְצָרֵי שְׁאוֹל –</p>

<p>עוֹלָה הִיא עַל כֹּל!</p>
</blockquote>

<p><strong>חניבעל</strong></p>

<p>(נמשך אליה)</p>

<p><strong>שלמבה</strong></p>

<blockquote>
<p>אַל, חַנִּיבַעַל!</p>

<p>הַנֶּאֱמָן, הַטּוֹב –</p>

<p>אַל אָח,</p>

<p>אַל, אַל,</p>

<p>אַל קְרֹב –</p>
</blockquote>

<p><strong>קורנליה</strong></p>

<blockquote>
<p>לֹא יַעְצֹר כֹּחַ&#8230;</p>

<p>כֹּה יִדְבַּק, יִדְבַּק בָּךְ!</p>
</blockquote>

<p><strong>שׂלמבּה</strong></p>

<blockquote>
<p>לֹא יַעְצֹר כֹּחַ?</p>

<p>אַתְּ!</p>

<p>כִּי שַׂשְׂתְּ לִקְרָאתוֹ אַתְּ,</p>

<p>קוֹרְנֶלָיה –</p>

<p>הַאִם לֹא עָצַר כֹּחַ</p>

<p>מֵרָחֹק כֹּה עֲמֹד?</p>

<p>הֵן אַתְּ יָפִית!</p>

<p>מְאֹד מְאֹד</p>

<p>יָפִית&#8230;</p>

<p>קוֹרְנֶלְיָה!</p>

<p>זֶה רֹאשֵׁךְ קָט</p>

<p>עִם גַּל שַׂעֲרוֹתַיִךְ –</p>

<p>מַאְפֵּלְיָה!</p>

<p>עֵינַיִךְ –</p>

<p>הַלַּילָה וְהַיּוֹם</p>

<p>בִּתְהוֹם</p>

<p>עֵינַיִךְ,</p>

<p>הַחֹשֶךְ וְהָאוֹר!</p>

<p>פָּנַיִךְ סִיד,</p>

<p>צַוָּארֵךְ צְחוֹר –</p>

<p>יָפִית!</p>

<p>נֵחַנְתְּ! –</p>

<p>הַאִם לֹא עָצַר כֹּחַ</p>

<p>רַק אַתְּ, רַק אַתְּ</p>

<p>בְּרוּחֵךְ לֹא שָׁלַטְתְּ,</p>

<p>רַק אַתְּ נִשְׁעַנְתְּ</p>

<p>עַל זְרוֹעַ</p>

<p>חַנִּיבַעַל&#8230;</p>

<p>וְחַנִּיבַעַל&#8230;</p>

<p>הוּא יַעֲמֹד בְּלִי נוֹעַ,</p>

<p>הוּא יַעֲמֹד עַד בּוֹשׁ,</p>

<p>לֹא נָע, לֹא זָע,</p>

<p>לֹא נִעֲנַע לָךְ רֹאשׁ,</p>

<p>לֹא הִתְבּוֹנֵן בָּךְ,</p>

<p>לֹא צָחַק לָךְ –</p>

<p>וְאַתְּ יָפִית!</p>

<p>אֲנִי? אָנֹכִי מָה</p>

<p>כִּי לֹא יַעֲצֹר כֹּחַ?</p>

<p>צְהֻבָּה אָנִי.</p>

<p>הַאִם אֵינֶנִּי צְהֻבָּה?</p>
</blockquote>

<p>(בידיה על שׂער ראשה)</p>

<blockquote>
<p>אֹדֶם־דָּם זֶה שֶׁכִּסָּנִי –</p>

<p>הוּא גַם בְּחֻבִּי.</p>

<p>אֲנִי בַּת־צוֹר!</p>
</blockquote>

<p><strong>חניבעל</strong></p>

<p>(נמשך אליה בכל נפשו)</p>

<blockquote>
<p>עָלִית כָּאוֹר!</p>
</blockquote>

<p><strong>קורנליה</strong></p>

<p>(מתבוננת בחניבעל מתוך אהבה, נושאת עיניה הכלות המשׁתנות לאט־לאט ומתלקחות באש קנאה, אל שׂלמבה)</p>

<blockquote>
<p>יָפִיתִי, כֵּן, גַּם נֶעְתַּר לִי, לַנָּאוָה&#8230;</p>

<p>אַךְ אֶת שָׂלַמְבָּה יֹאהַב, יֶאֱהָבָה!</p>

<p>בְּאַהֲבָתוֹ לָךְ – לֹא יַעְצֹר כֹּחַ!</p>

<p>כָּמוֹנִי אֲנִי בְּאַהֲבָתִי לוֹ&#8230;</p>
</blockquote>

<p><strong>שׂלמבּה</strong></p>

<blockquote>
<p>דֹּמִּי!</p>

<p>הוּא יַעְצֹר, יַעְצֹר כֹּחַ!</p>

<p>לֹא חוֹחַ</p>

<p>הוּא עַל פִּסְגָּה,</p>

<p>בְּרֶשֶׁף אֵשׁ כִּי יַעַל –</p>

<p>הוֹ,</p>

<p>אֶרֶז חַנִּיבַעַל,</p>

<p>עַל הַלְּבָנוֹן־הָר!</p>

<p>אֶרֶז יִשְׂגֶּה!</p>

<p>בֶּן אָבִיהוּ הוּא,</p>

<p>וּלְעַזְרִיבַעַל אָח!</p>

<p>יַךְ אֶת הַצָּר,</p>

<p>הוּא אֶת רוֹמִי</p>

<p>יַךְ –</p>

<p>יַעְצֹר כֹּחַ!</p>
</blockquote>

<p><strong>חימלכּאוֹר</strong></p>

<p>(אל חניבעל, לאחר שהתבונן בו זמן־מה)</p>

<blockquote>
<p>תַּעְצֹר, תַּעְצֹר כֹּחַ?</p>
</blockquote>

<p><strong>חניבעל</strong></p>

<blockquote>
<p>שַׁלְּחֵנִי, אָבִי, עִם עַזְרִיבַעַל שַׁלְּחֵנִי,</p>
</blockquote>

<blockquote>
<p>עִם אָחִי בָּאֳנִי&#8230;</p>
</blockquote>

<p><strong>חימלכּאוֹר</strong></p>

<blockquote>
<p>לֹא תֵּלֵךְ עָתָּה,</p>

<p>לוּ</p>

<p>עֲצֹר הַיּוֹם הַזֶּה יָכֹלְתִּי אֶת עַזְרִיבַעַל פֹּה!</p>

<p>זֶה עַתָּה שַׁבְתָּ, בְּנִי,</p>

<p>זֶה שׁוּבְךָ אֵלַי הֵנָּה –</p>

<p>הוֹ,</p>

<p>הַיּוֹם הַזֶּה אֲנִי לִשְׂמֹחַ</p>

<p>חָפֵץ בָּךְ!</p>

<p>גַּם אַתָּה שְׂמַח,</p>

<p>שְׂמַח בָּהּ, שְׂמַח –</p>

<p>לֹא אֶהֱיֶה לְךָ לְשָׂטָן –</p>
</blockquote>

<p>(בהראותו על שׂלמבה, בחשוק קל)</p>

<blockquote>
<p>הִיא אֶת בְּנִי,</p>

<p>בְּאַהֲבָתָהּ אוֹתוֹ, חָפְצָה מֶנִּי גְזֹל&#8230;</p>

<p>הִיא כִּחֲשָׁה בִּבְנִי –</p>

<p>לֹא בֵּן לִי אָתָּה!</p>

<p>אֲנִי,</p>

<p>אֶת דּוֹדָהּ, רָצְתָה בּוֹ – לֹא אֶגְזְלֶנּוּ</p>

<p>מֶנָּה&#8230;</p>
</blockquote>

<p>(בת־צחוק עוברת על דל שׂפתיו)</p>

<blockquote>
<p>לוּ יָכֹלְתְּ, שָׂלַמְבָּה, אֶת הַפֶּתֶן</p>

<p>שְׁאֹל:</p>

<p>&quot;דָּוִד – מָה? הַמֶּלֶךְ? הוּא, הָאָב?</p>

<p>מָה אָמַר לוֹ, לְאַמְנוֹן, מָה? וּלְתָמָר –</p>

<p>מַה יַּגִּיד, מָה?</p>

<p>הֲיַגִּיד טוֹב לַדֶּבֶק? אִם טוֹב? אִם רָע?</p>

<p>אִם הֵן?</p>

<p>אִם לָאו?</p>
</blockquote>

<p><strong>שׂלמבּה</strong></p>

<p>(כקוראת מעל פני הפתן)</p>

<blockquote>
<p>הַמֶּלֶךְ – הוּא לֹא יָדַע בָּרִאשׁוֹנָה מְאוּם –</p>

<p>רַק אַחֲרֵי כֵן –</p>
</blockquote>

<p><strong>חימלכּאוֹר</strong></p>

<blockquote>
<p>לֹא יָדַע מְאוּם –</p>

<p>לֹא כֵן! לֹא כֵן!</p>

<p>כָּמוֹנִי יָדַע כֹּל&#8230; הַמֶּלֶךְ יָדַע כֹּל!</p>

<p>אָכֵן,</p>

<p>לֹא יָדַע דָּוִד מַה לְּמַטָּה, מַה לָּרוּם</p>

<p>כָּמוֹנִי –</p>

<p>אַךְ כָּמוֹנִי, בְּעָצְבּוֹ וּבִשְׂשׂוֹנוֹ</p>

<p>יָדַע נֶפֶשׁ בַּת וְנֶפֶשׁ בֵּן&#8230;</p>
</blockquote>

<p><strong>שׂלמבּה</strong></p>

<blockquote>
<p>אוּלַי יָדַע&#8230; נְבִיאוֹ לוֹ יְגַל&#8230; הַחֲלוֹם –</p>
</blockquote>

<p>(כקוראת מעל פני הפתן)</p>

<blockquote>
<p>יָדַע, אָמְנָם כֵּן,</p>

<p>אַךְ הֶחֱרִישׁ הֶחֱרִישׁ דֹּם&#8230;</p>
</blockquote>

<p><strong>חימלכּאוּר</strong></p>

<p>(כמדבר אל נפשוֹ)</p>

<blockquote>
<p>הֶחֱרִישׁ&#8230; יוּכַל הֱיוֹת –</p>

<p>יְכוֹלִים שְׁמֹעַ&#8230; גַּם שְׁמֹעַ, גַּם רְאוֹת –</p>

<p>וְהַחֲרֵשׁ דֹּם&#8230;</p>

<p>דָּוִד! מֶלֶךְ רָם וְלוֹחֵם, לוֹחֵם רָב!</p>

<p>אַךְ נַעֲלֶה מִן הַשְּׁנַיִם בְּךָ – הָאָב! הָאָב!</p>

<p>בֵּין בֵּן וּבַת – הֶחֱרַשְׁתָּ&#8230;</p>

<p>לֹא חָרַשְׁתָּ</p>

<p>בָּם כִּבְעֶגְלוֹת צֹאן, לַשָּׁוְא&#8230;</p>

<p>לֹא נָתַתָּ צָו –</p>

<p>הֶחֱרַשְׁתָּ!</p>

<p>אֲנִי לֹא אוּכַל אַחֲרִישׁ, אֲנִי</p>

<p>לְבִתִּי וְלִבְנִי</p>

<p>אוֹ אַגִּיד: לָאו,</p>

<p>אוֹ: הֵן!</p>
</blockquote>

<p>(בהחלט)</p>

<blockquote>
<p>אָנֹכִי &#8220;הֵן!&#8221; לָכֶם אַגִּידָה, הֵן!</p>

<p>אַהֲבַתְכֶם עַזָּה מַהִי?</p>

<p>בְּעֵינֵי אֱלֹהֵי יְרוּשָׁלַיִם רַע הִיא,</p>

<p>עַשְׁתֹּרֶת</p>

<p>אֵלַת צוֹר –</p>

<p>כְּדָוִד מֶלֶךְ, מַחֲשָׁה הִיא כְּמוֹתוֹ,</p>

<p>אֵין הִיא אוֹמֶרֶת</p>

<p>לֹא רַע לְדֶבֶק אָח וְאָחוֹת וְלֹא טוֹב –</p>

<p>לֹא חָטָא דָוִד לֵאלֹהָיו בַּחֲשׁוֹתוֹ,</p>

<p>לֹא אֶחֱטָא לֵאלֹהַי בְּאָמְרִי: הֵן!</p>

<p>הֵן!</p>
</blockquote>

<p>(בקול כלפי הפתח מצד ימין לרואים)</p>

<blockquote>
<p>אֲחִיבַעַל! כּוּשִׁי אֲחִיבַעַל!</p>
</blockquote>

<p><strong>כושי</strong></p>

<p>(מופיע בפתח)</p>

<blockquote>
<p>סְלַח, שַׂר הַצָּבָא, לִי –</p>

<p>לֹא אֲחִיבַעַל שְׁמִי,</p>

<p>שְׁמִי אֲחִימֹלֶךְ&#8230;</p>
</blockquote>

<p><strong>חימלכּאוֹר</strong></p>

<blockquote>
<p>אוֹי לָךְ&#8230;</p>

<p>מַה לְּךָ וְלַמֹּלֶךְ? וְאַתָּה כּוּשִׁי!</p>
</blockquote>

<p><strong>כושי</strong></p>

<blockquote>
<p>וְהַבַּעַל מָה, אֲשֶׁר בִּשְׁמוֹ קְרָאתַנִי?</p>

<p>הַמֹּלֶךְ – הוּא כַּבַּעַל אֵל!</p>

<p>הָקְדַּשְׁתִּי לוֹ לַמֹּלֶךְ בְּעוֹדֶנִּי יֶלֶד, הִקְדִּישַׁנִּי</p>

<p>אָבִי לוֹ, אַךְ הָאַמְגּוּשִׁי –</p>

<p>זֶה כֹּהֲנוֹ – מְנָעַנִי</p>

<p>מִבּוֹא בָּאֵשׁ – כִּי כּוּשִׁי,</p>

<p>כּוּשִׁי אָנִי!</p>

<p>לֹא יָכֹלְתִּי בְּלַהֲבוֹ עֲבֹר&#8230;</p>

<p>שְׁחֹר־הַתֹּאַר, כְּהֵה־הָעוֹר</p>

<p>כַּלֵּיל –</p>

<p>לֹא אֶסְכֹּן לוֹ, לָאֵל –</p>

<p>וְאִם יָשְׁרָה נַפְשִׁי בִּי, וְאִם תָּמִים בִּי הַלֵּב –</p>

<p>לְלִבְנֵי־גוּף יִתְאַוֶּה, לְצַחֵי־גֵו.</p>

<p>אֲהָהּ!</p>

<p>לֹא אֶסְכֹּן לוֹ, לָאֵל&#8230;</p>

<p>אָז יַחְבִּיאֵנִי אָבִי בְּצֵל</p>

<p>שְׁמוֹ – כִּי אֲחִימֹלֶךְ שְׁמִי!</p>
</blockquote>

<p><strong>חימלכּאוֹר</strong></p>

<blockquote>
<p>אֲנִי</p>

<p>לְבֵית הַבַּעַל אֶשְׁלָחֶךָ.</p>

<p><strong>הכּושי</strong> שְׁלָחֵנִי.</p>
</blockquote>

<p><strong>חימלכּאוֹר</strong></p>

<blockquote>
<p>אֶל כֹּהֲנוֹ וְגַם לַשָּׁר – יָבוֹאוּ אֵלַי הֵנָּה.</p>
</blockquote>

<p><strong>הכּוּשׁי</strong></p>

<blockquote>
<p>כִּדְבָרֶךָ</p>
</blockquote>

<p> (יוצא במבוא שלפני הרואים)</p>

<p><strong>חימלכּאוֹר</strong></p>

<blockquote>
<p>זֶבַח יִהְיֶה הַיּוֹם לִי, זֶבַח!</p>
</blockquote>

<p>(בפתח מימין הרואים)</p>

<blockquote>
<p>אִישׁ וָאִישׁ</p>

<p>לִמְלַאכְתוֹ חִישׁ!</p>

<p>עֲרֹךְ הַשֻּׁלְחָן מִסָּבִיב לַמְּזַבֵּחַ!</p>

<p>טְבֹחַ טֶבַח!</p>

<p>כְּלֵי־הַשִּׁיר</p>

<p>הוֹרִידוּ מֵעַל הַקִּיר!</p>

<p>גַּם צְרוֹר הַמּוֹר,</p>

<p>וּבָשְׂמֵי צִיץ</p>

<p>יָפִיצוּ פִיץ</p>

<p>הָרֵיחַ</p>

<p>הַנִּיחוֹחַ וְיַיִן יְאוֹר!</p>
</blockquote>

<p>(אל שׂלמבה)</p>

<blockquote>
<p>וְאַתְּ</p>

<p>הָבִיאִי אֶת אָחִיךְ אֵלַיִךְ הָאֹהֱלָה,</p>

<p>יַרְגִּיעַ מְעָט.</p>

<p>חָפְשִׁיָּה אָתְּ!</p>
</blockquote>

<p><strong>קורנליה</strong></p>

<p>(סופקת כפיים, מורידה ביאושה זמן־מה ראש,
לאט־לאט היא מרימתו, נפנית במבטי־עינים כמהים ומתוך הוֹשטת זרועות כוספות
ועורגות לחניבעל, מבלי אשר תחוש ותראה את המתחרש באולם, כתפושׂה בזרועות
חלום)</p>

<p><strong>שׂלמבּה</strong></p>

<p>(ברוב עוז ובחדווה וברוב תודה בעינים)</p>

<blockquote>
<p>הוֹ אָבִי, גַּם אָנֹכִי אֶעְצֹר כֹּחַ,</p>

<p>לֹא אֲבִיאֶנּוּ אִתִּי הָאֹהֱלָה –</p>

<p>יֶאֱהָבֵנִי!</p>

<p>מַה לִּי עוֹד? –</p>

<p>אָמַרְתָּ טוֹב לַדֶּבֶק, אָמַרְתָּ &#8220;הֵן&#8221; לִי –</p>

<p>מַה לִּי, מַה לִּי עוֹד?</p>

<p>גַּם אַהֲבָה וְאִם קָשָׁה</p>

<p>בִּי וְאִם כֹּה זָרָה,</p>

<p>אַהֲבָה בִּי אֵיד!</p>

<p>אַךְ הִנֵּה אֻשְּׁרָה, אָבִי,</p>

<p>אָבִי אִשְּׁרָהּ,</p>

<p>הוֹ, אַהֲבָתִי הַמְאֻשָּׁרָה!</p>

<p>גַּם אֶשְׁמַע, מִלֵּב אָחִי</p>

<p>אֶשְׁמַע קוֹלָהּ הֵד,</p>

<p>אַמִּיץ קִשְׁרָהּ!</p>

<p>מַה לִּי עוֹד?</p>

<p>אַהֲבָתִי – קָרְבָּן עוֹלֶה כָּלִיל</p>

<p>עַל מִזְבֵּחַ –</p>

<p>לֵאלֹהַי אֶתְּנֶנּוּ.</p>

<p>לֹא אֹכַל מֶנּוּ,</p>

<p>אֶעְצֹר כֹּחַ!</p>

<p>הֲרִיחוֹתִי רַק הָרֵיחַ הַנִּיחוֹחַ,</p>

<p>לֹא אֲבִיאֶנּוּ אִתִּי הָאֹהֱלָה!</p>

<p>קוֹרְנֶלָיה –</p>

<p>הִיא&#8230; הִיא מִתְפַּלֶּלֶת</p>

<p>לוֹ&#8230; רְאֵה,</p>

<p>הִיא אֶת שְׁתֵּי</p>

<p>יָדֶיהָ לוֹ שׁוֹלַחַת –</p>

<p>כֹּה שְׁלֹחַ, שְׁלֹחַ&#8230;</p>

<p>עוֹד –</p>

<p>הִיא! הָאַחַת</p>

<p>אֲשֶׁר לֹא עָצְרָה כֹּחַ.</p>

<p>גַּם יִחַר לִי עָלֶיהָ,</p>

<p>גַּם יֵצֶר לִי עָלֶיהָ מְאֹד&#8230;</p>
</blockquote>

<p><strong>חימלכּאוֹר</strong></p>

<blockquote>
<p>אוֹהֶבֶת אַתְּ – עַל כֵּן אַתְּ מִתְאַפֶּקֶת!</p>

<p>וְהִיא? – הִיא כְּאַחֶיהָ</p>

<p>בְּנֵי הָרוֹמָאִים,</p>

<p>אֵין הִיא אוֹהֶבֶת, הִיא רַק חוֹשֶׁקֶת –</p>

<p>הִיא כְּאַחֶיהָ,</p>

<p>כְּאַחֶיהָ הַחַטָּאִים.</p>

<p>לֹא יֶאֱהָבוּ אֶת הַסַּבִּינִיוֹת, הֵם בָּן יַחְשׁקוּ –</p>

<p>לֹא יִקְנוּ לֵב נְעָרוֹת – יַעֲשֹׁקוּ!</p>

<p>שֹׁד!</p>

<p>רַק אַחַת יֵדְעוּ: שֹׁד!</p>

<p>לֹא יֶאֱהָבוּ הָרוֹמִים –</p>

<p>גַּם לֹא יִשְׂטֹמוּ!</p>

<p>לֹא יִשְׂנָאוּנִי, לֹא, לֹא יִשְׂנָאוּנִי –</p>

<p>אַךְ יַהַרְגוּנִי!</p>

<p>הֵן הֵמָּה</p>

<p>לֹא יִלָּחֵמוּ,</p>

<p>לֹא יֵאָבְקוּ אֵלֶּה –</p>

<p>רַק יִתְנַפֵּלוּ,</p>

<p>יֶאֶרְבוּ לִי, גַּם יַחְרְשׁוּ עָלַי, יַעֲרִימוּ סוֹד –</p>

<p>לֹא יַעְצֹר הָרוֹמִי כֹּחַ לִגְבֹּר וּלְנַצֵּחַ,</p>

<p>לֹא בֶּן־חַיִל הוּא, הוּא רַק רוֹצֵחַ.</p>

<p>בֶּן־הַחַיִל מִתּוֹךְ אֹמֶץ־לֵב וְרוּחַ נָכוֹן</p>

<p>שָׂשׂ לִקְרַאת נִצָּחוֹן&#8230;</p>

<p>וְהוּא, הָרוֹמִי –</p>

<p>לֹא הַדְבֵּר אֶת הַגִּבּוֹר, לֹא הַכְרֵעַ אֶת הָעַז –</p>

<p>רַק אֶל הַבַּז עֵינֵיהוּ, אֶל הַבַּז,</p>

<p>לְהוֹן אֲחֵרִים, לִרְכוּשׁ אֲשֶׁר לֹא לוֹ,</p>

<p>לַאֲשֶׁר לֹא עָמַל בּוֹ –</p>
</blockquote>

<p><strong>הָרוֹמִי</strong></p>

<p>(נתקל במבט־עיניו בקורנליה, באין מוצא שואף רוח בכבדות)</p>

<blockquote>
<p>הַיּוֹם לִי</p>

<p>זֶבַח&#8230; זֶבַח יִהְיֶה הַיּוֹם לִי!</p>
</blockquote>

<p>(מתבונן זמן־מה בחניבעל, לאחר דממה)</p>

<blockquote>
<p>בְּנִי&#8230;</p>

<p>הוֹרַדְתָּ רֹאשֶׁךָ –</p>

<p>לֹא תִּרְאֶה אֶת הַנַּעֲרָה אֲשֶׁר הֵבֵאתָ</p>

<p>בְּצֵל בֵּיתִי –</p>

<p>הֵן הִיא</p>

<p>אֶת עֵינֶיהָ בְּךָ נוֹתֶנֶת,</p>

<p>הִיא מִתְחַנֶּנֶת –</p>

<p>מִתְחַנֶּנֶת דֹּם אֵלֵיךָ,</p>

<p>דֹּם נֶאֱנֶקֶת</p>

<p>וְנֶאֱלֶמֶת&#8230;</p>

<p>הִיא אֶת יָדֶיהָ לְךָ מוֹשִׁיטָה –</p>

<p>מְאוּם אֵין הִיא מַגִּידָה,</p>

<p>רַק מִתְבּוֹנֶנֶת,</p>

<p>מִתְבּוֹנֶנֶת בָּךְ</p>
</blockquote>

<p>(מתוך כובד־ראשׁ, יהיר)</p>

<blockquote>
<p>מַה <strong>לָּה וָלָךָ</strong>?</p>
</blockquote>

<p>(דממת־רגע)</p>

<blockquote>
<p>בְּנִי&#8230;</p>
</blockquote>

<p><strong>חניבעל</strong></p>

<blockquote>
<p>אוֹיָה לִי!</p>

<p>לֹא נָתְנָה בִּי עֵינֶיהָ –</p>

<p>חֲנִיתוֹתֶיהָ</p>

<p>הִיא בִּי מַטֶּלֶת,</p>

<p>כֹּה תַּךְ בִּי, תַּךְ הַחֲנִית בַּדֶּלֶת</p>

<p>וּבַקִּיר –</p>

<p>תִּיר בִּי, תִּיר&#8230;</p>

<p>לֹא יָד, לֹא יָד אֵלַי מוּשֶׁטֶת,</p>

<p>אָב,</p>

<p>הֵן הִיא בְּשׁוֹט חוֹבֶטֶת,</p>

<p>זֶה שׁוֹט עַל גָּב!</p>

<p>לֹא בָּרַחְתִּי מֶנָּה –</p>

<p>וְהִיא – כְּמוֹ מְצָאַתְנִי בְּהֵחָבֵא&#8230;</p>

<p>לֹא תִּדֹּם, אָבִי –</p>

<p>מִי הִגִּיד לִי שֶׁהִיא דוֹמֶמֶת?</p>

<p>דֹּם נֶאֱנֶקֶת?</p>

<p>הִיא מִתְרַעֶמֶת!</p>

<p>הֵן הִיא צוֹעֶקֶת!</p>

<p>רַחֲמֶנָּה אַתָּה, אָבִי&#8230;</p>
</blockquote>

<blockquote>
<p>(אל עבר שׂלמבה)</p>
</blockquote>

<blockquote>
<p>אֲחוֹתִי – הִיא אוּלַי תְּרַחֲמֶנָּה?</p>
</blockquote>

<p><strong>חימלכּאוֹר</strong></p>

<p>(מבטי עיניו נתקלים בשׂלמבה, משׁתאים זה לזו לאחר דממת־רגע)</p>

<blockquote>
<p>מַה לָּהּ וָלָךְ?</p>
</blockquote>

<p><strong>חניבעל</strong></p>

<p>(קצת מתאפק)</p>

<blockquote>
<p>הֵן לֹא תַּחְקְרֵנִי?&#8230;</p>

<p>וְאִם חֲקֹר אָמַרְתָּ אוֹתִי –</p>

<p>הִנְנִי, הִנֵּנִי&#8230;</p>
</blockquote>

<p>(משפיל קולו)</p>

<blockquote>
<p>זֶה עַתָּה נִפְתַּח לְעֵינֵי כֹּל לְבָבִי קָבֶר –</p>

<p>שָׁם אֶת אֲחוֹתִי –</p>

<p>חַיִּים&#8230;</p>
</blockquote>

<p><strong>חימלכּאוֹר</strong></p>

<p>כֵּן.</p>

<p><strong>חניבעל</strong></p>

<blockquote>
<p>וְהִיא – הִיא זָרָה לִי,</p>

<p>לֹא הָיָה לִי לְמַעֲנָהּ כָּל דָּבָר,</p>

<p>בּוֹ אֲפַתֶּנָּה –</p>

<p>לֹא שְׂחוֹק, לֹא מַבַּט־חֵן,</p>

<p>לֹא מַחֲמָאָה</p>

<p>נָאָה,</p>

<p>בַּת קְטֹן הַמַּאֲוַיִּים,</p>

<p>בָּהּ אֶרְצֶנָּה.</p>

<p>הִיא זָרָה, זָרָה לִי,</p>

<p>גַּם חָרָה לִי,</p>

<p>כֹּה הֵיטֵב חָרָה לִי –</p>

<p>כְּאִשָּׁה סוֹרְרָה</p>

<p>בְּפֶתַח הָעֵינַיִם,</p>

<p>הֵעִירָה בִּי, בִּי עוֹרְרָה</p>

<p>הַגָּבֶר.</p>
</blockquote>

<p><strong>שׂלמבה</strong></p>

<p>(ידיה על פניה, פונה אחרי רגע אל חימלכאור)</p>

<blockquote>
<p>אֲרַחֲמֶנָּה, אָבִי&#8230;</p>
</blockquote>

<p>(אל קורנליה)</p>

<blockquote>
<p>קוֹרְנֶלְיָה –</p>

<p>לֹא אַהֲבָתֵךְ הִיא עָלַי פּוֹעֶלֶת,</p>

<p>לֹא הִיא שֶׁמִּתְקַבֶּלֶת</p>

<p>עַל לְבָבִי –</p>

<p>טֶרֶם עוֹד אֵדָעָה</p>

<p>אִם טוֹבָה אַהֲבָתֵךְ, אִם הִיא רָעָה,</p>

<p>אַחַת אֵדַע: אַתְּ סוֹבֶלֶת –</p>

<p>קוֹרְנֶלְיָה&#8230;</p>
</blockquote>

<p>(דממת־רגע)</p>

<blockquote>
<p>בַּת־רוֹמִי אַתְּ – אֵיךְ אוּכַל וְאֶצְהָלָה?</p>

<p>הַצְהֵל פָּנִים לָךְ וְלֵב לָךְ – אֵיךְ אוּכָלָה?</p>

<p>וְשֶׁבֶת שְׁתֵּי אֲחָיוֹת – אֵיךְ אוּכַל אִתֵּךְ שֶׁבֶת?</p>

<p>אַךְ אַתְּ כּוֹאֶבֶת –</p>

<p>אַתְּ אֻמְלָלָה&#8230;</p>
</blockquote>

<p>(דממת־רגע)</p>

<blockquote>
<p>אוֹיַבְתִּי אַתְּ&#8230; וְכֹה אַחֶרֶת –</p>

<p>וְאִם אֲנִי רוֹחֶשֶׁת</p>

<p>דָּבָר טוֹב לָךְ, לָאוֹיֶבֶת –</p>

<p>לֹא מֵאַהֲבָתִי אוֹתָךְ אֶרְחַשׁ, אֵין אֲנִי אוֹהֶבֶת</p>

<p>אֶת שׂוֹנְאִי־חִנָּם, אֲנִי רַק מִתְבַּיֶּשֶׁת –</p>

<p>שֶׁאַתְּ אֻמְלָלָה אַתְּ וְאָנֹכִי מְאֻשֶּׁרֶת&#8230;</p>
</blockquote>

<p>(דממת־רגע)</p>

<blockquote>
<p>נָא בּוֹאִי, בּוֹאִי אֱלֵי חֶדְרִי עִמִּי,</p>

<p>בְּסֵתֶר אָהֳלִי אֲנַחֲמֵךְ</p>

<p>וַאֲרַחֲמֵךְ&#8230;</p>

<p>וְאַתְּ, גַּם אַתְּ תְּנַחֲמִינִי</p>

<p>וּתְרַחֲמִינִי</p>

<p>שָׁם –</p>

<p>עֵינֵינוּ אִם דּוֹמַעַת וְאִם לִבֵּנוּ חָם –</p>

<p>נַשְׁלִימָה.</p>

<p>הָרְחוֹקוֹת אוּלַי שָׁם תִּקְרַבְנָה</p>

<p>וְתֶאֱהַבְנָה –</p>

<p>הֵן יוּכַל הֱיוֹת וְיִתְרַחֵשׁ פֶּלֶא –</p>

<p>קוֹרְנֶלְיָה?</p>
</blockquote>

<p><strong>הפתן</strong></p>

<p>(זוחל, מתפתל ונח לרגלי קורנליה)</p>

<p><strong>קורנליה</strong></p>

<blockquote>
<p>אֶת אָחִיךְ! אָחִיךְ – חִמַּדְתִּיהוּ –</p>

<p>רַק אִתּוֹ אֶהִי&#8230;</p>

<p>בַּאֲלֶכְּסַנְדְּרִיָּה וְאַחֲרֵי־כֵן בְּצוֹר,</p>

<p>בְּצִידוֹן –</p>

<p>אִתּוֹ אֶהִי!</p>

<p>אַפְסֵי אֶרֶץ, פַּאֲתֵי יָם –</p>

<p>הֵם יָעִידוּ:</p>

<p>אִתּוֹ, אִתּוֹ אֶהִי!</p>

<p>לְבֶן הַשֶּׁלֶג עַל הַלְּבָנוֹן הָר,</p>

<p>הַכְּפוֹר שָׁם</p>

<p>עַל הַשִּׂיא.</p>

<p>הָאוֹר, מִמְּרוֹמִים אוֹר</p>

<p>יְקָרוֹת אוֹר,</p>

<p>הָאוֹר שָׁם.</p>

<p>יִלְלַת הָרוּחַ</p>

<p>הַהִי</p>

<p>הַנְּהִי,</p>

<p>קוֹל סַעֲרוֹ עָז</p>

<p>כַּאֲשֶׁר הוּא שָׂשׂ,</p>

<p>כַּאֲשֶׁר הוּא שָׁר,</p>

<p>קוֹל הַדְּמָמָה, דִּמְמָתוֹ דַּקָּה, כִּי יָנוּחַ –</p>

<p>הֵם יַגִּידוּ:</p>

<p>אִתּוֹ, אִתּוֹ אֶהִי!</p>

<p>כָּל אֹהֶל־רוֹעִים מָט, שִׁבֹּלֶת</p>

<p>עַל פְּנֵי מַיִם וְשִׁבֹּלֶת</p>

<p>בִּשְׂדֵה זֶרַע, כָּל מַפֹּלֶת,</p>

<p>חָרְבוֹת עוֹלָם, חֳרָבוֹת מִנִּי דוֹר –</p>

<p>יָעִידוּ גַּם יַגִּידוּ:</p>

<p>אִתּוֹ אֶהִי!</p>

<p>חִמַּדְתִּיהוּ&#8230;</p>
</blockquote>

<p><strong>חימלכּאוֹר</strong></p>

<p>(אל חניבעל)</p>

<blockquote>
<p>מַה לָּהּ וָלָךְ?</p>
</blockquote>

<figure>
<img src="/rails/active_storage/blobs/redirect/eyJfcmFpbHMiOnsibWVzc2FnZSI6IkJBaHBBNTI1QWc9PSIsImV4cCI6bnVsbCwicHVyIjoiYmxvYl9pZCJ9fQ==--a93791bda014291ee43d84ee9b89b667e34b6cff/1.jpg" alt="1.jpg" />
<figcaption>1.jpg</figcaption>
</figure>

<p><img src="/rails/active_storage/blobs/redirect/eyJfcmFpbHMiOnsibWVzc2FnZSI6IkJBaHBBNTY1QWc9PSIsImV4cCI6bnVsbCwicHVyIjoiYmxvYl9pZCJ9fQ==--b9ac3d3766059c0c826ff53c08f99d18ea8b9241/2.jpg" alt="2.jpg" />
<strong>יצחק קצנלסון עם שני בניו, צבי ובן־ציון, לודז', 1938</strong></p>

<blockquote>
<br />
</blockquote>

<figure>
<img src="/rails/active_storage/blobs/redirect/eyJfcmFpbHMiOnsibWVzc2FnZSI6IkJBaHBBNSs1QWc9PSIsImV4cCI6bnVsbCwicHVyIjoiYmxvYl9pZCJ9fQ==--eb8cc7f9f6d8462b88989db04af0759ed77163cc/3.jpg" alt="3.jpg" />
<figcaption>3.jpg</figcaption>
</figure>

<p><strong>חנה עם הבנים – (מימין לשמאל) צבי, בן־ציון ובנימין</strong></p>

<blockquote>
<br />
</blockquote>

<figure>
<img src="/rails/active_storage/blobs/redirect/eyJfcmFpbHMiOnsibWVzc2FnZSI6IkJBaHBBNkM1QWc9PSIsImV4cCI6bnVsbCwicHVyIjoiYmxvYl9pZCJ9fQ==--adddbf27d834acbba4a5e50f68c056f391d0b1f7/4.jpg" alt="4.jpg" />
<figcaption>4.jpg</figcaption>
</figure>

<p><strong>יצחק קצנלסון ובנו צבי, וארשה, 1942</strong></p>

<figure>
<img src="/rails/active_storage/blobs/redirect/eyJfcmFpbHMiOnsibWVzc2FnZSI6IkJBaHBBNkc1QWc9PSIsImV4cCI6bnVsbCwicHVyIjoiYmxvYl9pZCJ9fQ==--043c4cdf8ebe7ea9e0ed04b9a0973c872c575aa2/5.jpg" alt="5.jpg" />
<figcaption>5.jpg</figcaption>
</figure>

<p><strong>מתוך &#8220;דער טאג פון מיין גרויסן אומגליק&#8221; (&#8220;יום אסוני הגדול&#8221;), וארשה, 1942</strong></p>

<blockquote>
<br />
</blockquote>

<figure>
<img src="/rails/active_storage/blobs/redirect/eyJfcmFpbHMiOnsibWVzc2FnZSI6IkJBaHBBNks1QWc9PSIsImV4cCI6bnVsbCwicHVyIjoiYmxvYl9pZCJ9fQ==--e0d7af2c29f7d4bb8368f8956d01ba5adc130397/6.jpg" alt="6.jpg" />
<figcaption>6.jpg</figcaption>
</figure>

<p><strong>מתוך: &#8220;פנקס ויטל&#8221; (צרפת) 1943</strong></p>

<blockquote>
<br />
</blockquote>

<figure>
<img src="/rails/active_storage/blobs/redirect/eyJfcmFpbHMiOnsibWVzc2FnZSI6IkJBaHBBNk81QWc9PSIsImV4cCI6bnVsbCwicHVyIjoiYmxvYl9pZCJ9fQ==--57f0fe3f9c2194a24178f50291a52a2cc12fe2fb/7.jpg" alt="7.jpg" />
<figcaption>7.jpg</figcaption>
</figure>

<p><strong>מתוך &#8220;דאס ליד פונם אויסגעהרג&#8217;עטן יידישן פאלק&#8221; (&#8220;השיר על העם היהודי שנהרג&#8221;) ויטֶל, 1943 – 1944</strong></p>

<blockquote>
<br />
</blockquote>

<figure>
<img src="/rails/active_storage/blobs/redirect/eyJfcmFpbHMiOnsibWVzc2FnZSI6IkJBaHBBNlM1QWc9PSIsImV4cCI6bnVsbCwicHVyIjoiYmxvYl9pZCJ9fQ==--1badedf879f9808ff12db5793a66764567797450/8.jpg" alt="8.jpg" />
<figcaption>8.jpg</figcaption>
</figure>

<p><strong>תחת אחד העצים בחורשת ויטל נטמנו כתבי־היד, 1944</strong></p>

<blockquote>
<br />
</blockquote>

<p><strong>חניבעל</strong></p>

<p>(כאילו עוצר ברוחו)</p>

<blockquote>
<p>הֵן לֹא תִּשְׁאָלָה?</p>

<p>לֹא תִּשְׁאַל, אָבִי, אוֹתִי.</p>

<p>כָּל זֶה אֵיךְ בָּא לִי?&#8230;</p>

<p>הֲבִינוֹתִי&#8230;</p>

<p>תִּשְׁתּוֹמֵמָה?</p>

<p>הַגּוֹרָל הוּא! לַהֲטֵי הַגּוֹרָל הֵמָּה&#8230;</p>

<p>זֹאת אַהֲבָתִי מַעַל לַאֲחוֹתִי</p>

<p>בִּי חֲזָקָה!</p>
</blockquote>

<p>(לעבר קורנליה)</p>

<blockquote>
<p>וְזֹאת&#8230; אֲשֶׁר בַּדֶּרֶךְ דָּבְקָה בִּי, דָּבָקָה&#8230;</p>

<p>חָפַצְתִּי אֲשֶׁר יִחַר לְךָ עָלַי, אַךְ אַל־נָא,</p>

<p>אַל תַּשְׁלִים עִם הָרַע אֲשֶׁר עוֹלַלְתִּי&#8230;</p>

<p>אִם רַק בְּנֵי־אִישׁ יַחֲזִיקוּ יֶחֱרוּ בִּי? רַק הֵמָּה</p>

<p>יַחְתְּכוּ בִּי אֵבֶר מִן הֶחָי?</p>

<p>הֵן גַּם <strong>הַגּוֹרָל</strong> מְבַקֵּשׁ תּוֹאֲנָה עָלָי&#8230;</p>

<p>אֶלָּחֵם גַּם בַּגּוֹרָל, אֵלָּחֵמָה!</p>
</blockquote>

<p><strong>קורנליה</strong></p>

<blockquote>
<p>אָבִיהוּ אַתָּה –</p>

<p>גַּם תֶּאֱהָבֶנּוּ,</p>

<p>מְנַע אֶת בִּנְךָ, אָב –</p>

<p>וְאֶת גּוֹרָלוֹ אַל יְנַס לַשָּׁוָא –</p>

<p>הוּא יַכְרִיעֶנּוּ!</p>

<p>הַגּוֹרָל – הוּא שְׁלָחַנִי,</p>

<p>בַּת גּוֹרָלוֹ אָנִי!</p>

<p>לִי הוּא!</p>

<p>וְאִם רָחַק מֶנִּי כֹּה, וְאִם לִי בָּז כֹּה&#8230;</p>
</blockquote>

<p><strong>חימלכּאוֹר</strong></p>

<p>(מתוך צחוק קל ונדהם כאחד)</p>

<blockquote>
<p>בְּחָזְקָה כֹּה, הוֹ, כֹּה בְּחָזְקָה&#8230;</p>
</blockquote>

<p><strong>חניבעל</strong></p>

<blockquote>
<p>לֹא אֲהַבְתִּיהָ, אָבִי,</p>

<p>אַךְ עַתָּה, עַתָּה –</p>

<p>אֲנִי מַתְחִילָהּ שְׂנֹא&#8230;</p>
</blockquote>

<blockquote>
<p>הוֹ –</p>
</blockquote>

<p>(אל קורנליה)</p>

<blockquote>
<p>לוּ גֶּבֶר אָתְּ!</p>
</blockquote>

<p>(משליך מעל מתניו את חרבו)</p>

<blockquote>
<p>אֲנִי בִּשְׁאָט</p>

<p>בְּנֶפֶשׁ בִּי הִשְׁלַכְתִּי אֶת הַחֶרֶב מִנִּי יָד –</p>

<p>לוּ גֶבֶר אָתְּ!</p>
</blockquote>

<p><strong>קורנליה</strong></p>

<blockquote>
<p>לוּ גֶבֶר אֲנִי – וַהֲרַגְתִּיךָ עוֹד טֶרֶם עָלַי קַמְתָּ!</p>

<p>וּבָךְ, לְאַהֲבָה דָבַקְתִּי בָּךְ, שָׂלַמְבָּה!</p>

<p>בִּמְקוֹם אָחִיךְ הָיִית לִי,</p>

<p>דָּמִית לוֹ –</p>

<p>בְּרֶגַע בּוֹאִי אֶקְרָא! הוּא! הוּא אָח לָךְ!</p>

<p>חַימִלְכָּאוֹר, שַׂר־הַצָּבָא!</p>

<p>הַגּוֹרָל אָבָה</p>

<p>תֵּת אֶחָד מִילָדֶיךָ לִי לְאָכְלָה!</p>

<p>לוּ גֶבֶר אָנִי!</p>

<p>אַתְּ דָּמִית, דָּמִית לוֹ!</p>

<p>הַבִּיטוּ:</p>

<p>אַחַת אֵשׁ בּוֹעֶרֶת,</p>

<p>סוֹעֶרֶת, מִשְׂתָּעֶרֶת</p>

<p>עַל רֹאשׁ הַבַּת וְהַבֵּן –</p>

<p>תֵּן!</p>

<p>אֶת בִּנְךָ תֵּן לִי, לִי הוּא!</p>
</blockquote>

<p><strong>חימלכּאור</strong></p>

<blockquote>
<p>אֲנִי לַמֹּלֶךְ לֹא נְתַתִּיהוּ,</p>

<p>גַּם לֹא אֶתְּנֶנּוּ לָךְ!</p>
</blockquote>

<p><strong>קורנליה</strong></p>

<blockquote>
<p>לֹא חָפֵץ בּוֹ הַמֹּלֶךְ בְּבִנְךָ וְאֵין לֵב –</p>

<p>הַמֹּלֶךְ יַחְפֹּץ לֵב!</p>

<p>וְלִי – לִי אַחַת הִיא אִם יֵשׁ לוֹ לֵב</p>

<p>בַּגֵּו</p>

<p>וְאִם אָיִן&#8230;</p>

<p>אֲנִי – הָאֵשׁ הַמִּתַּמֶּרֶת לוֹ עַל רֹאשׁ</p>

<p>אֵשְׁתְּ, בַּצָּמָא אֵשְׁתְּ</p>

<p>אֶת אֹדֶם דַּם הָאֵשׁ!</p>

<p>אֵשְׁתְּ כַּיָּיִן –</p>

<p>לִי הוּא!</p>
</blockquote>

<p><strong>חניבעל</strong></p>

<blockquote>
<p>גָּרְשֶׁנָּה, אָבִי,</p>

<p>לֹא הַבֵאֶתִיהָ אִתִּי הֵנָּה,</p>

<p>לֹא הָיָה עִם לְבָבִי,</p>

<p>הִיא הָלְכָה אַחֲרַי נֶאֱלָמָה וּמִסְכֵּנָה –</p>

<p>הִיא נֶאֱחְזָה בִּי, כָּזֶה הַפֶּתֶן בַּאֲחוֹתִי!</p>

<p><strong>חימלכּאור</strong> זֶה הַפֶּתֶן אֵין בּוֹ רוֹשׁ –</p>

<p>וּבָהּ, בָּהּ יֵשׁ!</p>
</blockquote>

<p><strong>חניבעל</strong></p>

<blockquote>
<p>גָּרְשֶׁנָּה!</p>
</blockquote>

<p><strong>שׂלמבּה</strong></p>

<blockquote>
<p>אוּלַי נוֹצִיא אֶת הָאֶרֶס גַּם&#8230; מִמֶּנָּה?</p>
</blockquote>

<p><strong>חימלכּאוֹר</strong></p>

<blockquote>
<p>לֹא נוּכָלָה&#8230;</p>
</blockquote>

<p>(מתבונן אילם בפני קורנליה)</p>

<blockquote>
<p>הָאֶרֶס, הוּא מֵרוֹמִי בָּא לָהּ,</p>

<p>עַז הוּא, עָז!</p>

<p>וְאוּלַי? נְנַסֶּה&#8230; כֵּן, נְנַס!</p>

<p>עִם שָׂלַמְבָּה, אֶל עֲלִיַּת־בֵּיתָהּ תַּעֲלִי –</p>
</blockquote>

<p><strong>קורנליה</strong></p>

<blockquote>
<p>עִם חַנִּיבַעַל אֶעֱלֶה, עִם בַּעֲלִי!</p>
</blockquote>

<p><strong>חניבעל</strong></p>

<blockquote>
<p>הַפַּעַם לֹא בְּחִשְׁקֵךְ בָּךְ לֹא יֵדַע שָׂבְעָה</p>

<p>תְּדַבֵּרִי.</p>

<p>מֵרֹעַ לֵב תָּפִיחִי לִי אֲהָבִים,</p>

<p>בְּאַהֲבָה לִי תָּצֵרִי&#8230;</p>
</blockquote>

<p>(מרים את חרבו מעל הארץ)</p>

<p><strong>חימלכּאוֹר</strong></p>

<p>(נוטל ממנו החרב)</p>

<blockquote>
<p>לֹא אֶתְּנֶנָּה לָךְ!</p>
</blockquote>

<p><strong>חניבעל</strong></p>

<blockquote>
<p>תֵּן, אָבִי, לִי הַחֶרֶב!</p>
</blockquote>

<p><strong>חימלכּאוֹר</strong></p>

<blockquote>
<p>הֶרֶף!</p>

<p>לֹא מָצָא חֵן בְּעֵינַי דְּבַר הַשְׁלִיכְךָ</p>

<p>הַחֶרֶב מִיָּדֶךָ,</p>

<p>עַל כֵּן, בְּנִי, לֹא אַנִּיחֲךְ</p>

<p>לְקַחְתָּהּ עַתָּה בְּעוֹד הִיא עוֹמְדָה לְפָנֶיךָ –</p>

<p>לֹא רוֹמִי אַתָּה כִּי אִשָּׁה תַּךְ –</p>
</blockquote>

<p><strong>קורנליה</strong></p>

<blockquote>
<p>הַךְ!</p>

<p>הַכֵּנִי!</p>
</blockquote>

<p>(אל חימלכאור)</p>

<blockquote>
<p>תְּנָה לוֹ, תְּנָה הַחֶרֶב, יַהַרְגֵנוּ,</p>

<p>גַּם אוֹתִי,</p>

<p>גַּם אֶת בְּנִי, בִּי, גַּם אֶת בְּנֵנוּ –</p>

<p>אֲנִי הָרָה לוֹ! אֲנִי –</p>
</blockquote>

<p><strong>חימלכּאוֹר</strong></p>

<p>(מוריד ראש)</p>

<p><strong>שׂלמבּה</strong></p>

<p>(אף היא מורידה ראשה)</p>

<p><strong>חניבעל</strong></p>

<p>(אחד הוא מתבונן בה בשׂנאה כבושה)</p>

<p><strong>קורנליה</strong></p>

<p>(נכנעת, ראשה צונח על חָזֶהָ)</p>

<p><strong>חימלכּאוֹר</strong></p>

<blockquote>
<p>כְּאַחַיִךְ אַתְּ, הֵם אֶת אַרְצוֹתַי,</p>

<p>לְאַרְצוֹתַי זוֹמְמִים וְאוֹמְרִים קַחַת,</p>

<p>וְאַתְּ אֶת בְּנִי.</p>
</blockquote>

<p><strong>חניבעל</strong></p>

<blockquote>
<p>גָּרְשֶׁנָּה!</p>
</blockquote>

<p><strong>קורנליה</strong></p>

<blockquote>
<p>כֵּן!</p>

<p>אֶת הָגָר וְאֶת יִשְׁמָעֵאל יַחַד,</p>

<p>הָאֵם וְהַבֵּן!</p>

<p>אוֹתָהּ וְאֶת בְּנָהּ!</p>

<p>לִי יֵקַל מַאֲשֶׁר לָהּ&#8230;</p>

<p>הָגָר הִיא יַלְדָּהּ – נְשָׂאַתְהוּ שַׁחָה</p>

<p>עַל שֶׁכֶם,</p>

<p>עֲלֵי יָד –</p>

<p>וּבִנְךָ, הוּא, הוּא עוֹד בָּרֶחֶם!</p>

<p>לֹא תִּתְּנוּ לוֹ גַם לֶחֶם,</p>

<p>לֹא מַיִם כַּד&#8230;</p>

<p>גַּם לֹא לְאֶרֶץ מְלֵחָה,</p>

<p>לֹא לְמִדְבַּר־שְׁמָמָה תְּגָרְשׁוּנוּ –</p>

<p>אָנֹכִי אֶל בֵּית אִמִּי יוֹצֵאת שְׂמֵחָה –</p>

<p>תְּנוּנוּ</p>

<p>וְנֵלְכָה!</p>
</blockquote>

<p><strong>הפתן</strong></p>

<p>(רובץ לרוחב מפתן המבוא כלפי חוץ)</p>

<p><strong>חניבעל</strong></p>

<blockquote>
<p>צְאִי, חִישׁ־חִישׁ!</p>
</blockquote>

<p><strong>שׂלמבּה</strong></p>

<blockquote>
<p>לֹא תּוּכַל צֵאת, הַפֶּתֶן –</p>

<p>הוּא בַּעֲדָהּ סָךְ,</p>

<p>הוּא נָח</p>

<p>עַל סַף הַפֶּתַח –</p>

<p>לֹא יַעֲבֹר אִישׁ!</p>
</blockquote>

<p><strong>חניבעל</strong></p>

<blockquote>
<p>לֹא הַפֶּתֶן&#8230; תָּם הוּא.</p>

<p>אַתְּ, שָׂלַמְבָּה,</p>

<p>עוֹצֶרֶת בַּעֲדָהּ&#8230; אַל תַּעֲצֹרִי!</p>
</blockquote>

<p><strong>שׂלמבּה</strong></p>

<p>(מורידה ראשה)</p>

<p><strong>הפתן</strong></p>

<p>(סר מפתח המבוא, נח לרגלי שלמבה)</p>

<p><strong>חניבעל</strong></p>

<blockquote>
<p>עֲבֹרִי!</p>
</blockquote>

<p><strong>קורנליה</strong></p>

<blockquote>
<p>אֲהַבְתִּיךָ עוֹד, הַצּוֹרִי!</p>

<p>אֶתְיַמֵּר עוֹד בְּךָ, עוֹד אֶתְבָּרֵכִי –</p>
</blockquote>

<p><strong>חניבעל</strong></p>

<blockquote>
<p>לֵכִי!</p>
</blockquote>

<p><strong>קורנליה</strong></p>

<blockquote>
<p>נָא זְכֹר&#8230; זְכֹר וְהִתְאוֹשְׁשָׁה –</p>

<p>לֹא אַהֲבָה הִיא אֲשֶׁר אֲבַקֵּשָׁה&#8230;</p>

<p>אֲנִי יוֹדַעַת: לֹא תֶּאֱהָבֵנִי –</p>

<p>רְצֵנִי רַק, רְצֵנִי!</p>

<p>כַּאֲשֶׁר רָצִיתָ פַּעַם אוֹתִי בֶּאֱשׁוּן לֵיל־שְׁחוֹר</p>

<p>בַּחֻרְבָּה, בְּעֵין־דּוֹר&#8230;</p>
</blockquote>

<p><strong>חניבעל</strong></p>

<p>(לנפשו)</p>

<blockquote>
<p>בְּעֵין־דּוֹר&#8230; עֵין־דּוֹר&#8230;</p>
</blockquote>

<p><strong>קורנליה</strong></p>

<p>(משתחווה לו, מתוך ברק של תקווה, מתחננת)</p>

<blockquote>
<p>כֹּה אֶשְׁתּוֹחַח לְךָ, כֹּה אֶשְׁתּוֹחֵחִי –</p>
</blockquote>

<p><strong>חניבעל</strong></p>

<blockquote>
<p>לֵכִי!</p>
</blockquote>

<p><strong>קורנליה</strong></p>

<blockquote>
<p>תְּשַׁלְּחֵנִי?</p>
</blockquote>

<blockquote>
<p>לֹא תְּפַחֵדָה?</p>
</blockquote>

<p><strong>חניבעל</strong></p>

<blockquote>
<p>אֶת מִי אֲפַחֵדָה? אֶת מִי?</p>
</blockquote>

<p><strong>קורנליה</strong></p>

<blockquote>
<p>אֶת בְּנִי</p>

<p>אֲשֶׁר לְךָ אֵלֵדָה.</p>
</blockquote>

<p><strong>חניבעל</strong></p>

<blockquote>
<p>לֹא יִהְיֶה זֶה בְּנִי!</p>
</blockquote>

<p><strong>קורנליה</strong></p>

<blockquote>
<p>יְהִי! יְהִי!</p>

<p>בְּכֹחוֹ עָז, בְּאֹמֶץ לִבּוֹ תַּכִּירֵהוּ!</p>
</blockquote>

<p><strong>חניבעל</strong></p>

<blockquote>
<p>הַחֶרֶב! חַרְבִּי אֵי־הִיא?</p>
</blockquote>

<p><strong>חימלכּאוֹר</strong></p>

<blockquote>
<p>לָמָּה לְךָ הַחֶרֶב?</p>
</blockquote>

<p><strong>חניבעל</strong></p>

<blockquote>
<p>אֶהֶרְגֵהוּ!</p>

<p>בָּהּ, בַּקֶּרֶב,</p>

<p>בִּמְעִי אֵם בָּהּ&#8230;</p>
</blockquote>

<p><strong>חימלכּאוֹר</strong></p>

<blockquote>
<p>לֹא תַּהַרְגֵהוּ,</p>

<p>תִּלָּחֵם בּוֹ!</p>

<p>לֹא תִּהְיֶה כָּרוֹמִי, לֹא תִּשְׁלַח יָד</p>

<p>בָּאֵם, בָּהּ וּבַוָּלָד!</p>

<p>בְּנֵי־שֵׁם</p>

<p>לֹא יַהַרְגוּ הַיֶּלֶד עַל הָאֵם&#8230;</p>

<p>לֹא תַּהַרְגֵהוּ בָּהּ בָּרָחֶם –</p>

<p>הִלָּחֵם בּוֹ, גַּם הִלָּחֵם!</p>

<p>חַכֵּה, חַכֵּה –</p>

<p>יִוָּלֵד בָּרִאשׁוֹנָה, יִרְאֶה אוֹר,</p>

<p>גַּם יִגְדַּל, יִגְבַּר, יִלְבַּשׁ עֹז –</p>

<p>הוּא אִם בְּכֹחַ יַחְפֹּץ אָז הֲרֹס</p>

<p>אֶל אַרְצוֹת צוֹר –</p>

<p>עִם חַיְתוֹ־עֶרֶב</p>

<p>צֵא לִקְרָאתוֹ, צֵא</p>

<p>אֲזַי בַּחֶרֶב –</p>
</blockquote>

<p><strong>חניבעל</strong></p>

<blockquote>
<p>לִקְרַאת בְּנִי?!</p>
</blockquote>

<p><strong>חימלכּאוֹר</strong></p>

<blockquote>
<p>מַה בֵּן? מַה טִּפַּת־זֶרַע,</p>

<p>בַּת גָּרְנֵי טְהוֹרִים וְכֵן גֵּאִים?</p>

<p>אִם גָּאֲתָה, אִם גָּדְלָה פֶּרֶא</p>

<p>בַּאֲגַם מֵי־רֶפֶשׁ דְּלוּחִים</p>

<p>סְרוּחִים</p>

<p>בֵּין זֶרַע מְרֵעִים?</p>

<p>אִם תָּסְסָה עֲכוּרָה</p>

<p>וַאֲרוּרָה</p>

<p>וּמַמְזֶרֶת –</p>

<p>טִפַּת־זֶרַע?</p>

<p>הִיא אִם עָלְתָה בְּמַשָּׁאוֹן</p>

<p>לְחֶרְפָּה וּלְדֵרָאוֹן</p>

<p>לוֹ לָעָם –</p>

<p>בֵּן כָּזֶה – הוּא אִם עַל עַמְּךָ קָם,</p>

<p>אִם עַל אַרְצֶּךָ,</p>

<p>עַל עִירְךָ, עַל קַרְתַּגָּא –</p>

<p>מֵעַל הַדֶּרֶךְ אוֹתוֹ תַּהְגֶּה!</p>

<p>בְּאַף וּבְחֵמָה</p>

<p>בּוֹ הִלָּחֵמָה –</p>
</blockquote>

<p><strong>קורנליה</strong> הוּא יַכְרִיעֶךָּ!</p>

<p><strong>חימלכּאוֹר</strong></p>

<blockquote>
<p>דֹּמִּי!</p>
</blockquote>

<p>(מתבונן בחניבעל, מתוך אמונה בו)</p>

<blockquote>
<p>הוּא <strong>חַנִּיבַעַל</strong> – לֹא יַכְרִיעֶנּוּ רוֹמִי!</p>
</blockquote>

<p><strong>קורנליה</strong></p>

<blockquote>
<p>בֵּן לְאָבִיהוּ יִהְיֶה וְאִם אוֹיְבוֹ נֶצַח,</p>

<p>וְאִם שׂוֹנְאוֹ עַד!</p>

<p>מֵאָבִיו לוֹ הַכֹּחַ, אֲנִי – הַקֶּצֶף,</p>

<p>שֶׁצֶף־קֶצֶף</p>

<p>אֵינִיקֵהוּ, אֶחֱלֹץ שַׁד</p>

<p>וְאַטִּיל בּוֹ הָרַעַל,</p>

<p>וְהוּא, הוּא בְּךָ יַטִּילוֹ, חַנִּיבַעַל!</p>
</blockquote>

<p>(מתבוננת אל אחותו)</p>

<p><strong>שָׂלַמְבָּה!</strong></p>

<blockquote>
<p>אֶת עֵינַיִךְ כֹּה עָלַי הִרְחַבְתְּ! הִרְחַבְתְּ!</p>

<p>וּפִיךְ, זֶה פִּיךְ בְּתִמְהוֹן לֵב פָּעַרְתְּ –</p>

<p>תִּשְׁתּוֹמְמִי&#8230; הֵן אַתְּ הִיא שֶׁהֵיטַבְתְּ</p>

<p>הִגַּדְתְּ לִי זֶה עַתָּה: &#8220;אַתְּ אַחֶרֶת!&#8221;</p>

<p>אִם לֹא כָּכָה לִי אָמַרְתְּ:</p>

<p>&#8220;אַחֶרֶת!&#8221;</p>

<p>כֵּן, אַחֶרֶת אָנִי!</p>

<p>אַתְּ מְטַהֶרֶת</p>

<p>פְּתָנִים,</p>

<p>וַאֲנִי – אֲנִי יוֹצֶקֶת רוֹשׁ־נְחָשִׁים</p>

<p>בָּאֲנָשִׁים</p>

<p>שָׂלַמְבָּה!</p>

<p>בַּת אֵיזֶה עַם אָתְּ?</p>

<p>גַּם חַנִּיבַעַל – אָתָּה?</p>

<p>מֵאֵיזֶה עַם יָצָאתָ?</p>

<p>בִּקֹּרֶת תִּהְיֶה, בִּקֹּרֶת!</p>

<p>הָאֵשׁ אֲשֶׁר עַל רֹאשְׁכֶם מִתְלַקַּחַת –</p>

<p>בְּלִיל דָּם וָאור –</p>

<p>הִיא צוֹעֶקֶת וְצוֹוַחַת:</p>

<p>&#8220;צוֹר!&#8221;</p>

<p>אַךְ <strong>מִבִּפְנִים</strong> –</p>

<p>בִּקֹּרֶת תִּהְיֶה, בִּקֹּרֶת!</p>

<p>מִבִּפְנִים</p>

<p>לֹא יָפִיץ שָׁם <strong>הַבַּעַל</strong> אוֹרוֹ פָּז,</p>

<p>לֹא עַשְׁתֹּרֶת</p>

<p>תָּהֵל</p>

<p>שָׁם בִּיקָר –</p>

<p>רַק <strong>אֱלֹהִים</strong>,</p>

<p><strong>אֱלֹהֵי יִשְׂרָאֵל</strong>,</p>

<p>אֲחִיכֶם מִנִּי אָז&#8230;</p>

<p>מִבִּפְנִים</p>

<p>יִשְׂתָּרֵר שָׁם עֲלֵיכֶם <strong>אֱלֹהִים</strong>,</p>

<p>הִשְׂתָּרֵר כֹּה וּמְלֹךְ,</p>

<p>וְרוּחוֹ שְׁפֹךְ</p>

<p>עַל בְּשַׂרְכֶם רֹךְ –</p>

<p>הֲפֹךְ</p>

<p>אוֹתוֹ צוּר־סֶלַע,</p>

<p>וּמָתוֹק שֹוֹם לְמָר,</p>

<p>וְעֵדֶן גַּן הַלֵּב – בֵּית־כֶּלֶא –</p>

<p>עַל כֵּן תָּבוּזוּ לִי וְרוּחִי לָכֶם זָר!</p>

<p>אַחֶרֶת אֲנִי – כֵּן!</p>

<p>וּלְבַדִּי פֹּה&#8230; כֹּה אֶעֱמֹד לְבָד..</p>
</blockquote>

<p>(בצהלה)</p>

<blockquote>
<p>אַךְ עוֹד מְעָט –</p>

<p>וַאֲנִי יוֹלֶדֶת בֵּן!</p>

<p>לֹא בַּת, לֹא בַּת –</p>

<p>רַק בֵּן!</p>

<p>בִּנְךָ הוּא – בְּעוֹדֶנּוּ רַךְ</p>

<p>בָּעֶרֶשׂ</p>

<p>אֲנִי יוֹצֶקֶת בּוֹ הָאֶרֶס,</p>

<p>אֶצֹּק בּוֹ הָרַעַל,</p>

<p>אֲמַלְאֶנּוּ</p>

<p>וַאֲסִיתוֹ בָּךְ,</p>

<p>בְּךָ אֲסִיתֶנּוּ,</p>

<p>חַנִּיבַעַל!</p>
</blockquote>

<p>(דממת־רגע)</p>

<blockquote>
<p>אָבִי מֵת&#8230; אַךְ סְצִפְּיָה – הוּא עוֹד חַי!</p>

<p>סְצִפְּיָה, אֲחִי אִמִּי,</p>

<p>אֲנִי אֶת נֶכְדְּךָ, חַיְמִלְכָּאוֹר, אֶשָּׂא עִמִּי,</p>

<p>אוֹלִיךְ</p>

<p>לִסְצִפְּיָה שַׁי –</p>
</blockquote>

<p><strong>חימלכּאוֹר</strong></p>

<blockquote>
<p><strong>לַמֹּלֶךְ</strong>!</p>

<p>הַמֹּלֶךְ, הוּא תּוֹבֵעַ מֶנִּי חוֹב,</p>

<p>הוּא נוֹשֶׁה בִּי –</p>

<p>סֹב, חַנִּיבַעַל, סֹב!</p>
</blockquote>

<p><strong>חניבעל</strong></p>

<p>(מפנה ראשו הצדה)</p>

<p><strong>חימלכּאוֹר</strong></p>

<p>(סופק כף)</p>

<blockquote>
<p>הוּא נוֹשֶׁה בִּי אֶת בְּנִי,</p>

<p>אֶת בְּנִי, אֶת בְּנִי הַטּוֹב&#8230;</p>
</blockquote>

<p><strong>קורנליה</strong></p>

<blockquote>
<p>לוֹ אֶתְּנֶנּוּ!</p>

<p>לִסְצִפְּיָה אֲשֶׁר יָרֵאתָ!</p>
</blockquote>

<p><strong>חימלכּאוֹר</strong></p>

<p>(מתאושש)</p>

<blockquote>
<p>לֹא אִירָא רוֹמִי!</p>

<p>מִי, מִי הוּא</p>

<p>כִּי אִירָאֶנּוּ?</p>

<p>שָׂנֵאתִי!</p>

<p>כֵּן, שְׂנֵאתִיהוּ,</p>

<p>רַק שְׂנֹא וּשְׂטֹם לוֹ –</p>

<p>שֶׁמָּשְׁחָתוֹ תְּהוֹם בּוֹ –</p>

<p>סְצִפְּיָה!</p>
</blockquote>

<p><strong>קורנליה</strong></p>

<blockquote>
<p>כֵּן, סְצִפְּיָה, אֲחִי אִמִּי הוּא,</p>

<p>אֵלָיו אָחִישָׁה,</p>

<p>אָנֹכִי לוֹ</p>

<p>הַזֶּרַע נִזְרַע בִּי אַקְדִּישָׁה,</p>

<p>וּשְׁמוֹ,</p>

<p>יְקֹרָא עָלָיו שְׁמוֹ –</p>

<p><strong>חימלכּאוֹר</strong> מְרַצֵּח!</p>
</blockquote>

<p><strong>קורנליה</strong></p>

<blockquote>
<p>אני לו בן הקדשתי לרצון לו ולגיל לו</p>

<p>הוּא בֵּן יְהִי לוֹ,</p>

<p>וּסְצִפְּיָה לוֹ אָב&#8230;</p>

<p>יְשַׂחֵק בּוֹ, יִשְׁתַּעֲשֵׁעַ,</p>

<p>יְלַּמְדוֹ קְרָב</p>

<p>וְעֶבְרָה שְׁמֹר,</p>

<p>לְחֹם וּנְקֹם</p>

<p>וְכַלּוֹת עַד תֹּם</p>

<p>אֶת עַמְּךָ צוֹר!</p>
</blockquote>

<p><strong>חניבעל</strong></p>

<blockquote>
<p>אֶת עַמִּי? עַמִּי מָה, כִּי</p>

<p>יִשָּׂא אֶת עֲווֹן בֵּית בַּרְכַּת?</p>

<p>הֵן אָנוּ פֹּה לָךְ חַבְנוּ –</p>
</blockquote>

<p><strong>קורנליה</strong></p>

<blockquote>
<p>כֹּה אָהַבְנוּ!</p>

<p>דַּרְכָּהּ הִיא, זֹאת דַּרְכָּהּ,</p>

<p>דֶּרֶךְ רוֹמִי – אֵין בְּעֵינֵינוּ נָקִי!</p>
</blockquote>

<p><strong>חניבעל</strong></p>

<blockquote>
<p>כֵּן, כֵּן, הַנָּקִי רַק הוּא יְבֻקַּשׁ. לוֹ, לוֹ תֶּאֱרֹבוּ!</p>

<p>בַּאֲשֶׁר נָקִי הוּא – לָכֵן טוֹב הוּא!</p>

<p>בְּלִבְּכֶם רַע בָּכֶם, בְּעֵינֵיכֶם כִּי עָשֵׁשׁוּ –</p>

<p>תָּתוּרוּ שֶׂה לְעוֹלָה, שֶׂה תָּמִים תְּבַקְּשׁוּ –</p>
</blockquote>

<p><strong>קורנליה</strong></p>

<blockquote>
<p>אָמְנָם כֵּן! הֲמוֹנֵי עַם,</p>

<p>זֶה עַמְּךָ בַּהֲמוֹנִים –</p>

<p>יֵשׁ בָּם, יֵשׂ,</p>

<p>וְכֵן רַבִּים בָּם</p>

<p>אֲשֶׁר בְּצֶדֶק יִנְהֲגוּ וּבְיֹשֶׂר לֵב –</p>

<p>רַבִּים הֵם מִפּוֹעֲלֵי הָרַע –</p>

<p>אַךְ יִהְיוּ הַטּוֹבִים – הָרִאשׁוֹנִים</p>

<p>לִשְׁלֹחַ בָּהּ הָאֵשׁ!</p>
</blockquote>

<p><strong>חניבעל</strong></p>

<blockquote>
<p>זֶה לָמָּה וְעַל מָה?</p>
</blockquote>

<p><strong>קורנליה</strong></p>

<p>(באכזריות ובשמחה לאיד)</p>

<blockquote>
<p>בַּעֲבוּר הַכְּאֵב –</p>

<p>לְמַעַן הַגְבֵּר אֶת הַכְּאֵב&#8230;</p>

<p><strong>לֹא יֶחֱטָא עַם!</strong></p>

<p>יָדַעְנוּ, גַּם יָדַעְנוּ&#8230;</p>

<p>אַךְ <strong>לֹא</strong> כַּמִּשְׁפָּט וְכַחֹק –</p>

<p>הֲרֹג, עַד כָּלָה בּוֹ</p>

<p>הֲרֹג!</p>

<p>כָּל טוֹב, כָּל נַעֲלֶה בּוֹ,</p>

<p>כָּל יִפְעָה בּוֹ,</p>

<p>כָּל נוֹי,</p>

<p>שְׁפֹךְ הַדָּם –</p>

<p>דַּם זָקֵן בּוֹ וָשָׂב,</p>

<p>אֶת כָּל הַטָּף,</p>

<p>אֶת כָּל הַנָּשִׁים בּוֹ, אֶת כָּל הַטָּף –</p>

<p>וְכָאֵלֶּה עוֹד –</p>

<p>הֲרֹג! הֲרֹג! הֲרֹג!</p>

<p>וְהַשְּׁאֵר עֵד</p>

<p>בְּיוֹם אֵיד</p>

<p>לְמַעַן אֲשֶׁר יִכְאַב לוֹ מְאֹד –</p>
</blockquote>

<p><strong>חימלכּאוֹר</strong></p>

<p>(מתבונן בה במנוד־ראש קל, פונה אל חניבעל ושׁלמבה)</p>

<blockquote>
<p>כָּאֵלֶּה הֵם,</p>

<p>וּמֵהֶם וָהָלְאָה –</p>

<p>כָּל הָאָרֶץ אוֹתָם מָלְאָה,</p>

<p>בְּנֵי מִינָם!</p>

<p>בְּנֵי מִינָם שֶׁל הָרוֹמִים</p>

<p>בְּמַעֲרַב וּבִצְפוֹן גְּבוּלָם –</p>

<p>כָּל הָעַמִּים כֻּלָּם –</p>

<p>לָהֶם דּוֹמִים&#8230;</p>

<p>אַחַת קְלָלָה,</p>

<p>וְשִׂנְאָה, שִׂנְאָה אַחַת, שִׂנְאַת חִנָּם&#8230;</p>

<p>וְתוֹכֵחָה –</p>

<p>כָּאֵלֶּה הֵם!</p>

<p>לֹא אֵדַע אֵיךְ אֲכַנֵּם, אֵיכָה –</p>

<p>לֹא אֵדַע שֵׁם&#8230;</p>
</blockquote>

<p>(אל קורנליה)</p>

<blockquote>
<p>גַּם אַתְּ&#8230;</p>

<p>אַךְ אֶמְצָא בָּךְ, כֵּן אֶמְצָא דָבָר טוֹב,</p>

<p>וֶאֱמֶת בָּךְ מְעַט:</p>

<p>בְּהִתְגַּלּוּת־לֵב אֵלֵינוּ תְּדַבֵּרִי&#8230;</p>
</blockquote>

<p><strong>קורנליה</strong></p>

<blockquote>
<p>לֹא בְּאֵרִי</p>

<p>הִיא, לֹא מֵימַי הֵם אֲשֶׁר מִתּוֹךְ הַבְּאֵר שָׁתִיתִי!</p>

<p>אֲנִי בְּעֵמֶק־יִזְרְעֶאל אֶת בַּעֲלַת־הָאוֹב</p>

<p>רָאִיתִי!</p>
</blockquote>

<p>(בהראותה על חניבעל)</p>

<blockquote>
<p>הוּא חָפֵץ שָׁם הֱיוֹת וְאָנֹכִי שָׁם הָיִיתִי!</p>

<p>לֹא כְּשָׁאוּל קוֹדֵר וּכְחַנִּיבַעַל קְשֵׁה־רוּחַ! –</p>

<p>אֲנִי בְּלֵיל אֱשׁוּן הַחֹשֶךְ אָז,</p>

<p>לְאַחַר שֶׁנִּרְדַּמְתָּ,</p>

<p>קַמְתִּי,</p>

<p>רְוָיָה מֵעַל יְצוּעִי אָז קָפַצְתִּי,</p>

<p>פִּעְפַּע בִּי עוֹד גַּל דָּמְךָ עָז.</p>

<p>לֹא זֶרֶם זֶרַע בִּי, רַק אִישׁ בִּי, אִישׁ הִרְבַּצְתָּ!</p>

<p>אִישׁ חַי בִּי, שַׂגִּיא בִּי וָרָם</p>

<p>יִתְרוֹצֵץ בִּי,</p>

<p>בִּי יִשְׁתּוֹלֵלָה –</p>

<p>יָצָאתִי דֹם הַחֻרְבָּה – וְרוּחַ</p>

<p>כְּזֶרֶם דָּם,</p>

<p>כְּחֶדְוָה עָלַי רָחָף.</p>

<p>הָרוּחַ!</p>

<p>לָמָּה כֹּה בְּחִשְׁקְךָ תָּפוּחַ?</p>

<p>כּוֹכָבִים! לָמָּה כֹּה תִּתְנוֹצֵצוּ?</p>

<p>תִּתְהוֹלֵלוּ!</p>

<p>הֵן לִבִּי הוּא, זֶה לִבִּי הוֹלֵךְ שׁוֹלָל בִּי,</p>

<p>זֶה לִבִּי עָרֹם בִּי וְיָחֵף –</p>

<p>זֶה לִבִּי עָלַי טוֹב!</p>

<p>הֵן אִתִּי שָׁכָב!</p>

<p>אָז אֵצֵא לִי בְּלֵיל אֱשׁוּן הַחֹשֶךְ וְהַשְּׁחוֹר</p>

<p>אֵלֶיהָ&#8230; אֶל בַּעֲלַת־הָאוֹב!</p>

<p>נִצְנְצוּ כּוֹכָבִים בַּשָּׁמַיִם,</p>

<p>כּוֹכָבִים וְאֵין אוֹר –</p>

<p>הֵן זֹאת הִיא, זֹאת הַדֶּרֶךְ לְעֵין־דּוֹר,</p>

<p>הַדֶּרֶךְ אֶל הַמָּוֶת וְהַחַיִּים –</p>

<p>אֶל בַּעֲלַת הָאוֹב!</p>

<p>לֹא יֵאוּשׁ מָר, <strong>הַגּוֹרָל</strong> אוֹתִי הֶגְלָה</p>

<p>לְעֵין־דּוֹר&#8230;</p>

<p>הוֹ בַּעֲלַת הָאוֹב! הוֹ אֵשֶׁת אוֹב!</p>

<p>קָפַצְתִּי לְפָנֶיהָ שָׁם כְּעֶגְלָה</p>

<p>בִּלְתִּי־מְלֻמָּדָה</p>

<p>תּוֹךְ הַשָּׂדֶה&#8230;</p>

<p>וְאִם לִבִּי רַע עָלָי, גַּם רַע גַּם טוֹב!</p>

<p>עַל עֲרֵמַת־זֶבֶל לְפָנֶיהָ וְצִמְחֵי־אֵב</p>

<p>לָמַדְתִּי שָׁם דַּבֵּר בְּהִתְגַּלּוּת־לֵב</p>

<p>וּמִתּוֹךְ עֲצִימַת אַחַת הָעֵינַיִם,</p>

<p>אֲגַלֶּה טֶפַח וַאֲכַס טְפָחַיִם –</p>

<p>הָיִיתִי בְּעֵין־דּוֹר!</p>

<p>לֹא אֲהֵבַנִי חַנִּיבַעַל וְאִם בָּא, אִם בָּא עָלַי –</p>

<p>לֹא אָמַרְתִּי בָּזֶה דַי –</p>

<p>חָפַצְתִּי אֲשֶׁר יֶאֱהָבֵנִי&#8230;</p>

<p>בַּיּוֹם הַהוּא, אַךְ הֵאִיר יוֹם לִשְׁנֵינוּ –</p>

<p>מִצּוֹר, אֶל גְּבוּל יְהוּדָה, הַסְּמוּכָה לָהּ לְצוֹר</p>

<p>עָבַרְנוּ,</p>

<p>הַשֶּׁמֶשׁ בָּאָה לָנוּ בְּעֵין־דּוֹר,</p>

<p>סַרְנוּ</p>

<p>אֶל שׁוֹמֵמָה חֻרְבָּה</p>

<p>לֹא לָגוּר בָּהּ</p>

<p>רַק לָלוּן,</p>

<p>סַרְנוּ שָׁם לָלוּן&#8230;</p>

<p>בֶּאֱשׁוּן</p>

<p>הַלַּיְלָה אֲנִי קָמָה, יוֹצֵאת. צֵל</p>

<p>בְּחֵיק הַלֵּיל</p>

<p>אָנֹכִי מִתְגַּנֶּבֶת</p>

<p>אֶל בַּעֲלַת־הָאוֹב,</p>

<p>וְלוֹחֲשָׁה לָהּ כְּלוֹחֵשׁ עַל הַמַּכָּה:</p>

<p>&quot;אַהֲבָתִי בִּי חָזָקָה!</p>

<p>אֶת חַנִּיבַעַל אֲנִי אוֹהֶבֶת!</p>

<p>וְהוּא – בּוֹ לִבּוֹ צוּר, לִבּוֹ בּוֹ כְּמוֹ אָיִן –&quot;</p>

<p>הַזְּקֵנָה תַּעֲצוֹם אָז עַיִן,</p>

<p>תַּחֲרֹק שֵׁן,</p>

<p>תְּדַבֵּר עַל לְבָבִי: &quot;בֵּן</p>

<p>אַתְּ לוֹ יוֹלֶדֶת,</p>

<p>רַךְ וָטוֹב&#8230;&quot;</p>

<p>וְכָהֵנָּה עוֹד הִיא לִי מַגֶּדֶת,</p>

<p>הִמְתִּיקָה עִמִּי סוֹד.</p>

<p>גִּלִּיתִיהוּ! עָתָּה,</p>

<p>אַתֶּם מָה</p>

<p>מִפְּנֵיכֶם כִּי אֵחָתָּה?</p>

<p>לֹא אִירָא רָע!</p>
</blockquote>

<p><strong>חימלכּאוֹר</strong></p>

<blockquote>
<p>אִם גִּלּוּי לֵב הוּא לָךְ, אוֹ מֵצַח לָךְ נְחֹשֶת?</p>

<p>לֹא תֵּדְעִי בֹּשֶת!</p>

<p>תְּדַבְּרִי הוּוֹת וּבְנַחַת כֹּה, בְּנַחַת,</p>

<p>נֵעוֹר בָּךְ, בְּלִבֵּךְ הָרוֹמָאִי,</p>

<p>שָׂעִיר פִּרְאִי,</p>

<p>שֵׁד מִשַּׁחַת&#8230;</p>

<p>לֹא תֵּלְכִי עוֹד מִפֹּה!</p>

<p>אֶל בּוֹר שַׁחַת,</p>

<p>אֶל מַחֲשַׁכֵּי בּוֹר תֵּרֵדִי.</p>

<p>תֵּשְׁבִי בּוֹ,</p>

<p>תֵּשְׁבִי בּוֹ, בַּת־שַׁחַץ,</p>

<p>תֹּאכְלִי לֶחֶם צַר וּמַיִם לַחַץ</p>

<p>תִּשְׁתִּי, תְּחַכִּי שָׁם עַד בּוֹשׁ,</p>

<p>עַד אֲשֶׁר תֵּלְדִי!</p>

<p>אַחַת הִיא אִם בַּת אִם בֵּן יִוָּלֶד!</p>

<p>לָנוּ יִהְיֶה הַיָּלֶד!</p>

<p>לֹא תַּטִּילִי בּוֹ הָרוֹשׁ,</p>

<p>לֹא לַעֲנָה פּוֹרָה,</p>

<p>נְלַמְּדֶנּוּ אַהֲבָה, שְׁלוֹם־אֱמֶת אוֹתוֹ נוֹרֶה,</p>

<p>וְאִם יֵשׁ בּוֹ, שֶׁמֶץ בּוֹ, מִמְּעֵי אֵם, מִבֶּטֶן –</p>

<p>הִפְקַדְתִּיו בְּיָדָהּ –</p>
</blockquote>

<p>(בהראותו על שׂלמבה)</p>

<blockquote>
<p>הִיא מְטַהֶרֶת אֶת הָאָדָם</p>

<p>כְּמוֹ אֶת הַפָּתֶן.</p>
</blockquote>

<p><strong>קורנליה</strong></p>

<blockquote>
<p>כָּכָה!</p>

<p>אֶת הַבֵּן תִּקָּחָה,</p>

<p>וְתִשְׁלַח אֶת הָאֵם?</p>
</blockquote>

<p>(פורצת בצחוק)</p>

<p><strong>חימלכּאוֹר</strong></p>

<blockquote>
<p>צוֹחֶקֶת אָתְּ&#8230; צוֹחֶקֶת וּמִשְׁתָּאָה –</p>
</blockquote>

<p><strong>קורנליה</strong></p>

<blockquote>
<p>לֹא תַּעֲשֶׂה הָרָעָה!</p>

<p>לֹא יִתְּנוּ לְךָ הֵם&#8230;</p>
</blockquote>

<p>(לעבר חניבעל ושׂלמבה)</p>

<p><strong>חימלכּאוֹר</strong></p>

<p>(במבט תמוה על בנו ובתו)</p>

<blockquote>
<p>אֵיכָכָה?&#8230;</p>
</blockquote>

<p><strong>חניבעל</strong></p>

<blockquote>
<p>אַל, אָבִי&#8230; לֹא יִהְיֶה זֶה בְּנִי</p>

<p>אִם לֹא בְּרָצוֹן וּבְמַחֲשָׁבָה מְמֻשָּׁכָה</p>

<p>בִּימֵי הֶרְיוֹנָהּ –</p>

<p>תֵּלֵד לִי,</p>

<p>תָּפִיק לִי אֶת אוֹנָהּ&#8230;</p>

<p>לֹא יִהְיֶה זֶה בְּנִי</p>

<p>אִם לֹא לִשְׁמִי,</p>

<p>אִם לֹא לְמַעֲנִי תְּעַצְּבֶנּוּ,</p>

<p>אִם אֲנִי מֵרַחְמָהּ אֶגְזְלֶנּוּ&#8230;</p>

<p>אָנֹכִי, שֶׁהָלַכְתִּי עִמָּהּ בְּקֶרִי –</p>

<p>לֹא אֶהְיֶה כָּמוֹהָ הִיא,</p>

<p>בְּאֵין אַהֲבָה הוֹצִיאָה מֶנִּי זֶרַע.</p>
</blockquote>

<p><strong>חימלכּאור</strong></p>

<p>(אל שׂלמבה)</p>

<blockquote>
<p>וְאַתְּ? מַה לִּי תַּגִּידִי אָתְּ?</p>
</blockquote>

<p><strong>שׂלמבּה</strong></p>

<blockquote>
<p>אַל, אָבִי, אַל בְּעֹז כֹּה,</p>

<p>אַל בְּחָזְקָה,</p>

<p>לֹא בְּחֶזְקַת יָד&#8230;</p>

<p>אַל, אַל־נָא!</p>

<p>יֵשׁ בֵּין בְּנוֹת־אִישׁ</p>

<p>אֲשֶׁר תֶּאֱהַבְנָה חִישׁ,</p>

<p>וְחִישׁ־חִישׁ תִּבָּעַלְנָה,</p>

<p>אַךְ יַרְחֵי לֵדָה</p>

<p>תִּשְׁעָה</p>

<p>וַחֲבָלֶיהָ כְּבֵדִים&#8230;</p>

<p>מְנָת כָּל אִשָּׁה!</p>

<p>אִם לְבוֹר תּוֹרִידָהּ –</p>

<p>נִהְיֶה שָׁם בִּשְׁתַּיִם.</p>

<p>צַר לֶחֶם אֹכַל אִתָּהּ,</p>

<p>אֵשְׁתְּ אִתָּהּ לַחַץ מָיִם.</p>

<p>קְרָאַנִי <strong>מִזְרָח</strong> אָמֶשׁ,</p>

<p>וְהָרָה – וָאֵט אֵלֶיהָ!</p>

<p>הַמִּזְרָח יֵלֵד שֶׁמֶשׁ!</p>

<p>הִיא – יֶלֶד בְּמֵעֶיהָ!</p>

<p>אוֹיַבְתִּי הִיא, גַּם הֵיטֵב</p>

<p>לִי עָלֶיהָ חָרָה –</p>

<p>אַךְ אֵיטִיב, אֵיטִיב, אֵיטִיב</p>

<p>עִם אוֹיֶבֶת הָרָה.</p>

<p>הִיא הָרָה! פָּג חֲרוֹנִי.</p>

<p>וְנִדַּף בִּי כִּנְעֹרֶת –</p>

<p>הָאִשָּׁה בְּהֶרְיוֹנָהּ</p>

<p>תִּקְדַּשׁ מֵעַשְׁתֹּרֶת.</p>

<p>עַשְׁתֹּרֶת מְלַמֶּדֶת,</p>

<p>מְעוֹרְרָהּ וּמְצַוָּה,</p>

<p>הֶהָרָה – הִיא יוֹלֶדֶת,</p>

<p>וּמְבָרְכָה עַל פְּרִי אַהֲבָה:</p>

<p>קָדוֹשׁ! קָדוֹשׁ! קָדוֹשׁ</p>

<p>אִמְרוּ לַיּוֹלֶדֶת</p>

<p>נוֹלֶדֶת הִיא מֵחָדָשׁ,</p>

<p>עִם יַלְדָּהּ הִיא נוֹלֶדֶת!</p>

<p>הִיא נוֹלְדָה עִמּוֹ, עִמּוֹ,</p>

<p>לְבָבָהּ חַי – הוּא יַךְ בּוֹ,</p>

<p>הִיא יוֹשְׁבָה בּוֹ, זֹאת אִמּוֹ –</p>

<p>כְּשִׁבְתּוֹ הוּא בְּרַחְמָהּ.</p>

<p>הִיא יוֹשְׁבָה מִבִּפְנִים בּוֹ</p>

<p>וְזוֹרְעָה וְנוֹטַעַת.</p>

<p>כַּשָּׂטָן? כֵּאלֹהִים בּוֹ?</p>

<p>אֲהָהּ! לֹא נוּכַל דַּעַת&#8230;</p>

<p>עֲוִיל בְּתוֹךְ מַכְתֶּשֶׁת –</p>

<p>מַכָּתוֹ יַךְ עֲמוּמָה,</p>

<p>שָׁם זָר לֹא יוּכַל גֶּשֶׁת</p>

<p>וְשַׁנוֹת שָׁם מְאוּמָה&#8230;</p>

<p>רוֹשׁ אֶרְדֶּה מִפִּי פָתֶן –</p>

<p>רַק אֶת לְשׁוֹנוֹ כִּסָּה</p>

<p>הָרוֹשׁ, תַּשְׁקְ אֵם בַּבָּטֶן,</p>

<p>הַוָּלָד בְּנַפְשׁוֹ יִשָּׂא&#8230;</p>

<p>הַוָּלָד? בּוֹ – אוּלַי בִּנְךָ</p>

<p>יַכְרִיעַ&#8230; יַכְרִיעֶנָּה!</p>

<p>שַׁלְּחֶנָּה נָא, בְּמִנְחָה וּבְשָׁלוֹם תְּשַׁלְּחֶנָּה!</p>
</blockquote>

<p><strong>הכּושי</strong></p>

<p>(נראה בפתח)</p>

<blockquote>
<p>הַכֹּהֵן!</p>
</blockquote>

<p><strong>חימלכּאוֹר</strong></p>

<blockquote>
<p>הַכֹּהֵן!</p>
</blockquote>

<p>(נסוג הצדה לימין, בשורה אחת עם חניבעל)</p>

<p><strong>קורנליה</strong></p>

<p>(סרה מעט לעברה של שׂלמבה)</p>

<p><strong>חימלכּאוֹר</strong> בּוֹא, בְּרוּךְ הַבָּעַל! (אל קורנליה)</p>

<blockquote>
<p>עוֹד שַׁעַל</p>

<p>לַאֲחוֹרָיִךְ!</p>

<p>שִׂימוּ רֶוַח, רָוַח!</p>

<p>הַכֹּהֵן בָּא, הוּא יַעֲמֹד בַּתָּוֶךְ,</p>

<p>לַאֲחוֹרַיִךְ עוֹד, לַאֲחוֹרָיִךְ!</p>
</blockquote>

<p><strong>הכהן</strong></p>

<p>(בא במבוא שלפני הרואים, מחשה, מתבונן ממקומו אל הנמצאים באולם)</p>

<blockquote>
<p>בְּרוּכִים תִּהְיוּ לָאֵל!</p>

<p>הַבַּעַל אֵל וְאִם רִאשׁוֹן לִי –</p>

<p>אָנֹכִי כֹּהֲנוֹ, אֲנִי!</p>

<p>הוּא אֵלִי! אֵל! אַךְ לֹא <strong>הָאֵל</strong>,</p>

<p>הַחַי בְּלֵב כָּל חָי,</p>

<p>אֲשֶׁר בְּבַעַל יִהְיֶה לוֹ דָי&#8230;</p>

<p>מֵאַהֲבָה לַבַּעַל וּמֵאַהֲבָה לָכֶם –</p>

<p>לֹא אֲבָרֶכְכֶם בְּשֵׁם</p>

<p>הַבָּעַל!</p>

<p>כָּל אֶחָד בֵּאלֹהָיו אֲשֶׁר עִמּוֹ יָעַל.</p>

<p>בְּרוּכִים תִּהְיוּ לָאֵל!</p>

<p>חַיְמִלְכָּאוֹר! הַךְ הַכַּפְתּוֹר, הַךְ!</p>

<p>וְדַלְתוֹת הֵיכָל, דַּלְתוֹתֶיךָ פְּתַח!</p>

<p>יָבוֹאוּ עֲבָדֶיךָ</p>

<p>יְלִידֵי אַרְצוֹתֶיךָ</p>

<p>הַמִּתְלוֹנְנִים בְּצֵל</p>

<p>בֵּיתְךָ, כֻּלָּם</p>

<p>אֶל הָאוּלָם,</p>

<p>יָבוֹאוּ!</p>

<p>בּוֹאוּ! בּוֹאוּ!</p>

<p>אֶרֶץ, אֶרֶץ – וּשְׁנַיִם מִבְּנֵי עַמָּהּ</p>

<p>הָאוּלַמָּה!</p>
</blockquote>

<p><strong>חימלכּאוֹר</strong></p>

<p>(מקיש במקל בכפתור־הנחושת שבקיר)</p>

<p><strong>זוגות</strong></p>

<p>(אנשים ונשים באים מימין ומשׂמאל בפתחים, מקרואי
מועד,כושים, מצריים, נוביים, יהודים ועוד ועוד)</p>

<p><strong>הכהן</strong></p>

<blockquote>
<p>זוּג בְּצַד זוּג,</p>

<p>וְכֹה בְּחוּג, בְּחוּג!</p>
</blockquote>

<p><strong>הזוגות</strong></p>

<p>(עומדים משני עברי האולם, באלכסון)</p>

<p><strong>הכהן</strong></p>

<p>(אל חימלכאור, בהושיטו ידו אל המבוא כלפי החוץ)</p>

<blockquote>
<p>הַשָּׁר!</p>

<p>לֹא יָבוֹא שָׁר אֵלֶיךָ וְאִם קְרָאתָהוּ!</p>

<p>לֹא יָבוֹא אֶל הַמֶּלֶךְ וְלֹא אֶל הַשָּׂר,</p>

<p>לֹא אֶל שַׂר־הַצָּבָא!</p>

<p>לֹא יָבוֹא, אַף לֹא יַעֲמֹד לִפְנֵי אָבִיהוּ.</p>

<p>לֹא יַעֲמֹד לְפָנַי וְאִם בְּנִי הוּא&#8230;</p>

<p>הוּא רַק בְּבֵית הַבַּעַל, לִפְנֵי הַבַּעַל בָּא הוּא,</p>

<p>לְפָנָיו יָשִׁיר שִׁירוֹ אֵשׁ לֶהָבָה.</p>

<p>אִם שְׁנַיִם אַתֶּם – הָאָדָם וֵאלֹהָיו –</p>

<p>וּבָחַר בֵּאלֹהִים. אָז יָשִׁיר לוֹ,</p>

<p>אַךְ יַעֲזֹב הַשָּׁר אֶת אֱלֹהָיו בְּהֵאָסֵף עָם,</p>

<p>עַם רָב לִשְׁמֹעַ שִׁיר בִּיקָר&#8230;</p>

<p>בְּרָב עָם – הַדְרַת שָׁר!</p>

<p>עַל כֵּן קְרָאתִיכֶם פֶּה!</p>

<p>וְעוֹד זֹאת: אַל בּוֹ תָּאִיצוּ</p>

<p>לָשִׁיר לָכֶם אֲשֶׁר עַל לִבְּכֶם יָעַל:</p>

<p>הוּא עִם שִׁיר לִבּוֹ בָּא&#8230; אֵל תָּצִיצוּ</p>

<p>בּוֹ בְּדַבְּרוֹ שִׁיר&#8230; גַּם אֵל הַבָּעַל</p>

<p>מוֹרִיד רֹאשׁ וּפָנִים לָאָרֶץ וְלַקִּיר.</p>

<p>כֹּה יִשְׁמַע, יִשְׁמַע אֵל, וְנִכְנָע לוֹ לַשִּׁיר,</p>

<p>הוּא יֶאֱהָבוֹ, לוֹ גַּם הָאָדָם יַעֲרֹג,</p>

<p>לְשִׁירוֹ – רוּחַ בּוֹ וָאֵשׁ.</p>

<p>אֶת אֱלֹהָיו יֵשׁ יַכְנַע בּוֹ וְאֶת הָאָדָם ־ יֵשׁ</p>

<p>אֲשֶׁר בְּשִׁירוֹ יַהֲרֹג,</p>

<p>בְּשִׁירוֹ אֲשֶׁר עִמּוֹ,</p>

<p>בַּשִּׁיר אֲשֶׁר לֹא עָנָה&#8230;</p>

<p>שִׁירָיו הֵם, אֶל שִׁירָיו הֲרָגוּנִי!</p>

<p>וְשָׁבוּ וְהֶחֱיוּנִי,</p>

<p>כְּמוֹ אֶת בֶּן הָאִשָּׁה הָאַלְמָנָה</p>

<p>בְּצָרְפַת, עִיר בְּצִידוֹן.</p>

<p>שִׁיר אֵלִיָּה,</p>

<p>הוּא, הוּא בְּשִׁיר הֱמִיתוֹ, כְּמוֹ בְּכִידוֹן,</p>

<p>וּבְשִׁיר, בְּשִׁיר הֱקִימוֹ,</p>

<p>וְקָם לִתְחִיָּה!</p>

<p>וְעוֹד זֹאת, עוֹד זֹאת: עִם סוֹף</p>

<p>הַשִּׁיר, כִּי יֵלֵךְ – אַל תַּעַצְרוּהוּ!</p>

<p>אִם יִשָּׁאֵר פֹּה, אִתָּנוּ פֹּה – מַה טוֹב!</p>

<p>רַחֲשֵׁי־לֵב בְּחֻבּוֹ כְּגִידִים עֲלֵי צַוָּאר</p>

<p>כִּי הִשְׂתָּרְגוּ ־</p>

<p>יָנוּחוּ פֹּה מְעָט;</p>

<p>וְאִם אַיִן,</p>

<p>אִם יַחְפֹּץ לֶכֶת – תְּנוּהוּ!</p>

<p>יֵלֵךְ לוֹ וְיַעֲבֹר!</p>

<p>קַיִן הוּא, בְּשִׁיר כִּבְמוֹט־הַבַּרְזֶל</p>

<p>יֵשׁ יַהֲרֹג&#8230; רְאֵה, זֹאת עֵינוֹ חָרְגָה</p>

<p>כֵּהָה מִמִּסְגַּרְתָּהּ, כֹּה תַּחֲרֹג, תְּפַרְזֵל –</p>

<p>בַּת הֶעָיִן.</p>

<p>יֵלֵךְ לוֹ, וְיַעֲבָר.</p>

<p>יְהִי עִם נַפְשׁוֹ לְבָד&#8230;</p>

<p>קַיִן הוּא, כְּקַיִן</p>

<p>לְאַחַר הָרְגוֹ –</p>

<p>נָע־וָנָד&#8230;</p>
</blockquote>

<p>(לעבר המבוא)</p>

<blockquote>
<p>הַשָּׁר!</p>
</blockquote>

<p><strong>השר</strong></p>

<p>(נער, שׁחור תלתלים, לבן פנים, לבוש פרפוריה, בא ועומד בראש הנאספים)</p>

<p>(דממה ממושׁכה)</p>

<blockquote>
<br />
</blockquote>

<blockquote>
<p>(המסך יורד לאט)</p>

<br />
</blockquote>

<h2 id="הופעהג">הופעה ג</h2>

<p><strong>השׁר</strong></p>

<p>(מעביר יד על פי הנבל שׁבידו השניה)</p>

<p><strong>הכהן</strong></p>

<p>(מוריד ראשי על חזהו)</p>

<p><strong>חימלכּאוֹר</strong></p>

<p>(מוריד ראשו אחרי הכהן)</p>

<p><strong>כולם</strong></p>

<p>(מורידים ראש למטה)</p>

<p><strong>השר</strong></p>

<blockquote>
<p>הָיְתָה עָלַי</p>

<p>יַד הָאָדָם,</p>

<p>אֶת דְּבָרוֹ חַי</p>

<p>עַל שְׂפָתַי שָׂם:</p>

<p>&quot;עִם דְּבָרִי צֵא,</p>

<p>דְּבַר בֶּן מְתִים,</p>

<p>צֵא וְהָבֵא</p>

<p>אֶל אֱלֹהִים.</p>

<br />
</blockquote>

<blockquote>
<p>אֱמֹר לוֹ: הָהּ</p>

<p>אֵל אֱלֹהָי,</p>

<p>הַט אֹזֶן, שְׁמָע</p>

<p>אֶת דְּבָרִי חָי,</p>

<br />
</blockquote>

<blockquote>
<p>אֶת דְּבָרִי מָר,</p>

<p>אֶת דְּבָרִי רָע,</p>

<p>גַּם רָע, גַּם זָר –</p>

<p>אֶת קוֹלְךָ שָׂא,</p>

<br />
</blockquote>

<blockquote>
<p>וְאָמַרְתָּ: כֹּה</p>

<p>אָמַר הָאִישׁ:</p>

<p>רַע עִנְיָן לוֹ</p>

<p>וְעֵסֶק בִּישׁ</p>

<br />
</blockquote>

<blockquote>
<p>נָתַתָּ, אֵל,</p>

<p>הָהּ, אֵלִי טוֹב,</p>

<p>לְיוֹשֵׁב צֵל,</p>

<p>לְבֶן חֲלוֹף&#8230;</p>

<br />
</blockquote>

<blockquote>
<p>לֵךְ וְאָמַרְתָּ,</p>

<p>וּבְכָל פֶּה:</p>

<p>אַךְ שָׁוְא יָצַרְתָּ</p>

<p>עוֹלָם זֶה.</p>

<br />
</blockquote>

<blockquote>
<p>אַךְ שָׁוְא פָּעַלְתָּ</p>

<p>תֵּבֵל שְׁבִי!</p>

<p>הוֹי, מָה עוֹלָלְתָּ,</p>

<p>אֵלִי, לִי?</p>

<br />
</blockquote>

<blockquote>
<p>&#8220;הֶאָח, שְׁבִיל צֶדֶק!&#8221;</p>

<p>רָן אֱוִיל</p>

<p>בִּמְשׂוּכַת חֶדֶק</p>

<p>אֵין שְׁבִיל&#8230;</p>

<br />
</blockquote>

<blockquote>
<p>כֵּן, רַב הָעֹשֶר:</p>

<p><strong>רֹם וּשְׁאוֹל</strong> –</p>

<p>אַךְ לֹא בְּיֹשֶר</p>

<p>נַעֲשָׂה כֹּל!</p>

<br />
</blockquote>

<blockquote>
<p>לָמָּה אַעְלִים</p>

<p>שִׂיג־שִׂיחִי מָר?</p>

<p>כָּל דְּאַלִּים</p>

<p>גְּבַר פֹּה, גְּבַר&#8230;</p>

<br />
</blockquote>

<blockquote>
<p>וְחֶסֶד אָיִן,</p>

<p>וְרַחֲמִים אֵין –</p>

<p>וְתִדְמַע עָיִן,</p>

<p>כֵּן תִּדְמַע, כֵּן&#8230;</p>

<br />
</blockquote>

<blockquote>
<p>וְאֻמָּה כָּלָה,</p>

<p>וְאֵין עֵד –</p>

<p>וְאֵין הַצָּלָה</p>

<p>בִּימֵי אֵיד.</p>

<br />
</blockquote>

<blockquote>
<p>הוֹי, עַמִּי, לְאֻמִּי!</p>

<p>בְּנֵי כָּל הַלְּאֹם</p>

<p>מוּרָדִים דּוּמָה</p>

<p>בְּאֶחָד יוֹם!</p>

<br />
</blockquote>

<blockquote>
<p>לְעֵין הַחֶרֶס</p>

<p>בִּרְקִיעַ עָל –</p>

<p>וְאֵין אוֹמֵר: הֶרֶף!</p>

<p>וִיצַו: חֲדָל!</p>

<br />
</blockquote>

<blockquote>
<p>עַל כֵּן שְׁמַע דְּבָרִי</p>

<p>מַר וָרָע,</p>

<p>וְרַע מוּסָרִי,</p>

<p>תּוֹכַחְתִּי שְׁמַע:</p>

<br />
</blockquote>

<blockquote>
<p>הַאִם לְשַׂחֵק</p>

<p>וּלְהָתֵל בִּי,</p>

<p>פָּרַשְׂתָּ שַׁחַק</p>

<p>מִמַּעַל לִי?</p>

<br />
</blockquote>

<blockquote>
<p>תָּלִיתָ שֶׁמֶשׁ,</p>

<p>יָרֵחַ בּוֹ –</p>

<p>וְאָנֹכִי רֶמֶשׂ</p>

<p>עַל עָפָר פֹּה.</p>

<br />
</blockquote>

<blockquote>
<p>שָׁמַיִם גָּבְהוּ</p>

<p>מֶרְחָק רָב,</p>

<p>וְשִׁמְשָׁם שָׁוְא הוּא</p>

<p>וְאוֹרוֹ שָׁוְא,</p>

<br />
</blockquote>

<blockquote>
<p>וְחַד כַּחֶרֶב</p>

<p>יִנְחַת בִּי –</p>

<p>לֵיל־חשֶׁךְ יֶאֱרָב,</p>

<p>יִתְנַכֵּל לִי,</p>

<br />
</blockquote>

<blockquote>
<p>רוֹדְפֵנִי רוּחַ</p>

<p>עַד בְּלִי דָי,</p>

<p>יָם לֹא יָנוּחַ</p>

<p>בּוֹלְעֵנִי חָי.</p>

<br />
</blockquote>

<blockquote>
<p>בָּרָאתָ חֶלֶד –</p>

<p>וְהוּא פָּרוּעַ;</p>

<p>אֲנִי מָה – יֶלֶד?</p>

<p>אִם שַׁעֲשׁוּעַ?</p>

<br />
</blockquote>

<blockquote>
<p>הָהּ, שְׁנַיִם אָנִי:</p>

<p>יֶלֶד רָךְ</p>

<p>לְךָ, בְּרָאתָנִי,</p>

<p>וּמִשְׂחָק לָךְ!</p>

<br />
</blockquote>

<blockquote>
<p>תִּשְׁתַּעֲשֵׁעַ בִּי,</p>

<p>תִּתְעַלְּלָה,</p>

<p>הֶרֶף! כִּי</p>

<p>אֲקַלְּלָה&#8230;</p>

<br />
</blockquote>

<blockquote>
<p>כֵּן, קַלֵּל יוֹם</p>

<p>בּוֹ תִּיצֶר אֵת</p>

<p>הָאִישׁ, וְשֹוֹם</p>

<p>בּוֹ חֹם, וְתֵת,</p>

<br />
</blockquote>

<blockquote>
<p>תֵּת חַיִּים לוֹ</p>

<p>וּנְטֹעַ לֵב</p>

<p>וְרוּחַ בּוֹ,</p>

<p>הוֹדַעְתּוֹ כְּאֵב&#8230;</p>

<br />
</blockquote>

<blockquote>
<p>תְּלַמְּדוֹ שְׁאֹף,</p>

<p>שְׂאֵת רֹאשׁוֹ רֹם,</p>

<p>חֲדֹר וּנְקֹב</p>

<p>מַחֲשַׁכֵּי תְּהוֹם.</p>

<br />
</blockquote>

<blockquote>
<p>בְּרֶגֶשׁ־גַּל –</p>

<p>חֲבֹק הַכֹּל,</p>

<p>נְסֹק אֶל עָל</p>

<p>וְרֶדֶת שְׁאוֹל.</p>

<br />
</blockquote>

<blockquote>
<p>רַק רִגְשׁוֹ חָם –</p>

<p>אַךְ הוּא – אֲבוֹי!</p>

<p>לֹא יָבוֹא שָׁם,</p>

<p>לֹא יוּכַל בּוֹא.</p>

<br />
</blockquote>

<blockquote>
<p>תַּשֶּׁנוּ טוֹב</p>

<p>עַל עָפָר פֹּה,</p>

<p>מְעַט אֱהֹב</p>

<p>וְהַרְבֵּה שְׂנֹא.</p>

<br />
</blockquote>

<blockquote>
<p>רַק הָבֵן מָה,</p>

<p>וּמַשְּׁהוּ חוּשׁ –</p>

<p>וְיֵצֶר רָע</p>

<p>בְּעָפָר גּוּשׁ&#8230;</p>

<br />
</blockquote>

<blockquote>
<p>וְקָצָר חָג,</p>

<p>וְעֹנֶג מְעָט –</p>

<p>וּסְיָג עַל סְיָג,</p>

<p>וְאָזְלַת יָד.</p>

<br />
</blockquote>

<blockquote>
<p>רְקִיעַ תְּכֵלֶת</p>

<p>מָתוּחַ עָל</p>

<p>וְעַיִן תֵּלֶא</p>

<p>וְלֵב יְכַל,</p>

<br />
</blockquote>

<blockquote>
<p>יְרֻקָּה אָרֶץ</p>

<p>וְאִם רָוְתָה דָם –</p>

<p>כְּמַיִם פָּרֶץ&#8230;</p>

<p>עַם קָם עַל עָם!</p>

<br />
</blockquote>

<blockquote>
<p>קָם רַב עַל מְעָט</p>

<p>וּבְרַעַם קוֹל,</p>

<p>וּבְחֶזְקַת יָד –</p>

<p>לְעֵינֵי כֹּל,</p>

<br />
</blockquote>

<blockquote>
<p>וְשָׂם לוֹ קֵץ!</p>

<p>הָהּ, אֵל מֵעָל,</p>

<p>אֵיךְ תַּבִּיט מֵץ –</p>

<p>וְעַמְּךָ דָּל?</p>

<br />
</blockquote>

<blockquote>
<p>הוּא הָיָה מְסוֹס,</p>

<p>חַי יָרַד שְׁאוֹל!</p>

<p>אֵיךְ תּוּכַל פְּרֹשׁ</p>

<p>שָׁמֶיךָ תְּכוֹל?</p>

<br />
</blockquote>

<blockquote>
<p>פְּרֹשׂ חֻפַּת־דְּרוֹר</p>

<p>וּתְכוֹל חוֹגֵגָה,</p>

<p>וְהָפֶץ אוֹר</p>

<p>עַל גֵּיא הֲרֵגָה?</p>

<br />
</blockquote>

<blockquote>
<p>וּרְאוֹת הַוּוֹת</p>

<p>מִמַּעַל שָׁם</p>

<p>רְאוֹת וַחֲשׁוֹת</p>

<p>בֵּהָרֵג עָם.</p>

<br />
</blockquote>

<blockquote>
<p>עַם רַע וְעַז</p>

<p>וּמָלֵא תּוֹךְ,</p>

<p>חָשׁ לָבוֹז בָּז</p>

<p>וְחִנָּם שְׁפֹךְ</p>

<br />
</blockquote>

<blockquote>
<p>דַּם דָּךְ בַּצֵּל,</p>

<p>וִידּוּעַ רִישׁ –</p>

<p>עַם רָע זֶה, אֵל,</p>

<p>גַּם הֵם בְּנֵי־אִישׁ?</p>

<br />
</blockquote>

<blockquote>
<p>רַע כִּלָּה טוֹב</p>

<p>עַד תֹּם, עַד תֹּם</p>

<p>וְאַל, אַל קֹב,</p>

<p>וְאַל נְקֹם&#8230;</p>

<br />
</blockquote>

<blockquote>
<p>עַל כֵּן אֱמֹר: כֹּה</p>

<p>אָמַר אִישׁ:</p>

<p>רַק עִנְיָן לוֹ</p>

<p>וְעֵסֶק בִּישׁ</p>

<br />
</blockquote>

<blockquote>
<p>נָתַתָּ לַעֲנוֹת</p>

<p>בּוֹ, אֵל&#8230;</p>

<br />
</blockquote>

<blockquote>
<p>לוּ אוֹתִי חַנּוֹת</p>

<p>תַּחְפֹּץ: תֵּל</p>

<p>אַדְמָתְךָ תְּלשׁ!</p>

<p>וּנְתשׁ וּרְטשׁ,</p>

<p>וּמְחֵה כַּצֵּל!</p>

<br />
</blockquote>

<blockquote>
<p>הֲפֹךְ הַכֹּל</p>

<p>וְאֵין, אֵין עוֹד,</p>

<p>גַּם רֹם, גַּם שְׁאוֹל</p>

<p>וְעַד הַיְסוֹד&#8230;</p>

<br />
</blockquote>

<blockquote>
<p>כִּי עִנְיָן רָע</p>

<p>וְעֵסֶק בִּישׁ –</p>

<p>לֹא יֵרוֹם, הָהּ,</p>

<p>לֹא יִגְבַּהּ אִישׁ&#8230;</p>

<p>וְשִׁמְשׁוֹ מָה –</p>

<p>כִּי יִכְבֶּה חִישׁ?</p>

<br />
</blockquote>

<blockquote>
<p>וְהַרְבֵּה יֶגַע</p>

<p>וְגִיל מְעָט</p>

<p>וְחָיֹה רֶגַע</p>

<p>וּמוּת לָעַד&quot; <a href="#fn:2" id="fnref:2" title="see footnote" class="footnote"><sup>2</sup></a> –</p>
</blockquote>

<p>(מוריד את ראשו על הנבל, קם אחרי רגע ויוצא החוצה)</p>

<p><strong>הכהן</strong></p>

<p>(מלווהו במבטיו עד העלמו, שׁב ומפנה את פניו, כבתחילה, אל עבר הרואים)</p>

<blockquote>
<p>הָלַךְ לוֹ הַשָּׁר –</p>

<p>הַשִּׁיר יָרִיעַ רֵעַ,</p>

<p>נֶאֱלַם קוֹלוֹ קָר –</p>

<p>חֹם צַעֲרוֹ עוֹד שׁוֹוֵעַ,</p>

<p>הוֹי צַעַר מָתוֹק, מָר!</p>

<p>לְךָ אֲנִי כּוֹרֵעַ&#8230;</p>
</blockquote>

<p>(כורע על ברכיו)</p>

<p><strong>כולם</strong></p>

<p>(מלבד קורנליה, כורעים אף הם על ברכיהם ומורידים ראש. דממת רגע)</p>

<p><strong>הכהן</strong></p>

<p>(קם על רגליו)</p>

<p><strong>כולם</strong> (עוד כורעים)</p>

<p><strong>הכהן</strong></p>

<p>(מתבונן אל קורנליה הניצבת במקומה, שׁב ופונה אל הכורעים)</p>

<blockquote>
<p>הֲלֹא דָבָר הוּא!</p>

<p>מָתַק שִׁירוֹ לִי וְאִם מַר הוּא.</p>

<p>אֲנִי בְּשִׂמְחָה בָּאתִי, הוּא עִם הַנֵּבֶל –</p>

<p>כֹּה יָשִׁיר, יָשִׁיר לָנוּ פֹּה אֶת שִׁיר הָאֵבֶל.</p>

<p>אֵין רָע, אֵין רָע!</p>

<p>בְּכָל צָהֳלָה שֶׁהִיא יֵשׁ דְּבַר־מָה</p>

<p>מִן הָעַצֶּבֶת,</p>

<p>אֵין רָע, אֵין רָע</p>

<p>אִם מִישֶׁהוּ בָּא</p>

<p>וְיוֹצֵק בְּכוֹס הַחַיִּים מַשֶּׁהוּ מִן הַמָּוֶת.</p>

<p>אֲבַק הַנְּשִׁיּה בְּקֻבַּעַת הַמַּאֲוַיִּים –</p>

<p>לוּלֵא מַר הַמָּוֶת וְלֹא מָתְקוּ כֹּה הַחַיִּים!</p>

<p>קוּמוּ!</p>
</blockquote>

<p><strong>כולם</strong></p>

<p>(קמים מכרוע)</p>

<p><strong>הכהן</strong></p>

<blockquote>
<p>בְּרוּכִים תִּהְיוּ לָאֵל!</p>
</blockquote>

<p>(מתבונן סביב, נותן שׁוב עיניו בקורנליה, סר, נפנה הצדה)</p>

<blockquote>
<p>לֹא אֹהַב צֵל.</p>
</blockquote>

<p>(נתקל במבטו בשלמבה. עיניו אורו)</p>

<blockquote>
<p>זֶהוּ!</p>

<p>עַמּוּד־הָאֵשׁ הַזֶּה?</p>

<p>לֹא סְנֶה,</p>

<p>לֹא סְנֶה הוּא</p>

<p>אֲשֶׁר בֶּן־עַמְרָם יַרְא</p>

<p>עַל רֹאשׁ הָהָר –</p>

<p>תִּמֹּרֶת!</p>

<p>בַּת־תְּמָרִים שְׁקוּיָה לְשַׁד וָלֵחַ</p>

<p>תַּחַת</p>

<p>וּבְטַל רוֹחֶצֶת,</p>

<p>תַּעַל!</p>

<p>וְהָאֵשׁ הַמִּתְלַקַּחַת –</p>

<p>הִיא פּוֹרֶצֶת,</p>

<p>מִתְפָּרֶצֶת</p>

<p>כְּמוֹ מֵעַל מִזְבֵּחַ</p>

<p>מַעַל! מַעַל! מַעַל!</p>

<p>הִנְנִי אֵלַיִךְ,</p>

<p>הַתִּמֹּרֶת!</p>

<p>הָרְגַּלְתִּי כֹּה:</p>

<p>מִבֵּית הַבַּעַל אֶל בֵּית עַשְׁתֹּרֶת</p>

<p>בּוֹא&#8230;</p>
</blockquote>

<p>(בהתפעלות חרישית אל שׂלמבה)</p>

<blockquote>
<p>עַשְׁתֹּרֶת!</p>

<p>אַתְּ, עַצְמֵךְ אַתְּ, וּבְשָׂרֵךְ, אַתְּ גַּם אֱלֹהָיִךְ –</p>

<p>הִנְנִי אֵלָיִךְ!</p>
</blockquote>

<p>(עומד בלכתו על יד חניבעל)</p>

<blockquote>
<p>אַתָּה!</p>
</blockquote>

<p>(זוכר נשׁכחות, צוהל)</p>

<blockquote>
<p>אָחִי מִנִּי אָז!</p>

<p>תְּאוֹמִים אָנוּ, שׁוֹנֶה רַק הַפָּז,</p>

<p>כֶּתֶם פָּז הַשְּׂעָרוֹת עַל רָאשֵׁינוּ&#8230;</p>

<p>אַךְ לִבּוֹתֵינוּ</p>

<p>בְּנֵי אֶחָד קוֹל!</p>

<p>מֵאֶחָד, אֶחָד מִין&#8230;</p>

<p>הֵם שְׂפוּנִים</p>

<p>טְמוּנִים</p>

<p>בָּנוּ – לֹא כְּמוֹ אֵצֶל כָּל הָאָדָם,</p>

<p>לִבֵּנוּ <strong>נָדַם</strong></p>

<p>בָּנוּ בְּצַד שְׂמֹאל,</p>

<p>וְ<strong>הוֹלֵם</strong>, הוֹלֵם בְּצַד יָמִין –</p>

<p>הִכַּרְתִּיךָ!</p>
</blockquote>

<p><strong>חימלכּאוֹר</strong></p>

<p>(לא יאמין למראה עיניו)</p>

<blockquote>
<p>מִיכָה!</p>

<p>מִיכָה־מֹלֶךְ!</p>

<p>כֹּהֲנוֹ מִכְּבָר!</p>

<p>אַךְ תּוֹפַע –</p>

<p>וְאֶעֱמֹד קוֹפֵא:</p>

<p>זָר וְלֹא זָר?</p>

<p>מִיכָה־מֹלֶךְ!</p>
</blockquote>

<p><strong>הכהן</strong></p>

<blockquote>
<p>לִפְנֵי שָׁנִים מִיכָה־מֹלֶךְ, כֹּהֵן לוֹ,</p>

<p>וְעַתָּה מִיכָה־בָּעַל –</p>

<p>וְאִם רַב הַדֶּרֶךְ מִנִּי אֵל אֶל אֵל –</p>

<p>לֹא יְרֵאתִיהוּ:</p>

<p>עֲשִׂיתִיהוּ!</p>

<p>יָרַדְתִּי תֵּל!</p>

<p>וְתִלִּים, תִּלִּים אַעַל:</p>

<p>מִמֹּלֶךְ אֵל</p>

<p>אֶל אֵל הַבָּעַל&#8230;</p>

<p>נָפַלְתִּי</p>

<p>וְשַׁבְתִּי, שַׁבְתִּי, הֶעְפַּלְתִּי</p>

<p>מָעַל!</p>

<p>לֹא רָאָה יַעֲקֹב אֶת הַמַּלְאָכִים אָז בַּחֲלוֹם,</p>

<p>לֹא אֶת אֵלֶּה יוֹרְדִים וַאֲחֵרִים עוֹלִים רֹם.</p>

<p>רַק אֵלֶּה הַמַּלְאָכִים אֲשֶׁר פְּלָאִים כֹּה יֵרְדוּ,</p>

<p>הֵם בְּנָפְלָם יִתְעוֹדֵדוּ,</p>

<p>הֵם יָגִילוּ,</p>

<p>יַעְפִּילוּ</p>

<p>מַעַל, מָעַל –</p>

<p>אָהַבְתִּי אֶת הַבָּעַל!</p>

<p>אֲהַבְתִּיהוּ!</p>
</blockquote>

<p><strong>חימלכּאוֹר</strong></p>

<p>(צוהל)</p>

<blockquote>
<p>מִיכָה! מִיכָה־בַעַל!</p>

<p>לֹא שִׁנּוּי שֵׁם,</p>

<p>אַךְ שִׁנּוּי תְּעוּדָה וְשִׁנּוּי שְׁבִיל הַחַיִּים הֵם,</p>

<p>מִיכָה־בַעַל!</p>
</blockquote>

<p><strong>הכהן</strong></p>

<blockquote>
<p>כֵּן, מִיכָה אָנִי!</p>

<p>אֲבִי־אָבִי, וַאֲבִי־אֲבִי אָבִיהוּ&#8230;</p>

<p>עִם דָּן, הוּא עִם <strong>הַדָּנִי</strong>,</p>

<p>וְעִם פִּסְלוֹ שַׁיִשׁ,</p>

<p>פֶּסֶל מִיכָה, מִיכָיְהוּ שְׁמוֹ,</p>

<p>אָז יַעַל –</p>

<p>לֹא יָדַע לְאָן?</p>

<p>וְהוּא – הוּא יַעַל אָז עִם דָּן,</p>

<p>עִם גֵּרְשֹׁם נִעֲרוֹ עַל לַיִשׁ –</p>

<p>עוֹד בּוֹ בַּלַּיְלָה נָס,</p>

<p>עַל אַנְשֵׁי לַיִשׁ חָס,</p>

<p>עַל הַצִּידוֹנִים&#8230;</p>

<p>שְׂבַע יְגוֹנִים</p>

<p>נָס</p>

<p>וּבָא לְצוֹר&#8230;</p>

<p>קְרוֹבָה צוֹר לְלַיִשׁ – וְעַד הַיּוֹם הַזֶּה</p>

<p>וְיָד לְפֶה!</p>

<p>יְדַעְתֶּם אֶת הָרָעָב אֲשֶׁר יִרְעַב שֵׁבֶט</p>

<p>חֲסַר אָרֶץ?</p>

<p>לְכִבְרַת אֶרֶץ?</p>

<p>לַאֲדָמָה פֶּלַח?</p>

<p>יְדַעְתֶּם מַעֲשֵׂה בְּנֵי דָן? זֶה מַעֲשֵׂה הַתּוֹעֵבָה:</p>

<p>אֶל גְּבוּלוֹת וְלֹא לוֹ הִתְפָּרֵץ,</p>

<p>בְּמוֹט,</p>

<p>בְּשׁוֹט,</p>

<p>בְּשֶׁלַח,</p>

<p>וּבְיָד רָמָה, רָמָה</p>

<p>בְּאֵשׁ וָדָם</p>

<p>עַל אָחִיהוּ קָם –</p>

<p>הָרָעָב! זֶה הָרָעָב לָאֲדָמָה!</p>

<p>עוֹד בּוֹ בַּלַּיְלָה נָס,</p>

<p>צָפוֹנָה, לִפְאַת יָם –</p>

<p>הַס, הָס –</p>

<p>הַבֹּקֶר אוֹר –</p>

<p>וְהוּא בְּצוֹר,</p>

<p>עַד הַיּוֹם הַזֶּה –</p>
</blockquote>

<p>(אל חניבעל)</p>

<blockquote>
<p>הִכַּרְתִּיךָ!</p>
</blockquote>

<p><strong>חימלכּאוֹר</strong></p>

<blockquote>
<p>מִיכָה!</p>
</blockquote>

<p><strong>הכהן</strong></p>

<blockquote>
<p>כֵּן, מִיכָיָהוּ</p>
</blockquote>

<p>(מראה על חניבעל)</p>

<blockquote>
<p>לַמֹּלֶךְ הִקְרַבְתָּהוּ –</p>
</blockquote>

<blockquote>
<p>הַיֶּלֶד וְאֵין לֵב לוֹ בְּצַד שְׂמֹאל!</p>
</blockquote>

<p>(בצחוֹק קל)</p>

<blockquote>
<p>הִטִּיתִי אֹזֶן – לֹא שָׁמַעְתִּי קוֹל.</p>

<p>הִתְבּוֹנַנְתִּי בְּךָ, חַיְמִלְכָּאוֹר,</p>

<p>לֹא יָדַעְתִּי כִּי חַיְמִלְכָּאוֹר אַתָּה!</p>

<p>הִבַּטְתָּ עָלַי, צִפִּיתָ לִי וּבְחִיל כֹּה&#8230;</p>

<p>הִתְבּוֹנַנְתִּי בָּךְ,</p>

<p>בַּיֶּלֶד לִי נָתַתָּ –</p>

<p>וְדוּמָם, דֹּם לְךָ הֲשִיבוֹתִיהוּ –</p>

<p>&#8220;לֹא יִסְכֹּן לוֹ לַמֹּלֶךְ, לֹא יַעֲבֹר בָּאֵשׁ!&#8221;</p>
</blockquote>

<p>(משפיל קולו מעט)</p>

<blockquote>
<p>וְהוּא לוֹ יִסְכֹּן&#8230; יֶשׁ לוֹ לֵב, יֵשׁ, יֵשׁ!</p>

<p>לֵב מֵאַחֵר מִין,</p>

<p>וּמֵאַחֵר צַד&#8230;</p>

<p>בִּינָה, בֵּין,</p>

<p>אֲנִי מִשְּׂמֹאל לוֹ אֶשְׁמַע אֶת דָּפְקוֹ וּמִיָּמִין&#8230;</p>

<p>אַךְ אַתָּה, אַתָּה, לָמָּה</p>

<p>לֹא תֵּלֵךְ אָז עִם יַלְדְּךָ מִיָּד?</p>

<p>לָמָּה עוֹד תִּתְמַהְמָהּ?</p>

<p>לָמָּה תַּעֲמֹד עִם הַיֶּלֶד עוֹד?</p>
</blockquote>

<p><strong>חימלכּאוֹר</strong></p>

<blockquote>
<p>עָלַי! עָלַי תְּלוּנָתוֹ, רִמִּיתִיהוּ!</p>

<p>זֶה חַנִּיבַעַל – חָפַצְתִּי לְהַצִּילוֹ –</p>
</blockquote>

<p><strong>הכהן</strong></p>

<blockquote>
<p>לֹא אַתָּה! רַק אֲנִי, אֲנִי הוּא</p>

<p>אֲשֶׁר מִפִּיהוּ</p>

<p>אוֹצִיא בִּלְעוֹ&#8230;</p>

<p>עוֹד אֲנִי רוֹאֵהוּ:</p>

<p>הוּא לוֹטֵשׁ עָלָיו עוֹד עֵינֵיהוּ</p>

<p>וּבוֹלֵעַ רֻקּוֹ.</p>
</blockquote>

<p>(אל חימלכאור)</p>

<blockquote>
<p>לָמָּה תַּעֲמֹד בַּשּׁוּק עוֹד?</p>

<p>הַמֹּלֶךְ חָרֹה יֶחֱרֶה לוֹ אָז עַד בְּלִי דָי –</p>
</blockquote>

<p><strong>חימלכּאוֹר</strong></p>

<blockquote>
<p>עָלָי&#8230;</p>
</blockquote>

<p><strong>הכהן</strong></p>

<blockquote>
<p>לֹא עָלֶיךָ! עָלַי&#8230; עָלַי! עַל מִיכָיָהוּ&#8230;</p>
</blockquote>

<p>(מטעים מתוךְ רגשנות)</p>

<blockquote>
<p>יָהוּ! יָהוּ!</p>

<p>יָהּ!</p>

<p>יְרִיבוֹ מִנִּי אָז&#8230;</p>

<p>הֵרִיחַ בִּי, מָצָא בִּי דְבַר־מָה</p>

<p>מֵרֵיחָם עָז</p>

<p>שֶׁל אֱלֹהִים אֲחֵרִים&#8230;</p>

<p>עֵין עוֹפֶרֶת</p>

<p>וְנִגֶּרֶת</p>

<p>עָלַי אָז הֵרִים&#8230;</p>

<p>בַּיּוֹם הַהוּא</p>

<p>עָזַבְתִּי גַּם אָנֹכִי אֶת הַמֹּלֶךְ, עֲזַבְתִּיהוּ&#8230;</p>

<p>נוֹכַחְתִּי: גַּם אֲנִי לֹא אֶסְכֹּן לוֹ!</p>

<p>בֹּאוּ, רְאוּ –</p>

<p>אֲבוֹי!</p>

<p>גַּם לִי אֵין יֵשׁ, אֵין יֵשׁ</p>

<p>בִּי לֵב בְּצִדִּי שְׂמֹאל!</p>

<p>הֲדֹם! הַגִּישׁוּ לִי הֲדֹם!</p>
</blockquote>

<p><strong>הכּושי</strong></p>

<p>(מגיש לו הדום)</p>

<p><strong>הכהן</strong></p>

<p>(עולה על ההדום)</p>

<blockquote>
<p>אַל יִקֹּד אִישׁ אֶל לֵב וְהוּא לֹא יַהֲלֹם.</p>
</blockquote>

<p>(פותח סגור מעילו, חושף לבו מצד שׂמאל)</p>

<blockquote>
<p>חִיְמִלְכָּאוֹר, קְרָב,</p>

<p>הַט אֹזֶן – וְאִם לַשָּׁוְא&#8230;</p>
</blockquote>

<p><strong>חימלכאור</strong></p>

<p>(קרב אליו, מטה אוזנו לשמאלו, נרתע, מתבונן אליו במרחק צעדים, בתמהון)</p>

<blockquote>
<p>לֹא יַךְ, כְּמוֹ אֵצֶל בְּנִי!</p>
</blockquote>

<p><strong>הכהן</strong></p>

<blockquote>
<p>הִתְרַחַקְתָּ,</p>

<p>אָחוֹר נְסוּגוֹתָ&#8230;</p>

<p><strong>חימלכּאוֹר</strong> נְבוּכוֹתִי!&#8230;</p>
</blockquote>

<p><strong>הכהן</strong></p>

<blockquote>
<p>צָדַקְתָּ!</p>

<p>הִתְרַחֵק מִן הָאִישׁ וְלֵב לוֹ אָיִן –</p>

<p>לֹא בִּלְעָם שְׁתוּם הָעָיִן,</p>

<p>רַק בִּלְעָם חֲסַר הַלֵּב</p>

<p>בַּחֹב –</p>

<p>הוּא יַחְפֹּץ קֹב</p>

<p>וְאִם בֵּרַךְ אֶת יִשְׂרָאֵל –</p>

<p>זֹאת הַבְּרָכָה – שֶׁמֶשׁ הִיא אֲשֶׁר לֹא תָּהֵל,</p>

<p>לֹא תִּשְׂמַח אֶרֶץ וְעַם בָּהּ, וְאִם רַב הֲמוֹנָהּ,</p>

<p>וְאִם רַב, אִם רַב שְׁאוֹנָהּ!</p>

<p><strong>שָׁמַיִם</strong> יִשְׁמְעוּ וְלֹא <strong>יָרֹנּוּ</strong>,</p>

<p>לֹא זֹאת הַבְּרָכָה! הַבְּרָכָה מִתּוֹךְ אֹנֶס&#8230;</p>

<p>לֹא עַיִן רוֹאָה,</p>

<p>לֹא רוּחַ בְּאַפֵּנוּ נוֹהָה, תּוֹעָה,</p>

<p>לֹא אָזְנֵנוּ הַשּׁוֹמַעַת,</p>

<p>לֹא <strong>כִּלְיוֹתֵינוּ</strong> לָבִין וְלָדַעַת</p>

<p>רַק <strong>לִבֵּנוּ</strong> בָּנוּ הוּא הַיְסוֹד!</p>

<p>קְרַב, חַיְמִלְכָּאוֹר, לִימִינִי פֹּה עֲמֹד –</p>
</blockquote>

<p>(עוצר בעדו, עד רדתו מעל התהום)</p>

<blockquote>
<p>רֶגַע עוֹד&#8230;</p>
</blockquote>

<p>(לאחר רדתו)</p>

<blockquote>
<p>קֹד!</p>

<p>אֲנִי לְלִבְּךָ בְּךָ יַךְ אֶשְׁתַּחֲוֶּה וְאַתָּה לְלִבִּי קֹד!</p>
</blockquote>

<p><strong>חימלכּאוֹר</strong></p>

<p>(גוחן אל לב הכהן מתוך קידה, מטה אוזן לצד ימינו, נרתע בתמהונו לאחוריו)</p>

<blockquote>
<p>יַךְ! יַךְ! כְּמוֹ אֵצֶל בְּנִי!</p>
</blockquote>

<p><strong>הכהן</strong></p>

<blockquote>
<p>נִבְהַלְתָּ –</p>

<p>גַּם נְסוּגוֹתָ –</p>
</blockquote>

<p><strong>חימלכּאוֹר</strong></p>

<blockquote>
<p>נְבוּכוֹתִי&#8230;</p>
</blockquote>

<p><strong>הכהן</strong></p>

<blockquote>
<p>הִסְכַּלְתָּ.</p>

<p>לֵב מָצָאתָ וְנִרְתַּעְתָּ!</p>
</blockquote>

<p><strong>חימלכאור</strong></p>

<blockquote>
<p>לֹא פִּלַּלְתִּי</p>

<p>לוֹ&#8230;</p>

<p>לֹא פִּלַּלְתִּי לוֹ לְלִבְּךָ עַתָּה!</p>

<p>לֹא פִּלַּלְתִּי אֶת לְבָבְךָ פֹּה מְצֹא&#8230;</p>
</blockquote>

<p><strong>הכהן</strong></p>

<blockquote>
<p>אֲבוֹי!</p>

<p>הוֹי, מָה רוֹשַׁשְׁנוּ!</p>

<p>מְקוֹם הַלֵּב</p>

<p>בַּגֵּו</p>

<p>בִּקַּשְׁנוּ</p>

<p>בִּמְקוֹם הַלֵּב</p>
</blockquote>

<p>(ברוגז)</p>

<blockquote>
<p>פְּאַת הַקֶּדֶם! פְּאַת הַקֶּדֶם!</p>

<p>אָנֹכִי לֹא אֶל פְּאַת הַקֶּדֶם –</p>

<p>אֲנִי לַשֶּׁמֶשׁ אֶשְׁאֲלָה אֲשֶׁר שָׁם יֶאְדַּם –</p>

<p>יָפִיץ אוֹר!</p>

<p>יְמֵי דוֹר</p>

<p>שָׁמַרְתִּי אֶת עֲלוֹת הַשֶּׁמֶשׁ בִּפְאַת מִזְרָח,</p>

<p>מָחָר – אִם הוּא יַעֲלֶה וְיִזְרַח</p>

<p>בִּפְאַת יָם –</p>

<p>לֹא אֶתְפַּלֵּא. בֶּאֱמוּנָתִי בּוֹ, אֶדְרְשֶׁנּוּ שָׁם&#8230;</p>

<p>לְאָן? לְאָן?</p>

<p>לְאָן אֶת זְרוֹעוֹתֵינוּ</p>

<p>כְּמֵהוֹת אֵלֶּה</p>

<p>כִּנְפָשׁוֹת דּוֹמְמוֹת</p>

<p>נוֹשִׁיטָה</p>

<p>וְנִתְפַּלֵּלָה?</p>

<p>לְאָן וּלְמִי בְּעֵינֵינוּ</p>

<p>נִשָּׂאוֹת, נוֹהוֹת וּמִשְׁתּוֹמְמוֹת</p>

<p>נַבִּיטָה?</p>

<p>אִם לֹא לְשֶׁמֶשׁ עוֹלָה</p>

<p>וְנָגֹּלָּה</p>

<p>בִּפְאַת יָם?</p>

<p>אִם לֹא אַחַת לָנוּ אֵי הִיא נֶחְבֵּאת</p>

<p>נְכַוֵּן אֶת עֵינֵינוּ אֶל הַשָּׁמֶשׁ!</p>

<p>אֶל חֻמָּהּ וְאֶל טוּבָהּ!</p>

<p>בְּצָהֳלַת מְשׁוּבָה</p>

<p>נַשְׁכִּים קוּם!</p>

<p>וְלָנוּ אַחַת הִיא, אִם הִיא לָרוּם</p>

<p>וְאִם הִיא מִתַּחַת,</p>

<p>אִם תַּצִּיעַ שְׁאוֹל –</p>

<p>הַשֶּׁמֶשׁ!</p>

<p>הַשֶּׁמֶשׁ הוּא הַכֹּל!</p>

<p>הַשְׁמַעְתֶּם עַל אֲרוֹן־הַבְּרִית</p>

<p>בְּאֹהֶל <strong>שִׁילֹה</strong>?</p>

<p>נְבִיא יִשְׂרָאֵל הוֹצִיא מֶנוּ אֶת <strong>הָאֱלֹהִים</strong>,</p>

<p>וּבְלִבּוֹ אוֹתוֹ שִׁית!</p>

<p>וּבְלִבּוֹ אוֹתוֹ שִׂים!</p>

<p>לָמָּה לוֹ <strong>הָאָרוֹן</strong> אִם הַלֵּב יְכִילוֹ?</p>

<p>הַכֹּהֲנִים לֹא יָדְעוּ –</p>

<p>הֵם לַאֲרוֹן־הַבְּרִית, לַאֲרוֹן־הַבְּרִית</p>

<p>חָרָדוּ,</p>

<p>כְּאֶל אֱלֹהִים,</p>

<p>הִתְפַּלְּלוּ לוֹ: <strong>הַצִּילָה</strong>!</p>

<p>וַיְהִי הַיּוֹם –</p>

<p>לִשְׂדֵה־הַקְרָב אֶת אֲרוֹן־הַבְּרִית הוֹבִילוּ –</p>

<p>אֲרוֹן־הַבְּרִית יַצִּילֵם!</p>

<p>שָׁם נִלְחֲמוּ וְשָׁם נִגָּפוּ,</p>

<p>פְּנֵי הַכֹּהֲנִים חָפוּ&#8230;</p>

<p>וְאֶחָד כֹּהֵן שָׁם בְּאַחַד לֵיל</p>

<p>בְּלֵבָב כָּלָה בּוֹ וּבְנֶפֶשׁ בּוֹ שׁוֹקֵקָה –</p>

<p>פָּתַת אֶת אֲרוֹן־הַבְּרִית – תְּהוֹם!</p>

<p>תְּהוֹם וְאֵין בּוֹ אֵל,</p>

<p>רֵיק הוּא&#8230;</p>
</blockquote>

<p>(מתוך התמרמרות)</p>

<blockquote>
<p>אֲרוֹנוֹת אַתֶּם מְלֵאִים</p>

<p>שְׂבֵעִים,</p>

<p>שְׂבֵעֵי אֵל,</p>

<p>וְאֶת אֱלֹהִים בְּקִרְבְּכֶם לֹא תֵּדְעוּ,</p>

<p>לֹא יְדַעְתֶּם טוֹב!</p>

<p>מִיּוֹם לְיוֹם תֵּעָנוּ, תִּתְרוֹשֵׁשׁוּ,</p>

<p>תְּחַבְּקוּ צֵל,</p>

<p>עַבְדֵי אֵל, עִם אֱלֹהֵיכֶם, שְׁאוֹל תֵּרֵדוּ –</p>

<p>הִתְאוֹשֵׁשׁוּ!</p>

<p>&#8220;גַּנָּבִים עֲלֵיכֶם!&#8221;</p>

<p>אֲנִי אֶת אֱלֹהֵיכֶם</p>

<p>אֶחְפֹּץ גָּנוֹב&#8230;</p>

<p>אֱלֹהִים לִי אֲבַקֵּשָׁה,</p>

<p>עַל אֱלֹהַי אֲשֶׁר בִּי יֵשׁ&#8230;</p>

<p>עוֹד אִשָּׁה לִי! עוֹד אֵשׁ!</p>

<p>אֶת אֲרוֹנוֹתֵיכֶם דֹּם אֶפְתָּחָה</p>

<p>וְאֶת אֱלֹהֵיכֶם, כָּלוּא שָׁם לַשָּׁוְא</p>

<p>אֶקָּחָה,</p>

<p>אֱלֹהַי!</p>

<p>כְּגִבּוֹר מוֹצִיא חֶרֶב מִנִּי נְדָן בַּקְרָב,</p>

<p>כְּאֵל הַבַּעַל אֲשֶׁר יִגְזֹל חֹם מִסֵּתֶר חֵיק –</p>

<p>יְהִי הָאָרוֹן רֵיק,</p>

<p>וֵאלֹהָיו בַּחָי!</p>

<p>מָלֵאתִי מֶנוּ, אֱלֹהִים מָלֵאתִי –</p>

<p>אַךְ יוֹתֵר מֵאֲשֶׁר הֵבֵאתִי</p>

<p>מֵאֱלֹהַי פֹּה אִתִּי – מִכֶּם לָקַחְתִּי!</p>

<p>כִּדְבוֹרָה זֹאת אָנֹכִי עָף מִצִּיץ אֶל צִיץ</p>

<p>וּמוֹצֶה מִיץ&#8230;</p>

<p>אֲנִי – אֵלֶיהָ –</p>
</blockquote>

<p>(נפנה ונמשך אל שׂלמבה)</p>

<blockquote>
<p>בְּצִמְאוֹן אֵלִי בִּי נִמְשַׁכְתִּי –</p>
</blockquote>

<p>(אל חניבעל)</p>

<blockquote>
<p>אַתָּה הוּא אֲשֶׁר עָמַדְתָּ עַל דַּרְכִּי,</p>

<p>עֵינֶיךָ – בַּרְכַּת! צְעִיר בֵּית בַּרְכַּת!</p>

<p>בְּנֵי־יוֹנִים שְׁנַיִם –</p>
</blockquote>

<p>(מתבונן אליו זמן־מה)</p>

<blockquote>
<p>וּשְׁנֵי בְנֵי־נֶשֶׁר!</p>

<p>קְשׁוּרִים אֵל בְּאֵלֶּה וְהַקֶּשֶׁר</p>

<p>אַמִּיץ – לַמָּוֶת וְלַחַיִּים!</p>

<p>עֵינֶיךָ – הָעֹז אֲשֶׁר בָּהֶן, גַּם עֹז, גַּם תֹּם!</p>

<p>וְזֹאת הָרוּחַ הַמְרַחֶפֶת עַל פְּנֵיהֶם&#8230; אֵד הַחֲלוֹם!</p>
</blockquote>

<p>(לעבר שׂלמבה)</p>

<blockquote>
<p>כָּמוֹהָ אַתָּה!</p>

<p>כֹּה שָׁקַטְתָּ בִּמְכוֹנְךָ,</p>

<p>כֹּה שָׁלַוְתָּ –</p>

<p>אָהַבְתִּי</p>

<p>שַׁלְוָה זֹאת עַל סְעָרָה קִרְבָּהּ תְּכַס,</p>

<p>חוֹתֶרֶת וְסוֹעֶרֶת מִבִּפְנִים,</p>

<p>וּמִחוּץ – הִבִּיטָה: נִים, לֹא נִים,</p>

<p>וּדְמִי וְהָס,</p>

<p>לֹא זַעֲזוּעַ קַל –</p>

<p>שַׁלְוָתְךָ, חַנִּיבַעַל!</p>

<p>שַׁלְוָה זֹאת – מְהוּלָה הִיא בִּיגוֹנְךָ</p>

<p>עָלֶיךָ נָח,</p>

<p>לֹא כְּאֵב, אַךְ עַזָּה מִנִּי כְּאֵב –</p>

<p>עַצֶּבֶת,</p>

<p>וְאִם אִלֶּמֶת,</p>

<p>מְנַהֶמֶת</p>

<p>בְּךָ, בְּמַעֲמַקֵּי לֵב&#8230;</p>
</blockquote>

<p>(מעיף עיניו על תלתליו)</p>

<blockquote>
<p>רַק זֶה הַלַּהַב! הַלַּהֶבֶת –</p>

<p>הִיא נֹאחֲזָה בַּסְּבָךְ,</p>

<p>בְּשַׂעֲרוֹתֶיךָ – זֹאת סַעֲרַת הָאֵשׁ הַמִּתְחוֹלֶלֶת</p>

<p>עַל קָדְקָדְךָ וְאוֹכֶלֶת בּוֹ, אוֹכֶלֶת –</p>

<p>וְקָדְקָדְךָ אֵינוֹ אֻכָּל!</p>

<p>נִפְעַמְתִּי בָּרִאשׁוֹנָה, וְאַחֲרֵי־כֵן לִי הוּקַל,</p>

<p>גַּם הִיא&#8230; כָּמוֹהָ אַתָּה!</p>
</blockquote>

<p>(שׂם ידו על לב חניבעל בצד ימין)</p>

<blockquote>
<p>הוּא יַהֲלֹם –</p>
</blockquote>

<p>(מוציא יהלום מכיס מעילו, שׁוֹקלו, מנענעו בכף־ידו)</p>

<blockquote>
<p>לֹא יַהֲלֹם הַיַּהֲלֹם,</p>

<p>רַק יַהֲלֹם הַלֵּב!</p>

<p>חַיְמִלְכָּאוֹר –</p>

<p>הֵסַבְתָּ לִי כְּאֵב:</p>

<p>שָׁלַחְתָּ אֶת הַיַּהֲלֹם לִי!</p>

<p>הוֹ, גּוֹמְלִי</p>

<p>רָע!</p>

<p>לָמָּה לִי גָמַלְתָּ רָע?</p>

<p>כַּאֲשֶׁר יֹאמַר מְשַׁל הַקַּדְמוֹנִי</p>

<p>&quot;אֲדוֹנִי,</p>

<p>צֵא וַחֲשֹׁב:</p>

<p>הֵן לֹא עָשִׂיתִי לְךָ מִיָּמַי מַעֲשֶׂה טוֹב –</p>

<p>עַל מֶה וְעַל מָה</p>

<p>תִּגְמֹל לִי הָרָע!&quot;</p>

<p>מָצָאתָ אוֹתִי, אֶת הַכֹּהֵן, רָב</p>

<p>עִם <strong>אֱלֹהָיו</strong>,</p>

<p>אָמַרְתִּי אֶת הַמֹּלֶךְ אָז עֲזֹב</p>

<p>לְבִלְתִּי שׁוֹב</p>

<p>אֵלָיו&#8230;</p>

<p>לֹא חָפַצְתִּי לוֹ עֲבֹד,</p>

<p>לְהַעֲבִיר לוֹ, בְּלַהֲבוֹ וּשְׂרֹף</p>

<p>יְלָדִים עוֹד&#8230;</p>

<p>לֹא רַק אֶת בִּנְךָ מָנַעְתִּי אָז מִמֶּנּוּ –</p>
</blockquote>

<p>(נפנה לַאחימולך)</p>

<blockquote>
<p>גַּם זֶה – הַכּוּשִׁי&#8230; אַכִּירֶנּוּ!</p>
</blockquote>

<p><strong>חימלכּאֹור</strong></p>

<p>(בתמהון)</p>

<blockquote>
<p>אֲחִיבַעַל!</p>
</blockquote>

<p><strong>הכושי</strong></p>

<blockquote>
<p>אֲחִימֹלֶךְ!</p>
</blockquote>

<p><strong>הכהן</strong></p>

<p>(בשלו)</p>

<blockquote>
<p>וְעוֹד וְעוֹד וְעוֹד&#8230;</p>

<p>לָמָּה תִּשְׁלַח אֶת הַיַּהֲלֹם לִי?</p>

<p>הוֹ, גּוֹמְלִי</p>
</blockquote>

<p>רָע (מתבונן ביהלום)</p>

<blockquote>
<p>זֹךְ הַבְּדֹלַח</p>

<p>וְטֹהַר דִּמְעָה לוֹ שֶׁזָּע בּוֹ, זָע –</p>

<p>הַכֶּר־נָא:</p>

<p>הַיַּהֲלֹם –</p>

<p>כְּגֹדֶל לְבַב יָלֶד</p>

<p>הוּא נִכְחֲךָ!</p>

<p>זֶה שְׁלִיחֲךָ</p>

<p>הֱבִיאוֹ לִי עוֹד בּוֹ בַּיּוֹם,</p>

<p>בָּא עַד הֲלוֹם</p>

<p>וַיּתְּנוּ לִי וַיָּנָס וַיִּמָּלֵט.</p>
</blockquote>

<p>(מושיט לו היהלום)</p>

<blockquote>
<p>קָחֵהוּ!</p>
</blockquote>

<p><strong>חימלכאוֹר</strong></p>

<p>(כמתנה תנאי)</p>

<blockquote>
<p>אֶקָּחֵהוּ –</p>

<p>וְאָשִׁיב לְךָ אֶת בְּנִי!</p>
</blockquote>

<p><strong>הכהן</strong></p>

<blockquote>
<p><strong>לַמֹּלֶךְ</strong>? לֹא כֹּהֲנוֹ אֲנִי –</p>
</blockquote>

<blockquote>
<p>כָּל כֹּחִי הוּא לַבַּעַל וְ<strong>לָעַשְׁתֹּרֶת</strong>!</p>
</blockquote>

<p>(מושיט זרועותיו אל חניבעל)</p>

<blockquote>
<p>בּוֹא, בּוֹא, בֶּן־פּוֹרָת!</p>

<p>אֲנִי בָּאֵשׁ אַעֲבִירְךָ, בְּאֵשׁ הַבַּעַל!</p>

<p>לֹא אֵשׁ הַמָּוֶת הוּא אֲשֶׁר בֶּן־אִישׁ בָּהּ עָבָר,</p>

<p>רַק אֵשׁ הָאַהֲבָה הִיא בְּלֵב הַגָּבֶר,</p>

<p>וּבְלֵב הָאִשָּׁה הָאוֹהָבֶת&#8230;</p>

<p>הָאֵשׁ אֲשֶׁר אֵינֶנָּה מְבַעֶרֶת,</p>

<p>אֵשׁ כָּאוֹר,</p>

<p>אֵשׁ מְקַשֶּׁרֶת</p>

<p>בְּחַבְלֵי אַהֲבָה אֵין־קֵצֶה</p>

<p>וּמְבַשֶּׂרֶת</p>

<p>חַיִּים עוֹד, זִיק חַיֵּי נֶצַח</p>

<p>לְדוֹר־דּוֹר!</p>

<p>בְּשֵׁם הַבַּעַל –</p>

<p>הוּא אֱלֹהִים מִמַּעַל,</p>

<p>וּבְאֵלֶם פִּסְלוֹ מָטָּה –</p>

<p>אָנֹכִי מַשְׁבִּיעֶךָ:</p>

<p>גֵּשׁ!</p>

<p>גַּשׁ אֵלֶיהָ עָתָּה!</p>

<p>הַבַּעַל אֱלֹהֶיךָ,</p>

<p>הוּא עָלֶיךָ</p>

<p>אָצַל מֵאַהֲבָתוֹ רַבָּה,</p>

<p>לַבָּה!</p>

<p>גֵּשׁ <strong>הָלְאָה</strong>, גֵּשׁ!</p>

<p><strong>עַשְׁתֹּרֶת</strong> אָצְלָה לָהּ מֵאִשָּׁה.</p>

<p>לֹא כָּל אִשָּׁה</p>

<p>נֶאֱצֶלֶת מֶנָּה, מִן הָאֵשׁ&#8230;</p>

<p>לֵךְ, טְבֹל בָּהּ וְהִשָּׂרֶף</p>

<p>וְאֵשׁ בְּאֵשׁ תִּתְעָרֵב,</p>

<p>אוֹר בְּאוֹרָהּ –</p>

<p>וַאֲנִי בְּשׂוֹרָה</p>

<p>לְאֵלִי עַל <strong>אֲדָמוֹת</strong> וּבַשָּׁמַיִם מָעַל,</p>

<p>בְּשׂוֹרָה לוֹ, לַבָּעַל:</p>

<br />
</blockquote>

<blockquote>
<p>רֹן, אֵלִי, רֹן, הַנַּחַת</p>

<p>וְהַבְּרָכָה אִתָּךְ:</p>

<p>שִׁמְשְׁךָ זוֹרַחַת,</p>

<p>וְגִשְׁמְךָ פֹּה נִתָּךְ!</p>

<br />
</blockquote>

<blockquote>
<p>הָאֲדָמָה שֵׁגָל</p>

<p>תִּתְגַּל קֳבָל שָׁמָיִם –</p>

<p>כְּרַע, אֵל, אַל יֹאבַד אֵגֶל</p>

<p>זְרַע־חַיִּים מִן הַחַיִּים&#8230;</p>

<br />
</blockquote>

<blockquote>
<p>וְאֵד מֵאֶרֶץ יָעַל</p>

<p>יַשְׁקֵנוּ גִיל וָדֶמַע;</p>

<p>עֵינֵנוּ נִשֵּׂאת מָעַל</p>

<p>וְרוּחַ יֶהֱמֶה, יֶהֱמֶה.</p>

<br />
</blockquote>

<blockquote>
<p>וְגוֹעֵר יָם, וְצוּלָה</p>

<p>מְרוֹמִים הִיא שׁוֹאֶלֶת;</p>

<p>וּבָחוּר יֶאֱהַב. בְּתוּלָה</p>

<p>בְּאַהֲבָה נִבְעֶלֶת!</p>
</blockquote>

<p>(אל שׂלמבה)</p>

<blockquote>
<p>מַה שְּׁמֵךְ?</p>
</blockquote>

<p><strong>שׂלמבּה</strong></p>

<blockquote>
<p>שָׂלַמְבָּה, בַּת לְחַיְמִלְכָּאוֹר אָבִי.</p>
</blockquote>

<p><strong>קורנליה</strong></p>

<blockquote>
<p>אֲחוֹתוֹ הִיא, הוּא אָח לָהּ, וְהִיא אֲחוֹתוֹ!</p>
</blockquote>

<p><strong>הכהן</strong></p>

<p>(קצת תוהה)</p>

<blockquote>
<p>לֹא יָדַעְתִּי זֹאת אֶל נָכוֹן,</p>

<p>אַךְ הֲבִינוֹתִי –</p>

<p>גַּם הֲבִינוֹתִי, אֲשֶׁר חַיְמִלְכָּאוֹר, אִם גַּם לֹא פָּצָה פֶּה,</p>

<p>יִרְצֵם, יִרְצֶה אֶת הַבְּרִית הַזֹּאת, גַּם יָחֹן,</p>

<p>גַּם יְבָרֵךְ אוֹתָהּ יַחַד עִם</p>

<p>הָאֱלֹהִים.</p>

<p>דּוּמִיָּה זֹאת אֲשֶׁר הוּא דוֹמֵם</p>

<p>מְעִידָה</p>

<p>וּמַגִּידָה:</p>

<p>חָפַצְתִּי בָּזֶה!</p>

<p>דּוּמִיָּה – רָצוֹן אֶקְרָא לָהּ, דּוּמִיָּה – תְּהִלָּה,</p>

<p>דּוּמִיָּה מִלֵּב הוֹמֶה –</p>
</blockquote>

<p>(פונה אל קורנליה)</p>

<blockquote>
<p>אַתְּ, מִי אַתְּ, כִּי תָּרִיעִי?</p>

<p>הֵן תַּפְרִיעִי</p>

<p>בַּעֲדֵנוּ גַם כִּי תִּדֹּמִּי!</p>

<p>גַּם בְּהַחֲרִישֵׁךְ אַתְּ צוֹעֶקֶת!</p>

<p>נִקְרֵאתִי אֶל חַיְמִלְכָּאוֹר, וּבְבוֹאִי –</p>

<p>כֹּה תִּנּוֹעִי צֵל לְצַלְעִי, כֹּה תִּנּוֹעִי&#8230;</p>

<p>לֹא דִּבַּרְתְּ – וְהִפְרַעַתְּ!</p>

<p>הִפְרַעַתְּ בָּזֶה אֲשֶׁר שָׁמַעַתְּ&#8230;</p>

<p>שָׁמֹעַ! זָר בֵּינֵינוּ יֵשׁ וְהוּא שׁוֹמֵעַ&#8230;</p>

<p>אֲנַחְנוּ עָם, אֲנַחְנוּ פֹּה כֻּלָּנוּ</p>

<p><strong>תַּעֲלוּמָה</strong> אָנוּ –</p>

<p>לָמָּה יִשְׁמָעֵנָּה?</p>

<p>אָהַבְתִּי הֲמוֹת עָם.</p>

<p>הָעָם!</p>

<p>הָרִיעַ רֵעַ!</p>

<p>רְעַשׁ, סָבִיב לִי הַיָּם!</p>

<p>הִתְפּוֹצֵץ, הָר!</p>

<p>וְאַל &#8220;יִשְׁמַע&#8221; זָר!</p>

<p>אֲנִי בְּשָׁמְעוֹ – אָזְנַי תְּצִלֶּינָה&#8230;</p>

<p>תַּפְרִיעִי בַּעֲדֵנוּ גַם כִּי תִּדֹּמִי –</p>

<p>מִי אָתְּ?</p>
</blockquote>

<p><strong>קורנליה</strong></p>

<blockquote>
<p>בַּת רוֹמִי.</p>
</blockquote>

<p><strong>הכהן</strong></p>

<blockquote>
<p>זָרָה!</p>
</blockquote>

<p><strong>קורנליה</strong></p>

<blockquote>
<p>וְהָרָה לוֹ, לְחַנִּיבַעַל הָרָה,</p>
</blockquote>

<blockquote>
<p>הָרִיתִי לוֹ לָלַת.</p>
</blockquote>

<p><strong>הכהן</strong></p>

<blockquote>
<p>אָתְּ!</p>
</blockquote>

<p>(מתבונן אל קורנליה ואל חניבעל חליפות)</p>

<blockquote>
<p>לֹא אֱלֹהֶיהָ וְלֹא הַבַּעַל בֵּרַךְ</p>

<p>אֶת הֶרְיוֹנָהּ,</p>

<p>כִּי זָנְתָה וְלִזְנוּנִים הָרְתָה.</p>
</blockquote>

<p>(אל חימלכאור)</p>

<blockquote>
<p>גַּם בִּנְךָ שֵׂרַךְ</p>

<p>דַּרְכּוֹ,</p>

<p>בַּרְכַּת!</p>
</blockquote>

<p>(אל חניבעל)</p>

<blockquote>
<p>סַרְתָּ</p>

<p>מִן הַדֶּרֶךְ&#8230;</p>

<p>תֵּן אֶת הַיַּהֲלֹם לָהּ –</p>

<p>אֶתְנַן זוֹנָה</p>

<p>תְּהִי לָהּ אֶבֶן זֹאת!</p>
</blockquote>

<p><strong>חניבעל</strong></p>

<p>(לוקח היהלום מיד הכהן ומגישו לקורנליה)</p>

<p><strong>קורנליה</strong></p>

<p>(מסתכלת רגע, כשׁהיא שׁוֹלבת ידיה לאחוריה, באבן ובחניבעל ושוב ביהלום, לוקחתו)</p>

<blockquote>
<p>לֹא אֶתְנַן זוֹנָה – אוֹת!</p>

<p>אוֹת לִי וּמִנְחָה זֹאת יְקָרָה לִי וַחֲמוּדָה</p>

<p>כָּאוֹתוֹת אֲשֶׁר יִתֵּן יְהוּדָה</p>

<p>לְתָמָר,</p>

<p>אֲשֶׁר הָיְתָה עִמּוֹ וַאֲשֶׁר לוֹ תַּהַר.</p>
</blockquote>

<p><strong>הכהן</strong></p>

<blockquote>
<p>אוֹתוֹת אַהֲבָה הֵם לְתָמָר,</p>

<p>לְכַלָּתוֹ,</p>

<p>אוֹתוֹת אַהֲבָתוֹ,</p>

<p>בְּטֶרֶם הָיְתָה לוֹ, גַּם אַחֲרֵי־כֵן –</p>

<p>הָאַהֲבָה לָהּ שָׁמַר</p>

<p>וְאַתְּ – אַתְּ זָרָה</p>

<p>לוֹ לַנַּעַר,</p>

<p>אֵשֶׁת חֵן,</p>

<p>זָרָה לוֹ, מוּזָרָה.</p>
</blockquote>

<p><strong>חניבעל</strong></p>

<blockquote>
<p>הַכֹּהֵן! אִישׁ קָדוֹשׁ אַתָּה בְּתוֹכֵנוּ!</p>

<p>נִקְדַּשְׁתָּ</p>

<p>לֹא בִּדְבָרֶיךָ פֹּה אֲשֶׁר חִדַּשְׁתָּ,</p>

<p>רַק בִּדְבָרֶיךָ אֲשֶׁר מֵעֹמֶק לִבּוֹתֵינוּ,</p>

<p>מִלִּבִּי בִּי הוֹצֵאתָ – תַּשְׁמִיעֵנוּ!</p>

<p>תְּדַבֵּר בָּהּ – וְאֶת עֵינֶיךָ בִּי</p>

<p>נָתַתָּ –</p>

<p>לֹא אַתָּה,</p>

<p>זֶה אֲנִי,</p>

<p>אֲנִי דִּבַּרְתִּי!</p>

<p>&#8220;זָרָה&#8221;! זָרָה!</p>

<p>זָרִים, בְּחוֹף זָר וּבְקִרְיָה זָרָה נִזְדַּמַּנּוּ,</p>

<p>עִם זָרָה לִי, מוּזָרָה גַרְתִּי</p>

<p>תַּחַת</p>

<p>קוֹרַת־בַּיִת אַחַת,</p>

<p>בְּמָלוֹן אֶחָד לַנּוּ&#8230;</p>

<p>אִתָּהּ כִּבְרַת אֶרֶץ וּרְחוֹב בַּיָּם עָבַרְתִּי,</p>

<p>אֶרְאֶנָּה וְלֹא אֶרְאֶנָּה –</p>

<p>אֲהָהּ!</p>

<p>וְאָנֹכִי נִתְנַסֵּיתִי בָּהּ!</p>

<p>נִכְשַׁלְתִּי</p>

<p>וְנָפַלְתִּי –</p>

<p>כֹּה הָיָה קַל לִי&#8230; עַל־נְקַלָּה</p>

<p>יָכֹלְתִּי לְהִנָּזֵר מֶנָּה –</p>

<p>קַל לְהִנָּזֵר – עַל כֵּן לֹא אֶנָּזֵרָה!</p>

<p>לֹא אֲהַבְתִּיהָ – עַל כֵּן לֹא אֶשְׁתַּמֵּרָה!</p>

<p>כּוֹס הַחֹמֶץ –</p>

<p>יָכֹלְתִּי לֹא לִשְׁתּוֹתָהּ – וּשְׁתִיתִיהָ!</p>
</blockquote>

<p>(מתבונן אל שלמבה)</p>

<blockquote>
<p>אֶל אֲחוֹתִי כַּלָּה,</p>

<p>אֲחוֹתִי אֵשׁ־לֶהָבָה,</p>

<p>אֶאֱהָבָה –</p>

<p>לֹא אֶקְרָבָה&#8230;</p>

<p>יֵשׁ בִּי אֹמֶץ!</p>
</blockquote>

<p>(אל חימלכאור)</p>

<blockquote>
<p>כּוֹס יֵין הָרֶקַח –</p>

<p>הוֹשַׁטְתֶּם לִי, אָבִי וְגַם כֹּהֲנִי, בִּקְדֻשָּׁה</p>

<p>גַּם תַּרְהִיבוּנִי: קַח!</p>
</blockquote>

<p>(מתבונן, נוהה של שלמבה)</p>

<blockquote>
<p>לֹא אֶקַּח!</p>

<p>יֵשׁ בִּי אֹמֶץ!</p>

<p>וּבַת־רוֹמָאִים זֹאת! הוֹ בּוּשָׁה!</p>
</blockquote>

<p><strong>קורנליה</strong></p>

<blockquote>
<p>תְּקַלְּלֵנִי – וַאֲנִי הָרִיתִי לָךְ&#8230;</p>
</blockquote>

<p><strong>חניבעל</strong></p>

<blockquote>
<p>כַּסֵּנִי, הָר!</p>
</blockquote>

<p><strong>קורנליה</strong></p>

<blockquote>
<p>יִוָּלֵד זָר&#8230;</p>
</blockquote>

<p><strong>הכהן</strong></p>

<blockquote>
<p>צָר!</p>

<p>צָר יִוָּלֵד!</p>
</blockquote>

<p><strong>חימלכאור</strong></p>

<blockquote>
<p>לֹא יִוָּלֵד צָר –</p>

<p>לָנוּ יִהְיֶה הַיֶּלֶד!</p>

<p>אֲנַחְנוּ אֶת הַמָּתוֹק נוֹצִיא מִן הַמָּר,</p>

<p>שָׁלַמְבָּה לָמְדָה מָצֹה מִצֶּפַע אֶרֶס –</p>

<p>אֲנִי מִבֶּטֶן בַּת־צִפְעוֹנִים אֶמְצֶה פְּרִי יְקָר,</p>

<p>אוֹצִיא בֵּן מִכֶּרֶס!</p>
</blockquote>

<p>(מראה אל חניבעל ושלמבה)</p>

<blockquote>
<p>הֵם&#8230; הֵם לֹא יֹאבוּ!</p>
</blockquote>

<p><strong>הכהן</strong></p>

<blockquote>
<p>טֹבוּ!</p>
</blockquote>

<blockquote>
<p>טֹבוּ מאֹד בָּנֶיךָ&#8230; אֵין</p>

<p>כְּשָׂלַמְבָּה בַּת וּכְחַנִּיבַעַל בֵּן!</p>

<p>מַה־טֹּבוּ!</p>
</blockquote>

<p><strong>חימלכאור</strong></p>

<p>וְאִם טֹבוּ בְּעֵינֶיךָ –</p>

<blockquote>
<p>יִהְיֶה לִי עוֹד כְּמוֹהֶם אֶחָד,</p>

<p>נֶכֶד!</p>
</blockquote>

<p>(מתחנן לפניו)</p>

<blockquote>
<p>מִיכָה־בַעַל, כֹּהֲנִי הָרָב,</p>

<p>עוּץ עֵצָה:</p>

<p>הַאֲשַׁלְּחֶנָּה עִם זַרְעִי בְּמֵעֶיהָ אֶל גְּדָל שׂוֹנְאָי?</p>

<p>אִם אֶעְצְרֶנָּה אִתִּי כָּל יְמֵי הֶרְיוֹנָהּ?</p>
</blockquote>

<p><strong>הכהן</strong></p>

<blockquote>
<p>לֹא אוּכַל וְאַגִּיד לְךָ, חַיְמִלְכָּאוֹר, דְּבָרִי שָׁוְא,</p>

<p>לֹא אֶעֱשֶׂה בְּנַפְשִׁי שֶׁקֶר וְאֹמַר לְךָ! שַׁלְּחֶנָּה!</p>

<p>גַּם לֹא עֲשׂוֹת אִיעָצְךָ, אֲשֶׁר זֹאת נַפְשִׁי בִּי חֲפֵצָה:</p>

<p>לֹא אֹמַר לָךְ: עָצְרֶנָּה!</p>

<p>רַק דְּבָרִי זֶה עַל לִבְּךָ הַעַל:</p>

<p>לֹא יִהְיֶה לְךָ נֶכֶד מֶנָּה וְלֹא נִין –</p>

<p>אִם הִיא יוֹלֶדֶת אוֹתוֹ גַּם בְּחֵיק הַבָּעַל!</p>

<p>בֵּין:</p>

<p>אֲנִי, מִי אָנִי?</p>

<p>לֹא תּוּכַל וְתַגִּידָה.</p>

<p>וְאִם יְדַעְתָּנִי&#8230;</p>

<p>אֲנִי חִידָה!</p>

<p>לִי לְנַפְשִׁי חִידָה –</p>

<p>וְאֵין לִי פּוֹתֵר:</p>

<p>מִיכָה־בַעַל אָנִי –</p>

<p>מִיכָיָהוּ אֲנִי יוֹתֵר!</p>

<p>הַבַּעַל צוֹד צָדָנִי –</p>

<p>יָהּ מַעֲמִיק בִּי יוֹתֵר&#8230;</p>

<p>צוֹר! הֶאֱמַנְתִּי צוֹר הִיא,</p>

<p>לִי הָיְתָה לְעֵינָיִם –</p>

<p>לֹא לָהּ, לֹא לָהּ הַתּוֹרָה,</p>

<p>בִּי מַעֲמִיק הַר אֶפְרָיִם!</p>

<p>לֹא אָבִי אָז, גַּם לֹא אֲבִי־אָבִיהוּ</p>

<p>אֲנִי הוּא!</p>

<p>אֲנִי, בְּיָמִים קְדוּמִים עוֹד,</p>

<p>בִּימֵי שְׁפֹט</p>

<p>הַשּׁוֹפְטִים בְּיִשְׂרָאֵל –</p>

<p>עוֹד תִּכְלֶה נַפְשִׁי בִּי לַפֶּסֶל&#8230;</p>

<p>וְהַמַּסֵּכָה לִי בְּסֵתֶר נָגְהָהּ תָּהֵל –</p>

<p>אָבִי מֵת בִּגְלָלִי,</p>

<p>וַאֲנִי בְּמַעֲשֵׂה כֶּסֶל</p>

<p>הֵבֵאתִי עָלַי אָלָה,</p>

<p>אָלַת אֵם – שָׁלַחְתִּי יָד בִּגְנֵבָה,</p>

<p>עָשִׂיתִי הַתּוֹעֵבָה,</p>

<p>גָּנַבְתִּי כֶּסֶף לַעֲשׂוֹת הַפֶּסֶל</p>

<p>וּלְהָקִים הַמַּצֵּבָה –</p>

<p>הֲקִימוֹתִיהָ!</p>

<p>אִמִּי הָעֲנִיָּה –</p>

<p>עַד עַתָּה תְּמִימָה</p>

<p>עִם אֱלֹהֶיהָ&#8230; לִי הִשְׁלִימָה!</p>

<p>אַךְ אֲנִי –</p>

<p>לִי, לִי</p>

<p>עִם אֱלִילִי־אֵלִי,</p>

<p>עִם פִּסְלִי פָּז בְּבֵיתִי</p>

<p>בֵּית אֱלֹהָי –</p>

<p>לֹא יוּנַח לִי אֲזַי, לֹא יוּנַח לִי לַיִּשְׂרְאֵלִי,</p>

<p>אֶת שְׁנֵיהֶם כִּי יָרֵאתִי&#8230;</p>

<p>לִשְׁנַיִם נִקְרַע בִּי לְבָבִי וְכָל קֶרַע</p>

<p>שׁוֹתֵת דָּם וְצוֹוֵחַ פֶּרֶא –</p>

<p>רָץ מִן הָאֵל הָאֶחָד אֶל הַשֵּׁנִי,</p>

<p>מִיָּהּ לַפֶּסֶל וּמִן הַפֶּסֶל אֱלֵי יָהּ</p>

<p>וְלֹא אֵדַע: מָה?&#8230;</p>

<p>וּמוּסַר־כְּלָיוֹת גָּדוֹל יְעַנֵּנִי,</p>

<p>זֶה לִבִּי, לִבִּי עָלַי דַּוָּי</p>

<p>וְרַב, מָה רַב כְּאֵבִי –</p>

<p>וַעֲיֵפָה נַפְשִׁי בִּי, עֲיֵפָה.</p>

<p>אָז יָבוֹא הוּא, הַלֵּוִי,</p>

<p>בָּא בֵּית אֱלֹהָי,</p>

<p>בָּא גוֹאֵל לִי, גַּם גָּאָל!</p>

<p>הַר הֵסִיר מֵעַל כְּתֵפִי</p>

<p>עוֹטֶה אֵפוֹד בַּד כַּשִּׁרְיָה</p>

<p>יַעַשׂ לִי הַבְּרִיָּה</p>

<p>הוּא אֶת שְׁנֵיהֶם בָּלַל,</p>

<p>סָלַל</p>

<p>דֶּרֶךְ לִי וּמְסִלָּה מֵאֱלֹהַי לַבָּעַל –</p>

<p>הַבָּעַל!</p>

<p>הוּא בּוֹעֵר בִּי – לַהֶבֶת!</p>

<p>אַךְ אֱלֹהַי מִבְּרֵאשִׁית מַעֲמִיק בִּי שֶׁבֶת,</p>

<p>בִּי חוֹתֵר</p>

<p>הַרְבֵּה יוֹתֵר&#8230;</p>

<p>אָנֹכִי, אָנִי –</p>

<p>בַּלֵּיל הַהוּא, מִלַּיִשׁ, מִן הַדָּנִי</p>

<p>אֶבְרַח צוֹרָה&#8230;</p>

<p>דּוֹרֵי דוֹר</p>

<p>וְעִתִּים מַאֲלִיפוֹת</p>

<p>אֶעֱשֶׂה בְּצוֹר,</p>

<p>אִישַׁן בָּהּ הַמָּוֶת וְלַחַיִּים בָּהּ אֵעוֹרָה,</p>

<p>אֶחְיֶה, אָמוּת בָּהּ חֲלִיפוֹת,</p>

<p>וְעַל פְּנֵי כָּל מֵימֶיהָ&#8230;</p>

<p>אָהַבְתִּי אֱלֹהֶיהָ,</p>

<p>אָהַבְתִּי אֶבְלָהּ, אָהַבְתִּי חַגָּהּ!</p>

<p>לֵךְ וּמְצָא –</p>

<p>הֲתִמְצָא בְּקַרְתַּגָּא</p>

<p><strong>צוֹרִי</strong> נֶאֱמָן מֶנִּי</p>

<p>לְעַם צוֹר וְלֵאלֹהָיו?</p>

<p>הֲתִמְצָאֶנּוּ?</p>

<p>תְּבַקְשֶׁנּוּ שָׁוְא!</p>

<p>אַךְ דַּע, גַּם דָּע:</p>

<p>יָהּ אֵלִי, יָהּ –</p>

<p>הוּא מַעֲמִיק בִּי יוֹתֵר&#8230; יָהּ?</p>

<p>בִּינָה, בִּין:</p>

<p>אֵגֶל זֶרַע־בְּרֵאשִׁית</p>

<p>עָמֹק מִנִּי יָם!</p>

<p>רֶחֶם אֵשֶׁת,</p>

<p>חֵיק אִמָּהוֹת חָם –</p>

<p>לֹא יֵחַם כֹּה הַשֶּׁמֶשׁ בַּשָּׁמַיִם!</p>

<p>בֵּין:</p>

<p>לֹא יִגְדַּל אָדָם פֶּרֶא</p>

<p>בֵּין הַחַיִּים!</p>

<p>הַר־קְדוּמִים, הַר אֶפְרַיִם,</p>

<p>קַדְמוֹן הַר</p>

<p>בִּי שָׁר!</p>

<p>הַט אֹזֶן, שְׁמָע –</p>

<p>בְּנֵי אֶרֶץ אַחַת אָנוּ – כְּנָעַן!</p>

<p>קוֹל כִּי יְבַשֵּׂר גְּאֻלָּה, מֵהַר אֶפְרַיִם בָּא –</p>

<p>הֵד מִצּוֹר לוֹ יַעַן!</p>

<p>וְעַל כָּל זֶה לֹא מָחֲקָה צוֹר בְּאֶלֶף שָׁנָי,</p>

<p>אֶת קְלַסְתֵּר פָּנָי,</p>

<p>אֶת תָּאֳרִי, אֶת סִבְרִי,</p>

<p>לֹא נָגְעָה בְּתוֹךְ־תּוֹכִי –</p>

<p>הִנְנִי אָנֹכִי!</p>

<p>עִבְרִי!</p>

<p>בְּךָ, חַיְמִלְכָּאוֹר, בְּבִנְךָ וּבְבִתְּךָ</p>

<p>רֹאשׁ הַשְּׂנִיר –</p>

<p>הוּא לְתוֹךְ עֵינֵיכֶם יִיר</p>

<p>הָאוֹר, קְדוּמִים אוֹר,</p>

<p>הַבִּטְחָה,</p>

<p>אֶת רוּחוֹ עָז</p>

<p>וְטַלּוֹ</p>

<p>בִּתְרוּעַת דְּרוֹר,</p>

<p>לְתוֹךְ לְבַבְכֶם יַז,</p>

<p>יְמַלְּאוֹ,</p>

<p>יְנַשְּׂאוֹ רוֹמָה,</p>

<p>וּבַאֲשֶׁר אַתֶּם שָׁם –</p>

<p>נַהֲמַת הַיָּם,</p>

<p>יָם צוֹר,</p>

<p>בְּתוֹכְכֶם הִיא הוֹמָה.</p>
</blockquote>

<p>(לעבר קורנליה)</p>

<blockquote>
<p>וְהִיא – זְאֵבָה בָּהּ יוֹשֶׁבֶת,</p>

<p>בַּת זְאֵב־הַקְּדוּמִים הָאוֹרֶבֶת</p>

<p>לִבְנֵי־אָדָם – לֹא לִטְרֹף טֶרֶף,</p>

<p>רַק הָטֵל אֶת חֲלָבָהּ בָּם, בַּקֶּרֶב,</p>

<p>אֶת זֶרֶם דָּמָהּ בָּם, בַּלֵּב –</p>

<p>הִיא יוֹלֶדֶת זְאֵב!</p>
</blockquote>

<p><strong>חימלכּאוֹר</strong></p>

<p>(במבוכתו)</p>

<blockquote>
<p>צַוֵּנִי וְאַכֶּנּוּ בְּצֵאתוֹ מִמְּעֵי אֵם.</p>
</blockquote>

<p><strong>הכהן</strong></p>

<p>(לעבר חניבעל ושׂלמבה)</p>

<blockquote>
<p>מַה יֹּאמְרוּ הֵם?</p>
</blockquote>

<p><strong>חימלכּאוֹר</strong></p>

<blockquote>
<p>הֵם&#8230;</p>
</blockquote>

<p>(נותן רגע עיניו בחניבעל)</p>

<blockquote>
<p>הוּא – אַתָּה הוּא אֲשֶׁר מֵחָדָשׁ יְלַדְתָּהוּ!</p>

<p>אַף הִיא – כָּמוֹךָ הִיא, כְּמִיכָיָהוּ</p>

<p>מֵהַר אֶפְרַיִם וּמִבֵּית־אֵל בָּא, מִצִּיּוֹן&#8230; הֵם</p>
</blockquote>

<p>(נופל ברוחו)</p>

<blockquote>
<p>לֹא יַחְפְּצוּ בָּזֶה גַם הֵמָּה&#8230;</p>

<p>אַתָּה – אִם תְּצַוֵּמוֹ –</p>

<p>צַו, נִשְׁמְעָה בְּקוֹלָךְ! –</p>
</blockquote>

<p><strong>הכהן</strong></p>

<blockquote>
<p>לֹא אֲצַו&#8230; עוֹד קוֹרְטוֹב פּוֹעֵם לִבִּי בִּי לַמֹּלֶךְ.</p>

<p>אֲנִי אִם אַקְרִיב לוֹ, לֹא אַקְרִיב זְאֵב לוֹ,</p>

<p>בֶּן־אָדָם אַקְרִיב לוֹ, עִם נַפְשׁוֹ בּוֹ, עִם לֵב לוֹ –</p>
</blockquote>

<p>(במבט אל חניבעל)</p>

<blockquote>
<p>אֶת בְּנוֹ אַעֲבִירָה וְאִם עָלָיו חַסְתִּי&#8230;</p>
</blockquote>

<p>(לעבר קורנליה)</p>

<blockquote>
<p>לֹא אַעֲבִיר אֶת בְּנָהּ&#8230; מָאַסְתִּי בּוֹ, מָאַסְתִּי.</p>
</blockquote>

<blockquote>
<p><strong>חימלכּאוֹר</strong></p>
</blockquote>

<blockquote>
<p>מָאַסְנוּ בּוֹ גַּם אָנוּ – לֵכִי!</p>

<p>לְכִי לָךְ, פֶּן נִנָּחֶם&#8230;</p>

<p>יֵשׁ לָךְ זְאֵב בָּרָחֶם,</p>

<p>זְאֵב תָּחֵמִּי, תְּטַפֵּחִי –</p>

<p>מַהֲרִי, חוּשִׁי!</p>

<p>לֵכִי!</p>
</blockquote>

<p>(פונה לצדדים)</p>

<blockquote>
<p>הַכּוּשִׁי!</p>

<p>לֵךְ אִתָּהּ, אֲחִיבַעַל –</p>
</blockquote>

<p><strong>הכושי</strong></p>

<blockquote>
<p>אֲחִימֹלֶךְ!</p>
</blockquote>

<p><strong>חימלכּאוֹר</strong></p>

<blockquote>
<p>כִּדְבָרֶיךָ&#8230; אַךְ –</p>

<p>לֹא אַתָּה תְּלַוֶּנָּה&#8230; סְלַח –</p>
</blockquote>

<p>(פונה אל אחד העובדים)</p>

<blockquote>
<p>אַתָּה הוֹלֵךְ</p>

<p>אוֹתָהּ לִפְנֵי לֶכְתָּהּ לְבֵית־הַנְּכֹאת,</p>

<p>גַּם תִּקַּח לָהּ מִכָּל אֲשֶׁר עֵינֶיהָ שָׁם תּוּכַלְנָה רְאוֹת,</p>

<p>וְיָדָהּ קַחַת.</p>

<p>הוֹרִידֶנָּה אַחֲרֵי־כֵן אֶל חוֹף הַיָּם,</p>

<p>בָּאֳנִיָּה קַלַּת־מֵרוֹץ, רַחֲבַת־מִפְרָשׂ, רָמַת תֹּרֶן, תֹּמֶר.</p>

<p>הוֹשִׁיבֶנָּה,</p>

<p>וְאֶל הָאָרֶץ הֲבִיאֶנָּה</p>

<p>אֲשֶׁר לְךָ תֹּאמַר.</p>
</blockquote>

<p><strong>קורנליה</strong></p>

<blockquote>
<p>אֲנִי הוֹלֶכֶת&#8230; רְאוּ אַף רְאוּ –</p>

<p>הִנֵּה נִדְמֶה לִי, גַּם הוּא</p>
</blockquote>

<p>(לעבר חניבעל)</p>

<blockquote>
<p>לֹא נִרְאֶה לָעֵינַיִם –</p>

<p>אִתִּי יוֹצֵא&#8230; אָנוּ יוֹצְאִים פֹּה בִּשְׁנָיִם&#8230;</p>
</blockquote>

<p>(יוצאת)</p>

<p><strong>העבד</strong></p>

<p>(יוצא אחריה)</p>

<p><strong>חימלכּאוֹר</strong></p>

<p>(יושׁב שחוח על יצוע־מרבדים)</p>

<p><strong>חניבעל</strong></p>

<p>(מופנה למבוא החוצה, אחרי קורנליה, כאומר לצאת)</p>

<p><strong>כולם</strong></p>

<p>(יושבים לארץ על הדומֵי־שׁטיחים)</p>

<p><strong>הכהן</strong></p>

<p>(לאחר רגע־דממה)</p>

<blockquote>
<p>חַיְמִלְכָּאוֹר –</p>

<p>יָשַׁבְתָּ דּוּמָה,</p>

<p>טָבַעְתָּ</p>

<p>בּוֹ בְּצִלְּךָ –</p>

<p>וְהוּא טָבַע בָּךְ&#8230;</p>

<p>קוּמָה –</p>

<p>הַאִם לֹא רָוַח לָךְ?</p>
</blockquote>

<p><strong>חימלכּאוֹר</strong></p>

<p>לֹא רָוַח לִי בִּמְאוּמָה&#8230;</p>

<p><strong>הכהן</strong></p>

<blockquote>
<p>יָדַעְתִּי.</p>
</blockquote>

<p><strong>חימלכּאוֹר</strong></p>

<blockquote>
<p>יָדַעְתָּ כֹּל –</p>

<p>כָּאֵל&#8230;</p>

<p>חָפַצְתִּי אוֹתְךָ שְׁאֹל</p>

<p>פֵּשֶׁר דָּבָר.</p>
</blockquote>

<p><strong>הכהן</strong></p>

<blockquote>
<p>הַצֵּל –</p>

<p>חָפַצְתָּ אֲשֶׁר יַעֲבֹר – וְעָבָר</p>

<p>וּבְעָבְרוֹ – מַה הַיְלֵל, חַיְמִלְכָּאוֹר, מָה הַיְלֵל?</p>

<p>מִתְּהוֹם הַנֶּפֶשׁ עוֹלֶה הוּא – יְלֵל.</p>
</blockquote>

<p><strong>חימלכּאוֹר</strong></p>

<p>(כמודה בחצי־קול לעצמו)</p>

<blockquote>
<p>אָמְנָם, כֵּן&#8230;</p>
</blockquote>

<p><strong>הכהן</strong></p>

<p>(בחנו)</p>

<blockquote>
<p>לֹא תֶּאֱהַב לֵיל אֲפֵלָה</p>

<p>בִּהְיוֹתוֹ</p>

<p>וּבִכְלוֹתוֹ –</p>

<p>מַה נַּפְשְׁךָ אֲבֵלָה&#8230;</p>
</blockquote>

<p><strong>חימלכּאוֹר</strong></p>

<p>כֵּן&#8230;</p>

<p><strong>הכהן</strong></p>

<blockquote>
<p>הַצָּר</p>

<p>אֲשֶׁר שָׂנֵאתָ</p>

<p>הִכִּיתָ אוֹתוֹ, לְאַחַר שֶׁהִכִּיתָ –</p>

<p>כֹּה צַר לְךָ, עַל צָרְךָ צַר&#8230;</p>
</blockquote>

<p><strong>חימלכּאוֹר</strong></p>

<blockquote>
<p>חֲדָל!</p>

<p>אֱמֶת יֵשׁ וְהִיא אֲיֻמָּה מִנִּי שֶׁקֶר!</p>

<p>לוּ אַךְ יָכֹלְתִּי וּמִלִּבִּי אוֹתָהּ אֶעֱקֹר!</p>

<p>לָמָּה תַּשְׁמִיעֶנָּה לִי, הַכֹּהֵן? לָמָּה?</p>

<p>לֹא אוּכַל שָׁמְעָהּ –</p>

<p>חֲדָל!</p>

<p>חַנִּיבַעַל!</p>
</blockquote>

<p><strong>חניבעל</strong></p>

<blockquote>
<p>עַבְדֶּךָ!</p>
</blockquote>

<p><strong>חימלכּאוֹר</strong></p>

<blockquote>
<p>חָפַצְתָּ אִתָּהּ לֶכֶת?&#8230;</p>
</blockquote>

<p><strong>חניבעל</strong></p>

<blockquote>
<p>חָפַצְתִּי.</p>
</blockquote>

<p><strong>חימלכּאוֹר</strong></p>

<blockquote>
<p>תֶּאֱהָבֶנָּה</p>

<p>עַתָּה, אַחֲרֵי אֲשֶׁר הָלְכָה וְאֵינֶנָּה.</p>
</blockquote>

<p><strong>חניבעל</strong></p>

<blockquote>
<p>קַצְתִּי,</p>
</blockquote>

<blockquote>
<p>קַצְתִּי בָּהּ&#8230; אֲנִי מֵרַחֲמִים</p>
</blockquote>

<p>(יקוד לאביו)</p>

<p><strong>חימלכּאוֹר</strong></p>

<p>(לאחר דממה ממושׁכה)</p>

<blockquote>
<p>לָמָּה לִי תִּשְׁתַּחֲוֶה?</p>
</blockquote>

<p><strong>חניבעל</strong></p>

<blockquote>
<p>סְלַח לִי,</p>

<p>עַל חֶמְלָתִי בִּי עָלֶיהָ, סְלַח לִי&#8230;</p>
</blockquote>

<p><strong>הכהן</strong></p>

<blockquote>
<p>אֵלִי! אֵלִי!</p>

<p>אִם לֹא עִבְרִים אַתֶּם? לֹא יִשְׂרְאֵלִים?</p>

<p>קַר!&#8230; נַעֲשֶׂה קַר לִי –</p>

<p>כְּמוֹכֶם – כֵּן גַּם אָנִי:</p>

<p>עַל צָרִי צַר לִי&#8230;</p>

<p>גַּם גִּיל, גַּם פַּחַד</p>

<p>קְרָאוּנִי, אֲחָזוּנִי יָחַד –</p>

<p>הֲלָךְ־נֶפֶשׁ אֶחָד לָנוּ!</p>

<p>רוּחַ בָּנוּ</p>

<p>אַחַת</p>

<p>כּוֹאֶבֶת,</p>

<p>תְּהוֹם נוֹקֶבֶת,</p>

<p>מַרְגִּיזָה שְׁאוֹל מִתַּחַת,</p>

<p>וּשְׁאִיָּה לְלֹא חֶמְדָּה:</p>

<p>בְּעָצְמַת אַהֲבָה וּבְעֹצֶם צָעַר.</p>

<p>לָרָקִיעַ תַּחֲרֹג, תִּסַּק רֵיק,</p>

<p>מֵעֵבֶר לְמַחֲשָׁבָה וְהִגָּיוֹן,</p>

<p>מֵעֵבֶר לַהֲוָיָה</p>

<p>אֶת רוּחֵנוּ נָעַר,</p>

<p>וְאֵין חֵיק, אֵין חֵיק</p>

<p>וְאֵין עֶמְדָּה –</p>

<p>לִבְנֵי שֵׁם וְעֵבֶר&#8230;</p>

<p>הָהּ, אֶחָד אֶחָד בָּא עָלֵינוּ הַכִּלָּיוֹן,</p>

<p>אַחַת כְּלָיָה,</p>

<p>אֶחָד קֶבֶר,</p>

<p>אֶחָד, אֶחָד קָרֶץ –</p>

<p>לֹא נַחֲזִיק מַעֲמָד עַל עֲפַר הָאָרֶץ! <a href="#fn:3" id="fnref:3" title="see footnote" class="footnote"><sup>3</sup></a></p>
</blockquote>

<p><strong>רץ</strong></p>

<p>(מופיע במבוא שלפני הרואים)</p>

<blockquote>
<p>שָׁלִיחַ בָּא, שָׁלוּחַ</p>

<p>מִסַּגוֹסְט בִּסְפָרַד, מִסְּצִפְּיוֹ אֶל אֲצִיל־הָרוּחַ,</p>

<p>אֶל חַיְמִלְכָּאוֹר שַׂר־הַצָּבָא, הֲיוּכַל בּוֹא?</p>
</blockquote>

<p><strong>חימלכּאור</strong></p>

<blockquote>
<p>יָבוֹא!</p>
</blockquote>

<p><strong>רץ</strong></p>

<p>(יוצא. מכניס את השׁליח)</p>

<p><strong>השׁליח</strong></p>

<p>(בא, משתחווה אפיים ארצה)</p>

<blockquote>
<p>אֲנִי אֶל שַׂר הַצָּבָא, אֶל חַיְמִלְכָּאוֹר בַּרְכַּת, אֶל אַבִּיר</p>

<p>קַרְתַּגָּא, כְּלִילַת יָם,</p>

<p>שָׁלִיחַ.</p>
</blockquote>

<p>(מוסר לחימלכאור הגליון)</p>

<p><strong>חימלכּאוֹר</strong></p>

<p>(מוסר הגליון לסופרו)</p>

<p><strong>הסופר</strong></p>

<p>(פורשׂ הגליון, מעיין בו, בשׁמרו את פי השׁליח)</p>

<blockquote>
<p>סְצִפְּיוֹ, נְצִיב גְּלִיל נוֹף בִּסְפָרַד שׁוֹלֵחַ לְךָ מִשָּׁם</p>

<p>אֶת בִּרְכַּת שְׁלוֹמוֹ וְאֶת אַדִּיר</p>

<p>כָּל חֶפְצוֹ לְךָ בָּזֶה</p>

<p>יַבִּיעַ:</p>

<p>&quot;אֲנַחְנוּ שְׁנֵינוּ שֶׁזָּקַנוּ –</p>

<p>עַל אַהֲבָה – <strong>נְעוּרִים</strong> בָּהּ נֵחַנּוּ</p>

<p>נוֹקִיר וְנִשְׁמֹרָה,</p>

<p>חַנִּיבַעַל הַמְּהֻלָּל וְהַנִּשָׂא עַל כָּל פֶּה,</p>

<p>יְכַבְּדֵנִי נָא בָּזֶה,</p>

<p>יְבַקְּרֵנִי בְּצֵל קוֹרַת בֵּיתִי.</p>

<p>יִלָּוֶה אֶל קוֹרְנֶלְיָה כַּאֲשֶׁר נִלְוְתָה אֶל בִּנְךָ בַּרְכַּת</p>

<p>בִּמְשׁוֹשׁ דַּרְכּוֹ</p>

<p>צוֹרָה&#8230;</p>

<p>הִשְׁתַּחֲוֵיתִי!&quot;</p>
</blockquote>

<p><strong>חימלכּאוֹר</strong></p>

<p>(פונה אל סופרו)</p>

<blockquote>
<p>קַח גִּלָּיוֹן, כְּתֹב!</p>
</blockquote>

<p><strong>הסופר</strong></p>

<p>(מוסר את גליון סציפיו לידי חברו, ומקבל מאתו גליון חלק וחרט־סופרים)</p>

<p><strong>חימלכּאוֹר</strong></p>

<p>(לצד סופרו)</p>

<blockquote>
<p>&quot;רַב תּוֹדוֹת לְךָ הַנָּצִיב בִּגְלִיל נוֹף. סְפָרַד,</p>

<p>וּתְשׁוּאוֹת חֵן לָרֹב,</p>

<p>לָרָם, לִסְצִפְּיוֹ</p>

<p>אֲשֶׁר אֵלֵינוּ חָרַד</p>

<p>בְּדִבְרֵי שָׁלוֹם רָב&#8230;</p>

<p>לֹא פִּלַּלְתִּי לוֹ, לְכָבוֹד זֶה,</p>

<p>גַּם בְּנִי, גַּם חַנִּיבַעַל, לוֹ לֹא צִפָּה&#8230;</p>

<p>וּבַאֲשֶׁר לְאַהֲבָה, דִּבַּרְתָּ בָּהּ, – גַּם עַל פִּי קָבֶר</p>

<p>אֶדְגֹּל בָּהּ, בְּזֹאת הָאַהֲבָה,</p>

<p>בְּגֹדֶל לִבִּי וּבְגַאֲוָה</p>

<p>עָלֶיהָ, עַל הָאַהֲבָה,</p>

<p>בְּאַהֲבָה אֲשֶׁר אֵינֶנָּה תְּלוּיָה בְּכָל דָּבָר –</p>

<p>כָּמוֹךָ, אֹבֶה בָּהּ, עָלֶיהָ אוּכַל שְׁמֹר&#8230;</p>

<p>וְעִם כָּל זֶה, לֹא יוּכַל בְּנִי, שֶׁשָּׁב הַיּוֹם מִצּוֹר,</p>

<p>זֶה עַתָּה שָׁב,</p>

<p>לֹא יוּכַל לְהִלָּווֹת לָהּ לְבַת אֲחוֹתֶךָ</p>

<p>אֲשֶׁר אֶת בֵּיתִי יָצְאָה, עוֹד טֶרֶם בָּא שְׁלִיחֶךָ,</p>

<p>שָׂא, בַּעַל בְּעַמֶּךָ,</p>

<p>בָּא־כֹּחַ רוֹמִי,</p>

<p>אֶת בִּרְכַּת &#8220;שְׁלוֹמִי&#8221;.</p>
</blockquote>

<p><strong>הסופר</strong></p>

<p>(גומר לחרוט בגליון, מוסר אותו עם דברי חימלכאור ליד השליח)</p>

<p><strong>השׁליח</strong></p>

<blockquote>
<p>שָׁלוֹם רָב!</p>
</blockquote>

<p>(משׁתחווה ויוצא)</p>

<p><strong>הכהן</strong></p>

<p>(מתוך התעודדות מאומצת)</p>

<blockquote>
<p>חַיְמִלְכָּאוֹר, שַׂר־הַצָּבָא, קְרָאתָנִי –</p>

<p>לָמָּה זֶה קְרָאתָנִי?</p>
</blockquote>

<p><strong>חימלכּאוֹר</strong></p>

<p>זֶבַח!</p>

<p> (מתוך התעוררות רבה)</p>

<blockquote>
<p>לְזֶבַח־מִשְׁפָּחָה אֲנִי קְרָאתִיךָ.</p>

<p>מִיכָה!</p>

<p>אֶלֶף שׁוֹר</p>

<p>לַטֶּבַח!</p>

<p>וְיַיִן יְאוֹר!</p>

<p>אֶל תַּחַת כָּל אֲשֵׁרָה</p>

<p>כֵּרָה!</p>

<p>הַשָּׁר&#8230; לֹא הֲרָגָנוּ! <a href="#fn:4" id="fnref:4" title="see footnote" class="footnote"><sup>4</sup></a></p>

<p>חַיִּים אָנוּ&#8230;</p>

<p>לֹא בָּנוּ</p>

<p>שָׁר הַשָּׁר,</p>

<p><strong>לְטוֹבִים</strong> אוּלַי, וְלַדּוֹמִים לָנוּ&#8230;</p>

<p>וְאַךְ לַשָּׁוְא, לַשָּׁוְא</p>

<p>הָלַךְ מֵאִתָּנוּ&#8230;</p>

<p>הוֹ!</p>

<p>לוּ הוֹאִיל בּוֹא</p>

<p>לַזֶּבַח בּוֹא!</p>

<p>אֲחִיבַעַל!</p>
</blockquote>

<p><strong>הכושי</strong></p>

<p>אֲחִימֹלֶך&#8230;</p>

<blockquote>
<p><strong>חימלכּאוֹר</strong> כִּדְבָרֶךָ –</p>

<p>אֲחִימֹלֶךְ שְׁמֶךָ!</p>

<p>רוּץ, קְרָא לוֹ, קְרָא, וָשָׁב</p>

<p>לַזֶּבַח.</p>

<p>בִּדְרָכִים שֶׁבַע</p>

<p>בַּקְּשֵׁהוּ,</p>

<p>הֲבִיאֵהוּ</p>

<p>הֲלֹם! הֲלֹם!</p>

<p>חַג לִי הַיּוֹם!</p>
</blockquote>

<p>(פונה אל הכהן)</p>

<blockquote>
<p>וְאַתָּה – עוֹד טֶרֶם יוֹפַע</p>

<p>כְּצוֹפֶה</p>

<p>מִנִּי רֹאשׁ הַעִידוֹתָ בָּנוּ,</p>

<p>בִּקַּשְׁתָּנוּ</p>

<p>לֹא לַעְצֹר בּוֹ&#8230; עַל כֵּן עֲצַרְתִּיהוּ!</p>

<p>אַךְ עַתָּה, עַתָּה –</p>

<p>קְרָא, קְרָא לוֹ אָתָּה,</p>

<p>בִּנְךָ הוּא וְיָבוֹא!</p>
</blockquote>

<p><strong>הכהן</strong></p>

<blockquote>
<p>בֵּן&#8230; בְּנִי הוּא –</p>
</blockquote>

<p>(בהתבוננו בכושי)</p>

<blockquote>
<p>אֶקְרָא לוֹ&#8230; לֹא הִרְחִיק בְּנִי הֲלֹךְ</p>

<p>בַּהֲלָךְ נַפְשׁוֹ זֹךְ,</p>

<p>אַךְ תֵּצֵא וְתִרְאֶנּוּ&#8230;</p>
</blockquote>

<p><strong>אחימלך</strong></p>

<p>(יוצא)</p>

<p><strong>הכהן</strong></p>

<p>אָנֹכִי, דַּע, כִּי לֹא בְּרָצוֹן אֲבִיאֶנּוּ</p>

<blockquote>
<p>אֱלֵי בֵּיתְךָ הֵנָּה&#8230;</p>
</blockquote>

<p><strong>חימלכּאוֹר</strong></p>

<blockquote>
<p>אֱלֵי בֵּיתִי?</p>
</blockquote>

<p><strong>הכהן</strong></p>

<blockquote>
<p>יָרֵאתִי&#8230;</p>

<p>לֹא אַחַת הָיָה עִם לְבָבוֹ</p>

<p>בּוֹא אֵלֶיךָ,</p>

<p>וּלְפָנֶיךָ</p>

<p>נְפֹל –</p>

<p>וּשְׁאֹל, עַל נַפְשׁוֹ שְׁאֹל, שְׁאֹל</p>

<p>אֶת שַׂר־הַצָּבָא לְקַחְתּוֹ אִתּוֹ</p>

<p>בְּצֵאתוֹ</p>

<p>לִשְׂדֵה־קְרָב –</p>

<p>לֹא נְתַתִּיו לֶכֶת&#8230; הַאוּכַל תִּתּוֹ?</p>
</blockquote>

<p><strong>חימלכּאוֹר</strong></p>

<blockquote>
<p>לֹא נָתַן לוֹ <strong>הַכֹּהֵן אוֹ הָאָב</strong>?</p>
</blockquote>

<p><strong>הכהן</strong></p>

<blockquote>
<p>שְׁנֵיהֶם יַחַד –</p>

<p>לֹא הַפַּחַד,</p>

<p>רַק גֹּעַל־נֶפֶשׁ הוּא אֲשֶׁר מוֹנְעֵנִי</p>

<p>מִשְּׁלֹחַ אֶת הַשָּׁר, אֶת בְּנִי, אֵלֶיךָ הֵנָּה&#8230;</p>

<p>הֵן לֹא תְּכַחֵד –</p>

<p>גַּם אַתָּה כֹּהֵן&#8230; כֹּהֵן לוֹ <strong>לַמֹּלֶךְ</strong>,</p>

<p>אִם אֵינְךָ מוֹלִיךְ</p>

<p>אֶת בְּנֵינוּ לַמִּלְחָמָה, שַׂר־הַצָּבָא?</p>

<p>אִם אֵינְךָ מַעֲבִיר בְּנֵי־אִישׁ בְּאֵשׁ־לֶהָבָה?</p>

<p>בְּשַׁלְהַבְתּוֹ־שָׁוְא?</p>

<p><strong>חימלכּאוֹר</strong> לֹא אֹהַב קְרָב,</p>

<p>קְרָב לְשֵׁם קְרָב!</p>

<p>וְאִם יָדַעְתִּי אֶת תַּכְסִיסָיו.</p>

<p>קַצְתִּי בּוֹ גם קַצְתִּי!</p>

<p>אַךְ נֶאֱלַצְתִּי</p>

<p>לֶאֱחֹז בּוֹ, <strong>בַּנִּתְעָב</strong> –</p>

<p>בּוֹא בִּיוֵן הַטִּיט, בְּבִצַּת־רֶפֶשׁ.</p>

<p>צַו אֱלֹהַי הוּא בִּי: עֲמֹד עַל נֶפֶשׁ!</p>

<p>הָרוֹמִים&#8230; אוֹי וַאֲבוֹי,</p>

<p>מְאֵרַת אֱלֹהִים זֹאת רוֹמִי וּקְלָלָה, קְלָלָה.</p>

<p>אִם כֹּה וְאִם כֹּה –</p>

<p>הִיא תַּעֲשֶׂה אִתָּנוּ כָּלָה,</p>

<p>נַעֲמֹד עַל נַפְשֵׁנוּ כָּל עוֹד נוּכָלָה!</p>

<p>גַּם יַעֲלֶה מוֹתֵנוּ לָהּ בִּמְחִיר.</p>
</blockquote>

<p><strong>הכהן</strong></p>

<blockquote>
<p>כֹּהֵן אַתָּה לִי, וְאָח לִי, אָח –</p>
</blockquote>

<blockquote>
<p>הִשְׁתַּחֲוֵיתִי לָךְ&#8230;</p>

<p>הֲתַחְפֹּץ בּוֹ בַּשָּׁר?</p>
</blockquote>

<p><strong>חימלכאוֹר</strong></p>

<blockquote>
<p>עֲיֵף <strong>הַחַיִּים</strong> –</p>

<p>עוֹד יוֹם וְעוֹד יוֹמַיִם</p>

<p>אֶשְׁכַּב, וּפָנַי אֶל הַקִּיר.</p>

<p>חַנִּיבַעַל – הוּא מֵעַתָּה יֵצֵא לִקְרַאת צָר.</p>
</blockquote>

<p>(אל חניבעל)</p>

<blockquote>
<p>הֲתַחְפֹּץ בּוֹ בַּשָּׁר?</p>
</blockquote>

<p><strong>חניבעל</strong></p>

<blockquote>
<p>בַּשָּׁר וְגַם בַּשִּׁיר!</p>
</blockquote>

<p><strong>הכהן</strong></p>

<blockquote>
<p>לָמָּה לְךָ שִׁיר?</p>
</blockquote>

<p><strong>חניבעל</strong></p>

<blockquote>
<p>בְּמִלְחַמְתֵּנוּ קָשָׁה</p>

<p>עִם עַם רָע וָרָשָׁע –</p>

<p>אֲנַחְנוּ אִם נִפֹּלָה –</p>

<p>אַחֲרֵינוּ נִשְׁאָר שִׁיר!</p>
</blockquote>

<p><strong>הכהן</strong></p>

<blockquote>
<p>לָמָּה לָכֶם שִׁיר?</p>
</blockquote>

<p><strong>חניבעל</strong></p>

<blockquote>
<p>נִקְמָתֵנוּ הִיא הַגְּדוֹלָה:</p>

<p>שִׁיר! שִׁיר עֵד!</p>

<p>יִתְגַּלְגֵּל הֵדוֹ, רַעַם הֵד</p>

<p>זֹאת צִדְקָתֵנוּ הַנִּצַּחַת</p>

<p>עַל אֶרֶץ זֹאת מִתַּחַת</p>

<p>שִׁיר מִסּוֹף הָעוֹלָם עַד הַסּוֹף – צוֹוֵחַ,</p>

<p>מַזְכֶּרֶת עָוֹן לוֹ, לְעַם רוֹצֵחַ,</p>

<p>עַד אַחֲרוֹן דּוֹר&#8230;</p>

<p>זֹאת נִקְמַת צוֹר!</p>

<p>עַד אַחֲרוֹן, אַחֲרוֹן דּוֹר&#8230;</p>
</blockquote>

<p><strong>הכהן</strong></p>

<p>(משׁתחווה לחניבעל)</p>

<blockquote>
<p>נַעֲנֵיתִי לְךָ, גַּם נַעֲנֵיתִי –</p>

<p>אַךְ שָׁוְא יָרֵאתִי&#8230; (אל עבר הפתח)</p>

<p>רְאוּ!</p>
</blockquote>

<p><strong>השׁר</strong></p>

<p>(בא בלווית הכושי)</p>

<blockquote>
<p><strong>הכהן</strong> הִנֵּה הוּא –</p>
</blockquote>

<p>בְּנִי! בְּנִי! (אל השׁר, בהראותו לו על חניבעל)</p>

<blockquote>
<p>לֵךְ אֵלָיו!</p>
</blockquote>

<p><strong>חניבעל</strong></p>

<p>(הולך לקראתו בזרועות פתוחות)</p>

<blockquote>
<p>אָח צָעִיר אַתָּה לִי,</p>

<p>גַּם צָעִיר וְגַם רָב.</p>

<p>שִׁמְךָ מַהוּ?</p>
</blockquote>

<p><strong>השר</strong></p>

<blockquote>
<p>מִיכָה.</p>
</blockquote>

<p><strong>חניבעל</strong></p>

<blockquote>
<p>כְּאָבִיךָ?</p>
</blockquote>

<p><strong>השׁר</strong></p>

<blockquote>
<p>כֵּן, מִיכָיָהוּ.</p>
</blockquote>

<p><strong>הכהן</strong></p>

<p>(שׂבע רצון)</p>

<blockquote>
<p>יָרֵאתִי שָׁוְא&#8230;</p>
</blockquote>

<p>(אל השר)</p>

<blockquote>
<p>אַתָּה לַקְרָב</p>

<p>תְּלַוֵּהוּ&#8230; בְּכָל קְרָב!</p>
</blockquote>

<p><strong>השׁר</strong></p>

<blockquote>
<p>רַק לַוּוֹת? בִּי,</p>

<p>גַּם חֶרֶב תִּתְּנוּ לִי&#8230;</p>

<p>חֶרֶב הִיא</p>

<p>אֲשֶׁר אֲנִי מְבַקֵּשׁ, מְבַקְשָׁהּ וְגַם דּוֹרְשָׁהּ&#8230;</p>

<p>יָדַעְתִּי אֶת אֲשֶׁר בַּת־רוֹמִי, זֹאת הַבַּת הַמְּבִישָׁה</p>

<p>עָלֵינוּ חוֹרְשָׁה –</p>

<p><strong>חֻרְבַּן צוֹר</strong> הִיא חוֹרְשָׁה בַּחֲמַת רִשְׁעָהּ –</p>
</blockquote>

<p><strong>הכהן</strong></p>

<blockquote>
<p>תְּנוּ חֶרֶב לוֹ בַּיָּד&#8230;</p>
</blockquote>

<p><strong>חימלכּאוֹר</strong></p>

<blockquote>
<p>כָּל אֶחָד אֲשֶׁר אִתָּנוּ חָפֵץ צֵאת –</p>

<p>יוּכַל וְגַם יוֹאִיל תֵּת</p>

<p>אֶת אֲשֶׁר יִדְּבֶנּוּ לִבּוֹ בּוֹ, הַלֵּב!</p>

<p>הוּא בָּא עִם שִׁיר – אִם זֶה מְעָט?</p>
</blockquote>

<p><strong>הכהן</strong> מְעָט?</p>

<blockquote>
<p>הוּא שָׁר אֶת שִׁירוֹ מִתּוֹךְ כְּאֵב</p>

<p>וְחֶרֶב יַחְפֹּץ תְּפֹשׂ</p>

<p>מִתּוֹךְ מָשׂוֹשׂ&#8230; (אל השׁר)</p>

<p>אַשְׁרֶיךָ, בְּנִי, שֶׁנִּחַמְתָּנִי</p>

<p>בְּמַעֲשֶׂה אֲשֶׁר לְרוּחִי זָר.</p>
</blockquote>

<p><strong>חימלכּאוֹר</strong></p>

<blockquote>
<p>וַאֲנַחְנוּ אָנוּ</p>

<p>שׁוֹמְעִים אֶת שִׁירֵיכֶם מִתּוֹךְ גִּיל,</p>

<p>וּבְאַף וְגַם בְּחִיל</p>

<p>נְנוֹפֵף חֶרֶב עַל רֹאשׁ צָר&#8230;</p>

<p>יָדַעְתָּ הֵן: בֶּן צוֹר –</p>

<p>כְּנַעֲנִי הוּא, הוּא אוֹהֵב <strong>קְנוֹת וּמְכֹר</strong>!</p>

<p>לֹא יֶאֱהַב שְׁלֹחַ יָד בַּבִּזָּה&#8230;</p>

<p>עַל־כֵּן אֶתְעַבֵּר, עַל־כֵּן אֵרָגֵן</p>

<p>בְּכָל עֵת,</p>

<p>בָּהּ יְאַלְּצֵנִי אוֹיְבִי צֵאת</p>

<p>לַמִּלְחָמָה אִתּוֹ, וְגַם לְמִלְחֶמֶת מָגֵן&#8230;</p>

<p>עַל־כֵּן זֹאת יָדִי, הִיא, אִם אֶת רֹאשׁ הַקָּם עָלַי</p>

<p>מַתִּיזָה –</p>

<p>נִדְמֶה לִי – הָהּ, אֵלִי חָי,</p>

<p>גַּם רֹאשִׁי הוּסַר מֵעָלַי&#8230;</p>

<p>הַצּוֹרִי – כְּנַעֲנִי הוּא בְּטִבְעוֹ,</p>

<p>לֹא תַּכִּירֶנּוּ בְּרִיבוֹ,</p>

<p>לֹא בְּהִלָּחֲמוֹ עִם צָרוֹ –</p>

<p>רַק בְּמִסְחָרוֹ&#8230;</p>

<p>כְּנַעֲנִים אָנוּ! הָבָה וְנִתְחַתֵּן!</p>
</blockquote>

<p>(אל השׁר בהתעוררות ומתוך שׂחוק קל)</p>

<blockquote>
<p>נַעֲשֶׂה אֵיפוֹא הַמַּשָּׂא וְהַמַּתָּן:</p>

<p>אֲנַחְנוּ נְלַמֶּדְךָ תְּפֹשׂ הַחֶרֶב</p>

<p>לְחֹם בְּעַד הָעָם, הָאָרֶץ, שְׁמֹר עַל עִיר,</p>

<p>וְאַתָּה דָּמְךָ הַב, דַּם לֵב וָקֶרֶב –</p>

<p>הַשְׁמִיעֵנוּ שִׁיר!</p>

<p>שִׁיר מָתוֹק־מַר!</p>
</blockquote>

<p>(אל השׁר)</p>

<blockquote>
<p>כִּפְלַיִם הֱיֵה בָּרוּךְ לָנוּ פֹּה, הַשָּׁר!</p>
</blockquote>

<p>(מתוך התפעלות)</p>

<blockquote>
<p>גַּם שָׁר וְגַם רַב־מָג!</p>

<p>מְרִי רוּחֵנוּ בְּמַר־שִׁירְךָ פָּג!</p>

<p>וּשְׂשׂוֹנְךָ לִקְרַאת קְרָב – בִּי נָגַע עַד לִכְאֵב</p>

<p>רַק מָג! רַב מָג</p>

<p>כְּאָבִיךָ!</p>

<p>וַאֲנִי לְחַג קְרָאתִּיךָ,</p>

<p>אִתָּנוּ שֵׁב,</p>

<p>חַג לָנוּ פֹּה הַיּוֹם, חַג, חָג!</p>

<p>בְּנִי עַזְרִיבַעַל יָרַד</p>

<p>בָּאֳנִי הַיּוֹם לִסְפָרַד,</p>

<p>עַל סְפָרַד שְׁמֹר,</p>

<p>וְחַנִּיבַעַל, הוּא – הוּא שָׁב הַיּוֹם מִצּוֹר.</p>
</blockquote>

<p><strong>הכהן</strong> תְּחִי צוֹר!</p>

<blockquote>
<br />
</blockquote>

<blockquote>
<p><strong>(המסך)</strong></p>

<br />
</blockquote>

<div class="footnotes">
<hr />
<ol>

<li id="fn:1">
<p>הכוונה לפוּבּליוס קוֹרנליוּס סקיפיוֹ, מגדולי
המצביאים הרומיים. 236־183 לפנה&quot;ס, הביס את עזרוּבּעל, אחי חניבעל.
בשנת 202 ניצח את חניבעל בקרב זמה ובכך שם קץ לגדוּלתה של
קרת־חדשה. <a href="#fnref:1" title="return to body" class="reversefootnote">&#160;&#8617;</a></p>
</li>

<li id="fn:2">
<p>מצוין בשולי העמוד: שׁיר השׁר, ביום 6.7 בוויטל –  הערה במקור. <a href="#fnref:2" title="return to body" class="reversefootnote">&#160;&#8617;</a></p>
</li>

<li id="fn:3">
<p>בשלושים לחודש השישי שנת אחרי־הצהרים, בהביא אל מלון
&#8220;המחנה&#8221; שלנו בוויטל 22 בנות ישראל וגבר צעיר אחד מיוון, שמשפחותם עם
כל המוני היהודים שבארץ ההיא שולחו לפולין&#8230; הוספתי את השורות הללו
במחזה זה (הערת המשורר בנוסח א' של המחזה). <a href="#fnref:3" title="return to body" class="reversefootnote">&#160;&#8617;</a></p>
</li>

<li id="fn:4">
<p>21.7.43 (הערת המשורר בנוסח א') <a href="#fnref:4" title="return to body" class="reversefootnote">&#160;&#8617;</a></p>
</li>

</ol>
</div>

</body>
</html>



<hr />את הטקסט[ים] לעיל הפיקו מתנדבי <a href="https://benyehuda.org/">פרויקט בן־יהודה באינטרנט</a>.  <br />הכל זמין תמיד בכתובת הבאה:<br /><a href="https://benyehuda.org/read/52395">https://benyehuda.org/read/52395</a></div></body></html>