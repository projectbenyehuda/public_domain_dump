<!DOCTYPE html PUBLIC "-//W3C//DTD XHTML 1.0 Transitional//EN" "http://www.w3.org/TR/xhtml1/DTD/xhtml1-transitional.dtd"><html xmlns="http://www.w3.org/1999/xhtml" xml:lang="he" lang="he" dir="rtl"><head><meta http-equiv="Content-Type" content="text/html; charset=utf-8" /></head><body dir='rtl' ><div dir="rtl" align="right"><!DOCTYPE html>
<html xmlns="http://www.w3.org/1999/xhtml" lang="en">
<head>
	<meta charset="utf-8"/>
	<title>מבחר משירת הורטיוס</title>
	<meta name="author" content="הורטיוס / יהושע פרידמן"/>
</head>
<body>

<h2 id="אודות">אודות</h2>

<h2 id="ספרא">ספר א'</h2>

<h3 id="אi1"><strong>(א' I, 1)</strong></h3>

<blockquote>
<p>אָשִׁירָה לְמֶקֶנַס, הַנִּין לִמְלָכִים מִקֶּדֶם וָאָז,</p>
</blockquote>

<blockquote>
<p>הוּא אוֹר לִי וְנֵזֶר-פְּאֵר, מִשְׂגַבִּי וּמְפַלְטִי כִּי אָז.</p>
</blockquote>

<br> 

<blockquote>
<p>יֵשׁ שָׂשׂ, אִם יִתְאַבֵּךְ אֲבַק אוֹלִימְפִּיָּה כְּהַשְׁרַת הֶעָב,</p>
</blockquote>

<blockquote>
<p>וְגַלְגַּל מֶרְכַּבְתּוֹ כָאֵשׁ, וְשָׁטַף וְעָבַר בִּיעָף</p>
</blockquote>

<blockquote>
<p>עַמּוּדֵי הַתַּחֲרוּת, וְזֵר-הַתְּמָרִים עַל רֹאשׁוֹ הָרָם  ( 5)</p>
</blockquote>

<blockquote>
<p>יְנַשְּׂאוֹ עַד אֵלֵי שְׁמֵי עָל, הַמּוֹשְׁלִים בָּאָרֶץ וָיָם.</p>
</blockquote>

<br>  

<blockquote>
<p>הַשֵּׁנִי- מְשׂוֹשׂוֹ הֲמוֹן-עָם פּוֹחֵז בְּשַׁעֲרֵי רוֹם,</p>
</blockquote>

<blockquote>
<p>כִּי יִשָּׂא יְרוֹמֵם אֶת שְׁמוֹ בֵּין שְׁלֹשֶׁת שַׁלִּיטֵי הַלְּאוֹם,</p>
</blockquote>

<blockquote>
<p>וְיֵשׁ הַשָּׁמֵחַ אֶל גִּיל, אִם מִלֵּא אֲסָמוֹ כָּל-טוּב</p>
</blockquote>

<blockquote>
<p>הָאָרֶץ, רֹב דָּגָן וָבָר יָבֹאוּ מִיַּרְכְּתֵי לוּב.  ( 10)</p>
</blockquote>

<br>  

<blockquote>
<p>נְעִימִים לָאִכָּר הָאֵת וְחֶלְקַת שָׂדֵהוּ בַכְּפָר,</p>
</blockquote>

<blockquote>
<p>וְהָיָה אִם תַּעֲנִיק לוֹ כָל הוֹן וְכָל סְגֻלּוֹת-יְקָר,</p>
</blockquote>

<blockquote>
<p>לֹא יֵלֵךְ אַחֲרֶיךָ בַּיָּם, לֹא יֵרֵד אֳנִיָּה, בִּזְרֹם</p>
</blockquote>

<blockquote>
<p>הַגַּלִּים וְחָרַד הַלֵּב מִזַּעַף מְצוּלָה וּתְהוֹם.</p>
</blockquote>

<br>  

<blockquote>
<p>וְרוֹכֵל, עֵת סַעֲרַת-עֹז תַּרְתִּיחַ מְצוּלָה כַסִּיר, (15)</p>
</blockquote>

<blockquote>
<p>יְתַנֶּה נְעִימוֹת הַגַּיְא וּמְנוּחַת עֲדָנִים בָּעִיר,</p>
</blockquote>

<blockquote>
<p>אַךְ לִבּוֹ מֵחֹסֶר וָרִישׁ יְפַחֶד, וּמִהֵר וָקָם</p>
</blockquote>

<blockquote>
<p>לְחַזֵּק אֶת נֵס הָאֳנִי, לְכוֹנֵן הַתֹּרֶן הָרָם.</p>
</blockquote>

<blockquote>
<p>יִשׁ שׁוֹגָה בְשֵׁכָר וּבְיַיִן מַסִּיקוּס יְשַׂמַּח הַלֵּב,</p>
</blockquote>

<blockquote>
<p>וְעָזַב עֲמָלוֹ בַיּוֹם וְשָׁאַף מְנוּחָה לַגֵּו,  ( 20)</p>
</blockquote>

<blockquote>
<p>יִתְעַנֵּג עַל תְּנוּמוֹת וּשְׁנָת בְּצֵל הַתַּפּוּחַ הַשַּׁח,</p>
</blockquote>

<blockquote>
<p>אוֹ יַקְשִׁיב לְהֶמְיַת הַגַּל בְּמַעְיַן-הָאֵלִים הַזַּךְ.</p>
</blockquote>

<br>  

<blockquote>
<p>וְיֶשְׁנָם הַשָּׂשִׂים לִקְרַאת כְּלֵי-נֶשֶׁק וּשְׁאוֹן צָבָא רָב,</p>
</blockquote>

<blockquote>
<p>וְצָהֲלָה נַפְשָׁם לְקוֹל הַחֲצוֹצְרָה וּתְרוּעַת הְַּקָרב,</p>
</blockquote>

<blockquote>
<p>זוֹ תַחֲרִיד אֶת נֶפֶשׁ כָּל-אֵם. הַצַּיָד לֹא יִירָא מִשֵּׁן ( 25)</p>
</blockquote>

<blockquote>
<p>הַקָּרָה וְשָׁכַח מִלֵּב גַּם אֵשֶׁת אֲהָבִים וָחֵן,</p>
</blockquote>

<blockquote>
<p>עֵת יֶאֶרְבוּ כְלָבָיו לִצְבִי מִסְתַּתֵּר בֵּין עַנְפֵי הַסְּבָךְ</p>
</blockquote>

<blockquote>
<p>אוֹ יִפְרֹץ יְזַנֵּק חֲזִיר מִיַּעַר וְשִׁבַּר הַפָּח.</p>
</blockquote>

<blockquote>
<p>לִי –נֵזֶר מְלִיצָה וָשִׁיר, בּוֹ אָרוּם אֶדַּמֶּה לָאֵל,</p>
</blockquote>

<blockquote>
<p>וְעֶלְיוֹן וּמוּרָם מֵעָם אֶסְתּוֹפֵף בְיַעֲרוֹת-צֵל, ( 30)</p>
</blockquote>

<blockquote>
<p>שָׁם לַהֲקוֹת נִימְפוֹת וּקְהַל סַטִּירִים עַלִּיזֵי-לֵבָב,</p>
</blockquote>

<blockquote>
<p>יָסֹבּוּ יְרַחֲפוּ בִמְחוֹל-מְשַׂחֲקִים, וּבְחַסְדָּהּ כִּי-רָב</p>
</blockquote>

<blockquote>
<p>אֵוְטֶרְפֵּי הֶחָלִיל לִי תֵט, וּפוֹלִיהִימְנִיָּה אֶת בְּחִיר-</p>
</blockquote>

<blockquote>
<p>לְבָבָהּ תְּחוֹנֵן גַּם-הִיא וְתוֹשִׁיט לִי כִנּוֹר-הַשִּׁיר.</p>
</blockquote>

<blockquote>
<p>וְאַתָּה אִם תִּתֶּן-לִי יָד בֵּין בְּחִירֵי-הַשִּׁירָה, כִּי-אָז ( 35)</p>
</blockquote>

<blockquote>
<p>אָרִימָה עַד-שְׁחָקִים הָרֹאשׁ, אַגִּיעַ עַד-כּוֹכְבֵי-הַפָּז.</p>
</blockquote>

<br>  

<h3 id="בi5"><strong>ב (I, 5)</strong></h3>

<blockquote>
<p>הוֹי, פִּירָה מִי דוֹדֵךְ הָעֶלֶם, מְקֻטָּר אֲהָלוֹת וָמוֹר,</p>
</blockquote>

<blockquote>
<p>יְחַבֵּק, יִתְרַפֵּק עָלַיִךְ, וְעַרְשְׂכֶם – מִשְׁטַח-שׁוֹשַׁנִּים,</p>
</blockquote>

<blockquote>
<p>וְצֶאֱלֵי הַמְּעָרָה שַׁאֲנַנִּים</p>
</blockquote>

<blockquote>
<p>וְנוֹצְצִים זָהָב וָאוֹר.</p>
</blockquote>

<br>  

<blockquote>
<p>מִמַּחְלְפוֹת רֹאשֵׁךְ הַפְּרוּעוֹת. הוֹי, קָרוֹב יוֹם-חֹשֶׁךְ, וְקָם</p>
</blockquote>

<blockquote>
<p>הַנַּעַר וְקִלֵּל בְּאֵלִים, בְּלִבֵּךְ לֵב מֶרִי וּמְשׁוּבָה,</p>
</blockquote>

<blockquote>
<p>וּמַשְׁמִים יִשְׁתָּאֶה לְסוּפָה</p>
</blockquote>

<blockquote>
<p>כִּי-תַעֲכֹר תְּכֵלֶת-הַיָּם&#8230;</p>
</blockquote>

<br>  

<blockquote>
<p>אַךְ שָׁלֵו עוֹד יִרְוֶה דוֹדַיִךְ, עוֹד יַאֲמִין לִבּוֹ בְתֹם</p>
</blockquote>

<blockquote>
<p>יָפָתוֹ, זוּ תֶאֱהַב נֶצַח&#8230; אֲבוֹי, כִּי לֹא יֵדַע הַנַּעַר;</p>
</blockquote>

<blockquote>
<p>חֲלִיפוֹת לָרוּחַ, וְסַעַר</p>
</blockquote>

<blockquote>
<p>יִתְחוֹלֵל וְרָגְזָה הַתְּהוֹם.</p>
</blockquote>

<br>  

<blockquote>
<p>לִי – עֵדָה מְזוּזַת-הַהֵיכָל וְעֵד לִי הַכֹּתֶל, כִּי שָׁם</p>
</blockquote>

<blockquote>
<p>תָּלִיתִי שִׂמְלָתִי, זוּ רָוְתָה מִגַּלֵּי-הַיָּם גַּם רֻטָּבָה,</p>
</blockquote>

<blockquote>
<p>אוֹת-תּוֹדָה וּמִנְחַת-נְדָבָה</p>
</blockquote>

<blockquote>
<p>לְמוֹשֵׁל בְּגֵאוּת הַיָּם.</p>
</blockquote>

<br> 

<h3 id="גi6"><strong>ג (I, 6)</strong></h3>

<blockquote>
<p>אַךְ וַרְיוּס יוֹדֶךָ, אַגְרִיפָּה, הַנַּעֲרָץ וְרַב-עֲלִילִיּוֹת!</p>
</blockquote>

<blockquote>
<p>כִּי שִׁירוֹ כְּנֶשֶׁר מֵאוֹנְיָה יַרְקִיעַ מְרוֹמִים וְעָף</p>
</blockquote>

<blockquote>
<p>וִיתַנֶּה תַעֲצוּמוֹת צְבָאֶךָ, כִּי הִפְלִיא גְבוּרוֹתָיו בַּקְּרָב,</p>
</blockquote>

<blockquote>
<p>בָּרֶכֶב וְחֵיל-הָאֳנִיּוֹת.</p>
</blockquote>

<br>  

<blockquote>
<p>אָנֹכִי קָטֹנְתִּי מֵאֵלֶּה, דַּלּוֹתִי מִדַּבֵּר גְּבֹהָה      ( 5)</p>
</blockquote>

<blockquote>
<p>עַל זַעַם אֲחִילֶוֶס בֶּן פֶּלֶוְס כִּי עָלָה וַיִּשְׂגֶּה מְאֹד,</p>
</blockquote>

<blockquote>
<p>עַל מַסְעֵי אוֹלִיכְּסֶס אִישׁ תְּכָכִים בִּמְצוּלוֹת כִּי הִרְחִיק נְדֹד,</p>
</blockquote>

<blockquote>
<p>עַל פֶּלוֹפְּס זְעָמוֹ אֱלֹהַּ.</p>
</blockquote>

<br>  

<blockquote>
<p>כִּי בוֹשְׁתִּי מֵאֵלַת שִׁירָתִי, זוּ כִנּוֹר שַׁלְאֲנָן הִנְחִילָה</p>
</blockquote>

<blockquote>
<p>בְּיָדִי, וְאִירָא מֵחַלֵּל אֶת רוֹמְמוּת קֵיסָר כִּי עַז,     ( 10)</p>
</blockquote>

<blockquote>
<p>וְאִירָא פֶּן שִׁירִי הַדַּל בְּמֵשָּׁאוֹן מִפְעָלְךָ יְכַס,</p>
</blockquote>

<blockquote>
<p>מִפְעָלְךָ לוֹ נָאוָה תְהִלָּה.</p>
</blockquote>

<br>  

<blockquote>
<p>מִי יַעֲרֹךְ דְּמוּת לָאֵל מַרְס, עֵת יַבְרִיק לְבוּשׁוֹ-מַתָּכֶת,</p>
</blockquote>

<blockquote>
<p>מִי מֵרְיוֹן בִּטְרוֹיָה יְתָאֵר, עֵת אָבָק יַקְדִּירוּ כְּעָב,</p>
</blockquote>

<blockquote>
<p>אוֹ פְנֵי דִיאוֹמֵדֶס, זֶה יִדְמֶה לָאֵלִים בְּסַעֲרַת קְרָב,    ( 15)</p>
</blockquote>

<blockquote>
<p>עֵת פַּלַּס יְמִינוֹ תוֹמֶכֶת.</p>
</blockquote>

<br>  

<blockquote>
<p>אָנֹכִי לַיַּיִן אָשִׁירָה, אֲזַמֵּר מִלְחֶמֶת אֲהָבִים</p>
</blockquote>

<blockquote>
<p>(עֵת עַלְמָה בַגֶּבֶר תִּלָּחֵם, וְנִשְׁקָהּ – צִפָּרְנָהּ הַחַד),</p>
</blockquote>

<blockquote>
<p>אִם רֵיק בִּי הַלֵּב, אוֹ אִם יַעֲבֹר חֻקּוּ, וְהָיְתָה בּוֹ יַד</p>
</blockquote>

<blockquote>
<p>הָאַהֲבָה, וְכֻלּוֹ –לְהָבִים.           ( 20)</p>
</blockquote>

<br>

<h3 id="דi8"><strong>ד (I, 8)</strong></h3>

<blockquote>
<p>בְּשֵׁם כָּל הָאֵלִים הַגִּידִי, הוֹי לִידְיָה, מַדּוּעַ אַהֲבָתֵךְ</p>
</blockquote>

<blockquote>
<p>לְדוֹדֵךְ לְמַשְׁחִית נֶהְפֶּכֶת?</p>
</blockquote>

<blockquote>
<p>הֵן הִסְכִּין לְחֶרֶב וְאָבָק, עַל מַה-זֶּה יְפַגֵּר מִלֶּכֶת</p>
</blockquote>

<blockquote>
<p>כְּגִבּוֹר אֶל שְׂדֵה הַמַּעֲרָכָה?</p>
</blockquote>

<br>  

<blockquote>
<p>שָׁלָּמָה בֵין בַּעֲלֵי פָרָשִׁים לֹא יַעֲלֶה סוּס דּוֹהֵר וְשׁוֹטֵף  ( 5)</p>
</blockquote>

<blockquote>
<p>וְנָתַן אֶת מִתְגּוֹ בְאַפּוֹ?</p>
</blockquote>

<blockquote>
<p>שַׁלָּמָה מִטִּבֶּרִיס יְפַחֵד, לֹא יֶחְצֶה אֶת מֵימֵי הַזָּהָב,</p>
</blockquote>

<blockquote>
<p>עֵת יֶחְמְרוּ גַלִּים בְּזַעְפּוֹ?</p>
</blockquote>

<br>  

<blockquote>
<p>שַׁלָּמָה כִמְרוֹרַת נְחָשִׁים הַשֶּׁמֶן הַטּוֹב יַחְרִידֶנּוּ,</p>
</blockquote>

<blockquote>
<p>וְנֶשֶׁק זְרוֹעוֹתָיו אַךְ יַלְאֶה –         ( 10)</p>
</blockquote>

<blockquote>
<p>הֵן יָדַע גַּם דִּיסְקוּס גַּם רֹמַח, וְעַד הַמַּטָּרָה וְהָלְאָה</p>
</blockquote>

<blockquote>
<p>הִתְעוֹפְפָה חֲנִיתוֹ הַקַּלָּה?</p>
</blockquote>

<br>  

<blockquote>
<p>מַדּוּעַ יֵחָבֵא בַסֵּתֶר, כְּמוֹ בֶן תֶּטִיס, עֵת הֵקִיץ</p>
</blockquote>

<blockquote>
<p>הַקֵּץ עֲלֵי טְרוֹיָה הַנָּאוָה,</p>
</blockquote>

<blockquote>
<p>וַיֵּשֶׁב מִסְתַּתֵּר וְהוֹחִיל, בַּל יִהְיוּ מַדָּיו לְרוֹעֵץ      ( 15)</p>
</blockquote>

<blockquote>
<p>וְשָׁאַף אֶל מַעַרְכוֹת הַצָּבָא.</p>
</blockquote>

<br>  

<h3 id="הi9"><strong>ה (I, 9)</strong></h3>

<blockquote>
<p>רְאֵה הַר הַסּוֹרַקְטֶה: מִשֶּׁלֶג לָבָן כֻּלּוֹ,</p>
</blockquote>

<blockquote>
<p>וְרֹאשׁ הַיַּעַר שָׁח מִנְּשׂא אֶת סֵבֶל עֻלּוֹ,</p>
</blockquote>

<blockquote>
<p>וְתַחַת כֹּבֶד קֶרַח יְאָלְמוּ יַחַד דֹּם</p>
</blockquote>

<blockquote>
<p>הַפֶּלֶג וְהַתְּהוֹם.</p>
</blockquote>

<br>  

<blockquote>
<p>אַל קֶרַח וְאַל קָרָה! הוֹי רֵעָי, עֵצִים הָבָה</p>
</blockquote>

<blockquote>
<p>וְנַבְעִיר בַּכִּירַיִם, וְתוּקַד הַלֶּהָבָה,</p>
</blockquote>

<blockquote>
<p>וְיוּבָא כַד סַבִּינוּס, וּמַהֵר אֶת הַכּוֹס,</p>
</blockquote>

<blockquote>
<p>בָּהּ צָהֳלָה וָעֹז!</p>
</blockquote>

<br> 

<blockquote>
<p>צְהַל וּבְטַח בָּאֵלִים, הֵם חֶפְצְךָ יַשְׁלִימוּ!</p>
</blockquote>

<blockquote>
<p>עֵת סוּפָה יָם תַּרְתִּיחַ, וְנִבְכֵי תְהוֹם יָהִימוּ, -</p>
</blockquote>

<blockquote>
<p>בִּרְצוֹנָם – יִדֹּם סַעַר, גַּם עֵץ לֹא יָנַע רֹאשׁ,</p>
</blockquote>

<blockquote>
<p>וְעָמַד דֹּם הַבְּרוֹשׁ.</p>
</blockquote>

<br>  

<blockquote>
<p>אַל תִּשְׁאַל וְאַל תַּחְקֹר, מַה יֵּלֶד יוֹם הַמָּחָר,</p>
</blockquote>

<blockquote>
<p>מִתְּנוּבַת יוֹם וָיוֹם בִּרְכָתְךָ קַח, הַבָּחוּר,</p>
</blockquote>

<blockquote>
<p>וְדַע מַנְעַמֵּי דוֹדִים, בִּמְחוֹל מְשַׂחֲקִים צֵא</p>
</blockquote>

<blockquote>
<p>וְכוֹס עֲדָנִים רְוֵה!</p>
</blockquote>

<br>  

<blockquote>
<p>כָּל עוֹד לֹא זָרְקָה בְּךָ הַשֵׂיבָה הַנִּזְעָמָה,</p>
</blockquote>

<blockquote>
<p>עֲלֵה וּצְלַח בְּשַׁעַר-עָם אוֹ שְׂדֵה-מִלְחָמָה,</p>
</blockquote>

<blockquote>
<p>וְאַחַר – סוֹד-אֲהָבִים: עֵת יַעֲרֹב הַיּוֹם,</p>
</blockquote>

<blockquote>
<p>בַּצֵּל תִּתְלַחֵשׁ דֹּם.</p>
</blockquote>

<br>  

<blockquote>
<p>שָׁם בְּמַחְבֹּאֵי פִנָּה תְּצַפֶּה לְךָ הַדּוֹדָה,</p>
</blockquote>

<blockquote>
<p>רַק צְחוֹקָהּ, הֵד נְעוּרִים, יְגַל לָעֶרֶב סוֹדָהּ –</p>
</blockquote>

<blockquote>
<p>שְׁבֵה שִׁבְיְךָ, הָעֶלֶם: מִקָּטֳנָהּ זֶה הָרַךְ</p>
</blockquote>

<blockquote>
<p>לְךָ שְׁלַל-אֲהָבִים קַח!</p>
</blockquote>

<br> 

<h2 id="וi11"><strong>ו (I, 11)</strong></h2>

<blockquote>
<p>הוֹי, לֵיקוֹנוֹיָה, מִנְעִי   /אֶת פִּיךְ מֵחֵטְא וְאַל  /תְּנַסִּי אֵלֵי רוֹם!</p>
</blockquote>

<blockquote>
<p>אַל תַּחְקְרִי בְמֻפְלָא,   / מַה נִּצְפַּן שָׁם בְּחֵיק  /הַזְּמָן, מַה יֵּלֶד יוֹם.</p>
</blockquote>

<blockquote>
<p>וּשְׁבִי לָךְ בָּדָד דּוּמָם!   /אַל תִּשְׁאֲלִי אֶת פִּי  / הַהוֹבְרִים חוֹזֵי-שָׁוְא,</p>
</blockquote>

<blockquote>
<p>אִם רַבּוֹת עוֹד בַּשָּׁנִים   / נָכוֹנוּ לָךְ גַּם-לִי,   / אוֹ אַחֲרוֹן הוּא הַסְּתָו,</p>
</blockquote>

<blockquote>
<p>הַסּוֹעֵר לָנוּ סָבִיב    / וּמַכֶּה גַלֵּי-יָם    / וּמְנַפְּצָם אֶל הַכֵּף&#8230;</p>
</blockquote>

<blockquote>
<p>שְׁתִי בְשִׂמְחָה יֵינֵךְ,   / וְהַבְלֵי תִקְווֹת-שָׁוְא / הָסִירִי מִנִּי לֵב!</p>
</blockquote>

<blockquote>
<p>כִּי צָבָא לְאִישׁ בָּאָרֶץ   / וְקַלּוּ מִנִּי-רָץ    / חַיֵּינוּ בְנֵי-חֲלוֹף.</p>
</blockquote>

<blockquote>
<p>אַל יִפְתְּ לְהַאֲמִין לִבֵּךְ   /בְּתִקְווֹת יוֹם הַבָּא:  /הַיּוֹם חֲיִי בַטּוֹב!</p>
</blockquote>

<br>  

<h3 id="זi13"><strong>ז (I, 13)</strong></h3>

<blockquote>
<p>מִדֵּי אֶת טֶלֶפוּס דּוֹדֵךְ תְּהַלְלִי עַל פָּנַי,</p>
</blockquote>

<blockquote>
<p>צַוָּארוֹ כְשׁוֹשַנִּים וְיָדָיו דּוֹנַג צָחוֹר,</p>
</blockquote>

<blockquote>
<p>וּבִי יְרֻתְּחוּ מֵעַי, כְּפֶרֶץ גַּל מִתְגָּעֵשׁ</p>
</blockquote>

<blockquote>
<p>תִּשָּׁפֵךְ מְרֵרָתִי, וְרוּחִי בִי יֵעָכֵר.</p>
</blockquote>

<br>  

<blockquote>
<p>גַּם אֹדֶם פָּנַי יַחְלֹף, וְנִסְתְּרָה בִינָתִי,   (5)</p>
</blockquote>

<blockquote>
<p>אָז תַּעַל מִמִּסְתָּרִים דִּמְעָתִי הָרוֹעֶדֶת</p>
</blockquote>

<blockquote>
<p>וְצָנְחָה לָהּ עַל לֶחְיִי וְעָנְתָה בִּי דוּמִיָּה,</p>
</blockquote>

<blockquote>
<p>מָה אָנוּשׁ בִּי הַכְּאֵב, וְאִשּׁוֹ מַה יוֹקֶדֶת.</p>
</blockquote>

<br>  

<blockquote>
<p>כִּי אֵשׁ יוֹקֶדֶת קִרְבִּי, מִדֵּי שְׁתִי וְשֵׁכָר</p>
</blockquote>

<blockquote>
<p>אֶת טָהֳרֵךְ יַשְׁחִיתוּ, יָעִיבוּ זִיו כְּתֵפָיִךְ,  ( 10)</p>
</blockquote>

<blockquote>
<p>אוֹ יִתְאַו נַעַר הוֹלֵל נְשִׁיקוֹת פִּיךְ, וְשִׁנּוֹ,</p>
</blockquote>

<blockquote>
<p>שֶׁן-תַּאֲוָה, תְּחַלֵּל אֶת עֶדְנַת שִׂפְתוֹתָיִךְ.
<br><br />
אַךְ בָּגֹד יִבְגֹּד גֶּבֶר (הוֹי, לוּ אַךְ לוּ יָדַעַתְּ</p>
</blockquote>

<blockquote>
<p>לִשְׁמֹעַ לַעֲצָתִי וּדְבָרַי הַנֶּאֱמָנִים!),</p>
</blockquote>

<blockquote>
<p>אֲשֶׁר יְמַלְאוֹ לִבּוֹ לְחַלֵּל מֶתֶק שְׂפָתֵךְ,   ( 15)</p>
</blockquote>

<blockquote>
<p>לָהּ וֶנּוּס הֶעֱנִיקָה מִנֶּקְטַר צוּף עֲדָנִים.
<br><br />
הוֹי, מַה יְּאֻשְּׁרוּ שְׁנַיִם, וּמַה יְּבֹרַךְ חֶלְקָם,</p>
</blockquote>

<blockquote>
<p>אֲשֶׁר לָנֶצַח כָּרְתוּ בְרִית אֶת אַהֲבָתָם,</p>
</blockquote>

<blockquote>
<p>וּפָרְחָה רַעֲנַנָּה, לֹא תִבֹּל אַף לֹא תֶחְדָּל,</p>
</blockquote>

<blockquote>
<p>וְיָדְעוּ אַךְ אֲהָבִים, עַד תָּבוֹא חֲלִיפָתָם.  ( 20)</p>
</blockquote>

<br>  

<h3 id="חi14"><strong>ח (I, 14)</strong></h3>

<blockquote>
<p>הוֹי אֳנִיָּה, הִשָּׁמְּרִי מִגַּל, כִּי יְטַלְטְלֵךְ טַלְטֵלָה אֶל יָם!</p>
</blockquote>

<blockquote>
<p>בַּקְּשִׁי מִפְלָט בְּסֵתֶר הַחוֹף וִיגִנֵּךְ מָעוּזוֹ הָרָם.</p>
</blockquote>

<blockquote>
<p>הֲלֹא תִרְאִי, כְּבָר נֶחְשְׂפָה צַלְעֵךְ</p>
</blockquote>

<blockquote>
<p>וְאֵין מָשׁוֹט לְחוֹבֵל וּמַלָּח.</p>
</blockquote>

<br>  

<blockquote>
<p>רוּחַ-פְּרָצִים מִתֵּימָן בִּי-בָא הוֹרִיד תָּרְנֵךְ וַיִּפֹּל הַמּוֹט,   (5)</p>
</blockquote>

<blockquote>
<p>הָיוּ כָל חֲבָלַיִךְ כִּמְסוֹס, - הֲתָקוּמִי, הֲתוּכְלִי עֲמֹד</p>
</blockquote>

<blockquote>
<p>בְּהִתְגָּעֵשׁ תְּהוֹם רַבָּה וּמְצוּלָה,</p>
</blockquote>

<blockquote>
<p>וְתַחְתִּיתֵךְ הִתְפּוֹצְצָה כֻלָּהּ?</p>
</blockquote>

<br>  

<blockquote>
<p>לֹא יִתְנוֹסֵס בָּרוּחַ הַנֵּס, בָּלָה אָבַד מִפְרָשֵׂךְ זֶה-כְּבָר,</p>
</blockquote>

<blockquote>
<p>נָשָׂא סַעַר אֶת פִּסְלֵי-הָאֵל, וְאֵין מַקְשִׁיב תְּפִלָתֵךְ בַּצָּר,  ( 10)</p>
</blockquote>

<blockquote>
<p>אַךְ לַשָּׁוְא, בַּת-יְעָרִים גְּאוֹנֵךְ,</p>
</blockquote>

<blockquote>
<p>כִּי מִמִּבְחַר הַפּוֹנְטוּס אַלּוֹנֵךְ.</p>
</blockquote>

<br>  

<blockquote>
<p>לֹא יוֹעִילוּ, אִם יָבוֹא יוֹם רָע, כְּבוֹד מוֹלַדְתֵּךְ וְיַחֲשֵׂךְ הָרָם,</p>
</blockquote>

<blockquote>
<p>וְאִם קַרְשֵׁךְ כְּלִיל-יֹפִי וָהוֹד, הֲיֵעָגְנוּ לוֹ יוֹרְדֵי-הַיָּם?</p>
</blockquote>

<blockquote>
<p>הוֹי, הִשָּׁמְרִי מִלֶּכֶד וְשׁוּבִי,          ( 15)</p>
</blockquote>

<blockquote>
<p>פֶּן בְּסֹעָה וָסַעַר תָּסוּפִי!&#8230;</p>
</blockquote>

<br>  

<blockquote>
<p>זֶה לֹא-כְבָר מְגִנָּתִי הָיית, עֹצֶר כַּעַס וָרֹגֶז לַלֵּב,</p>
</blockquote>

<blockquote>
<p>עַתָּה יֶהֱמֶה לָךְ רוּחִי מְאֹד וּבַנֶּפֶשׁ דְּאָגָה וּכְאֵב,</p>
</blockquote>

<blockquote>
<p>סוּרִי סוּרִי מִדֶּרֶךְ-חַתְחַתִּים</p>
</blockquote>

<blockquote>
<p>שָׁם בַּמְּצוּלָה בֵּין אִיֵּי-קִיקְלַדִּים!&#8230;        ( 20)</p>
</blockquote>

<br>  

<h3 id="טi19"><strong>ט (I, 19)</strong></h3>

<blockquote>
<p>אֵם-הַקֻּפִּידוֹנִים, הַמְשֵׁל לָהּ וָפַחַד,</p>
</blockquote>

<blockquote>
<p>בַּכְּחוּס בֶּן-סֶמֶלֵי, נַעַר-חֵן בָּאֵלִים,</p>
</blockquote>

<blockquote>
<p>וֵאלֹהֵי-הַחֵשֶׁק יְצַוּוּנִי יַחַד:</p>
</blockquote>

<blockquote>
<p>&#8220;הָעֵר אַהֲבָתְךָ, רַב לָהּ שְׁנָת וָאֵלֶם!&#8221;</p>
</blockquote>

<br>  

<blockquote>
<p>בִּי גְלִיקֵרָה שִׁלְּחָה חִצֵּי-אֵשׁ וָלַהַב;  (5)</p>
</blockquote>

<blockquote>
<p>קַרְנֵי פְנֵי-הַשַּׁיִשׁ, צַחֵי אוֹר וָזֹהַר,</p>
</blockquote>

<blockquote>
<p>יִפְעַת רוּם-הַמֵּצַח, מֵפִיק חֵן וָרַהַב,</p>
</blockquote>

<blockquote>
<p>רִשְׁפֵּי בְרַק-הָעַיִן, רִשְׁפֵּי עֹז וָנֹעַר.</p>
</blockquote>

<br>  

<blockquote>
<p>עָזְבָה, נָטְשָׁה וֶנוּס זְבוּלָהּ, אִיֵּי כִתִּים,</p>
</blockquote>

<blockquote>
<p>וּבְעִמְקֵי לִבִּי הֵיכַל-דְּבִירָהּ שָׂמָה,  (10)</p>
</blockquote>

<blockquote>
<p>עוֹד לֹא יוֹסִיף נִבְלִי זַמֵּר עַל הַסְּקִתִּים</p>
</blockquote>

<blockquote>
<p>אוֹ עַל בְּנֵי-הַפַּרְתִּים זֶמֶר קְרָב וּנְקָמָה.</p>
</blockquote>

<br>  

<blockquote>
<p>הָבָה לִי, הַנַּעַר, עֵשֶׂב-גַּן פּוֹרֵחַ,</p>
</blockquote>

<blockquote>
<p>עַנְפֵי עֵץ-הֲדַסִּים, מוֹר וּלְבוֹנָה הָבָה,</p>
</blockquote>

<blockquote>
<p>וּבַכּוֹס – יֵין-רָקַח, נֶסֶךְ לַמִּזְבֵּחַ,  ( 15)</p>
</blockquote>

<blockquote>
<p>אוּלַי אֵלַת-חַסְדִּי תִרְצֶה שֵׁי-נְדָבָה.</p>
</blockquote>

<br>  

<h3 id="יi23"><strong>י (I, 23)</strong></h3>

<blockquote>
<p>מַה לָּךְ כִּי מִפָּנַי תִּתְחַמָּקִין, כְלוֹאָה,</p>
</blockquote>

<blockquote>
<p>כְּאַיָּלָה שְׁלוּחַת-אֵם בֵּין הָרִים תּוֹעָה,</p>
</blockquote>

<blockquote>
<p>שֶׁבִּנְשֹׁב הָרוּחַ אוֹ בְקוּם הֲמֻלָּה</p>
</blockquote>

<blockquote>
<p>בַּעֲבִי הַיַּעַר – וְתִתְחַלְחַל כֻּלָּהּ,</p>
</blockquote>

<br>  

<blockquote>
<p>וּבִרְעֹד הָאָטָד, רוּחַ קַל אִם חָלַף ( 5)</p>
</blockquote>

<blockquote>
<p>וַיִּכָּנֵף חֶרֶשׁ בְּצַמֶּרֶת עָלָיו,</p>
</blockquote>

<blockquote>
<p>אוֹ בִזְחֹל לְטָאָה תַּחַת שִׂיחַ שָׂדֶה, -</p>
</blockquote>

<blockquote>
<p>לִבָּהּ גַּם בִּרְכֶּיהָ - רַעַד וַחֲרָדָה.</p>
</blockquote>

<br>  

<blockquote>
<p>לֹא אֲרִי מִיָּעַר גַּם לֹא נָמֵר אָנִי,</p>
</blockquote>

<blockquote>
<p>לָמָּה-זֶּה תָגוּרִי, יַעֲלַת חֵן, מִפָּנָי? ( 10)</p>
</blockquote>

<blockquote>
<p>חִדְלִי מִנִּי אִמֵּךְ: בָּאָה כְבָר וַתַּעַל</p>
</blockquote>

<blockquote>
<p>עִתֵּךְ לִרְווֹת דּוֹדִים תַּחַת כַּנְפֵי בַעַל.</p>
</blockquote>

<br>  

<h3 id="יאi25"><strong>יא (I, 25)</strong></h3>

<blockquote>
<p>חָדְלוּ בַּחוּרִים עַלִּיזִים וְהוֹלְלִים,</p>
</blockquote>

<blockquote>
<p>עוֹד לֹא יִתְדַּפְּקוּ עַל לוּחַ חַלּוֹנֵךְ,</p>
</blockquote>

<blockquote>
<p>עוֹד לֹא יַרְגִּיזוּ אֶת שְׁנָתֵךְ, וְתָנוּס לָהּ</p>
</blockquote>

<blockquote>
<p>דֶּלֶת מְעוֹנֵךְ.</p>
</blockquote>

<br>

<blockquote>
<p>דָּבְקָה הַדֶּלֶת אֶל סִפָּהּ וְתֶאֱבָל&#8230; ( 5)</p>
</blockquote>

<blockquote>
<p>עוֹד לֹא יְחַנְּנוּ קוֹלָם דּוֹדָיִךְ:</p>
</blockquote>

<blockquote>
<p>&quot; לִידְיָה, הַעוֹדֵךְ תָּנוּמִי, מַה יַעֲרֹג</p>
</blockquote>

<blockquote>
<p>בְּשָׂרִי אֵלָיִךְ&quot;.</p>
</blockquote>

<br>  

<blockquote>
<p>הִנֵּה וְקַמְתְּ, וּבַחוּצוֹת הַשּׁוֹמְמִים</p>
</blockquote>

<blockquote>
<p>אוֹהֵב תְּבַקְשִׁי וְתִבְכִּי דוּמִיָּה&#8230; ( 10)</p>
</blockquote>

<blockquote>
<p>יִדֹּם הַסַּהַר הַפָּגוּם, וְיִלְלָה</p>
</blockquote>

<blockquote>
<p>סוּפָה הוֹמִיָּה.</p>
</blockquote>

<br>  

<blockquote>
<p>חֵשֶׁק וְאַהֲבָה אִשָּׁן יַצִּיתוּ בָךְ,</p>
</blockquote>

<blockquote>
<p>תִּסְעַר כְּתַאֲוַת-סוּסָה תְּשׁוּקָתֵךְ,</p>
</blockquote>

<blockquote>
<p>יָגוֹן יְדַכֵּא לְבָבֵךְ, וְרָעֲדָה  ( 15)</p>
</blockquote>

<blockquote>
<p>תְּלוּנָה עַל שְׂפָתֵךְ:</p>
</blockquote>

<br>  

<blockquote>
<p>קִסּוּס פּוֹרֵחַ, הֲדַסִּים יְרַקְרַקִּים –</p>
</blockquote>

<blockquote>
<p>מָשׂוֹשׂ וְחֶמְדָּה לְבָחוּר וָנָעַר;</p>
</blockquote>

<blockquote>
<p>צִיצָה נוֹבֶלֶת – בָּהּ יַחַד יִתְעַלְלוּ</p>
</blockquote>

<blockquote>
<p>חֹרֶף וָסָעַר&#8230;      ( 20)</p>
</blockquote>

<br>

<h3 id="יבi31"><strong>יב (I, 31)</strong></h3>

<blockquote>
<p>מַה יִשְׁאַל מֵאִתְּךָ, אַפּוֹלוֹ, וְעַל מַה לְפָנֶיךָ יְפַלֵּל</p>
</blockquote>

<blockquote>
<p>הַמְשׁוֹרֵר, עֵת מִקְדָּשׁ יַחֲנֹךְ לְשִׁמְךָ וְיֵינוֹ הַיָּקָר</p>
</blockquote>

<blockquote>
<p>לָךְ יִסּוֹךְ מִכּוֹסוֹ נְדָבָה? לֹא דָגָן וּתְנוּבָה, תִּתְהַלֵּל</p>
</blockquote>

<blockquote>
<p>סַרְדִּינְיָה בָהֶם, גַּם לֹא עַשְׁתְּרוֹת צֹאנֶה וּבָקָר</p>
</blockquote>

<blockquote>
<p>זוּ יִרְעוּ בְבִקְעוֹת הַשָּׁרָב בְּנוֹף קַלַּבְּרִיָּה הַבְּרוּכָה,</p>
</blockquote>

<blockquote>
<p>לֹא חֹסֶן מַדְהֵבָה וְשֶׁנְהָב מִמֶּרְחַקֵּי פְלָאִים בְּהוֹדוּ;</p>
</blockquote>

<blockquote>
<p>לֹא כְפָרִים וְשַׁדְמוֹת מְנוּחָה,</p>
</blockquote>

<blockquote>
<p>שָׁם לִירִיס, נְהַר דּוּמִיָה, יְכַרְסֵם בְּשֶׁטֶף הַמָּיִם</p>
</blockquote>

<blockquote>
<p>אֶת עַפְרוֹת הַגַּיְא, וּבְשַׁלְוָה הַגַּלִּים יִדֹּדוּ,יִדֹּדוּ.</p>
</blockquote>

<blockquote>
<p>יַכְנִיעַ בְּלַהַב מַזְמֵרָה סוּרֵי גֶפֶן סוֹרֵרָה הַכּוֹרֵם,</p>
</blockquote>

<blockquote>
<p>זֶה נָטְעָה לוֹ כַנָּה פוֹרְטוּנָה בְּקֶרֶן בֶּן שֶׁמֶן בְּקַלֶס</p>
</blockquote>

<blockquote>
<p>וַיֵשְׁתְּ מִגְּבִיעֵי הַזָּהָב אֶת מִמְסַךְ הַיַּיִן הַזּוֹרֵם</p>
</blockquote>

<blockquote>
<p>הַסּוֹחֵר, אַבִּיר הָאוֹצָרוֹת, זֶה שָׁלֹשׁ גַּם אַרְבַּע יְפַלֵּס</p>
</blockquote>

<blockquote>
<p>לוֹ דֶרֶך בְּיָם הָאַטְלַנְט, וּמִסּוּרְיָה רְכוּלָה לוֹ יָבִיא</p>
</blockquote>

<blockquote>
<p>וְהָיָה הַיַּיִן הַטּוֹב תְּמוּרַת סַחֲרוֹ וְעָשְׁרוֹ וּזְהָבוֹ&#8230;</p>
</blockquote>

<blockquote>
<p>אָנֹכִי - הַזַּיִת מְנָתִי, וְעוֹלֶשׁ עִם מַלְוֶה – מְזוֹנִי,</p>
</blockquote>

<blockquote>
<p>וְהָיְתָה אַךְ זֹאת שְׁאֵלָתִי מֵאִתְּךָ, מָגִנִּי וְקוֹנִי,</p>
</blockquote>

<blockquote>
<p>עֵת לִבִּי בְּחִילָה יִתְפַּלֵּל,</p>
</blockquote>

<blockquote>
<p>כִּי מַלֵּא תְמַלֵּא מַחֲסוֹרִי, תִּשְׁמֹר גֵּוִי וְכֹחִי וְאוֹנִי,</p>
</blockquote>

<blockquote>
<p>גַּם רוּחִי – נְכוֹנָה וּתְמִימָה,</p>
</blockquote>

<blockquote>
<p>וְהָיְתָה שֵׂיבָתִי לְהַלֵּל</p>
</blockquote>

<blockquote>
<p>וּזְרוֹעִי עוֹד תִּתְמֹךְ כִּנּוֹרִי כְּמִיָּמִים יָמִימָה.</p>
</blockquote>

<br>  

<h3 id="יגi34"><strong>יג (I, 34)</strong></h3>

<blockquote>
<p>זָר וּמִתְנַכֵּר לָאֵלִים וְרָחוֹק מִסִּפָּס הָיִיתִי</p>
</blockquote>

<blockquote>
<p>וְשׁוֹגֶה בְהוֹלְלוּת חָכְמָה עַד הֵנָה לֹא-דֶרֶךְ תָּעִיתִי.</p>
</blockquote>

<blockquote>
<p>אַךְ הִנֵּה, כִּי נָטַל עָלַי, וַאֲכוֹנֵן מִפְרָשִׂי וְשַׁבְתִּי</p>
</blockquote>

<blockquote>
<p>לְהַלֵּךְ בַּדֶּרֶךְ מִקֶּדֶם, זוּ חִנָּם זָנַחְתִּי עָזַבְתִּי.</p>
</blockquote>

<blockquote>
<p>כִּי הָיְתָה בִי יַד דִיֶסְפִּיטֶר, הַחוֹצֵב בֶּעָבִים לֶהָבוֹת    ( 5)</p>
</blockquote>

<blockquote>
<p>וַיְהַלֵּךְ רְכוּבוֹ עִם סוּסֵי הָרַעַם בְּזֹהַר לֹא עָבוֹת,</p>
</blockquote>

<blockquote>
<p>(הוֹי, אֶרֶץ בַּל תִּמּוֹט וּנְהָרוֹת יַרְעִישׁוּ הֵם, סוּסֵי הָרַעַם</p>
</blockquote>

<blockquote>
<p>גַּם סְטִיקְס בְּתַּחְתִּיּוֹת הָאָרֶץ, וְרָעֲשׁוּ מִשְׁכְּנוֹת זַעַם,</p>
</blockquote>

<blockquote>
<p>שָּׁם גִּבְעַת טֶנַרוּס מְשַׁכֵּל, גַּם תֵּבֵל בִּקְצֵה יַרְכָּתַיִם</p>
</blockquote>

<blockquote>
<p>וְאַטְלַס בְּתָמְכוֹ שָׁמַיִם!)              ( 10)</p>
</blockquote>

<blockquote>
<p>כִּי רָמָה יַד אֵל וּמַגְבִּיהָה</p>
</blockquote>

<blockquote>
<p>מִשֵּׁפֶל וְסֵתֶר תַּחְתִּיּוֹת;</p>
</blockquote>

<blockquote>
<p>רֹאשׁ גֵּאִים עַד עָפָר תַּכְנִיעַ</p>
</blockquote>

<blockquote>
<p>וְעַנְוַת נִסְתָּרִים רוֹמֵמָה!</p>
</blockquote>

<blockquote>
<p>כֹּה תִּשְׁטֹף פוֹרְטוּנָה בְחֵמָה            ( 15)</p>
</blockquote>

<blockquote>
<p>טוֹרֶפֶת וְסַעֲרַת שִׂנְאָה</p>
</blockquote>

<blockquote>
<p>לְהָרִים עֲטֶרֶת גְּאֵיוֹנִים</p>
</blockquote>

<blockquote>
<p>וּבְחֶסֶד וְצָהֳלַת רִנָּה</p>
</blockquote>

<blockquote>
<p>תַּעַנְדֶנָּה לְרֹאשׁ הָאַלְמוֹנִים.</p>
</blockquote>

<br>  

<h2 id="ספרב">ספר ב'</h2>

<h3 id="אii3"><strong>א (II, 3)</strong></h3>

<blockquote>
<p>בְּבֹא עָלֶיךָ צָרָה וְיָדְךָ, רֵעִי, מָטָה,</p>
</blockquote>

<blockquote>
<p>יְהִי בְךָ נָכוֹן לִבְּךָ, וְגַם יְמֵי הַטּוֹבָה</p>
</blockquote>

<blockquote>
<p>אַל דַּעְתְּךָ יְסַכֵּלוּ: הֲלֹא בֶן-מָוֶת אָתָּה,</p>
</blockquote>

<blockquote>
<p>וַחֲלִיפָתְךָ קְרוֹבָה.</p>
</blockquote>

<br>  

<blockquote>
<p>אִם תֵּדַע אַךְ דְּאָבָה וְרוּחֲךָ נְכֵאָה,    ( 5)</p>
</blockquote>

<blockquote>
<p>אוֹ תִשְׂמַח בְּיוֹם-מוֹעֵד וְתַחְמֹד פִּרְחֵי-גַנִּים,</p>
</blockquote>

<blockquote>
<p>בְּצִלָּם תֶּחֱסֶה שָׁלֵו וְתִמְסֹךְ כּוֹס מְלֵאָה</p>
</blockquote>

<blockquote>
<p>וְתִשְׁתֶּה לְמַעֲדַנִּים.</p>
</blockquote>

<blockquote>
<p>בִּמְקוֹם שָׁם לִבְנֶה עָנֵף יְחַבֵּק צֵל הָאֵלָּה,</p>
</blockquote>

<blockquote>
<p>יַשִּׁיקוּ שְׁלוּחוֹתֵיהֶם וְיַחְדָּו יְסֻבָּכוּ,   ( 10)</p>
</blockquote>

<blockquote>
<p>וִיפַזֵּז פֶּלֶג קַל בִּנְתִיבָה עֲקַלְקַלָּה</p>
</blockquote>

<blockquote>
<p>וְיֶהֱמוּ מֵי-הַשָּׂחוּ, -</p>
</blockquote>

<br>  

<blockquote>
<p>שָׁם צַוֵּה-נָא וְיוּבָא אֶל שֶׁקֶט הַגֵּאָיוֹת</p>
</blockquote>

<blockquote>
<p>שׁוֹשַׁנֵּי-חֵן וּשְׁמָנִים וְיַיִן לְשַׂמְּחֵנוּ,</p>
</blockquote>

<blockquote>
<p>כָּל-עוֹד לֹא רַד הַיּוֹם, וְאַחַת הָאֲחַיוֹת  ( 15)</p>
</blockquote>

<blockquote>
<p>עוֹד תִּשְׁמֹר פְּתִיל-חַיֵּינוּ.</p>
</blockquote>

<br>  

<blockquote>
<p>עוֹד יָבֹא יוֹם וְתִטֹּשׁ שְׂדוֹתֶיךָ, וְהֻדַּחְתָּ</p>
</blockquote>

<blockquote>
<p>מֵאַרְמוֹן זֶה, לְרַגְלָיו הַטִּבֶּרִיס יֵט גַּל-זְהָבוֹ,</p>
</blockquote>

<blockquote>
<p>וּבְאֶפֶס-יָד לוֹ יִקַּח כָּל אוֹצְרוֹת-עֹז טִפַּחְתָּ</p>
</blockquote>

<blockquote>
<p>הַיּוֹרֵשׁ אֲשֶׁר יָבֹא.       ( 20)</p>
</blockquote>

<br>

<blockquote>
<p>גַּם עָשִׁיר יוֹצֵא יֶרֶךְ אִינָכוּס, חֹטֶר גָּאוֹן,</p>
</blockquote>

<blockquote>
<p>אֵין יִתְרוֹן לוֹ מֵאֶבְיוֹן בְּזֹה-עָם וּמַשְׁפִּיל שֶׁבֶת,</p>
</blockquote>

<blockquote>
<p>גַּם-יַחַד יִהְיוּ שָׁלָל לָאוֹרְקוּס, וּבְמַשָּׁאוֹן</p>
</blockquote>

<blockquote>
<p>יְכַסֵּס שַׂר-הַמָּוֶת.</p>
</blockquote>

<br>  

<blockquote>
<p>בֵּית-מוֹעֵד אֶחָד לָנוּ בְּאֶרֶץ צֵל וּנְשִׁיָּה,  ( 25)</p>
</blockquote>

<blockquote>
<p>כִּי כוֹס בְּיַד מְנִי וַחֲבָלִים תַּפִּיל מְהֵרָה,</p>
</blockquote>

<blockquote>
<p>וּבַעֲלוֹת הַגּוֹרָל בֹּא תָבֹא הָאֳנִיָּה</p>
</blockquote>

<blockquote>
<p>וּנְשֻׁלַּח אֶרֶץ-גְּזֵרָה.</p>
</blockquote>

<br>

<h3 id="בii6"><strong>ב (II, 6)</strong></h3>

<blockquote>
<p>סֶפְּטִימִי! אֶל מֶרְחַקֵּי גַדֶּס עִמָּדִי לָלֶכֶת אִוִּיתָ,</p>
</blockquote>

<blockquote>
<p>אֶל עַם הַקַּנְטַבְּרִים בַּנֶּגֶב, עַם עָז וְלֹא לֻמַּד בָּעֹל,</p>
</blockquote>

<blockquote>
<p>אֶל סִרְטִיס גַּם שָׁם תְּלַוֵּנִי, בַּאֲשֶׁר הַשֶּׁמֶשׁ הִצִּיתָה</p>
</blockquote>

<blockquote>
<p>אֶת אִשָּׁה בַּיָּם וּבַחוֹל.</p>
</blockquote>

<br>  

<blockquote>
<p>בְּטִבּוּר, זוּ נָטַע בֶּן-אַרְגּוֹס, מִי-יִתֵּן וְאֶמְצָא לִי נָוֶה,   ( 5)</p>
</blockquote>

<blockquote>
<p>עֵת לַעֲרֹב יִפְנֶה יוֹם-חַיַּי, מַה-תִּנְעַם מְנוּחָה לִי שָׁם.</p>
</blockquote>

<blockquote>
<p>כִּי רַבּוֹת עָבַדְתִּי וָאִיגַע, עָיַפְתִּי מִסִּבְלוֹת הַצָּבָא,</p>
</blockquote>

<blockquote>
<p>מִשּׁוּט בְּיַבָּשָׁה וָיָם.</p>
</blockquote>

<br>  

<blockquote>
<p>וְאִם בַּחֲמָתָן הַפַּרְקוֹת מִמֶּנִּי הַטּוֹבָה תִמְנַעְנָה,</p>
</blockquote>

<blockquote>
<p>אֶל גְּדוֹת הַגַּלֵּזוּס נֵלֵכָה, - שָׁם יִשְׁתּוּ מִמֵּימֵי-הַפָּז    ( 10)</p>
</blockquote>

<blockquote>
<p>עֲדָרִים מְסֻרְבְּלֵי-צֶמֶר, וְתִשְׁכֹּן בֵּין שְׁדֵמוֹת שַׁאֲנַנָּה</p>
</blockquote>

<blockquote>
<p>מַמְלֶכֶת-פַלַּנְתּוּס מֵאָז.</p>
</blockquote>

<br>  

<blockquote>
<p>מֵחֶמְדַּת כָּל אֶרֶץ וָנוֹף לִי הַפִּנָּה הַבְּרוּכָה יְקָרָה,</p>
</blockquote>

<blockquote>
<p>מֵרָחוֹק לִי תָאִיר פָּנֶיהָ וְתִצְחַק צְחוֹק חֶסֶד וָרֹךְ,</p>
</blockquote>

<blockquote>
<p>זֶה דִּבְשָׁהּ – כִּדְבַשׁ הַהִימֶטּוּס, לְזֵיתָהּ וּמֶתֶק יִצְהָרָהּ  (15)</p>
</blockquote>

<blockquote>
<p>וֶנַפְרוּס לֹא יוּכַל עֲרֹךְ.</p>
</blockquote>

<br>  

<blockquote>
<p>שָׁם צִוָּה יֻפִּיטֶר בִּרְכָתוֹ מִשַּׁחֲקֵי-הַתְּכֵלֶת הַגְּבוֹהִים,</p>
</blockquote>

<blockquote>
<p>וְיַאֲרִיךְ חֻקּוֹ הָאָבִיב, וִימַהֵר הַחֹרֶף חֲלוֹף;</p>
</blockquote>

<blockquote>
<p>שָׁם אוֹלוֹן, הַר חָמַד לוֹ בַּכְּכוּס, יַפְרִיחַ עֲנָבִים, כְּמוֹהֶם</p>
</blockquote>

<blockquote>
<p>לֹא יֵדַע פַלֶּרְנוּס לְטוֹב.            ( 20)</p>
</blockquote>

<blockquote>
<p>הוֹי, זֶה יְפֵה-נוֹף אֶבְחָרֵהוּ! נָחוּשָׁה, פְּעָמֵינוּ נָרִימָה,</p>
</blockquote>

<blockquote>
<p>לִי קוֹרְאִים עֲמָקָיו מִתַּחַת וְהָרֵי-הַחֶמֶד מֵעָל, -</p>
</blockquote>

<blockquote>
<p>שָׁם יִמְצָא לוֹ קֶבֶר הַמְשׁוֹרֵר, וְאַתָּה הֲתֶאֱצַל דִּמְעָה</p>
</blockquote>

<blockquote>
<p>לְהַשְׁקוֹת אֶת אֶפְרוֹ בַטָּל?&#8230;</p>
</blockquote>

<br>

<h3 id="גii8"><strong>ג (II, 8)</strong></h3>

<blockquote>
<p>לוּ פַעַם הֻכִּית וַעֲוֹנֵךְ נָשָׂאת</p>
</blockquote>

<blockquote>
<p>עַל חַלְלֵךְ שְׁבוּעָתֵךְ לַבְּקָרִים, בַּרִינָה,</p>
</blockquote>

<blockquote>
<p>צִפָּרְנֵךְ הָאַחַת לוּ תִכְהֶה, וְגָז</p>
</blockquote>

<blockquote>
<p>לֹבֶן זוֹ שִׁנֵּךְ כַּפְּנִינָה, -</p>
</blockquote>

<br>  

<blockquote>
<p>כִּי אָז הֶאֱמַנְתִּי. אַךְ הִנֵּה כִמְעַט    ( 5)</p>
</blockquote>

<blockquote>
<p>בְּאָלָה וָשֶׁקֶר לְשׁוֹנֵךְ תַּרְשִׁיעִי,</p>
</blockquote>

<blockquote>
<p>וְעָלָה אוֹר-יָפְיֵךְ כִּפְלַיִם, וְאַתְּ</p>
</blockquote>

<blockquote>
<p>לֵב כָּל הַנְּעָרִים תַּכְרִיעִי&#8230;</p>
</blockquote>

<br>  

<blockquote>
<p>וְזִכְרוֹן הוֹרָתֵךְ עֵת תִּשְּׂאִי לַשָּׁוְא,</p>
</blockquote>

<blockquote>
<p>תִּשָּׁבְעִי לַשֶּׁקֶר בְּכוֹכְבֵי-הַלָּיִל,      (10)</p>
</blockquote>

<blockquote>
<p>בְּאֵלֵי-אַלְמָוֶת וְחָסְנָם הָרָב, -</p>
</blockquote>

<blockquote>
<p>אַתְּ אַךְ תַּעֲשִׂי חָיִל.</p>
</blockquote>

<br>  

<blockquote>
<p>הֵן תִּצְחַק גַּם וֶנוּס בִּזְבוּלָהּ הָרָם</p>
</blockquote>

<blockquote>
<p>תִּצְחַקְנָה הַנִּימְפוֹת וְצָחַק גַּם אֶרוֹס,</p>
</blockquote>

<blockquote>
<p>זֶה יָחֹד בַּסֶּלַע הָאָדֹם כַּדָּם      ( 15)</p>
</blockquote>

<blockquote>
<p>חִצּוֹ כָּאֵשׁ הַבּוֹעֶרֶת.</p>
</blockquote>

<br>  

<blockquote>
<p>אַתְּ – גְּבֶרֶת בְּנֵי-נֹעַר, וְהוֹלֵךְ וָרַב</p>
</blockquote>

<blockquote>
<p>הֲמוֹן עֲבָדַיִךְ הַנּוֹשְׂאִים בְּעֻלֵּךְ;</p>
</blockquote>

<blockquote>
<p>חֲדָשִׁים יָבֹאוּ לְעָבְדֵךְ, וְאַף</p>
</blockquote>

<blockquote>
<p>אֶחָד לֹא יַעֲזֹב זְבוּלֵךְ.      ( 20)</p>
</blockquote>

<br>

<blockquote>
<p>וְיָרְאָה כָל אֵם מִפָּנַיִךְ מְאֹד,</p>
</blockquote>

<blockquote>
<p>וְאָב עַל יְחִידוֹ אַךְ יִרְגַּז וּפָחַד,</p>
</blockquote>

<blockquote>
<p>וְאֵשֶׁת-נְעוּרִים דּוֹאֶגֶת לַדּוֹד –</p>
</blockquote>

<blockquote>
<p>פֶּן בִּקְסָמַיִךְ יִלָּכֵד.</p>
</blockquote>

<br>  

<h3 id="דii10"><strong>ד (II, 10)</strong></h3>

<blockquote>
<p>לִיקִינִיּוּס דּוֹדִי, אִם תִּבְחַר בַּחַיִּים לָךְ דֶּרֶךְ יְשָׁרָה,</p>
</blockquote>

<blockquote>
<p>אַל תַּרְחֵק לָלֶכֶת הַיָּמָּה, שָׁם יֶחְמְרוּ גַלִּים בְּשָׁאוֹן,</p>
</blockquote>

<blockquote>
<p>אַל תִּקְרַב אֶל צוּקֵי-הַחוֹף, עֵת תִּתְחוֹלֵל בְּזַעַף סְעָרָה,</p>
</blockquote>

<blockquote>
<p>כִּי צָפוּן שָׁם אֵיד וְכִלָּיוֹן.</p>
</blockquote>

<br>  

<blockquote>
<p>וְאַשְׁרֵי הַבּוֹחֵר שְׁבִיל-זָהָב וְהָלַךְ לוֹ דֶרֶךְ-בֵּינַיִם,    ( 5)</p>
</blockquote>

<blockquote>
<p>לֹא יִשְׁכֹּן בְּסֻכָּה נוֹפֶלֶת, עֲזוּבָה בֵּין אַשְׁפּוֹת בַּפִּנָּה,</p>
</blockquote>

<blockquote>
<p>לֹא יִשְׁאַף מְרוֹמִים לָשֶׁבֶת אַרְמוֹנוֹת מַרְהִיבֵי-עֵינַיִם,</p>
</blockquote>

<blockquote>
<p>מְעוֹרְרֵי אֵיבָה וְקִנְאָה.</p>
</blockquote>

<br>

<blockquote>
<p>יִשָּׁבֵר הָאֹרֶן רִאשׁוֹנָה, בַּיַּעַר סְעָרָה אִם תָּקוּם,</p>
</blockquote>

<blockquote>
<p>וְנָפְלוּ מִגְדָּלִים נִשָּׂאִים, עֵת תִּגְעַשׁ וְתִרְעַשׁ הָאָרֶץ,    ( 10)</p>
</blockquote>

<blockquote>
<p>וְרַעַם כִּי יַרְעִים בַּגַּלְגַּל וְחָצְבוּ לֶהָבוֹת הַבְּרָקִים –</p>
</blockquote>

<blockquote>
<p>בֶּהָרִים חֲזִיזָם יִתְפָּרֵץ.</p>
</blockquote>

<br>  

<blockquote>
<p>הֶחָכָם יְקַוֶּה לָאוֹר, עֵת יְשׁוּפוֹ הַחֹשֶׁךְ מִסָּבִיב,</p>
</blockquote>

<blockquote>
<p>בַּטּוֹב לוֹ – וְזָכַר עֵת-צָרָה כִּי-תָבֹא וְנַפְשׁוֹ נִדְהָמָה,</p>
</blockquote>

<blockquote>
<p>אִם חֹרֶף יֻפִּיטֶר יְשַׁלַּח, הֵן יִירַשׁ מְקוֹמוֹ הָאָבִיב    ( 15)</p>
</blockquote>

<blockquote>
<p>וִיחַדֵּשׁ אֶת פְּנֵי הָאֲדָמָה.</p>
</blockquote>

<br>  

<blockquote>
<p>אִם רוּחֲךָ נִשְׁבַּר הַיּוֹם, לֹא לָנֶצַח מַכְאוֹבִים וָאֵבֶל!</p>
</blockquote>

<blockquote>
<p>לֹא יִדְרֹךְ אַפּוֹלוֹ עַד-עוֹלָם הַקֶּשֶׁת וְכוֹנֵן אֶת חִצּוֹ,</p>
</blockquote>

<blockquote>
<p>עוֹד יָקוּם לְעוֹרֵר בְּנוֹת-שִׁיר, יָעוּרוּ גַם כִּנּוֹר וָנֵבֶל,</p>
</blockquote>

<blockquote>
<p>וְשִׁירִים נֶאֱלָמִים יָקִיצוּ.            ( 20)</p>
</blockquote>

<br>

<blockquote>
<p>חֲזַק וְהִתְאַמֵּץ בַּצָּרָה, פֶּן תִּפֹּל רוּחֲךָ וְשַׁחָה,</p>
</blockquote>

<blockquote>
<p>וּבְרָא לְךָ לֵב נָכוֹן קִרְבֶּךָ וְכֹחַ מָתְנֶיךָ תְּשַׁנֵּס,</p>
</blockquote>

<blockquote>
<p>אִם רָחַב מִפְרָשְׂךָ מְאֹד, כִּי רוּחַ בּוֹ נוֹסְסָה צַחָה,</p>
</blockquote>

<blockquote>
<p>שְׁלַח יָדְךָ בַּנֵּס – וְיִתְכַּנֵּס&#8230;</p>
</blockquote>

<br>  

<h3 id="הii14"><strong>ה (II, 14)</strong></h3>

<blockquote>
<p>פּוֹסְטוּמוּס, פּוֹסְטוּמוּס! מַה-קַּלּוּ שְׁנוֹתֵינוּ&#8230;</p>
</blockquote>

<blockquote>
<p>לַשָּׁוְא נְשַׁוֵּעַ, נִתְפַּלֵּל לָאֵלִים –</p>
</blockquote>

<blockquote>
<p>יְקֻמְּטוּ הַפָּנִים מִזֹּקֶן וּנְבֵלִים</p>
</blockquote>

<blockquote>
<p>וְהוֹלֵךְ וְקָרֵב מוֹתֵנוּ&#8230;</p>
</blockquote>

<br>  

<blockquote>
<p>לַשָּׁוְא תַּרְבֶּה עוֹלוֹת לְאֵל-הַתַּחְתִּיּוֹת   ( 5)</p>
</blockquote>

<blockquote>
<p>אַכְזָרִי לֵב פְּלוּטוֹ, לֹא יַחְמֹל, לֹא יָחוּס,</p>
</blockquote>

<blockquote>
<p>הוּא סָגַר עַל טִיטְיוֹן אֶת נְהַר-הָאֲנָחוֹת,</p>
</blockquote>

<blockquote>
<p>עַל גֶּרְיוֹן עֲנַק-שָׁלֹשׁ-גְּוִיּוֹת.</p>
</blockquote>

<br>  

<blockquote>
<p>גַּם אָנוּ אֶת גַּלֵּי-הַיָּגוֹן הַמָּרִים</p>
</blockquote>

<blockquote>
<p>הֵן נֶחֱצֶה כֻלָּנוּ וְנַעֲבֹר שָׁמָּה,      ( 10)</p>
</blockquote>

<blockquote>
<p>כֻּלָּנוּ הַיּוֹנְקִים מִשַּׁד הָאֲדמָהָ,</p>
</blockquote>

<blockquote>
<p>כַּמֶּלֶךְ כַּדַּל בָּאִכָּרִים.</p>
</blockquote>

<br>  

<blockquote>
<p>לַשָּׁוְא אַךְ נְמַלֵּט מִקְּרָבוֹת נַפְשֵׁנוּ,</p>
</blockquote>

<blockquote>
<p>מִגַּלִּים מִתְפּוֹצְצִים בְּרַעַשׁ וּמְשׁוּבָה,</p>
</blockquote>

<blockquote>
<p>וּנְפַחֵד בַּסְּתָו כִּי-תִתְחוֹלֵל הַסּוּפָה    (15)</p>
</blockquote>

<blockquote>
<p>בַּנֶּגֶב לְחַבֵּל בְּשָׂרֵנוּ.</p>
</blockquote>

<br>  

<blockquote>
<p>אֵין מִפְלָט מִשְּׁאוֹל,שָׁם קוֹקִיטוֹס בְּנַחַת</p>
</blockquote>

<blockquote>
<p>יְפַכֶּה, שָׁם קְהַל בְּנוֹת דַּנַּאוּס הַנְּבָלוֹת,</p>
</blockquote>

<blockquote>
<p>וְיִכְרַע סִיזִיפוּס, הַבֵּן לְאֵאוֹלוּס,</p>
</blockquote>

<blockquote>
<p>מִכֹּבֶד עֲבוֹדָה נִצַּחַת.       ( 20)</p>
</blockquote>

<br>

<blockquote>
<p>הֵן תִּטֹּשׁ אֶת בֵּיתְךָ וְחֶלְקַת שָׂדֶךָ,</p>
</blockquote>

<blockquote>
<p>גַּם תַּעֲזֹב אֵשֶׁת-הַחֵן לַאֲנָחוֹת,</p>
</blockquote>

<blockquote>
<p>מֵעֵצִים נָטַעְתָּ רַק אַלּוֹן-הַבָּכוּת</p>
</blockquote>

<blockquote>
<p>עַד דַּלְתוֹת-שְׁאוֹל יְלַוֶּךָ&#8230;</p>
</blockquote>

<br>  

<blockquote>
<p>וְיוֹרֵשׁ נַחְלָתְךָ אֶת יֵינֵי-הַנֹּעַם      ( 25)</p>
</blockquote>

<blockquote>
<p>סָגַרְתָּ, שָׁמַרְתָּ, אָז יָבֹא וְיִירָשׁ,</p>
</blockquote>

<blockquote>
<p>לָאָרֶץ יִשָּׁפְכוּ עֲסִיסֵי-הַתִּירוֹשׁ,</p>
</blockquote>

<blockquote>
<p>לֹא שָׁתָה הַכֹּהֵן כְּמוֹהֶם.</p>
</blockquote>

<br>  

<h3 id="וii15"><strong>ו (II, 15)</strong></h3>

<blockquote>
<p>&#8230;וְאַרְמוֹן בְּאַרְמוֹן יַגִּיעוּ, אֵין קֵצֶה לְהֵיכְלֵי תִפְאָרָה,</p>
</blockquote>

<blockquote>
<p>וְצַר לַמַּחֲרֵשָׁה בֵינֵיהֶם, וְחֶלְקַת הַשְּׁדֵמָה נֶעְדָּרָה.</p>
</blockquote>

<blockquote>
<p>כִּיאוֹר הַלּוּקְרִינוּס אֲגַמִּים וּבְרֵכוֹת גְּבוּלֵיהֶם יַרְחִיבוּ</p>
</blockquote>

<blockquote>
<p>וְעַיִן בְּיָפְיָם יַרְהִיבוּ.</p>
</blockquote>

<br>  

<blockquote>
<p>וּפָרַץ הַתִּדְהָר הֶעָקָר, וְנִדְחָה הָאַלּוֹן הָרַעֲנָן,      (5)</p>
</blockquote>

<blockquote>
<p>עֲרוּגוֹת סִגְלִיּוֹת וְתַלְמֵי הֲדַסִּים יְשַׂגְשֵׂג הַגַּנָּן,</p>
</blockquote>

<blockquote>
<p>וְתַחַת שְׁתִילֵי הַזֵּיתִים, פֹּה נָשְׂאוּ אֶת פִּרְיָם לְפָנִים, -</p>
</blockquote>

<blockquote>
<p>רַק בֹּשֶׂם וְרֵיחַ-עֲדָנִים.</p>
</blockquote>

<br>  

<blockquote>
<p>וְעַנְפֵי הַדַּפְנָה הַסְּבוּכִים וְצֵל מֵעֲבוֹתֵי עֳפָאִים</p>
</blockquote>

<blockquote>
<p>לְמִסְתָּר מִשָּׁרָב יַחְמֹדוּ וּמַחֲסֶה מִיקוֹד צָהֳרָיִם&#8230;    (10)</p>
</blockquote>

<blockquote>
<p>הֲזֹאת הִיא דַרְכֵּנוּ מִקֶּדֶם, הֲכָכָה רוֹמוּלוּס הוֹרָנוּ</p>
</blockquote>

<blockquote>
<p>אוֹ קַטּוֹ הַמְגַדֵּל אֶת זְקָנוֹ?</p>
</blockquote>

<br>  

<blockquote>
<p>הֵם לֹא עַל אוֹצָרָם שָׁקָדוּ, וַיִּדַּל רְכוּשָׁם וְהוֹנָם,</p>
</blockquote>

<blockquote>
<p>אַךְ אוֹצַר הָעָם הֶעֱשִׁירוּ. לֹא כָלְלוּ גִזְרַת אַרְמוֹנָם</p>
</blockquote>

<blockquote>
<p>תִּמֹּרִים וְטוּרֵי-עַמּוּדִים וְאַתִּיק מְקֹרֶה וְסָפוּן     ( 15)</p>
</blockquote>

<blockquote>
<p>מִסְתּוֹפֵף בֵּין צִלְלֵי צָפוֹן.</p>
</blockquote>

<br>  

<blockquote>
<p>אָז קָשְׁתָה מִצְוַת הַחֻקִּים, בַּל יִגְאֶה הָאָדָם בִּלְבָבוֹ</p>
</blockquote>

<blockquote>
<p>מִקַּחַת לוֹ לִבְנֵי-הָאֵזוֹב לְבֵיתוֹ וְאֹהֶל-מוֹשָׁבוֹ,</p>
</blockquote>

<blockquote>
<p>וְאֶבֶן חֲדָשָׁה הִיא קֹדֶשׁ לְכוֹנֵן עַל רָמִים הַקֶּרֶת</p>
</blockquote>

<blockquote>
<p>וְהֵיכָל לִצְבִי וְתִפְאֶרֶת.             ( 20)</p>
</blockquote>

<br>

<h3 id="זii19"><strong>ז (II, 19)</strong></h3>

<blockquote>
<p>רָאִיתִי אֶת בַּכְּכוּס בֶּהָרִים מְלַמֵּד מַנְגִּינוֹת וְשִׁירִים</p>
</blockquote>

<blockquote>
<p>(הַדּוֹרוֹת הַבָּאִים, הַאֲמִינוּ!).</p>
</blockquote>

<blockquote>
<p>הִקְשִׁיבוּ הַנִּימְפוֹת מִסָּבִיב, נָדַמּוּ גַם בְּנֵי הַסַּטִּירִים</p>
</blockquote>

<blockquote>
<p>וּבְאֹזֶן קַשֶּׁבֶת הֶאֱזִינוּ.</p>
</blockquote>

<br>  

<blockquote>
<p>אֱבוֹיֶה! עוֹד פַּחְדִּי עִמָּדִי, יִתְגָּעֵשׁ בִּי לִבִּי יִתְפָּעָם,    ( 5)</p>
</blockquote>

<blockquote>
<p>גַּם שָׂשׂוֹן גַּם רֶטֶט מָלֵאתִי.</p>
</blockquote>

<blockquote>
<p>אֱבוֹיֶה! רַחֲמֵנִי אֵל לִבֶּר, שַׁרְבִיטְךָ מַה נּוֹרָא וְאָיֹם,</p>
</blockquote>

<blockquote>
<p>רַחֲמֵנִי, כִּי אַפְּךָ יָרֵאתִי.</p>
</blockquote>

<br>  

<blockquote>
<p>אָשִׁירָה-נָּא עֹז הַתִּיאַדוֹת, אֲזַמֵּרָה עֲסִיסֵי עֲנָבִים,</p>
</blockquote>

<blockquote>
<p>וְיַיִן כַּנַּחַל הַשּׁוֹטֵף,              ( 10)</p>
</blockquote>

<blockquote>
<p>וְנַהֲרוֹת חָלָב בָּעֵמֶק וְעֵצִים נְבוּבִים וְזָבִים,</p>
</blockquote>

<blockquote>
<p>וּמָתוֹק זֶה דִבְשָׁם הַנּוֹטֵף.</p>
</blockquote>

<br>  

<blockquote>
<p>אָשִׁירָה הֲדַר רַעֲיָתְךָ, תִּסְתּוֹפֵף בְּשַׁפְרִיר כּוֹכָבִים,</p>
</blockquote>

<blockquote>
<p>לָהּ זְמִירוֹת וּתְהִלָּה יָאָתָה,</p>
</blockquote>

<blockquote>
<p>גַּם אָבְדַן פֶּנְתֶּוְס, נָתַצְתָּ אַרְמוֹנוֹ וַיִּהְיֶה לִשְׁבָבִים,    ( 15)</p>
</blockquote>

<blockquote>
<p>וְאַחֲרִית לִיקוּרְגוֹס נִכְרָתָה.</p>
</blockquote>

<br>  

<blockquote>
<p>תְּצַוֶּה, וּנְהָרוֹת יִשְׁטֹפוּ, וּמִשְׁבְּרֵי יָם יֶהֱמָיוּ,</p>
</blockquote>

<blockquote>
<p>אֵל תּוֹעֶה בְהַרְרֵי-צוּרִים!</p>
</blockquote>

<blockquote>
<p>בְּךָ בְּנוֹת בִּיסְטוֹנְיָה תַעֲלֹזְנָה, וּפְתָנִים יִתְפַּתְּלוּ וְהָיוּ</p>
</blockquote>

<blockquote>
<p>לְמַחְלְפוֹת רֹאשָׁן קִשּׁוּרִים.           ( 20)</p>
</blockquote>

<br>  

<blockquote>
<p>עַל עֶלְיוֹן בָּאֵלִים עֵת קָמָה עֲדַת הַגִּיגַנְטִיס, פּוֹרֶצֶת</p>
</blockquote>

<blockquote>
<p>לְמוֹטֵט אֵת אַרְמְנוֹת זְבוּלוֹ,</p>
</blockquote>

<blockquote>
<p>עַל רֵיטוּס שִׁלַּחְתָּ צִפָּרְנֵי הַשַּׁחַל וְלוֹעַ מִפְלֶצֶת –</p>
</blockquote>

<blockquote>
<p>וְנִבְעַת וְנָסוֹג אֶל גְּבוּלוֹ.</p>
</blockquote>

<br>  

<blockquote>
<p>לֹא יָד לְךָ וְשֵׁם בַּמִּלְחָמָה, כִּי צְבָאֲךָ – לַהֲקוֹת שָׁרִים   (25)</p>
</blockquote>

<blockquote>
<p>וְסוֹדְךָ – מִצְהֲלוֹת עַלִּיזִים.</p>
</blockquote>

<blockquote>
<p>וְאַתָּה לָעַד לֹא תְשַׁנֶּה, אִם יִנְוֶה הַשָּׁלוֹם בֶּעָרִים,</p>
</blockquote>

<blockquote>
<p>אוֹ נֶשֶׁק וּקְרָבוֹת יַרְגִּיזוּן.</p>
</blockquote>

<br>  

<blockquote>
<p>גַּם קֶרְבֶּרוֹס, מִפְלֶצֶת שְׁאוֹל, אַךְ יִרְאֲךָ בִּזְהַב הַקַּרְנַיִם</p>
</blockquote>

<blockquote>
<p>וְאָסַף אֶת זְנָבוֹ לְאִטּוֹ             ( 30)</p>
</blockquote>

<blockquote>
<p>וְשָׁלַח לְשׁוֹנוֹ-שְׁלִישִׁיָּה וִילַחֵךְ עֲפַר הָרַגְלַיִם,</p>
</blockquote>

<blockquote>
<p>עֵת תֵּפֶן לָלֶכֶת מֵאִתּוֹ.</p>
</blockquote>

<br>  

<h3 id="חii20"><strong>ח (II, 20)</strong></h3>

<blockquote>
<p>אָז פְּלָאִים כַּנְפֵי-עֹז תִּצְמַחְנָה לִי, הַמְשׁוֹרֵר,</p>
</blockquote>

<blockquote>
<p>בְּשַׁחֲקֵי-אוֹר וָזִיו בִּנְתִיבַת-נֶצַח אֵדֶא,</p>
</blockquote>

<blockquote>
<p>לֹא עוֹד עֲלֵי-אֲדָמוֹת בִּתְשׁוּאוֹת-עִיר אֶתְגּוֹרֵר</p>
</blockquote>

<blockquote>
<p>וְקִנְאַת אִישׁ לֹא אֵדָע.</p>
</blockquote>

<br>

<blockquote>
<p>כִּי מָךְ וָדַל הָיִיתִי, לֹא יָד וָשֵׁם לְאָבִי,      ( 5)</p>
</blockquote>

<blockquote>
<p>אָז קַמְתָּ, מֶקֶנַס דּוֹדִי, בְּחַרְתַּנִי וַתְּרוֹמְמֵנִי,</p>
</blockquote>

<blockquote>
<p>מִמָּוֶת וַאֲבַדּוֹן לֹא יֵחַת עוֹד לְבָבִי</p>
</blockquote>

<blockquote>
<p>וּסְטִיכְּס לֹא יִשְׁטְפֵנִי.</p>
</blockquote>

<br>  

<blockquote>
<p>הוֹי, הִנֵּה כְבָר כָּעוֹף עוֹר רַגְלַי צָפַד עַתָּה!</p>
</blockquote>

<blockquote>
<p>לְבַרְבּוּר צַח הָיִיתִי, זַךְ-גֵּו וּגְדָל-כְּנָפָיִם,     ( 10)</p>
</blockquote>

<blockquote>
<p>וְנוֹצָה רַכָּה תִצְמַח וּתְכַס הַכַּף, וְתַעֲטֶה</p>
</blockquote>

<blockquote>
<p>אֲצִילֵי-הַיָּדָיִם.</p>
</blockquote>

<br> 

<blockquote>
<p>אֶתְעוֹפֵף כְּאִיקַרוּס! שָׁם בַּעְיָם מִשְׁבָּרָיו</p>
</blockquote>

<blockquote>
<p>יִתְפָּרֵץ הַבּוֹסְפוֹרוּס אֶל גְּדוֹת-הַצּוּר וּשְׁטָפָן;</p>
</blockquote>

<blockquote>
<p>אָעוּפָה, כְּנַף רְנָנִים, מִסִּרְטִיס אֶרֶץ-שָׁרָב    ( 15)</p>
</blockquote>

<blockquote>
<p>עַד יַרְכְּתֵי הַצָּפוֹן.</p>
</blockquote>

<br>  

<blockquote>
<p>יוֹדוּנִי בְנֵי גֶּלוֹנִים בְּיַרְכְּתֵי מֶרְחַקִּים,</p>
</blockquote>

<blockquote>
<p>בְּנֵי קוֹלְכִיס וְדַקִּיָּה גִּבּוֹרֵי צְבָא-מִלְחָמָה,</p>
</blockquote>

<blockquote>
<p>וְיָדְעוּ שְׁמִי בְנֵי-חִבֵּר וְעַם, לוֹ גַלִּים זַכִּים</p>
</blockquote>

<blockquote>
<p>רוֹדַנּוּס יֵט בַּצָּמָא.           (20)</p>
</blockquote>

<blockquote>
<p>אַל אֵבֶל בְּיוֹם מוֹתִי, אֵין חֵפֶץ לִי בִמְקוֹנֵן</p>
</blockquote>

<blockquote>
<p>וְלַהַג בְּכִי-תוֹעֵבָה, אַל בָּכֹה וְאַל סָפֹד!</p>
</blockquote>

<blockquote>
<p>הַרְחִיקוּ מֵעַל קִבְרִי קוֹל צִוְחוֹת-שָׁוְא וּשְׁאוֹנָן,</p>
</blockquote>

<blockquote>
<p>גַּם תְּשׁוּאוֹת-הוֹד וְכָבוֹד!</p>
</blockquote>

<br>  

<h2 id="ספרג">ספר ג'</h2>

<h3 id="אiii1"><strong>א (III, 1)</strong></h3>

<blockquote>
<p>שָׂנֵאתִי הֶהָמוֹן הַנִּבְעָר מִדַּעַת,</p>
</blockquote>

<blockquote>
<p>אַל יִקְרַב אֶל קֹדֶשׁ הַדְּבִיר!</p>
</blockquote>

<blockquote>
<p>אָנֹכִי, הַכֹּהֵן בְּהֵיכַל הַמּוּזוֹת,</p>
</blockquote>

<blockquote>
<p>לַנֹּעַר אָשִׁירָה הַשִּׁיר.</p>
</blockquote>

<br>  

<blockquote>
<p>יָשׂרוּ מְלָכִים וְרָגְזוּ לְאֻמִּים,      ( 5)</p>
</blockquote>

<blockquote>
<p>אַךְ עֶלְיוֹן יֻפִּיטֶר עַל כֹּל.</p>
</blockquote>

<blockquote>
<p>בְּגַבּוֹת עֵינַיִם הוּא יַרְעִיד כָּל תֵּבֵל</p>
</blockquote>

<blockquote>
<p>מִשַּׁחַק עַד עִמְקֵי שְׁאוֹל.</p>
</blockquote>

<br>  

<blockquote>
<p>יֵשׁ שֹׁקֵד עַל גַּנּוֹ וְכֶרֶם מַטָּעוֹ,</p>
</blockquote>

<blockquote>
<p>יֵשׁ – כְּבוֹדוֹ בְמוֹעֲצוֹת עָם;      ( 10)</p>
</blockquote>

<blockquote>
<p>בְּיֹשֶׁר פְּעָלָיו יִתְהַדֵּר הָאֶחָד,</p>
</blockquote>

<blockquote>
<p>הַשֵּׁנְי- בַּיַּחַשׂ הָרָם.</p>
</blockquote>

<br>  

<blockquote>
<p>אַךְ צֶדֶק אִם יֵשֵׁב לַכִּסֵּא, לֹא יַפְלֶה</p>
</blockquote>

<blockquote>
<p>בֵּין נִכְבָּד אוֹ נִקְלֶה וָרֵיק,</p>
</blockquote>

<blockquote>
<p>וְאֶחָד הַגּוֹרָל יַטִּילוֹ הַמָּוֶת,       ( 15)</p>
</blockquote>

<blockquote>
<p>וְאֶחָד הִנֵּהוּ הַחֵיק.</p>
</blockquote>

<br>  

<blockquote>
<p>אִם חֶרֶב נוֹקֶמֶת תִּשָּׁלֵף מִתַּעַר</p>
</blockquote>

<blockquote>
<p>וְחָרַד הָעַוָּל בָּעִיר,</p>
</blockquote>

<blockquote>
<p>לֹא יִטְעַם לְחִכּוֹ מַאֲכַל חֶמֶד,</p>
</blockquote>

<blockquote>
<p>לֹא יִנְעַם קוֹל עוּגָב וָשִׁיר.       ( 20)</p>
</blockquote>

<blockquote>
<p>הַתְּנוּמָה לֹא תָנוּס מִסֻּכַּת הָאִכָּר,</p>
</blockquote>

<blockquote>
<p>וּמְנוּחָה – מִבֵּיתוֹ הַשַּׁח.</p>
</blockquote>

<blockquote>
<p>בֵּין צִלְלֵי גַּנּוֹ יִשְׁלָיוּ זֶפִירִים,</p>
</blockquote>

<blockquote>
<p>וְשֹׁקֵט הַנַּחַל הַזַּךְ.</p>
</blockquote>

<br>  

<blockquote>
<p>לֹא יֶחֱרַד הָאִישׁ הַשָּׂמֵחַ בְּחֶלְקוֹ    ( 25)</p>
</blockquote>

<blockquote>
<p>אִם יִגְעַשׁ מִסּוּפָה הַגָּל,</p>
</blockquote>

<blockquote>
<p>עֵת תֵּרֵד הָעַיִּשׁ אֶל יַרְכְּתֵי שַׁחַק</p>
</blockquote>

<blockquote>
<p>וּגְדִי עֵת יִתְרוֹמֵם אֶל עָל.</p>
</blockquote>

<br>  

<blockquote>
<p>לֹא יִדְאַג, אִם בֹּגֵד הַכֶּרֶם, הַשָּׂדֶה,</p>
</blockquote>

<blockquote>
<p>לֹא יִירָא מִבָּרָד הַיּוֹם,        ( 30)</p>
</blockquote>

<blockquote>
<p>וּמָחָר – מִגֶּשֶׁם, מִסַּעַר, מִקָּרָה,</p>
</blockquote>

<blockquote>
<p>מִשֶּׁמֶשׁ וְחֹרֶב וָחֹם.</p>
</blockquote>

<br>  

<blockquote>
<p>הַדָּגִים מִגְּבוּלָם יְגֹרְשׁוּ, עֵת יִבְנֶה</p>
</blockquote>

<blockquote>
<p>אִישׁ גֶּשֶׁר אוֹ שֶׂכֶר לַגָּל,</p>
</blockquote>

<blockquote>
<p>וּבָזָא הָאִכָּר אֶת נַחֲלַת הַנָּהָר,     ( 35)</p>
</blockquote>

<blockquote>
<p>כִּי יַגְדִּיל שָׂדֵהוּ הַדָּל.</p>
</blockquote>

<br>  

<blockquote>
<p>גַּם אָדוֹן וְשָׂר – יַדְרִיכוּהוּ מְנוּחָה</p>
</blockquote>

<blockquote>
<p>דְּאָגָה וְקִינָה וְהִי;</p>
</blockquote>

<blockquote>
<p>לֹא תַצִּיל מִפַּחַד גַּם דַּהֲרַת סוּסוֹ,</p>
</blockquote>

<blockquote>
<p>לֹא תוֹשַׁע נְחֹשֶׁת אֳנִי.         ( 40)</p>
</blockquote>

<br>

<blockquote>
<p>יָדַעְתִּי, אֵין הוֹעִיל בְּזֹהַר הַשַּׁיִשׁ</p>
</blockquote>

<blockquote>
<p>בְּשַׂלְמַת אַרְגָמָן כַּדָּם,</p>
</blockquote>

<blockquote>
<p>בְּבֹשֶׂם כִּי יָבוֹא מִיַּרְכְּתֵי קֶדֶם,</p>
</blockquote>

<blockquote>
<p>בְּיַיִן – כִּי יָבוֹא מִיָּם.</p>
</blockquote>

<blockquote>
<p>וְלָמָה אֲכוֹנֵן לִי הֵיכַל מַחֲמַדִּים     ( 45)</p>
</blockquote>

<blockquote>
<p>וְאֻלָּם עִם שַׁעֲרֵי רֹם?</p>
</blockquote>

<blockquote>
<p>הֲאָמִיר אֲחֻזַּת סַבִּינוּס בָּעֹשֶׁר,</p>
</blockquote>

<blockquote>
<p>הַדּאֹגֵ וְחָרֵד יוֹם יוֹם?</p>
</blockquote>

<br>  

<h3 id="בiii2"><strong>ב (III, 2)</strong></h3>

<blockquote>
<p>בְּצָבָא וְכֹבֶד-מִלְחָמָה יִגַבֵּר חֲיָלָיו הַנָּעַר!</p>
</blockquote>

<blockquote>
<p>אָז יַסְכִּין לְמַחְסֹר וָרִישׁ וּבֵין תְּלָאוֹת לָבֶטַח יִתְהַלֵּךְ,</p>
</blockquote>

<blockquote>
<p>יָגוּרוּ מִפָּנָיו הַפַּרְתִּים, עֵת יֵדֶא עַל סוּסוֹ כַסָּעַר</p>
</blockquote>

<blockquote>
<p>וְחִצִּים יְמִינוֹ תְשַׁלַּח.</p>
</blockquote>

<br> 

<blockquote>
<p>לֹא יִירָא מֵעָמָל וּנְדוּדִים, מִקֹּר וּמִסּוּפָה סוֹעֶרֶת, ( 5)</p>
</blockquote>

<blockquote>
<p>וְהָיָה בְּאָסְרוֹ מִלְחָמָה אֶל נֶגֶד הָעִיר הַהוֹמִיָּה,</p>
</blockquote>

<blockquote>
<p>מִמְּרוֹמֵי הַחוֹמָה בִּרְעָדָה בוֹ תַבִּיט מֵרָחוֹק הַגְּבֶרֶת</p>
</blockquote>

<blockquote>
<p>וּבִתָּהּ תֵּאָנַח דּוּמִיָּה,-</p>
</blockquote>

<br>  

<blockquote>
<p>לְדוֹדָהּ תְּפַחֵד, כִּי רַךְ הוּא וְדֶרֶךְ מִלְחָמָה לוֹ זָרָה,</p>
</blockquote>

<blockquote>
<p>פֶּן יִתְגָּר וְיַכְעִיס תַּמְרוּרִים אֶת גּוּר-הָאֲרָיוֹת הַזּוֹעֵף</p>
</blockquote>

<blockquote>
<p>וּבָעֲרָה בוֹ חֲמַת-דָּמִים וְעָלָה כְרוּחַ-סְעָרָה</p>
</blockquote>

<blockquote>
<p>וִיזַנֵּק אֶל מַעַרְכוֹת הָאוֹיֵב.</p>
</blockquote>

<br>  

<blockquote>
<p>מַה-טּוֹב וּמַה-נָּעִים לָאָדָם, כִּי יָמוּת בְּעַד הַמּוֹלֶדֶת!</p>
</blockquote>

<blockquote>
<p>וּמַר לַבּוֹרֵחַ מִמָּוֶת, כִּי יִרְדֹּף הַמָּוֶת אַחֲרֵיהוּ,</p>
</blockquote>

<blockquote>
<p>וְנַעַר כִּי יִירָא מִפַּחַד-מִלְחָמָה וּבִרְכּוֹ רוֹעֶדֶת – (15)</p>
</blockquote>

<blockquote>
<p>בְּעָרְפּוֹ הַמָּוֶת יַכֵּהוּ&#8230;</p>
</blockquote>

<br>  

<blockquote>
<p>אִישׁ נָדִיב לֹא יִרְדֹּף מֶמְשָׁלָה, וְקִנְאַת בְּנֵי-אָדָם לֹא יֵדָע,</p>
</blockquote>

<blockquote>
<p>זַךְ מַעֲטֵה-כְבוֹדוֹ אֵין-דֹּפִי, וּתְהִלָּה כַמְּעִיל תִּלְבָּשֶׁנּוּ,</p>
</blockquote>

<blockquote>
<p>לֹא יִפְתְּ אֶל שֵׁבֶט-מוֹשְׁלִים, אֲשֶׁר תַּנְחִילֶנּוּ הָעֵדָה</p>
</blockquote>

<blockquote>
<p>וְשָׁבָה וְלָקְחָה מִמֶּנּוּ.       ( 20)</p>
</blockquote>

<br>

<blockquote>
<p>אַל תְּמוּתָה לְנֶפֶשׁ נְדִיבָה! בְּשַׁחַק-מְרוֹמִים תִּתְלוֹנָן,</p>
</blockquote>

<blockquote>
<p>נְתִיבוֹת-אַלְמָוֶת לָהּ תִּבְחַר וְהָלְכָה מְסִלָּה נִשְׂגָּבָה,</p>
</blockquote>

<blockquote>
<p>וְדֶרֶךְ אֲדָמוֹת תְּמָאֵס וְזָרָה לָהּ הֶמְיַת-שְׁאוֹנָן –</p>
</blockquote>

<blockquote>
<p>אֶל מַעְלָה תִשְׁאַף וְעָפָה.</p>
</blockquote>

<br>  

<blockquote>
<p>יֵשׁ שָׂכָר לְנֶאֱמַן-לֵב, וּלְנוֹצֵר לְשׁוֹנוֹ – גְּמוּלוֹ. (25)</p>
</blockquote>

<blockquote>
<p>וְאִישׁ כִּי יְחַלֵּל בְּרִית קֶרֶס וְסוֹד יְרֵאֶיהָ יְגַלֶּה,</p>
</blockquote>

<blockquote>
<p>אַל יָבֹא אֶל-תַּחַת קוֹרָתִי לָשֶׁבֶת עִמָּדִי בִזְבוּלִי,</p>
</blockquote>

<blockquote>
<p>וְאֶל אֳנִיָּתִי אַל יַעֲלֶה.</p>
</blockquote>

<br>  

<blockquote>
<p>וְיֵשׁ כִּי יִתְאַנֵּף יֻפִּיטֶר וְנִסְפֶה הַצַּדִּיק עִם רָשָׁע,</p>
</blockquote>

<blockquote>
<p>וְהוֹלֵךְ לְאִטּוֹ הָעֹנֶשׁ וְהוּא עַל יְרֵכוֹ צוֹלֵעַ,  (30)</p>
</blockquote>

<blockquote>
<p>אַךְ נָכוֹן יוֹם שִׁלּוּם וּגְמוּלוֹת וְנָכוֹן מוּסָרוֹ הַקָּשֶׁה,</p>
</blockquote>

<blockquote>
<p>מִמֶּנּוּ לֹא יָנוּס פּוֹשֵׁעַ.</p>
</blockquote>

<br>  

<h3 id="גiii4"><strong>ג (III, 4)</strong></h3>

<blockquote>
<p>מַלְכַּת-חַסְדִי, קַלִּיּוֹפֵּי, רְדִי אֵלַי מֵרוּם-שָׁמָיִם,</p>
</blockquote>

<blockquote>
<p>בַּחֲלִילִים, בַּחֲלִילִים הַשְׁמִיעִינִי שִׁירֵךְ נָעִים,</p>
</blockquote>

<blockquote>
<p>עָרֵב קוֹלֵךְ – שִׁיר דַּבֵּרִי</p>
</blockquote>

<blockquote>
<p>אוֹ בַכִּנּוֹר לִי זַמֵּרִי.</p>
</blockquote>

<br>  

<blockquote>
<p>הַשְׁמַעְתֶּם? אוֹ אַךְ שׁוֹלָל הוֹלִיכַנִי מִקְסַם-כָּזָב? (5)</p>
</blockquote>

<blockquote>
<p>קוֹל הִקְשַׁבְתִּי, גַּם רָאִיתִי חֹרֶשׁ-אֵלִים, סֵתֶר-רָזָיו,</p>
</blockquote>

<blockquote>
<p>פְּלָגִים הוֹלְכִים עֲקַלְקַלּוֹת</p>
</blockquote>

<blockquote>
<p>וּתְרַחֵפְנָה רוּחוֹת קַלּוֹת.</p>
</blockquote>

<br>  

<blockquote>
<p>רַךְ וְקָטָן עֵת הָיִיתִי, בְּאַפּוּלְיָה אָז סָבַבְתִּי</p>
</blockquote>

<blockquote>
<p>וָאֲשַׂחֵק שָׁם לְבַדִּי וָאֵרָדֵם כִּי עָיַפְתִּי.  ( 10)</p>
</blockquote>

<blockquote>
<p>אָז בָּאוּנִי יוֹנֵי-פְלָאִים</p>
</blockquote>

<blockquote>
<p>גַּם כִּסוּנִי בָעֳפָאִים.</p>
</blockquote>

<br>  

<blockquote>
<p>וַיִּשְׁתּוֹמֵם כָּל שׁוֹמֵעַ וַיִּתְפַּלֵּא הַרְבֵּה פֶלֶא:</p>
</blockquote>

<blockquote>
<p>מִבַּנְטִיָּה קֵן-יְעָרִים, אֲחֵרוֹנְטְיָה שׁוֹכְנָה סֶלַע,</p>
</blockquote>

<blockquote>
<p>עַד פוֹרֶנְטוּס רַבַּת-גַּנִּים,    ( 15)</p>
</blockquote>

<blockquote>
<p>עֵמֶק דֶּשֶׁן וּמִשְׁמַנִּים.</p>
</blockquote>

<br>  

<blockquote>
<p>כִּי נְחָשִׁים הֵן סְבָבוּנִי וּבֵין דֻּבִּים שָׁם יָשַׁנְתִּי,</p>
</blockquote>

<blockquote>
<p>רַק הֲדַסִּים יְסֻכּוּנִי, בֵּין עַנְפֵיהֶם רֹאשׁ צָפַנְתִּי,</p>
</blockquote>

<blockquote>
<p>וַעֲלֵי-הַדְּפַנִּים – נִזְרִי,</p>
</blockquote>

<blockquote>
<p>וְהָאֵלִים הֵמָּה סִתְרִי.   ( 20)</p>
</blockquote>

<br> 

<blockquote>
<p>בְּנוֹת הַשִּׁירָה! אִתְּכֶן אָנִי, וּמֵאִתְּכֶן לֹא אָסוּרָה,</p>
</blockquote>

<blockquote>
<p>אִם בֵּין צוּרִים אָשִׂים קִנִּי וּבֵין סוּפוֹת כִּי אָגוּרָה,</p>
</blockquote>

<blockquote>
<p>אִם בֶּהָרִים יִהְיֶה נָוִי</p>
</blockquote>

<blockquote>
<p>אוֹ אֶל חוֹף-הַיָּם מוֹשָׁבִי.</p>
</blockquote>

<br>  

<h3 id="דiii6"><strong>ד (III, 6)</strong></h3>

<blockquote>
<p>מִיָּדְךָ, בֶּן רוֹמִי, יִדָּרֵשׁ עֲוֹן אֲבוֹתֶיךְ לֹא אָתָּה,</p>
</blockquote>

<blockquote>
<p>עַד תָּקִים כָּל הָרוּס וְיָשָׁן</p>
</blockquote>

<blockquote>
<p>בְּהֵיכְלֵי הָאֵלִים כִּי חָרְבוּ, זְבוּלֵיהֶם כִּי שַׁחוּ עַד מָטָּה,</p>
</blockquote>

<blockquote>
<p>וְשָׁחְרוּ פִסְלֵיהֶם מֵעָשָׁן.</p>
</blockquote>

<br>  

<blockquote>
<p>כִּי שַׁח לִפְנֵי אֵלִים גְּאוֹנְךָ, עַל כֵּן לְךָ עֹז וּמֶמְשָׁלָה: ( 5)</p>
</blockquote>

<blockquote>
<p>זֹאת רֵאשִׁית וְאַחֲרִית כָּל דָּבָר.</p>
</blockquote>

<blockquote>
<p>וְאֶרֶץ הֶסְפֶּרְיָה כִּי בָזְתָה אֱלֹהַּ, וַתָּבוֹא הַקְּלָלָה</p>
</blockquote>

<blockquote>
<p>בִּגְבוּלָהּ – הַשֹּׁד וְהַשָּׁבֶר.</p>
</blockquote>

<br>  

<blockquote>
<p>כִּי מָאֲסוּ אַנְשֵׁי צְבָאֵנוּ בְּמוֹפֵת מֵאֵלֵי שָׁמָיִם, -</p>
</blockquote>

<blockquote>
<p>גַּם מוֹנֶסֶס גַּם פַּקּוֹר הֶחֱרִידָם,     (10)</p>
</blockquote>

<blockquote>
<p>וַיִּצְהֲלוּ צָרִים, כִּי מָצְאוּ שְׁלָלֵנוּ לְהוֹסִיף עֲדָיִים</p>
</blockquote>

<blockquote>
<p>עַל עֶדְיָם – חֶלְיָתָם וּרְבִידָם.</p>
</blockquote>

<br>  

<blockquote>
<p>כִּמְעַט וְהָיִינוּ בְרָעָה: כִּי מָלְאָה הָעִיר הַהוֹמִיָּה</p>
</blockquote>

<blockquote>
<p>מְדָנִים כִּמְעָרַת פָּרִיצִים,</p>
</blockquote>

<blockquote>
<p>וַיִּתְּנוּ חִתִּיתָם עָלֵינוּ בְנֵי-דַקְיָה בְּכֹבֶד אֳנִיָּה ( 15)</p>
</blockquote>

<blockquote>
<p>וְכוּשִׁים – בְּקֶשֶׁת וְחִצִּים.</p>
</blockquote>

<br>  

<blockquote>
<p>עֵת אָוֶן הִגִּיעָה לִפְרֹעַ רִאשׁוֹנָה נִשּׂוּאִים לְשִׁמְצָה</p>
</blockquote>

<blockquote>
<p>וְתֻמַּת מִשְׁפָּחָה נִכְחָדֶת,</p>
</blockquote>

<blockquote>
<p>וְאַחַר הֵקֵרָה הָרָעָה וַתִּפְרֹץ כְּזֶרֶם וַתִּמְצָא</p>
</blockquote>

<blockquote>
<p>בְּדַרְכָּהּ גַּם עָם גַּם מוֹלָדֶת.   ( 20)</p>
</blockquote>

<br>  

<blockquote>
<p>הֲלִיכוֹת יְוָנִים לָהּ תַּחְמֹד הָעַלְמָה, וּתְנוּעוֹת עֲגָבִים –</p>
</blockquote>

<blockquote>
<p>תּוֹרָתָהּ וְשִׂיחָהּ וְשִׂיגָהּ,</p>
</blockquote>

<blockquote>
<p>וְיַלְדָּה עוֹדֶנָּה בְאִבָּהּ וּמִהֲרָה הַתְנוֹת אֲהָבִים,</p>
</blockquote>

<blockquote>
<p>וְהָיוּ אַךְ דּוֹדִים הֲגִיגָהּ.</p>
</blockquote>

<br>  

<blockquote>
<p>וְאֵשֶׁת-נְעוּרִים בְּמִשְׁתֵּה הַבַּעַל עַל פָּנָיו בּוֹגֵדָה, (25)</p>
</blockquote>

<blockquote>
<p>תְּבַקֵּשׁ מְאַהֵב רַךְ-שָׁנִים,</p>
</blockquote>

<blockquote>
<p>בַּמַּחְשָׁךְ תְּפַזֵּר דּוֹדֶיהָ, וּמִי הוּא – לֹא תִבְחַר, לֹא תֵדָע,</p>
</blockquote>

<blockquote>
<p>בַּסֵּתֶר תַּרְוֶנּוּ עֲדָנִים.</p>
</blockquote>

<br>  

<blockquote>
<p>אַךְ גָּלוּי וּלְעֵינֵי כָל רוֹאֶה – וְרָאָה גַם אִישָׁהּ וְיָדַע –</p>
</blockquote>

<blockquote>
<p>קוּם תָּקוּם לְקוֹל יִקְרָאֶנָּה,    ( 30)</p>
</blockquote>

<blockquote>
<p>עֵת יָבוֹא רַב-חוֹבֵל מִסְּפָרַד אוֹ רוֹכֵל וּמִנְחָה בְיָדוֹ,</p>
</blockquote>

<blockquote>
<p>וְלָקְחוּ אֶת כְּבוֹדָה מִמֶּנָּה.</p>
</blockquote>

<br>  

<blockquote>
<p>לֹא הָיוּ כָּאֵלֶּה אֲבוֹת הַדּוֹר עַל קַרְתַּגּוֹ הִתְגַּבֵּר</p>
</blockquote>

<blockquote>
<p>וַיַּרְוֶה מְצוּלָה דַם-אוֹיֵב,</p>
</blockquote>

<blockquote>
<p>דּוֹר נָתַן אֶת פִּירוּס לְחָרְמָה וַיַּךְ אֶת אַנְטְיוֹכוּס הָאַבִּיר ( 35)</p>
</blockquote>

<blockquote>
<p>וּצְבָא חֲנִיבַעַל הַזּוֹעֵף.</p>
</blockquote>

<br>  

<blockquote>
<p>הֵם הָיוּ מִזֶּרַע גִּבּוֹרִים, חַיָּלִים וְעוֹבְדֵי אֲדָמָה,</p>
</blockquote>

<blockquote>
<p>וַיִּלְמַד מִנְּעוּרָיו הַנַּעַר</p>
</blockquote>

<blockquote>
<p>פַּתֵּחַ הַשְּׁדֵמָה בַמַּעְדֵּר וּבְמִצְוַת הָאֵם הַנִּזְעָמָה</p>
</blockquote>

<blockquote>
<p>לְהָבִיא לָהּ עֵצִים מִיַּעַר.     ( 40)</p>
</blockquote>

<br>

<blockquote>
<p>בָּעֶרֶב, עֵת יָרַד הַשֶּׁמֶשׁ, וְצִלְלֵי הָרִים יִטָיוּ,</p>
</blockquote>

<blockquote>
<p>וְשָׁאֲפוּ פָרִים מַרְגּוֹעַ,</p>
</blockquote>

<blockquote>
<p>וּבְעִקְבוֹת הַיּוֹם וּמַרְכְּבוֹתָיו הַלַּיְלָה יְמַהֵר, וּבָאוּ</p>
</blockquote>

<blockquote>
<p>לֶאֶרֶץ מְנוּחוֹת וָנֹעַם.</p>
</blockquote>

<br>  

<blockquote>
<p>הוֹי, הוֹלֵךְ וְיוֹרֵד הַכֹּל בְּזַעַם הָעֵת הַמְשַׁכָּלֶת!&#8230; (45)</p>
</blockquote>

<blockquote>
<p>כִּי נָפַל גַּם דּוֹר אֲבוֹתֵינוּ</p>
</blockquote>

<blockquote>
<p>מִדּוֹרוֹת קִדְּמוּהוּ וַיּוֹלִיד אוֹתָנוּ לְלַעַג וָקָלֶס,</p>
</blockquote>

<blockquote>
<p>וּפוֹשְׁעִים – דּוֹר יָקוּם אַחֲרֵינוּ&#8230;</p>
</blockquote>

<br>  

<h3 id="הiii9"><strong>ה (III, 9)</strong></h3>

<blockquote>
<p>(הוֹרַץ:) – &quot; עֵת פָּרְחָה אַהֲבָתֵנוּ וּלְנַפְשֵׁךְ עוֹד יָקַרְתִּי,</p>
</blockquote>

<blockquote>
<p>וְטֶרֶם יַעֲרֹב לִבּוֹ אִישׁ מִן הַבַּחוּרִים</p>
</blockquote>

<blockquote>
<p>לִנְגֹּעַ אֶל צַוָּארֵךְ, אֶל לִבְנַת זִיו-הַנְּעוּרִים, -</p>
</blockquote>

<blockquote>
<p>מִשָּׂרִים גַּם מִמְּלָכִים בָּאָרֶץ אָז אֻשַּׁרְתִּי&quot;.</p>
</blockquote>

<br>  

<blockquote>
<p>(לִידִיָּה) – &quot;אָז טֶרֶם אֵשׁ דּוֹדֶיךָ נָתַתָּ לְאַחֶרֶת  ( 5)</p>
</blockquote>

<blockquote>
<p>וְטֶרֶם תִּסּוֹג לִידִיָּה אָחוֹר מִפְּנֵי כְלוֹאָה,</p>
</blockquote>

<blockquote>
<p>בְּכָבוֹד רָמָה קֶרֶן לִידִיָּה גְבוֹהָה גְבוֹהָה,</p>
</blockquote>

<blockquote>
<p>וַיְהִי כְּאִילִיָּה שְׁמִי לְגָאוֹן וְתִפְאֶרֶת&quot;.</p>
</blockquote>

<br> 

<blockquote>
<p>(הוֹרַץ:) – &quot; לִכְלוֹאָה בַּת-תְּרַקִּיָּה נְתוּנָה כָל לִבָּתִי,</p>
</blockquote>

<blockquote>
<p>כִּנּוֹרָהּ יֵיטִיב נַגֵּן וְנָעִים קֶסֶם שִׁירָהּ, (10)</p>
</blockquote>

<blockquote>
<p>בְּעַד חַיֶּיהָ – חַיַּי, מִשַּׁחַת-בְּלִי לֹא אִירָא,</p>
</blockquote>

<blockquote>
<p>לוּ רַק מִשְּׁאוֹל אֲמַלֵּט אֶת נֶפֶשׁ יְחִידָתִי&quot;.</p>
</blockquote>

<br>  

<blockquote>
<p>(לִידִיָּה:) – &quot; גַּם בִּי גַּם בּוֹ, הַנַּעַר, אֵשׁ-דּוֹדִים מִתְלַקַּחַת,</p>
</blockquote>

<blockquote>
<p>קַלַּאִיס בֶּן אוֹרְנִיטוּס לִי דוֹד יְפֵה-עֵינַיִם,</p>
</blockquote>

<blockquote>
<p>וּבַעֲבוּרוֹ אָמוּת, אָמוּתָה גַם פַּעֲמַיִם,  ( 15)</p>
</blockquote>

<blockquote>
<p>לוּ רַק אֲמַלֵּט נֶפֶשׁ מַחְמַדִּי מִנִּי-שַׁחַת&quot;.</p>
</blockquote>

<br> 

<blockquote>
<p>(הוֹרַץ:) – &quot; וְאִם כְּקֶדֶם וֶנוּס תְּצַוֶּה אֶת הַבְּרָכָה,</p>
</blockquote>

<blockquote>
<p>בְּמוֹסְרוֹת בְּרִית-עוֹלָמִים אֶת צַוָּארֵינוּ תָבִיא,</p>
</blockquote>

<blockquote>
<p>וְעָזְבָה כְלוֹאָה צְהֻבַּת-קְוֻצָּה קֵן-לְבָבִי,</p>
</blockquote>

<blockquote>
<p>וְנִפְתְּחוּ דַלְתוֹתַי אֶל לִידִיָּה הַנִּשְׁכָּחָה?&quot; (20)</p>
</blockquote>

<br>  

<blockquote>
<p>(לִידִיָּה:) – &quot;פְּנֵי דוֹדִי כַכּוֹכָבִים, מַה-טּוֹב וְנָעִים חִנָּם,</p>
</blockquote>

<blockquote>
<p>וְאַתָּה – לִבְּךָ לֵב הֲפַכְפָּךְ, קַל מִגֹּמֶא,</p>
</blockquote>

<blockquote>
<p>וְסוֹעֵר שֶׁצֶף אַפְּךָ, כְּזֶרֶם יַמִּים הוֹמֶה, -</p>
</blockquote>

<blockquote>
<p>אַךְ אִתְּךָ חַיַּי – עֹנֶג, וְאִתְּךָ – מוֹתִי יִנְעָם!&quot;.</p>
</blockquote>

<br>  

<h3 id="וiii10"><strong>ו (III, 10)</strong></h3>

<blockquote>
<p>הוֹי, לִיקֶה, לוּ הָיִית גַּם אֵשֶׁת בַּעַל מִן הַסְּקִתִּים</p>
</blockquote>

<blockquote>
<p>עֲלֵי חוֹפֵי הַטַּנַּאִיס, פִּרְאֵי צָפוֹן שָׁם נְחִתִּים,</p>
</blockquote>

<blockquote>
<p>הֵן תָּחוּסִי, עֵת תִּרְאִינִי לִפְנֵי דַלְתֵךְ כֹּה סָרוּחַ</p>
</blockquote>

<blockquote>
<p>תַּחַת זַעַף רוּחַ.</p>
</blockquote>

<br>  

<blockquote>
<p>הֲתִשְׁמָעִי? הֵן הַדֶּלֶת מִתְפָּרֶצֶת מִנִּי סַעַר, ( 5)</p>
</blockquote>

<blockquote>
<p>בֵּין הַבָּתִּים הַנֶּחְמָדִים רוֹעֵשׁ גֹּעֵשׁ לוֹ הַיַּעַר,</p>
</blockquote>

<blockquote>
<p>וְזוֹרֵעַ אֵל מִמָּרוֹם פִּתֵּי שֶׁלֶג, פִּתֵּי קֶרַח</p>
</blockquote>

<blockquote>
<p>עַל כָּל שְׁבִיל וָדֶרֶךְ.</p>
</blockquote>

<br>  

<blockquote>
<p>הָלְאָה גַאֲוָה, יָפָתִי! שׂוֹנְאָה וֶנוּס גֵּאוּת הֶבֶל.</p>
</blockquote>

<blockquote>
<p>אַל לָךְ סוֹבֵב כֹּה הַגַּלְגַּל, פֶּן לְאָחוֹר יַךְ הַחֶבֶל. (10)</p>
</blockquote>

<blockquote>
<p>אַל הֱיוֹת כְּפֶּנֶלוֹפֶּה, הָרוֹעֶמֶת תָּמִיד פָּנִים</p>
</blockquote>

<blockquote>
<p>אֶל כָּל הַחֲתָנִים.</p>
</blockquote>

<br>  

<blockquote>
<p>אָמְנָם שַׁי לֹא יַטֶּה אוֹתָךְ, לְתַחֲנוּנִים לֹא תַקְשִׁיבִי,</p>
</blockquote>

<blockquote>
<p>חִוְרוֹן פְּנֵי מְאַהֲבַיִך אֶל לְבָבֵךְ לֹא תָשִׁיבִי;</p>
</blockquote>

<blockquote>
<p>גַּם כִּי אָהֹב יֹאהַב אִישֵׁךְ מַקֶּדוֹנִית טוֹבַת תֹּאַר, ( 15)</p>
</blockquote>

<blockquote>
<p>נַפְשֵׁךְ –תֹּם וָטֹהַר;</p>
</blockquote>

<br> 

<blockquote>
<p>אָכֵן חוּסִי עַל דּוֹדַיִך, הָלְאָה לַעַג הַגְּאֵיוֹנִים!</p>
</blockquote>

<blockquote>
<p>אַל נָא לִבֵּךְ כַּאֲרָזִים, וְעֵינַיִךְ כְּצִפְעוֹנִים.</p>
</blockquote>

<blockquote>
<p>וְעַד אָנָה יִמַּק בְּשָׂרִי פֹּה אֶל סִפֵּךְ, וְהַצֵּלָע</p>
</blockquote>

<blockquote>
<p>מִנִּי גֶשֶׁם תֵּלַהּ.       ( 20)</p>
</blockquote>

<br>

<h3 id="זiii12"><strong>ז (III, 12)</strong></h3>

<blockquote>
<p>אֻמְלָלוֹת אֲנַחְנוּ! כִּי תָבוֹא עֵת דּוֹדִים,</p>
</blockquote>

<blockquote>
<p>אֵין חֹפֶשׁ לִרְגָשׁוֹת, וְלַהַב יְקוֹדָם</p>
</blockquote>

<blockquote>
<p>לֹא נוּכַל לְכַבּוֹת בַּיַּיִן הַטּוֹב, רַק מוּסַר תּוֹכֵחוֹת, הוֹי מוּסָר לָרֹב</p>
</blockquote>

<blockquote>
<p>נַקְשִׁיבָה מִדּוֹדוֹת וְדוֹדִים.</p>
</blockquote>

<br>  

<blockquote>
<p>אֲנִי, נֵיאוֹבֻּלָּה, עָשִׂיתִי בַּטְּוִיָּה,  (5)</p>
</blockquote>

<blockquote>
<p>אַךְ יַלְדָּהּ הַקַּל עָלַי וֶנוּס הֵבִיאָה,</p>
</blockquote>

<blockquote>
<p>וַיִּגְזֹּל אֶת צַמְרִי וַיַּפֵּל הַסַּל, גַּם נִשְׁכַּח מִלִּבִּי עֲמָלִי הַדַּל,</p>
</blockquote>

<blockquote>
<p>עֵת הֶבְּרוּס בְּהוֹדוֹ הוֹפִיעַ.</p>
</blockquote>

<br>  

<blockquote>
<p>בְּטִבֶּרִיס, בְּזִרְמַת הַגַּל הָאַדִּירָה,</p>
</blockquote>

<blockquote>
<p>עֵת יִרְחַץ, מִשֶּׁמֶן גְּוִיָּתוֹ מַזְהִירָה. (10)</p>
</blockquote>

<blockquote>
<p>כְּבֶּלֶרֶפוֹנְטֶס יַכְנִיעַ הַסּוּס, בִּקְרָבוֹת יִתְגּוֹשֵׁשׁ בִּזְרוֹעַ עֱזוּז,</p>
</blockquote>

<blockquote>
<p>וְרַגְלוֹ בְמֵרוּץ מְהִירָה.</p>
</blockquote>

<br>  

<blockquote>
<p>עַל צְבָאִים בָּעֵמֶק כִּי יַטִּיל חֲנִיתוֹ,</p>
</blockquote>

<blockquote>
<p>וְהֶחֱדִיר הָעֵדֶר הַנָּד וְהֶנִיסוֹ.</p>
</blockquote>

<blockquote>
<p>אוֹ יִפְגֹּשׁ בְּאַחַד חֲזִירֵי הַבָּר, מִסְתַּתֵּר בְּשֻׂכּוֹ מֵאוֹיֵב וָצָר, (15)</p>
</blockquote>

<blockquote>
<p>וְקָם וּמֵרִבְצוֹ יַרְגִּיזוֹ.</p>
</blockquote>

<br>  

<h3 id="חiii13"><strong>ח (III, 13)</strong></h3>

<blockquote>
<p>הוֹי, מַעְיַן בַּנְדּוּסְיָה! כַּבְּדֹלַח לָטֹהַר בְּךָ זַכִּים הַמָּיִם!</p>
</blockquote>

<blockquote>
<p>לָךְ אֶשְׁכָּר הֵבֵאתִי יֵין-מֶגֶד וּפְרָחִים מִגַּנִּי וְשָׂדִי,</p>
</blockquote>

<blockquote>
<p>וּמָחָר אָשׁוּבָה וּבְיָדִי –</p>
</blockquote>

<blockquote>
<p>גְּדִי עָנֹג וְרַךְ-הַקַּרְנָיִם.</p>
</blockquote>

<br>  

<blockquote>
<p>קַרְנַיִם נָכוֹנוּ לִקְרָבוֹת וּמִשְׂחֲקֵי-דוֹדִים עַלִּיזִים - ( 5)</p>
</blockquote>

<blockquote>
<p>אַךְ מָחָר יְגֹאַל בְּדָם יְרַקְרַק גְּדוֹתֶיךָ, וְשָׂמָן</p>
</blockquote>

<blockquote>
<p>כַּתּוֹלָע וּמִשְׁטַח-אַרְגָּמָן</p>
</blockquote>

<blockquote>
<p>בְּכוֹר-הָדָר מֵעֵדֶר הָעִזִּים.</p>
</blockquote>

<br>  

<blockquote>
<p>לֹא יִגְּעוּ חַרְבוֹנֵי-הַקַּיִץ וְשֵׁמֶשׁ בּוֹעֶרֶת בַּשְּׁחָקִים</p>
</blockquote>

<blockquote>
<p>אֶל מֵי-מְנוּחוֹתֶיךָ הַזַּכִּים, וְעָרַג עֲלֵיהֶם וְשָׁאַף (10)</p>
</blockquote>

<blockquote>
<p>גַּם צֶמֶד-הַבָּקָר הַיָעֵף</p>
</blockquote>

<blockquote>
<p>גַּם עֵדֶר-הַצֹּאן בָּעֲמָקִים.</p>
</blockquote>

<br>  

<blockquote>
<p>אֲרוֹמֵם אֶת שִׁמְךָ, הַמָּעְיָן, וְהָלַךְ עַד אַפְסֵי מֶרְחַקִּים,</p>
</blockquote>

<blockquote>
<p>וְאָשִׁיר כְּבוֹד נִקְרַת-הַצּוּרִים, אֲזַמֵּר תִּפְאֶרֶת הָאֵלָּה,</p>
</blockquote>

<blockquote>
<p>שָׁם הֶמְיַת גַּלֶּיךָ הַקַּלָּה      ( 15)</p>
</blockquote>

<blockquote>
<p>תְּבַקַּע מִסֵּתֶר מַחֲשַׁכִּים.</p>
</blockquote>

<br>

<h3 id="טiii18"><strong>ט (III, 18)</strong></h3>

<blockquote>
<p>הוֹי, פַאוּנוּס, עֵת תִּרְדֹף אֲהָבִים וְאַחַר הַנִּימְפוֹת תָּנוּעַ,</p>
</blockquote>

<blockquote>
<p>אַל תִּרְמֹס אֶת תַּלְמֵי שַׁדְמוֹתַי, שָׁם נֹגַהּ הַשֶּׁמֶשׁ זָרוּעַ,</p>
</blockquote>

<blockquote>
<p>אַל תִּגַּע לְרָעָה בְעֵדֶר הָרְחֵלִים הַפְּזוּרוֹת בַּמִּרְעֶה,</p>
</blockquote>

<blockquote>
<p>וּפָנִים לְצֹאנִי הָאִירָה.       ( 20)</p>
</blockquote>

<br>

<blockquote>
<p>גְּדִי רַךְ מִדֵּי שָׁנָה בְשָׁנָה הֵן נַקְרִיב לְשִׁמְךָ נְדָבָה</p>
</blockquote>

<blockquote>
<p>וְיֵין-מַעֲדַנִּים נְמַלֵּא כוֹסֵנוּ, זוּ וֶנוּס אָהָבָה,</p>
</blockquote>

<blockquote>
<p>וּקְטֹרֶת-נִיחוֹחַ תִּתַּמֵּר וְעָלָה עֲנָנָהּ וְעָשַׁן</p>
</blockquote>

<blockquote>
<p>עַל-פְּנֵי הַמִּזְבֵּחַ הַיָּשָׁן.</p>
</blockquote>

<br>  

<blockquote>
<p>לְמוֹעֵד דֵּצֶמְבֶּר כִּי-יָבֹא גַּם צֹאן גַּם אֲלָפִים יִשְׂמָחוּ, ( 25)</p>
</blockquote>

<blockquote>
<p>בִּשְׂחוֹק וְהוֹלֵלוֹת יָרִיעוּ, וְצָהֲלוּ שָׂדֶה וְאָחוּ,</p>
</blockquote>

<blockquote>
<p>וְהָיָה הַחַג גַּם בָּאָדָם, וְיָצָא הָאִכָּר לָשׂוּחַ</p>
</blockquote>

<blockquote>
<p>וְיַחַד עִם שׁוֹרוֹ יָנוּחַ.</p>
</blockquote>

<br>  

<blockquote>
<p>יִתְהַלְכוּ זְאֵבִים לָבֶטַח, וְרֹגֶז לֹא יֵדְעוּ עֲדָרִים,</p>
</blockquote>

<blockquote>
<p>תִּפְאֶרֶת צַמַּרְתָּם יִתְפַּשְׁטוּ וְאָצְלוּ לְךָ הוֹדָם יְעָרִים, (30)</p>
</blockquote>

<blockquote>
<p>וְיַרְעִיד הַחוֹרֵשׁ אַדְמָתוֹ, זוּ אָכְלוּ עֲמָלוֹ תְלָמֶיהָ,</p>
</blockquote>

<blockquote>
<p>וְרָקַע בְּרַגְלוֹ עָלֶיהָ.</p>
</blockquote>

<br>  

<h3 id="יiii26"><strong>י (III, 26)</strong></h3>

<blockquote>
<p>אָז בִּפְרֹחַ יְמֵי-חָרְפִּי אֲהֵבוּנִי הָעֲלָמוֹת,</p>
</blockquote>

<blockquote>
<p>הָיָה שֵׁם לִי בַגִּבּוֹרִים, כִּי הָיִיתִי אִישׁ-מִלְחָמוֹת,</p>
</blockquote>

<blockquote>
<p>עַתָּה קְרָבוֹת וּמִלְחָמָה עוֹד לֹא יִקְּחוּ אֶת לְבָבִי, (35)</p>
</blockquote>

<blockquote>
<p>עַל יְתַד הַקִּיר תָּלִיתִי אֶת אֲזֵנִי גַּם עוּגָבִי.</p>
</blockquote>

<br>  

<blockquote>
<p>שַׁי לְוֶנוּס בַּת-הַגַּלִּים עַל הַקִּיר תָּלִיתִי שְׂמֹאלָה</p>
</blockquote>

<blockquote>
<p>כָּל אֲזֵנִי: חֵץ וָקֶשֶׁת, לַפִּיד מֵאִיר אוֹר בַּלָּיְלָה,</p>
</blockquote>

<blockquote>
<p>גַּם כַּשִּׁילִי, בּוֹ אֲפוֹצֵץ חֵל וְחוֹמַת-עֹז נִשְׂגָבָה, -</p>
</blockquote>

<blockquote>
<p>לָךְ הֵבֵאתִי, אֵלַת –חַסְדִּי, מִנְחַת רָצוֹן וּנְדָבָה. ( 40)</p>
</blockquote>

<br>  

<blockquote>
<p>וַאֲנִי אַךְ אַחַת אֶשְׁאַל, הַטִּי אֹזֶן לַמִּשְׁאֶלֶת,</p>
</blockquote>

<blockquote>
<p>מַלְכַּת-הוֹד, אֲשֶׁר בְּאִיֵּי-כִתִּים יָדֵךְ-עֹז מוֹשֶׁלֶת,</p>
</blockquote>

<blockquote>
<p>גַּם בְּנֹף, לֹא יָדְעָה שֶׁלֶג, אֶרֶץ שָׁרָב, חֹם וָחֹרֶב:</p>
</blockquote>

<blockquote>
<p>הוֹי, עַל כְלוֹאָה עוֹרְרִי שׁוֹטֵךְ, עַל יָפָתִי קְשַׁת-הָעֹרֶף!&#8230;</p>
</blockquote>

<br>  

<h3 id="יאiii28"><strong>יא (III, 28)</strong></h3>

<blockquote>
<p>חַג הַיּוֹם לְאֵל נֶפְּטוּנוּס,</p>
</blockquote>

<blockquote>
<p>וּבַמֶּה נְכַבֵּד אוֹתוֹ?</p>
</blockquote>

<blockquote>
<p>הָבִי, לִידֵי, יֵין-קֶקֻבּוּס</p>
</blockquote>

<blockquote>
<p>וּנְמַהֲרָה לִשְׁתּוֹתוֹ!</p>
</blockquote>

<br>  

<blockquote>
<p>חוּשִׁי, רַב לָךְ חִקְרֵי-לִבֵּךְ,</p>
</blockquote>

<blockquote>
<p>נָס הַיּוֹם וּצְלָלִים נָדִים&#8230;</p>
</blockquote>

<blockquote>
<p>לִי מִימֵי בִּבּוּלוּס-קוֹנְסוּל</p>
</blockquote>

<blockquote>
<p>הָבִי יֵינִי, יֵין-מְגָדִים!</p>
</blockquote>

<br> 

<blockquote>
<p>אַחַר נָשִׁיר לְנֶפְּטוּנוּס,</p>
</blockquote>

<blockquote>
<p>גַּם לִקְוֻצּוֹת בְּנוֹת-הַגַּלִּים. (10)</p>
</blockquote>

<blockquote>
<p>אַתְּ בַּלִּירָה זַמְּרִי לְלֵטוֹ,</p>
</blockquote>

<blockquote>
<p>לְקִנְתֶיָה, זוּ חִצֶּיהָ קַלִּים.</p>
</blockquote>

<br>  

<blockquote>
<p>אָז נְזַמֵּר עֹז לְוֶנוּס,</p>
</blockquote>

<blockquote>
<p>לָהּ יִשְׁתַּחֲווּ פַּפוֹס, קְנִידוֹס,</p>
</blockquote>

<blockquote>
<p>וּמֶרְכַּבְתָּהּ – כְּנַף-בַּרְבּוּרִים; ( 15)</p>
</blockquote>

<blockquote>
<p>גַּם לַלַּיְלָה – שִׁיר-יְדִידוֹת!</p>
</blockquote>

<br>  

<h2 id="יבiii30"><strong>יב (III, 30)</strong></h2>

<blockquote>
<p>מַצֶּבֶת-זִכָּרוֹן, מוּצָקָה מִנְּחוּשָׁה, יִסַּדְתִּי עֹז,</p>
</blockquote>

<blockquote>
<p>מִשִּׂיא פִּירַמִּידוֹת תִּתְרוֹמֵם בְּגָאוֹן קוֹמָתָהּ הַגְּבוֹהָה,</p>
</blockquote>

<blockquote>
<p>לֹא תִירָא מִזֶּרֶם מְפוֹצֵץ, מִסּוּפָה וְסַעֲרַת-שׁוֹאָה,</p>
</blockquote>

<blockquote>
<p>וְשָׁנִים וְיוֹבְלוֹת בְּשָׁטְפָם צוּר-עֻזָּהּ לֹא יוּכְלוּ הֲרֹס.</p>
</blockquote>

<br>  

<blockquote>
<p>לֹא אָמוּת כְּאַחַד הָאָדָם, וְנִצְחִי לֹא יֵרֵד שְׁאוֹל! (5)</p>
</blockquote>

<blockquote>
<p>עַד תַּעֲמֹד גִּבְעַת קַפִּיטוֹלְיוּם בְּרֹאשׁ הַגְּבָעוֹת, וְעָלָה</p>
</blockquote>

<blockquote>
<p>הַכֹּהֵן וּנְזִירָה נֶאֱלָמָה לְכַהֵן פְּאֵר בְּהֵיכָלָהּ,</p>
</blockquote>

<blockquote>
<p>גַּם נֵזֶר-תְּהִלָּתִי פּוֹרֵחַ וְרַעֲנָן לֹא יֵדַע נְבוֹל!</p>
</blockquote>

<br>  

<blockquote>
<p>וִיסַפְּרוּ תְהִלָּתִי וְאָמְרוּ: מֵאֶרֶץ, שָׁם יֵהוֹם שְׁאוֹן</p>
</blockquote>

<blockquote>
<p>אוֹפִידוּס וּבְתוֹךְ הַיְשִׁימוֹן רָד דּוֹנוּס בְּעַמּוֹ הַזּוֹעֵם, 10</p>
</blockquote>

<blockquote>
<p>מֵאַשְׁפּוֹת עָלִיתִי מְרוֹמָם וְנִשְׂגָּב, וְשִׁירַת-הַנֹּעַם,</p>
</blockquote>

<blockquote>
<p>אֶת שִׁירַת-אֵאוֹלְיָה, בְּטַעַם אִיטַלְיָה לִמַּדְתִּי רֹן.</p>
</blockquote>

<br>  

<blockquote>
<p>הוֹי לִבְשִׁי-נָא עֹז, מֶלְפּוֹמֵנֵי, כִּי גַדוֹל וּמְהֻלָל מְאֹד</p>
</blockquote>

<blockquote>
<p>מִפְעָלֵךְ וּפְרִי מַעֲלָלַיִךְ, הִתְגָּאִי וְרֹאשֵׁךְ הָרִימִי!</p>
</blockquote>

<blockquote>
<p>וְלִי בְרֹב חַסְדֵּךְ, בַּת-שִׁירִי, הָאִירִי פָנַיִךְ וְשִׂימִי</p>
</blockquote>

<blockquote>
<p>עֲטֶרֶת-הַדְּפַנִּים עַל רֹאשִׁי, עֲטֶרֶת תִּפְאֶרֶת וָהוֹד!</p>
</blockquote>

<br>

<h2 id="ספרד">ספר ד'</h2>

<h3 id="אiv1"><strong>א (IV, 1)</strong></h3>

<blockquote>
<p>הוֹי, וֶנוּס, זֶה-כְּבָר מֵעָלַי הֲלֹא סַרְתְּ,</p>
</blockquote>

<blockquote>
<p>הַאֻמְנָם תָּשׁוּבִי אֵלַי וְאָסַרְתְּ  מִלְחַמְתֵּךְ אֶל לִבִּי?</p>
</blockquote>

<blockquote>
<p>כְּבָר חָלְפוּ הַשָּׁנִים הַטּוֹבוֹת הָהֵן,</p>
</blockquote>

<blockquote>
<p>אָז מָלְכָה קִינַרָה בִי מְלֵאֲתִי-חֵן, נָס לֶחִי וְאִבִּי&#8230;</p>
</blockquote>

<br>  

<blockquote>
<p>הוֹי, אֵם הָעֲגָבִים הַנְּעִימִים! מְשֹׁךְ  (5)</p>
</blockquote>

<blockquote>
<p>לֹא אוּכַל בְּעֻלֵּךְ, עַל אוֹרָה וָרֹךְ: חֲמִשִּׁים שְׁנוֹת-חַיִּים</p>
</blockquote>

<blockquote>
<p>כְּבָר הִקְשׁוּ לְבָבִי&#8230;.  עִזְבִינִי וּלְכִי</p>
</blockquote>

<blockquote>
<p>לִמְקוֹם שָׁם יְרוֹמְמוּ בַחוּרֵי-הַצְּבִי  אֶת שְׁמֵךְ עַל שְׂפָתַיִם.</p>
</blockquote>

<br>  

<blockquote>
<p>אֶל פַּאוּלוּס מַקְסִימוּס הִתְעוֹפְפִי וּבָאת,</p>
</blockquote>

<blockquote>
<p>הִתְעוֹפְפִי עַל כַּנְפֵי אַרְגָּמָן וָפָז,  /עַל כְּנַף הַבַּרְבּוּרִים: ( 10)</p>
</blockquote>

<blockquote>
<p>שָׁם מִשְׁתֶּה וּתְרוּעָה וּשְׂמָחוֹת וָהוֹד,</p>
</blockquote>

<blockquote>
<p>שָׁם תִּמְצְאִי לֵב לָךְ לְהַצִּית יְקוֹד / שַׁלְהֶבֶת-נְעוּרִים.</p>
</blockquote>

<br>  

<blockquote>
<p>שָׁם עֶלֶם-נְדִיבִים וּפָנָיו פְּנֵי-זִיו,</p>
</blockquote>

<blockquote>
<p>אַף צַחוֹת יְדַבֵּר, עֵת יָקוּם עַל רִיב עֲשׁוּקִים וּרְצוּצִים.</p>
</blockquote>

<blockquote>
<p>בְּחָכְמָה וּמַדָּע הֵן יָדָיו לוֹ רָב,       ( 15)</p>
</blockquote>

<blockquote>
<p>הוּא יִשָּׂא אֶת דִּגְלֵךְ וְהָלַךְ בַּקְּרָב  /בִּצְבָא הַחֲלוּצִים.</p>
</blockquote>

<br>  

<blockquote>
<p>בֵּין דּוֹדִים וְעוֹגְבִים כִּי יִהְיֶה לוֹ רִיב,</p>
</blockquote>

<blockquote>
<p>עַל צָרוֹ יִתְגַּבֵּר וּמִלֵּא אֶת פִּיו  /צְחוֹק לַעַג-שַׁאֲנָנִּים,</p>
</blockquote>

<blockquote>
<p>אָז פִּסְלֵךְ פְּסִיל-שַׁיִשׁ בְּמִקְדְּשֵׁי-אֵל</p>
</blockquote>

<blockquote>
<p>יְכוֹנֵן כְּמוֹ-רָמִים וְהִצִּיג בַּצֵּל  / לִימוֹנִים רַעֲנָנִּים. ( 20)</p>
</blockquote>

<br>  

<blockquote>
<p>שָׁם תַּעֲלֶה קְטֹרֶת-נִיחוֹחַ הַמּוֹר</p>
</blockquote>

<blockquote>
<p>אֶל אַפֵּךְ, וְהֵעִיב אֶת נֹגַהּ הָאוֹר / עֲנָנוֹ הַמְתַמֵּר;</p>
</blockquote>

<blockquote>
<p>שָׁם כִּנּוֹר וַחֲצוֹצְרָה יַנְעִימוּ לָךְ רֹן</p>
</blockquote>

<blockquote>
<p>וִישׁוֹרֵר הֶחָלִיל וְנָהַם שָׁאוֹן  / הַנֵּבֶל הַמְזַמֵּר.</p>
</blockquote>

<br>  

<blockquote>
<p>שָׁם נַעֲרֵי-חֶמֶד וְנַעֲרוֹת-תֹּם     ( 25)</p>
</blockquote>

<blockquote>
<p>יְהַלְלוּ שְׁמֵךְ פַּעֲמַיִם בַּיּוֹם,   /וְרַכִּים גַּם קַלִּים</p>
</blockquote>

<blockquote>
<p>יְפַזְזוּ יַחַד בְּצַעֲדֵי-אוֹן,</p>
</blockquote>

<blockquote>
<p>וּצְחוֹרָה הָרֶגֶל וְיִרְעַשׁ שְׁאוֹן  /מְחוֹלַת הַסַּלְיִים.</p>
</blockquote>

<br> 

<blockquote>
<p>אֲנִי – הוֹד נְעָרִים וְנַעֲרוֹת-זִיו</p>
</blockquote>

<blockquote>
<p>לֹא יְמְשְׁכוּ לִבִּי; כְּבָר חָדַל אֲבִיב תְּשׁוּקוֹתַי מִפְּרֹחַ&#8230; ( 30)</p>
</blockquote>

<blockquote>
<p>לֹא אֵשֵׁב סוֹד-רֵעִים גִּבּוֹרֵי-שְׁתִי,</p>
</blockquote>

<blockquote>
<p>לֹא אֶחְמֹד לִי פְרָחִים לְנֵזֶר-עֲדִי, / נִצָּנֵי-נִיחוֹחַ.</p>
</blockquote>

<br>  

<blockquote>
<p>אַךְ,הוֹי, לִיגוּרִינוּס, מַדּוּעַ זֶה יֵשׁ</p>
</blockquote>

<blockquote>
<p>וְתָקֵר דִּמְעָתִי וְתִצְרֹב כָּאֵשׁ   /אֶת שְׁמוּרוֹת הֶעָיִן,</p>
</blockquote>

<blockquote>
<p>וּפִתְאֹם – לֹא אֵדַע מַדּוּעַ וְאֵיךְ -     ( 35)</p>
</blockquote>

<blockquote>
<p>אֵאָלֵם וְתִדְבַּק לְשׁוֹנִי לַחֵךְ,  / וּמִלָּה בָהּ אָיִן?</p>
</blockquote>

<br>  

<blockquote>
<p>וּבְחֶזְיוֹן הַלַּיְלָה וּבָאתָ אֵלַי</p>
</blockquote>

<blockquote>
<p>לְהַרְגִיז אֶת שְׁנָתִי: אֶרְאֶךְ כְּמוֹ-חַי - וְאֶשְׁאַף גַּם שָׁאֹף</p>
</blockquote>

<blockquote>
<p>אַחֲרֶיך, עֵת תִּרְכַּב בְּדַהֲרוֹת-עֹז</p>
</blockquote>

<blockquote>
<p>אוֹ תֶחֱצֶה אֶת גַּלֵּי-הַיָּם, בַּהֲמוֹת  / גְּאוֹנוֹ הַזָּעֵף.  (40)</p>
</blockquote>

<br>  

<h2 id="בiv3"><strong>ב (IV, 3)</strong></h2>

<blockquote>
<p>הוֹי, אִם אַךְ פַּעַם, מֶלְפּוֹמֵנֵי, אֵם-הַשִּׁירִים,</p>
</blockquote>

<blockquote>
<p>עַל גֶּבֶר עֵת יִוָּלֵד תָּעִיפִי עֵין-נְדָבָה,</p>
</blockquote>

<blockquote>
<p>לֹא יֵצֵא שְׁמוֹ לִתְהִלָּה בְּאִסְתְּמוּס בֵּין אַבִּירִים,</p>
</blockquote>

<blockquote>
<p>לֹא יֵדָא כִמְנַצֵּחַ בְּסַעֲרַת-מֶרְכָּבָה;</p>
</blockquote>

<br>  

<blockquote>
<p>בְּזֵר עֲלֵי-הַדְּפַנִּים אֶל הֵיכַל-אֵל בָּרָמָה ( 5)</p>
</blockquote>

<blockquote>
<p>לֹא יוֹבִילֶנּוּ הָמוֹן חוֹגֵג וּמֵרִיעַ</p>
</blockquote>

<blockquote>
<p>לְבַשֵּׂר עֲלִילוֹתָיו וְחֵילוֹ בַמִּלְחָמָה,</p>
</blockquote>

<blockquote>
<p>כִּי אֶת עָרִיצֵי-אוֹיֵב בִּזְרֹעַ-עֹז הִכְרִיעַ.</p>
</blockquote>

<br>  

<blockquote>
<p>אַךְ שִׂיחַ-הָעֳפָאִים בְּחֹרֶשׁ מֵצֵל רַעֲנָן</p>
</blockquote>

<blockquote>
<p>וְהֶמְיַת נַחַל אֵיתָן בֵּין שְׁדֵמוֹת כִּי יִתְפָּרֵץ (10)</p>
</blockquote>

<blockquote>
<p>יָעִירוּ נַפְשׁוֹ עֹז, יְמַלְאוּ גִילַת-רַנֵּן,</p>
</blockquote>

<blockquote>
<p>וְשִׁירַת אֵאוֹלְיָה תְרוֹמֵם שְׁמוֹ בָאָרֶץ.</p>
</blockquote>

<br> 

<blockquote>
<p>אֲנִי – בְּרוֹמֵי כְבוֹדִי, שָׂרָתִי בֵֻין לְאֻמִּים.</p>
</blockquote>

<blockquote>
<p>בְּלַהֲקוֹת בְּחִירֶיהָ, לִמּוּדֵי רֹן וְשִׁירָה,</p>
</blockquote>

<blockquote>
<p>יְרוֹמְמוּ אֶת שְׁמִי בָנֶיהָ, צְבִי-עֲלוּמִים,  (15)</p>
</blockquote>

<blockquote>
<p>וְעוֹד לֹא יִפֹּל לִבִּי, וְקִנְאַת-אִישׁ לֹא אִירָא.</p>
</blockquote>

<br>  

<blockquote>
<p>הוֹי, בַּת פִּיֶּרוּס, אֵלַת-שִׁירָתִי הַנֶּאְדָּרָה,</p>
</blockquote>

<blockquote>
<p>אֲשֶׁר כִּנּוֹרֵךְ זָהָב וּבוֹ מְקוֹר מַנְגִּינָה,</p>
</blockquote>

<blockquote>
<p>וּבִהְיוֹת אֶת לִבֵּךְ מִמַּעַל שִׁיר יֵעָרֶה,</p>
</blockquote>

<blockquote>
<p>וְדָנָה נֶאֱלָמָה כַּבַּרְבּוּר תַּנְעִים רִנָּה, -  (20)</p>
</blockquote>

<br>  

<blockquote>
<p>מֵאִתֵּךְ כָּל סְגֻלּוֹתַי, מֵאִתֵּךְ כָּל יְקָרִי, -</p>
</blockquote>

<blockquote>
<p>אִם רַבִּים יְשִׂיחוּנִי וְאֶצְבַּע בִּי יִשְׁלָחוּ,</p>
</blockquote>

<blockquote>
<p>אִם &#8220;תּוֹפֵשׂ-כִּנּוֹר-רוֹמֵי&#8221; בְּפִי כָל עָם אֶקָּרֵא, -</p>
</blockquote>

<blockquote>
<p>גַּם שִׁירִי גַּם תְּהִלָּתִי – מֵאִתֵּךְ הֵם לֻקָּחוּ.</p>
</blockquote>

<br>  

<h3 id="גiv7"><strong>ג (IV, 7)</strong></h3>

<blockquote>
<p>יְזֹרֵב הַשֶּׁלֶג וְנָמֵס, וְרִבְבוֹת פְּרָחִים וְצִיצִים</p>
</blockquote>

<blockquote>
<p>בַּגַּן וּבַשָּׂדֶה מְצִיצִים,</p>
</blockquote>

<blockquote>
<p>פָּנֶיהָ תְּחַדֵּשׁ הָאָרֶץ, וְשָׁבוּ לִגְבוּלָם וּמְפַכִּים</p>
</blockquote>

<blockquote>
<p>הַנְּהָרוֹת שַׁאֲנַנִּים וְזַכִּים.</p>
</blockquote>

<br>

<blockquote>
<p>גַּם גְּרַצְיָה וּשְׁתֵּי אַחְיוֹתֶיהָ בִּמְחוֹלוֹת הַנִּימְפוֹת עַלִּיזָה  (5)</p>
</blockquote>

<blockquote>
<p>כְּבָר לָצֵאת יְחֵפָה הֵעֵזָּה.</p>
</blockquote>

<blockquote>
<p>אַל תִּבְטַח בַּנֵּצַח! כִּי חֹלְפוֹת וְחֹמְסוֹת מִמֶּנּוּ הַשָּׁנִים</p>
</blockquote>

<blockquote>
<p>כָּל יוֹם וְכָל רֶגַע עֲדָנִים.</p>
</blockquote>

<br>  

<blockquote>
<p>זֶפִירִים יַשְׁבִּיחוּ הַסּוּפוֹת וְנָס מִפְּנֵי קַיִץ הָאָבִיב;</p>
</blockquote>

<blockquote>
<p>אָז יָבֹא הַסְּתָו וּמִסָּבִיב       ( 5)</p>
</blockquote>

<blockquote>
<p>יְפַזֵר מַחְמַדֵּי כָּל פֶּרִי, עַד יָשׁוּב בְּסַעֲרַת חֵמָה</p>
</blockquote>

<blockquote>
<p>הַחֹרֶף וְהִפִּיל תַּרְדֵּמָה.</p>
</blockquote>

<br>  

<blockquote>
<p>גַּם פְּגִימַת הַלְּבָנָה תִמָּלֵא בִמְרוּצַת הַיְרָחִים הַגְּדוֹלָה,</p>
</blockquote>

<blockquote>
<p>אַךְ אָנוּ אִם נֵרֵד שְׁאוֹלָה,</p>
</blockquote>

<blockquote>
<p>מְקוֹם שָׁם אֶנֵיאַס וְאַנְקוּס וְטוּלוּס הֶעָשִׁיר יִשְׁכָּנוּ,- (10)</p>
</blockquote>

<blockquote>
<p>לָאֵפֶר נֵהָפֵךְ כֻּלָּנוּ.</p>
</blockquote>

<br>  

<blockquote>
<p>מִי יֵדַע, אִם הוֹסֵף יוֹסִיפוּ עוֹד לָנוּ הָאֵלִים הַגְּדוֹלִים</p>
</blockquote>

<blockquote>
<p>יוֹם מָחָר עַל כָּל הָאֶתְמוֹלִים.</p>
</blockquote>

<blockquote>
<p>רַק אֶת אֲשֶׁר תִּקַּח לְהַנְעִים אֶת נַפְשֶׁךָ בֶּחָלֶד,</p>
</blockquote>

<blockquote>
<p>מֵאַוַּת יוֹרְשֶׁיךָ יִמָּלֵט.        ( 15)</p>
</blockquote>

<br>

<blockquote>
<p>וְשָׁם בְּתַחְתִּיּוֹת אִם מִינוֹס יְכוֹנֵן מִשְׁפָּטוֹ הַחוֹגֵג</p>
</blockquote>

<blockquote>
<p>וְשָׁפַט כָּל מֵזִיד וְשׁוֹגֵג,</p>
</blockquote>

<blockquote>
<p>הֵן לֹא יְזַכּוּךָ בַּמִּשְׁפָּט לֹא יַחַשׂ, לֹא מֶתֶק שְׂפָתָיִם</p>
</blockquote>

<blockquote>
<p>אוֹ יֹשֶׁר דְּרָכֶיךָ בַּחַיִּים.</p>
</blockquote>

<br>  

<blockquote>
<p>גַּם אֶת הִפּוֹלִיטוֹס הַתָּמִים לֹא תַצִּיל דִּיאַנָּה הוֹמִיָּה ( 20)</p>
</blockquote>

<blockquote>
<p>מִמַּאֲפֵל אֶרֶץ נְשִׁיָּה,</p>
</blockquote>

<blockquote>
<p>וְנִבְצְרָה גַם מִתֶּסֶוְס לְמַלֵּט אֶת רֵעוֹ וּכְבָלָיו</p>
</blockquote>

<blockquote>
<p>בְּכֹחַ לְנַתֵּק מֵעָלָיו.</p>
</blockquote>

<br>  

<h3 id="דiv12"><strong>ד (IV, 12)</strong></h3>

<blockquote>
<p>הָאָבִיב בָּא. לֹא עוֹד הַיָּם מִשְׁבָּרָיו יַךְ,</p>
</blockquote>

<blockquote>
<p>וְיִצְרֹר נֵס-אֳנִי מִתְּרַקְיָה רוּחַ צַח.</p>
</blockquote>

<blockquote>
<p>לֹא עוֹד יֵאָנְחוּ דֹם מִסֵּבֶל כְּפוֹר וָשֶׁלֶג</p>
</blockquote>

<blockquote>
<p>הָאָחוּ וְהַפֶּלֶג.</p>
</blockquote>

<br>  

<blockquote>
<p>בַּת קֶקְרֹפְּס, צִפּוֹר-נוֹד, בַּסֵּתֶר תִּבְנֶה קֵן, ( 5)</p>
</blockquote>

<blockquote>
<p>וְלִבָּהּ מַר לָהּ מָר, וְתֵבְךְ עַל מוּת לַבֵּן,</p>
</blockquote>

<blockquote>
<p>כִּי שִׁכְּלָה בְנָהּ בְּאַף, וַתְּכַסֶּה נִקְמַת-רֶצַח</p>
</blockquote>

<blockquote>
<p>אֶת כְּבוֹדָהּ כְּלִמַּת-נֶצַח.</p>
</blockquote>

<br>  

<blockquote>
<p>עַל מִשְׁטַח דֶּשֶׁא רַךְ שָׁם יִרְבַּץ עֵדֶר צֹאן,</p>
</blockquote>

<blockquote>
<p>וּבַחֲלִילוֹ רוֹעֶה שִׁירוֹ יַנְעִים רֹן,   ( 10)</p>
</blockquote>

<blockquote>
<p>וְיַקְשִׁיב לוֹ הָאֵל הַבּוֹחֵר בַּעֲדָרִים</p>
</blockquote>

<blockquote>
<p>וְצִלְלֵי יְעָרִים.</p>
</blockquote>

<br>  

<blockquote>
<p>צִמָּאוֹן בָּא, וֶרְגִּיל, בְּעִקְבוֹת אָבִיב חָם!</p>
</blockquote>

<blockquote>
<p>קוּם, רַב לְךָ סוֹד בַּחוּרִים וַאֲצִילֵי עָם;</p>
</blockquote>

<blockquote>
<p>יֵשׁ יַיִן קַלִּי טוֹב לְמַלֵּא הַגָּבִיעַ-   (15)</p>
</blockquote>

<blockquote>
<p>רַק שֶׁמֶן-נֵרְדְּ הָבִיאָה-</p>
</blockquote>

<br>  

<blockquote>
<p>אַךְ אָסוּךְ-שֹׁהַם קָט וְשֶׁמֶן-נֵרְדְּ מְעָט-</p>
</blockquote>

<blockquote>
<p>וְהָיָה לְךָ מְחִירוֹ יַיִן מְלֹא הַכַּד</p>
</blockquote>

<blockquote>
<p>מִיֵּין סֻלְפִּיקִיּוּס, בֹּו תִקְוָה, אוֹר וּרְוָחָה</p>
</blockquote>

<blockquote>
<p>מֵעֹצֶב וַאֲנָחָה.     ( 20)</p>
</blockquote>

<br>  

<blockquote>
<p>אִם נֹעַם וּמַחְמַדִּים יִתְאַו לִבְּךָ, אָח,</p>
</blockquote>

<blockquote>
<p>קוּם מַהֲרָה אֵלָי! יֵשׁ גְּמוּל וְשָׂכָר לָךְ,</p>
</blockquote>

<blockquote>
<p>וּבֵיתִי – כּוֹס רְוָיָה: שְׁתֵה וְלֹא אֶל חִנָּם,</p>
</blockquote>

<blockquote>
<p>וּלְחִכְּךָ יֵינִי יִנְעָם.</p>
</blockquote>

<br>  

<blockquote>
<p>קוּם אֵפוֹא, אַל תְּבַהֵל לִרְדֹף בֶּצַע עוֹד! (25)</p>
</blockquote>

<blockquote>
<p>וְטֶרֶם יָבוֹא יוֹם בּוֹ יוּכַן הַיְקוֹד,</p>
</blockquote>

<blockquote>
<p>קְנֵה דַעַת וַחֲכָם, אַךְ תְּהִי הוֹלֵלוּת אִתָּהּ,</p>
</blockquote>

<blockquote>
<p>כִּי טוֹב הַצְּחוֹק בְּעִתּוֹ.</p>
</blockquote>

<br>  

<h2 id="אֶפּוֹדוֹת">אֶפּוֹדוֹת</h2>

<br>  

<h2 id="אאפּוֹדה2"><strong>א (אפּוֹדה 2)</strong></h2>

<blockquote>
<p>אַשׁרֵי הָאִישׁ אֲשֶׁר, כְּדוֹר אַנְשֵׁי בְרֵאשִׁית,</p>
</blockquote>

<blockquote>
<p>לוֹ זָרוּ דַאֲגוֹת כָּל נֶשֶׁךְ וּמַרְבִּית</p>
</blockquote>

<blockquote>
<p>וְצֶמֶד הַשְּׁוָרִים בְּעֹל הַמַּחֲרֵשָׁה</p>
</blockquote>

<blockquote>
<p>יַחֲרוֹשׁ לוֹ אֶת תַּלְמוֹ בִּשְׂדֵה-הַמּוֹרָשָׁה;</p>
</blockquote>

<blockquote>
<p>מִשְּׁנָת לֹא תְעִירֶנוּ תְּרוּעַת שׁוֹפַר צָבָא (5)</p>
</blockquote>

<blockquote>
<p>וְיָם כִּי יִתְגָּעֵשׁ – לֹא לוֹ הַדְּאָבָה.</p>
</blockquote>

<blockquote>
<p>בִּשְׂדֵה הַמּוֹעֲצוֹת לָשֶׁבֶת לֹא יִתְאָו</p>
</blockquote>

<blockquote>
<p>וְאֶל מִפְתַּן שָׂרִים וְגֵאִים לֹא יִכַּף.</p>
</blockquote>

<blockquote>
<p>רַק דָּלִיָּה דְשֵׁנָה מִגֶּפֶן עֲנֵפָה</p>
</blockquote>

<blockquote>
<p>יִקְטֹף וְיַצְמִידֶנָּה אֶל הַצַּפְצָפָה.  (10)</p>
</blockquote>

<blockquote>
<p>אוֹ יַחֲמֹד לוֹ מַרְגּוֹעַ בְּעֵמֶק-צֵל, בַּכְּפָר</p>
</blockquote>

<blockquote>
<p>לִרְאוֹת בַּעֲדָרִים גּוֹלְשִׁים מֵרֹאשׁ הָהָר.</p>
</blockquote>

<blockquote>
<p>אוֹ דְּבַשׁ-זָהָב יִרְדֶּה, נִדְבַת נְחִיל דְּבוֹרִים,</p>
</blockquote>

<blockquote>
<p>וַאֲצָרוֹ בְּתוֹךְ הֲמוֹן כֵּלִים טְהוֹרִים.</p>
</blockquote>

<blockquote>
<p>וְעֵת יָבוֹא אָסִיף, עוֹטֵר זֵר תַּפּוּחִים,- ( 15)</p>
</blockquote>

<blockquote>
<p>הוֹי, מַה יִּנְעַם אֱסֹף מִפְּרִי עֵצִים בְּרוּכִים</p>
</blockquote>

<blockquote>
<p>אֶת כָּל אַגָּס בָּשֵׁל בֵּין עֳפָאֵי הַגָּן</p>
</blockquote>

<blockquote>
<p>וְאַשְׁכְּלוֹת עֵנָב עוֹטֵי הוֹד אַרְגָּמָן,-</p>
</blockquote>

<blockquote>
<p>לְךָ, פְּרִיאַפּוּס-אֵל, תְּרוּמַת תְּנוּבָה וִיבוּל</p>
</blockquote>

<blockquote>
<p>אוֹ לְךָ, סִילְוַנוּס, זֶה שׁוֹמְרֵנוּ בְּכָל גְּבוּל. ( 20)</p>
</blockquote>

<br>  

<h2 id="באפּוֹדה7"><strong>ב (אפּוֹדה 7)</strong></h2>

<blockquote>
<p>מַה-תִּרְגְּשׁוּ, פּוֹעֲלֵי-אָוֶן? שַׁלָּמָה מִתַּעַר הַחֶרֶב</p>
</blockquote>

<blockquote>
<p>שְׁלַפְתֶּם וּתְשַׁחֲרוּ לַטֶּרֶף?</p>
</blockquote>

<br>  

<blockquote>
<p>הַמְעַט מִכֶּם דַּם הַלַּטִּינִים, זֶה רִוָּה כָל שְׂדוֹת הַמִּלְחָמָה,</p>
</blockquote>

<blockquote>
<p>לֵב יַמִּים וּקְצוֹת הָאֲדָמָה?</p>
</blockquote>

<br>  

<blockquote>
<p>לֹא לַעֲרֹץ גֵּאוּת קַרְתַּגּוֹ, לְמַגֵּר חוֹמָתָהּ לָאָרֶץ ( 5)</p>
</blockquote>

<blockquote>
<p>תָּקוּמוּ וְתִפְרְצוּ פָרֶץ!</p>
</blockquote>

<br>  

<blockquote>
<p>לֹא לִשְׁבֹּר עֱזוּז הַבְּרִיטַנִּים, וְהָלְכוּ בְרוֹמֵי אַסִּירִים</p>
</blockquote>

<blockquote>
<p>בְּדֶרֶךְ סַלּוּהָ אַבִּירִים&#8230;</p>
</blockquote>

<br>  

<blockquote>
<p>רַק לַהֲפֹךְ רוֹמֵי מִשֹּׁרֶשׁ וְנָפְלָה וְזָרִים אֵין אִתָּהּ,</p>
</blockquote>

<blockquote>
<p>וְשָׂחֲקוּ צָרֶיהָ לְפִידָהּ.      ( 10)</p>
</blockquote>

<br>

<blockquote>
<p>הִשְׁחַתֶּם מִזְּאֵבִים וּכְפִירִים, כִּי הֵמָּה יְכַלּוּ חֲמָתָם</p>
</blockquote>

<blockquote>
<p>בְּזָרִים וְלֹא בַעֲדָתָם&#8230;</p>
</blockquote>

<br>  

<blockquote>
<p>הַעִוְעִים שְׁטָפוּכֶם וְאֶתְכֶם בְּיָד אַכְזָרִיָּה יַצְעִידוּ?</p>
</blockquote>

<blockquote>
<p>אוֹ זְדוֹנְכֶם הֱסִיתְכֶם? הַגִּידוּ!</p>
</blockquote>

<br> 

<blockquote>
<p>אַךְ הַחֲרֵשׁ יַחֲרִישׁוּ! וְלִבְנַת צַלְמָוֶת עַל פְּנֵיהֶם תָּנוּחַ, (15)</p>
</blockquote>

<blockquote>
<p>וּמְהוּמַת-פַּלָּצוּת – בָּרוּחַ.</p>
</blockquote>

<br>  

<blockquote>
<p>אֵין זֹאת כִּי-אִם מוּסָר אַכְזָרִי אֶת רוֹמֵי יְרַדֵּף בְּלִי-רַחֵם</p>
</blockquote>

<blockquote>
<p>וְיַפְרִיא מַשְׂטֵמָה בֵין אַחִים,</p>
</blockquote>

<br>  

<blockquote>
<p>מִיּוֹם נְפֹל רֵמוּס וַתִּרְוֶה הָאָרֶץ מִדָּמִים וָרֶצַח,</p>
</blockquote>

<blockquote>
<p>וַתִּנְחַת בָּהּ קִלְלַת-נֶצַח&#8230;     ( 20)</p>
</blockquote>

<br>

<h2 id="גאפּוֹדה15"><strong>ג (אפּוֹדה 15)</strong></h2>

<blockquote>
<p>אָז סַהַר הִגִּיהַּ הַלַּיְלָה, הִבְרִיקוּ בַשְּׁחָקִים הַטְּהוֹרִים</p>
</blockquote>

<blockquote>
<p>כּוֹכָבִים וְרִבֲבוֹת אוֹרִים,</p>
</blockquote>

<br>  

<blockquote>
<p>עֵת יָדֵךְ נָשָׂאת לִי בְאָלָה, וַיִּשְׁמְעוּ אֵלִים מִמַּעַל</p>
</blockquote>

<blockquote>
<p>שְׁבוּעָתֵךְ – רְמִיָּה וָמַעַל&#8230;</p>
</blockquote>

<br> 

<blockquote>
<p>כְּצִיצֵי הַקִּסּוֹס בָּאַלּוֹן, בִּי נִצְמְדָה זְרוֹעֵךְ הָרַכָּה, (5)</p>
</blockquote>

<blockquote>
<p>וַתִּזַּל אִמְרָתֵךְ הַזַּכָּה;</p>
</blockquote>

<br>  

<blockquote>
<p>&quot;עַד יִמְצָא זְאֵב דַּם-עֲדָרִים, וְאוֹרְיוֹן יְחוֹלֵל אֳנִיּוֹת</p>
</blockquote>

<blockquote>
<p>בְּעִמְקֵי מְצוּלוֹת הוֹמִיּוֹת,</p>
</blockquote>

<br>  

<blockquote>
<p>וּקְוֻצּוֹת אַפּוֹלוֹ תַּלְתַּלִּים מֵרוּחַ יָפֹזּוּ עַל מֵצַח,-</p>
</blockquote>

<blockquote>
<p>לֹא תִמּוֹט הָאַהֲבָה עַד-נֶצַח!&quot;    ( 10)</p>
</blockquote>

<br>

<blockquote>
<p>הוֹי, קָשֶׁה יְיַסְּרֵךְ לְבָבֵךְ עַל בָּגְדֵךְ בַּנֶּאֱמָן אִתֵּךְ!</p>
</blockquote>

<blockquote>
<p>הַאוּכַל אֶתְאַפֵּק בְּתִתֵּךְ</p>
</blockquote>

<br>  

<blockquote>
<p>אֶת כְּבוֹדִי לְקָלוֹן, לְאַחֵר תְּפַזְרִי דוֹדַיִך עַל-פָּנַי?</p>
</blockquote>

<blockquote>
<p>אַחֶרֶת לִי אֶבְחַר גַּם-אָנִי.</p>
</blockquote>

<br>  

<blockquote>
<p>כִּי מָטָה בִי רוּחִי, כִּי הָיָה לִי יָפְיֵךְ הַמְחֻלָּל לְזָרָא (15)</p>
</blockquote>

<blockquote>
<p>וְנַפְשִׁי כוֹאֶבֶת וּמָרָה.</p>
</blockquote>

<br>  

<blockquote>
<p>וְאַתָּה, הוֹי גֶּבֶר צֹלֵחַ, הַיּוֹרֵשׁ בְּגַאֲוָה מְקוֹמִי,</p>
</blockquote>

<blockquote>
<p>וְאוֹרְךָ – בִּקְדֹר עָלַי יוֹמִי,-</p>
</blockquote>

<br>  

<blockquote>
<p>לוּ יִרְבּוּ שְׂדוֹתֶיךָ וְצֹאנְךָ, וְגַלֵּי פַּקְטוֹלוּס מַטְמוֹנִים</p>
</blockquote>

<blockquote>
<p>לְךָ יִשְּׂאוּ הֲמוֹנִים הֲמוֹנִים,     ( 20)</p>
</blockquote>

<br>

<blockquote>
<p>לוּ לֵב פִּתַּגּוֹרַס לְבָבְךָ לְהַשְׂכִּיל בְּחָכְמָה וְדֵעוֹת,</p>
</blockquote>

<blockquote>
<p>וִיקַנֵּא בְהוֹדְךָ נֶרֶוְס,-</p>
</blockquote>

<br>  

<blockquote>
<p>הוֹי, תָּבֹא פְקֻדָּתְךָ גַּם-אַתָּה, וְנִסְּעָה הָאַהֲבָה מֵאִתְּךָ,-</p>
</blockquote>

<blockquote>
<p>אָז אֶשְׂחַק אָנֹכִי לְפִידְךָ!</p>
</blockquote>

</body>
</html>



<hr />את הטקסט[ים] לעיל הפיקו מתנדבי <a href="https://benyehuda.org/">פרויקט בן־יהודה באינטרנט</a>.  <br />הכל זמין תמיד בכתובת הבאה:<br /><a href="https://benyehuda.org/read/7051">https://benyehuda.org/read/7051</a></div></body></html>