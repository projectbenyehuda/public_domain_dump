<!DOCTYPE html PUBLIC "-//W3C//DTD XHTML 1.0 Transitional//EN" "http://www.w3.org/TR/xhtml1/DTD/xhtml1-transitional.dtd"><html xmlns="http://www.w3.org/1999/xhtml" xml:lang="he" lang="he" dir="rtl"><head><meta http-equiv="Content-Type" content="text/html; charset=utf-8" /></head><body dir='rtl' ><div dir="rtl" align="right"><!DOCTYPE html>
<html xmlns="http://www.w3.org/1999/xhtml" lang="en">
<head>
	<meta charset="utf-8"/>
	<title>כַּד הַפְּלָאִים</title>
	<meta name="author" content="נתניאל הות'ורן / משה בן־אליעזר"/>
</head>
<body>

<blockquote>
<br />
</blockquote>

<blockquote>
<p>עֶרֶב אֶחָד, לִפְנֵי יָמִים רַבִּים מְאֹד, יָשְבוּ</p>
</blockquote>

<blockquote>
<p>פִילֶמּוֹן הַזָּקֵן וְאִשְתּוֹ בּוֹקִיס הַזְּקֵנָה בְּפֶתַח אָהֳלָם</p>
</blockquote>

<blockquote>
<p>וְהִתְעַנְּגוּ עַל הַמְּנוּחָה וְעַל הַיֹּפִי שֶל שְקִיעַת הַחַמָּה. הֵם</p>
</blockquote>

<blockquote>
<p>כְּבָר אָכְלוּ אֶת פַּת הָעַרְבִית הַדַּלָּה וְאָמְרוּ לְבַלּוֹת</p>
</blockquote>

<blockquote>
<p>בִּמְנוּחָה שָעָה אוֹ שְעָתַיִם לִפְנֵי לֶכְתָּם לִישוֹן. וְכָךְ</p>
</blockquote>

<blockquote>
<p>סִפְּרוּ זֶה עִם זֶה עַל גַנָּם וְעַל פָּרָתָם וְעַל דְבוֹרֵיהֶם וְעַל</p>
</blockquote>

<blockquote>
<p>גַפְנֵיהֶם, שֶטִּפְּסוּ וְעָלוּ עַל כֹּתֶל בֵּיתָם, וַאֲשֶר עִנְבֵיהֶן</p>
</blockquote>

<blockquote>
<p>הִתְחִילוּ מַאֲדִימוֹת. אוּלָם הַקּוֹלוֹת הַגַּסִּים שֶל הַיְלָדִים</p>
</blockquote>

<blockquote>
<p>וְהַנְּבִיחוֹת הָאֲיֻמּוֹת שֶל הַכְּלָבִים בַּכְּפָר הַסָּמוּךְ הָלְכוּ</p>
</blockquote>

<blockquote>
<p>וְגָדְלוּ, עַד אֲשֶר לְבַסּוֹף נִבְצַר מִן הַזָּקֵן וְהַזְּקֵנָה</p>
</blockquote>

<blockquote>
<p>לִשְמוֹעַ שֶהֵם מְדַבְּרִים זֶה אֶל זֶה.</p>

<p>– הָהּ, אִשְתִּי – קָרָא פִילֶמּוֹן – חוֹשֵש אֲנִי, כִּי</p>
</blockquote>

<blockquote>
<p>הֵלֶךְ עָנִי בָּא לְבַקֵּש מָקוֹם לָלוּן בֵּין שְכֵנֵינוּ שָם, וְתַחַת</p>
</blockquote>

<blockquote>
<p>לָתֵת לוֹ מָזוֹן וּמָלוֹן שִסּוּ בּוֹ אֶת כַּלְבֵיהֶם</p>
</blockquote>

<blockquote>
<p>כְּדַרְכָּם!</p>

<p>– אוֹיָה! – עָנְתָה בּוֹקִיס הַזְּקֵנָה – מִי יִתֵּן</p>
</blockquote>

<blockquote>
<p>וּשְכֵנֵינוּ יֶהְגוּ מְעַט יוֹתֵר חִבָּה לִבְנֵי אָדָם. לֹא טוֹב הֵם</p>
</blockquote>

<blockquote>
<p>עוֹשִׂים לְחַנֵּךְ אֶת יַלְדֵיהֶם בְּדֶרֶךְ רָעָה וּלְלַטֵּף אֶת</p>
</blockquote>

<blockquote>
<p>רָאשֵיהֶם בְּזָרְקָם אֲבָנִים עַל נָכְרִים!</p>

<p>– מִן הַיְלָדִים הָאֵלֶּה לֹא יֵצֵא לְעוֹלָם דָבָר טוֹב</p>
</blockquote>

<blockquote>
<p>– קָרָא פִילֶמּוֹן, בְּנַעְנְעוֹ בְּרֹאשוֹ הַלָּבָן – לֹא אֲכַחֵד</p>
</blockquote>

<blockquote>
<p>מִמֵּךְ, אִשְתִּי, כִּי לֹא אֶתְמַהּ כְּלָל, כַּאֲשֶר יִקְרֶה אָסוֹן אֶת</p>
</blockquote>

<blockquote>
<p>כָּל תּוֹשָבֵי הַכְּפָר, אִם לֹא יָשוּבוּ מִדַּרְכָּם הָרָעָה. אוּלָם</p>
</blockquote>

<blockquote>
<p>אֲשֶר לָךְ וְלִי, כָּל עוֹד יִתֵּן לָנוּ אֱלֹהִים לֶחֶם לֶאֱכוֹל,</p>
</blockquote>

<blockquote>
<p>פָּרוֹס נִפְרוֹס מִפִּתֵּנוּ לְכָל עָנִי וָגֵר, אֲשֶר יַעֲבוֹר עַל</p>
</blockquote>

<blockquote>
<p>פְּנֵי בֵּיתֵנוּ וְהוּא רָעֵב.</p>

<p>– כֵּן דִבַּרְתָּ, אִישִי! – אָמְרָה בּוֹקִיס – כֹּה נַעֲשֶׂה.</p>

<p>הָאֲנָשִים הַזְּקֵנִים הָאֵלֶּה, עֲלֵיכֶם לָדַעַת, הָיוּ</p>
</blockquote>

<blockquote>
<p>כִּמְעַט עֲנִיִּים וּבְעָמָל רַב מָצְאוּ מִחְיָתָם. פִילֶמּוֹן הַזָּקֵן</p>
</blockquote>

<blockquote>
<p>עָבַד בַּחֲרִיצוּת בְּגַנּוֹ, בְּעוֹד אֲשֶר בּוֹקִיס הָיְתָה תָּמִיד</p>
</blockquote>

<blockquote>
<p>עֲסוּקָה בַּפֶּלֶךְ אוֹ עָשְׂתָה מְעַט חֶמְאָה וּגְבִינָה מֵחֲלֵב</p>
</blockquote>

<blockquote>
<p>פָּרָתָם, אוֹ כִּי עָסְקָה בְּאַחַת מִן הַמְּלָאכוֹת בַּבַּיִת. מְזוֹנָם</p>
</blockquote>

<blockquote>
<p>לֹא הָיָה בִּלְתִּי אִם לֶחֶם וְחָלָב וִירָקוֹת וְלִפְעָמִים מְעַט דְבַש</p>
</blockquote>

<blockquote>
<p>מִן הַכַּוֶּרֶת, וּפַעַם בְּפַעַם אֶשְכּוֹל עֲנָבִים מֵאֵלֶּה שֶגָּדְלוּ</p>
</blockquote>

<blockquote>
<p>מוּל בֵּיתָם. אוּלָם זֶה הָיָה זוּג זְקֵנִים מִן הַחֲבִיבִים בְּיוֹתֵר</p>
</blockquote>

<blockquote>
<p>שֶבָּעוֹלָם. בְּחֵפֶץ לֵב הָיוּ בּוֹחֲרִים שֶלֹּא לֶאֱכוֹל סְעֻדָּתָם,</p>
</blockquote>

<blockquote>
<p>מֵאֲשֶר לִמְנוֹעַ פְּרוּסַת לֶחֶם, סֵפֶל חָלָב אוֹ כַּף דְבַש מֵהֵלֶךְ</p>
</blockquote>

<blockquote>
<p>עָיֵף, אֲשֶר נִרְאָה לִפְנֵי פֶּתַח אָהֳלָם. הֵם הִרְגִישוּ, כִּי</p>
</blockquote>

<blockquote>
<p>אוֹרְחִים כָּאֵלֶּה קֹדֶש הֵם, וַעֲלֵיהֶם הַחוֹבָה לְכַבְּדָם בְּעַיִן</p>
</blockquote>

<blockquote>
<p>יָפָה וּבְיָד רְחָבָה יוֹתֵר מִנַּפְשָם.</p>

<p>בֵּיתָם עָמַד עַל גִבְעָה בְּמֶרְחַק מְעַט מִן הַכְּפָר,</p>
</blockquote>

<blockquote>
<p>אֲשֶר שָכֵן בְּעֵמֶק נָמוּךְ, רָחְבּוֹ כַּחֲצִי מִיל. הָעֵמֶק הַזֶּה</p>
</blockquote>

<blockquote>
<p>בְּיָמִים מִקֶּדֶם, בְּעֵת אֲשֶר הָעוֹלָם עוֹד הָיָה חָדָש, וַדַּאי</p>
</blockquote>

<blockquote>
<p>הָיָה אֲפִיק נָהָר. שָם שָטוּ דָגִים הֵנָּה וָהֵנָּה בְּמַעֲמַקָּיו,</p>
</blockquote>

<blockquote>
<p>וְעִשְׂבֵי-מַיִם גָדְלוּ עַל שְׂפָתוֹ, וְאִילָנוֹת וּגְבָעוֹת רָאוּ אֶת</p>
</blockquote>

<blockquote>
<p>בְּבוּאָתָם בָּרְאִי הָרָחָב וְהַשָּקֵט. אוּלָם כַּאֲשֶר חָסְרוּ</p>
</blockquote>

<blockquote>
<p>הַמַּיִם, עָבְדוּ בְּנֵי הָאָדָם אֶת הָאֲדָמָה, בָּנוּ עָלֶיהָ בָּתִּים,</p>
</blockquote>

<blockquote>
<p>עַד כִּי הָיָה עַתָּה לִמְקוֹם תְּנוּבָה וְלֹא הָיָה בּוֹ סִמָּן לִנְהַר</p>
</blockquote>

<blockquote>
<p>הַקְּדוּמִים, מִלְּבַד נַחַל קָטֹן, אֲשֶר הִתְפַּתֵּל דֶרֶךְ אֶמְצַע</p>
</blockquote>

<blockquote>
<p>הַכְּפָר וְסִפֵּק מַיִם לַתּוֹשָבִים. הָעֵמֶק הָיָה לְיַבָּשָה בְּמֶשֶךְ</p>
</blockquote>

<blockquote>
<p>דוֹרוֹת רַבִּים, עַד כִּי צָמְחוּ בּוֹ עֲצֵי אַלּוֹן וְגָדְלוּ וְגָבְהוּ</p>
</blockquote>

<blockquote>
<p>מְאֹד, וּבִרְבוֹת הַיָּמִים אָבְדוּ וּבִמְקוֹמָם בָּאוּ עֵצִים אֲחֵרִים,</p>
</blockquote>

<blockquote>
<p>רָמִים וַחֲסֻנִּים כְּאֵלֶּה שֶהָיוּ לִפְנֵיהֶם. לֹא הָיָה מֵעוֹלָם</p>
</blockquote>

<blockquote>
<p>עֵמֶק יָפֶה וּפוֹרֶה מִמֶּנּוּ. הַמַּרְאֶה בִּלְבַד שֶל הַשֶפַע</p>
</blockquote>

<blockquote>
<p>מִסָּבִיב דַי הָיָה לַעֲשׂוֹת אֶת תּוֹשָבֵי הָעֵמֶק טוֹבֵי-לֵבָב</p>
</blockquote>

<blockquote>
<p>וַעֲדִינֵי נֶפֶש, הַנְּכוֹנִים לְהוֹדוֹת לֵאלֹהִים עַל טוּבוֹ וְחַסְדוֹ</p>
</blockquote>

<blockquote>
<p>עַל יְדֵי מַעֲשֶׂה טוֹב וָחֶסֶד עִם הַנִּבְרָאִים בְּצַלְמוֹ.</p>

<p>אוּלָם צַר לָנוּ לְהַגִּיד, כִּי אַנְשֵי הַכְּפָר הַזֶּה</p>
</blockquote>

<blockquote>
<p>לֹא הָיוּ רְאוּיִים לָשֶבֶת בְּמָקוֹם זֶה, שֶהַשָּמַיִם הֵאִירוּ לוֹ</p>
</blockquote>

<blockquote>
<p>פְּנֵיהֶם בְּרֹב חֶסֶד. הֵם הָיוּ אֲנָשִים רָעִים וּקְשֵי לֵב. לֹא הָיָה</p>
</blockquote>

<blockquote>
<p>בָּהֶם רֶגֶש רַחֲמִים לְעָנִי וְחֶמְלָה לְאִיש חֲסַר בַּיִת. הֵם הָיוּ</p>
</blockquote>

<blockquote>
<p>לוֹעֲגִים לְמִי שֶאָמַר לָהֶם, כִּי בְּנֵי הָאָדָם מְחֻיָּבִים לֶאֱהוֹב</p>
</blockquote>

<blockquote>
<p>אִיש אֶת רֵעֵהוּ, בַּאֲשֶר אֵין דֶרֶךְ אַחֶרֶת לִפְרוֹעַ אֶת הַחוֹב,</p>
</blockquote>

<blockquote>
<p>שֶכֻּלָּנוּ חַיָּבִים לֵאלֹהִים עַל אַהֲבָתוֹ לָנוּ וְחַסְדוֹ עִמָּנוּ.</p>
</blockquote>

<blockquote>
<p>קָשֶה יִהְיֶה לָכֶם לְהַאֲמִין בַּדְּבָרִים, שֶאֲנִי עוֹמֵד לְסַפֵּר</p>
</blockquote>

<blockquote>
<p>לָכֶם. הָאֲנָשִים הַנִּתְעָבִים הָאֵלֶּה לִמְּדוּ אֶת יַלְדֵיהֶם</p>
</blockquote>

<blockquote>
<p>לִהְיוֹת לֹא טוֹבִים מֵהֶם. דַרְכָּם הָיָה לִמְחוֹא כַּף כְּדֵי לְעוֹדֵד</p>
</blockquote>

<blockquote>
<p>אוֹתָם, בִּרְאוֹתָם אֶת הַיְלָדִים הַקְּטַנִּים וְהַיְלָדוֹת</p>
</blockquote>

<blockquote>
<p>הַקְּטַנּוֹת רָצִים אַחֲרֵי הֵלֶךְ עָנִי, צוֹעֲקִים אַחֲרָיו וְזוֹרְקִים</p>
</blockquote>

<blockquote>
<p>בּוֹ אֲבָנִים. הֵם גִדְּלוּ כְּלָבִים גְדוֹלִים וְרָעִים, וְכַאֲשֶר</p>
</blockquote>

<blockquote>
<p>הֵעֵז עוֹבֵר-אֹרַח לְהֵרָאוֹת בִּרְחוֹב הַכְּפָר, יָצְאָה לִקְרָאתוֹ</p>
</blockquote>

<blockquote>
<p>בִּמְרוּצָה כָּל הָעֵדָה הָרָעָה הַזֹּאת שֶל כַּלְבֵי-כְּלָבִים מִתּוֹךְ</p>
</blockquote>

<blockquote>
<p>נְבִיחָה, נְהִימָה וַחֲשִׂיפַת שִנַּיִם. אַחֲרֵי כֵן הָיוּ תּוֹפְשִׂים</p>
</blockquote>

<blockquote>
<p>אוֹתוֹ בְּרַגְלָיו אוֹ בִּבְגָדָיו, כְּכָל אֲשֶר קָרָה, וְאִם הָיָה</p>
</blockquote>

<blockquote>
<p>הָאִיש לְבוּש קְרָעִים בְּבוֹאוֹ, הָיָה מַרְאֵהוּ מְעוֹרֵר חֶמְלָה</p>
</blockquote>

<blockquote>
<p>שִבְעָתַיִם בְּטֶרֶם הִסְפִּיק לִבְרוֹחַ. הַדָּבָר הָיָה נוֹרָא מְאֹד</p>
</blockquote>

<blockquote>
<p>בִּשְבִיל נוֹדְדִים עֲנִיִּים, כְּפִי שֶתּוּכְלוּ לְשַעֵר, בְּיִחוּד אִם</p>
</blockquote>

<blockquote>
<p>אֵלֶּה הָיוּ חוֹלִים אוֹ חֲלוּשִים אוֹ נֵכִים אוֹ זְקֵנִים. אֲנָשִים</p>
</blockquote>

<blockquote>
<p>כָּאֵלֶּה (אִם יָדְעוּ פַּעַם מִן הַנִּסָּיוֹן אֶת דֶרֶךְ הָאֲנָשִים</p>
</blockquote>

<blockquote>
<p>הָאֵלֶּה עִם יַלְדֵיהֶם וְכַלְבֵיהֶם הַגַּסִּים), הָיוּ בּוֹחֲרִים</p>
</blockquote>

<blockquote>
<p>לָלֶכֶת מִילִים רַבִּים סְחוֹר סְחוֹר, מֵאֲשֶר לַעֲבוֹר דֶרֶךְ הַכְּפָר</p>
</blockquote>

<blockquote>
<p>הַזֶּה.</p>

<p>רַע הָיָה הַמַּעֲשֶׂה בְּעֵינֵי הָרוֹאֶה, כִּי בְּבוֹא</p>
</blockquote>

<blockquote>
<p>שָמָּה אֲדוֹנִים יוֹשְבִים בְּמֶרְכָּבוֹת אוֹ רוֹכְבִים עַל סוּסִים</p>
</blockquote>

<blockquote>
<p>יָפִים עִם עֲבָדִים לְבוּשִים מַדִּים מְשָרְתִים לִפְנֵיהֶם, לֹא הָיוּ</p>
</blockquote>

<blockquote>
<p>אֲנָשִים מְנֻמָּסִים יוֹתֵר וְנִכְנָעִים יוֹתֵר מִתּוֹשָבֵי הַכְּפָר</p>
</blockquote>

<blockquote>
<p>הַזֶּה. הֵם הָיוּ מְסִירִים כּוֹבְעֵיהֶם מִפְּנֵי הַכָּבוֹד, כּוֹרְעִים</p>
</blockquote>

<blockquote>
<p>וּמִשְתַּחֲוִים לִפְנֵי הָאוֹרְחִים. אִם נָהֲגוּ הַיְלָדִים בְּגַסּוּת,</p>
</blockquote>

<blockquote>
<p>יָדְעוּ כִּי קַבֵּל יְקַבְּלוּ צְרִימָה בָּאֹזֶן; וַאֲשֶר לַכְּלָבִים,</p>
</blockquote>

<blockquote>
<p>אִם אֶחָד מִן הָעֵדָה הָרָעָה חוֹרֵץ לְשוֹנוֹ לִנְבּוֹחַ, הָיָה אֲדוֹנוֹ</p>
</blockquote>

<blockquote>
<p>מַכֶּה אוֹתוֹ כְּרֶגַע בְּמַטֵּהוּ וְקוֹשְרוֹ בְּחֶבֶל וּמוֹנֵעַ מִפִּיו</p>
</blockquote>

<blockquote>
<p>אֹכֶל. כָּל זֶה הָיָה טוֹב וְיָפֶה, אֶפֶס כִּי הוֹכִיחַ הַדָּבָר, אֲשֶר</p>
</blockquote>

<blockquote>
<p>יוֹשְבֵי הַכְּפָר נָתְנוּ כָּבוֹד לַכֶּסֶף שֶבְּכִיס הָאוֹרֵחַ וְלֹא</p>
</blockquote>

<blockquote>
<p>לַנְּשָמָה בְּקִרְבּוֹ, הַשּוֹכֶנֶת בְּכָל אָדָם כְּעָנִי</p>
</blockquote>

<blockquote>
<p>כְּעָשִיר.</p>

<p>וְעַתָּה תָּבִינוּ אֵפוֹא, מִפְּנֵי מָה סָח פִילֶמּוֹן</p>
</blockquote>

<blockquote>
<p>הַזָּקֵן בְּצַעַר רַב, כַּאֲשֶר שָמַע אֶת קוֹלוֹת הַיְלָדִים וְאֶת</p>
</blockquote>

<blockquote>
<p>נְבִיחוֹת הַכְּלָבִים בַּקָּצֶה הָרָחוֹק שֶל רְחוֹב הַכְּפָר.</p>

<p>רַב הָיָה הַשָּאוֹן, אֲשֶר הָלַךְ וְנִמְשַךְ שָעָה מְרֻבָּה, וְנִדְמֶה הָיָה כִּי עוֹבֵר הוּא לְרֹחַב הָעֵמֶק.</p>

<p>– מֵעוֹדִי לֹא שָמַעְתִּי אֶת הַכְּלָבִים נוֹבְחִים בְּקוֹל רָם כָּזֶה – הֵעִיר הַזָּקֵן הַטּוֹב.</p>

<p>– גַם הַיְלָדִים לֹא הָיוּ מֵעוֹלָם כֹּה גַסִּים – עָנְתָה אִשְתּוֹ הַזְּקֵנָה וְהַטּוֹבָה.</p>

<p>הֵם יָשְבוּ וְנִעְנְעוּ בְּרֹאשָם זֶה אֶל זֶה,</p>
</blockquote>

<blockquote>
<p>וְהַקּוֹלוֹת הָלְכוּ וְקָרְבוּ, עַד אֲשֶר רָאוּ הַזְּקֵנִים וְהִנֵּה</p>
</blockquote>

<blockquote>
<p>לְרַגְלֵי הַגִּבְעָה אֲשֶר שָם עָמַד בֵּיתָם, שְנֵי נוֹדְדִים הוֹלְכִים</p>
</blockquote>

<blockquote>
<p>וּקְרֵבִים בְּרֶגֶל. מֵאֲחוֹרֵיהֶם סָמוּךְ לָהֶם נִשְמְעָה הַנְּהִימָה</p>
</blockquote>

<blockquote>
<p>הַפְּרָאִית, הַבָּאָה בְּעִקְּבוֹתֵיהֶם. בְּמֶרְחָק קָטָן מֵהֶם רָצָה</p>
</blockquote>

<blockquote>
<p>כְּנֻפְיָה שֶל יְלָדִים, אֲשֶר שָלְחוּ צְרִיחוֹת וְזָרְקוּ אֲבָנִים</p>
</blockquote>

<blockquote>
<p>בְּכָל כֹּחָם אַחֲרֵי שְנֵי הַנּוֹדְדִים. פַּעַם אוֹ פַּעֲמַיִם הֶחֱזִיר</p>
</blockquote>

<blockquote>
<p>רֹאשוֹ הַצָּעִיר בִּשְנֵי הָאֲנָשִים (הוּא הָיָה קְטַן קוֹמָה וּפָעִיל</p>
</blockquote>

<blockquote>
<p>מְאֹד) וְהִבְרִיחַ אֶת הַכְּלָבִים בַּמַּקֵּל אֲשֶר בְּיָדוֹ. חֲבֵרוֹ,</p>
</blockquote>

<blockquote>
<p>אֲשֶר הָיָה גְבַהּ קוֹמָה מְאֹד, הָלַךְ בִּמְנוּחָה כְּאִלּוּ בָּז</p>
</blockquote>

<blockquote>
<p>בְּלִבּוֹ גַם לַיְלָדִים הַנִּתְעָבִים וְגַם לַכְּלָבִים הַנִּבְזִים,</p>
</blockquote>

<blockquote>
<p>אֲשֶר הַיְלָדִים, כַּנִרְאֶה, מְחַקִּים אֶת מִנְהָגָם.</p>

<p>שְנֵי הַנּוֹדְדִים הָיוּ לְבוּשִים בְּגָדִים דַלִּים</p>
</blockquote>

<blockquote>
<p>מְאֹד, וּבִפְנֵיהֶם נִרְאֶה הָיָה, כִּי אֵין לָהֶם דֵי כֶּסֶף בְּכִיסָם</p>
</blockquote>

<blockquote>
<p>לְשַלֵּם שְׂכַר לִינָה. וְהַדָּבָר הַזֶּה, חוֹשֵשְנִי, הָיָה הַטַּעַם,</p>
</blockquote>

<blockquote>
<p>מִפְּנֵי מָה נָתְנוּ בְּנֵי הַכְּפָר רְשוּת לְיַלְדֵיהֶם וּלְכַלְבֵיהֶם</p>
</blockquote>

<blockquote>
<p>לְקַבֵּל פְּנֵיהֶם בְּגַסּוּת כָּזוֹ.</p>

<p>– קוּמִי, אִשְתִּי – אָמַר פִילֶמּוֹן לְבוֹקִיס –</p>
</blockquote>

<blockquote>
<p>וְנֵלֵךְ לִקְרַאת הָאֲנָשִים הָעֲלוּבִים הָאֵלֶּה. אֵין סָפֵק, כִּי</p>
</blockquote>

<blockquote>
<p>בְּלֵב כָּבֵד מְאֹד הֵם מְטַפְּסִים וְעוֹלִים עַל הַגִּבְעָה.</p>

<p>– לֵךְ אַתָּה לִקְרָאתָם – עָנְתָה בּוֹקִיס – וְאָנֹכִי</p>
</blockquote>

<blockquote>
<p>אֲמַהֵר אֶל הָאֹהֶל לִרְאוֹת, אִם אוּכַל לִמְצוֹא לָהֶם דָבָר לְפַת</p>
</blockquote>

<blockquote>
<p>עַרְבִית. פְּרוּסַת לֶחֶם הֲגוּנָה עִם חָלָב תַּעֲשֶׂה נִפְלָאוֹת</p>
</blockquote>

<blockquote>
<p>לְעוֹדֵד אֶת רוּחָם.</p>

<p>הִיא עָשְׂתָה כַּאֲשֶר אָמְרָה וּמִהֲרָה אֶל הָאֹהֶל,</p>
</blockquote>

<blockquote>
<p>וּפִילֶמּוֹן מִצִּדוֹ הָלַךְ לִקְרַאת הָאוֹרְחִים וְהוֹשִיט אֶת יָדוֹ</p>
</blockquote>

<blockquote>
<p>בְּסֵבֶר פָּנִים יָפוֹת, עַד כִּי לֹא הָיָה צֹרֶךְ בְּדִבּוּר פֶּה –</p>
</blockquote>

<blockquote>
<p>וּבְכָל זֹאת לֹא נִמְנַע מִקְּרוֹא בְּקוֹל יוֹצֵא מִן הַלֵּב:</p>

<p>– בְּרוּכִים הַבָּאִים, אוֹרְחִים! שָלוֹם עֲלֵיכֶם!</p>

<p>– תּוֹדָה לְךָ – קָרָא הַצָּעִיר מִן הַשְֹנַיִם</p>
</blockquote>

<blockquote>
<p>בְּדֶרֶךְ חִבָּה רַבָּה, לַמְרוֹת הֶעָמָל וְהַתְּלָאָה – זוֹ הִיא</p>
</blockquote>

<blockquote>
<p>קַבָּלַת פָּנִים אַחֶרֶת מִזּוֹ שֶנִפְגַשְנוּ שָם לְמַטָּה בַּכְּפָר.</p>
</blockquote>

<blockquote>
<p>אָנָּא, מַדּוּעַ אַתָּה יוֹשֵב בִּשְכֵנוּת כֹּה רָעָה?</p>

<p>– הָהּ! – הֵשִיב פִילֶמּוֹן הַזָּקֵן בְּחִיּוּךְ שָקֵט</p>
</blockquote>

<blockquote>
<p>וְנָעִים – הַשֵּם יִתְבָּרַךְ הוֹשִיבָנוּ פֹּה, סוֹבֵר אֲנִי, בְּתוֹךְ</p>
</blockquote>

<blockquote>
<p>שְאָר הַסִּבּוֹת, כְּדֵי שֶאוּכַל לְתַקֵּן, עַד כַּמָה שֶיֵּש בְּכֹחִי,</p>
</blockquote>

<blockquote>
<p>אֶת חֵטְא שְכֵנַי, שֶאֵינָם מַכְנִיסֵי אוֹרְחִים.</p>

<p>– יָפֶה אָמַרְתָּ, אַבָּא זָקֵן! – קָרָא הַנּוֹדֵד –</p>
</blockquote>

<blockquote>
<p>וְאִם יֵש לְהַגִּיד אֶת כָּל הָאֶמֶת, הִנֵּה חֲבֵרַי וַאֲנִי זְקוּקִים</p>
</blockquote>

<blockquote>
<p>לְכַמָּה תִּקוּנִים. הַיְלָדִים הָהֵם (הַסּוֹרְרִים הַקְּטַנִים!)</p>
</blockquote>

<blockquote>
<p>לִכְלְכוּ אוֹתָנוּ לַכְלֵךְ הֵיטֵב בְּכַדּוּרֵי הָרֶפֶש שֶלָּהֶם,</p>
</blockquote>

<blockquote>
<p>וְאֶחָד מֵעֲדַת הַכְּלָבִים קָרַע אֶת מְעִילִי, שֶהָיָה קָרוּעַ מְאֹד</p>
</blockquote>

<blockquote>
<p>גַם לִפְנֵי כֵן. אוּלָם פָּגַעְתִּי יָפֶה בְּחַרְטוֹמוֹ בַּמַּטֶּה</p>
</blockquote>

<blockquote>
<p>שֶבְּיָדִי, וּלְדַעְתִּי שְמַעְתֶּם אֶת יִלְלָתוֹ גַם פֹּה</p>
</blockquote>

<blockquote>
<p>מִמֶּרְחַקִּים.</p>

<p>פִילֶמּוֹן שָׂמַּח לִרְאוֹת, כִּי רוּחוֹ טוֹבָה עָלָיו,</p>
</blockquote>

<blockquote>
<p>וְאָמְנָם לְמַרְאֵה פָּנָיו וַהֲלִיכוֹתָיו שֶל הַנּוֹדֵד לֹא הָיָה אִיש</p>
</blockquote>

<blockquote>
<p>מְתָאֵר לְעַצְמוֹ, כִּי עָיֵף הוּא מִמַּהֲלַךְ יוֹם אוֹ כִּי לִבּוֹ</p>
</blockquote>

<blockquote>
<p>מָלֵא רֹגֶז עַל קַבָּלַת-הַפָּנִים הַגַּסָּה בְּסוֹפוֹ שֶל הַיּוֹם. הוּא</p>
</blockquote>

<blockquote>
<p>הָיָה לָבוּש לְבוּש מְשֻנֶּה בְּמִקְצָת, עַל רֹאשוֹ מִין כִּפָּה, אֲשֶר</p>
</blockquote>

<blockquote>
<p>הַתִּתּוֹרָה בָּלְטָה עַל שְתֵּי אָזְנָיו. אַף כִּי הָיָה עֶרֶב קַיִץ,</p>
</blockquote>

<blockquote>
<p>הָיָה הָאִיש לָבוּש מְעִיל, אֲשֶר עָטָה אוֹתוֹ הָדוּק לִבְשָׂרוֹ, אוּלַי</p>
</blockquote>

<blockquote>
<p>מִפְּנֵי שֶבְּגָדָיו הַתַּחְתּוֹנִים הָיוּ בְּלוּיִים. אַף זֶה רָאָה</p>
</blockquote>

<blockquote>
<p>פִילֶמּוֹן, כִּי בְּרַגְלֵי הָאִיש זוּג-נַעֲלַיִם מְשֻנֶּה, אַךְ יַעַן</p>
</blockquote>

<blockquote>
<p>כִּי הֶחְשִיךְ הַיּוֹם, וְגַם הָרְאִיָּה שֶל הַזָּקֵן לֹא הָיְתָה חַדָּה</p>
</blockquote>

<blockquote>
<p>בְּיוֹתֵר, לֹא יָכֹל לְהַגִּיד בְּדִיּוּק, בַּמֶּה מְשֻנּוֹת</p>
</blockquote>

<blockquote>
<p>הַנַּעֲלַיִם. אָכֵן דָבָר אֶחָד נִרְאָה לוֹ מוּזָר: הָאוֹרֵחַ הָיָה קַל</p>
</blockquote>

<blockquote>
<p>וְזָרִיז לְהַפְלִיא כָּל כָּךְ, עַד כִּי נִרְאָה, כְּאִלּוּ רַגְלָיו</p>
</blockquote>

<blockquote>
<p>מִתְרוֹמְמוֹת לִפְעָמִים מֵעַל הַקַּרְקַע מֵאֲלֵיהֶן אוֹ כִּי יָכוֹל</p>
</blockquote>

<blockquote>
<p>לְהַחֲזִיקָן רַק בְּקֹשִי.</p>

<p>– בִּנְעוּרַי – אָמַר פִילֶמּוֹן אֶל הָאוֹרֵחַ –</p>
</blockquote>

<blockquote>
<p>הָיִיתִי קַל בְּרַגְלַי, אַךְ עַתָּה רַגְלַי הוֹלְכוֹת וּכְבֵדוֹת</p>
</blockquote>

<blockquote>
<p>תָּמִיד עִם בּוֹא הָעֶרֶב.</p>

<p>– אֵין תְּרוּפָה טוֹבָה לְכָךְ מִמַּקֵּל טוֹב – עָנָה</p>
</blockquote>

<blockquote>
<p>הָאוֹרֵחַ – וּבְמִקְרֶה יֵש לִי מִשְעָן כָּזֶה, כַּאֲשֶר עֵינֶיךָ</p>
</blockquote>

<blockquote>
<p>רוֹאוֹת.</p>

<p>וְאָמְנָם כֵּן, הַמַּקֵּל הָיָה מְשֻנֶּה מִכָּל</p>
</blockquote>

<blockquote>
<p>הַמַּקְלוֹת שֶרָאָה פִילֶמּוֹן מִיָּמָיו. הוּא הָיָה עָשׂוּי מֵעֵץ זַיִת</p>
</blockquote>

<blockquote>
<p>וּמֵעֵין שְתֵּי כְּנָפַיִם קְטַנּוֹת לוֹ סָמוּךְ לְחֶלְקוֹ הָעֶלְיוֹן:</p>
</blockquote>

<blockquote>
<p>שְנֵי נְחָשִים חֲרוּתִים בְּעֵץ הָיוּ כִּכְרוּכִים עַל גַבֵּי הַמַּקֵּל,</p>
</blockquote>

<blockquote>
<p>וְהֵם נַעֲשׂוּ בָּאֳמָנוּת רַבָּה כָּל כַּךְ, עַד כִּי הַזָּקֵן</p>
</blockquote>

<blockquote>
<p>פִילֶמּוֹן (שֶעֵינָיו הָיוּ כֵּהוֹת, כְּיָדוּעַ לָכֶם) חָשַב אוֹתָם</p>
</blockquote>

<blockquote>
<p>לְחַיִּים, כִּי רָאָה אוֹתָם מִתְעַקְּלִים וּמִתְפַּתְּלִים.</p>

<p>– אָכֵן זֶה דָבָר יְקַר הַמְּצִיאוּת! – אָמַר הַזָּקֵן –</p>
</blockquote>

<blockquote>
<p>מַקֵּל בַּעַל כְּנָפַיִם! הֲרֵי זֶה מַקֵּל מֻפְלָא בִּשְבִיל נַעַר קָטָן</p>
</blockquote>

<blockquote>
<p>לִנְסוֹעַ עָלָיו בִּרְכִיבָה.</p>

<p>בֵּין כֹּה וָכֹה הִגִּיעוּ פִילֶמּוֹן עִם שְנֵי אוֹרְחָיו אֶל פֶּתַח הַבַּיִת.</p>

<p>– יְדִידַי – קָרָא הַזָּקֵן – שְבוּ לָכֶם לָנוּחַ פֹּה</p>
</blockquote>

<blockquote>
<p>עַל הַסַּפְסָל הַזֶּה. אִשְתִּי הַטּוֹבָה בּוֹקִיס הָלְכָה לִרְאוֹת מַה</p>
</blockquote>

<blockquote>
<p>יֵּש לִסְעֻדַּת הָעֶרֶב. אֲנָשִים עֲנִיִּים אָנוּ, אַךְ כַּבֵּד</p>
</blockquote>

<blockquote>
<p>נְכַבֶּדְכֶם בְּכָל מַה שֶּיֵּש בָּאָרוֹן.</p>

<p>הַנָּכְרִי הַצָּעִיר הִטִּיל עַצְמוֹ בִּפְזִיזוּת עַל</p>
</blockquote>

<blockquote>
<p>הַסַּפְסָל וְנָתַן גַם לְמַקְלוֹ לִנְפּוֹל. וְכָאן אֵרַע דְבַר פֶּלֶא,</p>
</blockquote>

<blockquote>
<p>אַף כִּי שֶל מַה בְּכָךְ. הַמַּקֵל קָם מֵעַל הַקַּרְקַע מֵעַצְמוֹ,</p>
</blockquote>

<blockquote>
<p>וּבְפָרְשׂוֹ אֶת כְּנָפָיו רָקַד לְמֶחֱצָה וְעָף לְמֶחֱצָה וְהִשְעִין</p>
</blockquote>

<blockquote>
<p>עַצְמוֹ לְיַד קִיר הַבַּיִת. שָם עָמַד בִּמְנוּחָה וּבְשֶקֶט וְרַק</p>
</blockquote>

<blockquote>
<p>הַנְּחָשִים הוֹסִיפוּ לְהִתְפַּתֵּל. אוּלָם דַעְתִּי הַפְּרָטִית הִיא,</p>
</blockquote>

<blockquote>
<p>כִּי עֵינָיו הַכֵּהוֹת שֶל הַזָּקֵן פִילֶמּוֹן הִטְעוּ אוֹתוֹ</p>
</blockquote>

<blockquote>
<p>שוּב.</p>

<p>בְּטֶרֶם הִסְפִּיק לְהוֹצִיא מִפִּיו שְאֵלָה, מָשַךְ</p>
</blockquote>

<blockquote>
<p>הַנָּכְרִי הַקַּשִּיש אֶת עֵינָיו מִמַּקֵּל הַפֶּלֶא, בִּפְנוֹתוֹ אֵלָיו</p>
</blockquote>

<blockquote>
<p>בְּדִבּוּר:</p>

<p>– הַאִם לֹא הָיָה פֹּה – שָאַל הַנָּכְרִי וְקוֹלוֹ הָיָה</p>
</blockquote>

<blockquote>
<p>עָמֹק לְהַפְלִיא – בְּיָמִים קַדְמוֹנִים נָהָר אֲשֶר כִּסָּה אֶת</p>
</blockquote>

<blockquote>
<p>הַמָּקוֹם, שֶעָלָיו עוֹמֵד שָם הַכְּפָר?</p>

<p>– לֹא בְּיָמַי, יְדִידַי – עָנָה פִילֶמּוֹן – אַף כִּי</p>
</blockquote>

<blockquote>
<p>אִיש זָקֵן אֲנִי, כְּפִי שֶאַתָּה רוֹאֶה. תָּמִיד הָיוּ פֹּה הַשָּׂדוֹת</p>
</blockquote>

<blockquote>
<p>וְהַכָּרִים כַּאֲשֶר הֵם הַיּוֹם, וְהָעֵצִים הָעַתִּיקִים וְהַנַּחַל</p>
</blockquote>

<blockquote>
<p>הַקָּטָן הַהוֹמֶה בְּאֶמְצַע הָעֵמֶק. לֹא אָבִי, אַף לֹא אֲבִי אָבִי,</p>
</blockquote>

<blockquote>
<p>עַד כַּמָּה שֶיָּדוּעַ לִי, אַף הֵם לֹא רָאוּ זֹאת, וְאֵין סָפֵק, כִּי</p>
</blockquote>

<blockquote>
<p>כֵן יִהְיֶה אַחֲרֵי אֲשֶר פִילֶמּוֹן הַזָּקֵן יֵלֵךְ לְעוֹלָמוֹ וּשְמוֹ</p>
</blockquote>

<blockquote>
<p>יִשָׁכַח.</p>

<p>– זֶה הוּא יוֹתֵר מִמַּה שֶאָדָם יָכוֹל לְהַגִּיד מֵרֹאש</p>
</blockquote>

<blockquote>
<p>לָבֶטַח – הֵעִיר הַנָּכְרִי, וּמַשֶּהוּ חָמוּר מְאֹד הָיָה בְּקוֹלוֹ</p>
</blockquote>

<blockquote>
<p>הֶעָמֹק. הוּא גַם נִעְנַע בְּרֹאשוֹ, עַד כִּי תַּלְתַּלָּיו הַשְּחוֹרִים</p>
</blockquote>

<blockquote>
<p>וְהַכְּבֵדִים הִתְנוֹדְדוּ עִם תְּנוּעָה זוֹ – אַחֲרֵי אֲשֶר תּוֹשָבֵי</p>
</blockquote>

<blockquote>
<p>הַכְּפָר שָם שָכְחוּ אֶת רִגְשוֹת הָאַהֲבָה וְהַחֶמְלָה, אֲשֶר נָטַע</p>
</blockquote>

<blockquote>
<p>אֱלֹהִים בְּלִבָּם, טוֹב כִּי יָשוּב הַנָּהָר לְהַעֲלוֹת גַלָּיו עַל</p>
</blockquote>

<blockquote>
<p>מִשְכְּנוֹתֵיהֶם.</p>

<p>מַבָּטוֹ שֶל הַהוֹלֵךְ הָיָה חָמוּר כָּל כַּךְ, עַד כִּי</p>
</blockquote>

<blockquote>
<p>פִילֶמּוֹן נִבְהַל וְנִפְחַד כִּמְעַט, וּמַה גַּם כִּי עִם זַעַם פָּנָיו</p>
</blockquote>

<blockquote>
<p>נִרְאוּ פִּתְאֹם שְמֵי בֵּין-הָעַרְבַּיִם קוֹדְרִים יוֹתֵר, וְכַאֲשֶר</p>
</blockquote>

<blockquote>
<p>נִעְנַע בְּרֹאשוֹ, נִשְמַע בָּאֲוִיר קוֹל כְּקוֹל הָרַעַם.</p>

<p>אוּלָם כַּעֲבוֹר רֶגַע נַעֲשׂוּ פְּנֵי הַנָּכְרִי כֹּה</p>
</blockquote>

<blockquote>
<p>חֲבִיבִים וְכֹה רַכִּים, עַד כִּי הָאִיש הַזָּקֵן שָכַח כִּמְעַט כָּל</p>
</blockquote>

<blockquote>
<p>פַּחְדוֹ. אַף עַל פִּי כֵן לֹא נִמְנַע מִן הַהַרְגָשָה, כִּי הַהֵלֶךְ</p>
</blockquote>

<blockquote>
<p>הַזָּקֵן וַדַּאי אֵינֶנּוּ אָדָם פָּשוּט, אַף כִּי בְּמִקְרֶה הוּא</p>
</blockquote>

<blockquote>
<p>לָבוּש בִּגְדֵי עֹנִי וְהוֹלֵךְ הוּא בָּרֶגֶל. לֹא כִּי תֵּאֵר לוֹ</p>
</blockquote>

<blockquote>
<p>פִילֶמּוֹן אֶת הָאִיש כְּנָסִיךְ מִתְחַפֵּשׂ אוֹ בְּצוּרָה דוֹמָה לְזוֹ,</p>
</blockquote>

<blockquote>
<p>אוּלָם הוּא נִרְאָה לוֹ כְּאִיש חָכָם גָדוֹל עַד מְאֹד, הַנּוֹדֵד</p>
</blockquote>

<blockquote>
<p>בָּעוֹלָם בְּמַלְבּוּש דַל זֶה וּבָז לְעֹשֶר וּלְכָל עִנְיְנֵי הָעוֹלָם</p>
</blockquote>

<blockquote>
<p>הַזֶּה, בְּחַפְּשׂוֹ בְּכָל מָקוֹם לְהוֹסִיף קֻרְטוֹב עַל חָכְמָתוֹ.</p>
</blockquote>

<blockquote>
<p>הָרַעְיוֹן הַזֶּה נִרְאָה לוֹ מִתְקַבֵּל עַל הַדַּעַת יוֹתֵר, כִּי</p>
</blockquote>

<blockquote>
<p>כַּאֲשֶר נָשָׂא פִילֶמּוֹן עֵינָיו אֶל פְּנֵי הַנָּכְרִי, רָאָה</p>
</blockquote>

<blockquote>
<p>בְּמַבָּט אֶחָד שֶלּוֹ מַחֲשָבָה רַבָּה יוֹתֵר, מֵאֲשֶר יָכוֹל לִלְמוֹד</p>
</blockquote>

<blockquote>
<p>בַּסְּפָרִים כָּל יְמֵי חַיָּיו.</p>

<p>בּוֹ בַּזְמַן שֶבּוֹקִיס הֵכִינָה אֶת סְעֻדַּת הָעֶרֶב,</p>
</blockquote>

<blockquote>
<p>פָּתְחוּ שְנֵי הַנּוֹדְדִים בְּשִׂיחַת רֵעִים עִם פִילֶמּוֹן. הַצָּעִיר</p>
</blockquote>

<blockquote>
<p>הָיָה מַרְבֶּה שִׂיחָה עַד מְאֹד, וְהוּא הָיָה מֵעִיר הֶעָרוֹת חֲרִיפוֹת</p>
</blockquote>

<blockquote>
<p>וּשְנוּנוֹת כָּל כָּךְ, עַד כִּי הַזָּקֵן הָיָה בְּלִי הֶרֶף פּוֹרֵץ</p>
</blockquote>

<blockquote>
<p>בִּצְחוֹק וְאוֹמֵר, כִּי זֶה הוּא הָאִיש הָעַלִּיז בְּיוֹתֵר שֶרָאָה</p>
</blockquote>

<blockquote>
<p>בְּיָמָיו.</p>

<p>– אָנָּא, יְדִידִי הַצָּעִיר – אָמַר הַזָּקֵן לְאַחַר שֶהִתְיַדְדוּ – מַה שִּמְךָ כִּי אֵדַע?</p>

<p>– הִנֵּה אֲנִי קַל וּפָזִיז, כַּאֲשֶר עֵינֶיךָ רוֹאוֹת –</p>
</blockquote>

<blockquote>
<p>עָנָה הַנּוֹדֵד – וְעַל כֵּן אִם תִּקְרָא לִי כַּסְפִּיאֵל, יִהְיֶה שֵם</p>
</blockquote>

<blockquote>
<p>זֶה הוֹלֵם אוֹתִי.</p>

<p>– כַּסְפִּיאֵל! כַּסְפִּית! – עָנָה פִילֶמּוֹן, בְּהַבִּיטוֹ אֶל פְּנֵי הַנּוֹדֵד
לִרְאוֹת אִם אֵינוֹ מְשַטֶּה בּוֹ – זֶה הוּא שֵם מוּזָר מְאֹד. וּמַה שְמוֹ שֶל</p>
</blockquote>

<blockquote>
<p>בֶּן לִוְיָתְךָ? הֲגַם לוֹ שֵם מְשֻנֶּה?</p>

<p>– עָלֶיךָ לִשְאוֹל אֶת הָרַעַם כִּי יַגִּיד לְךָ – עָנָה</p>
</blockquote>

<blockquote>
<p>כַּסְפִּיאֵל, בְּשָלְחוֹ אֵלָיו מַבָּט מִסְתּוֹרי – שוּם קוֹל אַחֵר</p>
</blockquote>

<blockquote>
<p>אֵינוֹ רָם בְּמִדָּה מַסְפִּיקָה.</p>

<p>הֶעָרָה זוֹ, שֶנֶּאֶמְרָה בִּרְצִינוּת אוֹ בִּצְחוֹק,</p>
</blockquote>

<blockquote>
<p>עֲלוּלָה הָיְתָה לְהוֹלִיד פַּחַד גָדוֹל מְאֹד בְּלֵב פִילֶמּוֹן</p>
</blockquote>

<blockquote>
<p>מִפְּנֵי הַנּוֹדֵד הַקַּשִּיש, לוּלֵא הִרְהִיב עֹז לְהַבִּיט אֵלָיו</p>
</blockquote>

<blockquote>
<p>וּמָצָא בְּפָנָיו טוּב-לֵב בְּמִדָּה רַבָּה כָּל כָּךְ. אוּלָם, בְּלִי</p>
</blockquote>

<blockquote>
<p>סָפֵק, זֶה הָיָה הָאִיש הַכַּבִּיר בְּיוֹתֵר שֶיָּשַב בַּעֲנָוָה כָּזוֹ</p>
</blockquote>

<blockquote>
<p>לְיַד פֶּתַח בַּיִת קָטָן. בִּזְמַן שֶהַנָּכְרִי עָסַק בְּשִׂיחָה,</p>
</blockquote>

<blockquote>
<p>יָצְאוּ הַדְּבָרִים מִפִּיו דֶרֶךְ חֲשִיבוּת כָּזוֹ, עַד כִּי פִילֶמּוֹן</p>
</blockquote>

<blockquote>
<p>הִרְגִיש רָצוֹן שֶאֵין לַעֲמוֹד בְּפָנָיו לְהַגִּיד לוֹ כָּל מַה</p>
</blockquote>

<blockquote>
<p>שֶבְּלִבּוֹ. זֶה הוּא תָּמִיד הָרֶגֶש בְּלֵב אֲנָשִים, בִּזְמַן שֶהֵם</p>
</blockquote>

<blockquote>
<p>פּוֹגְשִים אָדָם גָדוֹל בְּחָכְמָה, הַמֵּבִין כָּל הַמִּדּוֹת הַטּוֹבוֹת</p>
</blockquote>

<blockquote>
<p>וְהָרָעוֹת שֶלָּהֶם, וְאֵינוֹ מֵקֵל בִּכְבוֹדָם אַף בְּמַשֶּהוּ.</p>

<p>אוּלָם פִילֶמּוֹן, הָאִיש הַזָּקֵן הַתָּם וְהַיָּשָר,</p>
</blockquote>

<blockquote>
<p>לֹא הָיוּ לוֹ סוֹדוֹת לְגַלּוֹתָם. הוּא דִבֵּר בַּאֲרִיכוּת עַל קוֹרוֹת</p>
</blockquote>

<blockquote>
<p>חַיָּיו בֶּעָבָר, שֶבְּמֶשֶךְ כָּל הַשָּנִים לֹא יָצָא לְמֶרְחָק שֶל</p>
</blockquote>

<blockquote>
<p>עֶשֶׂר פַּרְסָאוֹת מִן הַמָּקוֹם הַזֶּה. אִשְתּוֹ בּוֹקִיס וְהוּא</p>
</blockquote>

<blockquote>
<p>יוֹשְבִים בְּבַיִת זֶה מִנְּעוּרֵיהֶם וּמוֹצְאִים לַחְמָם בִּיגִיעַ</p>
</blockquote>

<blockquote>
<p>כַּפֵּיהֶם, תָּמִיד עֲנִיִּים הֵם, אַךְ שְׂמֵחִים בְּחֶלְקָם. הוּא</p>
</blockquote>

<blockquote>
<p>הִלֵּל וְשִבַּח אֶת הַחֶמְאָה וְהַגְּבִינָה שֶׁבּוֹקִיס עוֹשָׂה. מַה</p>
</blockquote>

<blockquote>
<p>נָּאִים הַיְרָקוֹת שֶהוּא מְגַדֵּל בְּגִנָּתוֹ. אַף אֶת זֶה אָמַר, כִּי</p>
</blockquote>

<blockquote>
<p>מִפְּנֵי שֶהוּא וְאִשְתּוֹ אוֹהֲבִים זֶה אֶת זֶה מְאֹד, לָכֵן מִשְאֶלֶת</p>
</blockquote>

<blockquote>
<p>לֵב שְנֵיהֶם, כִּי גַם הַמָּוֶת לֹא יַפְרִיד בֵּינֵיהֶם וְכִי יָמוּתוּ,</p>
</blockquote>

<blockquote>
<p>כְּמוֹ שֶחָיוּ, שְנֵיהֶם יַחְדָו.</p>

<p>כַּאֲשֶר שָמַע הַנָּכְרִי אֶת הַדְּבָרִים, הוֹפִיעָה</p>
</blockquote>

<blockquote>
<p>בַּת-צְחוֹק עַל פָּנָיו, שֶהִבִּיעוּ גַם נְעִימוּת וְגַם</p>
</blockquote>

<blockquote>
<p>גְדֻלָּה.</p>

<p>– זָקֵן טוֹב אַתָּה – קָרָא אֶל פִילֶמּוֹן – וּלְךָ</p>
</blockquote>

<blockquote>
<p>אִשָּׁה טוֹבָה עֵזֶר כְּנֶגְדְךָ. מִן הָרָאוּי, כִּי מִשְאֶלֶת לִבְּכֶם</p>
</blockquote>

<blockquote>
<p>תִּנָּתֵן לָכֶם.</p>

<p>וְאוֹתָהּ שָעָה נִדְמָה לוֹ לְפִילֶמּוֹן, כְּאִלּוּ</p>
</blockquote>

<blockquote>
<p>עַנְנֵי הַשְּקִיעָה יָרוּ מִתּוֹכָם בָּרָק מַבְהִיק מִצַּד מַעֲרָב</p>
</blockquote>

<blockquote>
<p>וְהִדְלִיקוּ אוֹר פִּתְאֹם בָּרָקִיעַ.</p>

<p>בּוֹקִיס גָמְרָה לְהָכִין אֶת סְעֻדַּת הָעֶרֶב, בָּאָה</p>
</blockquote>

<blockquote>
<p>אֶל פֶּתַח הַבַּיִת וּפָתְחָה בְּדִבְרֵי הִתְנַצְּלוּת עַל הַמַּאֲכָלִים</p>
</blockquote>

<blockquote>
<p>הַדַּלִים, שֶהִיא מֻכְרָחָה לָשִׂים לִפְנֵי אוֹרְחֶיהָ.</p>

<p>אִלּוּ יָדַעְנוּ כִּי תָּבוֹאוּ – אָמְרָה – כִּי אָז</p>
</blockquote>

<blockquote>
<p>הָיִינוּ, אִישִי וַאֲנִי, פּוֹטְרִים עַצְמֵנוּ בְּלִי פְּרוּסָה</p>
</blockquote>

<blockquote>
<p>וּבִלְבַד שֶלֹּא יֶחְסַר לָכֶם לִסְעֻדָּה שְלֵמָה. אוּלָם לָקַחְתִּי</p>
</blockquote>

<blockquote>
<p>הַיּוֹם חֵלֶק גָדוֹל מִן הֶחָלָב לַעֲשׂוֹת מִמֶּנּוּ גְבִינָה,</p>
</blockquote>

<blockquote>
<p>וְכִכַּר-הַלֶּחֶם הָאַחֲרוֹנָה כְּבַר נֶאֶכְלָה מַחֲצִיתָהּ. אֲבוֹי!</p>
</blockquote>

<blockquote>
<p>לְעוֹלָם אֵינִי מַרְגִישָה בְּצַעֲרָהּ שֶל עֲנִיּוּתִי, כְּמוֹ בְּשָעָה</p>
</blockquote>

<blockquote>
<p>שֶנּוֹדֵד עָנִי דוֹפֵק עַל דַלְתֵּנוּ.</p>

<p>הַכֹּל יִהְיֶה טוֹב וְיָפֶה, אַל תִּדְאֲגִי, אִשָּה</p>
</blockquote>

<blockquote>
<p>טוֹבָה – קָרָא הַנָּכְרִי הַקַּשִּיש בַּחֲבִיבוּת – קַבָּלַת פָּנִים</p>
</blockquote>

<blockquote>
<p>יְשָרָה וּלְבָבִית לְאוֹרֵחַ עוֹשָׂה נִפְלָאוֹת בַּמַּאֲכָלִים</p>
</blockquote>

<blockquote>
<p>וּבְיָדָהּ לַהֲפוֹךְ פַּת קִיבָר לְמַעֲדַנֵּי מֶלֶךְ וּלְיַיִן</p>
</blockquote>

<blockquote>
<p>הַמְשֻמָּר.</p>

<p>– הוֹ, אִמָּא בּוֹקִיס! הֲלֹא זֶה מִשְתֶּה! – קָרָא</p>
</blockquote>

<blockquote>
<p>כַּסְפִּיאֵל בִּצְחוֹק – מִשְתֶּה מַמָּש! וְאַתְּ תִּרְאִי, כֵּיצַד</p>
</blockquote>

<blockquote>
<p>אֲנִי עוֹשֶׂה מְלֶאכֶת הָאֲכִילָה. חוֹשְבַנִי, כִּי לֹא הָיִיתִי רָעֵב</p>
</blockquote>

<blockquote>
<p>כָּל כַּךְ בִּימֵי חַיַּי.</p>

<p>– יִשְמְרֵנוּ הָאֵל! – לָחֲשָה בּוקִיס לְאִישָהּ – אִם</p>
</blockquote>

<blockquote>
<p>הַבָּחוּר יֵש לוֹ תֵּאָבוֹן עָצוּם כָּזֶה, חוֹשֶשֶת אֲנִי, כִּי</p>
</blockquote>

<blockquote>
<p>הַסְּעֻדָּה לֹא תַסְפִּיק לוֹ אַף לְמֶחְצָה.</p>

<p>כֻּלָּם נִכְנְסוּ לַבַּיִת. וְעַתָּה, שׁוֹמְעַי</p>
</blockquote>

<blockquote>
<p>הַקְּטַנִּים, יֵש בְּפִי לְסַפֵּר לָכֶם דָבָר, אֲשֶר לְשָמְעוֹ</p>
</blockquote>

<blockquote>
<p>תִּלְטְשוּ עֵינֵיכֶם מִתִּמָּהוֹן. זֶה הוּא אַחַד הַמִּקְרִים</p>
</blockquote>

<blockquote>
<p>הַמֻּפְלָאִים בְּיוֹתֵר בְּכָל הַסִּפּוּר. מַקְלוֹ שֶל כַּסְפִּיאֵל,</p>
</blockquote>

<blockquote>
<p>זוֹכְרִים אַתֶּם, הֶעֱמִיד אֶת עַצְמוֹ לְיַד הַקִּיר שֶל הַבַּיִת.</p>
</blockquote>

<blockquote>
<p>וּבְכֵן כַּאֲשֶר נִכְנַס אֲדוֹנָיו בַּפֶּתַח וְהִשְאִיר אֶת מַקֵּל</p>
</blockquote>

<blockquote>
<p>הַפֶּלֶא שֶלּוֹ מֵאַחֲרָיו, לֹא הָיָה לוֹ לַמַּקֵּל לַעֲשׂוֹת דָבָר רַק</p>
</blockquote>

<blockquote>
<p>לִפְרוֹשׂ אֶת כְּנָפָיו הַקְּטַנּוֹת וְלַעֲלוֹת בִּרְקִידָה וּבְרִחוּף</p>
</blockquote>

<blockquote>
<p>עַל הַמַּדְרֵגוֹת. הַמַּקֵּל הָלַךְ הָלוֹךְ וְטָפוֹף אֶל הַמִּטְבָּח</p>
</blockquote>

<blockquote>
<p>וְלֹא נָח עַד אֲשֶר עָמַד בְּרֹב חֲשִיבוּת וְנִמּוּס לְיַד כִּסְאוֹ שֶל</p>
</blockquote>

<blockquote>
<p>כַּסְפִּיאֵל. אוּלָם פִילֶמּוֹן הַזָּקֵן וְכָמוֹהוּ גַם אִשְתּוֹ הָיוּ</p>
</blockquote>

<blockquote>
<p>עֲסוּקִים כָּל כָּךְ בִּכְבוֹד הָאוֹרְחִים, עַד כִּי לֹא שָׂמוּ לֵב</p>
</blockquote>

<blockquote>
<p>כְּלָל לְמַעֲשֵׂה הַמַּקֵּל.</p>

<p>כַּאֲשֶר אָמְרָה בּוֹקִיס, לֹא הָיְתָה זוֹ בִּלְתִּי אִם</p>
</blockquote>

<blockquote>
<p>סְעֻדָּה דַלָּה בִּשְבִיל שְנֵי נוֹדְדִים רְעֵבִים. בְּאֶמְצַע</p>
</blockquote>

<blockquote>
<p>הַשֻּלְחָן הָיָה הַנּוֹתָר מִכִּכַּר הַלֶּחֶם הַשָּחוֹר עִם חֲתִיכַת</p>
</blockquote>

<blockquote>
<p>גְבִינָה מִצַּד אֶחָד וּכְלִי עִם דְבַש מִן הַצַּד הַשֵּנִי. לִפְנֵי</p>
</blockquote>

<blockquote>
<p>כָּל אֶחָד מִן הָאוֹרְחִים הָיָה מֻנָּח אֶשְכּוֹל נָאֶה שֶל עֲנָבִים.</p>
</blockquote>

<blockquote>
<p>כַּד שֶל חֶרֶס בְּמִדָּה בֵּינוֹנִית, מָלֵא חָלָב כִּמְעַט, עָמַד</p>
</blockquote>

<blockquote>
<p>בְּפִנַּת הַשֻּׁלְחָן, וְכַאֲשֶר מִלְּאָה בּוֹקִיס שְנֵי סְפָלִים</p>
</blockquote>

<blockquote>
<p>וְשָׂמָה אוֹתָם לִפְנֵי הַנָּכְרִים, לֹא נִשְאַר בִּלְתִּי אִם מְעַט</p>
</blockquote>

<blockquote>
<p>חָלָב בְּתַחְתִּית הַכַּד. אוֹיָה! עִנְיָן רַע הוּא בִּזְמַן שֶלֵּב טוֹב</p>
</blockquote>

<blockquote>
<p>רוֹאֶה אֶת עַצְמוֹ דָחוּק וְלָחוּץ בְּכַף הָעֹנִי. בּוֹקִיס הָעֲלוּבָה</p>
</blockquote>

<blockquote>
<p>הָיְתָה מוּכָנָה לִרְעוֹב בְּמֶשֶךְ שָבוּעַ יָמִים, אִלּוּ אֶפְשָר הָיָה</p>
</blockquote>

<blockquote>
<p>עַל יְדֵי כָּךְ לְסַפֵּק לָאֲנָשִים הָרְעֵבִים סְעֻדָּה עֲשִירָה</p>
</blockquote>

<blockquote>
<p>יוֹתֵר.</p>

<p>וּמִכֵּיוָן שֶהַסְּעֻדָּה הָיְתָה דַלָּה עַד מְאֹד, לֹא</p>
</blockquote>

<blockquote>
<p>יָכְלָה כִּי אִם לִשְאוֹל בְּלִבָּהּ, כִּי תַּאֲבוֹנָם שֶל הַסּוֹעֲדִים</p>
</blockquote>

<blockquote>
<p>לֹא יִהְיֶה גָדוֹל. אוּלָם אַךְ יָשְבוּ הַנּוֹדְדִים אֶל הַשֻּלְחָן</p>
</blockquote>

<blockquote>
<p>שָתוּ שְנֵיהֶם אֶת כָּל הֶחָלָב מִן הַסְּפָלִים בִּלְגִימָה</p>
</blockquote>

<blockquote>
<p>אַחַת.</p>

<p>– עוֹד מְעַט חָלָב, אִמָּא בּוֹקִיס, אָנָּא – קָרָא כַּסְפִּיאֵל – הַיּוֹם הָיָה חַם וַאֲנִי צָמֵאתִי מְאֹד.</p>

<p>– אִם כֵּן, אוֹרְחַי הַחֲבִיבִים – עָנְתָה בּוֹקִיס</p>
</blockquote>

<blockquote>
<p>בִּמְבוּכָה רַבָּה – חֶרְפָּה וּבוּשָה לִי! אֲבָל הָאֶמֶת הִיא, כִּי</p>
</blockquote>

<blockquote>
<p>בַּכַּד אֵין עוֹד אַף טִפָּה שֶל חָלָב. הָהּ, אִיש! אִיש! מַדּוּעַ לֹא</p>
</blockquote>

<blockquote>
<p>הִסְתַּפַַּקְנוּ בְּלִי פַּת עַרְבִית?</p>

<p>– וְלִי נִדְמֶה, – קָרָא כַּסְפִּיאֵל, בְּקוּמוֹ מֵעִם</p>
</blockquote>

<blockquote>
<p>הַשֻּלְחָן וּבְקַחְתּוֹ אֶת הַכַּד בַּיָּדִית – לִי נִדְמֶה כִּי אֵין</p>
</blockquote>

<blockquote>
<p>הַדְּבָרִים רָעִים כָּל כָּךְ כְּפִי שֶאַתְּ אוֹמֶרֶת. יֵש חָלָב רַב</p>
</blockquote>

<blockquote>
<p>בְּתוֹךְ הַכַּד.</p>

<p>בְּדַבְּרוֹ זֹאת, לְתִמְהוֹנָהּ הָרַב שֶל בּוֹקִיס,</p>
</blockquote>

<blockquote>
<p>יָצַק וּמִלֵּא חָלָב לֹא רַק אֶת הַסֵּפֶל שֶלּוֹ, כִּי אִם גַם שֶל</p>
</blockquote>

<blockquote>
<p>חֲבֵרוֹ, מִתּוֹךְ הַכַּד שֶאָמְרוּ עָלָיו כִּי רֵיק הוּא</p>
</blockquote>

<blockquote>
<p>כִּמְעַט.</p>

<p>הָאִשָּה הַטּוֹבָה לֹא הֶאֱמִינָה כִּמְעַט לְמַרְאֵה</p>
</blockquote>

<blockquote>
<p>עֵינֶיה. הִיא עַצְמָהּ הֵרִיקָה כִּמְעַט אֶת כָּל הֶחָלָב וְהֵצִיצָה</p>
</blockquote>

<blockquote>
<p>אַחֲרֵי כֵן לְתוֹךְ הַכַּד, כַּאֲשֶר הֶעֱמִידָה אוֹתוֹ עַל</p>
</blockquote>

<blockquote>
<p>הַשֻּלְחָן.</p>

<p>– אוּלָם אִשָּה זְקֵנָה אֲנִי – הִרְהֲרָה בּוֹקִיס</p>
</blockquote>

<blockquote>
<p>בְּלִבָּהּ – וְנוֹחָה לְשִכְחָה. אֵין זֹאת, כִּי טָעִיתִי. עַל כָּל</p>
</blockquote>

<blockquote>
<p>פָּנִים, עַתָּה הַכַּד וַדַּאי רֵיק, אַחֲרֵי אֲשֶר מִלְּאוּ מִמֶּנּוּ</p>
</blockquote>

<blockquote>
<p>אֶת הַסְּפָלִים פַּעֲמַיִם.</p>

<p>– מַה מְצֻיָּן הֶחָלָב הַזֶּה! – הֵעִיר כַּסְפִּיאֵל,</p>
</blockquote>

<blockquote>
<p>אַחֲרֵי גָמְעוֹ אֶת כָּל אֲשֶר בַּסֵּפֶל הַשֵּנִי – סְלִיחָה, גְבֶרֶת</p>
</blockquote>

<blockquote>
<p>חֲבִיבָה, עָלַי לְבַקֵּש, כִּי תִּתְּנִי לִי עוֹד מְעַט חָלָב.</p>

<p>הַפַּעַם רָאֲתָה בּוֹקִיס בָּרוּר, כִּי כַּסְפִּיאֵל</p>
</blockquote>

<blockquote>
<p>הָפַךְ אֶת הַכַּד וּפִיו לְמַטָּה, עַד כִּי הֵרִיק כָּל טִפָּה מִן</p>
</blockquote>

<blockquote>
<p>הֶחָלָב, בְּמַלְּאוֹ אֶת הַסֵּפֶל הַשֵּנִי, וּבְתוֹךְ הַכַּד לֹא נִשְאַר</p>
</blockquote>

<blockquote>
<p>מְאוּם. אוּלָם, כְּדֵי לְהַרְאוֹת לוֹ אֶת הַדָּבָר כְּמוֹ שֶהוּא,</p>
</blockquote>

<blockquote>
<p>הֵרִימָה הָאִשָּה אֶת הַכַּד וְעָשְׂתָה תְּנוּעָה כְּשוֹפֶכֶת חָלָב</p>
</blockquote>

<blockquote>
<p>לְתוֹךְ הַסֵּפֶל שֶל כַּסְפִּיאֵל, אוּלָם לֹא עָלָה בְּלִבָּהּ רַעְיוֹן</p>
</blockquote>

<blockquote>
<p>כָּל שֶהוּא, כִּי יִזַּל חָלָב עוֹד. אוּלָם מָה רַב הָיָה תִּמְהוֹנָהּ,</p>
</blockquote>

<blockquote>
<p>כַּאֲשֶר יָרַד בְּשֶפַע סִלּוֹן מְבַעְבֵּעַ לְתוֹךְ הַסֵּפֶל, עַד כִּי</p>
</blockquote>

<blockquote>
<p>נִמְלָא כְּרֶגַע עַד שְׂפָתוֹ, וְעוֹד עָלָה וְנִשְפַּךְ עַל הַשֻּלְחָן.</p>
</blockquote>

<blockquote>
<p>שְנֵי הַנְּחָשִים שֶהִתְפַּתְּלוּ עַל מַקְלוֹ שֶל כַּסְפִּיאֵל (אַךְ לֹא</p>
</blockquote>

<blockquote>
<p>בּוֹקִיס וְלֹא פִילֶמּוֹן רָאוּ אֶת הַדָּבָר הַזֶּה), פָּשְטוּ רָאשֵיהֶם</p>
</blockquote>

<blockquote>
<p>וְהִתְחִילוּ מְלַקְקִים אֶת הֶחָלָב שֶנִּשְפַּךְ.</p>

<p>וּמַה נִּפְלָא הָיָה רֵיחַ הַנִּיחוֹחַ אֲשֶר לֶחָלָב</p>
</blockquote>

<blockquote>
<p>הַזֶּה! אֵין זֹאת כִּי פָּרָתוֹ הַיְחִידָה שֶל פִילֶמּוֹן רָעֲתָה</p>
</blockquote>

<blockquote>
<p>הַיּוֹם בַּמִּרְעֶה הַטּוֹב אֲשֶר עַל פְּנֵי הָאָרֶץ. בִּרְכָתִי לָכֶם,</p>
</blockquote>

<blockquote>
<p>קוֹרְאַי הַקְּטַנִּים וְהָאֲהוּבִים, כִּי כָּל אֶחָד מִכֶּם יִשְתֶּה</p>
</blockquote>

<blockquote>
<p>סֵפֶל חָלָב נֶחְמָד כָּזֶה בִּשְעַת סְעֻדַּת הָעֶרֶב!</p>

<p>– וְעַתָּה אִמָּא בּוֹקִיס, עוֹד פְּרוּסָה מִן הַכִּכָּר הַשְּחוֹרָה – קָרָא כַּסְפִּיאֵל – וּמְעַט מִן הַדְּבַש הַזֶּה.</p>

<p>בּוֹקִיס חָתְכָה פְּרוּסָה כַּאֲשֶר בִּקֵּש, וְאַף כִּי</p>
</blockquote>

<blockquote>
<p>הַלֶּחֶם, אֲשֶר אָכְלוּ מִמֶּנּוּ הִיא וְאִישָהּ, הָיָה יָבֵש מְאֹד</p>
</blockquote>

<blockquote>
<p>וְקָשֶה לַאֲכִילָה, הִנֵּה עַתָּה הָיָה קַל וָרַךְ, כְּאִלּוּ לִפְנֵי</p>
</blockquote>

<blockquote>
<p>שָעוֹת מוּעָטוֹת רָדוּ אוֹתוֹ מִן הַתַּנוּר. כַּאֲשֶר טָעֲמָה פֵּרוּר</p>
</blockquote>

<blockquote>
<p>שֶנָּפַל עַל הַשֻּלְחָן, מָצְאָה כִּי טַעְמוֹ עָרֵב מִכָּל מִינֵי לֶחֶם</p>
</blockquote>

<blockquote>
<p>שֶאָכְלָה, וְהִיא הֶאֱמִינָה בְּקֹשִי, כִּי זֶה הוּא הַלֶּחֶם שֶלָּהּ,</p>
</blockquote>

<blockquote>
<p>אֲשֶר לָשָה וְאָפְתָה בְּיָדֶיהָ. אוּלָם מֵאַיִן בָּא לָהּ לֶחֶם</p>
</blockquote>

<blockquote>
<p>אַחֵר?</p>

<p>וְהִנֵה הַדְּבַש! אֵין מִלִּים בְּפִי לְתָאֵר אֶת נֹעַם</p>
</blockquote>

<blockquote>
<p>רֵיחוֹ וְאֶת יְפִי מַרְאֵהוּ, צִבְעוֹ הָיָה כַּזָּהָב הַטָּהוֹר</p>
</blockquote>

<blockquote>
<p>וְהַשָּקוּף, וְרֵיחוֹ כְּרֵיחַ אֶלֶף פְּרָחִים, אַךְ כַּפְּרָחִים אֲשֶר</p>
</blockquote>

<blockquote>
<p>לֹא צָצוּ מֵעוֹלָם בְּגַן עַל פְּנֵי הָאָרֶץ, וְעַל הַדְּבוֹרִים</p>
</blockquote>

<blockquote>
<p>לְבַקֵּש פְּרָחִים כָּאֵלֶּה בְּעוּפָן לַמָּרוֹם מֵעַל הֶעָבִים.</p>
</blockquote>

<blockquote>
<p>הַפֶּלֶא הוּא, כִּי אַחֲרֵי אֲשֶר יָרְדוּ לַעֲרוּגַת פְּרָחִים נוֹתְנֵי</p>
</blockquote>

<blockquote>
<p>רֵיחַ נִיחוֹחַ וְזִיו שָמַיִם מָצְאוּ נַחַת לָשוּב וְלָעוּף אֶל</p>
</blockquote>

<blockquote>
<p>הַכַּוֶּרֶת אֲשֶר בְּגַנּוֹ שֶל פִילֶמּוֹן. מֵעוֹלָם לֹא טָעַם אָדָם</p>
</blockquote>

<blockquote>
<p>דְבַש כָּזֶה, לֹא רָאָה וְלֹא הֵרִיחַ. הָרֵיחַ הַטּוֹב צָף בַּמִּטְבָּח</p>
</blockquote>

<blockquote>
<p>מִסָּבִיב וְעָשָׂה אוֹתוֹ מָלֵא נַחַת, עַד כִּי לוּ עָצַמְתָּ עֵינְךָ</p>
</blockquote>

<blockquote>
<p>הָיִיתָ שוֹכֵחַ כְּרֶגַע אֶת הַתִּקְרָה הַנְּמוּכָה וְאֶת הַקִּירוֹת</p>
</blockquote>

<blockquote>
<p>הַשְּחוֹרִים וּבְדִמְיוֹנְךָ הָיִיתָ רוֹאֶה אֶת עַצְמְךָ בְּסֻכָּה אֲשֶר</p>
</blockquote>

<blockquote>
<p>פִּרְחֵי עֵדֶן עַל גַבָּהּ.</p>

<p>וְאַף כִּי הָאֵם הַטּוֹבָה בּוֹקִיס הָיְתָה אִשָּה</p>
</blockquote>

<blockquote>
<p>זְקֵנָה פְּשוּטָה, אִי אֶפְשָר הָיָה לָהּ לִבְלִי חֲשוֹב, כִּי בְּכָל</p>
</blockquote>

<blockquote>
<p>הַדְּבָרִים אֲשֶר קָרוּ יֵש מַשֶּהוּ יוֹצֵא מִדֶּרֶךְ הָרָגִּיל.</p>
</blockquote>

<blockquote>
<p>וּבְכֵן, אַחֲרֵי אֲשֶר הִגִּישָה לָאוֹרְחִים אֶת הַלֶּחֶם וְהַדְּבַש</p>
</blockquote>

<blockquote>
<p>וְשָׂמָה אֶשְכּוֹל עֲנָבִים לְכָל אֶחָד בְּצַלַּחְתּוֹ, יָשְבָה לְיַד</p>
</blockquote>

<blockquote>
<p>פִילֶמּוֹן וְסִפְּרָה לוֹ בְּלַחַש מַה שֶּרָאוּ עֵינֶיהָ.</p>

<p>– הֲשָמַעְתָּ מִיָּמֶיךָ כַּדָבָר הַזֶּה? – שָאֲלָה.</p>

<p>– לֹא, לֹא שָמַעְתִּי – עָנָה פִילֶמּוֹן בְּחִיּוּךְ –</p>
</blockquote>

<blockquote>
<p>וַאֲנִי חוֹשֵב, אִשְתִּי הַחֲבִיבָה, כִּי אַתְּ מִתְהַלֶּכֶת בְּמִין</p>
</blockquote>

<blockquote>
<p>חֲלוֹם. אִלּוּ יָצַקְתִּי אֲנִי אֶת הֶחָלָב, הָיִיתִי תּוֹפֵשׂ מִיָּד</p>
</blockquote>

<blockquote>
<p>אֶת כָּל הָעֵסֶק. אֵין זֹאת כִּי בַּכַּד הָיָה יוֹתֵר מִשֶּחָשַבְתְּ –</p>
</blockquote>

<blockquote>
<p>וְזֶה הַכֹּל.</p>

<p>– הָהּ, אִישִי – אָמְרָה בּוֹקִיס – אֱמוֹר מַה שֶתֹּאמַר, וַאֲנָשִים אֵלֶּה הֵם מְאֹד לֹא פְּשוּטִים.</p>

<p>– נִיחָא, נִיחָא – עָנָה פִילֶמּוֹן בְּעוֹדוֹ מְחַיֵּךְ</p>
</blockquote>

<blockquote>
<p>– אוּלַי כֵּן הוּא. עַל פִּי פְּנֵיהֶם נִרְאֶה, כִּי הָיוּ לָהֶם יְמֵי</p>
</blockquote>

<blockquote>
<p>טוֹבָה, וְלִבִּי יִשְׂמַח מְאֹד לִרְאוֹת, כִּי אָכְלוּ סְעֻדָּה</p>
</blockquote>

<blockquote>
<p>נָאָה.</p>

<p>כָּל אֶחָד מִן הָאוֹרְחִים לָקַח אֶת אֶשְכּוֹל</p>
</blockquote>

<blockquote>
<p>הָעֲנָבִים מֵעַל צַלַּחְתּוֹ. בּוֹקִיס (אֲשֶר שִפְשְפָה עֵינֶיהָ, כְּדֵי</p>
</blockquote>

<blockquote>
<p>לִרְאוֹת בָּרוּר יוֹתֵר) הָיְתָה בְּדֵעָה זוֹ כִּי הָאֶשְכּוֹלוֹת</p>
</blockquote>

<blockquote>
<p>גָדְלוּ וְיָפוּ מְאֹד וְכָל עֵנָב וְעֵנָב נִרְאָה כְּעוֹמֵד</p>
</blockquote>

<blockquote>
<p>לְהִתְפַּקַּע מֵרֹב הֶעָסִיס. הַדָּבָר הָיָה לָהּ תַּעֲלוּמָה, כֵּיצַד</p>
</blockquote>

<blockquote>
<p>צָמְחוּ עֲנָבִים כָּאֵלֶּה בַּגֶּפֶן הַנַּנֶּסֶת, הַמְטַפֶּסֶת עַל</p>
</blockquote>

<blockquote>
<p>כֹּתֶל בֵּיתָהּ.</p>

<p>– עֲנָבִים נִפְלָאִים מְאֹד אֵלֶּה! – הֵעִיר</p>
</blockquote>

<blockquote>
<p>כַּסְפִּיאֵל, בְּבָלְעוֹ עֵנָב אַחֲרֵי עֵנָב וְהָאֶשְכּוֹל אֲשֶר</p>
</blockquote>

<blockquote>
<p>בְּיָדוֹ לֹא נִתְמָעֵט – אָנָּא, מְאָרְחִי הַטּוֹב, אַתָּה בָּצַרְתָּ</p>
</blockquote>

<blockquote>
<p>אוֹתָם?</p>

<p>– מִן הַגֶּפֶן שֶלִּי, – עָנָה פִילֶמּוֹן – תּוּכַל</p>
</blockquote>

<blockquote>
<p>לִרְאוֹת אֶחָד מִשָּׂרִיגֶיהָ מִתְפַּתֵּל לְרֹחַב הַחַלּוֹן שָם. אוּלָם</p>
</blockquote>

<blockquote>
<p>לֹא אִשְתִּי וְלֹא אֲנִי לֹא חָשַבְנוּ מֵעוֹלָם, כִּי עֲנָבִים אֵלֶּה</p>
</blockquote>

<blockquote>
<p>יָפִים מְאֹד.</p>

<p>– יָפִים מֵאֵלֶּה לֹא טָעַמְתִּי מִיָּמַי, – אָמַר</p>
</blockquote>

<blockquote>
<p>הָאוֹרֵחַ – עוֹד סֵפֶל מִן הֶחָלָב הַמָּתוֹק הַזֶּה, אִם טוֹב</p>
</blockquote>

<blockquote>
<p>בְּעֵינֶיךָ, וְתִהְיֶה סְעֻדָּתִי כִּסְעֻדַּת מֶלֶךְ.</p>

<p>אוֹתָהּ שָעָה הִתְעוֹרֵר הַזָּקֵן פִילֶמּוֹן וְלָקַח אֶת</p>
</blockquote>

<blockquote>
<p>הַכַּד, כִּי תָּאֵב הָיָה לִרְאוֹת אִם יֵש מַמָּש בְּדִבְרֵי</p>
</blockquote>

<blockquote>
<p>הַפְּלָאוֹת, אֲשֶר בּוֹקִיס סִפְּרָה לוֹ בְּלַחַש. הוּא יָדַע, כִּי</p>
</blockquote>

<blockquote>
<p>אִשְתּוֹ הַזְּקֵנָה וְהַטּוֹבָה אֵינָה מְסֻגָּלָה לְשַקֵּר, וְכִי</p>
</blockquote>

<blockquote>
<p>לְעִתִּים רְחוֹקוֹת טָעֲתָה בְּדָבָר שֶחָשְבָה כִּי כֵן הוּא, אַךְ זֶה</p>
</blockquote>

<blockquote>
<p>הָיָה עִנְיָן מֻפְלָא מְאֹד, עַד כִּי רָצָה לְבָחֲנוֹ בְּעֵינוֹ.</p>
</blockquote>

<blockquote>
<p>וְלָכֵן, כַּאֲשֶר לָקַח בְּיָדוֹ אֶת הַכַּד, הֵצִיץ בְּעָרְמָה לְתוֹכוֹ</p>
</blockquote>

<blockquote>
<p>וְרָאָה יָפֶה, כִּי אֵין בּוֹ יוֹתֵר מִטִּפָּה אַחַת. אוּלָם פִּתְאֹם</p>
</blockquote>

<blockquote>
<p>רָאָה וְהִנֵּה מַעְיָן קָטָן וְלָבָן נוֹבֵעַ מִקַּרְקַע הַכַּד</p>
</blockquote>

<blockquote>
<p>וּמְמַלֵּא אוֹתוֹ חִיש עַד שְׂפָתוֹ חָלָב חַם וְנוֹתֵן רֵיחַ נִיחוֹחַ.</p>
</blockquote>

<blockquote>
<p>נֵס הָיָה, כִּי פִילֶמּוֹן מִתּוֹךְ תִּמָּהוֹן, לֹא הִפִּיל אֶת כַּד</p>
</blockquote>

<blockquote>
<p>הַפֶּלֶא.</p>

<p>– מִי אַתֶּם, אוֹרְחִים עוֹשֵׂי נִפְלָאוֹת? – קָרָא הַזָּקֵן בְּיֶתֶר מְבוּכָה מֵאִשְתּוֹ.</p>

<p>– אוֹרְחִים וִידִידִים, פִילֶמּוֹן הַטּוֹב, – עָנָה</p>
</blockquote>

<blockquote>
<p>הַהֵלֶךְ הַקַּשִּיש בְּקוֹלוֹ הַנּוֹחַ וְהֶעָמֹק, שֶהָיוּ בּוֹ נֹעַם</p>
</blockquote>

<blockquote>
<p>וְהוֹד-נוֹרָא כְּאֶחָד – תֵּן גַם לִי סֵפֶל מִן הֶחָלָב, וִיהִי רָצוֹן</p>
</blockquote>

<blockquote>
<p>שֶכַּדְּךָ לֹא יִכְלֶה, לְמַעַן בּוֹקִיס הַחֲבִיבָה וּלְמַעַנְךָ, עוֹד</p>
</blockquote>

<blockquote>
<p>יוֹתֵר מֵאֲשֶר בִּשְבִיל הַנּוֹדְדִים הַצְּמֵאִים.</p>

<p>אַחֲרֵי הַסְּעֻדָּה בִּקְשוּ הָאוֹרְחִים לְהַרְאוֹת</p>
</blockquote>

<blockquote>
<p>לָהֶם מְקוֹמָם לִשְכַּב לָנוּחַ. זוּג הַזְּקֵנִים הָיָה בְּרָצוֹן רַב</p>
</blockquote>

<blockquote>
<p>מַאֲרִיךְ עוֹד בְּשִׂיחָה עִמָהֶם וּמַבִּיעַ לִפְנֵיהֶם אֶת רִגְשֵי</p>
</blockquote>

<blockquote>
<p>הִתְפָּעֲלוּתָם וְאֶת הַשִּׂמְחָה אֲשֶר בְּלִבָּם, כִּי סְעֻדָּתָם</p>
</blockquote>

<blockquote>
<p>הַדַּלָּה וְהַמְּעַטָּה הָיְתָה הַרְבֵּה יוֹתֵר טוֹבָה וּדְשֵנָה מֵאֲשֶר</p>
</blockquote>

<blockquote>
<p>קִוּוּ, אוּלָם הַהֵלֶךְ הַקַּשִּיש עוֹרֵר בְּלִבָּם רַחֲשֵי כָּבוֹד</p>
</blockquote>

<blockquote>
<p>בְּמִדָּה רַבָּה כָּזוֹ, עַד כִּי לֹא הִרְהִיבוּ עֹז לִשְאוֹל אוֹתוֹ</p>
</blockquote>

<blockquote>
<p>עוֹד שְאֵלוֹת. וְכַאֲשֶר הִטָּה פִילֶמּוֹן הַצִּידָּה אֶת כַּסְפִּיאֵל</p>
</blockquote>

<blockquote>
<p>וְשָאַל אוֹתוֹ אֵיךְ יִתָּכֵן כִּי בְּכַד יָשָן שֶל חֶרֶס יִפָּתַח</p>
</blockquote>

<blockquote>
<p>מַעְיָן שֶל חָלָב, הוֹרָה לוֹ הָאִיש בְּאֶצְבָּעוֹ עַל מַקְלוֹ.</p>

<p>– פֹּה צָפוּן כָּל הַסּוֹד שֶל הַדָּבָר – אָמַר</p>
</blockquote>

<blockquote>
<p>כַּסְפִּיאֵל – וְאִם יַעֲלֶה בְּיָדְךָ לְגַלּוֹת אוֹתוֹ, אוֹדְךָ אִם</p>
</blockquote>

<blockquote>
<p>תּוֹדִיעֵנִי. אֵינִי יָכוֹל לְסַפֵּר לְךָ אֶַת תַּעֲלוּלֵי הַמַּקֵּל</p>
</blockquote>

<blockquote>
<p>שֶלִּי. תָּמִיד הוּא עוֹשֶׂה לִי מַעֲשִׂים מְשֻנִּים כָּאֵלֶּה. פַּעַם</p>
</blockquote>

<blockquote>
<p>הוּא מֵבִיא לִי סְעֻדַּת עֶרֶב, וְלִפְעָמִים הוּא גוֹנְבָהּ מִמֶּנִּי.</p>
</blockquote>

<blockquote>
<p>אִלּוּ הָיִיתִי מַאֲמִין בְּדִבְרֵי הֲבָלִים, הָיִיתִי אוֹמֵר, כִּי</p>
</blockquote>

<blockquote>
<p>קֶסֶם בַּמַּטֶּה הַזֶּה.</p>

<p>הוּא לֹא אָמַר עוֹד מִלָּה, אַךְ הִבִּיט מִתּוֹךְ</p>
</blockquote>

<blockquote>
<p>עָרְמָה אֶל פְּנֵיהֶם, עַד כִּי נִדְמָה לָהֶם, כִּי מְלַגְלֵג הוּא</p>
</blockquote>

<blockquote>
<p>עֲלֵיהֶם. מַטֵּה הַקֶּסֶם הָלַךְ בְּרִקּוּד בְּעִקְּבוֹתָיו, כַּאֲשֶר</p>
</blockquote>

<blockquote>
<p>עָזַב כַּסְפִּיאֵל אֶת הַחֶדֶר. כַּאֲשֶר נִשְאֲרוּ לְבַדָּם, עָסְקוּ</p>
</blockquote>

<blockquote>
<p>זוּג הַזְּקֵנִים בְּשִׂיחָה עוֹד שָעָה קַלָּה עַל מְאֹרְעוֹת הָעֶרֶב,</p>
</blockquote>

<blockquote>
<p>וְאַחֲרֵי-כֵן שָכְבוּ עַל גַבֵּי הָרִצְפָּה וְשָקְעוּ בְּתַרְדֵמָה. אֶת</p>
</blockquote>

<blockquote>
<p>חֲדַר הַמִּטּוֹת שֶלָּהֶם מָסְרוּ לָאוֹרְחִים וּמִטָּה אַחֶרֶת לֹא</p>
</blockquote>

<blockquote>
<p>הָיְתָה לָהֶם, מִלְּבַד הַקְּרָשִים הָאֵלֶּה, אֲשֶר לֹא הָיוּ רַכִּים</p>
</blockquote>

<blockquote>
<p>כְּמוֹ לִבּוֹתֵיהֶם שֶל הַזְּקֵנִים.</p>

<p>הַזָּקֵן וְאִשְתּוֹ הֵקִיצוּ מִשְּנָתָם בַּבֹּקֶר</p>
</blockquote>

<blockquote>
<p>הַשְכֵּם וְהַנּוֹדְדִים אַף הֵם קָמוּ עִם הָנֵץ הַחַמָּה, וְעָשׂוּ</p>
</blockquote>

<blockquote>
<p>הֲכָנוֹת לָצֵאת לְדַרְכָּם. פִילֶמּוֹן הִזְמִין אוֹתָם, כִּי יֵשְבוּ</p>
</blockquote>

<blockquote>
<p>עוֹד מְעַט עַד אֲשֶר תַּחֲלֹב בּוֹקִיס אֶת הַפָּרָה וְתֹאפֶה עוּגָה</p>
</blockquote>

<blockquote>
<p>בַּכִּירָה, וְאוּלַי תִּמְצָא בֵּיצִים טְרִיּוֹת אֲחָדוֹת לְפַת</p>
</blockquote>

<blockquote>
<p>שַחֲרִית. אוּלָם הָאוֹרְחִים, כַּנִּרְאֶה, חִשְּבוּ וּמָצְאוּ, כִּי טוֹב</p>
</blockquote>

<blockquote>
<p>לָהֶם לַעֲבוֹר חֵלֶק הָגוּן בְּדַרְכָּם לִפְנֵי חֹם הַיּוֹם. וְעַל כֵּן</p>
</blockquote>

<blockquote>
<p>עָמְדוּ עַל דַעְתָּם לָצֵאת תֵּכֵף אַךְ בִּקְשוּ אֶת פִילֶמּוֹן וְאֶת</p>
</blockquote>

<blockquote>
<p>בּוֹקִיס לָלֶכֶת עִמָּהֶם מַהֲלָךְ מְעַט וּלְהַרְאוֹת לָהֶם אֶת</p>
</blockquote>

<blockquote>
<p>הַדֶּרֶךְ יֵלְכוּ בָּהּ.</p>

<p>וְכֵן יָצְאוּ אַרְבַּעְתָּם מִתּוֹךְ הָאֹהֶל וְהֵם</p>
</blockquote>

<blockquote>
<p>מְשׂוֹחֲחִים יַחַד כִּידִידִים מֵאָז וּמֵעוֹלָם. נִפְלָא הָיָה לִרְאוֹת</p>
</blockquote>

<blockquote>
<p>אֵיךְ נֶפֶש זוּג הַזְּקֵנִים נִקְשְרָה בְּנֶפֶש הַהֵלֶךְ הַקַּשִּיש.</p>
</blockquote>

<blockquote>
<p>וְכַסְפִּיאֵל הַזָּרִיז, הָעַלִּיז וּמְהִיר-הַתְּפִיסָה כְּמוֹ גִלָּה</p>
</blockquote>

<blockquote>
<p>כָּל מַחֲשָבָה קְטַנָּה אֲשֶר עָלְתָה עַל דַעְתָּם בְּטֶרֶם יֵדָעוּהָ</p>
</blockquote>

<blockquote>
<p>הֵם בְּעַצְמָם. אָכֵן הֵם בִּקְּשוּ לִפְעָמִים בְּנַפְשָם כִּי הוּא לֹא</p>
</blockquote>

<blockquote>
<p>יִהְיֶה כֹּה מָהִיר בְּשִׂכְלוֹ, וְכִי יִזְרֹק הָלְאָה אֶת מַקְלוֹ,</p>
</blockquote>

<blockquote>
<p>אֲשֶר מַרְאֵהוּ הָיָה כֹּה מוּזָר וְהַנְּחָשִים מִתְפַּתְּלִים</p>
</blockquote>

<blockquote>
<p>בְּקָצֵהוּ בְּרֹב מְזִמּוֹת. אַךְ בְּעוֹד רֶגַע וְכַסְפִּיאֵל נִרְאָה</p>
</blockquote>

<blockquote>
<p>בְּעֵינֵיהֶם כֹּה טוֹב-לֵב, עַד כִּי שְׂמֵחִים הָיוּ לְהַחֲזִיקוֹ</p>
</blockquote>

<blockquote>
<p>בְּאָהֳלָם, אוֹתוֹ וְאֶת מַקְלוֹ עִם הַנְּחָשִים וְכָל אֲשֶר לוֹ, כָּל</p>
</blockquote>

<blockquote>
<p>הַיָּמִים.</p>

<p>– אוֹי וַאֲבוֹי לִי! – קָרָא פִילֶמּוֹן אַחֲרֵי אֲשֶר</p>
</blockquote>

<blockquote>
<p>הִתְרַחְקוּ מְעַט מִפֶּתַח הָאֹהֶל. – לוּ יָדְעוּ שְכֵנֵינוּ מַה טּוֹב</p>
</blockquote>

<blockquote>
<p>וּמַה נָּעִים לְאָרַח אֲנָשִים נָכְרִים, אֶל נָכוֹן הָיוּ אוֹסְרִים אֶת</p>
</blockquote>

<blockquote>
<p>כַּלְבֵיהֶם בְּחֶבֶל וְלֹא הָיוּ מַרְשִים לְיַלְדֵיהֶם לִזְרוֹק</p>
</blockquote>

<blockquote>
<p>אֶבֶן.</p>

<p>– חֵטְא הוּא וְגַם חֶרְפָּה לְהִתְנַהֵג כָּךְ – כֵּן,</p>
</blockquote>

<blockquote>
<p>כֵּן! – קָרְאָה בּוֹקִיס הַטּוֹבָה בְּרֹב רֶגֶש – וַאֲנִי רוֹצָה לָלֶכֶת</p>
</blockquote>

<blockquote>
<p>עוֹד הַיּוֹם וּלְהַגִּיד לַאֲחָדִים מֵהֶם כִּי אַךְ אֲנָשִים רָעִים</p>
</blockquote>

<blockquote>
<p>וְחַטָּאִים הֵם.</p>

<p>– חוֹשֵש אֲנִי – הֵעִיר כַּסְפִּיאֵל בְּחִיוּךְ עָרְמָה – שֶלֹא תִּמְצאִי אִיש מֵהֶם בַּבַּיִת.</p>

<p>וְגַבּוֹת עֵינָיו שֶל הַנָּכְרִי הַקַּשִּיש נַעֲשׂוּ</p>
</blockquote>

<blockquote>
<p>כֹּה זוֹעֲפוֹת וַחֲמוּרוֹת, עַד כִּי גַם בּוֹקִיס וְגַם פִילֶמּוֹן לֹא</p>
</blockquote>

<blockquote>
<p>הֵעֵזוּ לְהַשְמִיעַ דָבָר. הֵם הִסְתַּכְּלוּ בְּפָנָיו בְּרֹב הַעֲרָצָה,</p>
</blockquote>

<blockquote>
<p>כְּמוֹ נָשְׂאוּ עֵינֵיהֶם אֶל הַשָּמַיִם מִמַּעַל.</p>

<p>– אֲנָשִים אֲשֶר אֵינָם מִתְיַחֲסִים אֶל הַנָּכְרִי,</p>
</blockquote>

<blockquote>
<p>וִיהִי גַם דַל שֶבְּדַלִּים, כְּאֶל אָח – אָמַר הַנָּכְרִי בְּקוֹל</p>
</blockquote>

<blockquote>
<p>עָמֹק, כְּקוֹל הָעוּגָב – אֵין הֵם רְאוּיִים לִחְיוֹת עַל פְּנֵי</p>
</blockquote>

<blockquote>
<p>הָאָרֶץ, אֲשֶר נִבְרְאָה לִהְיוֹת מִשְכַּן אַחֲוָה לִבְנֵי</p>
</blockquote>

<blockquote>
<p>הָאָדָם.</p>

<p>– אַגַּב יְדִידַי הַזְּקֵנִים – קָרָא כַּסְפִּיאֵל</p>
</blockquote>

<blockquote>
<p>וְעֵינָיו מַבִּיעוֹת עֲלִיצוּת וְעָרְמָה כְּאַחַת – אַיֵּהוּ הַכְּפָר</p>
</blockquote>

<blockquote>
<p>אֲשֶר אַתֶּם מְדַבְּרִים בּוֹ? הַאִם הוּא מִימִינֵנוּ אוֹ מִשּׂמֹאלֵנוּ?</p>
</blockquote>

<blockquote>
<p>נִדְמֶה לִי, כִּי אֵין אֲנִי רוֹאֶה אוֹתוֹ כְּלָל.</p>

<p>פִילֶמּוֹן וְאִשְתּוֹ הָפְכוּ פְּנֵיהֶם לְעֵבֶר הָעֵמֶק,</p>
</blockquote>

<blockquote>
<p>אֲשֶר לְעֵת בּוֹא הַשֶּמֶש אֶתְמוֹל רָאוּ שָם אֶת הָאֲפָרִים,</p>
</blockquote>

<blockquote>
<p>הַבָּתִּים, הַגַּנִּים וּקְבוּצוֹת הָעֵצִים, אֶת הָרְחוֹב הָרָחָב</p>
</blockquote>

<blockquote>
<p>וְהַיָּרוֹק מִזֶּה וּמִזֶּה, אֲשֶר הַיְלָדִים שִׂחֲקוּ בּוֹ, וְאֶת כָּל</p>
</blockquote>

<blockquote>
<p>אוֹתוֹת הָעֲבוֹדָה, הַשִּׂמְחָה וְהַשֶּפַע. וּמָה רַב תִּמְהוֹנָם! לֹא</p>
</blockquote>

<blockquote>
<p>הָיָה כָּל זֵכֶר לַכְּפָר! גַם הַגִּבְעָה הַפּוֹרִיָּה, אֲשֶר שָם שָכֵן</p>
</blockquote>

<blockquote>
<p>הַכְּפָר נֶעֶלְמָה מִן הָעַיִן. בִּמְקוֹמָהּ רָאוּ אֲגָם רְחַב-יָדַיִם</p>
</blockquote>

<blockquote>
<p>וּמַרְאֵהוּ כִּתְכֵלֶת הָרָקִיעַ, מִשְׂתָּרֵעַ בָּעֵמֶק מִקָּצֵהוּ עַד</p>
</blockquote>

<blockquote>
<p>קָצֵהוּ, וְהַגְּבָעוֹת אֲשֶר מִסָּבִיב מִשְתַּקְּפוֹת בָּאֲגָם</p>
</blockquote>

<blockquote>
<p>בְּשַלְוַת הַשְקֵט, כְּאִלּוּ הֵן עוֹמְדוֹת כָּךְ מִשֵּשֶת יְמֵי</p>
</blockquote>

<blockquote>
<p>בְּרֵאשִית. רֶגַע אֶחָד הָיוּ פְּנֵי הָאֲגָם חֲלָקִים, אַךְ מִשְנֵהוּ</p>
</blockquote>

<blockquote>
<p>קָמָה רוּחַ קַלָּה וּבְעָבְרָהּ עַל פְּנֵי הַמַּיִם, הִתְנַשְּׂאוּ</p>
</blockquote>

<blockquote>
<p>בָּהֶם גַלִּים מְפַזְזִים, מַבְרִיקִים וְנוֹצְצִים בְּאוֹר הַזְּרִיחָה</p>
</blockquote>

<blockquote>
<p>וְהֵם מַשְמִיעִים הֲמוּלָה נְעִימָה בְּהִתְנַפְּצָם אֶל הַחוֹף.</p>

<p>וְהָאֲגָם נִרְאָה בְּעֵינֵי הַזְּקֵנִים כֹּה מֻכָּר</p>
</blockquote>

<blockquote>
<p>וּמוּדָע עַד כִּי הָיוּ נְבוּכִים מְאֹד, וְלֹא יָדְעוּ אִם אָמְנָם הָיָה</p>
</blockquote>

<blockquote>
<p>שָם כְּפָר מֵעוֹלָם, אוֹ רַק חֲלוֹם חָלְמוּ. אַךְ כַּעֲבוֹר רֶגַע</p>
</blockquote>

<blockquote>
<p>זָכְרוּ אֶת הַבִּנְיָנִים אֲשֶר נֶעֶלְמוּ וְאֶת פְּנֵי הָאֲנָשִים</p>
</blockquote>

<blockquote>
<p>שוֹכְנֵיהֶם וְאֶת תְּכוּנוֹתֵיהֶם, וַיֵּדְעוּ כִּי לֹא חֲלוֹם הוּא.</p>
</blockquote>

<blockquote>
<p>אָמְנָם הָיָה שָם הַכְּפָר בְּיוֹם אֶתְמוֹל, וְהַיּוֹם נֶעְלַּם</p>
</blockquote>

<blockquote>
<p>וְאֵינֶנּוּ!</p>

<p>– אַלְלַי! – קָרְאוּ הַזְּקֵנִים טוֹבֵי-הַלֵּב – מַה קָּרָה אֶת שְכֵנֵינוּ הַמִּסְכֵּנִים?</p>

<p>– אֵין הֵם קַיָּמִים עוֹד בְּצוּרַת אֲנָשִים וְנָשִים –</p>
</blockquote>

<blockquote>
<p>אָמַר הָאוֹרֵחַ הַקַּשִּיש בְּקוֹלוֹ הֶעָמֹק וְהַחֲגִיגִי, וּכְמוֹ קוֹל</p>
</blockquote>

<blockquote>
<p>הָרַעַם הֵשִיב הֵדוֹ מִמֶּרְחָק – הֵם חָיוּ לְלֹא תּוֹעֶלֶת וּלְלֹא</p>
</blockquote>

<blockquote>
<p>יֹפִי, כִּי לֹא הִמְתִּיקוּ אֶת גוֹרַל בְּנֵי-תְּמוּתָה בְּמַעֲשֵׂה</p>
</blockquote>

<blockquote>
<p>חֶסֶד וּנְדִיבוּת. הֵם לֹא נָשְׂאוּ בְּלִבָּם דְמוּת חַיִּים טוֹבִים</p>
</blockquote>

<blockquote>
<p>יוֹתֵר, עַל כֵּן בָּא הָאֲגָם הַקַּדְמוֹן וְהִשְׂתָּרַע שֵנִית בַּמָקוֹם</p>
</blockquote>

<blockquote>
<p>הַזֶּה לְשַקֵּף בְּמֵימָיו אֶת תְּכֵלֶת הַשָּמַיִם.</p>

<p>– וַאֲשֶר לָאֲנָשִים הָאֱוִילִים הָאֵלֶּה – אָמַר</p>
</blockquote>

<blockquote>
<p>כַּסְפִּיאֵל בְּבַת-צְחוֹקוֹ הָעַרְמוּמִית – הֵם נֶהֶפְכוּ כֻּלָּם</p>
</blockquote>

<blockquote>
<p>לְדָגִים. וְקַלָּה הָיְתָה הַתְּמוּרָה, בִּהְיוֹתָם עֲצֶרֶת נְבָלִים</p>
</blockquote>

<blockquote>
<p>מְכֻסֵי קַשְׂקַשִּׂים וְדָמָם קַר מִדַּם כָּל הַבְּרוּאִים. וְאַתְּ,</p>
</blockquote>

<blockquote>
<p>אִמָּא בּוֹקִיס הַנְּעִימָה, אִם יֵעוֹר בְּלִבֵּךְ אוֹ בְּלֵב אִישֵךְ</p>
</blockquote>

<blockquote>
<p>הַחֵשֶק לֶאֱכוֹל בְּשַׂר אִלְתִּית צָלוּי, אֵין לָךְ כִּי אִם</p>
</blockquote>

<blockquote>
<p>לְהַשְלִיךְ חַכָּה וּמִיָּד תַּעֲלִי חֲצִי תְּרֵיסָר מִשְּכֵנַיִךְ</p>
</blockquote>

<blockquote>
<p>לְפָנִים.</p>

<p>– הָהּ, – קָרְאָה בּוֹקִיס בִּרְעָדָה – לֹא אָשִׂים בְּשוּם אֹפֶן שֶבָּעוֹלָם אֶחָד מֵהֶם עַל הַשַּפּוּד!</p>

<p>– לֹא, – הוֹסִיף פִילֶמּוֹן וּפָנָיו הָיוּ נַעֲוִים – לֹא נוּכַל לְעוֹלָם לִטְעוֹם מֵהֶם.</p>

<p>– אֲשֶר לְךָ פִילֶמּוֹן הַטּוֹב – הִמְשִיךְ הַנּוֹדֵד</p>
</blockquote>

<blockquote>
<p>הַקַּשִּיש – וְלָךְ, בּוֹקִיס הַחֲבִיבָה, הִנֵּה אַתֶּם בִּרְכוּשְכֶם</p>
</blockquote>

<blockquote>
<p>הַמְּעַט קִיַּמְתֶּם מִצְוַת הַכְנָסַת אוֹרְחִים בְּלֵב שָלֵם,</p>
</blockquote>

<blockquote>
<p>בְּתִתְּכֶם סְעֻדָּה לְנוֹדֵד חֲסַר בַּית, עַד כִּי הֶחָלָב הָיָה</p>
</blockquote>

<blockquote>
<p>לְמַעְיָן שֶאֵינוֹ פּוֹסֵק שֶל יַיִן הַמְשֻמָּר וְהַלֶּחֶם הַיָּבֵש עִם</p>
</blockquote>

<blockquote>
<p>הַדְּבַש הָיוּ לְמַעֲדַנֵּי מֶלֶךְ. הִנֵּה כֵן סָעֲדוּ הָאֵלִים עַל</p>
</blockquote>

<blockquote>
<p>שֻלְחַנְכֶם כְּמוֹ בְּמִשְתֵּה הַר הָאוֹלִמְפּוּס. מַעֲשֶׂה טוֹב</p>
</blockquote>

<blockquote>
<p>עֲשִׂיתֶם, יְדִידַי הַזְּקֵנִים הַחֲבִיבִים. וְעַל כֵּן שַאֲלוּ דָבָר</p>
</blockquote>

<blockquote>
<p>הַטּוֹב לְלִבְּכֶם וְיִנָּתֵן לָכֶם.</p>

<p>פִילֶמּוֹן וּבוֹקִיס הִבִּיטוּ זֶה אֶל זֶה, וְאָז –</p>
</blockquote>

<blockquote>
<p>אֵינֶנִּי יוֹדֵעַ מִי מִשְּנֵיהֶם הוֹצִיא אֶת הַדָּבָר מִפִּיו, אַךְ</p>
</blockquote>

<blockquote>
<p>הָאֶחָד אָמַר אֶת מִשְאֶלֶת לֵב שְנֵיהֶם:</p>

<p>– רְצוֹנֵנוּ לִחְיוֹת יַחְדָו כָּל יְמֵי חַיֵּינוּ</p>
</blockquote>

<blockquote>
<p>וְלַעֲזוֹב אֶת הָעוֹלָם בְּשָעָה אַחַת בְּמוֹתֵנוּ, כִּי תָּמִיד</p>
</blockquote>

<blockquote>
<p>אָהַבְנוּ זֶה אֶת זֶה.</p>

<p>– יְהִי כֵן, – עָנָה הַהֵלֶךְ בְּחֶסֶד מְלָכִים – וְעַתָּה שְׂאוּ עֵינֵיכֶם אֶל עֵבֶר בֵּיתְכֶם.</p>

<p>הֵם עָשׂוּ כַּאֲשֶר אָמַר וּמָה רַב הָיָה תִּמְהוֹנָם</p>
</blockquote>

<blockquote>
<p>בִּרְאוֹתָם בִּנְיָן כַּבִּיר, הַבָּנוּי אַבְנֵי שַיִש עִם שַעַר</p>
</blockquote>

<blockquote>
<p>פָּתוּחַ לִרְוָחָה, עוֹמֵד עַל הַמָּקוֹם שֶעָמַד שָם זֶה לֹא כְּבָר</p>
</blockquote>

<blockquote>
<p>בֵּיתָם הַדַּל.</p>

<p>– הִנֵה מְעוֹנְכֶם, – קָרָא הַהֵלֶךְ בְּחַיְּכוֹ</p>
</blockquote>

<blockquote>
<p>מִתּוֹךְ חֶסֶד לִשְנֵיהֶם – קַיְּמוּ מִצְוַת הַכְנָסַת אוֹרְחִים</p>
</blockquote>

<blockquote>
<p>בָּאַרְמוֹן הַזֶּה בְּלֵב נָדִיב, כַּאֲשֶר עֲשִׂיתֶם בְּאָהָלְכֶם</p>
</blockquote>

<blockquote>
<p>הַדַּל, בְּקַבֶּלְכֶם אֶת פָּנֵינוּ אֶמֶש.</p>

<p>הָאֲנָשִים הַזְּקֵנִים כָּרְעוּ עַל בִּרְכֵּיהֶם לְהוֹדוֹת לוֹ – וְהִנֵּה אֵינָם, לֹא הוּא וְלֹא כַּסְפִּיאֵל.</p>

<p>פִילֶמּוֹן וּבוֹקִיס בָּאוּ לָגוּר בְּאַרְמוֹן הַשַּיִש</p>
</blockquote>

<blockquote>
<p>וְלִחְיוֹת אֶת יְמֵיהֶם בַּטּוֹב וּבַנְּעִימִים, בַּעֲשׂוֹתָם טוֹב</p>
</blockquote>

<blockquote>
<p>וָחֶסֶד עִם כָּל אִיש, אֲשֶר עָבַר שָם בְּדַרְכּוֹ. כַּד הֶחָלָב, אֵין</p>
</blockquote>

<blockquote>
<p>לִי לִשְכּוֹחַ לְסַפֵּר, שָמַר אֶת סְגֻלַּת הַפְּלָאִים, וּמֵעוֹלָם לֹא</p>
</blockquote>

<blockquote>
<p>הָיָה רֵיק בְּשָעָה שֶרָצוּי הָיָה כִּי יִהְיֶה מָלֵא. בְּכָל עֵת אֲשֶר</p>
</blockquote>

<blockquote>
<p>עוֹבֵר-אֹרַח יָשָר, בַּעַל רוּחַ טוֹבָה וּבַעַל לֵב נָדִיב, גָמַע</p>
</blockquote>

<blockquote>
<p>גְמִיעָה מִן הַכַּד הַזֶּה, מָצָא תָּמִיד, כִּי הֶחָלָב הוּא נָעִים</p>
</blockquote>

<blockquote>
<p>וּמְחַיֵּה נְפָשוֹת יוֹתֵר מִכָּל מַשְקֶה שֶשָּתָה מִיָּמָיו. אוּלָם</p>
</blockquote>

<blockquote>
<p>כַּאֲשֶר נִקְרָה שָם אִיש נִרְגָן וְקַמְצָן, בָּרִי הַדָּבָר כִּי</p>
</blockquote>

<blockquote>
<p>יְעַקֵּם אֶת פָּנָיו וְיֹאמַר, כִּי הוּא כַּד שֶל חָלָב חָמוּץ.</p>

<p>וְכָךְ יָשְבוּ זוּג הַזְּקֵנִים בְּאַרְמוֹנָם יָמִים</p>
</blockquote>

<blockquote>
<p>רַבִּים, רַבִּים, וְהֵם הִזְקִינוּ יוֹתֵר עַד כִּי זָקְנוּ מְאֹד. אוּלָם</p>
</blockquote>

<blockquote>
<p>לָאַחֲרוֹנָה בָּא בֹּקֶר קַיִץ וּפִילֶמּוֹן עִם בּוֹקִיס לֹא נִרְאוּ</p>
</blockquote>

<blockquote>
<p>כְּדַרְכָּם יוֹם יוֹם בְּחִיּוּכָם עַל פְּנֵיהֶם הַנְּעִימִים לְהַזְמִין</p>
</blockquote>

<blockquote>
<p>אֶת הָאוֹרְחִים לִסְעוֹד וְלָלוּן בְּבֵיתָם. הָאוֹרְחִים חִפְּשׂוּ</p>
</blockquote>

<blockquote>
<p>אוֹתָם בְּכָל מָקוֹם בָּאַרְמוֹן הַמְרֻוָּח לְמִן הָעֲלִיָּה וְעַד</p>
</blockquote>

<blockquote>
<p>הַמַּרְתֵּף, אַךְ כָּל עֲמָלָם לַשָּוְא. אוּלָם אַחֲרֵי הַרְבֵּה עָמָל</p>
</blockquote>

<blockquote>
<p>תָּרוּ עֵינֵיהֶם וְרָאוּ בְּחָזִית הַשַּעַר שְנֵי אִילָנוֹת נָאִים,</p>
</blockquote>

<blockquote>
<p>וְאִיש לֹא זָכַר כִּי רָאָה אוֹתָם שָם בְּיוֹם אֶתְמוֹל. אוּלָם הֵם</p>
</blockquote>

<blockquote>
<p>עָמְדוּ שָם וְשָרְשֵיהֶם תְּקוּעִים עָמֹק בַּקַּרְקַע וּסְכָךְ עָצוּם</p>
</blockquote>

<blockquote>
<p>שֶל עֳפָאִים מַאֲהִיל עַל כָּל חָזִית הַבִּנְיָן. אֶחָד הָיָה עֵץ</p>
</blockquote>

<blockquote>
<p>אַלּוֹן וְהַשֵּנִי תִּרְזָה. עַנְפֵיהֶם – מַרְאֶה מוּזָר וְנֶחְמָד! –</p>
</blockquote>

<blockquote>
<p>הָיוּ אֲחוּזִים זֶה בָּזֶה וְחוֹבְקִים זֶה אֶת זֶה עַד כִּי נִדְמֶה</p>
</blockquote>

<blockquote>
<p>שֶכָּל עֵץ חַי בְּחֵיק חֲבֵרוֹ.</p>
</blockquote>

<figure>
<img src="/rails/active_storage/blobs/redirect/eyJfcmFpbHMiOnsibWVzc2FnZSI6IkJBaHBBK1JkQWc9PSIsImV4cCI6bnVsbCwicHVyIjoiYmxvYl9pZCJ9fQ==--81db38ba8715450c9d9722d84f0368d9d40915dd/%D7%A6%D7%99%D7%95%D7%A8%203.png" alt="ציור 3.png" />
<figcaption>ציור 3.png</figcaption>
</figure>

<blockquote>
<p>בְּעוֹד אֲשֶר הָאוֹרְחִים הִשְתּוֹמְמוּ, כֵּיצַד גָדְלוּ</p>
</blockquote>

<blockquote>
<p>בִּן לַיְלָה הָעֵצִים וְנַעֲשׂוּ רָמִים וְנִשָּׂאִים, בְּשָעָה</p>
</blockquote>

<blockquote>
<p>שֶדָּרוּש, לְפָחוֹת, זְמַן שֶל מֵאָה שָנָה לְגִדּוּלָם, נָשְבָה רוּחַ</p>
</blockquote>

<blockquote>
<p>וְהֵעִירָה אֶת הָעֲנָפִים הַמְעֹרָבִים זֶה בָּזֶה. וְאָז נִשְמַע</p>
</blockquote>

<blockquote>
<p>בַּחֲלַל הָאֲוִיר מִלְמוּל עָמֹק וְרָחָב, כְּאִלּוּ שְנֵי הָעֵצִים</p>
</blockquote>

<blockquote>
<p>הַטְּמִירִים מְדַבְּרִים זֶה אֶל זֶה.</p>

<p>– אֲנִי פִילֶמּוֹן הַזָּקֵן! – מִלְמֵל הָאַלּוֹן.</p>

<p>– אֲנִי בּוֹקִיס הַזְּקֵנָה! – מִלְמְלָה הַתִּרְזָה.</p>

<p>אוּלָם כַּאֲשֶר חָזְקָה הָרוּחַ דוֹבְבוּ שְנֵי הָעֵצִים</p>
</blockquote>

<blockquote>
<p>בְּבַת אַחַת: פִילֶמּוֹן! בּוֹקִיס! בּוֹקִיס! פִילֶמּוֹן! – כְּאִלוּ</p>
</blockquote>

<blockquote>
<p>אֶחָד הָיָה שְנַיִם וּשְנַיִם הָיוּ אֶחָד, וְהֵם מְדַבְּרִים יַחַד</p>
</blockquote>

<blockquote>
<p>מֵעִמְקֵי לִבָּם הַמְשֻתָּף. קַל וּפָשוּט הָיָה לְהָבִין, כִּי זוּג</p>
</blockquote>

<blockquote>
<p>הַזְּקֵנִים הַטּוֹבִים הָאֵלֶּה חִדְּשוּ אֶת חַיֵּיהֶם וְעַתָּה הֵם</p>
</blockquote>

<blockquote>
<p>מְבַלִּים בִּמְנוּחָה וּבִנְעִימוּת שְנוֹת מֵאוֹת, פִילֶמּוֹן בְּצוּרַת</p>
</blockquote>

<blockquote>
<p>אַלּוֹן וּבוֹקִיס בְּצוּרַת תִּרְזָה. הוֹי, מַה טּוֹב וּמַה נָּעִים</p>
</blockquote>

<blockquote>
<p>הַצֵּל שֶהֵם פּוֹרְשִׂים עַל סְבִיבָם! כַּאֲשֶר יֵשֵב לָנוּחַ עוֹבֵר</p>
</blockquote>

<blockquote>
<p>אֹרַח תַּחְתֵּיהֶם, יִשָּמַע לַחַש הֶעָלִים הַנָּעִים מִמַּעַל לְרֹאשוֹ,</p>
</blockquote>

<blockquote>
<p>וְהוּא יִתְפַּלֵּא כִּי הַצְּלִיל דוֹמֶה מְאֹד לַמִּלִּים</p>
</blockquote>

<blockquote>
<p>הָאֵלֶּה:</p>

<p>– בָֹּרוּךְ הַבָּא, אוֹרֵחַ חָבִיב, בָּרוּךְ הַבָּא!</p>

<p>וְנֶפֶש חֲבִיבָה אַחַת, אֲשֶר יָדְעָה מָה הַדָּבָר</p>
</blockquote>

<blockquote>
<p>הַטּוֹב שֶׁמָּצָא חֵן רַב בְּעֵינֵי בּוֹקִיס הַזְּקֵנָה וּפִילֶמּוֹן</p>
</blockquote>

<blockquote>
<p>הַזָּקֵן, בָּנְתָה סַפְסָל עָגֹל מִסָּבִיב לִשְנֵי גִזְעֵיהֶם, אֲשֶר</p>
</blockquote>

<blockquote>
<p>שָם, יָמִים רַבִּים אַחֲרֵי כֵן, הָיוּ הָעֲיֵפִים וְהָרְעֵבִים</p>
</blockquote>

<blockquote>
<p>וְהַצְּמֵאִים נוֹהֲגִים לָשֶבֶת וְלָנוּחַ וְלִגְמוֹעַ חָלָב בְּשֶפַע</p>
</blockquote>

<blockquote>
<p>מִתּוֹךְ כַּד הַפְּלָאִים.</p>

<p>מִי יִתֵּן וְהַכַּד הַזֶּה יִהְיֶה כָּאן בְּשָעָה זוֹ, לְמֵשִיב נֶפֶש לְכֻלָּנוּ!</p>
</blockquote>

</body>
</html>



<hr />את הטקסט[ים] לעיל הפיקו מתנדבי <a href="https://benyehuda.org/">פרויקט בן־יהודה באינטרנט</a>.  <br />הכל זמין תמיד בכתובת הבאה:<br /><a href="https://benyehuda.org/read/44792">https://benyehuda.org/read/44792</a></div></body></html>