<!DOCTYPE html PUBLIC "-//W3C//DTD XHTML 1.0 Transitional//EN" "http://www.w3.org/TR/xhtml1/DTD/xhtml1-transitional.dtd"><html xmlns="http://www.w3.org/1999/xhtml" xml:lang="he" lang="he" dir="rtl"><head><meta http-equiv="Content-Type" content="text/html; charset=utf-8" /></head><body dir='rtl' align='right'><div dir="rtl" align="right"><!DOCTYPE html>
<html xmlns="http://www.w3.org/1999/xhtml" lang="en">
<head>
	<meta charset="utf-8"/>
	<title>וילהלם טל (בתרגום שמחה בן־ציון)</title>
	<meta name="author" content="פרידריך שילר / שמחה בן-ציון"/>
</head>
<body>

<h2 id="כְּתֹבֶתעַלוִילְהֶלְםטֶל233">כְּתֹבֶת עַל &#8220;וִילְהֶלְם טֶל&#8221; <a href="#fn:1" id="fnref:1" title="see footnote" class="footnote"><sup>1</sup></a></h2>

<blockquote>
<p>עֵת רִשְׁעֵי אוֹנִים קָשִׁים יִתְנַגָּשׁוּ</p>
</blockquote>

<blockquote>
<p>וּמְדָנִים בְּלַבַּת-אֵיבָה יִפַּח אָף;</p>
</blockquote>

<blockquote>
<p>עֵת כִּתֵּי-פְלַגּוֹת שִׂטְנֵי-עָם יִרְגָּשׁוּ</p>
</blockquote>

<blockquote>
<p>וְהֶחֱרִישׁוּ קוֹל הַצֶּדֶק בְּקִנְאַת שָׁוְא;</p>
</blockquote>

<blockquote>
<p>בַּחֲצֹף הַפְּשָׁעִים זוּד, לֹא יִתְבּוֹשָׁשׁוּ</p>
</blockquote>

<blockquote>
<p>שִׂים קֹדֶשׁ חֶרְפַּת-הָמוֹן צְחוֹק-הַטָּף</p>
</blockquote>

<blockquote>
<p>וּנְתֹק כָּל עָגְנֵי חֹק, עֹז עָם וּמְדִינָה —</p>
</blockquote>

<blockquote>
<p>מַה תַּעַן בַּת הַשִּׁיר אָז, מַה נַרְנִינָה?</p>
</blockquote>

<blockquote>
> <br>
</blockquote>

<blockquote>
<p>אַךְ אִם עַם רֹעִי תָם מִתּוֹךְ עֲדָרָיו,</p>
</blockquote>

<blockquote>
<p>טוּב עַיִן הַמִּסְתַּפֵּק בַּאֲשֶׁר לוֹ,</p>
</blockquote>

<blockquote>
<p>קָם נוֹעָז פָּרֹק עָוֶל, עֹל צַוָּארָיו,</p>
</blockquote>

<blockquote>
<p>וּבְכַעֲסוֹ יִצְרוֹ יִכְבּשׁ, יֵדַע כְּלֹא,</p>
</blockquote>

<blockquote>
<p>וּבְרִיבוֹ ישֶׁר יִזְכֹּר גַּם אֶל צָרָיו,</p>
</blockquote>

<blockquote>
<p>וּכְגָבְרוֹ עוֹד עַנְוָתוֹ תִהְיֶה בוֹ —</p>
</blockquote>

<blockquote>
<p>הוּא בְנִצְחוֹ יְהִי לְשִׁירַת חֵן תַּקִּיפָה;</p>
</blockquote>

<blockquote>
<p>וַחֲזֵה בוֹ, יְדִיד כָּל הוֹד וָעֹז, — הַשְׁקִיפָה!</p>
</blockquote>

<h2 id="הַנְּפָשׁוֹת:234">הַנְּפָשׁוֹת: <a href="#fn:2" id="fnref:2" title="see footnote" class="footnote"><sup>2</sup></a></h2>

<blockquote>
<p>הֶרְמַן גֶּסְלֶר נְצִיב הַמַּלְכוּת בִּשְׁוִיץ וְאוּרִי,</p>
</blockquote>

<blockquote>
<p>וֶרְנֶר הַשּׁוֹעַ דִּי אַטִּנְגְּ-הוֹזֶן, שַׂר הַדֶּגֶל,</p>
</blockquote>

<blockquote>
<p>אוּלְרִיךְ דִּי רוּדֶנְץ בֶּן אֲחוֹתוֹ.</p>
</blockquote>

<h3 id="אַנְשֵׁישְׁוִיץ:">אַנְשֵׁי שְׁוִיץ:</h3>

<blockquote>
<p>וֶרְנֶר שְׁטוֹפָכֶר, וְעִמּוֹ: קֹנְרַד הוּן, אִיטֶל רֶדִּינְגְּ, הַנְסְ
בֶּן-הַחוֹמָה</p>
</blockquote>

<blockquote>
<p>יֶרְגְּ הַחֶצְרוֹנִי, אֻלְרִיךְ הַנַּפָּח, יֹסְטְ אִישׁ וַיְלֶר.</p>
</blockquote>

<h3 id="אַנְשֵׁיאוּרִי:">אַנְשֵׁי אוּרִי:</h3>

<blockquote>
<p>וַלְטֶר פִירְסְט</p>
</blockquote>

<blockquote>
<p>וִילְהֶלְם טֶל, חֲתָנוֹ</p>
</blockquote>

<blockquote>
<p>וְעִמָּהֶם: רֶסֶלְמַן הַכֹּהֵן, פֶּטֶרְמַן הַחַזָּן, קוּאוֹנִי הַרוֹעֶה,</p>
</blockquote>

<blockquote>
<p>וֶרְנִי הַצַּיָּד, רוּאוֹדִי הַדַּיָּג.</p>
</blockquote>

<h3 id="אַנְשֵׁיאֻנְטֶר-וַלְדֶן:">אַנְשֵׁי אֻנְטֶר-וַלְדֶן:</h3>

<blockquote>
<p>אַרְנֹלְדְּ אִישׁ מֶלְךְ-תַּל,</p>
</blockquote>

<blockquote>
<p>קֹנְרַד בֹּמְגַרְטֶן,</p>
</blockquote>

<blockquote>
<p>וְעִמָּהֶם: מַיְאֶר אִישׁ סַרְנֶן, שְׁטְרֻתְּ אִישׁ וִינְקֶלְרִיד,
קְלוֹס בֶּן הַסֶּלַע,</p>
</blockquote>

<blockquote>
<p>בֻּרְקְ-הַרְטִ הַגִּבְעָתִי, אַרְנֹלְדְּ אִישׁ זֶוָה.</p>
</blockquote>

<h3 id="נָשִׁים:">נָשִׁים:</h3>

<blockquote>
<p>גֶּרטְרוּד, אֵשֶׁת שְׁטוֹפָכֶר,</p>
</blockquote>

<blockquote>
<p>הֶדְוִיג בַּת פִירְסְט, אֵשֶׁת טֶל,</p>
</blockquote>

<blockquote>
<p>בֶּרְתָּה מִבְּרֻנֶק, עַלְמָה, יְתוֹמָה עֲשִׁירָה,</p>
</blockquote>

<blockquote>
<p>וּנְשׁוֹת אִכָּרִים:אַרְם-גַּרְדְּ, מֶכְט-הִילְדְּ, אֶלְסְ-בֶּתְּ,
הִילְדֶה-גַרְדְּ.</p>
</blockquote>

<h3 id="שׁוֹנִים:">שׁוֹנִים:</h3>

<blockquote>
<p>יֶנִי, נַעַר, בֶּן רוּאוֹדִי הַדַּיָּג,</p>
</blockquote>

<blockquote>
<p>סֶפִּי, נַעַר לִקוּאוֹנִי הָרוֹעֶה,</p>
</blockquote>

<blockquote>
<p>וַלְטֶר וּוִילְהֶלְם, יַלְדֵי טֶל,</p>
</blockquote>

<blockquote>
<p>פָיְפֶר מִלּוּצֶרְן,</p>
</blockquote>

<blockquote>
<p>קֻנְץ מִגֶּרְסוֹ,</p>
</blockquote>

<blockquote>
<p>רוּדָלְף, שַׂר הָרֶכֶשׁ שֶׁל גֶּסְלֶר,</p>
</blockquote>

<blockquote>
<p>פְרְיסְהַרְטְ וְלֵיטְהוֹלְדְּ, חַיָלִים עַל הַמִּשְׁמַר,</p>
</blockquote>

<blockquote>
<p>שְׁטִיסִי, שׁוֹמֵר הַשָּׂדֶה,</p>
</blockquote>

<blockquote>
<p>יוֹחָן פָּרִיצִידָא, נְסִיךְ שְׁוַבֶּן,</p>
</blockquote>

<blockquote>
<p>שְׁטֵינְמֶץ רַב הָאוּמָנִים עִם עוֹזְרִים וְסַבָּלִים, נוֹגֵשׂ, כָּרוֹז,
הַמַּקְרִין מֵאוּרִי, שְׁלִיחַ הַמַּלְכוּת, &#8220;אַחִים רַחֲמָנִים&#8221;,
נְזִירִים, פָּרָשִׁים שֶׁל הַנְּצִיבִים גֶּסְלֶר וְלַנְדֶּנְבֶּרְגְּ,
וְהַרְבֵּה אֲנָשִׁים וְנָשִׁים מֵעַם הָאָרֶץ מִמְּחוֹזוֹת הַיָּעַר.</p>
</blockquote>

<h2 id="סִדְרָהרִאשׁוֹנָה">סִדְרָה רִאשׁוֹנָה</h2>

<blockquote>
<p>שֶׁל אַרְבָּעָה מַחֲזוֹת הִיא, וְהַמַּעֲלָלִים שֶׁבָּהֶם, תֹּכֶן אֶחָד
חוֹדֵר אֶת כֻּלָּם: שְׁנֵי הַמְּאֹרָעוֹת <strong>שֶׁבְּאֻנְטֶר-וַלְדֶּן</strong>, עִם
בּוֹמְגַרְטֶן (בְּמַחֲזֶה I) וְעִם מֶלְךְ-תַּל (בְּמַחֲזֶה IV), מְאֹרָע
שְׁטוֹפָכֶר <strong>בִּשְׁוִיץ</strong> (II) וּבִנְיַן בֵּית-הָאֲסוּרִים וּגְזֵרַת
הַכּוֹבַע <strong>שֶׁבְּאוּרִי</strong> () – כָּל אֵלֶּה מַרְאִים אֶת <strong>שִׁלְטוֹן
הַנְּצִיבִים</strong>, <strong>שֶׁבְּלַחֲצוֹ הַמַּרְשִׁיעַ הוּא דוֹחֵק אֶת הָעָם
שֶׁבִּשְׁלֹשֶת</strong> הַמְּחוֹזוֹת <strong>הֲלָלוּ לִמְרִידָה מְסֻכֶּנֶת</strong>.
הַמַּחֲזוֹת אָמְנָם נִפְרָדִים לִמְקוֹמוֹת שׁוֹנִים וּבַאֲנָשִׁים
שׁוֹנִים וּמַעַלְלֵיהֶם אֵינָם מִשְׁתַּלְשְׁלִים זֶה מִזֶּה, אַךְ
<strong>הַדֶּרֶךְ</strong> שֶׁהָאֶחָד, וִילְהֶלְם טֶל, עוֹשֶׂה, הִיא הִיא
הַמְחָרֶזֶת אֶת הַפְּרוּדוֹת וּמְצָרַפְתָּן לְמַעֲרָכָה אַחַת,
שֶׁסִּיּוּמָהּ מְסַכֵּם כָּל הַמַּעֲלָלִים יַחַד – קֶשֶׁר עַל
הַנְּצִיבִים.</p>
</blockquote>

<blockquote>
<p>הַדֶּרֶךְ הָאֲמוּרָה, זוֹ הַמְּסַדֶּרֶת אֶת הַמַּחֲזוֹת – כֵּיצָד?</p>
</blockquote>

<blockquote>
<p>הַצַּיָּד <strong>טֶל</strong> מִבִּרְגְלֵין, שֶׁבִּמְחוֹז <strong>אוּרִי</strong>, בְּלֶכְתוֹ
לְמִשְׁלַח-יָדוֹ בֶהָרִים, פּוֹגֵשׁ עַל חוֹף הַיְאוֹר אֶת הַבּוֹרֵחַ
<strong>בּוֹמְגַרְטֶן</strong> מֵאַלְצֶלְן, שֶׁבִּמּחוֹז <strong>אֻנְטֶר-וַלְדֶּן</strong>,
כְּשֶׁהוּא נִרְדָּף מִפְּנֵי פָרָשֵׁי הַנָּצִיב הָאֻנְטֶרְוַלְדִי,
<strong>לַנְדֶּנְבֶּרְגְּ</strong><a href="#fn:3" id="fnref:3" title="see footnote" class="footnote"><sup>3</sup></a>. וְהוּא, טֶל הַגִּבּוֹר נְדִיב-הַלֵּב,
מְמַלֵּט אֶת הַנִּרְדָּף, שֶׁהוּא מַעֲבִירוֹ בִשְׁעַת הַסְעָרָה אֶל
עֵבֶר הַיְאוֹר (מַחֲזֶה I). וְשָׁם, מֵעֵבֶר יְאוֹר הָאַרְבָּעָה<a href="#fn:4" id="fnref:4" title="see footnote" class="footnote"><sup>4</sup></a>,
מִנֶּגֶד, בִּשְׁטֵינֶן שֶׁבִּמְחוֹז <strong>שְׁוִיץ</strong>, מֵבִיא טֶל אֶת
בּוֹמְגַרְטֶן זֶה אֶל בֵּית <strong>שְׁטוֹפָכֶר</strong> שֶׁיִּתְחַבֵּא בְתוֹכוֹ;
וְהִנֵּה שְׁטוֹפָכֶר זֶה, שֶׁנִּפְגַּע קָשֶׁה גַם הוּא עַל-יְדֵי נָצִיב,
<strong>גֶסְלֶר נְצִיב שְׁוִיץ וְאוּרִי</strong>, עוֹמֵד לָצֵאת לַדֶּרֶךְ, בַּעֲצַת
אִשְׁתּוֹ, בִּשְׁבִיל לִחַזֵּר אַחֲרֵי יְדִידִים נֶאֱמָנִים וַאֲנָשִׁים
בַּעֲלֵי-הַשְׁפָּעָה שֶׁבִּמְחוֹז אוּרִי וּלְהִדָּבֵר עִמָּם, כִּי
יִתְּנוּ יַחַד יָד לִפְרֹק אֶת עֹל הַנְּצִיבִים מִן הָאָרֶץ (II).
הָלְכוּ שְׁנֵי הַחֲבֵרִים טֶל וְשְׁטוֹפָכֶר כְּאֶחָד לְאוּרִי וּבָאוּ
עַד אַלְטֹרְף (שֶׁבִּמְחוֹז אוּרִי), מְקוֹם מוֹשָׁבוֹ שֶׁל <strong>וַלְטֶר
פִירְסְט</strong> חוֹתֵן טֶל, שֶׁעִמּוֹ בְּיִחוּד מְבַקֵּש שְׁטוֹפָכֶר
לְהִוָּעֵץ. בַּדֶּרֶךְ מְגַלֶּה שְׁטוֹפָכֶר לְטֶל אֶת שֶׁהוּא יוֹזֵם
לַעֲשׂוֹת; אַךְ לֹא דִבְרֵי הַיְדִיד הַנִּכְבָּד וְלֹא סִבְלוּת הָעָם,
שֶׁהֵם רוֹאִים בְּבִנְיַן בֵּית-הָאֲסוּרִים שָׁם, אַף גַּם לֹא
הַגְּזֵרָה הַחֲדָשָׁה הַמַּחְפִּירָה שֶׁהֻכְרְזָה אָז בִּפְנֵיהֶם,
הִשְׁתַּחֲוָיָה לַכּוֹבַע – אֵינָם מַכְרִיעִים אֶת טֶל לְהִכָּנֵס
בְּמוֹעֲצָה עִם קוֹשְׁרִים בַּסֵּתֶר. וּכְמַהֲרוֹ לַחֲזֹר לְבֵיתוֹ
שֶׁבְּבִרְגְּלֵין, בְּדַעְתּוֹ שֶׁאִשְׁתּוֹ דוֹאֶגֶת לוֹ כְבָר, אֵין
הוּא נִכְנָס גַּם לְבֵית חָמָיו שָׁם, וְהוֹלֵךְ לוֹ ().</p>
</blockquote>

<blockquote>
<p>עָזַב טֶל אֶת שְׁטוֹפָכֶר וְזֶה נִכְנַס לְבַדּוֹ אֶל בֵּית יְדִידוֹ,
הַיָּשִׁישׁ הַנִּכְבָּד וַלְטֶר פִירְסְט, וַהֲרֵיהוּ מוֹצֵא שָׁם צָעִיר
אֶחָד, שֶׁנִּתְחַבֵּא בְּבַיִת זֶה גַם הוּא מִפְּנֵי הַנָּצִיב
לַנְדֶנְבֶּרְג, כְּמוֹ בֹּמְגַרְטֶן זֶה שֶׁבְּבֵית שְׁטוֹפָכֶר – אוֹתוֹ
הַצָּעִיר <strong>אַרְנוֹלְדְּ מֶלְךְ-תַּל</strong>, בְּשָׁמְעוֹ מִפִּי שְׁטוֹפָכֶר
דְּבַר הָעֹנֶשׁ הָאַכְזָרִי שֶׁנַּעֲשָׂה בְאָבִיו הַזָּקֵן עַל-יְדֵי
הַנָּצִיב, הֻצַּת קִנְאָה וְרֶגֶשׁ נְקָמָה גְדוֹלָה, עַד שֶׁנִּתְלַהֵב
עִמּוֹ גַם פִירְסְט הַזָּקֵן, – וַעֲצַת שְׁטוֹפָכֶר, עֲצַת הַמֶּרֶד,
מִתְקַבֶּלֶת. וְהִנֵּה שְׁלֹשָׁה אַנְשֵׁי-לֵב מִשְּׁלֹשֶׁת מְחוֹזוֹת
הַיַּעַר שֶׁנִּזְדַּמְּנוּ יָחַד – הַזָּקֵן <strong>הַמָּתוּן</strong> וַ' פִירְסְט
<strong>מֵאוּרִי</strong>, שְׁטוֹפָכֶר <strong>אִישׁ-הָעֵצָה מִשְּׁוִיץ</strong> וְהַצָּעִיר
<strong>הַקַּנָּאִי</strong> אַמִּיץ-הָרוּחַ מֶלְךְ-תַּל <strong>מֵאֻנְטֶר-וַלְדֶּן</strong> –
שְׁלָשְׁתָּם נְשְׁבָּעִים וּמְקַבְּלִים עֲלֵיהֶם לְהַקְהִיל מוֹעֲצָה
חֲשָׁאִית, בְּמַטָּרָה לִקְשׁוֹר עַל הָרָשׁוּת הַזָּרָה וְהָרְשָׁעָה
שֶׁבְּאַרְצָם, עַל הַנְּצִיבִים שְׁלִיחֵי אַלְבְּרֶכְט קֵסָר (IV).</p>
</blockquote>

<h3 id="מַחֲזֶהרִאשׁוֹן">מַחֲזֶה רִאשׁוֹן</h3>

<blockquote>
<p><strong>מְקוֹמוֹ</strong> – בַּשָּׂדֶה לְחוֹף הַיְאוֹר, וּלְפִי הָאֲנָשִׁים
הַנִּמְצָאִים שָׁם, בִּמְחוֹז אוּרִי הוּא. <strong>זְמַנּוֹ</strong> – לְפִי שִׁירַת
הָרוֹעֶה וְהַשִּׂיחָה שֶׁלְּהַלָּן, כִּכְלוֹת הַקַּיִץ, – יָמִים
שֶׁרוֹעֵי שְׁוֵיץ חוֹזְרִים וְיוֹרְדִים עִם עֶדְרֵיהֶם מִן הֶהָרִים
וְנִכְנָסִים לַחֲרֹף בַּיִּשּׁוּב שֶׁבָּעֲמָקִים. <strong>פְּתִיחָתוֹ</strong> –
תְּמוּנָה אִידִילִית מֵחַיֵּי הָעָם הָהֲרָרִי וַעֲסָקָיו: דִּיּוּג,
מִרְעֵה-עֲדָרִים וְצֵיד-הָרִים; וּמֶזֶג-הָאֲוִיר, הַמַּתְרֶה לַסַּעַר
הַקָּרוֹב לָבֹא עַל נוֹף שָׁקֵט זֶה, הוּא מֵעֵין סִמְבּוֹל לְכָל
הַחִזָּיוֹן כֻּלּוֹ. –</p>
</blockquote>

<blockquote>
<p>חוֹף-סְלָעִים זָקוּף עַל יְאוֹר-אַרְבַּעַת-הַמְּחוֹזוֹת, מִנֶּגֶד
לִשְׁוִיץ.</p>
</blockquote>

<blockquote>
<p>הַיְאוֹר עָשׂוּי מִפְרָץ לְתוֹךְ הַיַּבָּשָׁה, מִקָּרוֹב לַחוֹף —</p>
</blockquote>

<blockquote>
<p>בֵּית-מָעוֹן קָטֹן, נַעַר-דַּיָּגִים מִתְשׁוֹטֵט בְּסִירָה.</p>
</blockquote>

<blockquote>
<p>מֵעֵבֶר הַיְאוֹר, מִנּוֹכַח, שְׁדֵמוֹת יְרוֹקוֹת וּכְפָרִים</p>
</blockquote>

<blockquote>
<p>וַחֲצֵרוֹת שֶׁל שְׁוִיץ שְׁרוּיִם בְּזִיו חַמָּה מַבְהִיקָה;</p>
</blockquote>

<blockquote>
<p>מִשְּׂמֹאל, נִשְׁקָפִים רָאשֵׁי הַר הָקֶן<a href="#fn:5" id="fnref:5" title="see footnote" class="footnote"><sup>5</sup></a> עוֹטֵי עָנָן;</p>
</blockquote>

<blockquote>
<p>וּמיָּמִין, בַּמֶּרְחָק, לְסוֹפוֹ שֶׁל הַמַּרְאֶה— חֲזוּיִם</p>
</blockquote>

<blockquote>
<p>הַרְרֵי-הַקֶּרַח. — עוֹד לִפְנֵי הֵעָלוֹת הַמָּסָךְ נִשְׁמָע</p>
</blockquote>

<blockquote>
<p>קוֹל-קֶרֶן בִּנְגִינַת רוֹעֵי-בָקָר עִם צְלִילִים הַרְמוֹנִיִּים</p>
</blockquote>

<blockquote>
<p>שֶׁל מְצִלּוֹת-עֲדָרִים, וְהֵם נִמְשָׁכִים וְעוֹנִים שָׁעָה גַם</p>
</blockquote>

<blockquote>
<p>לְאַחַר פְּתִיחַת הַמַּחֲזֶה.</p>
</blockquote>

<blockquote>
<p><strong>נַעַר-הַדַּיָּגִים</strong> יֶנִי שָׁר מִן הַסִּירָה
בִּנְגִינַת-הַבּוֹקְרִים<a href="#fn:6" id="fnref:6" title="see footnote" class="footnote"><sup>6</sup></a>:</p>
</blockquote>

<blockquote>
<p>מִצְטַחֵק הַיְאוֹר: לְרָחְצָה מַה נָעִים!</p>
</blockquote>

<blockquote>
<p>וְעַל חוֹפוֹ הָעֶלֶם שָׁם נִרְדָּם בַּדְּשָׁאִים,</p>
</blockquote>

<blockquote>
<p>וּצְלִילִים כַּחֲלִילִים —</p>
</blockquote>

<blockquote>
<p>קוֹל נִשְׁמָע לוֹ רָן,</p>
</blockquote>

<blockquote>
<p>כְּנֹעַם שִׁיר שִׁנְאָן 5</p>
</blockquote>

<blockquote>
<p>בָּעֵדֶן הַגָּן.</p>
</blockquote>

<blockquote>
<p>מִנְּעִימוֹת חֲלוֹמוֹ אָז יִפְקַח עֵינָיִם —</p>
</blockquote>

<blockquote>
<p>וְהִנֵּה עַל לִבּוֹ יְשַׂחֲקוּ הַמָּיִם,<a href="#fn:7" id="fnref:7" title="see footnote" class="footnote"><sup>7</sup></a></p>
</blockquote>

<blockquote>
<p>וּתְהוֹם לוֹ תַבִּיעַ:</p>
</blockquote>

<blockquote>
<p>אֶל חֵיקִי, בְּנִי! 10</p>
</blockquote>

<blockquote>
<p>מְשַׁכְתִּיךָ לִי, נִרְדָּם,</p>
</blockquote>

<blockquote>
<p>וְאַתָּה שֶׁלִּי!</p>
</blockquote>

<blockquote>
<p><strong>רוֹעֶה</strong> קוּאוֹנִי מֵעַל הָהָר, בְּנִסּוּחַ הַנְּגִינָה:</p>
</blockquote>

<blockquote>
<p>הֱיוּ שָׁלוֹם, נְאוֹת-דֶּשֶׁא,</p>
</blockquote>

<blockquote>
<p>שְׂדֵי חֶמֶד וָאוֹר!</p>
</blockquote>

<blockquote>
<p>הָרוֹעֶה יַעֲזָבְכֶם — 15</p>
</blockquote>

<blockquote>
<p>תַּם קָיִץ, בָּא קֹר.</p>
</blockquote>

<blockquote>
<p>עָדֵיכֶם עוֹד נָשׁוּב וְעָלִינוּ בֶהָרִים,</p>
</blockquote>

<blockquote>
<p>כִּקְרֹא הַקּוּקִיָּה, בְּשׁוּב הַצִּפֳּרִים,</p>
</blockquote>

<blockquote>
<p>עֵת תַּעֲדֶה לָהּ אֶרֶץ צִיצֶיהָ וְתִיף,</p>
</blockquote>

<blockquote>
<p>וְיָרֹנּוּ מַעְיָנוֹת — בְּיֶרַח הַזִּיו<a href="#fn:8" id="fnref:8" title="see footnote" class="footnote"><sup>8</sup></a>. 20</p>
</blockquote>

<blockquote>
<p>אַךְ עַתָּה, שְׂאוּ שָׁלוֹם,</p>
</blockquote>

<blockquote>
<p>שְׂדֵי חֶמֶד וָאוֹר!</p>
</blockquote>

<blockquote>
<p>יַעֲזָבְכֶם הָרוֹעֶה —</p>
</blockquote>

<blockquote>
<p>תַּם קָיִץ, בָּא קֹר.</p>
</blockquote>

<blockquote>
<p><strong>צַיָּד הֲרָרִי</strong> וֶרְנִי נִגְלָה מִנֶּגֶד בִּמְרוֹם הַצּוּר.
בְּנוּסְחָה שְׁנִיָּה:</p>
</blockquote>

<blockquote>
<p>יִרְעֲשׁוּ הֶהָרִים<a href="#fn:9" id="fnref:9" title="see footnote" class="footnote"><sup>9</sup></a>, יִתְמוֹטֵט הַשְּׁבִיל, 25</p>
</blockquote>

<blockquote>
<p>אַךְ מַעְפִּיל הָרוֹבֶה לָרוֹם בְּלִי חִיל,</p>
</blockquote>

<blockquote>
<p>וְדָרַךְ בְּעֻזּוֹ,</p>
</blockquote>

<blockquote>
<p>עַל קַרְחֵי גְלִיד-עַד,</p>
</blockquote>

<blockquote>
<p>מְקוֹם אָבִיב לֹא יִזְרָח,</p>
</blockquote>

<blockquote>
<p>לֹא יָצִיץ כָּל בַּד. 30</p>
</blockquote>

<blockquote>
<p>וְנִרְפָּד לְרַגְלָיו עֲרָפֶל כַּיָּם,</p>
</blockquote>

<blockquote>
<p>לֹא יִרְאֶה עוֹד אָדָם וְעָרָיו מִשָּׁם;</p>
</blockquote>

<blockquote>
<p>פְּנֵי תֵבֵל אַךְ יַבִּיט</p>
</blockquote>

<blockquote>
<p>מֵחֲרַכִּים בָּעָב,</p>
</blockquote>

<blockquote>
<p>מִתַּחַת לַמֵּימוֹת<a href="#fn:10" id="fnref:10" title="see footnote" class="footnote"><sup>10</sup></a> 35</p>
</blockquote>

<blockquote>
<p>יְרַק שָׂדַי וָגָב.</p>
</blockquote>

<blockquote>
<p>הַמַּרְאֶה מִשְׁתַּנֶּה, סְאוֹן-נֵפֶץ אָטוּם<a href="#fn:11" id="fnref:11" title="see footnote" class="footnote"><sup>11</sup></a> נִשְׁמַע מִן הֶהָרִים,
וְצִלְלֵי עֲנָנִים</p>
</blockquote>

<blockquote>
<p>טָסִים עַל פְּנֵי כָל הַנּוֹף. רוּאוֹדִי הַדַּיָּג יוֹצא מִמְּעוֹנָתוֹ.
וֶרְנִי</p>
</blockquote>

<blockquote>
<p>הַצַּיָּד יוֹרֵד מִן הַצּוּר. קוּאוֹנִי הָרוֹעֶה בָא כְשֶׁעָבִיט-חָלָב
עַל</p>
</blockquote>

<blockquote>
<p>שִׁכְמוֹ וְנַעֲרוֹ, סֶפִּי, אַחֲרָיו.</p>
</blockquote>

<blockquote>
<p><strong>רוּאוֹדִי הַדַּיָּג</strong> אֶל נַעַר-הַדַּיָּגִים:<a href="#fn:12" id="fnref:12" title="see footnote" class="footnote"><sup>12</sup></a></p>
</blockquote>

<blockquote>
<p>הִזְדָּרֵז, יֶנִי, אֶת הָאַרְבֶּה<a href="#fn:13" id="fnref:13" title="see footnote" class="footnote"><sup>13</sup></a> אֱסוֹף![<sup>16</sup>]</p>
</blockquote>

<blockquote>
<p>הַשָּׂב שַׂר-גַּיא<a href="#fn:14" id="fnref:14" title="see footnote" class="footnote"><sup>14</sup></a> בָא, רָטְנוּ קַרְחֵי-עַד<a href="#fn:15" id="fnref:15" title="see footnote" class="footnote"><sup>15</sup></a>,</p>
</blockquote>

<blockquote>
<p>צוּר-אֵלִים<a href="#fn:16" id="fnref:16" title="see footnote" class="footnote"><sup>16</sup></a> כִּפַּת-רֹאשׁוֹ חוֹבֵשׁ<a href="#fn:17" id="fnref:17" title="see footnote" class="footnote"><sup>17</sup></a> לוֹ,</p>
</blockquote>

<blockquote>
<p>אַף חוֹר-הָרוּחוֹת<a href="#fn:18" id="fnref:18" title="see footnote" class="footnote"><sup>18</sup></a> קֹר יָפִיחַ לָנוּ, — 40</p>
</blockquote>

<blockquote>
<p>הַסַּעַר, כִּסְבוּרָנִי, קָרוֹב הוּא.</p>
</blockquote>

<blockquote>
<p><strong>קוּאוֹנִי הָרוֹעֶה:</strong></p>
</blockquote>

<blockquote>
<p>אַף אָמְנָם, מָטָר יָבֹא; מְכַרְסֵם צֹאנִי</p>
</blockquote>

<blockquote>
<p>לְתֵאָבוֹן אֶת הָעֵשֶׂב וְכַלְבִּי, &#8220;שׁוֹמֵר&#8221;</p>
</blockquote>

<blockquote>
<p>זֶה, גּוֹרֵף עָפָר.</p>
</blockquote>

<blockquote>
<p><strong>וֶרְנִי הַצַּיָּד:</strong></p>
</blockquote>

<blockquote>
<p>אַף הַדָּגָה תִרְקֹד</p>
</blockquote>

<blockquote>
<p>וְהַשַּׁחַף טוֹבֵל טְבִילוֹת. סוֹעָה תָבֹא. 45</p>
</blockquote>

<blockquote>
<p><strong>קוּאוֹנִי</strong> אֶל נַעֲרוֹ:</p>
</blockquote>

<blockquote>
<p>שׁוּר, סֶפִּי, אִם לֹא הִרְחִיק שָׁם הַבָּקָר.</p>
</blockquote>

<blockquote>
<p><strong>סֶפִּי:</strong></p>
</blockquote>

<blockquote>
<p>צְלִיל הַסְּמֻקָּה לִיזֶל<a href="#fn:19" id="fnref:19" title="see footnote" class="footnote"><sup>19</sup></a> נִשְׁמָע עוֹד.</p>
</blockquote>

<blockquote>
<p><strong>קוּאוֹנִי</strong>:</p>
</blockquote>

<blockquote>
<p>אִם הִיא כָאן — הַכֹּל כָּאן. שֶׁהִיא בָרֹאשׁ.</p>
</blockquote>

<blockquote>
<p><strong>רוּאוֹדִי</strong>:</p>
</blockquote>

<blockquote>
<p>צְלִיל פַּעֲמוֹנֶיךָ <a href="#fn:20" id="fnref:20" title="see footnote" class="footnote"><sup>20</sup></a> יָפֶה הוּא, מַר רוֹעֶה!</p>
</blockquote>

<blockquote>
<p><strong>וֶרְנִי</strong>:</p>
</blockquote>

<blockquote>
<p>וְהַמִּקְנֶה כַּמָּה נָאֶה הוּא. שֶׁלְּךָ הֵם? 50</p>
</blockquote>

<blockquote>
<p><strong>קוּאוֹנִי</strong>:</p>
</blockquote>

<blockquote>
<p>כָּל כָּךְ עוֹד לֹא עָשָׁרְתִּי. שָׂכוּר הוּא לִי</p>
</blockquote>

<blockquote>
<p>מִיַּד אֲדוֹנִי — אַלוּף אַטִּנְגְּ-הוֹזֶן.</p>
</blockquote>

<blockquote>
<p><strong>רוּאוֹדִי</strong>:</p>
</blockquote>

<blockquote>
<p>מַה יָאֶה בַּרְזָה <a href="#fn:21" id="fnref:21" title="see footnote" class="footnote"><sup>21</sup></a> זוֹ לִסְמֻקָּה זוֹ!</p>
</blockquote>

<blockquote>
<p><strong>קוּאוֹנִי</strong>:</p>
</blockquote>

<blockquote>
<p>גַּם הִיא זֹאת תֵּדָע; הִיא כָאן הַמַּנְהִיגָה,</p>
</blockquote>

<blockquote>
<p>וְאִם אָסִיר עֶדְיָהּ — תַּעַשׂ צוֹם, לֹא תֹאכַל. 55</p>
</blockquote>

<blockquote>
<p><strong>רוּאוֹדִי</strong>:</p>
</blockquote>

<blockquote>
<p>אַל נָא תְדַבֵּר שְׁטוּת. מַה תֵּדַע בְּהֵמָה?</p>
</blockquote>

<blockquote>
<p><strong>וֶרְנִי</strong>:</p>
</blockquote>

<blockquote>
<p>אַל תֹאמַר כֵּן. גַּם לַבְּהֵמָה בִינָה.</p>
</blockquote>

<blockquote>
<p>אוֹתָנוּ הַצַּיָּדִים שְׁאַל נָא זֹאת:</p>
</blockquote>

<blockquote>
<p>אַיָּלוֹת שֶׁבַּמִרְעֶה — עַל הַמִּשְׁמָר</p>
</blockquote>

<blockquote>
<p>פִּקֵּחַ צוֹפֶה הֵן מַעֲמִידוֹת רֹאשׁ, 60</p>
</blockquote>

<blockquote>
<p>וְהוּא זוֹקֵף אֹזֶן; אִם אַךְ יִקְרַב מִי,</p>
</blockquote>

<blockquote>
<p>בִּשְׁרִיקָה אוֹת לָעֵדָה יִתֵּן —</p>
</blockquote>

<blockquote>
<p><strong>רוּאוֹדִי</strong> אֶל הָרוֹעֶה:</p>
</blockquote>

<blockquote>
<p>וְאַתָּה</p>
</blockquote>

<blockquote>
<p>זֶה יוֹרֵד עִם הַמִּקְנֶה?</p>
</blockquote>

<blockquote>
<p><strong>קוּאוֹנִי</strong>:</p>
</blockquote>

<blockquote>
<p>כֵּן, כְּבָר תַּם</p>
</blockquote>

<blockquote>
<p>הַמִּרְעֶה מִן הָהָר.</p>
</blockquote>

<blockquote>
<p><strong>וֶרְנִי</strong>:</p>
</blockquote>

<blockquote>
<p>וּבֹא, וִיהִי נָא דַרְכְּךָ</p>
</blockquote>

<blockquote>
<p>בַּשָּׁלוֹם, רוֹעִי! 65</p>
</blockquote>

<blockquote>
<p><strong>קוּאוֹנִי</strong>:</p>
</blockquote>

<blockquote>
<p>וְכֹה לֶחָי, הַצַּיָּד!</p>
</blockquote>

<blockquote>
<p>מִדֶּרֶךְ כְּדַרְכְּךָ — הֵן לֹא תָמִיד חוֹזְרִים.</p>
</blockquote>

<blockquote>
<p><strong>רוּאוֹדִי</strong> בְּהַבִּיטוֹ הַצִּדָּה:</p>
</blockquote>

<blockquote>
<p>רְאוּ, שָׁם אֶחָד רָץ מְבֹהָל הֵנָּה.</p>
</blockquote>

<blockquote>
<p><strong>וֶרְנִי</strong> מִסְתַּכֵּל לְשָׁם:</p>
</blockquote>

<blockquote>
<p>יְדַעְתִּיו — זֶהוּ בּוֹמְגַרְטְ אִישׁ אַלְצֶלְן<a href="#fn:22" id="fnref:22" title="see footnote" class="footnote"><sup>22</sup></a>.</p>
</blockquote>

<blockquote>
<p>קוֹנְרַד בּוֹמְגַרְטֶן פּוֹרֵץ וּבָא מִתְנַשֵּׁם.</p>
</blockquote>

<blockquote>
<p><strong>בּוֹמְגַרְטֶן</strong> אֶל הַדַּיָּג:</p>
</blockquote>

<blockquote>
<p>הַמַּעֲבִיר! בְּשֵׁם הָאֵל, סִירָתְךָ תֵּן!</p>
</blockquote>

<blockquote>
<p><strong>רוּאוֹדִי</strong>:</p>
</blockquote>

<blockquote>
<p>וּמַה זֶה? מַה בֶּהָלָה זוֹ? 70</p>
</blockquote>

<blockquote>
<p><strong>בּוֹמְגַרְטֶן</strong>:</p>
</blockquote>

<blockquote>
<p>הַתֵּר</p>
</blockquote>

<blockquote>
<p>הַסִּירָה! הַצִּילֵנִי, הַעֲבִירֵנִי!</p>
</blockquote>

<blockquote>
<p><strong>קוּאוֹנִי:</strong></p>
</blockquote>

<blockquote>
<p>אַךְ מַה לָךְ, אָחִי?</p>
</blockquote>

<blockquote>
<p><strong>וֶרְנִי</strong>:</p>
</blockquote>

<blockquote>
<p>מִי אַחֲרֶיךָ רוֹדֵף?</p>
</blockquote>

<blockquote>
<p><strong>בּוֹמְגַרְטֶן</strong> אֶל הַדַּיָּג:</p>
</blockquote>

<blockquote>
<p>הָחִישָׁה! הֵם בְּעִקְּבוֹתַי — יַדְבּיקוּנִי!</p>
</blockquote>

<blockquote>
<p>פָּרָשָׁיו שֶׁל הַנָּצִיב דּוֹלְקִים אַחֲרָי, —</p>
</blockquote>

<blockquote>
<p>וַאֲנִי בֶּן-מָוֶת, אִם אַךְ יַשִּׂיגּוִני. 75</p>
</blockquote>

<blockquote>
<p><strong>רוּאוֹדִי</strong>:</p>
</blockquote>

<blockquote>
<p>וְלָמָה זֶה יִרְדִּפוּךָ הַפָּרָשִׁים?</p>
</blockquote>

<blockquote>
<p><strong>בּוֹמְגַרְטֶן</strong>:</p>
</blockquote>

<blockquote>
<p>הַצִּילָה נַפְשִׁי, אַחַר אַגִּיד לָךְ.</p>
</blockquote>

<blockquote>
<p><strong>וֶרְנִי</strong>:</p>
</blockquote>

<blockquote>
<p>מְנֻזֵּה דָם<a href="#fn:23" id="fnref:23" title="see footnote" class="footnote"><sup>23</sup></a> — מַה קָרָה אוֹתְךָ שָׁם?</p>
</blockquote>

<blockquote>
<p><strong>בּוֹמְגַרְטֶן</strong>:</p>
</blockquote>

<blockquote>
<p>נְצִיב הַקֵּיסָר, יוֹשֵׁב מִבְצַר רֹזְבֶּרְג<a href="#fn:24" id="fnref:24" title="see footnote" class="footnote"><sup>24</sup></a> —</p>
</blockquote>

<blockquote>
<p><strong>קוּאוֹנִי:</strong></p>
</blockquote>

<blockquote>
<p>הֲוָלְפֶן-שִׁיסֶן שִׁלַּח רוֹדְפִים אַחֲרֶיךָ? 80</p>
</blockquote>

<blockquote>
<p><strong>בּוֹמְגַרְטֶן</strong>:</p>
</blockquote>

<blockquote>
<p>לֹא אוֹתֹו אִירָא עוֹד, — הֲרַגְתִּיו —</p>
</blockquote>

<blockquote>
<p><strong>כֻּלָּם</strong> נִרְתָּעִים לְאָחוֹר:</p>
</blockquote>

<blockquote>
<p>שַׁדַּי,</p>
</blockquote>

<blockquote>
<p>שָׁמְרֵנוּ! — מֶה עָשִׂיתָ?</p>
</blockquote>

<blockquote>
<p><strong>בּוֹמְגַרְטֶן</strong>:</p>
</blockquote>

<blockquote>
<p>אֶת שֶׁיַּעֲשֶׂה</p>
</blockquote>

<blockquote>
<p>כָּל אִישׁ לוּ תַחְתִּי הָיָה. אֶת מִשְׁפָּטִי.</p>
</blockquote>

<blockquote>
<p>עָשִׂיתִי, מִשְׁפַּט בֵּיתִי<a href="#fn:25" id="fnref:25" title="see footnote" class="footnote"><sup>25</sup></a> בּוֹ, בַּזֵּד,</p>
</blockquote>

<blockquote>
<p>מְחַלֵּל כְּבוֹד הָאִשָׁה עַל הַבָּעַל. 85</p>
</blockquote>

<blockquote>
<p><strong>קוּאוֹנִי:</strong></p>
</blockquote>

<blockquote>
<p>בִּכְבוֹדְךָ פָגַע זֶה הַשָּׂר?</p>
</blockquote>

<blockquote>
<p><strong>בּוֹמְגַרְטֶן</strong>:</p>
</blockquote>

<blockquote>
<p>לָאֵל</p>
</blockquote>

<blockquote>
<p>הַתּוֹדָה וּלְקַרְדֻּמִּי זֶה הַטּוֹב,</p>
</blockquote>

<blockquote>
<p>אַךְ הֵם הֵנִיאוּ זְדוֹן-לֵב נָבָל זֶה.</p>
</blockquote>

<blockquote>
<p><strong>וֶרְנִי</strong>:</p>
</blockquote>

<blockquote>
<p>בַּקַּרְדֹם רֹאשׁ הַשָּׂר רִצַּצְתָּ?</p>
</blockquote>

<blockquote>
<p><strong>קוּאוֹנִי:</strong></p>
</blockquote>

<blockquote>
<p>סַפְּרָה,</p>
</blockquote>

<blockquote>
<p>הַשְׁמִיעָה לָנוּ! עַד שֶׁיַּתִּיר שָׁם 90</p>
</blockquote>

<blockquote>
<p>הַסִּירָה מִן הַחוֹף עוֹד זְמָן לְךָ —</p>
</blockquote>

<blockquote>
<p>הַגִּידָה!</p>
</blockquote>

<blockquote>
<p><strong>בּוֹמְגַרְטֶן</strong>:</p>
</blockquote>

<blockquote>
<p>חוֹטֵב הָיִיתִי תוֹךְ הַיָּעַר,</p>
</blockquote>

<blockquote>
<p>וּפֶתַע אִשְׁתִּי כְּבִמְנוּסַת מָוֶת</p>
</blockquote>

<blockquote>
<p>כֵּן תָּרוּץ: &#8220;פַּלְּטָה!&#8221; — בְּבֵיתִי לָן הַשָּׂר</p>
</blockquote>

<blockquote>
<p>וַיְצַו, וְהִתְקִינָה אִשְׁתִּי לוֹ אַמְבָּטָה, 95</p>
</blockquote>

<blockquote>
<p>וַעֲשׂוֹת לָהּ זִמָּה תָּפַשׂ בָּהּ הַזֵּד,</p>
</blockquote>

<blockquote>
<p>וַתָּנָס כָּל עוֹד נַפְשָׁהּ בָּהּ אֵלָי, —</p>
</blockquote>

<blockquote>
<p>וּבְעוֹד קַרְדֻּמִי לִי בַיָּד, חִישׁ רַצְתִּי</p>
</blockquote>

<blockquote>
<p>הַבָּיְתָה — וַאֲבָרְכָה שָׁם לַשָּׂר</p>
</blockquote>

<blockquote>
<p>בִּרְפוּאָה עַל הָרַחֲצָה! 100</p>
</blockquote>

<blockquote>
<p><strong>וֶרְנִי</strong>:</p>
</blockquote>

<blockquote>
<p>אָכֵן, אַךְ</p>
</blockquote>

<blockquote>
<p>הַטּוֹב עָשִׂיתָ בְעֵינֵי אֵל וָאָדָם!</p>
</blockquote>

<blockquote>
<p><strong>קוּאוֹנִי:</strong></p>
</blockquote>

<blockquote>
<p>הֶעָרִיץ — עַתָּה הוּשַׁב גְּמוּלוֹ לוֹ,</p>
</blockquote>

<blockquote>
<p>שְׂכַר מִפְעָלָיו בְּיוֹשְׁבֵי אֻנְטֵר-וַלְדֶּן!</p>
</blockquote>

<blockquote>
<p><strong>בּוֹמְגַרְטֶן</strong>:</p>
</blockquote>

<blockquote>
<p>וּבְדַבְּרִי כֹה — הָהּ, אֵלִי — זְמַנִּי עוֹבֵר!</p>
</blockquote>

<blockquote>
<p>הַדָּבָר נוֹדָע — יָצְאוּ כְּבָר הָרוֹדְפִים. 105</p>
</blockquote>

<blockquote>
<p>קוֹל רַעַם בְּבוֹאוֹ</p>
</blockquote>

<blockquote>
<p><strong>קוּאוֹנִי</strong> אֶל הַדַּיָּג:</p>
</blockquote>

<blockquote>
<p>הָחִישָׁה פְלֵיטָה לְיָשָׁר בָּאָדָם זֶה!</p>
</blockquote>

<blockquote>
<p><strong>רוּאוֹדִי</strong> אֶל בּוֹמְגַרְטֶן:</p>
</blockquote>

<blockquote>
<p>אַל תֵּלֵךְ. סַעַר גָּדוֹל יוֹצֵא. הַמְתֵּן.</p>
</blockquote>

<blockquote>
<p><strong>בּוֹמְגַרְטֶן</strong>:</p>
</blockquote>

<blockquote>
<p>אֵל רַחוּם! הֵן בִּדְחִיָּה כָּל-שֶׁהִיא —</p>
</blockquote>

<blockquote>
<p>הַמָּוֶת.</p>
</blockquote>

<blockquote>
<p><strong>קוּאוֹנִי</strong> אֶל הַדַּיָּג:</p>
</blockquote>

<blockquote>
<p>קוּם וַעֲשֵׂה! עֲזֹר בַּצַּר 110</p>
</blockquote>

<blockquote>
<p>לָאָח. הֵן לְזֹאת וְכָזֹאת כֻּלָּנוּ צְפוּיִים.</p>
</blockquote>

<blockquote>
<p>רַעַשׁ וָרַעַם.</p>
</blockquote>

<blockquote>
<p><strong>רוּאוֹדִי:</strong></p>
</blockquote>

<blockquote>
<p>זַלְעֲפוֹת רוּחַ<a href="#fn:26" id="fnref:26" title="see footnote" class="footnote"><sup>26</sup></a>. רְאוּ הַיְּאוֹר אֵיךְ נִגְרָשׁ;</p>
</blockquote>

<blockquote>
<p>לֹא אוּכַל נֹכַח סַעַר וְנַחֲשׁוֹל נְהֹג.</p>
</blockquote>

<blockquote>
<p><strong>בּוֹמְגַרְטֶן</strong> כּוֹרֵעַ וְחוֹבֵק לְרַגְלֵי הַדַּיָּג:</p>
</blockquote>

<blockquote>
<p>כֹּה יוֹסִיף אֵל לְךָ, כִּי חָמֹל תַּחֲמֹל</p>
</blockquote>

<blockquote>
<p>עָלָי! —</p>
</blockquote>

<blockquote>
<p><strong>וֶרְנִי</strong> אֶל רוּאוֹדִי:</p>
</blockquote>

<blockquote>
<p>פִּקּוּחַ נֶפֶשׁ — חוּס נָא עָלָיו.</p>
</blockquote>

<blockquote>
<p><strong>קוּאוֹנִי</strong>:</p>
</blockquote>

<blockquote>
<p>הֵן אָב לְבָנִים זֶה וְאִישׁ-אֵשֶׁת הוּא. 115</p>
</blockquote>

<blockquote>
<p>הַכָּאוֹת רְעָמִים תְּכוּפוֹת.</p>
</blockquote>

<blockquote>
<p><strong>רוּאוֹדִי:</strong></p>
</blockquote>

<blockquote>
<p>וּבִי אֵין חַיִּים יֵשׁ לְבַל יֹאבֵדוּ?</p>
</blockquote>

<blockquote>
<p>גַּם בִּי, כָּמוֹהוּ, טַף וְאִשָּׁה תְלוּיִים.</p>
</blockquote>

<blockquote>
<p>וּרְאוּ הַשֶּׁצֶף, רֶתַח נִרְעָשׁ זֶה וְסוּפָה</p>
</blockquote>

<blockquote>
<p>בַּעְיָם — עַל תְּהוֹמוֹתָיו נֶחְמָר כָּל הַיְאוֹר.</p>
</blockquote>

<blockquote>
<p>בִּקַּשְׁתִּי הַצֵּל נָקִי אוֹבֵד זֶה, 120</p>
</blockquote>

<blockquote>
<p>אַךְ אֵיךְ? הֵן גַּם אַתֵּמָּה תִּרְאוּ זֹאת.</p>
</blockquote>

<blockquote>
<p><strong>בּוֹמְגַרְטֶן</strong> בְּעוֹדוֹ כּוֹרֵעַ עַל בִּרְכָּיו:</p>
</blockquote>

<blockquote>
<p>וּבְכֵן, בְּיַד הָרוֹדֵף אֶפְּלָה כֹה</p>
</blockquote>

<blockquote>
<p>עֵת חוֹף הַמִּקְלָט נֶגֶד עֵינַי הוּא?</p>
</blockquote>

<blockquote>
<p>הוּא נִשְׁקָף לִי, זוֹ עֵינִי תַּשִּׂיגֵהוּ,</p>
</blockquote>

<blockquote>
<p>אַף קוֹלִי עוֹבֵר וּמַגִּיעַ שָׁמָּה,</p>
</blockquote>

<blockquote>
<p>גַּם הִנֵּה סִירָה כִּי תְבִיאֵנִי שָׁם —</p>
</blockquote>

<blockquote>
<p>וְאָנֹכִי נוֹפֵל לְאֵין כָּל יֶשַׁע פֹּה!</p>
</blockquote>

<blockquote>
<p><strong>קוּאוֹנִי</strong>:</p>
</blockquote>

<blockquote>
<p>הַבִּיטוּ, מִי הַבָּא?</p>
</blockquote>

<blockquote>
<p><strong>וֶרְנִי</strong>:</p>
</blockquote>

<blockquote>
<p>זֶה טֶל מִבִּרְגְּלֵן<a href="#fn:27" id="fnref:27" title="see footnote" class="footnote"><sup>27</sup></a>.</p>
</blockquote>

<blockquote>
<p>וִילְהֶלְם טֶל עִם קַשְׁתּוֹ בָא.</p>
</blockquote>

<blockquote>
<p><strong>טֶל:</strong></p>
</blockquote>

<blockquote>
<p>הָאִישׁ הַזֶּה הַקּוֹרֵא לְעֶזְרָה — מִי הוּא?</p>
</blockquote>

<blockquote>
<p><strong>קוּאוֹנִי</strong>:</p>
</blockquote>

<blockquote>
<p>זֶה אִישׁ אַלְצֶלְן, שֶׁבַּהֲגִנּוֹ עַל</p>
</blockquote>

<blockquote>
<p>כְּבוֹד אִשְׁתּוֹ הִכָּה נֶפֶשׁ וָלְפֶן-שִׁיס, 130</p>
</blockquote>

<blockquote>
<p>נְצִיב-הַמֶּלֶךְ יוֹשֵׁב רֹזְבֶּרְג. עַתָּה,</p>
</blockquote>

<blockquote>
<p>פָּרָשִׁים אַחֲרָיו רוֹדְפִים עַל עִקְּבוֹתָיו,</p>
</blockquote>

<blockquote>
<p>וּלְחוֹבֵל זֶה יִתְחַנֵּן, כִּי יַעֲבִירוֹ</p>
</blockquote>

<blockquote>
<p>וִימַלְּטוֹ — אַךְ הַלָּז מִסַּעַר יִפְחַד,</p>
</blockquote>

<blockquote>
<p>לֹא יֹאבֶה. 135</p>
</blockquote>

<blockquote>
<p><strong>רוּאוֹדִי:</strong></p>
</blockquote>

<blockquote>
<p>הִנֵּה טֶל, גַּם הוּא אִישׁ שַׁיָּט,</p>
</blockquote>

<blockquote>
<p>יְעִידֵנִי הוּא, אִם אֶפְשָׁר הַפְלֵג עָתָּה.</p>
</blockquote>

<blockquote>
<p><strong>טֶל:</strong></p>
</blockquote>

<blockquote>
<p>בַּצָּרָה, סַפָּן, יָעֹז אִישׁ, יְסַכֵּן.</p>
</blockquote>

<blockquote>
<p>פֶּרֶץ-רְעָמִים אַדִּירִים, הַיְאוֹר מִתְגָּעֵשׁ.</p>
</blockquote>

<blockquote>
<p><strong>רוּאוֹדִי:</strong></p>
</blockquote>

<blockquote>
<p>הַאַשְׁלִיךְ נַפְשִׁי בְּפִי גֵיהִנֹּם זֶה? 140</p>
</blockquote>

<blockquote>
<p>כָּזֹאת לֹא יַעַשׂ אִישׁ שֶׁדַּעְתּוֹ בוֹ.</p>
</blockquote>

<blockquote>
<p><strong>טֶל:</strong></p>
</blockquote>

<blockquote>
<p>אִישׁ-חַיִל — חֶשְׁבּוֹן עַצְמוֹ אַחֲרוֹן לוֹ.</p>
</blockquote>

<blockquote>
<p>בְּטַח בָּאֵל וְהוֹשַׁע לְאָח מִצָּרָה.</p>
</blockquote>

<blockquote>
<p><strong>רוּאוֹדִי:</strong></p>
</blockquote>

<blockquote>
<p>מֵחוֹף מִבְטָחִים קַל לָעוּץ נִדִיבוֹת.</p>
</blockquote>

<blockquote>
<p>הֲרֵי הַיְאוֹר וַהֲרֵי הַדּוּגִית — נַס נָא. 145</p>
</blockquote>

<blockquote>
<p><strong>טֶל:</strong></p>
</blockquote>

<blockquote>
<p>יְאוֹר זֶה — אוּלַי יְרַחֵם, נְצִיב-הַמַּלְכוּת —</p>
</blockquote>

<blockquote>
<p>בְּוַדַּאי לָאו. וְנַס נָא, סַפָּן!</p>
</blockquote>

<blockquote>
<p><strong>הָרוֹעִים וְהַצַּיָּדִים:</strong></p>
</blockquote>

<blockquote>
<p>הַצֵּל!</p>
</blockquote>

<blockquote>
<p>הַצִּילָה!</p>
</blockquote>

<blockquote>
<p><strong>רוּאוֹדִי:</strong></p>
</blockquote>

<blockquote>
<p>גַּם לָאָח, לְבֵן יַקִּיר לִי</p>
</blockquote>

<blockquote>
<p>לֹא אוּכַל אַעַשׂ זֹאת. יוֹם סִימוֹן וְיוּדָא<a href="#fn:28" id="fnref:28" title="see footnote" class="footnote"><sup>28</sup></a></p>
</blockquote>

<blockquote>
<p>הַיּוֹם, וְהַיְאוֹר בְּזַעְפּוֹ אֶת קָרְבָּנוֹ 150</p>
</blockquote>

<blockquote>
<p>הוּא מְבַקֵּשׁ.</p>
</blockquote>

<blockquote>
<p><strong>טֶל:</strong></p>
</blockquote>

<blockquote>
<p>בְּלַהַג דְּבָרִים הֵן מְאוּם</p>
</blockquote>

<blockquote>
<p>לֹא יֵעָשׂ כֹּה. הַשָּׁעָה דוֹחֲקָה, דּוֹרְשָׁה</p>
</blockquote>

<blockquote>
<p>פְּדוּת לָאִישׁ. מַר סַפָּן, אֱמֹר — הֲתִסָּע?</p>
</blockquote>

<blockquote>
<p><strong>רוּאוֹדִי:</strong></p>
</blockquote>

<blockquote>
<p>אָנֹכִי? — לָאו.</p>
</blockquote>

<blockquote>
<p><strong>טֶל:</strong></p>
</blockquote>

<blockquote>
<p>וּבְשֵׁם אֲדֹנָי! — תֵּן לִי</p>
</blockquote>

<blockquote>
<p>הַסִּירָה לְנַסּוֹת כֹּחִי בָהּ הַדָּל! 155</p>
</blockquote>

<blockquote>
<p><strong>קוּאוֹנִי</strong>:</p>
</blockquote>

<blockquote>
<p>הוֹ, גִבּוֹר!</p>
</blockquote>

<blockquote>
<p><strong>וֶרְנִי</strong>:</p>
</blockquote>

<blockquote>
<p>צַיָּד לִפְנֵי אֲדֹנָי!</p>
</blockquote>

<blockquote>
<p><strong>בּוֹמְגַרְטֶן</strong>:</p>
</blockquote>

<blockquote>
<p>מוֹשִׁיעִי! מַלְאָךְ גּוֹאֵל אַתָּה, טֶל!</p>
</blockquote>

<blockquote>
<p><strong>טֶל:</strong></p>
</blockquote>

<blockquote>
<p>מִיַּד הַנָּצִיב אֲפַלֶּטְךָ אָנִי,</p>
</blockquote>

<blockquote>
<p>וְלוּ חֶסֶד אֵל מִסַּעַר יוֹשִׁיעֶךָ —</p>
</blockquote>

<blockquote>
<p>אַךְ טוֹב נְפֹל אֶל יַד הָאֵל מִנְּפֹל 160</p>
</blockquote>

<blockquote>
<p>בְּיַד אָדָם.</p>
</blockquote>

<blockquote>
<p>אֶל הָרוֹעֶה:</p>
</blockquote>

<blockquote>
<p>וְאַתָּה, אָחִי, תְּנַחֵם נָא</p>
</blockquote>

<blockquote>
<p>אֶת אִשְׁתִּי; מִקְרֵה אָדָם אִם יִקְרֵנִי,</p>
</blockquote>

<blockquote>
<p>אֱמֹר, עָשִׂיתִי אֶת שֶׁלֹּא יָכֹלְתִּי</p>
</blockquote>

<blockquote>
<p>הִתְעַלֵּם מֶנְהוּ.</p>
</blockquote>

<blockquote>
<p>בָּא בִקְפִיצָה אֶל הַסִּירָה.</p>
</blockquote>

<blockquote>
<p><strong>קוּאוֹנִי</strong> אֶל הַדַּיָּג:</p>
</blockquote>

<blockquote>
<p>מֻמְחֶה קַבַּרְנִיט</p>
</blockquote>

<blockquote>
<p>מֵאָז הָיִיתָ, וְאֵת שֶׁבָּטַח טֶל 165</p>
</blockquote>

<blockquote>
<p>וַיָּעַשׂ, אַתָּה לֹא נוֹעָזְתָּ?</p>
</blockquote>

<blockquote>
<p><strong>רוּאוֹדִי:</strong></p>
</blockquote>

<blockquote>
<p>טוֹבִים</p>
</blockquote>

<blockquote>
<p>מִמֶּנִי כְּטֶל לֹא יַעֲשׂוּ. אֶחָד טֶל,</p>
</blockquote>

<blockquote>
<p>אֵין שֵׁנִי לוֹ בֶהָרִים עוֹד.</p>
</blockquote>

<blockquote>
<p><strong>וֶרְנִי</strong> מֵעַל הַצּוּר:</p>
</blockquote>

<blockquote>
<p>הוּא מַפְלִיג.</p>
</blockquote>

<blockquote>
<p>וְיוֹשִׁיעֲךָ יָהּ, הוֹ, גִּבּוֹר שַׁיָּט! —</p>
</blockquote>

<blockquote>
<p>אֵיךְ תָּנוּט דְּגוּגִית<a href="#fn:29" id="fnref:29" title="see footnote" class="footnote"><sup>29</sup></a> זוֹ עַל מִשְׁבְּרֵי גַלִּים! 170</p>
</blockquote>

<blockquote>
<p><strong>קוּאוֹנִי</strong> מֵעַל הַחוֹף:</p>
</blockquote>

<blockquote>
<p>תְּהוֹם עָלֶיהָ תִּגְאֶה — הִיא נִתְעַלְּמָה —</p>
</blockquote>

<blockquote>
<p>אַךְ, שׁוּר, הִיא שׁוּב עָלָתָה! בְּעֹז וְאוֹן</p>
</blockquote>

<blockquote>
<p>הָאַבִּיר יִבְקַע, רִתְחֵי גַלִּים יֶחְצֶה.</p>
</blockquote>

<blockquote>
<p><strong>סֶפִּי:</strong></p>
</blockquote>

<blockquote>
<p>פָּרָשֵׁי-מַלְכוּת שָׁם בִּדְהָרָה בָאִים.</p>
</blockquote>

<blockquote>
<p><strong>קוּאוֹנִי</strong>:</p>
</blockquote>

<blockquote>
<p>בָּאֵל! הֵם הֵמָּה! — בְּעִתָּהּ פְּדוּת הָיָתָה. 180</p>
</blockquote>

<blockquote>
<p>כַּת שֶׁל פָּרָשֵׁי הַנָּצִיב לַנְדֶּנְבֶּרְג בָּאָה.</p>
</blockquote>

<blockquote>
<p><strong>פָּרָשׁ רִאשׁוֹן:</strong></p>
</blockquote>

<blockquote>
<p>הוֹצִיאוּ הָרוֹצֵחַ שֶׁהִסְתַּרְתֶּם!</p>
</blockquote>

<blockquote>
<p><strong>הַשֵּׁנִי:</strong></p>
</blockquote>

<blockquote>
<p>לַשָּׁוִא הֵן תִּצְפְּנוּהוּ. הֵנָּה נִמְלָט.</p>
</blockquote>

<blockquote>
<p><strong>קוּאוֹנִי וְרוּאוֹדִי:</strong></p>
</blockquote>

<blockquote>
<p>עַל מִי, פָּרָשִׁים, תְּדַבְּרוּ זֹאת?</p>
</blockquote>

<blockquote>
<p><strong>פָּרָשׁ רִאשׁוֹן</strong> בְּהִגָּלוֹת לוֹ הַדּוּגִית:</p>
</blockquote>

<blockquote>
<p>הֶאָח,</p>
</blockquote>

<blockquote>
<p>מָה אֶרְאֶה שָׁם! — בְּכוֹר שָׂטָן וְשֵׁדֵי שָׁחַת!</p>
</blockquote>

<blockquote>
<p><strong>וֶרְנִי</strong> מִלְמַעְלָה:</p>
</blockquote>

<blockquote>
<p>אֶת זֶה תְּבַקְשׁוּ, שֶׁבַּדְּגוּגִית? וְחוּשׁוּ 185</p>
</blockquote>

<blockquote>
<p>בַּסּוּסִים<a href="#fn:30" id="fnref:30" title="see footnote" class="footnote"><sup>30</sup></a>! אִם תָּחִישׁוּ — תַּשִׂיגוּהוּ.</p>
</blockquote>

<blockquote>
<p><strong>פָּרָשׁ</strong> <strong>שֵׁנִי:</strong></p>
</blockquote>

<blockquote>
<p>הָאָרוּר! נִמְלַט מִן הַיָּד!</p>
</blockquote>

<blockquote>
<p><strong>הָרִאשׁוֹן</strong> לָרוֹעֶה וְלַדַּיָּג:</p>
</blockquote>

<blockquote>
<p>מִלַּטְתֶּם אוֹתוֹ —</p>
</blockquote>

<blockquote>
<p>וְנִחַמְתֶּם! — הַךְ עֶדְרֵיהֶם<a href="#fn:31" id="fnref:31" title="see footnote" class="footnote"><sup>31</sup></a>! הֲרֹס הַמָּעוֹן!</p>
</blockquote>

<blockquote>
<p>שְׂרֹף וְהַךְ לָאָרֶץ!</p>
</blockquote>

<blockquote>
<p>הַפָּרָשִׁים מִסְתָּעֲרִים בַּסּוּסִים.</p>
</blockquote>

<blockquote>
<p><strong>סֶפִּי</strong> נִבְהָל וְחָשׁ אַחֲרֵיהֶם:</p>
</blockquote>

<blockquote>
<p>כְּבָשַׂי שֶׁלִּי!</p>
</blockquote>

<blockquote>
<p><strong>קוּאוֹנִי</strong> אַחֲרָיו:</p>
</blockquote>

<blockquote>
<p>אוֹי-אוֹי לַעֲדָרָי! 190</p>
</blockquote>

<blockquote>
<p><strong>וֶרְנִי</strong>:</p>
</blockquote>

<blockquote>
<p>אַכְזְרֵי זָעַם!</p>
</blockquote>

<blockquote>
<p><strong>רוּאוֹדִי:</strong></p>
</blockquote>

<blockquote>
<p>אֵלִי! —</p>
</blockquote>

<blockquote>
<p>אֵל צֶדֶק מִשָּׁמָיִם! מָתַי יָבֹא,</p>
</blockquote>

<blockquote>
<p>הוֹ, גּוֹאֵל וּמוֹשִׁיעַ לְאֶרֶץ זוֹ?</p>
</blockquote>

<blockquote>
<p>פּוֹנֶה הוֹלֵךְ אַחֲרֵיהֶם.</p>
</blockquote>

<h3 id="מַחֲזֵהשֵׁנִי">מַחֲזֵה שֵׁנִי</h3>

<blockquote>
<p><strong>בּוֹאֲכָה שְׁטֵינֶן בִּגְלִיל שְׁוִיִץ</strong><a href="#fn:32" id="fnref:32" title="see footnote" class="footnote"><sup>32</sup></a><strong>.</strong></p>
</blockquote>

<blockquote>
<p>אֵשֶׁל לִפְנֵי בֵּית שְׁטוֹפָכֶר שֶׁאֵצֶל דֶּרֶךְ-הַמֶּלֶךְ, קָרוֹב
לַגֶּשֶׁר. – וֶרְנֶר שְׁטוֹפָכֶר וּפָיְפֶר מִלּוּצֶרן מְשׂוֹחֲחִים
וּבָאִים</p>
</blockquote>

<blockquote>
<p><strong>פָיְפֶר:</strong></p>
</blockquote>

<blockquote>
<p>כֵּן-כֵּן מַר שְׁטוֹפָכֶר, לַעֲצָתִי שְׁמַע,</p>
</blockquote>

<blockquote>
<p>וּלְאֶסְטְרַיךְ, כָּל עוֹד תוּכַל, אֶל תִשָּׁבַע.</p>
</blockquote>

<blockquote>
<p>כְּמוֹ עַד כֹּה עֹז וְאֵמוּן לַמַּלְכוּת<a href="#fn:33" id="fnref:33" title="see footnote" class="footnote"><sup>33</sup></a> שְׁמֹר –</p>
</blockquote>

<blockquote>
<p>וְיִשְׁמָרְךָ אֵל לָעַד בִּדְרוֹר רִאשׁוֹנִים.</p>
</blockquote>

<blockquote>
<p>חֲבִיקַת-יַד נִלְבָּבָה לִפְרִידָה.</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>הִשָּׁאֶר נָא עוֹד פֹּה, עַד בֹּא רַעֲיָתִי –</p>
</blockquote>

<blockquote>
<p>בִּשְׁוִיץ אוֹרְחֵנוּ אָתָּה, כִּבְלוּצֶרְן</p>
</blockquote>

<blockquote>
<p>אֲנִי שֶׁלְּךָ.</p>
</blockquote>

<blockquote>
<p><strong>פָיְפֶר:</strong></p>
</blockquote>

<blockquote>
<p>רֹב תּוֹדָה! עוֹד הַיּוֹם</p>
</blockquote>

<blockquote>
<p>עָלַי לִהְיוֹת בְּגֶרְסוֹ<a href="#fn:34" id="fnref:34" title="see footnote" class="footnote"><sup>34</sup></a>. – כָּל הַתְּלָאָה,</p>
</blockquote>

<blockquote>
<p>מִזְּדוֹן חֲמַס הַנְּצִיבִים תָּבֹא, שְׂאוּ דוֹם,</p>
</blockquote>

<blockquote>
<p>הוֹחִילוּ. תְּמוּרָה גְּאֻלָּה אוּלַי תִּקְרַב,</p>
</blockquote>

<blockquote>
<p>כִּי מֶלֶךְ חָדָשׁ יָקוּם אָז. אַךְ אִם</p>
</blockquote>

<blockquote>
<p>בְּעֹל אֶסְטְרַיךְ תָּבֹא, הֵן לֹא תֵּצֵא עוֹד.</p>
</blockquote>

<blockquote>
<p>פּוֹנֶה הוֹלֵךְ לוֹ. ו<strong>שְׁטוֹפָכֶר</strong> נִשְׁאָר יוֹשֵׁב תַּחַת הָאֵשֶׁל,
נֶעֱצָב וּנְכֵה רוּחַ; וּבְכָךְ מוֹצֵאת אוֹתוֹ <strong>גֶּרְטְרוּד</strong> אִשְׁתּוֹ
הַקְּרֵבָה וּבָאָה. הִיא נִצֶּבֶת אֶצְלוֹ וְשׁוֹהָה מַחֲרִישָׁה
וּמִסְתַּכֶּלֶת בּוֹ.</p>
</blockquote>

<blockquote>
<p><strong>גֶּרְטְרוּד:</strong></p>
</blockquote>

<blockquote>
<p>מֶה עָמְקוּ מַחְשְׁבוֹתֶיךָ? מַה, יְדִידִי, לָךְ?</p>
</blockquote>

<blockquote>
<p>זֶה יָמִים כֹּה אֶרְאֶךָּ, אֶחֱשֶׁה לָךְ;</p>
</blockquote>

<blockquote>
<p>מַה רַחֲשֵׁי עֶצֶב חָרְשׁוּ אֶת מִצְחֶךָ?</p>
</blockquote>

<blockquote>
<p>מַה נֵטֶל יָגוֹן לִבְּךָ דוּמָם יָעִיק</p>
</blockquote>

<blockquote>
<p>וּלְאֵשֶׁת בְּרִיתְךָ אֵינְךָ מַגִּיד זֹאת?</p>
</blockquote>

<blockquote>
<p>אֶת חֶלְקִי, פְּלַג-דַּאֲגָתְךָ אֶדְרֹשׁ לִי.</p>
</blockquote>

<blockquote>
<p><strong>שְׁטוֹפָכֶר</strong> מוֹשִׁיט לָהּ יָד וּמַחֲרִישׁ.</p>
</blockquote>

<blockquote>
<p>בִּי! לְבָבֵךְ לָמָּה יֵרַע? סַפְּרָה נָא.</p>
</blockquote>

<blockquote>
<p>הֵן בֵּרַךְ אֵל-מַעֲשֶׂיךָ וְכָל מְאֹדֶךָ:</p>
</blockquote>

<blockquote>
<p>בָּר מָלְאוּ אֲסָמֶיךָ, כָּל בְּהֶמְתֶּךָ</p>
</blockquote>

<blockquote>
<p>וּשְׁגַר סוּסֶיךָ, בְּרִיאֵי דוֹר-אַבִּירִים,</p>
</blockquote>

<blockquote>
<p>מֵעַל הֶהָרִים שָׁלוֹם שָׁבוּ לָךְ</p>
</blockquote>

<blockquote>
<p>וְחָרְפוּ תּוֹךְ הָאֻרְווֹת הַמְרֻוָּחוֹת;</p>
</blockquote>

<blockquote>
<p>אֶת בֵּיתְךָ רְאֵה, כְּאַרְמוֹן-שַׂר לַמַּרְאֶה:</p>
</blockquote>

<blockquote>
<p>קוֹרוֹתָיו חֲסוֹנֵי יָעַר, בָּנוּי חָדָשׁ</p>
</blockquote>

<blockquote>
<p>לְתִפְאָרֶת, הוּקַם עָל בְּמִדַּת חוֹשֵׁב<a href="#fn:35" id="fnref:35" title="see footnote" class="footnote"><sup>35</sup></a>,</p>
</blockquote>

<blockquote>
<p>חַלּוֹנָיו רַבִּים בְּאוֹר נְוֵה-שָׁלוֹם יִגְּהוּ,</p>
</blockquote>

<blockquote>
<p>צִיּוּרֵי כְּתָלָיו<a href="#fn:36" id="fnref:36" title="see footnote" class="footnote"><sup>36</sup></a> – שִׁלְטֵי הַגִּבּוֹרִים</p>
</blockquote>

<blockquote>
<p>עִם מִשְׁלֵי-חָכְמָה, בָּם אֹרֵחַ יֶהְגֶּה,</p>
</blockquote>

<blockquote>
<p>וּבְנוּחוֹ, נְעִים-חִידוֹתָם יְשַׁעְשַׁע נַפְשׁוֹ –</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>הַבַּיִת חָסוֹן, בָּנוּי הָדָר מוּצָק,</p>
</blockquote>

<blockquote>
<p>אַךְ קַרְקַע זוֹ הֵן תַּחְתָּיו תָּנוּט.</p>
</blockquote>

<blockquote>
<p><strong>גֶּרְטְרוּד:</strong></p>
</blockquote>

<blockquote>
<p>מַה יִרְמְזוּן מִלֶּיךָ, וֶרְנֶר?</p>
</blockquote>

<blockquote>
<p><strong>שְׁטוֹפָכֶר</strong>:</p>
</blockquote>

<blockquote>
<p>שִׁלְשׁוֹם</p>
</blockquote>

<blockquote>
<p>יָשַׁבְתִּי תַּחַת אֵשֶׁל זֶה כַּיּוֹם,</p>
</blockquote>

<blockquote>
<p>שָׂשׂ, מְחַשֵּׁב שׁוּב עִם לִבִּי עַל הֶעָשׂוּי,</p>
</blockquote>

<blockquote>
<p>עַל פֹּעַל זֶה בְּטוּב בִּצַּעְתִּיו, – וְהִנֵּה</p>
</blockquote>

<blockquote>
<p>הַנָּצִיב בָּא <strong>מִקִּסְנַכְט</strong><a href="#fn:37" id="fnref:37" title="see footnote" class="footnote"><sup>37</sup></a> עִם פָּרָשָׁיו</p>
</blockquote>

<blockquote>
<p>וַיַּעֲמֹד כֹּה מִשְׁתָּאֵה עַל בֵּיתֵנוּ,</p>
</blockquote>

<blockquote>
<p>שָׁח נִכְנַע חַשְׁתִּי כֵּן לִקְרָאתוֹ, כְּרָאוּי</p>
</blockquote>

<blockquote>
<p>לִכְבוֹד שַׂר שַׁלִּיט, צִיר הַקֵּיסָר וְעֻזּוֹ</p>
</blockquote>

<blockquote>
<p>בְּאַרְצֵנוּ: &#8220;לְמִי הַבָּיִת?&#8221; – לְנַסּוֹתֵנִי</p>
</blockquote>

<blockquote>
<p>אָז יִשְׁאַל כֹּה (כִּי הֵן הוּא יָדַע זֹאת) –</p>
</blockquote>

<blockquote>
<p>אַךְ בּוֹ בָּרֶגַע גַּם מָצָאתִי מַעֲנֶה:</p>
</blockquote>

<blockquote>
<p>&quot;לְמַלְכֵּנוּ הוּא וּלְךָ, נְצִיב-הָאָרֶץ –</p>
</blockquote>

<blockquote>
<p>עָנִיתִי – וְלִי הוּא שָׂכוּר לַאֲחֻזָּה<a href="#fn:38" id="fnref:38" title="see footnote" class="footnote"><sup>38</sup></a>.</p>
</blockquote>

<blockquote>
<p>וַיַּעַן הוּא: &quot;אֲנִי הַשַּׁלִּיט פֹּה</p>
</blockquote>

<blockquote>
<p>בְּשֵׁם הַקֵּיסָר, וְזֹאת לֹא אֹבֶה רְאוֹת</p>
</blockquote>

<blockquote>
<p>כִּי יִבְנֶה אִכָּר כְּחֶפְצוֹ בָיִת, יָדוּר</p>
</blockquote>

<blockquote>
<p>כְּבֶן-חוֹרִים בּוֹ, כְּאָדוֹן גְּבִיר בָּאָרֶץ.</p>
</blockquote>

<blockquote>
<p>מָנֹעַ אֶמְנַע זֹאת מִכֶּם!&quot; – וּכְאָמְרוֹ</p>
</blockquote>

<blockquote>
<p>כֵּן פָּנָה נָסַע לוֹ בִשְׁאָט וּשְׁעָטָה.</p>
</blockquote>

<blockquote>
<p>וַאֲנִי מֵחֶרְפַּת-לֵב נִשְׁאַרְתִּי נִדְהָם</p>
</blockquote>

<blockquote>
<p>כֹּה, הוֹגֶה עוֹד בִּנְאוּם הַצַּר הַלָּז.</p>
</blockquote>

<blockquote>
<p><strong>גֶּרְטְרוּד:</strong></p>
</blockquote>

<blockquote>
<p>אַלּוּף נְעוּרָי! – בִּי! הֲתֹּאבֶה שְׁמֹעַ</p>
</blockquote>

<blockquote>
<p>דְּבַר יֹשֶׁר תֹּאמַר אִשְׁתְּךָ לָךְ? – אָנֹכִי</p>
</blockquote>

<blockquote>
<p>בָּזֹאת אֶתְפָּאֵר, כִּי בַת נָדִיב אָנִי,</p>
</blockquote>

<blockquote>
<p>בַּת אִבֶּרְגְּ זֶה שֶׁקָּנָה חָכְמָה. וְאָז,</p>
</blockquote>

<blockquote>
<p>בְּשִׁבְתִּי חֹרֶף בְּאַרְכֵי לֵילוֹת עִם</p>
</blockquote>

<blockquote>
<p>אֲחוֹתִי לִטְווֹת צָמֶר, שָׁמְעָה אָזְנִי</p>
</blockquote>

<blockquote>
<p>בְּדִבְרֵי זְקֵנִים, רָאשֵׁי-עָם הַבָּאִים</p>
</blockquote>

<blockquote>
<p>לְבֵית-אַבָּא וְקָרְאוּ שָׁם מְגִלּוֹת-סֵפֶר</p>
</blockquote>

<blockquote>
<p>מִדִּבְרֵי יְמֵי הַמְּלָכִים הַקַּדְמוֹנִים</p>
</blockquote>

<blockquote>
<p>וְנוֹעֲצוּ גַם לְטוֹב הָאָרֶץ, – אָז,</p>
</blockquote>

<blockquote>
<p>שׂוֹם אָשׁוּם לִבִּי לְאִמְרֵי-בִינָה, לְהֶגְיוֹן-</p>
</blockquote>

<blockquote>
<p>לֵב-חָכָם, וְחֵפֶץ יָשָׁר וְנָבוֹן בְּעַמָּיו</p>
</blockquote>

<blockquote>
<p>תּוֹךְ לִבִּי חֶרֶשׁ לוֹ צָפָנְתִּי. לָכֵן</p>
</blockquote>

<blockquote>
<p>הַפַּעַם שְׁמַע נָא, אִישִׁי, אִמְרַת פִּי!</p>
</blockquote>

<blockquote>
<p>הֵן צוּקַת לִבְּךָ, רְאֵה, יָדַעְתִּי כְבָר:</p>
</blockquote>

<blockquote>
<p>מִפְּנֵי הַנָּצִיב תָּגוּר, הַמִּתְנַקֵּשׁ</p>
</blockquote>

<blockquote>
<p>לָךְ, יַעַן מִפְגָּע אַתָּה בְּדַרְכּוֹ לוֹ,</p>
</blockquote>

<blockquote>
<p>לְבִלְתִּי יָבִיא שִׁבְטֵי שְׁוִיץ בְּעֹל</p>
</blockquote>

<blockquote>
<p>וּבְאָלָה אֶל בֵּית הַבְּסְ-בֻּרְגְּ, אַף תְּחַזְּקֵם</p>
</blockquote>

<blockquote>
<p>כִּי נַחֲלַת אַרְצָם וּמִשְׁפָּטָם יִשְׁמְרוּ</p>
</blockquote>

<blockquote>
<p>כַאֲבוֹתָם מִימֵי קֶדֶם, – לֹא כֵּן וֶרְנֶר?</p>
</blockquote>

<blockquote>
<p><strong>וֶרְנֶר:</strong></p>
</blockquote>

<blockquote>
<p>כֵּן, זֹאת הָעֶבְרָה יִטּוֹר גֶּסְלֶר לִי.</p>
</blockquote>

<blockquote>
<p><strong>גֶּרְטְרוּד:</strong></p>
</blockquote>

<blockquote>
<p>גַּם בְּהוֹנְךָ וְשַׁלְוַת בֵּיתְךָ צָרָה עֵינוֹ.</p>
</blockquote>

<blockquote>
<p>אִישׁ חָפְשִׁי עַל נַחֲלָתְךָ זוֹ כוֹנַנְתָּ</p>
</blockquote>

<blockquote>
<p>תִּתְעַנֵּג לָךְ, – וְהוּא מַה יֵשׁ לוֹ? אַתָּה –</p>
</blockquote>

<blockquote>
<p>הַמֶּלֶךְ וְחֹק הַמַּלְכוּת הֵן הֶחְלִיטוּ</p>
</blockquote>

<blockquote>
<p>זֶה בֵיתְךָ לָךְ. כַּנָסִיךְ עַל אַרְצוֹתָיו</p>
</blockquote>

<blockquote>
<p>כֵּן אַתָּה בַאֲחֻזָּתְךָ – מִי בִּלְעֲדֵי</p>
</blockquote>

<blockquote>
<p>הָעֶלְיוֹן לְכָל הַנּוֹצְרִים<a href="#fn:39" id="fnref:39" title="see footnote" class="footnote"><sup>39</sup></a> אָדוֹן לָךְ?</p>
</blockquote>

<blockquote>
<p>וְגֶּסְלֶר זֶה אַךְ צְעִיר-בֵּית -אָבִיו הוּא<a href="#fn:40" id="fnref:40" title="see footnote" class="footnote"><sup>40</sup></a>,</p>
</blockquote>

<blockquote>
<p>מִלְּבַד אַדֶּרֶת-אַבִּיר אֵין לוֹ כֹל.</p>
</blockquote>

<blockquote>
<p>עַל-כֵּן בְּעֵינוֹ, כְּאֶרֶס נְחָשִׁים רָעָה,</p>
</blockquote>

<blockquote>
<p>כַּצַּר לוֹ עַל נַחֲלַת אָדָם יָשָׁר יַבִּיט.</p>
</blockquote>

<blockquote>
<p>הַשְׁחִיתְךָ נִשְׁבַּע זֶה עָלֶיךָ, – וְאַתָּה</p>
</blockquote>

<blockquote>
<p>בְּעוֹדְךָ שָׁלֵם כֵּן תְחַכֶּה לוֹ</p>
</blockquote>

<blockquote>
<p>עַד יִשְׁלַח שֶׁן הַוָּתוֹ בָּךְ? – שְׁמָעֵנִי:</p>
</blockquote>

<blockquote>
<p>אִישׁ חָכָם עֵינָיו בְּרֹאשׁוֹ לוֹ –</p>
</blockquote>

<blockquote>
<p>**שְׁטוֹפָכֶר: **</p>
</blockquote>

<blockquote>
<p>מַה אַעַשׂ?</p>
</blockquote>

<blockquote>
<p><strong>גֶּרְטְרוּד</strong> מִתְקָרֶבֶת אֵלָיו:</p>
</blockquote>

<blockquote>
<p>עַל כֵּן, עֲצָתִי שְׁמָע! הֲלֹא יָדַעְתָּ</p>
</blockquote>

<blockquote>
<p>כִּי כָל הַיָּשָׁר פֹּה בִּשְׁוִיץ יִתְאוֹנֵן</p>
</blockquote>

<blockquote>
<p>עַל נְצִיב הֶחָמָס וְעַל חֲמַת שִׁגְעוֹנוֹ, –</p>
</blockquote>

<blockquote>
<p>וְאַל תֹּאמַר כִּי לֹא נִלְאוּ עוֹד נְשׂוֹא</p>
</blockquote>

<blockquote>
<p>חֲמַס-הַמֵּצִיק וְעֻלּוֹ עֹל הַבַּרְזֶל</p>
</blockquote>

<blockquote>
<p>גַּם שָׁם, בִּמְחוֹזוֹת אֻנְטֵר-וַלְדֶּן וְאוּרִי;</p>
</blockquote>

<blockquote>
<p>הֵן כְּגֶסְלֶר פֹּה, כֵּן יְעַוֵּל יִרְעַץ</p>
</blockquote>

<blockquote>
<p>גַּם לַנְדֶן-בֶּרְג בְּעֵבֶר כָּל הַיְאוֹר.</p>
</blockquote>

<blockquote>
<p>כָּל דַּיָּג, כָּל הַבָּא בְּסִירָה הֵנָּה,</p>
</blockquote>

<blockquote>
<p>אַךְ רֶשַׁע רַע יְסַפְּרוּ וְעֹצֶר רָעָה</p>
</blockquote>

<blockquote>
<p>שֶׁנְּצִיבָם שָׁם יוֹם-יוֹם בָּם יַעַשׂ, יִגֹּשׂ.</p>
</blockquote>

<blockquote>
<p>עַל-כֵּן אַךְ טוֹב כִּי חֶרֶשׁ יְלֻקְּטוּ נָא</p>
</blockquote>

<blockquote>
<p>מִכֶּם אֲחָדִים, יְשָׁרִים יִוָּעֵדוּ</p>
</blockquote>

<blockquote>
<p>וְנוֹעֲצוּ – וּנְנַתְּקָה מוֹסְרוֹתֵימוֹ! –</p>
</blockquote>

<blockquote>
<p>לִי לִבִּי אוֹמֵר, כִּי יוֹפִיעַ אֵל</p>
</blockquote>

<blockquote>
<p>עַל סוֹדְכֶם וְהוֹשַׁע יוֹשַׁע בַּאֲשֶׁר תַּעֲשׂוּ.</p>
</blockquote>

<blockquote>
<p>וְאַתָּה אִם אֵין יֵשׁ <strong>בְּאוּרִי</strong> לְךָ</p>
</blockquote>

<blockquote>
<p>יְדִיד-אֱמוּנָה רָאוּי לַסּוֹד לִבֶּךָ?</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>אָנֹכִי – אִישֵׁי-חָיִל רַבִּים שָׁם</p>
</blockquote>

<blockquote>
<p>אֵדָעָה, אַנְשֵׁי כָבוֹד נֶאֱמָנִים</p>
</blockquote>

<blockquote>
<p>הַבּוֹטְחִים בִּי, וּבָם גַּם אֶבְטַח אָנִי.</p>
</blockquote>

<blockquote>
<p>נֵעוֹר וְקָם לְמוּלָהּ:</p>
</blockquote>

<blockquote>
<p>בַּת חַוָּה! סַעַר מַחְשְׁבוֹת-סַכָּנָה אֵיךְ</p>
</blockquote>

<blockquote>
<p>תָּעִירִי אַתְּ בַּלֵּב הַשּׂוֹקֵט? אֵיכָה</p>
</blockquote>

<blockquote>
<p>לְאוֹר-יוֹם תּוֹצִיאִי סְפוּנֵי טְמוּנֵי נַפְשִׁי</p>
</blockquote>

<blockquote>
<p>וּתְשַׁוִּים נֶגְדִּי? אֶת שֶׁלֹּא נוֹעַזְתִּי</p>
</blockquote>

<blockquote>
<p>חֲשׁוֹב בַסֵּתֶר, אַתְּ בְּלָשׁוֹן קַלָּה</p>
</blockquote>

<blockquote>
<p>לָךְ תֶּהְגִּי – הֶחָשַׁבְתְּ עַל עֲצָתְךָ זוֹ?</p>
</blockquote>

<blockquote>
<p>שְׂאֵת מָדוֹן, סְאוֹן-קְרָב וְצִחְצוּחַ חַרְבוֹת-צָרִים</p>
</blockquote>

<blockquote>
<p>עַל עֵמֶק-שַׁלְוָה זֶה נוֹעַזְתְּ לִקְרֹא?</p>
</blockquote>

<blockquote>
<p>הֲנַחְנוּ, זֶה עַם רֹעִי דַל וָרִיק,</p>
</blockquote>

<blockquote>
<p>מִלְחָמָה עַל אֲדוֹן-הָעוֹלָם<a href="#fn:41" id="fnref:41" title="see footnote" class="footnote"><sup>41</sup></a> נִקְרָא?</p>
</blockquote>

<blockquote>
<p>הֵן אַךְ תֹּאֲנָה אֶל הַמְחַכִּים לָהּ</p>
</blockquote>

<blockquote>
<p>בְּזֹאת נִתֵּנָּה, לְמַעַן שַׁלַּח דְּרוֹר</p>
</blockquote>

<blockquote>
<p>חֵיל פְּרָאִים גְּדוּדֵי-רֶצַח עַל אַרְצֵנוּ</p>
</blockquote>

<blockquote>
<p>וּשְׁלֹט בָּהּ בְּחֹזֶק-יָד, בִּזְכוּת נִצָּחוֹן,</p>
</blockquote>

<blockquote>
<p>וּבַתֹּאֲנָה לְהַשְׁקִיט מֶרֶד-עָם</p>
</blockquote>

<blockquote>
<p>הֵם סִפְרֵי-חֵרוּתֵנוּ<a href="#fn:42" id="fnref:42" title="see footnote" class="footnote"><sup>42</sup></a> אָז יִקְרָעוּ.</p>
</blockquote>

<blockquote>
<p><strong>גֶּרְטְרוּד:</strong></p>
</blockquote>

<blockquote>
<p>הֵן גְּבָרִים גַּם אַתֵּמָה, הָרֵם גַּרְזֶן</p>
</blockquote>

<blockquote>
<p>תֵּדָעוּ – וְלַמִּתְחַזְּקִים יַעֲזֹר אֵל!</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>הוֹ אִשָּׁה! סַעַר-זְוָעָה הוּא הַקְּרָב</p>
</blockquote>

<blockquote>
<p>הוּא יַךְ הָעֵדֶר עִם הָרוֹעֶה יָחַד.</p>
</blockquote>

<blockquote>
<p><strong>גֶּרְטְרוּד:</strong></p>
</blockquote>

<blockquote>
<p>גְּזַר-שָׁמַיִם עַל כָּרְחֵנוּ נִשָּׂא,</p>
</blockquote>

<blockquote>
<p>אַךְ חֶרְפַּת אָדָם – בַּר-לֵבָב לֹא יִסְבֹּל.</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>בֵּית-גִּילֵךְ זֶה, מֵחָדָשׁ אַךְ בָּנִינוּ,</p>
</blockquote>

<blockquote>
<p>הֵן עַד הַיְסוֹד בָּאֵשׁ יְשָׂרְפוֹ קְרָב.</p>
</blockquote>

<blockquote>
<p><strong>גֶּרְטְרוּד:</strong></p>
</blockquote>

<blockquote>
<p>לוּ קָשַׁר לִבִּי כֹה הוֹן-עוֹבֵר זֶה,</p>
</blockquote>

<blockquote>
<p>בְּיָדִי אֶת הָאֵשׁ שִׁלַּחְתִּי בּוֹ.</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>לְחֶמְלַת-אָדָם אַל תְּקַוִּי! דְּעִי,</p>
</blockquote>

<blockquote>
<p>עַל עוֹלֵל בְּעַרְשׂוֹ חוּס לֹא יָחוּס קְרָב!</p>
</blockquote>

<blockquote>
<p><strong>גֶּרְטְרוּד:</strong></p>
</blockquote>

<blockquote>
<p>לְנַפְשׁוֹת-תֹּם אָב רַחוּם יֵשׁ בַּמָּרוֹם!</p>
</blockquote>

<blockquote>
<p>קָדִימָה<a href="#fn:43" id="fnref:43" title="see footnote" class="footnote"><sup>43</sup></a> וֶרְנֶר, וְלֹא לְאָחוֹר תַּבִּיט!</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>בִּשְׂשׂוֹן הַגְּבוּרָה נַחְנוּ גְּבָרִים נִפֹּל,</p>
</blockquote>

<blockquote>
<p>וְאַתֵּנָּה נָשִׁים – אִתְּכֶן מַה אָז יִהְיֶה?</p>
</blockquote>

<blockquote>
<p><strong>גֶּרְטְרוּד:</strong></p>
</blockquote>

<blockquote>
<p>גַּם חַלָּשׁ אַחֲרִית טוֹבָה קַחַת יוּכָל, –</p>
</blockquote>

<blockquote>
<p>בִּקְפִיצָה מִן הַגֶּשֶׁר<a href="#fn:44" id="fnref:44" title="see footnote" class="footnote"><sup>44</sup></a> דְּרוֹר לִי אֶקָּח.</p>
</blockquote>

<blockquote>
<p><strong>שְׁטוֹפָכֶר</strong> נוֹפֵל בִּזְרוֹעוֹתֶיהָ וּמְחַבְּקָהּ אֶל לֵב:</p>
</blockquote>

<blockquote>
<p>הָאִישׁ – שֶׁלֵּב כָּזֶה אֶל לִבּוֹ נוֹסַף,</p>
</blockquote>

<blockquote>
<p>בְּעַד בֵּיתוֹ יָעֹז, יָשִׂישׂ לַמִּלְחָמָה,</p>
</blockquote>

<blockquote>
<p>מִצְּבָא כָל מֶלֶךְ הוּא לֹא יִפְחַד-יִסֹּג, מִיָּד, כַּיּוֹם אֶל אֶרֶץ
אוּרִי אַפְלִיג<a href="#fn:45" id="fnref:45" title="see footnote" class="footnote"><sup>45</sup></a>;</p>
</blockquote>

<blockquote>
<p>אִישׁ בְּרִיתִי שָׁם הַנָּגִיד וַלְטֵר פִירְסְט,</p>
</blockquote>

<blockquote>
<p>גַּם שַׂר הַדֶּגֶל אֶמְצָא שָׁם, הַיָּשִׁישׁ</p>
</blockquote>

<blockquote>
<p>דִּי אַטִנְגְּ-הוֹז, – וְאִם כִּי אָצִיל הוּא</p>
</blockquote>

<blockquote>
<p>אַךְ אֶת הָעָם עַל דָּתֵי אֲבוֹת יֶאֱהָב, –</p>
</blockquote>

<blockquote>
<p>וּבְסוֹד שְׁנֵי אֵלֶּה יַחַד נָבִיא עֵצָה,</p>
</blockquote>

<blockquote>
<p>קוּם וְגָנוֹן עַל הָאָרֶץ מִפְּנֵי צוֹרֵר.–</p>
</blockquote>

<blockquote>
<p>אַתְּ– שָׁלוֹם לָךְ! עַד שׁוּבִי, הָעֲבֻדָּה</p>
</blockquote>

<blockquote>
<p>כִּתְבוּנַת לִבֵּךְ אַתְּ תִּנְהֲגִי פֹה.</p>
</blockquote>

<blockquote>
<p>אִם הֵלֶךְ חָסִיד, עוֹלֶה בֵיתָה-אֵל,</p>
</blockquote>

<blockquote>
<p>אוֹ נָזִיר קוֹבֵץ תְּרוּמָה לַאֲחֵי-מִקְדָּש<a href="#fn:46" id="fnref:46" title="see footnote" class="footnote"><sup>46</sup></a></p>
</blockquote>

<blockquote>
<p>כִּי יָבֹא– קַדְּמִי פָנָיו בְּמִסַּת יָד,</p>
</blockquote>

<blockquote>
<p>אָרְחִיהוּ, אַחַר שַׁלְּחִי אוֹתוֹ. הֵן לֹא</p>
</blockquote>

<blockquote>
<p>בַּסֵּתֶר – לְרֹאשׁ דְּרָכִים הוּקַּם בֵּיתִי,</p>
</blockquote>

<blockquote>
<p>כִּי מִסְעַד-לֵב וְצֶל-מְנוּחוֹת בּוֹ</p>
</blockquote>

<blockquote>
<p>מִתְּלָאַת דַּרְכּוֹ עוֹבֵר-אֹרַח יִמְצָא.</p>
</blockquote>

<blockquote>
<p>מִתְרַחֲקִים לְיַרְכְּתֵי הַבָּמָה, וּבְעוֹד לֶכְתָּם – טֶל
וּבוֹמְגַרְטֶן יוֹצְאִים אֶל פְּנֵי הַבָּמָה.</p>
</blockquote>

<blockquote>
<p><strong>טֶל</strong> אֶל בּוֹמְגַרְטֶן</p>
</blockquote>

<blockquote>
<p>מֵעַתָּה אֵינְךָ זָקוּק עוֹד אֵלָי,</p>
</blockquote>

<blockquote>
<p>לַמָּעוֹן סוּר הַלָּז, הוּא בֵית שְׁטוֹפָכֶר,</p>
</blockquote>

<blockquote>
<p>אֲבִי כָל נִדְכָּא-נִרְדָּף – אַךְ הֵן הִנּוֹ!</p>
</blockquote>

<blockquote>
<p>הוּא גוּפוֹ שָׁם – לֵךְ אַחֲרַי, בֹּאָה נָא!</p>
</blockquote>

<blockquote>
<p>הוֹלְכִים לְנֶגדּוֹ; וְהַמַּחֲזֶה מִשְׁתַּנֶּה.</p>
</blockquote>

<h3 id="מַחֲזֶהשְׁלִישִׁי">מַחֲזֶה שְׁלִישִׁי</h3>

<blockquote>
<p><strong>רְחָבָה אֵצֶל אַלְטֹרְף</strong><a href="#fn:47" id="fnref:47" title="see footnote" class="footnote"><sup>47</sup></a></p>
</blockquote>

<blockquote>
<p><strong>לַמֶּחֱוָה</strong>: – פְּגוֹם – דּוּכָנוֹת שֶׁל עֵץ אַרְעִיִּים עִם
סֻלָּמוֹת הַמָּעֳמָדִים לָאוּמָנִים הָעוֹשִׂים בַּבִּנְיָן. סַכָּךְ –
חָרַשׁ גַּגּוֹת.</p>
</blockquote>

<blockquote>
<p><strong>הַנּוֹגֵשׂ</strong> מֵאִיץ בְּמַקְלוֹ בְעוֹשֵׂי הַמְּלָאכָה<a href="#fn:48" id="fnref:48" title="see footnote" class="footnote"><sup>48</sup></a>:</p>

<p>– עַד מָתַי שַׁבָּת? עוּשׁוּ-חוּשׁוּ! הָבֵא</p>

<p>אֲבָנִים, שִׂיד וּמֶלֶט הֵנָּה שְׂאוּ!</p>

<p>הַנָּצִיב יָבֹא, יִרְאֶה כִּי הַמְּלָאכָה</p>

<p>נֶעֱשָׂתָה. כְּשַׁבְּלוּל רוֹחֲשִׁים אַתֶּם רוֹחֲשִׁים!</p>
</blockquote>

<blockquote>
<p>לִשְׁנֵי סַבָּלִים נוֹשְׂאִים:</p>
</blockquote>

<blockquote>
<p>הֲזֶהוּ מַשָּׂא-אִישׁ? מִיָּד בְּכִפְלָיִם!</p>

<p>גַּנָּבִים! מֵחוֹבַתְכֶם אַתֶּם גּוֹנְבִים.</p>

<p><strong>אוּמָן רִאשׁוֹן</strong> לְנַפְשׁוֹ:</p>

<p>לֹא טוֹבָה הִיא הַחוֹבָה, כִּי בְיָדֵנוּ</p>

<p>אֲנַחְנוּ בֵּית-צִינוֹק לָנוּ נִבְנֶה!</p>

<p><strong>הַנּוֹגֵשׂ:</strong></p>

<p>מַה תֶּהֱמֶה שָׁם כָּאוֹב? הוֹ, עַם לֹא הָיָה!</p>

<p>גּוֹי נִרְפֶּה זֶה לֹא יִצְלַח בִּלְתִּי אִם</p>

<p>לַחֲלִיבָה מִן הַדַּד וּנְדֹד בֶּהָרִים!</p>

<p><strong>אִישׁ זָקֵן</strong> עוֹמֵד לָנוּחַ:</p>

<p>לֹא אוּכַל עוֹד.</p>

<p><strong>הַנּוֹגֵשׂ</strong> מְנַעְנְעוֹ:</p>

<p>לַסֵּבֶל, זָקֵן אַשְׁמָאי!</p>

<p><strong>אוּמָן רִאשׁוֹן:</strong></p>

<p>הֲלֵב אֵין בְּקִרְבְּךָ, כִּי גַם זָקֵן תָּשׁוּשׁ</p>

<p>הַגּוֹרֵר רַגְלָיו בְּקֹשִׁי, תִּנְגֹּשׂ עוֹד</p>

<p>לַעֲבוֹדַת מִסִּים?</p>

<p><strong>שְׁטֵינְמֶץ וְעוֹזְרָיו:</strong></p>

<p>עַד שָׁמַיִם עַוְלָה!</p>

<p>**הַנּוֹגֵשׂ: **</p>

<p>אַל תְּקַנְּאוּ קִנְאַת אַחֵר. אֶת תַּפְקִידִי</p>

<p>עֲשׂוֹת אֶשְׁמֹרָה.</p>

<p><strong>אוּמָן שֵׁנִי:</strong></p>

<p>וַעֲמָלֵנוּ זֶה,</p>

<p>הַמִּבְצָר – אֵיךְ יִקָּרֵא בָנוּ שְׁמוֹ?</p>

<p>**הַנּוֹגֵשׂ: **</p>

<p>הַמִּכְבָּשׁ לְאֶרֶץ אוּרִי – כֵּן יִקָּרֵא,</p>

<p>כִּי בוֹ תִכָּבְשׁוּ, פּוֹשְׁעִים בְּנֵי-הַמֶּרִי!</p>

<p><strong>הָאוּמָנִים</strong> בְּלַעַג:</p>

<p>עַל אוּרִי מִכְבָּשׁ?</p>

<p><strong>הַנּוֹגֵשׂ:</strong></p>

<p>צְחוֹק הוּא זֶה לָכֶם?</p>

<p><strong>אוּמָן שֵׁנִי:</strong></p>

<p>בִּמְלוּנָה זוֹ כָּל אֶרֶץ אוּרִי תִכְבֹּשׁ?</p>

<p>**אוּמָן רִאשׁוֹן: **</p>

<p>חֲשׁוֹב, עוֹד כַּמָּה תְּלוּלֵי-תְלוּלִיּוֹת</p>

<p>כָּאֵלוּ יֵשׁ לְגַבֵּב, עַד שֶׁיִּהְיוּ</p>

<p>כְּגִבְעָה קַלָּה אַחַת בְּהַרְרֵי אוּרִי!</p>
</blockquote>

<blockquote>
<p>הַנּוֹגֵשׂ מִסְתַּלֵּק מֵהֶם לְרֹחַק הַבָּמָה.</p>
</blockquote>

<blockquote>
<p><strong>שְׁטֵינְמֶץ:</strong></p>

<p>לַעֲמַק תְּהוֹמוֹת אַשְׁלִיךְ פַּטִּישׁ זֶה</p>

<p>שֶׁחוֹמַת קְלָלָה זוֹ בָּנִיתִי בוֹ!</p>
</blockquote>

<blockquote>
<p>טֶל וּשְׁטוֹפָכֶר בָּאִים.</p>
</blockquote>

<blockquote>
<p><strong>שׁטוֹפָכֶר:</strong></p>

<p>טוֹב מָוֶת לִי מֵרְאוֹת בְּמַרְאֶה זֶה!</p>

<p><strong>טֶל:</strong></p>

<p>מַה נַעֲמוֹד פֹּה? נֵשְׂט מִמָּקוֹם רָע!</p>

<p><strong>שְׁטוֹפָכֶר:</strong></p>

<p>אִם בְּאוּרִי אָנִי, בְּאֶרֶץ דְּרוֹר וָחֹפֶשׁ?</p>

<p>**שְׁטֵינְמֶץ: **</p>

<p>וְלוּא רָאִיתָ עוֹד, אֲדוֹנִי, אֶת הַבּוֹרוֹת</p>

<p>שֶׁתַּחַת הַמִּגְדָּלִים. כָּל בָּאֵיהֶם –</p>

<p>בִּקְרֹא הַגֶּבֶר הֵם לֹא יִשְׁמְעוּ עוֹד.</p>

<p><strong>שְׁטוֹפָכֶר:</strong></p>

<p>אֵל שׁוֹפֵט!</p>

<p>**שְׁטֵינְמֶץ: **</p>

<p>צְלָעוֹת אֵלּוּ שׁוּרוּ,</p>

<p>עַמּוּדִים אֵלּוּ – בִּנְיָן עֲדֵי עַד!</p>

<p><strong>טֶל:</strong></p>

<p>אִי; אָדָם בּוֹנֶה – אָדָם הוֹרֵס; אָכֵן,</p>
</blockquote>

<blockquote>
<p>מוֹרֶה אֶל הֶהָרִים</p>
</blockquote>

<blockquote>
<p>בֵּית-דְּרוֹר וְעֹז זֶה – אֵל יְסָדוֹ לָנוּ.</p>
</blockquote>

<blockquote>
<p>נִשְׁמָע קוֹל תּףֹ. בָּאִים אֲנָשִׁים נוֹשְׂאִים כֹּבַע עַל רֹאש מוֹט
וְעִמָּם כָּרוֹז, נָשִׁים וְטַף נִדְחָקִים אַחֲרֵי הִֶּמְהוּמָה.</p>
</blockquote>

<blockquote>
<p>**אוּמָן רִאשׁוֹן: **</p>

<p>מַה קּוֹל הַתֹּף הַזֶּה? חֲזֵה!</p>

<p>**שְׁטֵינְמֶץ: **</p>

<p>מָה הִיא</p>

<p>הִלּוּלָה מְשֻׁנָּה זוֹ? וּמָה הַכּוֹבָע?</p>

<p><strong>הַכָּרוֹז:</strong></p>

<p>בְּשֵׁם הַקֵּיסָר, שִׁמְעוּ, הוֹ, שָׁמֹעַ!</p>

<p><strong>הָאוּמָנִים:</strong></p>

<p>הַחֲרִישׁוּ, שְׁמָעוּ!</p>

<p><strong>הַכָּרוֹז:</strong></p>

<p>אֶת הַכּוֹבַע רְאוּ,</p>

<p>בְּנֵי-אוּרִי כֻּלְּכֶם! זֶה – בְּרֹאשׁ עֵץ גָּבֹהַּ</p>

<p>עַל גַּפֵּי מְרוֹמֵי קֶרֶת אַלְטוֹרְף יוּשַׂם</p>

<p>מִטַּעַם נְצִיב-הָאָרֶץ; וְזֹאת עֲלֵיכֶם</p>

<p>פְּקֻדָּתוֹ: כָּבוֹד שִׂים לְכוֹבַע זֶה,</p>

<p>וּלְפָנָיו גְּלוּיֵי רֹאשׁ, כְּמוֹ לִפְנֵי</p>

<p>הַנָּצִיב גּוּפוֹ, תִּכְרְעוּ כֻלְּכֶם בָּרֶךְ,</p>

<p>כִּי אוֹת לְמוֹרָא-מַלְכוּת הוּא לָכֶם, –</p>

<p>וְהַמַּמְרֶה, הוּא עַל רְכוּשׁוֹ הָחֳרָם יָחֳרָם!</p>
</blockquote>

<blockquote>
<p>צְחוֹק בַּקָּהָל. קוֹל הַתֹּף מַתְרִיעַ. עוֹבְרִים.</p>
</blockquote>

<blockquote>
<p>**אוּמָן רִאשׁוֹן: **</p>

<p>תְּצִלֶּינָה כָל אָזְנָיִם! מָה הַנָּצִיב</p>

<p>מֵחָדָש בָּדָא לוֹ? לְכוֹבַע – כָּבוֹד;</p>

<p>מִי שָׁמַע עוֹד כָּזֹאת?</p>

<p>**שְׁטֵינְמֶץ: **</p>

<p>עַל אֶזְרְחֵי אָרֶץ,</p>

<p>עַל אַנְשֵׁי כָבוֹד שְׂחוֹק כָּזֶה יֵעָשֶׂה?</p>

<p>לַכּוֹבַע נִכְרַע אָנוּ בָרֶךְ?</p>

<p>**אוּמָן רִאשׁוֹן: **</p>

<p>כֶּתֶר</p>

<p>הַמַּלְכוּת אִלּוּ נִתַּן כֹּה! אַךְ זֶה הֵן</p>

<p>רַק כּוֹבַע דֻכָּס, כּוֹבַע אֶסְטְרֵיךְ<a href="#fn:49" id="fnref:49" title="see footnote" class="footnote"><sup>49</sup></a> הוּא.</p>

<p>עַל כִּסֵּא הַמְשַעְבְּדִים, שָׁם מְקוֹמוֹ–</p>

<p>עַל מַרְכְּלֵי הַמַּס<a href="#fn:50" id="fnref:50" title="see footnote" class="footnote"><sup>50</sup></a>!</p>

<p>**שְׁטֵינְמֶץ: **</p>

<p>הוֹ, כּוֹבַע אֶסְטְרֵיךְ!</p>

<p>אַךְ מוֹקֵשׁ הוּא לּסַכְסְכֵנוּ בָהּ!</p>

<p><strong>הָאוּמָנִים:</strong></p>

<p>אֵיךְ נִשָּׂא חֶרְפַּת בּוּז כָּזֶה תוֹכֵנוּ!</p>

<p>**שְׁטֵינְמֶץ: **</p>

<p>וּבאֹוּ! לְכוּ נִוָּעֵץ עִם אֲחֵינוּ!</p>
</blockquote>

<blockquote>
<p>מִתְרַחֲקִים יָחַד.</p>
</blockquote>

<blockquote>
<p><strong>טֶל</strong> לִשְׁטוֹפָכֶר:</p>

<p>בָּזֶה הַפִּתְרוֹן; וְשָׁלוֹם לָךְ, מַר וֶרְנֶר!</p>

<p><strong>שְׁטוֹפָכֶר:</strong></p>

<p>וּמַה תְּמַהֵר? אַל נָא תֵלֵךְ עוֹד.</p>

<p><strong>טֶל:</strong></p>

<p>כִּי דַאֲגַת בֵּיתִי<a href="#fn:51" id="fnref:51" title="see footnote" class="footnote"><sup>51</sup></a> תִקְרָאֵנִי. שָׁלוֹם!</p>

<p><strong>שְׁטוֹפָכֶר:</strong></p>

<p>בִּי לִבִּי מָלֵא דְבָרִים עוֹד אֵלֶיךָ.</p>

<p><strong>טֶל:</strong></p>

<p>בִּדְבָרִים מַשָּׂא לֵב לֹא יוּקַל עוֹד.</p>

<p><strong>שְׁטוֹפָכֶר:</strong></p>

<p>הַדְּבָרִים אֶל הַמַּעֲשִׂים יוֹלִיכוּנוּ.</p>

<p><strong>טֶל:</strong></p>

<p>כָּעֵת אַךְ מַעֲשֶׂה אֶחָד יֵשׁ – סְבֹל דּוֹם.</p>

<p><strong>שְׁטוֹפָכֶר:</strong></p>

<p>אֵיךְ נִסְבֹּל אֶת הַכָּבֵד כְּבָר מִנְּשׂא?</p>

<p><strong>טֶל:</strong></p>

<p>בִּזְכֹר, כִּי שַׁלִּיט פּוֹחֵז – חִישׁ גַּם יַחֲלֹף.</p>

<p>שְׁרַב-תֵּימָן<a href="#fn:52" id="fnref:52" title="see footnote" class="footnote"><sup>52</sup></a>, אִם אַךְ נָשַף מִן הַתְּהוֹם,</p>

<p>מִיָּד כָּל אֵשׁ מִפָּנָיו יְכַבּוּ, יָנִיסוּ</p>

<p>כָל סְפִינָה לְסֵתֶר-חוֹף, וְכֵן הָרוּחַ</p>

<p>בַּחֲמָתוֹ יַעֲבֹר מִבְּלִי פֶגַע רָע.</p>

<p>גַּם עַתָּה יֵשֵב נָא אִישׁ בְּבֵיתוֹ לוֹ,</p>

<p>וְהַשָּׁלוֹם לְאַנְשֵׁי שָׁלוֹם סוֹפוֹ לָבֹא.</p>

<p><strong>שְׁטוֹפָכֶר:</strong></p>

<p>הַאֻמְנָם?</p>

<p><strong>טֶל:</strong></p>

<p>כֵּן, אַךְ לְפוֹגְעוֹ יִשֹּׁךְ נָחָשׁ.</p>

<p>גַּם <strong>הֵם</strong> מֵעַצְמָם יִיגְעוּ מֵהַרְשִׁיעַ</p>

<p>בִּרְאוֹתָם אֶת הָאָרֶץ שׁוֹקְטָה לָהּ.</p>

<p><strong>שְׁטוֹפָכֶר:</strong></p>

<p>הֵן רַבּוֹת נוּכַל אִם נִתְאַחֵד לִפְעֹל.</p>

<p><strong>טֶל:</strong></p>

<p>קַל יוֹתֵר לְיָחִיד בְּשֶׁבֶר צִי הִמָּלֵט.</p>

<p><strong>שְׁטוֹפָכֶר:</strong></p>

<p>וְקַל כָּעֵת לְךָ לִפְרֹשׁ מִן הַצִּבּוּר?</p>

<p><strong>טֶל:</strong></p>

<p>הָאָדָם אַךְ עַל נַפְשׁוֹ יִסְמוֹךְ בֶּטַח.</p>

<p><strong>שְׁטוֹפָכֶר:</strong></p>

<p>בַּחֲבוּרָה אַף חַלָּשִׁים יִתְגַּבָּרוּ.</p>

<p><strong>טֶל:</strong></p>

<p>וְהַגִּבּוֹר יִפְרֹץ עֵת לְבַדּוֹ יִהְיֶה.</p>

<p><strong>שְׁטוֹפָכֶר:</strong></p>

<p>וּבְכֵן – לֹא תָבֹא לְעֵזֶר עָם, עֵת הוּא</p>

<p>מַר-לֵבָב לִקְרַאת נֶשֶׁק יַשְׁלִיךְ נַפְשׁוֹ?</p>

<p><strong>טֶל:</strong> מוֹשִׁיט לוֹ יְמִינוֹ:</p>

<p>גַּם לְשֶׂה מִפִּי הַתְּהוֹם טֶל יָחִישׁ יֶשַׁע,</p>

<p>וּלְאַחַי בְּעֵת צָרָתָם אֶתְנַכֵּרָה?</p>

<p>אַךְ לְסוֹד מוֹעֵצָה אוֹתִי מַה תִּשְׁאָלוּ?</p>

<p>וְהֵן אֲנִי לֹא אִישׁ חֲשֹׁב וַחֲקֹר;</p>

<p>לֹא עֵצוֹת, אַךְ יָדַיִם כִּי יִפְעָלוּ</p>

<p>תֵּת אוּכָל, – וְאוֹתָן אֶתֵּן בְּבֹא הַתּוֹר.</p>
</blockquote>

<blockquote>
<p>פּוֹנִים הוֹלְכִים אִישׁ לְעֶבְרוֹ.</p>
</blockquote>

<blockquote>
<p>פִּתְאֹם הָמוֹן נִבְהָל רָץ וְנִקְהָל אֶל הַפְּגוֹם.</p>
</blockquote>

<blockquote>
<p><strong>שְׁטֵינְמֶץ</strong> נֶחְפָּז וּבָא:</p>

<p>מֶה הָיָה?</p>

<p><strong>אוּמָן רִאשׁוֹן</strong> יוֹצֵא בִקְרִיאָה:</p>

<p>מִן הַגָּג הַסַּכָּךְ נָפָל!</p>
</blockquote>

<blockquote>
<p>מִתְפָּרֶצֶת וּבָאָה בֶּרְתָּה עִם לְוָיָה שֶׁלָּהּ.</p>
</blockquote>

<blockquote>
<p><strong>בֶּרְתָּה:</strong></p>

<p>הוּא רֻטָּשׁ? חוּשׁוּ אֵלָיו, הַצִּילוּהוּ!</p>

<p>הוֹשִׁיעוּ נָא אִם תּוּכְלוּ – הִנֵּה זָהָב!</p>
</blockquote>

<blockquote>
<p>מְפָרֶקֶת וּמַשְׁלִיכָה תַכְשִׁיטֶיהָ בַקָּהָל.</p>
</blockquote>

<blockquote>
<p><strong>רֹאשׁ הָאוּמָנִים:</strong></p>

<p>לָכֶם הַזָּהָב קוֹנֶה הַכֹּל הוּא.</p>

<p>בִּזְהַבְכֶם אֶת הָאָב מֵעַל הַבָּנִים</p>

<p>וְהָאִישׁ מֵחֵיק הָאִשָּׁה תִּקָּחוּהוּ</p>

<p>וַתַּרְבּוּ בוֹ אַךְ עָמָל בְּעוֹלָמֵנוּ –</p>

<p>הֲתֹאמְרוּ גַם קְנוֹת כַּפָּרָה בוֹ?</p>

<p>לְכִי מִפֹּה! הָיִינוּ עַם שָׂמֵחַ –</p>

<p>וּבָאתֶם<a href="#fn:53" id="fnref:53" title="see footnote" class="footnote"><sup>53</sup></a>, וְכָל הַיָּגוֹן אַךְ אַתֶּם</p>

<p>הֵבֵאתֶם לָנוּ.</p>

<p><strong>בֶּרְתָּה</strong> לַנּוֹגֵשׂ הַשָּׂב:</p>

<p>חַי הוּא?</p>
</blockquote>

<blockquote>
<p>הַנּוֹגֵשׂ מְרַמֵּז: &#8220;לָאו&#8221;</p>
</blockquote>

<blockquote>
<p>מִבְצָר אָרוּר!</p>

<p>יִסְּדַתְךָ קְלָלָה וְרָבְצָה בְךָ הַמְּאֵרָה!</p>

<p>פּוֹנָה הוֹלְכָה לָהּ.</p>
</blockquote>

<h3 id="מַחֲזֶהרְבִיעִי">מַחֲזֶה רְבִיעִי</h3>

<blockquote>
<p><strong>מְעוֹן בֵּית וַלְטֶר פִירְסְט</strong><a href="#fn:54" id="fnref:54" title="see footnote" class="footnote"><sup>54</sup></a></p>
</blockquote>

<blockquote>
<p>נִכְנָסִים, אִישׁ מֵעֶבְרוֹ, וַלְטֶר פִירְסְט וְאַרְנוֹלְדְּ
מֶלְךְ-תַּל, זֶה כְנֶגֶד זֶה.</p>
</blockquote>

<blockquote>
<p><strong>מֶלְךְ-תַּל:</strong></p>
</blockquote>

<blockquote>
<p>מַר וַלְטֶר פִירְסְט –</p>
</blockquote>

<blockquote>
<p>**וַ' פִירְסְט: **</p>
</blockquote>

<blockquote>
<p>וְאִם פֶּתַע כֹּה נִמְּצֵא!</p>
</blockquote>

<blockquote>
<p>בִּמְקוֹמְךָ שֵׁב! מְרַגְּלִים סָבִיב לָנוּ.</p>
</blockquote>

<blockquote>
<p><strong>מֶלְךְ-תַּל:</strong></p>
</blockquote>

<blockquote>
<p>וּבְשׂוֹרָה אֵין מֵאֻנְטֶר-וַלְדֶּן?<a href="#fn:55" id="fnref:55" title="see footnote" class="footnote"><sup>55</sup></a> אָבִי –</p>
</blockquote>

<blockquote>
<p>מַה שְׁלְוֹמוֹ שָׁם? לֹא אוּכַל עוֹד נְשׂא</p>
</blockquote>

<blockquote>
<p>הֱיוֹת כְּאַסִּיר שָׁבוּי פֹּה – עַד מָתַי? 5</p>
</blockquote>

<blockquote>
<p>מַה חֵטְא חָטָאתִי כִּי אֵעָצֵר כֹּה</p>
</blockquote>

<blockquote>
<p>וְאִסָּתֵר כְּהוֹרֵג אִישׁ, כְּרוֹצֵחַ בְּפִשְׁעוֹ?</p>
</blockquote>

<blockquote>
<p>בְּלִיַּעַל נַעַר בָּא לָקַחַת בְּקָרִי,</p>
</blockquote>

<blockquote>
<p>אֶת מִבְחַר צֶמֶד שְׁוָרַי שֶׁאָהָבְתִּי</p>
</blockquote>

<blockquote>
<p>מִיָּדִי אָבָה לִגְזֹל אֶל הַנָּצִיב, 10</p>
</blockquote>

<blockquote>
<p>וָאַךְ עַל בֹּהֶן יָדוֹ בְמַקְלִי מַכָּה –</p>
</blockquote>

<blockquote>
<p><strong>וַ' פִירְסְט:</strong></p>
</blockquote>

<blockquote>
<p>פָּחַזְתָּ בּנִי, וַתִּשְׁגֶּה, הֵן הַנַּעַר</p>
</blockquote>

<blockquote>
<p>בִּפְקֻדַּת אָדוֹן, שַׂר הָאָרֶץ, בּא,</p>
</blockquote>

<blockquote>
<p>אִם עֹנֶשׁ וְלוּ גַם קָשֶׁה-כָּבֵד הוּשָׁת,</p>
</blockquote>

<blockquote>
<p>הֵן חַיָּב אָדָם לְקַבֵּל דִּין הָרָשׁוּת. 15</p>
</blockquote>

<blockquote>
<p><strong>מֶלְךְ-תַּל:</strong></p>
</blockquote>

<blockquote>
<p>וְאֵיךְ נְשׂא יָכֹלְתִּי דִבְרֵי בֶלַע</p>
</blockquote>

<blockquote>
<p>בֶאֱמֹר לִי נָבָל זֶה לֹא יָדַע בֹּשֶׁת:</p>
</blockquote>

<blockquote>
<p>בְּנַפְשׁוֹ יִמְשֹּךְ אִכָּר &quot;כַּיוֹם, מַחֲרַשְׁתוֹ</p>
</blockquote>

<blockquote>
<p>וְיָבִיא לַחְמוֹ, – לֹא בַבָּקָר!&quot; נִגָּשׁ –</p>
</blockquote>

<blockquote>
<p>וּכְחֵץ אֶל לִבִּי בָא בִּמְשֹׁךְ הֶחָצוּף 20</p>
</blockquote>

<blockquote>
<p>שְׁנֵי שְׁוָרַי לוֹ הַיָּפִים, וְהֵם הַנְּבוֹנִים</p>
</blockquote>

<blockquote>
<p>כְּמִפְּנֵי עָוֶל גָּעוּ, נָגְחוּ קָרֶן –</p>
</blockquote>

<blockquote>
<p>אָז קִנְאַת-צִדְקִי חֵמָה בִי הֻצָּתָה</p>
</blockquote>

<blockquote>
<p>וּשְׁלֹט בְּנַפְשִׁי לֹא יָכֹלְתִּי עוֹד –</p>
</blockquote>

<blockquote>
<p>וָאָךְ.</p>
</blockquote>

<blockquote>
<p><strong>וַ' פִירְסְט</strong> אֶל לִבּוֹ:</p>
</blockquote>

<blockquote>
<p>גַּם לַזְּקֵנִים קָשֶׁה כְבָר עֲצֹר</p>
</blockquote>

<blockquote>
<p>בָּרוּחַ, וְאֵיךְ בַּחוּרִים יִתְאַפָּקוּ? 25</p>
</blockquote>

<blockquote>
<p><strong>מֶלְךְ-תַּל:</strong></p>
</blockquote>

<blockquote>
<p>אַךְ לְאָבִי יֶהֱמֶה לִבִּי: מִי זֶה יִדְאַג</p>
</blockquote>

<blockquote>
<p>לוֹ, לְזָקֵן זֶה, וּבְנוֹ אֵינֶנּוּ עִמּוֹ?</p>
</blockquote>

<blockquote>
<p>וּכְבָר גַּם נָתַן עֵינוֹ בוֹ הַנָּצִיב, –</p>
</blockquote>

<blockquote>
<p>כִּי הוּא אַךְ יֹשֶׁר, מִשְׁפָּט דָּרַשׁ תָּמִיד;</p>
</blockquote>

<blockquote>
<p>כָּעֵת הֵן יָצֵר לוֹ הַצַּר הַשּׂוֹרֵר, 30</p>
</blockquote>

<blockquote>
<p>וּמִי לִימִין הַזָּקֵן יַעֲמֹד שָׁם? –</p>
</blockquote>

<blockquote>
<p>הוֹ, יִהְיֶה אֲשֶׁר יִהְיֶה, הִנְנִי שָׁב!</p>
</blockquote>

<blockquote>
<p><strong>וַ' פִירְסְט:</strong></p>
</blockquote>

<blockquote>
<p>הִתְאַפֵּק עוֹד כִּמְעָט, חַכֵּה נָא עוֹד</p>
</blockquote>

<blockquote>
<p>עַד תָּבֹא בְּשׂרַת-מָה מִנְּאוֹת הַיַּעַר<a href="#fn:56" id="fnref:56" title="see footnote" class="footnote"><sup>56</sup></a>.</p>
</blockquote>

<blockquote>
<p>קוֹל-שְׁעָטָה נִשְׁמָע – לֵךְ מִזֶּה, פֶּן צִירֵי 35</p>
</blockquote>

<blockquote>
<p>הַנָּצִיב שָׁם – הֵחָבֵא – גַּם בְּאוֹרִי</p>
</blockquote>

<blockquote>
<p>יַד לַנְדֶּן-בֶּרְגְּ לֹא תִקְצָר – שַׂר לְשַׂר,</p>
</blockquote>

<blockquote>
<p>אוֹ צַר לְצַר, הֵן יִתֵּן יַד עֶזְרָתָה.</p>
</blockquote>

<blockquote>
<p><strong>מֶלְךְ-תַּל:</strong></p>
</blockquote>

<blockquote>
<p>הוֹ, לוּא לָמַדְנוּ זֹאת גַּם אָנוּ!</p>
</blockquote>

<blockquote>
<p>**וַ' פִירְסְט: **</p>
</blockquote>

<blockquote>
<p>לֵכָה!</p>
</blockquote>

<blockquote>
<p>אִם שָׁלוֹם יְהְיֶה – אֶקְרָאֲךָ הֵנָּה.</p>
</blockquote>

<blockquote>
<p>מֶלְךְ-תַּל נִכְנָס לְחֶדֶר שֵׁנִי.</p>
</blockquote>

<blockquote>
<p>הָאֻמְלָל! אֵיךְ אַגִּידָה לוֹ הָרָעָה</p>
</blockquote>

<blockquote>
<p>שֶׁלִּבִּי חוֹשֵׁשׁ? – מִי הַדּוֹפֵק? – הָהּ,</p>
</blockquote>

<blockquote>
<p>כָּל קוֹל בַּדֶּלֶת אֵימַת-אָסוֹן יָטִיל.</p>
</blockquote>

<blockquote>
<p>הֵן בֶּגֶד בּוֹגְדִים וְחֶשֶד רָע בְּכָל פִּנָּה</p>
</blockquote>

<blockquote>
<p>יֶאֱרֹבוּ, תּוֹךְ בָּתֵּינוּ בָּאִים חוֹדְרִים 45</p>
</blockquote>

<blockquote>
<p>מַלְאֲכֵי שְׁרִירוּת רָעָה. קָרוֹב יוֹם</p>
</blockquote>

<blockquote>
<p>כִּי מַנְעוּל עִם בָּרִיחַ<a href="#fn:57" id="fnref:57" title="see footnote" class="footnote"><sup>57</sup></a> נַעַשׂ, מַסְגֵּר</p>
</blockquote>

<blockquote>
<p>לְכָל דְּלָתֵינוּ.</p>
</blockquote>

<blockquote>
<p>פּוֹתֵחַ, נִרְתַּע מִשְתָּאֶה: וֶרְנֶר שְׁטוֹפָכֶר נִכְנָס.</p>
</blockquote>

<blockquote>
<p>אַתָּה זֶה, מַר וֶרְנֶר?</p>
</blockquote>

<blockquote>
<p>הֶאָח! כַּבְּדֵנִי נָא, בְּרוּךְ-אֲדֹנָי!</p>
</blockquote>

<blockquote>
<p>וִיהִי בוֹאֲךָ בְּצֵל קוֹרָתִי בָּרוּךְ.</p>
</blockquote>

<blockquote>
<p>אִישׁ טוֹב מִמְּךָ, יְדִידִי, עַל מִפְתָּן זֶה 50</p>
</blockquote>

<blockquote>
<p>לֹא עָבַר עוֹד. – וּמַה בְאוּרִי תְבַקֵשׁ?</p>
</blockquote>

<blockquote>
<p><strong>שׁטוּפָכֶר</strong> בְהוֹשִׁיטוֹ יָדוֹ לוֹ:</p>
</blockquote>

<blockquote>
<p>אֶת שְׁוֵיץ הַקְּדוּמָה עִם קַדְמוֹנֵי יָמִים.</p>
</blockquote>

<blockquote>
<p><strong>וַ' פִירְסְט:</strong></p>
</blockquote>

<blockquote>
<p>כָּל אֵלֶה עִמְּךָ בָאוּ, וְלִי מַה טוֹב.</p>
</blockquote>

<blockquote>
<p>אֶרְאֶךָ – וְלִבִּי נִכְמָר יַעֲלֹץ בִּי; 55</p>
</blockquote>

<blockquote>
<p>וּשְׁבָה, מַר וֶרְנֶר! – מַה שְׁלוֹם הַגְּבֶרֶת</p>
</blockquote>

<blockquote>
<p>רַעֲיָתְךָ, מָרַת גֶּרְטְרוּד בַּת הַנְּדִיבוּת,</p>
</blockquote>

<blockquote>
<p>בַּת אִבֶּרְגּ פְּאֵר הַתְּבוּנָה? הֵן מִפִּי</p>
</blockquote>

<blockquote>
<p>כָל עוֹבְרֵי אֹרַח, יוֹצְאֵי אַרְצוֹת אַשְׁכְּנַז</p>
</blockquote>

<blockquote>
<p>הָעוֹלִים דֶּרֶךְ פֹּה מְבֹא אִיטַלְיָה, 60</p>
</blockquote>

<blockquote>
<p>חִין תְּהִילַּת בֵּיתְךָ, נַחַת אוֹרְחִים, אֶשְׁמָע.</p>
</blockquote>

<blockquote>
<p>אַךְ סַפְּרָה אַתָּה, רֵעִי: אִם רַק עַתָּה</p>
</blockquote>

<blockquote>
<p>אֵלֵינוּ בָאתָ? – וּבְאַרְצֵנוּ פֹּה,</p>
</blockquote>

<blockquote>
<p>הַגִּידָה, מַה מָּצָאתָ טוֹב וְחָדָשׁ?</p>
</blockquote>

<blockquote>
<p><strong>שְׁטוֹפָכֶר:</strong> בְּהִתְיַשְּׁבוֹ:</p>
</blockquote>

<blockquote>
<p>הֶחָדָשׁ – הֵן, רְאִיתִיו בְּהִבָּנוֹתוֹ;<a href="#fn:58" id="fnref:58" title="see footnote" class="footnote"><sup>58</sup></a></p>
</blockquote>

<blockquote>
<p>רְאִיתִיו – אַךְ בְּטוּבוֹ לֹא שִׂמְּחָנִי. 65</p>
</blockquote>

<blockquote>
<p><strong>וַ' פִירְסְט:</strong></p>
</blockquote>

<blockquote>
<p>הוֹ, אָחִי! הִנֵּה הוּא<a href="#fn:59" id="fnref:59" title="see footnote" class="footnote"><sup>59</sup></a> גַם נִשְׁקָף הֵנָּה!</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>כָּזֶה לֹא הָיָה בְּאוּרִי עוֹד מֵעוֹלָם!</p>
</blockquote>

<blockquote>
<p>מֵעֵת הֱיוֹת פֹּה אָדָם, כָּל בֵּית אֵסוּר,</p>
</blockquote>

<blockquote>
<p>בֵּית-סְגוּר כְּקֶבֶר-מֵת לֹא יָדַע אִיש.</p>
</blockquote>

<blockquote>
<p><strong>וַ' פירְסְט:</strong> 70</p>
</blockquote>

<blockquote>
<p>כֵּן, קֶבֶר זֶה לַדְּרוֹר כִּי מֵת עָלֵינוּ.</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>מַר וַלְטֶר פִירְסְט! לֹא עֵת הִשְׁתָּעוֹת עָתָּה,</p>
</blockquote>

<blockquote>
<p>אַף לֹא לְרַאֲוָה סְתָם הֵן בָּאתִי הֵנָּה,</p>
</blockquote>

<blockquote>
<p>כִּי-אִם מִדְּאָגָה רַבָּה: לַחַץ בְּאַרְצִי,</p>
</blockquote>

<blockquote>
<p>וּמְצוּקָה פֹה מָצָאתִי, וְלִסְבֹּל עוֹד</p>
</blockquote>

<blockquote>
<p>מוּעָקָה זוֹ וּלְהַחֲרִישׁ – כֹּחַ אָיִן. 75</p>
</blockquote>

<blockquote>
<p>מַה בֶּצַע, אֶשְׁאַל, אִם בָּעֹל עוֹד נִשָּׂא?</p>
</blockquote>

<blockquote>
<p>בֶּן-דּרוֹר מֵאָז הַשְּׁוֵיצִי בְּאַרְצוֹ הָיָה</p>
</blockquote>

<blockquote>
<p>אַךְ טוֹב וְשָׁלוֹם פֹּה קִדְּמוּנוּ תָמִיד,</p>
</blockquote>

<blockquote>
<p>וּלְעַבְדוּת-בּוּז כָּזֹאת הֵן לֹא הִסְכַּנּוּ</p>
</blockquote>

<blockquote>
<p>מֵעֵת רְעוֹת עֲדָרִים עַל הָרֵינוּ.</p>
</blockquote>

<blockquote>
<p><strong>וַ' פִירְסְט:</strong></p>
</blockquote>

<blockquote>
<p>כֵּן, הַסְכֵּן לֹא הִסְכַּנּוּ בִּכְמוֹ זֹאת,</p>
</blockquote>

<blockquote>
<p>אַף זְקַן דּוֹרֵנוּ מַר דִּי אַטִנְגְּ-הוֹזֶן,</p>
</blockquote>

<blockquote>
<p>הָאִישׁ שֶׁרָאָה סִדְרֵי דִּבְרֵי יָמִים,</p>
</blockquote>

<blockquote>
<p>אַף הוּא זֶה אוֹמֵר: אֵין עוֹד לִסְבֹּל זֹאת.</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>גַּם שָׁם הַלַּחַץ בְּעֶבְרֵי יַעַר אֵלֶּה, 85</p>
</blockquote>

<blockquote>
<p>וּנְקָמוֹת, נִקְמוֹת-דָּמִים תֵּעָשֶׂינָה:</p>
</blockquote>

<blockquote>
<p>הַנַּצִיב וָלְפֶן-שִׁיסֶן מוֹשֵׁל רֹזְבֶּרְגְּ,</p>
</blockquote>

<blockquote>
<p>תּוֹעֲבוֹת-תַּאֲוָה שְׁרִירוּת לִבּוֹ תָמִיד,</p>
</blockquote>

<blockquote>
<p>וְעַל אֵשֶׁת אִישׁ, בּוֹמְגַרְטֶן מֵאַלְצֶלֶן</p>
</blockquote>

<blockquote>
<p>שְׁמוֹ, בְּבֵית הַבַּעַל קָם לְכָבְשָׁהּ,</p>
</blockquote>

<blockquote>
<p>וּבְגַרְזִנּוֹ הָאִישׁ עַל רֹאשׁ הִכָּהוּ.</p>
</blockquote>

<blockquote>
<p><strong>וַ' פִירְסְט:</strong></p>
</blockquote>

<blockquote>
<p>הוֹ, חוּס נָא, אֵל גְּמוּלוֹת! – שְׁמוֹ בּוֹמְגַרְטֶן</p>
</blockquote>

<blockquote>
<p>אָמָרְתָּ? – תָּם וְיָשָׁר זֶה יְדַעְתִּיו, –</p>
</blockquote>

<blockquote>
<p>הֲנִמְלָט? נִסְתָּר הָאִישׁ לָבֶטַח?</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>זֶה טֶל חֲתָנְךָ אֶת הַיְאוֹר הֶעֱבִירוֹ, 95</p>
</blockquote>

<blockquote>
<p>וּבְבֵיתִי הוּא כָעֵת מִסְתַּתֵּר, וְהוּא</p>
</blockquote>

<blockquote>
<p>שֶׁסִּפֵּר לִי דְּבַר-מוֹרָא, עָוֶל רַב עוֹד</p>
</blockquote>

<blockquote>
<p>מִזֶּה בְּסַרְנֶן<a href="#fn:60" id="fnref:60" title="see footnote" class="footnote"><sup>60</sup></a> נַעֲשָׂה, שׁוֹתֵת דָּם</p>
</blockquote>

<blockquote>
<p>כָּל לֵב אִישׁ יָשָׁר בְּשָׁמעוֹ זֹאת.</p>
</blockquote>

<blockquote>
<p><strong>וַ' פִירְסְט:</strong> בְּשִׂימַת-לֵב:</p>
</blockquote>

<blockquote>
<p>וּמַה זֹאת?</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>אִישׁ חָסִיד אֶחָד יוֹשֵׁב עֵמֶק מֶלְךְ-תַּל, 100</p>
</blockquote>

<blockquote>
<p>בּוֹאֲכָה קֶרֶנְס<a href="#fn:61" id="fnref:61" title="see footnote" class="footnote"><sup>61</sup></a>, הֵינְרִיךְ מִן הַנְּפִילִים<a href="#fn:62" id="fnref:62" title="see footnote" class="footnote"><sup>62</sup></a></p>
</blockquote>

<blockquote>
<p>זֶה שְׁמוֹ, וֱהָאִישׁ שָׂב נִכְבָּד בַּעְדָתוֹ –</p>
</blockquote>

<blockquote>
<p><strong>וַ' פִירְסְט:</strong></p>
</blockquote>

<blockquote>
<p>וּמִי זֶה יְדָעוֹ? מַה קָּרָהוּ?</p>
</blockquote>

<blockquote>
<p><strong>שְׁטוֹפָכֶר</strong></p>
</blockquote>

<blockquote>
<p>עַל בּנוֹ שָׁת עֹנֶשׁ לַנְדֶּנְבֶּרְגְּ הַנָּצִיב,</p>
</blockquote>

<blockquote>
<p>לָקַחַת צֶמֶד שְׁוָרָיו שָׁלַח עָבֶד. 105</p>
</blockquote>

<blockquote>
<p>וַיַּךְ הַנַּעַר אֶת הָעֶבֶד מַכָּה</p>
</blockquote>

<blockquote>
<p>וַיִּבְרָח –</p>
</blockquote>

<blockquote>
<p><strong>וַ' פִירְסְט</strong> בְּכִליוֹן עֵינָיִם:</p>
</blockquote>

<blockquote>
<p>אַךְ הָאָב, מֶה הָיָה לוֹ?</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>הַנָּצִיב קָרָא אֶת הָאָב וַיְצַוֵּהוּ</p>
</blockquote>

<blockquote>
<p>כִּי יָבִיא אֶת הַבֵּן מִיָּד לְפָנָיו;</p>
</blockquote>

<blockquote>
<p>הַשָּׂב אָז נִשְׁבַּע לָאֱמוּנָה, כִּי 110</p>
</blockquote>

<blockquote>
<p>לֹא יֵדַע מְקוֹם הַבֵּן הַנִּמְלָט. אָז</p>
</blockquote>

<blockquote>
<p>יְצַו הַנָּצִיב הָבֵא הַתַּלְיָנִים –</p>
</blockquote>

<blockquote>
<p><strong>וַ' פִירְסְט</strong> נִרְתָּע מִמְּקוֹמוֹ וּמְבַקֵּשׁ לִמְשׁוֹךְ אוֹתוֹ
לְצַד אַחֵר:</p>
</blockquote>

<blockquote>
<p>הַחֲרִישָׁה! הֶרֶף –</p>
</blockquote>

<blockquote>
<p><strong>שְׁטוֹפָכֶר</strong> בְּקוֹל מִתְנַשֵּׂא:</p>
</blockquote>

<blockquote>
<p>&quot;אִם הַבֵּן זֶה נִמְלָט</p>
</blockquote>

<blockquote>
<p>וְהָיִיתָ אַתָּה כָּפְרוֹ לִי&quot; – כֵּן קָרָא</p>
</blockquote>

<blockquote>
<p>וְהַזָּקֵן אַרְצָה הוּטָל, וּשְׁפוּד בַּרְזֶל 115</p>
</blockquote>

<blockquote>
<p>תּוֹךְ עֵינָיו לוֹ תָקָעוּ –</p>
</blockquote>

<blockquote>
<p>**וַ' פִירְסְט: **</p>
</blockquote>

<blockquote>
<p>אֵי שָׁמָיִם!</p>
</blockquote>

<blockquote>
<p><strong>מֶלְךְ-תַּל</strong> מִתְפָּרֵץ וּבָא:</p>
</blockquote>

<blockquote>
<p>תּוֹךְ עֵינָיו? בְּעֵינָיו! כֵּן אָמָרְתָּ?</p>
</blockquote>

<blockquote>
<p><strong>שׁטוֹפָכֶר</strong> מִשְׁתָּאֶה לְפִירְסְט:</p>
</blockquote>

<blockquote>
<p>מִי זֶה?</p>
</blockquote>

<blockquote>
<p><strong>מֶלְךְ-תַּל</strong> תּוֹפֵשׂ בּוֹ מִתְפַּלֵּל:</p>
</blockquote>

<blockquote>
<p>תּוֹךְ עֵינָיו? בְּעֵינָיו? – דַּבֵּר נָא!</p>
</blockquote>

<blockquote>
<p>**וַ' פִירְסְט: **</p>
</blockquote>

<blockquote>
<p>אוֹי, אֻמְלָל!</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>וּמִי הוּא?</p>
</blockquote>

<blockquote>
<p>לְאַחַר שֶׁפִירְסְט רָמַז לוֹ:</p>
</blockquote>

<blockquote>
<p>זֶה הַבֵּן? – אֵל אַדִּיר אָיֹם! 120</p>
</blockquote>

<blockquote>
<p><strong>מֶלְךְ-תַּל:</strong></p>
</blockquote>

<blockquote>
<p>וְאָנֹכִי פֹּה? – בִּשְׁפוּד תּוֹךְ עֵינָיו? בְּעֵינָיו?!</p>
</blockquote>

<blockquote>
<p><strong>וַ' פִירְסְט:</strong></p>
</blockquote>

<blockquote>
<p>הִתְאוֹשֵׁשׁ&#8230; שָׂא בְעֹז אֲסוֹנְךָ, גָּבֶר!</p>
</blockquote>

<blockquote>
<p><strong>מֶלְךְ-תַּל:</strong></p>
</blockquote>

<blockquote>
<p>וּבְחֶטְאִי כָּפְרִי הָיָה, כִּי בָרָחְתִּי –</p>
</blockquote>

<blockquote>
<p>וְעִוֵּר הוּא? סוּמא מַמָּש? סוּמָא מָחְלָט?</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>כֵּן, נִגַּר ורַב מְקוֹר הָרְאוּת לָעַד, 125</p>
</blockquote>

<blockquote>
<p>אֶת אוֹר הַשֶּׁמֶשׁ הוּא לֹא יִרְאֶה עוֹד.</p>
</blockquote>

<blockquote>
<p><strong>וַ' פִירְסְט:</strong></p>
</blockquote>

<blockquote>
<p>הוֹ, רַחֵם, אִישׁ!</p>
</blockquote>

<blockquote>
<p><strong>מֶלְךְ-תַּל</strong> <a href="#fn:63" id="fnref:63" title="see footnote" class="footnote"><sup>63</sup></a>:</p>
</blockquote>

<blockquote>
<p>לָעַד! לֹא יִרְאֶה עוֹד?!</p>
</blockquote>

<blockquote>
<p>הוּא לוֹאֵט עֵינָיו בּכַף יָדוֹ, מַחֲרִישׁ רְגָעִים אֲחָדִים,
אַחֲרֵי-כֵן הוּא פוֹנֶה מִזֶּה לָזֶה וּמְדַבֵּר בְּקוֹל רַךְ וְנֶחְנָק
מִדִּמְעָה:</p>
</blockquote>

<blockquote>
<p>מֵאֵל מַתָּנָה אוֹר-עֵינַיִם מָתֹק.</p>
</blockquote>

<blockquote>
<p>כָּל בְּרִיָּה אַךְ בָּאוֹרָה תִחְיֶה תִּשְׂמָח,</p>
</blockquote>

<blockquote>
<p>גַּם צֶמַח אַךְ לָאוֹר הֵן יֳשְׁאַף יִשְׂגֶּא, 130</p>
</blockquote>

<blockquote>
<p>אַךְ הוּא מַחֲשַׁכִּים יֵשֵׁב, בְּצֵל-הַמָּוֶת</p>
</blockquote>

<blockquote>
<p>בְּעוֹדֶנּוּ חָי&#8230; לֹא לוֹ יְרַקְרַק חָרוּץ</p>
</blockquote>

<blockquote>
<p>עַל זִיז הוֹד פְּרָחִים מִן הַשְּׁדֵמוֹת יָשִׂישׂ,</p>
</blockquote>

<blockquote>
<p>אַף נֹגַהּ חַכְלִיל שִׁלְגֵי-עַד לֹא יִרְאֶה&#8230;</p>
</blockquote>

<blockquote>
<p>הַמָּוֶת מַה הוּא? מַר וְרַע מִמֶּנּוּ 135</p>
</blockquote>

<blockquote>
<p>כִּי יִחְיֶה אִישׁ וְלֹא יִרְאֶה מַה בַּחַיִּים&#8230;</p>
</blockquote>

<blockquote>
<p>מַה תִּרְאוּ? מַה תָּנוּדוּ אֵבֶל לִי?</p>
</blockquote>

<blockquote>
<p>הֵן שְׁתֵּי עֵינַיִם רוֹאוֹת לִי, – אַךְ לְאָבִי,</p>
</blockquote>

<blockquote>
<p>לָעִוֵּר אָבִי, תֵּת לֹא אוּכַל אֶחָת,</p>
</blockquote>

<blockquote>
<p>וְלֹא זַהֲרוּר אֶחָד לוֹ מִיָּם הַנְּהָרָה 140</p>
</blockquote>

<blockquote>
<p>שֶׁזִּיווֹ שׁוֹטֵף נוֹצֵץ לְעֵינַי אָנִי&#8230;</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>וָהוֹ, כִּי תחַת הָקֵל שִׁבְרְךָ לָךְ</p>
</blockquote>

<blockquote>
<p>עַל כָּרְחִי הֵן אַגְדִּילוֹ עוֹד, בְּאָמְרִי:</p>
</blockquote>

<blockquote>
<p>דַּע, חָסֵר כֹּל הוּא! כָּל הֶהָיָה לוֹ</p>
</blockquote>

<blockquote>
<p>הַנָצִיב חָמָס. הִשְׁאִיר לוֹ אַךְ מַקְלוֹ, 145</p>
</blockquote>

<blockquote>
<p>כִּי עֵרוֹם וְעִוֵּר בּוֹ עַל פְּתָחִים יַחֲזֹר.</p>
</blockquote>

<blockquote>
<p><strong>מֶלְךְ-תַּל:</strong></p>
</blockquote>

<blockquote>
<p>אַךְ מַקֵּל שָׁאַר לְזָקֵן עִוֵּר רָצוּץ!</p>
</blockquote>

<blockquote>
<p>אֶת הַכֹּל, גַּם הָאוֹר, זְכוּת כָּל חָי,</p>
</blockquote>

<blockquote>
<p>רְכוּשׁ כָּל דַּל מֶנְהוּ חָמַס&#8230; הַרְפּוּ!</p>
</blockquote>

<blockquote>
<p>אַל יֹאמַר אִישׁ: חֲבֵה לָךְ, חַכֵּה עוֹד! 150</p>
</blockquote>

<blockquote>
<p>לֶב-מֹרֶךְ – אַךְ לֵב עָלוּב בָּזוּי בִּי,</p>
</blockquote>

<blockquote>
<p>כִּי לְנַפְשִׁי לִי, וְלֹא לְךָ דָאָגְתִּי,</p>
</blockquote>

<blockquote>
<p>הוֹ אָב! – אֵת רֹאשְׁךָ, רֹאשׁ הַיְקָר הַזֶּה,</p>
</blockquote>

<blockquote>
<p>עֵרָבוֹן בְּיַד אַכְזָרִי זֵד נָתָתִּי!&#8230;</p>
</blockquote>

<blockquote>
<p>זְהִירוּת – הָלְאָה, שְׁפָלָה! אַךְ בַּנָּקָם 155</p>
</blockquote>

<blockquote>
<p>נְקַם דָּמִים הָגֹה תֶּהְגֶּה נַפְשִׁי בִי! –</p>
</blockquote>

<blockquote>
<p>אֶעֶבְּרָה! לֹא יַעַצְרֵנִי אָדָם עוֹד;</p>
</blockquote>

<blockquote>
<p>מִיַּד הַנָּצִיב עֵינֵי אָבִי אֶדְרֹשׁ!</p>
</blockquote>

<blockquote>
<p>לַגְּמוּל מִבֵּין פָּרָשָׁיו שׁוֹמְרֵי רֹאשׁוֹ</p>
</blockquote>

<blockquote>
<p>אֵלַי אוֹצִיאוֹ! – כִּי לֹא חַיִּים לִי 160</p>
</blockquote>

<blockquote>
<p>כָּל עוֹד כְּאֵב-אֵשׁ זֶה בְּדַם הַזֵּד לֹא צֻנָּן.</p>
</blockquote>

<blockquote>
<p>פּוֹנֶה לָלֶכֶת</p>
</blockquote>

<blockquote>
<p><strong>וַ' פִירְסְט:</strong></p>
</blockquote>

<blockquote>
<p>עֲמוֹד! – מַה תִּפְעַל לוֹ? בִּמְצוּדַת עֻזּוֹ</p>
</blockquote>

<blockquote>
<p>בְּסַרְנֶן בֶּטַח יֵשֵׁב לוֹ, וְלַחֲרוֹן-</p>
</blockquote>

<blockquote>
<p>אֵין-אוֹנִים מִמִּבְצָרוֹ יִשְׂחַק יִלְעָג.</p>
</blockquote>

<blockquote>
<p><strong>מֶלְךְ-תַּל:</strong></p>
</blockquote>

<blockquote>
<p>אִם בְּמִבְצַר קַרְחֵי-עַד, עַל &#8220;קֶרֶן-אֵימִים&#8221;<a href="#fn:64" id="fnref:64" title="see footnote" class="footnote"><sup>64</sup></a> 165</p>
</blockquote>

<blockquote>
<p>מִשְׁכָּנוֹ יָרִים, וְאִם בִּמְרוֹם-אַרְמוֹנִים,</p>
</blockquote>

<blockquote>
<p>שֶׁשָּׁם &#8220;הָעַלְמָה&#8221;<a href="#fn:65" id="fnref:65" title="see footnote" class="footnote"><sup>65</sup></a> מִתְּעַלֶּמֶת לָהּ</p>
</blockquote>

<blockquote>
<p>מֵרֹאשׁ מִקַּדְמֵי עוֹלָם, – אִם גַּם שָׁם</p>
</blockquote>

<blockquote>
<p>יַגְבִּיהַ, דֶרֶך לִי אֲפַלֵּס אֵלָיו,</p>
</blockquote>

<blockquote>
<p>וְעִם עֶשְׂרִים בָּחוּר מִבְּנֵי-גִּילִי עֹז- 170</p>
</blockquote>

<blockquote>
<p>מִבְטַחוֹ אוֹרִיד! וְאִם אַף אֶחָד אִתִּי</p>
</blockquote>

<blockquote>
<p>לֹא יֵלֵךְ, אִם גַּם כֻּלְּכֶם לְסֻכּוֹתֵיכֵם</p>
</blockquote>

<blockquote>
<p>וְעֶדְרֵיכֶם כֵּן תֶּחֶרְדוּ עוֹד וּבְחַרְתֶּם</p>
</blockquote>

<blockquote>
<p>בְּעֹל עָרִיץ זֶה נְשׂא – אֶת הָרוֹעִים</p>
</blockquote>

<blockquote>
<p>אֶל מִדְבַּר הָרִים אַזְעִיק, וְתַחַת 175</p>
</blockquote>

<blockquote>
<p>שְׁמֵי-יָהּ, בִּמְקוֹם הַלֵּב עוֹד יִרְחַשׁ דְּרוֹר,</p>
</blockquote>

<blockquote>
<p>אֶת זַעַם כָּל הֶחָמָס אֶשְׁאָג.</p>
</blockquote>

<blockquote>
<p><strong>שְׁטוֹפָכֶר</strong> אֶל פִרְסְט:</p>
</blockquote>

<blockquote>
<p>אָכֵן,</p>
</blockquote>

<blockquote>
<p>מְרוֹם קִצָּהּ עָלְתָה כְבָר עַוְלָתָה – עָתָּה,</p>
</blockquote>

<blockquote>
<p>הַנְחַכֶּה לִרְאוֹת עוֹד מַה תִּפְעָל?</p>
</blockquote>

<blockquote>
<p>**מֶלְךְ-תַּל: **</p>
</blockquote>

<blockquote>
<p>פָּעְלָהּ</p>
</blockquote>

<blockquote>
<p>הֵן נִרְאֶה כְבָר; גַּם כּוֹכְבֵי הָעֵינַיִם 180</p>
</blockquote>

<blockquote>
<p>מֵאֲרֻבּוֹתָם תַּפִּיל! וְאִמְרוּ נָא,</p>
</blockquote>

<blockquote>
<p>הַאֵין עֶזְרָתָה בָנוּ? לָמָּה נִלְמַד</p>
</blockquote>

<blockquote>
<p>דָּרֹךְ קֶשֶׁת וְהָנֵף כֶּבֶד-גַּרְזֶן-קְרָב?</p>
</blockquote>

<blockquote>
<p>כָּל חַי בַּצַּר עַל נַפְשׁוֹ בְנִשְׁקוֹ יַעֲמֹד:</p>
</blockquote>

<blockquote>
<p>צְבִי מֻדַּח עָיִף – בְּמוֹרָא קַרְנָיו מוּל 185</p>
</blockquote>

<blockquote>
<p>עֲדַת הַכְּלָבִים הוּא יִתְיַצֵּב; יָעֵל –</p>
</blockquote>

<blockquote>
<p>הַתְּהוֹמָה אֵת הַצַּיָּד רוֹדְפָהּ תֶּהְדֹּף;</p>
</blockquote>

<blockquote>
<p>שׁוֹר-פָּר בְּטוֹב עַנְוָתוֹ, בֶּן-בֵּיתֵנוּ,</p>
</blockquote>

<blockquote>
<p>יְדִיד הָאָדָם זֶה שֶׁעֹז צַוָּארוֹ</p>
</blockquote>

<blockquote>
<p>בְּעֻלֵּנוּ יִתֵּן – הוּא, גַּם הוּא, יִשְׂתָּעֵר 190</p>
</blockquote>

<blockquote>
<p>לְנֶגֶד צוֹרְרָיו, אֵיתָן קַרְנוֹ יַחְפֹּז</p>
</blockquote>

<blockquote>
<p>וְאֶל עָב אֶת בַּר-זַעֲמוֹ יִירֶה עָל.</p>
</blockquote>

<blockquote>
<p><strong>וַ' פִירְסְט:</strong></p>
</blockquote>

<blockquote>
<p>לֵב אֶחָד כִּשְׁלָשְׁתֵּנוּ שְׁלָשׁ הַמְּדִינוֹת<a href="#fn:66" id="fnref:66" title="see footnote" class="footnote"><sup>66</sup></a></p>
</blockquote>

<blockquote>
<p>לוּ הָיוּ, אָז עֲשׂוֹת יָכֹלְנוּ מָה&#8230;</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>אִם אוּרִי תִקְרָא וְאֻנְטֵר-וַלְדֶּן תַּעֲזֹר – 195</p>
</blockquote>

<blockquote>
<p>אָז בְּרִית רִאשׁוֹנִים גַּם הַשְּׁוִיצִי יִזְכֹּר.</p>
</blockquote>

<blockquote>
<p><strong>מֶלְךְ-תַּל:</strong></p>
</blockquote>

<blockquote>
<p>בְּאֻנְטֵר-וַלְדֶּן רַבִּים לִי יְדִידִים,</p>
</blockquote>

<blockquote>
<p>אִישׁ-אִישׁ מֵהֶם הַדָּם עַל הַנֶּפֶשׁ</p>
</blockquote>

<blockquote>
<p>לַקְּרָב בְּשִׂמְחָה יִשָּׂא, אִם בְּרֵעָיו</p>
</blockquote>

<blockquote>
<p>אַךְ סַעַד יִמְצָא לוֹ בַצַּר וּמָגֵן. 200</p>
</blockquote>

<blockquote>
<p>וְאַתֵּמָה, אָבוֹת, רָאשֵׁי אָרֶץ! עומֵד</p>
</blockquote>

<blockquote>
<p>לִפְנֵיכֶם בָּחוּר, וְהוּא בְסוֹד נְבוֹנִים</p>
</blockquote>

<blockquote>
<p>אֵיךְ יִפְתַּח פֶּה? אַךְ, אָנָּא, שְׁעוּ לִדְבָרַי!</p>
</blockquote>

<blockquote>
<p>אִמְרָתִי, אִם כִּי צָעִיר אָנִי, שִׁמְעוּ</p>
</blockquote>

<blockquote>
<p>הַפָּעַם. כִּי לֹא דַּם-עֲוִילִים בְּחֻמּוֹ, 205</p>
</blockquote>

<blockquote>
<p>לֹא יֵצֶר-נְעוּרִים יַשִּׂיאֵנִי – צַעַר-</p>
</blockquote>

<blockquote>
<p>מוֹרָאוֹת יִצְעַק בִּי אֲלֵיכֶם, אָבוֹת,</p>
</blockquote>

<blockquote>
<p>וּלְקוֹלו- גַּם צוּר-אֶבֶן לְחֶמְלָה יֵעוֹר!</p>
</blockquote>

<blockquote>
<p>הֵן אָבוֹת, רָאשֵׁי בָתִּים אַתֶּם, קַוֵּה</p>
</blockquote>

<blockquote>
<p>גַּם אַתֶּם הֵן תְּקַוּוּ לְבֶן-אֱמוּנִים 210</p>
</blockquote>

<blockquote>
<p>שֶׁלְּשֵׂיבַת רֹאשְׁכֶם-קֹדֶשׁ יְשְׁמֹר כָּבוֹד,</p>
</blockquote>

<blockquote>
<p>וּבָבַת עֵינְכֶם, כּוֹכַב אָדָם, יִנְצוֹר, –</p>
</blockquote>

<blockquote>
<p>וְהִנֵּה, אִם גַּם בְּנַפְשְׁכֶם וּבְמְאֹדְכֶם</p>
</blockquote>

<blockquote>
<p>עוֹד לֹא לְקִיתֶם, אַף עֵינֵיכֶם עוֹד</p>
</blockquote>

<blockquote>
<p>תֵאֹרְנָה בִּמְאוּרוֹתָן, אַךְ מַכְאוֹבִי 215</p>
</blockquote>

<blockquote>
<p>הֲלֹא תָבִינוּ וְרִיב חֶרְפָּתִי תִשְׁמְעוּ,</p>
</blockquote>

<blockquote>
<p>תֵּדָעוּ. גַּם עַל רֹאשְׁכֶם מִתְהַפֶּכֶת</p>
</blockquote>

<blockquote>
<p>הַחֶרֶב. בְּאֶסְטְרֵיךְ לֹא בְּחַרְתֶּם אַתֶּם,</p>
</blockquote>

<blockquote>
<p>וְגַם אָבִי הֵן אַךְ זֶה הַחֵטְא<a href="#fn:67" id="fnref:67" title="see footnote" class="footnote"><sup>67</sup></a> בוֹ נמְצָא –</p>
</blockquote>

<blockquote>
<p>הַאֵין גַּם עָנְשׁוֹ שָמוּר אַף לָכֶם? 220</p>
</blockquote>

<blockquote>
<p><strong>שְׁטוֹפָכֶר</strong> לְפִירְסְט <strong>:</strong></p>
</blockquote>

<blockquote>
<p>הַחֲלִיטָה! עִמְּךָ גַם אָנֹכִי אֵלֵך.</p>
</blockquote>

<blockquote>
<p><strong>וַ' פִירְסְט:</strong></p>
</blockquote>

<blockquote>
<p>הֵן נִשְׁמַע עוֹד מַה שָׂרֵי-עַם יִיעָצוּ,</p>
</blockquote>

<blockquote>
<p>דִּי סֵילִינֶן<a href="#fn:68" id="fnref:68" title="see footnote" class="footnote"><sup>68</sup></a>, דִי אַטִּינְגּ-הוֹזֶן בְּיָשְׁרָם.</p>
</blockquote>

<blockquote>
<p>בְּטוּחַנִי שֶׁבִּשְׁמוֹתָם נַעֲשֶׂה חָיִל.</p>
</blockquote>

<blockquote>
<p><strong>מֶלְךְ-תַּל:</strong></p>
</blockquote>

<blockquote>
<p>אֵי שֵׁם עוֹד נִכְבָּד בְּהַרְרֵי יַעַר אֵלּוּ 225</p>
</blockquote>

<blockquote>
<p>מִשֵּׁמוֹת שְׁנֵיכֶם, נְדִיבִים יִקְרֵי אָרֶץ?</p>
</blockquote>

<blockquote>
<p>מוֹנֵיטִין מְאֹד נֶאֱמָנִים הֵם בָּעָם</p>
</blockquote>

<blockquote>
<p>וְעוֹבְרִים בְּכָל הַמְּדִינָה לְשֶׁבַח רָב.</p>
</blockquote>

<blockquote>
<p>נֶאֶמְנֵי עָם! מוֹרֶשֶׁת אָבוֹת רַבָּה</p>
</blockquote>

<blockquote>
<p>שֶׁל מַעֲשִׂים טוֹבִים יְרַשׁתֶּם, אַף הוֹסַפְתֶּם 230</p>
</blockquote>

<blockquote>
<p>לָרְכוּשׁ הַזֶּה גַם אַתֶּם; וְאִשּׁוּר שָׂרִים<a href="#fn:69" id="fnref:69" title="see footnote" class="footnote"><sup>69</sup></a></p>
</blockquote>

<blockquote>
<p>תִּבַקְּשׁוּ עוֹד? אִתְּכֶם גַּם בִּלְתָּם נַעַשׂ.</p>
</blockquote>

<blockquote>
<p>וְלוּא לְבַדֵּנוּ אֶרֶץ זוֹ הוּשָׁבְנוּ,</p>
</blockquote>

<blockquote>
<p>וַנֵדע לְגָנְנָהּ בִּלְתָּם גַּם מֵאָז!</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>הַשּׁוֹעִים הֵם לֹא דֻכְּאוּ עוֹד בֶּעָמָל 235</p>
</blockquote>

<blockquote>
<p>כָּמוֹנוּ; זֶרֶם מַיִם סָחַף עֵמֶק</p>
</blockquote>

<blockquote>
<p>עַד גָּבְהֵי גְבָעוֹת לֹא הִגִּיעַ עוֹד.</p>
</blockquote>

<blockquote>
<p>אַךְ גַּם הַשּׁוֹעִים עֵזֶר יִתְּנוּ לָנוּ</p>
</blockquote>

<blockquote>
<p>עַם חָגוּר לַמִּלְחָמָה אִם אַךְ יִרְאוּ.</p>
</blockquote>

<blockquote>
<p><strong>וַ' פִירְסְט</strong> אֶל לִבּוֹ**: **</p>
</blockquote>

<blockquote>
<p>לְדִין וְדַיָּן לוּא יָכֹלְנוּ הַגֵּשׁ 240</p>
</blockquote>

<blockquote>
<p>רִיבֵנוּ זֶה עַל אֶסְטְרֵיךְ, וְהוּכַח אָז</p>
</blockquote>

<blockquote>
<p>בַּמִּשְׁפָּט צֶדֶק. אַךְ הֵן עֶליוֹן-עַמִּים,</p>
</blockquote>

<blockquote>
<p>הַקֵּיסָר, הוּא עוֹשְׁקֵנוּ – אֵל, רַק הוּא</p>
</blockquote>

<blockquote>
<p>בַּגְבוּרָה, בְעֹז יְמִינֵנוּ יִשְׁפָּט לָנוּ!</p>
</blockquote>

<blockquote>
<p>לִשְׁטוֹפָכֶר:</p>
</blockquote>

<blockquote>
<p>מִשְּׁוִיץ בְּנֵי-בְרִית לֵךְ אַתָּה בְּחַר וּמְשֹׁךְ, 245</p>
</blockquote>

<blockquote>
<p>אָנֹכִי בְּאוּרִי יְדִידִים לָנוּ אֶרְכֹּשׁ,</p>
</blockquote>

<blockquote>
<p>אַךְ מִי אֶל אֻנְטֶר-וַלְדֶּן יֵלֵךְ לָנוּ?</p>
</blockquote>

<blockquote>
<p><strong>מֶלְךְ-תַּל:</strong></p>
</blockquote>

<blockquote>
<p>הִנֵּנִי! לִי הַדָּבָר קָרוֹב – אֵלֵךְ –</p>
</blockquote>

<blockquote>
<p><strong>וַ' פִירְסְט:</strong></p>
</blockquote>

<blockquote>
<p>לֹא אֶתֵּן. בְּצֵל קוֹרָתִי בָּאתָ לַחֲסוֹת</p>
</blockquote>

<blockquote>
<p>וּבִטְחוֹן שְׁלוֹמְךָ חָל עָלָי – 250</p>
</blockquote>

<blockquote>
<p>**מֶלְךְ-תַּל: **</p>
</blockquote>

<blockquote>
<p>הַנִיחָה</p>
</blockquote>

<blockquote>
<p>נא לִי! כָּל מַעְגְּלֵי סֵתֶר בֵּין הַסְלָעִים</p>
</blockquote>

<blockquote>
<p>שָׁם אֵדַע. גַּם יְדִידַי רַבִּים שָׁם,</p>
</blockquote>

<blockquote>
<p>הֵם מִסְתּוֹר לִי יִתֵּנוּ, מִצַּר יְצְּרוּנִי.</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>הַנִּיחָה לוֹ וְיֵלֵךְ בְּשֵׁם הָאֵל!</p>
</blockquote>

<blockquote>
<p>גַּם יִרְאַת בּוֹגְדִים אֵין שָׁם. שָׂנוּי בָּזוּי 255</p>
</blockquote>

<blockquote>
<p>הֶעָרִיץ שָׁם וְגַם חִדְלֵי-אִישִׁים יָד</p>
</blockquote>

<blockquote>
<p>לִזְמָמָיו לֹא יִתֵּנוּ. הָאַלְצֶלְנִי<a href="#fn:70" id="fnref:70" title="see footnote" class="footnote"><sup>70</sup></a></p>
</blockquote>

<blockquote>
<p>גַּם הוּא שָׁם יַעַשׂ, יָעִיר עַם הַיַּעַר</p>
</blockquote>

<blockquote>
<p>אַף יִקְשֹׁר אֶרֶץ לָנוּ.</p>
</blockquote>

<blockquote>
<p>**מֶלְךְ-תַּל: **</p>
</blockquote>

<blockquote>
<p>מָקוֹם נִסְתָּר</p>
</blockquote>

<blockquote>
<p>מֵחַשְׁדֵי רָשוּת, שֶׁנִּוָּעֵד בּוֹ 260</p>
</blockquote>

<blockquote>
<p>לָעֵצָה, אֵי-כֹה נִמְצָא?</p>
</blockquote>

<blockquote>
<p>**שׁטוֹפָכֶר: **</p>
</blockquote>

<blockquote>
<p>אִם בִּטְרֵבְּ<a href="#fn:71" id="fnref:71" title="see footnote" class="footnote"><sup>71</sup></a>, אוֹ</p>
</blockquote>

<blockquote>
<p>בִּבְּרוּנֶן, מְקוֹמוֹת כְּנִיסָה לְסוֹחֲרֵי יָם,</p>
</blockquote>

<blockquote>
<p>שָׁם נוּכַל לָבֹא בֶטַח.</p>
</blockquote>

<blockquote>
<p>**וַ' פִירְסְט: **</p>
</blockquote>

<blockquote>
<p>כָּל-כָּךְ גָּלוּי</p>
</blockquote>

<blockquote>
<p>לֹא נַעֲשֶׂה. שִׁמְעוּ לִי. מִשְּׂמֹאל לַיְאוֹר</p>
</blockquote>

<blockquote>
<p>בּוֹאֲכָה בְּרוּנֵן, נוֹכַח צוּר-הָאֵלִים 265</p>
</blockquote>

<blockquote>
<p>חֲבוּיָה כִּכַּר-שְׁדֵמָה בֵּין הָעֵצִים –</p>
</blockquote>

<blockquote>
<p>&#8220;הַקָּרְחָה&#8221;<a href="#fn:72" id="fnref:72" title="see footnote" class="footnote"><sup>72</sup></a> בְּפִי הָרוֹעִים שָׁם תִּקָּרֵא,</p>
</blockquote>

<blockquote>
<p>כִּי נִתְּשׁוּ שָׁם הָעֵצִים בְּלֶב הַיָּעַר –</p>
</blockquote>

<blockquote>
<p>לְמֶלְךְ-תַּל**: **</p>
</blockquote>

<blockquote>
<p>עַל גְבוּל אַרְצֵנוּ וְאַרְצְכֶם הִיא,</p>
</blockquote>

<blockquote>
<p>לִשְׁטוֹפָכֶר <strong>:</strong> וּלְךָ שָׁם,</p>
</blockquote>

<blockquote>
<p>מִשְּׁוִיץ, אַךְ קָרוֹב וְקַל בַּצִּנָּה לְעָבְרָה. – 270</p>
</blockquote>

<blockquote>
<p>בְמִשְעוֹל שׁוֹמֵם נָבֹא לַיְלָה שָׁמָּה,</p>
</blockquote>

<blockquote>
<p>לִמְקוֹם הַמּוֹעֵד וְשָּמָּה נִוָּעֵצָה;</p>
</blockquote>

<blockquote>
<p>וְכָל אֶחָד מֵאִתָּנוּ יָבִיא עִמּוֹ</p>
</blockquote>

<blockquote>
<p>כַּעֲשֶׂרֶת אַנְשֵׁי חָיִל, – יִשְׁרֵי לֵב</p>
</blockquote>

<blockquote>
<p>וְנֶאֶמְנֵי דֵעָה לְסוֹד חֶפְצֵנוּ יִהְיוּ, –</p>
</blockquote>

<blockquote>
<p>וְעִמָּהֶם עֵצָה אַחַת עַל כֻּלָּנוּ</p>
</blockquote>

<blockquote>
<p>נַחֲלִיטָה, – וְהָחֵל בְּשֵׁם הָאֵל יִשְעֵנוּ!</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>כֵּן יָקוּם! עַתָּה שְׂאוּ יְדֵיכֶם קֹדֶשׁ,</p>
</blockquote>

<blockquote>
<p>יְמִינְכֶם בְּכַף יְמִינִי תְּנוּ לַבְּרִית!</p>
</blockquote>

<blockquote>
<p>וּכְשֵׁם שֶאָנוּ שְׁלֹשָה יָד קָשַׁרְנוּ</p>
</blockquote>

<blockquote>
<p>בְּלֶב אֱמוּנָה לְלֹא רְמִיָּה – שְׁלָשׁ</p>
</blockquote>

<blockquote>
<p>הַמְּדִינוֹת כֵּן שֶׁלָנוּ תִּתְאַחֵדְנָה</p>
</blockquote>

<blockquote>
<p>לַחַיִּים גַּם לַמָּוֶת – בְֻרִית הַקְרָב!</p>
</blockquote>

<blockquote>
<p><strong>וַ' פִירְסְט וּמֶלְךְ-תַּל</strong> יָחַד <strong>:</strong></p>
</blockquote>

<blockquote>
<p>לַחַיִּם גַּם לַמָּוֶת – בְּרִית הַקְּרָב!</p>
</blockquote>

<blockquote>
<p>עוֹמְדִים שְׁלוּבֵי כַף וּמַחֲרִישִׁים רֶגַע אָרֹךְ<strong>.</strong></p>
</blockquote>

<blockquote>
<p><strong>מֶלְךְ-תַּל:</strong></p>
</blockquote>

<blockquote>
<p>וְאָתָּה, הוֹ אָב עִוֵּר שָׂב! לֹא תִרְאֶה –</p>
</blockquote>

<blockquote>
<p>אַךְ הֵן תִּשְׁמַע שְּמֹעַ יְשׁוּעַת חֵרוּתֵנוּ!</p>
</blockquote>

<blockquote>
<p>מֵהַר אֶל הָר עֵת אוּר-מַשּׂוּאוֹת<a href="#fn:73" id="fnref:73" title="see footnote" class="footnote"><sup>73</sup></a> יִשָּׂא,</p>
</blockquote>

<blockquote>
<p>בִּנְפֹל מִבְצָרִים, חוֹמוֹת צָר יֵעָרוּ,</p>
</blockquote>

<blockquote>
<p>לִמְעוֹן סֻכָּתְךָ מְבַשּׂרֵי טוֹב יִנְהָרוּ,</p>
</blockquote>

<blockquote>
<p>בְּאָזְנְךָ יִצְהַל יֶשַׁע קוֹל הַדְּרוֹר 290</p>
</blockquote>

<blockquote>
<p>וּבְחֶשְׁכַּת לֵילְךָ יִזְרַח לְךָ יוֹם אוֹר!</p>
</blockquote>

<blockquote>
<p>נִפְרָדִים וְהוֹלְכִים לָהֶם.</p>
</blockquote>

<h2 id="סִדְרָהשְׁנִיָּה">סִדְרָה שְׁנִיָּה</h2>

<blockquote>
<p>אֵינָה מוֹסִיפָה עוֹד לְהִתְפַּתְּחוּת הַמַּעֲשִׂים שֶׁבַּחִזָּיוֹן
אֶלָּא זֶה: הַמּוֹעֲצָה, שֶׁנִּדְבְּרוּ עָלֶיהָ שְׁלֹשֶׁת הַקּוֹשְׁרִים
הָרִאשׁוֹנִים, נִקְהֲלָה לִמְקוֹמָהּ הַנּוֹעָד, בַּ&#8220;קָּרְחָה&#8221;,
וּבְקַבְּלָהּ שָׁם תָּכְנִית כְּלָלִית לִפְעֻלָּה קָבְעָה אֶת הַיּוֹם
לְהַתְחָלַת הַמֶּרֶד; וְאוּלָם מֶרְחֲבֵי אֹפֶק הִסְטוֹרִי מִתְנַשְּׂאִים
מִמַּעֲרָכָה זוֹ וּמַאֲהִילִים עַל הַחִזָּיוֹן כֻּלּוֹ. תְּמוּנָה
מְדִינִית רְחָבָה מִתְפַּשֶּׁטֶת כָּאן, תְּמוּנָה הַמַּצִּיגָה
לְפָנֵינוּ אֶת הָעָם שֶׁבִּ&#8220;מְחוֹזוֹת הַיַּעַר&#8221; לְכָל פִּנּוֹתָיו
וּשְׂדֵרוֹתָיו, הָחֵל מְן הָאֲצִילִים (בְּמַחֲזֶה I) וּפְנֵי הָעָם
וְנִכְבָּדָיו עַד לַמְשֻׁעְבָּדִים בְּנַפְשָׁם, הָעֲבָדִים שֶׁבּוֹ
(בְּמַחֲזֶה II) – אוֹתָם בְּמִנְהֲגֵיהֶם וְנִמּוּסֵיהֶם
הַצִּבּוּרִיִּים, וְכֵן גַּם בְּיִחוּסֵיהֶם בְּבֵינָם לְבֵין עַצְמָם
מִפְּנִים וּבֵינָם וּבֵין הַמַּלְכוּת וּבֵית הַבְּסְבּוּרְג מִבַּחוּץ.
וּכָל הַהֲוָי הַזֶּה, מוֹרֶשֶׁת קִנְיַן אָבוֹת וּבָנִים, נִשְׁקָף כָּאן
עַל מֶרְחַקֵּי עָבָר אַגָּדִי וּלְמוּל עָתִיד קָרוֹב שֶׁל דְּרוֹר
נִכְסָף הַקּוֹרֵא וּמְאַמֵּץ &#8220;נֶגֶד עֲמֹד&#8221;, וְהוּא הַנּוֹתֵן בִּידֵי
<strong>יְשָׁרִים</strong> וּתְמִימִים &#8220;מַתְּנַת אֵל בַצָּר&#8221;, חֶרֶב <strong>הַמִּלְחָמָה</strong>
לְהַצִּיל לָאָדָם וּלְהַשְׁרוֹת לוֹ בַעֲמָלוֹ אֶת <strong>הַשַּׁלְוָה</strong>
הַבְּרוּכָה.</p>
</blockquote>

<blockquote>
<p>וְהִנֵּה בְעוֹד שֶׁשְּׁלֹשֶׁת הַקּוֹשְׁרִים הוֹלְכִים וְעוֹשִׂים אִישׁ
בִּמְחוֹזוֹ נְפָשׁוֹת &#8220;לִבְרִית הַקְּרָב&#8221;, וִיחִידִים נֶאֱמָנִים
מֻזְמָנִים לַמּוֹעֲצָה שֶׁתִּהְיֶה בַ&#8220;קָּרְחָה&#8221; – בָּא</p>
</blockquote>

<p><strong>מַחֲזֶה רִאשׁוֹן</strong></p>

<blockquote>
<p>לְהַרְאוֹתֵנוּ תּחִלָּה מִן <strong>הַדַּבָּרִים</strong>, הַמִּתְיַצְּבִים תָּמִיד
בְּרֹאשׁ הָעָם, הָאֲצִילִים, שֶׁכָּעֵת, בַּעֲצַת מֶלְךְ-תַּל
וּבְהַסְכָּמַת שְׁטוֹפָכֶר נִמְנְעוּ מִלִּשְׁתַּתֵּף בַּבְּרִית,
וּמִמֵּילָא לֹא יֵרָאֶה מֵהֶם אִישׁ בַּמּוֹעֲצָה הַחֲשָאִית שֶׁתִּהְיֶה
(בַמַּחֲזֶה שֶׁלְּאַחַר זֶה) בַּקָּרְחָה.</p>
</blockquote>

<blockquote>
<p>הַדַּבָּרִים שֶׁבְּרֹאשׁ הָעָם – מֵאֵלֶה מֻצָּגִים כָּאן שְׁנַיִם
בִּמְקוֹמָם שֶׁלָּהֶם (בְּטִירַת הָאָצִיל דִּי אַטִּינְגהוֹזְן),
כִּפְנֵי הַדּוֹר שֶׁמִּחוּג זֶה. הָאֶחָד, בַּעַל הַטִּירָה שַׂר-הַדֶּגֶל
דִּי אַטִּינְגהוֹזְן הַזָּקֵן, שֶׁהָיָה בְשַׁעְתּוֹ מַצְבּיִא
רַב-מַעֲשֶׂה בִּמְחוֹזוֹת הַיַּעַר – דְּמוּת פַּטְרִיאָרְכָלִית הוּא
מִיֶּתֶר דּוֹר <strong>הֶעָבָר</strong> &#8220;וְאִם כִּי אָצִיל הוּא, אַךְ אֶת הָעָם
וְנִמּוּסֵי קֶדֶם יֶאֱהַב&#8221; (כְּעֵדוּתוֹ שֶׁל שְׁטוֹפָכֶר לְעֵיל). אַךְ
כְּנֶגְדּוֹ שְׁאֵרוֹ הַצָּעִיר <strong>רוּדֶנְץ</strong> יוֹרֵשׁ בֵּיתוֹ, מִתְכּוֹנֵן
וְשׁוֹאֵף לִפְעֻלּוֹת גְּדוֹלוֹת <strong>לֶעָתִיד</strong> – זֶה נִמְשַׁךְ כְּבָר
(אִם נֹאמַר לְשֵם הַקִּצּוּר בִּלְשׁוֹן זְמַנֵּנוּ) אַחֲרֵי
&#8220;<strong>הַצִּיבִילִיזַצִּיָּה הַמּוֹדֶרְנִית</strong>&#8221; שֶׁבַּיָּמִים הָהֵם, אֶל
&#8220;הַפְּרוֹגְרֶס הָאֵרָפִּי&#8221; שֶׁבִּימֵי הַבֵּינַיִם, שֶׁ&#8220;נּוֹתְנֵי
הַטּוֹן&#8221; שֶׁלּוֹ שֶׁבְּאוֹתוֹ הַדּוֹר, הָיוּ אַבִּירָיו שֶׁל
אַלְבְּרֶכְט קֵסָר. מִתּוֹךְ &#8220;הַחוּג הַצָּר&#8221;, מִמּוֹלַדְתּוֹ, שׁוֹאֵף
רוּדֶנְץ זֶה לִהְיוֹת נִסְפָּח אֶל &#8220;הָעוֹלָם הָרָחָב וְהַגָּדוֹל&#8221;
שֶׁבְּחַצְרוֹת בֵּית הַבְּסְבּוּרְג וּנְצִיבָיו וַהֲרֵיהוּ מוּכָן
וּמְזֻמָּן לְוַתֵּר עַל הַכֹּל, עַל עַמּוֹ וְעַל אַרְצוֹ וְלִמְסֹר גַּם
אֶת עַצְמוֹ וְאֶת אֲחֻזּוֹתָיו לִרְשׁוּתָהּ וְחָסוּתָהּ שֶׁל אֶסְטְרֵיךְ
הָאַדִּירָה, וּמִמֵּילָא גַם &#8220;הַנְּאוֹרָה&#8221;. הָאִישׁ אָמְנָם תַּם וְיָשָר
וּנְדִיב-לֵב הּוא מִטִּבְעוֹ, אַךְ &#8220;צָעִיר&#8221; הוּא &#8220;שֶׁרוּחַ הַזְּמָן&#8221;
שֶׁבְּדוֹרוֹ סְחָפוֹ, – וּלְפָנֵינוּ &#8220;מָשְׂכִּיל מִתְבּוֹלֵל&#8221;
הַמִּתְנַכֵּר לְעַמּוֹ וְעִם זֶה &#8220;פַּטְרִיּוֹט&#8221; נִלְהָב לַחֲצַר
הַבְּסְבּוּרְג, – &#8220;עֶבֶד בְּצִבְעוֹנִין&#8221;, כְּמַאֲמַר דּוֹדוֹ הַזָּקֵן. –
טִפּוּס אָפְיָנִי זֶה הַחוֹזֵר וְנִשְׁנֶה תָמִיד אֵצֶל עַמִּים קְטַנִּים
נִלְחָצִים, יָדוּעַ הוּא (וּבְיִחוּד לָנוּ הַיְּהוּדִים), מֵאָז: זֶהוּ
מִין &#8220;מִתְיַוֵּן&#8221; הַמַּקְשֶׁה אֶת לִבּוֹ עַל &#8220;הֶעָבַר וּבָטֵל&#8221;,
וּמִתְכַּחֵשׁ <strong>וּמִתְגַּבֵּר</strong> עַל טִבְעוֹ הוּא מֵרִים יָד &#8220;לְהַתִּיז
אֶת הַקֶּשֶׁר&#8221; – עוֹזֵב אֶת דּוֹדוֹ הַזָּקֵן הַהוֹלֵךְ לָמוּת כְּשֶׁהוּא
עֲרִירִי וְנוֹאָשׁ וְהוֹלֵךְ לוֹ לְהִכָּנֵס &#8220;<strong>לְחַיִּים</strong>&#8221; – חַיֵּי
זָרִים, שֶׁהַזָּקֵן רוֹאֶה וּמְנַבֵּא אֶת אַחֲרִיתָם לוֹ מֵרֹאשׁ. –</p>
</blockquote>

<blockquote>
<p>וְצִיּוּר זֶה, שֶׁטִּפּוּסִי הוּא בְיִחוּד לַאֲצִילָיו שֶׁל עַם
מֻשְׁפָּל, בָּא בְהַקְבָּלָה לַמַּחֲזֶה שֶׁלְּאַחֲרָיו, זֶה הַשֵּנִי
הַנּוֹתֵן צִיּוּר רָחָב קִבּוּצִי שֶׁל <strong>הָעָם</strong>, עַם הָאָרֶץ
בִּקְהָלוֹ, – וּשְׁנֵיהֶם יַחַד, כָּאָמוּר, אַךְ כִּתְמוּנָה אַחַת הֵם,
תְּמוּנָה גְדוֹלָה, שֶׁאָנוּ יְכֹלִים לְכַנּוֹתָהּ: <strong>יְמֵי
הַחַשְׁמוֹנָאִים בְּנוּסַח הֶלְוֶצְיָה</strong>, מִלְּאַחַר אֶלֶף תע&quot;ד שָׁנָה.</p>
</blockquote>

<blockquote>
<p>אוּלָם גֹתִּי מְקֻשָׁט שְׁלָטִים וְקוֹבְעֵי-מִלְחָמָה. <strong>הָאַלּוּף</strong>
<strong>אַטִּנְגְּ-הוֹזֶן</strong> יָשִׁישׁ כְּבֶן שְׁמֹנִים וְחָמֵשׁ, בַּעַל
קוֹמָה כְבוּדָה, עָטוּף אַדֶּרֶת שֵׂעָר וְנִשְׁעָן עַל מַטֵהוּ
שֶׁרֹאשׁ קֶרֶן-יָעֵל לוֹ. <strong>קוּאוֹנִי</strong> הָרוֹעֶה וְעוֹד שִׁשָּׁה
עֲבָדִים עוֹמְדִים לְפָנָיו כְּשֶׁמַּגְרֵפוֹת וּמַגָּלִים<a href="#fn:74" id="fnref:74" title="see footnote" class="footnote"><sup>74</sup></a>
בִּידֵיהֶם. נִכְנָס <strong>אֻלְרִיךְ דִּי רוּדֶנְץ</strong> בִּלְבוּשׁ אַבִּירִים.</p>
</blockquote>

<h3 id="מַחֲזֶהרִאשׁוֹן">מַחֲזֶה רִאשׁוֹן</h3>

<blockquote>
<p><strong>בְּאַרְמוֹנוֹ שֶׁל הָאַלּוּף דֵּי אַטִּנְגְּ-הוֹזֶן</strong></p>
</blockquote>

<blockquote>
<p><strong>רוּדֶנְץ:</strong></p>
</blockquote>

<blockquote>
<p>הִנֵּנִי, דּוֹדִי; צַו נָא – מַה חֶפְצֶךָ?</p>
</blockquote>

<blockquote>
<p><strong>אַטִּנְגְּ-הוֹזֶן:</strong></p>
</blockquote>

<blockquote>
<p>הַרְשֵׁנִי, אֶשְׁתֶּה קֹדֶם כְּמִנְהָגֵנוּ</p>
</blockquote>

<blockquote>
<p>כּוֹס שַׁחֲרִית עִם בְּנֵי-בֵיתִי הַמְשָׁרְתִים.</p>
</blockquote>

<blockquote>
<p>שׁוֹתֶה מִן הַגָּבִיעַ הַנִּמְסָר אַחַר-כָּךְ לִגְמִיאָה מֵאִישׁ
לְאִישׁ.</p>
</blockquote>

<blockquote>
<p>יוֹם יוֹם בַּשָּׂדֶה וּבַיַּעַר עִמָּם</p>
</blockquote>

<blockquote>
<p>הָיִיתִי מְהַלֵּךְ וְעֵינִי, כְּדִגְלִי זֶה 5</p>
</blockquote>

<blockquote>
<p>בִּימֵי הַקְּרָב, עַל כֹּל מְנַצַּחַת. עַתָּה</p>
</blockquote>

<blockquote>
<p>לֹא אוּכַל צֵאת וּבֹא לִפְנֵיהֶם עוֹד,</p>
</blockquote>

<blockquote>
<p>רַק צָו לְצָו עַל-יְדֵי שָׁלִיחַ אֶתֵּן;</p>
</blockquote>

<blockquote>
<p>וְכֵן אֵשְׁבָה, אוֹחִיל חֶסֶד חַמָּה פֹה,</p>
</blockquote>

<blockquote>
<p>כִּי רְדֹף בֶּהָרִים. חַפְּשָׂהּ כְּקֶדֶם שָׁם 10</p>
</blockquote>

<blockquote>
<p>לֹא אוּכַל עוֹד. בְּמֵצַר אַחַר מֵצַר</p>
</blockquote>

<blockquote>
<p>זוֹ רְשׁוּתִי מִצְטַמְצֶמֶת, וּבַלָּאט כֵּן</p>
</blockquote>

<blockquote>
<p>עַד אוֹתוֹ מֵצַר אַחֲרוֹן צָר אַגִּיעָה</p>
</blockquote>

<blockquote>
<p>שֶׁהַכֹּל נִדְמֶה בוֹ לָעַד. אַךְ <strong>צִִּלי</strong></p>
</blockquote>

<blockquote>
<p>אֲנִי כַיּוֹם, וּמָחָר – רַק <strong>השֵּׁם.</strong> 15</p>
</blockquote>

<blockquote>
<p>קוּאוֹנִי מוֹשִׁיט אֶת הַגָּבִיעַ לְרוּדֶנְץ:</p>
</blockquote>

<blockquote>
<p>הוֹאִילָה, קָצִין, שְׁתֵה.</p>
</blockquote>

<blockquote>
<p>רוּדֶנְץ מְהַסֵּס לִטּוֹל.</p>

<p>שְׁתֵה, אַל תִּבְחָל!</p>
</blockquote>

<blockquote>
<p>כּוֹס אֶחָת – הִיא לֵב אֶחָד תִּתֵּן לָנוּ.</p>
</blockquote>

<blockquote>
<p><strong>אַטִּנְגְּ-הוֹזֶן:</strong></p>
</blockquote>

<blockquote>
<p>כָּעֵת לַמְּלָאכָה, בָנִים; לְשָׁלוֹם לֵכוּ,</p>
</blockquote>

<blockquote>
<p>וּבְחַג, בַּנֶּשֶׁף, בֹּאוּ, נְסַפְּרָה יַחְדָּו.</p>
</blockquote>

<blockquote>
<p>הָעֲבָדִים יוֹצְאִים. אַטִּנְגְּ-הוֹזֶן ורוּדֶנְץ לְבַדָּם.</p>
</blockquote>

<blockquote>
<p><strong>אַטִּנְגְּ-הוֹזֶן:</strong></p>
</blockquote>

<blockquote>
<p>רְאִיתִיךָ חָגוּר חָלוּץ כְּבָר לַדֶּרֶךְ, 20</p>
</blockquote>

<blockquote>
<p>לְאַלְטֹרְף<a href="#fn:75" id="fnref:75" title="see footnote" class="footnote"><sup>75</sup></a> עִיר הַבִּירָה אַתָּה הוֹלֵךְ?</p>
</blockquote>

<blockquote>
<p><strong>רוּדֶנְץ:</strong></p>
</blockquote>

<blockquote>
<p>כֵּן, דּוֹדִי, הִתְמַהְמֵהַּ פֹּה לֹא אוּכָל.</p>
</blockquote>

<blockquote>
<p><strong>אַטִּנְגְּ-הוֹזֶן:</strong></p>
</blockquote>

<blockquote>
<p>כֹּה אָץ לְךָ, בְּנִי? כָּל כָּך עַד דַּק חִצַּצְתָּ</p>
</blockquote>

<blockquote>
<p>קָבַעְתָּ יְמֵי נְעוּרֶיךָ לְמַעֲשֶׂה, עַד כִּי</p>
</blockquote>

<blockquote>
<p>לֹא תוּכַל אָצֹל יוֹם לַדּוֹד הַזָּקֵן? 25</p>
</blockquote>

<blockquote>
<p><strong>רוּדֶנְץ:</strong></p>
</blockquote>

<blockquote>
<p>רָאִיתִי, אֵינְךָ נִצְרָךְ לִי, חָלִילָה,</p>

<p>וַאֲנִי לִי – אַךְ כְּזָר בְּבֵיתְךָ אֲנִי.</p>
</blockquote>

<blockquote>
<p>אַטִּנְגְּ-הוֹזֶן לְאַחַר שֶׁנִסְתַּכֵּל בּוֹ רֶגַע אָרֹךְ:</p>
</blockquote>

<blockquote>
<p>כַּזָּר – וּלְצַעֲרִי כֵּן הָיִיתָ. כְּזָרָה</p>
</blockquote>

<blockquote>
<p>מוֹלַדְתְּךָ הָיְתָה לָךְ. אִי, אוּלִי<a href="#fn:76" id="fnref:76" title="see footnote" class="footnote"><sup>76</sup></a>, אוּלִי!</p>
</blockquote>

<blockquote>
<p>אַבִּיטָה וְלֹא אַכִּירְךָ עוֹד: מִי זֶה 30</p>
</blockquote>

<blockquote>
<p>הַנֶּאְפָּד מֶשִׁי אֲשֶׁר לוֹ הָרִקְּמָה</p>
</blockquote>

<blockquote>
<p>שֶׁל נוֹצוֹת טַוָּס, וּבְאַרְגָּמָן<a href="#fn:77" id="fnref:77" title="see footnote" class="footnote"><sup>77</sup></a></p>
</blockquote>

<blockquote>
<p>לְתִפְאֶרֶת שִׁכְמוֹ יַעֲטֶה, יִצְעַד אוֹן,</p>
</blockquote>

<blockquote>
<p>וְהוּא הַגֵּא בְּבוּז עַל אִכָּר יַבִּיט</p>
</blockquote>

<blockquote>
<p>וּבִרְכַּת עוֹבֵד חֶרְפָּה יַחְשֹׁב לוֹ? 35</p>
</blockquote>

<blockquote>
<p><strong>רוּדֶנְץ:</strong></p>
</blockquote>

<blockquote>
<p>כְּעֶרְכּוֹ כָּבוֹד לוֹ, לָאִכָּר, אֶתֵּן,</p>
</blockquote>

<blockquote>
<p>אַך זְכוּת לֹא-לוֹ מִמֶּנּוּ אֶמְנַע.</p>
</blockquote>

<blockquote>
<p><strong>אַטִּנְגְּ-הוֹזֶן:</strong></p>
</blockquote>

<blockquote>
<p>זְכוּת –</p>
</blockquote>

<blockquote>
<p>עֵת יָגְעָה כָל הָאָרֶץ וּלְמַעֲצֵבָה<a href="#fn:78" id="fnref:78" title="see footnote" class="footnote"><sup>78</sup></a></p>
</blockquote>

<blockquote>
<p>בְּעֶבְרַת מֶלֶךְ תִּרְבָּץ, עֵת כָּל אִישׁ</p>
</blockquote>

<blockquote>
<p>עַד עָפָר יַד עָרִיצִים תְּדַכֵּא, – אַתָּה 40</p>
</blockquote>

<blockquote>
<p>בַּצַּר מֵעֳנִי עַמְּךָ כֹּה תִּתְעַלֵּם</p>
</blockquote>

<blockquote>
<p>אַף גַּם לִימִין הַצּוֹרֵר תַּעֲמֹד נֶגְדּוֹ?</p>
</blockquote>

<blockquote>
<p>עָנְיֵנוּ תִרְאֶה – תִּלְעַג לוֹ, וְנַפְשְׁךָ</p>
</blockquote>

<blockquote>
<p>לַנְּצִיבִים; לַתַּעֲנוּגוֹת תָּשִׂישׂ תִּרְדֹּף.</p>
</blockquote>

<blockquote>
<p>עַל חֶסֶד נְסִיכִים תֶּעְגַּב, עֵת הָעָם 45</p>
</blockquote>

<blockquote>
<p>עַל אַרְצוֹ תַּחַת שֵׁבֶט רֶשַׁע נוֹגֵשׂ</p>
</blockquote>

<blockquote>
<p>בִּדְמֵיהֶם יִתְבּוֹסֵסוּ?</p>
</blockquote>

<blockquote>
<p><strong>רוּדֶנְץ:</strong></p>
</blockquote>

<blockquote>
<p>וּבְשֶׁלְמָה,</p>
</blockquote>

<blockquote>
<p>הַגִּידָה דוֹדִי, נִתַּךְ פֹּה הַכָּעַס?</p>
</blockquote>

<blockquote>
<p>מִי הֵבִיא אֵת הַלַּחַץ עַל הָאָרֶץ?</p>
</blockquote>

<blockquote>
<p>הֵן מִלָּה אַחַת קַלָּה לוּ אָמָרוּ – 50</p>
</blockquote>

<blockquote>
<p>וּמֶלֶךְ חֶסֶד עַל הָאָרֶץ וְעַמָּהּ</p>
</blockquote>

<blockquote>
<p>כַּנָּהָר שָׁלוֹם יֵט. אַךְ אוֹי לָרָאשִׁים,</p>
</blockquote>

<blockquote>
<p>כִּי עֵינֵי עַמָּם הִשְׁעוּ הֵם מִטּוֹב,</p>
</blockquote>

<blockquote>
<p>לְהַמְרוֹתוֹ רָע. הֵם הַוַּת נַפְשָׁם בִּקְּשׁוּ,</p>
</blockquote>

<blockquote>
<p>כִּי קָמוּ וַיָּנִיאוּ אֶת הַמְּחוֹזוֹת 55</p>
</blockquote>

<blockquote>
<p>הִשָּׁבְעָה שְׁבוּעַת כָּל הַמְּדִינוֹת סָבִיב</p>
</blockquote>

<blockquote>
<p>אֶל אֶסְטְרֵיךְ הָרוֹמֵמָה. כְּבוֹד אַלּוּפִים</p>
</blockquote>

<blockquote>
<p>לָהֶם כִּי נָעִים, עַל כֵּן יֹאמְרוּ: &quot;אַךְ</p>
</blockquote>

<blockquote>
<p>הַקֵּיסָר אָדוֹן לָנוּ&quot; – כִּי כָל מִמְשָׁל</p>
</blockquote>

<blockquote>
<p>בּוֹ אָיִן, אָדוֹן לֹא-יִשָּׁמַע הוּא. 60</p>
</blockquote>

<blockquote>
<p><strong>אַטִּנְגְּ-הוֹזֶן:</strong></p>
</blockquote>

<blockquote>
<p>וַאֲנִי מִפִּיךָ אֶשְׁמַע דְּבָרִים אֵלּוּ?</p>
</blockquote>

<blockquote>
<p><strong>רוּדֶנְץ:</strong></p>
</blockquote>

<blockquote>
<p>בִּקַּשְׁתָ אוֹתָם, לָכֵן תְּנֵנִי נָא,</p>
</blockquote>

<blockquote>
<p>אַגִּידֵם. – כְּבוֹדְךָ, דּוֹדִי, מַה הוּא פֹה?</p>
</blockquote>

<blockquote>
<p>הֲזֹאת תִּפְאַרְתְּךָ לִהְיוֹת פַּרְנַס צִבּוּר</p>
</blockquote>

<blockquote>
<p>לָרוֹעִים, שׁוֹפֵט אַלּוּף בֵּין אִכָּרִים? 65</p>
</blockquote>

<blockquote>
<p>הֵן לוּ נִשְׁבַּעְתָּ אֵמוּן בֵּיתָה הַבְּסְ-בֻּרְגְּ</p>
</blockquote>

<blockquote>
<p>זֶה כְבוֹדְךָ בַּפַּמֵּלְיָה יֵחַד אָז,</p>
</blockquote>

<blockquote>
<p>בִּין רוֹאֵי פְנֵי הַמֶּלֶךְ כְּבָר יָשָׁבְתָּ,</p>
</blockquote>

<blockquote>
<p>לֹא שֶׁבֶת אַחִים עִם עֲבָדִים שְׂכִירִים,</p>
</blockquote>

<blockquote>
<p>לַמִּשְׁפָּט<a href="#fn:79" id="fnref:79" title="see footnote" class="footnote"><sup>79</sup></a> עִם פַּלָּחִים אֵלֶּה יָחַד. 70</p>
</blockquote>

<blockquote>
<p><strong>אַטִּנְגְּ-הוֹזֶן:</strong></p>
</blockquote>

<blockquote>
<p>אִי, אוּלִי, אוּלִי! מַה הִכַּרְתִּי קוֹל</p>
</blockquote>

<blockquote>
<p>הַשָּׂטָן<a href="#fn:80" id="fnref:80" title="see footnote" class="footnote"><sup>80</sup></a> מַשֶּׁיאֶךָ! אֹזֶן לוֹ הִטֵּיתָ</p>
</blockquote>

<blockquote>
<p>וּדְבָרָיו הַטֵּה הִטּוּ אֶת לִבֶּךָ.</p>
</blockquote>

<blockquote>
<p><strong>רוּדֶנְץ:</strong></p>
</blockquote>

<blockquote>
<p>כֵּן. לֹא אֲכַחֵד – עַד מַעֲמַקֵּי נַפְשִׁי</p>
</blockquote>

<blockquote>
<p>יֹאכְלֵנִי לַעַג זָרִים בְּאָמְרָם לָנוּ: 75</p>
</blockquote>

<blockquote>
<p>אֲצִילֵי הַפַּלָּחִים הֵם. וּבוֹשְׁנִי לִרְאוֹת</p>
</blockquote>

<blockquote>
<p>בְּנֵי-אֲצִילִים, הַבַּחוּרִים כֻּלָּם</p>
</blockquote>

<blockquote>
<p>מִתַּחַת דֶּגֶל הַבְּסְ-בֻּרְגְּ חוֹסְנִים כָּבוֹד,</p>
</blockquote>

<blockquote>
<p>וַאֲנִי פֹה עַל נַחֲלָתִי הַנִּדָּחָה</p>
</blockquote>

<blockquote>
<p>אֶת תּוֹר אֲבִיבִי בָּדָד נִשְׁכָּח אַשְׁמִים 80</p>
</blockquote>

<blockquote>
<p>וְעַל מַעֲשֵׂי מָה-בְּכָךְ אֲבַלֶּה יָמַי,</p>
</blockquote>

<blockquote>
<p>וְעֵת מֵעֵבֶר הָר<a href="#fn:81" id="fnref:81" title="see footnote" class="footnote"><sup>81</sup></a> מִפְעֲלוֹת עֹז</p>
</blockquote>

<blockquote>
<p>יַפְלִיאוּ וְעוֹלָם מָלֵא תְּהִלָּה יִרְגָּשׁ, –</p>
</blockquote>

<blockquote>
<p>מָגִנִּי עַל קוֹבָעִי פֹּה בַּבַּיִת</p>
</blockquote>

<blockquote>
<p>תְּלוּיִים וּמַחֲלִידִים עַל הַכֹּתֶל. 85</p>
</blockquote>

<blockquote>
<p>כִּי עַד סְגוֹר-עֲמָקִים צְלִיל חֲצוֹצְרָה</p>
</blockquote>

<blockquote>
<p>בִּתְרוּעַת קְרָב, אוֹ קוֹל הַכָּרוֹז מְבַשֵּׂר</p>
</blockquote>

<blockquote>
<p>טֻרְנִירִין<a href="#fn:82" id="fnref:82" title="see footnote" class="footnote"><sup>82</sup></a> לֹא יַגִּיעַ, לֹא יְעִירֵנוּ;</p>
</blockquote>

<blockquote>
<p>אַךְ מְצִלּוֹת-צֹאן וּבָקָר תִּשְׁמַע אָזְנִי</p>
</blockquote>

<blockquote>
<p>עַל קַרְנֵי-שְׁרֵקָה מְתַנִּים בֵּין הֶהָרִים. 90</p>
</blockquote>

<blockquote>
<p><strong>אַטִּנְגְּ-הוֹזֶן:</strong></p>
</blockquote>

<blockquote>
<p>הוֹ, מֻדַּח-שָׁוְא וּמֻכֵּה אוֹר-סַנְוֵרִים!</p>
</blockquote>

<blockquote>
<p>הַחְפִּירָה עוֹד! שַׁקְּצָה אֶרֶץ-הַמּוֹלֶדֶת</p>
</blockquote>

<blockquote>
<p>וּבוֹשׁ עַל דָּתֵי אָבוֹת הַקַּדְמוֹנִים! –</p>
</blockquote>

<blockquote>
<p>אַךְ דַּע! בְּדִמְעָה עוֹד תָּשׁוּחַ נַפְשְׁךָ</p>
</blockquote>

<blockquote>
<p>עַל הַגֵּיאָיוֹת וְהַרְרֵי-אָבוֹת אֵלֶּה, 95</p>
</blockquote>

<blockquote>
<p>וּמְצִלּוֹת הָעֲדָרִים וַחֲלִילֵיהֶם,</p>
</blockquote>

<blockquote>
<p>לָהֶם בְּגֹדֶל לִבְּךָ כֹה בָזִיתָ, –</p>
</blockquote>

<blockquote>
<p>בְּכִמְהוֹן-לֵב וְכִלְיוֹן-נֶפֶשׁ הֵמָּה</p>
</blockquote>

<blockquote>
<p>יִתְקְפוּךָ, עֵת עַל עֶדְרֵי זָרִים תִּתְעֶה –</p>
</blockquote>

<blockquote>
<p>כִּי גָדוֹל כֹּחַ אֶרֶץ הַמּוֹלָדֶת! 100</p>
</blockquote>

<blockquote>
<p>אַךְ אוֹתוֹ עוֹלָם זָר – שָׁוְא הוּא לָךְ;</p>
</blockquote>

<blockquote>
<p>בַּת-הָרִים נַפְשְׁךָ, לֹא כְרוּחוֹ הִיא,</p>
</blockquote>

<blockquote>
<p>וְזָר וּמוּזָר תֹּם-לְבָבְךָ יִהְיֶה</p>
</blockquote>

<blockquote>
<p>בִּגְאוֹן הֲדַר חֲצַר-הַמֶּלֶךְ שָׁמָּה!</p>
</blockquote>

<blockquote>
<p>קוּם-קוּם וְלֵךְ וּמְכֹר אֶת נַפְשְׁךָ לוֹ! 105</p>
</blockquote>

<blockquote>
<p>כִּי מַה לְךָ נַחֲלַת-חֵרוּת, לָמָּה תִהְיֶה</p>
</blockquote>

<blockquote>
<p>כְּמוֹשֵׁל נָסִיך בְּאֶרֶץ אֲחֻזָּתְךָ,</p>
</blockquote>

<blockquote>
<p>וְשָׁם אֲחֻזַּת אָרִיס<a href="#fn:83" id="fnref:83" title="see footnote" class="footnote"><sup>83</sup></a> לְךָ תִּנָּתֵן</p>
</blockquote>

<blockquote>
<p>וְעֶבֶד-מוֹשְׁלִים בַּצִּבְעוֹנִין<a href="#fn:84" id="fnref:84" title="see footnote" class="footnote"><sup>84</sup></a> תִּהְיֶה.</p>
</blockquote>

<blockquote>
<p>הוֹ, זְכָר זֹאת, אוּלִי! וּבִמְקוֹמְךָ תֵּשֵׁב, 110</p>
</blockquote>

<blockquote>
<p>לֹא תֵלֵךְ אַלְטֹרְף בַּקֵּשׁ שָׁם הַגְּדוֹלוֹת.</p>
</blockquote>

<blockquote>
<p>וּרְאֵה – אָנֹכִי אַחֲרוֹן שִׁבְטִי אָנִי,</p>
</blockquote>

<blockquote>
<p>וּבְמוֹתִי יִתַּם יָמוּת גַּם שְׁמִי,</p>
</blockquote>

<blockquote>
<p>כּוֹבָעִי וּמָגִנִּי<a href="#fn:85" id="fnref:85" title="see footnote" class="footnote"><sup>85</sup></a> יֵרְדוּ עִמִּי קָבֶר –</p>
</blockquote>

<blockquote>
<p>וְהַגִּידָה נָא כָעֵת, אִם אוּכַל הַאֲמִין, 115</p>
</blockquote>

<blockquote>
<p>בִּגְוַע מִפִּי אַנְחָתִי הָאַחֲרוֹנָה,</p>
</blockquote>

<blockquote>
<p>כִּי לְעַבְדוּת-חָצֵר אֵינְךָ מוּכָן לָרוּץ,</p>
</blockquote>

<blockquote>
<p>וּנְכָסַי, מַתְּנַת אֵלִי, לֹא יִנָּכְרוּ<a href="#fn:86" id="fnref:86" title="see footnote" class="footnote"><sup>86</sup></a></p>
</blockquote>

<blockquote>
<p>לְבֵית אֲרִיסוּת, לַאֲדוֹנֵי אֶסְטְרֵיךְ?&#8230;</p>
</blockquote>

<blockquote>
<p><strong>רוּדֶנְץ:</strong></p>
</blockquote>

<blockquote>
<p>אַךְ שָׁוְא נִתְיַצֵּב נֶגֶד מֶלֶךְ עָז; 120</p>
</blockquote>

<blockquote>
<p>כִּי אֵיךְ לְבַדֵּנוּ נַמְרֶה נַקְשֶׁה עֹרֶף</p>
</blockquote>

<blockquote>
<p>עֵת הַכֹּל יַעַבְדוּ לוֹ? הֲנוּכַל נַתֵּק</p>
</blockquote>

<blockquote>
<p>רַתּוּקוֹת אֵלֶּה רִכְּסָה יָדוֹ עַל אַרְצֵנוּ?</p>
</blockquote>

<blockquote>
<p>כִּמְצוּדָה פְרוּשָׂה גְבוּל אַרְצוֹתָיו סָבִיב</p>
</blockquote>

<blockquote>
<p>וְלוֹ הַמִּשְׁפָּט עַל כָּל שׁוֹפְטָיו יָחַד, 125</p>
</blockquote>

<blockquote>
<p>הַשְּׁוָקִים עִם כָּל אָרְחוֹת סוֹחֲרֵי-אָרֶץ</p>
</blockquote>

<blockquote>
<p>גַם בַּהֲמוֹת מַשָּׂא, עוֹבְרֵי דֶרֶךְ גֹּטְהַרְדְּ<a href="#fn:87" id="fnref:87" title="see footnote" class="footnote"><sup>87</sup></a>,</p>
</blockquote>

<blockquote>
<p>כֻּלָּמוֹ לוֹ לָמַס, – כִּי לוֹ הָעוֹלָם!</p>
</blockquote>

<blockquote>
<p>הֲמַלְכוּת בְּרִית הַמְּדִינוֹת<a href="#fn:88" id="fnref:88" title="see footnote" class="footnote"><sup>88</sup></a> תַּעֲמֹד לָנוּ?</p>
</blockquote>

<blockquote>
<p>גַּם הִיא לִתְנוּפַת זְרוֹעַ אֶסְטְרֵיךְ תִּרְעַד. 130</p>
</blockquote>

<blockquote>
<p>אַךְ אֵל, לֹא קֵיסָר, יוּכַל עוֹד עֲזֹר.</p>
</blockquote>

<blockquote>
<p>כִּי מַה בִּטָּחוֹן יִתֵּן קֵיסָר לָנוּ? –</p>
</blockquote>

<blockquote>
<p>וְהוּא בַצַּר בַּדַּל<a href="#fn:89" id="fnref:89" title="see footnote" class="footnote"><sup>89</sup></a> לוֹ, בְּעֵת מִלְחָמָה,</p>
</blockquote>

<blockquote>
<p>הֵן הַעֲבֵט יַעֲבִיט כֶּתֶר עַל מַמְלַכְתּוֹ</p>
</blockquote>

<blockquote>
<p>עִם כָּל הֶעָרִים חָסוּ בוֹ וּבְנִשְׁרוֹ. 135</p>
</blockquote>

<blockquote>
<p>לֹא, דּוֹדִי, לֹא! אַךְ טוֹב וְשֵׂכֶל נַעַשׂ</p>
</blockquote>

<blockquote>
<p>בִּימֵי מִפְלַגּוֹת<a href="#fn:90" id="fnref:90" title="see footnote" class="footnote"><sup>90</sup></a> וְדוֹר מְבוּכוֹת זֶה,</p>
</blockquote>

<blockquote>
<p>כִּי קָשׁוֹר נִקְשֹׁר זֶה חֶבְלֵנוּ יַחַד</p>
</blockquote>

<blockquote>
<p>עִם נָסִיךְ אַדִּיר עַז, רֹאשׁ בֵּית הַבְּסְ-בֻּרְגְּ.</p>
</blockquote>

<blockquote>
<p>כִּי לֹא בְקֵיסָר נוֹשֵׂא כֶתֶר נִבְטָח<a href="#fn:91" id="fnref:91" title="see footnote" class="footnote"><sup>91</sup></a>; 140</p>
</blockquote>

<blockquote>
<p>הַכֶּתֶר עֵת מִשֵּׁבֶט לְשֵׁבֶט יִסֹּב</p>
</blockquote>

<blockquote>
<p>לֹא יִזְכֹּר עָבְדְּךָ אוֹתוֹ בֶּאֱמוּנָה,</p>
</blockquote>

<blockquote>
<p>וְאִם לִנְשִׂיא אֲחֻזּוֹת רַב תַּעֲבוֹד –</p>
</blockquote>

<blockquote>
<p>זָרַעְתָּ לַחְמְךָ וְתִמְצָאֶנּוּ עוֹד!</p>
</blockquote>

<blockquote>
<p><strong>אַטִּנְגְּ-הוֹזֶן:</strong></p>
</blockquote>

<blockquote>
<p>כָּל כָּךְ חָכַמְתָּ וְלֹא יָדָעְתִּי? אָכֵן, 145</p>
</blockquote>

<blockquote>
<p>הֵיטַבְתָּ לִרְאוֹת מִן הָאָבוֹת, אֲשֶׁר</p>
</blockquote>

<blockquote>
<p>עַל יִקְרַת עוֹלָם זוֹ, הַחֵרוּת, הֵמָּה</p>
</blockquote>

<blockquote>
<p>בַּדָּם וּבְכָל מְאֹדָם וְאוֹן גְּבוּרָתָם</p>
</blockquote>

<blockquote>
<p>נִלְחָמוּ. - אוּלָם בֹּא לוּצֶרְן<a href="#fn:92" id="fnref:92" title="see footnote" class="footnote"><sup>92</sup></a> וּרְאֵה,</p>
</blockquote>

<blockquote>
<p>אִם נוֹחַ וְטוֹב לָהֶם בְּעֹל בֵּית אֶסְטְרֵיךְ. 150</p>
</blockquote>

<blockquote>
<p>כִּי אוֹי לַיּוֹם עֵת בֹּא יָבֹאוּ <strong>הֵמָּה</strong>:</p>
</blockquote>

<blockquote>
<p>כָּל עַשְׁתְּרוֹת צֹאנֵנוּ וּבְקָרֵנוּ</p>
</blockquote>

<blockquote>
<p>יָכֹסּוּ<a href="#fn:93" id="fnref:93" title="see footnote" class="footnote"><sup>93</sup></a> לָמוֹ, אַף הֶהָרִים אָז</p>
</blockquote>

<blockquote>
<p>יִמַּדּוּ, וְכָל יְעָרֵינוּ מִפָּנֵינוּ</p>
</blockquote>

<blockquote>
<p>יִסְגֹּרוּ; עוֹף שָׁמַיִם וְחַיְתוֹ צַיִּד 155</p>
</blockquote>

<blockquote>
<p>יִכְלָאוּ; סְגוֹר וּבְרִיחַ עַל כָּל מָבוֹא,</p>
</blockquote>

<blockquote>
<p>עַל שַׁעַר-עִיר וּמַעֲבַר-גְשָׁרִים יוּשָׁת;</p>
</blockquote>

<blockquote>
<p>אֲרָצוֹת בַּעֲמָלֵנוּ יִקְנוּ לָמוֹ</p>
</blockquote>

<blockquote>
<p>וְאֵל אוֹיֵב – בְּדַם בָּנֵינוּ<a href="#fn:94" id="fnref:94" title="see footnote" class="footnote"><sup>94</sup></a> יְשַׁלְּמוּ לוֹ!&#8230;</p>
</blockquote>

<blockquote>
<p>אַךְ לָאו! דָּמֵנוּ אַךְ לְמַעֲנֵנוּ יִהְיֶה! – 160</p>
</blockquote>

<blockquote>
<p>מְחִיר הָעַבְדוּת י<strong>ָקָר</strong> הוּא מִמֶּנוּ,</p>
</blockquote>

<blockquote>
<p>עַל כֵּן אֲנַחְנוּ <strong>חֹפֶשׁ</strong> לָנוּ נִקְנֶה!</p>
</blockquote>

<blockquote>
<p><strong>רוּדֶנְץ:</strong></p>
</blockquote>

<blockquote>
<p>גּוֹי-רוֹעִי – מָה הוּא מוּל חֲיָלוֹת אַלְבְּרֶכְטְ?</p>
</blockquote>

<blockquote>
<p><strong>אַטִּנְגְּ-הוֹזֶן:</strong></p>
</blockquote>

<blockquote>
<p>הוֹ, גּוֹי הָרוֹעִים טֶרֶם תֵּדָע, נָעַר!</p>
</blockquote>

<blockquote>
<p>אָנֹכִי עֵת נְחִיתִיו לִקְרַאת אוֹיֵב 165</p>
</blockquote>

<blockquote>
<p>יְדַעְתִּיו, אַף רְאִיתִיו עַל פַבֶנְץ<a href="#fn:95" id="fnref:95" title="see footnote" class="footnote"><sup>95</sup></a>!</p>
</blockquote>

<blockquote>
<p>יָבֹאוּ נָא, יָבֹאוּ לָשׂוּם עֹל-</p>
</blockquote>

<blockquote>
<p>לֹא-נֹאבֶה-בוֹ עַל קְשִׁי עָרְפֵּנוּ זֶה! –</p>
</blockquote>

<blockquote>
<p>הוֹ, בִּין וְדַע אֶת עַמְּךָ זֶה עִם שִׁבְטֶךָ!</p>
</blockquote>

<blockquote>
<p>וְלֹא תַשְׁלִיךְ בְּעַד נְקֻדּוֹת פָּז מְזֻיָּף 170</p>
</blockquote>

<blockquote>
<p>מַרְגָּלִית זוֹ, הֲדַר כְּבוֹדְךָ בָהּ.</p>
</blockquote>

<blockquote>
<p>קְצִין-עָם הַהוֹלֵךְ בְּרֹאשׁ בְּנֵי-חוֹרִין אֶחָיו,</p>
</blockquote>

<blockquote>
<p>חֵיל-גּוֹי מִתְנַדֵּב חָפְשִׁי לוֹ מֵאַהֲבָה</p>
</blockquote>

<blockquote>
<p>לְעָבְדָה בְּיוֹם הַקְּרָב אֱמוּנָה אִתּוֹ –</p>
</blockquote>

<blockquote>
<p>בָּזֶה הֲדָרְךָ וְעֹז גְּאוֹנְךָ יִהְיֶה! 175</p>
</blockquote>

<blockquote>
<p>אֶת לִבְּךָ בְּמוֹסְרוֹת הַמּוֹלֶדֶת קְשָׁר,</p>
</blockquote>

<blockquote>
<p>אֶל עַמְּךָ וְאֶל אַדְמָתְךָ זוֹ הַיְקָרָה,</p>
</blockquote>

<blockquote>
<p>וּבָם תִּתְעָרֶה נַפְשְׁךּ אַף תִּתְאַמֵּץ,</p>
</blockquote>

<blockquote>
<p>כִּי בָם כָּל שָׁרְשֵׁי אוֹנְךָ, כָּל עֻזֶּךָ!</p>
</blockquote>

<blockquote>
<p>אַךְ שָׁם בָּנֵכָר, קָנֶה בוֹדֵד נָד 180</p>
</blockquote>

<blockquote>
<p>הֵן תִּהְיֶה סַעַר עוֹבֵר יְרוֹצְצֵהוּ.</p>
</blockquote>

<blockquote>
<p>אֵלֵינוּ בֹא! מִמֶּנוּ כְבָר רָחָקְתָּ,</p>
</blockquote>

<blockquote>
<p>עַל כֵּן עוֹד יוֹם הִתְמַהְמֵהַּ פֹה עִמָּנוּ.</p>
</blockquote>

<blockquote>
<p><strong>היּוֹם,</strong> רֵק הַיּוֹם, אַל תֵּלֵךְ אַלְטֹרְף.</p>
</blockquote>

<blockquote>
<p>יוֹם <strong>אֶחָד</strong> זֶה – הֲתִשְׁמַע? – לָנוּ תֵן! 185</p>
</blockquote>

<blockquote>
<p>תּוֹפֵשׂ בְּיָדוֹ.</p>
</blockquote>

<blockquote>
<p><strong>רוּדֶנְץ:</strong></p>
</blockquote>

<blockquote>
<p>הִבְטַחְתִּי שָׁם – הַנִּיחָה – נִתְחַיַּבְתִּי.</p>
</blockquote>

<blockquote>
<p>אַטִּנְגְּ-הוֹזֶן עוֹזֵב יָדוֹ, קָפֵד:</p>
</blockquote>

<blockquote>
<p>יָדַעְתִּי זֹאת, עֲלוּבִי – נִתְחַיַּבְתָּ;</p>
</blockquote>

<blockquote>
<p>אָסַרְתָּ נַפְשְׁךָ שָׁם וְלֹא בִשְׁבוּעָה –</p>
</blockquote>

<blockquote>
<p>בַּעֲבוֹת אַהֲבָה, בְאִשָּׁה שָׁם נֶאֱסָרְתָּ!</p>
</blockquote>

<blockquote>
<p>רוּדֶנְץ מֵשִׁיב פָּנִים מִמֶּנּוּ.</p>
</blockquote>

<blockquote>
<p>יָדַעְתִּי, גַּם אִם תַּסְתִּיר פָּנִים! שָׁמָּה 190</p>
</blockquote>

<blockquote>
<p>הָעַלְמָה <strong>בֵּרְתָּה ברנק</strong>, הִיא שֶׁמּוֹשְׁכָה</p>
</blockquote>

<blockquote>
<p>אֶת נַפְשְׁךָ אֶל הַבִּירָה אַף תֶּאֱסָרְךָ</p>
</blockquote>

<blockquote>
<p>לַעֲבוֹדַת הַבְּסְ-בֻּרְגְּ. בַּת אַבִּירִים זוֹ</p>
</blockquote>

<blockquote>
<p>חָשַׁקְתָּ וּבִגְלָלָהּ עַמְּךָ תַּעֲזֹב.</p>
</blockquote>

<blockquote>
<p>אַךְ בִּין: הֵן רַק לְצוּדְךָ כַּלָּה נָאָה 195</p>
</blockquote>

<blockquote>
<p>הֶרְאוּךָ, אַךְ בְּחֵיקְךָ לֹא תִנָּתֵן!</p>
</blockquote>

<blockquote>
<p><strong>רוּדֶנְץ:</strong></p>
</blockquote>

<blockquote>
<p>אַךְ רַב לִי שְׁמֹעַ עוֹד. – חֲיֵה בְטוֹב!</p>
</blockquote>

<blockquote>
<p>פּוֹנֶה הוֹלֵךְ לוֹ.</p>
</blockquote>

<blockquote>
<p><strong>אַטִּנְגְּ-הוֹזֶן:</strong></p>
</blockquote>

<blockquote>
<p>הוֹ נַעַר שׁוֹלָל! הַמְתֵּן! – הָלַךְ לוֹ!</p>
</blockquote>

<blockquote>
<p>כִּדְלִי זֶה אַחַר חֶבְלוֹ&#8230; לֹא הִצַּלְתִּיו.</p>
</blockquote>

<blockquote>
<p>גַּם וָלְפֶן-שִׁיס בִּשְׁעָתוֹ עָזַב כֵּן 200</p>
</blockquote>

<blockquote>
<p>אֶת עַמּוֹ&#8230; רַבִּים הָלְכוּ, רַבִּים יֵלְכוּ</p>
</blockquote>

<blockquote>
<p>עוֹד אַחֲרֵי קֶסֶם נָכְרִי זֶה, הַמּוֹשֵךְ</p>
</blockquote>

<blockquote>
<p>אַבִּירִים, בָּנִים בִּנְעוּרֵיהֶם, לְאַחַר</p>
</blockquote>

<blockquote>
<p>הֶהָרִים&#8230; אָרוּר יוֹם דָּת זָרָה בוֹ</p>
</blockquote>

<blockquote>
<p>עַל נְאוֹת תְּמִימִים לְעִמְקֵי שַׁלְוָה בָאָה 205</p>
</blockquote>

<blockquote>
<p>וַתְּבַלַּע דֶּרֶך אָרְחוֹתֵינוּ לָנוּ!</p>
</blockquote>

<blockquote>
<p>הֶחָדָשׁ בָּא בְרַעַש, כְּבוֹד הַנּוֹשָׁן</p>
</blockquote>

<blockquote>
<p>מִפָּנָיו יָסוּר, וְיָמִים קְרֵבִים, יָמִים</p>
</blockquote>

<blockquote>
<p>לֹא יְדַעְנוּם, בְּרוּחַ זָר דּוֹר אַחֵר קָם –</p>
</blockquote>

<blockquote>
<p>וּמַה לִי פֹה?&#8230; הֵן נִסַּע, חָלַף דּוֹרִי; 210</p>
</blockquote>

<blockquote>
<p>כָּל אַחַי, רֵעַי שָׁכְנוּ עָפָר לָמוֹ&#8230;</p>
</blockquote>

<blockquote>
<p>לָעַד עַל זְמַנִּי כִּסְתָה הָאֲדָמָה –</p>
</blockquote>

<blockquote>
<p>אַשְׁרֵיכֶם, כִּי לֹא תִחְיוּ עִם הֶחָדָשׁ עָתָּה!</p>
</blockquote>

<blockquote>
<p>הוֹלֵךְ לוֹ.</p>
</blockquote>

<h3 id="מַחֲזֶהשֵׁנִי">מַחֲזֶה שֵׁנִי</h3>

<blockquote>
<p>הַמַּחֲזֶה בִּכְלָלוֹ, רְאִינוּהוּ – וְאֵינוֹ אֶלָּא פָרָשַת אֲסֵפָה
אֶחָת: הַמֻּזְמָנִים נִכְנָסִים לָאֲסֵפָה שֶׁנִּדְבְּרוּ עָלֶיהָ בְסוֹף
הַמַּערָכָה הַקּוֹדֶמֶת, נוֹשְאִים וְנוִתְנִים בָּעִנְיָן עַד
שֶׁמַּחְלִיטִים עָלָיו וְנִפְטָרִים – זֶהוּ כָל הַנּוֹשֵׂא כֻלּוֹ. –
אֲבָל אֵיזוֹ <strong>סִימְפוֹנִיָּה</strong> נֶהְדָּרָה נוֹצְרָה כָאן עַל יְדֵי
מַקְהֵלָה זוֹ שֶׁל 33 אִישׁ בְּמִסְפָּר! – כָּל אֶחָד, גַּם הָעוֹבֵר רַק
בְּמַאֲמָר אַרְעִי שֶׁהוּא, כַּמָּה אָפְיָני הוּא לְעַצְמוֹ וְכַמָּה
הַרְמוֹנִי הוּא אֶל הַכְּלָל כֻּלּוֹ בְּצִבְיוֹן שֶׁלּוֹ! – אוּלָם
הַפְּרָטִים, מִי שֶׁיִּדְרֹשׁ אַחֲרֵיהֶם, הֲנָאָה שֶׁל גִּלּוּי יְקַבֵּל
בִּשְׂכָרוֹ מֵאֵלָיו. וַאֲנַחְנוּ נִסְתַּפֵּק רַק <strong>בְּסִכּוּם
כְּלָלִי</strong> בִלְבָד; אְַךְ אֶת קַוֵּי הַגְּבוּל, תְּחוּם הַמַּקִּיף אֶת
הַפְּרָטִים הַנָּאִים בְּכָל חֲלִיפוֹתֵיהֶם, נְסַמֵּן – אֲחִיזָה
לַזִּכָּרוֹן.</p>
</blockquote>

<blockquote>
<p>שָׁלֹשׁ הַקְּבוּצוֹת מִשְּׁלֹשֶׁת מְחוֹזוֹת הַיַּעַר נִכְנָסוֹת וּבָאוֹת
בְּזוֹ אַחַר זוֹ.</p>
</blockquote>

<blockquote>
<p><strong>רִאשׁוֹנָה</strong> בָא, כַּמּוּבָן, מֶלְךְ-תַּל הַצָּעִיר הַנִּלְהָב,
שֶׁקִּנְאָתוֹ דוֹפַקְתּוֹ, הוּא עִם הַאֻנְטֶרְוַלְדִים שֶׁלּוֹ בָא,
וְהִנֵּה מַרְאֵה טֶבַע, חִזָּיוֹן יָקָר מוֹפִיעַ עֲלֵיהֶם בְּקֶסֶם –
כְּאוֹת וּמוֹפֵת מִן הַשָּׁמַיִם נָתַן הַיָּרֵחַ אֶת קַשְׁתּוֹ בֶעָנָן,
– וּפְסוּקֵי הַשִּׂיחָה הַקְטוּעָה שֶׁבֵּין הַנֶּאֱסָפִים כּעֵין
<strong>פְּרֶלוּדְיוּם</strong> פּוֹרֵט וְעוֹבֵר בִּצְלִילַי <strong>נוֹקְטוּרְן</strong> נֶהְדָּר
הַפּוֹתֵחַ אֶת הַלֵּב לְצִפִּיָּה. –</p>
</blockquote>

<blockquote>
<p><strong>שְׁנִיָּה</strong> – שְׁטוֹפָכֶר עִם הַשְּׁוִיצִים שֶׁלּוֹ יוֹרְדִים
וְנִכְנָסִים, וְעַד שֶׁהָעִרְבּוּבְיָה הַקַּלָּה, שֶׁבִּפְגִישַׁת
שְׁתֵּי חֲבוּרוֹת, מִשְׁתַּפֵּית, – מִתְבַּדֶּלֶת וְעוֹלָה
<strong>הָאֲרִיָּה</strong> הַקּוֹבַעַת הַפְלָאָה לְעַצְמָהּ, סִפּוּר הַמַּסָּע שֶׁל
מֶלְךְ-תַּל: מַרְאוֹת הַרְרֵי שְׁוִיץ בַּהֲדַר מוֹרָאָם, וּכְרַעַם
מֻפְלָג מִתּוֹכָם נִרְגָּן, כִּי נִרְגָּש הָעָם; וְהָעָם, הִנֵּה
דֻגְמָאוֹת שֶׁלּוֹ עוֹבְרִים <strong>בְּאִינְטֶרְמֶצָּא</strong>, בְּהִתְוַדַּע
חַבְרֵי הַמַּקְהֵלָה זֶה לָזֶה.</p>
</blockquote>

<blockquote>
<p>וּבָא <strong>בַשְּׁלִישִׁית</strong> פְירְסְט, הַזָּקֵן הַמָּתוּן, עִם הָאוּרִיִּים
שֶׁלּוֹ וְגַם כֹּהֵן וְחַזָּן עִמָּהֶם. הֵמָּה בִתְקִיעַת שׁוֹפָר
שֶׁלָּהֶם בָּאוּ כַדָּת, וְעִמָּהֶם נִמּוּסִים פַּטְרִיָּרְכָלִיִּים
נִכְנָסִים בְּכֹבֶד רֹאשׁ <strong>מוֹרָלִי</strong>, וּמִתּוֹךְ יָגוֹן צָנוּעַ
וַחֲשִׁיבוּת יְתֵרָה הַם מַשְּׁרִים עַל הָאֲסֵפָה הַמִּסְתַּדֶּרֶת
מִתּוֹךְ מַשָּׂא-וַּמָּתן חָשׁוּב וְנָאִיבִי כְּאֶחָד – <strong>וְנִפְתְּחָה
הַמּוֹעֵצָה</strong>.</p>
</blockquote>

<blockquote>
<p>וְהִנֵּה שְׁטוֹפָכֶר – &#8220;יַעֲרֹף כַּמָּטָר לִקְחוֹ תִּזַּל כַּטַּל
אִמְרָתוֹ&#8221; אַף בָּרָק וָרַעַם בִּדְבָרוֹ יְשַׁלֵּחַ. בַּמַּחֲזֶה: יְמֵי
הָאָבוֹת הָרִאשׁוֹנִים, יְמֵי הַתְּלָאָה וְהַיְגִיעָה עִם הַמַּסּוֹת
הַגְּדוֹלוֹת שֶׁעָמְדוּ בָהֶן מֵאָז וְגַם יָכֹל יָכְלוּ לָהֶן, וְגַם
הַנִּסָּיוֹן הַכָּבֵד וְהַמְסֻכּןָ שֶׁהַבָּנִים <strong>הַנִּפְלָגִים</strong>
עָמְדוּ כָעֵת בְּפָנָיו נִלְחָצִים מִבְּלִי לִפְנוֹת וּלְהִתְעַלֵּם
מִמֶּנּוּ עוֹד, – אֶנְקַת הַצֶּדֶק מִתּוֹךְ הֶחָמָס וְהַשִּׁעְבּוּד
תְּשַׁוֵּעַ וְקִנְאַת הָאֱמֶת וְהַחֵרוּת לְאַחְדוּת תִּזְעַק, לִבְרִית
שֶׁל מְסִירוּת-נֶפֶשׁ תִּקְרָא. זֶהוּ נְאוּם הַיּוֹצֵר שְׁעַת מַעְמָד
גְּדוֹלָה לִבְנֵי שְׁוִיץ, וּבוֹ הֵם נִכְנָסִים אֶל עֶצֶם <strong>עִנְיָנָהּ</strong>
שֶׁל <strong>הָאֲסֵפָה</strong>: מוֹעֵצָה לְבֵרוּר הַמַּצָּב הַמְּדִינִי וּקְבִיעַת
תַּכְסִיס לַמִּלְחָמָה.</p>
</blockquote>

<blockquote>
<p>זוֹ – תְּחִלָּתָהּ אַךְ <strong>נְקִישָׁה</strong> אַחַת שֶׁל נִסָּיוֹן מִצַּד
הַכֹּהֵן (336 וְכו') – וּמִיָּד בַּמַּקְהֵלָה כֻלָּהּ רַעַם קָם, רַעַם
שֶׁאֵינוֹ מִשְׁתַּתֵּק אֶלָּא בְהַחְלָטָה עַזָּה וְנִמְרָצָה, שֶׁרַק
הִיא מַחֲזִירָה שׁוּב אֶת כָּל אֶחָד לַעֲנוֹת בְּחֶלְקוֹ שֶׁלּוֹ.</p>
</blockquote>

<blockquote>
<p>וְהִנֵּה זֶה כָל אֶחָד עוֹנֶה חֲשׁוּבוֹת כַּחֲשִׁיבוּת הַשָּׁעָה –
וּפִתְאֹם, נְטִיָּה מַבְהִילָה לִידֵי סִכְסוּךְ (שֶׁאִי אֶפְשָר
לַאֲסֵפָה בִלְתּוֹ: עַל יְדֵי מַיְאֶר הַמְקַנֵּא לְאֻנְטֶר-וַלְדֶּן
שֶׁלּוֹ (437 וְכו'). אַךְ מִגַּעֲרַת הָרֹאשׁ הַמְנַצֵּחַ נִצָּבוּ –
וְחוֹזֵר הַמַּשָּׂא-וּמַתָּן בַּמַּקְהֵלָה וּבָאָה הַהַחְלָטָה
הַמְסֻיֶּמֶת, הַחְלָטָה שֶׁהִיא כְבוּשָׁה דַוְקָא בִמְתִינוּת. עַל
מְתִינוּת זוֹ חוֹזְרָה <strong>נְקִישָׁה</strong> שֶׁל נִסָּיוֹן גַּם לִבְסוֹף:
הֶעָרָה שֶׁל חֲשָׁשׁ (473 וְכו') מִצַּד שְׁטוֹפָכֶר עַל מוֹרָא גֶּסְלֶר,
אַךְ עַל זוֹ בְהֵד צָלוּל שֶׁל מְסִירוּת-נֶפֶשׁ עוֹנֶה בֹּמְגַרְטֶן –
וְזָרַח הַשָּׁחַר&#8230; קָמָה דִמְמַת קֹדֶשׁ.</p>
</blockquote>

<blockquote>
<p>דִּמְמַת קֹדֶשׁ – וּשְׁבוּעָה נֶאֱמָנָה וְנֶאְדָּרָה מְפֹרֶשֶׁת
בְּיָחִיד וְנִשְׁנֵית בַמַּקְהֵלָה כֻלָּהּ&#8230; הַכֹּל שָׁרִיר וְקַיָּם!
מְסִירוּת-נֶפֶשׁ כְּלָלִית מַחְלִיטָה אֶת הַגּוֹרָל וּשְׁטוֹפָכֶר חוֹתֵם
וּמַפְטִיר וְהַבָּמָה מִתְרוֹקֶנֶת – –</p>
</blockquote>

<blockquote>
<p>מַרְאוֹת, זְמַנִּים, מְקוֹמוֹת וּנְפָשׁוֹת נִרְגָּשׁוֹת עָבְרוּ בְתוֹךְ
תְּנוּעָה דְרַמַטִּית שֶׁהַיֹּפִי וְהָאֱמֶת וְהַתֹּם שֶׁבַּנְּשָׁמָה
הָאֲנוּשִׁית שָׁתוּ עָלֶיהָ נֹעַם עֻזָּהּ שֶׁל הַרְמוֹנִיָּה מוִשֶׁכֶת –
וְקָשָה הַפְּרֵדָה&#8230; אַךְ הַמְשׁוֹרֵר בְּחַסְדּוֹ גַּם בַּבָּמָה
הָרֵיקָה יְנַחֲמֵנוּ; זִיו הַזְּרִיחָה עוֹלֶה עִם שִׁירַת הַמַּקְהֵלָה
הַתֵּאַטְרוֹנִית, וּבְאֵין אָדָם וּבְאֵין אֹמֶר וּדְבָרִים, אֲנַחְנוּ
מֵאוֹר הַמְּדוּרָה שֶׁנִּדְעַךְ אֶל אוֹר הַחַמָה <strong>הַמַּדְלִיקָה</strong> אֶת
הֶהָרִים נִשְׁקַפְנוּ, – וּמִסְּפִירוֹת אֲחֵרוֹת הַהַרְמוֹנִיָּה
נִמְשֶׁכֶת עוֹד וּבָאָה, מִן <strong>הַהוֹד שֶׁבַּנֵּצַח</strong> – –</p>
</blockquote>

<blockquote>
<p>אוֹתָהּ הָאֲסֵפָה נֶעֶשְׂתָה מַסּוֹרֶת קֹדֶשׁ לְהֶלְוֶצְיָה לְכָל
דּוֹרוֹתֶיהָ, וְגַם מַחֲזֵה הָאֲסֵפָה זֶה, אֲשֶׁר חָזָה שִׁילֶר, לֹא
יִשָּׁכַח מֵהֶלְוֶצְיָה הַסִּפְרוּתִית, כִּי עַל פַּרְנַס הַשִּׁירָה
<strong>הָאֲנוּשִׁית</strong> יַעֲמֹד לּדוֹר דּוֹר.</p>
</blockquote>

<blockquote>
<p><strong>כַּר-דֶּשֶא מֻקָּף סְלָעִים גְּבוֹהִים וַעֲצֵי-יָעַר.</strong></p>
</blockquote>

<blockquote>
<p>בַּסְּלָעִים מִשְׁעוֹלִים עִם מַעֲקוֹת וְסֻלָּמוֹת, וּבָהֶם יִהְיוּ
יוֹרְדִים וּבָאִים אַחַר-כָּךְ אַנְשֵׁי הַמַּחֲזֶה; בָּרֹחַק הַיְאוֹר
נִרְאֶה, וּבַתְּחִילָּה תוֹפִיעַ עָלָיו קֶשֶׁת שֶׁל יָרֵחַ. כָּל
הַמַּרְאָה הָרִים גְּבוֹהִים סָבִיב לָהּ, וְהַרְרֵי-קֶרַח גְבוֹהִים
מֵהֶם בּוֹלְטִים מִלַּאֲחוֹרֵיהֶם. עַל הַבָּמָה אִישׁוֹן לַיְלָה, רַק
הַיְאוֹר וְהַקַּרְחוֹנִים הַלְּבָנִים מַבְהִיקִים בְּאוֹר
הַלְּבָנָה<a href="#fn:96" id="fnref:96" title="see footnote" class="footnote"><sup>96</sup></a>.</p>
</blockquote>

<blockquote>
<p>מֶלְךְ-תַּל, בּוֹמְגַרְטֶן, וִנְקֶל-רִיד, מַיְאֶר אִישׁ סַרְנֵן,
בֻּרְקְ-הַרְטְ הַגִּבְעָתִי, אַרְנֹלְד אִישׁ זֶוָה, קְלוֹס בֶּן-הַסֶּלַע
וְעוֹד אַרְבָּעָה אֲנָשִׁים מֵעַם-הָאָרֶץ. כֻּלָּם מְזֻיָּנִים.</p>
</blockquote>

<blockquote>
<p><strong>מֶלְךְ-תַּל</strong> בְּעוֹדוֹ מֵאֲחוֹרֵי הַמַּחֲזֶה:</p>
</blockquote>

<blockquote>
<p>שְׁבִיל הֶהָרִים נִפְתַּח – אַחֲרַי, רֵעִים!</p>
</blockquote>

<blockquote>
<p>הַצּוּר עִם צְלָבוֹ זֶה הִכָּרְתִּי – זֶהוּ;</p>
</blockquote>

<blockquote>
<p>בִּמְקוֹם הַמּוֹעֵד אָנוּ, פֹּה &#8220;הַקָּרְחָה&#8221;.</p>
</blockquote>

<blockquote>
<p>בָּאִים בַּאֲבוּקוֹת אוֹר.</p>
</blockquote>

<blockquote>
<p><strong>וִנְקֶל-רִיד:</strong></p>
</blockquote>

<blockquote>
<p>הָס, שְׁמָע!</p>
</blockquote>

<blockquote>
<p><strong>אִישׁ זֶוָה:</strong></p>
</blockquote>

<blockquote>
<p>אֵין קָשֶׁב.</p>
</blockquote>

<blockquote>
<p><strong>מַיְאֶר:</strong></p>
</blockquote>

<blockquote>
<p>אִישׁ לֹא בָא עוֹד. נַחֲנוּ</p>
</blockquote>

<blockquote>
<p>הָאֻנְטֶר-וַלְדִּים זְרִיזִים גַּם רִאשׁוֹנִים. 5</p>
</blockquote>

<blockquote>
<p><strong>מֶלְךְ-תַּל:</strong></p>
</blockquote>

<blockquote>
<p>אֵיזוֹהִי שָׁעָה?</p>
</blockquote>

<blockquote>
<p><strong>בּוֹמְגַרְטֶן:</strong></p>
</blockquote>

<blockquote>
<p>שְׁתַּיִם קֹרָא עַתָּה</p>
</blockquote>

<blockquote>
<p>עַל מִשְׁמַר זֵלִיס-בֶּרְגְּ<a href="#fn:97" id="fnref:97" title="see footnote" class="footnote"><sup>97</sup></a>.</p>
</blockquote>

<blockquote>
<p>נִשְׁמָעִים צְלִילִים מֵרָחוֹק.</p>
</blockquote>

<blockquote>
<p><strong>מַיְאֶר:</strong></p>
</blockquote>

<blockquote>
<p>הַקְשִׁיבָה, הָס!</p>
</blockquote>

<blockquote>
<p><strong>הַגִּבְעָתִי:</strong></p>
</blockquote>

<blockquote>
<p>מִשְּׁוִיץ, מִבֵּית-הַמִּנְזָר שֶׁבַּיַּעַר</p>
</blockquote>

<blockquote>
<p>זֶה קוֹל הַפַּעֲמוֹן לַוָּתִיקִים יִקְרָא.</p>
</blockquote>

<blockquote>
<p>בֶּן-הַסֶּלַע:</p>
</blockquote>

<blockquote>
<p>הָאַוִּיר צָלוּל, מַפְלִיג קוֹל הַצְּלִיל. 10</p>
</blockquote>

<blockquote>
<p>**מֶלְךְ-תַּל: **</p>
</blockquote>

<blockquote>
<p>וְיֵלֵךְ מִי וְיַדְלִיק נָא חֲרָיוֹת –</p>
</blockquote>

<blockquote>
<p>וְּמדוּרָה-אוֹרָה<a href="#fn:98" id="fnref:98" title="see footnote" class="footnote"><sup>98</sup></a> תָהֵל נָא לַבָּאִים.</p>
</blockquote>

<blockquote>
<p>שְׁנַיִם מִן הָאֲנָשִׁים הוֹלְכִים לְקוֹשֵׁשׁ עֵצִים.</p>
</blockquote>

<blockquote>
<p><strong>אִישׁ זֶוָה:</strong></p>
</blockquote>

<blockquote>
<p>לֵיל סַהַר יָקָר, שׁוֹקֵט לוֹ הַיְאוֹר,</p>
</blockquote>

<blockquote>
<p>יָנוּחַ; פָּנָיו פְּנֵי רְאִי הַמְלֻטָּשׁ.</p>
</blockquote>

<blockquote>
<p><strong>הַגִּבְעָתִי:</strong></p>
</blockquote>

<blockquote>
<p>וְהַנְּסִיעָה נוֹחָה בוֹ לָהֶם<a href="#fn:99" id="fnref:99" title="see footnote" class="footnote"><sup>99</sup></a>. 15</p>
</blockquote>

<blockquote>
<p><strong>וִנְקֶל-רִיד:</strong></p>
</blockquote>

<blockquote>
<p>שׁוּרוּ!</p>
</blockquote>

<blockquote>
<p>הַבִּיטוּ שָּם! הַאֵינְכֶם רוֹאִים?</p>
</blockquote>

<blockquote>
<p><strong>מַיְאֶר:</strong></p>
</blockquote>

<blockquote>
<p>מַה שָּׁם?</p>
</blockquote>

<blockquote>
<p>הֶאָח, בְּעֶצֶם לַיְלָה קֶשֶׁת תָּהֵל!</p>
</blockquote>

<blockquote>
<p><strong>מֶלְךְ-תַּל:</strong></p>
</blockquote>

<blockquote>
<p>מִנֹּגַהּ הַיָּרֵחַ הָיְתָה זֹאת<a href="#fn:100" id="fnref:100" title="see footnote" class="footnote"><sup>100</sup></a>.</p>
</blockquote>

<blockquote>
<p><strong>בֶּן-הַסֶּלַע:</strong></p>
</blockquote>

<blockquote>
<p>אוֹת פֶּלֶא! מוֹפֵת יָקָר הִיא בַּשְּׁחָקִים.</p>
</blockquote>

<blockquote>
<p>הֵן לֹא כָל אָדָם זוֹכֶה לִרְאוֹת זֹאת</p>
</blockquote>

<blockquote>
<p>בְּחַיָּיו.</p>
</blockquote>

<blockquote>
<p><strong>אִישׁ זֶוָה:</strong></p>
</blockquote>

<blockquote>
<p>הִיא – וְעוֹד שְׁנִיָּה לָהּ, חִוֶּרֶת! 20</p>
</blockquote>

<blockquote>
<p><strong>בּוֹמְגַרְטֶן:</strong></p>
</blockquote>

<blockquote>
<p>וְתַחְתָּהּ דְגוּגִית שָׁם תַּעֲבֹר לָהּ.</p>
</blockquote>

<blockquote>
<p><strong>מֶלְךְ-תַּל:</strong></p>
</blockquote>

<blockquote>
<p>זֶה שְׁטוֹפָכֶר בְּסִירָתוֹ בָא אֵלֵינוּ,</p>
</blockquote>

<blockquote>
<p>אִישׁ יָשָׁר זֶה מוֹעֲדוֹ לֹא יְאַחֵר.</p>
</blockquote>

<blockquote>
<p>הוֹלֵךְ עִם בּוֹמְגַרְטֶן אֶל הַחוֹף.</p>
</blockquote>

<blockquote>
<p><strong>מַיְאֶר:</strong></p>
</blockquote>

<blockquote>
<p>בְּנֵי אוּרִי הֵמָּה אַךְ מִתְמַהְמְהִים. 23</p>
</blockquote>

<blockquote>
<p>**הַגִּבְעָתִי: **</p>
</blockquote>

<blockquote>
<p>אָכֵן,</p>
</blockquote>

<blockquote>
<p>עֲלֵיהֶם הָסֵב דַּרְכָּם, הַקֵּף הָרִים,</p>
</blockquote>

<blockquote>
<p>פֶּן תְּשׁוּרֵם עֵין הַמְרַגְּלִים שֶׁל הַנָּצִיב.</p>
</blockquote>

<blockquote>
<p>בֵּינָתַיִם הֹעַלְתָה הַמְּדוּרָה בְאֶמְצַע הָרְחָבָה.</p>
</blockquote>

<blockquote>
<p><strong>מֶלְךְ-תַּל מֵעַל הַחוֹף:</strong></p>
</blockquote>

<blockquote>
<p>וּמִי שָׁם? תְּנוּ הָאוֹת<a href="#fn:101" id="fnref:101" title="see footnote" class="footnote"><sup>101</sup></a>!</p>
</blockquote>

<blockquote>
<p><strong>שְׁטוֹפָכֶר מִלְּמַטָּה:</strong></p>
</blockquote>

<blockquote>
<p>&#8220;מָגִנֵּי אָרֶץ.&#8221;</p>
</blockquote>

<blockquote>
<p>כֻּלָּם הוֹלְכִים לִקְרַאת הַבָּאִים. מִן הַסִּירָה עוֹלִים שְׁטוֹפָכֶר,
אִיטֶל רֶדִּינְגְּ, הַנְסְ בֶּן הַחוֹמָה, יֹרְגְּ הַחֶצְרוֹנִי, קֹנְרַד
הוּן, אֻלְרִיךְ הַנַּפָח, יֹסְטְ אִישׁ וַיְלֵר וְעוֹד אַרְבָּעָה
אֲנָשִׁים מֵעַם הָאָרֶץ וְכֻלָּם מְזֻיָּנִים.</p>
</blockquote>

<blockquote>
<p><strong>כֻּלָּם</strong> קוֹרְאִים לִקְרַאת הַבָּאִים:</p>
</blockquote>

<blockquote>
<p>בֹּאֲכֶם לְשָׁלוֹם!</p>
</blockquote>

<blockquote>
<p>וּבְעוֹד שֶׁכֻּלָּם יַחַד שׁוֹהִים עַל הַחוֹף וּמְבָרְכִים זֶה לָזֶה
בְשָׁלוֹם, מִתְבַּדְּלִים וְיוֹצְאִים מִתּוֹכָם <strong>מֶלְךְ-תַּל
וּשְׁטוֹפָכֶר.</strong></p>
</blockquote>

<blockquote>
<p><strong>מֶלְךְ-תַּל:</strong></p>
</blockquote>

<blockquote>
<p>כֵּן, רָאִיתִי אוֹתוֹ, 30</p>
</blockquote>

<blockquote>
<p>אֶת זֶה שֶׁלְּעוֹלָם לֹא יִרְאֵנִי עוֹד!</p>
</blockquote>

<blockquote>
<p>כַּף יָדִי עַל שְׁתֵּי נִקְרוֹת עֵינָיו שַׁתִּי</p>
</blockquote>

<blockquote>
<p>וַחֲמַת נְקָמָה, רֶגֶש אֵשׁ מָצִיתִי</p>
</blockquote>

<blockquote>
<p>מִשֶּׁמֶשׁ קוֹדֵר, מִנִּי מַבָּט זֶה שֶׁכָּבָה.</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>אַל תְּדַבֵּר נְקָמוֹת. לֹא הֶעָשׂוּי כְּבָר, 35</p>
</blockquote>

<blockquote>
<p>אֶת הַמִּתְרַגֵּשׁ לָבֹא בְּחֶרֶב נִפְגּשׁ. –</p>
</blockquote>

<blockquote>
<p>כָּעֵת, הֵן תַּגִיד מָה עֲשׂה הִצְלַחְתָּ</p>
</blockquote>

<blockquote>
<p>לְעִנְיָנֵנוּ בְּאֶרֶץ אֻנְטֶר-וַלְדֶּן?</p>
</blockquote>

<blockquote>
<p>הָעָם מָה אוֹמֵר שָׁם? אַף אָתָּה, אֵיךְ</p>
</blockquote>

<blockquote>
<p>נִמְלַטְתָּ וְלֹא נָפַלְתָּ בְרֶשֶׁת בּוֹגְדִים? 40</p>
</blockquote>

<blockquote>
<p><strong>מֶלְךְ-תַּל:</strong></p>
</blockquote>

<blockquote>
<p>מֵרֻכְסֵי הַסּוּרֵנִין<a href="#fn:102" id="fnref:102" title="see footnote" class="footnote"><sup>102</sup></a> הָאֲיֻמִּים,</p>
</blockquote>

<blockquote>
<p>מֵעַרְבוֹת רַחֲבֵי-קֶרַח, יְשִׁימוֹן-עַד,</p>
</blockquote>

<blockquote>
<p>שֶׁשָּׁם רַק עֵיט הֶהָרִים יָטוּשׁ יִצְרַח, –</p>
</blockquote>

<blockquote>
<p>עַד מִרְעֵה אַלְפִּים בָּאתִי, עַל הַגְּבוּל,</p>
</blockquote>

<blockquote>
<p>מְקוֹם שָׁם רוֹעֵי אוּרִי וְאֶנְגֶּל-בֶּרְגְּ 46</p>
</blockquote>

<blockquote>
<p>מִזְדַּמְּנִים, יַחַד יִרְעוּ שָׁם עֶדְרֵיהֶם.</p>
</blockquote>

<blockquote>
<p>לִצְמָאִי &#8220;חָלָב&#8221; קוֹצֵף מִנִּי קֶרַח<a href="#fn:103" id="fnref:103" title="see footnote" class="footnote"><sup>103</sup></a>,</p>
</blockquote>

<blockquote>
<p>הַזּוֹלֵף תּוֹךְ סֵלוֹנוֹת-צוּר, שָׁתִיתִי,</p>
</blockquote>

<blockquote>
<p>וּבְסֻכּוֹת בּוֹקְרִים נֶעֱזָבוֹת<a href="#fn:104" id="fnref:104" title="see footnote" class="footnote"><sup>104</sup></a> לַנְתִּי,</p>
</blockquote>

<blockquote>
<p>אוֹרֵחַ שָׁם גַּם בַּעַל לִי הָיִיתִי. 50</p>
</blockquote>

<blockquote>
<p>מִתְגַּנֵּב כֵּן עַד יִשּׁוּב אָדָם בָּאתִי,</p>
</blockquote>

<blockquote>
<p>וְשָׁם כְּבָר יָצָא נִשְׁמַע בָּעֲמָקִים</p>
</blockquote>

<blockquote>
<p>הַמּוֹרָא שֶׁהָאַכְזָר בְּאָבִי עָשָׂה,</p>
</blockquote>

<blockquote>
<p>וְעַל אֵידִי זֶה כְּבוֹד-חֶמְלָה אַךְ קִדְּמַנִי</p>
</blockquote>

<blockquote>
<p>מִכָּל הַשְּׁעָרִים בָּם דָּפַקְתִּי לָבֹא. 55</p>
</blockquote>

<blockquote>
<p>רָאִיתִי תְמִימֵי-לֵב יִשְׂעֲרוּ כֻלָּם</p>
</blockquote>

<blockquote>
<p>עַל מִמְשַׁל שֹׁד וּנְבָלָה זֶה הֶחָדָשׁ;</p>
</blockquote>

<blockquote>
<p>כִּי שָׁם, כָּאַלְפִּים צִמְחָה אַחַת לְמִינָהּ</p>
</blockquote>

<blockquote>
<p>יוֹצִיאוּ, כְּיֶשֶׁר קַו מַעְיְנוֹתָם<a href="#fn:105" id="fnref:105" title="see footnote" class="footnote"><sup>105</sup></a> כֻּלָּם</p>
</blockquote>

<blockquote>
<p>וּכְעָנָן וְרוּחַ שָׁם שֶׁלֹּא יְעַבְּטוּ<a href="#fn:106" id="fnref:106" title="see footnote" class="footnote"><sup>106</sup></a> 60</p>
</blockquote>

<blockquote>
<p>אָרְחוֹתָם, – כֵּן גַּם מִנְהַג כָּל הָעָם</p>
</blockquote>

<blockquote>
<p>מִדָּתֵי דוֹרוֹת קֶדֶם שָׁם לֹא שֻׁנָּה,</p>
</blockquote>

<blockquote>
<p>מוֹרֶשֶׁת הָרִאשׁוֹנִים עַל אַחֲרוֹנִים</p>
</blockquote>

<blockquote>
<p>עַד מְאֹד נֶאֱמָנָה עוֹד, וְכָל חָדָשׁ מַחְצִיף</p>
</blockquote>

<blockquote>
<p>עֲבֹר לֹא יִתְּנוּ בְּדֶרֶך-עוֹלָם זוּ 65</p>
</blockquote>

<blockquote>
<p>סָלוּהָ. – יְמִינָם, זוֹ קְשַׁת הֶעָמָל,</p>
</blockquote>

<blockquote>
<p>לַבְּרִית לִי הוֹשִׁיטוּ, מִן הַקִּיר</p>
</blockquote>

<blockquote>
<p>חַרְבוֹתָם הַמָּחְלָדוֹת תָּפְשׂוּ לְמָרְטָה,</p>
</blockquote>

<blockquote>
<p>וְעֵינֵיהֶם בָּרְקוּ עֹז וְּמשׂוֹשׂ גְּבוּרָה</p>
</blockquote>

<blockquote>
<p>בְּהַזְכִּירִי אֶת הַשֵּׁמוֹת קֹדֶשׁ הָיוּ 70</p>
</blockquote>

<blockquote>
<p>לְכָל תּוֹשָׁבֵי הֲרָרֵינוּ – שִׁמְךָ, רַבִּי,</p>
</blockquote>

<blockquote>
<p>וְשֵׁם וַלְטֶר פִירְסְט, – וְכָל הַטּוֹב בְּעֵינֵיכֶם</p>
</blockquote>

<blockquote>
<p>הֵם כֻּלָּם נִשְׁבְּעוּ עֲשׂוֹת, אַף אָלוּ</p>
</blockquote>

<blockquote>
<p>לַחַיִּים גַּם לַמָּוֶת לֶכֶת אַחַר צַוְּכֶם.</p>
</blockquote>

<blockquote>
<p>וּמִדַּת קָדְשָׁם, זוֹ הַכְנָסַת-אוֹרְחִים 75</p>
</blockquote>

<blockquote>
<p>עַל דְּרָכַי סִתְרָה הָיְתָה לִי, וְכָכָה</p>
</blockquote>

<blockquote>
<p>מִמּוֹשָׁב לְמוֹשָׁב בֶּטַח שָׁם סַבֹּתִי. –</p>
</blockquote>

<blockquote>
<p>וַאֲנִי בְּבֹאִי אָז אֶל גֵּי מוֹלַדְתִּי,</p>
</blockquote>

<blockquote>
<p>שֶׁלְּכָל פִּנּוֹתָיו קְרוֹבַי אַחַי יוֹשְׁבִים,</p>
</blockquote>

<blockquote>
<p>וּכְמָצְאִי שָׁם אֵת אָבִי שָׁדוּד עִוֵּר 80</p>
</blockquote>

<blockquote>
<p>וּמוּטָל עַל הַקָּשׁ, וְכָל מִחְיָתוֹ</p>
</blockquote>

<blockquote>
<p>רַק מַתְּנַת רַחֲמֵי אָדָם –</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>אַב הָרַחֲמִים!</p>
</blockquote>

<blockquote>
<p><strong>מֶלְךְ-תַּל:</strong></p>
</blockquote>

<blockquote>
<p>אָז לֹא בָכִיתִי! לֹא שִׁחַתִּי אוֹנִי</p>
</blockquote>

<blockquote>
<p>בִדְמָעוֹת אָרְצָה, עֹז מַכְאוֹבִי, זֶה</p>
</blockquote>

<blockquote>
<p>הַבּוֹעֵר, בִּי וּבְחֵיקִי מַטְמוֹן יָקָר 85</p>
</blockquote>

<blockquote>
<p>שָׁם טְמַנְתִּיו – <strong>לַמִּפְעָלוֹת</strong> שֶׁזָּמָמְתִּי!</p>
</blockquote>

<blockquote>
<p>עַל גָּחוֹן, כְּנָחָש כֵּן זָחַלְתִּי דֶרֶךְ</p>
</blockquote>

<blockquote>
<p>מַעֲקַשֵּׁי הָרִים, אֵין כָּל גַּיְא וַחֲגָו</p>
</blockquote>

<blockquote>
<p>שֶׁסִּתְרוֹ לֹא רִגָּלְתִּי. עַד לְרַגְלֵי</p>
</blockquote>

<blockquote>
<p>הַקַּרְחוֹנִים תָּרְתִּי, – מוֹשְׁבֵי אָדָם בּוֹדֵד 90</p>
</blockquote>

<blockquote>
<p>גַּם שָׁם מָצָאתִי, – וּבְכָל מִדְרַךְ רַגְלִי</p>
</blockquote>

<blockquote>
<p>אַךְ אֵיבָה נְטוּרָה לֶעָרִיצוּת אֶמְצָא;</p>
</blockquote>

<blockquote>
<p>כִּי עַד הַגְּבוּלוֹת הָאַחֲרוֹנִים לְמוֹשַׁב</p>
</blockquote>

<blockquote>
<p>כָּל חָי, מְקוֹם אֲדָמָה צְפֵדָה תִּמְנַע</p>
</blockquote>

<blockquote>
<p>כָּל צֶמַח, גַּם מִשָּׁם הַנָּצִיב יַחֲמֹס! 95</p>
</blockquote>

<blockquote>
<p>אֵת לֶב הַיְשָׁרִים<a href="#fn:107" id="fnref:107" title="see footnote" class="footnote"><sup>107</sup></a> תְּמִימֵי אָדָם אֵלֶּה</p>
</blockquote>

<blockquote>
<p>בִּדְבָרַי-אֵשׁ בְּדָרְבְנוֹת-פִּי עוֹרַרְתִּי –</p>
</blockquote>

<blockquote>
<p>וְלֵב אֶחָד הֵם פֶּה אֶחָד נִשְׁבְּעוּ לָנוּ.</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>בִּזְמָן כֹּה מִצְעָר גְּדוֹלוֹת, אָח, פָּעָלְתָּ!</p>
</blockquote>

<blockquote>
<p><strong>מֶלְךְ-תַּל:</strong></p>
</blockquote>

<blockquote>
<p>וְעוֹד הוֹסָפְתִּי: רֹזְבֶּרְגְּ וְסַרְנֵן<a href="#fn:108" id="fnref:108" title="see footnote" class="footnote"><sup>108</sup></a> שְׁתֵּי 100</p>
</blockquote>

<blockquote>
<p>הַמְּצוּדוֹת, אֵימָה לְעַם-הָאָרֶץ הֵן –<a href="#fn:109" id="fnref:109" title="see footnote" class="footnote"><sup>109</sup></a></p>
</blockquote>

<blockquote>
<p>בְּאֵיתָנֵי סֶלַע אֵלֶּה יָעֹז אוֹיֵב</p>
</blockquote>

<blockquote>
<p>לְהַשְׁחִית אָרֶץ, – לָכֵן סַרְתִּי גַם</p>
</blockquote>

<blockquote>
<p>סַרְנֵנָה. בָּאתִי, תַּרְתִּי כָּל מִבְצָרָהּ.</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>נוֹעַזְתָּ תוֹךְ מְאוּרַת נָמֵר לָבֹא? 105</p>
</blockquote>

<blockquote>
<p><strong>מֶלְךְ-תַּל:</strong></p>
</blockquote>

<blockquote>
<p>לָבַשְׁתִּי לְבוּשׁ חֲסִידִים עוֹלֵי רָגֶל.</p>
</blockquote>

<blockquote>
<p>רָאִיתִי שָׁם הַנָּצִיב יוֹשֵׁב, סוֹבֵא – –</p>
</blockquote>

<blockquote>
<p>אַךְ יֹאמַר, מַר, אִם לִכְבּשׁ יִצְרִי אוּכָל;</p>
</blockquote>

<blockquote>
<p>רָאִיתִי צָרִי – וְיִד בּוֹ <strong>לֹא</strong> שָׁלָחְתִּי.</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>אַף אָמְנָם, נָטְתָה הַהַצְלָחָה חֶסֶד</p>
</blockquote>

<blockquote>
<p>לְעֹז נַפְשֶׁךָ. – 110</p>
</blockquote>

<blockquote>
<p>בֵּינָתַיִם מִתְקָרְבִים וּבָאִים אֲלֵיהֶם כָּל הַחֲבוּרָה.</p>
</blockquote>

<blockquote>
<p>עַתָּה הַגֵּד נָא,</p>
</blockquote>

<blockquote>
<p>מִי אַנְשֵׁי בְרִיתֵנוּ אֵלֶּה הַנּוֹעָדִים?</p>
</blockquote>

<blockquote>
<p>נִתְוַדַּע זֶה לָזֶה וּנְדַבֵּרָה,</p>
</blockquote>

<blockquote>
<p>נַאֲמִינָה אַף נִוָּעֵץ בְּלֵבָב גָּלוּי.</p>
</blockquote>

<blockquote>
<p><strong>מַיְאֶר:</strong></p>
</blockquote>

<blockquote>
<p>וִּמי בִשְׁלָשׁ הַמְּדִינוֹת לֹא יְדָעֲךָ,</p>
</blockquote>

<blockquote>
<p>אֲדוֹנִי? – וְאָנוּ: מַיְאֶר שְׁמִי, אִישׁ סַרְנֵן, 115</p>
</blockquote>

<blockquote>
<p>וְזֶה בֶּן-אֲחוֹתִי, שְׁטְרוּת אִישׁ וִנְקֶל-רִיד.</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>קָרָאתָ שֵׁמוֹת לִי מֵאָז נוֹדָעִים;</p>
</blockquote>

<blockquote>
<p>הֵן וִנְקֶל-רִידִי הָיָה זֶה שֶׁיָּרַד</p>
</blockquote>

<blockquote>
<p>אֶל בִּצַּת וַיְלֵר, הִכָּה שָׁם דְּרַקּוֹנָהּ</p>
</blockquote>

<blockquote>
<p>וּמֵת בַּקְּרָב. 120</p>
</blockquote>

<blockquote>
<p><strong>וִנְקֶל-רִיד:</strong></p>
</blockquote>

<blockquote>
<p>כֵּן, מָרִי, מֵאֲבוֹתַי</p>
</blockquote>

<blockquote>
<p>זֶה הָיָה.</p>
</blockquote>

<blockquote>
<p><strong>מֶלְךְ-תַּל:</strong> מַרְאֶה עַל שְׁנַיִם מֵאַנְשֵׁי עַם הָאָרֶץ:</p>
</blockquote>

<blockquote>
<p>וְהֵם מִיַּעַר תַּחְתִּית<a href="#fn:110" id="fnref:110" title="see footnote" class="footnote"><sup>110</sup></a> בָּאוּ,</p>
</blockquote>

<blockquote>
<p>מִנְּתִינֵי מִקְדַּשׁ<a href="#fn:111" id="fnref:111" title="see footnote" class="footnote"><sup>111</sup></a> אֶנְגֶּל-בֶּרְגְּ שְׁנֵימוֹ.</p>
</blockquote>

<blockquote>
<p>אַל תָּבוּז נָא לָאֵלֶּה, אִם כִּי לֹא</p>
</blockquote>

<blockquote>
<p>בְנֵי-חוֹרִין וְאַנְשֵׁי-נַחֲלָה הֵם עִמָּנוּ, – 125</p>
</blockquote>

<blockquote>
<p>אוֹהֲבֵי אַרְצָם הֵם – וּבָרוּךְ בֹּאָם.</p>
</blockquote>

<blockquote>
<p><strong>שְׁטוֹפָכֶר</strong> לִשְׁנֵיהֶם:</p>
</blockquote>

<blockquote>
<p>אֵת יְמִינְכֶם תְּנוּ לִי. אָמְנָם, כָּבוֹד לוֹ</p>
</blockquote>

<blockquote>
<p>לָאִישׁ שֶּגּוּפוֹ חָפְשִׁי בְאֵין אֲדוֹנִים,</p>
</blockquote>

<blockquote>
<p>אַךְ צֶדֶק בְּכָל מַדְרֵגָה יָצִיץ צִיץ.</p>
</blockquote>

<blockquote>
<p><strong>קֹנְרַד הוּן:</strong></p>
</blockquote>

<blockquote>
<p>וָזֶה – מַר רֵדִנְגְּ, פַּרְנָס זָקֵן<a href="#fn:112" id="fnref:112" title="see footnote" class="footnote"><sup>112</sup></a> הוּא 130</p>
</blockquote>

<blockquote>
<p>אֶצְלֵנוּ.</p>
</blockquote>

<blockquote>
<p><strong>מַיְאֶר:</strong></p>
</blockquote>

<blockquote>
<p>יְדַעְתִּיו, הוּא אִישׁ-רִיבִי; דִּין</p>
</blockquote>

<blockquote>
<p>וּמִשְׁפָּט לָנוּ כְבָר עַל חֶלְקַת שָׂדֶה.</p>
</blockquote>

<blockquote>
<p>מַר רֵדִנְגְּ! רִיב בַּמִּשׁפָּט אָרִיב אִתְּךָ,</p>
</blockquote>

<blockquote>
<p>אַךְ פֹּה אִישׁ בְּרִיתְךָ אָנִי.</p>
</blockquote>

<blockquote>
<p>חוֹבֵק יְמִינוֹ</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>אִמְרֵי ישֶׁר!</p>
</blockquote>

<blockquote>
<p><strong>וִנְקֶל-רִיד:</strong></p>
</blockquote>

<blockquote>
<p>הַשְׁמַעְתֶּם? שׁוֹפַר אוּרִי<a href="#fn:113" id="fnref:113" title="see footnote" class="footnote"><sup>113</sup></a>, – בָּאִים הֵם! 135</p>
</blockquote>

<blockquote>
<p>מִיָמִין וּמִשְּׂמֹאל יוֹרְדִים מִן הַסְּלָעִים אֲנָשִׁים מְזֻיָּנִים
וַאֲבוּקוֹת בִּידֵיהֶם.</p>
</blockquote>

<blockquote>
<p><strong>בֶּן-הַחוֹמָה:</strong></p>
</blockquote>

<blockquote>
<p>וְּראוּ, הַאֵין הַכֹּהֵן עַצְמוֹ שָׁם?</p>
</blockquote>

<blockquote>
<p>הוֹ, רוֹעֶה נֶאֱמָן, צֹאן מַרְעִיתְךָ מֶה</p>
</blockquote>

<blockquote>
<p>אָהָבְתָּ! בְּאֵימַת לַיִל וְעִנּוּי דֶרֶךְ</p>
</blockquote>

<blockquote>
<p>הָלָכְתָּ, עַל עֲצַת-הָעָם הוֹפִיעַ.</p>
</blockquote>

<blockquote>
<p><strong>בּוֹמְגַרְטֶן:</strong></p>
</blockquote>

<blockquote>
<p>אַף גַּם הַחַזָּן<a href="#fn:114" id="fnref:114" title="see footnote" class="footnote"><sup>114</sup></a> אַחֲרָיו יֵלֵךְ. וְהִנֵּה 140</p>
</blockquote>

<blockquote>
<p>מַר וַלְטֶר פִירְסְט. אַךְ טֶל הֵיכָן הוּא?</p>
</blockquote>

<blockquote>
<p>בָּאִים וַלטֶר פִירְסְט, רֶסֶלְמַן הַכֹּהֵן, פֶּטֶרְמַן הַחַזָּן,
קוּאוֹנִי הָרוֹעֶה, וֶרְנִי הַצַּיָד, רוּאוֹדִי הַדַּיָּג וְעוֹד
חֲמִשָּׁה מֵעַם הָאָרֶץ. כֻּלָּם יַחַד שְּלשִׁים וּשְׁלשָׁה
בַּמִּסְפָּר. נִגָּשִׁים וְעוֹמְדִים מִסָּבִיב לַמְּדוּרָה.</p>
</blockquote>

<blockquote>
<p><strong>וַ' פִירְסְט:</strong></p>
</blockquote>

<blockquote>
<p>וָכֵן, עַל אַדְמַת נַחֲלַת אָבוֹת, אֶרֶץ</p>
</blockquote>

<blockquote>
<p>מוֹלֶדֶת זוֹ שֶׁלָּנוּ, כְּשׁוֹדְדֵי לַיְלָה</p>
</blockquote>

<blockquote>
<p>אֶל לֹא-לָהֶם, בַּלָּאט מִתְגַּנְּבִים אָנוּ,</p>
</blockquote>

<blockquote>
<p>וּמִנִּי אֹפֶל, מַסְתִּיר מְזִמּוֹת-פֶּשַׁע 145</p>
</blockquote>

<blockquote>
<p>יְרֵאוֹת שָׁמֶשׁ, נְבַקְשָׁה פֹה הוֹצִיאָה</p>
</blockquote>

<blockquote>
<p>לָאוֹר אֶת מִשְׁפָּטֵנוּ זֶה הַקָּדוֹשׁ</p>
</blockquote>

<blockquote>
<p>וּבָר כְּעֶצֶם שַׁחַק בְּזִיו הַיּוֹם.</p>
</blockquote>

<blockquote>
<p><strong>מֶלְךְ-תַּל:</strong></p>
</blockquote>

<blockquote>
<p>אֵין דָּבָר – לַיְלָה תִּטְוֶה הַמַּתְמִידָה,</p>
</blockquote>

<blockquote>
<p>אַךְ מְלַאכְתָּהּ שֶׁבַח יוֹמָם לָהּ מַגִּידָה. 150</p>
</blockquote>

<blockquote>
<p><strong>רֶסֶּלְמַן הַכֹּהֵן:</strong></p>
</blockquote>

<blockquote>
<p>בִּלְבָבִי אוֹמֵר אֵל<a href="#fn:115" id="fnref:115" title="see footnote" class="footnote"><sup>115</sup></a> לָכֶם, בְּנֵי-בְרִית,</p>
</blockquote>

<blockquote>
<p>כִּי אַתֶּם פֹּה כַּאֲסֵפַת-עַם מִכָּל</p>
</blockquote>

<blockquote>
<p>הָאָרֶץ, פִּיכֶם פִּי הָעָם יֵחָשֵׁב.</p>
</blockquote>

<blockquote>
<p>עַל-כֵּן כַּדָּת מוֹעֵצָה זוֹ נַעֲשֶׂה</p>
</blockquote>

<blockquote>
<p>כַּמְקֻבָּל לָנוּ בְעַצְרוֹתֵינוּ תָמִיד. 155</p>
</blockquote>

<blockquote>
<p>וְאִם מִצְוַת-מָה עֲשׂוֹת<a href="#fn:116" id="fnref:116" title="see footnote" class="footnote"><sup>116</sup></a> לֹא נוּכַל פֹּה,</p>
</blockquote>

<blockquote>
<p>שְׁעַת הַדְּחָק זוֹ תְּהֵא כַּפָּרָה לָנוּ;</p>
</blockquote>

<blockquote>
<p>גַּם פֹּה עִמָּנוּ אֵל, כִּי נִצָּב הוּא</p>
</blockquote>

<blockquote>
<p>בַּעֲדַת יְשָׁרִים, וְאָנוּ הֵן לַיּשֶׁר</p>
</blockquote>

<blockquote>
<p>כָּעֵת נוֹעַדְנוּ תַּחַת שָׁמָיו אֵלֶּה. 160</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>כֵּן, גַּם בַּלֵּיל כַּדָּת עֲצֶרֶת זוֹ</p>
</blockquote>

<blockquote>
<p>תֵעָשֶׂה, כִּי צִדְקֵנוּ יָאִיר לָנוּ.</p>
</blockquote>

<blockquote>
<p><strong>מֶלְךְ-תַּל:</strong></p>
</blockquote>

<blockquote>
<p>הַמִּנְיָן חָסֵר, אַךְ כָּל <strong>לֵב</strong> עִמָּנוּ –</p>
</blockquote>

<blockquote>
<p>פֹּה לֵב הָעָם, כָּל טוּב אֲנָשָׁיו פֹּה הֵם.</p>
</blockquote>

<blockquote>
<p><strong>קוֹנְרַד הוּן:</strong></p>
</blockquote>

<blockquote>
<p>וְאִם אֵין סְפָרֵינוּ הָעַתִּיקִים פֹּה 165</p>
</blockquote>

<blockquote>
<p><strong>בַּלֵּב</strong> הֵן כְּתוּבִים חֻקּוֹתֵיהֶם לָנוּ.</p>
</blockquote>

<blockquote>
<p><strong>רֶסֶּלְמַן הַכֹּהֵן:</strong></p>
</blockquote>

<blockquote>
<p>וּבְכֵן נַעַמְדָה נָא בַמַּעְגָּל<a href="#fn:117" id="fnref:117" title="see footnote" class="footnote"><sup>117</sup></a> סָבִיב</p>
</blockquote>

<blockquote>
<p>וּתְקֹעַ חַרְבוֹת-דִּין לְשִׁלְטוֹן מִשְׁפָּט!</p>
</blockquote>

<blockquote>
<p><strong>בֶּן-הַחוֹמָה:</strong></p>
</blockquote>

<blockquote>
<p>יִתְיַצֵּב נָא הַפַּרְנָס עַל מְקוֹמוֹ,</p>
</blockquote>

<blockquote>
<p>עַל יָדוֹ שׁוֹטְרָיו הָכֵן יַעֲמֹדוּ. 170</p>
</blockquote>

<blockquote>
<p><strong>הַחַזָּן:</strong></p>
</blockquote>

<blockquote>
<p>מִשְּׁלֹשָׁה גוֹיִים בָּאנוּ וַנִּוָּעֶד,</p>
</blockquote>

<blockquote>
<p>וּמִי מֵהֶם לַוְּעִידָה יִתֵּן רֹאשׁ?</p>
</blockquote>

<blockquote>
<p><strong>מַיְאֶר:</strong></p>
</blockquote>

<blockquote>
<p>עַל כָּבוֹד זֶה שְׁוִיץ וְאוּרִי תִּתְחָרֶינָה,</p>
</blockquote>

<blockquote>
<p>אֲנַחְנוּ אֻנְטֶר-וַלְדִּים לֹא נִתְעָרֵב.</p>
</blockquote>

<blockquote>
<p><strong>מֶלְךְ-תַּל:</strong></p>
</blockquote>

<blockquote>
<p>מְוַתְּרִים אָנוּ. כִּי אַךְ עֶזְרָה נְבַקֵּשׁ 175</p>
</blockquote>

<blockquote>
<p>לֹא מִשְׂרָה מֵאֲחֵינוּ הַגִּבּוֹרִים.</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>עַל כֵּן הַחֶרֶב לְאוּרִי. דִּגְלָהּ נָחָה</p>
</blockquote>

<blockquote>
<p>אוֹתָנוּ בַמַּסָּעוֹת גַּם אֶל רוֹמָא<a href="#fn:118" id="fnref:118" title="see footnote" class="footnote"><sup>118</sup></a>.</p>
</blockquote>

<blockquote>
<p><strong>וַ' פִירְסְט:</strong></p>
</blockquote>

<blockquote>
<p>תִּפְאֶרֶת כְּבוֹד הַחֶרֶב חֵלֶק שְׁוִיץ הוּא,</p>
</blockquote>

<blockquote>
<p>אִמֵּנוּ הִיא<a href="#fn:119" id="fnref:119" title="see footnote" class="footnote"><sup>119</sup></a>, מִגִּזְעָהּ כָּל שְׁבָטֵינוּ. 180</p>
</blockquote>

<blockquote>
<p><strong>רֶסֶּלְמַן הַכֹּהֵן:</strong></p>
</blockquote>

<blockquote>
<p>רִיב-נְדִיבוּת זֶה, שְׁמָעוּנִי, וְאֶשְׁפְּטֵהוּ:</p>
</blockquote>

<blockquote>
<p>לָעֵצָה שְׁוִיץ בָּרֹאשׁ, לִקְרָבוֹת – אוּרִי.</p>
</blockquote>

<blockquote>
<p>וַ' פִירְסְט מוֹשִׁיט אֶת הַחֲרָבוֹת לִשְׁטוֹפָכֶר:</p>
</blockquote>

<blockquote>
<p>כִּי עַל כֵּן – קָח.</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>לַיְּשִׁישִׁים כָּבוֹד יֻתָּן.</p>
</blockquote>

<blockquote>
<p><strong>הַחֶצְרוֹנִי:</strong></p>
</blockquote>

<blockquote>
<p>מִכֹּל הַזָּקֵן הוּא הַנַּפָּח אֻרְלִיךְ.</p>
</blockquote>

<blockquote>
<p><strong>בֶּן-הַחוֹמָה:</strong></p>
</blockquote>

<blockquote>
<p>אִישׁ-חַיִל הוּא, אַךְ לֹא בֶן-חוֹרִין, וְאֵין 185</p>
</blockquote>

<blockquote>
<p>מְמַנִּים שׁוֹפֵט אֶלָּא אָדָם חָפְשִׁי.</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>הַאֵין פַּרְנָס זָקֵן פֹּה – מַר רֶדִינְגְּ?</p>
</blockquote>

<blockquote>
<p>הֲנִמְצָא לָנוּ הָגוּן עוֹד מִמֶּנּוּ?</p>
</blockquote>

<blockquote>
<p><strong>וַ' פִירְסְט:</strong></p>
</blockquote>

<blockquote>
<p>וִיהִי הוּא פְּקִיד-רֹאשׁ גַּם בִּוְעִידָתֵנוּ, –</p>
</blockquote>

<blockquote>
<p>כָּל מַסְכִּים יִשָּׂא יָד יְמִין לָאוֹת. 190</p>
</blockquote>

<blockquote>
<p>כֻּלָּם מְרִימִים יְמִינָם.</p>
</blockquote>

<blockquote>
<p><strong>רֵדִנְגְּ</strong> מִתְיַצֵּב בַּתָּוֶךְ<strong>:</strong></p>
</blockquote>

<blockquote>
<p>בְּאֵין סְפָרֵינוּ<a href="#fn:120" id="fnref:120" title="see footnote" class="footnote"><sup>120</sup></a> הָעַתִּיקִים פֹּה,</p>
</blockquote>

<blockquote>
<p>נָשָׂאתִי יָדִי עָל, אֶל כּוֹכְבֵי עַד:</p>
</blockquote>

<blockquote>
<p>רַק אַחֲרֵי צֶדֶק אֵפֶן לִבִּי, לֹא אַט!</p>
</blockquote>

<blockquote>
<p>תּוֹקְעִים שְׁתֵּי חֲרָבוֹת שְׁלוּפוֹת לְפָנָיו, כֻּלָם נִצָּבִים
בְּמַעְגָּל עַל סְבִיבוֹ, בְּנֵי שְׁוִיץ בְּאֶמְצַע, יְמִינָה בְנֵי
אוּרִי, שְׂמֹאלָה בְנֵי אֻנְטֶר-וַלְדֶן, וְהוּא עוֹמֵד נִשְׁעָן עַל
חַרְבּוֹ שֶׁלוֹ וּפוֹתֵחַ:</p>
</blockquote>

<blockquote>
<p>אֶת שְׁלָשׁ הָאֻמּוֹת, בְּנוֹת הֶהָרִים אֵלֶּה,</p>
</blockquote>

<blockquote>
<p>יַד מִי קִבְּצָתָן לָיְלָה, עֵת חֲשֵׁכִים, 195</p>
</blockquote>

<blockquote>
<p>מָה הֵבִיא אוֹתָן הֵנָּה לְחוֹף הַמִּדְבָּר?</p>
</blockquote>

<blockquote>
<p>מַה בְּרִית בֵּינֵינוּ שָׁעָה זוֹ נִכְרֹתָה?</p>
</blockquote>

<blockquote>
<p>בִּפְנֵי שָׁמַיִם וְכוֹכְבֵי אֵל הָעֵדִים?</p>
</blockquote>

<blockquote>
<p><strong>שְׁטוֹפָכֶר</strong> נִכְנָס אֶל תּוֹךְ הַמַּעְגָּל:</p>
</blockquote>

<blockquote>
<p>לֹא בְּרִית חֲדָשָׁה נִכְרֹת פֹּה, אַךְ בְּרִית</p>
</blockquote>

<blockquote>
<p>רִאשׁוֹנִים, בְּרִית הָאָבוֹת יְחַדְּשׁוּ בָנִים! 200</p>
</blockquote>

<blockquote>
<p>הַקְשִׁיבוּ זֹאת כָּל בְּנֵי הַבְּרִית! – הַיִאֹר,</p>
</blockquote>

<blockquote>
<p>הֶהָרִים, אָמְנָם, הַפְרֵד יַפְרִידוּנוּ</p>
</blockquote>

<blockquote>
<p>וְכָל עָם בְּאַרְצוֹ שׁוֹלֵט לוֹ לְבָד,</p>
</blockquote>

<blockquote>
<p>אַךְ גֶּזַע אֶחָד לְכָל שְׁבָטֵינוּ יַחַד</p>
</blockquote>

<blockquote>
<p>וּמִמּוֹלֶדֶת אַחַת הֵנָּה בָאנוּ.</p>
</blockquote>

<blockquote>
<p><strong>וִנְקֶל-רִיד:</strong></p>
</blockquote>

<blockquote>
<p>הַאֻמְנָם צֶדֶק דִּבְרֵי-שִׁיר<a href="#fn:121" id="fnref:121" title="see footnote" class="footnote"><sup>121</sup></a> יַעֲנוּ, 205</p>
</blockquote>

<blockquote>
<p>וּלְכָאן מֵאָז מֵרָחוֹק נוֹדְדִים בָּאנוּ?</p>
</blockquote>

<blockquote>
<p>הַגִּידָה נָא אֶת אֲשֶׁר תֵּדַע נְכוֹנָה,</p>
</blockquote>

<blockquote>
<p>וְחָזְקָה בְרִית חֲדָשָׁה בַּנּוֹשָׁנָה.</p>
</blockquote>

<blockquote>
<p><strong>שְׁטוֹפָכֶר</strong><a href="#fn:122" id="fnref:122" title="see footnote" class="footnote"><sup>122</sup></a><strong>:</strong></p>
</blockquote>

<blockquote>
<p>מִשִּׂיחוֹת אָבוֹת, זִקְנֵי רוֹעִים, זֹאת 210</p>
</blockquote>

<blockquote>
<p>שָׁמָעְנוּ: לְעֵבֶר צָפוֹן מָטָּה, שָׁם</p>
</blockquote>

<blockquote>
<p>עַם אֶחָד עָצוּם הָיָה, רָב – וַתֵּצַר</p>
</blockquote>

<blockquote>
<p>הָאָרֶץ לוֹ. אָז כָּל הָעָם יִזָּעֵק,</p>
</blockquote>

<blockquote>
<p>הִפִּילוּ פוּר לָהֶם, כִּי כָל עֲשִׂירִי</p>
</blockquote>

<blockquote>
<p>עִם בֵּיתוֹ יֵצֵא, נוּד וְתוּר עִם אֶחָיו 215</p>
</blockquote>

<blockquote>
<p>אֲחֻזַּת אָרֶץ, מוֹשָׁב חָדָשׁ לָמוֹ.</p>
</blockquote>

<blockquote>
<p>בִּבְכִי אֲנָשִׁים נָשִׁים וְטָף יָצָאוּ,</p>
</blockquote>

<blockquote>
<p>תֵּימָנָה מַחֲנֶה גָדוֹל שָׁטַף עָבָר.</p>
</blockquote>

<blockquote>
<p>בַּחֶרֶב פִּלְסוּ בְאַרְצוֹת אַשְׁכְּנַז דַּרְכָּם,</p>
</blockquote>

<blockquote>
<p>עַד בֹּאָם הָרֵי יַעַר-אֵל – וַיַּעֲלוּ 220</p>
</blockquote>

<blockquote>
<p>וַיִּסְעוּ עוֹד, עַד בּוֹאָם עֵמֶק נָחַל,</p>
</blockquote>

<blockquote>
<p>בִּמְקוֹם שָׁם נְהַר מוּאוֹטָה<a href="#fn:123" id="fnref:123" title="see footnote" class="footnote"><sup>123</sup></a> יְפַכֶּה מֵימָיו;</p>
</blockquote>

<blockquote>
<p>וָשָׁם, כָּל מוֹשַׁב אָדָם אֵין עוֹד אָז,</p>
</blockquote>

<blockquote>
<p>אַךְ סֻכָּה אַחַת מָצְאוּ לְחוֹף הַנָּהָר</p>
</blockquote>

<blockquote>
<p>וְאִישׁ אֶחָד בַּעַל מַבְּרָא יוֹשֵׁב בָּהּ. 225</p>
</blockquote>

<blockquote>
<p>וַיְהִי כִּי נִסְעַר אָז הַנָּהָר מְאֹד,</p>
</blockquote>

<blockquote>
<p>לֹא יָכְלוּ עָבְרוֹ, וַיֵּלְכוּ לַחֲקוֹר אֶת</p>
</blockquote>

<blockquote>
<p>הַמָּקוֹם, – וְהִנֵּה אֶרֶץ-דֶשֶׁא שָׁם</p>
</blockquote>

<blockquote>
<p>אַף עֵצָהּ רָב, מַעְיָנוֹת יוֹצְאִים בָּהּ,</p>
</blockquote>

<blockquote>
<p>וּמַרְאֶה לָהּ כְּאֶרֶץ הַמּוֹלֶדֶת 230</p>
</blockquote>

<blockquote>
<p>הַיְקָרָה, זוֹ שֶּגָּלוּ מֵעָלֶיהָ, –</p>
</blockquote>

<blockquote>
<p>וַיֵּשְׁבוּ שָׁם וַיִּבְנוּ אָז אֶת שְׁוִיץ</p>
</blockquote>

<blockquote>
<p>רִאשׁוֹנָה וַיַּעַצְמוּ בָהּ. עֲבוֹדָה</p>
</blockquote>

<blockquote>
<p>אַף עָמָל רַב מְצָאוּם, יַעֲרוֹת עַד</p>
</blockquote>

<blockquote>
<p>מִשָּׁרְשָׁם בֵּרְאוּ, – וְשׁוּב הָאָרֶץ שְׂאֵת 235</p>
</blockquote>

<blockquote>
<p>לֹא יָכְלָה אוֹתָם יָחַד; וַיָּקוּמוּ</p>
</blockquote>

<blockquote>
<p>מֵהֶם וַיַּעֲלוּ עַל הָהָר הַשָּׁחוֹר<a href="#fn:124" id="fnref:124" title="see footnote" class="footnote"><sup>124</sup></a>,</p>
</blockquote>

<blockquote>
<p>עַד גֵּיא-הַשֶּׁלֶג<a href="#fn:125" id="fnref:125" title="see footnote" class="footnote"><sup>125</sup></a> בָּאוּ גַּם נֶאֱחָזוּ.</p>
</blockquote>

<blockquote>
<p>וָשָׁם, לְרַגְלֵי קַרְחֵי עַד, עַם אַחֵר</p>
</blockquote>

<blockquote>
<p>מָצָאוּ, עַם לְשׁוֹנוֹ לֹא שָׁמָעוּ, 240</p>
</blockquote>

<blockquote>
<p>וְהֵם בְּקִרְבּוֹ יָשְׁבוּ וַיִּתְעָרוּ</p>
</blockquote>

<blockquote>
<p>וַיִּבְנוּ שָׁם אֶת <strong>שְׁטַנְץ</strong><a href="#fn:126" id="fnref:126" title="see footnote" class="footnote"><sup>126</sup></a> עַל <strong>קֶרֶן-וַלְדְּ</strong></p>
</blockquote>

<blockquote>
<p>וְאֵת <strong>אַלְטֹרְף</strong> בְּעֵמֶק <strong>רֵיס</strong> לָעִיר יָסָדוּ;</p>
</blockquote>

<blockquote>
<p>אַךְ בֵּין עַם לוֹעֵז עוֹד לִמְקוֹר מַחְצַבְתָּם</p>
</blockquote>

<blockquote>
<p>לִמְאֹד נֶאֶמְנוּ שָׁם, כִּי מַסּוֹרֶת אָבוֹת 245</p>
</blockquote>

<blockquote>
<p>וּלְשׁוֹנָם לֹא שָׁכָחוּ, וּבַנָּכְרִים</p>
</blockquote>

<blockquote>
<p>לְשִׁבְטֵיהֶם עַד הַיּוֹם הַשְּׁוֵיצִים נִפְלִים –</p>
</blockquote>

<blockquote>
<p>הַלֵּב וְהַדָּם בִּפְנֵי כָל שְׁוֵיצִי יֻכָּר!</p>
</blockquote>

<blockquote>
<p><strong>בֶּן-הַחוֹמָה:</strong></p>
</blockquote>

<blockquote>
<p>כֵּן, לֵב וְדָם אַךְ אֶחָד אֶל כֻּלָּנוּ!</p>
</blockquote>

<blockquote>
<p><strong>כֻּלָּם</strong> בְּתִתָּם יָד לְיָד:</p>
</blockquote>

<blockquote>
<p>עַם אֶחָד, אֶחָד נַעַשׂ גּוֹרָלֵנוּ! 250</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>יֵשׁ עַמִּים עַל צַוָּארָם יִשְׂאוּ עֹל</p>
</blockquote>

<blockquote>
<p>כִּי נִכְנְעוּ לַנָּכְרִי הַמְנַצֵּחַ,</p>
</blockquote>

<blockquote>
<p>אַף גַּם בִּגְבוּל אַרְצֵנוּ יֵשׁ מוֹשָׁבִים</p>
</blockquote>

<blockquote>
<p>לְמַס עוֹבֵד כָּל תּוֹשָׁבֵימוֹ, וְדִרְאוֹן עַבְדוּת 255</p>
</blockquote>

<blockquote>
<p>מִדּוֹר לְדוֹר יַנְחִילוּ אֶל בְּנֵיהֶם, –</p>
</blockquote>

<blockquote>
<p>אַךְ <strong>נַחֲנוּ</strong>, שְׁוִיצִים טְהוֹרִים, הֵן יָדַעְנוּ</p>
</blockquote>

<blockquote>
<p>מֵאָז עַל חֵרוּתֵנוּ שָׁמֹר וְגָנֹן,</p>
</blockquote>

<blockquote>
<p>לַנְּסִיכִים לֹא כָרַעְנוּ מֵעוֹלָם,</p>
</blockquote>

<blockquote>
<p>וְחָסוּת הַקֵּיסָר <strong>לִרְצוֹנֵנוּ</strong> נִבְחָר. 260</p>
</blockquote>

<blockquote>
<p><strong>רֶסֶּלְמַן הַכֹּהֵן:</strong></p>
</blockquote>

<blockquote>
<p>חָסוּת-מַמְלָכָה חָפְשִׁים נִבְחַר לָנוּ –</p>
</blockquote>

<blockquote>
<p>בִּכְתָב הַקֵּיסָר<a href="#fn:127" id="fnref:127" title="see footnote" class="footnote"><sup>127</sup></a> פְרִידְרִיךְ פֹּרַש כֵּן.</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>כִּי גַם בֶּן-חוֹרִין עוֹשֶׂה רִבּוֹן לוֹ,</p>
</blockquote>

<blockquote>
<p>אֵין חֶבְרָה בְּלִי רֹאשׁ מוֹשֵל לָהּ, הַשּׁוֹפֵט, 265</p>
</blockquote>

<blockquote>
<p>שֶׁלְּפָנָיו אָדָם דִּינוֹ זְכוּתוֹ יִדְרשׁ;</p>
</blockquote>

<blockquote>
<p>עַל-כֵּן גַּם אָבוּ תֵּת כְּבוֹד רֹאשׁ</p>
</blockquote>

<blockquote>
<p>לַקֵּיסַר עַל הָאָרֶץ, זוֹ הוֹשִׁיבוּ</p>
</blockquote>

<blockquote>
<p>בַּעֲמָלָם הֵם, כִּי הוּא הַשּׁוֹפֵט גַּם</p>
</blockquote>

<blockquote>
<p>לְכָל אַרְצוֹת אַשְׁכְּנַז עִם אִיטַלְיָה יָחַד. 270</p>
</blockquote>

<blockquote>
<p>וַאֲנַחֲנוּ כְּכָל בְּנֵי-חוֹרִין שֶׁבַּמַּלְכוּת</p>
</blockquote>

<blockquote>
<p>אַךְ בְּנֶשֶׁק בְּיוֹם-מִלְחָמָה נַעַבְדֵהוּ,</p>
</blockquote>

<blockquote>
<p>כִּי זֹאת הַחוֹבָה לְכָל בֶּן-חֹפֶשׁ, הָגֵן</p>
</blockquote>

<blockquote>
<p>עַל מַלְכוּת זוֹ שֶׁהִיא גוֹנֶנֶת עָלָיו.</p>
</blockquote>

<blockquote>
<p><strong>מֶלְךְ-תַּל:</strong></p>
</blockquote>

<blockquote>
<p>רַק זֶה הַחוֹב; מִכֵּן וְיוֹתֵר – עַבְדוּת! 275</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>וּבְיוֹם קְרֹא מִלְחָמָה הָלֹךְ הָלְכוּ</p>
</blockquote>

<blockquote>
<p>הָאָבוֹת אַחֲרֵי דֶגֶל הַמַּמְלָכָה,</p>
</blockquote>

<blockquote>
<p>אַף אֶל אִיטַלְיָה הֵם בַּחוֹמָה עָלוּ</p>
</blockquote>

<blockquote>
<p>שִׂים כֶּתֶר רוֹמָא עַל רֹאשׁ מֶלֶך נִבְחָר.</p>
</blockquote>

<blockquote>
<p>אַךְ בְּאַרְצָם כְּנַפְשָׁם שָׁלְטוּ לָמוֹ, כְּחָק- 280</p>
</blockquote>

<blockquote>
<p>אֲבוֹתָם, אֹרַח מִשְׁפַּט הַקַּדְמוֹנִים.</p>
</blockquote>

<blockquote>
<p>רַק מִשְׁפַּט-מָוֶת בְּיַד הַקֵּיסָר נִתַּן,</p>
</blockquote>

<blockquote>
<p>וַיָּשֶׂם דֻכָּס אֶחָד גָּדוֹל לִשְׁפֹט,</p>
</blockquote>

<blockquote>
<p>וָזֶה הֵן לֹא בְאַרְצֵנוּ יָשַׁב לִמְשֹׁל,</p>
</blockquote>

<blockquote>
<p>כִּי רַק בִּהְיוֹת דִין-מָוֶת אָז יִקָּרֵא 285</p>
</blockquote>

<blockquote>
<p>הַשּׁוֹפֵט לָבֹא, וְתַחַת שְׁמֵי אֲדוֹנָי,</p>
</blockquote>

<blockquote>
<p>בִּפְנֵי הָעָם מִבְּלִי כָל מַשּׂא-פָנִים</p>
</blockquote>

<blockquote>
<p>מִשְׁפָּטוֹ יוֹצִיא. וְהֵיכָן סִמַּן-מַה</p>
</blockquote>

<blockquote>
<p>שֶׁל עַבְדוּת בָּנוּ? אִמְרוּ, אַחִים!</p>
</blockquote>

<blockquote>
<p><strong>הַחֶצְרוֹנִי:</strong></p>
</blockquote>

<blockquote>
<p>מֵעוֹלָם כֵּן, כִּדְבָרְךָ הָיָה: עַבְדוּת 290</p>
</blockquote>

<blockquote>
<p>וּשְׁרִירוּת-לֵב מֵעוֹלָם לֹא סָבָלְנוּ!</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>הֵן נַחְנוּ אַף לַקֵּיסָר לֹא שָׁמַעְנוּ<a href="#fn:128" id="fnref:128" title="see footnote" class="footnote"><sup>128</sup></a>,</p>
</blockquote>

<blockquote>
<p>עֵת בִּקֵּשׁ הַטּוֹת חֹק אֶל הַכֹּהֲנִים.</p>
</blockquote>

<blockquote>
<p>כִּי אָז בְּבֹא מְשָׁרְתֵי מִקְדָּשׁ אֵלּוּ</p>
</blockquote>

<blockquote>
<p>לָרֶשֶׁת הָרֵי מִרְעֶה מִן הָאַלְפִּים, 295</p>
</blockquote>

<blockquote>
<p>שֶׁאָנוּ רוֹעִים בָּם מִדּוֹרֵי דוֹרוֹת,</p>
</blockquote>

<blockquote>
<p>וּבְיָדָם שְׁטַר מַתָּנָה מִן הַמֶּלֶךְ</p>
</blockquote>

<blockquote>
<p>עַל מְקוֹמוֹת הֶפְקֵר שֶׁבָּאָרֶץ זוֹ –</p>
</blockquote>

<blockquote>
<p>וּכְאִלּוּ אֵין אוֹתָנוּ עַל הֶהָרִים –</p>
</blockquote>

<blockquote>
<p>אָמָרְנוּ: &quot;שָׁוְא וּמִרְמָה הוּא הַכְּתָב! 300</p>
</blockquote>

<blockquote>
<p>כִּי אֵין בְּיַד כָּל קֵיסָר תֵּת לָכֶם</p>
</blockquote>

<blockquote>
<p>אֶת אֲשֶׁר לָנוּ, וְאִם דִּינֵנוּ כִּחֲשָׁה</p>
</blockquote>

<blockquote>
<p>הַמַּלְכוּת – בִּלְתָּהּ עַל הָרֵינוּ נִחְיֶה!&quot;</p>
</blockquote>

<blockquote>
<p>הֵן כָּכָה דִבְּרוּ אֲבוֹתֵינוּ! עַתָּה,</p>
</blockquote>

<blockquote>
<p>הֲנִסְבֹּל חֶרְפַּת עֹל הֶחָדָשׁ זֶה 305</p>
</blockquote>

<blockquote>
<p>שֶׁעֶבֶד נָכְרִי<a href="#fn:129" id="fnref:129" title="see footnote" class="footnote"><sup>129</sup></a> עַל צַוָּארֵינוּ יָשִׂים?</p>
</blockquote>

<blockquote>
<p>אַל תָּהִין זֹאת גַּם יַד כָּל קֵיסָר בָּנוּ! –</p>
</blockquote>

<blockquote>
<p>יְמִינֵנוּ עָשְׂתָה לָנוּ אֶרֶץ זוֹ,</p>
</blockquote>

<blockquote>
<p>יְגִיעֵנוּ מְעוֹנוֹת פְּרָאִים מְאוּרוֹת דֻבִּים</p>
</blockquote>

<blockquote>
<p>לְמִשְׁכְּנוֹת אָדָם הִתְקִין, יַעֲרֵי עַד 310</p>
</blockquote>

<blockquote>
<p>לְעָרֵי מוֹשָׁב וְקִרְיוֹת חוּצוֹת בָּנָה;</p>
</blockquote>

<blockquote>
<p>דְּרָקוֹנִים<a href="#fn:130" id="fnref:130" title="see footnote" class="footnote"><sup>130</sup></a> נְפוּחֵי אֶרֶס עָלוּ בָנוּ</p>
</blockquote>

<blockquote>
<p>מִבֹּץ וָטִּיט – אֲנַחְנוּ פֹה הִשְׁמָדְנוּ;</p>
</blockquote>

<blockquote>
<p>וּכְסוּת עֲרָפֶל<a href="#fn:131" id="fnref:131" title="see footnote" class="footnote"><sup>131</sup></a> כִּסְתָה אֶרֶץ אֵימָה –</p>
</blockquote>

<blockquote>
<p>יָדֵנוּ קָרְעָה פִּזְּרָה מִן הַצִּיָּה, 315</p>
</blockquote>

<blockquote>
<p>אַף חַלְמִישׁ צוּרִים נִפְּצָה כֹה, וּנְתִיבוֹת</p>
</blockquote>

<blockquote>
<p>נָתַנּוּ, שְׁבִילֵי בֶטַח, עַל הַתְּהוֹמוֹת –</p>
</blockquote>

<blockquote>
<p>אַךְ לָנוּ הָאֲדָמָה זוּ קָנִינוּ</p>
</blockquote>

<blockquote>
<p>בַּעֲמַל שְׁנוֹת אָלֶף! עַתָּה עַל אַרְצֵנוּ</p>
</blockquote>

<blockquote>
<p>כַּעֲבָדִים לְעֶבֶד נָכְרִי נִהְיֶה אָנוּ? 320</p>
</blockquote>

<blockquote>
<p>הַהוּא יִתְּנֵנוּ פֹה בְּכַבְלֵי בַרְזֶל</p>
</blockquote>

<blockquote>
<p>וַאֲנַחְנוּ נֶחֱשֶׁה אַף נֵאָסֵר לוֹ?</p>
</blockquote>

<blockquote>
<p><strong>כֻּלָּם</strong> רוֹגְשִׁים זֶה לָזֶה<strong>.</strong></p>
</blockquote>

<blockquote>
<p>הַגְּבוּל לֶעָרִיצוּת עַתָּה יוּשָׂם!</p>
</blockquote>

<blockquote>
<p>עֵת דַּכָּא מִשְּׁפַּט צֶדֶק, דִּין לֹא יִמְצָא</p>
</blockquote>

<blockquote>
<p>וּנְשׂא אֶת לַחֲצוֹ עוֹד לֹא יוּכָל – אָז 325</p>
</blockquote>

<blockquote>
<p>עַד שַׁחַק יָעֹז וְלָקַח לוֹ אֶת חֻקּוֹ!</p>
</blockquote>

<blockquote>
<p>כִּי שָם מִמַּעַל חֹק הָאָדָם נִשְׁמָר</p>
</blockquote>

<blockquote>
<p>כְּכוֹכְבֵי אֵל לָעַד, לְעוֹלָם יַעֲמוֹד –</p>
</blockquote>

<blockquote>
<p>אָז דִּין הַטֶּבַע שֶׁמִּקַּדְמֵי עוֹלָם</p>
</blockquote>

<blockquote>
<p>אֶל תָּקְפּוֹ יָשׁוּב, – נֶגֶד צַר עֲמוֹד; 330</p>
</blockquote>

<blockquote>
<p>וְאִם אָזְלַת כָּל תְּשׁוּעָה לוֹ, אָז חֶרֶב,</p>
</blockquote>

<blockquote>
<p>זוֹ מַתְּנַת אֵל בַּצַּר לוֹ, יָדוֹ תֹאחַז.</p>
</blockquote>

<blockquote>
<p>כִּי עַתָּה עַל הַטּוֹב שֶׁבִּמְאֹדֵנוּ</p>
</blockquote>

<blockquote>
<p>נָגֵנָּה: עַל אַרְצֵנוּ נִתְחַזֵּקָה!</p>
</blockquote>

<blockquote>
<p>לַחֶרֶב – עַל נָשֵׁינוּ וְעַל טַפֵּנוּ! 335</p>
</blockquote>

<blockquote>
<p>כֻּלָּם מְצַחְצְחִים בַּחֲרָבוֹת:</p>
</blockquote>

<blockquote>
<p>לַחֶרֶב – עַל נָשֵׁינוּ וְעַל טַפֵּנוּ!</p>
</blockquote>

<blockquote>
<p><strong>רֶסֶּלְמַן הַכֹּהֵן</strong> מִתְיַצֵּב בַּמַּעְגָּל:</p>
</blockquote>

<blockquote>
<p>אַךְ טֶרֶם תֹּאחֲזוּ חֶרֶב שִׂימוּ לֵב:</p>
</blockquote>

<blockquote>
<p>הַאִם זֶה נִמְנָע עִם הַקֵּיסָר בְּשָׁלוֹם</p>
</blockquote>

<blockquote>
<p>עֲשׂוֹת? הֵן אִם אַךְ דָּבָר תֹּאמְרוּ,</p>
</blockquote>

<blockquote>
<p>אָז יֶחְנְפוּ לָכֶם לוֹחֲצֵיכֶם כֻּלָּם. 340</p>
</blockquote>

<blockquote>
<p>כִּי מַה מִכֶּם בִּקֵּשׁוּ? מִן הַמַּלְכוּת</p>
</blockquote>

<blockquote>
<p>הִבָּדֵל וֶאֱלֵי אֶסְטְרֵיךְ אַךְ הִתְחַבֵּר.</p>
</blockquote>

<blockquote>
<p><strong>בֶּן הַחוֹמָה:</strong></p>
</blockquote>

<blockquote>
<p>מָה אוֹמֵר הוּא הַכֹּהֵן? כִּי אֶל אֶסְטְרֵיךְ</p>
</blockquote>

<blockquote>
<p>נִשָּׁבַע? –</p>
</blockquote>

<blockquote>
<p><strong>הַגִּבְעָתִי:</strong></p>
</blockquote>

<blockquote>
<p>אַל נָא תִשְּׁמְעוּ לוֹ עוֹד!</p>
</blockquote>

<blockquote>
<p><strong>וִנְקֶל-רִיד:</strong></p>
</blockquote>

<blockquote>
<p>אַךְ בּוֹגֵד עוֹכֵר אַרְצוֹ דִּבֵּר לָנוּ! 345</p>
</blockquote>

<blockquote>
<p><strong>רֵדִינְג:</strong></p>
</blockquote>

<blockquote>
<p>הֵרָגְעוּ בְּנֵי-הַבְּרִית!</p>
</blockquote>

<blockquote>
<p><strong>אִישׁ זֶוָה:</strong></p>
</blockquote>

<blockquote>
<p>הֲנַחֲנוּ לְאֶסְטְרֵיךְ?</p>
</blockquote>

<blockquote>
<p><strong>בֶּן הַסֶּלַע:</strong></p>
</blockquote>

<blockquote>
<p>וַאֲשֶׁר לֹא אָבִינוּ מֵרְצוֹנֵנוּ</p>
</blockquote>

<blockquote>
<p>כָּעֵת בְּעַל כָּרְחֵנוּ נָעַשׂ?</p>
</blockquote>

<blockquote>
<p><strong>מַיְאֶר:</strong></p>
</blockquote>

<blockquote>
<p>הֵן אָז</p>
</blockquote>

<blockquote>
<p>עֲבָדִים נִהְיֶה, וְגַם כַּדָּאִים לְכָךְ!</p>
</blockquote>

<blockquote>
<p><strong>בֶּן הַחוֹמָה:</strong></p>
</blockquote>

<blockquote>
<p>תִּכָּרֵת כָּל הַנֶּפֶשׁ מִנִּי מִשְׁפַּט 350</p>
</blockquote>

<blockquote>
<p>חָק-שְׁוֵיץ, אִם תִּיעַץ לְאֶסְטְרֵיךְ הִכָּנֵעַ!</p>
</blockquote>

<blockquote>
<p><strong>אֶל רֵדִינְג:</strong></p>
</blockquote>

<blockquote>
<p>הָרֹאשׁ! לַקָּהָל יוּשַׂם דְבָרִי זֶה,</p>
</blockquote>

<blockquote>
<p>כִּי הוּא <strong>חֹק רִאשׁוֹן</strong> פֹּה לָעָם יְקֻבָּל.</p>
</blockquote>

<blockquote>
<p><strong>מֶלְךְ-תַּל:</strong></p>
</blockquote>

<blockquote>
<p>כֵּן יִהְיֶה. כָּל הָאוֹמֵר מִן הַיּוֹם:</p>
</blockquote>

<blockquote>
<p>הִנָּתֵן לְאֶסְטְרֵיךְ, – אֵין כָּל מִשְׁפָּט לוֹ 355</p>
</blockquote>

<blockquote>
<p>בָּאָרֶץ – נִדָּח יִהְיֶה, חֵרֶם הוּא!</p>
</blockquote>

<blockquote>
<p><strong>כֻּלָּם</strong> מְרִימִים יַד יָמִין:</p>
</blockquote>

<blockquote>
<p>כֵּן יָקוּם. חֹק זֶה יִהְיֶה לָנוּ!</p>
</blockquote>

<blockquote>
<p><strong>רֵדִנְגְּ</strong> לְאַחַר שְׁהִיָה:</p>
</blockquote>

<blockquote>
<p>חֹק הוּא.</p>
</blockquote>

<blockquote>
<p><strong>רֶסֶּלְמַן הַכֹּהֵן:</strong></p>
</blockquote>

<blockquote>
<p>וּבְאִסָּר זֶה כָּעֵת לַדְּרוֹר יְצָאתֶם!</p>
</blockquote>

<blockquote>
<p>וְיָדְעָה אֶסְטְרֵיךְ, כִּי בְחֹזֶק יָד</p>
</blockquote>

<blockquote>
<p>לֹא תִקַּח אֶת שֶׁבְּרָצוֹן לֹא הֵפִיקָה – 360</p>
</blockquote>

<blockquote>
<p><strong>יוֹסְטְ אִישׁ וַיְלֶר:</strong></p>
</blockquote>

<blockquote>
<p>לָעִנְיָן נָשׁוּב!</p>
</blockquote>

<blockquote>
<p><strong>רֵדִנְגְּ:</strong></p>
</blockquote>

<blockquote>
<p>שִׁמְעוּ נָא, בְּנֵי בְרִית!</p>
</blockquote>

<blockquote>
<p>הַאִם נִסִּינוּ כְבָר כָּל דִּבְרֵי שָׁלוֹם?</p>
</blockquote>

<blockquote>
<p>הַקֵּיסָר אֶפְשָׁר לֹא יוֹדֵע, וְאוּלַי</p>
</blockquote>

<blockquote>
<p>גַּם אֵין הוּא רוֹצֶה כְלָל הָרֵעַ לָנוּ.</p>
</blockquote>

<blockquote>
<p>כִּי עַתָּה, בְּטֶרֶם נֹאחַז חֶרֶב קְרָב, 365</p>
</blockquote>

<blockquote>
<p>נְנַסֶּה נַגִּישׁ עוֹד רִיבֵנוּ אֵלָיו;</p>
</blockquote>

<blockquote>
<p>כִּי חֹזֶק-יָד גַּם בַּצֶּדֶק נוֹרָא הוּא,</p>
</blockquote>

<blockquote>
<p>וְאֵל עוֹזֵר רַק אִם עֵזֶר אִישׁ כְּבָר אָפֵס.</p>
</blockquote>

<blockquote>
<p><strong>שְׁטוֹפָכֶר</strong> לְקוֹנְרַד הוּן<strong>:</strong></p>
</blockquote>

<blockquote>
<p>וּבְכֵן, פְּתַח אַתָּה, הַגֵּד דְּבָרְךָ לָמוֹ.</p>
</blockquote>

<blockquote>
<p><strong>קוֹנְרַד הוּן:</strong></p>
</blockquote>

<blockquote>
<p>תּוֹךְ הֵיכַל רֵינְפֶלְדְּ<a href="#fn:132" id="fnref:132" title="see footnote" class="footnote"><sup>132</sup></a> אֶל הַמֶּלֶךְ בָּאתִי, 370</p>
</blockquote>

<blockquote>
<p>הִתְאוֹנֵן עַל הָעָוֶל מַעֲשֵׂה נְצִיבָיו</p>
</blockquote>

<blockquote>
<p>וּבַקֵּשׁ אִשּׁוּר מְגִלַּת-חֵרוּתֵנוּ, –</p>
</blockquote>

<blockquote>
<p>כָּל מֶלֶך חָדָשׁ הֵן יְאַשְּׁרָהּ לָנוּ.</p>
</blockquote>

<blockquote>
<p>עִם צִירֵי עָרִים רַבּוֹת שָׁם נִפְגָּשְׁתִּי,</p>
</blockquote>

<blockquote>
<p>מֵאֶרֶץ שְׁוַבְּיָה וּמֵחוֹף הָרֵין. 375</p>
</blockquote>

<blockquote>
<p>הֵם כֻּלָּם קִבְּלוּ אִישׁ מְגִלַּת-סִפְרוֹ</p>
</blockquote>

<blockquote>
<p>וּבְשִׂמְחָה אִישׁ אֶל אַרְצוֹ שָׁב וּלְבֵיתוֹ,</p>
</blockquote>

<blockquote>
<p>וַאֲנִי מִיּוֹעֵץ לְיוֹעֵץ עוֹדִי נִשְׁלָח</p>
</blockquote>

<blockquote>
<p>וּבְדִבְרֵי רִיק הֵם אַךְ מְפַיְסִים אוֹתִי:</p>
</blockquote>

<blockquote>
<p>&quot;הַמֶּלֶך עַתָּה שִׂיחַ לוֹ וָשִׂיג, – 380</p>
</blockquote>

<blockquote>
<p>עוֹד פָּקֹד יִפְקֹד אֶתְכֶם כְּבֹא הַמּוֹעֵד&quot;.</p>
</blockquote>

<blockquote>
<p>וַיְהִי כְעָבְרִי אָבֵל בָּאוּלַמִּים</p>
</blockquote>

<blockquote>
<p>וָאֶרְאֶה שָׁם הַנָּסִיךְ הַנְסֶן<a href="#fn:133" id="fnref:133" title="see footnote" class="footnote"><sup>133</sup></a> עוֹמֵד</p>
</blockquote>

<blockquote>
<p>בַּפִּנָה לוֹ וּבוֹכֶה&#8230; וְעִמּוֹ שָׁם</p>
</blockquote>

<blockquote>
<p>הַנְּגִידִים וַרְטְ וְטַגֶּר-פֶלְדְּ; רָאוּנִי 385</p>
</blockquote>

<blockquote>
<p>וַיֹּאמְרוּ לִי: &quot;לוּ יֶדְכֶם תּוֹשִׁיעֲכֶם,</p>
</blockquote>

<blockquote>
<p>כִּי מִן הַמֶּלֶךְ אַל תּוֹחִילוּ צֶדֶק.</p>
</blockquote>

<blockquote>
<p>הֵן גַּם עַל בֶּן-אָחִיהוּ זֶה אַךְ יִלְעַג,</p>
</blockquote>

<blockquote>
<p>כִּי אֵת נַחֲלָתוֹ עָשָׁק, רִיק הִצִּיגוֹ;</p>
</blockquote>

<blockquote>
<p>וְכָעֵת אַךְ בִּקֵּשׁ זֶה אֶת נַחֲלַת אִמּוֹ, 390</p>
</blockquote>

<blockquote>
<p>כִּי גָדַל כְּבָר וְעֵת לוֹ עֲשׂוֹת וּשְׁלֹט, –</p>
</blockquote>

<blockquote>
<p>וּמַה הַמֶּלֶךְ הֵשִׁיב לוֹ? הוּא צִיץ</p>
</blockquote>

<blockquote>
<p>לוֹ הוֹשִׁיט, אָמָר: &#8220;בְּנִי, יַלְדוּתְךָ קְשֹׁט!&#8221;</p>
</blockquote>

<blockquote>
<p><strong>בֶּן-הַחוֹמָה:</strong></p>
</blockquote>

<blockquote>
<p>הַשְּׁמַעְתֶּם? – אַל תוֹחִילוּ מִן הַקֵּיסָר</p>
</blockquote>

<blockquote>
<p>כָל מִשְׁפַּט צֶדֶק. יֶדְכֶם תּוֹשִׁיעֲכֶם! 395</p>
</blockquote>

<blockquote>
<p><strong>רֵדִנְג:</strong></p>
</blockquote>

<blockquote>
<p>וּבְכֵן אֵין לִפְנוֹת עוֹד. אַךְ הָבוּ עֵצָה,</p>
</blockquote>

<blockquote>
<p>לִפְדוּת אַרְצֵנוּ מַה מֵעַתָּה נָעַשׂ?</p>
</blockquote>

<blockquote>
<p><strong>וַ' פִירְסְט מִתְיַצֵּב בַּמַּעְגָּל:</strong></p>
</blockquote>

<blockquote>
<p>כָּל נְצִיבֵי זָדוֹן <strong>גָּרֵש</strong> מִן הָאָרֶץ,</p>
</blockquote>

<blockquote>
<p>וּזְכֻיוֹתֵינוּ, נַחֲלַת-קְדוּמִים זוֹ</p>
</blockquote>

<blockquote>
<p>שֶׁלָּנוּ, שָׁמֹר לָנוּ; וְלִקְרַאת חָדָשׁ, 400</p>
</blockquote>

<blockquote>
<p>בַּאֲשֶׁר חָדָשׁ הוּא, כְּסוּס אֵין רֶסֶן</p>
</blockquote>

<blockquote>
<p>לֹא נָרוּץ; אֶת שֶׁלּוֹ לַקֵּיסָר נִתֵּן,</p>
</blockquote>

<blockquote>
<p>וַאֲשֶׁר אָדוֹן לוֹ כַּחֹק, כַּחֹק</p>
</blockquote>

<blockquote>
<p>יַעַבְדוֹ.</p>
</blockquote>

<blockquote>
<p><strong>מַיְאֶר:</strong></p>
</blockquote>

<blockquote>
<p>לִי מֵאֶסְטְרֵיךְ שָׂדִי שָׁאוּל.</p>
</blockquote>

<blockquote>
<p><strong>וַ' פִירְסְט:</strong></p>
</blockquote>

<blockquote>
<p>וּלְהַבָּא מַס שְׂכַר שָׂדְךָ לְאֶסְטְרֵיךְ שְׁמוֹר. 405</p>
</blockquote>

<blockquote>
<p><strong>יוֹסְט אִישׁ וַיְלֶר:</strong></p>
</blockquote>

<blockquote>
<p>לַאֲדוֹנֵי רַפֶּרְסְוֵיל<a href="#fn:134" id="fnref:134" title="see footnote" class="footnote"><sup>134</sup></a> <strong>לָמַס</strong> אָנֹכִי.</p>
</blockquote>

<blockquote>
<p><strong>וַ' פִירְסְט:</strong></p>
</blockquote>

<blockquote>
<p>מִסֶּיךָ כְסִדְרָם שַׁלְּמָה גַּם מֵעָתָּה.</p>
</blockquote>

<blockquote>
<p><strong>רֶסֶּלְמַן הַכֹּהֵן:</strong></p>
</blockquote>

<blockquote>
<p>לִגְבֶרֶת צִירְךָ<a href="#fn:135" id="fnref:135" title="see footnote" class="footnote"><sup>135</sup></a> אָנֹכִי נָתִין מֻשְׁבָּע.</p>
</blockquote>

<blockquote>
<p><strong>וַ' פִירְסְט:</strong></p>
</blockquote>

<blockquote>
<p>לַמִּקְדָּשׁ תֵּן שֶׁלּוֹ כְּמוֹצָא פִיךָ. 410</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>וַאֲנִי אַךְ מַס לַמַּלְכוּת חַבְתִּי – אֶתֵּן.</p>
</blockquote>

<blockquote>
<p><strong>וַ' פִירְסְט:</strong></p>
</blockquote>

<blockquote>
<p>וּבְכֵן, יְבֹאֵנוּ רַק הַמֻּכְרָח, לֹא</p>
</blockquote>

<blockquote>
<p>הַמְיֻתָּר, גָרשׁ רַק הַנְצִיבִים עַל</p>
</blockquote>

<blockquote>
<p>הַנֹּגְשִׁים וְהָרֹס מִבְצְרֵיהֶם, אַךְ</p>
</blockquote>

<blockquote>
<p>כָּל כַּמָּה שֶׁבְּאֶפְשָׁר לְלֹא שְׁפָךְ דָּם, –</p>
</blockquote>

<blockquote>
<p>וְרָאָה אָז הַקֵּיסָר כִּי מֵאֹנֶס 415</p>
</blockquote>

<blockquote>
<p>מָרָדְנוּ, וְרַק <strong>בְּלַחֲצוֹ</strong> – לֹא בִכְבוֹדוֹ.</p>
</blockquote>

<blockquote>
<p>וְאִם לֹא נִפְרֹץ גְּבוּלוֹת ישֶׁר, אוּלַי</p>
</blockquote>

<blockquote>
<p>גַּם הוּא לְכַעֲסוֹ יָשִׂים גְּבוּל בִּתְבוּנָה;</p>
</blockquote>

<blockquote>
<p>כִּי יִרְאַת כָּבוֹד לוֹ לָעָם עַל סְבִיבוֹ</p>
</blockquote>

<blockquote>
<p>עֵת חַרְבּוֹ שְׁלוּפָה וְהוּא אֵת יִצְרוֹ יִכְבּשׁ. 420</p>
</blockquote>

<blockquote>
<p><strong>רֵדִנְגּ:</strong></p>
</blockquote>

<blockquote>
<p>דְּבָרֶיךָ תּוֹרָה, – אַךְ לְפֹעַל אֵיךְ</p>
</blockquote>

<blockquote>
<p>נוֹצִיאֵם? הֵן הַצַּר בְּיָדוֹ זֵינוֹ</p>
</blockquote>

<blockquote>
<p>וּבְדִבְרֵי ישֶׁר טוֹבִים לֹא נַסִּיגוֹ.</p>
</blockquote>

<blockquote>
<p><strong>שְּטוֹפָכֶר:</strong></p>
</blockquote>

<blockquote>
<p>הוּא יִסֹּג עֵת עַם חָמוּשׁ יִרְאֶה,</p>
</blockquote>

<blockquote>
<p>וּבְטֶרֶם יַחְגֹּר זֵינוֹ הוּא, נַבְעִיתוֹ. 425</p>
</blockquote>

<blockquote>
<p><strong>מַיְאֶר:</strong></p>
</blockquote>

<blockquote>
<p>הַמַּאֲמָר קַל, אַךְ קָשֶׁה הוּא הַמַּעֲשֶׂה.</p>
</blockquote>

<blockquote>
<p>שְׁנֵי מִבְצְרֵי עֹז בְּאַרְצֵנוּ יִתְנַשָּׂאוּ,</p>
</blockquote>

<blockquote>
<p>לָאוֹיֵב מַחֲסֶה – וְלָנוּ מְחִתָּה יִהְיוּ</p>
</blockquote>

<blockquote>
<p>בַקְּרָב, בִּנְפֹל עָלֵינוּ חֵיל הַמֶּלֶךְ.</p>
</blockquote>

<blockquote>
<p>עַל-כֵּן עוֹד <strong>לִפְנֵי</strong> פְּרֹץ הַקְּרָב, עָלֵינוּ 430</p>
</blockquote>

<blockquote>
<p>אֶת חוֹמוֹת רֹזְבֶּרְגְּ וְסַרְנֵן לְכֹד בְּעָרְמָה.</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>סוֹדֵנוּ רַבִּים נוֹשְׂאָיו, וְאִם עַד כֹּה</p>
</blockquote>

<blockquote>
<p>בַּקְּרָב נְאַחֵר – וְנוֹדַע גַּם לָאוֹיֵב.</p>
</blockquote>

<blockquote>
<p><strong>מַיְאֶר:</strong></p>
</blockquote>

<blockquote>
<p>אֵין בּוֹגֵד בִּמְחוֹזֵינוּ! חַשְּׁדֵי שָׁוְא.</p>
</blockquote>

<blockquote>
<p><strong>רֶסֶּלְמַן הַכֹּהֵן:</strong></p>
</blockquote>

<blockquote>
<p>אַף קִנְאַת-צֶדֶק סוֹד לֹא תִשׁמֹר תָּמִיד. 435</p>
</blockquote>

<blockquote>
<p><strong>וַ' פִירְסְט:</strong></p>
</blockquote>

<blockquote>
<p>וְאִם נִתְמַהְמַהּ, אָז גַּם מִבְצַר אַלְטֹרְף</p>
</blockquote>

<blockquote>
<p>הֵן יֻשְׁלָם – וְנוֹסַף מָעֹז בּוֹ לַצָּר.</p>
</blockquote>

<blockquote>
<p><strong>מַיְאֶר:</strong></p>
</blockquote>

<blockquote>
<p>לְטוֹבַתְכֶם תִּדְאָג<a href="#fn:136" id="fnref:136" title="see footnote" class="footnote"><sup>136</sup></a>.</p>
</blockquote>

<blockquote>
<p><strong>הַחַזָּן:</strong></p>
</blockquote>

<blockquote>
<p>וְאַתָּה לְאָוֶן תְּדַבֵּר.</p>
</blockquote>

<blockquote>
<p><strong>מַיְאֶר</strong> מִסְתָּעֵר:</p>
</blockquote>

<blockquote>
<p>לְאָוֶן? <strong>וְאוּרִי</strong> תַגִּיד <strong>לָנוּ</strong> זֹאת? –</p>
</blockquote>

<blockquote>
<p><strong>רֵדִנְגְּ</strong> לְמַיְאֶר<strong>:</strong></p>
</blockquote>

<blockquote>
<p>בְּשֵׁם הַשְּׁבוּעָה<a href="#fn:137" id="fnref:137" title="see footnote" class="footnote"><sup>137</sup></a> – הָס! 440</p>
</blockquote>

<blockquote>
<p><strong>מַיְאֶר:</strong></p>
</blockquote>

<blockquote>
<p>אִם שְׁוִיץ וְאוּרִי</p>
</blockquote>

<blockquote>
<p>כֹּה יָד בְּיָד, עָלֵינוּ – יָד לַפֶּה.</p>
</blockquote>

<blockquote>
<p><strong>רֵדִנְגְּ:</strong></p>
</blockquote>

<blockquote>
<p>בִּפְנֵי הַקָּהָל לוֹמַר תַּכְרִיעֵנִי,</p>
</blockquote>

<blockquote>
<p>כִּי אַתָּה בְּעַזּוּת זוֹ הַשָּׁלוֹם תַּשְׁבִּית.</p>
</blockquote>

<blockquote>
<p>הַאֵין אַךְ דְּאָגָה <strong>אַחַת</strong> בְּלֵב כֻּלָּנוּ?</p>
</blockquote>

<blockquote>
<p><strong>וִנְקֶל-רִיד:</strong></p>
</blockquote>

<blockquote>
<p>עַד חַג הַמּוֹלָד<a href="#fn:138" id="fnref:138" title="see footnote" class="footnote"><sup>138</sup></a> אֶת הַדָּבָר נִדְחֶה, 445</p>
</blockquote>

<blockquote>
<p>כּי אָז תּוֹשָׁבִים, כְּנָהוּג, הֵן יַעֲלוּ</p>
</blockquote>

<blockquote>
<p>בְּמִנְחָה אֶל הַנָּצִיב בְּמִבְצַר סַרְנֵן,</p>
</blockquote>

<blockquote>
<p>וּבָאוּ נָא בְתוֹכָם מִשֶּׁלָּנוּ</p>
</blockquote>

<blockquote>
<p>כַּעֲשֶׂרֶת אַנְשֵׁי-חַיִל, וּבַטָּמוּן</p>
</blockquote>

<blockquote>
<p>חַדּוּדֵי בַּרְזֶל עִמָּם יִשְׂאוּ, קַלִּים 450</p>
</blockquote>

<blockquote>
<p>לְקָבְעָה יִהְיוּ עַל מַטּוֹתָם (כִּי</p>
</blockquote>

<blockquote>
<p>בַנֶּשֶׁק שָׁם אֵין לָבֹא) – וּבַיַּעַר</p>
</blockquote>

<blockquote>
<p>הַקָּרוֹב גְּדוּד יִסָּתֶר לָנוּ שָׁמָּה;</p>
</blockquote>

<blockquote>
<p>וְהָיָה אִם הַשַּׁעַר תָּפְסוּ אֵלֶּה,</p>
</blockquote>

<blockquote>
<p>יִתָּקַע שׁוֹפָר – וְגָח הָאוֹרֵב חִישׁ, 455</p>
</blockquote>

<blockquote>
<p>וּבְשָׁעָה קַלָּה – לָנוּ הוּא הַמִּבְצָר.</p>
</blockquote>

<blockquote>
<p><strong>מֶלְךְ-תַּל:</strong></p>
</blockquote>

<blockquote>
<p>וַאֲנִי אֵת חוֹמַת רֹזְבֶּרְגְּ אֶלְכֹּד אָז.</p>
</blockquote>

<blockquote>
<p>בַּחוּרָה אַחַת שָׁם שֶׁחָשְׁקָה בִי,</p>
</blockquote>

<blockquote>
<p>אִם אָבֹא פָקְדָהּ לָיְלָה תִּפָּת לִי,</p>
</blockquote>

<blockquote>
<p>וּבְעַד הַחַלּוֹן סֻלַּם-חֶבֶל תּוֹרִיד – 460</p>
</blockquote>

<blockquote>
<p>וּבוֹ גַם אֶת חֲבֵרַי אַעֲלֶה פְנִימָה.</p>
</blockquote>

<blockquote>
<p><strong>רֵדִנְגְּ:</strong></p>
</blockquote>

<blockquote>
<p>וּבְכֵן עֲנוּ – אִם לִדְחוֹת עַד הַמּוֹלָד?</p>
</blockquote>

<blockquote>
<p>הָרֹב מֵרִים יָד לְהַסְכָּמָה.</p>
</blockquote>

<blockquote>
<p><strong>שְׁטוֹפָכֶר</strong> מוֹנֶה אֶת הַדֵּעוֹת<strong>:</strong></p>
</blockquote>

<blockquote>
<p>מַסְכִּימִים לִדְחוֹת עֶשְׂרִים מוּל שְׁנֵים-עָשָׂר.</p>
</blockquote>

<blockquote>
<p><strong>וַ' פִירְסְט:</strong></p>
</blockquote>

<blockquote>
<p>וּבוֹ בַיּוֹם, בִּנְפֹל הַמְּצוּדוֹת לָנוּ,</p>
</blockquote>

<blockquote>
<p>מֵהַר לְהַר נְבַשְּׂרָה זֹאת בֶּעָשָׁן, 465</p>
</blockquote>

<blockquote>
<p>מַשּׂוּאוֹת נַדְלִיק – וְנִזְעַק כָּל הָעָם,</p>
</blockquote>

<blockquote>
<p>כָּל אִישׁ לָעִיר הָרֹאשָׁה שֶׁבִּמְחוֹזוֹ;</p>
</blockquote>

<blockquote>
<p>וְאָז, בִּרְאוֹת הַנְּצִיבִים כִּי כְבָר נִשְּׂאָה</p>
</blockquote>

<blockquote>
<p>הַחֶרֶב, הַאֲמִינוּ, הֵם אָז לֹא</p>
</blockquote>

<blockquote>
<p>יָשִׂישׂוּ לַמִּלְחָמָה, וְאִם נְשַׁלְּחֵם 470</p>
</blockquote>

<blockquote>
<p>בַּחַיִּים שְׁלֵמִים – וְיָרְדוּ מִן הָאָרֶץ.</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>אַךְ גֶּסְלֶר, הוּא הַקָּשֶׁה, מָגוֹר לָנוּ<a href="#fn:139" id="fnref:139" title="see footnote" class="footnote"><sup>139</sup></a></p>
</blockquote>

<blockquote>
<p>פָּרָשָׁיו, סְבִיבָיו אֵימָה הֵם וָזָעַם,</p>
</blockquote>

<blockquote>
<p>וּבְלִי שְׁפֹךְ דָמִים לֹא יַעַזְבֵנוּ זֶה.</p>
</blockquote>

<blockquote>
<p>אַף גַּם מֵעֵבֶר גְּבוּל אַרְצֵנוּ, הוּא 475</p>
</blockquote>

<blockquote>
<p>אַךְ מוֹקֵשׁ לָנוּ יִהְיֶה בְעוֹדוֹ חָי.</p>
</blockquote>

<blockquote>
<p><strong>בּוֹמְגַרְטֶן:</strong></p>
</blockquote>

<blockquote>
<p>בִּמְקוֹם סַכָּנָה הַעֲמִידוּ <strong>אוֹתִי</strong>!</p>
</blockquote>

<blockquote>
<p>מִיַּד הַנְּצִיבִים טֶל אֶת חַיַּי הִצִּיל,</p>
</blockquote>

<blockquote>
<p>כָּעֵת לְאַרְצִי אֶתְּנֵם בְּחֵפֶץ לֵב:</p>
</blockquote>

<blockquote>
<p>הִצַּלְתִּי כְבוֹדִי, – נָחָה דַעְתִּי; עַתָּה 480</p>
</blockquote>

<blockquote>
<p>לַכֹּל הֲרֵינִי מוּכָן.</p>
</blockquote>

<blockquote>
<p><strong>רֵדִנְגְּ:</strong></p>
</blockquote>

<blockquote>
<p>נַמְתִּין עוֹד,</p>
</blockquote>

<blockquote>
<p>הַזְּמָן יוֹרֵנוּ. אֵין לְהַחְלִיט הַכֹּל</p>
</blockquote>

<blockquote>
<p>מֵרֹאשׁ. וּרְאוּ, בְּעוֹדֵנוּ כֹה נוֹעָצִים</p>
</blockquote>

<blockquote>
<p>בַּלֵּיל – הַשַּׁחַר שָׁלֶח מִשְׁמַר-יוֹם,</p>
</blockquote>

<blockquote>
<p>מֵרֹאשׁ נְשִׂיא-הֶהָרִים יָתוּר – נֵלְכָה 485</p>
</blockquote>

<blockquote>
<p>מִזֶּה, בְעוֹד לֹא גִלָּה אוֹר סוֹדֵנוּ.</p>
</blockquote>

<blockquote>
<p><strong>שְׁטוֹפָכֶר</strong> בְּקוֹל מַרִגִּיעַ<strong>:</strong></p>
</blockquote>

<blockquote>
<p>אַךְ לְאִטּוֹ יֵעָל לַיְלָה מִן הָעֵמֶק.</p>
</blockquote>

<blockquote>
<p>כֻּלָּם מֵאֲלֵיהֶם מְסִירִים אֶת כּוֹבְעֵיהֶם מֵרֹאשָׁם וְעוֹמְדִים
יַחַד מִסְתַּכְּלִים דּוּמָם בְּדִמְדּוּמֵי הַשָּׁחַר.</p>
</blockquote>

<blockquote>
<p><strong>רֶסֶּלְמַן הַכֹּהֵן:</strong></p>
</blockquote>

<blockquote>
<p>וּמוּל פְּנֵי יוֹם זֶה, הִשְׁכִּים אוֹרוֹ לָנוּ</p>
</blockquote>

<blockquote>
<p>מִלְּכָל הָעַמִּים שׁוֹכְנֵי מַטָּה בְדֹחַק</p>
</blockquote>

<blockquote>
<p>הַכְּרָכִים, – עַל בְּרִיתֵנוּ כֹה נִשָּׁבְעָה:</p>
</blockquote>

<blockquote>
<p>– עַם אֶחָד נִהְיֶה, אַחִים לֹא נִפְרָדִים, 490</p>
</blockquote>

<blockquote>
<p>בְּכָל צָרָה וְכָל סַכָּנָה יַחַד נָקוּם.</p>
</blockquote>

<blockquote>
<p><strong>כֻּלָּם</strong> עוֹנִים אַחֲרָיו מִלָּה בְמִלָּה בִּנְשִׂיאַת יַד יָמִין
וַהֲרָמַת שָּלשׁ אֶצְבָּעוֹת.</p>
</blockquote>

<blockquote>
<p><strong>–</strong> עַם חָפְשִׁי כַּאֲבוֹתֵינוּ נִהְיֶה תָמִיד;</p>
</blockquote>

<blockquote>
<p>מֵעַבְדוּת – מָוֶת נִבְחַר עַל אַרְצֵנוּ!</p>
</blockquote>

<blockquote>
<p><strong>כֻּלָּם</strong> כנ&quot;ל<strong>.</strong></p>
</blockquote>

<blockquote>
<p>– בָּאֵל הָעֶלְיוֹן נָשִׂים מִבְטָחֵנוּ,</p>
</blockquote>

<blockquote>
<p>לֹא נִירָא אִישׁ, לֹא נִרְעַץ מִפְּנֵי חֵילוֹ. 495</p>
</blockquote>

<blockquote>
<p><strong>כֻּלָּם</strong> כנ&quot;ל. מְחַבְּקִים אִישׁ אֶת רֵעֵהוּ.</p>
</blockquote>

<blockquote>
<p><strong>שטוֹפָכֶר:</strong></p>
</blockquote>

<blockquote>
<p>כָּעֵת כָּל אִישׁ לְדַרְכּוֹ חֶרֶשׁ יֵלֵךְ,</p>
</blockquote>

<blockquote>
<p>אֶל בֵּיתוֹ וְאֶל מוֹלַדְתּוֹ יָשׁוּב לוֹ.</p>
</blockquote>

<blockquote>
<p>כָּל רוֹעֶה יֶחְרַף שָׁקֵט עִם עֶדְרֵהוּ</p>
</blockquote>

<blockquote>
<p>אַף יִרְכֹּש חֶרֶשׁ עוֹד אֲחֵרי בְרִית. 500</p>
</blockquote>

<blockquote>
<p>וַאֲשֶׁר לִסְבֹּל עוֹד עָלֵינוּ–נִסְבֹּל</p>
</blockquote>

<blockquote>
<p>עַד מְלֹאת הַסְּאָה; כִּי חֶשְׁבּוֹן הֶעָרִיצִים</p>
</blockquote>

<blockquote>
<p>לְכָל מַעֲשֵׂיהֶם עִם הַכְּלָל וְעִם</p>
</blockquote>

<blockquote>
<p>הַפְּרָט, יוֹם אֶחָד כֻּלּוֹ יְשֻׁלַּם יָחַד.</p>
</blockquote>

<blockquote>
<p>כָּל אִישׁ אֵת קִנְאַת צִדְקוֹ יִכְבּשׁ בּוֹ, 505</p>
</blockquote>

<blockquote>
<p>לִנְקָמָה אַחַת עִם הָעָם יְשׁוּמָהּ;</p>
</blockquote>

<blockquote>
<p>כִּי כָל הַנִּשְׁפָּט לוֹ כָעֵת, אַךְ לוֹ,</p>
</blockquote>

<blockquote>
<p>אִישׁ-חָמָס מַשְׁחִית הוּא לִכְלָל הָאֻמָּה.</p>
</blockquote>

<blockquote>
<p>בְּעוֹדָם נִפְרָדִים וְהוֹלְכִים בְּשַׁלְוָה חֲרִישִׁית לִשְׁלשָׁה
עֲבָרִים, נוֹפֶלֶת פֶּתַע בְּרַעַשׁ הָדָר נְגִינַת הַמַּקְהֵלָה.
הַבִּימָה הָרֵיקָה נִשְׁאֶרֶת עוֹד זְמַן-מָה פְתוּחָה לַחֲזוֹת בָּהּ,
בְּהִתְעַלֵּס הַזִיו עַל הַרְרֵי הַקֶּרַח מִנֹּגַהּ הַחַמָּה
בַעֲלוֹתָהּ.</p>
</blockquote>

<h2 id="סִדְרָהשְלִישִׁית">סִדְרָה שְלִישִׁית</h2>

<blockquote>
<p>לְפִי הַהַחְלָטָה שֶׁנִּתְקַבְּלָה בָּאֲסֵפָה דִלְעֵיל, עָמְדוּ
לְהַמְתִּין בַּמַעֲשֶׂה אַרְבָּעִים וְשִׁבְעָה יָמִים (מִן 8
לְנוֹבֶמְבֶּר עַד 25 לְדֶצֶמְבֶּר) כִּי רַק אָז, בְּלֵיל הַמּוֹלָד,
בְּשָעָה קְבוּעָה וּבְאֶמְצָעִים קְבוּעִים וּבַאֲנָשִׁים קְבוּעִים
מֵרֹאשׁ לְטַכְסִיס זֶה יֵצֵא הַדָּבָר אֶל הַפֹּעַל. וְעַד אָז, חָלִילָה
לוִ לְאִישׁ, כִּי יֵחַם לְבָבוֹ, לַעֲשׂוֹת קְטַנָּה אוֹ גְדוֹלָה עַל
אַחְרָיוּתוֹ וְחֶשְׁבּוֹן עַצְמוֹ כְלַפֵּי הָרָשׁוּת. וְעַד שֶׁיָּכִינוּ
הַמַּנְהִיגִים וְיַתְקִינוּ הַכֹּל לְיוֹם הַמֶּרֶד</p>
</blockquote>

<blockquote>
<p>&quot;כָּל אִישׁ אֶת קִנְאַת צִדְקוֹ <strong>יִכְבֹּשׁ בּוֹ</strong>.</p>
</blockquote>

<blockquote>
<p>לִנְקָמָה אַחַת עִם הָעָם יְשׂוּמָהּ;</p>
</blockquote>

<blockquote>
<p>כִּי כָל הַנִּשְפָּט לוֹ כָעֵת, אַךְ <strong>לוֹ</strong>,</p>
</blockquote>

<blockquote>
<p>אִישׁ <strong>חָמָס מַשְׁחִית הוּא לִכְלַל הָאֻמָּה</strong>&quot;.</p>
</blockquote>

<blockquote>
<p>כֵּן צִוָּה שְׁטוֹפָכֶר אִישׁ הָעֵצָה וְהִתְרָה עַל זֹאת,
וְהַמַּנְהִיגִים, כַּנִּרְאֶה, הוֹלְכִים וְעוֹסְקִים בְּעִנְיָן זֶה
בַחֲשַׁאי, שֶׁכֵּן אָנוּ מוֹצְאִים בְּסִדְרָה זוֹ (בַּמַּחֲזֶה ) אֶת
שְׁטוֹפָכֶר וּמֶלְךְ-תַּל בְּאַלְטֹרְף יַחַד עִם פִירְסְט וְרֶסֶלְמַן
וּשְׁאָר חַבְרֵיהֶם שָׁם יַחַד, שֶׁבְּוַדַּאי נוֹעֲדוּ שָׁם לְהִוָּעֵץ
יַחַד וּלְסַדֵּר אֶת הַצָרִיךְ סִדּוּר בִּכְדֵי שֶׁיְּהֵא הַכֹּל
נַעֲשֶׂה כַּמְקֻבָּל עֲלֵיהֶם לְפִי הַתָּכְנִית.</p>
</blockquote>

<blockquote>
<p>אוּלָם רַבּוֹת תָּכְנִיּוֹת לְמַנְהִיגֵי כָל תְּנוּעָה עֲמָמִית, אַךְ
הַהִיסְטוֹרִיָּה, עַל פִּי רֹב, אֵינָהּ זְקוּקָה לָהֶן, כִּי מִחוּץ
לְכָל תָּכְנִית הִיא יוֹצֵאת לָרְוָחָה, לַעֲשׂוֹת גַּם תְּשׁוּעָה
גְדוֹלָה אוֹ מַפָּלָה נוֹרָאָה בְאֶמְצָעֶיהָ שֶלָּהּ, וַאֲפִילוּ
בְאֵיזֶה &#8220;שַׂקָּא דְרִיסְפָּק&#8221;, בְּמִקְרֶה פְרָטִי בִלְבָד וּבְיוֹם
וּבְשָעָה וּבַאֲנָשִׁים שְׁאֵינָם רְאוּיִים לִכְאוֹרָה לְאוֹתוֹ
מַעֲשֶׂה. אַף כָּאן, הַפּוֹעֲלִים הַיּוֹצְאִים בְּמַלְאֲכוּת
הַהִיסְטוֹרִיָּה, כְּלָל לֹא &#8220;מִבְּנֵי הַבְּרִית&#8221; הֵם. אַדְרַבָּא,
הָאֶחָד, טֶל הַ&#8220;תָּם&#8221; בְּטִבְעוֹ הַפָטַלִי, שֶׁשִּׁילֶר, מִבְּלִי
לְהַשְׁגִּיחַ כָּאן בְּסִפּוּרוֹ שֶׁל טְשׁוּדִי, לֹא אָבָה מִכַּמָּה
טְעָמִים לְהַכְנִיסוֹ בִּבְרִית הַקָּרְחָה, – דַּוְקָא טֶל זֶה
הַבּוֹטֵחַ וְאוֹמֵר עַל הַנְּצִיבִים: &#8220;הֵם מֵעַצְמָם יִיגְעוּ
מֵהַרְשִׁיעַ בִּרְאוֹתָם אֶת הָאָרֶץ שׁוֹקְטָה לָהּ&#8221; – הוּא הוּא
הַמֻּזְמָן לָהּ לְהַפְרִיעַ אֶת הַשֶּׁקֶט. וְהַשֵּׁנִי הַמֻּזְמָן
לְכָךְ, לֹא דַי שֶׁאֵינוֹ &#8220;חָבֵר לְדֵעָה&#8221; אִלָּא גַם מִתְנַגֵּד גָּמוּר
הוּא לָהּ, מִתְנַגֵּד אַקְטִיבִי &#8220;פְּרִינְצִפְּיוֹנִי&#8221; לְכָל הַתְּנוּעָה
הַזֹּאת, – הֲלֹא הוּא <strong>רוּדֶנְץ</strong> הָרוֹצֶה לְהַכְרִיעַ לְצַד
אֶסְטְרֵיךְ – וְהוּא דַוְקָא נִקְרָא לְהוֹרִיד עֹז מִבְטָחֶיהָ וְלַהֲרֹס
מִבְצָרֶיהָ בִשְׁוֵיץ. וְאֵלֶּה הַשְּׁנַיִם עוֹשִׂים דַוְקָא עַל
אַחְרָיוּת וְחֶשְׁבּוֹן עַצְמָם, תּוֹבְעִים אֶת עֶלְבּוֹנָם
<strong>שֶׁלָּהֶם</strong>, וְלִפְנֵי יוֹם הַפֵּרָעוֹן הַקָּבוּעַ הֵם &#8220;נִשְפָּטִים
אַךְ לָהֶם&#8221; – הַכֹּל שֶׁלֹּא לְפִי הַתָּכְנִית, וְאַף עַל פִּי כֵן לֹא
&#8220;מַשְׁחִיתִים הֵם לִכְלָל הָאֻמָּה&#8221; אֶלָּא מוֹשִׁיעִים וְגוֹאֲלִים
רַבִּים הֵם, שֶׁעָשׂוּ הַכֹּל בְּטוֹב מִן הַתָּכְנִית, וּבְיִחוּד
<strong>טֶל</strong>, שֶׁהֵסִיר אֶת פַּחַד גֶּסְלֶר הָאָיֹם עַל הַכֹּל. –</p>
</blockquote>

<blockquote>
<p>וּמַעֲמַד הַקָּרְחָה וְתָכְנִיּוֹתָיו לָמָּה בָא? מַעֵמָד זֶה לְעַצְמוֹ
וַדַּאי יָפֶה הוּא, אֲבָל לָעִנְיָן אֵינוֹ אֶלָּא כְ&#8220;סוּס <strong>מוּכָן</strong>
לְמִלְחָמָה&#8221;, כִּי אֶת הַמִּלְחָמָה אֲחֵרִים יִקְשֹׁרוּ; כִּי זֶה
הַכְּלָל: גַּם &#8220;הַמִּקְרִי&#8221; מִתַּכְסִיסֵי הַהִיסְטוֹרִיָּה הוּא, –</p>
</blockquote>

<blockquote>
<p>&quot;עֵת דַכָּא מִשְׁפַּט צֶדֶק, דִּין לֹא יִמְצָא</p>
</blockquote>

<blockquote>
<p>וּנְשׂא אֶת לֵחֲצוֹ עוֹד לֹא יוּכָל – אָז</p>
</blockquote>

<blockquote>
<p>עַד שַׁחַק יָעֹז וְלָקַח לוֹ אֶת חֻקּוְֹ.</p>
</blockquote>

<blockquote>
<p>וְאִם בַּאֲסֵפַת הַקָּרְחָה לֹא מָצְאוּ עֵצָה כְלַפֵּי גֶּסְלֶר, הִנֵּה
קָדְמָה הַשָּׁעָה – וּמָצְאָה אוֹתוֹ וְאֶת מִבְצָרָיו יָחַד. וּמִי
הִקְדִים אֶת הַשָּׁעָה הַזֹּאת? גֶּסְלֶר בִּידֵי עַצְמוֹ. עַל כָּל
מַעֲשֵׂי רִשְׁעוֹ מוֹסִיף הֶעָרִיץ בְּמַעֲרָכָה זוֹ עוֹד שְׁנָיִם:
מִתְעַלֵּל בְּטֶל וְאוֹסְרוֹ וְתוֹפֵס אֶת בֶּרְתָּה מִבְּרֻנֶק
וּמַחְבִּיאָהּ לוֹ – וּבָזֶה צִלְצְלָה שַׁעְתּוֹ.</p>
</blockquote>

<blockquote>
<p>שׁוּרַת הַמַּחֲזוֹת שֶׁבְּסִדְרָה זֹאת כְּבָרִאשׁוֹנָה, אַף הִיא לְפִי
<strong>הַדֶּרֶךְ שֶׁטֶּל עוֹשֶׂה</strong>:</p>
</blockquote>

<blockquote>
<p>I – מִבֵּיתוֹ הַשַּׁאֲנָן, לַמְרוֹת רְצוֹן אִשְׁתּוֹ (אִשָּׁה כְרוּכָה
וּדְבוּקָה בְּבַעֲלָהּ וּבָנֶיהָ) שֶׁלִּבָּהּ מְנַבֵּא לָהּ הַפַעַם
לְאֵיזוֹ רָעָה הַמִּתְרַחֶשֶׁת לָבֹא, יוֹצֵא טֶל (<strong>וּמִבְּלִי טַעַם
מַסְפִּיק!</strong>) וְהוֹלֵךְ עִם בְּנוֹ הַבְּכוֹר וַלְטֶר הַקָּטֹן,
לְאַלְטֹרְף, לָבוֹא אֶל בֵּית פִירְסְט חוֹתְנוֹ. אֶפְשָׁר, (כַּנִּרְאֶה
מִן 51 וכו' וּמִן 113.) כִּי נִקְרָא שָׁם לְעִנְיַן הַ&#8220;תָּכְנִית&#8221;,
שֶׁבִּשְׁבִיל כָּךְ נִזְדַּמְּנוּ שָׁם (כַּנִּרְאֶה מִמַחֲזֶה
דִלְהַלָּן) גַּם שְׁטוֹפָכֶר וּמֶלְךְ-תַּל בְּאוִתוִ הַיּוֹם.</p>
</blockquote>

<blockquote>
<p>II – וּבְאוֹתָהּ שָׁעָה הַנָּצִיב גֶּסְלֶר עִם חֲבוּרָתוֹ עוֹרְכִים
צַיִד בִּסְבִיבוֹת אַלְטֹרְף, וּבְתוֹכָם גַּם בֶּרְתָּה הַבְּרֻנֶקִית
וְרוּדֶנְץ, שֶׁכְּבָר יָדוּעַ לָנוּ עָלָיו (מִמָּעֲרָכָה ב' I) שֶׁהוּא
מְחַזֵּר אַחֲרֶיהָ. שְׁנֵי אֵלֶּה, בֶּרְתָּה וְרוּדֶנְץ, מִזְדַּמְּנִים
שָׁם לְמָקוֹם מְיֻחָד, וְמֶשִּׂיחָתָם נוֹדַע לָנוּ
שֶׁבַּחֲצַר-הַמַּלְכוּת מִבַקְּשִׁים לָתֵת אֶת בֶּרְתָּה, הַיּוֹרֶשֶׁת
הָעֲשִׁירָה, לְגֶסְלֶר הַנָּצִיב, שֶׁבָּחֲלָה בוֹ. וּבֶרְתָּה,
שֶׁנְּכָסֶיהָ בִשְׁוִיץ, מַשְׁפִּיעָה כָאן עַל רוּדֶנְץ שֶׁיַּחֲזֹר
בִּתְשׁוּבָה וְיַעֲמֹד לְשִׁחְרוּר אַרְצוֹ, כִּי עִם שִׁחְרוּרָהּ שֶׁל
שְׁוֵיץ תִּשְתַחְרֵר גַּם הִיא גַם נַחֲלָתָהּ שָׁם וְתוּכַל לִהְיוֹת
כְּחֶפְצָהּ אִשָּׁה לְרוּדֶנְץ. וּבְכֵן נוֹסַף גַּם רוּדֶנְץ לְאוֹתוֹ
הַדָּבָר הַמִּתְרָקֵּם בְּאַלְטֹרְף.</p>
</blockquote>

<blockquote>
<p>– בֵּינַתַיִם בָּא טֶל עִם בְּנוֹ לאַלְטֹרְף, וּבְעָבְרוֹ לִפְנֵי
הַכּוֹבַע הַמְפֻרְסָם וְלֹא הִשְׁתַּחֲוָה לוֹ, תְּפָסוּהוּ
הַשּׁוֹמְרִים. נַעֲשֵׂית בֶּהָלָה בָעִיר, נקְבָּצִים וּבָאִים לַמָּקוֹם,
וּבָהֶם גַּם פִירְסְט וַחֲבֵרָיו, רָאשֵׁי &#8220;הַבְּרִית&#8221;, מְבַקְּשִׁים
לְהוֹצִיא אֶת טֶל גַּם בְּחָזְקָה – וּבָא גֶסְלֶר עִם בְּנֵי לִוְיָתוֹ
מִן הַשָּׂדֶה. וּבָזֶה אָנוּ עוֹמְדִים בַּמּוֹמֶנְט הֲכִי דּרַמַטִּי
שֶׁבְּחִזָּיוֹן זֶה – &#8220;הַיְרִיָּה בַתַּפּוּחַ&#8221; – שֶׁבְּכָל פַּעַם
שֶׁהוּא נִקְרָא, אוֹ נִרְאֶה לָנוּ, הוּא מַרְעִיד אֶת הַלֵּב: הַיֶּלֶד
בִּתְמִימוּתוֹ וְאֹמֶץ לִבּוֹ וּגִאוֹנוֹ וֶאֱמוּנוֹ בְאָבִיו אִישׁ
הַגְּבוּרָה, וְגֶסְלֶר הֶעָרִיץ הָאַכְזָרִי בְקַשְׁיוּת לֵב הַזָּדוֹן
שֶׁבּוֹ מַבְלִיטִים זֶה אֶת זֶה בְיוֹתֵר. וְטֶל אָז כְּתָלוּי וְעוֹמֵד
בִּסְעָרָה עַל עֶבְרֵי תְהוֹם, תְּהוֹם נורָאָה שֶׁבְּכָל יְמֵי צֵידוֹ
בַקֶּשֶׁת לֹא אֵרְעָה עוֹד לְפָנָיו כָּזֹאת, – כִּבְתוֹר עֹנֶשׁ נִגְזַר
לִירוֹת עַל טֶל בַּתַּפּוּחַ הַנִּתָּן עַל רֹאשׁ בְּנוֹ הַנֶּחְמָד
הַלָּזֶה&#8230; וְגָבַר טֶל. עָלְתָה לוֹ הַיְּרִיָּה וְהַבֵּן עָמַד חָי.
אֵךְ יַד הָרִשְׁעָה שֶׁאַחֲזָה בוֹ גַם הִיא לֹא רָפְתָה וְטֶל נֶאֱסַר
לְהוֹלִיכוֹ לְמַאֲסַר עוֹלָם בְּקִסְנַכְט. וְכַמָּה שֶׁלֹּא הִתְחַנְּנוּ
עָלָיו לַנָּצִיב, וְכַמָּה שֶׁלֹּא נוֹעַז רוּדֶנְץ כְּנֶגֶד גֶּסְלֶר זֶה
– לֹא הוֹעִילוּ; וְנוֹסַף לָזֶה, לְהַכְעִיס אֶת רוּדֶנְץ (שֶׁהִתִּיק
בְּשָׁעָה זוֹ אֶת הַקֶּשֶר עִם אֶסְטְרֵיךְ, כְּמוֹ שֶׁהִבְטִיחַ לִפְנֵי
שָׁעָה לְבֶרְתָּה) מוּלָכָה מִשָּׁם בֶּרְתָּה בְחֶזְקַת הַיָּד (כְּפִי
שֶׁפֵּרַשׁ שִׁילֶר אַחַר כָּךְ בַמֶּחֱוָה) וּמוּבָאָה לִרְשׁוּתוֹ שֶׁל
גֶּסְלֶר. – אַךְ דַּרְכּוֹ שֶׁל טֶל וְהִתְפָּרְצוּתוֹ שֶׁל רוּדֶנְץ לֹא
נִגְמְרוּ בְכָךְ, וְעוֹד הַסִּדְרָה הָרְבִיעִית עֲתִידָה לָבֹא.</p>
</blockquote>

<h3 id="מַחֲזֶהרִאשׁוֹן">מַחֲזֶה רִאשׁוֹן</h3>

<blockquote>
<p><strong>בַּחֲצַר-בֵּית-טֶל.</strong></p>
</blockquote>

<blockquote>
<p><strong>מְקוֹמוֹ</strong> בְּבִרְגְּלֵין, כְּפַר טֶל (א' I, 127)</p>
</blockquote>

<blockquote>
<p>טֶל עוֹשֶׂה בְקַרְדֹּם עַל הַשַּׁעַר, הֶדְוִיג עֲסוּקָה בִמְלֶאכֶת
הַבַּיִת, וְיַלְדֵיהֶם וַלְטֶר וּוִילְהֶלם בְּלַאֲחוֹרֵי הַבָּמָה,
מְשַׂחְקִים בְקֶשֶת קְטָנָּה.</p>
</blockquote>

<blockquote>
<p><strong>וַלְטֶר שָׁר:</strong></p>
</blockquote>

<blockquote>
<p>חִצִּים תּוֹךְ אַשְׁפָּתוֹ,</p>
</blockquote>

<blockquote>
<p>קֶשֶׁת לוֹ בַיָּד,</p>
</blockquote>

<blockquote>
<p>גֵּיא-הָר בִּמְסִלָּתוֹ</p>
</blockquote>

<blockquote>
<p>שַׁחַר יַעַל צָד.</p>
</blockquote>

<blockquote>
<p>נֵץ בִּמְרוֹמֵי שְׁחָקִים 5</p>
</blockquote>

<blockquote>
<p>מוֹשֵׁל אַפְסֵי עָד, -</p>
</blockquote>

<blockquote>
<p>בְּהָרִים וַעֲמָקִים</p>
</blockquote>

<blockquote>
<p>שָׁלִּיט הוּא הַצָּד.</p>
</blockquote>

<blockquote>
<p>רָחוֹק יַרְדְּ לוֹ חִצּוֹ –</p>
</blockquote>

<blockquote>
<p>גּוּר כָּל עָף כָּל נָד! 10</p>
</blockquote>

<blockquote>
<p>נָפַל מִי בְּפִצְעוֹ –</p>
</blockquote>

<blockquote>
<p>זָכָה בוֹ הַצָּד.</p>
</blockquote>

<blockquote>
<p>מְרַקֵּד וּבָא עִם קַשְׁתּוֹ אֶל אָבִיו:</p>
</blockquote>

<blockquote>
<p>הַיֶּתֶר נִתַּק לִי, קָשְׁרֵהוּ, אַבָּא,</p>
</blockquote>

<blockquote>
<p><strong>טֶל</strong>:</p>
</blockquote>

<blockquote>
<p>אִם רוֹבֶה אָתָּה, תּוֹשַע יָדְךָ לָךְ.</p>
</blockquote>

<blockquote>
<p>הָיְלָדִים חוֹזְרִים וּמִסְתַּלְּקִים.</p>
</blockquote>

<blockquote>
<p><strong>הֶדְוִיג</strong>:</p>
</blockquote>

<blockquote>
<p>מַקְדִּימִים הֵם הַנְּעָרִים לִלְמֹד קָשֶׁת. 15</p>
</blockquote>

<blockquote>
<p><strong>טֶל</strong>:</p>
</blockquote>

<blockquote>
<p>אִישׁ אֳמָן מִיַּלְדוּתוּ יְאַמֵּן יָדוֹ.</p>
</blockquote>

<blockquote>
<p><strong>הֶדְוִיג</strong></p>
</blockquote>

<blockquote>
<p>וּלִוָאי לֹא לָמְדוּ הֵם אֳמָנוּת זוֹ.</p>
</blockquote>

<blockquote>
<p><strong>טֶל</strong>:</p>
</blockquote>

<blockquote>
<p>יִתְלַמְּדוּ נָא לַכֹּל, כִּי בְּמָגֵן וְרֹמַח</p>
</blockquote>

<blockquote>
<p>יֵחָלֵץ אִישׁ לַחַיִּים: אָרְחוֹת עוֹלָם</p>
</blockquote>

<blockquote>
<p>לֹא יַעֲבֹר רְפֵה יָדָיִם. 20</p>
</blockquote>

<blockquote>
<p><strong>הֶדְוִיג</strong>:</p>
</blockquote>

<blockquote>
<p>וְנַחַת בַּיִת</p>
</blockquote>

<blockquote>
<p>לֹא יֵדַע כֵּן וְלֹא יִרְאֶה אִישׁ.</p>
</blockquote>

<blockquote>
<p><strong>טֶל</strong>:</p>
</blockquote>

<blockquote>
<p>אַף אָמְנָם,</p>
</blockquote>

<blockquote>
<p>רַעְיָתִי, לֹא נוֹצַרְתִּי לִהְיוֹת רוֹעֶה,</p>
</blockquote>

<blockquote>
<p>כִּי תָמִיד אֶרְדֹף-מָה מִבְּלִי מָנוֹחַ:</p>
</blockquote>

<blockquote>
<p>לֹא אֵדַע עֹנֶג-חַיִּים אִם בּכֹּחַ</p>
</blockquote>

<blockquote>
<p>לֹא רְכַשְׁתִּיו לִי מֵחָדָשׁ כְּדֵי הַיּוֹם. 25</p>
</blockquote>

<blockquote>
<p><strong>הֶדְוִיג</strong>:</p>
</blockquote>

<blockquote>
<p>וּבְדַאֲגַת אִשְׁתְּךָ לֹא תִתְחַשֵּׁב כְּלָל,</p>
</blockquote>

<blockquote>
<p>וְעִם צַעַר שִׁבְתָּהּ עֵת תְּחַכֶּה לָךְ?</p>
</blockquote>

<blockquote>
<p>עָלַי אַךְ אֵימִים יְהַלְּכוּ הָעֲבָדִים</p>
</blockquote>

<blockquote>
<p>בְּסַפְּרָם לָמוֹ מוֹרְאוֹת כָּל דַּרְכֵיכֶם.</p>
</blockquote>

<blockquote>
<p>כִּי תֵצֵא – לִבִּי בִי יָנוּעַ יֶחֱרָד, 30</p>
</blockquote>

<blockquote>
<p>פֶּן, הָהּ, לֹא תָשׁוּב עוֹד אֵלֵינוּ חָי.</p>
</blockquote>

<blockquote>
<p>אֶרְאֶךָ נִתְעֶה בְּשִׁמְמוֹן הָרֵי קֶרַח –</p>
</blockquote>

<blockquote>
<p>מִשֵּׁן לָשֵׁן קְפִיצַת-מִשְׂגֶה<a href="#fn:140" id="fnref:140" title="see footnote" class="footnote"><sup>140</sup></a> אֶפְחָד,</p>
</blockquote>

<blockquote>
<p>אוֹ יָעֵל נִבְעַת נִרְתַּע מִפָּנֶיךָ</p>
</blockquote>

<blockquote>
<p>וְנִסְחַפְתָּ עִמּוֹ – תְּהוֹם נָפַלְתָּ: אוֹ 35</p>
</blockquote>

<blockquote>
<p>גּוּשׁ שֶׁלֶג עָקְרָה סוּפָה וַתְּכַסֶּךָ<a href="#fn:141" id="fnref:141" title="see footnote" class="footnote"><sup>141</sup></a>,</p>
</blockquote>

<blockquote>
<p>אוֹ קֶרַח בּוֹגֵד תַּחְתְּךָ נִשְׁבָּר, נוֹפֵל –</p>
</blockquote>

<blockquote>
<p>וּקְבָרְךָ חַי בִּשְׁאוֹל תַּחְתִּיוֹת מֻדָּח.</p>
</blockquote>

<blockquote>
<p>הָהּ, צַיַּד-הָרִים מֻפְקָר, לוֹ הָמָּוֶת</p>
</blockquote>

<blockquote>
<p>הֵן הֵכִין מוֹקְשִׁים וּמַדְחֵפוֹת אָלֶף! 40</p>
</blockquote>

<blockquote>
<p>אַךְ זֶהוּ מִשְׁלַח-תְּלָאָה, שְׁבִיל-סַכָּנָה –</p>
</blockquote>

<blockquote>
<p>כָּל רוֹדְפָיו מַלְאַךְ-מָוֶת שְׁאוֹלָה יַצְעִיד!</p>
</blockquote>

<blockquote>
<p><strong>טֶל</strong>:</p>
</blockquote>

<blockquote>
<p>הַזָּרִיז, אֲשֶׁר עֵינָיו בְּרֹאשׁוֹ לִרְאוֹת,</p>
</blockquote>

<blockquote>
<p>בּוֹטֵחַ בַּאֲדֹנָי וּבְכֹחַ גְרָמָיו –</p>
</blockquote>

<blockquote>
<p>מִכָּל סַכָּנָה חִישׁ יֵחָלֵץ: וְהַר 45</p>
</blockquote>

<blockquote>
<p>זֶה, בּוֹ לַחַיִּים נוֹלָד – הוּא לֹא יִפְחָד.</p>
</blockquote>

<blockquote>
<p>מַנִּיחַ כֵּלָיו כִּכְלוֹת מְלַאכְתּוֹ:</p>
</blockquote>

<blockquote>
<p>כְּעֵת הַשַּׁעַר הֻצַּב הָכֵן, חָסוֹן;</p>
</blockquote>

<blockquote>
<p>הַקַּרְדֹּם חָרָשׁ-אֳמָן הוּא בַבָּיִת.</p>
</blockquote>

<blockquote>
<p>נוֹטֵל כּוֹבָעוֹ.</p>
</blockquote>

<blockquote>
<p><strong>הֶדְוִיג</strong>:</p>
</blockquote>

<blockquote>
<p>וּלְאָן זֶה עָתָּה:</p>
</blockquote>

<blockquote>
<p><strong>טֶל</strong>:</p>
</blockquote>

<blockquote>
<p>אֵלְכָה אֶל אָבִינוּ<a href="#fn:142" id="fnref:142" title="see footnote" class="footnote"><sup>142</sup></a>.</p>
</blockquote>

<blockquote>
<p><strong>הֶדְוִיג</strong>:</p>
</blockquote>

<blockquote>
<p>הַאֵין סַכָּנָה צוֹפָה לְךָ בְאַלְטֹרְף? 50</p>
</blockquote>

<blockquote>
<p><strong>טֶל</strong>:</p>
</blockquote>

<blockquote>
<p>מַה אִשָּׁה, תִּרְאִי שָׁם?</p>
</blockquote>

<blockquote>
<p><strong>הֶדְוִיג</strong>:</p>
</blockquote>

<blockquote>
<p>דְּבַר מָה תַּאַרְגוּ</p>
</blockquote>

<blockquote>
<p>שָׁם חֶרֶשׁ עַל הַנְּצִיבִים. הֵן בַּקָּרְחָה</p>
</blockquote>

<blockquote>
<p>לָזֹאת נֶאֱסָפוּ, וּבַבְּרִית גַּם אָתָּה.</p>
</blockquote>

<blockquote>
<p><strong>טֶל</strong>:</p>
</blockquote>

<blockquote>
<p>אֲנִי שָׁם לֹא הָיִיתִי, אַךְ הִשְׁתַּמֵּט</p>
</blockquote>

<blockquote>
<p>הֵן לֹא אֶשְׁתַּמֵּט עֵת לִי עַמִּי יִקְרָא. 55</p>
</blockquote>

<blockquote>
<p><strong>הֶדְוִיג</strong>:</p>
</blockquote>

<blockquote>
<p>וּמְקוֹם סַכָּנָה – שָׁם הֵן אַתָּה תֻּצָּג,</p>
</blockquote>

<blockquote>
<p>כִּי כָל הַקָּשֶׁה הֵן עָלֶיךָ יוּשָׂם.</p>
</blockquote>

<blockquote>
<p><strong>טֶל</strong>:</p>
</blockquote>

<blockquote>
<p>כִּרְכוּשׁוֹ כֵּן יְשַׁלֵּם אִישׁ אֶת מִסּוֹ.</p>
</blockquote>

<blockquote>
<p><strong>הֶדְוִיג</strong>:</p>
</blockquote>

<blockquote>
<p>אַף גַּם הָאֻנְטֶרְוַלְדִּי<a href="#fn:143" id="fnref:143" title="see footnote" class="footnote"><sup>143</sup></a> הֵן אַךְ אַתָּה</p>
</blockquote>

<blockquote>
<p>בַּסְּעָרָה הֶעֱבָרְתָּ. נֵס שָׁם הָיָה 60</p>
</blockquote>

<blockquote>
<p>כִּי לֹא טָבָעְתָּ - וְאֵיךְ לֹא תִזְכֹּר אַתָּה</p>
</blockquote>

<blockquote>
<p>אֵת אִשְׁתְּךָ עַל בָּנֶיךָ?</p>
</blockquote>

<blockquote>
<p><strong>טֶל</strong>:</p>
</blockquote>

<blockquote>
<p>אֶתְכֶם אֶזְכֹּר,</p>
</blockquote>

<blockquote>
<p>עַל כֵּן הִצַּלְתִּי, בִּתִּי, אָב לְבָנָיו.</p>
</blockquote>

<blockquote>
<p><strong>הֶדְוִיג</strong>:</p>
</blockquote>

<blockquote>
<p>אַךְ הַשְׁלֵךְ נַפְשׁוֹ בְּלֶב-יָם סוֹעֵר – רַק</p>
</blockquote>

<blockquote>
<p>הַמְנַסֶּה אֵל, לֹא הַבּוֹטֵחַ בּוֹ, 65</p>
</blockquote>

<blockquote>
<p>זֹאת יָעַשׂ!</p>
</blockquote>

<blockquote>
<p><strong>טֶל</strong>:</p>
</blockquote>

<blockquote>
<p>בְּרֹב מַחֲשָׁבוֹת יִמְעַט מָעַשׂ.</p>
</blockquote>

<blockquote>
<p><strong>הֶדְוִיג</strong>:</p>
</blockquote>

<blockquote>
<p>אַף אָמְנָם לִבְּךָ טוֹב לַכּׁל וְחוֹנֵן,</p>
</blockquote>

<blockquote>
<p>אַךְ בְּעֵת צָרָתְךָ אַתָּה – אִם יַעַזְרוּךָ?</p>
</blockquote>

<blockquote>
<p><strong>טֶל</strong>:</p>
</blockquote>

<blockquote>
<p>יִשְׁמְרֵנִי אֵל מִצַּפּוֹת עֶזְרַת אִישׁ.</p>
</blockquote>

<blockquote>
<p>נוֹטֵל קַשְׁתּוֹ וְאַשְׁפָּתוֹ.</p>
</blockquote>

<blockquote>
<p><strong>הֶדְוִיג</strong>:</p>
</blockquote>

<blockquote>
<p>הַקֶּשֶׁת לָמָּה לָךְ? עָזְבֶנָּה פֹה. 75</p>
</blockquote>

<blockquote>
<p><strong>טֶל:</strong></p>
</blockquote>

<blockquote>
<p>יָדַיִם אֵין לִי בְּאֵין זֶה נִשְׁקִי עִמִּי.</p>
</blockquote>

<blockquote>
<p>הַיְלָדִים נִגָּשִׁים.</p>
</blockquote>

<blockquote>
<p><strong>וַלְטֶר</strong>:</p>
</blockquote>

<blockquote>
<p>לְאָן תֵּלֵךְ אַבָּא?</p>
</blockquote>

<blockquote>
<p><strong>טֶל</strong>:</p>
</blockquote>

<blockquote>
<p>לְאַלְטֹרְף אֶל הַסָּבָא.</p>
</blockquote>

<blockquote>
<p>הֲתֵּלֵךְ עִמִּי, נָעַר?</p>
</blockquote>

<blockquote>
<p><strong>וַלְטֶר</strong>:</p>
</blockquote>

<blockquote>
<p>כֵּן! הִנֵּנִי.</p>
</blockquote>

<blockquote>
<p><strong>הֶדְוִיג</strong>:</p>
</blockquote>

<blockquote>
<p>הַנָּצִיב שָׁם הַיּוֹם, אַל תָּבֹא שָׁמָּה!</p>
</blockquote>

<blockquote>
<p>ט**ֶל: **</p>
</blockquote>

<blockquote>
<p>הַיּוֹם הוּא יוֹצֵא. 75</p>
</blockquote>

<blockquote>
<p><strong>הֶדְוִיג</strong>:</p>
</blockquote>

<blockquote>
<p>יֵצֵא, אַחַר תֵּלֵךְ.</p>
</blockquote>

<blockquote>
<p>אַל נָא יִפְקָדְךָ, וְהוּא הֵן נוֹטֵר לָךְ.</p>
</blockquote>

<blockquote>
<p><strong>טֶל:</strong></p>
</blockquote>

<blockquote>
<p>עֶבְרָתוֹ לֹא תְבוֹאֵנִי - נָקִי אָנִי,</p>
</blockquote>

<blockquote>
<p>וּבְטֶרֶם אַעַשׂ רָע, כָּל רַע לֹא אִירָא.</p>
</blockquote>

<blockquote>
<p><strong>הֶדְוִיג</strong>:</p>
</blockquote>

<blockquote>
<p>אַךְ הוּא כָּל עוֹשֵׂה-טוֹב הֵן יִשְׂ</p>
</blockquote>

<blockquote>
<p>**טֶל: **</p>
</blockquote>

<blockquote>
<p>יַעַן,</p>
</blockquote>

<blockquote>
<p>כִּי בָם לֹא יִשְׁלֹט רִשְׁעוֹ – בִּי, דּוֹמֵנִי, 80</p>
</blockquote>

<blockquote>
<p>לֹא יִתְגָּר אוֹתוֹ אָדוֹן עוֹד.</p>
</blockquote>

<blockquote>
<p><strong>הֵדְוִיג</strong>:</p>
</blockquote>

<blockquote>
<p>בַּמֶּה</p>
</blockquote>

<blockquote>
<p>בָּטָחְתָּ?</p>
</blockquote>

<blockquote>
<p>**טֶל: **</p>
</blockquote>

<blockquote>
<p>בְּנַחַל שֶׁכֶן, בְּדֶרֶךְ שָׁמֵם</p>
</blockquote>

<blockquote>
<p>לֹא עָבַר אִישׁ, הָלַכְתִּי לִפְנֵי יָמִים</p>
</blockquote>

<blockquote>
<p>לָצוּד, וַיְהִי בַעֲלוֹתִי שָׁם בָּהָר</p>
</blockquote>

<blockquote>
<p>שְׁבִיל צַר מִלְּהֵימִין אוֹ מִלְּהַשְמְאִיל בּוֹ, 85</p>
</blockquote>

<blockquote>
<p>כִּי נִגִּשׁ קִיר הַצּוּר מִזֶּה וּתְהוֹם</p>
</blockquote>

<blockquote>
<p>נוֹרָאָה לוֹ מִזֶּה, נְהַר שֶׁכֶן רוֹעֵשׁ, -</p>
</blockquote>

<blockquote>
<p>שְׁנֵי הַיְלָדִים נִדְבָּקִים אֵלָיו מִיָּמִין וּמִשְּׂמֹאל, קַשּׁוּבִים
וּמִסְתַּכְּלִים בּו בִּנְשִׁיאַת עֵינָיִם.</p>
</blockquote>

<blockquote>
<p>וְהִנֵּה יוֹרֵד בָּא הַנָּצִיב שָׁם</p>
</blockquote>

<blockquote>
<p>מִמּוּלִי. פָּנִים בְּפָנִים שְׁנֵינוּ לְבָד,</p>
</blockquote>

<blockquote>
<p>אֵין אִישׁ עִמָּנוּ, עַל הַתְּהוֹם נִפְגָּשְׁנוּ, 90</p>
</blockquote>

<blockquote>
<p>וְהָאָדוֹן אַךְ רָאָנִי – הִכִּיר פָּנַי,</p>
</blockquote>

<blockquote>
<p>כִּי זֶה אֲנִי הַגֶּבֶר שֶׁעִנְּשַׁנִי</p>
</blockquote>

<blockquote>
<p>עַד קָשֶׁה עַל לֹא דָבָר, זֶה לֹא כְבָר.</p>
</blockquote>

<blockquote>
<p>וְאָנֹכִי עוֹלֶה אֵלָיו חָגוּר נֶשֶׁק,</p>
</blockquote>

<blockquote>
<p>וְאֵין לִפְנוֹת – וַיִּלָּפֶת זֶה הָאִישׁ 95</p>
</blockquote>

<blockquote>
<p>וַיֶחֶוָר, פָּקוּ-נָקְשׁוּ אַרְכְּבוֹתָיו,</p>
</blockquote>

<blockquote>
<p>עֲמוֹד לֹא יוּכָל, לוּלֵא נֶאֱחַז נִדְבַּק</p>
</blockquote>

<blockquote>
<p>אֶל קִיר הַצּוּר. וָאֶחְמׂל עָלָיו: אַט</p>
</blockquote>

<blockquote>
<p>נִגַּשְׁתִּי אַף אָמַרְתִּי לוֹ עֲנָווֹת:</p>
</blockquote>

<blockquote>
<p>&#8220;אָנֹכִי זֶה, מַר נָצִיב, וְהִנְנִי לָךְ.&#8221; 100</p>
</blockquote>

<blockquote>
<p>אַךְ הוּא מִפִּיו כָּל הֶגֶה נִטַּל, רַק</p>
</blockquote>

<blockquote>
<p>בַּיָּד הוּא אוֹת לִי רָמַז, כִּי אֶעֶבְּרָה.</p>
</blockquote>

<blockquote>
<p>עָבַרְתִּי אַף שָׁלַחְתִּי אַחֲרָיו בְּנֵי</p>
</blockquote>

<blockquote>
<p>לִוְיָתוֹ שֶׁבִּקְּשׁוּהוּ –</p>
</blockquote>

<blockquote>
<p><strong>הֶדְוִיג</strong>:</p>
</blockquote>

<blockquote>
<p>אוֹי לְךָ אוֹי,</p>
</blockquote>

<blockquote>
<p>כִּי בִעֲתַתּוֹ כֹה אֵימָתְךָ! הוּא 105</p>
</blockquote>

<blockquote>
<p>לֹא יִסְלַח כִּי רְאִיתוֹ כֵן בִּקְלוֹנוֹ.</p>
</blockquote>

<blockquote>
<p><strong>טֶל</strong>:</p>
</blockquote>

<blockquote>
<p>עַל כֵּן גַּם שְׁנֵינוּ לֹא נְבַקֵּשׁ עוֹד</p>
</blockquote>

<blockquote>
<p>הִפָּגֵשׁ זֶה בָּזֶה.</p>
</blockquote>

<blockquote>
<p><strong>הֶדְוִיג</strong>:</p>
</blockquote>

<blockquote>
<p>אַךְ, בִּי, אַל תֵּלֵךְ</p>
</blockquote>

<blockquote>
<p>כַּיוֹם! כִּי, לַצַּיִד לֵךְ נָא עָתָּה!</p>
</blockquote>

<blockquote>
<p><strong>טֶל</strong>:</p>
</blockquote>

<blockquote>
<p>אַךְ לָמָּה זֶה? 110</p>
</blockquote>

<blockquote>
<p><strong>הֶדְוִיג</strong><a href="#fn:144" id="fnref:144" title="see footnote" class="footnote"><sup>144</sup></a>:</p>
</blockquote>

<blockquote>
<p>יָרֵאתִי לֶכְתְּךָ שָׁמָּה.</p>
</blockquote>

<blockquote>
<p><strong>טֶל:</strong></p>
</blockquote>

<blockquote>
<p>מִבְּלִי כָל סִבָּה לָמֶּה כֹה תִפְחָדִי?</p>
</blockquote>

<blockquote>
<p><strong>הֶדְוִיג:</strong></p>
</blockquote>

<blockquote>
<p>וּבְיַעַן אֶפְחָד כֹּה – אַל נָא תֵלֵכָה!</p>
</blockquote>

<blockquote>
<p><strong>טֶל:</strong></p>
</blockquote>

<blockquote>
<p>וַאֲנִי הִבְטַחְתִּי שָׁם כִּי אָבֹא, בִּתִּי.</p>
</blockquote>

<blockquote>
<p><strong>הֶדְוִיג:</strong></p>
</blockquote>

<blockquote>
<p>אִם מֻכְרָח אַתָּה – לֵךְ, אַךְ הַנַּעַר</p>
</blockquote>

<blockquote>
<p>נָא יִשְׁאֵר עִמִּי! 115</p>
</blockquote>

<blockquote>
<p>**וַלְטֶר: **</p>
</blockquote>

<blockquote>
<p>לֹא, עִם אַבָּא אֵלֵךְ!</p>
</blockquote>

<blockquote>
<p><strong>הֶדְוִיג:</strong></p>
</blockquote>

<blockquote>
<p>אִי, וֶלְטִי<a href="#fn:145" id="fnref:145" title="see footnote" class="footnote"><sup>145</sup></a>! אֵת הָאֵם כֹּה תַּעֲזֹב?</p>
</blockquote>

<blockquote>
<p><strong>וַלְטֶר</strong>:</p>
</blockquote>

<blockquote>
<p>אִמִּי!</p>
</blockquote>

<blockquote>
<p>אֲנִי הֵן אָבִיא לָךְ מִשָּׁם מַתָּנָה.</p>
</blockquote>

<blockquote>
<p>הוֹלֵךְ אַחֲרֵי אָבִיו.</p>
</blockquote>

<blockquote>
<p><strong>וִילְהֶלְם</strong>:</p>
</blockquote>

<blockquote>
<p>אָנֹכִי, אִמָּא, אִתָּךְ אֶהְיֶה!</p>
</blockquote>

<blockquote>
<p><strong>הֶדְוִיג</strong>:</p>
</blockquote>

<blockquote>
<p>בְּחַבַּקָהּ לוֹ: כֵּן,</p>
</blockquote>

<blockquote>
<p>אַךְ אַתָּה, בֵּן, נִשְׁאַרְתָּ פֹה עוֹד עִמִּי!</p>
</blockquote>

<blockquote>
<p>נִצֶּבֶת אֵצֶל הַשַּׁעַר, שׁוֹהָה וְצוֹפָה אַחֲרֵי הַהוֹלְכִים
מִמֶּנָּה.</p>
</blockquote>

<h3 id="מַחֲזֶהשֵׁנִי">מַחֲזֶה שֵׁנִי</h3>

<blockquote>
<p>הַמְשׁוֹרֵר, כְּמוֹ שֶׁרָאִינוּ עַד כָּאן, מִשְׁתַּמֵּשׁ לִפְעָמִים
בְּהַבְרוֹנוֹת (ריימען, חֲרוּזוֹת) בִּמְקוֹמוֹת מַחְלִיטִים
פָּטֶטִיִּים, – וְלָכֵן בְּמַחֲזֶה זֶה, שֶׁרֶגֶשׁ הָאַהֲבָה מְפַעֲמוֹ
בְעֻזּוֹ, מְרֻבִּים הַחֲרוּזִים הַמְהֻבָּרִים.</p>
</blockquote>

<blockquote>
<p>בִּקְעָה מְסֻגֶּרֶת יַעַר, וַאֲשֵׁדוֹת נִתָּזִים בְּאַבְקַת­­-מַיִם
מֵעַל הַסְּלָעִים. בֶּרְתָּה בָאָה בְשִׂמְלַת-צַיִד, אַחֲרֶיהָ</p>
</blockquote>

<blockquote>
<p><strong>בֶּרְתָּה:</strong></p>
</blockquote>

<blockquote>
<p>הוּא אַחֲרַי. פֹה כִלְבָבִי אוּכַל דַּבְּרוֹ.</p>
</blockquote>

<blockquote>
<p><strong>רוּדֶנְץ</strong> בָּא נֶחְפָּז:</p>
</blockquote>

<blockquote>
<p>בַּת-נָדִיב, לְבַדֵּךְ פְּרוּשָׁה מְצָאתִיךְ כֹּה</p>
</blockquote>

<blockquote>
<p>אֶל בֵּין תְּהוֹמוֹת בְּחֶבְיוֹן אֵלִים פֹּה.</p>
</blockquote>

<blockquote>
<p>וּבְאֵין כָּל זָר, זֶה לִבִּי, סֵתֶר חָזִי</p>
</blockquote>

<blockquote>
<p>הַפַּעַם יִגָּל לָךְ – אַגִּידָה רָזִי.</p>
</blockquote>

<blockquote>
<p><strong>בֶּרְתָּה:</strong></p>
</blockquote>

<blockquote>
<p>הַאֵין הַצָּדִים רוֹדְפִים בָּאִים הֵנָּה?</p>
</blockquote>

<blockquote>
<p><strong>רוּדֶנְץ:</strong></p>
</blockquote>

<blockquote>
<p>אֶל עֵבֶר אַחֵר פָּנוּ. שָׁעָה זוֹ</p>
</blockquote>

<blockquote>
<p>אֵל אִנָּה לָנוּ, וְאִם לֹא עָתָּה – אֵי</p>
</blockquote>

<blockquote>
<p>וּמָתַי אֶשְׁאַל אֵדַע אֵת גּוֹרָלִי?</p>
</blockquote>

<blockquote>
<p>מִשְׁפָּטֵךְ אֶשְׁאַל, וְיִהְיֶה אֲשֶׁר יִהְיֶה!</p>
</blockquote>

<blockquote>
<p>אַל נָא תַקְדִּירִי כֹה עֵינַיִךְ אֵימָה –</p>
</blockquote>

<blockquote>
<p>עַל מָה תִּתְעַבְּרִי בִי? – יָדַעְתִּי מִי</p>
</blockquote>

<blockquote>
<p>אָנֹכִי; עוֹד לֹא בָחֲרָה בִי הַתְּהִלָּה</p>
</blockquote>

<blockquote>
<p>כִּי אֶרְהַב עֹז לָשֵׂאת אֶת כַּפַּי לָךְ,</p>
</blockquote>

<blockquote>
<p>וּבֵין גִּבּוֹרֵי הָדָר, הָאַבִּירִים</p>
</blockquote>

<blockquote>
<p>הָעוֹטְרִים אוֹתָךְ חִבָּה – מָה אֶתְחַשֵּׁב?</p>
</blockquote>

<blockquote>
<p>אַךְ לֶב אֱמוּנָה בִי, לֵב אוֹהֵב –</p>
</blockquote>

<blockquote>
<p><strong>בֶּרְתָּה</strong> בְּכֹבֶד רֹאשׁ וּנְזִיפָה:</p>
</blockquote>

<blockquote>
<p>אַתָּה –</p>
</blockquote>

<blockquote>
<p>עַל אַהֲבָה וְעַל אֱמוּנָה יְדַבֵּר פִּיךָ? –</p>
</blockquote>

<blockquote>
<p>אִישׁ בּוֹגֵד בְּחוֹבַת לִבּוֹ הָרִאשׁוֹנָה –</p>
</blockquote>

<blockquote>
<p><strong>רוּדֶנְץ</strong> נִרְתַּע אָחוֹר.</p>
</blockquote>

<blockquote>
<p>הַאַתָּה, עֶבֶד אֶסְטְרֵיךְ, לֹא מָכַרְתָּ</p>
</blockquote>

<blockquote>
<p>לַנָּכְרִי, לְעוֹכֵר עַמְּךָ אֵת נַפְשֶׁךָ?</p>
</blockquote>

<blockquote>
<p><strong>רוּדֶנְץ:</strong></p>
</blockquote>

<blockquote>
<p>מִפִּיךְ, הָהּ עַלְמָה, אֶשְׁמַע זֹאת? אֵת מִי</p>
</blockquote>

<blockquote>
<p>בִּקַּשְׁתִּי שָׁם בַּנֵּכָר אִם לֹא אוֹתָךְ?</p>
</blockquote>

<blockquote>
<p><strong>בֶּרְתָּה:</strong></p>
</blockquote>

<blockquote>
<p>הַלְעֵבֶר מַעַל אוֹתִי מְצֹא אָמָרְתָּ?</p>
</blockquote>

<blockquote>
<p>לַזֵּד, לְגֶסְלֶר זֶה, תֵּת יָדִי אֶבְחַר</p>
</blockquote>

<blockquote>
<p>מִתִּתָּהּ לְאִישׁ שׁוֹכֵחַ עַמּוֹ, בּוֹגֵד –</p>
</blockquote>

<blockquote>
<p>בֶּן-שְׁוֵיץ הֶעָשׂוּי מַטֶּה בְּיַד הֶעָרִיץ,</p>
</blockquote>

<blockquote>
<p>יַד רוֹעֵץ אַרְצוֹ.</p>
</blockquote>

<blockquote>
<p><strong>רוּדֶנְץ:</strong></p>
</blockquote>

<blockquote>
<p>אֵלִי, אֵל הַמִּשְׁפָּט!</p>
</blockquote>

<blockquote>
<p>מַה שָׁמְעָה אָזְנִי?</p>
</blockquote>

<blockquote>
<p><strong>בֶּרְתָּה:</strong></p>
</blockquote>

<blockquote>
<p>כִּי מַה יָּקָר לוֹ</p>
</blockquote>

<blockquote>
<p>לָאָדָם מִמּוֹלַדְתּוֹ? אוֹ מֶה הָגוּן</p>
</blockquote>

<blockquote>
<p>לָאִישׁ מֵהָגֵן עַל תְּמִימֵי אָדָם,</p>
</blockquote>

<blockquote>
<p>מֵהָקִים מִשְׁפָּט דַּכָּא, דִּין חֵלְכָּאִים?</p>
</blockquote>

<blockquote>
<p>עַל לַחַץ עַמְּךָ לִבִּי שׁוֹתֵת דָּם,</p>
</blockquote>

<blockquote>
<p>בְּצָרָתוֹ צַר לִי, מֵאַהֲבָתִי אוֹתוֹ.</p>
</blockquote>

<blockquote>
<p>עַם עָנָו זֶה וָתָם הַמָּלֵא כֹחַ</p>
</blockquote>

<blockquote>
<p>מֵאָז יְדַעְתִּיו, יָקָר הוּא לִלְבָבִי,</p>
</blockquote>

<blockquote>
<p>מִיּוֹם לְיוֹם אָבִינָה כַבְּדוֹ יוֹתֵר;</p>
</blockquote>

<blockquote>
<p>אַךְ אַתָּה, בֶּן-הַשְּׁוֵיץ, שֶׁחָק הַבְּרִיָּה</p>
</blockquote>

<blockquote>
<p>עִם חָק אַבִּירֵי צֶדֶק מָגֵן לְעַמְּךָ</p>
</blockquote>

<blockquote>
<p>צִוּוּךָ – אַתָּה עֹרֶף לוֹ פָנִיתָ</p>
</blockquote>

<blockquote>
<p>וַתְּהִי עִם אוֹיְבוֹ, לָשׂוּם עֹל הַבַּרְזֶל</p>
</blockquote>

<blockquote>
<p>עַל צַוְּארֵי אֻמָּה זוֹ. אֵת נַפְשִׁי אַתָּה</p>
</blockquote>

<blockquote>
<p>חִבַּלְתָּ וַתַּכְאִיבָהּ, וְאֵיךְ אֶתְאַפְּקָה</p>
</blockquote>

<blockquote>
<p>עָלֶיךָ עוֹד מִשְּׂנֹא וּבְזֹה דְרָכֶיךָ?</p>
</blockquote>

<blockquote>
<p><strong>רוּדֶנְץ:</strong></p>
</blockquote>

<blockquote>
<p>הַאִם לֹא טוֹבַת עַמִּי אֶדְרשׁ, אִם</p>
</blockquote>

<blockquote>
<p>לָבֶטַח בְּחָסוּת אֶסְטְרֵיךְ הָאַדִּירָה</p>
</blockquote>

<blockquote>
<p>אַשְׁכִּינוֹ –</p>
</blockquote>

<blockquote>
<p><strong>בֶּרְתָּה:</strong></p>
</blockquote>

<blockquote>
<p>עַבְדוּת תִּדְרשׁ לוֹ בָזֹאת!</p>
</blockquote>

<blockquote>
<p>כִּי אַתָּה אֶת הַחֹפֶשׁ<a href="#fn:146" id="fnref:146" title="see footnote" class="footnote"><sup>146</sup></a> כֹּה תְגָרֵשׁ</p>
</blockquote>

<blockquote>
<p>מִבֵּית מִקְלָטוֹ זֶה הָאַחֲרוֹן לוֹ עַל</p>
</blockquote>

<blockquote>
<p>אֲדָמוֹת. דַּע, הָעָם לוֹ חוּשׁוֹ יַגִּיד</p>
</blockquote>

<blockquote>
<p>בַּמֶּה טוֹבָתוֹ, וְזֹהַר זָר לֹא יְעַוֵּר</p>
</blockquote>

<blockquote>
<p>אֵת עֵינָיו רְאוֹת נְכוֹחָה. אוּלָם אַתָּה</p>
</blockquote>

<blockquote>
<p>בַּפַּח נִלְכַּדְתָּ –</p>
</blockquote>

<blockquote>
<p>**רוּדֶנְץ: **</p>
</blockquote>

<blockquote>
<p>בֶּרְתָּה, אַתְּ שְׂנֵאתִינִי!</p>
</blockquote>

<blockquote>
<p><strong>בֶּרְתָּה:</strong></p>
</blockquote>

<blockquote>
<p>הוֹ, לוּ יָכֹלְתִּי זֹאת – וַיֵּקַל לִי;</p>
</blockquote>

<blockquote>
<p>אַךְ לִרְאוֹת אִישׁ מִתְבַּזֶּה, מַשְׂנִיא צַלְמוֹ</p>
</blockquote>

<blockquote>
<p>עֵת לִבִּי לוֹ אַךְ אַהֲבָה יֶהְגֶּה –</p>
</blockquote>

<blockquote>
<p><strong>רוּדֶנְץ:</strong></p>
</blockquote>

<blockquote>
<p>בֶּרְתָּה,</p>
</blockquote>

<blockquote>
<p>הוֹ, בֶּרְתָּה! מְרוֹמֵי שְׁחָקִים תְּרוֹמְמִינִי</p>
</blockquote>

<blockquote>
<p>וּלְעִמְקֵי שְׁאוֹל בְּרֶגַע קָט תִּרְמִינִי!</p>
</blockquote>

<blockquote>
<p>בֶּרְתָּה בוֹחַנְתּוֹ בְעֵינֶיהָ:</p>
</blockquote>

<blockquote>
<p>לֹא תַּם, לֹא מֵת הַטּוֹב – עוֹד חַי הוּא בָךְ,</p>
</blockquote>

<blockquote>
<p>אַךְ נִרְדָּם יָשֵׁן הוּא – וַאֲנִי אֲעִירוֹ!</p>
</blockquote>

<blockquote>
<p>הִקְשַׁחְתָּ לֵב, בִּקַּשְׁתָּ חַנֵּק חוּשׁ</p>
</blockquote>

<blockquote>
<p>הַטוֹב, אַךְ בְּאָשְׁרְךָ לֹא יָכֹלְתָּ לוֹ;</p>
</blockquote>

<blockquote>
<p>זוֹ מִדַּת תֻּמְּךָ חָזְקָה מֵחֶפְצֶךָ, –</p>
</blockquote>

<blockquote>
<p>שֶׁלֹּא מִדַּעַת יָשָׁר וְטוֹב הִנֶךָ!</p>
</blockquote>

<blockquote>
<p><strong>רוּדֶנְץ:</strong></p>
</blockquote>

<blockquote>
<p>הַעוֹד תַּאֲמִינִי בִי? הוֹ, בֶּרְתָּה! הַכֹּל</p>
</blockquote>

<blockquote>
<p>עוֹד תּוּכַל תַּעַשׂ בִּי אַהֲבָתֵךְ!</p>
</blockquote>

<blockquote>
<p><strong>בֶּרְתָּה:</strong></p>
</blockquote>

<blockquote>
<p>לְטֶבַע</p>
</blockquote>

<blockquote>
<p>בְּרִיָּתְךָ שְׁמַע, וְטוֹב מֵאֵלֶיךָ תֶהִי!</p>
</blockquote>

<blockquote>
<p>עֲמוֹד בְּמָקוֹם זֶה נוֹעַדְתָּ לוֹ,</p>
</blockquote>

<blockquote>
<p>בְּעַד מוֹלַדְתְּךָ, עַמְּךָ וְאַרְצְךָ קוּם</p>
</blockquote>

<blockquote>
<p>וּלְחֹם עַל מִשְׁפַּט-אָבוֹת, חֹק הַקֹּדֶשׁ.</p>
</blockquote>

<blockquote>
<p><strong>רוּדֶנְץ:</strong></p>
</blockquote>

<blockquote>
<p>אַךְ, בֶּרְתָּה, הָהּ! –– אֵיךְ אוּכַל הַשִּׂיג אוֹתָךְ</p>
</blockquote>

<blockquote>
<p>אִם נֶגֶד רְצוֹן הַמֶּלֶך דַּרְכִּי תִהְיֶה?</p>
</blockquote>

<blockquote>
<p>הַאֵין קְרוֹבַיִךְ בְּנֵי-מִּשְׁפַּחְתֵּךְ שׁוֹלְטִים</p>
</blockquote>

<blockquote>
<p>עָלַיִךְ, צַוּוֹת חַסְדֵּךְ עִם בְּרִית-יָדֵךְ</p>
</blockquote>

<blockquote>
<p>לַאֲשֶׁר הֵם יַחְפֹּצוּ?</p>
</blockquote>

<blockquote>
<p><strong>בֶּרְתָּה:</strong></p>
</blockquote>

<blockquote>
<p>לִי נַחֲלָתִי</p>
</blockquote>

<blockquote>
<p>בִּשְׁוֵיץ נָפָלָה, וּבִדְרוֹר הַשְּׁוֵיצִים</p>
</blockquote>

<blockquote>
<p>דְּרוֹר גַּם לִי –</p>
</blockquote>

<blockquote>
<p>**רוּדֶנְץ: **</p>
</blockquote>

<blockquote>
<p>פָּקַחַתְּ עֵינַי עָתָּה! –</p>
</blockquote>

<blockquote>
<p><strong>בֶּרְתָּה:</strong></p>
</blockquote>

<blockquote>
<p>עַל כֵּן רְצוֹן אֶסְטְרֵיךְ אִם תָּפִיקָה, נַפְשִׁי</p>
</blockquote>

<blockquote>
<p>וּרְצוֹנִי לְךָ לֹא תָפִיק. עַל נַחֲלָתִי</p>
</blockquote>

<blockquote>
<p>מִתְנַכְּלִים הֵם לְבָלְעָהּ עִם כָּל שְׁוֵיץ</p>
</blockquote>

<blockquote>
<p>כְּאֶחָת, וְגֵזֶל אַרְצְכֶם עִם חֵרוּתְכֶם</p>
</blockquote>

<blockquote>
<p>אֶת דְּרוֹרִי אַרְצִי גַם מִמֶּנִּי יַחֲמֹס!</p>
</blockquote>

<blockquote>
<p>בִּמְעוֹן הָרְמִיָּה, בְּחַצְרוֹת מֶלֶךְ רָב,</p>
</blockquote>

<blockquote>
<p>לִי מְזֹרָה רֶשֶׁת, סֻבְּכוּ חַבְלֵי שָׁוְא,</p>
</blockquote>

<blockquote>
<p>שָׁם מְזִמּוֹת יָקְשׁוּ לִי צוּדֵנִי צוֹד</p>
</blockquote>

<blockquote>
<p>וְאֶל עֶבֶד חָנֵף שׂוֹרֵר, אִישׁ הַדָּמִים,</p>
</blockquote>

<blockquote>
<p>כְּאֶתְנַן מֶלֶךְ הֵם יִתְּנוּנִי עוֹד, –</p>
</blockquote>

<blockquote>
<p>הוֹשִׁיעָה, פַּלְטָה, אִם אָהַבְתָּ תָמִים!</p>
</blockquote>

<blockquote>
<p><strong>רוּדֶנְץ:</strong></p>
</blockquote>

<blockquote>
<p>וָאָתְּ, הֲתֹאבִי לִחְיוֹת פֹּה בְאַרְצִי?</p>
</blockquote>

<blockquote>
<p>עַל נַחֲלַת הוֹרַי אַתְּ לִי חֶבְלִי תִהְיִי?</p>
</blockquote>

<blockquote>
<p>הוֹ, בֶּרְתָּה! מַה בַּנֵּכָר בַּמֶּרְחַקִּים</p>
</blockquote>

<blockquote>
<p>שָׁם בִּקְּשָׁה כָּמְהָה נַפְשִׁי אִם לֹא אוֹתָךְ?</p>
</blockquote>

<blockquote>
<p>רַק אוֹתָךְ בְּדֶרֶךְ תְּהִלָּה, גְּאוֹן אַבִּירִים,</p>
</blockquote>

<blockquote>
<p>חִפַּשְׂתִּי, אַךְ <strong>מאהבה</strong> אַחֲרֵי כָבוֹד</p>
</blockquote>

<blockquote>
<p>כֹּה רָדְפָה נַפְשִׁי. וְאַתְּ, אִם אָמְנָם טוֹב לָךְ</p>
</blockquote>

<blockquote>
<p>הִסָּגֵר, בְּעֵמֶק מֻצְנָע זֶה עִמָּדִי</p>
</blockquote>

<blockquote>
<p>וּשְׁכֹחַ הוֹד וּכְבוֹד חֲצַר הַמַּלְכוּת, –</p>
</blockquote>

<blockquote>
<p>אָז רַב לִי רָב, אֻשַּׁרְתִּי עַד מְאֹד!</p>
</blockquote>

<blockquote>
<p>יִתְגָּעֵשׁ יַם הַמַּלְכוּת עַל מִשְׁבָּרָיו</p>
</blockquote>

<blockquote>
<p>וְעַל מָעֹז חוֹף הָרֵינוּ יַךְ בִּשְׁאָט –</p>
</blockquote>

<blockquote>
<p>אֲנִי אֶת קִנִּי לֹא אֶעֶזְבָה עוֹד.</p>
</blockquote>

<blockquote>
<p>אָנֹכִי –­­­­­­­­­– מַה לִּי מֶלֶךְ, שָׂרָיו צָרָיו,</p>
</blockquote>

<blockquote>
<p>וּכְבוֹדִי הוֹדִי עִמִּי – אָתְּ, רַק אָתְּ!</p>
</blockquote>

<blockquote>
<p>יִתְנַשֵּׂא רָמִים מִבְצַר עֹז בָּטוּחַ,</p>
</blockquote>

<blockquote>
<p>סְגוֹר הַצּוּרִים זֶה, וְהִבְדִּילָנוּ,</p>
</blockquote>

<blockquote>
<p>וְהָיָה אַךְ לַשְּׁחָקִים עָל פָּתוּחַ</p>
</blockquote>

<blockquote>
<p>וּלְנֹגַהּ זַרְחָם גֵּי הַבְּרָכָה לָנוּ!</p>
</blockquote>

<blockquote>
<p><strong>בֶּרְתָּה:</strong></p>
</blockquote>

<blockquote>
<p>אַךְ כֵּן דְּמִיתִיךָ לִי בַחֲלוֹם כְּמוֹ</p>
</blockquote>

<blockquote>
<p>כָעֵת הָרְאֵיתָ. לֹא רִמַּנִי לִבִּי!</p>
</blockquote>

<blockquote>
<p><strong>רוּדֶנְץ:</strong></p>
</blockquote>

<blockquote>
<p>הוֹ סוּרָה שִׁגְיוֹן שָׁוְא עַד כֹּה רִמָּנִי!</p>
</blockquote>

<blockquote>
<p>עַל אַרְצִי – אָשְׁרִי! פֹה לִי אֶמְצָאֵהוּ.</p>
</blockquote>

<blockquote>
<p>וּפֹה, בִּמְקוֹם נְעוּרַי פָּרְחוּ לִי</p>
</blockquote>

<blockquote>
<p>וְעוֹד גִּילָם צוֹפֶה בִי מֵאַלְפֵי סְתָרִים</p>
</blockquote>

<blockquote>
<p>וְכָל עֵץ וְאֶבֶן חַי וּמְדַבֵּר דְּבָרִים –</p>
</blockquote>

<blockquote>
<p>עַל אַרְצִי פֹה גַּם אַתְּ הֱיִי שֶׁלִּי!</p>
</blockquote>

<blockquote>
<p>הָהּ, אַרְצִי! בִּלְתֵּךְ שִׂמְחָה לֹא מְלֵאָה,</p>
</blockquote>

<blockquote>
<p>עַל כֵּן מֵאָז כֹּה נַפְשִׁי לָךְ כָּמֵהָה!</p>
</blockquote>

<blockquote>
<p><strong>בֶּרְתָּה:</strong></p>
</blockquote>

<blockquote>
<p>כִּי אֵי הָעֵדֶן, אִי-הַנַּחַת נִמְצָא</p>
</blockquote>

<blockquote>
<p>אִם לֹא בָזֶה, בִּנְאוֹת הַתֹּם הֲלָלוּ?</p>
</blockquote>

<blockquote>
<p>מֵאָז הָאֵמוּן שַׁאֲנָן בָּם יִתְעָרֶה</p>
</blockquote>

<blockquote>
<p>כִּי מִרְמַת עָוֶל לֹא תְנִידוֹ פֹה.</p>
</blockquote>

<blockquote>
<p>אַף מְקוֹר אָשְׁרֵנוּ פֹה לֹא תִדְלַח קִנְאָה,</p>
</blockquote>

<blockquote>
<p>אַךְ יָמִים זַכִּים לָנוּ יְפַכּוּ רִנָּה,</p>
</blockquote>

<blockquote>
<p>וּפֹה כְבוֹד גֶּבֶר אוּכַל אֶחֱזֶה בָךְ;</p>
</blockquote>

<blockquote>
<p>הָרִאשׁוֹן לִבְנֵי חוֹרִין תְּהִי בָעָם,</p>
</blockquote>

<blockquote>
<p>וּבְךָ יִתְאַמְּרוּ אַחִים שָׁוִים לָךְ</p>
</blockquote>

<blockquote>
<p>וּכְמַאֲמַר מֶלֶךְ דְּבָרְךָ יִפְעַל בָּם.</p>
</blockquote>

<blockquote>
<p><strong>רוּדֶנְץ:</strong></p>
</blockquote>

<blockquote>
<p>וַעֲטֶרֶת בָּנוֹת אֶרְאֶה אוֹתָךְ כֵּן,</p>
</blockquote>

<blockquote>
<p>עַסְקָנִית עוֹשָׂה מְלֶאכֶת נָשִׁים חֵן,</p>
</blockquote>

<blockquote>
<p>אֶת בֵּיתִי עֵדֶן תָּשִׁית, זְבוּל שְׁחָקִים;</p>
</blockquote>

<blockquote>
<p>כִּי אַתְּ כְּאֵם כָּל חַי זֹאת, כְּשֶׁמֶשׁ אָבִיב</p>
</blockquote>

<blockquote>
<p>אֶל דִּשְׁאֵי אֶרֶץ צִיצֵי הָעֲמָקִים –</p>
</blockquote>

<blockquote>
<p>כֵּן יְשַׁפֵּר זִיוֵךְ לִי כָּל חַיֵּי סָבִיב!</p>
</blockquote>

<blockquote>
<p><strong>בֶּרְתָּה:</strong></p>
</blockquote>

<blockquote>
<p>וּבִינָה, דּוֹדִי, לָמָּה כֹה נֶעֱצָבְתִּי,</p>
</blockquote>

<blockquote>
<p>בִּרְאוֹתִי אוֹתְךָ הוֹרֵס מְרוֹם אָשְׁרֵנוּ</p>
</blockquote>

<blockquote>
<p>בְּיָדֶיךָ – אוֹיָה לִי! מֶה הָיָה לוּ</p>
</blockquote>

<blockquote>
<p>נֶאֱנַסְתִּי לֶכֶת אַחֲרֵי רוֹעֵץ אַרְצִי</p>
</blockquote>

<blockquote>
<p>וּבֹא אֶל טִירַת חשֶׁךְ עִם אַבִּיר</p>
</blockquote>

<blockquote>
<p>עָרִיצִים זֶה! אַךְ פֹּה כָּל חוֹמַת-קִיר</p>
</blockquote>

<blockquote>
<p>לֹא תַבְדִּילֵנִי מִן הָעָם שֶׁקַּמְתִּי</p>
</blockquote>

<blockquote>
<p>הוֹשִׁיעַ לוֹ!</p>
</blockquote>

<blockquote>
<p><strong>רוּדֶנְץ:</strong></p>
</blockquote>

<blockquote>
<p>אַךְ אֵיךְ אֲנִי אִמָּלְטָה</p>
</blockquote>

<blockquote>
<p>מֵרֶשֶׁת זוּ אִוַּלְתִּי פָרְשָׂה לִי?</p>
</blockquote>

<blockquote>
<p><strong>בֶּרְתָּה:</strong></p>
</blockquote>

<blockquote>
<p>כָּאִישׁ חֲזָק וּנְתָק כָּל קֶשֶׁר שָׁם</p>
</blockquote>

<blockquote>
<p>וּבְרִית! לַחָפְשִׁי צֵא וְקוּם לִימִין</p>
</blockquote>

<blockquote>
<p>הָעָם, כִּי זֶה מְקוֹמְךָ לָךְ!</p>
</blockquote>

<blockquote>
<p>קוֹל שׁוֹפַר הַצַּיָּדִים מִמֶּרְחָק בָּא.</p>
</blockquote>

<blockquote>
<p>הֵם קְרֵבִים –</p>
</blockquote>

<blockquote>
<p>כָּעֵת הִפָּרֵד לָנוּ, – לֵךְ וּזְכֹר:</p>
</blockquote>

<blockquote>
<p>עַל אַרְצְךָ אִם תִּלָּחֵם – עַל אַהֲבָתְךָ</p>
</blockquote>

<blockquote>
<p>נִלְחָמְתָּ! צַר וְאוֹיֵב אֶחָד לָנוּ,</p>
</blockquote>

<blockquote>
<p>אַף חֻפְשָׁה אַחַת תִּפְדֶה אֵת כֻּלָּנוּ!</p>
</blockquote>

<blockquote>
<p>הוֹלְכִים לָהֶם.</p>
</blockquote>

<h3 id="מַחֲזֶהשְׁלִישִׁי">מַחֲזֶה שְׁלִישִׁי</h3>

<blockquote>
<p><strong>מִגְרָשׁ לִפְנֵי אַלְטֹרְף.</strong></p>
</blockquote>

<blockquote>
<p>עַל הַבָּמָה מִלְּפָנִים – אִילָנוֹת, וּפְנִימָה לָהּ כּוֹבַע נָתוּן עַל
נֵס. אֶת הַמַּרְאֶה מַגְבִּיל הַר-הַחֵרֶם<a href="#fn:147" id="fnref:147" title="see footnote" class="footnote"><sup>147</sup></a> וּמֵעָלָיו רֻכְסֵי קֶרַח
נִשָּׂאִים. פְרִיסְהַרְטְ וְלֵיטְהוֹלְדְּ עָל הַמִּשְׁמר.</p>
</blockquote>

<blockquote>
<p><strong>פְרִיסְהַרְט:</strong></p>
</blockquote>

<blockquote>
<p>אַךְ שָׁוְא לַמִּשְׁמָר נִשְׁקֹד פֹּה. כַּל אישׁ</p>
</blockquote>

<blockquote>
<p>הֵן יָסוּר<a href="#fn:148" id="fnref:148" title="see footnote" class="footnote"><sup>148</sup></a> יִרְחַק מִפְּנֵי כּוֹבַע זֶה</p>
</blockquote>

<blockquote>
<p>מִלָּקֹד לוֹ. כִּירִיד כֵּן הָיָה הוֹמֶה</p>
</blockquote>

<blockquote>
<p>הַמָּקוֹם סָבִיב תָּמִיד; בָּאוּ תָלוּ</p>
</blockquote>

<blockquote>
<p>הַפְּאֵר הַזֶּה – וַיֵּשַׁם מִבְּלִי אָדָם. 5</p>
</blockquote>

<blockquote>
<p>**לֵיטְהוֹלְד: **</p>
</blockquote>

<blockquote>
<p>רַק חֶלְאַת אִישׁ בּוּז-עָם עוֹד יַחֲלֹף פֹּה</p>
</blockquote>

<blockquote>
<p>וּכְמוֹ לְהַכְעִיס סְמַרְטוּט-רֹאשׁוֹ יָנֵף,</p>
</blockquote>

<blockquote>
<p>וּבַעַל בְּעַמָּיו אַךְ סְחוֹר-סְחוֹר לוֹ יִסֹּב</p>
</blockquote>

<blockquote>
<p>הוּא מַאֲרִיךְ דַּרְכּוֹ בַּעֲקַלָּתוֹן וְשׂוֹם</p>
</blockquote>

<blockquote>
<p>לֹא יָשׂוּם אוֹת שֶׁל כָּבוֹד מוּל הַכּוֹבָע. 10</p>
</blockquote>

<blockquote>
<p><strong>פְרִיסְהַרְט:</strong></p>
</blockquote>

<blockquote>
<p>מִבֵּית הַוַּעַד צְרִיכִים הָיוּ לָשׁוּב</p>
</blockquote>

<blockquote>
<p>בַּחֲצוֹת הַיּוֹם בְּדֶרֶךְ פֹּה. אָמַרְתִּי:</p>
</blockquote>

<blockquote>
<p>כָּעֵת דֵּי צַיִד, - זְקֵנִים מַמְרִים אֶמְצָא,</p>
</blockquote>

<blockquote>
<p>מֵהֶם אַף אֶחָד הֵן לֹא יִקֹּד כֹּה.</p>
</blockquote>

<blockquote>
<p>וּמָה הַכֹּמֶר רֶסֶלְמַן לִי עָשָׂה? 15</p>
</blockquote>

<blockquote>
<p>מִשְּׁכִיב-מֵרָע הוּא בָא אָז עִם קֳדָשָׁיו</p>
</blockquote>

<blockquote>
<p>וַיִּגַּשׁ וַיִּתְיַצֵּב עִמָּם פֹּה</p>
</blockquote>

<blockquote>
<p>לִפְנֵי הַנֵּס, וְהַחַזָּן הִתְחִיל מְצַלְצֵל</p>
</blockquote>

<blockquote>
<p>בַּפַּעֲמוֹן &#8220;בָּרְכוּ&#8221; – וְהִנֵּה כֻלָּם כּוֹרְעִים,</p>
</blockquote>

<blockquote>
<p>מִשְׁתַּחֲוִים כֹּה, אַף גַּם אֲנִי בְתוֹכָם – 20</p>
</blockquote>

<blockquote>
<p>אֶל הָאִיקוֹנִין, לֹא לִכְבוֹד הַכּוֹבָע!</p>
</blockquote>

<blockquote>
<p><strong>לֵיטְהוֹלְד:</strong></p>
</blockquote>

<blockquote>
<p>וּשְׁמַע נָא, אָחי! אוֹמֵר לִבִּי לִי,</p>
</blockquote>

<blockquote>
<p>כִּי אַךְ אֶל עַמּוּד-קָלוֹן כֹּה נִצָּבְנוּ,</p>
</blockquote>

<blockquote>
<p>הֵן חֶרְפָּה הִיא לְבֵן-חַיִל פָּרָש, כִּי</p>
</blockquote>

<blockquote>
<p>עַל כּוֹבָע רֵיק עִם מָגֵן וְרֹמַח יֻצָּג. 25</p>
</blockquote>

<blockquote>
<ul>
<li> הִשְׁתַּחֲווֹת לִפְנֵי כוֹבָע, צֵא וּלְמַד,</li>
</ul>

<p>הַאֵין זֹאת פְּקֻדַּת כֶּסֶל, חֹק הֲבָלִים?</p>

<p><strong>פְרִיסְהַרְט:</strong></p>

<p>בַּמֶּה זֶה הוּרַע כֹּח כּוֹבָע רֵיק</p>

<p>מִכֹּחַ רֹאשׁ רֵיק שֶׁמִּשְׁתַּחֲוִים לוֹ?</p>

<p>שָׁלשׁ נָשִׁים, הִלְדֵה-גַרְדְּ, מֶכְט-הִלְדְּ וְאֶלְסְ-בֶּתְּ בָּאוֹת
עִם יַלְדֵיהֶן וְעוֹמְדוֹת אֵצֶל הַנֵּס.</p>
</blockquote>

<blockquote>
<p><strong>לֵיטְהוֹלְד:</strong></p>
</blockquote>

<blockquote>
<p>וְאַתָּה עוֹדְךָ כֶּלֶב נֶאֱמָן, מוּכָן 30</p>
</blockquote>

<blockquote>
<p>לְצוֹדֵד אַנְשֵי-ישֶׁר לְדִין עַל זֶה.</p>
</blockquote>

<blockquote>
<p>מָה אִכְפָּת? יֵלֶךְ לוֹ כָל אִישׁ כְּדַרְכּוֹ,</p>
</blockquote>

<blockquote>
<p>אָנֹכִי אֶעֱצֹם עֵינַי לִי – לֹא אֶרְאֶה.</p>
</blockquote>

<blockquote>
<p>**מֶכְט-הִילְד: **</p>
</blockquote>

<blockquote>
<p>הַנָּצִיב תָּלוּי פֹּה – שִׂים כָּבוֹד, טָף!</p>
</blockquote>

<blockquote>
<p><strong>אֶלְסְ-בֶּתְּ:</strong></p>
</blockquote>

<blockquote>
<p>לוּ רַק הַכּוֹבָע נִשְׁאַר מִן הָרֹאשׁ, 35</p>
</blockquote>

<blockquote>
<p>הָעִיר לֹא יָשְׁבָה אַחֲרָיו כָּאַלְמָנָה.</p>
</blockquote>

<blockquote>
<p>פְרִיסְהַרְט מֵעִיט בָּהֶן:</p>
</blockquote>

<blockquote>
<p>הוֹ הָלְאָה, עַם לֹא הָיָה, הַמְכַשֵּׁפוֹת!</p>
</blockquote>

<blockquote>
<p>מִי בִקֵּשׁ אֶתְכֶן פֹּה! בַּעֲלֵיכֶן שְׁלַחְנָה,</p>
</blockquote>

<blockquote>
<p>יָבֹאוּ, נִרְאֶה אִם בַּחֹק יִבְעָטוּ.</p>
</blockquote>

<blockquote>
<p>הַנָּשִׁים הוֹלְכוֹת לָהֶן מִשָּׁם.</p>
</blockquote>

<blockquote>
<p>בָּא טֶל עִם קַשְׁתּוֹ, כְּשֶׁהוּא מוֹלִיךְ אֶת וַלְטֶר בְּנוֹ בְיָדוֹ;
וְהֵם עוֹבְרִים מִלִּפְנֵי הַכֹּבַע בְּלִי שִׂימַת דָּעַת.</p>
</blockquote>

<blockquote>
<p>וַלְטֶר בְּהַרְאוֹתוֹ עַל הַר-הַחֵרֶם:</p>
</blockquote>

<blockquote>
<p>הַאֻמְנָם, אָבִי, כִּי עֲצֵי הָהָר 40</p>
</blockquote>

<blockquote>
<p>הַלָּז יָזוּבוּ דָם, אִם גַּרְזֶן יִפְגַּע</p>
</blockquote>

<blockquote>
<p>בָּהֶם?</p>
</blockquote>

<blockquote>
<p><strong>טֶל:</strong></p>
</blockquote>

<blockquote>
<p>וּמִי זֹאת אָמַר לָךְ, בְּנִי?</p>
</blockquote>

<blockquote>
<p><strong>וַלְטֶר:</strong></p>
</blockquote>

<blockquote>
<p>זְקַן-הָרוֹעִים הִגִּיד, כִּי הָעֵצִים</p>
</blockquote>

<blockquote>
<p>הֲלָלוּ חֵרֶם הֵם, הַקּוֹצֵץ בָּם –</p>
</blockquote>

<blockquote>
<p>מִקִּבְרוֹ חוּצָה תִּצְמַח לוֹ יְמִינוֹ. 45</p>
</blockquote>

<blockquote>
<p><strong>טֶל:</strong></p>
</blockquote>

<blockquote>
<p>אַף אָמְנָם, עֵצִים אֵלֶּה חֵרֶם הֵם.</p>
</blockquote>

<blockquote>
<p>הֲתִרְאֶה קַרְנֵי-קֶרַח<a href="#fn:149" id="fnref:149" title="see footnote" class="footnote"><sup>149</sup></a> שָׁם הַגְּבוֹהִים?</p>
</blockquote>

<blockquote>
<p>בְּעַד עָב בִּמְרוֹם שָׁמַיִם הֵם נִתְקָעוּ –</p>
</blockquote>

<blockquote>
<p><strong>וַלְטֶר:</strong></p>
</blockquote>

<blockquote>
<p>יָדַעְתִּי, הַקַּרְחוֹנִים הֵם, הַחוֹרְקִים</p>
</blockquote>

<blockquote>
<p>בְּקוֹל רַעַם לַיְלָה וְזוֹרְקִים מַפָּל לָנוּ. 50</p>
</blockquote>

<blockquote>
<p><strong>טֶל:</strong></p>
</blockquote>

<blockquote>
<p>וּמַפְּלֵי הָרִים אֵלוּ הָיוּ קוֹבְרִים</p>
</blockquote>

<blockquote>
<p>כְּבָר בְּשִׁפְעָם אֵת עִיר אַלְטֹרְף כֻּלָּהּ</p>
</blockquote>

<blockquote>
<p>אִלְמָלֵי יַעַר-חֵרֶם זֶה עַל עֵצָיו</p>
</blockquote>

<blockquote>
<p>לֹא עָמַד מַחֲסֶה, חוֹמָה לָהּ מִשֶּׁלֶג.</p>
</blockquote>

<blockquote>
<p>וַלְטֶר לְאַחַר מַחֲשָׁבָה:</p>
</blockquote>

<blockquote>
<p>הֲיֵשׁ אֲרָצוֹת מִבְּלִי הָרִים, אָבִי: 55</p>
</blockquote>

<blockquote>
<p><strong>טֶל:</strong></p>
</blockquote>

<blockquote>
<p>בְּרִדְתְּךָ מִן הֶהָרִים, יָרֹד עִם</p>
</blockquote>

<blockquote>
<p>הַנְּחָלִים שָׁמָה, מִן הַגְּבָעוֹת מָטָּה,</p>
</blockquote>

<blockquote>
<p>וּבָאתָ כֵן אֶל אֶרֶץ מִישׁוֹר שְׁטוּחָה</p>
</blockquote>

<blockquote>
<p>לִרְוָחָה. חָדְלוּ זַעַף שָׁם הַמָּיִם.</p>
</blockquote>

<blockquote>
<p>יִנְהֲרוּ שָׁלוֹם לֹא יִרְעָשוּ, חָפְשִׁי 60</p>
</blockquote>

<blockquote>
<p>מִכָּל קַצְוֵיהֶם תִּרְאֶה שָׁם שָׁמָיִם,</p>
</blockquote>

<blockquote>
<p>לַפֵּאוֹת שַׁדְמוֹת דָּגָן תִּשְׂתָּרַעְנָה,</p>
</blockquote>

<blockquote>
<p>וְהָאָרֶץ כֻּלָּהּ תִּפְרַח שָׁם כַּגַּנָּה.</p>
</blockquote>

<blockquote>
<p><strong>וַלְטֶר:</strong></p>
</blockquote>

<blockquote>
<p>וּבֹאָה, אַבָּא, נֵרְדָה נָא כַיּוֹם</p>
</blockquote>

<blockquote>
<p>גַּם אָנוּ שָׁמָּה. לָמָּה נֵשֵׁב פֹּה 65</p>
</blockquote>

<blockquote>
<p>בַּמֵּצַר וְלֹא בְמֶרְחַב אֶרֶץ נָאוָה?</p>
</blockquote>

<blockquote>
<p><strong>טֶל:</strong></p>
</blockquote>

<blockquote>
<p>כְּגַן-עֵדֶן שָׁם הָאָרֶץ טוֹבָה יָפָה,</p>
</blockquote>

<blockquote>
<p>אַךְ מִבִּרְכָתָהּ לֹא הָעוֹבְדִים, לֹא</p>
</blockquote>

<blockquote>
<p>נוֹטְעֶיהָ אַף זוֹרְעֶיהָ הֵם הַנֶּהֱנִים.</p>
</blockquote>

<blockquote>
<p><strong>וַלְטֶר:</strong></p>
</blockquote>

<blockquote>
<p>וּכְלוּם לֹא חָפְשִׁים עַל נַחֲלָתָם הֵם 70</p>
</blockquote>

<blockquote>
<p>כָּמוֹךָ?</p>
</blockquote>

<blockquote>
<p><strong>טֶל:</strong></p>
</blockquote>

<blockquote>
<p>שְׁדוֹתָם כֻּלָּם אַךְ לָהֶגְמוֹן</p>
</blockquote>

<blockquote>
<p>וְלַמֶּלֶךְ.</p>
</blockquote>

<blockquote>
<p><strong>וַלְטֶר:</strong></p>
</blockquote>

<blockquote>
<p>וְיִחְיוּ נָא עַל צֵיד הַיְּעָרִים.</p>
</blockquote>

<blockquote>
<p><strong>טל:</strong></p>
</blockquote>

<blockquote>
<p>גַּם צִפּוֹר וְחַיְתוֹ יַעַר שָׁם לַאֲדוֹנִים.</p>
</blockquote>

<blockquote>
<p><strong>וַלְטֶר:</strong></p>
</blockquote>

<blockquote>
<p>יָדִיגוּ דָגָה וְלֹא יִשְׁתַּעְבְּדוּ לָמוֹ.</p>
</blockquote>

<blockquote>
<p>**טֶל: **</p>
</blockquote>

<blockquote>
<p>הַמֵּימוֹת וְכָל בָּהֶם, אַף הֵם לַמֶּלֶךְ. 75</p>
</blockquote>

<blockquote>
<p><strong>וַלְטֶר:</strong></p>
</blockquote>

<blockquote>
<p>וּמִי הוּא מֶלֶךְ זֶה, שֶׁכֵּן יְרֵאוּהוּ?</p>
</blockquote>

<blockquote>
<p><strong>טֶל:</strong></p>
</blockquote>

<blockquote>
<p>מְפַרְנְסָם וּמָגִנָּם הוּא הָאֶחָד.</p>
</blockquote>

<blockquote>
<p><strong>וַלְטֶר:</strong></p>
</blockquote>

<blockquote>
<p>הוּא לָמָּה? יַעֲשׂוּ הֵם לְעַצְמָם יַחַד</p>
</blockquote>

<blockquote>
<p>לְנַפְשׁותָם.</p>
</blockquote>

<blockquote>
<p><strong>טֶל</strong>:</p>
</blockquote>

<blockquote>
<p>שָׁם בִּשְׁכֵנוֹ אִישׁ לֹא יַאֲמִין.</p>
</blockquote>

<blockquote>
<p>וַלְטֶר לְאַחַר חָשְׁבוֹ:</p>
</blockquote>

<blockquote>
<p>אַךְ צַר שָם, אַבָּא, בְּאֶרֶץ רְחָבָה זוֹ; 80</p>
</blockquote>

<blockquote>
<p>וּמוּטָב לְרַגְלֵי מַפְּלֵי הָרִים שָׁבֶת.</p>
</blockquote>

<blockquote>
<p><strong>טֶל:</strong></p>
</blockquote>

<blockquote>
<p>אַף אָמְנָם, בְּנִי, אֶל בֵּין קַרְחוֹנִים גוּר,</p>
</blockquote>

<blockquote>
<p>אַך לֹא בֵין מוֹקְשֵׁי אַנְשֵׁי אָוֶן.</p>
</blockquote>

<blockquote>
<p>וַלְטֶר מוֹשְכוֹ לַצַּד:</p>
</blockquote>

<blockquote>
<p>וּרְאֵה נָא, אַבָּא, כּוֹבַע שָׁם עַל נֵס!</p>
</blockquote>

<blockquote>
<p><strong>טֶל:</strong></p>
</blockquote>

<blockquote>
<p>וּמַה לְךָ זֶה הַכּוֹבַע? לֵךְ בַּדֶּרֶךְ. 85</p>
</blockquote>

<blockquote>
<p>פּוֹנֶה לָסוּר – וְהִנֵּה פְרִיסְהַרְט יוֹצֵא בְּשָׁלְחוֹ אֶת הַכִּידוֹן
מוּל טל</p>
</blockquote>

<blockquote>
<p>בְּשֵׁם הַקֵּיסָר, פֹּה עֲמוֹד, אַל תַּעֲבֹר!</p>
</blockquote>

<blockquote>
<p>טֶל תּוֹפֵס בַּכִּידוֹן:</p>
</blockquote>

<blockquote>
<p>מַה תַּחְפֹּץ? לָמָּה זֶה תַּעַצְרֵנִי כֹּה?</p>
</blockquote>

<blockquote>
<p><strong>פְרִיסְהַרְט:</strong></p>
</blockquote>

<blockquote>
<p>הֵפַרְתָּ חֹק, עַל כֵּן אַחֲרֵינוּ בֹא!</p>
</blockquote>

<blockquote>
<p><strong>לֵיטְהוֹלְד:</strong></p>
</blockquote>

<blockquote>
<p>לַכּוֹבַע לֹא כָרַעְתָּ כְּפִי הַמִּצְוָה.</p>
</blockquote>

<blockquote>
<p>טֶל לִפְרִיסְהַרְט:</p>
</blockquote>

<blockquote>
<p>הַנִּיחָה, דּוֹד. 90</p>
</blockquote>

<blockquote>
<p><strong>פְרִיסְהַרְט:</strong></p>
</blockquote>

<blockquote>
<p>לֵךְ בֹּא לְבֵית-הַסֹּהַר!</p>
</blockquote>

<blockquote>
<p><strong>וַלְטֶר:</strong></p>
</blockquote>

<blockquote>
<p>אֵת אָבִי לְבֵית הַסֹּהַר? – הוֹ, הוֹשִׁיעוּ!</p>
</blockquote>

<blockquote>
<p>קוֹרֵא לְרָחוֹק:</p>
</blockquote>

<blockquote>
<p>הֵאָסְפוּ, אִישִׁים! בֹּאוּ, הוֹ, הַצִּילוּ!</p>
</blockquote>

<blockquote>
<p>הוֹ חָמָס! חָמָס! אָבִי נִשְׁבָּה! אַלְלָי!</p>
</blockquote>

<blockquote>
<p>רֶסֶּלְמַן הַכֹּהֵן וּפֶטֶרְמַן הַחַזָּן בָּאִים וְעוֹד שְׁלֹשָה
אֲנָשִׁים אַחֲרֵיהֶם</p>
</blockquote>

<blockquote>
<p><strong>פֶּטֶרְמַן הַחַזָּן:</strong></p>
</blockquote>

<blockquote>
<p>מֶה הָיָה?</p>
</blockquote>

<blockquote>
<p><strong>רֶסֶּלְמַן הַכֹּהֵן:</strong></p>
</blockquote>

<blockquote>
<p>לָמָּה זֶה בָאִישׁ תָּפָשְׂתָּ?</p>
</blockquote>

<blockquote>
<p><strong>פְרִיסְהַרְט:</strong></p>
</blockquote>

<blockquote>
<p>כִּי צַר וְאוֹיֵב הוּא לַקֵּיסָר – בּוֹגֵד. 95</p>
</blockquote>

<blockquote>
<p>טֶל תּוֹפֵשׂ בּו בְחָזְּקָה:</p>
</blockquote>

<blockquote>
<p>אָנֹכִי בוֹגֵד?</p>
</blockquote>

<blockquote>
<p><strong>רֶסֶּלְמַן הַכֹּהֵן:</strong></p>
</blockquote>

<blockquote>
<p>אַךְ טָעִיתָ, דּוֹדִי.</p>
</blockquote>

<blockquote>
<p>וַהֲרֵי זֶה טֶל, אִישׁ יָשָׁר וְאֶזְרָח נֶאֱמָן.</p>
</blockquote>

<blockquote>
<p>וַלְטֶר בֶּן טֶל, רָץ לִקְרַאת וַלְטֶר פִירְסְט הַבָּא:</p>
</blockquote>

<blockquote>
<p>הוֹשִיעָה סָבָא! רְאֵה כִּי אַבָּא נִתְפָּס.</p>
</blockquote>

<blockquote>
<p>פְרִיסְהַרְט לְטֶל:</p>
</blockquote>

<blockquote>
<p>לַסֹּהֵר בֹּא!</p>
</blockquote>

<blockquote>
<p>וַ' פִירְסְט נֶחְפָּז אֵלָיו:</p>
</blockquote>

<blockquote>
<p>אָנֹכִי אֶעֶרְבֶנּוּ,</p>
</blockquote>

<blockquote>
<p>עֲמֹד! – מַה קָּרָה אוֹתְךָ, טֶל? מֶה הָיָה? 100</p>
</blockquote>

<blockquote>
<p>מֶלְךְ-תַּל וּשְׁטוֹפָכֶר בָּאִים.</p>
</blockquote>

<blockquote>
<p><strong>פְרִיסְהַרְט:</strong></p>
</blockquote>

<blockquote>
<p>אֵת מִצְוַת הוֹד כְּבוֹד הַנָּצִיב הֵפֵר</p>
</blockquote>

<blockquote>
<p>בַּשִּׁלְטוֹן אֵינוֹ מוֹדֶה זֶה הַמַּמְרֶה.</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>הֲטֶל זֹאת עָשָׁה?</p>
</blockquote>

<blockquote>
<p><strong>מֶלְךְ-תַּל:</strong></p>
</blockquote>

<blockquote>
<p>שֶׁקֶר דְּבָרְךָ, שָׁקֶר!</p>
</blockquote>

<blockquote>
<p><strong>לֵיטְהוֹלְד:</strong></p>
</blockquote>

<blockquote>
<p>לַכּוֹבַע הוּא לֹא כָּרַע לְפִי הַמְצֻוּה.</p>
</blockquote>

<blockquote>
<p><strong>וַ' פִירְסְט:</strong></p>
</blockquote>

<blockquote>
<p>וְעַל זֶה יֵאָסֶר? עֲרֻבָּתִי, דּוֹד, קָח 105</p>
</blockquote>

<blockquote>
<p>וָתֵן – וְיַעֲבֹר.</p>
</blockquote>

<blockquote>
<p><strong>פְרִיסְהַרְט:</strong></p>
</blockquote>

<blockquote>
<p>לְנַפְשְׁךָ עֲרֹב,</p>
</blockquote>

<blockquote>
<p>אֲנַחְנוּ תַּפְקִידֵנוּ נִשְׁמֹר – לֵךְ!</p>
</blockquote>

<blockquote>
<p>מֶלְךְ-תַּל לַנּוֹעָדִים:</p>
</blockquote>

<blockquote>
<p>עַד מָרוֹם עַוְלָה! הֲלָזֹאת עוֹד נֶחֱשֶׁה!</p>
</blockquote>

<blockquote>
<p>הֲיוֹלִיכוּהוּ בְחֹזֶק יָד מִמֶּנּוּ?</p>
</blockquote>

<blockquote>
<p><em><em>פֶּטֶרְמַן הַחַזָּן</em>:</em>**</p>
</blockquote>

<blockquote>
<p>אֲנַחְנוּ פֹה הָרֹב, אַל תֶּחֱשׁוּ, אַחַי! 110</p>
</blockquote>

<blockquote>
<p>עֶזְרָתָה אִישׁ לְאָחִיו נִתֵּן – נָעַשׂ!</p>
</blockquote>

<blockquote>
<p><strong>פְרִיסְהַרְט:</strong></p>
</blockquote>

<blockquote>
<p>מִי יֹאמַר הַמְרוֹת פֹּה אֶת פִּי הַנָּצִיב?</p>
</blockquote>

<blockquote>
<p>עוֹד שְֹלשָׁה מֵעַם הָאָרֶץ בְּהֵחָפְזָם לָבֹא!</p>
</blockquote>

<blockquote>
<p>אַף נַחְנוּ אִתְּכֶם! מִי שָׁם? אַרְצָה הַכּוּם!</p>
</blockquote>

<blockquote>
<p>הִילְדָה-גַּרְדְּ, מֶכְטְ-הִילְדְּ אֶלְסְ-בֶּתְּ שָׁבוֹ בָּאוּ.</p>
</blockquote>

<blockquote>
<p><strong>טֶל:</strong></p>
</blockquote>

<blockquote>
<p>אַל תִּרְגְּשׁוּ, אַחִים; לְכוּ לָכֶם. אֲנִי</p>
</blockquote>

<blockquote>
<p>דַּיֵנִי לִי; וְלּוא חֹזֶק יָד חָפָצְתִּי, 115</p>
</blockquote>

<blockquote>
<p>מִפְּנֵי כִידוֹנִים לֹא הָיִיתִי נִרְתָּע.</p>
</blockquote>

<blockquote>
<p>מֶלְךְ-תַּל לִפְרִיסְהַרְט:</p>
</blockquote>

<blockquote>
<p>וְהָעֵז נָא הוֹצִיאוּ מִתּוֹכֵנוּ!</p>
</blockquote>

<blockquote>
<p><strong>וַ' פִירְסְט וּשְׁטוֹפָכֶר:</strong></p>
</blockquote>

<blockquote>
<p>הֵרָגְעוּ – הַשְׂקֵט.</p>
</blockquote>

<blockquote>
<p><strong>פְרִיסְהַרְט</strong> צוֹעֵק:</p>
</blockquote>

<blockquote>
<p>מֶרֶד! קֶשֶׁר, קָשֶׁר!</p>
</blockquote>

<blockquote>
<p>שוֹפַר צַיָּידִים נִשְׁמָע.</p>
</blockquote>

<blockquote>
<p><strong>הַנָּשִׁים:</strong></p>
</blockquote>

<blockquote>
<p>הַנָּצִיב בָּא! 120</p>
</blockquote>

<blockquote>
<p><strong>פְרִיסְהַרְט</strong> מֵרִים קוֹלוֹ עוֹד:</p>
</blockquote>

<blockquote>
<p>הוֹ, בֶּגֶד בּוֹגְדִים! קֶשֶׁר!</p>
</blockquote>

<blockquote>
<p><strong>שׁטוֹפָכֶר:</strong></p>
</blockquote>

<blockquote>
<p>צְעַק וְהִפָּקַע, נָבָל!</p>
</blockquote>

<blockquote>
<p><strong>הַכֹּהֵן וּמֶלְךְ-תַּל:</strong></p>
</blockquote>

<blockquote>
<p>דּוֹם! עוֹד תִּצְעָק?</p>
</blockquote>

<blockquote>
<p><strong>פְרִיסְהַרְט</strong> צוֹעֵק עוֹד בְּכָל כֹּחַ:</p>
</blockquote>

<blockquote>
<p>הוֹשַׁע-נָא! הוֹ, הוֹשַׁעְנָע לְעֶבֶד מֶלֶךְ!</p>
</blockquote>

<blockquote>
<p><strong>וַ' פִירְסְט:</strong></p>
</blockquote>

<blockquote>
<p>הַנָּצִיב בָּא בָא! אוֹי, מַה יִהְיֶה לָנוּ!</p>
</blockquote>

<blockquote>
<p>גֶּסְלֶר עַל סוּסוֹ וְדַיָּה עַל אֶגְרוֹפוֹ, רוּדוֹלְף שַׂר הָרֶכֶש
בֶּרְתָּה וְרוּדֶנְץ. פַּמֵּלְיָה גְדוֹלָה שֶל עֲבָדִים מְזֻיָנִים,
הַסּוֹגְרִים בְּמַעְגּל כִּידוֹנִים אֶת הַבָּמָה סָבִיב.</p>
</blockquote>

<blockquote>
<p><strong>רוּדָלְף:</strong></p>
</blockquote>

<blockquote>
<p>הוֹ, פַּנּוּ דֶרֶךְ אֶל הַנָּצִיב!</p>
</blockquote>

<blockquote>
<p><strong>גֶּסְלֶר:</strong></p>
</blockquote>

<blockquote>
<p>גָּרְשֵׁם!</p>
</blockquote>

<blockquote>
<p>מָה עָם מִסָּבִיב רָץ! מִי קָרָא עֶזְרָה! 125</p>
</blockquote>

<blockquote>
<p>כֻּלָּם מַחֲרִישִׁים</p>
</blockquote>

<blockquote>
<p>מָה הָיָה פֹה? מִי יוֹדִיעֵנִי?</p>
</blockquote>

<blockquote>
<p>אֶל פְרִיסְהַרְט</p>
</blockquote>

<blockquote>
<p>קְרַב!</p>
</blockquote>

<blockquote>
<p>מִי אָתָּה? וּבָאִישׁ הַזֶּה מַה תַּחְזִיק?</p>
</blockquote>

<blockquote>
<p>מוֹסֵר אֶת הַדַּיָּה לְאַחַד הַמְשָׁרְתִים.</p>
</blockquote>

<blockquote>
<p><strong>פְרִיסְהַרְט:</strong></p>
</blockquote>

<blockquote>
<p>הַנּוֹרָא בָאֲדוֹנִים, עֶבֶד נִשְׁקְךָ</p>
</blockquote>

<blockquote>
<p>מִלְּפָנֶיךָ. שׁוֹמֵר כּוֹבַע זֶה הֻצָּגְתִּי.</p>
</blockquote>

<blockquote>
<p>וְהָאִישׁ הַזֶּה בְחֶטְאוֹ נִתְפַּשׂ פֹּה, 130</p>
</blockquote>

<blockquote>
<p>כִּי עָבַר וְאֶל הַכּוֹבַע לֹא הִשְׁתַּחֲוָה.</p>
</blockquote>

<blockquote>
<p>בִּקַּשְׁתִּי חָבְשׁוֹ כְּפִי מִצְוָתְךָ, נִקְהַל</p>
</blockquote>

<blockquote>
<p>הָעָם הַזֶּה עָלַי, מִיָּדִי פַּלְטוֹ.</p>
</blockquote>

<blockquote>
<p><strong>גֶּסְלֶר</strong> לְאַחַר שְׁהִיָה:</p>
</blockquote>

<blockquote>
<p>הֲכָכָה תָבֹז אַתָּה, טֶל, לַמֶּלֶךְ</p>
</blockquote>

<blockquote>
<p>וְלִי פְקִידוֹ, צִיר הַשִּׁלְטוֹן פֹּה, 135</p>
</blockquote>

<blockquote>
<p>וְתִּמְנַע כָּבוֹד מִן הַכּוֹבַע, זֶה</p>
</blockquote>

<blockquote>
<p>אֲנִי עֲלֵיכֶם שַׂמְתִּיו בּוֹחֵן אֵמוּן?</p>
</blockquote>

<blockquote>
<p>כִּי זְמָמְךָ רָע הִגַּדְתָּ לִי הַיּוֹם.</p>
</blockquote>

<blockquote>
<p><strong>טֶל:</strong></p>
</blockquote>

<blockquote>
<p>הוֹאִילָה, סְלַח וּמְחַל נָא, אֲדוֹן הַחֶסֶד,</p>
</blockquote>

<blockquote>
<p>כִּי לֹא בְמַעַל-זָדוֹן זֹאת עָשִׂיתִי, 140</p>
</blockquote>

<blockquote>
<p>כִּשְׁמִי כֵּן תָּם תָּמוּהַּ אָנִי<a href="#fn:150" id="fnref:150" title="see footnote" class="footnote"><sup>150</sup></a>, שׁוֹגֵג</p>
</blockquote>

<blockquote>
<p>עָבַרְתִּי כֹה לְתֻמִּי, אָנָּא סְלָחָה,</p>
</blockquote>

<blockquote>
<p>וַאֲנִי אֶשְׁתַּמֵּר מֵחֲטֹא.</p>
</blockquote>

<blockquote>
<p><strong>גֶּסְלֶר</strong> לְאַחַר שְׁתִיקָה:</p>
</blockquote>

<blockquote>
<p>שָׁמַעְתי</p>
</blockquote>

<blockquote>
<p>כִּי פֶלֶא-רוֹבֶה אַתָּה,טֶל, בָּאָרֶץ –</p>
</blockquote>

<blockquote>
<p>לֹא כֵן? 145</p>
</blockquote>

<blockquote>
<p><strong>וַלְטֶר בֶּן טֶל:</strong></p>
</blockquote>

<blockquote>
<p>כֵּן כֵּן, אֲדוֹנִי, גַּם תַּפּוּחַ</p>
</blockquote>

<blockquote>
<p>עַל עֵץ – יִירֶנּוּ אָבִי בְּחִצּוֹ לָךְ,</p>
</blockquote>

<blockquote>
<p>מִטַּחֲוַת<a href="#fn:151" id="fnref:151" title="see footnote" class="footnote"><sup>151</sup></a> מֵאָה צָעַד.</p>
</blockquote>

<blockquote>
<p><strong>גֶּסְלֶר</strong> אֶל טֶל:</p>
</blockquote>

<blockquote>
<p>בִּנְךָ זֶה?</p>
</blockquote>

<blockquote>
<p><strong>טֶל:</strong></p>
</blockquote>

<blockquote>
<p>כֵּן, אָדוֹן, בְּנִי הוּא זֶה.</p>
</blockquote>

<blockquote>
<p><strong>גֶּסְלֶר</strong>:</p>
</blockquote>

<blockquote>
<p>הַעוֹד לְךָ בָנִים?</p>
</blockquote>

<blockquote>
<p><strong>טֶל:</strong></p>
</blockquote>

<blockquote>
<p>בִּנְעָרִים שְׁנַיִם אֵל חָנַנִּי.</p>
</blockquote>

<blockquote>
<p>**גֶּסְלֶר: **</p>
</blockquote>

<blockquote>
<p>וְאֶת מִי</p>
</blockquote>

<blockquote>
<p>מִשְּׁנֵיהֶם בְּיוֹתֵר אַתָּה אוֹהֵב? 150</p>
</blockquote>

<blockquote>
<p>**טֶל: **</p>
</blockquote>

<blockquote>
<p>בָּנִים</p>
</blockquote>

<blockquote>
<p>אֲהוּבִים שְׁנֵיהֶם לִי, אֲדוֹנִי.</p>
</blockquote>

<blockquote>
<p>**גֶּסְלֶר: **</p>
</blockquote>

<blockquote>
<p>טוֹב, טֶל,</p>
</blockquote>

<blockquote>
<p>וּבְיַעַן כִּי לֹא תַחֲטִיא גַם תַּפוּח</p>
</blockquote>

<blockquote>
<p>עַל עֵץ מִמֵּאָה צַעַד, - זֶה כֹּחֲךָ</p>
</blockquote>

<blockquote>
<p>עַל כֵּן תַּרְאֵנִי פֹה. אֶת קַשְׁתְּךָ</p>
</blockquote>

<blockquote>
<p>הֵן אִתְּךָ תָמִיד<a href="#fn:152" id="fnref:152" title="see footnote" class="footnote"><sup>152</sup></a> הִיא מוּכָנָה – הִכּוֹן 155</p>
</blockquote>

<blockquote>
<p>וִירֵה תַפּוּחַ לִי מֵרֹאשׁ הַנָּעַר, -</p>
</blockquote>

<blockquote>
<p>אַף זֹאת אִיעָצְךָ: כַּוֵּן הֵיטֵב:</p>
</blockquote>

<blockquote>
<p>בַּחֵץ הָרִאשׁוֹן כֵּן תִּירֵהוּ, כִּי</p>
</blockquote>

<blockquote>
<p>אִם תַּחֲטִיא, דַּע, זֶה רֹאשְׁךָ אָבַד לָךְ.</p>
</blockquote>

<blockquote>
<p>חֶרְדַּת אֵימָה נוֹפֶלֶת עַל כָּל הַקָּהָל.</p>
</blockquote>

<blockquote>
<p><strong>טֶל:</strong></p>
</blockquote>

<blockquote>
<p>אֲדוֹנִי, - מָה הַמּוֹרָא לִי יָזָמְתָּ? – 160</p>
</blockquote>

<blockquote>
<p>מֵרֹאשׁ בְּנִי – אֲנִי מֵרֹאש הַיֶּלֶד? –</p>
</blockquote>

<blockquote>
<p>אַךְ לֹא! הֵן לֹא פִלַּלְתָּ זֹאת, אֲדֹנִי –</p>
</blockquote>

<blockquote>
<p>יִשְׁמָרְךָ אֵל חֲשֹׁב כָּזֹאת – מִשְּׁאֹל</p>
</blockquote>

<blockquote>
<p>מֵאָב כָזֹאת בֶּאֱמֶת.</p>
</blockquote>

<blockquote>
<p>**גֶּסְלֶר: **</p>
</blockquote>

<blockquote>
<p>יָרֹה תִירֶה</p>
</blockquote>

<blockquote>
<p>מֵרֹאשׁ הַנַּעַר הַלָּזֶה תַּפּוּחַ. 165</p>
</blockquote>

<blockquote>
<p>אֵת זֹאת חָשַׁבְתִּי וְזֹאת שָׁאָלְתִּי.</p>
</blockquote>

<blockquote>
<p><strong>טֶל:</strong></p>
</blockquote>

<blockquote>
<p>איכה! –</p>
</blockquote>

<blockquote>
<p>אֲנִי מִקַּשְׁתִּי בְּרֹאשׁ מַחֲמַדִּי אִירֶה –</p>
</blockquote>

<blockquote>
<p>אֶל רֹאשׁ בְּנִי אֲכַוֵּן? – מוּטָב אָמוּת.</p>
</blockquote>

<blockquote>
<p><strong>גֶּסְלֶר</strong> מַדְגִּיש:</p>
</blockquote>

<blockquote>
<p>גַּם אַתָּה גַּם הַיֶּלֶד מוֹת תָּמוּתּוּ</p>
</blockquote>

<blockquote>
<p>אִם תַּמְרֶה 170</p>
</blockquote>

<blockquote>
<p><strong>טֶל:</strong></p>
</blockquote>

<blockquote>
<p>הֶאָנֹכִי אֶרְצַח בְּנִי? –</p>
</blockquote>

<blockquote>
<p>אֲדוֹנִי! אַתָּה בָנִים אֵין לָךְ, לָכֵן</p>
</blockquote>

<blockquote>
<p>לֹא תֵדַע מַה לֶב אָב לְבָנָיו יִרְחָש –</p>
</blockquote>

<blockquote>
<p><strong>גֶּסְלֶר:</strong></p>
</blockquote>

<blockquote>
<p>אִי, טֶל הַתָּם, אֵיךְ פִּתְאֹם נִתְפַּקָּחְתָּ,</p>
</blockquote>

<blockquote>
<p>לִי אָמְרוּ, כִּי אַךְ שׁוֹגֶה בְנִפְלָאוֹת</p>
</blockquote>

<blockquote>
<p>וּמְשֻׁנֶּה מִכָּל אִישׁ מֵאָז הָיִיתָ. 175</p>
</blockquote>

<blockquote>
<p>בִּקַּשְׁתָּ גְּבוּרוֹת! וְהִנֵּה מִפְעַל עֹז</p>
</blockquote>

<blockquote>
<p>מָצָאתִי לָךְ, כַּנָּאֶה לִגְבוּרָתְךָ,</p>
</blockquote>

<blockquote>
<p>וְאִם אַחֵר חוֹכֵךְ לַעֲשׂוֹת מָה, הֵן אַתָּה<a href="#fn:153" id="fnref:153" title="see footnote" class="footnote"><sup>153</sup></a></p>
</blockquote>

<blockquote>
<p>אִישׁ נִלְבָּב עוֹצֵם עַיִן וְעוֹשֶׂה חִישׁ.</p>
</blockquote>

<blockquote>
<p><strong>בֶּרְתָּה:</strong></p>
</blockquote>

<blockquote>
<p>אַל נָא, אֲדוֹנִי, תִּצְחַק עוֹד לָעָם; 180</p>
</blockquote>

<blockquote>
<p>וּרְאֵה נָא, כֻּלָּם חָוְרוּ אַף יִרְעָדוּ.</p>
</blockquote>

<blockquote>
<p>לַהֲלָצוֹתֶיךָ לֹא הִסְכִּינוּ הֵם.</p>
</blockquote>

<blockquote>
<p><strong>גֶּסְלֶר:</strong></p>
</blockquote>

<blockquote>
<p>מִי אָמַר, עַלְמָה, כִּי מְשַׂחֵק אָנִי?</p>
</blockquote>

<blockquote>
<p>תּוֹפֵשׂ עָנָף הַנָּטוּי עַל רֹאשׁוֹ מֵעֵץ תַּפּוּחַ;</p>
</blockquote>

<blockquote>
<p>הֲרֵי תַפּוּחַ – פַּנוּ מָקוֹם – יִרְחַק כְּדָת</p>
</blockquote>

<blockquote>
<p>הַטַּחֲוָה – שְׁמוֹנִים צַעַד אֶתֵּן לוֹ – 185</p>
</blockquote>

<blockquote>
<p>לֹא פָחוֹת אַף לֹא יוֹתֵר. הֵן יִתְפָּאֵר</p>
</blockquote>

<blockquote>
<p>כִּי גַם מִמֵּאָה יָרֹב לְלֹא חֲטוֹא –</p>
</blockquote>

<blockquote>
<p>כָּעֵת, הַמּוֹרֶה, לַמַּטָרָה יְרֵה!</p>
</blockquote>

<blockquote>
<p><strong>רוּדָלְף:</strong></p>
</blockquote>

<blockquote>
<p>הָאֵל! – הוּא יָקִים דְּבָרוֹ, - כְּרַע לוֹ, נָעַר!</p>
</blockquote>

<blockquote>
<p>הִתְחַנֵּן פְּנֵי הַנָּצִיב עַל חַיֶּיךָ! 190</p>
</blockquote>

<blockquote>
<p><strong>וַ' פִירְסְט</strong> מִן הַצַּד אֶל מֶלְךְ-תַּל הַמִּתְאַפֵּק וְאֵינוֹ
יָכֹל:</p>
</blockquote>

<blockquote>
<p>הִתְאַמֵּץ, כְּבוֹשׁ עַצְמְךָ, בְּשֵׁם אֲדֹנָי!</p>
</blockquote>

<blockquote>
<p><strong>בֶּרְתָּה</strong> לַנָּצִיב:</p>
</blockquote>

<blockquote>
<p>אֲבָל, אֲדוֹנִי, רַב לְךָ רָב! כִּי אֵיךְ</p>
</blockquote>

<blockquote>
<p>זֶה יְהַתֵּל אִישׁ בְּיִּסּוּרֵי אָב וּלְצַעֲרוֹ?</p>
</blockquote>

<blockquote>
<p>וְלוּא בֶּן-מֶָת הָיָה עָלוּב זֶה</p>
</blockquote>

<blockquote>
<p>בְּעַד עֲבֵרָה קַלָּה זוֹ שֶׁעָבָר, 195</p>
</blockquote>

<blockquote>
<p>בָּאֵל נִשְׁבַּעְתִּי, טַעַם עֶשֶׁר מִיתוֹת</p>
</blockquote>

<blockquote>
<p>הִטְעַמְתּוֹ כְבָר. הַנַּח וְיֵלֵךְ לוֹ.</p>
</blockquote>

<blockquote>
<p>כִּי עַתָּה זֶה יְדָעֲךָ. וְסַפֵּר יְסַפֵּר</p>
</blockquote>

<blockquote>
<p>עַל שָׁעָה זוֹ לְבָנָיו עַד שִׁלֵּשִׁים.</p>
</blockquote>

<blockquote>
<p><strong>גֶּסְלֶר:</strong></p>
</blockquote>

<blockquote>
<p>הַדֶּרֶך פִּתְחוּ לוֹ – וָחִישׁ, מַה תִּרְעָד! 200</p>
</blockquote>

<blockquote>
<p>חָיַבְתָּ מִיתָה<a href="#fn:154" id="fnref:154" title="see footnote" class="footnote"><sup>154</sup></a>, נַפְשְׁךָ בְיָדִי הִיא,</p>
</blockquote>

<blockquote>
<p>אַךְ חַסְדִּי רְאֵה, נְתַתִּיהָ לְךָ בַיָּד,</p>
</blockquote>

<blockquote>
<p>יַד אָמָן מָהִיר. וְאֵיךְ יִתְאוֹנֵן אָדָם</p>
</blockquote>

<blockquote>
<p>אִם זָכָה שֶׁגּוֹרָלוֹ בְיָדוֹ יִהְיֶה!</p>
</blockquote>

<blockquote>
<p>עַל דִּיּוּק עֵינְךָ הֵן תִּתְפָּאֵר. הָבָה! 205</p>
</blockquote>

<blockquote>
<p>הַפְּרָס הוּא רָב, חֲשׁוּבָה הַמַּטָרָה –</p>
</blockquote>

<blockquote>
<p>כָּאן מָקוֹם לְךָ, הַמּוֹרֶה, וּלְכִשְׁרוֹנְךָ!</p>
</blockquote>

<blockquote>
<p>לַשָּׁחוֹר שֶׁבָּעִגּוּל<a href="#fn:155" id="fnref:155" title="see footnote" class="footnote"><sup>155</sup></a> גַּם אֲחֵרִים</p>
</blockquote>

<blockquote>
<p>יְרוֹת יָעֵזּוּ, אַךְ הָאָמָן נִכָּר</p>
</blockquote>

<blockquote>
<p>אִם יָדוֹ וְעֵינוֹ גָבְרוּ בוֹ עַל לִבּוֹ. 210</p>
</blockquote>

<blockquote>
<p><strong>וַ' פִירְסְט</strong> נוֹפֵל לְפָנָיו בֶּרֶךְ:</p>
</blockquote>

<blockquote>
<p>הוֹ, אָדוֹן! שִׁלְטוֹן עֻזְּךָ הֶרְאִיתָנוּ,</p>
</blockquote>

<blockquote>
<p>כָּעֵת הַרְאֵנוּ חֶסֶד בִּמְקוֹם מִשְׁפָּט!</p>
</blockquote>

<blockquote>
<p>חֲצִי כָל הוֹנִי אֶתֵּן, גַּם אֶת כֻּלּוֹ</p>
</blockquote>

<blockquote>
<p>מִמֶּנִּי קָח, אַךְ אַל נָא תָבִיא אָב</p>
</blockquote>

<blockquote>
<p>בְּנִסָּיוֹן נוֹרָא זֶה! 215</p>
</blockquote>

<blockquote>
<p><strong>וַלְטֶר בֶּן טֶל:</strong></p>
</blockquote>

<blockquote>
<p>אַל תִּכְרַע, סָבָא,</p>
</blockquote>

<blockquote>
<p>מִלִּפְנֵי רָשָׁע! אִמְרוּ, אֵיפֹה אֻצָּג?</p>
</blockquote>

<blockquote>
<p>לֹא אִירָא! אָבִי גַם מִצִּפּוֹר בְּעוּפָהּ</p>
</blockquote>

<blockquote>
<p>לֹא יַחֲטִיא, וּבִבְנוֹ לֹא כָל שֶׁכֵּן.</p>
</blockquote>

<blockquote>
<p><strong>שֹטוֹפָכֶר:</strong></p>
</blockquote>

<blockquote>
<p>הוֹ, מוֹשֵׁל נָצִיב! גַּם עַל תֹּם הַיֶּלֶד</p>
</blockquote>

<blockquote>
<p>רַחֲמֶיךָ לֹא יַגִּיעוּ! 220</p>
</blockquote>

<blockquote>
<p><strong>רֶסֶּלְמַן הַכּהֵן:</strong></p>
</blockquote>

<blockquote>
<p>זְכוֹר בּוֹרְאֶךָ,</p>
</blockquote>

<blockquote>
<p>כִּי עַל כָּל פֹּעַל הֵן בַּמִּשְׁפָּט יָבִיא.</p>
</blockquote>

<blockquote>
<p><strong>גֶּסְלֶר</strong> בְּהַרְאוֹתוֹ עַל הַנָּעַר:</p>
</blockquote>

<blockquote>
<p>אִסְרוּהוּ אֶל הָאֵלָה שָׁם.</p>
</blockquote>

<blockquote>
<p><strong>וַלְטֶר בֶּן טֶל:</strong></p>
</blockquote>

<blockquote>
<p>אָסְרֵנִי?</p>
</blockquote>

<blockquote>
<p>לֹא לֹא! אָנֹכִי לֹא אֵאַסֵר, דּוּמָם</p>
</blockquote>

<blockquote>
<p>כַּכֶּבֶשׂ אֶעֱמֹד אַף לֹא אָשּׁוֹם. אַךְ</p>
</blockquote>

<blockquote>
<p>אִם אָסֹר תַּאַסְרוּנִי, אָז לֹא אוּכָל, 225</p>
</blockquote>

<blockquote>
<p>אֶתְחַבֵּט בַּמוֹסֵרוֹת, לֹא אֶשָּׁאֵם.</p>
</blockquote>

<blockquote>
<p><strong>רוּדָלְף:</strong></p>
</blockquote>

<blockquote>
<p>כִּי עַתָּה רַק עֵינֶיךָ, נַעַר, אֶחְבּשׁ.</p>
</blockquote>

<blockquote>
<p><strong>וַלְטֶר בֶּן טֶל:</strong></p>
</blockquote>

<blockquote>
<p>וְאֵת עֵינַי לָמָּה? אֵינִי יָרֵא כְּלָל</p>
</blockquote>

<blockquote>
<p>מֵחֵץ יַד אָבִי! בֶּטַח אֶעֱמֹד כֵּן,</p>
</blockquote>

<blockquote>
<p>מִבְּלִי נִיד עַפְעַף אַבִּיט לוֹ, אֲחַכֶּה. 230</p>
</blockquote>

<blockquote>
<p>הִזְדָּרֵז, אַבָּא, יִרְאוּ – רוֹבֶה אָתָּה.</p>
</blockquote>

<blockquote>
<p>הוּא אֵינוֹ מַאֲמִין וּלְשַׁחֲתֵנוּ אָמָר –</p>
</blockquote>

<blockquote>
<p>לְהַכְעִיס אֵת הָרָשָׁע דּוֹק וִירֵה!</p>
</blockquote>

<blockquote>
<p>הוּא נִגָּשׁ אֶל הָאֵלָה. מַנִּיחִים לוֹ אֶת הַתַּפּוּחַ עַל רֹאשׁוֹ.</p>
</blockquote>

<blockquote>
<p><strong>מֶלְךְ-תַּל</strong> לְעַם הָאָרֶץ:</p>
</blockquote>

<blockquote>
<p>וְאֵיךְ? הֲרֶשַׁע כֶּסֶל זֶה יֵעָשֶׂה</p>
</blockquote>

<blockquote>
<p>לְעֵינֵינוּ וְנֶחֱשֶׁה? הֲלָזֹאת נִשְׁבָּעְנוּ? 235</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>הַנֶּשֶׁק אֵין עִמָּנוּ, וְאֵיכָה נָעַשׂ?</p>
</blockquote>

<blockquote>
<p>עָלֵינוּ יַעַר רְמָחִים, רְאֵה מִסָּבִיב.</p>
</blockquote>

<blockquote>
<p><strong>מֶלְךְ-תַּל:</strong></p>
</blockquote>

<blockquote>
<p>דָּחִינוּ לְעֵת הַכֹּשֶׁר, לֹא עָשִׂינוּ-</p>
</blockquote>

<blockquote>
<p>הָהּ, סְלַח נָא, אֵל, לַעֲצַת הַמְּתוּנִים בָּנוּ!</p>
</blockquote>

<blockquote>
<p><strong>גֶּסְלֶר</strong> לְטֶל:</p>
</blockquote>

<blockquote>
<p>וּלְמַד מִכָּאן, אֵין לָשֵׂאת נֶשֶׁק חִנָּם. 240</p>
</blockquote>

<blockquote>
<p>יֵשׁ יוֹרֶה חֵץ, וְזֶה אֶל לִבּוֹ יָשׁוּב,</p>
</blockquote>

<blockquote>
<p>כִּי מְסֻכָּן הוּא כְּלִי מָוֶת גַּם לְנוֹשְׁאָיו,</p>
</blockquote>

<blockquote>
<p>וְתַכְשִׁיט זֶה עַל אַנְשֵׁי-כְפָר אַךְ</p>
</blockquote>

<blockquote>
<p>כְּמַעֲלִיב הוּא לַשַּׁלִיט עַל הָאָרֶץ.</p>
</blockquote>

<blockquote>
<p>לֹא כָל הֶחָפֵץ יְמַלֵּא נֶשֶׁק יָדוֹ, 245</p>
</blockquote>

<blockquote>
<p>וְאִם בַּחִצִּים וּבַקֶּשֶׁת תִּרְצוּ,</p>
</blockquote>

<blockquote>
<p>אֲנִי לָכֶם אֵת הַמַּטָּרָה אוֹרֶה.</p>
</blockquote>

<blockquote>
<p><strong>טֶל</strong> דּוֹרֵךְ קַשְׁתּוֹ וּמְכוֹנֵן חֵץ:</p>
</blockquote>

<blockquote>
<p>הַדֶּרֶךְ פַּנּוּ! מָקוֹם הָב!</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>מַה, טֶל? הֲתַחְפֹּץ? - לֹא וָלֹא! הֵן תִּרְעַד –</p>
</blockquote>

<blockquote>
<p>יְמִינְךָ תָנוּד, נוֹקְשׁוֹת אַרְכְּבוֹתֶיךָ. 250</p>
</blockquote>

<blockquote>
<p><strong>טֶל</strong> מַרְפֶּה מִן הַקֶּשֶׁת:</p>
</blockquote>

<blockquote>
<p>סַנְוֵרִים!</p>
</blockquote>

<blockquote>
<p><strong>הַנָּשִׁים:</strong></p>
</blockquote>

<blockquote>
<p>הוֹ, אָבִינוּ בַשַּׁמָיִם!</p>
</blockquote>

<blockquote>
<p><strong>טֶל</strong> לַנָּצִיב:</p>
</blockquote>

<blockquote>
<p>פָּטְרֵנִי נָא מִזֹּאת! לְבָבִי הֵא!</p>
</blockquote>

<blockquote>
<p>קוֹרֵעַ בִּגְדוֹ מֵעַל חָזֵהוּ!</p>
</blockquote>

<blockquote>
<p>אֶת הַפָּרָשִׁים צַו, יַכּוּנִי אָרְצָה!</p>
</blockquote>

<blockquote>
<p><strong>גֶּסְלֶר:</strong></p>
</blockquote>

<blockquote>
<p>אֲנִי יְרִיָּתְךָ לֹא מִיתָתְךָ אֶשְׁאָל,</p>
</blockquote>

<blockquote>
<p>וְהַקֶּשֶׁת הֵן כַּמָּשׁוֹט לְךָ נִשְׁמָעַת. 255</p>
</blockquote>

<blockquote>
<p>כֹּל יָכוֹל אָתָּה, טֶל, לֹא תִירָא דָבָר,</p>
</blockquote>

<blockquote>
<p>גַּם לְסַעַר-יָם<a href="#fn:156" id="fnref:156" title="see footnote" class="footnote"><sup>156</sup></a>, אִם הַצֵּל תֹּאבֶה, תִּשְׂחָק.</p>
</blockquote>

<blockquote>
<p>כָּעֵת, הַמַּצִּיל, הַצֵּל לָךְ!</p>
</blockquote>

<blockquote>
<p><strong>טֶל</strong> עוֹמֵד בְּמִלְחֶמֶת-נֶפֶשׁ אֲיֻמָּה, יָדָיו עוֹשוֹת
וּמְפַרְכְּסוֹת, עֵינָיו מֻבְלָטוֹת וְנִפְנוֹת פַּעַם לַנָּצִיב וּפַעַם
לַמָּרוֹם. תּוֹפֵס פִּתְאֹם אֶת הַנַּרְתִּיק וּמוֹצִיא חֵץ שֵׁנִי
וְתוֹחֲבוֹ בְּבֵית-הַצַּוָאר אֶל חֵיקוֹ. הַנָּצִיב מִסְתַּכֵּל בּוֹ כָל
אוֹתָהּ שָׁעָה.</p>
</blockquote>

<blockquote>
<p><strong>וַלְטֶר בֶּן טֶל</strong> מִתַּחַת הָאֵלָה:</p>
</blockquote>

<blockquote>
<p>אַבָּא!</p>
</blockquote>

<blockquote>
<p>יְרֵה, כִּי הֵן לֹא יָרֵא אָנִי.</p>
</blockquote>

<blockquote>
<p><strong>טֶל:</strong> גְּזֵרָה!</p>
</blockquote>

<blockquote>
<p>מִתְכַּוֵּץ וּמְכוֹנֵן קַשְׁתּוֹ.</p>
</blockquote>

<blockquote>
<p><strong>רוּדֶנְץ</strong> שֶׁעָמַד עַד כֹּה מִתְאַפֵּק בְּכָל מַאֲמַצָיו, נִגָּשׁ אֶל
הַנָּצִיב:</p>
</blockquote>

<blockquote>
<p>אֲדוֹנִי נְצִיב הָאָרֶץ, רַב! אַל תּוֹסֶף!</p>
</blockquote>

<blockquote>
<p>נִסִּיתָ, הִתְעַלַּלְתָּ, עַתָּה תֶחְדָּל. 260</p>
</blockquote>

<blockquote>
<p>הִשַּׂגְתָּ הַמַּטָּרָה וּמִמֶּנָּה</p>
</blockquote>

<blockquote>
<p>אִם תַּרְחִיק, אָבֹד יֹאבַד לְךָ הַמְבֻקָּשׁ.</p>
</blockquote>

<blockquote>
<p>בְּלִי דַי הַקֶּשֶׁת תָּדֵק – הִיא תִפָּקַע!</p>
</blockquote>

<blockquote>
<p><strong>גֶּסְלֶר:</strong></p>
</blockquote>

<blockquote>
<p>אַל תַּעַן עַד תִּשָּׁאֵל. 265</p>
</blockquote>

<blockquote>
<p><strong>רוּדֶנְץ:</strong></p>
</blockquote>

<blockquote>
<p>לֹא כִּי אַעַן!</p>
</blockquote>

<blockquote>
<p>לֹא אַחֲרִיש עֵת יְחֻלַּל כְּבוֹד הַקֵּיסָר!</p>
</blockquote>

<blockquote>
<p>הֵן מִשְׁפָּט זֶה מַשְׂטֵמַת חֵמָה יָעִיר –</p>
</blockquote>

<blockquote>
<p>גַּם לַמְרוֹת רְצוֹן הַמֶּלֶךְ הוּא – אַף חִנָּם</p>
</blockquote>

<blockquote>
<p>עַל עַמִּי אֵימוֹת-זַעֲוָה אֵלֶּה תָּטִיל,</p>
</blockquote>

<blockquote>
<p>מֵעוֹלָם לֹא הָרְשֵׁיתָ כֵן עֲשׂה! 270</p>
</blockquote>

<blockquote>
<p><strong>גֶּסְלֶר:</strong></p>
</blockquote>

<blockquote>
<p>אַף אָמְנָם מַחֲצִיף אָתָּה.</p>
</blockquote>

<blockquote>
<p>**רוּדֶנְץ: **</p>
</blockquote>

<blockquote>
<p>אִם הֶחֱרַשְׁתִּי</p>
</blockquote>

<blockquote>
<p>עַד כֹּה לְכָל הַמַּעֲשִׂים שֶׁרָאִיתִי,</p>
</blockquote>

<blockquote>
<p>הֶעֱלַמְתִּי עַיִן אַף כָּבַשְׁתִּי לִבִּי</p>
</blockquote>

<blockquote>
<p>עֵת רָגַש נִכְמַר בִּי מִכַּעַשׂ, עַתָּה,</p>
</blockquote>

<blockquote>
<p>אִם אֶחֱשֶׁה עוֹד, אַךְ מוֹעֵל בּוֹגֵד אֶהְיֶה 275</p>
</blockquote>

<blockquote>
<p>בְּעַמִּי גַם בְּמַלְכִּי יָחַד –</p>
</blockquote>

<blockquote>
<p><strong>בֶּרְתָּה</strong> בְּהַשְׁלִיכָהּ נַפְשָׁהּ בֵּינוֹ וּבֵין הַנָּצִיב!</p>
</blockquote>

<blockquote>
<p>אֵלִי!</p>
</blockquote>

<blockquote>
<p>בָּחֳרִי זַעֲמוֹ, מַה תְּשַׁסֶּנוּ עוֹד?</p>
</blockquote>

<blockquote>
<p><strong>רוּדֶנְץ:</strong></p>
</blockquote>

<blockquote>
<p>עָזַבְתִּי עַמִּי, אַחַי וּמוֹלַדְתִּי;</p>
</blockquote>

<blockquote>
<p>כָּל קֶשֶׁר, מוֹסְרוֹת בְּרִית-הַטֶּבַע, לְמַעַן</p>
</blockquote>

<blockquote>
<p>הִתְחַבֵּר אִתְּכֶם בְּיָד נִתַּקְתִּי; בְּאָמְרִי, 280</p>
</blockquote>

<blockquote>
<p>אִם כֹּחוֹ שֶׁל הַקֵּיסָר אַגְבִּיר, יִגְבַּר</p>
</blockquote>

<blockquote>
<p>גַּם כָּל הַטּוֹב בָּאָרֶץ, יִשְׁגֶּא – עַתָּה,</p>
</blockquote>

<blockquote>
<p>הָהּ, נִפְקְחוּ עֵינַי לִי, וּלְזַעֲוַת נַפְשִׁי</p>
</blockquote>

<blockquote>
<p>עַל תְּהוֹם רָאִיתִי אוֹתִי מוּבָא, נִתְעֶה.</p>
</blockquote>

<blockquote>
<p>אֵת הֶגְיוֹן לִבִּי אַתָּה הֶעֱוִיתָ, 285</p>
</blockquote>

<blockquote>
<p>מֵאָרְחוֹת יֹשֶר הִטִּיתָנִי; לְטוֹבָה</p>
</blockquote>

<blockquote>
<p>חָשַׁבְתִּי, אַךְ כִּמְעַט בְּכָל רָע אֵת עַמִּי</p>
</blockquote>

<blockquote>
<p>הִדַּחְתִּי בְּלֶכְתִּי אִתָּךְ.</p>
</blockquote>

<blockquote>
<p><strong>גֶּסְלֶר:</strong></p>
</blockquote>

<blockquote>
<p>עִם אֲדוֹנְךָ</p>
</blockquote>

<blockquote>
<p>נוֹעַזְתָּ דַבֵּר כֵּן?</p>
</blockquote>

<blockquote>
<p><strong>רוּדֶנְץ:</strong></p>
</blockquote>

<blockquote>
<p>אֵין אָדוֹן לִי</p>
</blockquote>

<blockquote>
<p>מִלְּבַד הַקֵּיסָר, כִּי כָמוֹךָ חָפְשִׁי 290</p>
</blockquote>

<blockquote>
<p>אָנֹכִי, וּבִכְבוֹד אַבִּירִים נֶגְדְּךָ</p>
</blockquote>

<blockquote>
<p>אֶתְיַצֵּב, וְלוּלֵא פֹה נִצַּבְתָּ בְשֵׁם</p>
</blockquote>

<blockquote>
<p>הַקֵּיסָר, שֵׁם אֲכַבְּדוֹ גַם בְּשָׁעָה</p>
</blockquote>

<blockquote>
<p>שֶׁחֻלַּל כֹּה בָזֶה –כִּי אָז הִשְׁלַכְתִּי</p>
</blockquote>

<blockquote>
<p>כְבָר נַעַל יָדִי מוּל פָּנֶיךָ: קוּם, 295</p>
</blockquote>

<blockquote>
<p>תֵּן מַעַן לִי כְדַת הָאַבִּירִים<a href="#fn:157" id="fnref:157" title="see footnote" class="footnote"><sup>157</sup></a>! –</p>
</blockquote>

<blockquote>
<p>וּרְמֹז וּקְרֹץ נָא, מַר, לְפָרָשֶׁיךָ</p>
</blockquote>

<blockquote>
<p><strong>מוֹרֶה עַל עַם הָאָרֶץ</strong></p>
</blockquote>

<blockquote>
<p>לֹא רֵיק אֲנִי כְמוֹ אֵלֶּה – חַרְבִּי עִמִּי</p>
</blockquote>

<blockquote>
<p>וְכָל הַקָּרֵב –</p>
</blockquote>

<blockquote>
<p><strong>שְׁטוֹפָכֶר</strong> קוֹרֵא:</p>
</blockquote>

<blockquote>
<p>הַתַּפּוּחַ נָפָל!</p>
</blockquote>

<blockquote>
<p><strong>רֶסֶּלְמַן הַכֹּהֵן:</strong></p>
</blockquote>

<blockquote>
<p>וְחַי הַנָּעַר!</p>
</blockquote>

<blockquote>
<p>בִּשְׁעַת הָרִיב וּבְעוֹד שֶׁבֶּרְתָּה הָיְתָה מִתְלַבֶּטֶת בֵּין
הַנָּצִיב וְרוּדֶנְץ</p>
</blockquote>

<blockquote>
<p>וְכֻלָּם נִפְנוּ אֲלֵיהֶם בְּדַאֲגַת מוֹרָא – כִּוֵּן טֶל וְיָרָה</p>
</blockquote>

<blockquote>
<p>**כֻּלָם: **</p>
</blockquote>

<blockquote>
<p>הַתַּפּוּחַ נִפְגָּע!</p>
</blockquote>

<blockquote>
<p>וַלְטֶר פִירְסְט מִתְנוֹדֵד לִפֹּל וּבֶרְתָּה תּוֹמַכְתּו</p>
</blockquote>

<blockquote>
<p><strong>גֶּסְלֶר</strong> נִדְהָם:</p>
</blockquote>

<blockquote>
<p>הוּא יָרָה בוֹ? הַאֵיךְ? הַמְשֻׁגָּע! 300</p>
</blockquote>

<blockquote>
<p><strong>בֶּרְתָּה</strong> לְפִירְסְט:</p>
</blockquote>

<blockquote>
<p>חַי, חַי</p>
</blockquote>

<blockquote>
<p>הַנָּעַר; רְאֵה, הִתְאוֹשֵׁשׁ נָא, אָב טוֹב!</p>
</blockquote>

<blockquote>
<p><strong>וַלְטֶר בֶּן טֶל</strong> מְדַלֵּג וּבָא כְשֶׁהַתַּפּוּח בְּיָדוֹ:</p>
</blockquote>

<blockquote>
<p>הֵא, אַבָּא, הַתַּפּוּחַ! הֵן יָדַעְתִּי,</p>
</blockquote>

<blockquote>
<p>לֹא תִפְגַּע בִּי, בְּנַעֲרֶךָ!</p>
</blockquote>

<blockquote>
<p><strong>טֶל</strong> עוֹמֵד וְגוּפוֹ שָׁלוּחַ, כִּלְרִיצָה אַחֲרֵי הַחֵץ שֶׁשָּׁלַח –
קַשְׁתּוֹ נוֹפֶלֶת</p>
</blockquote>

<blockquote>
<p>מִיָדוֹ – וּבִרְאוֹתוֹ אֶת הַנַּעַר בָּא, הוּא רָץ לִקְרָאתוֹ
בִזְרוֹעוֹת פְּשֹוּטוֹת:</p>
</blockquote>

<blockquote>
<p>הַבֵּן!</p>
</blockquote>

<blockquote>
<p>תּוֹפְשׂו וּמְנַשְּׂאוֹ, מְחַבְּקוֹ אֶל לִבּוֹ בִדְבֵקוּת עֲצוּמָה
וּמַתְחִיל קוֹרֵס וְכוֹרֵע</p>
</blockquote>

<blockquote>
<p>מִכִּלְיוֹן כֹּח. הַכֹּל מִשְׁתָּאִים וְנִרְעָדִים.</p>
</blockquote>

<blockquote>
<p><strong>בֶּרְתָּה:</strong></p>
</blockquote>

<blockquote>
<p>אָב רַחוּם בַּשָּׁמָיִם!</p>
</blockquote>

<blockquote>
<p><strong>וַ' פִירְסְט</strong> אֶל הָאָב וְהַבֵּן:</p>
</blockquote>

<blockquote>
<p>בָּנִים! בָּנַי!</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>יִתְבָּרַךְ שִׁמְךָ, אֵל! 305</p>
</blockquote>

<blockquote>
<p>**לֵיטְהוֹלְד: **</p>
</blockquote>

<blockquote>
<p>אַך זֹאת יְרִיָּה!</p>
</blockquote>

<blockquote>
<p>עָלֶיהָ דוֹר לְדוֹר יְסַפֵּר.</p>
</blockquote>

<blockquote>
<p>**רוּדָלְף: **</p>
</blockquote>

<blockquote>
<p>סַפֵר יְסַפְּרוּ</p>
</blockquote>

<blockquote>
<p>עַל טֶל הָרוֹבֶה כָּל עוֹד הָרִים פֹּה!</p>
</blockquote>

<blockquote>
<p>מוֹשִׁיט אֶת הַתַּפּוּחַ לְגֶסְלֶר.</p>
</blockquote>

<blockquote>
<p><strong>גֶּסְלֶר:</strong></p>
</blockquote>

<blockquote>
<p>בָּאֵל! הַחֵץ בְּלֶב הַתַּפּוּחַ צָלַח!</p>
</blockquote>

<blockquote>
<p>אַף אָמְנָם יְרִיַּת אָמָן הָיְתָה זֹאת!</p>
</blockquote>

<blockquote>
<p><strong>רֶסֶּלְמַן הַכֹּהֵן:</strong></p>
</blockquote>

<blockquote>
<p>הַיְרִיָּה צָלְחָה בְיַד הָאָמָן, אַךְ 310</p>
</blockquote>

<blockquote>
<p>אוֹי אוֹי לְאִישׁ זֶה שֶׁאִנֵּס נַסּוֹת אֵל!</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>הִתְעוֹדֵד, טֶל, וָקוּם. לַנֵּס עָמַדְתָּ.</p>
</blockquote>

<blockquote>
<p>אִישׁ גִּבּוֹר, עַתָּה שׁוּב אֶל בֵּיתְךָ שָׁלוֹם.</p>
</blockquote>

<blockquote>
<p><strong>רֶסֶּלְמַן הַכֹּהֵן:</strong></p>
</blockquote>

<blockquote>
<p>לֵךְ, הָבֵא אֵת הַבֵּן אֶל אִמּוֹ שָׁלֵם.</p>
</blockquote>

<blockquote>
<p>רוֹצִים לֵילֵךְ אִתּוֹ.</p>
</blockquote>

<blockquote>
<p><strong>גֶּסְלֶר:</strong></p>
</blockquote>

<blockquote>
<p>שְׁמַע נָא, טֶל! 315</p>
</blockquote>

<blockquote>
<p><strong>טֶל</strong> שָׁב אֵלָיו:</p>
</blockquote>

<blockquote>
<p>מַה תִּפְקֹד, אָדוֹן?</p>
</blockquote>

<blockquote>
<p>**גֶּסְלֶר: **</p>
</blockquote>

<blockquote>
<p>חֵץ</p>
</blockquote>

<blockquote>
<p>עוֹד שֵׁנִי בְּבֵית-הַצַּוָּאר לְךָ תָקָעְתָּ –</p>
</blockquote>

<blockquote>
<p>כֵּן, כֵּן, רָאִיתִי זֹאת – וְלָמָּה הוּא?</p>
</blockquote>

<blockquote>
<p><strong>טֶל</strong> נָבוֹךְ:</p>
</blockquote>

<blockquote>
<p>אֲדוֹנִי, יֵשׁ נוֹהֲגִין כָּך בָּרוֹבִים –</p>
</blockquote>

<blockquote>
<p><strong>גֶּסְלֶר:</strong></p>
</blockquote>

<blockquote>
<p>אַךְ, טֶל, הֵן לֹא נֶאֱמָנָה תְשׁוּבָה זוֹ.</p>
</blockquote>

<blockquote>
<p>אַחֶרֶת הֵן חָשָבְתָּ. הָבָה תָמִים! 320</p>
</blockquote>

<blockquote>
<p>הַגִּידָה נָא אֶת הָאֱמֶת כְמוֹת שֶהִיא;</p>
</blockquote>

<blockquote>
<p>עָלֶיהָ, בִּי נִשְבַּעְתִּי, מוֹת לֹא תָמוּת –</p>
</blockquote>

<blockquote>
<p>מַה פֶּשֶׁר דְּבַר הַחֵץ?</p>
</blockquote>

<blockquote>
<p><strong>טֶל</strong>:</p>
</blockquote>

<blockquote>
<p>עַל חַיַּי לִי</p>
</blockquote>

<blockquote>
<p>אֲדוֹנִי נִשְׁבַּע? – טוֹב אַגִּידָה כֹל,</p>
</blockquote>

<blockquote>
<p>וִיֵאָמְנוּ נָא דְבָרֶיךָ. 325</p>
</blockquote>

<blockquote>
<p>מוֹצִיא אֶת הַחֵץ מִבֵּית-הַצַּוָּאר וְנוֹתֵן בַּנָּצִיב עֵינַיִם
מְזָרוֹת אֵימָה:</p>
</blockquote>

<blockquote>
<p>זֶה חֵץ שֵׁנִי</p>
</blockquote>

<blockquote>
<p>הָיִיתִי יוֹרֶה – בָּךְ, אִלוּ פָגַע</p>
</blockquote>

<blockquote>
<p>בִּבְנִי חֵץ רִאשׁוֹן; וּבְטוּחַנִי, בְּךָ,</p>
</blockquote>

<blockquote>
<p>אֲדוֹנִי, לֹא הָיִיתִי מַחֲטִיא.</p>
</blockquote>

<blockquote>
<p>**גֶּסְלֶר: **</p>
</blockquote>

<blockquote>
<p>טוֹב טֶל:</p>
</blockquote>

<blockquote>
<p>הַחַיִּים לְךָ נִשְׁבַּעְתִּי, וְחָיֹה תִחְיֶה,</p>
</blockquote>

<blockquote>
<p>כִּי דְבַר פִּי-אַבִּיר דְּבָרִי, לֹא אָמִירָה 330</p>
</blockquote>

<blockquote>
<p>אַךְ יַעַן נוֹדַע רֹעַ זְמָמְךָ לִי,</p>
</blockquote>

<blockquote>
<p>עַל כֵּן לִשְׁמָרְךָ תוּבָא אֶל הַמִּשְׁמָר.</p>
</blockquote>

<blockquote>
<p>מִשֶּׁמֶשׁ גַּם יָרֵחַ שָׁם תִּסָּתֵר,</p>
</blockquote>

<blockquote>
<p>וְכֵן מִפַּחַד חִצְּךָ גַם אָנֹכִי</p>
</blockquote>

<blockquote>
<p><strong>אֶסָּתֵר</strong></p>
</blockquote>

<blockquote>
<p>– חִישׁ תִּפְסוּהוּ! – כֵּן – אִסְרוּהוּ!</p>
</blockquote>

<blockquote>
<p>טֶל נֶאֱסָר בְּיַד הָעֲבָדִים.</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>הוֹ, נָצִיב! אֵיכָה תִשְׁלַח יָד בָּאִישׁ,</p>
</blockquote>

<blockquote>
<p>יַד אֵל אַךְ הָיְתָה עָלָיו וְתּושִׁיעוֹ?</p>
</blockquote>

<blockquote>
<p><strong>גֵּסְלֶר:</strong></p>
</blockquote>

<blockquote>
<p>וְנִרְאֶה גַם בַּשֵׁנִית אִם תּוֹשׁיעוֹ.</p>
</blockquote>

<blockquote>
<p>כֵּן יוּבָא תוֹךְ סְפִינָתִי, חִישׁ אָבֹאָה</p>
</blockquote>

<blockquote>
<p>וּבְעַצְמִי לְמִשְׁמַר קִסְנַכְט אֲבִיאֵהוּ 340</p>
</blockquote>

<blockquote>
<p>הַצְפִּינוֹ לִי.</p>
</blockquote>

<blockquote>
<p><strong>רֶסֶּלְמַן הַכֹּהֵן:</strong></p>
</blockquote>

<blockquote>
<p>זֶה לֹא כַּחֹק! לֹא הֻרְשָׁה</p>
</blockquote>

<blockquote>
<p>כֵּן גַּם לַקֵּיסָר בְּסִפְרֵי חֵרוּתֵנוּ![<sup>163</sup>]</p>
</blockquote>

<blockquote>
<p><strong>גֶּסְלֶר:</strong></p>
</blockquote>

<blockquote>
<p>הַסְּפָרִים הֵיכַן הֵם? כְּלוּם נִתְאַשְּׁרוּ?</p>
</blockquote>

<blockquote>
<p>לָכֶם הַקֵּיסָר הֵן לֹא אִשְּׁרָם, יַעַן</p>
</blockquote>

<blockquote>
<p>מִשְׁמַעַת אֵין בָּכֶם לַמַּלְכוּת, 345</p>
</blockquote>

<blockquote>
<p>עֲצֶרֶת קוֹשְׁרִים אַתֶּם כֻּלְּכֶם, עַל</p>
</blockquote>

<blockquote>
<p>הַקֵּיסָר וּמִשְׁפָּטוֹ תִּתְקוֹמָמוּ.</p>
</blockquote>

<blockquote>
<p>אֵת כֻּלְכֵם אֵדַע, אֵין מֵעֵינַי נִסְתָּר!</p>
</blockquote>

<blockquote>
<p>כַּיוֹם אֶת זֶה הָאֶחָד מִן עֲדַתְכֶם</p>
</blockquote>

<blockquote>
<p>הוֹצֵאתִי, אַךְ הֵן כֻּלְּכֶם בְּאַשְׁמָה אִתּוֹ, - 355</p>
</blockquote>

<blockquote>
<p>זֹאת יִזְכֹּר מַשְׂכִּיל, יִדּוֹם אַף יְצֵַּיֵת!</p>
</blockquote>

<blockquote>
<p>הוּא מִתְרַחֵק בְּמָשְׁכוֹ אַחֲרָיו אֶת בֶּרְתָּה, רוּדוֹלְף
שַׁר-הָרֶכֶשׁ</p>
</blockquote>

<blockquote>
<p>וְהֲָעבָדִים אַחֲרָיו: אַחֲרֵיהֶם נִבְהָל רוּדֶנְץ, אַךְ נָשִׁים סַבּוּ
עָלָיו</p>
</blockquote>

<blockquote>
<p>בִּצְעָקָה, חוֹסְמוֹת אֶת הַדֶּרֶךְ בְּפָנָיו:</p>
</blockquote>

<blockquote>
<p><strong>הַנָּשִׁים:</strong></p>
</blockquote>

<blockquote>
<p>הַצִּילָהּ, אָדוֹן! חוּשָׁה הַצִּילֶנָּה!</p>
</blockquote>

<blockquote>
<p><strong>רוּדֶנְץ</strong> מִתְפָּרֵץ מִתּוֹךְ הַמְּהוּמָה וְרָץ אַחֲרֵי בֶּרְתָּה.
פְרִיסְהַרְט</p>
</blockquote>

<blockquote>
<p>וְלֵיטהוֹלְד נִשְׁאָרִים.</p>
</blockquote>

<blockquote>
<p><strong>וַ' פִירְסְט</strong> בְּצַעַר נוֹאָשׁ:</p>
</blockquote>

<blockquote>
<p>אָבָדְתִּי. הַשְׁחֵת אוֹתִי וְאֵת כָּל בֵּיתִי<a href="#fn:158" id="fnref:158" title="see footnote" class="footnote"><sup>158</sup></a></p>
</blockquote>

<blockquote>
<p>הוּא גָזַר אֹמֶר, וְזֶה הַחִלּוֹ.</p>
</blockquote>

<blockquote>
<p><strong>שְׁטוֹפָכֶר</strong> לְטֶל:</p>
</blockquote>

<blockquote>
<p>הוֹ, טֶל,</p>
</blockquote>

<blockquote>
<p>מַדּוּעַ הִתְגָּרֵיתָ כֹה בָרָע? 360</p>
</blockquote>

<blockquote>
<p><strong>טֶל:</strong></p>
</blockquote>

<blockquote>
<p>אַל תָּדוּן אִישׁ אִם בְּצַעֲרוֹ לֹא עָמָדְתָּ.</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>אָבַדְנוּ, הוֹ אָבָדְנוּ! אִתְּךָ טֶל,</p>
</blockquote>

<blockquote>
<p>כֻּלָּנוּ הֵן נֶאֱסַרְנוּ בַחֲבָלֶיךָ.</p>
</blockquote>

<blockquote>
<p>עַם הָאָרֶץ סוֹבְבִים עַל טֶל:</p>
</blockquote>

<blockquote>
<p>הוֹ, אִתְּךָ קָמְלָה אָבְדָה תִקְוָתֵנוּ!</p>
</blockquote>

<blockquote>
<p><strong>לֵיטְהוֹלְד</strong> בְּגִשְׁתּו אֶל טֶל:</p>
</blockquote>

<blockquote>
<p>טֶל, לִבִּי לְךָ – אֲבָל חוֹבָתִי – 365</p>
</blockquote>

<blockquote>
<p><strong>טֶל</strong> פּוֹנֶה לָלָכֶת:</p>
</blockquote>

<blockquote>
<p>שָׁלוֹם לָכֶם! –</p>
</blockquote>

<blockquote>
<p><strong>וַלְטֶר בֶּן טֶל</strong> נִתְלָה וְנִדְבָּק בּו וְקוֹרֵא מִצַּעַר עָז:</p>
</blockquote>

<blockquote>
<p>אוֹי, אָבִי! – אַבָּא, הוֹ, שֶׁלִּי!</p>
</blockquote>

<blockquote>
<p><strong>טֶל</strong> מֵרִים כַּפָּיו הַשָׁמָיְמָה:</p>
</blockquote>

<blockquote>
<p>בַּמָּרוֹם, שָׁם אָבִיךָ, אֵלָיו קְרָא.</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>וּמַה לְאִשְׁתְּךָ נֹאמַר, טֶל, בִּשְׁמֶךָ?</p>
</blockquote>

<blockquote>
<p><strong>טֶל</strong> בַּהֲרִימוֹ אֶת הַיֶּלֶד וּבְחַבְּקוֹ לוֹ מִלֵּב נִכְמָר:</p>
</blockquote>

<blockquote>
<p>הַנַּעַר שָׁלֵם, וְלִי – עוֹד יַעֲזֹר אֵל!</p>
</blockquote>

<blockquote>
<p>הוּא נִשְׁמָט חִישׁ מִתּוֹךְ הָעֵדָה וְהוֹלֵךְ אַחֲרֵי
אַנְשֵׁי-הַמִּשְׁמָר.</p>
</blockquote>

<h2 id="סִדְרָהרְבִיעִית">סִדְרָה רְבִיעִית</h2>

<blockquote>
<p>גֶּסְלֶר מוֹלִיךְ עִמּוֹ בַסְּפִינָה אֶת טֶל הָאָסוּר, אַךְ עַל-יְדֵי
הַסְּעָרָה שֶׁקָּמָה בַיְאוֹר נִמְלַט טֶל לַיַּבָּשָׁה. וּמַה יַעֲשֶׂה
מֵעָתָּה? בָּרוּר הַדָּבָר כִּי אִם אַךְ עָלָה גֶסְלֶר חַי מִן הַיְאוֹר,
כִּי אָז אַבֵּד יְאַבֵּד אֶת טֶל וְאֶת בֵּיתוֹ מִן הָאָרֶץ. כָּעֵת לֹא
יֹאמַר עוֹד טֶל: &#8220;יֵשֵב נָא אִישׁ בְּבֵיתוֹ לוֹ וְהַשָּׁלוֹם לְאַנְשֵׁי
שָׁלוֹם סוֹפוֹ לָבֹא&#8221;. הוּא מֻכְרָח לִפְעֹל מַה לְהַצָּלָתוֹ – וְהוּא
מַחְלִיט וּמְבַקֵּש אֶת הַדֶּרֶךְ לְקִסְנַכְט, כִּי שָׁם הַנָּצִיב
יַעֲבֹר, אִם אַךְ נִמְלַט מִן הַסְּעָרָה (I). וּבָהּ בְּשָׁעָה בָאוּ
יְדִידֵי טֶל אֶל טִירַת אֲטִינְגהוֹזֶן הַזָקֵּן הַהוֹלֵךְ לָמוּת.
הַזָּקֵּן אַךְ יָצְאָה נִשְׁמָתוֹ וּבָא הַצָּעִיר יוִרֵשׁ בֵּיתוֹ,
רוּדֶנְץ, וְהוּא מְבֹהָל. בִּקֵּשׁ רוּדֶנְץ אֶת בֶּרְתָּה שֶׁלּוֹ
וְאֵינֶנָּה, הֶעֱלִימָהּ גֶּסְלֶר וּמִי יוֹדֵעַ עַד אָנָה יְבִיאֶנָּה
וְיִכְבְּשֶׁנָּה לוֹ. בָּרוּר לוֹ לְרוּדֶנְץ &#8220;כִּי רַק מִתַּחַת גַּלֵּי
הֶחֳרָבוֹת מַפֶּלֶת מִבְצְרֵי הָאוֹיֵב&#8221; יִמְצָאֶנָּה – וְהוּא צָרִיךְ
לְמַהֵר. וּמִבְּלִי לְטַפֵּל אֲפִילוּ בִקְבוּרַת דּוֹדוֹ, הוּא
וּמֶלְךְ-תַּל יוֹצְאִים לָקַחַת אֲנָשִׁים בַּאֲשֶׁר יִמְצְאוּ וְלִלְכֹּד
מִבְּלִי לְחַכּוֹת לְיוֹם הַהַחְלָטָה אוֹתָם הַמִּבְצָרִים, שֶׁבְּאֶחָד
מֵהֶם וַדַּאי, בֵּרְתָּה נִמְצֵאת. – וּבְכֵן עָתִיד הַמֶּרֶד לִפְרֹץ
<strong>לִפְנֵי עִתּוֹ</strong> וּבְרֹאשׁוֹ רוּדֶנְץ הָאָצִיל הַצָּעִיר יַעֲמֹד,
וְהַסַּכָּנָה הַגְּדוֹלָה &#8220;סְאוֹן קְרָב וְצִחְצוּחַ חַרְבוֹת צָרִים&#8221; עַל
עִמְקֵי הַשַּׁלְוָה, מִלְחֶמֶת הֶרֶג וְאַבְּדָן בִּפְנִים הָאָרֶץ עִם
גֶּסְלֶר הֶעָרִיץ – קְרֵבָה וּבָאָה (II).</p>
</blockquote>

<blockquote>
<p>אַךְ בְּעוֹד שֶׁאֵלֶּה מְחִישִׁים וְהוֹלְכִים לְדַרְכָּם, גַּם טֶל
לְדַרְכּוֹ הָלַךְ, דֶרֶךְ קִסְנַכְט, וְהוּא לְבַדּוֹ לִקְרַאת הָאוֹיֵב
הַיּוֹתֵר חָזָק וּמְסֻכָּן, לִקְרַאת גֶּסְלֶר יֵלֵךְ. הוּא צִפָּה
וְאָרַב לוֹ, וְגֶסְלֶר וַאֲנָשָׁיו בָּאוּ, – חֵץ <strong>יָחִיד</strong>, אֶחָד
שֶׁנִּשְׁאַר עוֹד בִּידֵי טֶל, קְלָעוֹ טֶל אֶל הַמַּטָּרָה, אֶל לֵב
הֶעָרִיץ – וְנָפַל שִׁלְטוֹן הַזָּדוֹן שֶׁבָּאָרֶץ, אֵין מְנַהֵל לוֹ ().
נִגְדְּעָה הַיָּד הַחֲזָקָה רוֹעֶצֶת הָעָם. וְכָעֵת בְּעוֹד מוֹעֵד
אֶפְשָׁר לַעֲשׂוֹת דָּבָר וּלְהַצְלִיחַ. &#8220;בְּנֵי הַבְּרִית&#8221; מוְכָנִים,
וְעַד שֶׁיַּגִּיעַ הַדָּבָר לְאֶסְטְרֵיךְ, יָקוּם הָעָם עַל אוֹיְבָיו
הַנְּבוּכִים מִפְּנִים, יִתְפֹּשׂ אֶת הַמַּעְבָּרוֹת הַצָּרוֹת,
מְבוֹאוֹת הֶהָרִים, וּבְבוֹא חֵיל אֶסְטְרֵיךְ יָשִׁיבוּ לוֹ
הַשְּׁוֵיצִים מִלְחָמָה <strong>חוּצָה</strong>, – וְהֵמָּה הֲלֹא &#8220;מִבְצָר עֹז אֵל
יְסָדוֹ&#8221; לָהֶם – הֶהָרִים.</p>
</blockquote>

<blockquote>
<p>וְאֶת עֵרֶךְ הַיְרִיָּה הָאַחַת הָזֹאת, שֶׁיָּרָה טֶל בְּקִנְאַת-צִדְקוֹ
לוֹ וּלְבֵיתוֹ. בִלְבָד, הִכִּיר אַף הוּא, שֶׁקָּרָא בוֹ בָרֶגַע:
&#8220;דְּרוֹר לִנְאוֹת הָאָדָם!&#8221;</p>
</blockquote>

<h3 id="מַחֲזֶהרִאשׁוֹן">מַחֲזֶה רִאשׁוֹן</h3>

<blockquote>
<p><strong>הַחוֹף הַמִּזְרָחִי שֶׁל יְאוֹר אַרְבַּעַת-הַמְּחוֹזוֹת.</strong></p>
</blockquote>

<blockquote>
<p>שְׁנֵי סְלָעִים זְקוּפִים וּמְשֻׁנֵּי-תֹאַר חוֹסְמִים אֶת הַמַּרְאֶה
מִמַּעֲרָב. הַיְאוֹר נִרְגָּשׁ וְרוֹעֵשׁ בְּסַעַר עַז, לִרְגָעִים –
בְּרָקִים וּרְעָמִים.</p>
</blockquote>

<blockquote>
<p>קֻנְץ אִישׁ גֶּרְסוֹ, רוּאוֹדִי הַדַּיָג <a href="#fn:159" id="fnref:159" title="see footnote" class="footnote"><sup>159</sup></a> וְנַעֲרוֹ יֶנִי.</p>
</blockquote>

<blockquote>
<p><strong>קֻנְץ:</strong></p>
</blockquote>

<blockquote>
<p>אֲנִי, אֲנִי בְעֵינַי זֹאת רָאִיתִי,</p>
</blockquote>

<blockquote>
<p>כֵּן הָיָה לְכָל הַפְּרָטִים שֶׁסִּפַּרְתִּי.</p>
</blockquote>

<blockquote>
<p><strong>רוּאוֹדִי:</strong></p>
</blockquote>

<blockquote>
<p>הֲטֶל יֵאָסֵר כֹּה? וּלְקִסְנַכְטְ הוּבָא</p>
</blockquote>

<blockquote>
<p>אִישׁ תָּם וְיָשָׁר זֶה הַטּוֹב בָּאָרֶץ?</p>
</blockquote>

<blockquote>
<p>הַיָּד הַחֲזָקָה לְעֶזְרַת חֵרוּתֵנוּ<a href="#fn:160" id="fnref:160" title="see footnote" class="footnote"><sup>160</sup></a> – <strong>5</strong></p>
</blockquote>

<blockquote>
<p><strong>קֻנְץ:</strong></p>
</blockquote>

<blockquote>
<p>הַנָּצִיב עַצְמוֹ אֶל הַיְאוֹר הֱבִיאוֹ</p>
</blockquote>

<blockquote>
<p>שָׁם עִמּוֹ, וּמִפְלִילֶן<a href="#fn:161" id="fnref:161" title="see footnote" class="footnote"><sup>161</sup></a> עֵת יָצָאתִי</p>
</blockquote>

<blockquote>
<p>מוּכָנִים הָיוּ כְבָר לְהַפְלִיג; אַךְ,</p>
</blockquote>

<blockquote>
<p>חוֹשְׁבַנִי, סַעַר זֶה, שֶׁהִמְרִיץ אוֹתִי</p>
</blockquote>

<blockquote>
<p>הִמָּלֵט לַיַּבָּשָׁה פֹה, הוּא 10</p>
</blockquote>

<blockquote>
<p>הִפְרִיעַ גַם לְדַרְכָּם וְשָׁם עֲצָרָם.</p>
</blockquote>

<blockquote>
<p><strong>רוּאוֹדִי:</strong></p>
</blockquote>

<blockquote>
<p>בִּכְבָלִים בְּיַד הַנָּצִיב טֶל? – הָהּ, קָבֹר</p>
</blockquote>

<blockquote>
<p>יִקְבְּרֶנּוּ שָׁם בַּבּוֹר לְבַל יִרְאֶה עוֹד</p>
</blockquote>

<blockquote>
<p>אוֹר שָׁמֶש! כִּי הַזֵּד הֵן יָרֹא יִירָא</p>
</blockquote>

<blockquote>
<p>אֶת נִקְמַת צִדְקוֹ שֶׁל בֶּן-חֹפֶשׁ זֶה 15</p>
</blockquote>

<blockquote>
<p>הַגִּבּוֹר אֲשֶׁר הִכְעִיס כֹּה עַד מָוֶת!</p>
</blockquote>

<blockquote>
<p><strong>קֻנְץ:</strong></p>
</blockquote>

<blockquote>
<p>וְעוֹד רָעָה בָאָה, כִּי הַשָּׂב הָאַלּוּף</p>
</blockquote>

<blockquote>
<p>דִּי אַטִּנְגְּ-הוֹזֶן נוֹטֶה לָמוּת, גּוֹסֵס.</p>
</blockquote>

<blockquote>
<p><strong>רוּאוֹדִי:</strong></p>
</blockquote>

<blockquote>
<p>הָהּ, מִשְׁעָן אַחֲרוֹן לְתִקְוָתֵנוּ יִגְדָּע!</p>
</blockquote>

<blockquote>
<p>הֵן הוּא הַיָּחִיד אֲשֶׁר יָכֹל עוֹד 20</p>
</blockquote>

<blockquote>
<p>בַּמִּשְׁפָּט הָרֵם קוֹל וְדָרוֹשׁ צֶדֶק.</p>
</blockquote>

<blockquote>
<p><strong>קֻנְץ:</strong></p>
</blockquote>

<blockquote>
<p>הַסַּעַר יִגְבַּר – מָה אֲחַכֶּה פֹה?</p>
</blockquote>

<blockquote>
<p>אֶל מָלוֹן אָסוּר לִי בַכְּפָר; הֵן עוֹד</p>
</blockquote>

<blockquote>
<p>הַיּוֹם לַדֶּרֶךְ שׁוּב לֹא אוּכָל. שָׁלוֹם!</p>
</blockquote>

<blockquote>
<p>הוֹלֵךְ לוֹ מִשָּׁם.</p>
</blockquote>

<blockquote>
<p><strong>רוּאוֹדִי:</strong></p>
</blockquote>

<blockquote>
<p>טֶל נִשְׁבָּה, גַּם הָאַלּוּף מֵת עָלֵינוּ, – 25</p>
</blockquote>

<blockquote>
<p>הוֹ, שָׂא מִצְחֶךָ, זָדוֹן! מֵצַח נְחוּשָׁה,</p>
</blockquote>

<blockquote>
<p>אֵין בּשֶׁת עוֹד! כִּי חָשְׁכָה עֵין הַמִּשְׁפָּט<a href="#fn:162" id="fnref:162" title="see footnote" class="footnote"><sup>162</sup></a></p>
</blockquote>

<blockquote>
<p>וּפִי הַצֶּדֶק נֶאֱלָם, אַף הַזְּרוֹעַ,</p>
</blockquote>

<blockquote>
<p>יַד עֹז וָיֶשַׁע, הִיא בַכְּבָלִים אֻסְּרָה!</p>
</blockquote>

<blockquote>
<p><strong>יֶנִי:</strong></p>
</blockquote>

<blockquote>
<p>נָסוּרָה אֶל הַסֻּכָּה, אָבִי. כָּבֵד 30</p>
</blockquote>

<blockquote>
<p>הַבָּרָד וְאֵין לַעֲמֹד עוֹד בַּחוּץ.</p>
</blockquote>

<blockquote>
<p><strong>רוּאוֹדִי:</strong></p>
</blockquote>

<blockquote>
<p>הִשְׁתּוֹלְלוּ, רוּחוֹת! רֹבּוּ בִרְקֵי דְלֵקָה![<sup>169</sup>]</p>
</blockquote>

<blockquote>
<p>יִבָּקְעוּ עָבֵי רַעַם וְנִתְּכוּ זִרְמֵי</p>
</blockquote>

<blockquote>
<p>הַזָּעַף! סָחֹף גָּרֹף עַד מְחוֹת</p>
</blockquote>

<blockquote>
<p>כָּל יֵשׁ עִם כָּל עֲתִידֵי דוֹרוֹת, לְבַל 35</p>
</blockquote>

<blockquote>
<p>יִצְמָחוּ! פִּרְצוּ לְבַד כָּל פִּרְאֵי מַשְׁחִית!</p>
</blockquote>

<blockquote>
<p>אֵתָיוּ שׁוּבוּ דֻבִּים<a href="#fn:163" id="fnref:163" title="see footnote" class="footnote"><sup>163</sup></a>! זְאֵבֵי קֶדֶם, –</p>
</blockquote>

<blockquote>
<p>לָכֶם הָאָרֶץ! כִּי לֹא יָגוּר אָדָם</p>
</blockquote>

<blockquote>
<p>בְּאֵין דְּרוֹר וְדִין עָלֶיהָ עוֹד!</p>
</blockquote>

<blockquote>
<p>**יֶנִי: **</p>
</blockquote>

<blockquote>
<p>וּשְׁמַע נָא,</p>
</blockquote>

<blockquote>
<p>הַתְּהוֹם אֵיךְ תֵּהוֹם עַל הַמַּעַרְבָּל<a href="#fn:164" id="fnref:164" title="see footnote" class="footnote"><sup>164</sup></a>, – גַּעַשׁ 40</p>
</blockquote>

<blockquote>
<p>לֹא הָיָה עוֹד כָּמוֹהוּ בְלֹעַ זֶה!</p>
</blockquote>

<blockquote>
<p><strong>רוּאוֹדִי:</strong></p>
</blockquote>

<blockquote>
<p>עַל רֹאשׁ הַבֵּן כִּי יִירֶה אָב, – הֲנִשְׁמַע</p>
</blockquote>

<blockquote>
<p>מֵעוֹלָם צָו אַכְזָרִי שֶׁכָּזֶה?</p>
</blockquote>

<blockquote>
<p>וְאֵיך תֶּחֱרַשׁ לֹא תִתְהוֹלֵל כָּל הַבְּרִיָּה</p>
</blockquote>

<blockquote>
<p>בָּחֳרִי הַזָּעַם? לֹא יִפָּלֵא אִם 45</p>
</blockquote>

<blockquote>
<p>הַצּוּרִים אֶל הַתְּהוֹמוֹת יִתְפָּרָקוּ,</p>
</blockquote>

<blockquote>
<p>אִם קַרְנֵי-קֶרַח אֵלּוּ, מִגְדְּלֵי עַד,</p>
</blockquote>

<blockquote>
<p>עָלֵימוֹ טַל כָּל אֵד לֹא עָלָה עוֹד</p>
</blockquote>

<blockquote>
<p>מִיּוֹם הִתְגַּבְּשָׁם בַּקִּפָּאוֹן, – אִם</p>
</blockquote>

<blockquote>
<p>גַּם הֵם בַּשִּׂיא מִכַּעַס יִתְמוֹגָגוּ, 50</p>
</blockquote>

<blockquote>
<p>וְהִשְׁתַּבְּרוּ צוּקֵי הָרִים עַל נִקְרוֹתָם</p>
</blockquote>

<blockquote>
<p>וְגֵאיוֹתָם, הַתֵּך מַבּוּל שֵׁנִי, הָצֵף</p>
</blockquote>

<blockquote>
<p>כָּל מוֹשָׁב, עַרְעֵר כָּל הַיְקוּם וּמְחוֹת!</p>
</blockquote>

<blockquote>
<p>נִשְׁמַע קוֹל מְצִלּוֹת.</p>
</blockquote>

<blockquote>
<p><strong>יֶנִי:</strong></p>
</blockquote>

<blockquote>
<p>הֲתִשְׁמָע? מִן הָהָר, מִשָּׁם יְצֻלְצָל.</p>
</blockquote>

<blockquote>
<p>אֵין זֹאת, כִּי סְפִינָה מִטָּרֶפֶת רָאוּ 55</p>
</blockquote>

<blockquote>
<p>וְעַל הַנּוֹסְעִים בָּהּ לָאֵל יִקְרָאוּ.</p>
</blockquote>

<blockquote>
<p>עוֹלֶה עַל רֹאשׁ הַצּוּק.</p>
</blockquote>

<blockquote>
<p><strong>רוּאוֹדִי:</strong></p>
</blockquote>

<blockquote>
<p>אוֹי לִכְלִי-שַׁיִט, שֶׁהַיְאוֹר כָּעֵת</p>
</blockquote>

<blockquote>
<p>יְנִידֵהוּ בַעֲרִיסָתוֹ! מַה מַלָּחִים</p>
</blockquote>

<blockquote>
<p>וּמַה מְשׁוֹטֵיהֶם, אִם הַסַּעַר הוּא</p>
</blockquote>

<blockquote>
<p>הַמַּנְהִיג! שָׁם הָאָדָם לְגַל וְרוּחַ 60</p>
</blockquote>

<blockquote>
<p>אַךְ כַּדּוּר-מִשְׂחָק הוּא בְכַף-הַקָּלַע.</p>
</blockquote>

<blockquote>
<p>כָּל מָנוֹס כָּל חֵיק-מִקְלָט אֵין לַנֶּפֶשׁ,</p>
</blockquote>

<blockquote>
<p>אֵין מַצִּיל לֹא מִקָּרוֹב וְלֹא מֵרָחוֹק,</p>
</blockquote>

<blockquote>
<p>רַק צוּרֵי סֶלַע קוֹדְרִים שָׁם נִצָּבִים;</p>
</blockquote>

<blockquote>
<p>בַּצַּר לֹא יַד עֶזְרָתָה הֵם יוֹשִׁיטוּ, 65</p>
</blockquote>

<blockquote>
<p>אַךְ לִבּוֹת אֶבֶן, שְׁדֵי צוֹק יַבְלִיטוּ!</p>
</blockquote>

<blockquote>
<p><strong>יֶנִי</strong> בְּהַרְאוֹתוֹ שְׂמֹאלָהּ:</p>
</blockquote>

<blockquote>
<p>הוֹ, אָבִי, סְפִינָה שָׁם מִפְלִילֶן בָּאָה!</p>
</blockquote>

<blockquote>
<p><strong>רוּאוֹדִי:</strong><a href="#fn:165" id="fnref:165" title="see footnote" class="footnote"><sup>165</sup></a></p>
</blockquote>

<blockquote>
<p>הוֹשִׁיעָה, אֵל, לָהֶם בַּמֵּצַר פֹּה!</p>
</blockquote>

<blockquote>
<p>בִּמְצוּלַת מַעֲבָר זֶה אִם נָפַל סַעַר,</p>
</blockquote>

<blockquote>
<p>כַּכְּפִיר בַסּוּגַר בָּא, כֵּן הוּא פְּרִיץ-חֵמָה, 70</p>
</blockquote>

<blockquote>
<p>יִתְמַרְמַר אַף יִתְחַבֵּט בֵּין הַמְּצָרִים,</p>
</blockquote>

<blockquote>
<p>אֶל דֶּלֶת-מוֹצָא יַחְתֹּר, יִרְתַּח נוֹאָשׁ</p>
</blockquote>

<blockquote>
<p>עַל מְצוּקֵי צוּר שֶׁנִּצְבוּ חוֹמָה לוֹ</p>
</blockquote>

<blockquote>
<p>בַּמִּפְרָץ וְעַד שָׁמַיִם שָׁתוּ מָצוֹר –</p>
</blockquote>

<blockquote>
<p>הוֹשִׁיעָה, אֵל, מִמְּצוּלָה זוֹ לָהֶם! <strong>75</strong></p>
</blockquote>

<blockquote>
<p>עוֹלֶה אַף הוּא לְרֹאשׁ הַצּוּק.</p>
</blockquote>

<blockquote>
<p><strong>יֶנִי:</strong></p>
</blockquote>

<blockquote>
<p>הַסְּפִינָה, אַבָּא, שֶׁל שַׂר אוּרִי הִיא!</p>
</blockquote>

<blockquote>
<p>בַּגַּג הָאָדֹם הִכַּרְתִּיהָ אַף</p>
</blockquote>

<blockquote>
<p>בַּדֶּגֶל.</p>
</blockquote>

<blockquote>
<p>**רוּאוֹדִי: **</p>
</blockquote>

<blockquote>
<p>אֵל הַמִּשְׁפָּט! אָכֵן שָׁם</p>
</blockquote>

<blockquote>
<p>וּבָהּ הַנָּצִיב, וְאִתּוֹ חַטַּאת רִשְׁעוֹ</p>
</blockquote>

<blockquote>
<p>הֵן יַעֲבִיר! הִשִּׂיגַתְהוּ יַד אֵל נָקָם, 80</p>
</blockquote>

<blockquote>
<p>לֹא אֵחֲרָה לוֹ! כָּעֵת הוּא יֵדַע מִי</p>
</blockquote>

<blockquote>
<p>הַתַּקִּיף. גַּלִּים אֵלֶּה לֹא יֵחַתּוּ</p>
</blockquote>

<blockquote>
<p>מִקּוֹלוֹ, לְכוֹבָעוֹ צוּרִים לֹא יִשְׁתָּחוּ. –</p>
</blockquote>

<blockquote>
<p>הַבֵּן, אַל תֶּעְתָּר! הֶרֶף! יַד הַשּׁוֹפֵט</p>
</blockquote>

<blockquote>
<p>הַנְּטוּיָה דִין – אַל תִּתְפֹּשׂ, אַל נָא תִפְצָר! <strong>85</strong></p>
</blockquote>

<blockquote>
<p><strong>יֶנִי:</strong></p>
</blockquote>

<blockquote>
<p>לֹא עַל הַנָּצִיב כֹּה אֶתְפַּלֵּל, אַךְ</p>
</blockquote>

<blockquote>
<p>עַל טֶל, שֶׁעִמּוֹ הוּא בִסְפִינָה זוֹ.</p>
</blockquote>

<blockquote>
<p><strong>רוּאוֹדִי:</strong></p>
</blockquote>

<blockquote>
<p>הוֹ חַסְרֵי תְבוּנָה הָאֵיתָנִים! אִם</p>
</blockquote>

<blockquote>
<p>לְבַעֲבוּר פְּגֹעַ רָשָׁע אֶחָד, כָּל</p>
</blockquote>

<blockquote>
<p>הַסְּפִינָה וַאֲנָשֶׁיהָ תִסְפּוּ כֹה? <strong>90</strong></p>
</blockquote>

<blockquote>
<p><strong>יֶנִי:</strong></p>
</blockquote>

<blockquote>
<p>וּרְאֵה נָא, רְאֵה! כִּמְעַט שֶׁעָבְרוּ אֶת</p>
</blockquote>

<blockquote>
<p>&#8220;הָרְכָסִי&#8221;, רוּחַ פְּרָצִים, זֶה הַנּוֹשֵׁב</p>
</blockquote>

<blockquote>
<p>מִ&#8220;קְּהַל-הַשֵּׁדִים&#8221;, הִשְׁלִיךְ אוֹתָם אָחוֹר, –</p>
</blockquote>

<blockquote>
<p>אֶל &#8220;קֹטֶר הַר הַגָּדוֹל&#8221; הֵם נֶהְדָּפוּ;</p>
</blockquote>

<blockquote>
<p>לֹא אֶרְאֵם עוֹד. <a href="#fn:166" id="fnref:166" title="see footnote" class="footnote"><sup>166</sup></a></p>
</blockquote>

<blockquote>
<p>**רוּאוֹדִי: **</p>
</blockquote>

<blockquote>
<p>אֲהָהּ, הֵן שָׁם &#8220;הַקַּרְדֹּם&#8221; 95</p>
</blockquote>

<blockquote>
<p>הַקּוֹצֵץ סְפִינוֹת בְּיוֹם הַסָּעַר! אִם</p>
</blockquote>

<blockquote>
<p>מִשָּׁם לֹא יוּכְלוּ לֹא יַשְׂכִּילוּ לִנְטוֹת –</p>
</blockquote>

<blockquote>
<p>אֶל צֵלַע צוּר-הַנֶּגֶף, מִדְרוֹן תָּלוּל</p>
</blockquote>

<blockquote>
<p>הַנּוֹפֵל תְּהוֹמָה, – רְסִיסִים תֻּתַּץ זוֹ</p>
</blockquote>

<blockquote>
<p>הַסְּפִינָה! אִתָּם אָמְנָם שַׁיָּט גִּבּוֹר, 100</p>
</blockquote>

<blockquote>
<p>אִם אִישׁ עוֹד הַצֵּל יוּכַל שָׁם, הֲרֵי</p>
</blockquote>

<blockquote>
<p>זֶה טֶל; אַךְ הֵן בִּכְבָלִים אֻסְּרוּ יָדָיו.</p>
</blockquote>

<blockquote>
<p><strong>וִילְהֶלְם טֶל</strong> עִם קַשְׁתּוֹ בָא, פּוֹסֵעַ מְהִירוֹת, מַבִּיט
תּוֹהֶה וְנִרְגָּשׁ מְאֹד. מִשֶּׁהוּא מַגִּיעַ לְאֶמְצַע הַבָּמָה, הוּא
נוֹפֵל בִּזְרוֹעוֹת שְׁטוּחוֹת</p>
</blockquote>

<blockquote>
<p>אַרְצָה, אַחַר-כָּךְ פוֹרֵשׂ כַּפָּיו הַשָּׁמָיְמָה.</p>
</blockquote>

<blockquote>
<p><strong>יֶנִי:</strong></p>
</blockquote>

<blockquote>
<p>רְאֵה נָא, אַבָּא, מִי הָאִישׁ הַנּוֹפֵל</p>
</blockquote>

<blockquote>
<p>שָׁם אָרְצָה?</p>
</blockquote>

<blockquote>
<p>**רוּאוֹדִי: **</p>
</blockquote>

<blockquote>
<p>חוֹבֵק הוּא אֶת הָאֲדָמָה</p>
</blockquote>

<blockquote>
<p>וּכְמוֹ אֵלֶיהָ נַפְשׁוֹ תֵצֵא.</p>
</blockquote>

<blockquote>
<p><strong>יֶנִי:</strong> בְּהִתְקָרְבוֹ אֶל טֶל:</p>
</blockquote>

<blockquote>
<p>אַבָּא! 105</p>
</blockquote>

<blockquote>
<p>מָה אֶרְאֶה, אַבָּא! בֹּא וּרְאֵה!</p>
</blockquote>

<blockquote>
<p><strong>רוּאוֹדִי</strong> בְּגִשְׁתּוֹ:</p>
</blockquote>

<blockquote>
<p>זֶה מִי?</p>
</blockquote>

<blockquote>
<p>הַצּוּר! הַאַתָּה זֶה? הַאַתָּה, טֶל?!</p>
</blockquote>

<blockquote>
<p>אֵיךְ הֵנָּה בָאתָ?</p>
</blockquote>

<blockquote>
<p>**יֶנִי: **</p>
</blockquote>

<blockquote>
<p>הֵן בַּסְּפִינָה שָׁם</p>
</blockquote>

<blockquote>
<p>הֲלֹא נֶאֱסַרְתָּ שָׁבוּי!</p>
</blockquote>

<blockquote>
<p>**רוּאוֹדִי: **</p>
</blockquote>

<blockquote>
<p>וְלֹא לְקִסְנַכְט</p>
</blockquote>

<blockquote>
<p>הוּבָלְתָּ?</p>
</blockquote>

<blockquote>
<p><strong>טֶל</strong> בְּקוּמוֹ:</p>
</blockquote>

<blockquote>
<p>חָפְשִׁי אָנִי.</p>
</blockquote>

<blockquote>
<p>**רוּאוֹדִי וְיֶנִי: **</p>
</blockquote>

<blockquote>
<p>חָפְשִׁי אָתָּה? 110</p>
</blockquote>

<blockquote>
<p>אֵל עוֹשֶׂה פֶלֶא!</p>
</blockquote>

<blockquote>
<p>**יֶנִי: **</p>
</blockquote>

<blockquote>
<p>וּמֵאַיִן תָּבֹא?</p>
</blockquote>

<blockquote>
<p><strong>טֶל:</strong></p>
</blockquote>

<blockquote>
<p>מִתּוֹךְ הַסְּפִינָה.</p>
</blockquote>

<blockquote>
<p>**רוּאוֹדִי: **</p>
</blockquote>

<blockquote>
<p>אֵיךְ?</p>
</blockquote>

<blockquote>
<p>**יֶנִי: **</p>
</blockquote>

<blockquote>
<p>וְהַנָּצִיב הֵיכָן?</p>
</blockquote>

<blockquote>
<p><strong>טֶל:</strong></p>
</blockquote>

<blockquote>
<p>עַל מַיִם עַזִּים דַּרְכּוֹ.</p>
</blockquote>

<blockquote>
<p>**רוּאוֹדִי: **</p>
</blockquote>

<blockquote>
<p>אֵיךְ זֶה הָיָה?</p>
</blockquote>

<blockquote>
<p>הֵן אַתָּה – אַתָּה אֵיךְ הִגַּעְתָּ הֵנָּה?</p>

<p>מִכְּבָלִים וּמִסַּעַר אֵיךְ נִמְלָטְתָּ? <strong>115</strong></p>
</blockquote>

<blockquote>
<p><strong>טֶל:</strong></p>
</blockquote>

<blockquote>
<p>כִּי הִגְדִּיל חַסְדּוֹ עִמִּי אֵל.</p>
</blockquote>

<blockquote>
<p>**רוּאוֹדִי וְיֶנִי: **</p>
</blockquote>

<blockquote>
<p>בִּי, סַפְּרָה</p>
</blockquote>

<blockquote>
<p>נָא, סַפֵּר לָנוּ!</p>
</blockquote>

<blockquote>
<p>**טֶל: **</p>
</blockquote>

<blockquote>
<p>אֲשֶׁר הָיָה בְּאַלְטֹרְף</p>
</blockquote>

<blockquote>
<p>עִמָּדִי שְׁמַעְתֶּם?</p>
</blockquote>

<blockquote>
<p><strong>רוּאוֹדִי:</strong></p>
</blockquote>

<blockquote>
<p>זֹאת שָׁמָעְנוּ, דַּבֵּר!</p>
</blockquote>

<blockquote>
<p><strong>טֶל:</strong></p>
</blockquote>

<blockquote>
<p>וִידַעְתֶּם כִּי הַנָּצִיב אֲסָרַנִי</p>
</blockquote>

<blockquote>
<p>שָׁם לַהֲבִיאֵנִי עִמּוֹ מְצוּדַת קִסְנַכְט? <strong>120</strong></p>
</blockquote>

<blockquote>
<p><strong>רוּאוֹדִי:</strong></p>
</blockquote>

<blockquote>
<p>יָדַעְנוּ גַם כִּי הִפְלִיג יַחַד עִמְּךָ</p>
</blockquote>

<blockquote>
<p>מִפְלִילֶן. עַתָּה סַפֵּר, אֵיךְ נִמְלָטְתָּ.</p>
</blockquote>

<blockquote>
<p><strong>טֶל:</strong></p>
</blockquote>

<blockquote>
<p>אֶל יַרְכְּתֵי הַסְּפִינָה נוֹאָשׁ בְּעָצְבִּי</p>
</blockquote>

<blockquote>
<p>שָׁכָבְתִּי, עָקֹד אָסוּר בַּחֲבָלִים.</p>
</blockquote>

<blockquote>
<p>אָמַרְתִּי: אַךְ הַפַּעַם אֶרְאֶה עוֹד 125</p>
</blockquote>

<blockquote>
<p>אוֹר שָׁמֶשׁ, לֹא קִוִּיתִי הַבֵּט עוֹד</p>
</blockquote>

<blockquote>
<p>פְּנֵי אִשְׁתִּי וּפְנֵי בָנַי הַחֲבִיבִים.</p>
</blockquote>

<blockquote>
<p>שָׁכַבְתִּי וְעַל יְלֵל יְשִׁימוֹן מַיִם</p>
</blockquote>

<blockquote>
<p>צָפִיתִי –</p>
</blockquote>

<blockquote>
<p>**רוּאוֹדִי: **</p>
</blockquote>

<blockquote>
<p>אָדָם אֻמְלָל!</p>
</blockquote>

<blockquote>
<p>**טֶל: **</p>
</blockquote>

<blockquote>
<p>כָּכָה נוֹסְעִים</p>
</blockquote>

<blockquote>
<p>הָיִינוּ, וְשָׁם הַנָּצִיב וַעֲבָדָיו 130</p>
</blockquote>

<blockquote>
<p>אַף רוּדָלְף אִישׁ-הָרֶכֶשׁ. תֶּלְיִי קַשְׁתִּי</p>
</blockquote>

<blockquote>
<p>בַּחַרְטֹם<a href="#fn:167" id="fnref:167" title="see footnote" class="footnote"><sup>167</sup></a> אֶל הַהֶגֶה שָׁם הוּשְׁלָכוּ.</p>
</blockquote>

<blockquote>
<p>וַיְהִי אֶת &#8220;קֹטֶר-הַר הַקָּטָן&#8221; אַךְ</p>
</blockquote>

<blockquote>
<p>עָבָרְנוּ, וַאֲדֹנָי אָז אֵת הַסְּעָרָה</p>
</blockquote>

<blockquote>
<p>זוֹ הַחֲזָקָה הֵטִיל. מִנִּי צָפוֹן, 135</p>
</blockquote>

<blockquote>
<p>מִנִּקְרוֹת גּוֹטְהַרְדְּ בְּזַעַם עַז אַכְזָרִי</p>
</blockquote>

<blockquote>
<p>יָצָאָה, עַד כִּי נָפַל לֶב כָּל מַלָּח,</p>
</blockquote>

<blockquote>
<p>כָּל הַיָּדַיִם רָפוּ: נוֹאָשׁ, אָמְרוּ,</p>
</blockquote>

<blockquote>
<p>הַקֵּץ בָּא! – וְהִנֵּה עֶבֶד אֶחָד</p>
</blockquote>

<blockquote>
<p>שָׁם פּוֹנֶה אֶל הַנָּצִיב, אוֹמֵר לוֹ: 140</p>
</blockquote>

<blockquote>
<p>&quot;עִמָּנוּ בְצָרָה גְדוֹלָה אַתָּה, אָדוֹן,</p>
</blockquote>

<blockquote>
<p>כִּי בֵין הַמָּוֶת וּבֵינֵינוּ – פֶּשַׂע,</p>
</blockquote>

<blockquote>
<p>מִן הַמַּלָּחִים אָבְדָה כָּל תּוּשִׁיָּה,</p>
</blockquote>

<blockquote>
<p>כִּי לֹא הִסְכִּינוּ הֵם בְּדֶרֶךְ זוֹ, –</p>
</blockquote>

<blockquote>
<p>אַךְ הִנֵּה טֶל פֹּה, אִישׁ שֶׁיָּד לוֹ גַם 145</p>
</blockquote>

<blockquote>
<p>בֵּין הַסַּפָּנִים, גִּבּוֹר לָמוּד מָיִם;</p>
</blockquote>

<blockquote>
<p>כָּעֵת, מַדּוּעַ לֹא יִשְׁתַּמֵּשׁ בּוֹ</p>
</blockquote>

<blockquote>
<p>אֲדוֹנִי?&quot; – אָז הַנָּצִיב יַעַן לִי:</p>
</blockquote>

<blockquote>
<p>&quot;אִם תּוּכַל, טֶל, הוֹשֵׁעַ לָנוּ עָתָּה,</p>
</blockquote>

<blockquote>
<p>אָסִירָה מוֹסְרוֹתֶיךָ&quot;. – &quot;בְּעֶזְרַת אֵל – 150</p>
</blockquote>

<blockquote>
<p>אָמָרְתִּי – כֹּחִי פֹּה אֲנַסֶּה, אַף</p>
</blockquote>

<blockquote>
<p>אֲקַוֶּה כִּי אַצְלִיחַ.&quot; אֶת אֲסוּרַי</p>
</blockquote>

<blockquote>
<p>מִיָּד הִתִּירוּ מֵעָלָי, וְאֶל</p>
</blockquote>

<blockquote>
<p>הַהֶגֶה כֹה נִצַּבְתִּי אַף נָהַגְתִּי</p>
</blockquote>

<blockquote>
<p>לָבֶטַח אֵת הַסְּפִינָה; אַךְ גַּם אָז 155</p>
</blockquote>

<blockquote>
<p>אֶל כֵּלַי עֵינַי פּוֹזְלוֹת וְאֶל הַחוֹף</p>
</blockquote>

<blockquote>
<p>יָתוּרוּ, אוּלַי אֶמְצָא מָקוֹם בּוֹ</p>
</blockquote>

<blockquote>
<p>לִפְלֵטָה. וְהִנֵּה כֵף שָׁם יוֹצֵא, שְׁקִיף</p>
</blockquote>

<blockquote>
<p>שָׁטוּחַ אֶל הַיְאוֹר –</p>
</blockquote>

<blockquote>
<p><strong>רוּאוֹדִי:</strong></p>
</blockquote>

<blockquote>
<p>יְדַעְתִּיו, הוּא</p>
</blockquote>

<blockquote>
<p>הֲלֹא מִתַּחְתִּית &#8220;קֹטֶר הַר הַגָּדוֹל.&#8221; 160</p>
</blockquote>

<blockquote>
<p>אַךְ מִן הַסְּפִינָה אֵיכָה תַעַל עַל</p>
</blockquote>

<blockquote>
<p>בָּמָתוֹ וְצַלְעוֹ קָצוּב לֹא שׁוֹפֵעַ?</p>
</blockquote>

<blockquote>
<p><strong>טֶל:</strong></p>
</blockquote>

<blockquote>
<p>קָרָאתִי לָעֲבָדִים: &quot;חִזְּקוּ, אַחִים!</p>
</blockquote>

<blockquote>
<p>עַד זֶה הַמָּעֹז חִתְרוּ, תַּחְתָּיו עַד</p>
</blockquote>

<blockquote>
<p>עֲבוֹר הַזַּעַם נִמְצָא סֵתֶר.&quot; אַךְ 165</p>
</blockquote>

<blockquote>
<p>הִגַּעְנוּ עָדָיו: &#8220;שַׁדַּי!&#8221; בָּעֹז קָרָאתִי</p>
</blockquote>

<blockquote>
<p>וּבְכָל מַאֲמַצֵּי גוּפִי אֵת הַחַרְטֹם</p>
</blockquote>

<blockquote>
<p>אֶל קִיר הַצּוּר הִטֵּיתִי, רֶגַע אֶחָד</p>
</blockquote>

<blockquote>
<p>וּבְיָדִי תֶלְיִי קַשְׁתִּי, – נִזְּדַּקָרְתִּי –</p>
</blockquote>

<blockquote>
<p>וְאָנֹכִי עַל הַבָּמָה<a href="#fn:168" id="fnref:168" title="see footnote" class="footnote"><sup>168</sup></a>, וּבַחַרְטֹם 170</p>
</blockquote>

<blockquote>
<p>אַךְ בְּעִיטָה אַחַת עַזָּה רַגְלִי בוֹ</p>
</blockquote>

<blockquote>
<p>בָּטָשָׁה – וְאָזַל כְּלִי הַשַּׁיִט לוֹ</p>
</blockquote>

<blockquote>
<p>לִמְחוֹל הַגַּלִּים, וְיַעַשׂ אֵל בּוֹ שָׁם</p>
</blockquote>

<blockquote>
<p>כִּרְצוֹנוֹ! – כֵּן מִסַּעַר רָע נִמְלָטְתִּי</p>
</blockquote>

<blockquote>
<p>אַף גַּם מִיָּד שֶׁל אָדָם רָע מִסָּעַר. <strong>175</strong></p>
</blockquote>

<blockquote>
<p><strong>רוּאוֹדִי:</strong></p>
</blockquote>

<blockquote>
<p>טֶל, טֶל! נֵס גָּדוֹל עָשָׂה עִמְּךָ אֵל;</p>
</blockquote>

<blockquote>
<p>אֶרְאֲךָ וְלֹא אַאֲמִין, אַךְ הַגִּידָה,</p>
</blockquote>

<blockquote>
<p>כָּעֵת מַה תַּעֲשֶׂה כִּי לֹא תִפּוֹל עוֹד</p>
</blockquote>

<blockquote>
<p>בָּרָע? כִּי אִם הַנָּצִיב נִמְלַט חָי –</p>
</blockquote>

<blockquote>
<p>חַיֶּיךָ תְלוּאִים לְךָ מִנֶּגֶד.</p>
</blockquote>

<blockquote>
<p>**טֶל: **</p>
</blockquote>

<blockquote>
<p>עֵת עוֹד</p>
</blockquote>

<blockquote>
<p>בַּסְּפִינָה שָׁם שָׁכָכְתִּי, שְׁמַעְתִּיו אוֹמֵר:</p>
</blockquote>

<blockquote>
<p>&quot;בִּבְּרוּנֵן נַעַל וְדֶרֶךְ שְׁוִיץ אוֹלִיכָה</p>
</blockquote>

<blockquote>
<p>אֶת זֶה הָאַסִּיר, אֶל מְצוּדַת קִסְנַכְטְ.&quot;</p>
</blockquote>

<blockquote>
<p><strong>רוּאוֹדִי:</strong></p>
</blockquote>

<blockquote>
<p>וּבְכֵן, בְּדֶרֶךְ הַיַּבָּשָׁה יֵלֶךְ?</p>
</blockquote>

<blockquote>
<p><strong>טֶל:</strong></p>
</blockquote>

<blockquote>
<p>כֹּה אָמָר.</p>
</blockquote>

<blockquote>
<p>**רוּאוֹדִי: **</p>
</blockquote>

<blockquote>
<p>כִּי עַל כֵּן הִסָּתֶר נָא 185</p>
</blockquote>

<blockquote>
<p>מִיָּד, כִּי הֵן פַּעֲמַיִם נֵס לֹא יָקוּם!</p>
</blockquote>

<blockquote>
<p><strong>טֶל:</strong></p>
</blockquote>

<blockquote>
<p>הַרְאֵנִי דֶרֶךְ קְרוֹבָה לְאַרְטְ<a href="#fn:169" id="fnref:169" title="see footnote" class="footnote"><sup>169</sup></a> וְקִסְנַכְטְ.</p>
</blockquote>

<blockquote>
<p><strong>רוּאוֹדִי:</strong></p>
</blockquote>

<blockquote>
<p>מִשְּׁטֵינֶן בְּאֹרַח סְלוּלָה שָׁמָּה תָבֹא;</p>
</blockquote>

<blockquote>
<p>אַךְ מִשְׁעוֹל-סֵתֶר יֶשׁ עוֹד, קָפֶּנְדַּרְיָא</p>
</blockquote>

<blockquote>
<p>שֶׁבְּדֶרֶךְ לוֹבֶרְץ<a href="#fn:170" id="fnref:170" title="see footnote" class="footnote"><sup>170</sup></a> – בְּנִי בָהּ יוֹלִיכֶךָ. <strong>190</strong></p>
</blockquote>

<blockquote>
<p><strong>טֶל</strong> נוֹתֵן לוֹ יְמִינוֹ:</p>
</blockquote>

<blockquote>
<p>יִגְמָלְךָ אֵל עָלָי וְשָׁלוֹם – לָךְ!</p>
</blockquote>

<blockquote>
<p>הוֹלֵךְ לוֹ, מַחֲזִיר פָּנָיו:</p>
</blockquote>

<blockquote>
<p>הֲלֹא בַבְּרִית בַּעֲדַת &#8220;הַקָּרְחָה&#8221; בָאתָ</p>
</blockquote>

<blockquote>
<p>גַם אָתָּה?</p>
</blockquote>

<blockquote>
<p>**רוּאוֹדִי: **</p>
</blockquote>

<blockquote>
<p>שָׁם הָיִיתִי וְעִמָּם גַּם אֲנִי אָז</p>
</blockquote>

<blockquote>
<p>נִשְׁבָּעְתִּי.</p>
</blockquote>

<blockquote>
<p>**טֶל: **</p>
</blockquote>

<blockquote>
<p>לָכֵן צִיר אֱמוּנָה תִהְיֶה.</p>
</blockquote>

<blockquote>
<p>אֶל בֶּרְגְּלִין, חוּשָׁה נָא לִי שָׁמָּה, אִשְׁתִּי 195</p>
</blockquote>

<blockquote>
<p>דּוֹאֶגֶת לִי, וְאָמַרְתָּ לָהּ, כִּי כְבָר</p>
</blockquote>

<blockquote>
<p>נִמְלַטְתִּי אַף נִסְתָּרְתִּי.</p>
</blockquote>

<blockquote>
<p><strong>רוּאוֹדִי:</strong></p>
</blockquote>

<blockquote>
<p>אַךְ אִם תִּשְׁאַל</p>
</blockquote>

<blockquote>
<p>לִמְקוֹמְךָ, מָה אַגִּידָה לָהּ?</p>
</blockquote>

<blockquote>
<p>**טֶל: **</p>
</blockquote>

<blockquote>
<p>אֶת חָמִי,</p>
</blockquote>

<blockquote>
<p>גַּם אוֹתוֹ גַּם אֲחֵרִים תִּמְצָא שָׁם</p>
</blockquote>

<blockquote>
<p>מֵאַנְשֵׁי בְרִיתְכֶם – גַּם לָהֶם אֱמוֹר: 200</p>
</blockquote>

<blockquote>
<p>הִתְחַזְּקוּ אַל תֵּעָצְבוּ, חָפְשִׁי טֶל</p>
</blockquote>

<blockquote>
<p>עִם קַשְׁתּוֹ – וְנִשְׁמַע דָּבָר עוֹד מִמֶּנּוּ.</p>
</blockquote>

<blockquote>
<p><strong>רוּאוֹדִי:</strong></p>
</blockquote>

<blockquote>
<p>מַה תַּעַשׂ שָׁמָּה? נָא, הַגִּידָה לִי!</p>
</blockquote>

<blockquote>
<p><strong>טֶל:</strong></p>
</blockquote>

<blockquote>
<p>יֵעָשֶׂה – אַחַר יִהְיֶה זֶה לַשִּׂיחָה.</p>
</blockquote>

<blockquote>
<p>הוֹלֵךְ לוֹ.</p>
</blockquote>

<blockquote>
<p><strong>רוּאוֹדִי:</strong></p>
</blockquote>

<blockquote>
<p>הוֹרֵהוּ אֶת הַדֶּרֶךְ, יֶנִּי, וְאַתָּה, 205</p>
</blockquote>

<blockquote>
<p>הָאֵל נָא, הוֹשִׁיעָה לוֹ, הַצְלִיחָה לוֹ!</p>
</blockquote>

<h3 id="מַחֲזֶהשֵׁנִי">מַחֲזֶה שֵׁנִי</h3>

<blockquote>
<p><strong>בְּאַרְמוֹנוֹ שֶׁל הָאַלּוּף דִּי אַטִּנְגְּ-הוֹזֶן</strong></p>
</blockquote>

<blockquote>
<p>הָאַלּוּף מָשְׁכָּב עַל כִּסְאוֹ הַמֻּצָּע וְהוּא גּוֹסֵס. <strong>וַלְטֶר
פִיְרסְט, שְׁטוֹפָכֶר' מֶלְךְ – תַּל</strong> מְטַפְּלִים סְבִיבוֹ. <strong>ולְטֶר
בֶּן-טֶל</strong> עוֹמֵד עַל בִּרְכָּיו לִפְנֵי הַגּוֹוֵעַ. <a href="#fn:171" id="fnref:171" title="see footnote" class="footnote"><sup>171</sup></a></p>
</blockquote>

<blockquote>
<p><strong>וַ' פִירְסְט:</strong></p>
</blockquote>

<blockquote>
<p>אֵינֶנּוּ. שָׁבַק אֶת הַחַיִּים לָנוּ.</p>
</blockquote>

<blockquote>
<p>**שְׁטוֹפָכֶר: **</p>
</blockquote>

<blockquote>
<p>לֹא, עוֹד לֹא מֵת. הַנּוֹצָה עַל שְׂפָתוֹ<a href="#fn:172" id="fnref:172" title="see footnote" class="footnote"><sup>172</sup></a></p>
</blockquote>

<blockquote>
<p>תָזוּעַ עוֹד. אַךְ תְּנוּמָה יָנוּם לוֹ</p>
</blockquote>

<blockquote>
<p>וּכְשַׂחֲקַת שַׁלְוָה, שׁוּר, עַל פָּנָיו תִּשְׁכּוֹן.</p>
</blockquote>

<blockquote>
<p>בּוֹמְגַרְטֶן נִגָּשׁ אֶל הַפֶּתַח וּמְדַבֵּר עִם מִי שֶׁמֵּעֶבְרוֹ
הַשֵּׁנִי.</p>
</blockquote>

<blockquote>
<p><strong>וַ' פִירְסְט</strong> לְבוֹמְגַרְטֶן:</p>
</blockquote>

<blockquote>
<p>זֶה מִי שָׁם?</p>
</blockquote>

<blockquote>
<p>בּוֹמְגַרְטֶן חוֹזֵר:</p>
</blockquote>

<blockquote>
<p>הֶדְוִיג בִּתְּךָ בָאָה. לִרְאוֹת 5</p>
</blockquote>

<blockquote>
<p>אֵת בְּנָהּ הַמֻּצָּל וְדַבֵּר אִתְּךָ דָּבָר<strong>.</strong></p>
</blockquote>

<blockquote>
<p>וַ' טֶל מִתְיַצֵּב!</p>
</blockquote>

<blockquote>
<p><strong>וַ' פִירְסְט:</strong></p>
</blockquote>

<blockquote>
<p>בַּמֶּה אֲנַחֲמָהּ? וְנַפְשִׁי מִי יְנַחֵם?</p>
</blockquote>

<blockquote>
<p>אוֹ צָרָה בָאָה לִי חֲדָשָׁה?</p>
</blockquote>

<blockquote>
<p><strong>הֶדְוִיג</strong> נִדְחֶקֶת וּבָאָה:</p>
</blockquote>

<blockquote>
<p>בְּנִי</p>
</blockquote>

<blockquote>
<p>אַיֵּהוּ? בְּנִי! - הַנִּיחוּ לִי! אֵרְאֵהוּ –</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>הִתְאַפְּקִי, בַּת – הֵן בֵּית הַמָּוֶת פֹּה. 10</p>
</blockquote>

<blockquote>
<p><strong>הֶדְוִיג</strong> נוֹפֶלֶת עַל הַנַּעַר:</p>
</blockquote>

<blockquote>
<p>הוֹי, וֶלְטִי, בְּנִי שֵׁלִּי! הוּא חָי!</p>
</blockquote>

<blockquote>
<p><strong>וַלְטֶר בֶּן טֶל</strong> נִתְלֶה בָהּ:</p>
</blockquote>

<blockquote>
<p>הוֹ, אִמִּי!</p>
</blockquote>

<blockquote>
<p>אֲמֻלָּה אִמָּא!</p>
</blockquote>

<blockquote>
<p><strong>הֶדְוִיג</strong> מְמַשְׁמֶשֶׁת בְּגוּפוֹ:</p>
</blockquote>

<blockquote>
<p>שָׁלֵם? חָי? אַף לֹא</p>
</blockquote>

<blockquote>
<p>נִפְצָעְתָּ? – אֵיךְ? אֵלֶיךָ יָרָה? בָּךְ?</p>
</blockquote>

<blockquote>
<p>עַל רֹאשׁ הַבֵּן יְרוֹת בְּחֵץ מִקֶּשֶת –</p>
</blockquote>

<blockquote>
<p>כְּלוֹם אֶפְשָׁר? – לֵב אֵין בּוֹ אִם יָכֹל זֹאת! 15</p>
</blockquote>

<blockquote>
<p><strong>וַ' פִירְסְט:</strong></p>
</blockquote>

<blockquote>
<p>בַּצַּר, בִּכְאֵב לֵב מָחוּץ עָשָׂה זֹאת,</p>
</blockquote>

<blockquote>
<p>וּלְמַעַן הַצֵּל חַיֵּי שְׁנֵיהֶם יָחַד,</p>
</blockquote>

<blockquote>
<p><strong>הֶדְוִיג:</strong></p>
</blockquote>

<blockquote>
<p>לֶב אָב לוּ הָיָה בוֹ, לֹא הוּרְמָה יָדוֹ –</p>
</blockquote>

<blockquote>
<p>כִּי אֶלֶף מִיתוֹת הָיָה מֵת!</p>
</blockquote>

<blockquote>
<p>**שְׁטוֹפָכֶר: **</p>
</blockquote>

<blockquote>
<p>הוֹ, אִשָּׁה,</p>
</blockquote>

<blockquote>
<p>לָאֵל הֵן תּוֹדִי, כִּי אֶת יָדוֹ הִשְׂכִּיל. 20</p>
</blockquote>

<blockquote>
<p><strong>הֶדְוִיג:</strong></p>
</blockquote>

<blockquote>
<p>אֵיךְ אֶשְׁכַּח לוֹ, כִּי יָכֹל הָיָה עַל</p>
</blockquote>

<blockquote>
<p>הַיֶּלֶד הַשְׂכֵּל כָּךְ? הוֹ, אֵלִי! וְאִם</p>
</blockquote>

<blockquote>
<p>עוֹד שְׁמוֹנִים שָׁנָה אֶחְיֶה, רָאֹה אֶרְאֶה</p>
</blockquote>

<blockquote>
<p>זֹאת תָּמִיד: עָקוּד עוֹמֵד<a href="#fn:173" id="fnref:173" title="see footnote" class="footnote"><sup>173</sup></a> לוֹ הַבֵּן</p>
</blockquote>

<blockquote>
<p>וְאָבִיהוּ אֵלָיו מְכַוֵּן חֵץ – הוֹ, תָּמִיד, 25</p>
</blockquote>

<blockquote>
<p>הֵן תָּמִיד זֶה הַחֵץ אֶל לִבִּי יָעוּף!</p>
</blockquote>

<blockquote>
<p><strong>מֶלְךְ-תַּל:</strong></p>
</blockquote>

<blockquote>
<p>לוּ תֵדְעִי, אִשָּׁה, אֵיך הַנָּצִיב שִׁסָּה</p>
</blockquote>

<blockquote>
<p>וַיְגָר אוֹתוֹ,</p>
</blockquote>

<blockquote>
<p>**הֶדְוִיג: **</p>
</blockquote>

<blockquote>
<p>הוֹ, לֶב גְּבָרִים אָבֶן!</p>
</blockquote>

<blockquote>
<p>אִם נִפְגַּע כְּבוֹדָם, הֵם בְּרָהֳבָם הַכֹּל</p>
</blockquote>

<blockquote>
<p>יִשְׁכָּחוּ. מִשְׂחָק לְאַפָּם יִהְיֶה אָז 30</p>
</blockquote>

<blockquote>
<p>רֹאשׁ יֶלֶד עַל לֶב אֵם גַּם יָחַד.</p>
</blockquote>

<blockquote>
<p><strong>בּוֹמְגַרְטֶן:</strong></p>
</blockquote>

<blockquote>
<p>הַאֵין דֵּי רַע וּמַר זֶה גוֹרַל אִישֵׁךְ,</p>
</blockquote>

<blockquote>
<p>כִּי עוֹד מוּסָרֵךְ קָשֶׁה לוֹ תּוֹסִיפִי?</p>
</blockquote>

<blockquote>
<p>הַאִם צָרָתוֹ בְלִבֵּךְ לֹא נָגָעָה?</p>
</blockquote>

<blockquote>
<p><strong>הֶדְוִיג</strong> פּוֹנָה אֵלָיו וּמַעֲמִידָה בוֹ אֶת עֵינֶיהָ:</p>
</blockquote>

<blockquote>
<p>אַךְ אַתָּה דִּמְעַת רַחֲמִים לוֹ צָפָנְתָּ? 35</p>
</blockquote>

<blockquote>
<p>וּמַה עֲזַרְתֶּם כֻּלְּכֶם לוֹ עֵת הוּשַׂם</p>
</blockquote>

<blockquote>
<p>בַּכְּבָלִים יְקַר-אֲנָשִׁים זֶה? עֲמַדְתֶּם</p>
</blockquote>

<blockquote>
<p>וּרְאִיתֶם דּוּמָם עֵת חֲבֶרְכֶם הוּצָא</p>
</blockquote>

<blockquote>
<p>מִתּוֹכְכֶם אֶל קְלוֹן סֹהַר וֶעֱנוּת חֹשֶךְ.</p>
</blockquote>

<blockquote>
<p>הֶעָמַד כֹּה גַּם טֶל עַל דַּם רֵעֵהוּ? 40</p>
</blockquote>

<blockquote>
<p>הַאִם גַּם הוּא רַק הֵנִיד רֹאשׁ עָלֶיךָ</p>
</blockquote>

<blockquote>
<p>עֵת מֵאַחֲרֶיךָ דָלְקוּ הַפָּרָשִׁים</p>
</blockquote>

<blockquote>
<p>וְהַיְאוֹר לְפָנֶיךָ כְּחַיְתוֹ טֶרֶף גָּעָשׁ?</p>
</blockquote>

<blockquote>
<p>לֹא דִמְעַת רַחֲמִים אָצַל לָךְ, אַךְ נַ פְ שׁ וֹ</p>
</blockquote>

<blockquote>
<p>הוּא הִשְׁלִיךְ לְזַעַף גַּלִּים, שָׁכַח אִשָּׁה 45</p>
</blockquote>

<blockquote>
<p>וּבָנִים – וְרֵעַ מֵרָעָתוֹ הִצִּיל.</p>
</blockquote>

<blockquote>
<p><strong>וַ' פִירְסְט:</strong></p>
</blockquote>

<blockquote>
<p>מְתֵי מִסְפָּר חִסְרֵי נֶשֶׁק – מַה יָכֹלְנוּ</p>
</blockquote>

<blockquote>
<p>עֲשׂוֹת, בַּת, לִישׁוּעָתוֹ וּלְרַוְחָתוֹ?</p>
</blockquote>

<blockquote>
<p><strong>הֶדְוִיג</strong> נוֹפֶלֶת עַל לִבּוֹ:</p>
</blockquote>

<blockquote>
<p>הוֹ, אָבִי! גַּם לְךָ הֵן אָבַד טֶל!</p>
</blockquote>

<blockquote>
<p>הוּא אָבַד לָנוּ גַם לְכָל הָעָם, 50</p>
</blockquote>

<blockquote>
<p>אַף נַחְנוּ, הָהּ, אָבַדְנוֹ לוֹ! אֵל, נָא</p>
</blockquote>

<blockquote>
<p>הַצִּילָה, אַמְּצָה נַפְשׁוֹ לְבַּל תִּוָּאֵשׁ!</p>
</blockquote>

<blockquote>
<p>אֶל בּוֹר הָאֹפֶל הֵן לֹא תַחְדֹּר אֵלָיו</p>
</blockquote>

<blockquote>
<p>גַם מִלָּה אַחַת שֶׁל נֶחָמָה, וְאִם</p>
</blockquote>

<blockquote>
<p>הוּא יֶחֱלֶה! שָׁם, בְּעָבְשַׁת חֹשֶךְ זוֹ, 55</p>
</blockquote>

<blockquote>
<p>כְּשׁוֹשַׁן-אַלְפִּים<a href="#fn:174" id="fnref:174" title="see footnote" class="footnote"><sup>174</sup></a> אֻמְלָל בְּאֵד הַבִּצָּה,</p>
</blockquote>

<blockquote>
<p>הֵן יֶחֱלֶה יִגְוַע טֶל שֶׁלִּי! הֵן הוּא</p>
</blockquote>

<blockquote>
<p>אַךְ שֶׁמֶשׁ וְרוּחַ הָרִים זַךְ גִּדְלוּהוּ,</p>
</blockquote>

<blockquote>
<p>בָּהֶם אַךְ חָיֹה יִחְיֶה – וְהוּא, בַּסֹּהַר</p>
</blockquote>

<blockquote>
<p>הוּא חָבוּשׁ! הוּא שֶׁנִּשְׁמַת חַיָּיו דְּרוֹר, 60</p>
</blockquote>

<blockquote>
<p>אֵיךְ יִחְיֶה, אֵיךְ לֹא יָמוֹת בְּמֵצַר בּוֹר!</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>הֵרָגְעִי נָא, אֶת הַכֹּל עָשׂה נַעֲשֶׂה</p>
</blockquote>

<blockquote>
<p>כֻּלָּנוּ לוֹ הַצִּילוֹ מִן הַמְּצוּדָה.</p>
</blockquote>

<blockquote>
<p>**הֶדְוִיג: **</p>
</blockquote>

<blockquote>
<p>עֲשֹׂת מַה תּוּכְלוּ אַתֶּם בִּלְתּוֹ? כָּל</p>
</blockquote>

<blockquote>
<p>עוֹד חָפְשִׁי הָיָה טֶל וַתְּהִי גַם תִּקְוָה 65</p>
</blockquote>

<blockquote>
<p>וַיְהִי עוֹד מַשְׁעֵן פֹּה לְתֹם וָצֶדֶק</p>
</blockquote>

<blockquote>
<p>וַיְהִי לַכּוֹשֵׁל עֵזֶר עוֹד בַּצָּרָה;</p>
</blockquote>

<blockquote>
<p>הֵן לְכֻלְּכֶם טֶל הוֹשִׁיעַ, וְיַחַד כֻּלְּכֶם</p>
</blockquote>

<blockquote>
<p>לֹא תוּכְלוּ הָסֵר מִן הָאֶחָד כְּבָלָיו.</p>
</blockquote>

<blockquote>
<p>הָאַלּוּף מֵקִיץ.</p>
</blockquote>

<blockquote>
<p><strong>בּוֹמְגַרְטֶן:</strong></p>
</blockquote>

<blockquote>
<p>הוּא זָז! הַחֲרִישׁוּ, הָס –</p>
</blockquote>

<blockquote>
<p><strong>אַטִּנְגְּ-הוֹזֶן</strong> בַּהֲרִימוֹ רֹאשׁ:</p>
</blockquote>

<blockquote>
<p>אַיֵּהוּ?</p>
</blockquote>

<blockquote>
<p>**שְׁטוֹפָכֶר: **</p>
</blockquote>

<blockquote>
<p>מִי? 70</p>
</blockquote>

<blockquote>
<p>**אַטִּנְגְּ-הוֹזֶן: **</p>
</blockquote>

<blockquote>
<p>בִּרְגָעַי הָאַחֲרוֹנִים – הוּא אֵינֶנּוּ.</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>מִתְכַּוֵּן הוּא לַקָּצִין. שָׁלְחוּ אַחֲרָיו?</p>
</blockquote>

<blockquote>
<p><strong>וַ' פִירְסְט:</strong></p>
</blockquote>

<blockquote>
<p>שָׁלַחְנוּ לִקְרֹא לוֹ. – תָּנוּחַ דַּעְתְּךָ,</p>
</blockquote>

<blockquote>
<p>אֲדוֹנִי, לִבּוֹ שָׁב, עִמָּנוּ הָיָה.</p>
</blockquote>

<blockquote>
<p>**אַטִּנְגְּ-הוֹזֶן: **</p>
</blockquote>

<blockquote>
<p>עִם עַמּוֹ הוּא? לְאַרְצוֹ דִבֵּר טוֹב<a href="#fn:175" id="fnref:175" title="see footnote" class="footnote"><sup>175</sup></a>? 75</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>כְּאַחַד הַגִּבּוֹרִים!</p>
</blockquote>

<blockquote>
<p>**אַטִּנְגְּ-הוֹזֶן: **</p>
</blockquote>

<blockquote>
<p>וְלָמָּה זֶה</p>
</blockquote>

<blockquote>
<p>לֹא יָבֹא, כִּי תְבָרְכֵהוּ נִפְשִׁי בְטֶרֶם</p>
</blockquote>

<blockquote>
<p>אֵלֵכָה? – עוֹד מְעַט וְאֵינֶנִי פֹה.</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>אַל תֹּאמַר כֵּן, אֲדוֹנִי: תְּנוּמָה זוֹ לְךָ</p>
</blockquote>

<blockquote>
<p>לִמְשִׁיבַת נֶפֶשׁ הָיְתָה וַתְּחַדְּשֶׁךָ. 80</p>
</blockquote>

<blockquote>
<p>**אַטִּנְגְּ-הוֹזֶן: **</p>
</blockquote>

<blockquote>
<p>הַמַּכְאוֹב – חַיִּים<a href="#fn:176" id="fnref:176" title="see footnote" class="footnote"><sup>176</sup></a>, וִהוּא זֶה עֲזָבָנִי;</p>
</blockquote>

<blockquote>
<p>יִסּוֹרַי עִם תּוֹחַלְתִּי אָפְסוּ כְבָר.</p>
</blockquote>

<blockquote>
<p>נִרְאֶה לוֹ הַנָעַר.</p>
</blockquote>

<blockquote>
<p>הַנַּעַר מִי הוּא?</p>
</blockquote>

<blockquote>
<p><strong>וַ' פִירְסְט:</strong></p>
</blockquote>

<blockquote>
<p>בָּרְכֵהוּ נָא, רַבֵּנוּ!</p>
</blockquote>

<blockquote>
<p>זֶה נֶכְדִי, וְהִנֵּה עֻזַּב הוּא מֵאָבִיו.</p>
</blockquote>

<blockquote>
<p>הֶדְוִיג כּוֹרַעַת עִם בְּנָהּ לִפְנֵי הַגֹּוֵעַ**. **</p>
</blockquote>

<blockquote>
<p><strong>אַטִּנְגְּ-הוֹזֶן:</strong></p>
</blockquote>

<blockquote>
<p>כַּעֲזוּבֵי יְתוֹמִים כֻּלְּכֶם, כֻּלְּכֶם עָתָּה<strong>.</strong> 85</p>
</blockquote>

<blockquote>
<p>אֶת אָבְדַן אַרְצִי וּמוֹלַדְתִּי, אוֹי לִי,</p>
</blockquote>

<blockquote>
<p>מַבָּטַי הָאַחֲרוֹנִים הֵן יַבִּיטוּ!</p>
</blockquote>

<blockquote>
<p>הוֹ, אֵלִי! הֲלָזֹאת הֶאֱרַכְתָּ יָמַי</p>
</blockquote>

<blockquote>
<p>עַד כֹּה, לְמַעַן אֶגְוַע בְּאֶפֶס תִּקְוָה?</p>
</blockquote>

<blockquote>
<p><strong>שְׁטוֹפָכֶר</strong> לְוַלְטֶר פִירְסְט:</p>
</blockquote>

<blockquote>
<p>הַאִם בִיגוֹן-אֲפֵלָה כֹה יִפָּרֵד 90</p>
</blockquote>

<blockquote>
<p>מִמֶּנּוּ זֶה? הֲלֹא נָאִירָה לוֹ</p>
</blockquote>

<blockquote>
<p>אֶת רְגָעָיו הָאַחֲרוֹנִים בְּזִיק שֶׁל תִּקְוָה. –</p>
</blockquote>

<blockquote>
<p>הַאֲזִינָה וִיִשְׂמַח לִבְּךָ, אֲדוֹנֵנוּ!</p>
</blockquote>

<blockquote>
<p>דַּע, רֶוַח וְהַצָּלָה קְרֵבִים לָבֹא.</p>
</blockquote>

<blockquote>
<p>**אַטִּנְגְּ-הוֹזֶן: **</p>
</blockquote>

<blockquote>
<p>מִי יַצִּיל, יַעֲמֹד – מִי לָכֶם?</p>
</blockquote>

<blockquote>
<p><strong>וַ' פִירְסְט:</strong></p>
</blockquote>

<blockquote>
<p>אֲנַחְנוּ 95</p>
</blockquote>

<blockquote>
<p>בְּנַפְשֵׁנוּ נַעֲמֹד לָנוּ. שִׁמְעָה נָא:</p>
</blockquote>

<blockquote>
<p>בְּרִית אַחִים כָּרְתוּ שְׁלֹשֶת מְחוֹזוֹת יַחַד,</p>
</blockquote>

<blockquote>
<p>בִּשְׁבוּעַת אָלָה בָאנוּ לְגָרֵשׁ אוֹיֵב</p>
</blockquote>

<blockquote>
<p>וְעֹל זָרִים לְפָרֵק, וְטֶרֶם תִּכְלֶה</p>
</blockquote>

<blockquote>
<p>הַשָּׁנָה<a href="#fn:177" id="fnref:177" title="see footnote" class="footnote"><sup>177</sup></a>, תִּכְלֶה עַבְדוּת מֵאַרְצֵנוּ. 100</p>
</blockquote>

<blockquote>
<p>אַף אַתָּה בְּאֶרֶץ-חֹפֶשׁ בְּשָׁלוֹם תִּשְׁכָּב.</p>
</blockquote>

<blockquote>
<p>**אַטִּנְגְּ-הוֹזֶן: **</p>
</blockquote>

<blockquote>
<p>הַאֻמְנָם כֹּרְתָה כְבָר הַבְּרִית הַזֹּאת?</p>
</blockquote>

<blockquote>
<p><strong>מֶלְךְ-תַּל:</strong></p>
</blockquote>

<blockquote>
<p>בְּיוֹם אֶחָד כָּל שְׁלֹשֶׁת מְחוֹזוֹתֵינוּ</p>
</blockquote>

<blockquote>
<p>יָקוּמוּ. הַכֹּל מוּכָן; וְנִשְּׁמַר הוּא</p>
</blockquote>

<blockquote>
<p>סוֹדֵנוּ, אִם כִּי אַרְבַּע מֵאוֹת חָבֵר 105</p>
</blockquote>

<blockquote>
<p>אֲנָחְנוּ. עַל פִּי פַחַת, הֶעָרִיצִים</p>
</blockquote>

<blockquote>
<p>הָעָמְדוּ וְלֹא יֵדָעוּ. סְפוּרִים יְמֵי</p>
</blockquote>

<blockquote>
<p>הַזָּדוֹן, - פַּרְסָה לֹא תִשָּׁאֵר עוֹד</p>
</blockquote>

<blockquote>
<p>מֵהֶם בָּאָרֶץ.</p>
</blockquote>

<blockquote>
<p>**אַטִּנְגְּ-הוֹזֶן: **</p>
</blockquote>

<blockquote>
<p>אוּלָם הַמִּבְצָרִים –</p>
</blockquote>

<blockquote>
<p><strong>מֶלְךְ-תַּל:</strong></p>
</blockquote>

<blockquote>
<p>בְּיוֹם אֶחָד כֻּלָּם כְּאֶחָד יִפְּלוּ לָנוּ. 110</p>
</blockquote>

<blockquote>
<p>**אַטִּנְגְּ-הוֹזֶן: **</p>
</blockquote>

<blockquote>
<p>הַאַף גַּם הָאֲצִילִים אִתְּכֶם הֵמָּה?<a href="#fn:178" id="fnref:178" title="see footnote" class="footnote"><sup>178</sup></a></p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>הֵם יִהְיוּ עוֹד עִמָּנוּ לְיוֹם הַמּוֹעֵד,</p>
</blockquote>

<blockquote>
<p>כָּעֵת אַךְ עַם הָאָרֶץ בָּא בַשְּׁבוּעָה.</p>
</blockquote>

<blockquote>
<p><strong>אַטִּנְגְּ-הוֹזֶן</strong> מִתְחַזֵּק וּמִתְנַשֵּׂא בַלָּאט מִתּוֹךְ
תְּמִיהָה גְדוֹלָה;</p>
</blockquote>

<blockquote>
<p>כָּזֹאת אִם עַם הָאָרֶץ הֶחְלִיט, יַרְהִיב</p>
</blockquote>

<blockquote>
<p>עֲשׂוֹת מִבְּלִי שְׁאֹל פִּי הָאֲצִילִים, 115</p>
</blockquote>

<blockquote>
<p>אִם אַךְ בְּכֹחַ עַצְמוֹ בִּטְחוֹ, - אוֹת הוּא</p>
</blockquote>

<blockquote>
<p>כִּי אָמְנָם אֵין הָעָם עוֹד זָקוּק לָנוּ.</p>
</blockquote>

<blockquote>
<p>כַּיּוֹם אֶל קִבְרִי אֵרֶד בַּנֶּחָמָה,</p>
</blockquote>

<blockquote>
<p>כִּי אַחֲרַי אַחֵר יָקוּם; כֹּחַ חָדָשׁ</p>
</blockquote>

<blockquote>
<p>לֹא הָיָה עוֹד לָאָדָם יִתֵּן יֶשַׁע. – 120</p>
</blockquote>

<blockquote>
<p>מַנִּיחַ יָדוֹ עַל רֹאשׁ הַיֶּלֶד הַכּוֹרֵעַ לְפָנָיו; <a href="#fn:179" id="fnref:179" title="see footnote" class="footnote"><sup>179</sup></a></p>
</blockquote>

<blockquote>
<p>מֵרֹאשׁ זֶה עָלָיו נִתַּן הַתַּפּוּחַ</p>
</blockquote>

<blockquote>
<p>דְּרוֹר חָדָשׁ, טוֹב מִקֶּדֶם, יַעַל נֵץ.</p>
</blockquote>

<blockquote>
<p>הַזְּמַןִ נִשְׁתַּנָּה וְנוֹפֵל הוּא הַיָּשָּׁן,</p>
</blockquote>

<blockquote>
<p>אַךְ מִנִּי תִּלוֹ חָדָשׁ יִצְמַח עֵץ.</p>
</blockquote>

<blockquote>
<p><strong>שְׁטוֹפָכֶר</strong> לְוַלְטֶר פִירְסְט:</p>
</blockquote>

<blockquote>
<p>רְאֵה הָאוֹר זֶה נָגַהּ לוֹ בְעֵינָיו; 125</p>
</blockquote>

<blockquote>
<p>לֹא נֵר הַנְּשָׁמָה יִכְבֶּה כֹה, אַךְ חַיִּים</p>
</blockquote>

<blockquote>
<p>חֲדָשִׁים שָׁלְחוּ קַוָּם זֶה, הִזְרִיחוּ!</p>
</blockquote>

<blockquote>
<p>**אַטִּנְגְּ-הוֹזֶן: **</p>
</blockquote>

<blockquote>
<p>אָז יֵרְדוּ הָאֲצִילִים מִמְּצוּדוֹתָם<a href="#fn:180" id="fnref:180" title="see footnote" class="footnote"><sup>180</sup></a></p>
</blockquote>

<blockquote>
<p>וּשְׁבוּעַת אֶזְרָח הֵם יִשָּׁבְעוּ אֶל</p>
</blockquote>

<blockquote>
<p>הֶעָרִים; <strong>אִיכְטְלַנְדְּ</strong><a href="#fn:181" id="fnref:181" title="see footnote" class="footnote"><sup>181</sup></a><strong>, תֻּרְגוֹ</strong> כְּבָר הֵחֵלּוּ 130</p>
</blockquote>

<blockquote>
<p>אַף ב<strong>ֶּרְן</strong> תָּרִים רֹאשָׁהּ, רֹאשׁ גֵּא שַׁלִּיט,</p>
</blockquote>

<blockquote>
<p>וְהָיְתָה <strong>פְרַיְבֻּרְגְּ</strong> מִבְצָר לִבְנֵי חוֹרִין,</p>
</blockquote>

<blockquote>
<p>וּזְרִיזָה <strong>צִירִיךְ</strong> כִּתֵּי כִתִּים תִּשְׁלַח</p>
</blockquote>

<blockquote>
<p>לִצְבָא הַחֵרוּת, וְנֻפַּץ עֹז מְלָכִים</p>
</blockquote>

<blockquote>
<p>אֶל קִיר חוֹמָתָהּ, מִבְצַר עוֹלָם זֶה. 135</p>
</blockquote>

<blockquote>
<p>קוֹלוֹ מִתְגַבֵּר כְּקוֹל חוֹזֶה וּכְרוּחַ נְבוּאָה דוֹבֵר בּוֹ:</p>
</blockquote>

<blockquote>
<p><a href="#fn:182" id="fnref:182" title="see footnote" class="footnote"><sup>182</sup></a>אֲצִילִים, רוֹזְנֵי אֶרֶץ כִּבְדֵי-נֶשֶׁק</p>
</blockquote>

<blockquote>
<p>מְשֻׁרְיָנִים עוֹלִים, אֶרְאֶה, לַמִּלְחָמָה</p>
</blockquote>

<blockquote>
<p>עַל עַם בּוֹטֵחַ, עַנְוֵי רוֹעִים, - וְהִנֵּה</p>
</blockquote>

<blockquote>
<p>קְרָב לַחַיִּים, רִיב עַד מָוֶת! – שׁוֹטֵף</p>
</blockquote>

<blockquote>
<p>דַּם אָדָם, לְזֵכֶר עוֹלָם מְקוֹמוֹת יַקְדִּישׁ – 140</p>
</blockquote>

<blockquote>
<p>בֶּן-כְּפָר אֵין-מָגֵן, נַפְשׁוֹ נְדָבָה יַקְרִיב,</p>
</blockquote>

<blockquote>
<p>עַל חַרְבּוֹת צָר גְּלוּי חָזֶה יִפּוֹל, יִפְרֹץ</p>
</blockquote>

<blockquote>
<p>קִיר הַמַּעֲרָכָה. – צִיץ אַבִּירִים אֻמְלַל,</p>
</blockquote>

<blockquote>
<p>וִינוֹסֵס נֵס הַחֵרוֹת הַמְנַצַּחַת. –</p>
</blockquote>

<blockquote>
<p>תּוֹפֵס אֶת וַלְטֶר פִירְסְט וּשְׁטוֹפָכֶר בִּידֵיהֶם<strong>:</strong></p>
</blockquote>

<blockquote>
<p>עַל כֵּן, הוֹ, חַזְּקוּ יְדֵיכֶם – יַחַד תִּהְיוּ - 145</p>
</blockquote>

<blockquote>
<p>כָּל מִשְׁכַּן-דְּרוֹר<a href="#fn:183" id="fnref:183" title="see footnote" class="footnote"><sup>183</sup></a> לְכֻלְּכֶם יַחַד יִיקָר –</p>
</blockquote>

<blockquote>
<p>הַצִּיגוּ מִשְׁמָר, עַל הָרֵיכֶם צוֹפִים –</p>
</blockquote>

<blockquote>
<p>יַזְעִיקוּ<a href="#fn:184" id="fnref:184" title="see footnote" class="footnote"><sup>184</sup></a> הֵם בַּצַּר כָּל מוֹשְׁבוֹתֵיכֶם –</p>
</blockquote>

<blockquote>
<p>וִהְיִיתֶם אַךְ עַם אֶחָד – אֶחָד – אֶחָד –</p>
</blockquote>

<blockquote>
<p>הוּא נוֹפֵל עַל הַכַּר, יָדָיו שֶׁקָּפְאוּ מַחֲזִיקוֹת עוֹד בִּידֵי
וַלְטֶר פִירְסְט וּשְׁטוֹפָכֶר. הֵם שְׁנֵיהֶם עוֹמְדִים מִתְבּוֹנְנִים
בּוֹ דוּמָם, וּמִתְאַפְּקִים עַל צַעֲרָם הֵם פּוֹרְשִׁים מֵעָלָיו.
בֵּינָתַיִם, חֶרֶשׁ נִכְנְסוּ דְחוּפִים הָעֲבָדִים, קְרֵבִים מִי בְצַעַר
דּוּמָם מִי בְצַעַר נִרְגָּשׁ. אֲחָדִים כּוֹרְעִים לִפְנֵי הַמֵּת,
נוֹפְלִים בִּבְכִי עַל גַּב יָדוֹ. וּבְעוֹד שֶׁהַמַּחֲזֶה שׁוֹהֶה
בְאִלְמוּתוֹ</p>
</blockquote>

<blockquote>
<p><a href="#fn:185" id="fnref:185" title="see footnote" class="footnote"><sup>185</sup></a>קוֹל מְצִלּוֹת מִן הַמִּגְדָּל נוֹפֵל בְּרֵעוֹ. <strong>רוּדֶנְץ</strong>
נִכְנָס בְּחִפָּזוֹן.</p>
</blockquote>

<blockquote>
<p><strong>רוּדֶנְץ:</strong></p>
</blockquote>

<blockquote>
<p>הַעוֹדוֹ חָי? הֲיִשְׁמַע עוֹד בְּדַבְּרִי? 150</p>
</blockquote>

<blockquote>
<p><strong>וַ' פִירְסְט</strong> בְּכָבְשׁוֹ פָּנִים מִמְּנוּ:</p>
</blockquote>

<blockquote>
<p>מֵעַתָּה, מָגִנֵּנוּ וַאֲדוֹנֵנוּ</p>
</blockquote>

<blockquote>
<p>הוּא – אָתָּה. טִירָה זוֹ שֵׁם חָדָשׁ לָהּ<a href="#fn:186" id="fnref:186" title="see footnote" class="footnote"><sup>186</sup></a>.</p>
</blockquote>

<blockquote>
<p><strong>רוּדֶנְץ</strong> מָבָּטוֹ נִפְגַּע בַּמֵּת וְהוּא נִדְהָם רֶגַע מִצַּעַר
כָּבֵד:</p>
</blockquote>

<blockquote>
<p>הָאֵל הַטּוֹב! הַאֵחֲרָה בֹא תְשׁוּבָתִי?</p>
</blockquote>

<blockquote>
<p>הָהּ, נְשִׁימוֹת מִסְפָּר לוּ חִנַּנְתּוֹ עוֹד</p>
</blockquote>

<blockquote>
<p>וְשָׁמַע אָז וַיֵּדַע לִבִּי זֶה 155</p>
</blockquote>

<blockquote>
<p>כִּי שָׁב וַיְהִי כִלְבָבוֹ. וְהוּא, בְּעוֹדוֹ</p>
</blockquote>

<blockquote>
<p>בַחַיִּים אֶת מוּסָרוֹ לֹא הִקְשָׁבְתִּי –</p>
</blockquote>

<blockquote>
<p>וְאֵינֶנּוּ – הָלָךְ, אֵינוֹ עוֹד – וַאֲנִי</p>
</blockquote>

<blockquote>
<p>אֶת נִשְׁיוֹ בִי, חוֹב-אַרְצִי לֹא פָרָעְתִּי –</p>
</blockquote>

<blockquote>
<p>הַגִּידוּ! - אִם לֹא הִמְרָה זִכְרִי רוּחוֹ 160</p>
</blockquote>

<blockquote>
<p>בִּשְׁעַת מִיתָתוֹ?</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>בְּטֶרֶם יָמוּת שָׁמַע</p>
</blockquote>

<blockquote>
<p>אֶת דְּבָרְךָ, כִּי לְטוֹב בָּעֹז נִצָּבְתָּ,</p>
</blockquote>

<blockquote>
<p>וְאֶת אֹמֶץ לִבְּךָ בֵרַךְ<a href="#fn:187" id="fnref:187" title="see footnote" class="footnote"><sup>187</sup></a>.</p>
</blockquote>

<blockquote>
<p><strong>רוּדֶנְץ</strong> כּוֹרֵעַ לִפְנֵי הַמֵּת:</p>
</blockquote>

<blockquote>
<p>עַצְמוֹת קֹדֶשׁ,</p>
</blockquote>

<blockquote>
<p>בָּכֶן נִשְׁבַּעְתִּי, הַחֲבִיבוֹת! כַּפִּי</p>
</blockquote>

<blockquote>
<p>בְּכַף יְמִינְךָ קְפוּאַת מָוֶת זוֹ 165</p>
</blockquote>

<blockquote>
<p>תָּקַעְתִּי, - כִּי לָעַד נִתַּקְתִּי מֶנִּי</p>
</blockquote>

<blockquote>
<p>כָּל קֶשֶׁר עִם הַנָּכְרִים, כִּי אֶל עַמִּי</p>
</blockquote>

<blockquote>
<p>זֶה שַׁבְתִּי, לִהְיוֹת שְׁוֵיצִי עִם הַשְּׁוֵיצִים</p>
</blockquote>

<blockquote>
<p>בְּכָל לֵב וָנֶפֶשׁ!</p>
</blockquote>

<blockquote>
<p>קָם</p>
</blockquote>

<blockquote>
<p>הוֹ, בְּכוּ, אַחַי, בָּכֹה</p>
</blockquote>

<blockquote>
<p>לַהוֹלֵךְ, זֶה אָבִינוּ, אַךְ אַל תֹּאמְרוּ: 170</p>
</blockquote>

<blockquote>
<p>הוּא אָבָד. עִם נַחֲלָתוֹ נָתַן בִּי</p>
</blockquote>

<blockquote>
<p>גַם רוּחוֹ, רוּחַ צִדְקוֹ לַמּוֹרָשָׁה.</p>
</blockquote>

<blockquote>
<p>וַאֲשֶׁר לָכֶם עֲשׂוֹת הוּא לֹא הִסְפִּיק</p>
</blockquote>

<blockquote>
<p>בִּימֵי הַשֵּׂיבָה, יִגְמְלוּ נְעוּרַי עָתָּה. –</p>
</blockquote>

<blockquote>
<p>אָב יָשִׁישׁ! פִירְסְט נִכְבַּדִּי, יָדְךָ תֵּן לִי! 175</p>
</blockquote>

<blockquote>
<p>גַּם אַתָּה, מֶלְךְ-תַּל, אֶת יְמִינְךָ תֵּן,</p>
</blockquote>

<blockquote>
<p>אַל תַּחֲשׁוֹשׁ! פְּנוּ הָשִׁיבוּ, הוֹ, אֵלָי!</p>
</blockquote>

<blockquote>
<p>תֵּאָמֵן נָא שְׁבוּעָתִי, נִדְרִי רְצוּ</p>
</blockquote>

<blockquote>
<p>לָכֶם!</p>
</blockquote>

<blockquote>
<p><strong>וַ' פִירְסְט</strong> לְמֶלְךְ-תַּל:</p>
</blockquote>

<blockquote>
<p>וּתְנָה יְמִינְךָ לוֹ, כִּי מוֹדֶה</p>
</blockquote>

<blockquote>
<p>וָשָׁב יֵאָמֵן לָנוּ.</p>
</blockquote>

<blockquote>
<p><strong>מֶלְךְ-תַּל:</strong></p>
</blockquote>

<blockquote>
<p>וּבַמֶּה זֶה</p>
</blockquote>

<blockquote>
<p>נֵדָעָה, כִּי עַם מֵעוֹלָם לֹא כִבַּדְתּוֹ 180</p>
</blockquote>

<blockquote>
<p>מֵעַתָּה יִיקַר לָךְ?</p>
</blockquote>

<blockquote>
<p>**רוּדֶנְץ: **</p>
</blockquote>

<blockquote>
<p>אַל תִּזְכֹּר טָעוּת</p>
</blockquote>

<blockquote>
<p>הַנְעוּרִים לִי!</p>
</blockquote>

<blockquote>
<p>שְׁטוֹפָכֶר לְמֶלְךְ-תַּל:</p>
</blockquote>

<blockquote>
<p>&#8220;וִהְיִיתֶם אַךְ עַם אֶחָד&#8221; –</p>
</blockquote>

<blockquote>
<p>צָו אַחֲרוֹן זֶה צִוָּנוּ הוּא, אָבִינוּ –</p>
</blockquote>

<blockquote>
<p>זָכְרֵהוּ!</p>
</blockquote>

<blockquote>
<p><strong>מֶלְךְ-תַּל:</strong></p>
</blockquote>

<blockquote>
<p>הִנֵּה יָדִי לָךְ! וְדַע,</p>
</blockquote>

<blockquote>
<p>אֲדוֹנִי, כִּי תְקִיעַת כַּפּוֹ שֶׁל הַפַּלָּח 185</p>
</blockquote>

<blockquote>
<p>אֱמוּנָה הִיא כְּמוֹצָא פִי הָאַבִּיר!</p>
</blockquote>

<blockquote>
<p>וּבִלְעָדֵינוּ עֹז אַבִּירִים מָה הוּא, -</p>
</blockquote>

<blockquote>
<p>קְהַל הָעוֹבְדִים אַנְשֵׁי הָאֲדָמָה</p>
</blockquote>

<blockquote>
<p>אַךְ הוּא הַבְּכוֹר בָּאָרֶץ.</p>
</blockquote>

<blockquote>
<p>**רוּדֶנְץ: **</p>
</blockquote>

<blockquote>
<p>וְאוֹתוֹ כַּבֵּד</p>
</blockquote>

<blockquote>
<p>אֲכַבֵּד, אַף זוֹ חַרְבִּי תִּלְחַם לוֹ! 190</p>
</blockquote>

<blockquote>
<p><strong>מֶלְךְ-תַּל:</strong></p>
</blockquote>

<blockquote>
<p>הַיָּד הַמְפַלְּחָה אֶת לֵב הָאֲדָמָה</p>
</blockquote>

<blockquote>
<p>וּמַפְרָה טְרָשִׁים, עַל לֶב אָדָם טֹוב הִיא</p>
</blockquote>

<blockquote>
<p>גַם הָגֵן תּוּכָל.</p>
</blockquote>

<blockquote>
<p>**רוּדֶנְץ: **</p>
</blockquote>

<blockquote>
<p>אַתֶּם לִי וַאֲנִי</p>
</blockquote>

<blockquote>
<p>לָכֶם, נִלָּחֶם אַף נַצְלִיחַ עֵת</p>
</blockquote>

<blockquote>
<p>נִשָּׂגֵב זֶה בָזֶה. – אַךְ מַה נְדַבְּרָה 195</p>
</blockquote>

<blockquote>
<p>כָעֵת, אִם יַד הַזָּר הֶעָרִיץ תָּשׁוֹד</p>
</blockquote>

<blockquote>
<p>אַף תִּשְׁלֹט עוֹד בָּאָרֶץ? יְגֹרַשׁ אוֹיֵב,</p>
</blockquote>

<blockquote>
<p>וַאֲנַחְנוּ אָז נִתְפַּשֵׁר כֹּה בְשָׁלוֹם.</p>
</blockquote>

<blockquote>
<p>לְאַחַר שְׁהִיָּה;</p>
</blockquote>

<blockquote>
<p>וּמַה תַּחֲרִישׁוּ עוֹד? הֲלֹא תַעֲנוּ –</p>
</blockquote>

<blockquote>
<p>הֲטֶרֶם תַּאֲמִינוּ לִי דְבַרְכֶם? – 200</p>
</blockquote>

<blockquote>
<p>וּבְכֵן, שֶׁלֹּא מֵרְצוֹנְכֶם וּמֵעַצְמִי</p>
</blockquote>

<blockquote>
<p>בִּקְהַלְכֶם אָבֹא, סוֹד בְּרִיתְכֶם אֶחְדֹּר:</p>
</blockquote>

<blockquote>
<p>יָדַעְתִּי כִּי נוֹעַדְתֶּם – אַף נִשְׁבַּעְתֶּם –</p>
</blockquote>

<blockquote>
<p>בַּקָּרְחָה שָׁם נוֹעַצְתֶּם – כֹּל יָדָעְתִּי –</p>
</blockquote>

<blockquote>
<p>וַאֲשֶׁר צְפַנְתֶּם חֶרֶשׁ כֹּה מִפָּנַי, 205</p>
</blockquote>

<blockquote>
<p>אֲנִי כְמַטְמוֹן קֹדֶשׁ לִי שְׁמַרְתִּיו,</p>
</blockquote>

<blockquote>
<p>כִּי צוֹרֵר אַרְצִי, דּוֹרֵשׁ רָע לָכֶם</p>
</blockquote>

<blockquote>
<p>הֲלֹא מֵאָז מֵעוֹלָם לֹא הָיִיתִי.</p>
</blockquote>

<blockquote>
<p>וּבְאַחַת שְׁגִיתֶם, אַחַי, כִּי עַד כֹּה</p>
</blockquote>

<blockquote>
<p>עֲשׂוֹת דְּחִיתֶם. שִׁימוּ, כִּי הַשָּׁעָה 210</p>
</blockquote>

<blockquote>
<p>דּוֹחֶקֶת! הִתְרַפֵּיתֶם – וְנָפַל טֶל –</p>
</blockquote>

<blockquote>
<p>**שְׁטוֹפָכֶר: **</p>
</blockquote>

<blockquote>
<p>כִּי הוֹחֵל לֵיל הַמּוֹלָד אָז נִשְׁבָּעְנוּ.</p>
</blockquote>

<blockquote>
<p>**רוּדֶנְץ: **</p>
</blockquote>

<blockquote>
<p>אָנֹכִי לֹא הָיִיתִי שָׁם בַּשְׁבוּעָה</p>
</blockquote>

<blockquote>
<p>וַעֲשׂוֹת מֵעַתָּה אוֹכָל –</p>
</blockquote>

<blockquote>
<p>**מֶלְךְ-תַּל: **</p>
</blockquote>

<blockquote>
<p>מָה? הֲתֹאמַר – –</p>
</blockquote>

<blockquote>
<p>**רוּדֶנְץ: **</p>
</blockquote>

<blockquote>
<p>כָּעֵת בַּאֲבוֹת הָאָרֶץ נִמְנֶה אָנִי, 215</p>
</blockquote>

<blockquote>
<p>וּתְחִלַּת חוֹבָה לִי – עֲלֵיכֶם הָגֵן,</p>
</blockquote>

<blockquote>
<p><strong>וַ' פִירְסְט</strong> בְּהַרְאוֹתוֹ אֶל הַמֵּת;</p>
</blockquote>

<blockquote>
<p>עֲפַר הַקֹּדֶשׁ זֶה לְאַדְמָתוֹ הָשֵב,</p>
</blockquote>

<blockquote>
<p>זֶה רֹאשׁ כָּל חוֹבוֹתֶיךָ עַתָּה לָךְ.</p>
</blockquote>

<blockquote>
<p>**רוּדֶנְץ: **</p>
</blockquote>

<blockquote>
<p>עֲטֶרֶת זֵר נִצָּחוֹן עַל מִטָּתוֹ</p>
</blockquote>

<blockquote>
<p>שֶׁל זֶה נַנִּיחַ עֵת מִשָּׁם <strong>נָשׁוּבָה.</strong> 220</p>
</blockquote>

<blockquote>
<p>וּדְעוּ, הוֹ אַחַי! בִּי עוֹד דָּבָר יָחִישׁ</p>
</blockquote>

<blockquote>
<p>וְלַקְּרָב מִיָּד לִי יִקְרָא. שִׁמְעוּ! בֶּרְתָּה</p>
</blockquote>

<blockquote>
<p>שֶׁלִּי נֶעֶלְמָה פֶתַע, גֻּנְּבָה חֶרֶשׁ</p>
</blockquote>

<blockquote>
<p>הָעַלְמָה מִתּוֹכֵנוּ אַף הָחְבָּאָה!</p>
</blockquote>

<blockquote>
<p>**שְׁטוֹפָכֶר: **</p>
</blockquote>

<blockquote>
<p>הֲגַם עַל גְּבֶרֶת בַּת נְדִיבֵי אֶרֶץ 225</p>
</blockquote>

<blockquote>
<p>כֹּה יָזִיד נָבָל זֶה בִּשְׁרִירוּת לִבּוֹ?</p>
</blockquote>

<blockquote>
<p>**רוּדֶנְץ: **</p>
</blockquote>

<blockquote>
<p>הוֹ אַחַי! עֵזֶר תָּמִיד תֵּת לָכֶם</p>
</blockquote>

<blockquote>
<p>נִשְׁבָּעְתִּי, אַךְ כָּעֵת עֶזְרַתְכֶם אַתֶּם</p>
</blockquote>

<blockquote>
<p>מִכֶּם אֲבַקֵּשׁ. יְדִידַת נַפְשִׁי שֻׁדְּדָה</p>
</blockquote>

<blockquote>
<p>מִמֶּנִּי. מִי יוֹדֵעַ אָנָה בָאָה 230</p>
</blockquote>

<blockquote>
<p>וּמָה הַזֵּד הַנָּבָל יַעַשׂ בָּהּ שָׁם</p>
</blockquote>

<blockquote>
<p>לְמַעַן הַכְרִיעֶנָּה לוֹ הֵאָרֵס, -</p>
</blockquote>

<blockquote>
<p>הוֹשִׁיעוּ נָא! הַצִּילוּ נֶפֶשׁ יְקָרָה,</p>
</blockquote>

<blockquote>
<p>טוֹבַתְכֶם דָּרְשָׁה, אָשְׁרְכֶם שָׁאָלָה!</p>
</blockquote>

<blockquote>
<p>יִזְּכֵר חַסְדָּהּ לָהּ כָּעֵת בַּצָּרָה 235</p>
</blockquote>

<blockquote>
<p>וְאָחֲזָה יֶדְכֶם חֶרֶב דִּין בִּגְלָלָהּ!</p>
</blockquote>

<blockquote>
<p>**וַ' פִירְסְט: **</p>
</blockquote>

<blockquote>
<p>וּמַה כָּעֵת תַּעֲשֶׂה לָהּ?</p>
</blockquote>

<blockquote>
<p>**רוּדֶנְץ: **</p>
</blockquote>

<blockquote>
<p>לֹא אֵדָע –</p>
</blockquote>

<blockquote>
<p>כִּי הִיא אַיָּהּ? כִּסָּה הַחֹשֶךְ אוֹתָהּ,</p>
</blockquote>

<blockquote>
<p>וַאֲנִי – הַצַּעַר הִדְהִימָנִי, עֵצָה</p>
</blockquote>

<blockquote>
<p>לֹא אֶמְצָא; אַךְ אֵת זֹאת יָדַעְתִּי בָרוּר, 240</p>
</blockquote>

<blockquote>
<p>כִּי רַק מִתַּחַת גַּלֵּי הֶחֳרָבוֹת,</p>
</blockquote>

<blockquote>
<p>מַפֶּלֶת מִבְצְרֵי הָאוֹיֵב, רַק</p>
</blockquote>

<blockquote>
<p>מִשָּׁם לִי אֶחְתְּרֶנָּה אֶמְצָאֶנָּה.</p>
</blockquote>

<blockquote>
<p>מִבְצָרִים אֵלֶּה עַד לֹא נִלְכֹּד אוֹתָם –</p>
</blockquote>

<blockquote>
<p>כָּל אַסִּיר לֹא יִמָּלֵט מִן בּוֹרוֹתָם, 245</p>
</blockquote>

<blockquote>
<p><strong>מֶלְךְ-תַּל:</strong></p>
</blockquote>

<blockquote>
<p>עֲבוֹר בָּרֹאשׁ וּנְהָג! אַחֲרֶיךָ נָרוּץ,</p>
</blockquote>

<blockquote>
<p>מַה נִדְחֶה לְמָחָר אֶת שֶׁנּוּכַל עוֹד</p>
</blockquote>

<blockquote>
<p>הַיּוֹם עֲשׂוֹת? – בַּקָּרְחָה עֵת נִשְׁבַּעְנוּ</p>
</blockquote>

<blockquote>
<p>לֹא הָיָה טֶל עוֹד שָׁבוּי, - עַתָּה הֻתְּרָה</p>
</blockquote>

<blockquote>
<p>הַשְּׁבוּעָה, כִּי נִתְמַלְּאָה כְבָר הַסְּאָה; 250</p>
</blockquote>

<blockquote>
<p>עַד נֶפֶשׁ נָגַע צָר, אֵין פַּחַד עוֹד!</p>
</blockquote>

<blockquote>
<p><strong>רוּדֶנְץ</strong> לִשְׁטוֹפָכֶר וּוַלְטֶר פִירְסְט;</p>
</blockquote>

<blockquote>
<p>מְזֻיָּנִים וּמְזֻמָּנִים פֹּה הֱיוּ,</p>
</blockquote>

<blockquote>
<p>לִאוֹת הָאוּר עֵת יִזְרַח מִן הָהָר, -</p>
</blockquote>

<blockquote>
<p>כִּי כֵן בָּאֵשׁ, צִיר מָהִיר מִכָּל הַצִי,</p>
</blockquote>

<blockquote>
<p>לָכֶם נְבַשֵּׁר טוֹב בִּנְפֹל הַצָּר; 255</p>
</blockquote>

<blockquote>
<p>וְעֵת נִקְרָא, נָאִיר לַהֲבֵי הַמַּשּׂוּאוֹת,</p>
</blockquote>

<blockquote>
<p>אָז שִׂימוּ! כְּסַעַר פִּרְצוּ עַל הָאוֹיֵב</p>
</blockquote>

<blockquote>
<p>וְהַפֵּל חוֹמַת זָרִים עַד מַשּׁוּאוֹת!</p>
</blockquote>

<blockquote>
<p>הוֹלְכִים מִשָּׁם.</p>
</blockquote>

<h3 id="מַחֲזֶהשְׁלִישִׁי">מַחֲזֶה שְׁלִישִׁי</h3>

<blockquote>
<p>זֶה, כְּשֵׁם שֶׁהוּא מְרוֹם הַקֵּץ שֶׁל הַמַּעֲלָלִים שֶׁבְּחִזָּיוֹן
זֶה – הַתְּשׁוּעָה עַל יְדֵי טֶל – כָּךְ מוּרָם הוּא גַם מִבְּחִינַת
הָאֳמָנוּת שֶׁבּוֹ.</p>
</blockquote>

<blockquote>
<p>הַפְּתִיחָה בַמּוֹנוֹלוֹג הַגָּדוֹל, שֶׁנַּפְשׁוֹ שֶׁל טֶל הַתַּמָּה
וְהַנְּבוֹנָה נוֹבַעַת בּוֹ מִכַּמָּה פִנּוֹת סְפוּנוֹת גַּם בְּקָרַת
עֻזָּהּ, בְּהִתְגַּבְּרָהּ עַל עַצְמָהּ לַעֲשׂוֹת נִקְמַת רֶצַח, גַם
בַּחֲמִימוּת חַסְדָּהּ מִמֵּיטַב זִכְרוֹנוֹתֶיהָ הַחֲבִיבִים, גַּם
בְּהֶגְיוֹנֵי עֶצֶב וְהִסְתַּכְּלוּת מַשְׁקִיטָה מֵרִשְׁמֵי הַדֶּרֶךְ
וְהָאֲנָשִׁים הָעוֹבְרִים, בָּהּ בְּשָעָה שֶׁמִּדַּת הַכַּעַס וּמִדַּת
הַדִּין מִתְחַדְדוֹת מֵאֲלֵיהֶן וְנִשְׁחָזוֹת זֶה מִזֶּה לַהֲרֹג אֶת
הַנָּפֶשׁ;</p>
</blockquote>

<blockquote>
<p>זֶה הַמּוֹנוֹלוֹג עִם סִיּוּמָיו הַמְהֻבָּרִים הַנּוִפְלִים כְּהַלְמוּת
פַּטִּיש, כְּבֶגְזַר דִּינוֹ שֶׁל הַגּוֹרָל הַקָּשֶה, וְסָמוּךְ לוֹ
מִיָּד הַקּוֹנְטְרַסְט הַקַּלִּיל שֶׁבַּתַּהֲלוּכָה שֶׁל הִלּוּלָא
וְחִינְגָא וּבְפִטְפּוּטָיו שֶׁל הַבַּטְלָן, שׁוֹמֵר-שָׂדוֹת
מִשְׁתַּעְמֵם הַצָּמֵא לִשְׁמוּעוֹת, עִם הֶעָרוֹתָיו שֶׁל טֶל הָעוֹשׂוֹת
אֶת הַפִּטְפּוּטִים הֲלָלוּ לִסְמָלִים נֻקְשִׁים שֶׁל נָקָם וְשִׁלֵּם;</p>
</blockquote>

<blockquote>
<p>שְׁעַת הַחֲשָׁשׁ שֶבְּהַכְזָבַת הַיִּחוּל לְבוֹא הַנָּצִיב, הָעוֹבֶרֶת
עִם הַכְרָזַת הָעֶבֶד הַטִּפֵּשׁ, פְרִיסְהַרְט זֶה שֶׁתָּפַס אֶת טֶל
אֵצֶל הַכּוֹבַע, וּבִיאַת הַנָּצִיב מִתּוֹךְ שִׂיחָה בוֹטָה בַעֲרִיצוּת
וּמַצִּיתָה קִנְאָה, עֲרִיצוּת שֶׁל עֶבֶד חֲסַר-לֵב שֶׁמִּצְוַת הָאָדוֹן
דֻגְמָא הִיא לוֹ הַמַּכְשִׁירָה אֶת הַכֹּל.</p>
</blockquote>

<blockquote>
<p>הִתְגַּלּוּת הָאִשָּׁה הָאֻמְלָלָה עִם בָּנֶיהָ, הַמַּדְגִּישָׁה
בְיוֹתֵר אֶת קְשִׁי לֵב הָאַכְזָר הַמַּרְשִׁיעַ – וִירִיַּת טֶל בּוֹ
בַּנָּצִיב, בָּרֶגַע שֶׁזֶּה רוֹצֶה לְבַטֵּא &#8220;חֹק&#8221;, עָוֶל חָדָשׁ עַל
הָאָרֶץ;</p>
</blockquote>

<blockquote>
<p>חֵץ תְּשׁוּעָה זֶה, הַגּוֹלֵל מִן הַלֵּב כְּמַשָּׂא-אֶבֶן כָּבֵד, כִּי
בָא הַגְּמוּל וּתְחִלַּת הַשִּׁחְרוּר, וּמוֹת הֶעָרִיץ הַלָּז
בִּקְרִיאָה <strong>אֲנוּשִׁית</strong> לְרַחֲמֵי אֵל <strong>וּבֶאֱמוּנָה</strong>
לְמִשְׁלַחְתּוֹ הַקָּשָׁה שֶׁנִּצְטַוָּה עָלֶיהָ – וַהֲרֵיהוּ דוֹאֵג
לָהּ עַד נְשִׁימָתוֹ הָאַחֲרוֹנָה;</p>
</blockquote>

<blockquote>
<p>הָרֶגֶשׁ הָאֲנוּשִׁי-דָתִי הַנִּתָּז מִדִּבְרֵי רוּדָלְף, עֶבֶד-פָּקִיד
שֵׁנִי, עִם הִשְׁתַּתְּפוּת בְּצַעַר וְעִם כַּעַס מַר וּמְבוּכַת
יֵאוּשׁ, וַחֲזָרַת הַהִלּוּלָא שֶׁל הַחֲתֻנָּה עִם הַנְּגִינָה
הַצּוֹהֶלֶת עַל אַנְחַת הַמָּוֶת, וּמְנוּסַת שְׁלִיחֵי הַזָּדוֹן,
אַנְשֵי הַנָּצִיב, וְהַסּיּוּם שֶׁל הַחַבְרַיָּא הַקַּדִּישָׁא
בְּצִדּוּק הַדִּין, כִּי זֶה סוֹף כָּל הָאָדָם – –</p>
</blockquote>

<blockquote>
<p>כָּל <strong>הַנִּגּוּדִים הַדְּרַמַטִּיִּים</strong> הֲלָלוּ, הָרוֹחֲפִים
בְּאֵי-אֵלּוּ מִסְתּוֹרִין שֶׁל הַגּוֹרָל הָרוֹקֵם בַסֵּתֶר וּבַגָּלוּי,
מַצִּיגִים אֶת הַמַּחֲזֶה הַזֶּה מִצִּדּוֹ הַצִּיוּרִי
וְהַפְּסִיכוֹלוֹגִי בְּרֹאשׁ כָּל הַחִזָּיוֹן הַזֶּה, שֶׁלֹּא בְכָל
דּוֹר סִפְרוּת הָעוֹלָם זוֹכָה בִכְדֻגְמָתוֹ.</p>
</blockquote>

<blockquote>
<p><strong>דֶּרֶךְ עֲמֻקָּה בּוֹאֲכָה קִסְנַכְט</strong></p>
</blockquote>

<blockquote>
<p>הַמְּסִלָּה שׁוֹפַעַת וְיוֹרֶדֶת בְּקֶרֶב סְלָעִים, וְהָעוֹבְרִים
וְיוֹרְדִים בָּהּ, בְּטֶרֶם יַגִּיעוּ אֶל פְּנֵי הַבִּימָה, נִרְאִים
קֹדֶם מֵרָחוֹק בְּמַעְלֵה הַמְּסִלָּה. לְכָל הַמַּרְאֶה סָבִיב
סְעִיפֵי-סְלָעִים, וּלְרַגְלֵי אֶחָד מֵהֶם, מִנֹּכַח, חֹרְשַׁת
שִׂיחִים<a href="#fn:188" id="fnref:188" title="see footnote" class="footnote"><sup>188</sup></a>.</p>
</blockquote>

<blockquote>
<p>טֶל עִם קַשְׁתּוֹ בָא.</p>
</blockquote>

<blockquote>
<p><strong>טֶל:</strong></p>

<p>בְּמַעֲמַק דֶּרֶךְ זֶה בֹּא יָבֹא; דֶּרֶךְ</p>

<p>אֲחֶרֶת לוֹ קִסְנַכְטָה אָיִן. פֹּה</p>

<p>יְאֻנֶּה לִי וּפֹה אֲבַצַע זְמָמִי.</p>

<p>הַמִּסְתֹּר – שִׂיחַ חָלוּל<a href="#fn:189" id="fnref:189" title="see footnote" class="footnote"><sup>189</sup></a> זֶה לִי יִהְיֶה,</p>

<p>מִשָּׁם חֵץ קַשְׁתִּי יַשִּׂיגֵהוּ; אַף צַר</p>

<p>הַדֶּרֶךְ וְעָקֹב פֹּה מֵרְדֹף. הוֹ, צַו</p>

<p>הִתְוַדֵּה נָא, הַנָּצִיב – קִצְךָ בָא!</p>

<p>אֲנִי אַךְ שַׁאֲנָן בֶּטַח לִי הָיִיתִי,</p>

<p>כּוֹנַנְתִּי אַךְ עַל חַיְתוֹ יַעַר קַשְׁתִּי</p>

<p>וְכָל רַעְיוֹן רֶצַח רוּחִי בִי לֹא עָכָר;</p>

<p>אַךְ מִן הַשַּׁלְוָה אַתָּה הִרְגַּזְתַּנִי</p>

<p>וּלְרֹאשׁ פְּתָנִים אַכְזָר אֶת חֲלָבִי,</p>

<p>זֹה תֻמַּת רַחֲשֵׁי לִבִּי, בִּי הָפָכְתָּ, –</p>

<p>נוֹרָאוֹת <strong>אַתָּה</strong> הוֹרִיתַנִי, רָשָׁע!</p>

<p>וַאֲשֶׁר רֹאשׁ בְּנוֹ מוּל קַשְׁתּוֹ שָׁם,</p>
</blockquote>

<blockquote>
<p>לֵב צַר מַטָּרָה יָשִׁים לוֹ, לֹא יַחֲטִיא.</p>
</blockquote>

<blockquote>
<p>עַל בָּנַי, עַל הַנְּעִימִים וְהַתְּמִימִים,</p>

<p>עַל אִשְׁתִּי, הָאֲהוּבָה הַנֶּאֱמָנָה,</p>

<p>מִפְּנֵי רִשְׁעֲךָ, נָצִיב, אָגֵן! אָז, עֵת</p>

<p>כִּוַּנְתִּי חִצִּי – וְיָדִי לִי רָעָדָה,</p>

<p>עֵת אַתָּה בְלַעַג שֵׁד אַכְזָרִי אוֹתִי</p>

<p>כָפִיתָ בְרֹאשׁ הַיֶּלֶד לִירוֹת מָוֶת,</p>

<p>עֵת הִתְרַפַּסְתִּי לְךָ בְתַחֲנוּנִים –</p>

<p>אָז לִבִּי אָלָה-נָדַר בִּי לָאֵל,</p>

<p>כִּי הַמָּטָּרָה לְרִאשׁוֹן חִצַּי לִבְּךָ</p>

<p>הֶעָרֵל יִהְיֶה אַחַר זֶה. וַאֲשֶׁר</p>

<p>בִּמְצֻקּוֹת שְׁאוֹל אָלִיתִי – אֲקַיֵּמָה,</p>

<p>לָאֵל נָדַרְתִּי – עַתָּה אֲשַׁלֵּמָה!</p>

<p>אֲדוֹנִי אַתָּה וּמִטַּעַם מַלְכִּי</p>

<p>נִצָּבְתָּ; אַךְ הַמֶּלֶךְ רֶשַׁע כֶּסֶל</p>

<p>כָּמוֹךָ הֵן גַּם דַּמֵּה לֹא יְדַמֶּה.</p>

<p>לַמִּשְׁפָּט הוּא שְׁלָחֲךָ אַף לָעֹנֶשׁ –</p>

<p>כִּי נִזְעָף הוּא – אַךְ לֹא לִשְׁרִירוּת-לֵב</p>

<p>בָּרָע וּלְתַאֲוַת-זָדוֹן זוֹ אֵין דָּי, –</p>

<p>אַךְ יֵשׁ עוֹד דִּין, כִּי אֵל נְקָמוֹת חָי!</p>

<p>בּוֹדֵק כְּלֵי-יְרִיָּה שֶׁלּוֹ:</p>

<p>הוֹ, צֵא אֵלַי, הַנּוֹשֵׂא כְאֵב וּמַחַץ!</p>

<p>כְּלִי-יָקָר, יָחִיד<a href="#fn:190" id="fnref:190" title="see footnote" class="footnote"><sup>190</sup></a> נֶחְמָד מִכָּל הוֹן</p>

<p>כָּעֵת לִי אָתָּה. בְּפִיךָ דָּבָר</p>

<p>הַפַּעַם אֶשְׁלַח, בּוֹא אֶל לֵב כָּל תְּחִנָּה</p>

<p>לֹא חָדְרָה בוֹ מֵעוֹלָם; אַךְ אֵלֶיךָ,</p>

<p>מוּל פִּיךָ זֶה לֹא יִקְשֶׁה עוֹד. אַף אַתְּ,</p>

<p>הַנִּימָה<a href="#fn:191" id="fnref:191" title="see footnote" class="footnote"><sup>191</sup></a> – הַנֶּאֱמָנָה וְהַנְּעִימָה!</p>

<p>אֱמוּנָה שֵׁרַתִּנִּי גַם בַּמִּשְׂחָק<a href="#fn:192" id="fnref:192" title="see footnote" class="footnote"><sup>192</sup></a> –</p>

<p>וַאֲיֻמָּה כָּעֵת שָׁעָה קָשָׁה זוֹ, – 45</p>

<p>אַל תִּבְגְּדִי בִי! כִּי אַתָּה, יֶתֶר-קַשְׁתִּי,</p>

<p>אֶל חִצַּי תָּמִיד, חִצֵּי-מָוֶת, עוּף</p>

<p>לַטֶּרֶף עֹז נָתַתָּ – בִּי! אַל תֶּרֶף!</p>

<p>חֲזָק וּזְרָק עוֹד <strong>זֶה</strong> אֶל מַטָּרָתוֹ,</p>

<p>חֵץ <strong>יָחִיד</strong> הוּא, אֵין שֵׁנִי לִי תְמוּרָתוֹ!</p>

<p>עוֹבְרֵי דֶרֶךְ חוֹלְפִים עַל הַבָּמָה.</p>

<p>אֶל סַפְסַל-צוּר הַלָּז אָסוּרָה נָא</p>

<p>אֵשֵׁבָה. עָלָיו הֵלֶךְ יִמְצָא נֹחַ,</p>

<p>כִּי מוֹשַׁב אָדָם אֵין בָּזֶה לֶעָיֵף.</p>

<p>אִישׁ אַחֲרֵי אִישׁ אֶל דַּרְכּוֹ יַחֲלֹף זָר,</p>

<p>לֹא יִשְׁאַל אִישׁ אֶל מַכְאוֹב לֶב רֵעֵהוּ;</p>

<p>זֶה סוֹחֵר עוֹבֵר בְּדַאֲגַת חִשְׁבּוֹנוֹתָיו, 55</p>

<p>פִּחֵחַ <a href="#fn:193" id="fnref:193" title="see footnote" class="footnote"><sup>193</sup></a>– נָזִיר חָסִיד – עוֹלֶה רָגֶל,</p>

<p>זֶה חַמְסָן קוֹדֵד וְנֶגְדוֹ נַגָּן עָלִיז,</p>

<p>וּבֶהָם<a href="#fn:194" id="fnref:194" title="see footnote" class="footnote"><sup>194</sup></a>, מַשָּׂא כָּבֵד סוּסוֹ טָעוּן,</p>

<p>זֶה סְחַר-הַמְּדִינוֹת מִמֶּרְחָקִים בָּא, –</p>

<p>עַד קַצְוֵי תֵּבֵל הֵן כָּל דֶּרֶךְ יוֹלִיךְ,</p>

<p>וְאִישׁ אֶל דַּרְכּוֹ, אִישׁ אֶל עִסְקוֹ נֵצַח,</p>

<p>אַף גַּם אֲנִי פֹּה עַל עִנְיָנִי – רֶצַח&#8230;</p>

<p>מִתְיַשֵּׁב.</p>

<p>אֲהוּבַי, בָּנַי! בְּכָל אָרְחוֹתַי, אָרְחוֹת</p>

<p>אִישׁ-צַיִד נוֹדֵד, תָּמִיד אַךְ בָּכֶם,</p>

<p>הָיִיתִי חוֹשֵֹׁב, אָתוּר הָבֵא מַה,</p>

<p>לָכֶם חֲמוּדַי: אֶלְקֹט צִיצֵי-אַלְפִּים<a href="#fn:195" id="fnref:195" title="see footnote" class="footnote"><sup>195</sup></a>,</p>

<p>כְּנַף-רְנָנִים אֶלְכֹּד, קֶרֶן-אָמוֹן<a href="#fn:196" id="fnref:196" title="see footnote" class="footnote"><sup>196</sup></a> אֶמְצָא –</p>

<p>כְּכָל הַנִּקְרֶה לִפְנֵי עוֹבֵר הָרִים.</p>

<p>כָּעֵת אֲבִיכֶם לְצַיִד אַחֵר הָלַךְ,</p>

<p>וּבְדַרְכּוֹ עַתָּה אַךְ לָהֶרֶג יִצֶּף –</p>

<p>אֶל חַיֵּי אָדָם עַל דְּרָכִים יֶאֱרֹב&#8230;</p>

<p>אַךְ הֵן גַּם עַתָּה רַק בָּכֶם מַעְיָנַי,</p>

<p>כִּי גָנֹן הַצֵּל אֶתְכֶם, רְחִימַי תְּמִימַי,</p>

<p>מִנִּקְמַת עָרִיץ, אַכְזַר אָדָם נוֹרָא,</p>

<p>לָרֶצַח קֶשֶׁת אֶדְרֹךְ, חִצִּי אוֹרֶה.</p>

<p>קָם.</p>

<p>אֶל צַיִד יָקָר אֶשְׁמֹר פֹּה אֶאֶרְבָה.</p>

<p>הַצַּיָּד עָמָל רַב הֵן נָשֹׂא יִשָּׁא</p>

<p>עֵת יָמִים יִדּוֹד בְּקָרַת-חֹרֶף עַזָּה</p>

<p>וְעַל עִמְקֵי שְׁאוֹל מִכֵּף אֶל כֵּף יְדַלֵּג,</p>

<p>לְטַפֵּס כָּתְלֵי צוּר בְּסַכָּנַת-נֶפֶשׁ</p>

<p>וּבְדַם הַנֶּפֶשׁ בָּם מִצְעָדָיו <a href="#fn:197" id="fnref:197" title="see footnote" class="footnote"><sup>197</sup></a>יַדְבִּיק,</p>

<p>כֵּן יִרְדֹּף אַחֲרֵי אֵיזוֹ עֵז עֲלוּבָה, –</p>

<p>וְיַעֲלַת צוּריִם מָה הִיא לְעֻמַּת צֵידִי,</p>

<p>אַכְזָרִי אוֹיֵב, שׁוֹאֵף דָּמִים מְבַקֵּשׁ אֵידִי?</p>

<p>קוֹל נְגִינַת שָׂשׂוֹן מֵרָחוֹק בָּאָה וּקְרֵבָה.</p>

<p>מִנְעוּרַי קַשְׁתִּי זוֹ נָשָׂאתִי עִמִּי,</p>

<p>אִמַּנְתִּי יָדִי בָהּ אַף גַּם הִשְׂכַּלְתִּי</p>

<p>אֶל בָּבַת הַמַּטָּרָה יְרוֹת, בַּשְּׁחוֹר,</p>

<p>הַפְּרָס בַּתַּחֲרוּת זָכָה תָּמִיד חִצִּי;</p>

<p>אַךְ חֵץ תְּהִלָּתִי רַק הַיּוֹם אֲשַׁלְּחָה,</p>

<p>וּמִבְחַר פְּרָסִים, אִישׁ לֹא זָכָה עוֹד</p>

<p>כָּמוֹהוּ בְכָל הֶהָרִים, אֶזְכֶּה לִי – –</p>

<p>תַּהֲלוּכַת-חֲתֻנָּה עוֹבֶרֶת עַל הַבִּימָה וּמַפְלִיגָה בְמַעֲלֵה
הַדָּרֶךְ. <strong>טֶל</strong> נִשְׁעָן בַּקֶּשֶׁת מִסְתַּכֵּל אַחֲרֶיהָ.
<strong>שְׁטִיסִי</strong> הַנּוֹטֵר מִתְקָרֵב וְנִסְפָּח אֵלָיו.</p>

<p><strong>שְׁטִיסִי:</strong></p>

<p>בַּר-נַשׁ מְטֻפָּל הוּא חֲתַן דְּנָן,</p>

<p>כְּעֶשֶּׂר גְּדֵרוֹת מִקְנֶה לוֹ בֶהָרִים</p>

<p>וַאֲמַרְכָּל הוּא עַל מִנְזָר <strong>מֶרְלִי-שָׁכֶן</strong>.<a href="#fn:198" id="fnref:198" title="see footnote" class="footnote"><sup>198</sup></a></p>

<p>כָּעֵת לְאִימִיזֵה<a href="#fn:199" id="fnref:199" title="see footnote" class="footnote"><sup>199</sup></a> אֵת הַכַּלָּה יוֹבִיל,</p>

<p>וְלִכְבוֹד בַּת גִּילוֹ לֵיל-הִלּוּלָא לָנוּ</p>

<p>בְּקִסְנַכְט יָעַשׂ. בֹּא, כִּי הַכֹּל קְרוּאִים.</p>

<p><strong>טֶל:</strong></p>

<p>בִּלְעָדַי. מַה לְאָבֵל בְּבֵית-הַמִּשְׁתֶּה.</p>

<p><strong>שְׁטִיסִי:</strong></p>

<p>הָאֵבֶל – אֶל הַכְּלָבִים תַּשְׁלִיכֶנוּ!</p>

<p>כִּי מַה יִתְאוֹנֵן גֶּבֶר חַי בְּיָמֵינוּ –</p>

<p>שְׂמַח בַּאֲשֶׁר תִּמְצָא יָדְךָ לָךְ.</p>

<p>הָעִתִּים קָשׁוֹת – יִהְיֶה מַה שֶׁיִהְיֶה;</p>

<p>בְּהַךְ גִּיסָא חִנְגָּא אִם בְּאִידָךְ חָגָא.</p>

<p><strong>טֶל:</strong></p>

<p>וּלְעִתִּים זֶה בָזֶה נִפְגָּשִׁים הֵם.</p>

<p><strong>שְׁטִיסִי:</strong></p>

<p>הַאי עָלְמָא כָךְ הוּא, אַחָא – פְּגָעִים הַרְבֵּה</p>

<p>מִכָּל הַצְּדָדִים בּוֹ. נִתְגַּלְגֵּל סֶלַע</p>

<p>מִמַּעֲלֵה מְרוֹם הַגְּלֶרְנִישׁ<a href="#fn:200" id="fnref:200" title="see footnote" class="footnote"><sup>200</sup></a> וְהִטִּיל מוּם בּוֹ,</p>

<p>בָּהָר, כִּי שִׁבֵּר כְּתֵפוֹ עַל כָּל צַלְעוֹ</p>

<p>וְשִׁקַּע תְּהוֹמָה.</p>

<p><strong>טֶל:</strong></p>

<p>כָּךְ? גַּם הָרִים מָטוּ?</p>

<p>כָּעֵת אֵין אֵיתָן מָצוֹק עוֹד עַל אָרֶץ.</p>

<p><strong>שְׁטִיסִי:</strong></p>

<p>בִּכְלָל, נִפְלָאוֹת יֵשׁ בָּעוֹלָם. אִישׁ</p>

<p>מִבַּדֶּן<a href="#fn:201" id="fnref:201" title="see footnote" class="footnote"><sup>201</sup></a> סָח לִי פֶלֶא זֶה: אִישׁ אַבִּיר</p>

<p>שָׁם בְּסוּסוֹ יָצָא, אֶל הַקֵּיסָר נָסַע;</p>

<p>בַּדֶּרֶךְ פָּגְעָה בוֹ עֲדַת צְרָעִים, –</p>

<p>לִכְאוֹרָה, זְבוּב אֱלִיל בָּעוֹף – אַךְ הֵמָּה</p>

<p>שׁוֹת שָׁתוּ עַל הַסּוּס עַד נָפְלוֹ אָרְצָה</p>

<p>וַיָּמָת שָׁם בִּכְאֵבָיו. רַגְלִי בָא</p>

<p>הֶעָלוּב, אוֹתֹו אַבִּיר, אֶל הַמֶּלֶךְ.</p>

<p><strong>טֶל:</strong></p>

<p>גַּם הַחֲלָשִׁים זֵינָם עִמָּם.</p>

<p><strong>אַרְם–גַּרְדְּ</strong> בָּאָה עִם יְלָדֶיהָ וְעוֹמְדָה לִמְבוֹא הַדָּרֶךְ.</p>

<p><strong>שְׁטִיסִי:</strong></p>

<p>וְאוֹמְרִים, שֶׁסִּמָּן רַע לָעוֹלָם הוּא, פֻּרְעָנוּת</p>

<p>מִתְרַגְּשָׁה לָבֹא עָלָיו, צָרָה מְשֻׁנָּה.</p>

<p><strong>טֶל:</strong></p>

<p>הַצָּרוֹת, אָחִי, מֵאֲלֵיהֶן בָּאוֹת</p>

<p>יוֹם יוֹם, וּבְלִי כָל מוֹפְתִים, אוֹתוֹת-בְּשׂוֹרָה.</p>

<p><strong>שְׁטִיסִי:</strong></p>

<p>כִּי עַל כֵּן אַשְּׁרֵי יוֹשֵׁב בֵּיתוֹ, סָפוּן</p>

<p>בְּשֶׁלּוֹ, בָּדָד בָּטַח עַל אַדְמָתוֹ!</p>

<p><strong>טֶל:</strong></p>

<p>אֲבָל אֵין שָׁלוֹם גַּם לִנְוֵה צַדִּיקִים</p>

<p>אִם שָׁכֵן רָע בְּצִדּוֹ לוֹ לְמּוֹקֵשׁ.</p>

<p>לִרְגָעִים הוּא מַבִּיט חוֹשֵׁשׁ וּמְחַכֶּה אֶל מַעֲלֶה הַדֶּרֶךְ<strong>.</strong></p>

<p><strong>שְׁטִיסִי:</strong> פּוֹנֶה לֵילֵךְ:</p>

<p>וִיהֵא לְךָ שָׁלוֹם! – מְחַכֶּה אַתָּה לְמִי?</p>

<p><strong>טֶל:</strong></p>

<p>עַל כֵּן עָמָדְתִּי.</p>

<p><strong>שְׁטִיסִי:</strong></p>

<p>בְּשָׁלוֹם תַּעֲמֹד וְשָׁלוֹם</p>

<p>אֶל בֵּיתְךָ תָשׁוּב! – לֹא מֵאוּרִי מַר?</p>

<p>מִשָּׁם הַיּוֹם הַנָּצִיב שָׁב אֵלֵינוּ.</p>

<p><strong>הלך:</strong></p>

<p>בְּעָבְרוֹ:</p>

<p>אַךְ שָׁוְא תְצַפּוּ לוֹ הַיּוֹם. הַמַּיִם</p>

<p>מִפְּנֵי הַגֶּשֶׁם גָּאוּ, שָׁטֹף עָבֹר</p>

<p>אֶת כָּל הַגְּשָׁרִים הָרַס גָּרַף זִרְמָם.</p>

<p>טֶל נֵעוֹר וָקָם<strong>.</strong></p>

<p><strong>אַרְם-גַּרְדְּ:</strong> נִרְגָּשָׁה:</p>

<p>הַנָּצִיב אֵינוֹ בָא?! כְּלוּם אֶפְשָׁר?</p>

<p><strong>שְׁטִיסִי:</strong></p>

<p>דָּבָר לָךְ אֵלָיו?</p>

<p>**אַרְם-גַּרְדְּ: **</p>

<p>יֵשׁ וָיֵשׁ!</p>

<p><strong>שְׁטִיסִי:</strong></p>

<p>וְלָמָּה דַוְקָא</p>

<p>עַל אֵם הַדֶּרֶךְ וְלֹא בָעִיר עָמָדְתְּ?</p>

<p>**אַרְם-גַּרְדְּ: **</p>

<p>כִּי מָקוֹם אֵין פֹּה לִפְנוֹת – וּשְׁמָעֵנִי.</p>

<p><strong>פְרִיסְהַרְטְ:</strong> יוֹרֵד וּבָא נֶחְפָּז בַּמְּסִלָּה וְקוֹרֵא עַל
הַבִּימָה:</p>

<p>הוֹ, פַּנּוּ מָקוֹם! סוּרוּ! אֲדוֹנֵנוּ,</p>

<p>הַשַׂר הַנָּצִיב רַב-הַחֶסֶד בָּא!</p>
</blockquote>

<blockquote>
<p>טֶל סָר וְהוֹלֵךְ לוֹ מִשָּׁם.</p>
</blockquote>

<blockquote>
<p>**אַרְם-גַּרְדְּ: **</p>

<p>נֵעוֹרָה:</p>

<p>הַנָּצִיב בָּא!</p>
</blockquote>

<blockquote>
<p>יוֹצֵאת לְפָנִים וּמִתְיַצֶּבֶת שָׁם עִם יְלָדֶיהָ. גֶּסְלֶר וְרוּדָלְף
אִישׁ- הָרֶכֶשׁ נִרְאִים מִמַּעֲלֶה הַדֶּרֶךְ רוֹכְבִים בַּסּוּסִים.</p>
</blockquote>

<blockquote>
<p><strong>שְׁטִיסִי:</strong> לִפְרִיסְהַרְטְ:</p>

<p>הַמַּיִם אֵיךְ עֲבַרְתֶּם?</p>

<p>הֵן זִרְמָם סָחַף הָרַס כָּל הַגְּשָׁרִים.</p>

<p>**פְרִיסְהַרְטְ: **</p>

<p>אֲנַחְנוּ אַף <strong>בַּיְאוֹר</strong> נִלְחַמְנוּ תְּמוֹל</p>

<p>וַנּוּכָל, פֶּלֶג-הָר – לֹא-כָל-שֶׁכֵּן.</p>

<p>**שְׁטִיסִי: **</p>

<p><strong>בַּיְאוֹר</strong> בִּשְׁעַת הַסּוּפָה, אָז עֲבַרְתֶּם?</p>

<p>**פְרִיסְהַרְטְ: **</p>

<p>עָבָרְנוּ, וְזָכֹר אֶזְכֹּר מַעֲבָר זֶה.</p>

<p>**שְׁטִיסִי: **</p>

<p>הוֹ, סַפֵּר נָא! עֲמוֹד!</p>

<p>**פְרִיסְהַרְטְ: **</p>

<p>אֵין פְּנָאי! אָרוּצָה</p>

<p>אֲבַשְּׂרָה בֹא הַנָּצִיב אֶל מִבְצָרוֹ.</p>

<p>עוֹבֵר.</p>

<p><strong>שְׁטִיסִי:</strong> לְעַצְמוֹ:</p>

<p>אֲנָשִׁים טוֹבִים אִלּוּ הָיוּ שָׁם</p>

<p>בְּאוֹתוֹ סָעַר – תְּהוֹמָה כַּעֹפֶרֶת</p>

<p>צָלָלוּ, <strong>וָהֵם</strong> – יִמַּח שְׁמָם – עִם מַיִם</p>

<p>וָאֵשׁ וְעִם כָּל הָרוּחוֹת עָשׂוּ חוֹזֶה!</p>

<p>נִבְהַל מַבִּיט כֹּה וָכֹה:</p>

<p>הַצַּיָּד אֵיפֹה? אַךְ דִּבַּרְתִּיו – וְאַיּוֹ?</p>

<p><strong>גֶּסְלֶר וְרוּדָלְף</strong> אִישׁ-הָרֶכֶשׁ בָּאִים בַּסּוּסִים.</p>

<p>**גֶּסְלֶר: **</p>

<p>וֶאֱמָר מַה תֹּאמַר, עֶבֶד מַלְכִּי אָנִי,</p>

<p>וּמְצֹא בְעֵינָיו חֵן אַךְ זֶה כָּל חֶפְצִי.</p>

<p>אֶל אֶרֶץ זוֹ לֹא פַנֵּק אֵת הָעָם</p>

<p>שְׁלָחַנִּי, אַךְ שִׂים לוֹ מוֹרָא וּמִשְׁמָעַת.</p>

<p>וּדְבַר הָרִיב הוּא – מִי הַמּוֹשֵׁל עַל</p>

<p>הָאָרֶץ, אִם הַפַּלָּח אוֹ הַקֵּיסָר?</p>

<p>**אַרְם-גַּרְדְּ: **</p>

<p>הַשָּׁעָה בָּאָה! עַתָּה אֶגַּשׁ אָשִׂיג!</p>

<p>נִגֶּשֶׁת בְּיִרְאָה</p>

<p>**גֶּסְלֶר: **</p>

<p>וְלֹא שַׂמְתִּי אֵת הַכּוֹבָע שָׁם בְּאַלְטֹרְף</p>

<p>כִּלְשֵׁם הֲלָצָה, אוֹ לְמַעַן נַסּוֹת</p>

<p>אֶת לֶב הָעָם – כִּי אוֹתוֹ הֵן יָדָעְתִּי, –</p>

<p>אַךְ לַמְּדֵם כָּפֹף עָרְפָּם זֶה הַקָּשֶׁה,</p>

<p>לְהַשְׁפִּיל רֹאשָׁם – זֶה הַכּוֹבָע הוּרָם!</p>

<p>עַל נֵס בְּרֹאשׁ דַּרְכָּם מוֹקֵשׁ לָמוֹ שַׂמְתִּיו,</p>

<p>אִם יֵלְכוּ וְאִם יָשׁוּבוּ – בּוֹ יִפָּגְעוּ</p>

<p>לְמַעַן יִזְכְּרוּ הֵם, כִּי אָדוֹן יֵשׁ</p>

<p>עֲלֵיהֶם – וְלֹא יָתוּרוּ אַחֲרֵי הֶפְקֶר.</p>

<p>**רוּדָלְף: **</p>

<p>אַךְ זְכוּת וּמִשְׁפָּט-מָה הֵן יֵשׁ לָעָם –</p>

<p>**גֶּסְלֶר: **</p>

<p>לֹא אוֹתָם נִדְרֹשׁ נִקְצַב עָתָּה! כִּי</p>

<p>כָעֵת כַּבִּיר עִנְיָנִים רַבֵּי מַעַשׂ</p>

<p>יֵעָשׂוּ לָנוּ: הַרְחִיב בֵּית-הַקֵּיסָר,</p>

<p>לִבְלִי מְצָרִים הַרְחִיב, וְאֵת שֶׁהִתְחִיל</p>

<p>הָאָב<a href="#fn:202" id="fnref:202" title="see footnote" class="footnote"><sup>202</sup></a> בְּעֹז וְהָדָר, יַשְׁלִים בְּנוֹ</p>

<p>בְּיָמֵינוּ. וְאִם גּוֹי קָטָן זֶה כַּצוּר</p>

<p>לַדֶּרֶךְ קָם – הוּא יֻתַּץ, יִכָּנֵעַ!</p>

<p><strong>אַרְם-גַּרְדְּ:</strong> נוֹפֶלֶת בַּדֶּרֶךְ לְפָנָיו:</p>

<p>הוֹשַׁע-נָא, אָדוֹן! חֶסֶד חָסֶד! רַחֲמִים!</p>

<p>**גֶּסְלֶר: **</p>

<p>לַדֶּרֶךְ, אִשָּׁה, מַה נִדְחָקְתְּ, עֲבוֹר</p>

<p>לִי לֹא תִתֵּנִי? – סוּרִי!</p>

<p>**אַרְם-גַּרְדְּ: **</p>

<p>בַּעֲלִי חָבוּשׁ</p>

<p>וִילָדַי בּוֹכִים לָחֶם. חוּס נָא, אָדוֹן,</p>

<p>יִגֹּלּוּ נָא רַחֲמֶיךָ! מְאֹד דָּלֹּנוּ –</p>

<p>**גֶּסְלֶר: **</p>

<p>מִי אָתְּ וּמִי הוּא בַעֲלֶךְ?</p>

<p>**אַרְם-גַּרְדְּ: **</p>

<p>פֶּרֶא-שֶׁחָת<a href="#fn:203" id="fnref:203" title="see footnote" class="footnote"><sup>203</sup></a></p>

<p>הוּא אִישִׁי בְעָנְיוֹ. עַל תְּהוֹם לִשְׁחָת</p>

<p>מִקִּירוֹת סֶלַע עִשְׂבֵי הֶפְקֵר יִקְצֹר,</p>

<p>מִמְּקוֹם לֹא תָהִין בּוֹ בְּהֵמָה דְרֹךְ.</p>

<p>**רוּדָלְף: **</p>

<p>בָּאֵל נִשְׁבָּעְתִּי! מִחְיַת-עָמָל זוֹ</p>

<p>אֲיֻמָּה הִיא. וְחוּס וּשְׁלַח לַחָפְשִׁי</p>

<p>אִישׁ אֻמְלָל זֶה! אִם גַּם עֲוֹנוֹ כָבֵד,</p>

<p>תְּהֵא נָא פַרְנָסָתוֹ כַּפָּרָתוֹ.</p>

<p>אֶל הָאִשָּׁה:</p>

<p>אֵת בַּקָּשָׁתֵךְ, אַתְּ לִמְקוֹם הַמִּשְׁפָּט</p>

<p>בָּעִיר הַגִּישִׁי, כִּי לֹא כָאן הַמָּקוֹם.</p>

<p>**אַרְם-גַּרְדְּ: **</p>

<p>לֹא אָסוּר עוֹד! לֹא אָזוּז עַד כִּי יַחֲמֹל</p>

<p>הַנָּצִיב וְהָשֵׁב יָשִׁיב לִי אֶת אִישִׁי!</p>

<p>זֶה שִׁשָּׁה יְרָחִים לוֹ וְהוּא בַבּוֹר שָׁם</p>

<p>מִתְהַפֵּךְ, יוֹחִיל – וְדִינוֹ טֶרֶם יֵעָשׂ.</p>

<p>**גֶּסְלֶר: **</p>

<p>הַבְיַד חֲזָקָה אַתְּ תְּאַלְצִינִי? – הָלְאָה</p>

<p>**אַרְם-גַּרְדְּ: **</p>

<p>לַצֶּדֶק, נָצִיב! שׁוֹפֵט צֶדֶק אַתָּה</p>

<p>נִצַּבְתָּ תַחַת אֵל וּמֶלֶךְ פֹּה,</p>

<p>עֲשֵׂה חוֹבָתְךָ. גֹּל צִדְקָתְךָ, רַחֵם!</p>

<p>לִצְדָקָה וְרַחְמֵי-אֵל<a href="#fn:204" id="fnref:204" title="see footnote" class="footnote"><sup>204</sup></a> הֵן אַף גַּם אַתָּה,</p>

<p>אֲדוֹנִי, תּוֹחִיל –</p>

<p>**גֶּסְלֶר: **</p>

<p>תּוּסַר זֹאת מֵעֵינַי<strong>!</strong></p>

<p><strong>אַרְם-גַּרְדְּ:</strong> תּוֹפֶסֶת בְּרֶסֶן הַסּוּס:</p>

<p>מִפֹּה לֹא אָסוּר, כִּי מִשְׁפָּטִי תַּעַשׂ!</p>

<p>לֹא אִירָא! מָה עוֹד אֹבַד אִם אָבָדְתִּי?</p>

<p>וּקְמָט מִצְחֶךָ, גַּלְגֵּל אֶת עֵינֵיךָ –</p>

<p>עַד תֹּם כְּבָר כָּלְתָה כָל הָרָעָה לָנוּ</p>

<p>**גֶּסְלֶר: **</p>

<p>תְּנִי מָקוֹם חִישׁ, וָלֹא – הַסּוּס יִרְמָסֵךְ.</p>

<p><strong>אַרְם-גַּרְדְּ:</strong></p>

<p>וּרְמוֹס וַעֲבוֹר!</p>

<p>מַפִּילָה אֶת יְלָדֶיהָ אַרְצָה בַדֶּרֶךְ וְהִיא עֲלֵיהֶם נוֹפָלֶת:</p>

<p>עָלַי וְעַל יְלָדַי!</p>

<p>פֹּה אֶשְׁכַּב עִם יְתוֹמָי; מִרְמָס לְפַרְסוֹת</p>

<p>הַסּוּס תְּשִׂימֵנוּ? שִׂים! – כִּי זֹאת הָרָעָה</p>

<p>הֵן לֹא הַגְּדוֹלָה תְהִי בִזְדוֹנוֹתֶיךָ</p>

<p>עוֹלַלְתָּ לָנוּ –</p>

<p><strong>רוּדָלְף:</strong> נִשְׁתַּגָּעַתְּ?</p>

<p><strong>אַרְם-גַּרְדְּ:</strong> בִּצְעָקָה: מֵאָז כַּטִּיט כֵּן תִּרְמֹס, תָּדוּשׁ
עַם הָאָרֶץ!</p>

<p>אֲנִי רַק אִשָּׁה, – הוֹ, לוּ <strong>אִישׁ</strong> הָיִיתִי!</p>

<p>אֲחֶרֶת אָז בָּחָרְתִּי, לֹא הִתְפָּלֵּשׁ</p>

<p>בַּעֲפַר סוּסֶךָ!</p>

<p>נְגִינַת-הַתַּהֲלוּכָה נִשְׁמַעַת שׁוּב מִמַּעֲלֵה הַדֶּרֶךְ, אַךְ
עֲמוּמָה הִיא.</p>

<p><strong>גֶּסְלֶר:</strong> וְאַיָּם אֵיפֹה</p>

<p>כָּל הָעֲבָדִים? כִּי יַשְׁלִיכוּ זֹאת</p>

<p>מִפָּנָי! פֶּן עוֹד אַעַשׂ מָה – וְנִחָמְתִּי.</p>

<p>**רוּדָלְף: **</p>

<p>עֲבוֹר לֹא יוּכְלוּ הַחַיָּלִים הֵנָּה,</p>

<p>כִּי חָסְמָה הַתַּהֲלוּכָה אֶת הַדָּרֶךְ.</p>

<p><strong>גֶּסְלֶר:</strong></p>

<p>אַךְ חָסִיד עוֹבֵר עַל הַמִּדּוֹת עִם</p>

<p>הָעָם הַזֶּה עוֹדֵנִי – בְּפִיֶהם לְשׁוֹנָם</p>

<p>תִּתְהַלֵּךְ חָפְשִׁי עוֹד, לֹא תֵדַע אִסָּר, –</p>

<p>אַךְ בִּי נִשְׁבָּעְתִּי! צַוָּאר עָתָק זֶה</p>

<p>אֲשַׁבֵּר אַף אַשְׁקִיעַ בּוֹ לְשׁוֹן</p>

<p>הַחֻצְפָּה שֶׁלַּדְּרוֹר. מִיָּד חֹק <strong>חָדָשׁ</strong></p>

<p>עֲלֵיהֶם אֶתֵּן – <strong>חֹק</strong> –</p>

<p>חֵץ נִתְקַע מוּל לִבּוֹ, הוּא טוֹפֵחַ יָדוֹ עַל חָזֵהוּ, נוֹטֶה
לִפּוֹל בְּאַנְחַת-עָיֵף:</p>

<p>רַחֲמֵנִי, אֵל!</p>

<p>**רוּדָלְף: **</p>

<p>הַנְּצִיב אֲדוֹנִי! אֵל! מַה חֵץ? מִנָּיִן?</p>

<p><strong>אַרְם-גַּרְדְּ:</strong> מִזְדַּקֶּרֶת:</p>

<p>הוֹ רֶצַח! רֶצַח! צָנַח – נָע וְנוֹפֵל! –</p>

<p>הַחֵץ בַּלֵּב! – בְּעֶצֶם לִבּוֹ נִנְעָץ!</p>

<p><strong>רוּדָלְף:</strong> קוֹפֵץ מֵעַל סוּסוֹ:</p>

<p>מַה נּוֹרָא, אֵל! מָה אָיוֹם! – קְרָא, מַר אַבִּיר,</p>

<p>לָרַחֲמִים לְחַסְדֵּי אֵל, לִסְּלִיחָה קְרָא –</p>

<p>כִּי אַתָּה מֵת!</p>

<p>**גֶּסְלֶר: **</p>

<p>חֵץ טֶל הוּא זֶה.</p>

<p>הוּא נִשְׁמַט מִן הַסּוּס אֵל זְרוֹעוֹת רוּדָלְף הַמַּשְׁכִּיבוֹ עַל
הַסַּפְסָל.</p>

<p><strong>טֶל:</strong> נִגְלָה עַל רֹאשׁ הַכֵּף:</p>

<p>הִכַּרְתָּ אֶת הָרוֹבֶה; הוּא וְלֹא אַחֵר! –</p>

<p>הַדְּרוֹר לִנְאוֹת הָאָדָם! יִשְׁכֹּן תָּם</p>

<p>לָבֶטַח, לֹא עוֹד תַּעֲרֹץ עָם בְּאָרְצוֹ.</p>

<p>מִתְעַלֵּם. קָהָל פּוֹרֵץ וּבָא, <strong>וּשְׁטִיסִי</strong> לִפְנֵי כֻלָּם.</p>

<p><strong>שְׁטִיסִי:</strong></p>

<p>מֶה הָיָה פֹה? מַה חָדָשׁ אֵרָע כָּאן?</p>

<p><strong>אַרְם-גַּרְדְּ:</strong></p>

<p>הַנָּצִיב הוּמַת, פֶּתַע חֵץ קָרָהוּ.</p>

<p><strong>הַקָּהָל</strong> בְּפָרְצוֹ:</p>

<p>מִי הוּמָת?</p>

<p>בְּעוֹד שֶׁהָרִאשׁוֹנִים מַגִּיעִים, הָאַחֲרוֹנִים עוֹדָם בְּמַעֲלֵה
הַדֶּרֶךְ וְהַנְּגִינָה נִמְשֶׁכֶת.</p>

<p>**רוּדָלְף: **</p>

<p>דַּם הַנֶּפֶשׁ נִשְׁפָּךְ. חוּשׁוּ,</p>

<p>הוֹשִׁיעוּ! – רִדְפוּ אַחֲרֵי הָרוֹצֵחַ! –</p>

<p>אִישׁ אֻמְלָל אוֹבֵד! גְּזֵרָה הִיא עָלֶיךָ –</p>

<p>הָהּ, הִזְהַרְתִּיךָ וְלֹא אָבִיתָ שְׁמֹעַ!</p>

<p><strong>שְׁטִיסִי:</strong></p>

<p>מֶה חָוְרוּ פָנָיו! אֵין עוֹד חַיִּים בּוֹ.</p>

<p><strong>קוֹלוֹת הַרְבֵּה:</strong></p>

<p>מִי עָשָׂה זֹאת?</p>

<p><strong>רוּדָלְף:</strong> הַאִם נִשְׁתַּגַּע שָׁם</p>

<p>הָעָם, כִּי עַל הָרֶצַח יְנֻגַּן עוֹד?</p>

<p>יִשְׁתַּתְּקוּ נָא!</p>

<p>הַנְּגִינָה נִפְסֶקֶת פִּתְאֹם, הָעָם מַרְבֵּה לָבֹא.</p>

<p>אֲדוֹנִי! דַּבֵּר נָא</p>

<p>אִם תּוּכָל. יֵשׁ לְךָ מַה לְהַגִּיד? צָו.</p>

<p>גֶּסְלֶר מְרַמֵּז אוֹתוֹת בְּיָדוֹ, וּמִכֵּיוָן שֶׁאֵינָם מוּבָנִים,
הוּא חוֹזֵר עֲלֵיהֶם בְּכָל מַאֲמַצָּיו.</p>

<p>לְאָן זֶה אֵלֵךְ? – לְקִסְנַכְטְ? – אֵינִי מֵבִין –</p>

<p>הֵרָגַע נָא – אַל תֵּפֶן עוֹד לְהַבְלֵי</p>

<p>הָעוֹלָם, – שָׂא עֵינֶיךָ הַשָּׁמָיְמָה.</p>

<p>אַנְשֵּׁי הַחֲתֻנָּה סוֹבְבִים עַל הַגּוֹסֵס נִדְהָמִים לְמַרְאֵהוּ.</p>

<p><strong>שְׁטִיסִי:</strong></p>

<p>וּרְאוּ – לְגָמְרֵי הִלְבִּין, כִּי עַד לֵב בָּא</p>

<p>הַמָּוֶת. כָּהוּ כָבוּ הָעֵינָיִם.</p>

<p><strong>אַרְם-גַּרְדְּ:</strong> מְרִיָמה יֶלֶד אֶחָד:</p>

<p>הַבִּיטוּ, בָּנִים סוֹפוֹ שֶׁל אִישׁ רָשָׁע!</p>

<p><strong>רוּדָלְף:</strong></p>

<p>אִי, נָשִׁים שׁוֹטוֹת! אֵי לְבַבְכֶן? עוֹמְדוֹת</p>

<p>וּמְזִינוֹת אַתֶּן עַיִן בְּמַרְאֵה מוֹרָא –</p>

<p>תְּנֶינָה יָד! עֲזֹרְנָה לִי – נוֹצִיאָה</p>

<p>חֵץ מַמְאִיר זֶה מִלִּבּוֹ. חֹסְנָה, גֹּשְׁנָה!</p>

<p><strong>הַנָּשִׁים:</strong> נְסוֹגוֹת אָחוֹר:</p>

<p>הֲנַחְנוּ נִגָּע בַּאֲשֶׁר פָּגַע אֵל?</p>

<p><strong>רוּדָלְף:</strong></p>

<p>אֲרוּרוֹת אַתֶּן, הַמְכַשֵּׁפוֹת!</p>

<p>שׁוֹלֵף חַרְבּוֹ.</p>

<p><strong>שְׁטִיסִי:</strong> תּוֹפֵס יָדוֹ:</p>

<p>אָדוֹן!</p>

<p>אַל תָּהִין. הָשֵׁב! עָבְרוּ יְמֵי שִׁלְטוֹנְכֶם.</p>

<p>הֶעָרִיץ נָפָל, מֵץ הָאָרֶץ תָּם.</p>

<p>כָּעֵת, אַל יָעֹז אִישׁ. בְּנֵי חוֹרִין אָנוּ!</p>

<p><strong>כֻּלָּם</strong> בְּשָׁאוֹן:</p>

<p>בְּנֵי חוֹרִין! חֵרוּת עַל הָאָרֶץ!</p>

<p>**רוּדָלְף: **</p>

<p>מַה זֶה?</p>

<p>הֶחָלְפָה יִרְאָה? אָפְסָה כָל מִשְׁמָעַת?</p>

<p>אֶל הָעֲבָדִים הַחַיָּלִים הַחוֹדְרִים בְּעַד הַקָּהָל וּבָאִים:</p>

<p>הֲתִרְאוּ זַעֲוַת רֶצַח נוֹרָא זֶה? –</p>

<p>אֵין יֶשַׁע, וְשָׁוְא אֶת הָרוֹצֵחַ נִרְדֹּף, –</p>

<p>לֹא זֹאת הַדְּאָגָה לָנוּ עָתָּה. – עוּרוּ,</p>

<p>אֶל קִיסְנַכְט שִׂים! – לַקֵּיסָר אֶת הַמִּבְצָר</p>

<p>נַצִּילָה! – רֶגַע אֶחָד הֻתְּרוּ כָל</p>

<p>הָרְצוּעוֹת, חוֹבָה אֵמוּן אֵין בָּאָרֶץ –</p>

<p>וּבְעוֹדוֹ מַרְחִיק עִם הַחַיָּלִים נִרְאִים שִׁשָּׁה נְזִירִים
בָּאִים, אַחִים רַחֲמָנִים לְבוּשֵׁי שְׁחוֹרִים.</p>

<p><strong>אַרְם-גַּרְדְּ:</strong></p>

<p>הוֹ, מָקוֹם פַּנּוּ! הָרַחֲמָנִים בָּאִים.</p>

<p>**שְׁטִיסִי: **</p>

<p>בַּאֲשֶׁר פֶּגֶר שָׁמָּה עוֹרְבִים דָּאִים.</p>

<p>**הָאַחִים הָרַחֲמָנִים: **</p>

<p>כַּחֶתֶף יָבֹא מָוֶת חִישׁ,</p>

<p>אַף וִתְּרוֹן רֶגַע אֵין לְפָנָיו;</p>

<p>עַל אֵם הַדֶּרֶך יִקְרֶה אִישׁ,</p>

<p>יִמְצָאוֹ גַם בְּבֵית-עֲדָנָיו.</p>

<p>אִם מוּכָן הוּא אִם לֹא – אַל שְׁאָלָה!</p>

<p>עַל כָּרְחוֹ יָעֳמָד לְדִין שֶׁל מָעְלָה.</p>

<p>בְּהִשָּׁנוֹת שְׁנֵי הַחֲרוּזִים הָאַחֲרוֹנִים, הַמָּסָךְ נוֹפֵל.</p>
</blockquote>

<h2 id="סִדְרָהחֲמִישִׁית">סִדְרָה חֲמִישִׁית</h2>

<blockquote>
<p>זוֹ אֵינָהּ אֶלָּא כְאֶפִּילוֹג לַחִזָּיוֹן, שֶׁכֵּן הָעִנְיָן
בְּעֶקְּרוֹ כְבָר נִשְׁלַם, וְנוֹסַף עוֹד סִיּוּם זֶה מֵעֵין הַפְטָרָה
(וּבֶאֱמֶת עַל יְדֵי שִׁילֶר עַצְמוֹ הָיָה &#8220;וִיְלֶהְלם טֶל&#8221; מֻצָּג גַּם
בְּלִי סִדְרָה זוֹ שֶׁל &#8220;וַיְהִי אַחַר הַדְּבָרִים הָאֵלֶּה&#8221;) וּבִכְדֵי
שֶׁיְּהֵא הַסִּיּוּם שָׁלֵם הִקְדִּים כָּאן שִׁילֶר אֶת מוֹת הַקֵּסָר
אַלְבְּרֶכְט בְּשָׁנָה אַחַת (כִּי הוּא הוּמַת רַק בִּשְׁנַת 1308) –
וְהָיָה מַעֲשֵה הַשִּׁחְרוּר שָׁלֵם.</p>
</blockquote>

<blockquote>
<p>וְהִנֵּה מִיָּד בַּמַּחֲזֶה הָרִאשׁוֹן שׁוֹמְעִים אָנוּ מִפִּי
מֶלְךְ-תַּל עַל כִּבּוּש הַמִּבְצָרִים, גֵּרוּשׁ חֵיל הַנּוֹגְשִׂים עִם
הַנָּצִיב לַנְדֶּנְבֶּרְג יַחַד וְעִם זֶה גַם עַל הַצָּלַת בֶּרְתָּה
הַבְּרוּנֵקִית; וּמִפִּי שְׁטוֹפָכֶר – עַל מוֹת &#8220;רֹאשׁ כָּל צָרֵי
הַחֵרוּת&#8221; אַלְבְּרֶכְט I, הוּסַר הָעֹל וְגַם אֵימַת מִלְחָמָה קְרוֹבָה
לֹא תְּבַעֵת – וּגְדוֹלָה הַשִּׂמְחָה בָּעָם וְרַבָּה הִיא גַם בְּבֵית
טֶל, שֶׁחָזַר לְאִשְׁתּוֹ וּבָנָיו בְּשָלוֹם – וְשִׂמְחַת הַכְּלָל
מִתְאַחֶדֶת עִם שִׂמְחַת הַפְּרָט לְחַג אֶחָד גָּדוֹל שֶׁלִּפְנֵי בֵית
טֶל, שֶׁהַכֹּל נִקְהֲלוּ לְשָׁם בִּתְרוּעָה לַגִּבּוֹר הָמּוֹשִׁיעַ.
וְשָׁם גַּם סִיּוּם הָרוֹמָן שֶׁל רוּדֶנְץ וּבִרְתָּה: בֶּרְתָּה
נוֹתֶנֶת יָדָהּ לִפְנֵי כָל הָעֵדָה לְרוּדֶנְץ בְּחִיר לְבָבָהּ
שֶׁהִצִּילָהּ מִן הַכֶּלֶא וּמִן הַדְּלֵקָה, וְהוּא, רוּדֶנְץ, עוֹשֶׂה
עוֹד מִלּוּאִים לַחֵרוּת הַמְּדִינִית שֶׁהוּא מְשַׁחְרֵר בְּמַעֲמָד זֶה
אֶת עֲבָדָיו מִשִּׁעְבּוּד הַגּוּף – וְהַשִּׂמְחָה שְׁלֵמָה בְחֵרוּת
שְׁלֵמָה.</p>
</blockquote>

<blockquote>
<p>וּמַה עִנְיַן פָּרִיצִידָא (מַחֲזֶה II) לְהַפְטָרָה זוֹ? וְלָמָּה כָאן
תַּפְקִידוֹ הַמּוּזָר שֶׁל טֶל הַמּוֹרֶה לוֹ דֶרֶךְ תְּשׁוּבָה?
בֶּאֱמֶת, אֵין זֶה כְּלָל מִן הָעִנְיָן, וְלֹא עוֹד אֶלָּא גַם הֲטָלַת
מוּם הוּא זֶה בָּאֶפִּילוֹג הַנָּאֶה. וְלָמָּה הִכְנִיסוֹ שִׁילֶר? –
אוֹמְרִים, אָנוּס הָיָה הַמְשׁוֹרֵר לַעֲשׂוֹת זֹאת כְּלַפֵּי
הַצֶּנְזוּרָה &#8220;הַמַּשְׁחִיתָה&#8221; שֶׁבְּיָמָיו, וְשִׁלֵּם בְּכָךְ &#8220;שְׂכַר
הַכְשֵׁר&#8221;, שֶׁלֹּא תִפְסוֹל אֶת &#8220;טֶל&#8221; כְּחִזָּיוֹן הֶעָלוּל לְעוֹרֵר
מַחְשְׁבוֹת מְרִידָה בַמַּלְכוּת, – וּלְפִיכָךְ שָׂם שִׁילֶר אֶת טֶל
הַתָּם לֹא רַק לְמִצְטַדֵּק <strong>וּמֵלִיץ</strong> מַגִּיד יֹשֶׁר עַצְמוֹ, אֶלָּא
גַם לְקַטֵּגוֹר עַל הַמֵּרִים יָדוֹ &#8220;בִמְשִׁיחַ ה'&#8221;. – נִצְמַד טְלָאי
בְשׁוּלֵי הָאַדֶּרֶת וְעִמָּנוּ הוּא לְזִכָּרוֹן, כְּכוֹבַע בֵּית
הַבְּסְבֻּרְג, &#8220;סֵמֶל הָעֲרִיצוּת&#8221; זֶה שֶׁנִּשְׁתַּמֵּר בִּשְׁוֵיץ
הַמְשֻׁחְרָרָה &#8220;נֵס לַדּוֹר&#8221; (II 85&#8211;88)&#8230;</p>
</blockquote>

<h3 id="מַחֲזֵהרִאשׁוֹן">מַחֲזֵה רִאשׁוֹן</h3>

<blockquote>
<p><strong>בָּרְחָבָה שֶׁלִּפְנֵי אַלְטֹרְף</strong></p>
</blockquote>

<blockquote>
<p>לְיַרְכְּתֵי הַבָּמָה, לְצַד יָמִין, בִּנְיָנוֹ שֶׁל בֵּית-סֹהַר אוּרִי,
שֶׁהַפְּגוֹם עוֹדֵהוּ עוֹמֵד עָלָיו, כְּבַמַּחֲזֶה הַשְּׁלִישִׁי שֶׁל
מַעֲרָכָה רִאשׁוֹנָה; לְצַד שְׂמֹאל מַעֲמִיק הַמַּרְאָה בֵּין הָרִים
רַבִּים שֶׁמַּשּׂוּאוֹת דּוֹלְקוֹת עֲלֵיהֶן. שְׁעַת עֲמּוֹד-הַשַּׁחַר.
מְצִלּוֹת נוֹתְנוֹת קוֹל מִמֶּרְחַקִּים שׁוֹנִים.</p>
</blockquote>

<blockquote>
<p><a href="#fn:205" id="fnref:205" title="see footnote" class="footnote"><sup>205</sup></a><strong>רוּאוֹדִי, קוּאוֹגִי, וָרְנָי</strong>, רַב-הָאוּמָנִים <strong>שְׁטֵינְמֶץ</strong>
וְהַרְבָּה מֵעַם-הָאָרֶץ: אֲנָשִׁים, נָשִׁים וְגַם יְלָדִים.</p>
</blockquote>

<blockquote>
<p><strong>רוּאוֹדִי:</strong></p>
</blockquote>

<blockquote>
<p>הֲתִרְאוּ אוּרֵי הַמַּשּׂוּאוֹת נוֹסְסִים</p>

<p>מֵעַל הֶהָרִים?</p>
</blockquote>

<blockquote>
<p><strong>שְׁטֵינְמֶץ:</strong></p>
</blockquote>

<blockquote>
<p>וְקוֹל הַמְּצִלּוֹת נִשְׁמָע</p>
</blockquote>

<blockquote>
<p>מֵעֶבְרֵי יָעַר<a href="#fn:206" id="fnref:206" title="see footnote" class="footnote"><sup>206</sup></a>.</p>
</blockquote>

<blockquote>
<p><strong>רוּאוֹדִי:</strong></p>
</blockquote>

<blockquote>
<p>גֹּרַשׁ, תַּם הָאוֹיֵב!</p>
</blockquote>

<blockquote>
<p><strong>שְׁטֵינְמֶץ:</strong></p>
</blockquote>

<blockquote>
<p>אַף נִלְכְּדוּ הַמִּבְצָרִים.</p>
</blockquote>

<blockquote>
<p><strong>רוּאוֹדִי:</strong></p>
</blockquote>

<blockquote>
<p>וַאֲנַחְנוּ –</p>
</blockquote>

<blockquote>
<p>עַד מָתַי נַבִּיט חוֹמַת צָרִים זוֹ?</p>

<p>הֲנַחְנוּ אוּרִיִּם הָאַחֲרוֹנִים נִהְיֶה</p>

<p>לְשִׁחֲרוּר?</p>
</blockquote>

<blockquote>
<p><strong>שְׁטֵינְמֶץ:</strong></p>
</blockquote>

<blockquote>
<p>מָה עוֹד לְבֵית-עֲבָדִים זֶה</p>
</blockquote>

<blockquote>
<p>עִמָּנוּ? עָרוּ!</p>
</blockquote>

<blockquote>
<p><strong>כֻּלָּם:</strong></p>
</blockquote>

<blockquote>
<p>עָרוּ! עָרוּ! עָרוּ!</p>
</blockquote>

<blockquote>
<p><strong>רוּאוֹדִי:</strong></p>
</blockquote>

<blockquote>
<p>אֵי אֵיפֹה הוּא הַמַּקְרִין?<a href="#fn:207" id="fnref:207" title="see footnote" class="footnote"><sup>207</sup></a></p>
</blockquote>

<blockquote>
<p><strong>הַמַּקְרִין:</strong></p>
</blockquote>

<blockquote>
<p>צַו. הִנֵּנִי.</p>
</blockquote>

<blockquote>
<p><strong>רוּאוֹדִי:</strong></p>
</blockquote>

<blockquote>
<p>עַל רוּם הַמִּשְׁמָר קוּם עֲלֵה – וּתְקֹעַ</p>

<p>בַּקֶּרֶן, קוֹל מְטַרְטֵר לַמֶּרְחַקִּים.</p>

<p>כָּל הֵד מִסְּעִיף, כָּל סֶלַע עוּרָה לָנוּ, –</p>

<p>אֶת כָּל אֲחֵינוּ הַזְעֵק מִן הֶהָרִים!</p>

<p>הַמַּקְרִין הוֹלֵךְ לוֹ. וַלְטֵר פִירְסְט בָּא.</p>
</blockquote>

<blockquote>
<p><strong>וַ' פִירְסְט:</strong></p>
</blockquote>

<blockquote>
<p>הַמְתִּינוּ אֶחָי! כַּתֵּר עוֹד. עַד בֹּא</p>

<p>מֵאֻנְטֶר-וַלְדֶּן וּמִשְּׁוֵיץ הַמְּבַשְּׂרִים;</p>

<p>מֶה הָיָה שָׁם נִשְׁמָעָה.</p>
</blockquote>

<blockquote>
<p><strong>רוּאוֹדִי:</strong></p>
</blockquote>

<blockquote>
<p>הַמְתֵּן – לָמָּה?</p>
</blockquote>

<blockquote>
<p>הֶעָרִיץ מֵת וְיוֹם הַחֵרוּת עָלָה.</p>
</blockquote>

<blockquote>
<p><strong>שְׁטֵינְמֶץ:</strong></p>
</blockquote>

<blockquote>
<p>הַאֵין מְבַשְּׂרִים שָׁם דּוֹהֲרִים דּוֹלְקִים</p>

<p>מִסָּבִיב עַל הֶהָרִים כֻּלָּם?</p>
</blockquote>

<blockquote>
<p><strong>רוּאוֹדִי:</strong></p>
</blockquote>

<blockquote>
<p>בֹּאוּ!</p>
</blockquote>

<blockquote>
<p>כֻּלָּנוּ, אִישׁ גַּם אִשָּׁה, לְכוּ וְנֵלְכָה!</p>

<p>תְּנוּ יָד, הַפְּגוֹם הַתִּיצוּ! הַכֵּת נַפֵּץ</p>

<p>כָּל קַמְרוֹן<a href="#fn:208" id="fnref:208" title="see footnote" class="footnote"><sup>208</sup></a>! עַד הַיְסוֹד הַחוֹמָה עָרוּ!</p>

<p>עַל אֶבֶן אָבֵן לֹא תִשָּׁאֵר עוֹד.</p>
</blockquote>

<blockquote>
<p><strong>שְׁטֵינְמֶץ:</strong></p>
</blockquote>

<blockquote>
<p>חֲבֵרִים, בֹּאוּ! נַחְנוּ זֹאת בָּנִינוּ</p>

<p>וְנַחְנוּ נֵדַע זֹאת הֲרֹס.</p>
</blockquote>

<blockquote>
<p><strong>כֻּלָּם:</strong></p>
</blockquote>

<blockquote>
<p>הָעִיזוּ לַהֶרֶס!</p>
</blockquote>

<blockquote>
<p>מִתְפָּרְצִים מִכָּל עֵבֶר אֶל הַבִּנְיָן.</p>
</blockquote>

<blockquote>
<p><strong>וַ' פִירְסְט</strong> לְעַצְמוֹ:</p>
</blockquote>

<blockquote>
<p>פֶּרֶץ מַיִם – מִי יַעַצְרֵהוּ?</p>

<p>מֶלְךְ-תַּל ובּוֹמְגַרְטֶן בָּאִים.</p>
</blockquote>

<blockquote>
<p><strong>מֶלְךְ-תַּל:</strong></p>
</blockquote>

<blockquote>
<p>עוֹד יֵשׁ לְצִינוֹק זֶה בָּאָרֶץ מָקוֹם,</p>

<p>עֵת מִבְצְרִי סַרְנֵן ורֹזְבֶּרְגְּ תַּלי עָפָר</p>

<p>וְאֵפֶר הֵם?</p>
</blockquote>

<blockquote>
<p><strong>וַ' פִירְסְט:</strong></p>
</blockquote>

<blockquote>
<p>הַאַתָּה מֶלְךְ-תַּל? בְּנִי!</p>

<p>הַבְשׂוֹרַת חֵרוּת בְּפִּיךָ? הוֹ, הַאֻמְנָם</p>

<p>כְּבָר אָפֵס אוֹיֵב מִמְּחוֹזֵינוּ כֻלָּם?</p>
</blockquote>

<blockquote>
<p><strong>מֶלְךְ-תַּל</strong> בְּחַבְּקוֹ לוֹ:</p>
</blockquote>

<blockquote>
<p>אַף פַּרְסָה אֵין עוֹד! שִׂישָׂה וְשִׂמְחָה, סָבָא!</p>

<p>כִּי עַתָּה בְּדַבְּרִי פֹה לְפָנֶיךָ, אָבִי,</p>

<p>אַף עָרִיץ אֶחָד בְּאַרְצוֹת שְׁוֵיץ אֵין עוֹד.</p>
</blockquote>

<blockquote>
<p><strong>וַ' פִירְסְט:</strong></p>
</blockquote>

<blockquote>
<p>הוֹ, סַפְּרָה נָא! אֶת הַמִּבְצָרִים אֵיךְ</p>

<p>לְכַדְתֶּם?</p>
</blockquote>

<blockquote>
<p><strong>מֶלְךְ-תַּל:</strong></p>
</blockquote>

<blockquote>
<p>בְּעֹז וּגְבוּרָה רוּדֶנְץ לָכַד</p>

<p>אֶת מִבְצַר סַרְנֵן וַיַּצִּיתוֹ, רֹזְבֶּרְגְּ<a href="#fn:209" id="fnref:209" title="see footnote" class="footnote"><sup>209</sup></a> –</p>

<p>אֲנִי עָלִיתִי אֶמֶשׁ וָאַצִּיתוֹ.</p>

<p>וּשְׁמָעוּ! – עֵת הָאוֹיֵב גֹּרַשׁ מִן</p>

<p>הַמִּבְצָר, וַאֲנַחְנוּ בּוֹ הָאֵשׁ</p>

<p>שִׁלַּחְנוּ שְׂמֵחִים וְלַהַב סוֹאֵן כְּבָר</p>

<p>הִתְפָּרֵץ הַשָּׁמָיְמָה – בָּא דִיטְהֶלְם,</p>

<p>זֶה נַעַר מְשָׁרֵת-גֶּסְלֶר, רָץ בִּצְעָקָה:</p>

<p>&#8220;הַבְּרֻנֵּקִית נִשְׂרָפֶת!&#8221; –</p>
</blockquote>

<blockquote>
<p><strong>וַ' פִירְסְט:</strong></p>
</blockquote>

<blockquote>
<p>אַב הָרַחֲמִים!</p>
</blockquote>

<blockquote>
<p>קוֹרוֹת הַפְּגוֹם נוֹפְלוֹת בְּרַעַשׁ.</p>
</blockquote>

<blockquote>
<p><strong>מֶלְךְ-תַּל:</strong></p>
</blockquote>

<blockquote>
<p>זוֹ בֶּרְתָּה שָׁם בִּפְקֻדַּת גֶּסְלֶר נִסְגְּרָה</p>

<p>בַּסֵּתֶר. שָׁמַע רוּדֶנְץ זֹאת וַיְזַנֵּק</p>

<p>כִּמְשֻׁגָּע אֶל הָאֵשׁ, כִּי חָרְגוּ כְּבָר</p>

<p>בַּיְקוֹד הַקֹּורוֹת, וּמִן הֶעָשָׁן בָּקַע</p>

<p>קוֹל יִלְלַת הַנּוֹאָשָה –</p>
</blockquote>

<blockquote>
<p><strong>וַ' פִירְסְט:</strong></p>
</blockquote>

<blockquote>
<p>וְהִצִּילוּהָ?</p>
</blockquote>

<blockquote>
<p><strong>מֶלְךְ-תַּל:</strong></p>
</blockquote>

<blockquote>
<p>אַךְ מֶרֶץ רַב וְהַחֲלָטַת עֹז לְאַלְתַּר</p>

<p>זֹאת יָכְלוּ עֲשׂה! וְאִלּוּ הָיָה רוּדֶנְץ</p>

<p>אַךְ שַׂר וָרֹאשׁ, אָז לֹא סִכַּנּוּ כֵן</p>

<p>נַפְשֵׁנוּ, אַךְ הֵן בֶּן-בְּרִיתֵנוּ הוּא,</p>

<p>אַף בֶּרְתָּה זוֹ לָעָם מֵאָז נֶאֱמָנָה –</p>

<p>עַל כֵּן בְּבַת-רֹאשׁ לָאֵשׁ נִזְקַרְנוּ אַחֲרָיו –</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>וְהִצַּלְתֶּם?</p>
</blockquote>

<blockquote>
<p><strong>מֶלְךְ-תַּל:</strong></p>
</blockquote>

<blockquote>
<p>הִצַּלְנוּהָ. רוּדֶנְץ וְעִמּוֹ</p>

<p>אָנֹכִי עַל כַּפַּיִם מִן לֶהָבוֹת</p>

<p>אַךְ הוֹצֵאנוּהָ – וְרַעַשׁ אֵשׁ אַחֲרֵינוּ</p>

<p>כֵּן קִרְקֵר הִפִּיל רֶגַע כָּל הַמְּקָרֶה!</p>

<p>וַיְהִי הִיא אַךְ נֵעוֹרָה, כִּי עֵינֶיהָ</p>

<p>לַמָּרוֹם נִפְקְחוּ לָהּ, וַתֵּדַע כִּי</p>

<p>נוֹשָׁעָה – נָפַל רוּדֶנְץ עַל צַוָּארִי,</p>

<p>וּבְאֵין כָּל אֹמֶר חֶרֶשׂ בְּרִית נִשְׁבַּעְנוּ – –</p>

<p>זֹאת בְּרִית בֵּין גְּבִיר וְאִכָּר אֵשׁ צְרָפַתָּהּ</p>

<p>לָעַד בְּכָל הַמַּסּוֹת תָּקוּם לָנוּ!</p>
</blockquote>

<blockquote>
<p><strong>וַ' פִירְסְט:</strong></p>
</blockquote>

<blockquote>
<p>וּמַה עִם לַנְדֶּנְבֶּרְגְּ וְאֵיפֹה הוּא?</p>
</blockquote>

<blockquote>
<p><strong>מֶלְךְ-תַּל:</strong></p>
</blockquote>

<blockquote>
<p>אֶל עֵבֶר בְּרִינִיג<a href="#fn:210" id="fnref:210" title="see footnote" class="footnote"><sup>210</sup></a> הוּא עַל נַפְשׁוֹ נִמְלָט</p>

<p>אַף אָמְנָם לֹא בְּפִשְׁעִי הַתְמַלֵּט</p>

<p>עִם עֵינָיו מִן הָאָרֶץ, זֶה שֶׁנִּקֵּר</p>

<p>אֶת עֵינֵי אָבִי, כִּי רָדַפְתִּי אַחֲרָיו.</p>

<p>הִשַׂגְתִּיו אַף הֱבֵאתִיו, חָי הִטַּלְתִּיו</p>

<p>אֶל רַגְלֵי אָבִי, גַּם הַחֶרֶב כְּבָר</p>

<p>הוּנָפָה עָלָיו, אַךְ הַשָּׂב הָעִוֵּר</p>

<p>הוּא בְּרַחֲמָיו הֶחֱזִיר חַיִּים לַמִּתְחַנֵּן.</p>

<p>אַף שְׁבוּעֵי-שְׁבוּעוֹת, נִשְׁבַּע לְבִלְתִּי שׁוּב עוֹד.</p>

<p>וְזֹאת הַפַּעַם גַּם יְקַיֵּם, אַחֲרֵי</p>

<p>כִּי נוֹדְעָה לוֹ יָדֵנוּ –</p>
</blockquote>

<blockquote>
<p><strong>וַ' פִירְסְט:</strong></p>
</blockquote>

<blockquote>
<p>וְזֹאת תְּהִלַּתְכֶם!</p>
</blockquote>

<blockquote>
<p>כִּי כְבוֹד נִצְחוֹנְכֶם דַּמִים לֹא גֵאַלְתֶּם!</p>
</blockquote>

<blockquote>
<p><strong>יְלָדִים</strong> רָצִים בָּאִים בְּשִׁבְרֵי מוֹטוֹת וּקְרָשִׁים שֶׁל
הַפְּגוֹם:</p>
</blockquote>

<blockquote>
<p>דְּרוֹר! חֵרוּת! חֵרוּת לָנוּ – חֵרוּת!</p>

<p>קוֹל קֶרֶן אוּרִי מֵרִיעַ בְּעֹז.</p>
</blockquote>

<blockquote>
<p><strong>וַ' פִירְסְט:</strong></p>
</blockquote>

<blockquote>
<p>וּרְאוּ אֶת יוֹם הֶחָג! יְלָדִים אֵלּוּ</p>

<p>עַד שֵׂיבָה הֵן יְסַפְּרוּ בוֹ לַדּוֹרוֹת.</p>
</blockquote>

<blockquote>
<p>נְעָרוֹת מְבִיאוֹת בְּצָהֳלָה וּצְחוֹק אֶת הַכּוֹבַע עַל נִסּוֹ.</p>
</blockquote>

<blockquote>
<p>קָהָל רָב מְמַלֵּא אֶת הַבִּימָה.</p>
</blockquote>

<blockquote>
<p><strong>רוּאוֹדִי:</strong></p>
</blockquote>

<blockquote>
<p>וְלָזֶה צֻוֵּינוּ אָנוּ קֹד וּכְרֹעַ? –</p>
</blockquote>

<blockquote>
<p><strong>בּוֹמְגַרְטֶן:</strong></p>
</blockquote>

<blockquote>
<p>תְּנוּ עֵצָה, אַחַי, מַה בָּזֶה עֲשׂוֹת?</p>
</blockquote>

<blockquote>
<p><strong>וַ' פִירְסְט:</strong></p>
</blockquote>

<blockquote>
<p>הוֹ אֵלִי! תַּחַת זֶה הֵן נֶכְדִי עָמָד</p>

<p>לַחֵץ –</p>
</blockquote>

<blockquote>
<p><strong>קוֹלוֹת רַבִּים:</strong></p>
</blockquote>

<blockquote>
<p>יִכָּחֵד זֵכֶר זָדוֹן זֶה!</p>
</blockquote>

<blockquote>
<p>בָּאֵשׁ! לָאֵשׁ!</p>
</blockquote>

<blockquote>
<p><strong>וַ' פִירְסְט:</strong></p>
</blockquote>

<blockquote>
<p>לֹא אַחַי, כִּי נִשְׁמְרֵהוּ!</p>

<p>זֶה כְלִי הַזָּדוֹן, סֵמֶל הֶעָרִיצוּת,</p>

<p>הוּא אוֹת לַדְּרוֹר, הוּא נֵס לַדּוֹר יִהְיֶה!</p>
</blockquote>

<blockquote>
<p>הָאֲנָשִׁים וְהַנָּשִׁים עִם הַיְלָדִים – הֲלָלוּ יוֹשְׁבִים וַהֲלָלוּ</p>
</blockquote>

<blockquote>
<p>עוֹמְדִים עַל מַפֶּלֶת הַקּוֹרוֹת וְהַקְּרָשִׁים שֶׁל הַפְּגוֹם,</p>
</blockquote>

<blockquote>
<p>כֻּלָּם לִקְבֻצּוֹת קְבֻצּוֹת צִיוּרִיוֹת בַּחֲצִי עִגוּל מְרֻוָּח.</p>
</blockquote>

<blockquote>
<p><strong>מֶלְךְ-תַּל:</strong></p>
</blockquote>

<blockquote>
<p>עַל חָרְבוֹת מִמְשַׁל זָדוֹן שְׂמֵחִים פֹּה</p>

<p>נַעֲמֹדָה. זֶה הַיּוֹם בְּקָרְחָה לוֹ</p>

<p>נִשְׁבָּעְנוּ – וְהִנֵּה, אַחִים, הֲבֵאנוּהוּ!</p>
</blockquote>

<blockquote>
<p><strong>וַ' פִירְסְט:</strong></p>
</blockquote>

<blockquote>
<p>פָּעֳלֵנוּ, זֶה הִתְחַלְנוּ, עוֹד לֹא נִגְמָר,</p>

<p>עַל כֵּן נִתְחַזֵּק אֶל הַבָּאוֹת, אַחִים!</p>

<p>הַמֶּלֶךְ לֹא יְאַחֵר דְּרֹשׁ אֶת נִקְמַת</p>

<p>דָּם נְצִיבוֹ וְחֵיל הַנָּסִים יָשִׁיב בָּנוּ.</p>
</blockquote>

<blockquote>
<p><strong>מֶלְךְ-תַּל:</strong></p>
</blockquote>

<blockquote>
<p>אִם יִקְרָא יַעַל לַמִּלְחָמָה בָנוּ –</p>

<p>בַּחוּץ נְקַדְּמָה פָּנָיו; צֵאת לֹא נִירָא,</p>

<p>כִּי אֵין מִפְּנִים עוֹד אוֹיֵב יוֹקֵשׁ לָנוּ.</p>
</blockquote>

<blockquote>
<p><strong>רוּאוֹדִי:</strong></p>
</blockquote>

<blockquote>
<p>הַמְּבוֹאוֹת בֵּין הָרֵינוּ אַךְ מְעַט,</p>

<p>בְּנַפְשֵׁנוּ אוֹתָם מִפְּנֵי צָר נִסְגֹּרָה.</p>
</blockquote>

<blockquote>
<p><strong>בּוֹמְגַרְטֶן:</strong></p>
</blockquote>

<blockquote>
<p>וְהַבְּרִית הַזֹּאת אֻמַּצְּנוּ בָהּ לָעַד,</p>

<p>הִיא עֹז תְּשַׂגְּבֵנוּ עַל כָּל חֵיל וּמוֹרָא!</p>
</blockquote>

<blockquote>
<p>רֶסֶּלְמַן וּשְׁטוֹפָכֶר בָּאִים.</p>
</blockquote>

<blockquote>
<p><strong>רֶסֶּלְמַן</strong> בְּבוֹאוֹ:</p>
</blockquote>

<blockquote>
<p>נוֹרָאִים מִשְׁפָּטֶיךָ, אֵל הַמִּשְׁפָּט!</p>
</blockquote>

<blockquote>
<p><strong>רַבִּים מִן הַקָּהָל:</strong></p>
</blockquote>

<blockquote>
<p>מֶה הָיָה?</p>
</blockquote>

<blockquote>
<p>**רֶסֶּלְמַן: **</p>
</blockquote>

<blockquote>
<p>דּוֹר לֹא הָיָה זֶה הַדּוֹר!</p>
</blockquote>

<blockquote>
<p><strong>וַ' פִירְסְט:</strong></p>
</blockquote>

<blockquote>
<p>מֶה הָיָה, מָה! הַאַתָּה זֶה מַר וֶרְנֵר?</p>

<p>מַה בְּשׂוֹרָה?</p>

<p><strong>מִן הַקָּהָל:</strong></p>

<p>מַה זֶה קָרָה?</p>
</blockquote>

<blockquote>
<p>**רֶסֶּלְמַן: **</p>
</blockquote>

<blockquote>
<p>שִׁמְעוּ נָא</p>
</blockquote>

<blockquote>
<p>וָשֹׁמּוּ –</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>הוּסַר פַּחַד מִפָּנֵינוּ –</p>
</blockquote>

<blockquote>
<p><strong>רֶסֶּלְמַן:</strong></p>
</blockquote>

<blockquote>
<p>הַקֵּיסָר הוּמָת.</p>
</blockquote>

<blockquote>
<p><strong>וַ' פִירְסְט:</strong></p>
</blockquote>

<blockquote>
<p>אֶל הַצֶּדֶק!</p>
</blockquote>

<blockquote>
<p><strong>כָּל הַקָּהָל</strong> בְּהִתְעוֹרְרוֹ נִדְחָק אֶל שְׁטוֹפָכֶר:</p>
</blockquote>

<blockquote>
<p>הוּמָת? –</p>

<p>הַקֵּיסָר? אֵיךְ זֶה? ­ – שִׁמְעוּ! הָס! – הַקֵּיסָר?!</p>
</blockquote>

<blockquote>
<p><strong>מֶלְךְ-תַּל:</strong></p>
</blockquote>

<blockquote>
<p>אִי אֶפְשָׁר! מִי הַמַּגִּיד זֹאת לָכֶם?</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>אַךְ כֵּן הַדָּבָר, בְּדֶרֶךְ בְּרוּק הוּא נִרְצַח.</p>

<p>אִישׁ נֶאֱמָן אֶחָד מִילֶר שְׁמוֹ, הוּא זֹאת</p>

<p>הַבְּשׂוֹרָה הֵבִיא מִשַׁפְהוֹזְן.</p>
</blockquote>

<blockquote>
<p><strong>וַ' פִירְסְט:</strong></p>
</blockquote>

<blockquote>
<p>וּמִי עֲשׂוֹת זֹאת הַמְּזִמָּתָה נוֹעָז?</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>עוֹד שִׁבְעָתַיִם רֶצַח זֶה יִוָּרֵא, 115</p>

<p>בְּיַעַן, כִּי יַד אָח הַדָּם שָׁפָכָה;</p>

<p>הַנָּסִיךְ יוֹחָן, בֶּן אֲחִי הַמֶּלֶךְ</p>

<p>מִשְׁוַבֵּן, הוּא בַמֶּלֶךְ שָׁלַח יָד.</p>
</blockquote>

<blockquote>
<p><strong>מֶלְךְ-תַּל:</strong></p>
</blockquote>

<blockquote>
<p>וּמַה הֵעִירוֹ כֹה עַל דּוֹדוֹ?</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>יַעַן</p>
</blockquote>

<blockquote>
<p>מִמֶּנּוּ חֶבְלוֹ, נַחֲלַת אָבוֹת, מָנַע</p>

<p>הַקֵּיסָר, הֶחֱזִיק לוֹ, בְּאָמְרוֹ: פָּנָיו</p>

<p>אֲכַפְּרָה בְּנֵזֶר כֹּהֵן-רֹאשׁ, כִּי בִישׁוֹף</p>

<p>אֲשִׂימוֹ. אַךְ הַנַּעַר נוֹעַץ עִם</p>

<p>חֲבֵרָיו הָאֲצִילִים, אֶשֶׁנְבַּךְ</p>

<p>וּוַרְטְ, גַּם פַּלְם וְטֶגֶרְפֶלְדְּ – וְהֵם</p>

<p>פִּתּוּהוּ לַחֲלִיט: אִם דִּין צֶדֶק אֵין לוֹ,</p>

<p>הוּא מִשְׁפַּט דָּם בַּמֶּלֶך, נָקָם יַעַשׂ.</p>
</blockquote>

<blockquote>
<p><strong>וַ' פִירְסְט:</strong></p>
</blockquote>

<blockquote>
<p>הַגִּידָה, אֵיךְ נֶעֶשְׂתָה הַתּוֹעֵבָה</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>מִמִּבְצַר שְׁטֵין<a href="#fn:211" id="fnref:211" title="see footnote" class="footnote"><sup>211</sup></a> אֶל רֵינְפֶלְדְּ בִּירַת בַּדֵּן</p>

<p>הַמֶּלֶךְ נָסַע, וְאִתּוֹ גַם הַנְּסִיכִים,</p>

<p>בֶּן אָחִיו יוֹחָן וְלֵאֹפֹּלְדְּ<a href="#fn:212" id="fnref:212" title="see footnote" class="footnote"><sup>212</sup></a> בְּנוֹ,</p>

<p>עִם שָׂרִים בְּנֵי לְוָיָה. הֵמָּה עַד</p>

<p>הַנָּהָר רֵיס הִגִּיעוּ לְעָבְרָה בוֹ,</p>

<p>אָז עִם הַמֶּלֶךְ מְבַקְּשֵׁי נַפְשׁוֹ רֶדֶת</p>

<p>הִקְדִימוּ וּבַסְּפִינָה יָשְׁבוּ, לְמַעַן</p>

<p>הַפְלִיגוֹ עִמָּם מִן הַחֲבוּרָה כֻלָּהּ.</p>

<p>וַיְהִי כִּי עָבְרוּ עָלוּ אִתּוֹ, וְהֵמָּה</p>

<p>אָז יִרְכְּבוּ שָׁם עַל נִיר – עִיר קְדוּמִים,</p>

<p>אוֹמְרִים, עִיר עַכּוּ&quot;ם תַּחְתָּיו קְבוּרָה;</p>

<p>הֵמָּה בָאוּ אֶל מוּל עִיר הַבְּסְּ-בֻּרְגְּ,</p>

<p>בִּירַת בֵּית מוֹלַדְתּוֹ, –וְהַנָּסִיךְ יוֹחָן קָם</p>

<p>וַיִּתְקַע פִּגְיוֹן בִּגְרוֹן הַמֶלְךְ, רוֹמַח הִכָּה בּוֹ</p>

<p>הַשָּׂר פַּלְם, וְאֶשֶּׁנְבַּךְ אֵת רֹאשׁוֹ הָלָם, –</p>

<p>פְּנֵי עִיר מוֹלַדְתּוֹ בְּיַד בְּנֵי מוֹלַדְתּוֹ</p>

<p>בַּדָּם מִתְבּוֹסֵס נָפַל כֵּן הַמֶּלֶךְ.</p>

<p>מֵעֵבֶר זֶה לַנָּהָר כָּל הַשָּׂרִים</p>

<p>זֹאת רָאוּ אַף צָעָקוּ – וְאֵין מוֹשִׁיעַ.</p>

<p>הָרוֹצְחִים נָסוּ, אַךְ קַבְּצַנִית אַחַת</p>

<p>נִזְדַּמְּנָה שָׁם – וּבְחֵיקָהּ מֵת הַקֵּיסָר.</p>
</blockquote>

<blockquote>
<p><strong>מֶלְךְ-תַּל:</strong></p>
</blockquote>

<blockquote>
<p>אַךְ בִּשְׁחִיתוֹתָיו נָפַל זֶה הַגֶּבֶר,</p>

<p>תאַוָּתוֹ לְהוֹן הִיא חָפְרָה לוֹ הַקֶּבֶר!</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>וְחִיל וּרְעָדָה אָחֲזוּ כָּל הָאָרֶץ;</p>

<p>כָּל פֶּתַח-מַעֲבַר-הָרִים סֻגַּר סָבִיב,</p>

<p>כָּל עַם בְּזֵינוֹ לְמִשְׁמַר גְּבוּלוֹ עָמָד,</p>

<p>אַף צִירִיךְ סֻגְּרָה לָהּ כָּעֵת בַּשְּׁעָרִים,</p>

<p>שֶׁעָמְדוּ פְּתוּחִים לָהּ זֶה שְׁלשִׁים שָׁנָה.</p>

<p>הָרוֹצְחִים גַּם רוֹדְפֵיהֶם יַחַד פַּחַד</p>

<p>הִפִּילוּ; כִּי בְאָלָה, שְׁבוּעַת נָקָם</p>

<p>אֲיֻמָּה, עָלְתָה אַגְנֵס מְלֶכֶת אֻנְגָּר<a href="#fn:213" id="fnref:213" title="see footnote" class="footnote"><sup>213</sup></a> –</p>

<p>אַבִּירַת לֵב זוֹ אֲשֶׁר רַחֲמֵי אִשָּׁה</p>

<p>לָהּ זָרוּ – נְקֹם בָּאַף אֶת דַּם אָבִיהָ</p>

<p>הַשָּׁפוּךְ, רוֹצְחִים וְכָל מוֹלַדְתָּם:</p>

<p>בַּבָּנִים וּבַעֲבָדִים, בְּטַף וְנָשִׁים</p>

<p>גַּם בְּאַבְנֵי-קִיר-טִירוֹתָם לִשְׁפֹּךְ זַעְמָהּ</p>

<p>כִּי עָז, מִשְׁפָּחוֹת עַל כָּל צֶאֱצָאֵיהֶן</p>

<p>הִיא אָלְתָה הוֹרֵד אֶל אָבִיהָ שְׁאוֹלָה</p>

<p>וּבְדָמָם רְחֹץ כִּבְטַל<a href="#fn:214" id="fnref:214" title="see footnote" class="footnote"><sup>214</sup></a> שֶׁל יֶרַח זִיו.</p>

<p><strong>מֶלְךְ-תַּל:</strong></p>

<p>וּלְאָן הָרוֹצְחִים נִמְלְטוּ וּבָאוּ?</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>חֲמִשָּׁה הָיוּ וּבַחֲמִשָּׁה דְרָכִים</p>

<p>הֵם אִישׁ עַל נַפְשׁוֹ בָּרְחוּ נִפְזְרוּ לָמוֹ.</p>

<p>עַד מוֹתָם הֵם לֹא יִרְאוּ אִישׁ אֶת אָחִיו, –</p>

<p>וְהַנָּסִיךְ יוֹחָן, אוֹמְרִים, פֹּה הוּא נוֹדֵד.</p>
</blockquote>

<blockquote>
<p><strong>וַ' פִירְסְט:</strong></p>
</blockquote>

<blockquote>
<p>זֶה חֵלֶק אַנְשֵׁי רֶשַׁע, קְצִיר עַוְלָתָה!</p>

<p>הַנְּקָמָה פְּרִי לֹא תִשָּׂא, אַךְ בְּשָׂרָהּ</p>

<p>לָהּ מַאֲכָל יִהְיֶה, יֵין מִשְׁתֶּהָ רֶצַח,</p>

<p>וּבְזַעֲוַת הַמּוֹרָאִים נַפְשָׁהּ תַּרְוֶה.</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>לֹא יֹאכַל רָשָׁע פְּרִי חַטָּאתוֹ; אוּלָם</p>

<p>אֲנַחְנוּ זֶה הַפְּרִי, כִּי טוֹב, בְּנִקְּיוֹן</p>

<p>כַּפֵּינוּ נִקְצֹר לָנוּ וּלְבָנֵינוּ, –</p>

<p>הֵן פַּחַד גָּדוֹל סָר הַיּוֹם מִמֵּנוּ,</p>

<p>כִּי רֹאשׁ כָּל צָרֵי חֵרוּתֵנוּ נָפָל.</p>

<p>אַף אוֹמְרִים כְּבָר, כִּי יָסוּר שֵׁבֶט מַלְכוּת</p>

<p>מֵהַבְּס-בֻּרְגְּ וְנִתַּן לְרֹאשׁ-בֵּית-אַחֵר לִמְלֹךְ,</p>

<p>כִּי בָחֹר דָּרְשׁוּ עַתָּה עַמֵּי כָּל הַבְּרִית.</p>
</blockquote>

<blockquote>
<p><strong>וַ' פִירְסְט:</strong> וַאֲחֵרִים:</p>
</blockquote>

<blockquote>
<p>הֲגַם עַל זֹאת כְּבָר נִשְׁמַע דָּבָר?</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>לַגְּרַף מִלֻכְּסֶמְבֻּרְגְּ<a href="#fn:215" id="fnref:215" title="see footnote" class="footnote"><sup>215</sup></a> הָרֹב זֶה נוֹטֶה.</p>
</blockquote>

<blockquote>
<p><strong>וַ' פִירְסְט:</strong></p>
</blockquote>

<blockquote>
<p>מַה טוֹב כִּי עַד הֲלוֹם בִּבְרִית הַמַּלְכוּת</p>

<p>הֶחֱזַקְנוּ; עַתָּה יוֹפַע צֶדֶק לָנוּ!</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>עַל עֹז גִּבּוֹרָיו מֶלֶךְ חָדָשׁ נִתְמָךְ,</p>

<p>וְאִם בְּרִית אֵמוּן בָּנוּ יִמְצָא לוֹ</p>

<p>אָז מִפְּנֵי אֶסְטְרֵיךְ הוּא עָלֵינוּ יָגֵן.</p>

<p>עַם-הָאָרֶץ מְחַבְּקִים זֶה לָזֶה בְּשִׂמְחָה.</p>

<p>בָּא <strong>הַחַזָּן</strong> עִם <strong>שְׁלִיחַ-מַלְכוּת</strong>.</p>
</blockquote>

<blockquote>
<p><strong>הַחַזָּן</strong> לַשָּׁלִיחַ:</p>
</blockquote>

<blockquote>
<p>פֹּה רָאשֵׁי עַם וְאֶרֶץ שֶּׁבִּקַּשְׁתָּ.</p>
</blockquote>

<blockquote>
<p><strong>רֶסֶּלְמַן</strong> וַאֲחֵרִים:</p>
</blockquote>

<blockquote>
<p>הַחַזָּן, מַה הֶחָדָשׁ?</p>
</blockquote>

<blockquote>
<p><strong>הַחַזָּן:</strong></p>
</blockquote>

<blockquote>
<p>צִיר הַמַּלְכוּת</p>
</blockquote>

<blockquote>
<p>אִגֶּרֶת הֵבִיא.</p>
</blockquote>

<blockquote>
<p><strong>כֻּלָּם</strong> לְוַלְטֵר פִירְסְט:</p>
</blockquote>

<blockquote>
<p>פְּתַח וּקְרָא.</p>
</blockquote>

<blockquote>
<p><strong>וַ' פִירְסְט</strong> קוֹרֵא:</p>
</blockquote>

<blockquote>
<p>&quot;לָעָם</p>
</blockquote>

<blockquote>
<p>הַיּוֹשְׁבִי אוּרִי, שְׁוִיץ וְאֻנְטֶרְוַלְדֶּן</p>

<p>מֵאֵת הַמַּלְכָּה אֶלְשֶׂבֵּת, – שְׁלוֹמְכֶם יִשְׂגֵּא!&quot;.</p>
</blockquote>

<blockquote>
<p><strong>הַרְבֵּה</strong> קוֹרְאִים:</p>
</blockquote>

<blockquote>
<p>מַה תַחְפֹּץ עוֹד הַמַּלְכָּה? עָבַר זְמַנָּהּ![<sup>223</sup>]</p>
</blockquote>

<blockquote>
<p><strong>וַ' פִירְסְט</strong> קוֹרֵא:</p>
</blockquote>

<blockquote>
<p>&quot;מֵאֵבֶל אַלְמְנוּתָהּ, בְּעֵת יְגוֹנָהּ</p>

<p>&quot;עַל שִׁבְרָהּ, אֲשֶׁר הָשְׁבְּרָה בְּיַד הָרֶצַח,</p>

<p>&quot;בִּנְפֹל הַמֶּלֶךְ אִישָׁהּ בְּיַד בְּלִיַּעַל –</p>

<p>&quot;אֱמוּנַת אַרְצוֹת שְׁוֵיץ זָכֹר זָכְרָה</p>

<p>&#8220;הַמַּלְכָּה&#8221; –</p>
</blockquote>

<blockquote>
<p><strong>מֶלְךְ-תַּל:</strong></p>
</blockquote>

<blockquote>
<p>אֶת שֶׁשָּׁכְחָה אָז, בַּטּוֹב לָהּ.</p>
</blockquote>

<blockquote>
<p><strong>רֶסֶּלְמַן:</strong></p>
</blockquote>

<blockquote>
<p>הָס – וְנִשְׁמָע!</p>
</blockquote>

<blockquote>
<p><strong>וַ' פִירְסְט</strong> קוֹרֵא:</p>
</blockquote>

<blockquote>
<p>&quot;וּבְבָטְחָהּ, כִּי עַם זֶה</p>

<p>&quot;בְּצִדְקוֹ יִשְׁמֹר עֶבְרָה עַל הָרוֹצְחִים,</p>

<p>&quot;הַנְּבָלִים הָאֲרוּרִים בְּרִשְׁעָם זֶה,</p>

<p>&quot;עַל כֵּן תְּקַוֶּה, כִּי בִשְׁלָשׁ הַמְּחוֹזוֹת</p>

<p>&quot;לֹא יִמְצְאוּ בְנֵי בְלִיַּעַל אֵלֶּה</p>

<p>&quot;כָּל מִסְתּוֹר, וַחֲמַת הָעָם תְּרַדְּפֵם,</p>

<p>&quot;תַּשִּׂיגֵם אַף תַּסְגִּירֵם בְּיַד גּוֹאֲלֵי</p>

<p>&quot;הַדָּם, דְּמֵי הַמֶּלֶךְ, – כִּי כָל חַסְדֵי</p>

<p>&#8220;בֵּית רוּדָלְף זְכֹר תִּזְכְּרוּ עַד נֶצַח&#8221;.</p>
</blockquote>

<blockquote>
<p><strong>הָעָם</strong> נִרְגָּז וְרַבִּים מֵהֶם רוֹטְנִים:</p>
</blockquote>

<blockquote>
<p>&#8220;כָּל חַסְדֵי בַּיִת זֶה!&#8221;</p>
</blockquote>

<blockquote>
<p><strong>שְׁטוֹפָכֶר:</strong></p>
</blockquote>

<blockquote>
<p>אִם חֶסֶד הִטָּה</p>
</blockquote>

<blockquote>
<p>אֵלֵינוּ רוּדָלְף, אַךְ זֶה בְּנוֹ מַה עָשָׂה?</p>

<p>הֲקִיֵּם זֶה, כַּמְּלָכִים שֶׁמִּלְּפָנָיו,</p>

<p>אֶת סֵפֶר-חֵרוּתֵנוּ וַיְאַשְּׁרֵהוּ?</p>

<p>הֶעָשָׂה מִשְׁפָּט לְפִי הַחֹק וְהַצֶּדֶק</p>

<p>וַיַּצֵּל נָקִי מִיַּד עוֹשְׁקוֹ כֹחַ?</p>

<p>אִם נָתַן בּוֹא לְפָנָיו הַמַּלְאָכִים<a href="#fn:216" id="fnref:216" title="see footnote" class="footnote"><sup>216</sup></a></p>

<p>זוּ שְׁלַחֲנוּם הַגֵּד לוֹ חֲמַס לַחֲצֵנוּ?</p>

<p>אַף אַחַת מִכָּל אֵלֶּה הוּא לֹא עָשָׂה</p>

<p>לְמַעֲנֵנוּ: לוּלֵא בְּכֹחַ יָדֵנוּ לָנוּ</p>

<p>עָשִׂינוּ מָה, כִּי אָז אָבָדְנוּ וְהוּא</p>

<p>לֹא רָאָה, – וְאֵיךְ נוֹדֵהוּ? זֶרַע תּוֹדָה</p>

<p>הֵן הוּא לֹא זָרַע לִקְצֹר בַּעֲמָקֵינוּ.</p>

<p>מִמְּרוֹם הַכִּסֵּא, לוֹ אַךְ חָפֵץ זֹאת,</p>

<p>הֵן מָצְאָה יָדוֹ שְׁלֹט לַצֶּדֶק כְּאָב</p>

<p>עַל בָּנִים, לִקְנוֹת לֶב כָּל גּוֹיָו לוֹ;</p>

<p>אַךְ הוּא רַק לְרֵעָיו וּמְקֹרָבָיו נָטָה</p>

<p>אַף נָשָׂא פָנִים – יִבְכּוּ הֵם לוֹ עָתָּה!</p>
</blockquote>

<blockquote>
<p><strong>וַ' פִירְסְט:</strong></p>
</blockquote>

<blockquote>
<p>אֲנַחְנוּ בְּנָפְלוֹ לֹא נָגִילָה לוֹ</p>

<p>אַף לֹא נַזְכִּירָה עָלָיו עַתָּה אֵת</p>

<p>שֶׁגָּמַל לָנוּ – לֹא, חָלִילָה לָנוּ!</p>

<p>אַךְ לִנְקֹם נִקְמַת מֶלֶךְ, וְהוּא עֲשׂוֹת</p>

<p>לֹא הֵיטִיב לָנוּ, וְלִרְדֹּף אֶת שֶׁלֹּא</p>

<p>הֵרֵעוּ לָנוּ – כָּכָה לֹא יֵעָשֶׂה!</p>

<p>הָאַהֲבָה אַךְ לִרְצוֹנָהּ תִּתֵּן נַפְשָׁהּ.</p>

<p>וּכְפִיָּה – אֵין אִישׁ כּוֹפֶה אַחֲרֵי מוֹתוֹ,</p>

<p>וּמַה חוֹבֵנוּ לוֹ כִּי נִגְמֹל אוֹתוֹ?</p>
</blockquote>

<blockquote>
<p><strong>מֶלְךְ-תַּל:</strong></p>
</blockquote>

<blockquote>
<p>אַף אִם הַמַּלְכָּה בָּכֹה תִּבְכֶּה שָׁמָּה</p>

<p>וִיגוֹנָהּ לַשָּׁמַיִם תְּתַנֶּה מָרָה,</p>

<p>הֵן פֹּה שָׁמַיְמָה יִשָּׂא קוֹל תּוֹדָתוֹ</p>

<p>עַם זֶה מִצָּרָה נֶחֱלָץ – הִנֵּה הִנָּם!</p>

<p>לֹא יֻסַּךְ נֶסֶךְ דִּמְעָה לְאָדָם חִנָּם!</p>
</blockquote>

<blockquote>
<p>שְׁלִיחַ הַמַּלְכוּת פּוֹנֶה הוֹלֵךְ לוֹ.</p>
</blockquote>

<blockquote>
<p><strong>שְׁטוֹפָכֶר</strong> אֶל הָעָם:</p>
</blockquote>

<blockquote>
<p>אַךְ אֵיפֹה טֶל? הַהוּא אֵינֶנּוּ פֹה</p>

<p>בְּיוֹם הַתְּשׁוּעָה זֶה שֶׁעָשָׂה לָנוּ?</p>

<p>מִי הִגְדִּיל עוֹד עֲשׂוֹת וּסְבֹל כָּמוֹהוּ?</p>

<p>וְנֵלְכָה נָא! עַל בֵּיתוֹ לוֹ נוֹפִיעַ,</p>

<p>כִּי נִקְרָא לוֹ: יְחִי הַמּוֹשִׁיעַ!</p>
</blockquote>

<blockquote>
<p>כֻּלָּם יָחַד הוֹלְכִים, עוֹבְרִים בַּסָּךְ.</p>
</blockquote>

<h3 id="מַחֲזֶהשֵׁנִי">מַחֲזֶה שֵׁנִי</h3>

<blockquote>
<p><strong>בִּפְרוֹזְדוֹר בֵּית-טֶל</strong></p>
</blockquote>

<blockquote>
<p>אֵשׁ מְבֹעֶרַת עַל הַכִּירָיִם. מַרְאֵה הַחוּץ נִרְאֶה בְעַד הַפֶּתַח
הַפָּתוּחַ. הֶדְוִיג וּשְׁנֵי בָנֶיהָ וַלְטֶר וּוִילְהֶלְם.</p>
</blockquote>

<blockquote>
<p><strong>הֶדְוִיג</strong>:</p>
</blockquote>

<blockquote>
<p>הַיּוֹם, יַקִּירַי בָּנַי, אַבָּא יָבוֹא!</p>
</blockquote>

<blockquote>
<p>הוּא חָפְשִׁי, חָי! וּדְרוֹר לְכֻלָּנוּ עִמּוֹ!</p>
</blockquote>

<blockquote>
<p>אֲבִיכֶם — הוּא הוֹשִׁיעַ אֶת הָאָרֶץ!</p>
</blockquote>

<blockquote>
<p><strong>וַלְטֶר</strong>:</p>
</blockquote>

<blockquote>
<p>אַף גַּם אֲנִי הָיִיתִי עִמּוֹ, אִמָּא!</p>
</blockquote>

<blockquote>
<p>גַּם שְׁמִי יִזָּכֵר אִתּוֹ! כִּי בִירוֹת 5</p>
</blockquote>

<blockquote>
<p>בִּי אַבָּא אֶת הַחֵץ — אַף בְּמַשֶׁהוּ</p>
</blockquote>

<blockquote>
<p>לֹא זָעְתִּי!</p>
</blockquote>

<blockquote>
<p><strong>הֶדְוִיג</strong> בְּחַבְּקָה לוֹ:</p>
</blockquote>

<blockquote>
<p>כֵּן, בַּשֵׁנִית לִי נִתָּתָּ!</p>
</blockquote>

<blockquote>
<p>אִם לֹא פַעֲמַיִם יְלַדְתִּיךָ, בְּנִי?</p>
</blockquote>

<blockquote>
<p>עָלֶיךָ הֵן כִּפְלַיִם בְּצִירַי חַלְתִּי!</p>
</blockquote>

<blockquote>
<p>אַךְ אוֹדְךָ, יָהּ! הֵן שְׁנֵיכֶם, שְׁנֵיכֶם אִתִּי! 10</p>
</blockquote>

<blockquote>
<p>וְהַיּוֹם גַּם אַבָּא, אַבָּא יָקָר יָשׁוּב!</p>
</blockquote>

<blockquote>
<p>נָזִיר נִרְאֶה בַפֶּתַח.</p>
</blockquote>

<blockquote>
<p><strong>וִילְהֶלְם</strong>:</p>
</blockquote>

<blockquote>
<p>וּרְאִי נָא, אִמָּא, רְאִי — שָׁם &#8220;אָח&#8221; עוֹמֵד.</p>
</blockquote>

<blockquote>
<p>אֶל מַתַּת יָד מְצַפֶּה הוּא בְוַדָּאי.</p>
</blockquote>

<blockquote>
<p><strong>הֶדְוִיג</strong>:</p>
</blockquote>

<blockquote>
<p>הַכְנִיסָה אוֹתוֹ, בְּנִי, נָשִׁיבָה נַפְשׁוֹ,</p>
</blockquote>

<blockquote>
<p>וְיֵדַע נָא כִּי לְבֵית הַשִּׂמְחָה בָא. 15</p>
</blockquote>

<blockquote>
<p>הִיא נִכְנֶסֶת הַחֶדְרָה, וְאַחַר כָּךְ שָׁבָה עִם סֵפֶל בְּיָדָהּ.</p>
</blockquote>

<blockquote>
<p><strong>וִילְהֶלְם</strong> לַנָּזִיר:</p>
</blockquote>

<blockquote>
<p>הוֹאִילָה בֹא, אִישׁ טוֹב, — תְּכַבֶּדְךָ אִמִּי.</p>
</blockquote>

<blockquote>
<p><strong>וַלְטֶר:</strong></p>
</blockquote>

<blockquote>
<p>וָשֵׁב, הִנָּפֵשׁ פֹּה וְאַחַר תֵּלֵךְ.</p>
</blockquote>

<blockquote>
<p><strong>הַנָּזִיר</strong> בְּהַבִּיטוֹ סָבִיב נָבוֹךְ:</p>
</blockquote>

<blockquote>
<p>אֵי אֵיפֹה אָנִי? מָקוֹם זֶה מַה שְׁמוֹ?</p>
</blockquote>

<blockquote>
<p><strong>וַלְטֶר:</strong></p>
</blockquote>

<blockquote>
<p>הַאִם נִתְעֵיתָ, כִּי לֹא תֵדַע שֵׁם</p>
</blockquote>

<blockquote>
<p>הַמָּקוֹם? בִּרְגְּלֵן פֹּה; בְּאֶרֶץ אוּרִי, 20</p>
</blockquote>

<blockquote>
<p>בֹּאֲכָה דֶרֶךְ עֵמֶק שָׁכֶן אָתָּה.</p>
</blockquote>

<blockquote>
<p><strong>הַנָּזִיר</strong> לְהֶדְוִיג שֶׁחָזְרָה:</p>
</blockquote>

<blockquote>
<p>הַלְבַדֵּךְ אָתְּ וַאֲדוֹנֵךְ אֵין בַּבָּיִת?</p>
</blockquote>

<blockquote>
<p><strong>הֶדְוִיג</strong>:</p>
</blockquote>

<blockquote>
<p>כָּעֵת אֲחַכֶּה בוֹאוֹ, — אַךְ מָה אַתָּה,</p>
</blockquote>

<blockquote>
<p>הָאִישׁ? כִּדְבַר לֹא טוֹב לִי חָזוּי עִמָּךְ —</p>
</blockquote>

<blockquote>
<p>אַךְ מִי שֶׁאַתָּה — עָיֵף אָתָּה, קָח. 25</p>
</blockquote>

<blockquote>
<p>נוֹתֶנֶת לוֹ הַסֵּפֶל.</p>
</blockquote>

<blockquote>
<p><strong>הַנָּזִיר</strong>:</p>
</blockquote>

<blockquote>
<p>אִם עָיְפָה נַפְשִׁי אַף תִּתְעַטֵּף, אַךְ</p>
</blockquote>

<blockquote>
<p>בָּזֶה לֹא אֶגַּע עַד תַּבְטִיחִי, כִּי —</p>
</blockquote>

<blockquote>
<p><strong>הֶדְוִיג</strong>:</p>
</blockquote>

<blockquote>
<p>אַל תִּקְרָב! גֵּשׁ, אַל תִּגַּע בִּי! מֵרָחוֹק</p>
</blockquote>

<blockquote>
<p>עֲמוֹד, אִם תֹּאבֶה כִּי דְבָרְךָ אֶשְׁמָע.</p>
</blockquote>

<blockquote>
<p><strong>הַנָּזִיר</strong>:</p>
</blockquote>

<blockquote>
<p>בְּשֵׁם אוּר-אִשֵּׁךְ זֶה, הַקּוֹרֵא בְרָכָה 30</p>
</blockquote>

<blockquote>
<p>לִקְרַאת אוֹרֵחַ, בְּרֹאשׁ בָּנַיִךְ אֵלֶּה</p>
</blockquote>

<blockquote>
<p>כָּעֵת אַחֲזִיקָה —</p>
</blockquote>

<blockquote>
<p>תּוֹפֵשׂ בַּנְּעָרִים.</p>
</blockquote>

<blockquote>
<p><strong>הֶדְוִיג</strong>:</p>
</blockquote>

<blockquote>
<p>מִי זֶה אַתָּה, אָדָם?</p>
</blockquote>

<blockquote>
<p>מִבָּנַי סוּר! לֹא נָזִיר אָתָּה, אַחֵר</p>
</blockquote>

<blockquote>
<p>הִנֶּךָּ! זוֹ שִׂמְלָתְךָ אוֹת הַשָּׁלוֹם,</p>
</blockquote>

<blockquote>
<p>אַךְ שָׁלוֹם אֵין בַּחֲזוּת פָּנֶיךָ —</p>
</blockquote>

<blockquote>
<p><strong>הַנָּזִיר</strong>:</p>
</blockquote>

<blockquote>
<p>יַעַן 35</p>
</blockquote>

<blockquote>
<p>הָאֻמְלָל בְּכָל הָאָדָם אָנִי —</p>
</blockquote>

<blockquote>
<p><strong>הֶדְוִיג</strong>:</p>
</blockquote>

<blockquote>
<p>אֻמְלָל</p>
</blockquote>

<blockquote>
<p>בְּצַעֲרוֹ יָעִיר רַחֲמֵי לֵב, וְאַתָּה —</p>
</blockquote>

<blockquote>
<p>לְמַרְאֶךָ כִּי לְבָבִי אַךְ יִתְפַּלָּץ.</p>
</blockquote>

<blockquote>
<p><strong>וַלְטֶר</strong> מִזְדַקֵּר מִמְּקוֹמוֹ:</p>
</blockquote>

<blockquote>
<p>הוֹ אַבָּא! אִמָּא!</p>
</blockquote>

<blockquote>
<p>רָץ הַחוּצָה.</p>
</blockquote>

<blockquote>
<p><strong>הֶדְוִיג</strong>:</p>
</blockquote>

<blockquote>
<p>אֵלִי!</p>
</blockquote>

<blockquote>
<p>נוֹטָה לָרוּץ וְנִלְפֶּתֶת נִצְּבָה וְלֹא תָמוּשׁ.</p>
</blockquote>

<blockquote>
<p><strong>וִילְהֶלְם</strong> בְּהֵחָפְזוֹ גַם הוּא הַחוּצָה:</p>
</blockquote>

<blockquote>
<p>אַבָּא!</p>
</blockquote>

<blockquote>
<p><strong>וַלְטֶר</strong> מִבַּחוּץ:</p>
</blockquote>

<blockquote>
<p>שַׁבְתָּ,</p>
</blockquote>

<blockquote>
<p>אֵלֵינוּ שָׁבְתָּ!</p>
</blockquote>

<blockquote>
<p><strong>וִילְהֶלְם</strong> מִבַּחוּץ:</p>
</blockquote>

<blockquote>
<p>אָבִי! אַבָּא רָחִים! 40</p>
</blockquote>

<blockquote>
<p><strong>טֶל</strong> מִבַּחוּץ:</p>
</blockquote>

<blockquote>
<p>כֵּן, שַׁבְתִּי, בָּנַי, שַׁבְתִּי — וְאַיֵּה אִמָּא?</p>
</blockquote>

<blockquote>
<p>נִכְנָסִים.</p>
</blockquote>

<blockquote>
<p><strong>וַלְטֶר</strong>:</p>
</blockquote>

<blockquote>
<p>בַּפֶּתַח הִנֵּה עָמְדָה פֹה, לֹא תָמוּשׁ;</p>
</blockquote>

<blockquote>
<p>מִפַּחַד וּמִשָּׂשׂוֹן הִיא נִרְעָדָה.</p>
</blockquote>

<blockquote>
<p><strong>טֶל</strong>:</p>
</blockquote>

<blockquote>
<p>הוֹ, הֶדְוִיג! הֶדְוִיג אִשְׁתִּי, אֵם הַבָּנִים!</p>
</blockquote>

<blockquote>
<p>בָּאֵל נוֹשָׁעְנוּ! עוֹד לֹא יַפְרִיד עָרִיץ 45</p>
</blockquote>

<blockquote>
<p>בֵּינֵינוּ!</p>
</blockquote>

<blockquote>
<p><strong>הֶדְוִיג</strong>:</p>
</blockquote>

<blockquote>
<p>טֶל, הוֹ, טֶל! — הוֹ, כַּמָּה חָרְדָה</p>
</blockquote>

<blockquote>
<p>עָלֶיךָ נַפְשִׁי! —</p>
</blockquote>

<blockquote>
<p>הַנָּזִיר מִסְתַּכֵּל וּמַקְשִׁיב.</p>
</blockquote>

<blockquote>
<p><strong>טֶל</strong>:</p>
</blockquote>

<blockquote>
<p>כָּעֵת יֵרָגַע לָךְ,</p>
</blockquote>

<blockquote>
<p>הֵן אִתֵּךְ אָנִי, — וְזֶה לִי בֵית מְעוֹנִי!</p>
</blockquote>

<blockquote>
<p>וְאַתְּ וּבָנַי אִתִּי יַחַד, יַחַד!</p>
</blockquote>

<blockquote>
<p><strong>וִילְהֶלְם</strong>:</p>
</blockquote>

<blockquote>
<p>אַךְ אֵיפֹה קַשְׁתְּךָ, אַבָּא, כִּי אֵינֶנָּהּ? 50</p>
</blockquote>

<blockquote>
<p><strong>טֶל</strong>:</p>
</blockquote>

<blockquote>
<p>לֹא לִי הִיא עוֹד כִּי הִקְדַשְׁתִּיהָ, בְּנִי;</p>
</blockquote>

<blockquote>
<p>בַּמִקְדָשׁ שָׁם תִּשָּׁמֵר. קֹדֶשׁ הִיא</p>
</blockquote>

<blockquote>
<p>מִצּוּד בָּהּ צֵיד עוֹד—</p>
</blockquote>

<blockquote>
<p><strong>הֶדְוִיג</strong>:</p>
</blockquote>

<blockquote>
<p>הוֹ, טֶל! הָהּ טֶל!</p>
</blockquote>

<blockquote>
<p>נִרְתַּעַת וְיָדָהּ נִשְׁמֶטֶת מִיָּדוֹ.</p>
</blockquote>

<blockquote>
<p><strong>טֶל</strong>:</p>
</blockquote>

<blockquote>
<p>רַעְיָתִי, מַה הַחֲרָדָה כִּי נִבְהָלְתְּ?</p>
</blockquote>

<blockquote>
<p><strong>הֶדְוִיג</strong>:</p>
</blockquote>

<blockquote>
<p>הַאֵיךְ? — אֵלַי אֵיךְ שָׁבְתָּ? — וְזֹאת הַיָּד — 55</p>
</blockquote>

<blockquote>
<p>הַאוּכַל הַחֲזֵק בָּהּ? — הֵן הִיא — הוֹ, אֵל! —</p>
</blockquote>

<blockquote>
<p><strong>טֶל</strong> נִלְבָּב בְּרוּחַ אַמִּיץ:</p>
</blockquote>

<blockquote>
<p>הִיא הִיא הִצִּילָה אֶתְכֶם וְאֶת הָעָם!</p>
</blockquote>

<blockquote>
<p>שָׁמַיְמָה יָד זוֹ אֶשָּׂא חָפְשִׁי, תָּם!</p>
</blockquote>

<blockquote>
<p>הַנָּזִיר זָע וְטֶל נוֹתֵן עֵינָיו בוֹ:</p>
</blockquote>

<blockquote>
<p>הָאָח הַזֶּה פֹה, מִי הוּא?</p>
</blockquote>

<blockquote>
<p><strong>הֶדְוִיג</strong>:</p>
</blockquote>

<blockquote>
<p>אוֹי שְׁכַחְתִּיו!</p>
</blockquote>

<blockquote>
<p>וּתְדַבֵּר אַתָּה עִמּוֹ, כִּי יְרֵאתִיו 60</p>
</blockquote>

<blockquote>
<p>בְּקִרְבָתוֹ.</p>
</blockquote>

<blockquote>
<p><strong>הַנָּזִיר</strong> קָרֵב:</p>
</blockquote>

<blockquote>
<p>אִם זֶה אַתָּה טֶל הַמַּכֶּה</p>
</blockquote>

<blockquote>
<p>אֶת נְצִיב הָאָרֶץ?</p>
</blockquote>

<blockquote>
<p><strong>טֶל</strong>:</p>
</blockquote>

<blockquote>
<p>אָנִי. וְזֹאת לַכֹּל</p>
</blockquote>

<blockquote>
<p>אַגִּידָה.</p>
</blockquote>

<blockquote>
<p><strong>הַנָּזִיר</strong>:</p>
</blockquote>

<blockquote>
<p>אַתָּה — טֶל! אַךְ יַד הָאֵל</p>
</blockquote>

<blockquote>
<p>נָחַתְנִי לָבֹא צֵל קוֹרָתְךָ פֹה.</p>
</blockquote>

<blockquote>
<p><strong>טֶל</strong> מִתְבּוֹנֵן בּוֹ:</p>
</blockquote>

<blockquote>
<p>לֹא נָזִיר אָתָּה. מִי הִנֶּךָ?</p>
</blockquote>

<blockquote>
<p><strong>הַנָּזִיר</strong>:</p>
</blockquote>

<blockquote>
<p>אַתָּה 65</p>
</blockquote>

<blockquote>
<p>הִמַתָּ אֶת גּוֹמֶלְךָ רָע, הַנָּצִיב,</p>
</blockquote>

<blockquote>
<p>וַאֲנִי — אֶת אוֹיְבִי, עוֹשֵׁק חֶבֶל חֶלְקִי.</p>
</blockquote>

<blockquote>
<p>הוּא גַם אוֹיִבְכֶם הָיָה — וְעֹל הַבַּרְזֶל</p>
</blockquote>

<blockquote>
<p>מֵעַל צַוַּארְכֶם כֵּן פָּרָקְתִּי —</p>
</blockquote>

<blockquote>
<p><strong>טֶל</strong> נִרְתַּע:</p>
</blockquote>

<blockquote>
<p>אַתָּה? —</p>
</blockquote>

<blockquote>
<p><a href="#fn:217" id="fnref:217" title="see footnote" class="footnote"><sup>217</sup></a>הוֹ זְוָעָה! — בָּנִים! סוּרוּ, בָּנַי, לְכוּ 70</p>
</blockquote>

<blockquote>
<p>מִזֶּה! אַף אַתְּ, רַעְיָתִי, לְכִי מִפֹּה!</p>
</blockquote>

<blockquote>
<p>פְּנִי וּלְכִי! — הָאֻמְלָל!</p>
</blockquote>

<blockquote>
<p><strong>הֶדְוִיג</strong>:</p>
</blockquote>

<blockquote>
<p>אֵלִי, מִי זֶה?</p>
</blockquote>

<blockquote>
<p><strong>טֶל</strong>:</p>
</blockquote>

<blockquote>
<p>אַל נָא תִשְׁאָלִי! צְאוּ, — אַל יִשְׁמְעוּ</p>
</blockquote>

<blockquote>
<p>הַבָּנִים! אֶת הַבַּיִת צְאִי, הַרְחִיקִי, —</p>
</blockquote>

<blockquote>
<p>עִם זֶה בְּצֵל אֶחָד אַל תַּעַמְדִי נָא! 75</p>
</blockquote>

<blockquote>
<p><strong>הֶדְוִיג</strong>:</p>
</blockquote>

<blockquote>
<p>אֲבוֹי לִי! מַה זֶה? — בֹּאוֹ!</p>
</blockquote>

<blockquote>
<p>מוֹצִיאָה וְיוֹצְאָה אֶת הַיְלָדִים.</p>
</blockquote>

<blockquote>
<p><strong>טֶל</strong> לַנָּזִיר:</p>
</blockquote>

<blockquote>
<p>אַתָּה — אַתָּה</p>
</blockquote>

<blockquote>
<p>נְסִיךְ אֶסְטְרִיךְ! אַתָּה שֶׁהָרַגְתָּ אֶת</p>
</blockquote>

<blockquote>
<p>הַקֵּיסָר, נֶפֶשׁ דּוֹדְךָ וַאֲדוֹנֶךָ—</p>
</blockquote>

<blockquote>
<p><strong>יוֹחָן פָּרִיצִידָא</strong>:</p>
</blockquote>

<blockquote>
<p>הָעוֹשֵׁק אֶת נַחֲלָתִי —</p>
</blockquote>

<blockquote>
<p><strong>טֶל</strong>:</p>
</blockquote>

<blockquote>
<p>אֶת דּוֹדֶךָ,</p>
</blockquote>

<blockquote>
<p>אֶת נֶפֶשׁ מַלְכְּךָ הִכִּיתָ — וְעוֹד הָאָרֶץ 80</p>
</blockquote>

<blockquote>
<p>תִּשָּׂאֶךָ אַף הַשֶּׁמֶשׁ יָאִיר לָךְ?! —</p>
</blockquote>

<blockquote>
<p><strong>פָּרִיצִידָא</strong>:</p>
</blockquote>

<blockquote>
<p>שְׁמָעֵנִי. טֶל, בְּטֶרֶם —</p>
</blockquote>

<blockquote>
<p><strong>טֶל</strong>:</p>
</blockquote>

<blockquote>
<p>וְנוֹטֵף דָּם,</p>
</blockquote>

<blockquote>
<p>דַּם אָב וּמֶלֶךְ שֶׁרָצָחְתָּ, אֵיכָה</p>
</blockquote>

<blockquote>
<p>נוֹעַזְתָּ גֶשֶׁת בֵּית נְקִיִּים זֶה?</p>
</blockquote>

<blockquote>
<p>אֵיך תִּשָּׂא עָיִן, תַּעֲמִיד אֶת פָּנֶיךָ 85</p>
</blockquote>

<blockquote>
<p>אֶל אַנְשֵׁי תֹּם וּתְבַקֵּשׁ בְּצִלָּם שְׁבִיתָה?</p>
</blockquote>

<blockquote>
<p><strong>פָּרִיצִידָא</strong>:</p>
</blockquote>

<blockquote>
<p>קִוִּיתִי בְלִבְּךָ בִינַת-רַחֲמִים אֶמְצָא;</p>
</blockquote>

<blockquote>
<p>גַּם אַתָּה הֵן נִקַּמְתָּ מֵאוֹיְבֶךָ.</p>
</blockquote>

<blockquote>
<p><strong>טֶל</strong>:</p>
</blockquote>

<blockquote>
<p>הָאֻמְלָל! אִם כְּחַטַּאת-דָּם, כָּרֶצַח</p>
</blockquote>

<blockquote>
<p>לִכְבוֹד-גֶּאיוֹנִים, קִנְאַת-צִדְקַת-אָב 90</p>
</blockquote>

<blockquote>
<p>עַל בָּנָיו וְיֶשַׁע אִישׁ לְאִשְׁתּוֹ תַּחְשֹׁב?</p>
</blockquote>

<blockquote>
<p>אִם לְרֹאשׁ יְלָדֶיךָ הָגֵן יָד נָשָׂאתָ?</p>
</blockquote>

<blockquote>
<p>הַלְקָדְשֵׁי בֵיתְךָ וְאֵשֶׁת בְּרִיתְךָ קַנֹּא</p>
</blockquote>

<blockquote>
<p>קִנֵּאתָ? אוֹ אִם אַתָּה לְיֶשַׁע עַמְּךָ</p>
</blockquote>

<blockquote>
<p>מִיַּד מַשְׁחִיתָם קָמְתָּ? — הַשָּׁמַיְמָה 95</p>
</blockquote>

<blockquote>
<p>אֶת יָדִי נְקִיָּה אֶשָּׂא וְאֶקֹב אוֹתְךָ</p>
</blockquote>

<blockquote>
<p>וּפֶשַׁע יָדְךָ הָרוֹצַחַת! — לְחֻקַּת</p>
</blockquote>

<blockquote>
<p>הַבְּרִיָּה, אֵל יְסָדָהּ, אֲנִי קִנֵּאתִי,</p>
</blockquote>

<blockquote>
<p>וְאֶת זֹאת אַתָּה חִלָּלְתָּ; לֹא כָמוֹךָ</p>
</blockquote>

<blockquote>
<p>כָּמוֹנִי, — אַתָּה רֶצַח אַךְ רָצָחְתָּ, 100</p>
</blockquote>

<blockquote>
<p>וַאֲנִי הִצַּלְתִּי הַצֵּל —</p>
</blockquote>

<blockquote>
<p><strong>פָּרִיצִידָא</strong>:</p>
</blockquote>

<blockquote>
<p>וּמִפָּנֶיךָ</p>
</blockquote>

<blockquote>
<p>תְּגָרְשֵׁנִי נוֹאָשׁ?</p>
</blockquote>

<blockquote>
<p><strong>טֶל</strong>:</p>
</blockquote>

<blockquote>
<p>זַעֲוַת-נֶפֶשׁ לִי</p>
</blockquote>

<blockquote>
<p>זֶה דַבְּרִי אִתָּךְ. הָלְאָה! נוּד לְדַרְכְּךָ</p>
</blockquote>

<blockquote>
<p>הַנְּלוֹזָה! נְוֵה הַצֶּדֶק צֵא וַעֲזוֹב!</p>
</blockquote>

<blockquote>
<p><strong>פָּרִיצִידָא</strong> פּוֹנֶה לָלֶכֶת:</p>
</blockquote>

<blockquote>
<p>לֹא אוּכַל עוֹד, לֹא אֹבֶה לִחְיוֹת כֹּה! 105</p>
</blockquote>

<blockquote>
<p><strong>טֶל</strong>:</p>
</blockquote>

<blockquote>
<p>הָהּ, אֵלִי! — אֵיךְ מֵחֶמְלָה לֹא יִכָּמֵר</p>
</blockquote>

<blockquote>
<p>בִּי לִבִּי? רַךְ וְצָעִיר<a href="#fn:218" id="fnref:218" title="see footnote" class="footnote"><sup>218</sup></a>, בֶּן שַׁלִּיטִים</p>
</blockquote>

<blockquote>
<p>הַנִּין לְרוּדָלְף מַלְכִּי וַאֲדוֹנִי,</p>
</blockquote>

<blockquote>
<p>עַל מִפְתַּן בֵּיתִי, זֶה הַדָּל, בְּחֶטְאוֹ</p>
</blockquote>

<blockquote>
<p>כֹּה יַעֲמֹד מְבַקֵּשׁ מִפְלָט, נִרְדָּף, נִדְכֶּה — 110</p>
</blockquote>

<blockquote>
<p>לוֹאֵט פָּנָיו.</p>
</blockquote>

<blockquote>
<p><strong>פָּרִיצִידָא</strong>:</p>
</blockquote>

<blockquote>
<p>אִם יֵשׁ בְּעֵינֶיךָ דִמְעָה — בְּכֵה לְגוֹרָלִי</p>
</blockquote>

<blockquote>
<p>כִּי נוֹרָא הוּא. אָנֹכִי נָסִיךְ הֵן</p>
</blockquote>

<blockquote>
<p>הָיִיתִי — וְאֵיךְ אֻשַּׁרְתִּי לוּ יָדַעְתִּי</p>
</blockquote>

<blockquote>
<p>אֵת אַוַּת-נַפְשִׁי, יִצְרִי לִכְבּשׁ בִּי.</p>
</blockquote>

<blockquote>
<p>הַקִּנְאָה אֲכָלָתְנִי, כִּי רָאִיתִי 115</p>
</blockquote>

<blockquote>
<p>בֶּן-דּוֹדִי, לֵיאוֹפֹּלְדְּ בֶּן-הַמֶּלֶךְ,</p>
</blockquote>

<blockquote>
<p>מִימֵי יַלְדוּתוֹ נֶאְדַּר כָּבוֹד, הוֹן</p>
</blockquote>

<blockquote>
<p>וּנְכָסִים, עֵת אֲנִי בֶּן-גִּילוֹ רֵעוֹ</p>
</blockquote>

<blockquote>
<p>אַךְ דַּל וְנַעְדַּר כֹּל כְּעֶבֶד קָטָן</p>
</blockquote>

<blockquote>
<p>יְלִיד-בַּיִת כֵּן נֶחְשָׁבְתִּי.</p>
</blockquote>

<blockquote>
<p><strong>טֶל</strong>:</p>
</blockquote>

<blockquote>
<p>נַעַר עָלוּב! 120</p>
</blockquote>

<blockquote>
<p>כִּי אָכֵן בְּחָנְךָ דוֹדְךָ אַף יְדָעֲךָ</p>
</blockquote>

<blockquote>
<p>וַיִּמְנַע שִׁלְטוֹן-אֶרֶץ-וַאֲנָשִׁים</p>
</blockquote>

<blockquote>
<p>מִמֶּךָ; הֵן כָּעֵת פִּשְׁעֲךָ יָעִיד,</p>
</blockquote>

<blockquote>
<p>כִּי נָכוֹן הָיָה זֶה מִשְׁפָּטוֹ עִמָּךְ.—</p>
</blockquote>

<blockquote>
<p>וְעוֹזְרֶיךָ, עוֹזְרֵי דָמִים, אַיָּם הֵם? 125</p>
</blockquote>

<blockquote>
<p><strong>פָּרִיצִידָא</strong>:</p>
</blockquote>

<blockquote>
<p>כֻּלָּמוֹ נִדְּפוּ, נִפְזְרוּ מִפְּנֵי רוּחוּת-</p>
</blockquote>

<blockquote>
<p>הַנָּקָם, כִּי מֵאָז לֹא רְאִיתִים עוֹד.</p>
</blockquote>

<blockquote>
<p><strong>טֶל</strong>:</p>
</blockquote>

<blockquote>
<p>הֲתֵדַע כִּי לַכֹּל הָיִיתָ חֵרֶם,</p>
</blockquote>

<blockquote>
<p>כִּי אָסוּר לְרַחֵם וְהֶפְקֵר לְהֶרֶג אָתָּה?</p>
</blockquote>

<blockquote>
<p><strong>פָּרִיצִידָא</strong>:</p>
</blockquote>

<blockquote>
<p>עַל-כֵּן מִנְּתִיבוֹת אָדָם אֶמְנַע רַגְלִי, 130</p>
</blockquote>

<blockquote>
<p>כִּי אַךְ לְדֶרֶךְ שְׁמָמָה פְּעָמַי שָׂמְתִּי,</p>
</blockquote>

<blockquote>
<p>אַף גַּם אֶל סֻכַּת-רוֹעִי סוּר יָרֵאתִי,</p>
</blockquote>

<blockquote>
<p>וּלְעַצְמִי זַעֲוָה בֵּין הֶהָרִים אֶתְעֶה;</p>
</blockquote>

<blockquote>
<p>פַּלָּצוּת תֹּאחַז נַפְשִׁי לְמַרְאֵה צַלְמִי</p>
</blockquote>

<blockquote>
<p>עֵת נִשְׁקָף מִנִּי מַיִם בִּי אֶרְאֵהוּ. 135</p>
</blockquote>

<blockquote>
<p>הוֹ, רַחֲמִים! חֶמְלַת אָדָם בְּךָ אִם יֵשׁ —</p>
</blockquote>

<blockquote>
<p>כּוֹרֵעַ וְנוֹפֵל לִפְנֵי טֶל.</p>
</blockquote>

<blockquote>
<p><strong>טֶל</strong> סָר מֵעָלָיו:</p>
</blockquote>

<blockquote>
<p>עֲמוֹד נָא, קוּם!</p>
</blockquote>

<blockquote>
<p><strong>פָּרִיצִידָא</strong>:</p>
</blockquote>

<blockquote>
<p>אַךְ לֹא! כִּי אֶפְּלָה כֹה</p>
</blockquote>

<blockquote>
<p>עַד תּוֹשִׁיט יַד עֶזְרָתָה לִי.</p>
</blockquote>

<blockquote>
<p><strong>טֶל</strong>:</p>
</blockquote>

<blockquote>
<p>עֶזְרָתָה —</p>
</blockquote>

<blockquote>
<p>מַה יַּעֲזֹר חוֹטֵא-אָדָם, יַעַשׂ לָךְ? —</p>
</blockquote>

<blockquote>
<p>אַךְ קוּמָה, אִם כִּי גָדוֹל זֶה הֶעָוֹן — 140</p>
</blockquote>

<blockquote>
<p>הֵן אָדָם אַתָּה וְאָדָם אָנִי, — אִישׁ</p>
</blockquote>

<blockquote>
<p>אַל יֵצֵא נָא מִלְּפָנַי וְהוּא לֹא נֻחָם —</p>
</blockquote>

<blockquote>
<p>כִּיכָלְתִּי כֵּן אֶעֱשֶׂה לָךְ.</p>
</blockquote>

<blockquote>
<p><strong>פָּרִיצִידָא</strong> קוֹפֵץ וְתוֹפֵס בְּיַד טֶל:</p>
</blockquote>

<blockquote>
<p>הוֹ, טֶל</p>
</blockquote>

<blockquote>
<p>אֶת נַפְשִׁי הָאוֹבֶדֶת תַּצִּיל, תָּשִׁיב.</p>
</blockquote>

<blockquote>
<p><strong>טֶל</strong>:</p>
</blockquote>

<blockquote>
<p>הַרְפֵּנִי נָא — מִפֹּה תֵלֵכָה. כֵּן; 145</p>
</blockquote>

<blockquote>
<p>כִּי לֹא תִתְכַּסֶּה נִסְתָּר פֹּה, תִגָּלֶה</p>
</blockquote>

<blockquote>
<p>וּמָגֵן לְךָ לֹא יִהְיֶה — לְאָן פָּנֶיךָ?</p>
</blockquote>

<blockquote>
<p>מָנוֹח אֵיפֹה תֹאמַר תִּמְצָא לָךְ?</p>
</blockquote>

<blockquote>
<p><strong>פָּרִיצִידָא</strong>:</p>
</blockquote>

<blockquote>
<p>הָהּ, לוּ יָדָעְתִּי!</p>
</blockquote>

<blockquote>
<p><strong>טֶל</strong>:</p>
</blockquote>

<blockquote>
<p>שְׁמַע אֶת אֲשֶׁר נָתַן</p>
</blockquote>

<blockquote>
<p>בִּלְבָבִי אֵל, — אִיטַלְיָה תָבֹא. קוּם 150</p>
</blockquote>

<blockquote>
<p>וְלֵךְ עַד קִרְיַת פֶּטְרוּס<a href="#fn:219" id="fnref:219" title="see footnote" class="footnote"><sup>219</sup></a>; שָׁם לְרַגְלֵי</p>
</blockquote>

<blockquote>
<p>אָבִינוּ קְדוֹשׁ-כָּל-הַכְּנֵסִיָּה תִפּוֹל</p>
</blockquote>

<blockquote>
<p>עֲווֹנְךָ תַגִּיד לוֹ, הִתְרַפֵּס, אוּלַי</p>
</blockquote>

<blockquote>
<p>עוֹד יֹאמַר לָךְ: סָלָחְתִּי.</p>
</blockquote>

<blockquote>
<p><strong>פָּרִיצִידָא</strong>:</p>
</blockquote>

<blockquote>
<p>וְהוּא לְיַד</p>
</blockquote>

<blockquote>
<p>הָרוֹדְפִים לֹא יַסְגִּירֵנִי?</p>
</blockquote>

<blockquote>
<p><strong>טֶל</strong>:</p>
</blockquote>

<blockquote>
<p>הַשְׁלֵךְ יְהָבְךָ, 155</p>
</blockquote>

<blockquote>
<p>כִּי אֶת שֶׁיַּעֲשֶׂה הוּא — זֹאת אָמַר אֵל.</p>
</blockquote>

<blockquote>
<p><strong>פָּרִיצִידָא</strong>:</p>
</blockquote>

<blockquote>
<p>אֶל אֶרֶץ לֹא יָדַעְתִּי אֵיכָה אֵלֵךְ?</p>
</blockquote>

<blockquote>
<p>בַּל אֵדַע גַּם הַדֶּרֶךְ, אַף אֶל עוֹבְרֵי</p>
</blockquote>

<blockquote>
<p>אֳרָחוֹת בְּלֶכְתִּי אִירָא מֵהִלָּווֹת.</p>
</blockquote>

<blockquote>
<p><strong>טֶל</strong>:</p>
</blockquote>

<blockquote>
<p>אָנֹכִי אַגִּיד לְךָ הַדָּרֶךְ, — הַסְכֵּת 160</p>
</blockquote>

<blockquote>
<p>וּזְכוֹר! אֶל מוּל שִׁבָּלְתּוֹ שֶׁל הָרֵיס</p>
</blockquote>

<blockquote>
<p>הַנּוֹפֵל בְּזֶרֶם שִׁטְפּוֹ מִן הָהָר —</p>
</blockquote>

<blockquote>
<p><strong>פָּרִיצִידָא</strong> נִבְעַת:</p>
</blockquote>

<blockquote>
<p>הֲרָאֹה אֶרְאֶה אֶת הָרֵיס עֵד-פִּשְׁעִי?</p>
</blockquote>

<blockquote>
<p><strong>טֶל</strong>:</p>
</blockquote>

<blockquote>
<p>עֲלֵה בַדֶּרֶךְ<a href="#fn:220" id="fnref:220" title="see footnote" class="footnote"><sup>220</sup></a>, לְעֶבְרֵי תְהוֹם יִתְפַּתָּל;</p>
</blockquote>

<blockquote>
<p>שָׁם מַצְבוֹת-צְלָב הוּקָמוּ לְזֵכֶר עוֹבְרָיו 165</p>
</blockquote>

<blockquote>
<p>שֶׁקֻּבְּרוּ תַחַת מַפְּלֵי שִׁבְרֵי-שָׁלֶג —</p>
</blockquote>

<blockquote>
<p><strong>פָּרִיצִידָא</strong>:</p>
</blockquote>

<blockquote>
<p>לֹא אִירָא כָל בִּעוּתֵי-אֵל בַּבְּרִיָּה</p>
</blockquote>

<blockquote>
<p>לוּ אַךְ הִרְגַעְתִּי מוּסַר לִבִּי בִי.</p>
</blockquote>

<blockquote>
<p><strong>טֶל</strong>:</p>
</blockquote>

<blockquote>
<p>וּפְנֵי כָּל צְלַב-מַצֵּבָה כְּרַע בִּתְפִלָּה</p>
</blockquote>

<blockquote>
<p>וּתְשׁוּבָה, עַל חַטָּאתְךָ סְפֹד בְּוִדּוּי; 170</p>
</blockquote>

<blockquote>
<p>וְאִם דֶּרֶךְ-הַבַּלָּהוֹת זוֹ בְשָׁלוֹם</p>
</blockquote>

<blockquote>
<p>תַּחְלְפֶנָּה, אִם לֹא יִשְׁלַח מַגֵּפוֹתָיו</p>
</blockquote>

<blockquote>
<p>הָהָר, כִּי לֹא יִסְקָלְךָ בְּאַבְנֵי קַרְחוֹ, —</p>
</blockquote>

<blockquote>
<p>עַד גֶּשֶׁר<a href="#fn:221" id="fnref:221" title="see footnote" class="footnote"><sup>221</sup></a> תָּבֹא, בְּחַשְׁרַת מֵימֵי זָעַף;</p>
</blockquote>

<blockquote>
<p>וְאִם תַּחַת מַשָּׂא אוֹנְךָ הוּא לֹא יִפֹּל 175</p>
</blockquote>

<blockquote>
<p>וּצְלַחְתּוֹ, אָז שָׁם שַׁעַר הַצַּלְמָוֶת<a href="#fn:222" id="fnref:222" title="see footnote" class="footnote"><sup>222</sup></a></p>
</blockquote>

<blockquote>
<p>בְּסֶלַע הָר יִפָּתַח מִלְּפָנֶיךָ,</p>
</blockquote>

<blockquote>
<p>זֶה דֶּרֶךְ חשֶׁךְ — אוֹר לֹא נָגַהּ בּוֹ</p>
</blockquote>

<blockquote>
<p>מֵעוֹלָם — עָבֹר תַּעֲבֹר, עַד כִּי תֵצֵא</p>
</blockquote>

<blockquote>
<p>אֶל עֵמֶק רְוָחָה<a href="#fn:223" id="fnref:223" title="see footnote" class="footnote"><sup>223</sup></a>, עֵמֶק אוֹר וְחֶדְוָה; 180</p>
</blockquote>

<blockquote>
<p>אַךְ אוֹתוֹ חִישׁ עֲבֹר וַחֲלוֹף, אַל תַּעֲמֹד —</p>
</blockquote>

<blockquote>
<p>נְאוֹת הַנַּחַת לֹא יְכִילוּךָ עוֹד —</p>
</blockquote>

<blockquote>
<p><strong>פָּרִיצִידָא</strong>:</p>
</blockquote>

<blockquote>
<p>הוֹ רוּדָלְף, רוּדָלְף אָבִי, מֶלֶךְ אַדִּיר!</p>
</blockquote>

<blockquote>
<p>הֲכָכָה יַעֲבֹר נֶכְדְּךָ בְּמַלְכוּתֶךּ?</p>
</blockquote>

<blockquote>
<p><strong>טֶל</strong>:</p>
</blockquote>

<blockquote>
<p>וָכֹה בַּעֲלוֹתְךָ, גָּבְהֵי גֹטְהַרְדְּ תָּבֹא, 185</p>
</blockquote>

<blockquote>
<p>בִּמְקוֹם יְאוֹרֵי עַד שָׁם — מִקְוֵי-אֵל,</p>
</blockquote>

<blockquote>
<p>כִּי נִקְווּ אַךְ מִזִּרְמֵי עָבֵי מָרוֹם —</p>
</blockquote>

<blockquote>
<p>שָׁם תֵּצֵא אָז מִגְּבוּלוֹת אַדְמַת אַשְׁכְּנָז,</p>
</blockquote>

<blockquote>
<p>וְעִם שִׁבֹּלֶת נָהָר<a href="#fn:224" id="fnref:224" title="see footnote" class="footnote"><sup>224</sup></a> אַחֵר אֵיתָן</p>
</blockquote>

<blockquote>
<p>אֱלֵי אִיטַלְיָה בֵּית-מִקְלָטְךָ תֵּרֵד. 190</p>
</blockquote>

<blockquote>
<p>נִשְׁמַע קוֹל תְּרוּעוֹת בְּקַרְנוֹת-בּוֹקְרִים רַבִּים.</p>
</blockquote>

<blockquote>
<p>מַה קוֹלוֹת אֶשְׁמָע? — בְּרַח!</p>
</blockquote>

<blockquote>
<p><strong>הֶדְוִיג</strong> בְּבוֹאָהּ נֶחְפָּזָה:</p>
</blockquote>

<blockquote>
<p>אַיֶּכָּה, טֶל?</p>
</blockquote>

<blockquote>
<p>אָבִינוּ בָא! בְּהָמוֹן חוֹגֵג יֵלְכוּ</p>
</blockquote>

<blockquote>
<p>כָּל בְּנֵי הַבְּרִית —</p>
</blockquote>

<blockquote>
<p><strong>פָּרִיצִידָא</strong> מִתְעַטֵּף עַל פָּנָיו:</p>
</blockquote>

<blockquote>
<p>אֲבוֹי לְרֹאשִׁי!</p>
</blockquote>

<blockquote>
<p>לֹא לִי בִמְקוֹם הַשִּׂמְחָה רְאֹה וַעֲמֹד.</p>
</blockquote>

<blockquote>
<p><strong>טֶל</strong>:</p>
</blockquote>

<blockquote>
<p>וּמַהֲרִי אַתְּ רַעְיָתִי הָשִׁיב נֶפֶשׁ 195</p>
</blockquote>

<blockquote>
<p>הָאִישׁ הַזֶּה, אַף הַעֲנֵק לוֹ תַעֲנִיקִי,</p>
</blockquote>

<blockquote>
<p>כִּי לְדֶרֶךְ רְחוֹקָה הוּא וּמָלוֹן אֵין בָהּ.</p>
</blockquote>

<blockquote>
<p>הָחִישִׁי! בָּאִים הֵם.</p>
</blockquote>

<blockquote>
<p><strong>הֶדְוִיג</strong>:</p>
</blockquote>

<blockquote>
<p>וּמִי הוּא זֶה?</p>
</blockquote>

<blockquote>
<p><strong>טֶל</strong>:</p>
</blockquote>

<blockquote>
<p>אַל נָא תִשְׁאָלִי; אַף בְּלֶכְתּוֹ לוֹ</p>
</blockquote>

<blockquote>
<p>הָסֵבִּי עֵינֵךְ, לְבִלְתִּי רְאֹה לְאָן הוּא! 200</p>
</blockquote>

<blockquote>
<p>פָּרִיצִידָא זָע, חָרַד אֶל טֶל, אַךְ זֶה מוֹרֶה לוֹ בִשְׁלִיחַת-יַד
כִּי יִפְנֶה</p>
</blockquote>

<blockquote>
<p>וְהוּא הוֹלֵךְ לוֹ. וּמִשֶׁהֵם שְׁנֵיהֶם מִסְתַּלְקִים לַעֲבָרִים
שׁוֹנִים — מִשְׁתַּנֶּה</p>
</blockquote>

<blockquote>
<p>הַמַּרְאֶה וְנִרְאֶה.</p>
</blockquote>

<blockquote>
<p>הַמַּחֲזֶה הָאַחֲרוֹן.</p>
</blockquote>

<blockquote>
<p>בַּמֶּחֱוָה הָרִאשׁוֹנָה וּבַמֶּחֱוָה הָאַחֲרוֹנָה בָּאוּ מִלּוּאִים
עַל-פִּי כְתָב יָדוֹ שֶׁל שִׁילֶר לַתֵּאַטְרוֹן הַהַמְבּוּרְגִי;
וּמִלּוּאִים אֵלּוּ וְשֶׁלִּפְנֵיהֶם, שֶׁנַּעֲשׂוּ עַל פִּי כְּתָב יָד
זֶה נְהוּגִים בַּהַצָּגוֹת שֶׁל עַכְשָו.</p>
</blockquote>

<blockquote>
<p><strong>בַּמַּחֲזֶה הָאַחֲרוֹן</strong></p>
</blockquote>

<blockquote>
<p>הַבִּקְעָה לִפְנֵי בֵית טֶל, וְהַגְּבָעוֹת הַסּוֹגְרוֹת עַל סְבִיבָה
מְלֵאוֹת הֲמוֹנִים</p>
</blockquote>

<blockquote>
<p>מֵעַם הָאָרֶץ הַחוֹנִים עֲלֵיהֶן, יַחַד לִקְבוּצוֹת קְבוּצוֹת. אֲחֵרִים
הוֹלְכִים</p>
</blockquote>

<blockquote>
<p>וּבָאִים עוֹד בְּרִדְתָּם מִמַּעֲלֵה הַדֶּרֶךְ. בֵּין הַנָּשִׁים
גֶּרְטְרוּד, אַרְם-גַּרְדְּ</p>
</blockquote>

<blockquote>
<p>וכו'. קְרֵבִים וּבָאִים וַלְטֶר פִירְסְט עִם שְׁנֵי נְכָדָיו בְּלִוְיַת</p>
</blockquote>

<blockquote>
<p>מֶלְךְ-תַּל וּשְׁטוֹפָכֶר, וַאֲחֵרִים שָׂשִׂים נִדְחָפִים אַחֲרֵיהֶם,
וּבְצֵאת</p>
</blockquote>

<blockquote>
<p>טֶל מִן הַבַּיִת — הַכֹּל מְרִיעִים בְּצָהֳלָה לִקְרָאתוֹ:</p>
</blockquote>

<blockquote>
<p>יְחִי הַגִּבּוֹר, הַמּוֹשִׁיעַ טֶל!</p>
</blockquote>

<blockquote>
<p>וּבְעוֹד שֶׁרַבִּים נִדְחָקִים אֵלָיו וּמְחַבְּקִים לוֹ, נִגְלִים
רוּדֶנְץ וּבֶּרְתָּה</p>
</blockquote>

<blockquote>
<p>יַחְדָּו. רוּדֶנְץ חוֹבֵק לְרַבִּים מֵעַם הָאָרֶץ וּבֶרְתָּה נוֹפֶלֶת
עַל צַאוְּרֵי</p>
</blockquote>

<blockquote>
<p>הֶדְוִיג וְגֶּרְטְרוּד וּמְחַבֶּקְתָּן אֶל לִבָּה. מִן הֶהָרִים קוֹל
מְנַגְּנִים מֵרִיע עַל</p>
</blockquote>

<blockquote>
<p>מַחֲזֵה אֵין-אֹמֶר זֶה, וּכְתֹם הַנְּגִינָה יוֹצֵאת בֶּרְתָּה
וּמִתְיַצְּבָה אֶל תּוֹךְ הָעָם.</p>
</blockquote>

<blockquote>
<p><strong>בֶּרְתָּה</strong>:</p>
</blockquote>

<blockquote>
<p>הוֹ שִׁמְעוּ כָל הָעָם, אֲחֵי הַבְּרִית!</p>
</blockquote>

<blockquote>
<p>בִּבְרִיתְכֶם קֹדֶשׁ גֵּרָה נָא הַכְנִיסוּ.</p>
</blockquote>

<blockquote>
<p>רִאשׁוֹנָה אוֹתִי פְדִיתֶם בְּאֶרֶץ דְּרוֹר זֹאת,</p>
</blockquote>

<blockquote>
<p>וּבְיֶדְכֶם מְאוֹדִי וְאָשְׁרִי אַפְקִיד עָתָּה — 205</p>
</blockquote>

<blockquote>
<p>הַאֶמְצָא מַחֲסֶה בְצִלְּכֶם, עַם גְּאֻלָּתִי? —</p>
</blockquote>

<blockquote>
<p><strong>מֵעַם הָאָרֶץ</strong>:</p>
</blockquote>

<blockquote>
<p>נַפְשֵׁנוּ, אָחוֹת, מָגֵן לָךְ לָעַד!</p>
</blockquote>

<blockquote>
<p><strong>בֶּרְתָּה</strong> בְהוֹשִׁיטָה יְמִינָה לְרוּדֶנְץ:</p>
</blockquote>

<blockquote>
<p>עַל כֵּן בַּת-שְׁוֵיץ לַשְּׁוֵיצִי תִתֵּן יָד, —</p>
</blockquote>

<blockquote>
<p>הַיּוֹם עִם זֶה הָאִישׁ בִּבְרִית כֹּה בָאתִי!</p>
</blockquote>

<blockquote>
<p><strong>רוּדֶנְץ</strong>:</p>
</blockquote>

<blockquote>
<p>וְהַיּוֹם לְכָל עֲבָדַי דְּרוֹר קָרָאתִי! 210</p>
</blockquote>

<blockquote>
<p><strong>כָּל הָעָם</strong> מֵרִיעַ:</p>
</blockquote>

<blockquote>
<p>דְּרוֹר לָעָם וּדְרוֹר לָאָרֶץ! — דְּרוֹר!!</p>
</blockquote>

<blockquote>
<p>וּלְרַעַשׁ קוֹל הַנְּגִינָה הַנּוֹפֵל בְּהָדָר — הַמָּסָךְ נוֹפֵל.</p>
</blockquote>

<blockquote>
</blockquote>

<h2 id="סְקִירָהכְלָלִית">סְקִירָה כְלָלִית</h2>

<h3 id="iעַלדִּבְרֵי-הַיָּמִיםוְהַמַּסּוֹרָהשֶׁבַּחִזָּיוֹן">I עַל דִּבְרֵי-הַיָּמִים וְהַמַּסּוֹרָה שֶׁבַּחִזָּיוֹן</h3>

<blockquote>
<p>לַחַץ הָעָם יוֹשֵׁב שְׁוֵיץ תַּחַת יָדָם הַקָּשָה שֶׁל נְצִיבֵי
אַלְבְּרֶכְט I קֵסַר גֶּרְמַנְיָה, זֶהוּ קֹטֶר כָּל הַמְּסִבּוֹת
שֶׁבַּחִזָּיוֹן &#8220;וִילְהֶלְם טֶל&#8221; – וְטִיסָה קַלָּה בְּדִבְרֵי-הַיָּמִים
הָהֵם תּוֹעִיל לַהֲבָנַת עִנְיָנוֹ.</p>
</blockquote>

<blockquote>
<p>מִן הַמֵּאָה הָאַחַת עֶשְׂרֵה, לְאַחַר שֶׁהַמִּשְׁטָר הַפֵאוֹדָלִי
תָּקַף בְּהֶחְלֵט עַל מַעֲרַב אֵירָפָּה, אָנוּ מוֹצְאִים אֶת מְחוֹזוֹת
שְׁוֵיץ תַּחַת חָסוּתָהּ שֶׁל הַקֵּסָרוּת הַגֶּרְמָנִית. קֵסָרוּת זוֹ,
שֶׁאִחֲדָה אֶת נְסִיכֵי אַשְׁכְּנַז בְּמֶמְשֶׁלֶת בְּרִית אַחַת מִבְּלִי
לְהַגְבִּיל עִם זֶה אֶת שִׁלְטוֹנָם הֵם, שֶׁל הַנְּסִיכִים הַדֻּכְּסִים,
בִּמְדִינוֹת-אֲחֻזָּתָם – לֹא הִכְבִּידָה אַכְפָּהּ גַּם עַל הֶלְוֶצְיָה
הַיָּפָה, זוֹ שֶׁנִּקְרְאָה אָז בְּשֵׁם &#8220;גֶּרְמַנְיָה הָעִלִּית&#8221;,
וְהָעָם אֲשֶׁר בָּהּ הָיָה חַי לוֹ בֵין הֲרָרָיו, מְצוּקֵי עוֹלָם, לְפִי
נִמּוּסָיו וּסְדָרָיו הַקַּדְמוֹנִים. שוֹקֵט וּבוֹטֵחַ הָיָה עוֹסֵק
בְּמִשְׁלַח-יָדוֹ אֲשֶׁר מֵאָז וּמִקֶּדֶם: רְעוֹת בָּקָר וָצֹאן, צֵיד
חַיָּה וְדָגָה וַעֲבוֹדַת הָאֲדָמָה שֶׁבָּעֲמָקִים וּבְקָעוֹת. דֶּרֶךְ
הַמְּסִלָּה הַגְּדוֹלָה שֶׁעָבְרָה בֵין הַרְרֵי גוֹטְהַרְד וְחִבְּרָה
אֶת מְדִינוֹת גֶרְמַנְיָה וְאִיטַלְיָה בְמַשָּׂא-וּמַתָּן, הוֹעִילָה גַם
לְיִסּוּד עָרֵי מִסְחָר וּמְלָאכָה בְּגֶרְמַנְיָה עִלִּית זוֹ, עָרִים
שֶׁמֵּהֶן נַעֲשׂוּ, בַּמֵּאָה הַשְּׁתֵּים עֶשְׂרֵה, רְשֻׁיּוֹת
רְשֻׁיּוֹת מְיֻחָדוֹת לְעַצְמָן, קְהִלּוֹת חָפְשִׁיּוֹת שֶׁכָּל אַחַת
שִׁלְטוֹן הַנְהָגָתָהּ הַפְּנִימִית בְּיָדָהּ נִתָּן. הָאֶזְרָחִים
בְּנֵי הַמְּחוֹזוֹת וְהַקְּהִלּוֹת הֲלָלוּ, כְּחֶפְצָם הָיוּ בוֹחֲרִים
וּמְמַנִּים לָהֶם שׁוֹפְטִים וּפַרְנָסִים, וּבִשְאֵלוֹת יוֹתֵר
חֲשׁוּבוֹת וּמַקִּיפוֹת שֶׁלַּמְּדִינָה הָיוּ דָנִים וּמַחְלִיטִים
עֲלֵיהֶן בַּאֲסֵפוֹת כְּלָלִיּוֹת שֶׁלָּהֶם. וּנְצִיבֵי הַקֵּסָרוּת
(הַפֹגְטִים) אֲשֶׁר הֻפְקְדוּ שָׁם מִטַּעַם מֶמְשֶׁלֶת הַבְּרִית,
הַמַּלְכוּת הַגֶּרְמָנִית, לֹא הִתְעָרְבוּ בּעִנְיְנֵי הַהַנְהָגָה
הַפְּנִימִית, וּמִשְׁפְּטֵי הָאָרֶץ וְסִדְרֵי הַצִּבּוּר הַמְקֻבָּלִים
נִתְקַיְּמוּ כָךְ בְּצִבְיוֹנָם מִדּוֹר לְדוֹר. בְּנֵי חוֹרִין הָיוּ
בְתוֹךְ אַרְצָם, וְלֹא עוֹד, אֶלָּא שֶׁחֵלֶק גָּדוֹל מִקְּהִלּוֹת
שְׁוֵיץ לֹא יָדְעוּ גַם עֹל שֶׁל חוֹבוֹת וּמִסִּים לַאֲדוֹנִים
פֵאוֹדָלִים, מִלְּבַד הַקֵּסָר, רֹאשׁ כָּל הַנְּסִיכִים; בְּיִחוּד
נִשְׁתַּמְּרָה חֵרוּת זוֹ עַל סִדְרֵי בְּרֵאשִׁית שֶׁלָּהּ
בִּשְׁלֵמוּתָהּ תּוֹךְ שְׁלֹשֶׁת הַמְּחוֹזוֹת שֶׁנִּקְרְאוּ בְשֵׁם
&#8220;<strong>מְחוֹזוֹת הַיָּעַר</strong>&#8221; – וְהֵם <strong>שְׁוִיץ, אוּרִי וְאֻנְטֶר-וַלְדֶּן</strong>.</p>
</blockquote>

<blockquote>
<p>בֵּינָתַיִם בָּאוּ יְמֵי מְבוּכָה וַעֲזוּבָה לִמְדִינוֹת אַשְׁכְּנַז, –
תְּקוּפַת &#8220;בֵּין הַמַּלְכֻיּוֹת&#8221;, שֶׁהִשְׁתַּלֵּט בָּהּ &#8220;חֹק הָאֶגְרֹף&#8221;
בְּכָל גַּסּוּתוֹ וְרִשְׁעָתוֹ עַל יְדֵי גִבּוֹרֵי הַפָּרָשִׁים,
&#8220;הָאַבִּירִים&#8221;, שֶׁהוֹרוּ בִשְׁרִירוּת לִבָּם וְאָמָרוּ:</p>
</blockquote>

<blockquote>
<p>&quot;בִּזָּה כִּרְכִיבָה אֵינָהּ כְּלָל בּוּשָׁה,</p>
</blockquote>

<blockquote>
<p>מֵאֲבוֹת הָאָרֶץ הֵן לָנוּ יְרֻשָּׁה&quot; –</p>
</blockquote>

<blockquote>
<p>וּמִשֶּׁנֶּעֱשְׂתָה כָל הָאָרֶץ מִרְמָס לַשֹּׁד וְלֶחָמָס, וְדָמִים
בְּדָמִים נָגָעוּ, בְּאֵין דִּין וּבְאֵין דַּיָּן עַל הַמְּדִינוֹת
מִלְּבַד חֶרֶב הַפָּרָשִׁים, – הֻכְרְחוּ הַדֻּכְּסִים, נְסִיכֵי
אַשְׁכְּנַז, לַחֲזֹר וּלְהִתְאַחֵד עַל יְדֵי רֹאשׁ אֶחָד שַׁלִּיט, קֵסָר
שֶׁיַּנְהִיג בְּעֻזּוֹ סֵדֶר מִשְׁפָּטִי בָאָרֶץ. – וְאָמְנָם <strong>רוּדָלְף
הַהַבְּסְבֻּרְגִּי</strong>, אֲשֶׁר הִמְלִיכוּהוּ אָז עֲלְיהֶם, לֹא הִכְזִיב
תִּקְוָתָם; כִּי הוּא, אִישׁ נָבוֹן וְנִמְרָץ מִטִּבְעוֹ וְגַם
יְרֵא-שָׁמַיִם אָדוּק, הֵקִים סֵדֶר מִשְׁפָּטִי יָדוּעַ וְאֶת מְדִינוֹת
הַנְּסִיכִים חִזֵּק וְהֶחֱזִיק בִּבְרִית הַמַּמְלָכָה הַכְּלָלִית. אַךְ
בִּהְיוֹת רֶסֶן הַמַּלְכוּת בְּיָדוֹ הִטָּה בְיוֹתֵר אֶת פְּעֻלָּתוֹ
לְטוֹבַת עַצְמוֹ וּבֵית-נְסִיכוּתוֹ שֶׁלּוֹ: הוּא הִרְחִיב אָז אֶת
אֲחֻזוֹתָיו הַמִּצְעָרוֹת שֶׁהָיוּ לוֹ בִשְׁוֵיץ הַמַּעֲרָבִית
וּבְאֶלְזַס, וַיִּגְדַּל עוֹד בְּהַכּוֹתוֹ בַמִּלְחָמָה אֶת הֶחָזָק
בִּנְסִיכֵי אַשְׁכְּנַז, אֶת אוֹטוֹקֶר II אֲשֶר הִתְקוֹמֵם נֶגְדּוֹ,
וַיִּקַּח מְמֶּנוּ (בִּשְׁנַת 1278) אֶת אוֹסְטְרִיָּה וּשְׁאָר כָּל
אַדְמוֹת אֲחֻזָּתוֹ, וּבְהַסְכָּמַת שְׁאָר נְסִיכִי הַבְּרִית, סָפַח אֶת
אֵלּוּ יְרֻשַּת עוֹלָם לוֹ וַיְכוֹנֵן לְבֶית הַבְּסְבֻּרְג אֶת
<strong>נְסִיכוּת אוֹסְטְרִיָּה</strong> הָעֲצוּמָה, וַיִּתְּנֶהָ בְיַד בְּנוֹ
<strong>אַלְבְּרֶכְט</strong> (בִּשְׁנַת 1288). – גַּם <strong>בִּמְחוֹזוֹת הַיַּעַר</strong>
שֶׁבִּשְׁוֵיץ רָכַשׁ לוֹ רוּדָלְף אֲחֻזּוֹת רְחָבוֹת וַיֶּעֱצַם גַּם
בְּגֶרְמַנְיָה עִלִּית זוֹ. אוּלָם אֶת עַם-הָאָרֶץ, שְׁכֵנֵי
אֲחֻזּוֹתָיו, לֹא הִרְגִיז וְלֹא הִכְלִים בְּיָד תַּקִּיפָה. אֶת
&#8220;סִפְרֵי הַחֵרוּת&#8221; הַקַּדְמוֹנִים, כִּתְבֵי זְכֻיּוֹת מְיֻחָדוֹת
שֶׁקִּבְּלוּ הַשְּׁוֵיצִים בִּמְגִלּוֹת מֵאֵת הַקֵּסָרִים הָרִאשׁוֹנִים,
אָמְנָם לֹא חִדֵּש רוּדָלְף לְאַשְּׁרָם בִּכְתָב, כַּנָּהוּג מֵאָז, –
אֲבָל לְמַעֲשֶׂה הִשְׁאִיר הַכֹּל כַּמְקֻבָּל, Status quo –, וּשְׁוֵיץ
נֶחְשְׁבָה כִמְדִינָה בַת חוֹרִין בְּתוֹךְ הָאִמְפֶּרְיָה הַמְאֻחֶדֶת
שֶׁל כָּל מְדִינוֹת גֶּרְמַנְיָה.</p>
</blockquote>

<blockquote>
<p>אַךְ מִשֶּׁמֵּת רוּדָלְף (בִּשְׁנַת 91–) וּמְלוּכַת גֶּרְמַנְיָה
נִתְּנָה אַחַר כָּךְ (בִּשְׁנַת 98–) לְאַלְבְּרֶכְט בְּנוֹ, נְסִיךְ
אוֹסְטְרִיָּה, – בִּקֵּשׁ הַבֵּן לְהַשְׁלִים &#8220;אֶת שֶׁהִתְחִיל הָאָב
בְּעֹז וְהָדָר&#8221;, כְּלוֹמַר, לְהַרְחִיב אֶת אֲחֻזּוֹת בֵּית-נְסִיכוּתוֹ
עוֹד וְעוֹד, &#8220;לִבְלִי מְצָרִים הַרְחִיב&#8221;. כֶּתֶר הַמַּמְלָכָה, שׁאֶינָהּ
יְרֻשָּׁה לְדוֹרוֹת אֶלָּא נִתֶּנֶת בִּבְחִירָה עַל יְדֵי נְסִיכִי
הַבְּרִית, לֹא הָיְתָה לְאַלְבְּרֶכְט אֶלָּא אֶמְצָעִי, שֶׁצָּרִיךְ
לְהִשְׁתַּמֵּש בּוֹ בְעוֹד זְמָן, לְהַרְחָבַת שִׁלְטוֹן <strong>נְסִיכוּתוֹ</strong>
לַאֲחֻזּוֹתֶיהָ, לְהַגְדִּילָהּ וּלְהַעֲצִימָהּ מִכָּל הַנְּסִיכֻיּוֹת
הַמְאֻחָדוֹת בַּמַּלְכוּת. – אָז יִתֵּן אַלְבְּרֶכְט אֶת עֵינוֹ
בִּשְׁלֹשֶׁת מְחוֹזוֹת הַיַּעַר לְסָפְחָם אֶל אֲחֻזּוֹתָיו בִּשְׁוֵיץ;
וְעוֹשֵׂי דְבָרוֹ שָׁם, שָׂרֵי הַנְּצִיבִים אֲשֶׁר הֶעֱמִיד
בַּמְּחוֹזוֹת, כַּנָּהוּג, מִטַּעַם <strong>הַמַּלְכוּת</strong>, הִתְחִילוּ
לַעֲשׂוֹת וְלִפְעֹל שָׁם לְטוֹבַת הַנְּסִיכוּת הַהַבְּסְבֻּרְגִּית,
וְהָיוּ לוֹחֲצִים וְרוֹעֲצִים אֶת הָעָם לְמַעַן הַכְנִיעוֹ
וּלְשַׁעְבְּדוֹ בְּיָד חֲזָקָה לִהְיוֹת עַבְדֵי מַס לְבֵית הַבְּסְבֻּרְג
וְלָתֵת אַרְצָם נַחֲלָה לִנְסִיכוּת אוֹסְטְרִיָּה. מְחוֹזוֹת הַיַּעַר
בָּאוּ בַסְּבָךְ: חָסוּת הָאִמְפֶּרְיָה הַמְאֻחֶדֶת דְּרוּשָׁה
וַחֲשׁוּבָה הָיְתָה לִשְׁוֵיץ מֵעוֹלָם, וְהָעָם הַיָּשָר וְהַתָּמִים
נֶאֱמָן הָיָה מֵאָז לַמַּלְכוּת וְלַמָּלָךְ, – אַךְ הַפַּעַם
<strong>הַמֶּלֶךְ</strong>, רֹאשׁ הָאִמְפֶּרְיָה גוּפוֹ, הוּא שֶׁעָמַד לָהֶם כַּצָּר
הַמִּתְנַקֵּש לִזְכֻיּוֹתֵיהֶם בְבַקְּשׁוֹ לִבְלֹעַ אוֹתָם עַל אַרְצָם
אֶל קֶרֶב נְסִיכוּתוֹ.</p>
</blockquote>

<blockquote>
<p>הָעָם בַהֲמוֹנוֹ הִתְמַרְמֵר בְּלִבּוֹ עַל הַנְּצִיבִים הַקָּשִׁים
וַיֵּרָגְנוּ בִקְהִלּוֹתָם, אַךְ <strong>רֹאשָׁיו</strong>, אֵלֶּה הָאֲצִילִים
שֶׁבִּקְּשׁוּ כָבוֹד וּשְׂרָרָה בַחֲצַר הַמַּלְכוּת וַהֲגָנָה בְטוּחָה
עַל אֲחֻזּוֹתָם עַל יְדֵי נְסִיכוּת תַּקִּיפָה כִנְסִיכוּת בֵּית
הַבְּסְבֻּרְג (כִּי לֹא הֶאֱמִינוּ בְכֹחַ הַקֵּסָרוּת לֶעָתִיד, לְאַחַר
שֶׁהִיא תְּלוּיָה בִּבְחִירָה). – מֵאֵלֶּה נָטוּ דַוְקָא אַחֲרֵי
הַפּוֹלִיטִיקָא שֶׁל הַנְּצִיבִים. אָז אָבְדָה אֱמוּנַת הָעָם
בְּדַבָּרָיו &#8220;מַרְשִׁיעֵי בְרִית&#8221; הָאֲצִילִים, וְאַנְשֵׁי-לֶב וּמָרֵי
נֶפֶשׁ נִתְקַשְּרוּ יַחַד בִּבְרִית חֲשָאִית, לָקוּם עַל הַנְּצִיבִים
וּלְבַעֲרָם מִן הָאָרֶץ וּלְהָקִים אֶת הָעָם לְמִשְמַר חֵרוּתוֹ
וּזְכוּתוֹ בִּפְנֵי נְסִיכוּת בֵּית הַבְּסְבֻּרְג.</p>
</blockquote>

<blockquote>
<p>וְהַיָּמִים הָהֵם, רַבֵּי הַתּוֹצָאוֹת לְחֵרוּת שְׁוֵיץ –, יְמֵי
הִתְיַסְּדוּת &#8220;הַבְּרִית&#8221; בִּשְׁלֹשֶׁת הַמְּחוֹזוֹת הָאֲמוּרִים
(וְשֶׁאַחַר כָּךְ, בְּמֶשֶׁךְ הַשָּׁנִים, נִסְפְּחוּ אֶלֵיהָ גַם שְׁאָר
הַמְּחוֹזוֹת וּקְהִלּוֹתֵיהֶם בָּזֶה אַחַר זֶה) וְהַהִתְפַּרְצוּת
<strong>הָרִאשׁוֹנָה</strong> לַמִּלְחָמָה עִם בֵּית הַבְּסְבֻּרְג – נִשְׁתַּמְּרוּ
בְזִכְרוֹן הָעָם, כַּנָּהוּג, עַל יְדֵי &#8220;מַעֲשֶׂה רַב&#8221;, מַעֲשֶׂה
<strong>בְּוִילְהֶלְם טֶל</strong>; מַסּוֹרָה שֶׁהָיְתָה מְסֻפֶּרֶת תְּחִלָּה
מֵאָבוֹת לְבָנִים בְּעַל-פֶּה וְאַחֲרֵי כֵן גַּם נִכְתֶּבֶת עַל יְדֵי
סוֹפְרִים, וְמֻצֶּגֶת לָעָם בְּבָמוֹת-הַחִזָּיוֹן שֶׁבִּמְחוֹזוֹת
שְׁוֵיץ.</p>
</blockquote>

<blockquote>
<p>וְזֶהוּ תֹכֶן הַמַּעֲשֶׂה בְקִצּוּרוֹ:</p>
</blockquote>

<blockquote>
<p>גֶּסְלֶר הָרָשָׁע, נְצִיב אוּרִי וּשְׁוִיץ, שָׂם עַל נֵס בְּאַלְטוֹרְף,
עִיר הָרֹאשָׁה שֶׁלִּמְחוֹז אוּריִ, אֶת כּוֹבַע הַנְּסִיכוּת שֶל בֵּית
הַבְּסְבֻּרְג, וַיְצַו בַּמְּדִינָה לֵאמֹר: כָּל הָעוֹבֵר לִפְנֵי
כּוֹבַע זֶה יִשְׁתַּחֲוֶה לוֹ, לְמַעַן דַּעַת כָּל הָעָם כִּי
לִנְסִיכוּת בֵּית הַבְּסְבֻּרְג הוּא נִכְנָע וְלֹא יְזִידוּן לְסָרֵב
לָהּ. הָיוּ הַכֹּל נִמְנָעִים מִלַּעֲבֹר בְּמָקוֹם זֶה. יוֹם אֶחָד עָבַר
שָׁם עִם בְּנוֹ קָטֹן אִישׁ תָּם אֶחָד, וִילְהֶלְם טֶל שְׁמוֹ, וְהוּא
קַשָּׁת מְפֻרְסָם בָּאָרֶץ, – עָבַר וְלֹא הִשְתַּחֲוָה לַכּוֹבַע.
תְּפָסוּהוּ הַשּׁוֹמְרִים, וּבִקֵּש גֶּסְלֶר הָרָשָׁע לְהִתְעַלֵּל
בְּטֶל וְאָמָר: יָשִׂימוּ בְּרֹאשׁ הַבֵּן הַקָּטֹן תַּפּוּחַ, וְיַרְאֶה
הָאָב אֶת אֻמָּנוּתוֹ בוֹ, כִּי יִירֶה חֵץ בְּתַפּוּחַ זֶה, וְאִם
יִצְלַח, יִפָּטֵר בְּכָךְ מִן הָעֹנֶשׁ. נִתְחַנֵּן טֶל וּבָכָה לִפְנֵי
הַנָּצִיב הָרָשָׁע שֶׁלֹּא יַעֲמִידוֹ בְנִסָּיוֹן קָשֶה וְאָכְזָרִי זֶה,
אַךְ הַנָּצִיב הִקְשָׁה לִבּוֹ וְאָמַר, אִם יְסָרֵב טֶל – מִיָּד יֵהָרֵג
הוּא וּבְנוֹ יָחַד. הֶעֱמִידוּ אֶת הַבֵּן וְהַתַּפּוּחַ עַל רֹאשׁוֹ
וּכְנֶגְדּוֹ אֶת הָאָב עִם קַשְׁתּוֹ מֵרָחוֹק. הוֹצִיא טֶל חֵץ אֶחָד
וּנְתָנוֹ בַקֶּשֶׁת, וְשֵׁנִי הֵכִין וְנָתַן בְּתוֹךְ חֵיקוֹ, עָמַד
וְיָרָה אֶת הָרִאשׁוֹן וְלֹא הֶחֱטִיא: הַחֵץ בָּא בְלֵב הַתַּפּוּחַ
מַמָשׁ, וְהַנַּעַר נִשְׁאַר עוֹמֵד חַי וְשָלֵם – וַיְהִי הַדָּבָר לְנֵס
בְּעֵינֵי הָעָם. אַךְ הַנָּצִיב לֹא נִתְקָרְרָה דַעְתּוֹ וְשָׁאַל לוֹ
לְטֶל: מָה הַחֵץ שֶׁהֵכִין לוֹ בְתוֹךְ חֵיקוֹ? נִתְקַשָּׁה טֶל
מִלְּהָשִׁיב לוֹ. אָמַר לוֹ גֶּסְלֶר, אִם יַגִּיד אֶת הָאֱמֶת לֹא
יַעֲשֶׂה לוֹ רָע. אָמַר לוֹ טֶל: &#8220;חֵץ זֶה הָיָה מוּכָן עִמִּי לְכָךְ,
שֶׁאִלְמָלֵי הָיָה פוֹגֵעַ הָרִאשׁוֹן בִּבְנִי, הָיָה פוֹגֵעַ זֶה
הַשֵּׁנִי בָךְ!&#8221; – מִיָּד תָּפְסוּ לְטֶל וַאֲסָרוּהוּ, וּלְקָחוֹ
הַנָּצִיב בַּסְּפִינָה שֶׁלּוֹ לַהֲבִיאוֹ עִמּוֹ לְבֵית הַסֹּהַר
שֶׁבְּמִבְצַר קִסְנַכְט, מְקוֹם מוֹשָׁבוֹ. הֵם בְּלֵב הַיְאוֹר וּסְעָרָה
גְדוֹלָה קָמָה וְהַסְּפִינָה חָשְׁבָה לְהִשָּׁבֵר. וּמִכִּיוָן שֶׁטֶּל
גַּם גִּבּוֹר שַׁיִט הָיָה, הִתִּירוּהוּ מִכְּבָלָיו שֶׁיְּהֵא מַנְהִיג
הוּא אֶת הַסְּפִינָה לְהַצִּילָהּ מִן הַסַּכָּנָה. הֵשִׁיט טֶל וְהֵבִיא
אֶת הַסְּפִינָה לְחוֹף סְלָעִים אֶחָד, וְשָם תָּפַס קַשְׁתּוֹ וְקָפַץ
עַל סָלַע, דָּחַף אָת הַסְּפִינָה חֲזָרָה – וְהוּא עִם קַשְׁתּוֹ
נִמְלָט. בָּרַח טֶל וּבָא לְדֶרֶךְ קִסְנַכְט וּבְיָדוֹ רַק חֵץ אֶחָד זֶה
שֶׁטָּמַן אָז בְּחֵיקוֹ. יָשַׁב שָׁם וְהִמְתִּין. אָמָר: אִם עָלָה
הַנָּצִיב חַי מִן הַיְאוֹר – הֲרֵי דָרָךְ כָּאן יַעֲבֹר. וְכָךְ הָיָה.
הַנָּצִיב עָבַר בִּמָקוֹם זֶה – וְיָרָה בוֹ טֶל אֶת חִצּוֹ מִן
הַמַּאֲרָב, וְגַם הַפַּעַם לֹא הֶחֱטִיא אֶת הַמַּטָּרָה: הַחֵץ בָּא
בְלֵב הָרָשָׁע. – וּמִשֶּׁנָּפַל גֶּסְלֶר, מִיָּד קָם הָעָם, שֶׁנִּזְעַק
עַל יְדֵי &#8220;בְּנֵי הַבְּרִית&#8221;, וְהִבְרִיחוּ אֶת כָּל פְּקִידֵי בֵית
הַבְּסְבֻּרְג, אוֹתָם וְכָל אַנְשֵׁיהֶם מִן הָאָרֶץ – וַתְּהִי
הַתְּשׁוּעָה, שֶׁיָּצְאוּ מֵעַבְדוּת לְחֵרוּת.</p>
</blockquote>

<blockquote>
<p>זֶהוּ הַמַּעֲשֶׂה. וְכַדַּאי לְהָעִיר: הָאַגָּדָה הָעֲמָמִית שֶׁחָבִיב
עָלֶיהָ לְסַפֵּר בְּנִּסִּים שֶׁבָּאוּ דַוְקָא עַל יְדֵי &#8220;תָּם&#8221;, טִפֵּשׁ
בְּעֵינֵי הַבְּרִיּוֹת, – נָתְנָה גַם לְגִבּוֹרָהּ זֶה כִּנּוּי &#8220;טֶל&#8221;,
שֶׁפֵּרוּשׁוֹ: שׁוֹטֶה.</p>
</blockquote>

<blockquote>
<p>וּמַעֲשֶׂה זֶה בְּוִילְהֶלְם תָּם, כָּרוּךְ עִם מְאֹרָעוֹת אֲחֵרִים שֶׁל
הַסִּיטוּאַצְיָה הַמְּדִינִית שֶׁבַּיָּמִים הָהֵם, אַגָּדָה
וְהִסְטוֹרִיָּה יָחַד, לָקַח שִׁילֶר, מְשׁוֹרֵר הַחֵרוּת, חֹמֶר
לְחֶזְיוֹנוֹ זֶה –, חִזָּיוֹן הַלּוֹקֵחַ וּמַרְעִישׁ לְבָבוֹת זֶה
כְמֵאָה וְעֶשְׂרִים שָׁנָה<a href="#fn:225" id="fnref:225" title="see footnote" class="footnote"><sup>225</sup></a>.</p>
</blockquote>

<h3 id="iiעַלתָּכְנִיתוֹוְצוּרָתוֹשֶׁלהַחִזָּיוֹן">II עַל תָּכְנִיתוֹ וְצוּרָתוֹ שֶׁל הַחִזָּיוֹן</h3>

<blockquote>
<p>בְּשֵׁם &#8220;וִילְהֶלְם טֶל&#8221; קָרָא הַמְשׁוֹרֵר אֶת חֶזְיוֹנוֹ זֶה. מַשְׁמַע,
מְאֹרָעוֹת טֶל הֵם כָּאן הָעִקָּר וְהַמֶּרְכָּז שֶׁל כָּל הַמַּעֲשִׂים,
אוֹ שֶׁאִישִׁיּוּתוֹ שֶׁל טֶל הִיא הַגַּרְעִין שֶׁמִּמֶּנוּ וּמִתּוֹכוֹ
הַכֹּל צָמֵחַ וּמִתְפַּתֵּחַ כָּאן. אֲבָל בֶּאֱמֶת אֵינוֹ כֵן. מַעֲשֶׂה
טֶל אָמְנָם תּוֹפֵס מָקוֹם חָשׁוּב בַּחִזָּיוֹן, אֲבָל עַד שֶׁלֹא
הִגִּיעַ לְסוֹפוֹ (מוֹת גֶּסְלֶר) אֵינוֹ אֶלָּא אֶפִּיזוֹדָה כִּשְׁאָר
הָאֶפִּיזוֹדוֹת הַגְּדוֹלוֹת וְהַקְּטַנּוֹת: מַעֲשֶׂה שִׁטוֹפָכֶר
וּמַעֲשֶׂה מֶלְךְ-תֵּל, מַעֲשֶׂה רוּדֶנְץ וּבֶרְתָּהּ, אוֹ גַם מַעֲשֶׂה
בּוֹמְגַרְטֶן, אַרְם-גַּרְד וְכוּ' – אֶפִּיזָדוֹת הַבָּאוֹת בְּחִזָּיוֹן
זֶה פְּרוּדוֹת פְּרוּדוֹת, שֶׁאֵינָן מְחֻבָּרוֹת לִכְאוֹרָה זוֹ בְזוֹ,
וְאַף אָמְנָם בְּכָל מְאֹרָעוֹת טֶל לֹא מָצָא הַמְשׁוֹרֵר לְפַרְנֵס
אֶלָּא אַרְבָּעָה מַחֲזוֹת רַק בְּחֶצְיוֹ הַשֵּׁנִי שֶׁל הַחִזָּיוֹן (I,
שֶׁבְּסִדְרָה שְׁלִישִׁית וְשׁוּב I, שֶׁבְּסִדְרָה רְבִיעִית).</p>
</blockquote>

<blockquote>
<p>וּמָה הוּא הַנּוֹשֵׂא הָעִקָּרִי וּמִי הֵן &#8220;הַנְּפָשׁוֹת&#8221;
הַמֶּרְכָּזִּיוֹת שֶׁבִּשְׁבִילָם נִתְחַבְּרָה הַדְּרַמָּה וּסְבִיבָם
נִצְטָרְפוּ כָל הָאֶפִּיזוֹדוֹת? – <strong>הָעָם וְאַרְצוֹ</strong>.</p>
</blockquote>

<blockquote>
<p>הָעָם הוּא &#8220;הָאוֹהֵב&#8221; הָרָאשִׁי וְהָאָרֶץ הִיא &#8220;הָאֲהוּבָה&#8221;,
וְהַמַּפְרִיעִים לְחַיֵּי &#8220;הַנֶּאֱהָבִים וְהַנְּעִימִים&#8221; הֲלָלוּ הֵם
הַנְּצִיבִים הַקָּשִׁים, הַמַּלְאָכִים הָרָעִים שֶׁל נְסִיכוּת בֵּית
הַבְּסְבֻּרְג, זֶהוּ דְבַר הַדְּרַמָּה לְכָל עִנְיָנֶיהָ.</p>
</blockquote>

<blockquote>
<p>אֲבָל עַם וָאָרֶץ כְּלוּם אֶפְשָׁר לְהָבִיא &#8220;גִּבּוֹרִים&#8221; כָאֵלּוּ עַל
הַבָּמָה? תֹּאמַר: עַל יְדֵי סְמָלִים. אֲבָל בָּחַר שִׁילֶר לִהְיוֹת
בִּדְרַמָּה זוֹ דַוְקָא רֵאַלִי, אֲמִתִּי וְטִבְעִי יוֹתֵר מִבְּכָל
הַדְּרַמּוֹת הַקּוֹדְמוֹת שֶׁלּוֹ – וְכָךֵ הוּא כָאן בֶּאֱמֶת – וּמֶה
עָשָה בִּשְׁבִיל לְהַצִּיג גִּבּוֹרִים אֵלּוּ עַל הַבָּמָה? הוּא לֹא
דְרַמָּה שֶׁל <strong>מַעֲשֶׂה</strong> אֶחָד, אֶלָּא חִזָּיוֹן שֶׁל <strong>מַסָּע</strong>
עָשָׂה אֶת &#8220;טֶל&#8221;.</p>
</blockquote>

<blockquote>
<p>הָרוֹצֶה לִרְאוֹת עַם שָׁלֵם בְּתוֹךְ אַרְצוֹ אֵין לוֹ דֶּרֶךְ טוֹבָה
מִנְּסִיעָה. סַע וַעֲבֹר בָאָרֶץ וּבֹא בָעָם, כְּלוֹמַר, הִכָּנֵס
לְבָתִּים שׁוֹנִים, בֹּא בִדְבָרִים עִם יְחִידִים שׁוֹנִים וֶהֱוֵי
נִלְוֶה לָהֶם בִּשְׁעַת מַשָּׂאָם וּמַתָּנָם; בֹּא לִמְקוֹמוֹת
צִבּוּרִיִּים, לַאֲסֵפוֹת, עֲבוֹר בִּרְחוֹבוֹת שֶׁל יִשּׁוּב וּבְחוּצוֹת
שֶׁל בָּר וּרְאֵה וּשִׁמַע וַחֲיֵה בָהֶם – וְיָדָעְתָּ. בְּכָל פַּעַם,
כַּמּוּבָן, אֶפֶס קָצֵהֶם, רַק חֲלָקִים חֲלָקִים נִפְרָדִים תִּרְאֶה;
אַךְ אֵלֶּה יִצְטָרְפוּ סוֹף סוֹף כְּדֵי מֻשָּׂג כְּלָלִי אֶחָד – מַהוּת
הָעָם עַל אַרְצוֹ וְעִנְיָנוֹ יָחַד. – וּלְתַכְלִית זוֹ הִנֵּה עוֹשֶׂה
עִמָּנוּ גַם שִׁילֶר נְסִיעָה כָזֹאת בְּדֶרֶךְ הַבָּמָה:</p>
</blockquote>

<blockquote>
<p><strong>מַסָּע לִשְׁלֹשֶׁת מְחוֹזוֹת הַיַּעַר שֶׁבִּשְׁוֵיץ בִּשְׁנַת 1307</strong> –
זֶהוּ הַחִזָּיוֹן &#8220;וִילְהֶלְם טֶל&#8221;. מִמָּקוֹם לְמָקוֹם אָנוּ עוֹבְרִים,
וְכָל מַחֲזֶה וּמַחֲזֶה אֵינוֹ אֶלָּא<a href="#fn:226" id="fnref:226" title="see footnote" class="footnote"><sup>226</sup></a> תַּחֲנָה <strong>אַחֶרֶת</strong> שֶׁאָנוּ
עוֹמְדִים שָׁם לְהִסְתַּכֵּל. רֻבָּהּ שֶׁל דֶּרֶךְ זוֹ, כְּמוֹ
שֶׁנִּרְאֶה לִהַלָּן בַּסּקִירוֹת שֶׁלַּסִּדְרוֹת, אָנוּ עוֹשִׂים
בְּעִקְּבוֹתָיו שֶׁל טֶל, שֶׁבִּשְׁמוֹ הַחִזָּיוֹן נִקְרָא. אֲבָל גַּם
לִצְדָדִים אָנוּ נוֹטִים וְסָרִים פַּעַם בְּפַעַם, – וּבְכֵן אָנוּ
רוֹאִים אֶת הָאָרֶץ מִפִּנוֹת שׁוֹנוֹת לְמַרְאוֹתֶיהָ וְלַאֲנָשֶׁיהָ
מִכָּל קְצוֹת הָעָם: בָּהֶם גַּם זָקֵן גַּם נַעַר, עֶבֶד וְאָדוֹן,
אִכָּר וְרוֹעֶה, דַּיָּג וְצַיָּד, כֹּהֵן וּפַרְנָס, אֲנָשִׁים וָטָף,
שׁוֹמְרִים וּפְקִידִים, אוּמָנִים וּפוֹעֲלִים, בַּעֲלֵי בָתִּים
וַאֲצִילִים וְדַלַּת הָעָם יָחַד, – קְבֻצּוֹת וִיחִידִים מִכָּל
הַשְּׂדֵרוֹת בַּמַּחֲזוֹת לְפָנֵינוּ, הֵם בְּמִנְהֲגֵיהֶם וּתְנָאֵי
חַיֵּיהֶם וּלְעִנְיְנֵיהֶם וְשִׂיחוֹתֵיהֶם וּמְאֹרָעוֹתֵיהֶם.
וּכְטִבְעָהּ שֶׁל נְסִיעָה, כָּל מַעֲשֶׂה שֶׁבְּכָּאן אֵינוֹ אֶלָּא
אֶפִּיזוֹדָה פְרוּדָה, פְּגִישׁוֹת וְהִזְדַמְּנֻיּוֹת שֶׁבַּדֶּרֶךְ,
וְאֵין מַחֲזֶה אֶחָד מִשְׁתַּלְשֵׁל וּמִשְׁתַּלֵּף מֵחֲבֵרוֹ
שֶׁבְּצִדּוֹ. כָּל אַקְט כָּאן אֵינוֹ &#8220;מַעֲרָכָה&#8221; שֶׁל מַחֲזוֹת
שֶׁמַּעֲשֶׂה אֶחָד מְאַחֲדָם וְאֵינוֹ כְלָל וּכְלָל &#8220;עֲלִילָה&#8221; אֶלָּא
קְבֻצָּה אוֹ סִדְרָה שֶׁל מַחֲזוֹת נִפְרָדִים לִמְקוֹמוֹתָם
וּלְעִנְיְנֵיהֶם שֶׁנִּתְּנוּ זֶה בְּצַד זֶה. כִּי כּשֵׁם שֶׁאֵין
תַּחֲנָה שֶׁבַּדֶּרֶךְ תְּלוּיָה בַחֲבֶרְתָּהּ, כָּךְ גַּם כָּאן,
בְּחִזָּיוֹן זֶה, מָקוֹם מָקוֹם וַאֲנָשֶׁיו, אֲנָשִׁים אֲנָשִׁים
וְשִׂיחָם וְשִׂיגָם וּמְאוֹרָעוֹתֵיהֶם הַמְיֻחָדִים לָהֶם – וְהַכֹּל
עוֹבֵר וְחוֹלֵף בְּשָׁעָה קַלָּה בִּכְדֵי שֶׁנָּבֹא מִיָּד לְמָקוֹם
אַחֵר. אֶלָּא, בְּאָשְׁרֵנוּ, מוֹרֵה-הַדֶּרֶךְ שֶׁעִמָּנוּ הֲרֵי שִׁילֶר
הוּא וְלֹא אַחֵר וְהוּא יוֹדֵעַ לְהוֹרוֹת לְפָנֵינוּ כָךְ, עַד שֶׁכָּל
מָקום מִתְרַשֵּׁם בְּאָפְיוֹ שֶׁלּוֹ לְזִכְרוֹן עוֹלָם, וְכָל נֶפֶשׁ
שֶׁאָנוּ פוֹגְשִׁים, וַאֲפִילוּ רַק בְּשִׂיחָה אַחַת קַלָּה – הֲרֵיהִי
מִתְגַּלֵּית לְפָנֵינוּ בְצִבְיוֹנָהּ הַמְיֻחָד עַד שֶׁהִיא נִרְאֵית
לָנוּ כְמוּדַעַת מִכְּבָר – וְחַיִּים אָנוּ בִסְבִיבָה זוֹ כִבְתוֹךְ
מוֹלֶדֵת שֶׁלָּנוּ<a href="#fn:227" id="fnref:227" title="see footnote" class="footnote"><sup>227</sup></a>.</p>
</blockquote>

<blockquote>
<p>וְהַסְּבִיבָה סְבִיבָה חֲמוּדָה אִידִילִית בְּכָל מַחֲזֶה וּמַחֲזֶה.
וְהַאֲנָשִׁים, אִם כִּי עוֹשִׂים הֵם אֶת רְצוֹנוֹ שֶׁל שִׁילֶר לְדַבֵּר
לְפָנֵינוּ בַחֲרוּזִים שְׁקוּלִים וּבְשָׂפָה נִמְלָצָה – אֲבָל כַּמָּה
אֲמִתִּיִּים וְרֵאַלִיִּים הֵם בְּכָל הֲגִיגָם! כִּי הַמְשׁוֹרֵר גַּם
הוּא עוֹשֶׂה אֶת רְצוֹנָם שֶׁלָּהֶם – הוּא מוֹסֵר לָנוּ כָל <strong>שִׁגְרֵי
הַלָּשׁוֹן שֶׁלָּהֶם</strong>, עַד כַּמָּה שֶׁאֶפְשָׁר <strong>בְּפַשְׁטוּתָם
הָעֲמָמִית</strong>, מִצְטַמְצֵם, <strong>שֶׁלֹּא</strong> כְדַרְכּוֹ בַּמְּקוֹמוֹת
הַפָּטֵטִיִּים. שֶׁכֵּן, הַבְּרִיּוֹת הֲלָלוּ – הַפַּשְׁטוּת הַיְשָׁרָה
וְהַכְּשֵׁרָה נָאָה הִיא לָהֶם &#8220;מֶרוֹמְמוּת אֵל בִּגְרוֹנָם&#8221;. שִׁילֶר
יָדַע אֶת הַסּוֹד, שֶׁכָּל עִנְיָן דּוֹרֵשׁ אֶת צוּרָתוֹ וְסִגְנוּנוֹ
שֶׁלּוֹ – וַהֲרֵיהוּ מַעֲמִיד כַּאן אֶת שִׁירָתוֹ בְּצוּרָה פְשׁוּטָה,
עֲנָוָה וּתְמִימָה; הַכֹּל אָמְנָם דֵּי מְגֻהָץ לְטָהֳרָה, אַךְ לֹא
מֻקְשֶׁה עַל-יְדֵי שִׁמּוּשֵׁי לָשׁוֹן שֶׁאֵינָם מְצוּיִים. לַמְּצִיאוּת
נָאֶה הַמָּצוּי; וְ&#8220;הַפְּרוֹזָה&#8221; שֶׁבְּשִׁירָה זוֹ עִם הַמִּלִים
הָרְגִילוֹת וְהַמַּאֲמָרוֹת הַשְּׁגוּרוֹת בְּלִי הִדּוּקִים
וְדִקְדּוּקִים שֶׁל שִׁמּוּשֵׁי לָשׁוֹן עַתִּיקִים וּבְלִי קִשּׁוּרִים
וְזַהֲרוּרִים רוֹמַנְטִיִּים – הוֹלֶמֶת וּמְצַלְצֶלֶת כָּאן פַּעַם
בְּפַעַם כְּקוֹל הַפַּעֲמוֹנִים הֲלָלוּ שֶׁבְּצַאוְּרֵי הַבָּקָר
הָרוֹעֶה בָאַלְפִּים.</p>
</blockquote>

<blockquote>
<p>וְהִנֵּה הַכֹּל כָּאן אִידִילִי, הַכֹּל נָאֶה, הַכֹּל תָּמִים וְנוֹחַ
בְּפַשְׁטוּתוֹ, וּבְכָל מַחֲזֶה, כְּלוֹמַר, לְכָל &#8220;תַּחֲנָה&#8221; שֶׁאַתָּה
בָא, רְצוֹנְךָ לוֹמַר: &#8220;פֹּה אֵשֵׁב כִּי אִוִּיתִיהָ&#8221;. הַמָּקוֹם נָאֶה
לַאֲנָשָׁיו וְהָאֲנָשִׁים נָאִים לִמְקוֹמָם. אֲבָל זוֹהִי הַצָּרָה –
&#8220;הַזְּמָן&#8221; זְמָן קָשֶׁה הוּא, – שֶׁהֲרֵי בִשְׁנַת 1307 אָנוּ נוֹסְעִים,
בְּשָׁעָה שֶׁשְּׁרִירוּת לֵב הַנְּצִיבִים וּזְדוֹן יָדָם עָבְרוּ
גְבוּלוֹת – וְלָכֵן אֵין לְךָ מָקוֹם שֶׁנָּבֹא לְשָׁם, שֶׁלֹּא נִרְאֶה
וְנִשְׁמַע בּוֹ מְאֹרָעוֹת נוֹרָאִים הַמַּרְגִּיזִים אֶת הַנָּפֶשׁ.
אִישׁ אִישׁ וְנִגְעֵי לְבָבוֹ וּפְגָעָיו הָרָעִים. וְכָל הַפְּגָעִים
מִמָּקוֹם אֶחָד יְהַלֵּכוּ, מִיַּד הַנְּצִיבִים. <strong>זָרִים</strong> מוֹשְׁלִים
לְרָעָה, וְצָרַת כָּל הַיְחִידִים אֵינָהּ אֶלָּא צָרָה <strong>אַחַת
כְּלָלִית</strong> עַל כֻּלָּם יַחַד – לַחַץ הַנְּצִיבִים. כָּל יָחִיד
מְבַקֵּשׁ לְהָגֵן עַל עַצְמוֹ, אַךְ מִכָּאן &#8220;הֲגָנָה עַצְמִית&#8221;
<strong>כְּלָלִית וְאַחַת</strong> נוֹצֶרֶת כְּלַפֵּי הַצָּרָה הַכְּלָלִית
שֶׁבָּאָרֶץ –</p>
</blockquote>

<blockquote>
<p><strong>וְזֶהוּ,</strong> רַק זֶה הוּא הַקֶּשֶׁר הַפְּנִימִי הַמְחַבֵּר וּמְאַחֵד אֶת
כָּל הַפְּרוּדוֹת לִכְלָל אֶחָד שֶׁבּוֹ הַדְּרַמָּה עוֹסֶקֶת!</p>
</blockquote>

<blockquote>
<p>&#8220;צָרַת הָאֻמָּה&#8221; הִיא הִיא כָאן הַגַּרְעִין הַמַּצְמִיחַ אֶת הַכֹּל,
הִיא כָאן הָעִקָּר וְהַשֹּׁרֶשׁ לַכֹּל – &#8220;שֹׁרֶשׁ פּוֹרֶה רוֹשׁ
וְלַעֲנָה&#8221; שֶׁהַכֹּל מְבַקְּשִׁים לְעָקְרוֹ. וּבְכֵן, כָּל
הָאֶפִּיזוֹדוֹת הַנִּפְרָדוֹת שֶׁרָאִינוּ בַמַּחֲזוֹת, כָּל
הַשְּׁמוּעוֹת הַבְּדוּלוֹת לְעַצְמָן שֶׁשָּׁמַעְנוּ פֹּה וָפֹה בִּשְׁעַת
שְׁהִיָּה בְכָל &#8220;תַּחֲנָה&#8221; וְ&#8220;תַחֲנָה&#8221; – מֵאֲלֵיהֶן <strong>וּמִטִּבְעָן</strong> הֵן
מִצְטָרְפוֹת יַחַד, וּמִתְּחִלָּתָן, עוֹד מִן <strong>הַסִּדְרָה
הָרִאשׁוֹנָה</strong>, הֵן מִסְתַּכְּמוֹת לְ&#8220;נוֹשֵׂא&#8221; אֶחָד, – וּתְמוּנָה אַחַת
הַרְמוֹנִית נָגֹלָּה לְפָנֵינוּ. תְּמוּנָה שֶׁבְּמֶרְכָּזָהּ שְׁנֵי
&#8220;הַנֶּאֱהָבִים וְהַנְּעִימִים&#8221; הַטְּרָגִיִּים, <strong>הָעָם וְהָאָרֶץ</strong>,
עוֹמְדִים בְּכָל צִבְיוֹנָם לְפַנֵינוּ, וּמֶרְכַּז כָּל הַמַּעֲשִׂים הֵם
הֵמָּה. – וּבָזֶה הִשִּׂיג שִׁילֶר אֶת הָאַחְדוּת בֵּין הַפְּרוּדוֹת –
וְחִזָּיוֹן מְאֻחָד וְגַם מְיֻחָד בְּמִינוֹ נֶעֱרָךְ לְפָנֵינוּ.</p>
</blockquote>

<h3 id="עַלמַהוּתָהּשֶׁלהָאִידֵאָההָרָאשִׁיתשֶׁבַּחִזָּיוֹן">עַל מַהוּתָהּ שֶׁל הָאִידֵאָה הָרָאשִׁית שֶׁבַּחִזָּיוֹן</h3>

<blockquote>
<p><strong>וְאַחְדוּת הַנִּפְרָדִים</strong> הִיא גַם הָאִידֵאָה הָרָאשִׁית
שֶׁבְּ&#8220;וִילְהֶלְם טֶל&#8221;.</p>
</blockquote>

<blockquote>
<p>אֲבָל נִסְתַּכֵּל רֶגַע בְּאָפְיָם שֶׁל הָעָם וְהָאָרֶץ, &#8220;הָאוֹהֵב
וְהָאֲהוּבָה&#8221; הַנְּתוּנִים בַּמֵּצַר – וְנִרְאֶה בְאֵיזוִ אִידֵאָה
מָצְאוּ תְשׁוּעָתָם.</p>
</blockquote>

<blockquote>
<p>הָ&#8220;אֲהוּבָה&#8221; הָאָרֶץ, כַּיָּדוּעַ, &#8220;כַּלָּה נָאָה&#8221; הִיא, הֶלְוֶצְיָה
הַיָּפָה וְהָאֲיֻמָה כְאֶחָת, וְהַרְבֵּה עָסְקוּ &#8220;הָאָבוֹת&#8221;, דּוֹרוֹת
הָרִאשׁוֹנִים, בְחִנּוּכָהּ עַד שֶׁעָשׂוּ שׁוֹבֵבָה זוֹ מִן הַיִּשּׁוּב
– וְהִנֵּה רְאִינוּהָ בְדֶרֶךְ מַסָּעֵנוּ בְכָל הוֹדָהּ וְעֻזָּהּ יָחַד.
בַּמַחֲזוֹת: הַרְרֵי אֵל וְרֻכְסֵי שֶׁלֶג עוֹלָמִים, יַעֲרוֹת עַד
וְצוּרֵי שַׁדַּי, אַשְׁדּוֹת עֹז שׁוֹבָבִים וְיַמֵּי-יְאוֹרִים רְחָבִים,
עִמְקֵי בְרָכָה, מִרְעֵי עֲדָרִים וּשְׂדֵי תְרוּמוֹת, חוּצוֹת עָרִים
וּמִדְבְּרֵי הָרִים, וְכַמָּה פְרָטִים מֻפְלָאֵי חֵן, – כָּל
חֲמוּדוֹתֶיהָ, רָאִינוּ גַם לְאוֹר בֹּקֶר וְצָהֳרַיִם גַּם לְנֹגַהּ
הַיָּרֵחַ בְּקַשְׁתּוֹ הַנֶּהְדָּרָה, וּבְדַרְכֵּנוּ צְלִיל פַּעֲמוֹנִים
וְשִׁירֵי רוֹעִים בֵּין הָאַלְפִּים יְלַוּוּנוּ, אַף גַּם סוּפוֹת
וּסְעָרוֹת יִפְגְּשׁוּנוּ – וְאֵיכָה לֹא תֵאָהֵב אֶרֶץ אֲשֶׁר כָּזֹאת,
אֲשֶׁר אֵימָתָהּ – קֶסֶם, יָפְיָהּ – צִבְעֵי אֵל, צַיַּר הָעוֹלָמִים,
וּבְחֵיקָהּ, בֵּין שָׁדֶיהָ-הָרֶיהָ – מִשְׁכְּנוֹת מִבְטָחִים, מַחֲסֶה
לְעַם עוֹבֵד אוֹהֲבָהּ מֵאָז!</p>
</blockquote>

<blockquote>
<p>וְ&#8220;הָאוֹהֵב&#8221; הַזֶּה, &#8220;הַגִּבּוֹר הָרָאשִׁי&#8221; שֶׁבַּחִזָּיוֹן – <strong>הָעָם</strong>:
בָחוּר יָשָׁר, תָּם וְנֶאֱמַן רוּחַ – וְאִם כִּי מִקְצָת בּוּר, פֶּרֶא,
מִן הַבָּר, – שֶׁכֵּן הָאָרֶץ אֲהוּבָתוֹ הִשְׁפִּיעָה עָלָיו כָּךְ:
בּוֹדֵד הוּא לוֹ בֵין הָרֶיהָ, &#8220;עַם לְבָדָד יִשְׁכֹּן&#8221; וּבִלְבַד
שֶׁיְּהֵא חָפְשִׁי לְנַפְשׁוֹ כִּרְצוֹנוֹ וּלְבַת-זוּגוֹ, הָאָרֶץ,
שֶׁנַּפְשׁוֹ קְשׁוּרָה בָהּ בְּאַהֲבַת תָּמִים, וְאֵין הוּא מְבַקֵּשׁ
אֶלָּא לְעָבְדָהּ וּלְשָׁמְרָהּ בֶאֱמוּנָה <strong>כְּבַעַל</strong> טוֹב וְנֶאֱמָן.</p>
</blockquote>

<blockquote>
<p>וּרְאֵה! כַּמָּה אֵין הַגִּבּוֹר הַזֶּה דוֹמֶה לְגִבּוֹרֵי שִׁילֶר
שֶׁבְּחֶזְיוֹנוֹתָיו הַקּוֹדְמִים: הֲלָלוּ רוֹמַנְטִיקִים הֵם,
אִישִׁיֻּיּוֹת אֶמְתָנִיּוֹת, בַּרְיוֹנִים קִיצוֹנִים, נוֹשְׂאֵי
אִידֵאָלִים מְפוֹצְצִים, מְבַקְּשִׁים לְהַחֲרִיב עוֹלָמוֹת בִּשְׁבִיל
לִבְנוֹתָם מֵחָדָשׁ לְפִי תָכְנִיתָם הֵם. וְכָאן בָּחוּר פָּשׁוּט
(טִפּוּסִי הוּא בְיוֹתֵר בְּצוּרַת טֶל הַתָּם, הַדּוֹאֵג רַק לְבֵיתוֹ
שֶׁלּוֹ) מִתְחַשֵּׁב עִם הַמְּצִיאוּת וְגַם עִם הַחוֹבָה וְהַמַּסּוֹרָה,
וְאֵינוֹ מְבַקֵּש לִפְרֹץ גְּדֵרוֹת; מִתְיָרֵא הוּא אֲפִילוּ לְהָפֵר אֶת
הַשְּבוּעָה שֶׁהֻשְׁבַּע לַמֶּלֶךְ, מוֹקִיר כָּל טִפַּת דָּם שֶׁלּוֹ,
וַאֲפִילוּ דְמֵי אוֹיְבוֹ לֹא מֵי שְׁפָכִין הֵם לוֹ, – &#8220;מִסְתַּפֵּק
בַּאֲשֶׁר לוֹ&#8221; וּלְפִיכָךְ אֵין הוּא חוֹלֵם לְמַעֲשִׂים כַּבִּירִים
מְשַׁנֵּי סְדָרִים וַעֲרָכִין – אֶלָּא לְהֶפֶךְ, רוֹצֶה הוּא לִשְׁמֹר
עַל הַסֵּדֶר שֶׁכְּבָר הִסְכִּין וְנִסְתַּגֵּל לוֹ מִבִּרְיָתוֹ –
וּמַהוּ מְבַקֵּש? אַל תִּגְּעוּ בְאַדְמָתִי בַּת אוֹנִי וְזֵעָתִי!
&#8220;מְגִלּוֹת&#8221; עַתִּיקוֹת יֵשׁ בְּיָדִי, עֵדוּת חֵרוּתִי – אַל תִּגְזְלוּ
מִמֶּנִּי כִתְבֵי הַקֹּדֶשׁ הֲלָלוּ! חֵרוּתִי הֲרֵי אֵינָהּ אֶלָּא
חֹפֶשׁ הַתְּנוּעָה וְהָעֲבוֹדָה, – וּתְנוּ לִי לִחְיוֹת כְּדַרְכִּי
וּכְמִנְהָגַי שֶׁגֻּדַּלְתִּי בָהֶם. וְאִם לָאו – הִנְנִי וְלֹא אֶתֵּן!
בְּנַפְשִׁי אָגֵן עֲלֵיהֶם, כִּי בִלְתָּם חַיַּי אֵינָם חַיִּים!</p>
</blockquote>

<blockquote>
<p>אֵלּוּ הֵן &#8220;הָעִקָּרִים&#8221; הַמֻּבָּעִים בְּחִזָּיוֹן זֶה מִפִּיוֹת
שׁוֹנִים. אִידֵאוֹת שֶׁלֹּא הָיוּ מוֹדֶרְנִיּוֹת בְּיוֹתֵר גַּם לִפְנֵי
מֵאָה וְעֶשְׂרִים שָׁנָה: אֲבָל שִׁילֶר, לְאַחַר כָּל נְדוּדָיו
הָרוֹמַנְטִיִּים, לְסוֹף יָמָיו, הִכִּיר כִּי &#8220;נֵצַח&#8221;, &#8220;הוֹד וָעֹז&#8221; יֵשׁ
דַּוְקָא בְּבָחוּר &#8220;רוֹעֶה תָם&#8221; זֶה. – מְשׁוֹרֵר הַחֵרוּת זֶה, כָּל
יָמָיו נְשָׂאַתְהוּ בַת שִׁירָתוֹ עַל אֻמּוֹת וּלְשׁוֹנוֹת שׁוֹנוֹת
לְבַקֵּשׁ וְלִמְצֹא סִמְלֵי מוֹפֵת <strong>לַחֵרוּת</strong> מַשְׂאַת נַפְשׁוֹ, עַד
שֶׁמָּצָא לִבְסוֹף אֻמָּה בַת-גִּזְעוֹ וּלְשׁוֹנוֹ הָרְאוּיָה לְשִׁירַת
נַפְשׁוֹ שֶׁלּוֹ – וְעָמַד עַל מְצִיאוּת נָאָה: <strong>אֲמָּה שְׁלֵמָה
שֶׁפְּרוּדוֹתֶיהָ נִתְאַחֲדוּ מֵרְצוֹנָם לְשֵׁם הַחֵרוּת</strong>. וְהִנֵּה,
זֶה &#8220;עַם רֹעִי תָּם מִתּוֹךְ עֲדָרָיו&#8221;, לְאַחַר שֶׁנִּתְאַחֵד, יָדַע
וַיּוּכַל עֲמוֹד בִּפְנֵי הַתַּקִּיף מִמֶּנּוּ. הוּא</p>
</blockquote>

<blockquote>
<p>&quot;קָם נוֹעָז פָּרֹק עָוֶל, עֹל צַוָּארָיו,</p>
</blockquote>

<blockquote>
<p>וּבְכַעֲסוֹ יִצְרוֹ יִכְבֹּשׁ, יֵדַע כְּלֹא,</p>
</blockquote>

<blockquote>
<p>וּבְרִיבוֹ יֹשֶׁר יִזְכֹּר גַּם אֶל צָרָיו,</p>
</blockquote>

<blockquote>
<p>וּכְגָבְרוֹ עוֹד עַנְוָתוֹ תִהְיֶה בוֹ&quot; –</p>
</blockquote>

<blockquote>
<p>וְזוֹהִי הַתִּפְאֶרֶת שֶׁבִּגְבוּרָה עַל גִבּוֹר תָּמִים זֶה! וּבוֹ
נִתְקָרְרָה דַעְתּוֹ שֶׁל הַמְשׁוֹרֵר. כִּי &#8220;טוֹב עַיִן&#8221; זֶה
&#8220;הַמִּסְתַּפֵּק בַּאֲשֶׁר לוֹ&#8221; וְגַם לְאַחַר נִצְחוֹנוֹ אֵין בּוֹ חֵפֶץ
שֶׁל שִׁלְטוֹן וּשְׂרָרָה עַל אֲחֵרִים – רֶגֶש הַחֵרוּת טָהוֹר הוּא בוֹ.
לֹא לְהִשְׁתַּעְבֵּד אַף לֹא לְשַׁעְבֵּד – זוֹהִי הַחֵרוּת הַטְּהוֹרָה,
וּבָהּ מָצָא שִׁילֶר אֶת שִׁירַת חַיָּיו הַגְּדוֹלָה. הִתְגַּשְּׁמוּתָהּ
שֶׁל שִׁירָה זוֹ רָאָה בִּ&#8220;בְנֵי הַבְּרִית&#8221;, <strong>בָּאַחְדוּת
הַלְּאֻמִּית</strong> – כִּי בָהּ הַתְּשׁוּעָה וְהַגְּאֻלָּה. וְאָז יָשִׁיר
שִׁילֶר אֶת <strong>שִׁירַת הַחֵרוּת שֶׁבָּאַחְדוּת הַלְּאֻמִּית</strong> – אֶת
&#8220;וִילְהֶלְם טֶל&#8221;. טֶל הַמִּתְיַחֵד בִּיחִידוּתוֹ
הָאִינְדִּיבִידוּאָלִית, סוֹפוֹ שֶׁהוּא נַעֲשֶׂה שְׁלִיחַ הָעָם,
וּתְשׁוּעַת הַכְּלָל וְהַפְּרָט כְּאַחַת בָּאָה. וְזֹאת הָאִידֵיאָה הִיא
הַחוֹדֶרֶת אֶת &#8220;וִילְהֶלְם טֶל&#8221; כֻּלּוֹ: <strong>אֵין גְּאֻלַּת הַחֵרוּת
בָאָה</strong>, לֹא לְיָחִיד וְלֹא לַ&#8220;שְּׂדֵרָה&#8221; וְלֹא לַ&#8220;מַּעֲמָד&#8221; בִּפְנֵי
עַצְמוֹ, <strong>אֶלָּא עַל יְדֵי הִתְאַחֲדוּת כָּל הָאֻמָּה מִתּוֹךְ אַחְוָה
אֲמִתִּית בְּלִי כָל &#8220;רִיב מִשְׁפָּחָה&#8221;.</strong></p>
</blockquote>

<blockquote>
<p>וּבְשִׁירָה זוֹ (שִׁירָתוֹ הָאַחֲרוֹנָה הָיְתָה זֹאת) יָדַע הַמְשׁוֹרֵר
כִּי עָתִיד הוּא לְ&#8220;הַרְעִישׁ כָּל בָּמוֹת אַשְׁכְּנַז!&#8221;</p>
</blockquote>

<blockquote>
<p>הַאָשְׁכְּנָזִים, כַּיַּדוּעַ, חֲשׁוּדִים עַל &#8220;יוּנְקְרִיּוּת&#8221;, עַל
שׁוֹבִינִיּוּת פַּטְרִיּוֹטִית, עַל גַּאֲוָה לְאֻמִּית מְנֻפָּחָה,
&#8220;Deutschland über alles&#8221; – וּכְלוּם יֵשׁ בְּחִזָּיוֹן זֶה אַף מַשֶּׁהוּ
מִן הַמִּדּוֹת הֲלָלוּ? לֹא מֵהֶן וְלֹא מִקְצָתָן, אֶלָּא – אַדְרַבָּא.
וּבַמָּה &#8220;הָרַעַשׁ&#8221;? הִרְגִּישׁ שִׁילֶר שֶׁאִידֵאָה אֲנוּשִׁית, נִצְחִית
וִיסוֹדִית מִתְגַּבֶּשֶׁת עַכְשָו בִיצִירָה אֳמָנוּתִית-<strong>טִבְעִית</strong>
וְנָאָה בַאֲמִתָּתָהּ – וְלִפְנֵי יְצִירָה שֶׁכָּזוֹ מִי יַעֲמֹד?</p>
</blockquote>

<blockquote>
<p>וְכַדַּאי הָיָה לִרְאוֹת לְאַחַר מֵאָה וְעֶשְׂרִים שָׁנָה, בִּשְׁנַת
1923 – שְׁנַת כִּבּוּשׁ גְּלִילוֹת הָרְהוּר מִגֶּרְמַנְיָה – אֶת
הַהֲמוֹנִים הַנּוֹהֲרִים אֶל הַבָּמוֹת לַחֲזוֹת בְּ&#8220;וִילְהֶלְם טֶל&#8221;
שֶׁהֻצַּג לְמֵאוֹת פְּעָמִים – כַּדַּאי הָיָה לִרְאוֹת אֶת הַזֶּרֶם
הָאֱלֶקְטְרִי שֶׁהָיָה עוֹבֵר בַּקָּהָל לְשֵׁמַע שְׁבוּעַת הַקָּרְחָה
זוֹ, אֶת הָרְעָדָה שֶׁתָּקְפָה כָל נֶפֶשׁ גֶּרְמָנִית (פּוֹעֲלִים
וּבוּרְגָנִים יָחַד), בְּהֵאָמֵר הַחֲרוּזִים הַפְּשׁוּטִים הֲלָלוּ מֵעַל
דַּפֵּי הַבָּמָה.</p>
</blockquote>

<blockquote>
<p>עַם אֶחָד נִהְיֶה, אַחִים לֹא נִפְרָדִים,</p>
</blockquote>

<blockquote>
<p>בְּכָל צָרָה וְכָל סַכָּנָה יַחַד נָקוּם.</p>
</blockquote>

<blockquote>
<p>עַם חָפְשִׁי כַּאֲבוֹתֵינוּ נִהְיֶה תָמִיד,</p>
</blockquote>

<blockquote>
<p>מֵעַבְדוּת – מָוֶת נִבְחַר עַל אַרְצֵנוּ!</p>
</blockquote>

<blockquote>
<p>וְאֶפְשָׁר לוֹמַר: אִם יָכְלָה גֶּרְמַנְיָה עֲמֹד בִּמְבוּכַת
הַמַּשְׁבֵּר זוֹ שֶׁבָּאָה עָלֶיהָ לְאַחַר מִלְחַמְתָּהּ-מַפַּלְתָּהּ
הַגְּדוֹלָה, אִם &#8220;כִּתֵּי פְלַגּוֹת&#8221;, מִכָּל צַד שֶׁהוּא, לֹא רָגְשׁוּ
בְיוֹתֵר לְהַגְדִּיל אֶת הַמְּבוּכָה – אֵין סָפֵק שֶׁסְּמִיכָה
<strong>מוּסָרִית</strong> לְכָךְ מָצְאוּ בְּ&#8220;וִילְהֶלְם טֶל&#8221; שֶׁלָּהֶם.</p>
</blockquote>

<blockquote>
<p>אֲבָל טֶל עַכְשָו לֹא רַק <strong>שֶׁלָּהֶם</strong> בִּלְבַד הוּא:</p>
</blockquote>

<blockquote>
<p>נִבָּא שִׁילֶר שֶׁעָתִיד הוּא &#8220;טֶל&#8221; לְהַרְעִישׁ אֶת הַבָּמוֹת
שֶׁבְּאַרְצוֹ – וּנְבואָתוֹ נִתְקַיְּמָה גַם <strong>מִחוּץ</strong> לִגְבוּלוֹת
גֶּרְמַנְיָה. שֶׁכֵּן זֶהוּ הֵחִזָּיוֹן הַיּוֹתֵר מְקֻבָּל מִכָּל
חֶזְיוֹנוֹתָיו שֶׁל הַמְשׁוֹרֵר הַגָּדוֹל. מְקֻבָּל הוּא בְכָל הָאֻמּוֹת
וְהַלְּשׁוֹנוֹת הַמְקֻלְטָרוֹת, וּבְיִחוּד, כַּמּוּבָן, אֵצֶל &#8220;עַמִּים
מְדֻכָּאִים&#8221;. אָצְלָם הוּא כִּסְגֻלָּה טוֹבָה, כְּנֶחָמָה מְעוֹדֶדֶת
בִּשְׁעַת צָרָה. וְאֵין צֹרֶך לוֹמַר <strong>בִּשְׁוֵיץ</strong>, – שָׁם סֵפֶר זֶה
הֲרֵי &#8220;כְּכִתְבֵי הַקֹּדָשׁ&#8221; הוּא לָהֶם, &#8220;טֶל&#8221; הוּא <strong>הַמְּגִלָּה</strong>
הַמּוֹדֶרְנִית, &#8220;סֵפֶר הַחֵרוּת&#8221; הֶחָדָשׁ שֶׁלָּהֶם בִּפְנֵי כָל
הָעוֹלָם הֶחָדָשׁ.</p>
</blockquote>

<blockquote>
<p>עַכְשָו, – הַאִם <strong>הִגִּיעָה שַׁעְתּוֹ שֶל &#8220;וִילְהֶלְם טֶל&#8221; גַּם
אֶצְלֵנוּ</strong>?</p>
</blockquote>

<blockquote>
<p>אֶצְבַּע הַזְּמָן! כָּעֵת</p>
</blockquote>

<blockquote>
<p>&quot;עֵת כִּתֵּי פְלַגּוֹת שִׂטְנֵי עָם יִרְגָּשׁוּ</p>
</blockquote>

<blockquote>
<p>וְהֶחֱרִישׁוּ קוֹל הַצֶּדֶק בְּקִנְאַת שָׁוְא&quot; –</p>
</blockquote>

<blockquote>
<p>הִנֵּה נִתַּן הַחִזָּיוֹן הַזֶּה עִבְרִית לָעִבְרִים <strong>וּבְכִפְלָיִם</strong>!
בְּתַרְגּוּמוֹ שֶׁל ח.נ. בְּיַאלִיק וְזֶה שֶׁלִּי<a href="#fn:228" id="fnref:228" title="see footnote" class="footnote"><sup>228</sup></a> וּבְוַדַּאי גַּם
בַּבָּמָה הָעִבְרִית יֻצָּג – וְיֵרָאוּ וְיִשָּׁמְעוּ הַדְּבָרִים אִם
כֹּה וְאִם כֹּה, בִּתְפוּצוֹת יִשְׂרָאֵל וּבְאֶרֶץ יִשְׂרָאֵל&#8230;</p>
</blockquote>

<blockquote>
<p>הֲתֵעָנֶה הַשִּׁירָה הַזֹּאת בְּהֵד מִתּוֹכֵנוּ וּמִתּוֹךְ רַעַשׁ
הֲמוֹנֵנוּ <strong>כָעֵת</strong>? –</p>
</blockquote>

<blockquote>
<p>מִכָּל מָקוֹם, אִם לֹא נִשְׁמַע עוֹד מִתּוֹךְ הָעִבְרִים אֶל הָעִבְרִים
קוֹל תּוֹקֵף לְבָבוֹת בְּשֵׁם הַמְפֹרָשׁ שֶׁבְּ&#8220;אֶחָד&#8221; – תָּבֹא
הַקְּרִיאָה הַזֹּאת לָנוּ עַל יְדֵי הַגֶּרְמָנִי הַגָּדוֹל, וְלוּ גַם
בְּקוֹל עֲנוֹת חֲלוּשָׁה בְּצַוָּאַת שְׁכִיב-מֵרָע, מִשִּׂפְתֵי
אֲטִנְגְּהוֹזְן הַגֹּוֵּעַ:</p>
</blockquote>

<blockquote>
<p>&#8220;וִהְיִיתֶם אְָך עַם אֶחָד – אֶחָד – אֶחָד –&#8221;</p>
</blockquote>

<blockquote>
<p>יֵאָמְרוּ הַדְּבָרִים, וְאִם כִּי הָאִידֵאָה לֹא חֲדָשָׁה וְלֹא
מוֹדֶרְנִית הִיא. כִּי מַהוּ <strong>חָדָשׁ</strong>? סוֹף סוֹף, &#8220;<strong>הַכֹּל</strong> כְּבָר
הָיָה לְעוֹלָמִים&#8221; וְ&#8220;אֵין כָּל חָדָשׁ&#8221; – אֶלָּא <strong>מִתְחַדֵּשׁ</strong>&#8230;
וְ&#8220;הַנִּצְחִי&#8221; – זֶה בְּ&#8220;מִסְתָּרִים&#8221; שֶׁלּוֹ הוּא יוֹשֵׁב וּמַמְתִּין
בְּאֹרֶךְ-רוּחַ לַשָּׁעָה וְלַמָּקוִם הָרְאוּיִים לְהִתְגַּלוּתוֹ;
וּמִשֶּׁבָּאָה הַשָּׁעָה וְהִגִּיעַ הַמָּקוֹם, אָז כָּל &#8220;חִדּוּשׁ&#8221;
אֵינוֹ מְעַכֵּב, – <strong>הָאֱנוֹשִׁי הַטִּבְעִי</strong> פּוֹרֵץ לוֹ דָּרֶךְ&#8230;</p>
</blockquote>

<blockquote>
<p><strong>הַכֹּל לְפִי הַזְּמָן וְהַמָּקוֹם</strong>; וְהֶעָתִיד <strong>לְהִתְחַדֵּש</strong>
וְהֶעָתִיד <strong>לְהִתְיַשֵּׁן</strong> עוֹד בְּיָמֵינוּ – מִי יוֹדֵעַ?</p>
</blockquote>

<blockquote>
<p>יוֹשֵׁב בְּסֵתֶר הַנִּצְחִי&#8230;</p>
</blockquote>

<blockquote>
<p>פְרַנְקְפוּרְט עַ&quot;נְ מַיִן</p>
</blockquote>

<blockquote>
<p>כ&#8220;ב שְׁבָט התרפ&#8221;ד</p>
</blockquote>

<blockquote>
</blockquote>

<blockquote>
<p><a href="#fn:229" id="fnref:229" title="see footnote" class="footnote"><sup>229</sup></a>: &gt; &#8220;וִילְהֶלְם טֶל&#8221; נִסְתַּיֵּם בִּידֵי הַמְשׁוֹרֵר בְּיוֹם 18
&gt; פֶבְּרוּאַר שֶׁלִּשְׁנַת 1804, וּמִקֵּץ חֹדֶשׁ. 17 לְמֶרְץ, הֻצַּג
&gt; בַּפַּעַם הָרִאשׁוֹנָה עַל הַבָּמָה, בְּוַיְמַר – וּמֵאָז הָיָה
&gt; הוֹלֵךְ &#8220;<strong>וּמַרְעִישׁ כָּל בָּמוֹת אַשְׁכְּנַז</strong>&#8221;, כַּאֲשֶׁר חָזָה
&gt; שִילֶר מֵרֹאשׁ.</p>
</blockquote>

<div class="footnotes">
<hr />
<ol>

<li id="fn:1">
<p>&gt; כְּתֹבֶת זוֹ כָּתַב שִׁילֶר בְּאַקְדָשָה עַל סֵפֶר אֶחָד שֶׁל &#8220;טֶל&#8221; שֶׁשָּׁלַח בְּמַתָּנָה <a href="#fnref:1" title="return to body" class="reversefootnote">&#160;&#8617;</a></p>
</li>

<li id="fn:2">
<p>&gt; הַנְּפָשׁוֹת: טֶל עִם הֶדְוִיג אִשְׁתּוֹ וּשְׁנֵי בְנֵיהֶם, וְכֵן גֶּסְלֶר, שְׁטוֹפָכֶר, פִירְסְט, אַרְנוֹלְדְּ מֶלְךְ&#8211;תַּל, בּוֹמְגַרְטֶן, מַיְאֶר אִישׁ סַרְנֶן, שְׁטְרוּתְּ אִישׁ וִינְקֶלְרִיד – אֶת אֵלֶּה לָקַח שִׁילֶר מִתּוֹך הַמַּסּוֹרָה אֵצֶל טְשׁוּדִי; וּמִסִּפְרֵי הִסְטוֹרִיָּה – דִּי אַטִינְגְּהוֹזְן, יוִהַן פָּרִיצִידָא וְעוֹד אֵי&#8211;אֵלּוּ שֵׁמוֹת מִן הַנֶאֱסָפִים בַּ&#8220;קָּרְחָה&#8221;. שְׁאָר הַנְּפָשׁוֹת כֻּלָּן – הַמְצָאַת שִׁילֶר. <a href="#fnref:2" title="return to body" class="reversefootnote">&#160;&#8617;</a></p>
</li>

<li id="fn:3">
<p>&gt; לַנְדְּנברְג הוּא הַנָּצִיב לִמְחוֹז אֻנְטֶר&#8211;וַלְדֶּן, וְהוּא <a href="#fnref:3" title="return to body" class="reversefootnote">&#160;&#8617;</a></p>

<blockquote>
<p>שָׁלַח אֶת הָרוֹדְפִים לִתְפֹס אֶת הוֹרֵג חֲבֵרוֹ וָלְפֶנְשִׁיסֶן,
שֶׁהָיָה מְמֻנֶּה עַל מִבְצַר רֹזְבֶּרְג שֶׁבְּאוֹתוֹ הַמְּחוֹז.</p>
</blockquote>
</li>

<li id="fn:4">
<p>&gt; יְאוֹר אַרְבַּעַת הַמְּחוֹזוֹת (Vierwaldstättersee) – <a href="#fnref:4" title="return to body" class="reversefootnote">&#160;&#8617;</a></p>

<blockquote>
<p>מִקְוֵה&#8211;מַיִם נֶהְדָּר שֶׁבֵּין &#8220;מְחוֹזוֹת הַיָּעַר&#8221;: שְׁוִיץ,
אוּרִי, אֻנְטֶר&#8211;וַלְדֶּן וְלוּצֶרְן.</p>
</blockquote>
</li>

<li id="fn:5">
<p>&gt; הַהָקֶן – הָר מִצְּפוֹנִית&#8211;מִזְרָחִית לִמְחוֹז שְׁוִיץ. <a href="#fnref:5" title="return to body" class="reversefootnote">&#160;&#8617;</a></p>
</li>

<li id="fn:6">
<p>&gt; נְגִינַת בּוֹקְרִים – נִגּוּן בְּצֵרוּפֵי קוֹלוֹת שֶׁל קְרִיאָה <a href="#fnref:6" title="return to body" class="reversefootnote">&#160;&#8617;</a></p>

<blockquote>
<p>לַבָּקָר, שֶׁשָּׁרִים אוֹתוֹ בַפֶּה אוֹ בְקֶרֶן&#8211;שוֹפָר, וְהוּא
נֶאֱמָר עַל&#8211;יְדֵי שִׁנּוּיִּים בְּנֻסְחָאוֹת שׁוֹנוֹת.</p>
</blockquote>
</li>

<li id="fn:7">
<p>&gt; &#8220;עַל לִבּוֹ יְשַׂחֲקוּ הַמַּיִם&#8221; וְכוּ' – הַחֶמְדָּה וְהַסַּכָּנָה <a href="#fnref:7" title="return to body" class="reversefootnote">&#160;&#8617;</a></p>

<blockquote>
<p>שֶׁבַּמַּיִם נִסְתַּמְּלוּ בְאַגָּדוֹת וְשִׁירֵי&#8211;עָם רַבִּים
בִּדְמוּת יְפֵהפִיּוֹת הַשְּׁרוּיוֹת בַּתְּהוֹמוֹת, שֶׁהֵן
מוֹשְׁכוִת וְסוֹחֲפוֹת אֲלֵיהֶן אֲנָשִׁים, בֵּין עֵרִים בֵּין
יְשֵׁנִים.</p>
</blockquote>
</li>

<li id="fn:8">
<p>&gt; יֵשׁ מַעְיָנוֹת בֶּהָרִים שֶׁלְּסוֹף הַקַּיִץ הֵם נִצְמָתִים <a href="#fnref:8" title="return to body" class="reversefootnote">&#160;&#8617;</a></p>

<blockquote>
<p>וְכָלִים, וּבְיֶרַח זִיו, מַאי, הֵם מַתְחִילִים לִנְבֹּעַ מֵחָדָשׁ.</p>
</blockquote>
</li>

<li id="fn:9">
<p>&gt; יִרְעֲשׁוּ הֶהָרִים – בִּנְפֹל מֵעֲלֵיהֶם גּוּשֵׁי שֶׁלֶג <a href="#fnref:9" title="return to body" class="reversefootnote">&#160;&#8617;</a></p>

<blockquote>
<p>וָקֶרַח, אוֹ שִׁבְרֵי סְלָעִים.</p>
</blockquote>
</li>

<li id="fn:10">
<p>&gt; מִתַּחַת לַמֵּימוֹת – כְּלוֹמַר, מִלְּמַטָּה לְעָבֵי&#8211;הַמַּיִם, <a href="#fnref:10" title="return to body" class="reversefootnote">&#160;&#8617;</a></p>

<blockquote>
<p>שֶׁהֵם אֵינָם מַגִּיעִים לְגֹּבַהּ שֶׁהַצַּיָּד עָלָה.</p>
</blockquote>
</li>

<li id="fn:11">
<p>&gt; סְאוֹן נֵפֶץ אָטוּם וְכו' – שֶׁהַקֶּרַח אוֹ הַשֶּלֶג הַמֻּגְלָד <a href="#fnref:11" title="return to body" class="reversefootnote">&#160;&#8617;</a></p>

<blockquote>
<p>מִתְפַּקֵּעַ. וְזֶהוּ אֶחָד מִן הַסִּמָּנִים (שֶׁהֵם מְפֹרָטִים
לְהַלָּן בַּשִּׂיחָה) לַסַּגְרִיר הַקָּרוֹב לָבֹא.</p>
</blockquote>
</li>

<li id="fn:12">
<p>&gt; בָּאוּ כָאן כִּנּוּיִים וּבִטּוּיִים אוֹפִיִּים בְּפִי אַנְשֵׁי <a href="#fnref:12" title="return to body" class="reversefootnote">&#160;&#8617;</a></p>

<blockquote>
<p>הַמָּקוֹם:</p>
</blockquote>
</li>

<li id="fn:13">
<p>&gt; הָאַרְבָּה – הַסִּירָה (בַּמָּקוֹר: Naue) <a href="#fnref:13" title="return to body" class="reversefootnote">&#160;&#8617;</a></p>
</li>

<li id="fn:14">
<p>&gt; הַשָּׂב שַׂר&#8211;גַּאי (Thalfogt) – כִּנּוּי לְאֵד&#8211;הֶעָנָן <a href="#fnref:14" title="return to body" class="reversefootnote">&#160;&#8617;</a></p>

<blockquote>
<p>הַמִּתְפָּרֵשׂ בָעֵמֶק.</p>
</blockquote>
</li>

<li id="fn:15">
<p>&gt; רָטְנוִ קַרְחֵי עַד – הוּא &#8220;סְאוִן נֵפֶץ אָטוּם&#8221; זֶה <a href="#fnref:15" title="return to body" class="reversefootnote">&#160;&#8617;</a></p>

<blockquote>
<p>שֶׁלְּמָעְלָה.</p>
</blockquote>
</li>

<li id="fn:16">
<p>&gt; צוּר&#8211;אֵלִים (Mythenstein) – שֵׁם סֶלַע אֶחָד גָּבֹהַּ, הַבּוֹלֵט <a href="#fnref:16" title="return to body" class="reversefootnote">&#160;&#8617;</a></p>

<blockquote>
<p>שָׁם מִתּוֹךְ הַיְאוֹר</p>
</blockquote>
</li>

<li id="fn:17">
<p>&gt; כִּפַּת רֹאשׁוֹ חוֹבֵשׁ – מִתְעַטֵּף לְמַעְלָה בְעָנָן. <a href="#fnref:17" title="return to body" class="reversefootnote">&#160;&#8617;</a></p>
</li>

<li id="fn:18">
<p>&gt; חוֹר הָרוּחוֹת – פֶּרֶץ מְפֻלָּשׁ שָׁם בקְּיִר הַסָּלַע. <a href="#fnref:18" title="return to body" class="reversefootnote">&#160;&#8617;</a></p>
</li>

<li id="fn:19">
<p>&gt; הַסְּמֻקָּה – הַפָּרָה הָאֲדֻמָּה הַמְּכֻנָּה לִיזֶל. <a href="#fnref:19" title="return to body" class="reversefootnote">&#160;&#8617;</a></p>
</li>

<li id="fn:20">
<p>&gt; לַפָּרָה הַמַּשְׁכּוּכִית (זְרִיזָה הַמְהַלֶּכֶת בְּרֹאשׁ <a href="#fnref:20" title="return to body" class="reversefootnote">&#160;&#8617;</a></p>

<blockquote>
<p>הָעֵדֶר) קוֹשְׁרִים מְצִלָּה בְצַוָּארָהּ. וְאַחֲרֶיהָ וּלְקוֹלָהּ
כָּל הָעֵדֶר נִמְשָׁךְ; וְהַשְּׁוֵיצִים מְהַדְּרִים לִמְצִלּוֹת
אֵלּוּ שֶׁקּוֹלָן יְהֵא צָלוּל וְנָעִים, וְזֶהוּ טַעַם הַשֶּׁבַח:
&#8220;צְלִיל פַּעֲמוֹנֶיךָ וְכוּ'&#8221;.</p>
</blockquote>
</li>

<li id="fn:21">
<p>&gt; בַּרְזָה – רְבִיד הַזָּהָב שֶׁלַּבְּהֵמָה וּבוֹ הַמְּצִלָּה <a href="#fnref:21" title="return to body" class="reversefootnote">&#160;&#8617;</a></p>

<blockquote>
<p>תְלוּיָה.</p>
</blockquote>
</li>

<li id="fn:22">
<p>&gt; אַלְצֶלְן – כְּפָר בִּמְחוֹז אֻנְטֶר&#8211;וַלְדֶּן. <a href="#fnref:22" title="return to body" class="reversefootnote">&#160;&#8617;</a></p>
</li>

<li id="fn:23">
<p>&gt; מְנֻזֶּה דָם – שֶׁנִּתְּזֵי דָם עָלָיו. <a href="#fnref:23" title="return to body" class="reversefootnote">&#160;&#8617;</a></p>
</li>

<li id="fn:24">
<p>&gt; מִבְצַר רֹזְבֶּרְג – בְּאֻנְטֶר&#8211;וַלְדֶּן הוּא. <a href="#fnref:24" title="return to body" class="reversefootnote">&#160;&#8617;</a></p>
</li>

<li id="fn:25">
<p>&gt; מִשְׁפַּט בֵּיתִי – לְפִי חֻקַּת רוֹמָא וְאַשְׁכְּנַז אָז, יָכֹל <a href="#fnref:25" title="return to body" class="reversefootnote">&#160;&#8617;</a></p>

<blockquote>
<p>הָיָה הַבַּעַל לַהֲרֹג מִיָּד אֶת הַגֶּבֶר שֶׁנִּתְפַּס
בְּהִתְנַקְּשׁוֹ לִכְבוֹד אִשְׁתּוֹ.</p>
</blockquote>
</li>

<li id="fn:26">
<p>&gt; זַלְעֲפוֹת רוּחַ (Föhn) – וְהוּא רוּחַ שָׁרָב הַבָּא מִדָּרוֹם <a href="#fnref:26" title="return to body" class="reversefootnote">&#160;&#8617;</a></p>

<blockquote>
<p>(וּרְאֵה עָלָיו לְהַלָּן, 71&#8211;70).</p>
</blockquote>
</li>

<li id="fn:27">
<p>&gt; בִּירְגְּלֵן – כְּפָר בְּעֵמֶק שָׁכֶן שֶׁבִּמְחוֹז אוּרִי, <a href="#fnref:27" title="return to body" class="reversefootnote">&#160;&#8617;</a></p>

<blockquote>
<p>וְהוּא, לְפִי הַמַּסּוֹרָה, מְקוֹם מוֹלַדְתּוֹ וּמוֹשָׁבוֹ שֶׁל טֶל.</p>
</blockquote>
</li>

<li id="fn:28">
<p>&gt; סִימוֹן וְיוּדָא (שִׁמְעוֹן וִיהוּדָה) – הֵם מִקְּדוֹשֵי <a href="#fnref:28" title="return to body" class="reversefootnote">&#160;&#8617;</a></p>

<blockquote>
<p>הַכְּנֵסִיָּה הַקַּטּוֹלִית שֶׁיּוֹם זִכְרוֹנָם הוּא 28
לְאָקְטָבֶּר, וְאַךְ עַל&#8211;פִּי אֱמוּנַת הֶהָמוֹן רוּחוֹת הָמַּיִם
דּוֹרְשׁוֹת לָהֶן בְּיוֹם זֶה קָרְבַּן אָדָם.</p>
</blockquote>
</li>

<li id="fn:29">
<p>&gt; דְּגוּגִית &#8211; דּוּגִית (סִירָה) קְטַנָּה. <a href="#fnref:29" title="return to body" class="reversefootnote">&#160;&#8617;</a></p>
</li>

<li id="fn:30">
<p>&gt; וְחוּשוּ בַסוּסִים וָכוּ' – וֶרְנִי בְּעָמְדוֹ בְּרֹאשׁ הַצּוּר, <a href="#fnref:30" title="return to body" class="reversefootnote">&#160;&#8617;</a></p>

<blockquote>
<p>מָקוֹם שֶׁיַּד הַפָּרָשִׁים לֹא תַּשִּׂיגֵהוּ שָׁם, מֵעֵז לוֹמַר
הֲלָצָה קַנְטְרָנִית זוֹ.</p>
</blockquote>
</li>

<li id="fn:31">
<p>&gt; הַךְ עֶדְרֵיהֶם וְכו' – שְׁלִיחֵי לַנְדֶּנְבֶּרְג, נְצִיב <a href="#fnref:31" title="return to body" class="reversefootnote">&#160;&#8617;</a></p>

<blockquote>
<p>אֻנְטֶר&#8211;וַלְדֶּן, אֵינָם חוֹשְׁשִׁים מִלַּעֲשׂוֹת הֶרֶס וְהֶרֶג
בִּמְחוֹז אוּרִי, שֶׁבִּרְשׁוּתוֹ שֶׁל נָצִיב אַחֵר, גֶּסְלֶר, כִּי
הַנְּצִיבִים בְּעֵצָה אַחַת הָיוּ עַל עַם הָאָרֶץ (וּרְאֵה לְהַלָּן
IV, 39&#8211;37).</p>
</blockquote>
</li>

<li id="fn:32">
<p>&gt; שְׁטֵינֶן – כְּפָר מוֹלַדְתּוֹ שֶׁל שְׁטוֹפָכֶר, וּמִשְּׁנַת 1450 <a href="#fnref:32" title="return to body" class="reversefootnote">&#160;&#8617;</a></p>

<blockquote>
<p>הוּקַם שָׁם בֵּית&#8211;תְּפִלָּה קָטֹן לְזִכְרוֹ. – הָעִיר לוּצֶרְן
נִסְפְּחָה מִשְּנַת 1291 לְדֻכְּסוּת אֶסְטְרֵיךְ, וְעַל&#8211;פִּי
הַנִּסָּיוֹן מְיָעֵץ לְהַלָּן פָיְפֶר הַלּוּצֶרְנִי לְשְׁטוֹפָכֶר
שֶׁלֹא יַעֲשׂוּ כָךְ בְּנֵי מְחוֹזוֹ.</p>
</blockquote>
</li>

<li id="fn:33">
<p>&gt; לַמַלְכוּת – לִבְרִית מְדִינוֹת הַמַּמְלָכָה הַגֶּרְמָנִית <a href="#fnref:33" title="return to body" class="reversefootnote">&#160;&#8617;</a></p>

<blockquote>
<p>כֻּלָּהּ, אַךְ לֹא לְדֻכְּסוּת אֶסְטְרֵיךְ, שֶׁהיִא אֲחֻזַּת
הַקֵּסָר שֶׁבְּשָׁעָה זוֹ; שֶׁאִם יִסָּפְחוּ אֵלֶיהָ יִהְיוּ
מְשֻׁעְבָּדִים לָהּ גַּם לְאַחַר מְלֹךְ מֶלֶךְ אַחֵר, שֶׁלֹּא
מִבֵּית הַבְּסְבֻּרְג.</p>
</blockquote>
</li>

<li id="fn:34">
<p>&gt; גֶּרְסוֹ – מְקוֹם מוֹשָׁב בִּמְחוֹז שְוִיץ לִצְפוֹנוֹ שֶׁל <a href="#fnref:34" title="return to body" class="reversefootnote">&#160;&#8617;</a></p>

<blockquote>
<p>יְאוֹר&#8211;הָאַרְבָּעָה.</p>
</blockquote>
</li>

<li id="fn:35">
<p>&gt; בְּמִדַּת חוֹשֵׁב – בַּמִּדָּה שֶׁתִּכֵּן בְּחֶשְׁבּוֹן בַּנַּאי <a href="#fnref:35" title="return to body" class="reversefootnote">&#160;&#8617;</a></p>

<blockquote>
<p>אָמָן, אַרְדִּיכַל.</p>
</blockquote>
</li>

<li id="fn:36">
<p>&gt; עַתִּיקֵי בָתִּים מִיָּמִים קַדְמוֹנִים עִם צִיּוּרִים <a href="#fnref:36" title="return to body" class="reversefootnote">&#160;&#8617;</a></p>

<blockquote>
<p>וּפְסוּקֵי&#8211;מְשָׁלִים נִשְׁמְרוּ עַד הַיּוֹם בִּשְׁוֵיץ.</p>
</blockquote>
</li>

<li id="fn:37">
<p>&gt; קִסְנַכְט – עֲיָרָה בִמְחוֹז שְׁוִיץ, לְרַגְלֵי הַר רִיגִי <a href="#fnref:37" title="return to body" class="reversefootnote">&#160;&#8617;</a></p>

<blockquote>
<p>וּבַקֶּרֶן הַצְּפוֹנִית שֶׁל יְאוֹר&#8211;הָאַרְבָּעָה (בְּקִרְבָתָהּ
הַחֻרְבָה שֶׁל טִירַת גֶּסְלֶר עַד הַיּוֹם).</p>
</blockquote>
</li>

<li id="fn:38">
<p>&gt; וְלִי הוּא שָׂכוּר לַאֲחֻזָּה – לְפִי הַמִּשְׁטָר הַפֵאוֹדָלִי <a href="#fnref:38" title="return to body" class="reversefootnote">&#160;&#8617;</a></p>

<blockquote>
<p>הָיוּ הַקַּרְקָעוֹת קִנְיָנוֹ שֶׁל הַשַּׁלִּיט, וּבַעַל הָאֲחֻזָּה
הָיָה רַק כְּחוֹכְרָהּ, מֵעֵין אָרִיס הַמְּשַׁלֵּם לוֹ שְׂכָרָהּ,
אִם בְּחֵלֶק מִן הַתְּבוּאָה אִם בְּכֶסֶף&#8211;מִסִּים. וְהַלּוֹקֵחַ מִן
הַמַּלְכוּת עָצְמָהּ הָיָה כְבֶן&#8211;חוֹריִן כְּלַפֵּי אֲחֵרִים
הַלּוֹקְחִים מִן הָאָצִיל, שֶׁגַּם הוּא הָיָה מְשֻׁעְבָּד לַגָּבֹהַּ
מִמֶּנּוּ, לַדֻּכָּס, וְהַדֻּכָּס – לַמַּלְכוּת.</p>
</blockquote>
</li>

<li id="fn:39">
<p>&gt; כְּנָסִיךְ עַל אַרְצוֹתָיו – שֶׁאֵין עָלָיו אָדוֹן מִלְּבַד <a href="#fnref:39" title="return to body" class="reversefootnote">&#160;&#8617;</a></p>

<blockquote>
<p>הַקֵּסָר – שֶׁהָיָה נִקְרָא &#8220;הָעֶלְיוֹן לְכָל הַנּוֹצְרִים&#8221; – כֵּן
אַתָּה בַאֲחֻזָּתְךָ, שֶׁאֵינָהּ מְשֻׁעְבֶּדֶת לְשַלִּיט אַחֵר.</p>
</blockquote>
</li>

<li id="fn:40">
<p>&gt; צְעִיר בֵּית אָבִיו הוּא – וְכָל אֲחֻזַּת נַחֲלָה אֵין לוֹ, כִּי <a href="#fnref:40" title="return to body" class="reversefootnote">&#160;&#8617;</a></p>

<blockquote>
<p>נַחֲלַת אָבוֹת הָיְתָה לַבְּכוֹר.</p>
</blockquote>
</li>

<li id="fn:41">
<p>&gt; אֲדוֹן הָעוֹלָם – כָּךְ כִּנּוּ לַקֵּסָר, שֶׁבִּקְּשׁוּ <a href="#fnref:41" title="return to body" class="reversefootnote">&#160;&#8617;</a></p>

<blockquote>
<p>לְהַמְשִׁילוֹ בְכִפָּה כְּקֵסְרֵי רוֹמָא הַקַּדְמוֹנִים.</p>
</blockquote>
</li>

<li id="fn:42">
<p>&gt; סִפְרֵי חֵרוּת – מְגִלּוֹת כְּתוּבוֹת הַמְאַשְּׁרוֹת שִׁלְטוֹן <a href="#fnref:42" title="return to body" class="reversefootnote">&#160;&#8617;</a></p>

<blockquote>
<p>עַצְמִי לִשְׁוֵיץ, שֶׁנִּתְּנוּ עַל&#8211;יְדֵי הַקֵּסָרִים.</p>
</blockquote>
</li>

<li id="fn:43">
<p>&gt; קָדִימָה – אֶל הַמַּטָּרָה, שֶׁעָלֶיךָ לֵילֵךְ אֵלֶיהָ, תַּבִּיט, <a href="#fnref:43" title="return to body" class="reversefootnote">&#160;&#8617;</a></p>

<blockquote>
<p>וְלֹא לַנִּשְׁאָר מֵאֲחוֹרֶיךָ – בַּיִת, הוֹן וּבָנִים אַל
תִּזְכֹּר.</p>
</blockquote>
</li>

<li id="fn:44">
<p>&gt; מִן הַגֶּשֶר – הַקָּרוֹב שָׁם לַבַּיִת (כַּנִּזְכָּר בַּמֶּחֱוָה <a href="#fnref:44" title="return to body" class="reversefootnote">&#160;&#8617;</a></p>

<blockquote>
<p>שֶבְּרֹאשׁ הַמַּחֲזֶה).</p>
</blockquote>
</li>

<li id="fn:45">
<p>&gt; אַפְלִיג – בְּסִירָה בְדֶרֶךְ הַיְאוֹר. <a href="#fnref:45" title="return to body" class="reversefootnote">&#160;&#8617;</a></p>
</li>

<li id="fn:46">
<p>&gt; לַאֲחֵי מִקְדָּשׁ – כִּנּוּי לִנְזִירִים שֶׁהֵם יוֹשְׁבִים <a href="#fnref:46" title="return to body" class="reversefootnote">&#160;&#8617;</a></p>

<blockquote>
<p>כִּבְנֵי אָב אֶחָד בְּמִנְזָרָם.</p>
</blockquote>
</li>

<li id="fn:47">
<p>&gt; אַלְטוֹרְף – הָעִיר הָרֹאשָׁה שֶׁל מְחוֹז אוּרִי, קְרוֹבָה <a href="#fnref:47" title="return to body" class="reversefootnote">&#160;&#8617;</a></p>

<blockquote>
<p>לִיאוֹר&#8211;הָאַרְבָּעָה מִדָּרוֹם, וְכִשְׁלֹשָׁה מִילִין הִיא
מִשְּׁטֵינֶן, עִיר שְׁטוֹפָכֶר,</p>
</blockquote>
</li>

<li id="fn:48">
<p>&gt; נוֹגֵשׂ, רַב&#8211;הָאוּמָנִים <strong>שְׁטֵינְמֶץ</strong> וְעוֹזְרָיו, סַבָּלִים. <a href="#fnref:48" title="return to body" class="reversefootnote">&#160;&#8617;</a></p>
</li>

<li id="fn:49">
<p>&gt; כּוֹבַע דֻּכָּס, כּוֹבַע אֶסְטְרֵיךְ – וּמַשְׁמַע שֶׁהָאָרֶץ <a href="#fnref:49" title="return to body" class="reversefootnote">&#160;&#8617;</a></p>

<blockquote>
<p>נִכְנַעַת לְדֻכְּסוּת אֶסְטְרֵיךְ.</p>
</blockquote>
</li>

<li id="fn:50">
<p>&gt; עַל כִּסֵּא הַמְשַׁעְבְּדִים וְכוּ' מַרְכְּלֵי הַמַּס – כְּלוֹמַר <a href="#fnref:50" title="return to body" class="reversefootnote">&#160;&#8617;</a></p>

<blockquote>
<p>אָנְשֵׁי הַדֻּכְּסוּת הַנּוֹתְנִים אֲחֻזּוֹת לְתַשְׁלוּמֵי מַס
וּמְשַׁעְבְּדִים אֶת הָאִכָּרִים.</p>
</blockquote>
</li>

<li id="fn:51">
<p>&gt; דַּאֲגַת בֵּיתִי – כְּלוֹמַר אִשְׁתִּי הַדּוֹאֶגֶת לִי, לְאַחַר <a href="#fnref:51" title="return to body" class="reversefootnote">&#160;&#8617;</a></p>

<blockquote>
<p>שֶׁנִּתְמַהְמַהּ כָּל כָּךְ בַּדֶּרֶךְ עַל יְדֵי מִקְרֶה
בּוֹמְגַרְטֶן (בְּמַחֲזִה I ) וְהִיא אֵינָה יוֹדָעַת.</p>
</blockquote>
</li>

<li id="fn:52">
<p>&gt; שְׁרַב תֵּימָן – רוּחַ זַלְעָפוֹת חַם (Föhn) הָעוֹלֶה מֵעִמְקֵי <a href="#fnref:52" title="return to body" class="reversefootnote">&#160;&#8617;</a></p>

<blockquote>
<p>שְׁוֵיץ, וּבְנָשְׁבוֹ, כָּל גֵּץ שֶׁל אֵשׁ עָלוּל לְהָבִיא דְלֵקָה;
וְעַד הַיּוֹם נִשְמַר שָׁם הַחֹק לְכַבּוֹת כָּל אֵשׁ בְּבוֹא רוּחַ
זֶה.</p>
</blockquote>
</li>

<li id="fn:53">
<p>&gt; וּבָאתֶם – אַתֶּם הָאֲצִילִים הַנָּכְרִים, שֶׁרָכְשׁוּ לָהֶם <a href="#fnref:53" title="return to body" class="reversefootnote">&#160;&#8617;</a></p>

<blockquote>
<p>אֲחֻזּוֹת וְאַנְשֵׁיהֶם בָּאָרֶץ.</p>
</blockquote>
</li>

<li id="fn:54">
<p>&gt; בֵּית וַלְטֶר פִירְסְט בְּאַלְטוֹרְף הוּא, הָעִיר שֶׁרָאִינוּ <a href="#fnref:54" title="return to body" class="reversefootnote">&#160;&#8617;</a></p>

<blockquote>
<p>בָהּ אֶת שְׁטוֹפָכֶר בְּבוֹאוֹ עִם טֶל בַּמַּחֻזֶה הַקּוֹדֵם.</p>
</blockquote>
</li>

<li id="fn:55">
<p>&gt; וּבְשׂוֹרָה אֵין מֵאֻנְטֶר&#8211;וַלְדֶּן – אַרְנוֹלְד זֶה, הַנִּקְרָא <a href="#fnref:55" title="return to body" class="reversefootnote">&#160;&#8617;</a></p>

<blockquote>
<p>עַל שֵׁם מְקוֹם מוֹלַדְתּוֹ מֶלְךְ&#8211;תַּל, חָבוּי, כְּפִי
שֶׁיִּתְבָּאֵר לְהַלָּן, בְּבֵית פִירְסְט מִיִּרְאַת הָרָשוּת,
וּרוֹצֶה הוּא לָדַעַת מִשְּלוֹם מוֹלַדְתּוֹ. (הַמָּקוֹם מֶלֵךֵ&#8211;תַּל
עֵמֶק הוּא בִמְחוֹז אֻנְטֶר&#8211;וַלְדֶּן).</p>
</blockquote>
</li>

<li id="fn:56">
<p>&gt; מִנְּאוֹת הַיַּעַר, וּלְהַלָּן (87) בְּעֶבְרֵי יַעַר, (לִפְעָמִים <a href="#fnref:56" title="return to body" class="reversefootnote">&#160;&#8617;</a></p>

<blockquote>
<p>גַּם סְתָם יָעַר) – הַכַּוָּנָה לְאֻנְטֶר&#8211;וַלְדֶּן.</p>
</blockquote>
</li>

<li id="fn:57">
<p>&gt; מַנְעוּל עִם בָּרִיחַ נַעַשׂ – גַּם עַד הַיּוֹם יֵשׁ שָׁם <a href="#fnref:57" title="return to body" class="reversefootnote">&#160;&#8617;</a></p>

<blockquote>
<p>מְקוֹמוֹת שֶׁאֵין נוֹעֲלִין בָּהֶם אֶת הַבָּתִּים עַל מֵסְגֵּר
מִבִּפְנִים, מֵאֵין כָּל פָּחַד.</p>
</blockquote>
</li>

<li id="fn:58">
<p>&gt; רְאִיתִיו בְּהִבָּנוֹתוֹ – כַּוָּנָתוֹ לְבֵית&#8211;הַסֹּהַר &quot;מִכְבַּשׁ <a href="#fnref:58" title="return to body" class="reversefootnote">&#160;&#8617;</a></p>

<blockquote>
<p>אוּרִי&quot;</p>
</blockquote>
</li>

<li id="fn:59">
<p>&gt; הְנֵּה הוּא (בֵּית הַסֹּהַר) נִשְׁקָף הֵנָּה – מִבְּעַד <a href="#fnref:59" title="return to body" class="reversefootnote">&#160;&#8617;</a></p>

<blockquote>
<p>הַחַלּוֹן.</p>
</blockquote>
</li>

<li id="fn:60">
<p>&gt; סַרְנֶן – כְּפָר בְּאֻנְטֶר&#8211;וַלְדֶּן עַל יְאוִר סָרֶן, וְשָׁם עַל <a href="#fnref:60" title="return to body" class="reversefootnote">&#160;&#8617;</a></p>

<blockquote>
<p>צוּר סֶלַע עָמַד מִבְצָרוֹ שֶׁל הַנָּצִיב לַנְדֶּנְבֶּרְג,
הַנִּזְכָּר לְהַלָּן (164).</p>
</blockquote>
</li>

<li id="fn:61">
<p>&gt; קֶרֶנְס – עִיר הָרֹאשָׁה שֶׁל אֻנְטֶר&#8211;וַלְדֶּן. <a href="#fnref:61" title="return to body" class="reversefootnote">&#160;&#8617;</a></p>
</li>

<li id="fn:62">
<p>&gt; הֵינְרִיךְ מִן הַנְּפִילִים (Halden – עִנְקֵי הֶהָרִים) – זֶה <a href="#fnref:62" title="return to body" class="reversefootnote">&#160;&#8617;</a></p>

<blockquote>
<p>שֵׁם אָבִיו שֶׁל אַרְנוֹלְד מֶלֵךֵ&#8211;תַּל (מְצָאוֹ שִׁילֶר עַל פִּי
תְעוּדוֹת הִיסְטוֹרִיּוֹת).</p>
</blockquote>
</li>

<li id="fn:63">
<p>&gt; וּלְהַלָּן: לְדִבְרֵי מֶלֵךֵ&#8211;תַּל כָּאן וְלִתְשׁוּבוֹתָיו <a href="#fnref:63" title="return to body" class="reversefootnote">&#160;&#8617;</a></p>

<blockquote>
<p>שֶׁאַחַר כָּךְ, כַּדַּאי לְצַיֵּן דָּבָר אָפְיָנִי לַבִּקֹּרֶת
שֶׁמִּדַּרְכָּהּ לְהוֹרוֹת &#8220;הֲלָכוֹת&#8221; וְיוֹתֵר מִשֶּׁהִיא
מִתְבּוֹנֶנֶת <strong>לִלְמֹד</strong> וּלְהַרְגִּישׁ <strong>בְּעֶצֶם</strong> הַיְצִירָה,
מִתְכַּוֶּנֶת הִיא &#8220;לִשְׁפֹּט&#8221;, וּלְלַמֵּד לַאֲחֵרִים (אִם
לַקּוֹרְאִים בִּכְלָל אוֹ לַ&#8220;מְחַבֵּר&#8221; בִּפְרָט), עַל הַיְצִירָה,
הֵיאַךְ זוֹ <strong>צְרִיכָה</strong> לִהְיוֹת כַּ&#8220;דִּין&#8221;. – אוֹמְרִים כָּאן
מְבַקְּרִים: הִגְדִּישׁ שִׁילֶר, כִּי כְלוּם אֶפְשָׁר
שֶׁמֶּלֵךֵ&#8211;תַּל, נַעַר אִכָּרִים זֶה יְבַטֵּא רַעְיוֹנוֹת כָּאֵלּוּ
בְּלָשׁוֹן נִמְלָצָה כָזֹאת? – וְהִנֵּה בַמֶּה שֶׁנּוֹגֵעַ
<strong>לַלָּשׁוֹן</strong>, זוֹ וַדַּאי אֵינָהּ &#8220;טִבְעִית&#8221; כָּאן כִּבְכָל
הַחִזָּיוֹן הַזֶּה – וְכִבְכָל הַחֶזְיוֹנוֹת כֻּלָּם שֶׁבַּדּוֹמֶה
לוֹ, הַכְּתוּבִים מִלְכַתְּחִילָּה בַחֲרוּזִים, בִּכְדֵי שֶׁכָּל
הַמְדַבְּרִים יִהְיוּ מַבִּיעִים מַה שֶׁבְּלִבָּם כִּמְשׁוֹרְרִים
גְּמוּרִים, – &#8220;חֵטְא&#8221; הוּא שֶׁהַמְשׁוֹרְרִים דָּשִׁים בּוֹ מִבְּלִי
לְהִתְחַשֵּב עִם הַ&#8220;טִּבְעִיּוּת&#8221; שֶׁבְּפִינוּ&#8230; אַךְ בַּמֶּה
שֶׁנּוֹגֵעַ <strong>לְרַעְיוֹנוֹת</strong> – אַדְרַבָּה, אֵי בָזֶה צִיּוּר אֶחָד
שֶׁאֵינוֹ מִן הַמִּתְרַגֵּש כָּעֵת בְּיוֹתֵר בְּנַפְשׁוֹ
הַנִּרְעָשָה שֶׁל מֶלְךְ&#8211;תַּל זֶה? כְּלוּם &#8220;יְרַקְרַק חָרוּץ עַל
זִיז הוֹד פְּרָחִים מִן הַשְּׁדֵמוֹת&#8221; אוֹ &#8220;נֹגַהּ חַכְלִיל שַלְגֵי
עַד&#8221; שֶׁבְּהָנֵץ הַחַמָּה, – כְּלוּם אַךְ &#8220;לְתִפְאֶרֶת הַמְּלִיצָה&#8221;
הֵם בְּפִי הֲרָרִי זֶה, וְאֵינָם חֲשׁוּבִים לְפָנָיו שֶׁיִּזָּכְרוּ
לוֹ עִם כָּל הַיָּקָר, שֶׁאָבִיו הָאֻמְלָל אֵינוֹ יָכֹל לִרְאוֹת
עוֹד בָּעוֹלָם הַזֶּה? אוֹ אִם בְּעוֹד שֶׁקַּרְנֵי הַשֶּׁמֶשׁ
מִשְׁתַּבְּרוֹת בְּעֵינָיו, <strong>הַבּוֹעֲרוֹת בְּשָׁעָה זוֹ וְרוֹחֲצוֹת
בְּדִמְעָה</strong>, וְעַל יְדֵי זֶה גַלֵּי הָאוֹר מָרְגָּשִׁים לוֹ עַכְשָו
<strong>כְּיָם נִגְרָש</strong>, <strong>וְנִיצוֹצוֹת</strong> נִתָּזִים עַל סְבִיבָיו בְּחוּש
– אֵין הַבֵּן הַזֶּה יָכֹל לַחֲשׁוֹב בְּיֵאוּשׁוֹ הַגָּדוֹל, כִּי
אַף &#8220;זַהֲרוּר אֶחָד מִיַּם הַנְּהָרָה&#8221;, שֶׁזִּיווֹ <strong>שׁוֹטֵף
נוֹצֵץ</strong> לְעֵינָיו עַתָּה אֵין הוּא יָכֹל לִתֵּן, כְּנֵר בַּחֹשֶׁךְ,
לָאֻמְלָל אָבִיו שֶׁנִּסְתַּמֵּא לְעוֹלָם? וכו&#8216; וכו&#8217;. וְאִם זֶה
יָכֹל הָיָה לְהַרְגִּיש וְלַחֲשֹׁב כָּךְ – הֲרֵי יָכֹל הַמְּבַקֵּר
לְ&#8220;הַתִּיר&#8221; לַמְשׁוֹרֵר שֶׁיִּתֵּן לִיצִירוֹ גַם לְהַבִּיעַ זֹאת
בַּחֲרוּזֵי הַשִּׁיר.</p>
</blockquote>
</li>

<li id="fn:64">
<p>&gt; וכו': &#8220;קֶרֶן אֵימִים&#8221; (Schreckhorn, שֶׁגָּבְהוֹ 4080 מֶטֶר). <a href="#fnref:64" title="return to body" class="reversefootnote">&#160;&#8617;</a></p>
</li>

<li id="fn:65">
<p>&gt; וְ&#8220;הָעַלְמָה&#8221; (Jungfrau, בְּגֹבַהּ 4177 מֶטֶר) – בִּמְרוֹם שְׁנֵי <a href="#fnref:65" title="return to body" class="reversefootnote">&#160;&#8617;</a></p>

<blockquote>
<p>הָרִים אֵלּוּ הִצְלִיחוּ לַעֲלוֹת רַק בַּמֵּאָה הַתְּשַׁע&#8211;עֶשְׂרֵה,
וּלְפִי אֱמוּנַת הָרִאשׁוֹנִים שָׁכְנָה בִמְרוֹם הָהָר הַשֵּׁנִי
<strong>עַלְמָה</strong>, אֱלָהוּת הֶהָרִים.</p>
</blockquote>
</li>

<li id="fn:66">
<p>&gt; שְׁלֹש הַמְּדִינוֹת – מְחוֹזוֹת מוֹלַדְתָּם: אוּרִי לְפִירְסְט, <a href="#fnref:66" title="return to body" class="reversefootnote">&#160;&#8617;</a></p>

<blockquote>
<p>שְׁוִיץ לְשְׁטוֹפָכֶר וְאֻנְטֶר&#8211;וַלְדֶּן לְמֶלֵךֵ&#8211;תַּל.</p>
</blockquote>
</li>

<li id="fn:67">
<p>&gt; אַךְ זֶה הַחֵטְא – הִתְנַגְּדוּתוֹ לְסִפּוּחַ הָאָרֶץ אֶל <a href="#fnref:67" title="return to body" class="reversefootnote">&#160;&#8617;</a></p>

<blockquote>
<p>דֻּכְּסוּת אֶסְטְרֵיךְ.</p>
</blockquote>
</li>

<li id="fn:68">
<p>&gt; דִּי סֵילִינֶן – מִשְׁפַּחַת אֲצִילִים עַתִּיקָה, כְּמוֹ **דִּי <a href="#fnref:68" title="return to body" class="reversefootnote">&#160;&#8617;</a></p>

<blockquote>
<p>אַטִּינְגהוֹזֶן**, וְטִירָתָם הָיְתָה בְּאוּרִי, קְרוֹבָה
לְאַלְטוֹרְף.</p>
</blockquote>
</li>

<li id="fn:69">
<p>&gt; וְאִשּׁוּר שָׂרִים וְכו&#8216; וכו&#8217; דְּבָרָיו הָאַחֲרוֹנִים שֶׁל <a href="#fnref:69" title="return to body" class="reversefootnote">&#160;&#8617;</a></p>

<blockquote>
<p>מֶלְךְ&#8211;תַּל כְּלַפֵּי הָאֲצִילִים (לְאַחַר שֶׁהָיוּ בָהֶם נוֹטִים
אַחֲרֵי אֶסְטְרֵיךְ הָאַדִּירָה, פָּעֲלוּ עַל שְׁטוֹפָכֶר. וְחָזַר
בּוֹ מִלֵּילֵךְ, כְּמוֹ שֶׁחָשַׁב (לְעֵיל II, 152) אֶל הַזָּקֵן דִּי
אַטִּינְגהוֹזֶן. וְהַזָּקֵן אָמְנָם לֹא יָדַע עַל הַקֶּשֶׁר
שֶׁבָּעָם עַד יוֹם מוֹתוֹ (רְאֵה לְהַלָּן סִדְרָה ד&#8216;, II 90 וכו&#8217;)</p>
</blockquote>
</li>

<li id="fn:70">
<p>&gt; הָאַלְצֶלְנִי – בֹּמְגַרְטֶן מֵאַלְצֶלְן דִּלְעֵיל. <a href="#fnref:70" title="return to body" class="reversefootnote">&#160;&#8617;</a></p>
</li>

<li id="fn:71">
<p>&gt; טְרֵבּ – עֲיָרָה מוּל בְּרוּנֵן, וּבְרֻנֶן בִּשְׁוִיץ מִצָּפוֹן <a href="#fnref:71" title="return to body" class="reversefootnote">&#160;&#8617;</a></p>

<blockquote>
<p>לִיאוֹר הָאַרְבָּעָה, &#8220;נוִכַח צוּר הָאֵלִים&#8221; הַנִּזְכָּר לְעֵיל (I,
39)</p>
</blockquote>
</li>

<li id="fn:72">
<p>&gt; &#8220;הַקָּרְחָה&#8221; ( Rütle &#8211; מָקוֹם נָתוּשׁ בְּאֶמְצַע הַיַּעַר) <a href="#fnref:72" title="return to body" class="reversefootnote">&#160;&#8617;</a></p>

<blockquote>
<p>בִּמְחוֹז <strong>אוּרִי</strong> הִיא.</p>
</blockquote>
</li>

<li id="fn:73">
<p>&gt; עֵת אוּר מַשּׂוּאוֹת יִשָּׂא (יִבְעַר) – לְסִמַּן הַנִּצָּחוֹן <a href="#fnref:73" title="return to body" class="reversefootnote">&#160;&#8617;</a></p>

<blockquote>
<p>עַל הָאוֹיֵב.</p>
</blockquote>
</li>

<li id="fn:74">
<p>&gt; <strong>לַמֶּחֱוָה</strong>: הָעֲבָדִים מַגְרֵפוֹת <strong>וּמַגָּלִים</strong> בִּידֵיהֶם, <a href="#fnref:74" title="return to body" class="reversefootnote">&#160;&#8617;</a></p>

<blockquote>
<p>מַשְׁמַע, <strong>לִקָּצִיר</strong> הֵם הוֹלְכִים, וְאֵימָתַי – בְּסוֹף
<strong>אָקְטָבֶּר</strong>? אַךְ יֵשׁ מְיַשְּבִים זֶה בְּדֹחַק: חֲצִיר הַלֶּקֶשׁ
שֶׁבָּעֲמָקִים שָׁם, קְצִירוֹ מִתְאַחֵר לִפְעָמִים גַּם עַד לְחֹדֶשׁ
זֶה.</p>
</blockquote>
</li>

<li id="fn:75">
<p>&gt; בְּאַלְטֹרְף, בְּעִיר זוֹ, עִיר הָרֹאשָׁה לְאוּרִי, רָאִינוּ <a href="#fnref:75" title="return to body" class="reversefootnote">&#160;&#8617;</a></p>

<blockquote>
<p>כְבָר (בְּסִדְרָה א', סוֹף ) אֶת בֶּרְתָּה מִבְּרֻנֶּק, שֶׁרוּדֶנְץ,
כְּמוֹ שֶׁנִּרְאֶה לְהַלָּן, מְחַזֵּר אַחֲרֶיהָ, וְהַזָּקֵן חוִשֵׁשׁ
לְזִוּוּג זֶה (רְאֵה 186 וּלְהַלָּן).</p>
</blockquote>
</li>

<li id="fn:76">
<p>&gt; אוּלִי – שִׁנּוּי שֶׁל חִבָּה לְשֵם אוּלְרִיךְ. <a href="#fnref:76" title="return to body" class="reversefootnote">&#160;&#8617;</a></p>
</li>

<li id="fn:77">
<p>&gt; בְּנוֹצוֹת טַוָּס עַל הַכּוֹבַע וּמַעֲטֶה אַרְגָּמָן הָיוּ <a href="#fnref:77" title="return to body" class="reversefootnote">&#160;&#8617;</a></p>

<blockquote>
<p>מִתְקַשְּטִים דֻּכְּסֵי אֶסְטְרֵיךְ וּמְקֹרְבֵיהֶם.</p>
</blockquote>
</li>

<li id="fn:78">
<p>&gt; וְכו'. עַל הַשִּׂיחָה הַמְּדִינִית שֶׁמִּכָּאן וּלְהַלָּן, רְאֵה <a href="#fnref:78" title="return to body" class="reversefootnote">&#160;&#8617;</a></p>

<blockquote>
<p>&#8220;בַּסְּקִירָה הַכְּלָלִית&#8221; I.</p>
</blockquote>
</li>

<li id="fn:79">
<p>&gt; הַשּוֹפְטִים בְּבֵית הַמִּשְׁפָּט הַשְּׁוֵיצִי הָיוּ שֶׁל <a href="#fnref:79" title="return to body" class="reversefootnote">&#160;&#8617;</a></p>

<blockquote>
<p>אֲצִילִים וְשֶׁל נִבְחָרִים מֵאַנְשֵׁי הָעָם לַמִּשְׁפָּט וְהָיוּ
יוֹשְׁבִים יַחַד עַל סַפְסָל אֶחָד.</p>
</blockquote>
</li>

<li id="fn:80">
<p>&gt; הִכַּרְתִּי קוֹל הַשָּׂטָן – כַּוָּנָתוֹ לַנָּצִיב גֶסְלֶר, <a href="#fnref:80" title="return to body" class="reversefootnote">&#160;&#8617;</a></p>

<blockquote>
<p>שֶׁרוּדֶנְץ הָיָה מִתְרָעֶה אֵלָיו (רְאֵה סִדְרָה ג' II,.)</p>
</blockquote>
</li>

<li id="fn:81">
<p>&gt; מֵעֵבֶר הַר – בְּאֶסְטְרֵיךְ. <a href="#fnref:81" title="return to body" class="reversefootnote">&#160;&#8617;</a></p>
</li>

<li id="fn:82">
<p>&gt; טֻרְנִירִין – חֲגִיגוֹת נֶהְדָּרוֹת שֶׁל הִתְחָרוּת&#8211;קְרָב בֵּין <a href="#fnref:82" title="return to body" class="reversefootnote">&#160;&#8617;</a></p>

<blockquote>
<p>הָאַבִּירִים.</p>
</blockquote>
</li>

<li id="fn:83">
<p>&gt; אֲחֻזַּת אָרִיס – רוּדֶנְץ בְּקַבְּלוֹ עָלָיו חָסוּת אֶסְטְרֵיךְ, <a href="#fnref:83" title="return to body" class="reversefootnote">&#160;&#8617;</a></p>

<blockquote>
<p>קַרְקְעוֹתָיו יִהְיוּ נְתוּנִים לַדֻּכָּס (שֶׁהוּא כָעֵת גַּם
הַקֵּסָר לְכָל מְדִינוֹת אַשְׁכְּנַז) וְלֹא יִהְיֶה אֶלָּא
כְּחוֹכְרָם מִיַּד הַשַּׁלִּיט.</p>
</blockquote>
</li>

<li id="fn:84">
<p>&gt; בְּצִבְעוֹנִין – בִּלְבוּש אַבִּירִים וּמַעֲטֶה אַרְגָּמָן. <a href="#fnref:84" title="return to body" class="reversefootnote">&#160;&#8617;</a></p>
</li>

<li id="fn:85">
<p>&gt; אָצִיל אַחֲרוֹן לְבֵית אֲבוֹתָיו שֶׁמֵּת, הָיוּ מְשַׁבְּרִים אֶת <a href="#fnref:85" title="return to body" class="reversefootnote">&#160;&#8617;</a></p>

<blockquote>
<p><strong>מָגִנּוֹ</strong> וּמְקַבְּרִים אוֹתוֹ יַחַד עִם <strong>הַקּוֹבַע</strong> וְהַחֶרֶב
בְּקֶבֶר בַּעֲלָם בָּהּ.</p>
</blockquote>
</li>

<li id="fn:86">
<p>&gt; לֹא יִנָּכְרוּ – עַל&#8211;יְדֵי רוּדֶנְץ הַיּוֹרְשָׁם בְּהִמָּסְרוֹ <a href="#fnref:86" title="return to body" class="reversefootnote">&#160;&#8617;</a></p>

<blockquote>
<p>לְחָסוּת אֶסְטְרֵיךְ.</p>
</blockquote>
</li>

<li id="fn:87">
<p>&gt; עַל הַדֶּרֶךְ שֶׁבֵּין גֹטְהַרְדְּ הַמּוֹבִילָה לְאִיטַלְיָה <a href="#fnref:87" title="return to body" class="reversefootnote">&#160;&#8617;</a></p>

<blockquote>
<p>הֶעֱמִיד אַלְבְּרֶכְט I גּוֹבֵי מִסִּים מִן הָעוֹבְרִים</p>
</blockquote>
</li>

<li id="fn:88">
<p>&gt; הֲמַלְכוּת בְּרִית הַמְּדִינוֹת – לְעֵת שֶׁיִּבָּחֵר קֵסָר אַחֵר <a href="#fnref:88" title="return to body" class="reversefootnote">&#160;&#8617;</a></p>

<blockquote>
<p>– תַּעֲמוֹד לָנוּ – לְהָגֵן עָלֵינוּ מִפְּנֵי אֶסְטְרֵיךְ?</p>
</blockquote>
</li>

<li id="fn:89">
<p>&gt; וְהוּא בַצַּר בַּדַּל וְכו' – הַעֲבָטַת הַכֶּתֶר וְעָרֵי <a href="#fnref:89" title="return to body" class="reversefootnote">&#160;&#8617;</a></p>

<blockquote>
<p>הַמַּמְלָכָה מִצַּד הַקֵּסָר הָיוּ בַיָּמִים הָהֵם מַעֲשִׂים
שֶׁנַּעֲשׂוּ וְנִשְׁנוּ</p>
</blockquote>
</li>

<li id="fn:90">
<p>&gt; בִמְדִינוֹת שׁוֹנוֹת הָיוּ בַיָּמִים הָהֵם מִלְחָמוֹת <a href="#fnref:90" title="return to body" class="reversefootnote">&#160;&#8617;</a></p>

<blockquote>
<p>פְּנִימִיּוֹת תְּמִידוֹת בֵין <strong>מִפְלַגּוֹת</strong> שׁוֹנוֹת שֶׁבָּעָם,
שֶׁהָיוּ מְבִיאוֹת גַּם לְמִלְחָמוֹת חִיצוֹנִיּוֹת בֵּין מְדִינָה
לַחֲבֶרְתָּהּ.</p>
</blockquote>
</li>

<li id="fn:91">
<p>&gt; וְכו' מִכֵּיוָן שֶׁשִּׁלְטוֹן הַקֵּסָרוּת עַל מְדִינוֹת <a href="#fnref:91" title="return to body" class="reversefootnote">&#160;&#8617;</a></p>

<blockquote>
<p>אַשְׁכְּנַז לֹא הָיָה עוֹבֵר בִּירֻשָּׁה מֵאָב לִבְנוֹ, מַה שֶׁאֵין
כֵּן שִׁלְטוֹן הַדֻּכְּסוּת, לָכֵן אוִמֵר רוּדֶנְץ כִּי חֶסֶד
<strong>לְדוֹרוֹת</strong> יוּכַל לִהְיוֹת נִזְכָּר רַק עַל&#8211;יְדֵי דֻּכְּסוּת
אַדִּירָה וְלֹא עַל&#8211;יְדֵי הַמַּלְכוּת.</p>
</blockquote>
</li>

<li id="fn:92">
<p>&gt; לוּצֶרְן שֶׁהיִא (כַּנִּזְכָּר לְעֵיל א' בְּרֹאשׁ II) עוֹמֶדֶת <a href="#fnref:92" title="return to body" class="reversefootnote">&#160;&#8617;</a></p>

<blockquote>
<p>בְּחָסוּת אֶסְטְרֵיךְ.</p>
</blockquote>
</li>

<li id="fn:93">
<p>&gt; יָכֹסּוּ – יִמַּדּוּ – יִסְגֹּרוּ – יִכְלָאוּ – יוּשָׁת – <a href="#fnref:93" title="return to body" class="reversefootnote">&#160;&#8617;</a></p>

<blockquote>
<p>בִּכְדֵי לָשִׂים עַל כָּל אֵלֶּה עֵרֶךְ מִסִּים.</p>
</blockquote>
</li>

<li id="fn:94">
<p>&gt; בְּדַם בָּנֵינוּ – שֶׁיִּקְחוּ לַמִּלְחָמוֹת. <a href="#fnref:94" title="return to body" class="reversefootnote">&#160;&#8617;</a></p>
</li>

<li id="fn:95">
<p>&gt; פָבֶנְץ – עִיר מִבְצָר בְּאִיטַלְיָה הַצְּפוֹנִית שֶׁנִּכְבְּשָׁה <a href="#fnref:95" title="return to body" class="reversefootnote">&#160;&#8617;</a></p>

<blockquote>
<p>אַחֲרֵי מִלְחָמָה כְבֵדָה, בִּשְׁנַת 1241, עַל&#8211;יְדֵי פְרִידְרִיךְ II
בְּעֶזְרַת הַשְּׁוֵיצִים, וְעַל סִיּוּעַ חָשׁוּב זֶה נִתְּנָה לָהֶם
אָז מְגִלַּת&#8211;זְכֻיּוֹת מְיֻחָדוֹת.</p>
</blockquote>

<blockquote>
<p>הֶחָרוּז הָאַחֲרוֹן חֻלְיָה (&#8220;רֶגֶל&#8221;) יְתֵרָה בוֹ גַם בַּמָּקוֹר.</p>
</blockquote>
</li>

<li id="fn:96">
<p>&gt; קֶשֶׁת שֶׁל יָרֵחַ הַנַּעֲשִׂית מִנָּגְהוֹ בֶעָנָן, תּוֹפָעָה <a href="#fnref:96" title="return to body" class="reversefootnote">&#160;&#8617;</a></p>

<blockquote>
<p>יְקָרָה הִיא שֶׁאֵינָה נִרְאִית אֶלָּא לְעִתִּים רְחוֹקוֹת. –
הַיְאוֹר הוּא שֶׁל אַרְבַּעַת הַמְּחוֹזוֹת. – הַקַּרְחוֹנִים – הֵם
שִׁטְחֵי הַקֶּרַח וְהַשֶּׁלֶג הַתְּמִידִיִּים שֶׁבְּרֹאשֵׁי הֶהָרִים
הַגְּבוֹהִים. – הַזְּמָן, לְפִי הַמַּסּוֹרָה – בְּאוֹר לִשְׁמִינִי
בְּנוֹבֶמְבֶּר, שְׁנַת 1307.</p>
</blockquote>
</li>

<li id="fn:97">
<p>&gt; זֶלִיס&#8211;בֶּרְג – הָר בְּגוֹבַהּ 6000 רֶגֶל, מֵאֵצֶל הַקָּרְחָה. <a href="#fnref:97" title="return to body" class="reversefootnote">&#160;&#8617;</a></p>
</li>

<li id="fn:98">
<p>&gt; מְדוּרָה אוֹרָה – יֵשׁ מְבַקְּרִים הַחוֹשְׁשִׁים לְאוֹרָה זוֹ <a href="#fnref:98" title="return to body" class="reversefootnote">&#160;&#8617;</a></p>

<blockquote>
<p>הַיְכֹלָה לְגַלּוֹת סוֹד הָאֲסֵפָה לְמֵרָחוֹק; אֲבָל שָׁכְחוּ אֵלֶּה
שֶׁמָּקוֹם צַר זֶה שֶׁבְּמִדְבַּר הָרִים, הוּא גַם &#8220;מֻקָּף סְלָעִים
גְּבוֹהִים וַעֲצֵי יָעַר&#8221;, וְהָאֵש נִרְאֵית רַק לְצַד הַיְאוֹר.</p>
</blockquote>
</li>

<li id="fn:99">
<p>&gt; לָהֶם – לַבָּאִים מְמְּחוֹז שְׁוִיץ בְּסִירָה (כָּאָמוּר <a href="#fnref:99" title="return to body" class="reversefootnote">&#160;&#8617;</a></p>

<blockquote>
<p>בְּמַעֲרָכָה א' IV, 271).</p>
</blockquote>
</li>

<li id="fn:100">
<p>&gt; מִנֹּגַהּ הַיָּרֵחַ הָיְתָה זֹאת – מֶלְךְ&#8211;תַּל, שֶׁרַק הָאֲסֵפָה <a href="#fnref:100" title="return to body" class="reversefootnote">&#160;&#8617;</a></p>

<blockquote>
<p>הַבָּאָה מַעֲסַקְתּוֹ, מַעֲמִיד אֶת הַתּוֹפָעָה עַל פְּשׁוּטָהּ,
כְּמִתְכַּוֵּן לְהָעִיר לַחֲבֵרָיו שֶׁלֹּא יַסִּיחוּ דַעְתָּם
בְּשֶׁאֵינוֹ מִן הָעִנְיָן.</p>
</blockquote>
</li>

<li id="fn:101">
<p>&gt; הָאוֹת – סִסְמָא, אִמְרָה מֻתְנֵית לְסִמָּן בֵּין אַנְשֵׁי סוֹד <a href="#fnref:101" title="return to body" class="reversefootnote">&#160;&#8617;</a></p>

<blockquote>
<p>אֶחָד, שֶׁיַכִּירוּ זֶה בָזֶה.</p>
</blockquote>
</li>

<li id="fn:102">
<p>&gt; הַסּוּרֶנִין – שְׁלוּחַת הָרִים שֶׁבֵּין אַלְטֹרְף בְּאוּרִי <a href="#fnref:102" title="return to body" class="reversefootnote">&#160;&#8617;</a></p>

<blockquote>
<p>וּבֵין הַכְּפָר (ִאֶּנְגֶל&#8211;בֶּרְג דִּלְקַמָּן 45) שֶׁבִּמְחוֹז
אֻנְטֶר&#8211;וַלְדֶּן. וּמֶלְךְ&#8211;תַּל בְּצֵאתוֹ מִבֵּית פִירְסְט
שֶׁבְּאַלְטֹרְף לְמִשְׁלַחְתּוֹ בְּאֻנְטֶר&#8211;וַלְדֶּן, הָלַךְ
מִתְגַנֵּב בְּדֶרֶךְ הָרִים שׁוִמֵמָה זוֹ.</p>
</blockquote>
</li>

<li id="fn:103">
<p>&gt; &#8220;חָלָב&#8221; קוֹצֵף מִנִּי קֶרַח – הַמַּיִם הַזּוֹרְמִים בֵּין <a href="#fnref:103" title="return to body" class="reversefootnote">&#160;&#8617;</a></p>

<blockquote>
<p>הַסְּלָעִים מְהַפְשָׁרַת הַקַּרְחוֹנִים עֲכוּרִים הֵם, מַרְאֵיהֶם
<strong>כְּחָלָב</strong> וְטַעֲמָם רָע.</p>
</blockquote>
</li>

<li id="fn:104">
<p>&gt; וּבְסֻכּוֹת בּוֹקְרִים <strong>נֶעֱזָבוֹת</strong> –שֶׁכְּבָר יָרְדוּ <a href="#fnref:104" title="return to body" class="reversefootnote">&#160;&#8617;</a></p>

<blockquote>
<p>הָרוֹעִים מִן הֶהָרִים, כְּמוֹ שֶׁרָאִינוּ בִתְחִלַּת הַחִזָּיוֹן.</p>
</blockquote>
</li>

<li id="fn:105">
<p>&gt; קַו מַעְיְנוֹתָם, הַנּוֹפְלִים וְיוֹרְדִים מִגָּבֹהַּ, יָשָר <a href="#fnref:105" title="return to body" class="reversefootnote">&#160;&#8617;</a></p>

<blockquote>
<p>הוּא.</p>
</blockquote>
</li>

<li id="fn:106">
<p>&gt; עָנָן וְרוּחַ לֹא יְעַבְּטוּ וְכו' – שֶׁעַל כָּל הַיְאוֹרִים <a href="#fnref:106" title="return to body" class="reversefootnote">&#160;&#8617;</a></p>

<blockquote>
<p>שֶׁמִּצְפוֹנָם וּמִדְּרוֹמָם שֶׁל הָאַלְפִּים בָּאִים הָרוּחוֹת עִם
הָעֲנָנִים תָּדִיר מִצַּד אֶחָד יָדוּעַ.</p>
</blockquote>
</li>

<li id="fn:107">
<p>&gt; וכו&#8216;. אֶת לֵב הַיְשָׁרִים וְכו&#8217; בִּדְבָרַי אֵשׁ וְכו' <a href="#fnref:107" title="return to body" class="reversefootnote">&#160;&#8617;</a></p>

<blockquote>
<p>עוֹרַרְתִּי – יִזָּכְרוּ דִבְרֵי מֶלְךְ&#8211;תַּל (ג' IV, 175 וּלְהַלָּן)
שֶׁבִּקֵּש לִשְׁאֹג &#8220;אֵת זַעַם כָּל הֶחָמָס&#8221;, וְלֹא יְהֵא נִרְאֶה
כָאן כְּמִתְפָּאֵר בְּכֹחַ פִּיו.</p>
</blockquote>
</li>

<li id="fn:108">
<p>&gt; רֹזְבֶּרְג, סַרְנֶן – רְאֵה בַהֶעָרוֹת לְסִדְרָה א: I, 79; IV, 100. <a href="#fnref:108" title="return to body" class="reversefootnote">&#160;&#8617;</a></p>
</li>

<li id="fn:109">
<p>&gt; חַיּוֹת רָעוֹת וּמַחֲלוֹת שֶׁבָּאוּ עַל הַקַּדְמוֹנִים <a href="#fnref:109" title="return to body" class="reversefootnote">&#160;&#8617;</a></p>

<blockquote>
<p>מִמְּקוֹמוֹת הַבָּר, יָצְרוּ בְּדִמְיוֹן הָעָם אַגָּדוֹת עַל
דְּרַקּוֹנִים וּשְׁאָר מִינֵי מַזִּיקִים וּמְחַבְּלִים מְשֻׁנִּים;
וְעַד הַיּוֹם מַרְאִים בְּבִקְעַת וַיְלֶר (הִיא אֶדְוֵיל הַסְּמוּכָה
לְרֹזְבֶּרְג) אֶת הַמְּעָרָה שֶׁהָיְתָה מָעוֹן לִדְרַקּוֹן זֶה
שֶׁהַגִּבּוֹר וֶרְנֶר מִוִינְקֶלְרִיד הֲרָגוֹ.</p>
</blockquote>
</li>

<li id="fn:110">
<p>&gt; מִיַּעַר תַּחְתִּית – אֶרֶץ אֻנְטֶר&#8211;וַלְדֶּן מִתְחַלֶּקֶת <a href="#fnref:110" title="return to body" class="reversefootnote">&#160;&#8617;</a></p>

<blockquote>
<p>לּעִלִּית וּלְתַחְתִּית הַיַּעַר שֶׁבְּאֶמְצָעָהּ (Ob dem Wald, nid
dem wald).</p>
</blockquote>
</li>

<li id="fn:111">
<p>&gt; נְתִיֵני מִקְדָּשׁ – עֲבָדִים שֶׁנֶּחְשְׁבוּ לְקִנְיַן <a href="#fnref:111" title="return to body" class="reversefootnote">&#160;&#8617;</a></p>

<blockquote>
<p>הַמִּנְזָר וּמִקְדָּשׁוֹ שָׁם</p>
</blockquote>
</li>

<li id="fn:112">
<p>&gt; פַּרְנָס זָקֵן – שֶׁשִּׁמֵּשׁ לִפְנֵי הַפַּרְנָס שֶׁל עַכְשָו <a href="#fnref:112" title="return to body" class="reversefootnote">&#160;&#8617;</a></p>

<blockquote>
<p>(Altlandammann).</p>
</blockquote>
</li>

<li id="fn:113">
<p>&gt; שוֹפַר אוּרִי – לִבְנֵי אוּרִי הָיָה שׁוֹפַר תְּרוּעָה מְיֻחָד, <a href="#fnref:113" title="return to body" class="reversefootnote">&#160;&#8617;</a></p>

<blockquote>
<p>עָשׂוּי מִקֶּרֶן שׁוֹר הַבָּר.</p>
</blockquote>
</li>

<li id="fn:114">
<p>&gt; הַחַזָּן – מַשְׁגִּיחַ וְגַם מְנַגֵּן בְּבֵית&#8211;הַתְּפִלָּה. <a href="#fnref:114" title="return to body" class="reversefootnote">&#160;&#8617;</a></p>
</li>

<li id="fn:115">
<p>&gt; בִּלְבָבִי אוֹמֵר אֵל – הַקַּדְמוֹנִים – הַמַּנְהִיגִים <a href="#fnref:115" title="return to body" class="reversefootnote">&#160;&#8617;</a></p>

<blockquote>
<p>&#8220;הָאָבוֹת&#8221; וְהַכֹּהֲנִים אַנְשֵׁי הַקֹּדֶשׁ שֶׁבָּהֶם, הָיוּ
מְקַבְּלִים אֶת הַחְלָטַת מַחֲשַׁבְתָּם וְרֶגֶשׁ לִבָּם הֶחָזָק
כִּדְבַר אֱלֹהִים.</p>
</blockquote>
</li>

<li id="fn:116">
<p>&gt; חרוז: 165&#8211;156. וְאִם מִצְוַת מָה וכו' – אַף אִם לֹא יוּכְלוּ <a href="#fnref:116" title="return to body" class="reversefootnote">&#160;&#8617;</a></p>

<blockquote>
<p>לַעֲשׂוֹת הַכֹּל כַּמְקֻבָּל וּמְצֻוֶּה לְהִתְנַהֵג בַּאֲסֵפָה
<strong>חֲקִּית</strong>, בְּכָל זֹאת, בְּתוֹר הוֹרָאַת שָׁעָה הַבָּאָה מִתּוִךְ
הֶכְרָח, יְהֵא יָפֶה כֹּחָהּ שֶׁל אֲסֵפָה זוֹ כְּחֻקִּית מַמָּש.
וַאֲסֵפָה זוֹ בִשְׁלֹשָׁה דְבָרִים אֵינָהּ כַּמְקֻבָּל לָהֶם:
רֵאשִׁית, דִּינָהּ שֶׁל אֲסֵפָה שֶׁתְּהֵא <strong>בַיּוֹם</strong> וְלֹא
בַלָּיְלָה; שֵׁנִית, כָּל אֲסַפָה פְתוּחָה הִיא לְכָל אֶזְרָח
הַבָּא, וְלֹא רַק לִיחִידִים מִסְפָּר, וּשְׁלִישִׁית – &#8220;הַסְּפָרִים
הָעַתִּיקִים&#8221;, סִפְרֵי הַחֹק וְהַדָּת, לְצֹרֶךְ שְׁבוּעָה אוֹ
לְצֹרֶךְ עִיּוּן עַל דָּבָר מְסֻפָּק, אֵינָם כָּאן. אֲבָל הַפַּעַם
בִּ&#8220;שְׁעַת הַדְּחַק&#8221; – שַׁאֲנִי.</p>
</blockquote>
</li>

<li id="fn:117">
<p>&gt; וכו'. עֲמִידָה בַמַּעְגָל וּתְקִיעַת חֲרָבוֹת בַּאֶמְצַע – <a href="#fnref:117" title="return to body" class="reversefootnote">&#160;&#8617;</a></p>

<blockquote>
<p>מִמִּנְהֲגֵי אֲסֵפָה הָיוּ לָהֶם (וּלְשֵׁם זֶה, כַּנִּרְאֶה
בַמֶּחֱוָה שֶׁלְּהַלָּן הֵבִיא עִמּוֹ וַלְטֶר פִירְסְט שְׁתֵּי
חֲרָבוֹת מְיֻחָדוֹת לְכָךְ).</p>
</blockquote>
</li>

<li id="fn:118">
<p>&gt; בַּמַּסָּעוֹת גַּם אֶל רוֹמָא, עִם מַלְכֵי גֶרְמַנְיָה לְקַבֵּל <a href="#fnref:118" title="return to body" class="reversefootnote">&#160;&#8617;</a></p>

<blockquote>
<p>קֵסָרוּת, כֶּתֶר רוֹמָא, מֵאֵת הָאַפִּיפְיוֹר. (רְאֵה לְהַלָּן 276,
277).</p>
</blockquote>
</li>

<li id="fn:119">
<p>&gt; אִמֵּנוּ הִיא – מִמְּחוֹז שְׁוִיץ נָפוֹצוּ לִשְׁאר הַמְּחוֹזוֹת <a href="#fnref:119" title="return to body" class="reversefootnote">&#160;&#8617;</a></p>

<blockquote>
<p>(כְּדִלְקַמָּן מִן 210 וּלְהַלָּן) וְעַל שֵׁם מְחוֹז זֶה נִקְרְאָה
אַחַר כָּךְ כָּל הָאָרֶץ בְּשֵם שְׁוֵיץ (שְׁוֵצִיָּה) וּבְפִי בְנֵי
הָאָרֶץ גַּם שְׁוִיץ מַמָּש.</p>
</blockquote>
</li>

<li id="fn:120">
<p>&gt; בְּאֵין סְפָרֵינוּ וכו' – לְהִשָּׁבַע בָהֶם שְׁבוּעַת אֵמוּן <a href="#fnref:120" title="return to body" class="reversefootnote">&#160;&#8617;</a></p>

<blockquote>
<p>וְיֹשֶׁר לְהַנְהָלַת הָאֲסֵפָה.</p>
</blockquote>
</li>

<li id="fn:121">
<p>&gt; דִּבְרֵי שִׁיר – עַד הַיּוֹם נִשְׁמְרוּ עוֹד בָּהֶם שִׁירֵי&#8211;עָם <a href="#fnref:121" title="return to body" class="reversefootnote">&#160;&#8617;</a></p>

<blockquote>
<p>הַמְסַפְּרִים כִּי הַשְּׁוֵיצִים יָצְאוּ מֵאֶרֶץ שְׁוֶדְיָה.</p>
</blockquote>
</li>

<li id="fn:122">
<p>&gt; חרוזים: 335&#8211;210. עַל מַשָּׂא שְׁטוֹפָכֶר יֵשׁ מְבַקְּרִים <a href="#fnref:122" title="return to body" class="reversefootnote">&#160;&#8617;</a></p>

<blockquote>
<p>הָאוֹמְרִים: אֵין זֶה טִבְעִי כְלָל שֶׁשְּׁטוֹפָכֶר יַעֲמֹד לְסַפֵּר
דְּבָרִים כְּגוֹן אֵלּוּ הַיְדוּעִים לְכָל הַקָּהָל, וּבִפְרָט
בַּאֲסֵפָה רַבַת עֶרֶךְ כָּזֹאת, שֶׁעִנְיָן כָּל כָּךְ חָשׁוּב
עוֹמֵד לְפָנֶיהָ עַל הַפֶּרֶק, מִמֵּילָא מוּבָן, שֶׁהַדְּבָרִים
יְכֹלִים לְהָבִיא לִידֵי שִׁעְמוּם וְקֹצֶר&#8211;רוּחַ. – וְהִנֵּה, אִם
יֵשׁ צֹרֶךְ לְהָשִיב עַל דְּבָרִים שֶׁל טַעַם וְהִגָּיוֹן כָּאֵלּוּ,
נֹאמַר: רֵאשִׁית, הַמַּסּוֹרוֹת הַשּׁוֹנוֹת שֶׁבְּעַל&#8211;פֶּה, עַל פִּי
רֹב, אֵינָן יְדוּעוֹת לְכָל אֶחָד אֶלָּא בִקְטָעִים וּבְנֻסְחָאוֹת
שׁוֹנוֹת שֶׁנִּשְׁתַּבְּשׁוּ, וְלֹא לְחִנָּם מְבַקֵּש וִינְקֶלְרִיד
שֶׁיְּסֻפְּרוּ כָּאן הַדְּבָרִים עַל יְדֵי אִישׁ נָבוֹן וְנֶאֱמָן
עַל הַמַּסּוֹרוֹת כִּשְׁטוֹפָכֶר: שֵׁנִית, עֵל <strong>הַחֲשִׁיבוּת</strong>
שֶׁבַּדָּבָר, דּוֹמָנִי שֶׁהָעִנְיָן הַיּוֹתֵר חָשׁוּב שֶׁעָמַד
בְּאוֹתָהּ שָׁעָה עַל הַפֶּרֶק, הָיָה, לְעוֹרֵר בַּנֶּאֱסָפִים
הַכָּרָה לְאֻמִּית מַפְעִילָה וְרֶגֶשׁ שֶׁל אַחְדוּת מְאַמֶּצֶת
(וּבִפְרָט שֶׁגַּם אֲנָשִׁים נִכְוִים מִזּוּלָתָם, בַּעֲלֵי
&#8220;פַּטְרִיּוֹטִיּוּת מְקוֹמִית&#8221; כְּמַיְאֶר, לֹא חָסְרוּ),
וּכַנִּרְאֶה שֶׁשִּׁילֶר, בִתְמִימוּתוֹ הַפִּיּוּטִית, חָשַב
שֶׁאֶפְשָׁר לְהַשִּׂיג דָּבָר חָשׁוּב זֶה בְּשָׁעָה שֶׁכָּזוֹ עַל
יְדֵי דְבָרִים שֶׁכָּאֵלּוּ; וּשְׁלִישִׁית, נִרְאֶה שֶׁגַּם
שְׁטוֹפָכֶר, בִּתְמִימוּתוֹ הַקַּדְמוֹנִית, סָבוּר הָיָה,
שֶׁדְּבָרִים יְקָרִים לַלֵּב, הַנֶּאֱמָרִים בְּשֵׁעְתָּם, בִּשְׁעַת
הַהַשְׁרָאָה הַנְּאוֹתָה, וַאֲפִילוּ אִם יְדוּעִים הֵם פָּחוֹת אוֹ
יוֹתֵר (כְּגוֹן קְרִיאָה מִכִּתְבֵי הַקֹּדֶשׁ בַּקָּהָל בְּיוֹם חַג
וְצוֹם, הַנְּהוּגָה גַם כַּיּוֹם וְכַיּוֹצֵא בוֹ) יְכֹלִים לְרוֹמֵם
אֶת הַנֶּפֶשׁ לְעֵילָא וּלְעֵילָא. וְאִם בְּכָל זֹאת יֵשׁ
מּבַקְּרִים – שֶׁרוּחָם קְצָרָה וְדַעְתָּם מִשְׁתַּעְמֶמֶת לְדִבְרֵי
שְׁטוֹפָכֶר יְהֵא טַעְמָם בִּמְקוֹמוֹ מֻנָח, אֲבָל הָעִבְרִי,
כִּמְדֻמֶּנִי, שֶׁלְּמִקְרָא וּלְמִשְׁמַע הַמַּשָּׂא הַזֶּה שֶל
אֲסֵפַת הַ&#8220;קָּרְחָה&#8221;, וַדַּאי יִזָּכֵר לוֹ כָאן מַשָּׂא אַחֵר מֵעֵין
זֶה, מַשָּׂא <strong>יְהוֹשֻעַ בִּן נוּן</strong> בַּמַּעֲמָד הַגָּדוֹל שֶׁל
אֲסֵפַת <strong>שכם</strong> (יְהוֹשֻעַ כ&quot;ד) – שֶׁגַּם הוּא עָמַד וְסִפֵּר אָז
דְּבָרִים שֶׁהָיוּ יְדוּעִים לַקָּהָל: &#8220;בְּעֵבֶר הַנָּהָר יָשְׁבוּ
אֲבוֹתֵיכֶם מֵעוֹלָם&#8221; וְכו&#8216; וְכו&#8217; עַד &#8220;בַּחֲרוּ לָכֶם הַיּוֹם אֶת
מִי תַעֲבֹדוּן&#8221;; וְגַם כָּאן: &#8220;לְעֵבֶר צָפוֹן מַטָּה שָׁם עַם אֶחָד
עָצוּם הָיָה&#8221; וְכו&#8216; וְכו&#8217; עַד &#8220;לַחֶרֶב עַל נָשֵׁינוּ וְעַל
טַפֵּנוּ!&#8221; – כִּי אָכֵן עִם כָּל תִּפְאֶרֶת &#8220;הַמְּלִיצָה&#8221;
הַמְחֹרֶזֶת, הִרְוָה שִׁילֶר אֶת הַמַּשָּׂא הַגָּדוֹל וְהַנֶּאְדָּר
הַזֶּה תְמִימוּת וּפַשְטוּת הַתְּבוּנָה הַיּוֹצֶרֶת, וְהַדְּבָרִים
מְאִירִים בְּהוֹד קְדוּמִים פְּרִימִיטִיבִי, הוֹד קְלַסִּי תַּנָכִ&quot;י
אֲשֶׁר לֹא יוּעַם לְעוֹלָם</p>
</blockquote>
</li>

<li id="fn:123">
<p>&gt; נְהַר מוּאוֹטָה עוֹבֵר בְּבִקְעָה נֶחְמָדָה בִּמְחוֹז שְׁוִיץ, <a href="#fnref:123" title="return to body" class="reversefootnote">&#160;&#8617;</a></p>

<blockquote>
<p>שֶׁבַּיָּמִים הַקַּדְמוֹנִים הָיְתָה כִמְעַט כֻּלָּהּ יָעַר.</p>
</blockquote>
</li>

<li id="fn:124">
<p>&gt; הָהָר הַשָּׁחוֹר – בְּרֻנֵג שֶבֵּין בֶּרְן וְאֻנְטֶר&#8211;וַלְדֶּן. <a href="#fnref:124" title="return to body" class="reversefootnote">&#160;&#8617;</a></p>
</li>

<li id="fn:125">
<p>&gt; חרוזים: 240&#8211;238. גֵּיא הַשֶּׁלֶג – Weissland. הוּא עֹמֶק <a href="#fnref:125" title="return to body" class="reversefootnote">&#160;&#8617;</a></p>

<blockquote>
<p><strong>הַסְלִי</strong> מֵאֵצֶל הָרֵי גֹּטְהַרְד, הַמִּתְנַשְּׂאִים שָׁם
בְּרֹאשֵׁי שֶלֶג וְ&#8220;קָרְחֵי עַד&#8221;, וּמֵאֲחוֹרֵיהֶם מַתְחִיל
הַיִּשּׁוּב שֶׁל שִׁבְטֵי הָרוֹמָנִים, מִצַּד אֶחָד צָרְפַתִּים
וּמִצַּד שֵׁנִי אִיטַלְיָנִים.</p>
</blockquote>
</li>

<li id="fn:126">
<p>&gt; שְׁטַנְץ – עֲיָרָה בְּאֻנְטֶר&#8211;וַלְדֶּן. קֶרְן&#8211;וַלְד – הוּא <a href="#fnref:126" title="return to body" class="reversefootnote">&#160;&#8617;</a></p>

<blockquote>
<p>הַיַּעַר שֶׁבְּאֶמְצָעוֹ שֶׁל אוֹתוֹ הַמָּחוֹז (וּרְאֵה לְעֵיל
בְּהֶעָרָה 122).</p>
</blockquote>
</li>

<li id="fn:127">
<p>&gt; בִּכְתַב הַקֵּסָר פְרִידְרִיךְ – רְאֵה הַהֶעָרָה בְּמַעֲרָכָה א' <a href="#fnref:127" title="return to body" class="reversefootnote">&#160;&#8617;</a></p>

<blockquote>
<p>IV, 165.</p>
</blockquote>
</li>

<li id="fn:128">
<p>&gt; וְכו'. הַמַּעֲשֶׂה הַמְסֻפָּר כָּאן הָיָה בִּימֵי הַקֵּסָר <a href="#fnref:128" title="return to body" class="reversefootnote">&#160;&#8617;</a></p>

<blockquote>
<p>הֵינְרִיךְ V (שְׁנַת 1114) – וְסוֹף סוֹף הֵבִיא זֶה לִיֵדי
סִכְסוּךְ, וּשְׁלֹשֶׁת הַמְּחוֹזוֹת נִפְרְדוּ מִן הַמַּלְכוּת עַד
שֶׁהֶחֱזִירָם פְרִידְרִיךְ בַּרְבּוֹרוֹסוֹ.</p>
</blockquote>
</li>

<li id="fn:129">
<p>&gt; עֶבֶד נָכְרִי – הַנָּצִיב שֶׁהוּא נְתִין הַקֵּסָר. <a href="#fnref:129" title="return to body" class="reversefootnote">&#160;&#8617;</a></p>

<blockquote>
<p>&quot; 337 וְכו'. מוּבָן, כִּי הַכֹּהֵן, לְאַחַר שֶׁבָּא לְכָאן
בִּשְׁבִיל לְהָקִים אֶת הַבְּרִית, (רְאֵה דְבָרָיו שֶׁלְּהַלָּן) –
אֵינוִ אוִמֵר זֹאת אֶלָּא אִם לְמַעַן נַסּוֹתָם, הֲיֵשׁ בָּהֶם יָרֵא
וְרַךְ הַלֵּבָב, אוֹ בִשְבִיל שֶׁיְקָבְּלוּ עֲלֵיהֶם אֶת שְׁבועַת
הַבְּרִית בְּהַכָּרָה מְלֵאָה וּבְלִי כָל פֶּתַח חֲרָטָה.</p>
</blockquote>
</li>

<li id="fn:130">
<p>&gt; דְּרָקוֹנִים – רְאֵה בַהֶעָרָה דִלְעֵיל 119. <a href="#fnref:130" title="return to body" class="reversefootnote">&#160;&#8617;</a></p>
</li>

<li id="fn:131">
<p>&gt; וּכְסוּת עֲרָפֶל – אֵדֵי הַבִּצּוֹת. <a href="#fnref:131" title="return to body" class="reversefootnote">&#160;&#8617;</a></p>
</li>

<li id="fn:132">
<p>&gt; רַינְפֶלְד – בִּמְחוֹז אַרְגוֹ, בֵּין בָּזֶל וְצִירִיךְ, וְשָׁם <a href="#fnref:132" title="return to body" class="reversefootnote">&#160;&#8617;</a></p>

<blockquote>
<p>הָיָה הֵיכָל לַמֶּלֶךְ.</p>
</blockquote>
</li>

<li id="fn:133">
<p>&gt; הַנְסֶן – שִׁנּוּי שֶׁל חִבָּה לְיֶלֶד שֶׁשְּׁמוֹ Johannes = <a href="#fnref:133" title="return to body" class="reversefootnote">&#160;&#8617;</a></p>

<blockquote>
<p>יוֹחָנָן = יוֹחָן. וְיוֹחָן זֶה נְסִיךְ שְׁוַבֶּן הוּא, שֶׁהָרַג
אַחַר כָּך אֶת הַקֵּסַר אַלְבְּרֶכְט וְנִקְרָא פָּרִיצִידָא,
וְעָזְרוּ עִמּוֹ אָז גַּם שְׁנֵי חֲבֵרָיו הַנִּזְכָּרִים לְעֵיל,
וַרְט וְטַגְרְפֶלְד, – וְעִנְיָנָם יָבוֹא עוֹד לְהַלָּן בְּסִדְרָה
ה'.</p>
</blockquote>
</li>

<li id="fn:134">
<p>&gt; רַפֶּרְשְׁבִיל – עֲיָרָה בְּמחוֹז סַן&#8211;גַּלֶּן עַל יְאוֹר <a href="#fnref:134" title="return to body" class="reversefootnote">&#160;&#8617;</a></p>

<blockquote>
<p>צִירִיךְ.</p>
</blockquote>
</li>

<li id="fn:135">
<p>&gt; לַגִּבֶרֶת צִירִיךְ – הַנְּזִירָה הַגְּדוֹלָה שֶׁעַל מִנְזַר <a href="#fnref:135" title="return to body" class="reversefootnote">&#160;&#8617;</a></p>

<blockquote>
<p>הַנָּשִׁים בְּצִירִיךְ.</p>
</blockquote>
</li>

<li id="fn:136">
<p>&gt; לְטוֹבַתְכֶם תִּדְאַג – מַיְאֶר מַטִּיל חֲשָׁד עַל פִירְסְט, <a href="#fnref:136" title="return to body" class="reversefootnote">&#160;&#8617;</a></p>

<blockquote>
<p>כִּי זֶה דוִאֵג רַק לְטוֹבַת עִירוֹ שֶׁלּוֹ, אַלְטוֹרְף, שֶׁשָּׁם
מִבְצַר הַסֹּהַר הוֹלֵךְ וְנִבְנֶה.</p>
</blockquote>
</li>

<li id="fn:137">
<p>&gt; בְּשֵׁם הַשְּׁבוּעָה – כָּל בּוֹגֵר, בֶּן שֵׁשׁ עֶשְׂרֵה, הָיָה <a href="#fnref:137" title="return to body" class="reversefootnote">&#160;&#8617;</a></p>

<blockquote>
<p>נִשְׁבָּע אֶצְלָם שְׁבוּעַת אֶזְרָח; וּמִי שֶׁלֹּא נִשְׁמַע
לַפְּקֻדָּה הַנִּתֶּנֶת בְּשֵׁם שְׁבוּעָה זוֹ, נֶחְשָׁב לַעֲבַרְיָן.</p>
</blockquote>
</li>

<li id="fn:138">
<p>&gt; חַג הַמּוֹלָד – שֶׁל הוּלֶדֶת יֵשׁוּ (25 לְדֵצֶמְבֶּר). <a href="#fnref:138" title="return to body" class="reversefootnote">&#160;&#8617;</a></p>
</li>

<li id="fn:139">
<p>&gt; וְכו' חֳשָׁשׁ זֶה מִפְּנֵי גֶסְלֶר שֶׁשְּׁטוֹפָכֶר מַבִּיעַ <a href="#fnref:139" title="return to body" class="reversefootnote">&#160;&#8617;</a></p>

<blockquote>
<p>כָּאן, יֵשׁ בּוֹ גַם מֵעֵין בְּדִיקָה לִמְתִינוּת, שֶׁנִּתְקַבְּלָה
לְהַחְלָטָה בְּהַשְׁפָּעַת הָאֻנְטֶרְוָלְדִים, אִם לֹא בָאָה זוֹ
מִיִּרְאָה יְתֵרָה – חֲשָׁד &quot; שֵׁבֹּמְגַרְטֶן הַאֻנְטֶרְוַלְדִי
מְבַטְּלוֹ בִתְשׁוּבָתוֹ. יַחַד עִם זֶה הֻדְגַּשׁ כָּאן גַּם עֵרֶךְ
הַתְּשׁוּעָה דִלְהַלָּן שֶׁעָשָׂה טֶל, בַהֲסִירוֹ אֶת פַּחְדּוֹ שֶל
גֶסְלֶר זֶה מֵעַל הָאָרֶץ.</p>
</blockquote>
</li>

<li id="fn:140">
<p>&gt; קְפִיצַת מִשְׁגֶּה – הַצַּיָּד בְּרָדְפוֹ אַחֲרֵי הַיְּעֵלִים <a href="#fnref:140" title="return to body" class="reversefootnote">&#160;&#8617;</a></p>

<blockquote>
<p>בֶּהָרִים, יֵשׁ שֶׁהוּא נִתְעֶה בֵין צוּקִים זְקוּפִים עַל תְּהוֹם
שׁוּחָה עֲמֻקָּה עַד שֶׁרֹאשׁוֹ עָלָיו סְחַרְחַר וּצְעָדָיו
מִתְמוֹטְטִים וּבְסַכָּנוֹת גְּדוֹלוֹת עָלָיו לְטַפֵּס אוֹ גַם
לְדַלֵּג עַל הַתְּהוֹמוֹת עַד מָצְאוֹ דָרֶךְ.</p>
</blockquote>
</li>

<li id="fn:141">
<p>&gt; וכו'. מַפְּלֵי הֶהָרִים בִּשְׁנֵי דְרָכִים הֵם; אוֹ שֶׁשֶּׁטַח <a href="#fnref:141" title="return to body" class="reversefootnote">&#160;&#8617;</a></p>

<blockquote>
<p>מִן הַקֶּרַח וְהַשֶּׁלֶג הַנֶּעֱרָמִים <strong>נִשְׁבָּר תַּחְתָּיו</strong>
מִכֹּבֶד מַשָּׂאוֹ, וּבְנָפְלוֹ יִשְׁבֹּר וְיִצְנֹף עִמּוֹ כָל
הַנִּפְגָּש לוֹ בְדֶרֶךְ מַפַּלְתּוֹ, עֵצִים, סְלָעִים, בַּעֲלֵי
חַיִּים, בָּתִּים וּסְחָפָם עִמּוֹ אֶל הַתְּהוֹם, אוֹ <strong>שֶׁסּוּפָה</strong>
מְפָרֶכֶת מַפָּל מִגָּבְהֵי הָהָר וְהַמּפֹּלֶת יוֹרְדָה בְעַנְנֵי
שֶׁלֶג וּבְרוּחַ עַזָּה הָעוֹקֶרֶת עֵצִים וּמְפָרֶקֶת סְלָעִים,
שֶׁהֵם נִזְרָקִים וּמִתְגַּלְגְּלִים עַל הַמּוֹרָדוֹת בְּרַעַשׁ
גָּדוֹל.</p>
</blockquote>
</li>

<li id="fn:142">
<p>&gt; אָבִינוּ – וַלְטֶר פִירְסְט, אֲבִי הֶדְוִיג אִשְׁתּוֹ. <a href="#fnref:142" title="return to body" class="reversefootnote">&#160;&#8617;</a></p>
</li>

<li id="fn:143">
<p>&gt; הָאֻנְטֶרְוַלְדִי – הוּא בֹּמְגַרְטֶן (א' I) <a href="#fnref:143" title="return to body" class="reversefootnote">&#160;&#8617;</a></p>
</li>

<li id="fn:144">
<p>&gt; הֶדְוִיג אֶת פַחַד לִבָּהּ רוֹאָה הִיא כְּאוֹת וּנְבוּאָה <a href="#fnref:144" title="return to body" class="reversefootnote">&#160;&#8617;</a></p>

<blockquote>
<p>לְרָעָה.</p>
</blockquote>
</li>

<li id="fn:145">
<p>&gt; וֶלְטִי – שִׁנּוּי שֶׁל חִבָּה מִן הַשֵּם וַלְטֶר. <a href="#fnref:145" title="return to body" class="reversefootnote">&#160;&#8617;</a></p>
</li>

<li id="fn:146">
<p>&gt; חָרוּז 50&#8211;48. אֶת הַחֹפֶשׁ וְכו', הָאַחֲרוֹן לוֹ עַל אֲדָמוֹת – <a href="#fnref:146" title="return to body" class="reversefootnote">&#160;&#8617;</a></p>

<blockquote>
<p>וּבֶאֱמֶת, בְּאוֹתָהּ תְּקוּפָה, בְּגֶרְמַנְיָה וּבְכָל אֵרָפָּה
הַמַּעֲרָבִית, כְּבָר שָׁלְלוּ הַפֵאוֹדָלִים אֶת הַחֹפֶשׁ
הָאֶזְרָחִי כִּמְעַט מִכָּל הַמְּקוֹמוֹת. עַל רוּדֶנְץ הַמִּתְנַחֵם
צָרִיךְ לְהָעִיר, כִי אִם אָמְנָם רוּדֶנְץ זֶה שֶׁהִקְשָׁה אֶת
לִבּוֹ כְּלַפֵּי דוֹדוֹ <strong>הַזָּקֵן</strong>, עָלוּל עוֹד לְשַׁנּוֹת אֶת
דַּעְתּוֹ, לְפִי רֶגֶשׁ לִבּוֹ הַטִּבְעִי תַחַת הַשְפָּעָתוֹ שֶׁל
<strong>חָבֵר צָעִיר</strong>, וּבִפְרָט צְעִירָה הוּא אוֹהֵב בְּכָל לִבּוֹ, –
אַךְ בְּכָל זֹאת, מָרְגָּש כָּאן וּלְהַלָּן שֶׁ&#8220;הַתְּשׁוּבָה&#8221;
שֶלּוֹ, וּבְאֹפֶן מָחְלָט כָּזֶה, נִמְהָרָה הִיא יוֹתֵר מִדַּאי
וְאֵין לְיַשֵּׁב מַעֲבָר פִּתְאֹמִי זֶה אֶלָּא בִתְמִימוּתוֹ
הַיְתֵרָה שֶׁל רוּדֶנְץ, שֶׁפִּיו וּלִבּוֹ שָׁוִים בְּכָל שָׁעָה
מִבְּלִי מַחֲשָׁבוֹת שֶׁל פִּקְפּוּק בְּאֶמְצַע.</p>
</blockquote>
</li>

<li id="fn:147">
<p>&gt; חָרוּז 50&#8211;48. אֶת הַחֹפֶשׁ וְכו', הָאַחֲרוֹן לוֹ עַל אֲדָמוֹת – <a href="#fnref:147" title="return to body" class="reversefootnote">&#160;&#8617;</a></p>

<blockquote>
<p>וּבֶאֱמֶת, בְּאוֹתָהּ תְּקוּפָה, בְּגֶרְמַנְיָה וּבְכָל אֵרָפָּה
הַמַּעֲרָבִית, כְּבָר שָׁלְלוּ הַפֵאוֹדָלִים אֶת הַחֹפֶשׁ
הָאֶזְרָחִי כִּמְעַט מִכָּל הַמְּקוֹמוֹת. עַל רוּדֶנְץ הַמִּתְנַחֵם
צָרִיךְ לְהָעִיר, כִי אִם אָמְנָם רוּדֶנְץ זֶה שֶׁהִקְשָׁה אֶת
לִבּוֹ כְּלַפֵּי דוֹדוֹ <strong>הַזָּקֵן</strong>, עָלוּל עוֹד לְשַׁנּוֹת אֶת
דַּעְתּוֹ, לְפִי רֶגֶשׁ לִבּוֹ הַטִּבְעִי תַחַת הַשְפָּעָתוֹ שֶׁל
<strong>חָבֵר צָעִיר</strong>, וּבִפְרָט צְעִירָה הוּא אוֹהֵב בְּכָל לִבּוֹ, –
אַךְ בְּכָל זֹאת, מָרְגָּש כָּאן וּלְהַלָּן שֶׁ&#8220;הַתְּשׁוּבָה&#8221;
שֶלּוֹ, וּבְאֹפֶן מָחְלָט כָּזֶה, נִמְהָרָה הִיא יוֹתֵר מִדַּאי
וְאֵין לְיַשֵּׁב מַעֲבָר פִּתְאֹמִי זֶה אֶלָּא בִתְמִימוּתוֹ
הַיְתֵרָה שֶׁל רוּדֶנְץ, שֶׁפִּיו וּלִבּוֹ שָׁוִים בְּכָל שָׁעָה
מִבְּלִי מַחֲשָׁבוֹת שֶׁל פִּקְפּוּק בְּאֶמְצַע.</p>
</blockquote>

<blockquote>
<p>הַר הַחֵרֶם – מִזְרָחָה לְאַלְטֹרְף הוּא, וּמִשְׁפַּט&#8211;מָוֶת הוּשַׁת
עַל כָּל הַקּוֹצֵץ עֵץ מִיַּעְרוֹ, מִטַּעַם הָאָמוּר לְהַלָּן
בַּמַּחֲזֶה.</p>
</blockquote>
</li>

<li id="fn:148">
<p>&gt; וְכו&#8216; כָּל אִישׁ הֵן יָסוּר וְכו&#8217; – טַכְסִיס זֶה, לֵילֵךְ סְחוֹר <a href="#fnref:148" title="return to body" class="reversefootnote">&#160;&#8617;</a></p>

<blockquote>
<p>לַכֹּבַע מִלָּקוֹד לוֹ, נִתְקַבֵּל, כַּנִּרְאֶה, בַּמּוֹעֵצָה מִבּוֹ
בַיּוֹם שֶׁהֱקִימוּהוּ שָׁם (רְאֵה דִבְרֵי שְׁטֵינְמֶץ א', 61).</p>
</blockquote>
</li>

<li id="fn:149">
<p>&gt; קַרְנֵי קֶרַח – רָאשֵׁי הַקַּרְחוֹנִים. <a href="#fnref:149" title="return to body" class="reversefootnote">&#160;&#8617;</a></p>
</li>

<li id="fn:150">
<p>&gt; כִּשְׁמִי כֵן תָּם תָּמוּהַּ אָנִי – <strong>טֶל</strong>: פֵּרוּשׁוֹ; <a href="#fnref:150" title="return to body" class="reversefootnote">&#160;&#8617;</a></p>

<blockquote>
<p>שׁוֹטֶה אוֹ גַם אִישׁ תָּם.</p>
</blockquote>
</li>

<li id="fn:151">
<p>&gt; טַחֲוָה &#8211; מֶרְחַק הַיְרִיָּה. <a href="#fnref:151" title="return to body" class="reversefootnote">&#160;&#8617;</a></p>
</li>

<li id="fn:152">
<p>&gt; הֵן אִתְּךָ תָמִיד הִיא מוּכָנָה – רֶמֶז עַל אִסּוּר יְצִיאָה <a href="#fnref:152" title="return to body" class="reversefootnote">&#160;&#8617;</a></p>

<blockquote>
<p>בְנֶשֶׁק, כִּלְהַלָּן 240.</p>
</blockquote>
</li>

<li id="fn:153">
<p>&gt; &quot; 178, 179. מְרַמֵּז בָּזֶה לְמַעֲשֵׂה הַצָּלַת בֹּמְגַרְטֶן, <a href="#fnref:153" title="return to body" class="reversefootnote">&#160;&#8617;</a></p>

<blockquote>
<p>(א' I.)</p>
</blockquote>
</li>

<li id="fn:154">
<p>&gt; חָיַבְתָּ מִיתַה – בְּמַעֲשֵׂה בֹּמְגַרְטֶן שֶׁכְּבָר רָמַז <a href="#fnref:154" title="return to body" class="reversefootnote">&#160;&#8617;</a></p>

<blockquote>
<p>עָלָיו גֶּסְלֶר שֶׁיָּדוּעַ הוּא לוֹ.</p>
</blockquote>

<blockquote>
<p><strong>לַמֶּחֱוָה</strong>: וְלַחֲרוּז 184. מִנַּיִן שָׁם תַּפּוּחַ עַל עֵצוֹ
בְּאֶמְצַע נוֹבֶמְבֶּר? (בְּתִשְׁעָה עָשָׂר לְפִי טְשׁוּדִי) פְּרָט
זֶה אֵין לְיַשֵּב אֲפִילוּ בְדֹחַק.</p>
</blockquote>
</li>

<li id="fn:155">
<p>&gt; לַשָּׁחוֹר שֶׁבָּעִגּוּל – שֶׁבְּדַף הַמַּטָּרָה לַמִּתְחָרִים <a href="#fnref:155" title="return to body" class="reversefootnote">&#160;&#8617;</a></p>

<blockquote>
<p>בִּירִיָּה.</p>
</blockquote>
</li>

<li id="fn:156">
<p>&gt; גַּם <strong>לְסַעַר יָם</strong> – שׁוּב רֶמֶז עַל בֹּמְגַרְטֶן. <a href="#fnref:156" title="return to body" class="reversefootnote">&#160;&#8617;</a></p>
</li>

<li id="fn:157">
<p>&gt; &quot; 294. וְכו' בְּנִמּוּס הָאַבִּירִים, הַשְׁלָכַת נַעַל&#8211;הַיָּד <a href="#fnref:157" title="return to body" class="reversefootnote">&#160;&#8617;</a></p>

<blockquote>
<p>בִּפְנֵי חֲבֵרוֹ, סִמַּן קְרִיאָה הָיָה לוֹ לָזֶה לְדוּ&#8211;קְרָב.</p>
</blockquote>
</li>

<li id="fn:158">
<p>&gt; חרוז 357. חָרוּז זֶה עִם הוֹסָפוֹת בַּמֶּחֱוָה שֶׁלְּפָנָיו <a href="#fnref:158" title="return to body" class="reversefootnote">&#160;&#8617;</a></p>

<blockquote>
<p>וּלְאַחֲרָיו הֻכְנַס לְפִי הַנּוּסַח הַמְתֻקָּן בִּכְתַב&#8211;יָדוֹ שֶׁל
הַמְשׁוֹרֵר שֶׁבַּתֵּאַטְרוֹן הַהַמְבּוּרְגִי.</p>
</blockquote>
</li>

<li id="fn:159">
<p>&gt; גֶּרְסוֹ – רְאֵה א, II, 8 בַּהֶעָרָה. רוּאוֹדִי הַדַּיָּג, <a href="#fnref:159" title="return to body" class="reversefootnote">&#160;&#8617;</a></p>

<blockquote>
<p>לְאַחַר שֶׁנֶּהֶרַס מְעוֹנוֹ בַמָּקוֹם הָרִאשׁוֹן שֶׁרְאִינוּהוּ
שָׁם (רְאֵה א, I, 188 וכו') הֵקִים לוֹ סֻכָּה בְמָקוֹם אַחֵר זֶה
(רְאֵה לְהַלָּן 30), שֶׁהוְּא לְנוֹכַח הָרִאשׁוֹן דָּרוֹמָה.</p>
</blockquote>
</li>

<li id="fn:160">
<p>&gt; לְעֶזְרַת חֵרוּתֵנוּ – טֶל, אִם כִּי לֹא הָיָה בְעֵצָה עִם <a href="#fnref:160" title="return to body" class="reversefootnote">&#160;&#8617;</a></p>

<blockquote>
<p>בְּנֵי הַבְּרִית, אַךְ הֲרֵי הִבְטִיחַ כִּי לְעֵת הַצֹּרֶךְ יִתֵּן
יָדוֹ עִמָּהֶם. (א',, 91, 92).</p>
</blockquote>
</li>

<li id="fn:161">
<p>&gt; פְלִילֶן – עֲיָרַת&#8211;נָמֵל לִיאוֹר הָאַרְבָּעָה אֵצֶל אַלְטוֹרְף <a href="#fnref:161" title="return to body" class="reversefootnote">&#160;&#8617;</a></p>
</li>

<li id="fn:162">
<p>&gt; &quot; 27. וְכו', עֵין הַמִּשְׁפָט – הַזָּקֵן אֲבִי אַרְנוֹלְד <a href="#fnref:162" title="return to body" class="reversefootnote">&#160;&#8617;</a></p>

<blockquote>
<p>מִלְךְ&#8211;תַּל; פִּי&#8211;צֶדֶק – הָאַלּוּף דִּי אַטִּינְגהוֹזֶן; יַד עֹז
וָיֶשַׁע – טֶל.</p>
</blockquote>
</li>

<li id="fn:163">
<p>&gt; שׁוּבוּ דֻבִּים וְכו' – אֵלֶּה שֶׁגֹּרְשׁוּ כְבָר מִפְּנֵי <a href="#fnref:163" title="return to body" class="reversefootnote">&#160;&#8617;</a></p>

<blockquote>
<p>הַיִּשּׁוּב פֹּה.</p>
</blockquote>
</li>

<li id="fn:164">
<p>&gt; מַעַרְבָּל – מַעֲמָק בַּקַּרְקַע שֶׁמִּתַּחַת לַמַּיִם שֶׁבּוֹ <a href="#fnref:164" title="return to body" class="reversefootnote">&#160;&#8617;</a></p>

<blockquote>
<p>הַזֶּרֶם מִסְתוֹבֵב.</p>
</blockquote>
</li>

<li id="fn:165">
<p>&gt; רוּאוֹדִי רָאָה אֶת הָרָעָה שֶׁהַסַּעַר מֵבִיא וְחָזַר בּוֹ <a href="#fnref:165" title="return to body" class="reversefootnote">&#160;&#8617;</a></p>

<blockquote>
<p>מִלְּקַלֵּל וְהִתְחִיל מִתְפַּלֵּל.</p>
</blockquote>
</li>

<li id="fn:166">
<p>&gt; חרוז 95&#8211;92. &#8220;הָרֶכֶס&#8221;, (Buggisgrat), &#8220;קְהַל הַשֵּׁדִים&#8221; <a href="#fnref:166" title="return to body" class="reversefootnote">&#160;&#8617;</a></p>

<blockquote>
<p>(Teufelsmünster) &#8220;קֹטֶר הָר&#8221; (Axenberg) – וּמִזֶּה יֵשׁ אֶחָד
<strong>גָּדוֹל</strong> וְאֶחָד <strong>קָטֹן</strong>. ”הַקַּרְדֹּם&quot; (Hackmesser) – כָּל
אֵלֶּה שֵׁמוֹת שֶׁל צוּרֵי סֶלַע גְּדוֹלִים שֶׁבַּיְאוֹר שָׁם.</p>
</blockquote>
</li>

<li id="fn:167">
<p>&gt; חַרְטֹם – קְצֵה הַסְּפִינָה שֶׁלְּפָנִים. <a href="#fnref:167" title="return to body" class="reversefootnote">&#160;&#8617;</a></p>
</li>

<li id="fn:168">
<p>&gt; הַבָּמָה – שְׁקִיף זֶה נִקְרָא עַד הַיּוֹם &#8220;דּוּכַן טֶל&#8221; <a href="#fnref:168" title="return to body" class="reversefootnote">&#160;&#8617;</a></p>

<blockquote>
<p>(Tell’s&#8211;Platte) וְעָלָיו בֵּית&#8211;תְּפִלָּה קָטֹן בָּנוּי.</p>
</blockquote>
</li>

<li id="fn:169">
<p>&gt; אַרְט – כְּפָר בִּשְׁוִיץ מִדָּרוֹם לִיאוֹר צוּג וּבְדַרְכּוֹ <a href="#fnref:169" title="return to body" class="reversefootnote">&#160;&#8617;</a></p>

<blockquote>
<p>עוֹבְרִים לְקִסְנַכְט.</p>
</blockquote>
</li>

<li id="fn:170">
<p>&gt; לוֹבֶרְץ – בֵּין בְּרֻנֶן וְאַרְט. <a href="#fnref:170" title="return to body" class="reversefootnote">&#160;&#8617;</a></p>
</li>

<li id="fn:171">
<p>&gt; <strong>לַמֶּחֱוָה</strong>: פִירְסְט שְׁטוֹפָכֶר, מֶלְךְ&#8211;תַּל – מַה כָּאן <a href="#fnref:171" title="return to body" class="reversefootnote">&#160;&#8617;</a></p>

<blockquote>
<p>לָאֲנָשִׁים הֲלָלוּ שֶׁאָנוּ רוֹאִים עַכְשָיו בְּטִירַת
אֲטִינְגְהוֹזֶן? – מִזֶּה שֶׁגַּם וַלְטֶר טֶל <strong>הַקָּטֹן</strong> עִמָּהֶם,
מַשְׁמַע שֶׁבָּאוּ לְכָאן יַחַד מִמְּקוֹם הַמַּעֲשֶׂה שֶׁאֵצֶל
הַכֹּבַע בְּאַלְטוֹרְף הַקְרוֹבָה (חוּץ מִבֹּמְגַרְטֶן כָּאן,
<strong>הַמִּתְחַבֵּא</strong> עוֹד שֶׁהוּא לֹא הָיָה שָׁם). וְלָמָּה בָאוּ?
הַאִם רַק לְבַקֵּר אֶת הַחוֹלֶה? סָפֵק גָּדוֹל הוּא שֶׁמֶּלְךְ&#8211;תַּל
יֵלֵךְ לְשֵׁם כָּךְ אֶל <strong>הָאָצִיל</strong>. – וְהִנֵּה מִדִּבְרֵי
הַגּוֹסֵס שֶׁלְּהַלָּן (121) אָנוּ שׁוֹמְעִים שֶׁהִסְפִּיקוּ אֵלֶּה
לְסַפֵּר לוֹ אֶת הַמְּאֹרַע שֶׁבִּירִיַּת הַתַּפּוּחַ; וּבְכֵן,
יְהֵא מוּבָן לָנוּ שֶׁבָּאוּ אֵלּוּ אֶל הַזָּקֵן: 1) אִם בִּשְׁבִיל
לְהִוָּעֵץ בּוֹ אֵיךְ לְהַצִּיל אֶת טֶל (וּכִרְאָיָה לָזֶה יִהְיוּ
דִבְרֵי שְׁטוֹפָכֶר לְהַלָּן 62 וְכו'); 2) אִם בִּשְׁבִיל
לְהִתְבַּצֵּר בְּטִירָה זוֹ עַד עֲבֹר גֶּסְלֶר מִמְּקוֹמוֹת אֵלּוּ,
כִּי שֶׁמָּא יִשְׁלַח עוֹד לִתְפּוֹשׂ גַּם אוֹתָם שֶׁנִּסּוּ לַעֲמֹד
לְפָנָיו עַל טֶל, וַחֲשָׁשׁ כָּזֶה אָמְנָם הִבִּיעַ הַזָּקֶן
פִירְסְט שָׁם (ג&#8216; 358 וְכו&#8217;), אוֹ שֶׁבָּאוּ בִּשְׁבִיל שְׁנֵי אֵלֶּה
גַם יָחַד. וּבֵינָתַיִם הַזָּקֵן הַחַלָּשׁ, שֶׁנִּרְגַּשׁ בְּיוֹתֵר
מִשְּׁמוּעָה זוֹ הִתְחִיל גּוֹסֵס. – בְּכָל אֹפֶן, גַּם מַחֲזֶה זה
הוּא בִאוֹתָה הַשָּׁעָה מַמָּשׁ שֶׁל הַמַּחֲזֶה הַקּוֹדֵם, שָׁעָה
שֶׁהַסְּעָרָה מְטַלְטֶלֶת אֶת סְפִינַת גֶּסְלֶר וַאֲנָשֶיהָ בִמְקוֹם
הַסַּכָּנָה בַיְאוֹר; וְעַל זֶה יָעִיד <strong>קוֹל הַמְּצִלָּה</strong>
שֶׁבַּמַּחֲזֶה הַקּוֹדֵם (שָׁם 54) הַנִּשְׁמָע גַּם <strong>כָּאן</strong>
בְּצֵאת נַפְשׁוֹ שֶׁל הָאַלּוּף הַזָּקֶן (בַּמֶּחֱוָה דִלְהַלָּן
שֶׁלְּאַחַר 149).</p>
</blockquote>
</li>

<li id="fn:172">
<p>&gt; הַנּוֹצָה עַל שְׂפָתוֹ – גַּם הַיּוֹם יֵשׁ נוִהֲגִין לָשִׂים <a href="#fnref:172" title="return to body" class="reversefootnote">&#160;&#8617;</a></p>

<blockquote>
<p>נוֹצָה דַקָּה לִפְנֵי חָטְמוֹ שֶׁל הַגֹּוֵעַ, לִרְאוֹת אִם עוֹד
נְשָׁמָה בְאַפּוֹ.</p>
</blockquote>
</li>

<li id="fn:173">
<p>&gt; עָקוּד עוֹמֵד וְכו' – מִדִּבְרֵי הֶדְוִיג כָּאן וּלְהַלָּן, <a href="#fnref:173" title="return to body" class="reversefootnote">&#160;&#8617;</a></p>

<blockquote>
<p>שֶׁאֵינָם מַתְאִימִים לַמְּאֹרָע, מוּבָן, שֶׁרַק שְׁמוּעָה שָׁמְעָה
וְהַפְּרָטִים לֹא יְדוּעִים לָהּ.</p>
</blockquote>
</li>

<li id="fn:174">
<p>&gt; שׁוֹשַׁן אַלְפִּים – צוֹמֵחַ רַק בִּמְקוֹם הֶהָרִים. <a href="#fnref:174" title="return to body" class="reversefootnote">&#160;&#8617;</a></p>
</li>

<li id="fn:175">
<p>&gt; לְאַרְצוֹ דִבֵּר טוֹב? – מִשְּאֵלָה זוֹ אָנוּ שׁוֹמְעִים <a href="#fnref:175" title="return to body" class="reversefootnote">&#160;&#8617;</a></p>

<blockquote>
<p>שֶׁסִּפְּרוּ לַזָּקֵן לֹא רַק הַמַּעֲשֶׂה בִירִיַּת הַתַּפּוּחַ
אֶלָּא גַם דִּבְרֵי רוּדֶנְץ שָׁם לִפְנֵי גֶסְלֶר.</p>
</blockquote>
</li>

<li id="fn:176">
<p>&gt; הַמַּכְאוֹב – חַיִּים – רַק הַחַי כּוֹאֵב, וּלְאַחַר שֶׁהַזָּקֵן <a href="#fnref:176" title="return to body" class="reversefootnote">&#160;&#8617;</a></p>

<blockquote>
<p>אֵינוֹ מַרְגִּישׁ עוֹד מַכְאוֹב בְּגוּפוֹ, סִמָּן לוֹ שֶׁהוּא מֵת.</p>
</blockquote>
</li>

<li id="fn:177">
<p>&gt; וכו'. וְטֶרֶם תִּכְלֶה הַשָּׁנָה – לֵיל הַמּוֹלָד (שֶׁקָּבְעוּ <a href="#fnref:177" title="return to body" class="reversefootnote">&#160;&#8617;</a></p>

<blockquote>
<p>לְכִבּוּשׁ הַמִּבְצָרִים) הֲרֵי אֶל 7 יָמִים <strong>לִפְנֵי</strong>
רֹאשׁ&#8211;הַשָּׁנָה שֶׁלָּהֶם.</p>
</blockquote>
</li>

<li id="fn:178">
<p>&gt; מָגִנֵּי הָאָרֶץ בַּיָּמִים הָהֵם בְּכָל מְדִינוֹת גֶרְמַנְיָה <a href="#fnref:178" title="return to body" class="reversefootnote">&#160;&#8617;</a></p>

<blockquote>
<p>וכו' הָיוּ אַךְ הָאַצִּילִים הָאַבִּירִים, וְאִם כִּי בִמְחוֹזוֹת
שְׁוִיץ, שֶׁשָּׁמְרוּ נִמּוּסֵי הָרִאשׁוֹנִים וְחֻקּוֹתָם, לֹא הָיָה
כֵן, כִּי כָל הָעָם שָׁם מְזֻיָּן הָיָה, אַךְ הָאָצִיל הַזָּקֵן
קָשֶׁה לוֹ שֶׁהַדָּבָר נַעֲשָׂה בְלִי הָאֲצִילִים וְאַנְשֵׁיהֶם
הַמְלֻמָּדִים מִלְחָמָה.</p>
</blockquote>
</li>

<li id="fn:179">
<p>&gt; &quot; 122&#8211;121. עַל יָשָׁן זֶה הַנּוֹפֵל וְעַל <strong>הֶחָדָשׁ</strong> <a href="#fnref:179" title="return to body" class="reversefootnote">&#160;&#8617;</a></p>

<blockquote>
<p>הַצּוֹמֵחַ תַּחְתָּיו – פְּרוֹצֶס הַבָּא מִתּוֹךְ חַיָּיו
<strong>הַפְּנִימִיִּים</strong> שֶׁל הָעָם, וְלֹא מִתּוֹךְ חִקּוּי לְנָכְרִים –
גַּם הַזָּקֵן שָׂמֵחַ וְאֵינוֹ קוֹבֵל כִּלְעֵיל (ב' סוף I.)</p>
</blockquote>
</li>

<li id="fn:180">
<p>&gt; &quot; 128 וְכו'. הַפְּרוֹצֵס שֶׁל הִתְאַחֲדוּת הָאֲצִילִים עִם <a href="#fnref:180" title="return to body" class="reversefootnote">&#160;&#8617;</a></p>

<blockquote>
<p>הָאֶזְרָחִים הָעִירוֹנִיִּים הִתְחִיל כְּבָר בְּאוֹתוֹ הַזְּמָן.</p>
</blockquote>
</li>

<li id="fn:181">
<p>&gt; וְכו'. אִיכְטְלַנְד (אֶרֶץ הָעֲרָפֶל) – חֶבֶל אֶרֶץ עַל <a href="#fnref:181" title="return to body" class="reversefootnote">&#160;&#8617;</a></p>

<blockquote>
<p>יְאוֹרִים שֶׁבֵּין יוּרָה וְהָרֵי בֶּרְן. תֻּרְגוֹ – חֶבֶל אֶרֶץ
דְּרוֹמִית לִיאוֹר בָּדֶן שֶׁנַּעֲשָׂה אַחַר כָּךְ לִמְחוֹז
שְׁוִיצִי. פְרַיְבֻּרְגְּ – שֵׁם מְחוֹז וְעִיר הָרֹאשָׁה שֶׁלּוֹ,
הַבְּצוּרָה חוֹמָה וּמִגְדָּלִים עַל הָהָר. צִירִיךְ הָעִיר
הָעֲשִׁירָה הָיְתָה אָז חָפְשִׁית לְעַצְמָהּ וְנִתְאַחֲדָה
לִמְחוֹזוֹת הַבְּרִית אַךְ בִּשְׁנַת 1351.</p>
</blockquote>
</li>

<li id="fn:182">
<p>&gt; &quot; 144&#8211;136. חָזוֹן זֶה לַיָּמִים הַבָּאִים הוּא, לְנִצְחוֹנוֹת <a href="#fnref:182" title="return to body" class="reversefootnote">&#160;&#8617;</a></p>

<blockquote>
<p>&#8220;רוֹעֵי&#8221; שְׁוִיץ עַל הָאֶסְטְרֵיכִים (בַּמֵּאָה הָאַרְבַּע&#8211;עֶשְׂרֵה,
בִּשְׁנוֹת 15. 86. 88) וְעַל הַבּוּרְגוּנְדִים (בִּשְנַת 1476). –
דַם אָדָם וְכו&#8216; מְקוֹמוֹת יַקְדִּיש – מְקוֹמוֹת הַמִּלְחָמוֹת
הַקָּשׁוֹת יִהְיוּ לְזִכָּרוֹן קָדוֹשׁ אַחַר כָּך לְדוֹרוֹת. – בֶּן
כְּפָר אֵין מָגֵן וְכו&#8217; – עַל מִלְחֶמֶת זֶמְפַּךְ (בִּשְׁנַת 1386
הנ&quot;ל) מְסֻפָּר, שֶׁשָּׁם אַחַד הַגִּבּוֹרִים מִמִּשְׁפַּחַת
וִינְקֶלְרִיד, הִתְנַפֵּל לִקְרַאת שׁוּרַת אַבִּירֵי אֶסְטְרֵיךְ,
שֶׁחָסְמוּ בְכִידוֹנֵיהֶם אֶת הַדֶּרֶךְ בִּפְנֵי הַשְּׁוִיצִים,
וְתָפַס הוּא בִשְׁתֵּי יָדָיו כַּמָּה שֶׁיָּכֹל בְּראֹשֵׁי
הַכִּידוֹנִים, הֶחֱזִיק בָּהֶם, וְאִם כִּי נִדְקְרוּ בְגוּפוֹ, –
וְכָךְ פִּנָּה מִפְרָץ בְשׁוּרָתָם לִפְנֵי חֲבֵרָיו אַחֲרָיו. – צִיץ
אַבִּירִים – סֵמֶל הָאַבִּירוּת הָיָה צִיץ תְּכֵלֶת.</p>
</blockquote>
</li>

<li id="fn:183">
<p>&gt; כָּל מִשְׁכַּן דְּרוֹר – מְקוֹם מוֹשַׁב שְׁוֵיצִים. <a href="#fnref:183" title="return to body" class="reversefootnote">&#160;&#8617;</a></p>
</li>

<li id="fn:184">
<p>&gt; הַצּוֹפִים עַל הֶהָרִים, עַל יְדֵי סִמָּנִים בְּמַשּׂוּאוֹת <a href="#fnref:184" title="return to body" class="reversefootnote">&#160;&#8617;</a></p>

<blockquote>
<p>אֵשׁ, יוּכְלוּ תָמִיד <strong>לְהַזְעִיק</strong> מִיָּד אֶת כָּל הָעָם
מִמּוֹשְׁבוֹתָיו יַחַד בִּשְׁעַת הַסַּכָּנָה.</p>
</blockquote>
</li>

<li id="fn:185">
<p>&gt; <strong>לַמֶּחֱוָה</strong>: קוֹל מְצִלּוֹת זֶה, שֶׁכְּבָר הַעִירוֹנוּ עָלָיו <a href="#fnref:185" title="return to body" class="reversefootnote">&#160;&#8617;</a></p>

<blockquote>
<p>לְעֵיל, נוֹתֵן גַּם הַרְמוֹנִיָּה מְיֻחֶדֶת לְרֶגַע זֶה שֶׁל
הַמִּיתָה, שֶׁכֵּן נוֹהֲגִין לְצַלְצֵל בְּבָתֵּי&#8211;תְפִלָּתָם עַל
הַמֵּת. – רוּדֶנְץ נִתְמַהְמַהּ עַד כֹּה בְּבַקְשׁוֹ אֶת בֶּרְתָּה
שֶׁנִּתְעַלְּמָה בַדֶּרֶךְ, שֶׁשְּׁלָחָהּ גֶּסְלֶר (כַּנִּרְאֶה
לְהַלָּן ה' I) לְאֻנְטֶר&#8211;וַלְדֶּן, וְהֶחְבִּיאָה שָׁם הַנָּצִיב
לַנְדֶּנְבֶּרְג בְּמִבְצַר סַרְנֶן.</p>
</blockquote>
</li>

<li id="fn:186">
<p>&gt; טִירָה זוֹ שֵׁם חָדָשׁ לָהּ – בְּעָבְרָהּ לְבַעַל חָדָשׁ, <a href="#fnref:186" title="return to body" class="reversefootnote">&#160;&#8617;</a></p>

<blockquote>
<p>לְרוּדֶנְץ בִּירֻשָּׁה</p>
</blockquote>
</li>

<li id="fn:187">
<p>&gt; וְאֶת אֹמֶץ לִבְּך בֵּרַךְ – רְאֵה הֶעָרָה דִלְעֵיל 75. <a href="#fnref:187" title="return to body" class="reversefootnote">&#160;&#8617;</a></p>
</li>

<li id="fn:188">
<p>&gt; <strong>לַמֶּחֱוָה</strong>: חֹרְשַׁת הַשִּׂיחִים – הַמָּקוֹם שֶׁלְּפִי <a href="#fnref:188" title="return to body" class="reversefootnote">&#160;&#8617;</a></p>

<blockquote>
<p>הַמַּסּוֹרָה יָרָה מִשָּׁם טֶל אֶת חִצּוֹ בַּנָצִיב, נַעֲשָׂה
לְמָקוֹם קָדוֹשׁ וּבָנוּי עָלָיו בֵּית&#8211;תְּפִלָּה קָטֹן בְּשֵׁם
&#8220;מִקְדַּשׁ טֶל&#8221;. – וְיוֹם הַמַּחֲזֶה, לְפִי הַמַּסּוֹרָה, הָיָה 18
לְנוֹבֶמְבֶּר בִּשְׁנַת 1307. –</p>
</blockquote>
</li>

<li id="fn:189">
<p>&gt; שִׂיחַ חָלוּל – Hollunder. <a href="#fnref:189" title="return to body" class="reversefootnote">&#160;&#8617;</a></p>
</li>

<li id="fn:190">
<p>&gt; כְּלִי יָקָר יָחִיד – רַק חֵץ אֶחָד נִשְׁאַר בְּיָדוֹ לְשָׁעָה <a href="#fnref:190" title="return to body" class="reversefootnote">&#160;&#8617;</a></p>

<blockquote>
<p>זוֹ.</p>
</blockquote>
</li>

<li id="fn:191">
<p>&gt; הַנִּימָה – יֶתֶר הַקֶּשֶת. <a href="#fnref:191" title="return to body" class="reversefootnote">&#160;&#8617;</a></p>
</li>

<li id="fn:192">
<p>&gt; בַּמִּשְׂחָק שֶׁל הִתְחָרוּת בִירִיַּת חִצִּים. <a href="#fnref:192" title="return to body" class="reversefootnote">&#160;&#8617;</a></p>
</li>

<li id="fn:193">
<p>&gt; פִּחֵחַ – עָרֹם לְמֶחֱצָה, שֶׁבְּגָדָיו קְרוּעִים. – עוֹלֶה <a href="#fnref:193" title="return to body" class="reversefootnote">&#160;&#8617;</a></p>

<blockquote>
<p>רֶגֶל – לְהִשְׁתַּחֲווֹת לַמְּקוֹמוֹת הַקְּדוֹשִׁים שֶׁלָּהֶם.</p>
</blockquote>
</li>

<li id="fn:194">
<p>&gt; בֶּהָם – נוֹהֵג בַּהֲמוֹת מַשָּׂא. <a href="#fnref:194" title="return to body" class="reversefootnote">&#160;&#8617;</a></p>
</li>

<li id="fn:195">
<p>&gt; צִיצֵי אַלְפִּים – פְּרָחִים הַגְּדֵלִים בִּמְרוֹם הָאַלְפִּים <a href="#fnref:195" title="return to body" class="reversefootnote">&#160;&#8617;</a></p>

<blockquote>
<p>וְאֵינָם מְצוּיִים בִּמְקוֹמוֹת הַיִּשּׁוּב.</p>
</blockquote>
</li>

<li id="fn:196">
<p>&gt; קֶרֶן אָמוֹן – קֻנְכִיּוֹת גְּדוֹלוֹת הַכְּרוּכוֹת בְּצוּרַת <a href="#fnref:196" title="return to body" class="reversefootnote">&#160;&#8617;</a></p>

<blockquote>
<p>קֶרֶן אַיִל; וְהֵן נִקְרָאוֹת כָּךְ עַל שֵׁם <strong>אָמוֹן</strong> אֱלֹהֵי
מִצְרַיִם שֶׁקַּרְנֵי אַיִל לוֹ בְּרֹאשׁוֹ.</p>
</blockquote>
</li>

<li id="fn:197">
<p>&gt; וּבְדַם הַנֶפֶש בָּם מִצְעָדָיו יַדְבִּיק – סוֹפֵר שְׁוֵיצִי <a href="#fnref:197" title="return to body" class="reversefootnote">&#160;&#8617;</a></p>

<blockquote>
<p>אֶחָד (שֵׁיכְצֶר) מְסַפֵּר, כִּי יֵשׁ שֶׁהַצַּיָּד נִתְעֶה בֶהָרִים
בֵּין תְּהוֹמוֹת מִבְּלִי מְצֹא דֶרֶךְ אַחֶרֶת לְפָנָיו, אֶלָא
לְקַפֵּץ קְפִיצָה גְּדוֹלָה מֵעַל הַתְּהוֹם שֶׁלְּפָנָיו,
וּבִשְׁבִיל כָּךְ צָרִיךְ הוּא לְהִתְיַצֵּב עַל קְצֵה הַצּוּר
מַמָשׁ; וְבִכְדֵי שֶׁלֹּא לְהַחֲלִיק מִיָּד מֵחֶלְקַת שִׁפּוּעוֹ,
חוֹלֵץ הַצַּיָּד אֶת נְעָלָיו וְחוֹתֵךְ עוֹר עִקְּבוִתָיו עַד דָּם,
לְמַעַן יַדְבִּיקֵן כִּמְעַט בַּדָּם הַקָּפוּא אֶל הָאֶבֶן, וְרַק
אָז הוּא מִתְיַצֵּב וְקוֹרֵס לִקְפֹּץ בְּכָל עֹז מִלְּעֵבֶר
הַתְּהוֹם.</p>
</blockquote>
</li>

<li id="fn:198">
<p>&gt; מָרְלִישָׁכֶן – מָקוֹם לֹא רָחוֹק מִקִּסְנַכְט. <a href="#fnref:198" title="return to body" class="reversefootnote">&#160;&#8617;</a></p>
</li>

<li id="fn:199">
<p>&gt; אִימִיזֵה (אוֹ אִימֶנְזֵה) – עֲיָרָה מִצָּפוֹן לקִּסְנַכְט, <a href="#fnref:199" title="return to body" class="reversefootnote">&#160;&#8617;</a></p>

<blockquote>
<p>וּקְרוֹבָה הִיא לִמְקוִם מַעֲמָדוֹ שֶל טֶל בְּאוֹתָהּ שָׁעָה.</p>
</blockquote>
</li>

<li id="fn:200">
<p>&gt; הַגְּלֶרְנִישׁ – רֹאשׁ אֶחָד מֵהָרֵי גְלָרוּס וְגָבְהוֹ 9000 <a href="#fnref:200" title="return to body" class="reversefootnote">&#160;&#8617;</a></p>

<blockquote>
<p>רָגֶל.</p>
</blockquote>
</li>

<li id="fn:201">
<p>&gt; בָּדֶן – עִיר בִּמְחוֹז אַרְגוֹ לֹא רְחוֹקָה מְהֵיכַל <a href="#fnref:201" title="return to body" class="reversefootnote">&#160;&#8617;</a></p>

<blockquote>
<p>הַבְּסְבּוּרְג בְרַיְנֶפְלד.</p>
</blockquote>
</li>

<li id="fn:202">
<p>&gt; וכו'. אֶת שֶׁהִתְחִיל הָאָב – רוּדוֹלְף קֵסָר הַהַבְּסְבּוּרְגִי <a href="#fnref:202" title="return to body" class="reversefootnote">&#160;&#8617;</a></p>

<blockquote>
<p>שֶׁהִרְחִיב וְהֶעֱצִים אֶת אֶסְטְרֵיךְ, וְכו' יַשְׁלִים הַבֵּן –
הַקֵּסַר אַלְבְּרֶכְט בְּנוֹ.</p>
</blockquote>
</li>

<li id="fn:203">
<p>&gt; פֶרֶא&#8211;שֶׁחָת – יְשׁ עֲנִיִּים (מְסַפֵּר שֵיכְצֶר) שׁאֵין לָהֶם <a href="#fnref:203" title="return to body" class="reversefootnote">&#160;&#8617;</a></p>

<blockquote>
<p>חֵלֶק בְּמִרְעֶה הֶהָרִים, וּלְמַעַן הַחֲיוֹת אֶת בְּהֶמְתָּם
נוֹתֶנֶת פָּרְנָסָתָם, בָּאִים הֵם אֶל מִדְרוֹנֵי הָרִים כָּאֵלֶּה
שֶׁסַּכָּנָה לִבְהֵמָה לֵילֵךְ שָׁם (וְלָכֵן נֶחְשָׁבִים הֵם
לְהֶפְקֵר). וְבִמְקוֹמוֹת <strong>פֶּרֶא</strong> אֵלֶּה, בְּאֵין מַעֲמָד
בָּטוּחַ לָרֶגֶל, הֵם עוֹמְדִים וְקוֹצְרִים <strong>לַשְּׁחָת</strong>,
קוֹשְׁרִים אֶת הַנִּקְצָר בְּתוֹךְ רֶשֶׁת וְדוֹחֲפִים אוֹתָהּ
לְהִתְגַּלְגֵּל מִן הָהָר מַטָּה, וּמִשָּׁם יִקָּחוּהָ; וְאִם
הַקּוֹצֵר הַלָּז נִמְעָד כָּל שֶׁהוּא, – הוּא גוּפוֹ מִתְגַּלְגֵּל
וְנֶהֱרָג.</p>
</blockquote>
</li>

<li id="fn:204">
<p>&gt; לִצְדָקָה וְרַחֲמֵי אֵל וְכו'. זְכֹר אֶת זֶה לַקְּרִיאָה: <a href="#fnref:204" title="return to body" class="reversefootnote">&#160;&#8617;</a></p>

<blockquote>
<p>&#8220;רַחֲמֵנִי אֵל&#8221; שֶׁבֶּחָרוּז 230&#8230;</p>
</blockquote>
</li>

<li id="fn:205">
<p>&gt; <strong>לַמַּחֱוָה</strong>: רוּאוֹדִי, קוּאוֹנִי וּוֶרְגִי אַנְשֵׁי <a href="#fnref:205" title="return to body" class="reversefootnote">&#160;&#8617;</a></p>

<blockquote>
<p>הַשָּׂדֶה מָה הֵם עַתָּה בָעִיר? מַשְׁמַע שֶׁחָשׁוּ וּבָאוּ לְכָאן
לְאוֹר הַמַּשּׂוּאוֹת, כְּפִי הַמֻּתְנָה עַל יְדֵי פִירְסְט (ב' II
466). &#8220;מַשּׂוּאוֹת נַדְלִיק – וְנִזְעַק כָּל הָעָם, <strong>כָּל אִישׁ
לָעִיר הָרֹאשָׁה שֶבִּמְחוֹזוֹ</strong>&#8221;.</p>
</blockquote>
</li>

<li id="fn:206">
<p>&gt; מֵעֶבְרֵי יַעַר – כְּלוֹמַר, מֵאֻנְטֶר&#8211;וַלְדֶּן, שֶׁמִּשָׁם אֵין <a href="#fnref:206" title="return to body" class="reversefootnote">&#160;&#8617;</a></p>

<blockquote>
<p>הַמַּשּוּאוֹת נִרְאוֹת וּמְבַשְּׂרִים לָעָם בְּצִלְצוּל
פַּעֲמוֹנִים.</p>
</blockquote>
</li>

<li id="fn:207">
<p>&gt; הַמַּקְרִין – הַתּוֹקֵעַ בְקֶרֶן הַקָּהָל, שֶׁהָיָה מִתְעַטֵּף <a href="#fnref:207" title="return to body" class="reversefootnote">&#160;&#8617;</a></p>

<blockquote>
<p>לַתְּקִיעוֹת בְּעוֹר שׁוֹר הַבָּר וְהַקַּרְנַיִם עַל רֹאשׁוֹ,
וְקָרְאוּ לוֹ סְתָם: &#8220;פַּר&#8211;אוּרִי&#8221;. (סֵמֶל דִּגְלָהּ שֶׁל אוּרִי
שׁוֹר הַבָּר, וְאַף שׁוֹפְרָהּ קֶרֶן גָּדוֹל שֶׁל שׁוֹר הַבָּר
הָיָה)</p>
</blockquote>
</li>

<li id="fn:208">
<p>&gt; קִמְרוֹן – בִּנְיָן כָּפוּי בְּצוּרַת קָשֶׁת. <a href="#fnref:208" title="return to body" class="reversefootnote">&#160;&#8617;</a></p>
</li>

<li id="fn:209">
<p>&gt; &quot; 38,37. לִלְכֹּד אֶת מִבְצַר רֹזְבֶּרְג הִבְטִיחַ מֶלְךְ&#8211;תַּל <a href="#fnref:209" title="return to body" class="reversefootnote">&#160;&#8617;</a></p>

<blockquote>
<p>בִוְעִידַת הַקָּרְחָה (ב&#8216; II 457 וְכו&#8217;).</p>
</blockquote>
</li>

<li id="fn:210">
<p>&gt; בְּרִינִיג – הוּא <strong>הַר הַשָּׁחוֹר</strong> (ב' II 237) בֵּין בֶּרְן <a href="#fnref:210" title="return to body" class="reversefootnote">&#160;&#8617;</a></p>

<blockquote>
<p>וְאֻנְטֶר&#8211;וַלְדֶּן.</p>
</blockquote>
</li>

<li id="fn:211">
<p>&gt; מִבְצַר שְׁטֵין (שֶׁאֵצֶל בָּדֶן) אֶל רֵינְפֶלְד – רְאֵה <a href="#fnref:211" title="return to body" class="reversefootnote">&#160;&#8617;</a></p>

<blockquote>
<p>הֶעָרוֹת שֶׁלְּמָעְלָה: (ב' II 370, ד 112.)</p>
</blockquote>
</li>

<li id="fn:212">
<p>&gt; הַנְּסִיכִים: יוֹחָן הוּא הַנְּסֶן (ב' II 383) וְלֵאָפּוֹלְד <a href="#fnref:212" title="return to body" class="reversefootnote">&#160;&#8617;</a></p>

<blockquote>
<p>הוּא בֶּן הַמֶּלֶךְ גּוּפוֹ, שֶׁבּוֹ קִנֵּא יוֹחָן זֶה (רְאֵה
לְהַלָּן II 115 וְכו'.)</p>
</blockquote>
</li>

<li id="fn:213">
<p>&gt; אַגְנֶס מְלֶכֶת אוּנְגַר – אַלְמָנַת אַנְדְּרֵי מֶלֶךְ <a href="#fnref:213" title="return to body" class="reversefootnote">&#160;&#8617;</a></p>

<blockquote>
<p>אוּנְגַרְן וְהִיא בַּת אַלְבְּרֶכְט I הָיָתָה.</p>
</blockquote>
</li>

<li id="fn:214">
<p>&gt; הָרְחִיצָה בְטָל שֶׁל חֹדֶשׁ מַאי הָיְתָה חֲשׁוּבָה סְגֻלָּה <a href="#fnref:214" title="return to body" class="reversefootnote">&#160;&#8617;</a></p>

<blockquote>
<p>לַבְּרִיאוּת.</p>
</blockquote>
</li>

<li id="fn:215">
<p>&gt; הַגְּרַף מִלֻכְּסֶמְבֻּרְג נִבְחַר בֶּאֱמֶת אַחֲרֵי מוֹת <a href="#fnref:215" title="return to body" class="reversefootnote">&#160;&#8617;</a></p>

<blockquote>
<p>אַלְבְּרֶכְט I לְמֶלֶךְ, בְּשֵׁם הֵינְרִיךְ.</p>
</blockquote>
</li>

<li id="fn:216">
<p>&gt; אִם נָתַן בּוֹא לְפָנָיו הַמַּלְאָכִים וְכו'. רְאֵה לְמַעְלָה <a href="#fnref:216" title="return to body" class="reversefootnote">&#160;&#8617;</a></p>

<blockquote>
<p>דִבְרֵי קוֹנְרַד הוּן (ב', II 370 וּלְהַלָּן).</p>
</blockquote>
</li>

<li id="fn:217">
<p>&gt; <strong>לַהֲבָנַת חֶרְדַּת טֶל</strong>: &#8220;פָּרִיצִידָא&#8221; (<strong>הוֹרֵג אָב</strong> <a href="#fnref:217" title="return to body" class="reversefootnote">&#160;&#8617;</a></p>

<blockquote>
<p>בְרוֹמִית, וּבְמַשְׁמַע הָיָה גַם בְּהוֹרֵג שְׁאֵר בְּשָׂרוֹ)
רוֹצֵחַ שֶׁכָּזֶה הָיָה לְבַלָּהָה מִיְסטִית לָעָם, וְהָיוּ
מַמְצִיאִים לְמִיתָתוֹ עִנּוּיִים אַכְזָרִיִּים. בְּרוֹמָא,
לְמָשָׁל, שֶׁחֻקֶּיהָ עָבְרוּ לִמְדִינוֹת גֶּרְמַנְיָה – הָיוּ
בּוֹקְעִים עוֹרוֹ שֶׁל פָּרִיצִידָא עַל&#8211;יְדֵי מַלְקוֹת וְאַחַר&#8211;כָּךְ
הָיוּ קוֹשְׁרִים אוֹתוֹ בְּתוֹךְ שַׂק מָלֵא עֲלוּקוֹת וּמַשְׁלִיכִים
אוֹתוֹ הַמָּיְמָה. – וְחֶטְאוֹ שֶׁל הַנָּסִיךְ יוֹחָן זֶה הָיָה
כָפוּל וּמְכֻפָּל, שֶׁאַלְבְּרֶכְט <strong>אֲחִי אָבִיו</strong> הָיָה גַּם
אֶפִּיטְרוֹפּוֹס שֶׁלְּפִי חֻקֵּי רוֹמָא נֶחְשָׁב <strong>כְּאָב</strong> לְכָל
דָבָר (Patris loco) וְגַם מֶלֶךְ &#8220;<strong>מְשִׁיחַ ה</strong>'&#8221; הָיָה. וְטֶל,
גְּדוֹלָה הִיא נְדִיבוּת לִבּוֹ שֶׁלִּבְסוֹף הוּא מִתְנַשֵּׂא
לִרְאוֹת גַּם בְסֵמֶל זְוָעָה זֶה <strong>אָדָם</strong> כְּמוֹתוֹ.</p>
</blockquote>
</li>

<li id="fn:218">
<p>&gt; רַךְ וְצָעִיר – יוֹחָן הָיָה אָז רַק בֶּן 18 שָׁנָה. <a href="#fnref:218" title="return to body" class="reversefootnote">&#160;&#8617;</a></p>
</li>

<li id="fn:219">
<p>&gt; וְכו'. קִרְיַת פֶּטְרוּס – רוֹמָא. וְהָאַפִּיפְיוֹר &quot;קְדוֹשׁ <a href="#fnref:219" title="return to body" class="reversefootnote">&#160;&#8617;</a></p>

<blockquote>
<p>כָּל הַכְּנֵסִיָּה&quot; הַקַּטוֹלִית (שֶׁשָּׁלְטָה עוֹד עַל כָּל
הָעוֹלָם הַנּוֹצְרִי) בְּיָדוֹ לְכַפֵּר כָּל עָוֹן וָפָשַׁע. –
וְיֵשׁ מַסּוֹרָה, כִּי אָמְנָם כִּפֵּר זֶה לְיוֹחָן לְאַחַר
שֶׁקִּבֵּל נְזיִרוּת בְּמִנְזַר פִּיזָא.</p>
</blockquote>
</li>

<li id="fn:220">
<p>&gt; עֲלֵה בַדֶּרֶךְ וְכו'. – הִיא הַדֶּרֶךְ שֶׁבְּהַרְרֵי <a href="#fnref:220" title="return to body" class="reversefootnote">&#160;&#8617;</a></p>

<blockquote>
<p>גֹּטְהַרְדְּ.</p>
</blockquote>
</li>

<li id="fn:221">
<p>&gt; עַד גֶּשֶׁר וְכו'. – הוּא הַנִּקְרָא &#8220;גֶּשֶׁר הַשָּׂטָן&#8221; <a href="#fnref:221" title="return to body" class="reversefootnote">&#160;&#8617;</a></p>

<blockquote>
<p>שֶׁהָרֵיס שָׁם בְּקִצְפּוֹ מַתִּיז עָלָיו עַנְנֵי אַבְקַת מָיִם.</p>
</blockquote>
</li>

<li id="fn:222">
<p>&gt; שַׁעַר הַצַלְמָוֶת – הוּא &#8220;חוֹר אוּרִי&#8221;, נִקְבָּה בְאֹרֶךְ 70 <a href="#fnref:222" title="return to body" class="reversefootnote">&#160;&#8617;</a></p>

<blockquote>
<p>מֶטֶר:</p>
</blockquote>
</li>

<li id="fn:223">
<p>&gt; עֵמֶק רְוָחָה וְכו'. – הוּא בִקְעַת אוּרְזֶרֶן. <a href="#fnref:223" title="return to body" class="reversefootnote">&#160;&#8617;</a></p>
</li>

<li id="fn:224">
<p>&gt; שִׁבֹּלֶת נָהָר וְכו' – נְהַר טֶסִין. <a href="#fnref:224" title="return to body" class="reversefootnote">&#160;&#8617;</a></p>
</li>

<li id="fn:225">
<p>1 <a href="#fnref:225" title="return to body" class="reversefootnote">&#160;&#8617;</a></p>
</li>

<li id="fn:226">
<p>&gt; &#8220;אֶלָּה&#8221; במקור המודפס, צ&#8220;ל: אֶלָּא – הערת פב&#8221;י. <a href="#fnref:226" title="return to body" class="reversefootnote">&#160;&#8617;</a></p>
</li>

<li id="fn:227">
<p>&gt; מַה שֶׁמַּפְלִיא בְיוֹתֵר, כִּדְבַר <strong>מוֹפֵת</strong> שֶׁל יְצִירָה <a href="#fnref:227" title="return to body" class="reversefootnote">&#160;&#8617;</a></p>

<blockquote>
<p>&#8220;בְּרוּחַ הַקֹּדֶשׁ&#8221; הוּא, כִּי שִׁילֶר עַצְמוֹ מֵעוֹלָם לֹא רָאָה
אֲפִילוּ קְצֵה אֶרֶץ שְׁוֵיץ! וְכָל &#8220;אֲוִירָהּ&#8221; שֶׁל הָאָרֶץ,
הַנּוֹשֵׁב כָאן מִכָּל דַּף, וְכָל תְּמוּנוֹת הַטֶּבַע וְהָעָם,
הַמַּפְלִיאוֹת גַם כָּל בֶּן&#8211;שְׁוֵיץ בִּיפִי אֲמִתָּתָן לְכָל
פְּרָטֵיהֶן – לֹא יָצַר שִׁילֶר אֶלָּא עַל&#8211;פִּי סְפָרִים וּמַפּוֹת,
אוֹ גַם שְׁמוּעוֹת מִפִּי יְדִידִים (כְּגוֹן גֶטֶה וְרַעְיָתוֹ)
שֶׁהָיוּ שָׁם. – הַבִּקֹרֶת מְסַמֶנֶת בְּיִחוּד אֶת הַסְּפָרִים
<strong>הָעַתִּיקִים</strong> הֲלָלוּ שֶׁבָּהֶם הִשְׁתַּמֵּש שִׁילֶר:
<strong>אֱגִידִיּוּס טְשׁוּדִי</strong> (חַי בִּשִׁנוֹת 1505&#8211;72):&#8220;Chronicon
Helveticum וכו'&#8221; וּשְׁנֵי סְפָרִים שֶׁל וִ' <strong>שֵׁיכְצֶר</strong> עַל טֶבָע
הָאָרֶץ שֶׁנִּדְפְּסוּ בִשְׁנוֹת 1706&#8211;18</p>
</blockquote>
</li>

<li id="fn:228">
<p>&gt; שְׁנֵי הַתַּרְגּוּמִים יַחַד נַעֲשׂוּ וְנִגְמְרוּ בִזְמָן אֶחָד, <a href="#fnref:228" title="return to body" class="reversefootnote">&#160;&#8617;</a></p>

<blockquote>
<p>בַּקַּיִץ שְׁנַת תרפ&quot;א, וְהַמְתַרְגְּמִים לֹא יָכְלוּ אָז לִשְׁמוֹעַ
וְלָדַעַת מַה זֶה מִזֶּה, מִפְּנֵי שׁרּוְסָיה הַסּוֹבֵטִית הָיְתָה
עֲדַיִן מֲקְצָה וּמֻבְדָּלָה מִכָּל הָעוֹלָם, וּבְיַאלִיק אָז
בְּאוֹדֵיסָה, וְכוֹתֵב הַטּוּרִים הֲלָלוּ – בְּתֵל&#8211;אָבִיב.</p>
</blockquote>
</li>

<li id="fn:229">
<p>1 <a href="#fnref:229" title="return to body" class="reversefootnote">&#160;&#8617;</a></p>
</li>

</ol>
</div>

</body>
</html>



<hr />את הטקסט לעיל הפיקו מתנדבי <a href="https://benyehuda.org/">פרויקט בן־יהודה באינטרנט</a>.  הוא זמין תמיד בכתובת הבאה:<br /><a href="https://benyehuda.org/read/10778">https://benyehuda.org/read/10778</a></div></body></html>