<!DOCTYPE html PUBLIC "-//W3C//DTD XHTML 1.0 Transitional//EN" "http://www.w3.org/TR/xhtml1/DTD/xhtml1-transitional.dtd"><html xmlns="http://www.w3.org/1999/xhtml" xml:lang="he" lang="he" dir="rtl"><head><meta http-equiv="Content-Type" content="text/html; charset=utf-8" /></head><body dir='rtl' align='right'><div dir="rtl" align="right"><!DOCTYPE html>
<html xmlns="http://www.w3.org/1999/xhtml" lang="en">
<head>
	<meta charset="utf-8"/>
	<title>עסקי משפחה</title>
	<meta name="author" content="שמחה בן־ציון"/>
</head>
<body>

<h2 id="מעיןרומןבשלשהחלקים">(מעין רומן בשלשה חלקים)</h2>

<h2 id="א">א</h2>

<h2 id="בּר-אבהן">בּר-אבהן</h2>

<p>כשנתפטר ליבלי &#8220;מזיק&#8221; מעמידתו לצבא, והשדכנים התחילו לדבר בו &#8220;נכבדות&#8221;, התחיל מפשפש בעצמו – ומצא, שאין בו אלא &#8220;יחוס&#8221; בלבד.</p>

<p>מצד אמו שייכות יש לו עם ה&#8220;סידורו של שבת&#8221; גופו, ומצד אביו ר' מָתּיל – הרי אח-חורגו של זה נכד ממש היה להאפטאי זצ&quot;ל, והכל זוכרים עדיין אותו &#8220;נכד&#8221; שהיה בא לכאן מימים ימימה ומתאכסן אצל אחיו ר' מתּיל.</p>

<p>ור' מתיל עצמו, אביו של ליבּלי, &#8220;חסיד&#8221; הוא בנוסח החסידים הראשונים. אחורי התנור שבקלויז העליונה שבעירו – דירת-קבע שלו, ואחורי התנור שבבית-המדרש בטולנא, בחצרו של הצדיק נרו יאיר, – דירת-ארעי שלו.</p>

<p>ובכן, יחוס משפחה יש ויש לליבּלי, אבל מעט &#8220;יחוס עצמו&#8221; מאין יקח &#8220;מזיק&#8221; זה?</p>

<p>ברם, אך לעצמו הלך והזיק משעה שנלכד ל&#8220;השכלה&#8221;.</p>

<p>&#8220;שקץ&#8221; משולח מנערותו היה, חריף מושל על כל הנערים, ורם ומתנשא גם על חובשי בית-המדרש במופתי האפטאי ובזכות תורתו של ה&#8220;סידורו של שבת&#8221; ומתפרנס מפתּם ומלפתם של חבריו כולם. אבל משהגדיל ונעשה &#8220;משכיל&#8221; ככל חבריו – הורע מזלו ופסקה נשיאותו.</p>

<p>ידעו בו חבריו שלא לשם &#8220;השכלה&#8221; עשה ריקא זה מה שעשה&#8230; ולא נתנוהו שיהיה נגרר אחרי הכת אלא בזכות אבות בלבד, – שכּן &#8220;בנן של קדושים&#8221; זה &#8220;סטירה חיה&#8221; הוא על הצדיקים ועל החסידים, – גירא הוא בעיניהם של &#8220;מורדי האור&#8221;; יראו &#8220;עובדי הבעל&#8221; – יבושו!</p>

<p>וכן גם בדרך ה&#8220;השכלה&#8221; רק יחוס-המשפחה עמד לו לליבלי בלי שום זכות ויחוס עצמו, שאפילו זכות &#8220;מלחמה&#8221; עם האבות לא היתה בידו; אביו חסיד שפוי, אמו אשה חולנית – ומבלי כל פחד ובושה, בא ליבלי לביתו של חייט אחד זקן, פשט את הקפוטא – ו&#8220;קיצר בעליונים&#8221; בבת-אחת.</p>

<p>ועדיין ליבלי זוכר שהחייט הזקן נאנח והניע ראש על הבגד שכרת את כנפיו, – כאילו ידע הזקן שאין זו &#8220;תכלית&#8221; לו לליבלי&#8230;</p>

<p>אך הוא המזיק באותה שעה ממש בא בשיחה עם בתו של החייט, ושאל לאותה בחורה לעסנית – אם היא קוראת רומנים&#8230;</p>

<p>וכשיצא משם קצוץ-כנפים, עף אל חבר אחד והביא לו בראשונה &#8220;סוד&#8221; חשוב שביקשה נפשו.</p>

<p>ומאז התחיל ה&#8220;מזיק&#8221; משמש את חבריו ב&#8220;סודות&#8221;&#8230; הוא ראה שגדול כוחו של ה&#8220;סוד&#8221;, שכן מקשר הוא את נושאיו זה לזה, ולפיכך הִרבה &#8220;סודות&#8221; לחבריו –</p>

<p>ובידוע, שאין אדם מקפח שׂכר &#8220;לא יחרץ&#8221;&#8230;</p>

<p>וכך עמד ליבלי בסודם – וחי בין המשכילים, &#8220;האקסטרנים&#8221; <a href="#fn:1" id="fnref:1" title="see footnote" class="footnote"><sup>1</sup></a> חובבי שפת עבר.</p>

<p>גם בקלפים היה מוצלח גדול.</p>

<p>וכל העולם היה לו כמשחק, חבּה נודעת לו מחבריו, ש&quot;איש רעים להתרועע הוא; חבּה נודעת לו גם בחברת בעלי-בתים, כי &#8220;מזיק&#8221; הוא ומבדח את הדעת בליצנות וערמומיות,– החיים עליזים, קלים וליצנים היו עד לשעה זו.</p>

<p>אבל עכשיו, משהגיעה עתו &#8220;עת דודים&#8221;, ראה ליבלי, כי אמנם &#8220;חביב הוא השכּוֹר על המוזג, אך את בתו לאשה לא יתן לו&#8221;, – כבר הגיע זמנו &#8216;לבוא באנשים&#8217; ושידוך הגון אין&#8230;</p>

<p>חבריו כולם &#8216;איש לעברו תעו&#8217;:</p>

<p>שנים נסעו לאודיסא &#8216;להשתלם&#8217;;</p>

<p>שנים קבּלו תעודות לבוּכהלטריא (פנקסנות) שלמדו ע&quot;י חילוף מכתבים והרי הם חוזרים ומבקשים להם קנטורים (משרדים);</p>

<p>ושלושה, המעוּלים שבהם, בעלי-הנדן, &#8216;לוּקחו אחר כבוד&#8217; ונתארסו, – ואחד מהם כבר סוחר הוא בין הסוחרים ועומד לפשוט את הרגל – –</p>

<p>והוא ליבלי, לאיזו תכלית יבוא?</p>

<p>&#8220;הוי! רק &#8216;זכות-אבות&#8217; תעמוד לך, בני!&#8221; – היתה אמו אומרת וגונחת עליו כל היום.</p>

<p>אבל בידוע, ש&#8217;הזמנים משתנים ואנחנו עמהם' – לפנים בישראל היתה &#8216;זכות-אבות&#8217; מטבּע עובר לסוחר, אבל עכשיו, בעטו הבנים באבותיהם – ומי צריך לה?</p>

<p>אפשר סנדלר שהשליך מרצעו וחייט שעזב את מחטו?&#8230;</p>

<p>חייט כזה הוא דוּדי אַנשילס – ולו בת יחידה.</p>

<p>ולדוּדי גם בית מרוּוח ברחוב הצר, ואומרים עליו שמלבד מסחרו בצמר-כבשים ובשערות-חזירים יש לו כשני אלפים – ויש אומרים: שלשת אלפים – &#8216;ברבּית של נכרים&#8217;, שפירושה חמשה &#8216;רוָחים&#8217; למאה בחודש&#8230;</p>

<p>עסק לא רע אפשר לעשות עם דוּדי זה, אבל הכל הרי זוכרים עוד שהיה חייט – וחייט של נשים!&#8230;</p>

<p>ואף-על-פי-כן רמז ליבלי לאיזיק-מיכלס, ששדכן מבין-דבר הוא, והלה קפץ ואמר: &#8220;מיוחס דל וריק וחייט &#8216;בעל גוף&#8217; – יתמלא זה מחסרונו של זה!&#8221;</p>

<p>ומיד נזדוֵג איזיק-מיכלס לשני &#8220;הצדדים&#8221; והתחיל מטפל בהם.</p>

<p>טפּל כמה שטפּל – ועשה את השידוך &#8216;בכי טוב&#8217;.</p>

<p>אל התנאים בא רק אבי-החתן בלבד, – וגם זה לא בא, אלא כדי שלא לזלזל בסעודת-מצוה&#8230;</p>

<p>אל החתונה, לאחר שהלביש החייט את המחותן והמחותנת &#8220;מכף רגל ועד ראש&#8221; – באו <strong>שניהם</strong> מצד החתן.</p>

<p>אך מן המשפחה – &#8220;אף פּרסה&#8221;&#8230; ומה בכך? הכל כבר יודעים ורואים: ר' מתיל מחותנו של דודי הוא!</p>

<p>וכנגן המנגנים ישבה לה המחותנת החולנית וקעקעה כתרנגולת במכאוביה:</p>

<p>&#8220;וי, וי! &#8216;סידורו של שבת&#8217; – זכותו יגן עלינו – ביטל את &#8216;החינגא המעורבבת&#8217; שהיתה נהוגה בסביבות אלו, וכאן, בחתונת בנה שלה – חייטים וסנדלריות, סנדלרים וחייטיות יוצאים במחול יחד ומושכים עמהם גם את הכלה!&#8221;&#8230;</p>

<p>ולא די בבזיון וקצף זה, אלא שפתאום קפץ עליה גם המחותן המבוסם וקרא בהתלהבות חייטית:</p>

<p>&#8220;הו, מחותנת! מהאת יושבת כפרומה? בואי ואכליבך!&#8221; – ותפש בה לרקוד עמה לפני הכלה&#8230;</p>

<p>חשכו עיניה של המחותנת, נתחבטה כדג שנאחז במצודה: &#8220;כל חלומותי הרעים לראשך, חייטא!&#8221; – קראה ונשתמטה לה מידיו והוציאה את מתיל שלה מאמצע הסעודה של מצוה, שהיתה &#8220;כסעודת שלמה&#8221;, ומלפני היי&#8220;ג והיי&#8221;ש שהיו &#8220;כיד המלך&#8221; –</p>

<p>והלכו להם לבלי שוב עוד&#8230;</p>

<p>ומה בכך? – ילכו להם ולא יהיו תובעים עוד שכר יחוס! – – –</p>

<p>הלכו להם המחותנים, אך ה&#8220;יחוס&#8221; הרי לא הלך לו, שכן קנה אותו דוּדי בכסף מלא! – והרי ליבלי חתנו, בשבת יחד עמו הוא בא להתפלל בבית-הכנסת הקר.  ומי הוא אותו אברך האוזר את מתניו באזור דק של משי מופשל כמין חבל, – מי הוא &#8220;בר-אבהן&#8221; זה? – חתנו של דוּדי הוא!&#8230;</p>

<p>ומתגדר החייט בחתנו, מרמז באצבע כלפי מצח ואומר:</p>

<p>&#8220;נו&#8230; ליבלי שלי הוא &#8216;יין קפריסין&#8217; – אתרוג מקורפו, בנאמנות! ראשו, כמו שאתם רואים אותו, – חד כמחט! נוקב הוא, נוקב ויורד עד הנקודה&#8230; פנקס-החשבונות שלי למשל, – לקחוֹ &#8216;מזיק&#8217; זה בידו – ומיד הוא נעשה שנים! ושלישי לו, קטן, שהוא נושא בחיקו, מחוץ לבוכהלטריא הכפולה!&#8230; ואני דוּדי –כמדומה לכם שאני <strong>מחותן</strong> עם &#8216;הסידור לשבת&#8217; ועם האפטאי זכרונו לברכה, וממילא יודע אני מה בפנקסאות אלו? לא, רבותי, ובאלף! חייכם, רבותי, כל אחד רק משבצות לפנים ממשבצות הוא עשוי, ואתה מביט בהם רק כתרנגול ב&#8217;בני-אדם&#8216;! – עמוד דוּדי, שלשון &#8216;עברי תורקי&#8217; כאן! יבוא ה&#8217;מזיק&#8217; – והוא יאמר לך את ה&#8217;פשט'!&#8230; אך בלעדיו – &#8216;עינים להם ולא יראו&#8217; – גם המשקפים לא יועילו לך!&#8221;</p>

<p>אף על הבת הוא קובל ועושה כמכה על לבו:</p>

<p>&#8230; ואומר אני לגולדה שלי: ממזרת, חשבון פשוט תני לי! – רוצה הוא ליבלי שלך להנהיג אצלי בוכהלטריא זו שאצל מחותני ר' הושיע&#8217;קלי פַינבֶּרג, שיחיה – ינהיג! אבל אַת ממזרת, כתבי לי כמו שלימדתיך אני, אני! – ערל שטיפוּן גרְגֵריצא – נתתי, לקחתי – קָבַּלתי, נתתי – נשאר חייב, או סך הכל – ככתוב מימים קדמונים, כהלכה למשה מצינה-לאה! – ואכיר-נא גם אני, ממזרת, בשטיפוּן שלי, – אראהו-נא, איך הוא עומד או שוכב כאן בתוך הפנקס!! אבל היא, משעה שיצאה מתחת לחופה, אינה יודעת אלא לצחק עם בעלה – ותו לא.. ומצחקת היא עמו, רבותי, כאילו לימדתיה לכך!&#8230; ועתה לך ועבוד כל הימים בשביל בנים – כלבים הם, – כלבים ותו לא!&quot; – –</p>

<p>וליבלי, כדי להציל את עצמו מפיזור הנפש, צירף בזמן קרוב את האלף שלו לאלפי חותנו ועשה את החשבון <strong>אחד</strong>.</p>

<p>&#8220;שומעים אתם? הבוכהלטריא <strong>כפולה</strong> – והחשבון אך אחד&#8221;!</p>

<p>וצוחק דוּדי וקורץ עין שׂמאל ואומר: &#8220;המיוחס שלי יודע לפרש פסוק כהלכה: &#8216;לעשות נקמה בגוים&#8217; – זוהי רבית, <strong>'תוכחות</strong> בלאומים' – פירוש רש&#8221;י: <strong>מכות שבתוכחה</strong> לחותן!&quot;&#8230;</p>

<p>בקיצור – מלא נחת הוא דוּדי, שהוא רואה בחייו <strong>איך</strong> בניו יורשים אותו&#8230; והוא די לו שהגויים יהיו יודעים, שבאמת אך הוא, דוּדי, <strong>הוא</strong> בעל-הכסף, – שהרי &#8220;לחיים&#8221; הם שותים רק עמו!&#8230;</p>

<p>והחותנת מצדה &#8216;בריה נפלאה&#8217; היא. לא לחינם שמשה טרַיינה מבשלת בביתו של ר' בירוש יענק&#8217;ליס.  עכשיו היא מפטמת את הזוג הצעיר במיני מטעמים, שלא ראה ליבלי אפילו בחלום. ולא עוד אלא גולדה רעיתו מיוחסת היא <strong>בפניה</strong> ובהליכותיה יותר מאחיותיו&#8230; מפונקת היא, <strong>רכה</strong> היא, – אך מנשקת היא עד דאתי סומקא!&#8230;</p>

<p>בקיצור – ליבלי חי וקיים בתענוגו של עולם.</p>

<p>אבל כאן קפץ עליו רוגזו של ה&#8217;גלח' הזקן.</p>

<p>ליבלי חשב ששכּוֹר זקן זה טפּש הוא, והגיש עליו שטר-חוב עשוי ממש ככתב ידו וחתימתו של הגלח&#8230;</p>

<p>אבל כאן הוא טעה בחשבון.</p>

<p>&#8220;<strong>מזיק</strong> אתה, ליבלי, ולא <strong>סוחר</strong>!&#8221; – אמר דוּדי: &#8220;עקור רגליך וברח, הוֹצמך!&#8221; –</p>

<p>ויברח ליבלי, להחבא &#8220;עד יעבור זעם&#8221; – – –</p>

<p>לבסוף, משנתפשר דודי עם הגלח הזקן (הפשרה עלתה בדמים <strong>ובמשקה</strong>&#8230;) חזר ליבלי לבית-חמיו, כשהוא חיור-פנים ובלורית גדולה של תלתלים עזובים על ראשו&#8230;</p>

<p>הלך ליבלי להסתפר, ומכל תלתליו נשארו לו למזיק רק שתי <strong>פאות</strong> קצרות על אזניו&#8230; ואדרבא, יראה חמיו שבר-אבהן אף-על-פי שחטא – אינו לא חייט, ברוך השם, ולא סנדלר.</p>

<p>מאותה שעה התחיל ליבלי מתפלל בכובד-ראש ובקצת התלהבות&#8230; ובאמת איך לא יתפלל אדם בשעה שהמכשולים כל-כך רבים בדרך החיים? וגזירות מתחדשות על ישראל, והפרנסה – אוי הפרנסה! – קשה היא &#8220;כקריעת ים-סוף&#8221;&#8230;</p>

<p>ברם, צריך לנסות את המזל גם במסחר אחר, כי לא על רבית של נכרים לבדה יחיה האדם ויבוא באנשים.</p>

<p>נזדמן לו לליבלי וקנה חלקת-יער עם שותף אחד במקח השוה.</p>

<p>העסק היה טוב – אך החשבון היה מסוכסך&#8230;</p>

<p>התחילו דין ודברים בינו ובין שותפו, וכדי שלא יגיעו הדברים לערכאות <strong>שלהם</strong>, הציע ליבלי שיגישו את משפטם לצדיק מטולנא שאיקלע לעיר.</p>

<p>שותפו, שאיש פשוט וכשר היה – קבּל פשרתו של הצדיק.</p>

<p>ומאז הרגיש ליבלי מין קורבה יתירה לטולנאי:</p>

<p>&#8220;אברך חכם הוא&#8230; ממש כזקנו, זצ&#8221;ל! – כך היה ה&#8217;מזיק' אומר על הצדיק&#8230;</p>

<p>שמע אביו החסיד, שמח ואמר: &#8220;זרוק חוטרא לאוירא אעיקריה קאי&#8221;!&#8230;</p>

<p>בתוך כך, ופאותיו הקטנות של ליבלי התחילו מסתלסלות יפה, וכבר בחלה נפשו בחברתם של עמי-הארצות שבבית-הכנסת הקר – והלך וקנה לו בקלויז העליונה, הטלנאית, מקום אחד שעמד למכירה בקרן מזרחית-דרומית.</p>

<p>סוף-כל-סוף בר-אבהן הוא – ולא דחוהו, ובכלל, הזמנים משתנים ובעלי המזרח עמהם, וכלום גרוע הוא ליבלי משאר אברכים שבזמן-הזה? – אדרבא&#8230;</p>

<p>נתן ליבלי &#8216;תיקון&#8217; כנהוג, ונתקרב אל אבא.</p>

<p>נתקרב – והתחיל בונה מחדש את ביתו הרעוע של אביו; כנראה עסקיו לא היו עוד רעועים.</p>

<p>ופעם אחת, בשבת לאחר מנחה, יצא ליבלי עם אביו מן הקלויז – והלכו שניהם.  ראה את אביו שהוא נכנס לביתו של ר' בירוש יענק&#8217;ליס לסעוד ב&#8217;שלוש-סעודות' עם ה&#8217;חבריא' – ונכנס גם הוא, כאחד מהם&#8230; תמה ר' בירוש רגע, ועשה את עצמו כאינו רואהו&#8230; אך פיגלה, זוגתו של ר' בירוש, שאלה לו לליבלי: &#8220;ומה שלום חמותך? מכבר לא ראיתי את טריינה&#8221;&#8230; כלומר, רמז: &#8220;מה לחתן האָמה כאן&#8221;&#8230; אך ליבלי לא נרמז כלל והשיב: &#8220;ברוך השם, בקו הבריאות היא!&#8221; ופתח מיד בניגון חדש שהובא עכשיו מטולנא&#8230;</p>

<p>לימד ליבלי לחבריא באותו ערב את הניגון החדש – וזימרו אותו יחד בדביקות עצומה עד כדי ריקוד&#8230; סעודה שמחה היתה אז.</p>

<p>ומאז לא היתה עוד סעודה שלישית בביתו של הגביר ר' בירוש יענק&#8217;ליס, שלא היה בה גם ליבלי ב&quot;ר מתּיל.</p>

<p>וכשהיה ליבלי נפגש עם חבריו הקודמים והללו היו מלגלגים על חסידותו, היה מלגלג אף הוא עמהם – אבל מלגלג כ&#8217;מזיק'.</p>

<p>&#8220;וכי בכם יש חברותא?&#8221; – היה ליבלי אומר ועיניו שוחקות: &#8220;שם, <strong>ביניהם</strong> יש!&#8221;&#8230;</p>

<p>וליבלי מתחיל לספר על החברותא והאחדוּת שבחברת החסידים.</p>

<p>חבריו רואים איך ליבלי מתלוצץ ומחַקה את החבריא &#8220;כארטיסט גמור&#8221; – ושותקים. ומי שעומד מן הצד – דומה לו, שליבלי מספר הכל בתמימות ובאמונה&#8230;</p>

<p>בינתים גמר ליבלי את בנין ביתו של אביו – בנין &#8220;לתלפיות&#8221; – ויצא מבית חמיו והלך וקבע דירתו &#8220;בביתו של אבא, שיחיה&#8221; – ומכמה טעמים:</p>

<p>ראשית, ידע ליבלי שהגויים, הבאים לבית חותנו, כבר יודעים הם <strong>אותו</strong>, ואפילו אם ישַנה מקומו – ידרשו לשכנו; כל שטרי-חובותיהם הרי על <strong>שמו</strong> נכתבו&#8230;</p>

<p>שנית, הוא כבר יש לו עסקים גם עם <strong>יהודים</strong>, – מלווֹת לפרעוני-שבועות גם הן אינן עסק רע – ואין ליבלי אוהב כשחמיו בא ומתערב אף הוא בענין זה&#8230;</p>

<p>שלישית, כבר הגיעה שעתו שיהיה בעל הבית לעצמו: תודה לאל, שה לו שלש שנים לאחר חתונתו ושני ילדים לו – ועד מתי יאמרו עליו שהוא חתן הסמוך על שולחן חמיו? –</p>

<p>די לו שישב עד עכשיו עם &#8220;עם-הארץ&#8221; זה אל שולחן אחד, – עכשיו ישב עם אבא, כלומר, אבא <strong>עמו</strong> אל שולחן אחד ישב&#8230;</p>

<p>ובאותה שבת איקלע הטולנאי, שיחיה, לעיר.</p>

<p>הלך ליבלי והכניס את הצדיק להתאכסן בביתו החדש שלו.</p>

<p>ביתו שלו, – והכל יודעים שבית מרוּוח זה ביתו של ליבלי הוא&#8230;</p>

<p>הצדיק בביתו – והלך ליבלי ועשה &#8220;חנוכת הבית&#8221; שיזכרו אותה לאורך ימים!</p>

<p>החבריא רקדה עד לתקרה&#8230;</p>

<p>לא היו ימים מועטים, והגביר הזקן ר' בירוש יענק&#8217;ליס שבק חיים לכל חי – ולא הלכו בניו בדרכיו ויטו יותר אחר &#8216;החדש&#8217;&#8230;</p>

<p>בטלו &#8216;שלש-סעודות&#8217; מחסידי טולנא&#8230;</p>

<p>ראה ליבלי שנתפרדה החבילה והמתין עד לשבת &#8216;נחמו&#8217;&#8230; ובשבת נחמו אחר מנחה, עמד והזמין אליו את כל החבריא שבקלויז.</p>

<p>אחד אמר: &#8220;הן&#8221;, ואחד: – &#8220;נוּוּ&#8230;&#8221; אחד נשתמט בשתיקה ואחד סירב וצוח: &#8220;אי!&#8221; הללו נתלחשו והללו נצטחקו – עד שהלכו כולם&#8230;</p>

<p>שעה ראשונה חסרה שם החדוה, והכל הרגישו ב&#8220;פוחת והולך&#8221;&#8230; אף ר' מתּיל, אביו של ליבלי עצמו, ישב והתנענע כשהוא מקמט פנים וכובשם, מעצם עינים ומשפשף ידים, – הכל ראו שהוא מקבל נחת שלא כדרכו&#8230;</p>

<p>הָדוּר נאה ומבהיק, כחזן גדול בין משורריו הקטנים, עומד לו הבקבוק הכרסני בין הגביעוניות הירקרקות והוא מלא יין-שרוף ומזוקק, – אך ר' מתיל מזדעזע ומטיל הברות משונות: &#8220;ה! הה!&#8221; כאילו נכנס הוא למקוה של מים צוננים&#8230;</p>

<p>ולמה? –</p>

<p>מקום אחד מלא עשן של טבק נראה לו לר' מתיל, וליבלי נרעד ונתבהל&#8230; כך מצאוֹ שם עם פפירוסה, <strong>בשבת</strong> אחת – ועכשיו הוא הנותן &#8220;לפומיהו דרבנן&#8221;? –</p>

<p>&#8220;ה, רבונו של עולם! ה! הה, מארי דעלמא!&#8221;</p>

<p>אך ליבלי מזדרז לשמש את אבא, ממלא לו כוס ומושיט ואומר: &#8220;שתה, אבא&#8221;&#8230;</p>

<p>לקח ר' מתיל את הכוס, וקודם שישתה פתח ואמר בזו הלשון:</p>

<p>&#8220;רבותי, כעֵד ראיה אני מספר לכם&#8230; כי בעיני ראיתי זאת&#8230; במוצאי שבת הגדול, בשנה של מלחמת פּלֵיוונא, עמדנו לפניו, זכותו תגן עלינו. נכנס גלוח אחד (גלוח ממש! – ואמרו עליו שקבלן הוא) ובידו מין כלי כסף. קרב ואמר: 'רבי, הרי לכם <strong>קערה</strong> למצות&#8221;&#8230; (בודאי ראיתם אותה בבית-גנזיו בתוך ארון-הזכוכית, מין יופי הוא – עין לא ראתה) והוא ז&#8220;ל מה עשה? קבּל קערה זו, תהה בה ונסתכל בה מלמעלה, מלמטה וגם מסביב&#8230; ה-רי-מה – ואמר לאותו &#8216;ריסטוקרט&#8217;: &#8216;אַ דאנק&#8217;&#8230; ולי אמר (<strong>לי</strong> ולא למשמש) בזה הלשון: 'לך, שא את <strong>הקערה</strong> אל הרבנית ואמור לה בשמי, שתעמיד <strong>כלי זה</strong> בתוך <strong>כל כלי</strong> <strong>הכסף של פסח</strong> '&#8221;&#8230;</p>

<p>&#8220;כך?!&#8221; – נתלהב ליבלי: &#8220;כך אמר? תחילה &#8216;קערה&#8217; ואחר כך &#8216;כלי&#8217;? וסימן מקומה &#8216;בתוך כל כלי הכסף של פסח&#8217;?&#8230; פלאות!&#8221;</p>

<p>ר' מתיל נתן בו עינים של ספק ושל רצון, – הבאמת שומע בנו ויודע <strong>מה</strong> הוא שומע?&#8230; רמז לו באצבע שלא יפסיקנו והוסיף:</p>

<p>&#8220;ואני מחמת רוב חדוה על שליחותי ומחמת תשוקה עזה לראות ולשמוע מה יהיה עוד ברגע זה אצל הרבי – שכחתי שהוא אמר לי: <strong>&#8216;לך&#8217;</strong> – <strong>ורצתי</strong> (יתברך שמו – שלא נזקתי!&#8230;) הייתי ממש &#8216;רצוא ושוב כמראה הבזק&#8217;; ובחזירתי ראיתי שהרבי מוסר לאותו &#8216;ריסטוקרט&#8217; <strong>פפירוסה</strong>. שומעים אתם? <strong>פפירוסה</strong>&#8230; מוסר ונותן מידו לידו ממש ונותן עיניו המאירות בכולנו ואומר: &#8216;ועמך <strong>כולם</strong> צדיקים לעולם יירשו ארץ&#8217; –כיצד? שאם רואה אתה ש&#8217;נצר מטעי' – כלומר הצדיקים שעמד הקב&#8221;ה <strong>ושתלם</strong> בכל הדורות – &#8216;ומעשי ידי&#8217; – מעשים טובים ויראת <strong>שמים</strong>, כדכתיב ו'<strong>מעשי</strong> ידיו מגיד <strong>הרקיע</strong> ' – ענין הוא &#8216;<strong>להתפאר</strong> ' אפילו לריסטוקרטים; בעל כרחך אתה אומר: &#8216;ועמך כולם צדיקים!&#8217; ולא רק &#8216;עמך&#8217; סתם אלא עם ו&#8217; מוסיף &#8216;ועמך&#8217;, כדאמרי אינשי – '<strong>וצדקתך</strong> '&#8220;&#8230; – ובתוך כדי דבּוּר פנה רבינו אל &#8216;ריסטוקרט&#8217; זה בשחוק של חבּה, כדרכו לפעמים, הראה לו באצבע קטנה&#8230; כך&#8230; הראה אל הנר שדלק ממש כלפי פניו ז&#8221;ל ואמר לו בלשון אשכנז, כהאי לישנא: &#8220;פעררויכען זי, הערר &#8216;וצדקתך!&#8217; – –&#8221;</p>

<p>&#8220;ולחיים לך, ליבל!&#8221; – סיים ר' מתיל בניחותא ובעין בוחנת&#8230;</p>

<p>&#8220;ה! ה! הה!&#8221; – התחיל ליבל מטיל הברות, ומרוב התפעלות לא יכול לענות על הברכה&#8230;</p>

<p>נראה היה שליבלי אף הוא זה נעשה &#8220;כלי בתוך כל כלי-הכסףשל פסח&#8221;&#8230; והתחילו הכל מרגישים את עצמם &#8220;כך&#8230; ובדיעבד, בלא קשיא&#8221;&#8230;</p>

<p>אך כיון שטעמו את הדגים מיד ראו כולם ש&#8220;יפתח בדורו כשמואל בדורו&#8221;, – הדגים היו ממש כאותם הדגים שהיו אוכלים אצל ר' בירוש יענק&#8217;ליס, בטעמם, בתִבּולם ובריחם&#8230;</p>

<p>שכן, <strong>אותה טריינה ממש הכינה אותם&#8230;</strong></p>

<p>חמותו טריינה בכלל אשה צנועה היא, ובכל מוצאי שבת היא מסתתרת בביתו אחורי התנור והכירים לשמוע משם בניגוני החבריא, כמו שהיתה שומעתן בנעוריה בביתו של ר' בירוש יענק&#8217;ליס, נוחו עדן&#8230; יושבת שם ומכינה הכל כלפני פיגלי, עליה השלום – ואין איש רואה אותה&#8230;</p>

<p>אך לחמיו, &#8220;לוט השכור&#8221; זה, גם על סף ביתו לא יתן לדרוך עוד! – הרי <strong>ליבלי</strong> הוא ולא איזה <strong>ליב</strong> שבשוק.</p>

<p>ליבלי – סתם&#8230; ליתר ביאור אומרים: &#8220;ליבלי פימסנהולץ&#8221; – אך לא &#8220;מזיק&#8221; חלילה&#8230;</p>

<p>וכי מה שייך לומר מזיק? – הוא התפלל &#8216;שחריתים&#8217; בימים נוראים אלו לפני העמוד <strong>בקלויז העליונה</strong> – וגעה בבכיה&#8230;</p>

<p>וכמובן – בחינם.</p>

<h2 id="ב">ב</h2>

<h2 id="בּר-אוּריָן">בּר-אוּריָן</h2>

<p>כשראתה יֶנטה-בֵּילה ששכנה דוּדי החייט קנה לו &#8216;יחוס&#8217;: מחותן כר' מתּיל – נשתוממה ומיד נתמאה קנאה כרימון ואמרה לבעלה גימפּל-נח המוזג דמתקרי &#8216;לֶמישקא&#8217;<a href="#fn:2" id="fnref:2" title="see footnote" class="footnote"><sup>2</sup></a></p>

<p>&#8220;כך-כך! – רבנים נעשים בּלנים ובלנים נעשים רבנים&#8221;&#8230;</p>

<p>רמז היה זה למזלה השחור.</p>

<p>אבל ינטה-בילה, כדרכה, לא הסתפקה ברמז זה בלבד, אלא הלכה וישבה בפתח-ביתה על השרפרף והתחילה סורגת את הפוזמק במהירות רבה, עד שנצנצו השפידות כבזק, – והתחילה דורשת ומפרשת דבריה בזו הלשון:</p>

<p>&#8220;מי היא החייטת? שפחה חרופה היתה – ועכשיו מחותנת היא לר' מתיל חסיד! אמרי-אינשי: &#8216;שוכב אדם בסובין, החזירים סוחבים אותו&#8217; – והלואי שהייתי כפרת אבא, ז&#8221;ל, ולא נשארתי יתומה עלובה – ולא היו קרובי משׂיאין אותי לבוּר וללמישקא שכמותך!&quot;&#8230;</p>

<p>וליתר ביאור:</p>

<p>&#8230; &#8220;איזו &#8216;תכלית&#8217; עשית מן הבנים, למישקא?&#8230; <strong>בּני</strong> – נכדיו של ר' <strong>זליגיל</strong> הם, למישקא! ולאיזו תכלית הבאת אותם?&#8230; הבן – כל ימי הייתי ממצה מתוכי את מוח עצמותי ושילמתי בעדו שכר-לימוד; וכל זה למה? כדי שיהא חתן לאלטר-גוי, ימח שמו!&#8230; והרי עיני מחשיכות כשאני רואה אותו בא לעיר עם מגפים של עֵשׂו ולבוש אגנינה כחמיו &#8216;האיוון&#8217;&#8230; גם פרק משניות לא יהא שונה אחריך, למישקא! גם קדיש לא יאמר! – עשית אותו כפרי-קבצן לכל ימיו מבלי מנין&#8221;&#8230;</p>

<p>&#8230;&#8220;אחי, שיחיה, &#8216;אינו מראה חוטמו&#8217; לביתי אפילו ביום-טוב. ר' אריה-ליב שו&#8221;ב עם מי ידבר אצלי? עמך, למישקא? או שמא ימצא בכאן את חתני, &#8216;הגן-עדן&#8217; שלי; והרי שניכם אינם מכירים בין צלם לאל&#8220;ף! מעות יש לו לחתני – אבל גם <strong>לגלח</strong> יש מעות!&#8221;&#8230;</p>

<p>הגיעה לעיקר וסילקה ינטה-בילה את הפוזמק ופרשה את כפיה בטענה:</p>

<p>&#8220;ואדרבא, צא וראה: בתה של אותה השפחה החרופה, בתולה שכל פרחי החייטים ממשמשין בה, או מטיילים עמה בֵי חינגא, – עכשיו, נכדה של צדיקים היא, ומירה&#8217;לה שלי, שאלהים ואנשים מתקנאים בי עליה, מוצא לה למישקא תכשיט נאה כמותו וחפץ בו; <strong>בפיבוש</strong> נתן את עיניו – הלואי שתצאנה מחוריהן!&#8221;&#8230;</p>

<p>&#8220;ושוב, למישקא! שוב אני שואלת אותך: מי הוא ומה הוא פיבוש שאתה כפרתו? – <strong>בהמה</strong> הוא וסוחר בבהמות!&#8230; בר-אוריָן אחד הרי &#8216;תוחב לתוך אבנטו&#8217; אלף סוחרים שכמותו – והא ראיה <strong>ר' דניאל</strong> <strong>שלי</strong>&#8230; כך-כך, למישקא! גם ר' דניאל <strong>שלי</strong> הוא! שני בשלישי הוא לי מצד אמא! – קרובי הוא אף שלא דבּר עמך, למישקא, מימיך אפילו דבּוּר אחד! – ואתה צא וראה, כמה עסקים יש לו לדניאל שלי? והכל רק <strong>במוח</strong> ולא בכסף&#8230; <strong>זהו סוחר</strong> – ולא מי שיודע למשוך את הפרה בזנבה!&#8221;&#8230;</p>

<p>והקיצור העולה מן הדברים הוא – <strong>לבר-אורין</strong> צריכה היא ינטה-בילה, כדי שתתפקע החייטית ולא תתגאה עליה ב&#8220;שַרלַטַן שלה&#8221;, בליבלי-מזיק!</p>

<p>וגימפל-נח, – יהודי מרושל שעיניו עצומות לחצאין, והמעט שהוא מדבר, אינו חותך בשפה ובלשון, אלא מסנן מתוך חוטמו – נזדרז ומילא את שני נחיריו טביקא ואמר לזוּגתו:</p>

<p>&#8220;ואמרי אַת – וכי אין האשה קלפּה? בר-אורין – אמרי אַת – איזה בעל-הבית פשוט מבקש סחורה זו בזמן הזה? – אמרי, אדרבא, אמרי אַת לי!&#8221;</p>

<p>אמרה לו ינטה-בילה:</p>

<p>&#8220;לחש אומַר לך לקדחת, למישקא! – גמרינן: סחורה שנפלה – לֵך אתה והרימה וזכֵה בה!&#8221;</p>

<p>התחילה הבת, מירה&#8217;לי עצמה, אומרת, שאין לדחות את פיבוש, מכיון שהוא&#8230;</p>

<p>&#8220;מה הוא? מה הוא?&#8221; – נתעוררה עליה האם: &#8220;גולם! מאימתי את מבינה בחתנים?&#8221;</p>

<p>אבל &#8220;הוא&#8221; – כלומר פיבוש – כבר קנה אפילו נזמים מ&#8220;פריצה&#8221; אחת בעד שלשים רו&quot;כ, ושָוְיָם מאה&#8230; בשביל כלתו העתידה הוא קנה&#8230; והיא עצמה ראתה אותם, – אבנים טובות יש בהם כפּוֹלים הללו&#8230;</p>

<p>&#8220;ושנית, פשוט משום רחמנות&#8230; יתום הוא&#8221;&#8230; כך סיימה מירה&#8217;לי ודמעות נקווּ בעיניה.</p>

<p>תפסה ינטה-בילה בכרסה מתוך צחוק, צחקה ואמרה:</p>

<p>&#8220;בתי, תזכי ותהיי אֵם לילדיך, אי&#8221;ה, ולא לפיבוש היתום!&#8230; עכשיו יתן לך נזמים, ולאחר החתונה – מה? ודאי, אטליז יעשה לך, קצבית תהיי לו! עוד זה חסר לי, שאכניס קצב, פושט-עורות לתוך משפחתי&quot;.</p>

<p>&#8220;קצב, פושט עורות&#8221;&#8230; התחילה מירה&#8217;לי מעקמת פניה ומחַקה את דברי אמה –</p>

<p>&#8220;מה? חצופה!&#8221; – נרתעה ינטה-בילה: &#8220;חכמה אַת ממני? כשאני אומרת פושט-עורות – הרי זה פושט עורות! כך סופם של בחורים כפיבוש!&#8230; אינו דומה בר-אורין – נותן לו השם-יתברך ברכה והצלחה – מה טוב! ואם, חלילה, לאו – הרי אחי, אריה-ליב, שיחיה, כלום אין כבר שפטילי בנו שו&#8221;ב גם הוא? חתניו, ברוך השם, אינם צריכים לשחיטה – ומי יהיה בר-מיצר ל&#8217;חזקה' של אחי לאחר מאה שנה? לא חתני? – שואלת אני אותך&quot;&#8230;</p>

<p>&#8220;שו&#8221;בנית&quot;&#8230; – אמרה מירה&#8217;לי וקמטה את חוטמה הקטן.</p>

<p>&#8220;ומה? פושטת-עורות טובה משו&#8221;בנית? מופקרת! מר לה מר לשֶׂר&#8217;קי גיסתי? הביטי, מופקרת, – ראי אותה והתבונני בי! הלא שתים שכמותי תעשי מיָרך אחת שלה! – קיבה, כבד, טחול, יותרת וחלחולית וכרעי-אַוזים ופרוטות, – רבונו של עולם, פרוטות בכל עת ובכל שעה! מכל אפרוח קטן – פרוטה חוץ משבעה רו&#8220;כ וחצי שבכל שבוע ושבוע&#8230; חַלָף קטן יש לו לאחי והרי הוא <strong>מַלוה</strong> ברבּית, ברוך השם; ואביך, ראי – סוחר הוא, מוזג הוא, ושכּוֹרים ושכּוֹריות עלי כל היום ואני – הריני <strong>לוֹוה</strong> ברבית&#8221;&#8230;</p>

<p>&#8220;דבּרי-דבּרי&#8221; – רטנה מירה&#8217;לי: &#8220;לא אהיה שו&#8221;בנית!&quot;&#8230;</p>

<p>&#8220;<strong>פושטת-עורות</strong>, הלואי שאקפחך! היכן עיניך? האם יצאו מחוריהן? – וכי אינך רואה בפושט-עורות זה שלך שהוא נושא את כובעו בראשו <strong>כמוכה-שחין</strong>?&#8221; – –</p>

<p>ומיד הרגישה מירה&#8217;לי כאילו חתכו את פיבוש מלבה בסכין&#8230;</p>

<p>ובאמת איך לא שׂמה לב שכובעו של פיבוש גדול ממידת ראשו? ודאי מכסה הוא שם מה – ואַת צאי וטיילי עם שכמותו ברחוב&#8230;</p>

<p>נסתתמו טענותיה של מירה&#8217;לי ולא אמרה כלום לאחר ששלחו שדכן לאהרן-בּר נוּדניק.</p>

<p>&#8216;נוּדניק&#8217; – פירושו: מציק-נפשות בשידוּלי תחינה&#8230; ואהרן-בּר נודניק, פרנסתו – חנות קטנה שבשוק, ואלמלא קמצנותו ו&#8220;חלוקת העבודה&#8221; שבביתו לא היה יכול חלילה להתקיים אפילו יום אחד.</p>

<p>עם הבוקר הכל משכימים ומזדרזים &#8220;בעבודתם&#8221; כל היום עדי לילה: הוא, אהרן-בר עצמו, <strong>מהלך</strong> כל היום ו&#8220;מציק&#8221; לכל אדם מן השוק בבקשות של גמילות-חסד&quot;, ולחנוָנים – שיקיפו לו סחורה &#8220;רק עד למנחה&#8221;&#8230; אשתו ושתי בנותיו הבתולות, <strong>עומדות</strong> הן בחנות על המשמר למשוך בידים כל עובר הנדמה להן בדמות קונה, ולרמז בעינים אל הקונים הבאים לחנויות שלשכנים&#8230; ובנו משה, יחידו ובכורו – בחור נאה בן שבע-עשרה, זה <strong>יושב</strong> כל היום בבית-המדרש ושונה בנעימה ובקול&#8230;</p>

<p>את הבן פוקד אהרן-בר לשעות, כאדם הפוקד את נכסיו, &#8220;ומציק&#8221; הוא גם לו שיעשה מלאכתו באמונה ולא בחשאי:</p>

<p>&#8220;חכמות <strong>בחוץ</strong> תרונה!&#8221; – הוא אומר לו ומזרזו.</p>

<p>תורת הבן זהו אוצרו הטוב שחסך לו אהרן-ברלעת זקנה, ועכשיו כבר הגיע הזמן להכריז על הסחורה&#8230; יש תקוה שלאחר חתונתו, אי&quot;ה, יהיה לו משה&#8217;לי &#8220;כעגלה טעונה זו שנוח לו לאדם לילך אצלה ברגל&#8221;&#8230;</p>

<p>ואהרן-בר מפקיע את השער על בנו:</p>

<p>&#8220;בנרות חַפּשׂוּ&#8221; – הוא אומר: &#8220;ולא תמצאו כמוהו בכל העיר.  כל חבריו נחמצו ורק הוא, ברוך-השם, נשאר הצפּוֹר היחידה המזמרת בבית-המדרש ביום ובלילה! לא כך?&#8221;</p>

<p>ובעד &#8216;צפּוֹר&#8217; זו ביקש אהרן-בר מאת גימפל-נח וינטה-בילה שלנו לא פחות מת&#8220;ק רו&#8221;כ במזומנים – ודוקא לפני &#8220;התנאים&#8221;; ומתנות לחתן אחרי התנאים: שעון ושרשרת של זהב, אדרת של חולדות לפני החופה, ושלש שנים מזונות לאחר החתונה, אם-ירצה-השם.</p>

<p>עמדו על המקח, אך אהרן-בר הוא גם קשה-עורף מאין כמוהו, – ומה לעשות עם יהודי &#8216;נודניק&#8217; שכמותו?</p>

<p>נכנס בעבי הקורה אחיה של ינטה-בילה, ר' אריה-ליב שו&quot;ב בכבודו ובעצמו&#8230; סוף-סוף, קרובים יפים – מתנה טובה הם, שזכותם עומדת לך בעולם-הבא וגם בעולם-הזה. ורק הוא, ר' אריה-ליב בחכמתו, יכול היה להביאם &#8220;לעמק השוה&#8221;:</p>

<p>את הנדן, ת&#8220;ק רו&#8221;כ העמיד על תי&#8220;ו, ומהם שי&#8221;ן לפני התנאים וקו&#8220;ף לפני החופה, בעזרת השם. מתנות לחתן: שעון ושרשרת וקופסת-טבק, הכל כסף בחינת 84, מלבד אותו רמז לבר-מיצר של ה&#8221;חזקה&quot; לשחיטה ובדיקה שלאחר מאה שנה; ומזונות – מה שייך? מובן מאליו ש&#8220;אפרוח&#8221; כזה צריך לחממו עוד, ובודאי יחממוהו עד שתצמח נוצתו, אי&quot;ה.</p>

<p>בקיצור, משנכנס אריה-ליב – הכל נגמר בכי-טוב.</p>

<p>וכמה נחת לה לינטה-בילה בשעת התנאים!</p>

<p>נער כזה בזמן הזה – הנמצא?&#8230; אריה-ליב שלה רק עמו השתעשע כל אותו הלילה בדברי תורה. נראה, שרק אריה-ליב יכול לדעת כל ערכה של סחורה זו; וכמה שזה משביעו, אריה-ליב עדיין הוא רעב וצמא לו ולתורתו&#8230;</p>

<p>וכאן, כמה ברכות נאמרות על כל כוס וכוס! במשפחתה של ינטה-בילה יודעים, ב&#8220;ה, בנוסח של ברכות: &#8220;יתן השי&#8221;ת ש&#8230; והלואי ש&#8230; וש&#8230;&#8221;</p>

<p>&#8220;אמן, רבונו של עולם! אמן ואמן!&#8221; – עונה ינטה-בילה ונושאת כפיה ועיניה למרום ומוסיפה: &#8220;אודך, אֵל עליון!&#8221;&#8230;</p>

<p>וכמה נחת שבעה ינטה-בילה בפורים הסמוך!</p>

<p>למשלוח מנות שלחו לחתן את השעון והשרשרת של כסף, מירה&#8217;לי, נראה שדעתה אינה נוחה, בודאי משום שקבּלה חזרה במתנתה רק פלאדין משולש ושלשה תפוחי זהב&#8230; אבל מה היא חפצה ילדה פותה זו מהוריה? ה&#8217;נודניק' קבצן הוא, ומה אפשר לדרוש ממנו?&#8230; אבל היא, ינטה-בילה, הרי מצדה משקיעה היא את עצמה, ב&#8220;ה, בחובי-חובות – והכל רק כדי שיהא הכל נעשה על צד-היותר-טוב,&#8221;כמו אצל שאר בני אדם&quot;, וכראוי לחתן כמשה&#8217;לי&#8230;</p>

<p>והנה בא החתן, שיחיה, והמחותן עמו אל הסעודה; גם אריה-ליב עצמו עם שפטיל בנו ועם חתניו באו לשמוח אתם, ו&#8220;שושנת-יעקב&#8221; כזו שנאמרה בשירה על שולחנה של ינטה-בילה בסעודת ליל פורים זו לא נשמע בכל העיר! החתן, – הוי גרגרתו! כלי-יקר היא! – קולו הולך לו יחידי מבין שאר הקולות כשמן עלי מים&#8230; והכלה, גם היא, ברוך השם, פניה מבהיקין, כאילו &#8220;אלף נרות&#8221; מאירים מתוכם&#8230; רואה היא מירה&#8217;לי, שמשה&#8217;לי – השכינה שרויה עליו.  רואה היא!</p>

<p>&#8220;אודך, אל עליון!&#8221; – אומרת ינטה-בילה בנשיאת כפים ועינים למרום – – –</p>

<p>אבל כמה צער היה לה לינטה-בילה לפני החתונה! היא דבּרה, דבּרה וגם צעקה, טענה וגם קיללה עד שגרונה נחר וקולה נחבא&#8230; וכי מעט טרדה יש כאן? מעט הוצאה יש כאן? רבונו של עולם, מאין יקחו לכל ההוצאות הללו?! – וכאן אותו &#8220;נודניק&#8221; מתרה עדיין וחוזר ומתרה שלא יזוז מן התנאים אפילו כקוצו של יו&quot;ד.</p>

<p>מירה&#8217;לי – אף &#8220;מסמר&#8221; אין לה לשם תכשיט שהוא; והוא – עוד הקופסא של כסף תן לו, לבנו! וכי אומרת היא ינטה-בילה שהחתן, שיחיה, אינו כדאי גם לקופסא? בודאי כדאי ויאה לאברך כמשה&#8217;לי שתהא לו גם קופסא נאה; אלא ימתין עוד המחותן, שיחיה, עד &#8220;כי ירחיב&#8221; ולא יהא &#8220;מציק&#8221; להם כך.</p>

<p>או הקו&#8220;ף רו&#8221;כ של נדן, – כלום עכשיו הוא הזמן לדבר בכך? והרי צריך לעשות חתונה &#8220;כשאר בני אדם&#8221;, &#8220;שלא להשחיר, חלילה, את הפנים&#8221;; שכן – תודה לאל – שתי משפחות נאות כאן, מצד החתן ומצד הכלה, ושתיהן בעיר אחת – בלי עין הרע – ועתה, עשֵה, גם &#8220;חתן-מאָהל&#8221; עם כבּוּד, וגם חופה עם &#8220;בּוֹקליווא&#8221; (מאפה-מתיקה) לנשים וגם &#8220;מרק של זהב&#8221;, וגם &#8220;סעודה של דרשה&#8221; וגם &#8220;שבת-כלה&#8221; – והכל ליותר משתי מאות איש ואשה, בלי עין הרע! והיכן רח&#8220;ש וכל&#8221;ז ושאר ירקות? – רבונו של עולם, מניין?!&#8230; וכלום אומרת היא ינטה-בילה שאינה צריכה לסלק גם את הקו&#8220;ף? בודאי ובודאי היא צריכה! אלא ימתין המחותן, שיחיה, עד &#8220;כי ירחיב&#8221;. – וכי נשמע בעולם שבשביל קו&#8221;ף רו&quot;כ לא הולכים לחופה, לאחר כל הוצאה זו?&#8230;</p>

<p>ומה עוד? אדרת של חולדות לחתן? – תודה להשי&#8220;ת, החתונה הרי היא בחודש תמוז ועדיין אינו צריך לה&#8230; כלום יכלו להשיא את הכלה ערומה? צריכים היו לעשות לה שתי שמלות של משי, צריכים היו לעשות לה מעיל של סאמיט, צריכים היו לעשות גם חלוק-תורקי וכו' וכו' – ודאי צריכים! אלא, כלום אפשר הכל בבת-אחת עם אדרת של חולדות בכלל?&#8230; מודה היא ינטה-בילה שבודאי יהיה החתן צריך לאדרת בחורף, שנזכה ונחיה, – אלא ימתין המחותן, שיחיה, עד &#8220;כי ירחיב&#8221;&#8230; עוד חי אבינו שבשמים עד לחורף, והוא בידו הרחבה – רוצה הוא – ותשועתו כהרף עין&#8230; לא כך, מחותן? – וברוך השם גם מ&#8221;מתנת דרשה&quot; יהיה לזוג הצעיר בודאי כשתי מאות, אם לא יהיו המחותנים שמצד החתן &#8220;חזירים&#8221; כדרכם&#8230; והיאך מתנפלים כגזלן שביער על איש ואשתו בשעת חתונה: &#8220;תנו! תנו ותנו עוד&#8221;?</p>

<p>&#8220;הלואי שיתן לו הקב&#8221;ה ל&#8217;נודניק' זה מכות מצרים! הלואי שיקיזו גם את דמיו כמו שהוא מקיז ממני! מקיז וחוזר ומקיז ואי אתה יכול להשׂביעו!&quot;&#8230;</p>

<p>&#8220;למישקא!&#8221; – צועקת ינטה-בילה בגרון נחר בלי קול: &#8220;לך ומרוט לו את הזקן של קבצן &#8216;נודניק&#8217; זה!&#8221; – – –</p>

<p>צער&#8230; אבל כמה <strong>נחת</strong> היתה לה לינטה-בילה לאחר החתונה!</p>

<p>משה&#8217;לי קורא בתורה בבית-הכנסת – תענוג לשמוע. ושם, בחדר המשכב שהקצו לזוג הצעיר, הוא יושב ושונה בלילה לפני השינה, – וינטה-בילה מתמוגגת היא במיטתה מנעימתו של אותו ניגון המתגלגל תוך ביתה&#8230;</p>

<p>וכמה מקרבים הם כל קרוביה המיוחסים ל&#8220;אברך-משי&#8221; זה, וביחוד אריה-ליב שלה: &#8220;עכשיו הכל, ברוך השם, רואים מי היא ינטה-בילה, מאין מוצאה ולמי היא מתיחסת&#8230; וראו נא את הזוג הצעיר – תוּף-תוף-תוף – בלי עין-הרע! תוארם כתואר בני המלך&#8221;&#8230;</p>

<p>ולא זו בלבד, אלא שהאברך עצמו חפץ להיות סוחר ואינו חפץ בשום אופן לבוא במשא-ומתן עם אביו, עם ה&#8220;נודניק&#8221; הקבצן. יודע הוא, ברוך השם, שענין זה של מסחר הוא יכול להתלמד מחמיו ולא מאביו – והריהו עושה אתו מעט מסחר בשותפות&#8230;</p>

<p>&#8220;צריך, צריך &#8216;לחממו&#8217; ולהדריכו בדרך-ארץ, ויהיה, בעזר השם, ל&#8217;כלי שלם' שאלהים ואנשים יתכבדו בו!&#8221; –</p>

<p>והנה קנו &#8220;קניה&#8221; הגונה של יי&quot;ג&#8230;</p>

<p>&#8220;הוי, הלואי שיתן השי&#8221;ת הצלחה – ויעמדו שניהם (החותן והחתן) על רגליהם!&quot;&#8230;</p>

<p>גם מירה&#8217;לי הרי זו מתקינה כבר &#8220;נחת&#8221; לאמא ואבא – הס&#8230; נתעברה, ברוך השם&#8230;</p>

<p>&#8220;וי לאמא! – היא אינה יכולה לאכול אף כזית בשר&#8221;&#8230;</p>

<p>&#8220;אודך, אל עליון!&#8221; – אומרת ינטה-בילה מאה פעמים ביום בנשיאת כפים.</p>

<p>ועוד הפעם <strong>צער</strong> – וי-וי, איזה צער!</p>

<p>בידוע, שהעסקים עכשיו אינם טובים, והחובות שעשו מזמן השידוך ואילך עומדים עוד, – ולא רק שהם עומדים אלא גם הולכים ומתרבים ברבית ורבית-דרבית; וההוצאה, בלי עין-הרע, גם היא מרובה, – &#8220;אבל בנים-בוגדים, בנים-כלבים – וכי מאמינים הם בצרות אבותיהם?&#8221;&#8230;</p>

<p>&#8220;נתחלק!&#8221; – צועק האברך: &#8220;נמכור ונתחלק!&#8221;&#8230;</p>

<p>&#8220;אביו ה&#8217;נודניק' נתן לו בודאי עצה זו, – יתן לו אלהים מכה בצדו!&#8221; – היתה אומרת ינטה-בילה שלא בפני משה&#8217;לי.</p>

<p>לסוף מכרו את היי&quot;ג איך שמכרו, ועשו את החלוקה – וכי מה לא יעשו האבות בשביל בניהם?&#8230;</p>

<p>עכשיו עומדת היא ינטה-בילה ומתחננת אל חתנה &#8220;כמו שמתחננים אל גזלן&#8221;, שיקבל את חלקו&#8230; בידה כסף <strong>מזומן</strong>, לא שטרות, – והריהי מתחננת ואומרת:</p>

<p>&#8220;שמע, בני, לקול חמותך וקח! לעולם תקח,– קח לעת-עתה סכום זה וחשוֹב ל&#8217;תכלית'&#8230; תודה לאל, הרי כבר אב אתה לשני ילדים, שיחיו&#8230; קח ולך וקנה לך סחורה – ועשה לך &#8216;פרנסה-ביתית&#8217;! הרי חנותי לפניך והיא עומדת ריקה; וגמרינן: &#8216;חנות – תריס היא בפני הדלות&#8217;&#8230; שמע בקולי וטול!&#8221;</p>

<p>והוא <strong>אינו</strong> נוטל&#8230; ואלא מה? –</p>

<p>מהלך הוא בבית,כשהוא מלא חימה ודוקר אותה לרגעים במבט מן הצד, מורט בזקנו וכל אבריו מרתתים – ממש יוצא הוא מדעתו&#8230;</p>

<p>מירה&#8217;לי – וי לאמה! – לא די לא בצער גידול בנים (הקטן &#8220;מוצץ אותה&#8221; כל היום, והגדול קיבתו מקולקלת ואינו יכול עוד לעמוד על רגליו) והרי לה גם צער בעלה&#8230;</p>

<p>הנה יושבת היא לה בזוית ומורידה דמעות כנחל&#8230; והוא העקשן, הוא האכזר, הוא הגזלן אינו חס ואינו חומל ואינו מרחם ואינו נוטל ואינו רואה ואינו שומע ואינו משים קץ לדין-ודברים וטענות-ומענות אלו!&#8230;</p>

<p>&#8220;איה החותן?&#8221;&#8230; הוא שואל ונושם כמיחם נפוח.</p>

<p>מתיצבת ינטה-בילה בפניו, טוענת ומתחננת:</p>

<p>&#8220;למה לך החותן, טפּש, אם <strong>אני</strong> כאן? – הרי אומרת אני לך שאנו נותנים לך &#8216;שטר חצי זכר&#8217; על הדירה שלנו לאחר מאה שנה – ומה רוצה אתה עוד? רוצה אתה שאחרים – שלא יזכו – יירשו אותנו? או שישליכו אותנו מן הדירה שלנו, – שלא נזכה ולא יראה זאת שום איש בחייו, ואפילו מחותן  !!&#8221;&#8230;</p>

<p>וחוזרת היא ינטה-בילה ומטעימה ומדגישה את דבריה:</p>

<p>&#8220;ראֵה! <strong>חמשים רובלי כסף אני נותנת לך בזה</strong>, <strong>&#8216;אחת ואחת&#8217;; ממזונות איני דוחה אותך, חלילה!</strong> <strong>אמרתי שלש שנים ויהיו שלש שנים</strong>.  דבּוּרי, ברוך השם, דבּוּר! – יכולין לסמוך עליו&#8230; (וכי לא עשיתי לך האדרת של חולדות, ברוך השם, כמו שהבטחתי?&#8230;) עכשיו, עוד שבעה חדשים תמימים לך בביתי; רוצה אתה – ואוַתּר עוד משלי, ותהא שנה שלמה של מזונות&#8230; ועד אז, עוד חי הוא אבינו שבשמים – ונמצא לך דרך&#8230; את החנות יכולה מירה&#8217;לי <strong>עצמה</strong> לנהוג; תודה לאל, היא נתגדלה בתוך פרנסה, ויודעת את העסק בלעדיך&#8230; ואתה? – איני אומרת שאתה &#8216;תכתוב תפילין&#8217;, ואיני אומרת, חלילה, <strong>שתהיה מלמד תינוקות</strong>, למשל, – אף שיכול אתה לעשות לך &#8220;מעמד&#8221; של מאה רו&#8221;כ ל&#8220;זמן&#8221; בכבוד גדול&#8230; אבל איני אומרת זאת, חלילה! – יענשני אלהים אם עולה לי <strong>זאת</strong> גם במחשבה! – ואף-על-פי שלא לימדך אביך עסק אחר&#8230; ואדרבא, צא וראה, כלום יש בזמן הזה אברך שאינו בקי בהוָיות העולם כמוך?&#8230; <strong>ליבלי</strong> – כבר בונה הוא, מזיק זה, את ביתו של אביו&#8230; ואני, ברוך השם, נותנת <strong>אני לך</strong> בית מן המוכן!&#8230; מה? אינך <strong>מאמין</strong>? – אדרבא, נלך לנוטריון ואתן לך &#8220;שטר חצי זכר&#8221; כתוב וחתום בכל החתימות שבעולם – כמו שאני חיה! אדרבא, ראה נא את ליבלי – וכי כדאית היא אותה שפחה, טריינה החייטית, לחותן שכמוהו? – והוא כבר היה לאיש, לבעל-הבית, לבעל-דעה בעיר – ואתה אינך כך&#8230; <strong>חפץ</strong> אתה להיות מלמד? <strong>היה לך</strong>, – ויתן לך, הקב&#8220;ה, הצלחה בכך&#8230; כלום מעכבת אני בך?&#8221;&#8230;</p>

<p>נזדעזע משה ונהם מתוך גרונו אל חוטמו כעגל זה בשעה שנותנים על בשרו חותם מלובן&#8230;</p>

<p>&#8220;מה אתה נוהם? טפּש, שוטה! וכי אני כופה אותך לכך?&#8230; והרי אני נותנת לך, לפי שעה, חמשים רו&#8221;כ במזומן, – ואתה קום ועשה לך חנות&#8230; אביך, הרי מתפרנס כל ימיו מחנות, שמעולם לא היתה בה סחורה גם בעד שלשים רו&#8220;כ&#8230; אף אתה אל תביט לעת עתה לגבוה ממך – אם אינה יכול &#8220;לעוף&#8221; כשאר אברכים&#8230; עשה לך לעת-עתה חנות ויתן לך השי&#8221;ת הצלחה כמו שאני רוצה! <strong>ומה</strong> שאני רוצה לראות בך בלבד, אראה, רבונו של עולם, בי ובכל בני ובכל אוהבי יחד בשותפות!&#8230; טפּש! וכי בשביל מי עבדתי ונשחרתי ונשתקעתי בחובות? לא בשבילך?&quot;&#8230;</p>

<p>ובעוד שינטה-בילה מדברת כך מתוך <strong>לבה</strong>, נשא הרוח והביא את גימפל-נח שיבוא הוא וינהם לה מתוך חוטמו:</p>

<p>&#8220;מסולק! – ואמרי את: ברוך שפטרני!&#8221; –</p>

<p>כך אמר ומסר לה את <strong>שטרי-החובות הקרועים</strong> בנתינה לידה – <strong>ולעיני האברך</strong>&#8230;</p>

<p>נצב האברך והלבין כסיד. וינטה-בילה נטרדה, נתכרכמה ונשתנתה מראיתה ככרום, ולשונה התחילה תועה בפיה עד שנמצאו לה אמרות:</p>

<p>&#8220;הלואי שתסתלק ותתפטר מן העולם, למישקא – מה אתה נותן לי&#8230; ואינך נותן לי לדבר עם משה&#8217;לי?&#8230; שומע אתה?&#8230; אדרבא, שמע גם אתה מה שאני אומרת: חמשים רו&#8221;כ, אני אומרת&#8230; &#8220;בין הזמנים&#8221; בא, אני אומרת&#8230; כך&#8230; שומע אתה?&#8230; לי הרי אין אני מניחה כלום&#8230; אפילו פרוטה&#8230; אדרת של חולדות עשו לו, ב&#8220;ה כמדובר&#8230; ולגנוב למענך, בני, – גם השם-יתברך אינו רוצה בכך&#8230; ואדרבא, רוצה אתה? – הרי לך &#8220;שטר חצי זכר&#8221; כתוב וחתום אצל הנוטריון, ומה אתה רוצה עוד?&#8221;&#8230;</p>

<p>&#8220;כך, כך, מובן ממילא&#8221; – אמר גימפל-נח והריח טביקא בהסכמה: &#8220;אמור אתה, מה אתה רוצה? אדרבא, אמור אתה&#8221;&#8230;</p>

<p>&#8220;<strong>כספי</strong>! כספי!! – <strong>כספי אני רוצה</strong>, למישקא!!!&#8221; – שאג משה בקפיצות משונות על הדרגות העליונות שבקולו וכשהוא מרעיד אגרופיו מול פני חמיו&#8230;</p>

<p>אך ינטה-בילה תמהה ואמרה בישוב הדעת:</p>

<p>&#8220;כל החלומות הרעים והשחורים, שחלמתי תמול ושלשום וכל הלילות, אם עלי ואם על אחרים – כולם על ראשך יחולו, קבצן-&#8216;נודניק&#8217;! – מה אתה אומר לרציחה זו? – מבית אבא הביא לו כסף, <strong>מלמד</strong> זה&#8221;&#8230;</p>

<p>&#8220;הסי, חצופה זקנה!!&#8221; – צרח משה כרוצח: &#8220;בכספי, בכספי את משלמת חובות?! – כספי! כספי יהיה לי!!&#8221;</p>

<p>&#8220;משה-משה-משה-מ-שה!!&#8221; – חרדה, התחננה מירה&#8217;לי בצעקת בכי וחבּקה את ידיו ברעדה&#8230;</p>

<p>וינטה-בילה אף היא התחילה מיבבת: &#8220;הוי יהודים, רחמנים בני רחמנים! – רוצח זה את בתי הוא הורג! בואו וראו, היש מכאוב כמכאובי?&#8230; חמס, חמס! – בואו!&#8221;</p>

<p>ובאו &#8220;רחמנים בני רחמנים&#8221;, נתאספו – וגם <strong>אהרן-בר</strong> בתוכם&#8230;</p>

<p>בקיצור – &#8220;הריגה&#8221; היתה באותו יום&#8230; ואהרן-בר, לאחר שמרטה לו ינטה-בילה מלוא-קומץ מזקנו, הראה למשה בנו מידת &#8220;כרחם אב&#8221; – וסטר לו אחת ושתים על שתי לסתותיו, על שאינו נשמע לו לעזוב את &#8220;בתו של למישקא&#8221; ולילך אחרי אבא.</p>

<p>&#8220;וכי לא אמרתי לך מראש?&#8221; – הגה אהרן-בר ברוחו הקשה: &#8220;לא אמרתי שכך יהיה סופך? וגם עכשיו אינך שומע לאבא, כאילו אי אפשר למצוא עוד &#8220;מציאה&#8221; יפה כזו שאצל למישקא, – הביתה, אומרין לך, – הביתה!&#8221;</p>

<hr />

<p>וגיהנום, גיהנום נעשה בבית! משה אינו שוקט עוד, ומירה&#8217;לי – זו אינה יכולה כבר לעמוד על רגליה מחמת חולשה ומיחוש-הראש, ושוכבת היא כל היום ופניה כבושים בכר והיא בוכה&#8230;</p>

<p>&#8220;אוי, רחמנים בני רחמנים! – מה לעשות עם &#8216;מלמד&#8217; שכזה?&#8221;</p>

<p>ומה לא יעשו האבות בשביל בנים? – הלכו ינטה-בילה וגימפל-נח לליבלי פימסנהולץ ולווּ עוד חמשים רו&#8220;כ &#8220;לפרעוני שבועות&#8221;, ונתנו למשה <strong>מאה</strong> רו&#8221;כ, מאה במלואם – ובלבד שישתוק&#8230;</p>

<p>&#8220;עכשיו נראה איזו &#8216;תכלית&#8217; יעשה מהם <strong>המלמד</strong>?&#8221; – אמרה ינטה-בילה: &#8220;הוי, הלואי שסופו יהיה טוב! לבי&#8230; אוי, לבי,לבי אומר לי, שיכלו כעשן!&#8221; – – –</p>

<p>פתח לו משה חנות, כעצת חמותו, ונמצאת מירה&#8217;לי שולטת במאזנים יותר ממנו.  הוא גם לדבר עם קונה אינו יודע כראוי, – וינטה-בילה יושבת כל היום על גבי התריס ורואה – ונאנחת:</p>

<p>&#8220;אוי ואבוי – אין נחת!&#8230;&#8221;</p>

<p>ואחר רמז זה מתחילות השפידות שבפוזמק לרקד בידיה במהירות והריהי מתחילה לדבר, חצי לפוזמק וחצי לבתה, לבאר ולפרש את הכוָנה שבמאמר זה, – לבאר ולפרש בביאור רחב ובפירוש מספיק כדרכה&#8230;</p>

<p>והוא, משה, כאילו אינו שומע, גף-כובעו שמוט תמיד כלפי אזנו – וחושב הוא עצות ותחבולות לנסוע לאודיסא, להביא סחורה משם&#8230;</p>

<p>&#8220;לאודיסא הוא צריך! בשביל מה יסע לאודיסא? בכדי לקנות סחורה בעד עשרים רו&#8221;כ? – הלא אך צחוק הוא!&quot; –</p>

<p>אלא הוא – אומרין לו ש&#8220;מלמד&#8221; הוא, והרי הוא רוקד מיד כאילו תקעת בו שפוד מלוּבן&#8230; אבל כלום יכולה היא ינטה-בילה לשתוק אם אותו טפּש שלה הוא ולא של אחרים? ולכן היא אומרת וחוזרת ואומרת לו:</p>

<p>&#8220;מלמד, מלמד ומלמד!&#8221; – – –</p>

<p>לבסוף מצא לו &#8220;המלמד&#8221; עצה לנסוע לאודיסא.</p>

<p>חנוָנים אחרים, כל מי שחסר לו איזה מין בחנותו, נותנים לו שיקנה הוא למענם באודיסא. וכך הוא נוסע פעם בק&#8220;ן, פעם ברי&#8221;ש רו&quot;כ לאודיסא – ונראה הוא שם כסוחר קבוע&#8230;</p>

<p>אבל למה לו זה? למה לו להיות משרת-חינם לכל חנוָני שבעיר? לעשות לו שם באודיסא שֵם של סוחר רַבּא הוא רוצה? &#8220;נאמנות&#8221; אצל האודיסאים הוא חפץ לעשות לו בכך? – וכי הם אינם רואים &#8216;שמלמד&#8217; הוא ואינו ראוי &#8220;שיקשור זנב לחתול&#8221;?&#8230;</p>

<p>כך טוענת היא ינטה-בילה, והוא אינו שומע לה.</p>

<p>ראוּ! גף כובעו שמוט תמיד כלפי אזנו&#8230;</p>

<p>&#8220;רבונו של עולם! אילו מחשבות, אילו מחשבות שם במוחו של מלמד זה? מפני מה אינו אומר?&#8230; וצורתו איך נשתנתה עליו! איה נקיונו? איה זיווֹ? איה הדרו?&#8230; צורתו צורת &#8220;נודניק&#8221; היא ולא צורת אברך!&#8221;</p>

<p>אוי לבה, לבה של ינטה-בילה אומר לה: הלואי שיהא סופו טוב!&#8230;</p>

<p>&#8220;צריך הוא להיות מלמד – ילך ויהיה מלמד, ובדרך אגב ילמד את עצמו &#8220;שחיטה ובדיקה&#8221;. לאחר מאה שנה, סוף-סוף, הרי בר-מיצר הוא לחזקה&#8221;&#8230;</p>

<p>אבל הוא, נוסע הוא לאודיסא פעמים בחודש.</p>

<p>&quot;מה מצא, מה יש לו שם באודיסא, מירה&#8217;לי?&#8230; זכרי, בתי, שהזהרתיך: האין &#8220;<strong>סחורה</strong> &quot; אחת חשודה שם באותה אודיסא? אברכים שבזמן הזה&#8230; מילא, נשתוק&#8221;&#8230;</p>

<p>ומשה נוסע וחוזר ונוסע, עד ששב פעם מנסיעה כזו נדחף אל הבית – ונפל <strong>מתעלף</strong>&#8230;</p>

<p>וכי לא אמר לה לבה של ינטה-בילה שסוף כזה יהיה לו מכל נסיעותיו?</p>

<p>&#8220;וי-וי ואבוי לצרה זו! כל הכסף שקבּץ מן החנוָנים אבד לו מכיסו – ואיננו!&#8221;&#8230;</p>

<p>ארבע מאות וארבעים ושלשה רו&quot;כ היו לו בכיסו.</p>

<p>&#8220;וי-וי! מעולם לא נטל עמו כל כך כסף כמו עכשי!&#8221;&#8230;</p>

<p>והדבר הרי מובן מאליו: כמה חטפנים &#8220;כייסנים&#8221; מהלכים באודיסא, ו&#8220;מלמד&#8221; זה לא הרגיש כ&#8220;שבדקו&#8221; אותו&#8230;</p>

<p>בכיה בבית כמו בתשעה באב&#8230;</p>

<p>בתוך סכום זה אבדו לו למשה גם <strong>שלושים רו&quot;כ שלו</strong>&#8230; וכמה פעמים שלושים יש לו עוד?</p>

<p>והרי צעקה ינטה-בילה כל הימים – ומלמד זה לא שמע.</p>

<p>&#8220;וי, וי! מפני-מה, מפני-מה לא שמע?!&#8221;&#8230;</p>

<p>שמעו החנוָנים – באו הכל ונקבצו&#8230; צרו על ביתה של ינטה-בילה כמו בשעת דליקה. זה קורא: שלושים שלי וזה – שלושים ושלושה, וזה – עשרים, וזה – עשרה, וזאת – חמשה – הכל צועקים, וינטה-בילה צועקת על כולם:</p>

<p>&#8220;רחמנים בני רחמנים! בואו וראו היש מכאוב כמכאובי?&#8230; ראו וקחו מוסר! ראו סופם של אלו שאינם שומעים לאבותיהם! וכי לא אמרתי? וכי לא דבּרתי? וכי לא טענתי? וכי לא התחננתי? וכי לא צעקתי?!&#8230; והלואי שהיה שובר את מפרקתו לפני נסיעתו, רבונו של עולם!&#8230; וי ואבוי לעיני! בואו וראו, אברך כשר כזה והם בודקים אותו ממש כגנב – ואַת ינטה-בילה עמדי וראי וקבלי נחת מהחתן היפה שלך&#8230; מה אתם רוצים ממנו, רשעים?! הרי <strong>מתעלף</strong> הוא! – מים מים! – הרי גם כספו שלו אבד! עד מתי תהיו בודקים אותו?!&#8230; סכין! סכין תנו לי ואשחט את עצמי!&#8221;&#8230;</p>

<p>והחנוָנים הרשעים פשטו אותו את כל בגדיו, עד לכותנתו ממש, חלצו נעליו וניערו אותו, בדקו וחזרו ובדקו אותו במאה בדיקות, – הם אינם מאמינים לשבועותיו ובודקים&#8230;</p>

<p>&#8220;אוי-אוי ואבוי! לא די להם בשחיטה, שאברך כשר &#8220;נשחט&#8221; מפרנסתו, והרי לך עוד <strong>בדיקה</strong>, – רבונו של עולם, <strong>בדיקה</strong> זו! – גימפל-נח, נח-גימפל, מה אתה עומד ושותק להם?! עד מתי, גזלנים, עד מתי?!&#8221; – – – – – – – – – – – – – – – – – – – – – – – – – – – – – – – – – – – – – – – – – –</p>

<p>&#8230; ולאחר יאוש בעלים, לאחר שלשה ימים, בערב לפני השינה, הושיט משה את כובעו למירה&#8217;לי שתתפרהו!&#8230;</p>

<p>בכל בדקו החנוָנים – רק לא בתוך כובעו&#8230;</p>

<p>וינטה-בילה, שהציצה כדרכה מן הסדק לחדר-המשכב של בתה, – ראתה זאת וספקה כפיה:</p>

<p>&#8220;כל חלומותי הרעים והשחורים שחלמתי, רבש&#8221;ע&quot;&#8230;</p>

<p>אבל לא סיימה מאמרה זה – ונפנתה שוב כלפי חור המנעול של הדלת הסגורה ואמרה לה לבתה בקול:</p>

<p>&#8220;האמיני בו, האמיני בבעלך, בתי! – מה את אומרת לבעל כזה, שהוא מסתיר <strong>דבר כזה</strong> מאשתו ומחותנתו שלשה ימים ושלושה לילות ומחשה?&#8221;&#8230;</p>

<p>שמע גימפל-נח וראה ברמיזותיה של ינטה-בילה – ועמד תוהה ובוהה, עד שנפקחו כמעט שלשה רביעים מעיניו המצומצמות, וקמצוץ הטביקא לא הספיק לבוא אל חוטמו, משום שנשארו שתי אצבעותיו תלויות מול פיו שנפתח לגמרי&#8230;</p>

<p>&#8220;נו&#8221;&#8230; – אמר לבסוף, הניע ראש ושאף את הטביקא: &#8220;אמור אתה&#8230; ראש גמרא&#8230; אמור אתה&#8230; יותר משי&#8221;ן רו&#8220;כ – ברם אמור אתה&#8230; כך, זהו ראש גמרא!&#8221;&#8230;</p>

<p>&#8220;הוי, רבונו של עולם! רחום וצדיק!&#8221; – נאנחה ינטה-בילה לאחר ששכבה ונצטמקה לה במיטתה: &#8220;הושיעה-נא, הצליחה-נא מכאן ולהבא!&#8230; וכי אינם כתובים בני לפני כסא כבודך בספר של פרנסה שלך?&#8230; הוי, אב הרחמן, אזכה-נא לראות, גם אני ינטה-בילה, מלא כף &#8216;נחת&#8217; מידך המלאה והפתוחה, רבונו של עולם!&#8221;&#8230;</p>

<h2 id="ג">ג</h2>

<h2 id="עם-הארץ">עם-הארץ</h2>

<p>ור' דניאל רַבּין, ר' דניאל זה שינטה-בילה מתגדרת בו ששני בשלישי הוא לה, – הוא עשה להפך. כלומר, הוא לא <strong>לקח</strong> יחוס או תורה לבתו אלא <strong>נתן</strong> אותם לה בנדן.</p>

<p>הוא עצמו סוחר-למדן, קרוּא-עדה והכל יודעים שהיה גבאי-ראשון בבית-החולים עד שפרצה המחלוקת&#8230; ונחת לו גם בבנים, ברוך-השם. אבל להסתייע על-ידם, על-ידי הבנים, אי-אפשר:</p>

<p>חתנו הראשון יושב ולומד ומלוה-ברבית, – תלמיד-חכם הוא, שממונו חביב עליו מגופו.</p>

<p>חתנו השני – חזן הוא, יפה-קול ויפה-מראה ומהודר בלבושו, אלא שקל-הדעת זה גופו חביב עליו מממונו וכל ימיו מטופל הוא בחובות. תמיד קובל הוא על אשתו שחולנית היא – ולא די לו באלף רובל שהוא מקבל לשנה.</p>

<p>שני בניו – אחד &#8220;נאמן&#8221; הוא בביתו של הפריץ ומטופל בילדים, שלא תשלוט בהם עין-הרע – שכּן אשתו מביאה &#8220;פירות&#8221; שנה בשנה; ובנו השני – &#8220;כּרעא דאבוּה&#8221; הוא. גם הוא סוחר <strong>במוח</strong> ולא בכסף, – אלא העסקים שבזמן-הזה אינם כלל כלשעבר. המשׂתכר משתכר אל צרור נקוב.</p>

<p>ולפיכך משבא ר' דניאל להשיא את בת זקוניו – בתולה מעוגלה, עליזה ושחרחורת – הריהו מבטיח, כמובן, נדן לפי-כבודו; אבל האמונה בו בטלה לעת זקנה יחד עם גבאותו בבית-החולים&#8230;</p>

<p>אומרין: &#8220;הבטחותיו של ר' דניאל – מה הן עכשיו?&#8221;</p>

<p>והשנה שנת בצורת היתה בסביבה זו וכל העסקים לקו.</p>

<p>רק סוחרי-הבהמות הרויחו, – שהכל מכרו בהמותיהם בזולי הזול, מאין מספוא, והסוחרים קנו והובילו לוורשא ולארץ קי&quot;רה <a href="#fn:3" id="fnref:3" title="see footnote" class="footnote"><sup>3</sup></a> ועשו עסקים לא רעים.</p>

<p>על הבחור <strong>פיבוש</strong>, למשל, אמרו שהשתכר במשך חורף זה בלבד כאלף וחמש מאות רו&quot;כ, ואפשר גם כאלפּים&#8230;</p>

<p>נתן ר' דניאל עיניו בפיבוש, – פיבוש זה שינטה-בילה בחלה בו משום כבודו של ר' דניאל קרובה&#8230;</p>

<p>ופיבוש זה, לאחר ששמע שהבריות מלעיגים על כובעו הגדול, ולאחר שהצליח בעסקיו, שם על ראשו מגבעת טובה, והתחיל מסלסל בבגדיו ומסתפר בזקנו. סוף-סוף הרי צריך הוא לישא אשה, כי למה יאמרו הבריות שרוָק זקן הוא?&#8230;</p>

<p>כך, מודה הוא פיבוש, שכבר הגיעה שעתו להיות לאיש בין האנשים ורוצה הוא פיבוש באשה; רוצה – ואינו נושא&#8230;</p>

<p>וכי מה מבקש הוא פיבוש? הוא אינו מבקש לא כסף ולא מתנות ולא יחוס וכדומה,אלא &#8220;שתהא הקרן – קרן&#8221;; כלומר, לא שתהא יפת-תואר מפוארה, או מלומדת כ&#8220;פריצה&#8221; – פיבוש אינו מתגאה חלילה בכספו, שיבקש מין &#8220;בארישניה&#8221; (עלמה כבודה), שאינו ראוי לה – אלא מה? הוא רק מבקש שתהא&#8230; &#8220;שתהא&#8230; מבינים אתם? – שתהא בת בעל-הבית!&#8230; כלומר, שתהא מעין&#8230; נאמר&#8230; כמו <strong>מירה&#8217;לי</strong>, למשל!&#8221;&#8230;</p>

<p>מקום פנוי וריקן השאירה מירה&#8217;לי בלבבו – וקשה לו למצוא אחרת כמידתה, שתהא ממלאה <strong>חלל</strong> זה שנעשה לו בתוך הלב&#8230;</p>

<p>לפעמים, בערב, יושב לו פיבוש יחידי בחדרו, מוציא חפיסה קטנה של סאמיט אדום, ששני נזמים תלויים ומנצנצים בה. אלו הם הנזמים שקנה לפני שתי שנים לשמה של מירה&#8217;לי&#8230;</p>

<p>והוא מסתכל בהם ומסתכל – מביט ושואל בלבבו: &#8220;נזמים אלו, למי אני יכול ליתן?&#8221;&#8230;</p>

<p>ואלמלא נתבייש בפני עצמו – היה בוכה באותה שעה בדמעות&#8230; ברם נפלה דמעה ונתפוצצה, – והריהו מנגב ומשפשף את הנזמים בצער ובזהירות&#8230;</p>

<p>קשה, קשה לו לפיבוש שידבק איזה שידוך <strong>בלבבו</strong>!</p>

<p>אבל כשבא אליו איזיק-מיכלס ו&#8220;הציע&#8221; לפניו את <strong>גרוּניה</strong>, בתו של ר' דניאל <strong>רבין</strong>, עמד פיבוש כנבהל ומשתומם&#8230;</p>

<p>היתכן? –</p>

<p>כלום אפשר שר' דניאל זה, שינטה-בילה התגדרה בו כך ואמרה שלא לפי <strong>כבודו</strong> של ר' דניאל הוא שיהא <strong>לה</strong>, לינטה-בילה, חתן כפיבוש, – ר' דניאל זה, עכשיו <strong>הוא</strong> הוא ששלח הצעה <strong>אליו</strong>, אל פיבוש?&#8230;</p>

<p>כדאי הוא לו לפיבוש שיראה ל&#8220;קלפּה זקנה&#8221; זו, לינטה-בילה, שהוא נעשה חתן בביתו של ר' דניאל עצמו!&#8230;</p>

<p>כדאי! – ובאמת, עד מתי עוד?&#8230;</p>

<p>עד מתי יהא עוד לן יחידי בחדר זה? –</p>

<p>ומה יאמרו הבריות?&#8230; ומירה&#8217;לי?&#8230; אי-אי, כרסה כבר בין שיניה!&#8230; ומה לו לפיבוש ולדעתה? –</p>

<p>ואף-על-פי-כן&#8230;</p>

<p>וסוף-סוף, מסיח פיבוש את דעתו ממירה&#8217;לי וחוזר לחשוב בבריות: <strong>עכשיו</strong> מה יאמרו הבריות כשיהא <strong>פיבוש</strong> חתן לר' דניאל?!&#8230; סוף-סוף, הן <strong>צריך</strong> הוא לישא אשה – ואז יאמרו הבריות: &#8220;הצלחה יש לו לפיבוש בכל אשר יפנה! בן-חיל הוא פיבוש!&#8221;&#8230; &#8220;הנשמע כזאת? נער עני נשאר מהוריו – ועכשיו גם כסף יש לו, וגם חתן הוא לר' דניאל!&#8221;&#8230;</p>

<p>וגרוּניה&#8230; אי-אפשר לומר עליה, חלילה, &#8220;רעות&#8221;&#8230; בתולה היא, כמו שאומר השדכן: &#8220;יעלת-חן&#8221;&#8230; בכלל – &#8220;באַרישניה&#8221; נאה היא&#8230; אין להכחיש – גם חכמה היא&#8230; קוראת היא גם רומנים, כנהוג בזמן הזה&#8230; בת אבות כפי &#8220;המוֹדה&#8221;&#8230;</p>

<p>ואף-על-פי-כן – שמונה ימים דבּר השדכן על לבו של פיבוש – ולמעשה לא זז פיבוש&#8230; דחה בלך ושוב&#8230;</p>

<p>אבל סוף-סוף גמר איזיק-מיכלס גם שידוך זה בכי טוב.</p>

<p>&#8220;כי טוב&#8221; – שלא הספיק הבחור פיבוש לשאול בעצותיהם של אחרים ולשמוע מה יאמרו הם לו&#8230;</p>

<p>מתנות ותכשיטין לכלה נותן פיבוש וחוזר ונותן – וראשו סובב, חוזר והולך: יודע הוא שעלה לגדולה, ובכל זאת, כמדומה לו, שמלעיגים עליו קצת&#8230;</p>

<p>הוא עומד ומכה כף על כף עם גוי אחד הרוצה למכור זוג שוָרים, או פרה ועגל – ובא חברו ומכה כף על כתפו ואומר לו:</p>

<p>&#8220;ומה, אחא פיבוש, אתה יודע כבר לברך על המזון במזומן?&#8221;&#8230;</p>

<p>וכשהוא נכנס לביתו של המחותן הכל נוהגין עמו – איך? כמו עם תינוק דלא חכים, כלומר, רואים אותו כאילו אינו&#8230;</p>

<p>המחותן אינו בוש בפני החתן לקרוא את המחותנת: &#8220;בהמה זקנה&#8221;&#8230; המחותנת עונה על ברכתו של פיבוש: &#8220;שנה טובה&#8221; לתוך המעשנה של התנור – בלי שום הסברת-פנים&#8230;</p>

<p>והכלה גופה, – היא לכאורה שמחה, שכּן היא שוחקת כנגדו. אלא מכיון שהוא נכנס – הרי היא צריכה &#8220;לילך לאיזה מקום&#8221;&#8230; נותנת לפניו כוס תה, כנהוג, עם שני תופינים על קערית של זכורית, אומרת לו: &#8220;שתה&#8221; כשעיניה שוחקות לתוך עיניו, – ומיד היא פושטת לו יד בחכּוּך אצבע בסתר כפו (כך, כנראה, המודה&#8230;), אומרת לו: &#8220;שלום, פיביל!&#8221; – ועוזבתו על התה והתופינים בבדידותו&#8230;</p>

<p>והמשפחה כולה?&#8230;</p>

<p>גיסו החשוב, זה המלוה-ברבית, אמר לו &#8220;מזל טוב&#8221; בליל התנאים, ומאז אינו עונה גם על ברכתו של פיבוש כשהוא נפגש עמו ברחוב&#8230;</p>

<p>בן-המחותן, נאמנו של הפריץ, מכר ארבעה צמדי בקר של הפריץ לסוחר <strong>אחר</strong>, ולו, לפיבוש, גם לא הודיע שהם עומדים להמכר&#8230;</p>

<p>הבן השני, הסוחר, פגיעתו רעה, שסופה תמיד &#8220;גמילות חסד&#8221; שהוא לוֹוה מפיבוש&#8230;</p>

<p>רק גיסו החזן, אפרים, זהו באמת &#8220;איש חביב&#8221;, נחמד ושמח; אבל זה – אינו בוש <strong>לצבוט</strong> את הכלה לעיניו של פיבוש&#8230;</p>

<p>אילו היה זה לכל הפחות איש פשוט, &#8220;אחד משלנו&#8221; – לא היה איכפת לו לפיבוש מעשה זה&#8230; אבל הרי <strong>חזן</strong> הוא, והיאך אין הוא מתבייש?&#8230;</p>

<p>אף הכלה – נפש עליזה&#8230; תמיד היא שוחקת ושוחקת&#8230;</p>

<p>היא אמנם יפה היא בשעה שהיא שוחקת, אבל <strong>למה</strong> היא שוחקת תמיד? וכי איזה דבר מגוחך היא רואה <strong>בו</strong>, בפיבוש? – כמדומה לו שמגבעתו יפה ונקיה ומיושבת על ראשו כראוי&#8230; גם בגדיו תפורים על-ידי הטוב שבחייטים, גם שרשרת זהב, מודֶרנית, תלויה משעונו&#8230;</p>

<p>לפי דעתו של פיבוש אינו נאה שתהא הכלה שוחקת והוא יהא יושב כגולם, ולכן – הריהו שוחק גם הוא&#8230;</p>

<p>כלומר, לא שהוא שוחק מתוך גרונו, אלא שהוא מרגיש ששחוק של שטות מרחיב את פיו כל אותה השעה שהוא בבית המחותן, עד שלסתותיו כואבות ואזניו לוהטות כאילו מרט אותן מי שהוא&#8230;</p>

<p>ורואה פיבוש את עצמו כאַיל זה המתלבט בתוך עדר של בקר&#8230;</p>

<p>אך באחת היה מתנחם פיבוש: תיכף בשבוע הראשון לאחר החתונה יהיה לו בעל-הבית בפני עצמו; שישכור לו דירה נאה, יקנה לו כלי בית יפים, – והוא <strong>והיא</strong> ישבו להם שם <strong>לבדם</strong>&#8230; לבדם כשתי צפּרים בתוך קינן, ולא יהיה עוד בפני מי להתבייש&#8230;</p>

<p>והנה הודיעה הכלה חפצה, שיקשט להם רק חדר אחד – ודווקא בבית אביה&#8230;</p>

<p>ולמה כך? –</p>

<p>בשום אופן אין גרוּניה מסכמת לעזוב את בית הוריה; כי מה לה דירה מיוחדת? – הלא תמות שם משממון ומיראה בלילות. פיבוש – כל ימי-המעשה הריהו כמעט תמיד בדרך, נוסע מיריד ליריד שבסביבה, – והיא, איכה תשב ואיכה תלין שם יחידה? וכי אין מקום לשניהם בביתו של אבא?</p>

<p>אכן, צדקה ממנו; שבאמת, יש ויש מקום בביתו של החותן – תודה לאל. הדירה מרווחת&#8230; אבל לבו של פיבוש אומר לו, שאם ידור עם חותנו, תהיה גם הוצאתו כפולה ומכופלת, והחותן והחותנת יאמרו עדיין שהוא ניזון על שולחנם&#8230;</p>

<p>ולא עוד אלא לא נוח לו לפיבוש לישב יחד עם ר' דניאל אל שולחן אחד&#8230; חותנו כמה מיני זמירות הוא יודע לשבת, והכל על-פה, – והוא, פיבוש, אין הוא יודע אפילו איזהו מקומן&#8230;</p>

<p>ישב וידום? – ומה יאמרו הבריות?&#8230; יזמר גם הוא? – והרי אינו יודע שום ניגון בעולם, ובפרט אלו של חמיו, שכולם הם במיני גלגולים וסלסולים שאין גרון פשוט מוכשר להם&#8230;</p>

<p>ידבר, יספר על השולחן? – עם מי? <strong>והם</strong> הרי אינם מבקשים לספר אתו לא בעסקיו ולא בעסקיהם&#8230;</p>

<p>מיוחסים הם, יהודים מעודנים, ומנהגיהם נאים&#8230; אבל הש&#8220;ץ אפרים, חזן בעל-שם זה – כיצד הוא צובט את גרוניה כעם-הארץ סתם, כחייט, כ&#8221;כלי-זמר&quot;?! – – –</p>

<p>כערפל לעיני פיבוש – ואין הוא מבחין ברור במה שלפניו&#8230;</p>

<p>הביא פיבוש לכלתו מתנה חדשה – שלשלת ארוכה של זהב עם מדליוֹן – שאבן שוהם משובצת בו. עשתה לו גרוּניה קורת רוח באותה שבת – שבת &#8220;נחמו&#8221; היתה – והלכה עמו לבקר בבית גיסה אפרים החזן.</p>

<p>החזן כדרכו התחיל צובט את גרוּניה משום חבּה&#8230;</p>

<p>ראתה אחותה של גרוּניה, אשה חולנית וירקרקת, – והתחילה מקללת את <strong>פרנסתה</strong> השחורה, את החזנות&#8230;</p>

<p>&#8220;אלמלא פרנסה חשוכה זו&#8221; – אמרה לבעלה מפורש: &#8220;הייתי עושה לך &#8216;סוף שחור&#8217; עד שהיית בוש להראות פניך בחוץ&#8230; ידעו הכל שאתה&#8230; אתה&#8230; אלא&#8230;&#8221; – והיא מפנה ומביטה בהבטה חדה של עיניה הבוערות כלפי פיבוש: &#8220;אלא&#8230; &#8216;השור הזה לשון ארוכה לו ולתקוע בשופר אינו יכול&#8217;&#8230;&#8221;</p>

<p>יושב פיבוש וכתלי הבית זזים לעיניו, וכאילו הריח בחזרת חריפה&#8230; אף אזניו לוהטות – ושפתיו צוחקות, מתוחות וצוחקות&#8230;</p>

<p>גם <strong>גרוּניה</strong> אך צוחקת, צוחקת כדרכה מטוב לב עד ששלשלת הזהב מטלטלת על שדיה&#8230; ומכה היא על ידו של החזן בלי שום דרך ארץ כלל:</p>

<p>&#8220;חדל, אפרים!&#8221; – היא אומרת גם בשעה שזה <strong>לא</strong> ניסה אפילו לצבטה כל-שהיא&#8230;</p>

<p>ברם, אך צחוק היא עושה לה בכך – ואינה משגיחה באחותה, המתרעמת על לא דבר, אלא מפני ארס רע שמפעפע בה&#8230;</p>

<p>אבל&#8230;</p>

<p>אבל – הרי גם <strong>לאחר החתונה</strong> לא יהיה פיבוש בביתו כל ימות החול&#8230;</p>

<p>ומה יאמר? – יאמר <strong>הוא</strong> שאינו רוצה בכך?&#8230; ומה יאמרו הבריות? &#8220;כשהרב מתחתן עם הבלן – הבלן נעשה מיוחס&#8221;&#8230;</p>

<p>&#8220;השור לשון ארוכה לו, ולתקוע בשופר אינו יכול&#8221;&#8230; מחטט הוא פתגם זה תוך פיבוש, והוא מביט מתוך חיוך על הכל – ואינו מבין איזו שייכות יש בין זה לזה ובכל מה שהוא רואה כאן&#8230;</p>

<p>ספרי נוטין&#8230; צורתו של מונטיפיורי&#8230; האשה החולנית והירקרקת מכה את הטף הצרים על השולחן ורוצים לחטוף מן ה&#8220;כבּוּד&#8230; לשון ארוכה ושופר אילם&#8230; ואפרים חזן, שכפּה של משי על תלתלי ראשו הרכים ועל מצחו הלבן&#8230; והניגון שהוא מנגן כדי לבדח את הדעת – כמדומה לו לפיבוש שמין &#8220;דבר&#8221; הוא זה ל&#8221;ימים נוראים&quot;&#8230;</p>

<p>וגרוניה מנצנצת בתכשיטיה, שוחקת ונותנת ריח בתמרוקיה&#8230;</p>

<p>וכל אלה יחד איזו שייכות יש להם ביניהם, ואיזו שייכות יש לו, לפיבוש, לכל אלה ביחד?&#8230;</p>

<p>מסתכל פיבוש בשעונו, וחוזר ומסתכל: באיזו שעה באו לכאן? אין הוא זוכר&#8230; ובאיזו שעה יהיו יוצאים מכאן? אין הוא יודע&#8230; אך לסוף הנה זה נתנה גרוניה את פּאֵרה על ראשה, – ועמד פיבוש אצלה לצאת, – ובא החזן, נתיצב כנגדם בכפּת המשי שעל מצחו הלבן והרך ואומר:</p>

<p>&#8220;שמעו, בנים, &#8216;דבר&#8217; חדש!&#8221;</p>

<p>והוא מתחיל לזמר בקול נעים ודק:</p>

<blockquote>
<p>&#8220;הַבֵּן-הַבֵּן&#8230; יַקִּיר לִי-יִי&#8230; אֶפְרַיִם!&#8230;&#8221;</p>
</blockquote>

<p>ועיניו של אפרים-חזן משתמנות, ופניו מתמלאים רוך, חנינה, בקשה ורחמים&#8230; והוא מוציא את המלים מבין שפתיו, <strong>מוציאן באצבעות ומושיטן ונותנן במתנה גמורה</strong>:</p>

<blockquote>
<p>&quot;כִּי, מִדֵּי, דַ-בְּרִי, בּוֹ,</p>
</blockquote>

<blockquote>
<p>זָכֹר, אֶזְכְּרֶנּוּ עוֹד –</p>
</blockquote>

<blockquote>
<p>אֶזְכְּרֶנּוּ-עוֹ-ד!&#8230;&quot;</p>
</blockquote>

<p>ועדיין הוא מוסיף ואומר, מושך בניגון ובנעימת קול דק:</p>

<blockquote>
<p>&#8220;אֶזְכְּרֶנּוּ-עוֹ-ד!&#8221;&#8230;</p>
</blockquote>

<p>ועוד הפע-עם עונה לו, מ-שיב ואומר &#8216;אַלט קט-ן&#8217;:</p>

<blockquote>
<p>&quot;הַבֵּן-הַבֵּן&#8230; יַקִּיר לִי-יִי&#8230;</p>
</blockquote>

<p>אֶפְרַ-יִם&#8230; אוֹי, אֶפְרַ-יִם!&#8230;&quot;</p>

<p>וגרוניה כבר תפסה את הניגון אף היא והריהי עונה אחריו בקול זמרה דקה ובשחוק:</p>

<p>&#8220;אֶפְרַ-יִם&#8230; אוֹי, אֶפְרַ-יִם!&#8221;&#8230;</p>

<p>&#8230; ועובר הוא פיבוש ברחוב יחד עם גרוּניה &#8220;שלו&#8221; – ומלַוים אותו בדרך, לשון ארוכה ומבטה הדולק של אותה חולנית ירקרקת&#8230; ועוד הפעם: &#8220;אפר-ים, אוי, אפר-ים!&#8221; –</p>

<p>וכעין רעיון בלתי ברור מחטט במוחו הפשוט:</p>

<p>הכל בזמן הזה מתערב מין בשאינו מינו&#8230; הכל בזמן-הזה מין פרה-וחמור, סוס-ושור&#8230; והוא אינו יכול לברר לעצמו תערובת זו למה היא כך?&#8230;</p>

<p>&#8230; <strong>אחת</strong> היתה לו מירה&#8217;לי – גם אביה איש פשוט – אבל הוא לא זכה&#8230; כלומר, הוא דוקא זכה, זכה ביחוס נאה – ותדע לה אותה המכשפה, ינטה-בילה זו המביטה אחריהם בעָברם!&#8230;</p>

<p>תביט, תביט – ותמקנה לה עיניה בחוריהן! – – –</p>

<div class="footnotes">
<hr />
<ol>

<li id="fn:1">
<p>אקסטרנים – מי שלומדים מעצמם על מנת לעמוד אחר&#8211;כך במבחן לשם קבלת תעודה. <a href="#fnref:1" title="return to body" class="reversefootnote">&#160;&#8617;</a></p>
</li>

<li id="fn:2">
<p>&#8220;למישקא&#8221; – חלת דייסה של כוּסמת, וכינוי של גנאי הוא, כלומר &#8220;רכרוכית&#8221;. <a href="#fnref:2" title="return to body" class="reversefootnote">&#160;&#8617;</a></p>
</li>

<li id="fn:3">
<p>קי&quot;רה – קיסר ירום הודו, והכוונה לקיסר אוסטריה. <a href="#fnref:3" title="return to body" class="reversefootnote">&#160;&#8617;</a></p>
</li>

</ol>
</div>

</body>
</html>



<hr />את הטקסט לעיל הפיקו מתנדבי <a href="https://benyehuda.org/">פרויקט בן־יהודה באינטרנט</a>.  הוא זמין תמיד בכתובת הבאה:<br /><a href="https://benyehuda.org/read/3327">https://benyehuda.org/read/3327</a></div></body></html>