<!DOCTYPE html PUBLIC "-//W3C//DTD XHTML 1.0 Transitional//EN" "http://www.w3.org/TR/xhtml1/DTD/xhtml1-transitional.dtd"><html xmlns="http://www.w3.org/1999/xhtml" xml:lang="he" lang="he" dir="rtl"><head><meta http-equiv="Content-Type" content="text/html; charset=utf-8" /></head><body dir='rtl' ><div dir="rtl" align="right"><!DOCTYPE html>
<html xmlns="http://www.w3.org/1999/xhtml" lang="en">
<head>
	<meta charset="utf-8"/>
	<title>סֵפֶר דֶּרֶךְ תְּבוּנוֹת</title>
	<meta name="author" content="משה חיים לוצטו"/>
</head>
<body>

<h2 id="הקדמה–סֵפֶרדֶּרֶךְתְּבוּנוֹת">הקדמה – סֵפֶר דֶּרֶךְ תְּבוּנוֹת</h2>

<blockquote>
<p>כּוֹלֵל בּוֹ כָּל דַּרְכֵי הַהִתְבּוֹנְנוּת וְהַהַשְׂכָּלָה לְהָבִין בְּנָקֵל דַּרְכֵי הַתַּלְמוּד</p>

<p>וִיסוֹדוֹת הַפִּלְפּוּל בְּדֶרֶךְ קְצָרָה חִבְּרוֹ וְגַם סִדְּרוֹ מַעֲלַת הֶחָכָם הַנַּעֲלֶה</p>

<p>כְּמוֹהָרַ&#8220;רַ <strong>משֶׁה חַיִּים לוּצָאטוֹ</strong> נַרַ&#8221;וּ</p>

<br />

<p>וְהֻגָּה בְּעִיּוּן נִמְרָץ עַ&#8220;יְ הֶחָכָם הַנַּעֲלֶה כְּמוֹהָרַ&#8221;רַ <strong>דָּוִד</strong> בֵּן לְהָרַב הַגָּדוֹל</p>

<p>וְהַמֻּבְהָק כְּמוֹהָרַ&#8220;רַ <strong>רְפָאֵל מֶילדוֹלָה</strong> נַרַ&#8221;וּ וְהוּבָא אֶל הַדְּפוּס עַ&quot;יְ</p>

<p>הֶחָכָם הַנַּעֲלֶה בְּהָרַ&#8220;רַ <strong>משֶׁה יִשְׂרָאֵל</strong> נַרַ&#8221;וּ</p>

<p>בְּלִי לְזַכּוֹת אֶת הָרַבִּים זְכוּת</p>

<p>הָרַבִּים תָּלוּי בּוֹ לְדוֹר דוֹרִים</p>

<br />

<p>אנש&quot;ו</p>

<br />

<p>בְּאַמְשְׁטֶרְדַּם</p>

<br />

<p>בַּבַּיִת וּבַדְּפוּס שֶׁל הָרַב הֶחָכָם הַשָּׁלֵם כְּמוֹהָרַ&quot;רַ</p>

<p><strong>יוֹסֵף דַּיָּן</strong> מנויין נַרַ&#8220;וּ
בִּשְׁנַת <strong>נֵס יי יִתֵּן הַטּוֹב</strong> לע&#8221;ק</p>

<br />
</blockquote>

<h2 id="הַסְכָּמַתהַרַבָּנִים">הַסְכָּמַת הַרַבָּנִים</h2>

<blockquote>
<p>הַסְכָּמַת
הָרַבָּנִים הַמֻּבְהָקִים הַמְּאוֹרוֹת הַגְּדוֹלִים הַגְּאוֹנִים הַמִּשְׁתַּמְּשִׁים</p>

<p>בְּכֶתֶר א' אַבֵּ&#8220;דִּ וְרֵ&#8221;מְ בִּקְּ&#8220;קַ תַּ&#8221;ת שֶׁל עִיר אַמְשְׂטֶרְדַּם יע&quot;א</p>

<br />

<p>בִּהְיוֹת כִּי רָאֹה רָאִינוּ סֵפֶר <strong>דֶּרֶךְ
תְּבוּנוֹת</strong> אֲשֶׁר אִזֵּן וְחִקֵּר וְתִקֵּן הֶחָכָם הַנַּעֲלֶה אֲשֶׁר
עֲמָלוֹ בַתּוֹרָה בְּפִלְפּוּל וּסְבָרָא יְשָׁרָה כְּמוֹהָרַ&#8220;רַ <strong>משֶׁה
חַיִּים לוּצָאטוֹ</strong> נַרַ&#8221;וּ סֵפֶר קְטֹן הַכַּמּוּת וְרַב הָאֵיכוּת כִּי
בוֹ יִתְבָּאֲרוּ לַתַּלְמִידִים הַמַּשְׂכִּילִים יְסוֹדוֹת הַפִּלְפּוּל
עַמּוּדָיו וַאֲדָנָיו נְתִיבוֹת הַסְּבָרָא וְדַרְכֵי שִׁקּוּל הַדַּעַת
לְצָרֵף וּלְלַבֵּן דִּבְרֵי חֲכָמִים הַסְּתוּמִים לְהַבְדִּיל בֵּין
הָאוֹר הָאֱמֶת וּבֵין חשֶׁךְ הַכָּזָב וְהַשֶּׁקֶר וּלְהַעֲמִיד דָּבָר
עַל בֻּרְיוֹ שֶׁיִּהְיֶה הֵן שֶׁלּוֹ צֶדֶק וְלָאו שֶׁלּוֹ צֶדֶק
וּשְׁגִיאוֹת וְטָעֻיּוֹת לֹא יַעַמְמוּהוּ לַעֲלוֹת בִּמְסִלּוֹת הַש&#8220;ס
בְּדֶרֶךְ יָשָׁר לֹא יִכָּשְׁלוּ בָהּ אִם לְקֻשְׁיָא אִם לְתֵרוּץ אִם
לִסְתֹּר וְאִם לְהוֹכִיחַ הַכֹּל כַּאֲשֶׁר לַכֹּל לִשְׁמֹר וְלַעֲשׂוֹת
כְּמִשְׁפַּט הַשֵּׂכֶל הַיָּשָׁר וּכְתוֹרַת הַסְּבָרָא הַנְּכוֹנָה וְכֵן
אָמַרְנוּ יִישַׁר חֵילוֹ וְיָפוּצוּ מַעְיְנוֹתָיו חוּצָה וּלְהָסִיר
מֵעָלָיו הֶזֵּק הַנִּכָּר מִמַּסִּיגֵי גְבוּל הִסְכַּמְנוּ לִגְזֹר
בִּגְזֵרַת חֲכָמִים אֲשֶׁר בְּנַחַ&#8221;ש נִשְׁמָעִים שֶׁלֹּא יִכָּנֵס זָר
בִּגְבוּלוֹ לְהַדְפִּיס סֵפֶר הַנַּ&#8220;ל עַד עֲבֹר מֶשֶׁךְ עֶשֶׂר שָׁנִים
מִיּוֹם כְּלוֹת הַדְּפוּס וְלַשּׁוֹמְעִים יִנְעָם וַעֲלֵיהֶם תָּבוֹא
בִרְכַּת טוֹב כ&#8221;ד הָעוֹמְדִים עַל הַתּוֹרָה וְעַל הָעֲבוֹדָה תּוֹךְ
אֱמוּנֵי עַם סְגֻלָּה קְ&#8220;קַ תַּ&#8221;ת בְּאַמְסְטֶרְדַּם בַּסֵּדֶר וּבִשְׁנַת
<strong>הַ</strong>שֶּׁמֶשׁ עַל <strong>הָאָרֶץ</strong> לִפְ&quot;גָּ.</p>

<br />

<p>דָּוִד יִשְׂרָאֵל עַטְיָאס</p>

<p>יִצְחָק חַיִּים ן' דָּנָה דֵי בְּרִיטוֹ</p>

<br />
</blockquote>

<h2 id="הַקְדָּמַתהַמַּגִּיהַּ">הַקְדָּמַת הַמַּגִּיהַּ</h2>

<blockquote>
<p><strong>הַקְדָּמַת מַעֲלַת הֶחָכָם</strong></p>

<p><strong>הַמַּגִּיהַּ נַרַוּ</strong></p>

<p><strong>מָגֵן דָּוִד יִהְיֶה בְעֶזְרוֹ</strong></p>

<br />

<p><strong>הֵן</strong> כֶּסֶף אֲשֶׁר מָצָאתִי בְּאַמְתְּחוֹת אִישׁ
תְּבוּנוֹת רַב בְּרָכוֹת ה&#8220;ה מַעֲלַת הָרַב הַמְחַבֵּר נַרַ&#8221;וּ הֵבֵאתִי
אֲלֵיכֶם עֲדַת ה' לְמַעַן יִתֵּן הַקּוֹרֵא בוֹ הוֹדוֹ וְתִפְאַרְתּוֹ
לְיוֹלְדוֹ וְהוֹרָתוֹ עַל רֹב הַתּוֹעֲלִיּוֹת שֶׁנִּמְשָׁכוֹת מִתּוֹכוֹ
אֲשֶׁר מוֹרֶה בָאֶצְבָּע.</p>

<p><strong>דֶּרֶךְ הַתְּבוּנוֹת</strong> וְהַהַשְׂכָּלוֹת לְהָבִין
דַּרְכֵי הַלִּמּוּד וִיסוֹדוֹת הַפִּלְפּוּל בָּאֹפֶן הַיּוֹתֵר קָצָר
וּמַסְפִּיק לְצַיֵּר צִיּוּר הָעִנְיָנִים וְלַהֲבָנַת הַמַּאֲמָרִים
וְהֻלֶּדֶת תּוֹלְדוֹתֵיהֶן קַבָּלָתָם אוֹ הַכְחָשָׁתָם בַּדֶּרֶךְ
הַיּוֹתֵר נָקֵל לְלַמֵּד לָאָדָם דַּעַת וּתְבוּנָה לְהַכִּיר אֶת הָאֱמֶת
לְקָרְבָהּ וְלַעֲרֹךְ הַטְּעָנוֹת שֶׁיֵּשׁ לִטְעֹן בְּכָל עִנְיָן
וְעִנְיָן לְקַיְּמָם אוֹ לְבַטְּלָם וּלְהַבְחִין כֹּחָם כְּדֵי
לְהַכְרִיעָם וְחִלּוּק הַמַּאֲמָרִים אֲשֶׁר דָּתֵיהֶן שׁוֹנִים
הַנְּשׂוּאִים וְהַנּוֹשְׂאִים וְהַנּוֹשֵׂא וְהַנָּשׂוּא אִישׁ אִישׁ עַל
מְקוֹמוֹ כָּל חֵלֶק בִּשְׁעָרָיו וְכָל סֵדֶר בִּמְסִלּוֹתָיו אֲשֶׁר
עַ&#8220;כֵּ בִּרְאוֹתִי פְּרִי תְעוּדָתוֹ דִּבַּרְתִּי עַל לִבּוֹ לַחֲקֹק
אוֹתוֹ כְּדֵי לְזַכּוֹת לְזוּלָתוֹ וְיַחֲשֹׁב וַיִּשְׁמַע לְקוֹלִי מֵרֹב
עַנְוְתָנוּתוֹ וְהִנּוֹ בְיֶדְכֶם כְּדֵי לֵהָנוֹת מֵאוֹרוֹ טַעְמוֹ
וְרֵיחוֹ כִּי טוֹב סַחֲרוֹ וּמֻבְטַחְנִי שֶׁיּוֹעִיל לְחוֹקְרוֹ
וּלְדוֹרְשׁוֹ לְהָבִין כָּל דָּבָר וְדָבָר לַאֲמִתּוֹ כִּדְכָתַב הָרַב
הַמְחַבֵּר נַרַ&#8221;וּ בְּהַקְדָּמָתוֹ. וּמֵרֹב חֲסִידוּתוֹ זִכָּה אוֹתִי
לִהְיוֹת סְנִיף לִדְבַר מִצְוָה לִהְיוֹת עוֹמֵד עַל הַפְּקִידִים
בִּמְלֶאכֶת הַדְּפוּס לְהַגִּיהַּ אוֹתוֹ מִכָּל שְׁגִיאוֹת כַּאֲשֶׁר
עָשִׂיתִי הַיּוֹם הַזֶּה וּתְהִלּוֹת לָאֵל יִתְ' שֶׁיָּצָא הַדָּבָר
מְתֻקָּן מִתַּחַת יָדִי וְהוּא כַכֶּסֶף נִבְחָר צָרוּף וְנָקִי מִכָּל
סִיג וּפְסֹלֶת אֲשֶׁר בְּשָׂכָר זֶה אֵל חַי חֶלְקִי יְזַכֵּנִי לְהוֹצִיא
לָאוֹר מַעֲשֵׂי יָדַי וְלַעֲשׂוֹת עוֹד מִשֶּׁלִי סְפָרִים הַדָּבָר עַד
אֵין קֵּץ לְהַגְדִּיל תּוֹרָה וּלְהַאְדִּירָה וּלְזַכּוֹת אֶת הָרַבִּים
וְהוּא בְּרֹב חֲסָדָיו יַצִּילֵנִי מִכָּל שְׁגִיאוֹת וְיַרְאֵנִי
מִתּוֹרָתוֹ נִפְלָאוֹת וְיַדְרִיכֵנִי <strong>בְּדֶרֶךְ תְּבוּנוֹת</strong>
אָכֵּיְ&#8220;רָ ב&#8221;ר זְעִירָא דְמִן חַבְרַיָּא הַיּוֹשֵׁב בָּאֹהֶל שֶׁל
תּוֹרָה בַּמִּדְרָשׁ הַגָּדוֹל שֶׁל <strong>עֵץ חַיִּים</strong> אֲשֶׁר בַּקְּ&#8220;קַ ת&#8221;ק
יע&quot;א פֹּה בָּעִיר <strong>אַמְשְׂטֶרְדַּם</strong> הַמְהֻלָּלָה.</p>

<br />

<p><strong>דָּוִד</strong> בֶּלַאֲ&#8220;אָ מֹ&#8221;וְ בְּמוֹהָרַ&#8220;רַ <strong>רְפָאֵל מֵילְדוֹלָה</strong> ס&#8221;ט.</p>
</blockquote>

<h2 id="הַקְדָּמַתהַמְחַבֵּר">הַקְדָּמַת הַמְחַבֵּר</h2>

<blockquote>
<p>הַקְדָּמַת הָרַב הַמְחַבֵּר נַרַ&quot;וּ</p>
</blockquote>

<blockquote>
<p><strong>חֶמְדַּת</strong> יְדִיעַת הָאֱמֶת — הוּא עִנְיָן טִבְעִי אֶל
הַנֶּפֶשׁ הַשִּׂכְלִית הַזֹּאת אֲשֶׁר בָּנוּ, עַד אֲשֶׁר לֹא יִמָּצֵא
אָדָם בָּרִיא בְשִׂכְלוֹ, שֶׁלֹּא יִתְאַמֵּץ וְיִשְׁתַּדֵּל כְּפִי כֹחַ
הַשֵּׂכֶל שֶׁבּוֹ, לְגַלּוֹת אוֹתָהּ בָּעִנְיָנִים שֶׁיִּזְדַּמֵּן לוֹ
לְהַשְׁקִיף עֲלֵיהֵם, וְלִדְחוֹת הַשֶּׁקֶר וּלְרַחֲקוֹ; וְאִלּוּ הָיָה
הָאֱמֶת נִגְלֶה בְכָל הָעִנְיָנִים, הִנֵּה לֹא הָיָה צָרִיךְ לָאָדָם
לְשֶׁיִּתְחַכֵּם, אֶלָּא הַהַשְׁקָפָה שֶׁיִּהְיֶה מַרְבֶּה לְהַשְׁקִיף
עַל עִנְיְנֵי הַמְּצִיאוּת וְהָיָה מַרְבֶּה לְהִתְחַכֵּם; אָמְנָם,
הִנֵּה אָנוּ רוֹאִים שֶׁאֵין הַדָּבָר כֵּן, לֹא מִצַּד הַמֻּשָּׂג וְלֹא
מִצַּד הַמַּשִּׂיג, וְזֶה כִי הִנֵּה בֶאֱמֶת אֵין לְךָ נִמְצָא שֶׁלֹּא
יִהְיוּ בוֹ בְּחִינוֹת רַבוֹת כֻּלָּן אֲמִתִּיּוֹת, מֵהֶן בְּעַצְמוֹ
וּמֵהֶן חוּץ מִמֶּנּוּ, דֶּרֶךְ מָשָׁל — צוּרַת הַשֻּׁלְחָן, מִדַּת
אָרְכּוֹ וְרָחְבּוֹ, וְכַיּוֹצֵא — הֵם בְּחִינוֹת בַּשֻּׁלְחָן עַצְמוֹ,
תַּשְׁמִישׁוֹ שִׁוּוּיוֹ וּזְמַן הֵעָשׂוֹתוֹ ב הֵם בְּחִינוֹת חוּץ
מִמֶּנּוּ; וְאָמְנָם, לֹא כָל הַבְּחִינוֹת מִתְגַּלּוֹת בְּשָׁוֶה, כִּי
יֵשׁ בְּחִינוֹת נִגְלוֹת וּמֻשָּׂגוֹת מִיָּד, עַל יְדֵי הַחוּשִׁים,
וְיֵשׁ מִתְעַלְּמוֹת יוֹתֵר, שֶׁצָּרִיךְ הִשְׁתַּדְּלוּת לַעֲמֹד
עֲלֵיהֶם, וּבַנִּמְצָאוֹת עַצְמָם יֵשׁ חִלּוּק בֵּין נִמְצָא לְנִמְצָא,
כִּי בְחִינוֹת נִגְלוֹת בְּנִמְצָא אֶחָד תִּהְיֶינָה נַעֲלָמוֹת
בְּאַחֵר, דֶּרֶךְ מָשָׁל — תַּשְׁמִישׁ הַשֻּׁלְחָן נִגְלֶה לַכֹּל,
שֶׁהוּא לָשׂוּם עָלָיו אֹכָלִים אוֹ כֵלִים, תַּשְׁמִישׁ הַלֶּחֶם כְּמוֹ
כֵן שֶׁהוּא לַאֲכִילַת הָאָדָם, אַךְ תַּשְׁמִישׁ עֲשָׂבִים רַבִּים
מֵעֶשְׂבֵי אָרֶץ לֹא יִוָּדַע אֶלָּא אַחַר הִשְׁתַּדְּלוּת גָּדוֹל, אִם
יִהְיֶה שֶׁיִּוָּדַע נִמְצָא שֶׁאֵין כָּל הַנִּמְצָאוֹת מְגֻלֵּי כָל
הַבְּחִינוֹת, שֶׁבְּהַשְׁקִיף עֲלֵיהֶם הֻשַּׁג אֲמִיתָּתָם; וְזוּלַת
כָּל זֶה הִנֵּה הַנִּסָּיוֹן עֵד נֶאֱמָן, שֶׁכַּמָּה וְכַמָּה מִן
הַטָּעֻיּוֹת מִצְטַיְּרִים בְּלֵב רַבִּים מִבְּנֵי הָאָדָם לַאֲמִתִּים,
וְהֵם חֲזָקִים בֶּאֱמוּנָתָם בָּם, לֹא יִרְאוּ בָהֶם שֶׁקֶר כְּלָל,
וּכְבָר יִקְרֶה לָאָדָם אֶחָד עַצְמוֹ שֶׁיַּחֲשֹׁב בַּתְּחִלָּה עִנְיָן
מִן הָעִנְיָנִים אֲמִתִּי וּבָרוּר, וְאַחַר כָּךְ יִמְצָאֵהוּ כוֹזֵב
וְיָשׁוּב מִמֶּנּוּ; אִם כֵּן וַדַּאי הוּא שֶׁאֵין אֲמִתַּת
הַנִּמְצָאוֹת נִגְלֵית וּמְבֹאֶרֶת, אֲבָל יֵשׁ לִטְעוֹת — מָקוֹם
שֶׁאֶפְשָׁר לַשֶּׁקֶר שֶׁיֵּרָאֶה אֱמֶת, וְאֵין כֹּחַ הַשֵּׂכֶל חָזָק
כָּל כָּךְ שֶׁיִּקְלַע אֶל הָאֱמֶת וְלֹא יַחֲטִיא, אֲבָל אֶפְשָׁר לוֹ
שֶׁיִּטֶּה מִן הַדֶּרֶךְ מִבְּלִי שֶׁיַּרְגִּישׁ; וְכֵיוָן שֶׁהָדָּבָר
כֵּן וַדַּאי שֶׁרָאוּי הוּא שֶׁיִּמְצָא לוֹ הַדְרָכָה וְלִמּוּד, שֶׁבּוֹ
יִתְחַזֵּק בַּנְּתִיב הַיָּשָׁר לְבִלְתִּי נְטוֹת מִמֶּנּוּ, וְאִם
יֶאֱרַע לוֹ שֶׁיֵּצֵא כִּי לֹא נִשְׁמַר, כְּשֶׁיַּשְׁקִיף הֵיטֵב יַכִּיר
אֶת טָעוּתוֹ וְיֵדַע לָשׁוּב אֶל הַמְּסִלָּה; וְאָמְנָם, כְּלָל
הַהַדְרָכָה הַזֹּאת הוּא קִבּוּץ כָּל הַבְּחִינוֹת אֲשֶׁר בַּנִּמְצָאוֹת
לְמִינִים, וּבֵאוּר דַּרְכֵיהֶם וְחֻקּוֹתֵיהֶם, כְּפִי אֲמִתַּת
הַמְּצִיאוּת, וְהָיוּ לַשֵּׂכֶל לְעֵינַיִם לָלֶכֶת בְּדֶרְֶךְ
הַהִתְבּוֹנְנוּת בְּלִי מִכְשׁוֹל וְהָיָה זֶה כָּעִנְיָן מַה שֶׁאָמְרוּ
זַ&quot;ל עַל שְׁלֹמֹה הַמֶּלֶךְ עָלָיו הַשָּׁלוֹם שֶׁעָשָׂה אָזְנַיִם
לַתּוֹרָה, וְהַיְנוּ כִּי עַל יְדֵי כְלָלִים קְצָרִים וּמְעַטִּים,
מְסֻדָּרִים כַּהֹגֶן, הִנֵּה יִלָּקַח שִׁעוּר גָּדוֹל מִן הַחָכְמָה עַל
נְקַלָּה וְלֹא תַחֲשֹׁב שֶׁיִּהְיוּ כְּלָלִים הָאֵלֶּה עִנְיָנִים
עֲמֻקִּים מְאֹד וּרְחוֹקִים מִידִיעַת הֲמוֹן הָאֲנָשִׁים, כִּי אֵינָם
אֶלָּא עִנְיָנִים קַלִּים וְנִגְלִים מְאֹד, וְלֹא נוֹסַף בָּהֶם אֶלָּא
הַהֶעָרָה וְהַסִּדּוּר, כִּי כְבָר כֻּלָּם יִמָּצְאוּ בְּחֹק
הַהַשְׂכָּלָה בַּטֶּבַע, אֶלָּא שֶׁעַד שֶׁלֹּא יִתְעוֹרֵר עֲלֵיהֶם
הָאָדָם, וְלֹא יִהְיוּ מְסֻדָּרִים וַעֲרוּכִים אֶצְלוֹ, לֹא יַעַזְרוּ
לוֹ, וּכְשֶׁיְּסֻדְּרוּ לְפָנָיו כָּרָאוּי יִהְיוּ לְאָזְנַיִם לְקֻפַּת
הַמֻּשְׂכָּלוֹת הַכְּבֵדָה שֶׁתִּנָּשֵׂא עַל יְדֵיהֶם בְּנָקֵל, וּכְמוֹ
שֶׁכָּתַבְתִּי לְעֵיל. וְהִנֵּה בִּרְאוֹתִי גֹדֶל תּוֹעֶלֶת זֶה
הָעִנְיָן וְרֹב הַצֹּרֶךְ בּוֹ, נִתְעוֹרַרְתִּי לְחַבֵּר חִבּוּר קָטָן
זֶה שֶׁיּוֹעִיל לְמִי שֶׁיִּרְצֶה לְהִשְׁתַּמֵּשׁ מִמֶּנּוּ לְהָקֵל
עָלָיו הַהִתְלַמֵּד לְעַצְמוֹ וְהַלִּמּוּד לַאֲחֵרִים, בִּתְנַאי שֶׁלֹּא
יִהְיוּ בְעֵינָיו הַדְּבָרִים קַלּוֹת כְּמוֹ שֶׁהוּא הַכֹּל לְמִי
שֶּׁאֵינוֹ מֵבִין, אֶלָּא יְדַקְדֵּק בָּהֶם, וְיִשְׁתַּדֵּל לַעֲמֹד עַל
בֻּרְיָן, כִּי לֹא הִנַּחְתִּי מִלְּדַקְדֵּק בִּדְבָרַי לָשׂוּם
הָעִנְיָנִים בַּבֵּרוּר הָאֶפְשָׁרִי כְּפִי דַעְתִּי, וְהָיְתָה
כַוָּנָתִי בוֹ לְסַדֵּר וּלְבָאֵר בָּאֹפֶן הַיּוֹתֵר קָצָר וּמַסְפִּיק
דַּרְכֵי הַהִתְבּוֹנְנוּת וְהַהַשְׂכָּלָה, לְהַכִּיר אֶת הָאֱמֶת
לְקָרְבוֹ, וְאֶת הַשֶּׁקֶר לְהַרְחִיקוֹ וּבִהְיוֹת זֶה הַיָּם הַגָּדוֹל
וּרְחַב יָדַיִם <strong>יָם הַתַּלְמוּד</strong> עָרוּךְ לְפָנֵינוּ, אַדִּירִים
מִשְׁבְּרֵי פִלְפּוּלָיו, וְגַלֵּי הִלְכוֹתָיו יַעֲלוּ שָׁמַיִם יַרְדוּ
תְהוֹמוֹת, דָּרֶך הִנֵּה פְנֵיהֶם לְבָרֵר וּלְלַבֵּן אֲמִתָּהּ שֶׁל
תּוֹרָה, דֶּרֶךְ הַקֹּדֶשׁ יִקָּרֵא לָהּ, בָּחַרְתִּי לְיַסֵּד עָלָיו
יְסוֹדוֹת בִּנְיָנִי זֶה, לְמַעַן יַצְלִיחַ, וְאֵדַע כִּי לֹא יִמּוֹט,
וְיִהְיֶה זֶה בִּנְיַן אָב לְכָל עִיּוּן וְהַשְׂכָּלָה.</p>

<p><strong>וְהִנֵּה</strong> נִשְׁתַּדַּלְתִּי לְבָאֵר יְסוֹדוֹת
הַפִּלְפּוּל הַיָּשָׁר וְשָׁרְשֵׁי הַמַּשָׂא וּמַתָּן שֶׁל הַשַּׁ&#8220;ס
בְּכָל חֲלָקָיו, שֶׁיּוֹעִיל לְמִי שֶׁלֹא הִגִּיעַ עֲדַיִן לִידִיעַת
לִמּוּד הַשַּׁ&#8221;ס וְרוֹצֶה לִכָּנֵס בּוֹ בְּישֶּׁר וּבְנָקֵל,
שֶׁכְּשֶׁיַּקְדִּים לְהִתְלַמֵּד בַּחִבּוּר הַקָּטָן הַזֶּה יִמְצָא
אַחֲרֵי כֵן הֲלִיכוֹת הַהֲלָכוֹת מְרֻוָּחִים לְפָנָיו, וִיהַלֵּךְ בָּהֶם
בְּישֶׁר וְלֹא בַעֲקַלָּתוֹן, וּמַה שֶׁהָיָה צָרִיךְ שֶׁיִּקְנֶה עַל
יְדֵי זְמַן רַב וּשְׁקִידָה רַבָּה וְעִיּוּן גָּדוֹל יִקְנֵהוּ עַל יְדֵי
זֶה בִּזְמַן מֻעָט וּבִמְעַט טֹרַח, בְּמַה שֶׁסִּדּוּר הַדְּרָכִים
וְחִלּוּק הָעִנְיָנִים יַעַזְרֵהוּ עֵזֶר גָּדוֹל, וְגַם לְמִי שֶׁכְּבָר
רָגִיל בַּשַּׁ&quot;ס אֶפְשָׁר שֶׁיּוֹעִיל לִפְעָמִים לְהַצִּילוֹ מִן
הַטָּעֻיּוֹת. וְהִנֵּה קָרָאתִי שְׁמוֹ כְּפִי עִנְיָנוֹ <strong>דֶּרֶךְ
תְּבוּנוֹת</strong>, הָאֵל הַנּוֹתֵן דַּעַת וּתְבוּנָה יְחָנֵּנוּ דֵעָה בִּינָה
וְהַשְׂכֵּל לְיִרְאָה אוֹתוֹ וְלַעֲשׂוֹת רְצוֹנוֹ וּלְעָבְדוֹ בְּלֵבָב
שָׁלוֹם נֵצַח סֶלָה וָעֶד אָמֵן כֵּן יְהִי רָצוֹן.</p>

<br />
</blockquote>

<h2 id="פרקא">פרק א</h2>

<blockquote>
<p><strong>יְבָאֵר כְּלָל הַמַּשָּׂא וּמַתָּן הָעִיוּנִי</strong></p>
</blockquote>

<blockquote>
<p>הַמַּשָּׂא וּמַתָּן הָעִיּוּנִי, הוּא הָעֵסֶק
וְהַחֲקִירָה, בְּמַאֲמָר מִן הַמַּאֲמָרִים, אוֹ דֵעָה מִן הַדֵּעוֹת,
לְבָרֵר וּלְגַלּוֹת אִם הוּא אֲמִתִּי אִם לֹא; וְאָמְנָם, הַבֵּרוּר
הַזֶּה יֵעָשֶׂה — בַּעֲרֹךְ הַטְּעָנוֹת שֶׁיֵּשׁ לִטְעֹן, לְקַיְּמוֹ
וּלְאַמְּתוֹ, אוֹ לְבַטְּלוֹ וְלִסְתֹּר אוֹתוֹ, בָּאֹפֶן שֶׁיִּבָּחֵן
כֹּחַ הַטְּעָנוֹת הַמְאַמְּתוֹת אוֹתוֹ וְכֹחַ הַסּוֹתְרוֹת, וְיֻכְרַע
כְּפִי הַיּוֹתֵר נְאוֹתוֹת אֵצֶל הַשֵּׂכֶל.</p>

<p>הִנֵּה הָעֵסֶק הַזֶּה אֶפְשָׁר שֶׁיִּהְיֶה בֵין רַבִּים,
שֶׁאֶחָד מֵהֶם יַעֲמֹד לְצַּד הָאֶחָד וְאֶחָד לְשֶׁכְּנֶגְדּוֹ, פֵּרוּשׁ
אֶחָד יַעֲמֹד לְצַּד קִיּוּם הַמַּאֲמָר, וְאֶחָד יַעֲמֹד לְצַד
סְתִירָתוֹ וּבִטּוּלוֹ, וְיַעַרְכוּ טַעֲנוֹתֵיהֶם זֶה כְנֶגֶד זֶה;
וְאֶפְשָׁר שֶׁיִּהְיֶה עֵסֶק אִישׁ אֶחָד לְבַדּוֹ, שֶׁיַּשְׁלִים לְכָל
הַצְּדָדִין, פֵּרוּשׁ שֶׁהוּא יַנִּיחַ אֶת הַמַּאֲמָר בַּתְּחִלָּה,
וְהוּא עַצְמוֹ יַעֲרֹךְ נֶגֶד מַאֲמָרוֹ טְעָנוֹת, מַה שֶׁאֶפְשָׁר
שֶׁיַּעֲרֹךְ נֶגְדּוֹ מִי שֶׁהוּא בַעַל דֵּעָה הֶפְכִּית לַמַּאֲמָר
הַהוּא, וְהוּא עַצְמוֹ יַחֲזֹר וְיִסְתֹּר הַטְּעָנוֹת שֶׁהֵבִיא
וִיקַיֵּם מַאֲמָרוֹ הָרִאשׁוֹן.</p>

<p>וּמִשְּׁנֵי הַדְּרָכִים הָאֵלֶּה נִמְצְאוּ בַשַּׁ&#8220;ס
וִכּוּחִים וּפִלְפּוּלִים, כִּי יֵשׁ שֶׁנָּשְׂאוּ וְנָתְנוּ רַבִּים
בְּאֶחָד מִן הָעִנְיָנִים, זֶה הִקְשָׁה וְזֶה הֵשִׁיב, וְיֵשׁ
שֶׁמְּסַדֵּר הַשַּׁ&#8221;ס עַצְמוֹ הִקְשָׁה וְהֵשִׁיב, כְּאִלּוּ הָיוּ
רַבִּים הַמְדַבְּרִים בָּעִנְיָן הַהוּא, וְיֵשׁ שֶׁיֹּאמַר הַשַּׁ&#8220;ס
בְּפֵרוּשׁ, הוּא מוֹתִיב לַהּ וְהוּא מְפָרֵק לַהּ, וְהַיְנוּ —
שֶׁהַמַּקְשֶׁה עַצְמוֹ נָתַן תְּשׁוּבָה לְקֻשְׁיָתוֹ, וְאוּלָם כָּל
הַדְּרָכִים לְמָקוֹם אֶחָד הֵם בָּאִים, שֶׁהוּא בֵרוּר אֲמִתַּת
הַדְּבָרִים עַ&#8221;יְ עֲרִיכַת הַטְּעָנוֹת זוֹ לְעֻמַּת זוֹ, וּמִשְׁפַּט
הַקֻּשְׁיָא שֶׁיַּקְשֶׁה אֶחָד עַל מַאֲמַר זוּלָתוֹ, אוֹ הַקֻּשְׁיָא
שֶׁיַּקְשֶׁה בַּעַל מַאֲמָר אֶחָד עַל מַאֲמַר עַצְמוֹ — אֶחָד הוּא,
וְכֵן מִשְפַּט הַתְּשׁוּבָה שֶׁתָּבוֹא עַל קֻשְׁיָא מִן הַקֻּשְׁיוֹת,
בֵּין שֶׁתִּהְיֶה דִבְרֵי הַמַּקְשֶׁה עַצְמוֹ, וּבֵין שֶׁתִּהְיֶה
דִבְרֵי זוּלָתוֹ — אֶחָד הוּא; וְכֵן כָּל שְׁאָר חֶלְקֵי הַפִּלְפּוּל,
כִּי אֲנַחְנוּ לֹא נַבִּיט בְּכָל זֶה אֶל הַטּוֹעֲנִים אֶלָּא אֶל
הַטְּעָנוֹת.</p>

<br />
</blockquote>

<h2 id="פרקב">פרק ב</h2>

<blockquote>
<p><strong>יְבָאֵר חֶלְקֵי הַמַּשָּׂא וּמַתָּן וִיסוֹדוֹתָיו</strong></p>
</blockquote>

<blockquote>
<p>אָמְנָם חֶלְקֵי הַמַּשָּׂא וּמַתָּן הָרָאשִׁיִּים,
שֶׁמֵּהֶן נִבְנִים הַסֻּגְיוֹת כֻּלָּן, בְּכָל הַתַּלְמוּד, — שִׁבְעָה
הֵם:</p>

<p>מֵימְרָא, שְׁאֵלָה, תְּשׁוּבָה, סְתִירָה, רְאָיָה, קֻשְׁיָא וְתֵרוּץ.</p>

<p>וְזֶה פֵּרוּשָׁם:</p>

<p>מֵימְרָא, — הוּא שֶׁיֹּאמַר אוֹמֵר מַאֲמָר אֶחָד.</p>

<p>שְׁאֵלָה, — שֶׁיְּבַקֵּשׁ אֶחָד מֵאֶחָד יְדִיעַת עִנְיַן-מָה.</p>

<p>תְּשׁוּבָה, — שֶׁיָּשִׁיב הַנִּשְׁאָל לַשּׁוֹאֵל עַל שְׁאֵלָתוֹ.</p>

<p>סְתִירָה, — שֶׁיְּבַטֵּל מַאֲמָר שֶׁנֶּאֱמַר וְיֻכְחַשׁ מִכֹּל וָכֹל.</p>

<p>רְאָיָה, — שֶׁיּוּבָא מַה שֶׁמִּמֶּנּוּ יִתְבָּאֵר
אֲמִתַּת אֶחָד מִן הַמַּאֲמָרִים שֶׁנֶּאֶמְרוּ אוֹ מִן הַדֵּעוֹת
שֶׁנִּסְבְּרוּ.</p>

<p>קֻשְׁיָא, — שֶׁיֵּרָאֶה הַיּוֹם בְּמַאֲמָר מִן
הַמַּאֲמָרִים אוֹ דֵעָה מִן הַדֵּעוֹת, מַה שֶּׁאֵינוֹ אֱמֶת אוֹ מַה
שֶּׁאֵינוֹ נָאוֹת.</p>

<p>תֵּרוּץ, — שֶׁיּוּסַר הַקֻּשְׁיָא מִן הַמַּאֲמָר אֲשֶׁר הֻקְשָׁה עָלָיו אוֹ הַדֵּעָה.</p>

<p>וְהִנֵּה כָל אֶחָד מִן הַחֲלָקִים הָאֵלֶּה יִתְחַלְּקוּ
עוֹד לַחֲלָקִים אֲחֵרִים וְיִתְבָּאֲרוּ לְפָנֵינוּ בְּסִיַּעְתָּא
דִשְׁמַיָּא.</p>

<p>וּמַה שֶׁצָּרִיךְ שֶׁתֵּדַע הוּא, כִּי הִנֵּה כָּל
מַשָּׂא וּמַתָּן הַזֶּה נוֹסַד עַל יְסוֹדוֹת רִאשׁוֹנִים, נִמְצָאִים
בְּטֵֶבַע שִׂכְלֵנוּ, אֲשֶׁר עַל פִּיהֶם יִתְנַהֵג לְהָבִין מַאֲמָר
אֲשֶׁר יֵאָמֵר, וּלְקַבֵּל דֵּעה מִן הַדֵּעוֹת, אוֹ לְהַכְחִישָׁם, כִּי
הִנֵּה עַל הַיְסוֹדוֹת הָאֵלֶּה יִבָּנוּ כָּל הַקֻּשְׁיוֹת
וְהַתֵּרוּצִים, הָרְאָיוֹת וְהַדְּחִיּוֹת, וְכֵן כָּל שְׁאָר הַחֲלָקִים
הַנִּבְחָנִים בּוֹ; דֶּרֶךְ מָשָׁל כְּשֶׁאָמְרוּ (בְּרָכוֹת ד')
&#8220;הַקּוֹרֵא דִּיעֲבַד — אִין, לְכַתְּחִלָּה — לָא&#8221;. הִנֵּה זֶה נוֹסַד עַל
מַה שֶׁמִּצְטַיֵּר בְּשִׂכְלֵנוּ מִלָּשׁוֹן זֶה, שֶׁכַּוָּנַת אוֹמְרוֹ
הָיָה לְדַבֵּר בְּמִי שֶׁכְּבָר קָרָא, וְהֵפֶךְ זֶה (חֻלִּין ד&quot;ב)
&#8220;הַכֹּל שׁוֹחֲטִין&#8221; — לְכַתְּחִלָּה, כִּי טֶבַע הַלָּשׁוֹן מוֹרֶה לָנוּ
כָךְ, וְכֵן כְּשֶׁהִקְשׁוּ בַשַּׁ&#8220;ס (פְּסָחִים ד') &#8220;הַאי &#8216;הַכֹּל
נֶאֱמָנִים&#8217; — כָּל הַבָּתִּים בְּחֶזְקַת בְּדוּקִים מִבְּעִי לֵהּ&#8221;,
נוֹסְדָה הַקֻּשְׁיָא הַזֹּאת עַל מָה שֶּׁטֶּבַע הַלָּשׁוֹן, זֶה שֶׁל
&#8220;הַכֹּל נֶאֱמָנִים&#8221;, מוֹרֶה הֱיוֹת הַדִּין הַהוּא הַמֻּזְכָּר שָׁם
תָּלוּי בִּהְיוֹת הַכֹּל נֶאֱמָנִים עַל הַבְּדִיקָה, וּלְפִי מַה
שֶׁרוֹצֶה לְהַעֲמִיד שָׁם הַשַּׁ&#8221;ס אֵינוֹ תָלוּי בֶּאֱמֶת אֶלָּא
בִהְיוֹת חֶזְקָתָן שֶׁל הַבָּתִּים שֶׁהֵם בְּדוּקִים, וְהַטֶּבַע מוֹרֶה
לָנוּ שֶׁכְּשֶׁנִּרְצֶה לְהַגִּיד זֶה הָעִנְיָן לֹא נֹאמְרֵהוּ אֶלָּא
בְלָשׁוֹן כָּזֶה: &#8220;כָּל הַבָּתִים בְּחֶזְקַת בְּדוּקִים&#8221;. וְכֵן כָּל
הַקֻּשְׁיוֹת כֻּלָּן, וְכָל הַתֵּרוּצִים, וְכָל שְׁאָר חֶלְקֵי
הַפִּלְפּוּל, כְּשֶׁתַּחֲקֹר עֲלֵיהֶם בֶּאֱמֶת, תִּמְצָאֵם נוֹסָדִים עַל
יְסוֹדוֹת כְּאֵלּוּ עִנְיָנִים חֲקוּקִים בְּטֶבַע הַהֲבָנָה הַשִּׂכְלִית
שֶׁשֵּׂכֶל הָאָדָם מְחַיְּבָם מֵעַצְמוֹ בְּלִי שֶׁיִּצְטָרֵךְ לָזֶה
לִמּוּד כְּלָל.</p>

<p>וְאָמְנָם, פְּעֻלּוֹת הַשֵּׂכֶל בְּהַשְׂכָּלָתוֹ שְׁלשָׁה:</p>

<p>הָאֶחָד — צִיּוּר הָעִנְיָנִים וַהֲבָנַת הַמַּאֲמָרִים וְהַסְּבָרוֹת כְּמוֹת שֶׁהֵם.</p>

<p>הַשֵּׁנִי — הֻלֶּדֶת תּוֹלְדוֹתֵיהֶם.</p>

<p>הַשְּׁלִישִׁי — קַבָּלָתָם אוֹ הַכְחָשָׁתָם.</p>

<p>וּבְכֻלָּן — מִתְנַהֵג וְהוֹלֵךְ כְּפִי הַיְּסוֹדוֹת
הַחֲקוּקִים לוֹ בַטֶּבַע, וּכְמוֹ שֶׁזָּכַרְנוּ, וְתִרְאֶה עוֹד לְפָנִים
בְּעֶזְרַת הַשֵּׁם. וְעַתָּה נְבַאֲרָה בִּפְרָטֵיהֶם כָּל אֶחָד וְאֶחָד
בִּפְנֵי עַצְמוֹ.</p>

<br />
</blockquote>

<h2 id="פרקג">פרק ג</h2>

<blockquote>
<p><strong>יְבָאֵר מִינֵי הַמַּאֲמָרִים</strong></p>
</blockquote>

<blockquote>
<p>הִנֵּה כָּל מַאֲמָר שֶׁיֵּאָמֵר, סְבָרָא שֶׁתִּסָּבֵר,
וְעִנְיָן שֶׁיְּצֻיָּר, אִי אֶפְשָׁר שֶׁלֹּא יִהְיֶה נִבְנֶה מִשְּׁנֵי
חֲלָקִים דְּהַיְנוּ: מֵעִנְיַן שֶׁיְּקֻיָּם אוֹ יֻשְׁלָם, וּמִדָּבָר
שֶׁבּוֹ יְקֻיָּם הָעִנְיָן הַהוּא אוֹ יֻשְׁלָל מִמֶּנּוּ; דֶּרֶךְ
מָשָׁל: אָמַר רַב אַדָּא בַּר אַהֲבָה: &#8220;נָשִׁים חַיָּבוֹת בְּקִדּוּשׁ
הַיּוֹם&#8221; — קַיָּם עִנְיָן אֶחָד, שֶׁהוּא חוֹבַת קִדּוּשׁ הַיּוֹם,
בְּדָבָר אֶחָד, דְּהַיְנוּ: כְּלָל הַנָּשִׁים. וְהִנֵּה הָעִנְיָן
הַמְקֻיָּם אוֹ מְשׁוֹלָל — נִקְרָא &#8220;נָשׂוּא&#8221;, וְהַדָּבָר שֶׁבּוֹ קֻיַּם
אוֹ שׁוֹלַל מִמֶּנּוּ נִקְרָא — &#8220;נוֹשֵׂא&#8221;; נִמְצָא נוֹשֵׂא הַמַּאֲמָר
הַזֶּה — נָשִׁים, וְהַנָּשׂוּא — הַחִיּוּב בְּקִדּוּשׁ הַיּוֹם. וּמִצַּד
זֶה וָזֶה יֵחָלְקוּ הַמַּאֲמָרִים לְמִינִים שׁוֹנִים.</p>

<p>מִצַּד הַנּוֹשְׂאִים יִתְחַלְּקוּ הַמַּאֲמָרִים לִשְׁלשָׁה מִינִים:</p>

<p>כּוֹלְלִים, פְּרָטִיִּים, קְצָתִיִּים.</p>

<p>כּוֹלְלִים — הֵם הַמַּאֲמָרִים שֶׁנּוֹשְׂאֵיהֶם כּוֹלֵל,
דְּהַיְנוּ שֶׁיִּכְלֹל פְּרָטִים רַבִּים וּבְכֻלָּם יֵאָמֵר בָּהֶם
הַנָּשׂוּא שֶׁבַּמַּאֲמָר הַהוּא, דֶּרֶךְ מָשָׁל (סַנְהֶדְרִין ל') &#8220;כָּל
יִשְׂרָאֵל יֵשׁ לָהֶם חֵלֶק לָעוֹלָם הַבָּא&#8221;, הִנֵּה זֶה כוֹלֵל
פְּרָטִיִּים רַבִּים, שֶׁהֵם אִישֵׁי הָאֻמָּה הַיִּשְׂרְאֵלִית,
וּבְכֻלָּם יֵאָמֵר הַנָּשׂוּא, שֶׁהוּא הַחֵלֶק בָּעהַ&quot;בָּ.</p>

<p>פְּרָטִיִּים — הֵם שֶׁנּוֹשְׂאֵיהֶם פְּרָט אֶחָד לְבַד, דֶּרֶךְ מָשָׁל: &#8220;יְרוּשָׁלַיִם אֵינָהּ מְטַמְּאָה בִנְגָּעִים&#8221;.</p>

<p>קְצָתִיִּים — שֶׁיֻּזְכְּרוּ בְּנוֹשֵׂא קְצָת מִכְּלָל
א&#8216;, דֶּ&quot;מָ: &#8220;יֵשׁ מֻתָּרוֹת לְבַעֲלֵיהֶן&#8221; וְכוּ&#8217; — הַכַּוָּנָה בוֹ,
קְצָת מִכְּלָל הַנָּשִׁים יֵאָמֵר בָּהֶם הַנָּשׂוּא, שֶׁהוּא הַהֶתֵּר
לְבַעֲלֵיהֶן. וְאָמְנָם יֵשׁ הַמַּאֲמָר הַסְּתָמִי שֶׁלֹּא נִזְכַּר
בְּנוֹשְׂאוֹ מִלַּת &#8220;כֹּל&#8221; וְאַעַפִּ&#8220;י כֵן כֹּחוֹ כְּכֹחַ הַמַּאֲמָר
הַכּוֹלֵל, דֶּ&#8221;מָ: &#8220;נָשִׁים חַיָּבוֹת בְּקִדּוּשׁ הַיּוֹם&#8221; שֶׁזָּכַרְנוּ
לְמַעְלָה, הִנֵּה הַכַּוָּנָה בוֹ, שֶׁכָּל הַנָּשִׁים חַיָּבוֹת
בְּקִדּוּשׁ הַיּוֹם.</p>

<p>מִצַּד הַנְּשׂוּאִים יִתְחַלְּקוּ הַמַּאֲמָרִים לְאַחַד
עָשָׂר מִינִים. וְזֶה, כִּי לֹא כָל נָשׂוּא שֶׁיִּהְיֶה יֵאָמֵר עַל כָּל
נוֹשֵׂא שֶׁיִּהְיֶה בְּדֶרֶךְ אֶחָד, אֲבָל יֵשׁ שֶׁיֵּאָמֵר בְּדֶרֶךְ
אֶחָד וְיֵשׁ שֶׁיֵּאָמֵר בְּדֶרֶךְ אַחֵר, וּמִצַּד זֶה יִתְחַלְּפוּ
הַמַּאֲמָרִים לְמִינֵיהֶם.</p>

<p><strong>הַמִּין הָאֶחָד</strong> — הוּא כְלָל הַמַּאֲמָרִים
שֶׁיֵּאָמֵר בָּהֶם נָשׂוּא בַנּוֹשֵׂא, בְּלִי שׁוּם תְּנַאי וּגְבוּל,
כַּמַּאֲמָרִים שֶׁזָּכַרְנוּ לְמַעְלָה וַאֲחֵרִים זוּלָתָם, וְנִקְרָא
זֶה <strong>מַאֲמָר סְתָם</strong>.</p>

<p><strong>הַמִּין הַשֵּׁנִי</strong> — אוֹתָם שֶׁיֵּאָמֵר בָּהֶם
הַנָּשׂוּא בְּנוֹשֵׂא בְּדֶרֶךְ מְיֻחָד וּמֻגְבָּל, כְּגוֹן שֶׁיֹּאמַר
הַנָּשׂוּא בְּדֶרֶךְ וַדָּאִית אוֹ הֶכְרָח, דֶּ&#8220;מָ (פְּסָחִים ד'):
&#8220;כֵּיוָן דְּחֻלְדָּה אוֹ בַּרְדְּלָס מְצוּיִים שָׁם, וַדַּאי גְרָרוּהוּ
בְהָהִיא שַׁעְתָּא&#8221;, אוֹ שֶׁיֹּאמְרוּהוּ בְּדֶרֶךְ אֶפְשָׁרוּת, דֶּ&#8221;מָ
(כְּתֻבּוֹת ד' ע&quot;ה): &#8220;אֶפְשָׁר דְּמַעֲבַר לֵהּ בְּקִיּוּהָא דְחַמְרָא&#8221;,
אוֹ שֶׁיֹּאמְרוּהוּ בְדֶרֶךְ סָפֵק, דֶּ&quot;מָ: &#8220;כָּל אַשְׁרַאי סָפֵק אָתֵי,
סָפֵק לָא אָתֵי&#8221;, אוֹ שֶׁיֹּאמְרוּהוּ בְדֶרֶךְ מְנִיעָה (כְּתֻבּוֹת
שָׁם): &#8220;גַּבֵּי אִשָּׁה לָא אֶפְשָׁר&#8221;. וְכֵן כָּל כַּיּוֹצֵא
בָזֶה.</p>

<p><strong>הַמִּין הַשְּׁלִישִׁי</strong> — הוּא הַמַּאֲמָר שֶׁיֹּאמַר
נָשׂוּא בְנוֹשֵׂא וְיֻשְׁלָל מִכָּל זוּלָתוֹ, דֶּרֶךְ מָשָׁל: &quot; מַאֲמַר
הַכָּתוּב &#8220;הוּא לְבַדּוֹ יֵעָשֶׂה לָכֶם&#8221;, אָמַר הֶתֵּר הָעֲשִׂיָּה
בְצֹרֶךְ אֹכֶל נֶפֶשׁ, וְשָׁלַל אוֹתוֹ מִכָּל מַה שֶׁזּוּלַת זֶה,
וְנִקְרָא <strong>מַאֲמַר מְמַעֵט</strong>.</p>

<p><strong>הַמִּין הָרְבִיעִי</strong> — שֶׁיּוֹצִיא הַנָּשׂוּא מִקְּצָת
מִמַּה שֶׁנִּכְלַל בְּנוֹשֵׂא הַמַּאֲמָר הַהוּא, דֶּרֶךְ מָשָׁל (חֻלִּין
ד&quot;ב): &#8220;הַכֹּל שׁוֹחֲטִין, חוּץ מֵחֵרֵשׁ, שׁוֹטֶה וְקָטָן&#8221;, שֶׁהֲרֵי
חֵשׁ&quot;וְ גַּם הֵם נִכְלָלִים בְּמַשְׁמָעוּת מִלַּת &#8220;כֹּל&#8221;, וּמוֹצֵא
הַנָּשׂוּא מֵהֶם, דְּהַיְנוּ הֶתֵּר הַשְּׁחִיטָה, עִם מִלַּת &#8220;חוּץ&#8221;,
וְנִקְרָא <strong>מַאֲמָר מוֹצִיא</strong>.</p>

<p><strong>הַמִּין</strong> <strong>הַחֲמִישִׁי</strong> — שֶׁיֹּאמַר נָשׂוּא
בַנּוֹשֵׂא, אַךְ לֹא בְהֶחְלֵט אֶלָּא בִּבְחִינָה אַחַת אוֹ עִם תְּנַאי
אֶחָד, דֶּ&quot;מָ (יְבָמוֹת ד' ל&quot;ח): &#8220;כִּנְּסָהּ — הֲרֵי הִיא כְאִשְׁתּוֹ
לְכָל דָּבָר וּבִלְבַד שְׁתְּהֵא כְתֻבָּתָהּ עַל נִכְסֵי&#8221; וְכוּ', וְכֵן
(דְּמַאי י&quot;ב): &#8220;מְחַלְּלִין אוֹתוֹ כֶּסֶף עַל כֶּסֶף וְכוּ, וּבִלְבַד
שֶׁיַּחֲזֹר וְיִפְדֶה אֶת הַפֵּרוֹת&#8221;, וְנִקְרָא <strong>מַאֲמָר</strong>
<strong>מֻגְבָּל</strong>.</p>

<p><strong>הַמִּין</strong> <strong>הַשִּׁשִּׁי</strong> — שֶׁיִּתְלֶה מְצִיאוּת
עִנְיָן אֶחָד בִּמְצִיאוּת עִנְיָן אַחֵר, דֶּ&#8220;מָ (שָׁם ט&quot;ו): &#8220;אִם עָנִי
אוֹ כֹהֵן לְמוּדִם לֶאֱכֹל אֶצְלוֹ יָבוֹאוּ וְיֹאכְלוּ&#8221;, &#8220;אִם אַתָּה
תָּבוֹא לְבֵיתִי אֲנִי אָבוֹא לְבֵיתֶךָ&#8221;, וְנִקְרָא זֶה <strong>מַאֲמָר
תָּלוּי</strong>. וְיִבָּחֲנוּ בוֹ שְׁנֵי חֲלָקִים: הַקּוֹדֵם וְהַנִּמְשָׁךְ;
<strong>הַקּוֹדֵם</strong> — הוּא הַחֵלֶק שְׁהֻזְכַּר בּוֹ הַתְּנַאי, דֶּ&#8221;מָ &#8220;אִם
הָיָה עָנִי אוֹ כֹהֵן לִמוּדִים לֶאֱכֹל אֶצְלוֹ&#8221;; <strong>הַנִּמְשָׁךְ</strong> —
הוּא הַנִּתְלֶה בָרִאשׁוֹן, דֶּ&quot;מָ: &#8220;יָבוֹאוּ וְיֹאכֵלוּ&#8221;.</p>

<p><strong>הַמִּין הַשְּׁבִיעִי</strong> — מַאֲמָר יֹאמְרוּ בוֹ שְׁנֵי
נְשׂוּאִים אוֹ יוֹתֵר בְּנוֹשֵׂא אֶחָד, אוֹ נָשׂוּא אֶחָד בִּשְׁנֵי
נוֹשְׂאִים אוֹ יוֹתֵר, וְיִתְחַלֵּק לִשְׁנֵי חֲלָקִים: הַחֵלֶק הָאֶחָד
שֶׁיֹּאמְרוּ הַנְּשׂוּאִים בְּנוֹשֵׂא יַחַד וְכֵן הַנָּשׂוּא
בַּנּוֹשְׂאִים, דֶּ&#8220;מָ (כִּלְאַיִם ל&quot;א): &#8220;כִּלְאֵי הַכֶּרֶם אֲסוּרִים
מִלִּזְרֹעַ וּמִלְּקַיֵּם וַאֲסוּרִים בַּהֲנָאָה&#8221;, וְכֵן (תְּרוּמוֹת
מ&quot;ח): &#8220;אֵין תּוֹרְמִין לֹא בְמִדָּה וְלֹא בְמִשְׁקָל וְלֹא בְמִנְיָן&#8221;.
הִנֵּה כָאן נֶאֱמְרוּ נְשׂוּאִים שׁוֹנִים, שֶׁהֵם אִסּוּר הַקִּיּוּם,
אִסּוּר הַזְּרִיעָה וְאִסּוּר הַהֲנָאָה, בְּכִלְאֵי הַכֶּרֶם, וְכֵן
אִסּוּר הַמְּדִידָה וְאִסּוּר הַמִּשְׁקָל וְאִסּוּר הַמִּנְיָן
בְּהַפְרָשַׁת הַתְּרוּמָה. וּכְשֶׁאָמְרוּ (דְּמַאי י&quot;ז): &#8220;הַמְקַבֵּל
שָׂדֶה מִיִּשְׂרָאֵל, מִן הַכּוּתִי, מִן הַנָּכְרִי, יְחַלֵּק
לִפְנֵיהֶם&#8221;, נֶאֱמַר נָשׂוּא אֶחָד שֶׁהוּא הַחִלּוּק לִפְנֵיהֶם
בִּשְׁלשָׁה נוֹשְׂאִים, שֶׁהֵם: הַמְקַבֵּל שָׂדֶה מִן הַכּוּתִי,
הַמְקַבְּלוֹ מִיִּשְׂרָאֵל וְהַמְקַבְּלוֹ מִן הַנָּכְרִי. וְהִנֵּה
הַחֵלֶק הַזֶּה יִסְתָּעֵף עוֹד לִשְׁנֵי עֲנָפִים. הָאֶחָד, שֶׁיִּהְיוּ
הַנְּשׂוּאִים נֶאֱמָרִים בְּהַשְׁוָאָה אַחַת בְּנוֹשְׂאֵיהֶם; הַשֵּׁנִי,
שֶׁאֶחָד מֵהֶם יֵאָמֵר בְּדֶרֶךְ חִדּוּשׁ וְהָאֶחָד כְּמוֹ עִנְיָן
שֶׁכְּבָר נוֹדָע. דֶּ&#8221;מָ: &#8220;הַבְּכוֹר, מוֹכְרִים אוֹתוֹ בַּעַל מוּם, חַי
וְשָׁחוּט&#8221;, הִנֵּה מְכִירָתוֹ חַי כְּבָר נוֹדַע, הַיְתֵרָה — שֶׁהֲרֵי
אֲפִלּוּ בְתָמִים הוּא מֻתָּר, רַק מְכִירָתוֹ שָׁחוּט הוּא הַחִדּוּשׁ,
שֶׁלֹּא הֻתַּר בָּהֶם. וְהִנֵּה בְעָנָף זֶה יִמָּצְאוּ שְׁנֵי דְרָכִים:
הָאֶחָד הוּא שֶׁיִּקְדַּם הַנּוֹדָע וְאַחַ&#8220;כָּ יֻזְכַּר הַמְחֻדָּשׁ
וְנִקְרָא זֶה &#8220;לֹא זוֹ אַף זוֹ&#8221;, וְהוּא כַמָּשָׁל שֶׁזָּכַרְנוּ: חַי
וְשָׁחוּט; הַשֵּׁנִי, שֶׁיֻּזְכַּר הַמְחֻדָּשׁ תְּחִלָּה וְאַחַ&#8221;כָּ
הַנּוֹדָע, וְזֶה נִקְרָא: &#8220;זוֹ — וְאֵין צָרִיךְ לוֹמַר זוֹ&#8221;, דֶּ&#8220;מָ:
&#8220;מֻתָּרִים בַּאֲכִילָה וְכָל שֶׁכֵּן בַּהֲנָאָה&#8221;. הַחֵלֶק הַשֵּׁנִי
מֵהַמִּין הַזֶּה שֶׁיֹּאמַר בְּנוֹשֵׂא אֶחָד, הֱיוֹתוֹ תָלוּי בֵּין
שְׁנֵי נְשׂוּאִים — לֹא יֻתַּר לְהִמָּצֵא בוֹ אֶחָד מֵהֶם בִּלְבַד.
דֶּ&#8221;מָ: &#8220;אוֹ חוֹלֵץ אוֹ מְיַבֵּם&#8221;. וְהִנֵּה כְּלָל הַמִּין הַזֶּה
נִקְרָא <strong>מַאֲמָר</strong> &#8220;<strong>מְרֻבֵּה הָעִנְיָנִים</strong>&#8221;, שֶׁהוּא מְרֻבֵּה
הַנְּשׂוּאִים אוֹ הַנּוֹשְׂאִים.</p>

<p><strong>הַמִּין הַשְּׁמִינִי</strong> — שֶׁיֹּאמַר בְּנוֹשֵׂא נָשׂוּא
אֶחָד בִּשְׁלִילַת נָשׂוּא אוֹ נוֹשֵׂא אַחֵר, דֶּרֶךְ מָשָׁל
(תְּרוּמוֹת): &#8220;לֹא יְאַבֵּד אֶת הַשְּׁאָר אֶלָּא יַנִּיחֶנָּה בְּמָקוֹם
מֻצְנָע&#8221;.</p>

<p><strong>הַמִּין הַתְּשִׁיעִי</strong> — שֶׁיֹּאמַר בְּנוֹשֵׂא נָשׂוּא
אֶחָד עִם הֱיוֹת בּוֹ נָשׂוּא אַחֵר מַכְחִישׁ אוֹתוֹ לִכְאוֹרָה, דֶּ&quot;מָ
(מַעְשְׂרוֹת פ&quot;ד): &#8220;אַף עַל פִּי שֶׁאֲבִיהֶם תְּרוּמָה הֲרֵי אֵלּוּ
יֵאָכֵלוּ&#8221;; כִּי הִנֵּה הֱיוֹת אֲבִיהֶם תְּרוּמָה לִכְאוֹרָה הוּא
מַכְחִישׁ הֶתֵּר אֲכִילַת הַגִּדּוּלִים, אַךְ בֶּאֱמֶת אֵינוֹ
כָךְ.</p>

<p><strong>הַמִּין הָעֲשִׂירִי</strong> — שֶׁיֹּאמַר בּוֹ עִנְיָן
בְּדִמְיוֹן עִם עִנְיָן אַחֵר, דֶּ&#8220;מָּ (דְּמַאי י&quot;ז): &#8220;כְּשֵׁם
שֶׁחוֹלְקִין בְּחֻלִּין כָּךְ חוֹלְקִין בִּתְרוּמָה&#8221;. וְהִנֵּה בָזֶה
תִרְאֶה שֶׁתָּמִיד יִלָּקַח עִנְיָן נוֹדָע וְיֻשְׁוֶה לוֹ אַחֵר,
בִּלְתִּי נוֹדָע. דֶּ&#8221;מָ בַּמַּאֲמָר שֶׁזָּכַרְנוּ, הִנֵּה חִלּוּקָן
בְּחֻלִּין הוּא נוֹדָע וְהִשְׁוָה לוֹ הַחִלּוּק בַּתְּרוּמָה גַ&quot;כֵּ,
וְגָזַר הֱיוֹתָם שָׁוִים בִּמְקַבֵּל זֵיתִים לְשֶׁמֶן — וְנִקְרָא זֶה
<strong>מַאֲמָר מְדַמֶּה</strong>.</p>

<p><strong>הַמִּין הָאַחַד-עָשָׂר</strong> — שֶׁיֹּאמַר בּוֹ נָשׂוּא
נִמְשַׁךְ מִנָּשׂוּא אַחֵר, דֶּ&quot;מָ (מַעְשְׂרוֹת ס&quot;א): &#8220;הָיָה עוֹבֵר
בַּשּׁוּק וְאָמַר: טְלוּ כֻלָּם וְכוּ', לְפִיכָךְ אִם הִכְנִיסוּ
לְבָתֵּיהֶם מְתַקְּנִים וַדַּאי&#8221;.</p>

<p>וּמַה שֶּׁצָּרִיךְ שֶׁתֵּדַע עוֹד, כִּי הִנֵּה דְרָכִים
רַבִּים יֵשׁ לִבְנֵי הָאָדָם לְפָרֵשׁ בִּלְשׁוֹנָם מַה שֶּׁיַּחְשְׁבוּ
בְמַחֲשַׁבְתָּם, כִּי הִנֵּה יֵשׁ שֵֶׁיַּאֲרִיכוּ בְדִבְרֵיהֶם וְיֵשׁ
שֶׁיְּקַצְּרוּ בָהֶם, יֵשׁ שֶׁיְּדַבְּרוּ בְדֶרֶךְ <strong>הַגָּדָה</strong> וְיֵשׁ
בְּדֶרֶךְ <strong>תְּמִיהָה</strong> וְיֵשׁ בְּדֶרֶךְ <strong>רֶמֶז</strong>. וּכְבָר נִתְבָּאֲרוּ
כָל הַחִלּוּקִים הָאֵלֶּה אֵצֶל בַּעֲלֵי הַדִּקְדוּק וְהַמְּלִיצָה, אַךְ
מַה שֶׁצָּרִיךְ לָנוּ עַתָּה הוּא, כִּי כָל דִּבּוּר שֶׁיֵּאָמֵר יִהְיֶה
בְאֵיזֶה סֵדֶר וְדֶרֶךְ שֶׁיִּהְיֶה, כְּשֶׁנֵּרֵד לְסוֹף כַּוָּנַת
מְדַבְּרוֹ נִמְצָא וַדַּאי שֶׁרָצָה בוֹ אֲמִירַת נָשׂוּא בְנוֹשֵׂא, כִּי
זוּלַת זֶה לֹא הָיָה בְדִבּוּרוֹ מַמָּשׁ, וְלֹא הָיָה מִצְטַיֵּר
מִמֶּנּוּ בְּשֵׂכֶל שׁוֹמְעוֹ שׁוּם צִיּוּר שָׁלֵם. וְלָכֵן אַל תָּשֶׁת
לִבְּךָ אֶל דֶּרֶךְ הַדִּבּוּר אֶלָּא אֶל הַמַּאֲמָר הַמְכֻוָּן בּוֹ.
וְאִם תִּרְאֶה הַדִּבּוּר קָצָר — הַשְׁלִימֵהוּ בְמַחֲשַׁבְתְּךָ, וְאִם
תִּרְאֵהוּ אָרֹךְ — תָּסִיר מִמֶּנּוּ אֶת הַמּוֹתָר. וְלֹא תְצַיֵּר
בְּמַחֲשַׁבְתְּךָ אֶלָּא הַנּוֹשֵׂא שֶׁעָלָיו יְדַבֵּר וְהַנָּשׂוּא
שֶׁיֵּאָמֵר בּוֹ וְהַדֶּרֶךְ שֶׁיֹּאמְרֵהוּ בוֹ וּכְמוֹ שֶׁכָּתַבְתִּי
לְעֵיל. כְּשֶׁתִּמְּצָא בַּשַּׁ&quot;ס (פְּסָחִים ד' ז': &#8220;הָתָם הֵיכִי
נֵימָא? — נֵימָא לָמוּל, לָא סַגְיָא, דְלָאו אִיהוֹ מָהֵל&#8221;, הִנֵּה זֶה
לָשׁוֹן קָצָר וּבְדֶרֶךְ תְּמִיהוּת, אַךְ הַכַּוָּנָה בָזֶה הוּא:
שֶׁשָּׁם אֵינוֹ יָכוֹל לְבָרֵךְ אֶלָּא עַל הַמִּילָה, לְפִי שֶׁאֵין שָׁם
מָקוֹם לוֹמַר לָמוּל, מִפְּנֵי שֶׁאֵינוֹ מֻכְרָח שֶׁיִּהְיֶה הוּא
הַמָּל. וְנִמְצָא שֶׁזֶּה מַה שֶׁצָּרִיךְ שֶׁתְּצַיֵר בְּמַחֲשַׁבְתְּךָ
מִתּוֹךְ כָּל הַמִּצְוֹת הַהֵמָּה, וְכֵן כְּשֶׁחָזַר וְאָמַר: &#8220;אֲבִי
הַבֵּן מַאי אִכָּא לְמֵימַר&#8221;, הָכַּוָּנָה שֶׁאֲבִי הַבֵּן צָרִיךְ
שֶׁיֹּאמַר לָמוּל, לְפִי מַה שֶׁהִנִּיחַ שָׁם בַּתְּחִלָּה,
וּכְשֶׁהֵשִׁיב: &#8220;אִין, הָכִי נַמִּי&#8221;, הַכַּוָּנָה שֶׁכָּךְ הוּא הָאֱמֶת,
פֵּרוּשׁ, שֶׁאֲבִי הַבֵּן צָרִיךְ שֶׁיֹּאמַר לָמוּל, וְעַל דֶּרֶךְ זֶה
תָדִין בְּכָל הַלְּשׁוֹנוֹת כֻּלָּם.</p>

<br />
</blockquote>

<h2 id="פֶּרֶקד">פֶּרֶק ד</h2>

<blockquote>
<p><strong>יְבָאֵר עֶרְכֵי הַמַּאֲמָרִים וְיַחֲסֵיהֶם</strong></p>
</blockquote>

<blockquote>
<p>הִנֵּה עַד הֵנָּה בֵּאַרְנוּ מַה שֶּׁנָּבִין
מֵהַמַּאֲמָרִים כָּל אֶחָד בִּפְנֵי עַצְמוֹ, עַתָּה נְבָאֵר מַה
שֶּׁנָּבִין מֵהַעֲרִיךְ מַאֲמָר עִם מַאֲמָר אַחֵר. בִּבְחִינַת עֶרְכָּם
וְיַחְסָם מִתְחַלְּקִים הַמַּאֲמָרִים לַעֲשָׂרָה מִינִים, וְהֵם:
<strong>הַדּוֹמִים, הַמִּתְחַלְּפִים וְהַהֲפָכִים, הַחִלּוּפִיִּים
הַמִּתְהַפְּכִים וְהַנִּבְדָּלִים.</strong></p>

<p><strong>הַדּוֹמִים</strong> הֵם שְׁנֵי מַאֲמָרִים שֶׁיֹּאמְרוּ
נָשׂוּא אֶחָד בְּנוֹשֵׂא אַחֵר עַצְמוֹ; אֶלָּא שֶׁבְּאֹפֶן הָאֲמִירָה
וְסֵדֶר הַדִּבּוּר יִהְיֶה מִתְחַלֵּף, אוֹ שֶׁיֹּאמְרוּ נָשׂוּא אֶחָד
אוֹ שְׁנֵי נְשׂוּאִים דּוֹמִים בִּשְׁנֵי נוֹשְׂאִים דּוֹמִים, אוֹ
שֶׁיֹּאמְרוּ שְׁנֵי נְשׂוּאִים דּוֹמִים בְּנוֹשֵׂא אֶחָד, דֶּ&#8220;מָ
כְּשֶׁאָמְרוּ (כְּתֻבּוֹת ל&quot;ז): &#8220;רַ' יְהוּדָה וְרַ' דוֹסָא אָמְרוּ דָבָר
אֶחָד; רַ&#8221;יְ הָא דַאֲמַרַן, רַ' דוֹסָא, דְּתַנְיָּא: שְׁבוּיָה אוֹכֶלֶת
בִּתְרוּמָה&#8221; וְכוּ&#8216;. הִנֵּה אַעַפִּ&#8220;י שֶׁאֵין מִלּוֹתֵיהֶם שָׁווֹת
תִּמְצָא שֶׁכַּוָּנָתָם אַחַת. וְכֵן כְּשֶׁאָמְרוּ (פְּסָחִים מ&quot;ה): רַ&#8221;י
בֶּן בָּרוֹקָא וְרַ&#8217; נַחְמָן אָמְרוּ דָבָר אֶחָד&quot; וְכוּ&#8216;, וּמְסַיֵּם
שָׁם: &#8220;וְהָא אֲנִינוּת כִּלְאַחַר זְרִיקָא הַוְיָא&#8221; וְכוּ&#8217;, הִנֵּה אֵין
שְׁנֵי הָעִנְיָנִים שָׁם אֶחָד, אֶלָּא דוֹמִים זֶה לָזֶה.</p>

<p><strong>הַמִּתְחַלְּפִים</strong> הֵם שְׁנֵי מַאֲמָרִים שֶׁיֹּאמְרוּ
בְנוֹשֵׂא אֶחָד, שְׁנֵי נְשׂוּאִים מִתְחַלְּפִים אוֹ נָשׂוּא אֶחָד
בִּשְׁנֵי נוֹשְׂאִים מִתְחַלְּפִים, דֶּ&quot;מָ (כְּתֻבּוֹת נ&quot;ז): רַ'
טַרְפוֹן אוֹמֵר נוֹתְנִין לָהּ הַכֹּל תְּרוּמָה; רַבִּי עֲקִיבָא אוֹמֵר:
מֶחֱצָה חֻלִּין, מֶחֱצָה תְרוּמָה.</p>

<p><strong>הַהַפְכִּיִּים</strong> הֵם שֶׁיֹּאמְרוּ עַל נָשׂוּא אֶחָד
בְּנוֹשֵׂא אֶחָד, אֶחָד הֵן וְאֶחָד לָאו, דֶּרֶךְ מָשָׁל (יְבָמוֹת נ'):
&#8220;רַבָּן גַּמְלִיאֵל אוֹמֵר: אֵין גֵּט אַחַר גֵּט וְלֹא מַאֲמָר אַחַר
מַאֲמָר, וַחֲכָמִים אוֹמְרִים: יֵשׁ גֵּט אַחַר גֵּט וְיֵשׁ מַאֲמָר אַחַר
מַאֲמָר&#8221;. וְאוּלָם לְשֶׁיִּקָּרְאוּ הַפְכִּיִּים צָרִיךְ שֶׁיִּהְיוּ
נְשׂוּאָם אֶחָד וְנוֹשְׂאָם אֶחָד וְיוּבְנוּ — בִזְמַן אֶחָד בְּמָקוֹם
אֶחָד, בִּבְחִינָה אַחַת וּבַהֲבָנָה פְשׁוּטָה בְּלִי שׁוּם שִׁתּוּף
וְהַשְׁאָלָה. פֵּרוּשׁ, כִּי הִנֵּה מַאֲמָר: &#8220;לֹא תֵצֵא אִשָּׁה לֹא
בְטוֹטָפוֹת וְלֹא בְסַנְבּוּטִין&#8221; וּמַאֲמָר: &#8220;יוֹצְאָה אִשָּׁה
בְּטוֹטָפוֹת וּבְסַנְבּוּטִין&#8221;, אֵינָם הַפְכִּיִּים, לְפִי שֶׁהָאֶחָד
הוּא בִזְמַן שֶׁאֵינָם תְּפוּרִים, וְהַשֵּׁנִי בִּזְמַן שֶׁהֵם
תְּפוּרִים; וְכֵן &#8220;לֹא בְכָבוּל&#8221; עִם &#8220;יוֹצֵאת בְכָבוּל&#8221; אֵינָם
הַפְכִּיִּים, כִּי אֵינָם בְּמָקוֹם אֶחָד, כִּי הָאֶחָד לִרְשׁוּת
הָרַבִּים וְהָאַחֵר לְחָצֵר, וְכֵן בִּשְׁאָר הַתְּנָאִים שֶׁזָּכַרְנוּ.
וְכֵן מַאֲמָר: &#8220;וְאִם תָּקַע— חַיָּב חַטָּאת&#8221; אֵינוֹ הַפְכִּיִּי
לַמַּאֲמָר: &#8220;תְּקִיעָה חָכְמַה הִיא וְאֵינָה מְלָאכָה&#8221; כִּי הֲבָנַת
הָרִאשׁוֹן הוּא תְקִיעַת הַצִּיר בַּחוֹר שֶׁלּוֹ וַהֲבָנַת הַשֵּׁנִי —
הַתְּקִיעָה בַשּׁוֹפָר.</p>

<p>וְצָרִיךְ שֶׁתֵּדַע כִּי בַהַפְכִּיִּים עַצְמָם, יֵשׁ
<strong>הַפְכִּיִּים מַמָּשׁ</strong>, שֶׁהֵם מִן הַקָּצֶה אֶל הַקָּצֶה, וְיֵשׁ
שֶׁאֵינָם <strong>הַפְכִּיִּים כָּל כָּךְ</strong>, אַךְ עַל כָּל פָּנִים
מַכְחִישִׁים זֶה אֶת זֶה וְנִקְרָאִים <strong>מִתְנַגְּדִים</strong>. שְׁנֵי
מַאֲמָרִים כְּלָלִיִּים אוֹ שְׁנֵי מַאֲמָרִים פְּרָטִיִּים, שֶׁאֶחָד
יְחַיֵּב וְאֶחָד יִשְׁלֹל — נָשׂוּא אֶחָד בְּנוֹשֵׂא אֶחָד — הֵם
<strong>הַפְכִּיִּים מִן הַקָּצֶה אֶל הַקָּצֶה,</strong> דֶּרֶךְ מָשָׁל (שַׁבָּת
קכ&quot;ד): &#8220;כָּל הַכֵּלִים נִטָּלִין לְצֹרֶךְ וְשֶׁלֹּא לְצֹרֶךְ: רַבִּי
נְחֶמְיָה אוֹמֵר: אֵין נִטָּלִין אֶלָּא לְצֹרֶךְ&#8221;. אֵלֶּה שְׁנֵי
מַאֲמָרִים הֵם הַפְכִּיִּים מַמָּשׁ, שֶׁשְּׁנֵיהֶם כְּלָלִיִּים. &#8220;רַבִּי
אֱלִיעֶזֶר אוֹמֵר: טְמֵאָה הִיא, וְאֵין מַדְלִיקִין בָּהּ; רַבִּי
עֲקִיבָא אוֹמֵר: טְהוֹרָה הִיא וּמַדְלִיקִין בָּהּ&#8221; (שָׁם כ&quot;ח) —
הַפְכִּיִּים מַמָּשׁ, שֶׁשְּׁנֵיהֶם פְּרָטִיִּים. אַךְ מַאֲמָר (שָׁם
ע&quot;ו): &#8220;וּמִצְטָרְפִין זֶה עִם זֶה&#8230;חוּץ מִקְּלִפֵּיהֶן&#8221; עִם מַאֲמָר:
&#8220;רַבִּי יְהוּדָה אוֹמֵר: חוּץ מִקְּלִפֵּי עֲדָשִׁים&#8221; אֵינָם הַפְכִּיִּים
אֶלָּא מִתְנַגְּדִים, כִּי תַּנָּא קַמָּא אָמַר עַל הַקְּלִפִּין
שֶׁאֵינָם מִצְטָרְפִים עִם הָאֹכֶל וְרַבִּי יְהוּדָה אוֹמֵר עַל קְלִפֵּי
הָעֲדָשִׁים לְבַדָּם שֶׁמִּצְטָרְפִים עִם הָאֹכֶל — וְנִמְצָא מַאֲמָר
תַּנָּא קַמָּא כְּלָלִי וּמַאֲמַר רַבִּי יְהוּדָה פְּרָטִי, וּכְבָר
יוֹדֶה רַבִּי יְהוּדָה לַתַּנָּא קַמָּא בִּשְׁאָר הַפְּרָטִים
הַנִּכְלָלִין בִּכְלָל הַקְּלִפִּין.</p>

<p>וְצָרִיךְ שֶׁתֵּדַע עוֹד שֶׁכְּמוֹ שֶׁהֵם הַפְכִּיִּים
הַשְּׁלִילָה וְהַקִּיּוּם, כָּךְ הֵם הַפְכִּיִּים שְׁנֵי עִנְיָנִים,
שֶׁהַכַּוָּנָה בְּכָל אֶחָד מֵהֶם שְׁלִילַת חֲבֵרוֹ, דֶּרֶךְ מָשָׁל:
טָמֵא וְטָהוֹר הֵם הֲפָכִים, כִּי כַוָּנַת מִלַּת טָמֵא הוּא שְׁלִילַת
הַטָּהֳרָה וְכַוָּנַת טָהוֹר — שְׁלִילַת הַטֻּמְאָה. אָמְנָם צָרִיךְ
שֶׁתֵּדַע, שֶׁיֵּשׁ <strong>הֲפָכִים שֶׁבֵּינֵיהֶם אֶמְצָעִי וַהֲפָכִים
שֶׁאֵין בֵּינֵיהֶם אֶמְצָעִי</strong>, דֶּרֶךְ מָשָׁל: טָמֵא וְטָהוֹר, אָסוּר וּמֻתָּר — אֵין בֵּינֵיהֶם אֶמְצָעִי;
אַךְ רְשׁוּת וְחוֹבָה יֵשׁ בֵּינֵיהֶם אֶמְצָעִי, שֶׁהוּא מִצְוָה.</p>

<p>עוֹד יֵשׁ מַאֲמָרִים שֶׁאֶחָד הוּא <strong>חִלּוּפוֹ מַמָּשׁ</strong>
שֶׁל חֲבֵרוֹ, פֵּרוּשׁ, שֶׁמַּה שֶׁהוּא הַנּוֹשֵׂא בְּאֶחָד יִהְיֶה
הַנָּשׂוּא בַּשֵּׁנִי, וּמַה שֶׁהוּא נָשׂוּא בְאֶחָד יִהְיֶה הַנּוֹשֵׂא
בַּשֵּׁנִי, דֶּרֶךְ מָשָׁל, כְּשֶׁתֹּאמַר (יְרוּשַׁלְמִי): &#8220;אֵין עֲבֵרָה
מִצְוָה, אֵין מִצְוָה עֲבֵרָה&#8221;. הִנֵּה בָרִאשׁוֹן — עֲבֵרָה הִיא נוֹשֵׂא
וּמִצְוָה נָשׂוּא, וּבַשֵּׁנִי לְהֵפֶךְ. וְאוּלָם הַחִלּוּף הַזֶה יוּכַל
לִהְיוֹת בִּשְׁלשָׁה דְרָכִים: הָאֶחָד, שֶׁיִּתְחַלֵּף הַסֵּדֶר,
פֵּרוּשׁ: הַנּוֹשֵׂא וְהַנָּשׂוּא, וְיִשָּׁאֵר הַכַּמּוּת, פֵּרוּשׁ,
שֶׁאִם הָיָה כְלָלִי יִשָּׁאֵר כְּלָלִי וְאִם פְּרָטִי — פְּרָטִי; וְכֵן
הַגְּזֵרָה, פֵּרוּשׁ, שֶׁאִם הָיָה מְקַיֵּם יִשָּׁאֵר מְקַיֵּם, וְאִם
שׁוֹלֵל יִשָּׁאֵר שׁוֹלֵל, דֶּרֶךְ מָשָׁל שְׁנֵי הַמַּאֲמָרִים
שֶׁזָּכַרְנוּ: &#8220;אֵין עֲבֵרָה מִצְוָה, אֵין מִצְוָה עֲבֵרָה&#8221;. הַשֵּׁנִי —
שֶׁיִּתְחַלֵּף הַסֵּדֶר וְגַם הַכַּמּוּת, אַךְ הַגְּזֵרָה תִּתְקַיֵּם.
דֶּרֶךְ מָשָׁל, מַאֲמָר: &#8220;כָּל שֶׁאֵינוֹ אוֹכֵל אֵינוֹ מַאֲכִיל&#8221; עִם
מַאֲמָר &#8220;יֵשׁ שֶׁאֵינוֹ מַאֲכִיל וְאֵינוֹ אוֹכֵל&#8221;, שֶׁהָרִאשׁוֹן
<strong>כְּלָלִי</strong> וְהַשֵּׁנִי <strong>קְצָתִי</strong>. הַשְּׁלִישִׁי — <strong>שֶׁיִּתְחַלֵף</strong>
הַסֵּדֶר וְהַגְּזֵרָה וְיִשָּׁאֵר הַכַּמּוּת, מָשָׁל: &#8220;כָּל הָאוֹכֵל
מַאֲכִיל&#8221; עִם מַאֲמָר: &#8220;כָּל שֶׁאֵינוֹ מַאֲכִיל אֵינוֹ אוֹכֵל&#8221;.</p>

<p><strong>הַמִּתְהַפְּכִים</strong> הֵם אוֹתָם שֶׁנְּשׂוּאֵיהֶם
וְנוֹשְׂאֵיהֶם שְׁנֵיהֶם הַפְכִּיִּים, וְנִמְצָא עִנְיָנָם אֶחָד.
דֶּרֶךְ מָשָׁל: &quot; כָּל הָאוֹכֵל מַאֲכִיל, כָּל שֶׁאֵינוֹ אוֹכֵל אֵינוֹ
מַאֲכִיל&quot;.</p>

<p>אַךְ הַמַּאֲמָרִים שֶׁאֵין לָהֶם יַחַס מְשֻׁתָּף כְּלָל,
פֵּרוּשׁ, שֶׁאֵין נוֹשְׂאֵיהֶם וְלֹא נְשׂוּאֵיהֶם אֶחָד, וְגַם לֹא
דוֹמִים כְּלָל, יִקָּרְאוּ <strong>נִּבְדָּלִים</strong>.</p>

<br />
</blockquote>

<h2 id="פרקה">פרק ה</h2>

<blockquote>
<p><strong>יְבָאֵר דִּיּוּקֵי הַמַּאֲמָרִים</strong></p>
</blockquote>

<blockquote>
<p>הִנֵּה עַד הֵנָּה דִבַּרְנוּ מִמַּה שֶׁמִּצְטַיֵּר
בְּשִׂכְלֵנוּ מִן הַמַּאֲמָרִים שֶׁנִּקְרָא אוֹ שֶׁנִּשְׁמַע. אָמְנָם
עוֹד נֶחְקַק בְּטִבְעֵנוּ לְהִתְבּוֹנֵן <strong>מִתּוֹךְ הַנִּשְׁמָע מַה
שֶּׁלֹּא נִשְׁמַע</strong>, מִפְּנֵי הֱיוֹתוֹ מִתְחַבֵּר בְּהֶכְרָח עִם
הַנִּשְׁמָע. דֶּרֶךְ מָשָׁל, כְּשֶׁאָמְרָה הַתּוֹרָה: &#8220;זֹאת הַחַיָּה
אֲשֶׁר תֹּאכֵלוּ&#8221; — הִנֵּה מַאֲמָר הַזֶּה נָבִין תְּחִלָּה כְּפִי
הֲבָנַת מִלּוֹתָיו אֵלֶּה, שֶׁאֵלֶּה הַמִּינִים הַמֻּזְכָּרִים
בַּפָּרָשָׁה, מֻתָּר לָנוּ לֶאֱכֹל אוֹתָם; אָמְנָם, אִי אֶפְשָׁר לָנוּ
שֶׁלֹּא נָבִין מִזֶּה גַם כֵּן, שֶׁשְּׁאָר הַמִּינִים זוּלַת אֵלֶּה,
אֵינָם מֻתָּרִים לָנוּ; וְכֵן כְּשֶׁאָמָר: &#8220;אֵלֶּה דִבְרֵי דָוִד
הָאַחֲרוֹנִים&#8221;, נִתְבּוֹנֵן מִזֶּה מִכְּלָל דְּאִכָּא רִאשׁוֹנִים — כִּי
אִי אֶפְשָׁר לְהָבִין &#8220;אַחֲרוֹן&#8221; מִבְּלִי &#8220;רִאשׁוֹן&#8221;. וְאוּלָם, כָּל מַה
שֶּׁאָנוּ מְבִינִים מִתּוֹךְ מַאֲמָר אֶחָד וְלֹא פֹרַשׁ בּוֹ,
נִקְרָאֵהוּ &#8220;<strong>דִּיּוּק</strong>&#8221;. וְעַתָּה נְבָאֵר מִשְׁפָּטָיו.</p>

<p>הִנֵּה כְמוֹ כֵן, מַאֲמָר שֶׁיֵּאָמֵר, רָאוּי
שֶׁיִּשָּׁמְרוּ כָל מִלּוֹתָיו <strong>הָעֵרֶך וְהַשִּׁעוּר</strong> הָרָאוּי לָהֶן,
פֵּרוּשׁ, שֶׁלֹּא יְיֻחַד נָשׂוּא לְנוֹשֵׂא אֶחָד אִם הוּא רָאוּי
לְרַבִּים, וְלֹא יֹאמַר בְּנוֹשְׂאִים רַבִּים נָשׂוּא שֶׁאֵינוֹ רָאוּי
אֶלָּא לְאֶחָד מֵהֶם. וְכֵן עַל דֶּרֶךְ זֶה לֹא יְיֻחַד לְנוֹשֵׂא
נָשׂוּא אֶחָד אִם רָאוּי לוֹ יוֹתֵר; וְלֹא יֹאמְרוּ בְנוֹשֵׂא נְשׂוּאִים
רַבִּים אִם אֵין רָאוּי לוֹ אֶלָּא אֶחָד מֵהֶם. וְהִנֵּה עַל פִּי
הַשֹּׁרֶשׁ הַזֶּה, כְּשֶׁיִּזְדַּמֵּן לְפָנֵינוּ מִן הַמַּאֲמָרִים,
יַבִּיט שִׂכְלֵנוּ אֶל חֲלָקָיו וְאֶל שִׁעוּרָם, וּכְפִי מַה שֶׁיִּרְאֶה
כָּךְ יִהְיֶה הַצִּיּוּר שֶׁיְּקַבֵּל מֵהֶם. וְכָל מַה שֶּׁהוּא חוּץ מִן
הַגְּבוּל הַהוּא יִדּוֹן הֱיוֹתוֹ נִדְחֶה. דֶּרֶךְ מָשָׁל שָׁנִינוּ:
&#8220;רַ&#8221;יְ אוֹמֵר: הַצָּד צִפֹּר לַמִּגְדָּל וּצְבִי לַבַּיִת — חַיָּב&#8220;.
וְדִיְּקוּ בַשַּׁ&#8221;ס: &#8220;לַבַּיִת הוּא דִמְחַיַּב, אֲבָל לְבֵיבָרִין —
לֹא&#8221;. יְסוֹד הַדִּיּוּק הַזֶּה הוּא, כִּי הִנֵּה יִחֵד רַ&quot;יְ הַחִיּוּב
אֶל הַנּוֹשֵׂא הַמֻּגְבָּל שֶׁל צָד צְבִי לַבַּיִת, וּמִן הָרָאוּי
שֶׁנָּדוּן מִדְּבָרָיו שֶׁכָּל מִי שֶׁלֹּא יִהְיֶה מִכְּלָל הַנּוֹשֵׂא
הַזֶּה שֶׁהִגְבִּילוֹ, לֹא יִהְיֶה בוֹ נָשׂוּא זֶה, פֵּרוּשׁ: מִי
שֶׁלֹּא יִהְיֶה צָד לַבַּיִת, אַף עַל פִּי שֶׁיִּהְיֶה הַחִיּוּב עַל
כָּל צָד, בְּהֶחְלֵט, לֹא הָיָה מַזְכִּיר בְּנוֹשְׂאוֹ &#8220;הַצָּד
לַגְּבוּל&#8221;, דְּהַיְנוּ &#8220;הַצָּד לַבַּיִת&#8221;. וְכֵן כָּל כַּיּוֹצֵא
בָזֶה.</p>

<p>וְאָמְנָם צָרִיךְ שֶׁתֵּדַע, שֶׁיֵּשׁ בַּדִּיּוּקִים
שְׁנֵי מִינִים: <strong>מֻכְרָח וּבִלְתִּי מֻכְרָח</strong>. הַבִּלְתִּי מֻכְרָח הוּא
הַתָּלוּי בְּדִקְדּוּק סֵדֶר הַמִּלּוֹת <strong>וְיַחֲסָן</strong>, דְּאַף עַל פִּי
שֶׁתְּחִלַּת הַהִתְבּוֹנְנוּת נוֹתֵן שֶׁנְּדַקְדְּקֵהוּ, כְּבָר יוּכַל
לִמָּצֵא טַעַם שֶׁבַּעֲבוּרוֹ נוֹדֶה בַמַּאֲמָר וְנַכְחִישׁ הַדִּיּוּק,
דֶּרֶךְ מָשָׁל, כְּשֶׁשָּׁנִינוּ: &#8220;אִם רֹב יִשְׂרָאֵל — מְבָרֵךְ&#8221;,
וְאַחַר כָּךְ אָמְרוּ: &#8220;בְּדִין הוּא, דַּאֲפִלּוּ מֶחֱצָה עַל מֶחֱצָה,
וְאַיְּדֵי דִתְנַן רֵישָׁא רֹב תְּנָא סֵיפָא נַמִּי רֹב&#8221;. — הִנֵּה
נִדְחָה הַדִּיּוּק בְּמַה שֶּׁאָמַר, שֶׁלֹּא נִתְכַּוֵּן הַתַּנָּא
לְהוֹצִיא מֶחֱצָה עַל מֶחֱצָה אֶלָּא לְהֶמְשֵׁךְ אַחַר לְשׁוֹן
הָרֵישָׁא. אַךְ הַמֻּכְרָח הוּא הַתָּלוּי בְּעֶצֶם הַמַּאֲמָר, שֶׁאִי
אֶפְשָׁר שֶׁנּוֹדַע הַמַּאֲמָר. וְנַכְחִישׁ הַדִּיּוּק הַהוּא, כִּי
בֶאֱמֶת אֵינוֹ <strong>מִתְפָּרֵד</strong> מִמֶּנּוּ דֶּרֶךְ מָשָׁל, כֵּיוָן
שֶׁיָּדַעְנוּ מַאֲמָר: &#8220;כָּל עֲמַר דִּנְקֵי — אַגַּב אִמֵּהּ סְלֵק&#8221;,
מֻכְרָח שֶׁנֵּדַע גַּם כֵּן, שֶׁכָּל דְּלָא סְלֵק לָא הֲוָה נְקֵי אַגַּב
אִמֵּהּ.</p>

<p>אָמְנָם כְּלָל הַדִּיּוּקִים הַמֻּכְרָחִים הֵם אֵלֶּה:
כָּל מַאֲמָר כְּלָלִי מְקַיֵּם, יְדֻיְּקוּ מִמֶּנּוּ שְׁנֵי דִיּוּקִים,
דֶּרֶךְ מָשָׁל: &#8220;כָּל דִּנְקֵי — אַגַּב אִמֵּהּ סְלֵק&#8221; — יְדֻיַּק
מִמֶּנּוּ: כָּל דְּלָא סְלֵק לָא הֲוָה נְקֵי אַגַּב אִמֵּהּ — וְנִקְרָא
זֶה <strong>חִלּוּף הַפְכִּי כוֹלֵל</strong>, וִידֻיַּק מִמֶּנּוּ, שֶׁאֶחָד מִן
הָעוֹלִים יָפֶה הוּא הַ&#8220;נְּקֵי אַגַּב אִמֵּהּ&#8221;, וְנִקְרָא זֶה <strong>חִלּוּף
קְצָתִי</strong>. וְכָל מַאֲמָר כְּלָלִי שׁוֹלֵל יְדֻיַּק מִמֶּנּוּ דִיּוּק
אֶחָד לְבַד, דֶּרֶךְ מָשָׁל: &#8220;אֵין רַע יוֹרֵד מִלְמַעְלָה, אֵין יוֹרֵד
מִלְמַעְלָה רַע&#8221;. וְנִקְרָא זֶה <strong>חִלּוּף כּוֹלֵל</strong>. וְכָל מַאֲמָר
קְצָתִי מְקַיֵּם יְדַיְּקוּ מִמֶּנּוּ שְׁלשָׁה דִיּוּקִים. דֶּרֶךְ
מָשָׁל: &#8220;יֵשׁ זָרִיז וְנִשְׂכָּר&#8221;, יְדֻיַּק מִמֶּנּוּ: &#8220;יֵשׁ זָרִיז
וְאֵינוֹ נִשְׂכָּר&#8221; — וְנִקְרָא זֶה <strong>הֵפֶךְ</strong>; וִידֻיַּק מִמֶּנּוּ:
&#8220;יֵשׁ שֶׁאֵינוֹ נִשְׂכָּר וְהוּא זָרִיז&#8221; — וְנִקְרָא זֶה <strong>חִלּוּף
קְצָתִי הַפְכִּי</strong>; וִידֻיַּק מִמֶּנּוּ: &#8220;אֶחָד מִן הַנִּשְׂכָּרִים הוּא
הַזָּרִיז&#8221; וְיִקָּרֵא זֶה <strong>חִלּוּף קְצָתִי</strong>. וְכֵן כָּל מַאֲמָר
קְצָתִי שׁוֹלֵל יְדֻיַּק מִמֶּנּוּ שְׁלשֶׁת הַדִּיּוּקִים הָאֵלֶּה.
דֶּרֶךְ מָשָׁל: &#8220;יֵשׁ קֳדָשִׁים שֶׁיֵּשׁ לָהֶם פִּדְיוֹן&#8221;, תְּדַיֵּק
מִזֶּה (יֵשׁ קֳדָשִׁים שֶׁיֵּשׁ לָהֶם פִּדְיוֹן): יֵשׁ שֶׁיֵּשׁ לָהֶם
פִּדְיוֹן וְהֵם קֳדָשִׁים, יֵשׁ שֶׁאֵין לָהֶם פִּדְיוֹן וְהֵם
קֳדָשִׁים.</p>
</blockquote>

<blockquote>
<br />
</blockquote>

<h2 id="פֶּרֶקו">פֶּרֶק ו</h2>

<blockquote>
<p><strong>יְבָאֵר אֲמִתַּת הַמַּאֲמָרִים וּכְזָבָם</strong></p>
</blockquote>

<blockquote>
<p>כְּלָל הַמַּאֲמָרִים שֶׁיֵאֶמְרוּ יִתְחַלֵּק
<strong>לַאֲמִתִּים</strong> <strong>וְכוֹזְבִים</strong>. הָאֲמִתִּים הֵם – שֶׁיֹּאמְרוּ מַה
שֶׁהוּא. הַכּוֹזְבִים – שֶׁיֹּאמְרוּ מַה שֶּׁאֵינוֹ.</p>

<p>וְהִנֵּה צָרִיךְ שֶׁתַּבְחִין בָזֶה בֵּין הַמַּאֲמָרִים
<strong>הַפְּשׁוּטִים</strong> וּמַאֲמָרִים הַנֶּאֱמָרִים עַל דֶּרֶךְ <strong>הַשְׁאָלָה</strong>
אוֹ <strong>הַהַפְלָגָה</strong>. כִּי הַפְּשׁוּטִים אֲמִתָּם וּכְזָבָם תָּלוּי
בִּהְיוֹת צוֹדֵק אוֹ בִלְתִּי צוֹדֵק מַה שֶׁנִּרְמַז בְּמִלּוֹתֵיהֶן
לְפִי הֲבָנָתָן הַפְּשׁוּטָה. אַךְ בְּאוֹתָן שֶׁעַל דֶּרֶךְ
<strong>הַהַשְׁאָלָה</strong> אוֹ <strong>הַהַפְלָגָה</strong>. כִּי הַפְּשׁוּטִים אֲמִתָּם
וּכְזָבָם תָּלוּי בִּהְיוֹת צוֹדֵק אוֹ בִלְתִּי צוֹדֵק מַה שֶׁנִּרְמַז
בְּמִלּוֹתֵיהֶן לְפִי הֲבָנָתָן הַפְּשׁוּטָה. אַךְ בְּאוֹתָן שֶׁעַל
דֶּרֶךְ הַהַשְׁאָלָה אוֹ הַהַפְלָגָה – אֵין הָאֱמֶת וְהַכָּזָב תָּלוּי
בְּמָה שֶׁמּוּבָן מִפְּשָׁט מִלּוֹתֵיהֶן, אֶלָּא בָרֶמֶז הַמְכֻוָּן
בָּם. דֶּרֶךְ מָשָׁל, כְּשֶׁאָמְרוּ לְרַבִּי יוֹחָנָן: &#8220;אֲרִי עָלָה
מִבָּבֶל&#8221;, אֵין אֲמִתַּת הַמַּאֲמָר הַהוּא בְּמוּבָן מִפְּשָׁט
הַמִּלּוֹת אֶלָּא בָּרֶמֶז הַנִּרְמָז, שֶׁהוּא, שֶׁאָדָם חָכָם גָּדוֹל
בַּתּוֹרָה עָלָה מִבָּבֶל, וְהוּא – רַב כָּהֲנָא.</p>

<p>עוֹד צָרִיךְ שֶׁתְּדַקְדֵּק בְּכָל מַאֲמָר שֶׁיִּהְיֶה
לָדַעַת סוֹף גְּזֵרָתוֹ, שֶׁבָּה יִהְיֶה תָלוּי אֲמִתַּת הַמַּאֲמָר אוֹ
כְזָבוֹ. וְזֶה יִתְחַלֵּף לְפִי הִתְחַלֵּף הַמִּינִים שֶׁזָּכַרְנוּ
לְמַעֲלָה. כִּי הִנֵּה <strong>הַמַּאֲמָר הַסְּתָמִי</strong>, סוֹף גְּזֵרָתוֹ הוּא
הִמָּצֵא הַנָּשׂוּא הַהוּא בַנּוֹשֵׂא שֶׁיֹּאמְרֵהוּ בוֹ אוֹ הֵעָדֵר
מִמֶּנוּ. דֶּרֶךְ מָשָׁל: &#8220;נָשִׁים חַיָּבוֹת בְּקִדּוּשׁ הַיּוֹם&#8221; – סוֹף
גְּזֵרָתוֹ, שֶׁיֵּשׁ לַנָּשִׁים חִיּוּב לְקִדּוּשׁ הַיּוֹם, וַאֲמִתּוֹ
תָלוּי בְּשֶׁיִּהְיֶה הָאֱמֶת כָּךְ, שֶׁתִּהְיֶינָה הַנָּשִׁים חַיָּבוֹת
בְּקִדּוּשׁ הַיּוֹם. אַךְ <strong>הַמַּאֲמָר הַמְיֻחָד</strong> שֶׁזָּכַרְנוּ,
שֶׁהוּא הָאוֹמֵר הַנָּשׂוּא בְנוֹשֵׂא בְּדֶרֶךְ מְיֻחָד, הִנֵּה סוֹף
גְּזֵרָתוֹ הוּא הִמָּצֵא הַנָּשׂוּא הַהוּא בְּאוֹתוֹ הַנּוֹשֵׂא,
בְּאוֹתוֹ הַדֶּרֶךְ: וְאִלּוּ יִמָצֵא הַנָּשׂוּא בַנּוֹשֵׂא אַךְ לֹא
בְּאוֹתוֹ הַדֶּרֶךְ, לֹא יִהְיֶה הַמַּאֲמָר צוֹדֵק. דֶּרֶךְ מָשָׁל
מַאֲמָר: &#8220;כֵּיוָן דְּחֻלְדָּה וּבַרְדְּלָס מְצוּיִים שָׁם – וַדַּאי
גְרָרוּהוּ&#8221; – אִלּוּ לֹא הָיָה וַדַּאי שֶׁיִּגְרְרוּהוּ, אֲפִלּוּ
יֶאֱרַע כֵּן פְּעָמִים רַבּוֹת, לֹא הָיָה הַמַּאֲמָר צוֹדֵק.
<strong>הַמַּאֲמָר הַמְמַעֵט</strong>, שֶׁאוֹמֵר <strong>נָשׂוּא בְנוֹשֵׂא</strong> וְשׁוֹלְלוֹ
מִכָּל זוּלָתוֹ – סוֹף גְּזֵרָתוֹ הוּא, שֶׁבְּאוֹתוֹ הַדָּבָר לְבַדּוֹ
נִמְצָא אוֹתוֹ עִנְיָן, וְאִלּוּ הָיָה נִמְצָא בְזוּלָתֹו לֹא הָיָה
צוֹדֵק. דֶּרֶךְ מָשָׁל, מַאֲמָר הַכָּתוּב: &#8220;הוּא לְבַדּוֹ יֵעָשֶׂה
לָכֶם&#8221; – אִלּוּ הָיָה מֻתָּר בְּיוֹם טוֹב עֲשִׂיַּת דְּבָרִים אֲחֵרִים
זוּלָתִי אֹכֶל נֶפֶשׁ, לֹא הָיָה הַכָּתוּב אוֹמֵר &#8220;לְבַדּוֹ&#8221;, שֶׁהֲרֵי
אֵינוֹ לְבַדּוֹ. <strong>הַמַּאֲמָר הַמּוֹצִיא</strong>, שֶׁמּוֹצִיא קְצָת מִן
הַנִּכְלָלִים בַּנּוֹשֵׂא מִן הַנָּשׂוּא – גְּזֵרוֹתָיו שְׁתַּיִם.
אַחַת, שֶׁבַּנּוֹשֵׂא הַהוּא נִמְצָא הַנָּשׂוּא הַהוּא: שְׁתַּיִם,
שֶׁאוֹתָם הַמּוּצָאִים, אַף עַל פִּי שֶׁהֵם מִן הַנּוֹשֵׂא הַהוּא, אֵין
בָּהֶם הַנָּשׂוּא הַהוּא. וְאִם יִמָּצֵא גַּם בָּמּוּצָאִים, הִנֵּה לֹא
יִהְיֶה כָל הַמַּאֲמָר כּוֹזֵב, אֶלָּא הַגְּזֵרָה הַשְּׁנִיָה תִּהְיֶה
כוֹזֶבֶת וְהָרִאשׁוֹנָה צוֹדֶקֶת. דֶּרֶךְ מָשָׁל: &#8220;הַכֹּל שׁוֹחֲטִין
חוּץ מֵחֵרֵשׁ שׁוֹטֶה וְקָטָן&#8221;, אִלּוּ הָיָה הַדִּין שֶׁהַכֹּל
שׁוֹחֲטִין וְגַם חֵרֵשׁ שׁוֹטֶה וְקָטָן שׁוֹחֲטִין, לֹא נֹאמַר שֶׁכָּל
הַמַּאֲמָר כּוֹזֵב, אֶלָּא הַגְּזֵרָה &#8220;הַכֹּל
שׁוֹחֲטִין&#8221; צוֹדֶקֶת,:חוּץ מֵחֵרֵשׁ שׁוֹטֶה וְקָטָן&quot; אֵינָהּ צוֹדֶקֶת.
וְכֵן <strong>הַמַּאֲמָר הַמֻּגְבָּל</strong>, אִם יִהְיֶה הַגְּבוּל בִּלְתִּי צוֹדֵק
לֹא מִפְּנֵי זֶה יִהְיֶה בִלְתִּי צוֹדֵק כָּל הַמַּאֲמָר. אֶלָּא
הַגְּזֵרָה הָרִאשׁוֹנָה צוֹדֶקֶת. הַשְׁנִיָּה בִּלְתִּי צוֹדֶקֶת.
דֶּרֶךְ מָשָׁל: &#8220;וּמְחַלְלִין אוֹתוֹ כֶּסֶף עַל כֶּסֶף, וּבִלְבַד
שֶׁיַּעֲלוּ הַפֵּרוֹת&#8221; וְכוּ&#8216;, אִלּוּ הָיָה זֶה הַתְּנַאי אֲמִתִּי וְלֹא
הָיָה זֶה הַחִיּוּב, אַף עַל פִּי כָךְ הָיְתָה אֲמִתִּית הַגְּזֵרָה
הָרִאשׁוֹנָה, שֶׁ&#8220;מְּחַלְלִין אוֹתוֹ כֶּסֶף עַל כֶּסֶף&#8221; וְכוּ''.
<strong>וְהַמַּאֲמָר הַתָּלוּי</strong> – שֶׁתּוֹלִים מְצִיאוּת עִנְיָן אֶחָד
בִּמְצִיאוּת עִנְיָן אַחֵר, הִנֵּה אֵין סוֹף גְּזֵרָתוֹ שׁוּם אֶחָד מִן
הָעִנְיָנִים בִּפְנֵי עַצְמוֹ, אַךְ סוֹף גְּזֵרָתוֹ הוּא הֱיוֹתָם
נִתְלִים זֶה בָזֶה. וְאִלּוּ הָיוּ שְׁנֵי הָעִנְיָנִים אֱמֶת, כָּל אֶחָד
בִּפְנֵי עַצְמוֹ, אַךְ תְּלִיָּתָם זֶה בָזֶה בִּלְתִּי צוֹדֶקֶת. יִהְיֶה
הַמַּאֲמָר כּוֹזֵב: וְאִלּוּ הָיוּ הָעִנְיָנִים בִּפְנֵי עַצְמָם
כּוֹזְבִים וּתְלִיָּתָם זֶה בָזֶה אֱמֶת – יִהְיֶה הַמַּאֲמָר אֲמִתִּי.
דֶּרֶךְ מָשָׁל, כְּשֶׁאָמַר הֶחָכָם לְאוֹתוֹ הַמִּין: &#8220;אִם תַּעֲשֶׂה
כֵן, רוֹפֵא אֻמָּן תִּקָּרֵא&#8221;, לֹא הָיְתָה כַוָּנָתוֹ רַק &#8220;שֶׁיַּעֲשֶׂה
כֵן&#8221; וְלֹא שֶׁיִּקָּרֵא &#8220;רוֹפֵא אֻמָּן&#8221;, אֶלָּא שֶׁאִם הָיָה יָכֹל
לַעֲשׂוֹת כֵּן הָיָה נִקְרָא רוֹפֵא אֻמָּן – וּבֶאֱמֶת לֹא הָיָה יָכוֹל
לַעֲשׂוֹת כֵּן וְלֹא הָיָה נִקְרָא רוֹפֵא אֻמָּן. וְכֵן כְּשֶׁאָמַר
אֵלִיָּהוּ: &#8220;וְאִם הַבַּעַל אֱלֹהִים – לְכוּ אַחֲרָיו!&#8221; – לֹא הָיָה
מוֹדֶה אֵלִיָּהוּ חַס וְחָלִילָה שֶׁהַבַּעַל הוּא אֱלֹהִים, וְלֹא הָיָה
אוֹמֵר לִבְנֵי יִשְׂרָאֵל שֶׁרָאוּי שֶׁיֵּלְכוּ אַחֲרָיו, אֶלָּא שֶׁאִם
הוּא אֱלֹהִים רָאוּי שֶׁיֵּלְכוּ אַחֲרָיו. וְזֶה הַמַּאֲמָר אֲמִתִּי
בְּעַצְמוֹ, כִּי שְׁנֵי הַדְּבָרִים תְּלוּיִים זֶה בָזֶה בֶאֱמֶת אַךְ
שֶׁקֶר הוּא שֶׁיִּהְיֶה הַבַּעַל אֱלֹהִים וְשֶׁקֶר שֶׁיִּהְיֶה רָאוּי
שֶׁיֵּלְכוּ אַחֲרָיו. וְהֵפֶךְ זֶה, אִם יִהְיוּ הָעִנְיָנִים אֱמֶת
וּתְלִיָּתָם זֶה בָזֶה שֶׁקֶר, יִהְיֶה הַמַּאֲמָר כּוֹזֵב. דֶּרֶךְ
מָשָׁל, אִם תֹּאמַר: &#8220;אִם מֹשֶׁה קִבֵּל אֶת הַתּוֹרָה – שָׁאוּל הוּא
מֶלֶךְ רִאשׁוֹן שֶׁמָּלַךְ עַל יִשְׂרָאֵל&#8221;. הִנֵּה שְׁנֵי הָעִנְיָנִים
אֲמִתִִּים כָּל אֶחָד בִּפְנֵי עַצְמוֹ, אַךְ אֵינָם תְּלוּיִים זֶה בָזֶה
כְלָל, וְהַמַּאֲמָר הַזֶּה שֶׁתּוֹלֶה אוֹתָם זֶה בָזֶה הוּא בִלְתִּי
צוֹדֵק. אַךְ הַמַּאֲמָר שֶׁמְּקַבֵּץ נְשׂוּאִים רַבִּים בְּנוֹשֵׂא אֶחָד
אוֹ נוֹשְׂאִים רַבִּים לְנָשׂוּא אֶחָד, הִנֵּה סוֹף גְּזֵרָתוֹ שֶׁכָּל
אוֹתָם הַנְּשׂוּאִים הֵם בְּאוֹתוֹ הַנּוֹשֵׂא אוֹ בְכָל אוֹתָם
הַנּוֹשְׂאִים יִהְיֶה אוֹתוֹ הַנָּשׂוּא, וְעַל כֵּן, לְשֶׁיִּהְיֶה
צוֹדֵק צָרִיךְ שֶׂכֻּלָּם יִהְיוּ אֱמֶת. דֶּרֶךְ מָשָׁל, כְּשֶׁאָמַר:
&#8220;אֶחָד חוֹלֵץ אוֹ מְיַבֵּם&#8221;&quot; – אִם הָאֱמֶת הָיָה שֶׁחוֹלֵץ וְלֹא
מְיַבֵּם, הִנֵּה הַמַּאֲמָר הַזֶּה בִּלְתִּי צוֹדֵק. אַף עַל פִּי
שֶׁחֵלֶק מִמֶּנוּ, שֶׁהוּא חוֹלֵץ, הָיָה צוֹדֵק. וְכֵן כָּל כַּיּוֹצֵא
בָזֶה וְעַל דֶּרֶךְ זֶה, שְׁלֹשֶׁת הַמִּינִים ח&#8217; ט' וְי&#8216;, שֶׁכֻּלָם
מְקַבְּצִים עִנְיָנִים הַרְבֵּה כְּאֶחָד – לִהְיוֹת הַמַּאֲמָר צוֹדֵק,
צָרִיךְ שֶׁכּל אוֹתָם הָעִנְיָנִים יִהְיוּ כְמוֹ שֶׁנֶּאֱמָרִים
בַּמַּאֲמָר, אַךְ הַמִּין הָאַחַד עָשָׂר, הַהוּא שֶׁיֹּאמַר בּוֹ עִנְיָן
נִמְשָׁךְ מֵעִנְיָן אַחֵר, הִנֵּה גְזֵרוֹתָיו שָׁלֹשׁ: הִמָּצֵא
הַקּוֹדֵם וְהִמָּצֵא הַנִּמְשָׁךְ וִהְיוֹת מְצִיאוּת הַנִּמְשָׁךְ
הֶמְשֵׁךְ מְצִיאוּת הַקּוֹדֵם. וְתִרְאֶה שֶׁבָּזֶה יִבָּדֵל הַמִּין
הַזֶּה מִן הַמַּאֲמָר הַתָּלוּי, כִּי בַתָּלוּי אֵין הַגְּזֵרָה עַל
מְצִיאוּת שׁוּם אֶחָד מִן הָעִנְיָנִים אֶלָּא עַל הִתָּלוּתָם לְבַד,
אַךְ זֶה גוֹזֵר מְצִיאוּת שְׁנֵי הָעִנְיָנִים וְגוֹזֵר הִתָּלוּתָם זֶה
בָזֶה. דֶּרֶךְ מָשָׁל, הַמַּאֲמָר שֶׁהֵבֵאנוּ לְמַעְלָה: &quot;הָיָה עוֹבֵר
בַּשּׁוּק וְכוּ&#8217; אוֹכְלִים וּפְטוּרִים – לְפִיכָךְ, אִם הִכְנִיסוּ
לְבָתֵּיהֶם מְתַקְּנִים וַדַּאי&quot;. הִנֵּה שְׁלֹשָׁה עִנְיָנִים נִגְזָרִים
בַּמַּאֲמָר הַזֶּה: אֶחָד, שֶׁיְּכוֹלִים הַפּוֹעֲלִים לֶאֱכֹל בַּמָּקוֹם
שֶּׁהֵם בְּלִי הַפְרָשַׁת מַעֲשֵׂר – וְזֶה הַקּוֹדֵם. שְׁנַיִם, שֶׁאִם
הִכְנִיסוּ לְבָתֵּיהֶם – חַיָּבִים לְתַקֵּן וַדַּאי – וְזֶה
הַנִּמְשָׁךְ; שְׁלֹשָׁה, שֶׁחִיּוּבָם וַדַּאי בְּהִכָּנְסָם לַבַּיִת,
תָּלוּי בַּהֶתֵּר שֶׁהֵם מֻתָּרִים לֶאֱכֹל בְּלִי הַפְרָשָׁה בַּמָּקוֹם
שֶּׁהֵם. וְהִנֵּה, כְּדֵי שֶׁיִּהְיֶה מַאֲמָר כָּזֶה אֱמֶת, צָרִיךְ
שֶׁכָּל שְׁלֹשֶׁת הַחֲלָקִים יִהְיוּ אֱמֶת, וְּאִם אֶחָד מֵהֶם לֹא
יִהְיֶה אֱמֶת – הַמַּאֲמָר בִּלְתִּי צוֹדֵק.</p>

<br />
</blockquote>

<blockquote>
<h2 id="פֶּרֶקז">פֶּרֶק ז</h2>
</blockquote>

<blockquote>
<p><strong>יְבָאֵר מִינֵי הַהֶקֵּשִׁים</strong></p>
</blockquote>

<blockquote>
<p>הִנֵּה עַד הֵנָה בֵּאַרְנוּ הַיְסוֹד הָרִאשׁוֹן –
שֶׁהוּא <strong>בַּהֲבָנַת הַמַּאֲמָרִים</strong>. עַתָּה נְבָאֵר הַשֵּׁנִי – שֶׁהוּא
<strong>בְּהֻלֶּדֶת הַתּוֹלָדוֹת</strong>.</p>

<p>טֶבַע הַהִתְבּוֹנְנוּת נוֹתֵן, שֶׁכַּאֲשֶׁר יֹאמַר
נָשׂוּא אֶחָד בְּנוֹשֵׂא אֶחָד, כָּל מַה שֶׁיִּהְיֶה נִכְלָל אוֹ
מִתְחַבֵּר בֶּאֱמֶת בַּנָּשׂוּא הַהוּא, יֹאמַר בְּאוֹתוֹ הַנּוֹשֵׂא.
וְכֵן כָּל מַה שֶׁנִּכְלָל בְּאוֹתוֹ הַנּוֹשֵׂא יֹאמַר בּוֹ אוֹתוֹ
הַנָּשׂוּא. וְעַל פִּי הַשֹּׁרֶשׁ הַזֶּה, כְּשֶׁנִּשְׁמָע מַאֲמָר מִן
הַמַּאֲמָרִים, יִוָּלְדוּ לָנוּ מִמֶּנּוּ מַאֲמָרִים הַרְבֵּה – כֻּלָּם
נִמְשָׁכִים בֶּאֱמֶת מִן הַמַּאֲמָר הַהוּא שֶׁשָּׁמַעְנוּ וְנִכְלָלִים
בּוֹ, כְּדֶּרֶךְ שֶׁנִּכְלָלִים הַפְּרָטִים בִּכְלָלֵיהֶם. דֶּרֶךְ
מָשָׁל: שָׁמַעְנוּ, שֶׁהָעוֹשֶׂה אַב מְלָאכָה בְּשַׁבָּת חַיָּב
סְקִילָה. הִנֵּה נֵדַע שֶׁכָּל מַה שֶׁהוּא אַב מְלָאכָה, יֵשׁ בּוֹ
עִנְיָן זֶה שֶׁל חִיּוּב סְקִילָה: מֵעַתָּה, כָּל מַעֲשֶׂה שֶׁנֵּדַע
הֱיוֹתוֹ אַב מְלָאכָה, נֵדַע וַדַּאי שֶׁיֵּשׁ בּוֹ חִיּוּב סְקִילָה:
וְנוֹלִיד מִזֶּה, שֶׁהַכּוֹתֵב בְּשַׁבָּת חַיָּב סְקִילָה, הַלָּשׁ
חַיָּב סְקִילָה, וְכֵן כֻּלָּם. כִּי כָל אֵלֶּה נִכְלָלִים בְּנוֹשֵׂא
הַמַּאֲמָר הָרִאשׁוֹן, דְּהַיְנוּ: הָעוֹשֶׂה אַב מְלָאכָה. וְכֵן אִלּוּ
שָׁמַעְתָּ מַאֲמָר, שֶׁהָאִזְמֵל שֶׁל מִילָה הוּא מֻקְצֶה – הִנֵּה כָל
מַה שֶׁיִּוָדַע לָנוּ הֱיוֹתוֹ מִתְחַבֵּר לְנָשׂוּא זֶה שֶׁל מֻקְצֶה
תָּדִין בְּלִי סָפֵק הִמָּצְאוֹ בְּאִזְמֵל שֶׁל מִילָה; וְעַל כֵּן,
כְּשֶׁתֵּדַע שֶׁהַמֻּקְצֶה אָסוּר בְּטִלְטוּל, תֵּדַע שֶׁהָאִזְמֵל שֶׁל
מִילָה אָסוּר בְּטִלְטוּל. וְהִנֵּה הַמַּאֲמָר הָרִאשׁוֹן שֶׁמִּמֶּנוּ
יִמָּשֵׁךְ הַשֵּׁנִי נִקְרָא <strong>הַקְדָּמָה</strong>, וְהַנִּמְשָׁךְ נִקְרָא
<strong>תּוֹלָדָה</strong>; וְהוֹלָדַת הַתּוֹלָדָה מֵהַקְדָּמָתָהּ נִקְרָא הֶקֵּשׁ,
וּכְשֶׁיִּהְיֶה עַל דֶּרֶךְ זֶה נִקְרָא <strong>הֶקֵּשׁ מוֹפְתִי</strong>. וְאוּלָם
הִנְךָ רוֹאֶה, שֶׁהֶמְשֵׁךְ תּוֹלָדָה זוֹ בָּא מִהְיוֹת נְשׂוּא
הַתּוֹלָדָה מִתְחַבֵּר בֶּאֱמֶת עַל נְשׂוּא הַהַקְדָּמָה אוֹ נוֹשֵׂא
הַתּוֹלָדָה נִכְלָל תַּחַת נוֹשֵׂא הַהַקְדָּמָה. וְאִלּוּ תִמְצָא
שֶׁאֵין נְשׂוּא הַתּוֹלָדָה נִכְלָל אוֹ מִתְחַבֵּר בְּהֶכְרָח וְתָמִיד
בִּנְשׂוּא הַהַקְדָּמָה, הִנֵּה הַתּוֹלָדָה לֹא תִּוָּלֵד. דֶּרֶךְ
מָשָׁל מִשַּׁבָּת, שֶׁהַהַבְעָרָה אַב מְלָאכָה, וְשָׁמַעְתָּ שֶׁכָּל
הָעוֹשֶׂה אַב מְלָאכָה בְּשַׁבָּת חַיָּב מִיתָה, וְאַחַר כָּךְ
שָׁמַעְתָּ רַ&quot;י אוֹמֵר שֶׁהַבְעָרָה אֵינָה אַב מְלָאכָה: הִנֵּה לֹא
תוֹלִיד עוֹד שֶׁהַמַּבְעִיר יִהְיֶה חַיָּב מִיתָה. וְכֵן
כְּשֶׁיָּדַעְתָּ שֶׁהַמֻּקְצֶה אָסוּר בְּטִלְטוּל, וְחָשַׁבְתָּ
שֶׁלְּטַלְטְלוֹ מִן הַצַּד יִהְיֶה גַם כֵּן אָסוּר, וְאַחַר כָּךְ
שָׁמַעְתָּ שֶׁטִּלְטוּל מִן הַצַּד אֵין שְׁמוֹ טִלְטוּל – הִנֵּה לֹא
תָדִין עוֹד שֶׁיִּהְיֶה הַמֻּקְצֶה אָסוּר לְטַלְטְלוֹ מִן הַצַּד.
וְאָמְנָם, בַּדָּבָר הַזֶּה יִפֹּל הַטָּעוּת בְּשִׂכְלוֹ שֶׁל הָאָדָם,
שֶׁיַּחֲשֹׁב מִתְּחִילָה הֱיוֹת הַדָּבָר בְּדֶרֶךְ אֶחָד וַיִּמְצָאֵהוּ
אַחַר כָּךְ בְּדֶרֶךְ אַחֵר, וְגַם יִפֹּל הַמַּחֲלֹקֶת וְהַהֶפְרֵשׁ
בֵּין הַסְּבָרוֹת וְעַל כֵּן יִקְרֶה שֶׁאֶחָד יוֹלִיד תּוֹלָדָה אַחַת
וְאַחֵר יַכְחִישָהּ.</p>

<p>עוֹד מִטֶּבַע הַהִתְבּוֹנְנוּת הוּא, שֶׁהַדּוֹמִים
יִלָּמְדוּ זֶה מִזֶּה. פֵּרוּשׁ, שֶׁאִם מָצָאנוּ שְׁנֵי נוֹשְׂאִים
דּוֹמִים, מָצָאנוּ בְּאֶחָד מֵהֶם מְפֹרָשׁ נָשׂוּא אֶחָד, בְּדִין
הִמָּצֵא הַנָּשׂוּא הַהוּא גַּם בַּשֵּׁנִי, אַף עַל פִּי שֶׁלֹּא פֹרַשׁ
בּוֹ, וְנִקְרָא &#8220;<strong>בִּנְיַן אָב</strong>&#8221; אוֹ &#8220;<strong>מַה מָּצִינוּ</strong>&#8221;. וְכֵן עַל
דֶּרֶךְ זֶה נָדוּן מֵהַפָּחוּת עַל הַיֶּתֶר אוֹ לְהֶפֶךְ. וְהַיְנוּ,
שֶׁאִם נִמְצָא נָשׂוּא בְנוֹשֵׂא שֶׁהוּא פָחוּת מֵחֲבֵרוֹ, וְרָאוּי
אוֹתוֹ נָשׂוּא לְהִמָּצֵא בְנוֹשֵׂא שֶׁיּוֹתֵר מִמֶּנּוּ – נָדוּן
הֱיוֹתוֹ בוֹ. וְכֵן מֵהַיֶּתֶר לַפָּחוּת, וְזֶה נִקְרָא &#8220;<strong>כָּל
שֶׁכֵּן</strong>&#8221; וְ&#8220;<strong>קַל וָחֹמֶר</strong>&#8221;. דֶּרֶךְ מָשָׁל, אָמְרוּ בְתוֹרַת
כֹּהֲנִים: &#8220;יָחִיד מוּצָא מִכְּלָל צִבּוּר וְנָשִׂיא מוּצָא מִכְּלָל
צִבּוּר. מַה יָּחִיד מֵבִיא אָשָׁם תָּלוּי אַף נָשִׂיא מֵבִיא אָשָׁם
תָּלוּי&#8221; – זֶה לִמּוּד מִכֹּחַ דִּמְיוֹן: וּכְשֶׁאָמְרוּ: &#8220;וּמַה אִם
הַיָּחִיד, שֶׁאֵין מֵבִיא עַל הִוָּדְעוֹ זָכָר – מֵבִיא אָשָׁם תָּלוּי,
נָשִׂיא שֶׁמֵּבִיא עַל הִוָּדְעוֹ זָכָר – אֵינוֹ דִין שֶׁמֵּבִיא אָשָׁם
תָּלוּי&#8221; – זֶה נִקְרָא קַל-וָחֹמֶר. וְהִנֵּה אִם תִּמְצָא
שֶׁהַנּוֹשְׂאִים, שֶׁחָשַׁבְתָּ הֱיוֹתָם דּוֹמִים, שֶׁאֵינָם דּוֹמִים
בֶּאֱמֶת, תִּבָּטֵל הַתּוֹלָדָה; וְכֵן אִם תִּמְצָא, שֶׁאוֹתוֹ
שֶׁחָשַׁבְתָּ פָּחוּת אוֹ יֶתֶר, אֵינוֹ פָּחוּת אוֹ יֶתֶר, תִּבָּטֵל
הַתּוֹלָדָה; אוֹ אִם תִּמְצָא נוֹשֵׂא אַחֵר דּוֹמֶה לַנּוֹשֵׂא
הַנָּדוֹן, שֶׁאֵין בּוֹ הַנָּשׂוּא הַהוּא – תִּבָּטֵל תּוֹלְדָתְךָ.
דֶּרֶךְ מָשָׁל: כְּשֶׁהָיִינוּ חוֹשְׁבִים שֶׁ&#8220;יִּלְמַד צִבּוּר
מִנָּשִׂיא&#8221; הֵשִׁיב הַשַּׁ&quot;ס (כְּרִיתוּת כ&quot;ו): &#8220;צִבּוּר מִנָּשִׂיא לֹא
אָתֵי; מַה לְנָשִׂיא, שֶׁכֵּן יֵשׁ בְּקָרְבָּנוֹ נְקֵבָה&#8221; – וְנִמְצָא
שֶׁאֵין הַצִּבּוּר וְנָשִׂיא דוֹמִים בֶּאֱמֶת. וְכֵן כְּשֶׁלָּמְדוּ
בְּקַל-וָחֹמֶר נָשִׂיא מִמָּשִׁיחַ: &#8220;ומַה מָּשִׁיחַ שֶׁמֵּבִיא חַטָּאתוֹ
מִשֶּׁעָבַר – אֵין מֵבִיא עַל הַקּוֹדְמוֹת, נָשִׂיא שֶׁאֵין מֵבִיא
מִשֶּׁעָבַר, אֵינוֹ דִין שֶׁלֹּא יָבִיא עַל הַקּוֹדְמוֹת&#8221; – סָתְרוּ
הַקַּל-וָחֹמֶר, בְּאָמְרָם: &#8220;מַה לַמָּשִׁיחַ – שֶׁכֵּן אֵינוֹ מֵבִיא
בִשְׁגָגָה, תֹּאמַר בְּנָשִׂיא שֶׁמֵּבִיא בְשִׁגְגַת מַעֲשֶׂה&#8221;. – וְזֶה,
מִפְּנֵי שֶׁבַּתְּחִלָּה חָשַׁבְנוּ הֱיוֹת מָשִׁיחַ יוֹתֵר מִנָּשִׂיא
וְעַל כֵּן לָמַדְנוּ, שֶׁאִם הוּא אֵינוֹ מֵבִיא קָרְבָּן עַל
הַקּוֹדְמוֹת, כָּל שֶׁכֵּן הַנָּשִׂיא, שֶׁהוּא פָּחוּת מִמֶנּוּ,
וְאַחַר-כָּךְ מָצָאנוּ שֶׁאֵין הַנָּשִׂיא פָּחוּת, שֶׁהֲרֵי בִּבְחִינָה
אַחֶרֶת הוּא יֶתֶר מִמֶנּוּ, וְאִם כֵּן אִי אֶפְשָׁר לָדוּן מִזֶּה עַל
זֶה. וּכְשֶׁרָצוּ לִלְמֹד נָשִׂיא מִיָּחִיד, בְּאָמְרָם: אִם יָחִיד,
שֶׁאֵינוֹ מֵבִיא עַל הִוָּדְעוֹ זָכָר – מֵבִיא אָשָׁם תָּלוּי, נָשִׂיא,
שֶׁמֵּבִיא עַל הִוָּדְעוֹ זָכָר – אֵינוֹ דִין שֶׁמֵּבִיא אָשָׁם תָּלוּי,
סָתְרוּ הַדִּין, בְּאָמְרָם: &#8220;מָשִׁיחַ יוֹכִיחַ, שֶׁמֵּבִיא עַל
הִוָּדְעוֹ זָכָר וְאֵינוֹ מֵבִיא אָשָׁם תָּלוּי&#8221;. וְזֶה, מִפְּנֵי
שֶׁכְּבַר מָצָאנוּ נוֹשֵׂא דּוֹמֶה לַנּוֹשֵׂא הַנָּדוֹן שֶׁאֵין בּוֹ
אוֹתוֹ הַנָּשׂוּא.</p>

<p>עוֹד מִטֶּבַע הַהִתְבּוֹנְנוּת, שֶׁשְּׁנֵי עִנְיָנִים,
שֶׁהֵם אֶחָד <strong>קוֹדֵם</strong> וְאֶחָד <strong>נִמְשָׁךְ</strong>, יַכְרִיחוּ זֶה אֶת זֶה.
פֵּרוּשׁ, שֶׁבְּהִמָּצֵא הַקּוֹדֵם יִמָּצֵא הַנִּמְשָׁךְ וּבְהֶעְדֵּר
הַנִּמְשָׁךְ יֵעָדֵר הַקּוֹדֵם. דֶּרֶךְ מָשָׁל, אָמְרוּ בַשַׁ&quot;ס
(פְּסָחִים י&quot;ט): &#8220;וְאִי סָלְקָא דַּעְתָּךְ רַבִּי עֲקִיבָא, לִתְנֵי
רְבִיעִי בַתְרוּמָה וַחֲמִישִׁי בַקֹּדֶשׁ&#8221;. – הִנֵּה זֶה הַהֶכְרָח
נוֹסַד עַל יְסוֹד זֶה שֶׁאָמַרְנוּ, וְהַיְנוּ, כִּי זֶה וַדַּאי שֶׁאִם
הָיָה סוֹבֵר כְּרַבִּי עֲקִיבָא. הָיָה נִמְשָׁךְ מִזֶּה שֶׁהָיָה שׁוֹנֶה
רְבִיעִי וַחֲמִישִׁי. כֵּיוָן שֶׁאָנוּ רוֹאִים שֶׁאֵינוֹ שׁוֹנֶה
רְבִיעִי וַחֲמִישִׁי, אִם כֵּן וַדַּאי שֶּׁאֵינוֹ סוֹבֵר כְּרַבִּי
עֲקִיבָא. הִנֵּה הַדִּין הַזֶּה נִקְרָא <strong>הֶקֵּשׁ תָּלוּי</strong>, לְפִי
שֶׁהַקְדָּמָתוֹ מַאֲמָר תָּלוּי.</p>

<p>עוֹד מִטֶּבַע הַהִתְבּוֹנְנוּת, שֶׁנְּשׂוּאִים שׁוֹנִים,
שֶׁמֻּכְרַח הִמָּצֵא אֶחָד מֵהֶם לְבַדּוֹ בַּנּוֹשֵׂא, כְּשֶׁיִּתְבָּרֵר
לָנוּ מְצִיאַת הָאֶחָד, יֻכְרַח הֶעְדֵּר כָּל הָאֲחֵרִים,
וּכְשֶׁיִּתְבָּרֵר לָנוּ הֶעְדֵּר כֻּלָּם חוּץ מֵאֶחָד, יֻכְרַח
מְצִיאוּת הָאֶחָד הַנִשְׁאָר. דֶּרֶךְ מָשָׁל, אָמְרוּ בַשַׁ&#8220;ס (פְּסָחִים
ד&#8217;–ה'): &#8220;שְׁמַע מִנָּהּ: הַבְעָרָה לְחֵלֵּק יָצְתָה&#8221; – נוֹסַד זֶה
הַלִּמוּד עַל הַיְסוֹד הַזֶּה שֶׁזָּכַרְנוּ. כִּי הִנֵּה הַבְעָרָה לֹא
יָצְתָה אֶלָּא לְחַלֵּק אוֹ לְלָאו, כֵּיוָן שֶׁרָאִינוּ שֶׁלֹּא יָצְתָה
לְלָאו – אִם כֵּן מֻכְרַח שֶׁיָּצְתָה לְחַלֵּק. וְכֵן כְּשֶׁאָמְרוּ
בָּבָא-קַמָּא ק&#8221;ד): &#8220;הֵיכִי דָמִי, אִי דְּלָא עָשָׂה בְעֵדִים – מְנָא
יָדְעִינַן? – אֶלָּא דְעָשָׂה בְעֵדִים&#8221;. יְסוֹד זֶה הוּא, כִּי אַחַת
מֵאֵלֶּה לֹא יִמָּנַע – אוֹ עָשָׂה בְעֵדִים אוֹ שֶׁלֹּא בְעֵדִים:
כֵּיוָן שֶׁנִּתְבָּרֵר לָנוּ שֶׁאִי אֶפְשָׁר שֶׁלֹּא בְעֵדִים – שֶׁאִם
כֵּן, &#8220;מְנָא יָדְעִינַן&#8221; – מֻכְרָח שֶׁעָשָׂה בְעֵדִים וְהִנֵּה דִין זֶה
נִקְרָא <strong>הֶקֵּשׁ מְחַלֵּק</strong>, לְפִי שֶׁהַקְדָּמָתוֹ מַאֲמָר מֵחַלֵּק אוֹ
נָשׂוּא זֶה אוֹ נָשׂוּא זֶה. יֵשׁ בְּנוֹשֵׂא זֶה, אוֹ לְהֶפֶךְ – אוֹ
לְנוֹשֵׂא זֶה יְיֻחַס זֶה הַנָּשׂוּא, וּכְמוֹ שֶׁזָּכַרְתִּי
לְמַעְלָה.</p>

<br />
</blockquote>

<h2 id="פֶּרֶקח">פֶּרֶק ח</h2>

<blockquote>
<p><strong>יְבָאֵר הָרְאָיוֹת הָאֲמִתּוֹת וְהָרְאָיוֹת הַמַּכְחִישׁוֹת וּסְתִירוֹתֵיהֶם וְחֻקּוֹת הַהַגָּדָה וְחֶסְרוֹנוֹתֶיהָ</strong></p>
</blockquote>

<blockquote>
<p>כְּבָר בֵּאַרְנוּ הֲבָנַת הַמַּאֲמָרִים וְהֻלֶּדֶת
הַתּוֹלָדוֹת: עַתָּה נְבָאֵר <strong>קַבָּלַת הַדֵּעוֹת</strong> אוֹ
<strong>הַכְחָשָׁתָן</strong>.</p>

<p>כָּל מַאֲמָר שֶׁנִּשְׁמָע אֶפְשָׁר שֶׁנְּקַבֵּל אוֹתוֹ
וְאֶפְשָׁר שֶׁנַּכְחִישֵׁהוּ וְאֶפְשָׁר שֶׁנִּסְתַּפֵּק: מַאֲמָר
שֶׁתָּבוֹא לָנוּ רְאָיָה אֶל אֲמִתּוֹ – <strong>נְקַבְּלֵהוּ</strong>, מַאֲמָר
שֶׁתִּהְיֶה לָנוּ רְאָיָה עַל כְּזָבוֹ – נַכְחִישֵׁהוּ. וְשֶׁלֹּא
תִּהְיֶה לָנוּ רְאָיָה לֹא עַל אֲמִתּוֹ וְלֹא עַל כְּזָבוֹ –
<strong>נִסְתַּפֵּק</strong>.</p>

<p>הָרְאָיָה אֶל אֲמִתַּת הַמַּאֲמָר מִתְחַלֶּקֶת
לִשְׁלֹשָׁה מִינִים: רְאָיָה מִצַּד הַטֶּבַע. רְאָיָה מִצַּד
הַהַסְכָּמָה. רְאָיָה מִצַּד הַהֶקֵּשׁ.</p>

<p><strong>רְאָיָה מִצַּד הַטֶּבַע</strong> הִיא, שֶׁיִּהְיֶה הַמַּאֲמָר
מִן הַדְּבָרִים הַמְאֻמָּתִים אֵצֶל הַכֹּל בַּטֶּבַע, אוֹ נוֹסָד עַל
אֶחָד מִן הַדְּבָרִים הָאֵלֶּה, כִּי הִנֵּה שְׁנֵי מִינֵי עִנְיָנִים
יֵשׁ, שֶׁהֵם מְאֻמָּתִים מִצַּד עַצְמָם וְאֵינָם צְרִיכִים רְאָיָה
אַחֶרֶת, וְהֵם: הַמֻּשְׂכָּלוֹת הָרִאשׁוֹנוֹת וְהַמּוּחָשׁוֹת.</p>

<p><strong>הַמֻּשְׂכָּלוֹת הָרִאשׁוֹנוֹת</strong> הֵם הָעִנְיָנִים
שֶׁשֵּׂכֶל הָאָדָם מוֹרֶה אוֹתָם מֵעַצְמוֹ, וְלֹא יִצְטָרֵךְ עַל זֶה
לִמּוּד וְלֹא יִסְתַּפֵּק בָּהּ מִי שֶּׁהוּא בָרִיא בְשִׂכְלוֹ. דֶּרֶךְ
מָשָׁל: שֶׁשְּׁנַיִם יוֹתֵר מֵאֶחָד, שֶׁהַחֵצִי פָּחוֹת מֵהַכֹּל. וְכֵן
כָּל כַּיּוֹצֵא בָזֶה.</p>

<p><strong>הַמוּחָשׁוּת</strong> מַה שֶׁהַחוּשׁ מֵעִיד עָלָיו, כְּגוֹן,
שֶׁהָאֶבֶן קָשָׁה, שֶׁהַמַּיִם לַחִים. דֶּרֶךְ מָשָׁל, כְּשֶׁאָמְרוּ
(סֻכָּה מ') &#8220;יָצְאוּ עֵצִים – שֶׁהֲנָאָתָן אַחַר בִּעוּרָן&#8221;. הִנֵּה
אֲמִתַּת זֶה הַמַּאֲמָר מִתְבָּרֶרֶת לָנוּ מִן הַחוּשׁ, שֶׁהֲרֵי
בְעֵינֵינוּ אָנוּ רוֹאִים וּמַרְגִּישִׁים אָנוּ זֶה, שֶׁאֵין הֲנָאַת
הָעֵצִים אֶלָּא אַחַר שֶׁנִּבְעֲרוּ. וְכָל כָּל כָּיּוֹצֵא בָזֶה.</p>

<p><strong>רְאָיָה מִצַּד הַהַסְכָּמָה</strong> הוּא שֶׁיִּהְיֶה
הַמַּאֲמָר מַה שֶּׁדַּעַת כְּלָל הָאֲנָשִׁים מַסְכִּים עָלָיו. אוֹ
נוֹסָד עַל זֶה, שֶׁאָז יִהְיֶה אוֹתוֹ הַמַּאֲמָר מְאֻמָּת לְכָל מִי
שֶׁיִּהְיֶה מִן הַכְּלָל הַהוּא. וְיֵחָלֵק זֶה לִשְׁנֵי מִינִים: הָאֶחָד
– כְּלָל הַמְפֻרְסָמוֹת וְהַשֵּׁנִי – הַמְקֻבָּלוֹת.</p>

<p><strong>הַמְפֻרְסָמוֹת</strong> הֵם, שֶׁדַּעַת רֹב הָאֲנָשִׁים
מַסְכִּים עָלָיו, מִצַּד הֱיוֹתָם אֱנוֹשִׁיִּים, דֶּרֶךְ מָשָׁל,
שֶׁהַגַּאֲוָה מְגֻנָּה וְשֶׁהָעֲנָוָה מְשֻׁבַּחַת. וְכֵן כָּל כַּיּוֹצֵא
בָזֶה.</p>

<p><strong>הַמְקֻבָּלוֹת</strong> – מַה שֶׁנִּמְסַר בַּמָּסֹרֶת
מֵהָאָבוֹת וְהַמְלַמְּדִים: וְנִכְלָל בָּזֶה לָנוּ כָּל כִּתְבֵי
הַקֹּדֶּשׁ, וְכָל הֲלָכָה לְמֹשֶׁה מִסִּינַי, וְכָל שְׁלֹשׁ עֶשְׂרֵה
מִדּוֹת שֶׁהַתּוֹרָה נִדְרֶשֶׁת עִם כָּל מִשְׁפְּטֵיהֶם. וְנִמְצָא
שֶׁיְּאֻמַּת לָנוּ מַאֲמָר כְּשֶׁיִּמָצֵא אֶחָד מִן הַכְּתוּבִים אוֹ מִן
הַהֲלָכוֹת שֶׁבְּעַל פֶּה אוֹ מִמַּאַמְרֵי מִי שֶׁאִי אֶפְשָׁר לָנוּ
לַחְלֹק עֲלֵיהֶם, שֶׁיְּאַמֵּת מַאֲמָרֵנוּ. דֶּרֶךְ מָשָׁל,
כְּשֶׁשָּׁנִינוּ (יְבָמוֹת מ'): &#8220;אִם יֵשׁ אָב&#8221; וְכוּ', אָמְרוּ בַשַׁ&quot;ס
עַל זֶה: &#8220;דַּאֲמַר מָר: אָב קוֹדֵם לְכָל יוֹצְאֵי יְרֵכָיו&#8221;: וְכֵן
כְּשֶׁאָמְרוּ (סַנְהֶדְרִין צ'): &#8220;כָּל יִשְׂרָאֵל יֵשׁ לָהֶם חֵלֶק
לָעוֹלָם הַבָּא&#8221;. אִמְּתוּ מַאֲמָר זֶה בַּעֲבוּר הַכָּתוּב שֶׁנֶּאֱמַר:
&#8220;וְעַמֵּךְ כֻּלָּם צַדִּיקִים לְעוֹלָם יִירְשׁוּ אָרֶץ&#8221;. וְכֵן כָּל
כַּיּוֹצֵא בָזֶה.</p>

<p><strong>רְאָיָה מִצַּד הַהֶקֵּשׁ</strong> הִיא, שֶׁיִּתְבָּרֵר לָנוּ
הֱיוֹת מַאֲמָרֵנוּ תּוֹלָדָה אֲמִתִּית שֶׁל הַקְדָּמָה מְאֻמֶּתֶת,
וְהַיְּנוּ שֶׁיִּוָּלֵד וְיִמָּשֵׁךְ זֶה הַמַּאֲמָר מִמַּאֲמָר אַחֵר
מְאֻמָּת לָנוּ. וְזֶה בְכֹחַ אֶחָד מִן הַהֶקֵּשִׁים שֶׁנִּתְבָּאֲרוּ
לְמַעְלָה. דְּהַיְנוּ: <strong>הַהֶקֵּשׁ הַמּוֹפְתִי</strong>, הַ&#8220;מַה <strong>מָּצִינוּ</strong>&#8221;,
הַ&#8220;כָּל<strong>-שֶׁכֵּן</strong>&#8221;, <strong>הַהֶקֵּשׁ תָּלוּי וְהַהֶקֵּשׁ מְחַלֵּק</strong>.
וְצָרִיךְ שֶׁתֵּדַע, שֶׁכְּשֵׁם שֶׁיְּאֻמַּת מַאֲמָר אִם תָּבוֹא לָנוּ.
רְאָיָה עָלָיו, יְאֻמַּת, אִם תָּבוֹא לָנוּ רְאָיָה עַל הֱיוֹת הֶפְכּוֹ
כּוֹזֵב. כִּי זֶה מֵחֹק הַהֶפְכִּיִּים: כְּשֶׁאֶחָד יֻשְׁלַל – הַשֵּׁנִי
יְקֻיַּם, וּבִלְבַד שֶׁלֹּא יִהְיוּ מֵאוֹתָם שֶׁיֵּשׁ בֵּינֵיהֶם
אֶמְצָעִי, כִּי אָז שְׁנַיִם הֵם שֶׁיְּשׁוֹלְלוּ וִיקֻיַּם
הַשְּׁלִישִׁי. וְאַרְאֶה לְךָ עַתָּה מָשָׁל אֶחָד עַל הָרְאָיָה
שֶׁמִּצַּד הַמּוֹפֵת. אָמְרוּ בַשַׁ&quot;ס (יְבָמוֹת ס&quot;ו): &#8220;מִנַּיִן לַכֹּהֵן
שֶׁנָּשָׂא אִשָּׁה, תֹּאכַל בִּתְרוּמָה? – שֶׁנֶּאֱמַר: וְכֹהֵן כִּי
יִקְנֶה נֶפֶשׁ&#8221; וְגוֹ&#8216;. הִנֵּה הָיָה הַמַּאֲמָר שֶׁאֵשֶׁת כֹּהֵן
אוֹכֶלֶת בַּתְּרוּמָה, וְהָרְאָיָה עַל זֶה מִכֹּחַ הַמּוֹפֵת, שֶׁהֲרֵי
כְּבָר נִתְאַמֵּת לָנוּ שֶׁקִּנְיַן כַּסְפּוֹ שֶׁל הַכֹּהֵן אוֹכֵל
בִּתְרוּמָה, וְזֶה מִכֹּחַ הַכָּתוּב, שֶׁכָּךְ מְפָרֵשׁ &#8220;וְכֹהֵן כִּי
יִקְנֶה נֶפֶשׁ&#8221; וגו&#8217;, וְיָדַעְנוּ כְּמוֹ כֵן שֶׁאֵשֶׁת(!) שֶׁל הַכֹּהֵן
הִיא קִנְיַן כַּסְפּוֹ, לְפִי שֶׁאִשָּׁה נִקְנֵית בְּכֶסֶף, אִם כֵּן
מֻכְרָח שֶׁתֹּאכַל בִּתְרוּמָה.</p>

<p>עוֹד אָמְרוּ (הוֹרָיוֹת ב'): מַאי שָׁנָא דִכְתַב
רַחֲמָנָא לְבַסּוֹף לְמֵימְרָא דִּמְחַיֵּב בְּכֻלָּן, דְּאִי סָלְקָא
דַעַתְּךָ מִתְחַיֵּב בְּאֶחָד אַף עַל פִּי שֶׁאֵינוֹ מִתְחַיֵּב
בְּכֻּלָּן נִכְתְּבֵהּ רַחֲמָנָא לְהָדֵין בְּאַחַת בְּדַלּוֹת אִי נַמִּי
בַּעֲשִׁירוֹת&quot;. הִנֵּה הָיָה כָאן הַמַּאֲמָר שֶׁרַק הַמִּתְכַּפֵּר
בְּאֶחָד הוּא מִתְכַּפֵּר בְּכֻלָּן. וְהוּבָא רְאָיָה עַל זֶה מִכֹּחַ
מוֹפֵת כָּזֶה: אִם גַּם מִי שֶּׁאֵינוֹ מִתְכַּפֵּר בְּאֶחָד הָיָה
מִתְכַּפֵּר בְּכֻלָּן, הָיָה הַכָּתוּב אוֹמֵר בְּאַחַת בְּדַלּוֹת אוֹ
בַעֲשִׁירוֹת. וְאִם אָנוּ רוֹאִים שֶׁלֹּא אֲמָרוֹ הַכָּתוּב לֹא
בְדַלּוֹת וְלֹא בַּעֲשִׁירוֹת, אִם כֵּן מֻכְרָח שֶׁמִּי שֶׁאֵינוֹ
מִתְכַּפֵּר בְּאֶחָד – אֵינוֹ מִתְכַּפֵּר בְּכֻלָּן, אֶלָּא
הַמִּתְכַּפֵּר בָּאֶחָד מִתְכַּפֵּר בְּכֻלָּן. וְזֶה עַל יְדֵי
<strong>הַהֶקֵּשׁ הַתָּלוּי</strong> שֶׁזָּכַרְנוּ לְמַעֲלָה. וְעַל דֶּרֶךְ זֶה כָּל
שְׁאָר הַהֶקֵּשִׁים.</p>

<p>הָרְאָיָה עַל הֱיוֹת הַמַּאֲמָר כּוֹזֵב – גַּם הוּא עַל
שְׁלֹשָׁה דְּרָכִים, וְהַיְּנוּ מִצַּד <strong>הַטֶּבַע</strong>, מִצַּד
<strong>הַהַסְכָּמָה</strong> וּמִצַּד <strong>הַהֶקֵּשׁ</strong>.
מִצַּד <strong>הַטֶּבַע</strong>, שֶׁיִּמָצֵא אֶחָד מִן הָעִנְיָנִים
הַמְּאֻמָּתִים בַּטֶּבַע שֶׁזָּכַרְנוּ שֶׁיַּכְחִישׁוּ אֶת הַמַּאֲמָר.
דֶּרֶךְ מָשָׁל (בְּרָכוֹת): &#8220;גְּמִירִי דְלָא עֲבַר&#8221;. כְּשֶׁלֹּא הֵבִיאוּ
רְאָיָה נֶגֶד הַמַּאֲמָר מִכֹּחַ הַחוּשׁ וְאָמְרוּ: &#8220;וְהָא קָא חָזֵינַן
דַּעֲבַר&#8221;.</p>

<p>מִצַּד <strong>הַהַסְכָּמָה</strong>, שֶׁיִּמְצָא כָתוּב אוֹ מַאֲמָר,
שֶׁאִי אֶפְשָׁר לַחֲלֹק עָלָיו, שֶׁיַּכְחִישׁוּ אֶת הַמַּאֲמָר. דֶּרֶךְ
מָשָׁל כְּשֶׁאָמְרוּ: &quot;כָּל זְכוּרְךָ – לְרַבּוֹת אֶת הַקְּטַנִּים.
הֵבִיאוּ רְאָיָה נֶגֶד זֶה מִן הַמִּשְׁנָה: &#8220;וְהֵא אֲנַן תְּנָן: חוּץ
מֵחֵרֵשׁ שׁוֹטֶה וְקָטָן&#8221;. וְכֵן כְּשֶׁאָמְרוּ (בָּבַא-קַמָּא פ&quot;ג):
&#8220;סִמֵּא אֶת עֵינוֹ רוֹאִים אוֹתוֹ כְּאִלּוּ הוּא עֶבֶד נִמְכָּר
בַּשּׁוּק&#8221;. הֵבִיאוּ רְאָיָה נֶגֶד זֶה מֵהַכָּתוּב, וְהָא כְתִיב:
&#8220;וְאִישׁ כִּי יַכֶּה נֶפֶשׁ אָדָם – מוֹת יוּמָת; עַיִן תַּחַת עַיִן&#8221;
וְכוּ'.</p>

<p>מִצַּד <strong>הַהֶקֵּשׁ</strong>, כְּשֶׁנִּרְאֶה הֱיוֹת הֵפֶךְ
הַמַּאֲמָר, אוֹ הַמִּתְחַלֵּק מִמֶּנּוּ, תּוֹלָדָה אֲמִתִּית
מֵהַקְדָּמָה מְאֻמֶּתֶת, אוֹ כְּשֶׁנִּרְאֶה יוֹצֵאת מִן הַמַּאֲמָר
תּוֹלָדָה שֶׁכְּזָבָהּ מְפֻרְסָם, שֶׁאָז נָדִין שֶׁבְּהֶכְרָח
הַהַקְדָּמָה גַּם כֵּן כּוֹזֶבֶת. וְזֶה בְּכֹחַ <strong>הַהֶקֵּשׁ הַתָּלוּי</strong>
שֶׁזָּכַרְנוּ לְמַעְלָה. כִּי כֵיוָן שֶׁנִּתְבָּרֵר לָנוּ הֱיוֹת
הַתּוֹלָדָה הַהִיא הֶמְשֵׁךְ שֶׁל מַאֲמָרֵנוּ, הִנֵּה מֵחֹק הַקֹּודֵם
וְהַנִּמְשָׁךְ הוּא, שֶׁבְּהֶעְדֵּר הַנִּמְשָׁךְ, יֻכְרַח הֶעְדֵּר
הַקֹּודֶם. דֶּרֶךְ מָשָׁל, כְּשֶׁאָמְרוּ (שָׁם): &#8220;אִמָּא בְמִיתָה
מַמָּשׁ&#8221;, סָתְרוּ הַסְּבָרָא הַזֹּאת בְּכֹחַ רְאָיָה זֹאת: &#8220;לֹא סַלְקָא
דַּעְתָּךְ, דְּהָא אִתְקַש לְמַכֵּה בְהֵמָה&#8221;. הִנֵּה כָּאן סָתְרוּ
הַפֵּרוּשׁ שֶׁל מִיתָה מַמָּשׁ. מִפְּנֵי הֱיוֹת מִתְחַלְּפוֹ, שֶׁהוּא
מָמוֹן, תּוֹלָדָה מֵהַקְדָּמָה אֲמִתִּית, דְּהַיְנוּ, שֶׁמַכֶּה בְּהֵמָה
אֵינוֹ אֶלָּא בְמָמוֹן, וְזֶה עַל יְדֵי הַ&#8220;מָּה מָצִינוּ&#8221;, שֶׁזָכַרְנוּ
לְמַּעְלָה מְיֻסָּד עַל אֶחָד מִן הַמְּקֻבָּלוֹת אֶצְלֵנוּ, שֶׁהוּא
שֶׁהַנּוֹשְׂאִים שֶׁהֻקְּשׁוּ זֶה לָזֶה בַכְּתוּבִים לְמֵדִים זֶה
מִזֶּה. עַתָּה נֹאמַר: מַכֵּה בְּהֵמָה אֵינוֹ אֶלָּא בְּמָמוֹן: מַכֵּה
אֵבֶר אָדָם לָמַד מִמַּכֵּה בְּהֵמָה לְפִי שֶׁהֻקַּשׁ לוֹ, אִם כֵּן
מַכֶּה אֵבֶר בְּאָדָם אֵינוֹ אֶלָּא בְמָמוֹן, נִמְצָא זֶה הַפֵּרוּשׁ
מְקֻיָּם וְנִסְתָּר מֵאֵלָיו פֵּרוּשׁ &#8220;בְּמִיתָה&#8221;, וּכְשֶׁאָמְרוּ:
&#8220;אָמַר קְרָא: &#8216;כֵּן יִנָּתֵן בּוֹ&#8217; – וְאֵין נְתִינָה אֶלָּא מָמוֹן&#8221;,
הֵבִיאוּ רְאָיָה נֶגֶד זֶה, בְּאָמְרָם: &#8220;אֶלָּא מֵעַתָּה, &#8216;כַּאֲשֶׁר
יִתֵּן מוּם בָּאָדָם&#8217; – הָכִי נַמִּי דְמָמוֹן הוּא&#8221;. הִנֵּה הָיָה
הַמַּאֲמָר שֶׁכָּל מָקוֹם שֶׁכָּתוּב נְתִינָה רוֹצֶה לוֹמַר מָמוֹן.
מִכָּאן יוֹצֵאת תּוֹלְדַת שֶׁכְּשֶׁאָמַר הַכָּתוּב: &#8220;כַּאֲשֶׁר יִתֵּן
מוּם בָּאָדָם&#8221;, גַּם זֶה מָמוֹן, כִּי גַם זֶה לְשׁוֹן נְתִינָה – וְזֶה
דָבָר שֶׁכְּזָבוֹ מְפֻרְסָם. אִם כֵּן וַדַּאי שֶׁהַהַקְדָּמָה כוֹזֶבֶת.
וְזֶה מִכֹּחַ הַהֶקֵּשׁ הַתָּלוּי כָּזֶה: אִם כָּל נְתִינָה
שֶׁבַּתּוֹרָה הִיא מָמוֹן, גַּם &#8216;כַּאֲשֶׁר יִתֵּן מוּם בָּאָדָם&#8217; הוּא
מָמוֹן. &#8216;כַּאֲשֶׁר יִתֵּן מוּם&#8217; וַדַּאי אֵינוֹ מָמוֹן, אִם כֵּן לֹא כָּל
נְתִינָה שֶׁבַּתּוֹרָה מָמוֹן.</p>

<p>וְיֵשׁ מִין מוֹפֵת מַכְחִישׁ שֶׁכֹּחוֹ חָזָק מָאֹד.
וְהוּא שֶׁנְּבָאֵר כָּל הַדְּרָכִים שֶׁאֶפְשָׁר לְהִתְפָּרֵשׁ בָּם
הַמַּאֲמָר. וְנִרְאֶה הֱיוֹתוֹ כוֹזֵב בְּכֻלָּם. דֶּרֶך מָשָׁל, אָמְרוּ
בַשַׁ&#8220;ס (בָּבָא-קַמָּא כ&quot;ט): אָמַר ר' אַחָא: כְּגוֹן דְּעָבְרָא בְמַיָּא
דֶּרֶךְ שְׁרַעְתָּא דְנַהֲרָא&#8221;, וְסָתְרוּ זֶה בְאָמְרָם: &#8220;הֵיכִי דָמֵי,
אִי דְאִכָּא דַרְכָּא אָחֳרִינָא – פּוֹשֵׁעַ הוּא. אִי דְלֶכָּא דַרְכָּא
אַחֳרִינָא – אָנוּס הוּא&#8221;. וְזֶה נִקְרָא גַּם כֵּן &#8220;מִמַּה
נַּפְשָׁךְ&#8221;.</p>

<p>וְאָמְנָם, בֵּין הָרְאָיָה <strong>הַמְאַמֶּתֶת וּבֵין
הַמַכְחֶשֶת</strong> תִּסָּתֵרְנָה, אִם יִמָּצֵא שֶׁאֵין הַדָּבָר כְּמוֹ
שֶׁהֻזְכַּר בָּרְאָיָה, דְּהַיְנוּ, שֶׁהַמֻּשְׂכָּל אוֹ הַחוּשׁ אוֹ
הַמְפֻרְסָם אוֹ הַמָּסֹרֶת אוֹ הַכָּתוּב אֵינוֹ מְאַמְּתוֹ אוֹ אֵינוֹ
מַכְחִישׁוֹ. וְכֵן הַהֶקֵּשׁ: אוֹ שֶׁיִּסָּתֵר הַהֶקֵּשׁ וּתִבָּטֵל
תּוֹלְדָתוֹ. דֶּרֶךְ מָשָׁל, כְּשֶׁהֵבִיאוּ רְאָיָה עַל מַאֲמָר רַבִּי
יְהוּדָה שֶׁאָמַר: &#8220;הַחוֹבֵל בְּעֶבֶד כְּנַעֲנִי שֶׁלּוֹ – פָּטוּר&#8221;, מִן
הַכָּתוּב: &#8220;כִּי יִנָּצוּ אַחִים יַחְדָּו – יָצָא עֶבֶד שֶׁאֵין לוֹ
אַחֲוָה&#8221;, סָתְרוּ לְדַעַת חֲכָמים אֶת הָרְאָיָה בְּאָמְרָם: &#8220;אָחִיו הוּא
בְמִצְוֹת&#8221;, וְנִמְצָא שֶׁאֵין הַפָּסוּק הַזֶּה פוֹטְרוֹ. וְכֵן
כְּשֶׁרָצָה לִסְתֹּר הַמַּאֲמָר: &#8220;גְּמִירִי דְּלָא עֲבַר כִּסְלָא&#8221;,
מִכֹּחַ הַחוּשׁ, בְּאָמְרוֹ: &#8220;וְהָא קֵא חָזֵינַן דַּעֲבַר&#8221;. סָתְרוּ
הָרְאָיָה הַמַּכְחֶשֶׁת בְּאָמְרָם: &#8220;זִיוָהּ הוּא דַעֲבַר&#8221;, וְהַיְּנוּ
שֶׁאֵין הַחוּשׁ מַכְחִישׁ הַמַּאֲמָר הַזֶּה: וּכְשֶׁרָצוּ לְהוֹכִיחַ
מִכֹּחַ קַל-וָחֹמֶר שֶׁנָּשִׂיא יָבִיא אָשָׁם תָּלוּי סָתְרוּ
הַקַּל-וָחֹמֶר, בְּאָמְרָם: &#8220;מָשִׁיחַ, יוֹכִיחַ&#8221;, וְנִמְצָא הַתּוֹלָדָה
מְבֻטֶּלֶת.</p>

<p>וּמִסּוֹתְרוֹ, הַמּוֹפֵת הַמַּכְחִישׁ הוּא
כְּשֶׁנַּחֲזֹר עַל דַּעַת הַחוֹלֵק אוֹתוֹ הַקּשִׁי עַצְמוֹ שֶׁהֻקְשָׁה
עַל מַאֲמָרֵנוּ, אוֹ הַקּשִׁי אַחַר שֶׁנִּרְאֶה הֱיוֹת גַּם דַעַת
הַחוֹלֵק מֻכְחָשׁ, בְּאֹפֶן שֶׁבְּהֶכְרֵחַ צָרִיךְ שֶׁיַּסְכִּים
הַחוֹלֵק עָצְמוֹ בְּאֵיזֶה תְנַאי אוֹ חִלּוּק שֶׁבּוֹ יִמָּלְּטוּ
דַעְתּוֹ וְדַעְתֵּנוּ מִן הַקּשִׁי שֶׁהָיָה נִרְאֶה בָּם, וְזֶה נִקְרָא
&#8220;וּלְטַעְמִךְ&#8221; אוֹ &#8220;וּלְדִידָךְ&#8221;. דֶּרֶך מָשָׁל, כְּשֶׁהִקְשׁוּ בַשַּׁ&quot;ס
(בָּבָא-קַמָּא פ&quot;ח): &#8220;אֶלָּא מֵעַתָּה, לְרַבָּנַן עֶבֶד יְהֵא כַשֵׁר
לְמַּלְכוּת&#8221;, הֵשִׁיבוּ עַל זֶה: &#8220;אָמְרִי: וּלְטַעֲמִךְ תַּקְשֵׁי לָךְ
גֵּר לְדִבְרֵי הַכֹּל?! – אֶלָּא אָמַר קְרָא: &#8216;מִקֶּרֶב אַחֶיךָ&#8217; –
הַמֻּבְחָר שֶׁבְּאָחֶיךָ&#8221;.</p>

<p>וְיוֹתֵר חָזָק מִזֶּה יִהְיֶה כְּשֶׁנָּסִיר הַקּשִׁי
מִמַּאֲמָרֵנוּ וְנַשְׁלִיכֵהוּ עַל דַּעַת הַחוֹלֵק אִתָּנוּ, אוֹ
שֶׁהָרְאָיָה שֶׁהֵבִיא לְהַכְחִישׁ מַאֲמָרֵנוּ נַחֲזִירָהּ רְאָיָה
לְמַאֲמָרֵנוּ: וְזֶה נִקְרָא &#8220;אַדְרַבָּא&#8221; אוֹ:הִיא הַנּוֹתֶנֶת&#8220;,
&#8220;מִשָּׁם רְאָיָה&#8221;. דֶּרֶךְ מָשָׁל, כְּשֶׁהִקְשׁוּ בַשַּׁ&#8221;ס (שָׁם פ&quot;ג):
&#8220;דָּנִין נְזָקִין מִנְּזָקִין וְאֵין דָּנִין נְזָקִין מִמִּיתָה&#8221;,
הֵשִׁיבוּ: אַדְרַבָּא. דָּנִין אָדָם מֵאָדָם וְאֵין דָּנִין אָדָם
מִבְּהֵמָה&#8220;. וּכְשֶׁהֵבִיא רַ&#8221;מֵ רְאָיָה לִדְבָרַיו (שַׁבָּת פ&quot;ב)
מִפָּסוּק: &#8220;לַחְתּוֹת אֵשׁ מִיָּקוּד&#8221;, הֵשִׁיב לוֹ: &#8220;מִשָׁם רְאָיָה! –
וְלַחְשׂוף מַיִם מִגֶּבֶא&#8221;.</p>

<p>וְהִנֵּה כָּל זְמַן שֶׁתִּסָּתֵר <strong>הָרְאָיָה
הַמְּאַמֶּתֶת</strong> יָשׁוּב הַמַּאֲמָר מְסֻפָּק אִם לֹא יִהְיֶה עָלָיו
<strong>רְאָיָה מַכְחֶשֶׁת</strong>: וְכֵן כְּשֶׁתִּסָּתֵר הַמַּכְחֶשֶׁת יָשׁוּב
מְסֻפָּק אִם לֹא יִהְיֶה עֵלָיו רְאָיָה מְאַמֶּתֶת.</p>

<p>וְאָמְנָם, יֵשׁ מִין רְאָיָה אַחֶרֶת, שֶּׁאֵינוֹ לֹא
מְאַמֶּתֶת לְגַמְרֵי וָלֹא מַכְחֶשֶת לְגַמְרֵי, אֶלָּא מַטָּה הַדַּעַת
לֹא מִן הַצְדָדִין, וְנִקְרָא זֶה <strong>סְבָרָא</strong>. וְיִקָּרֵא זֶה בִהְיוֹת
הַטְּעָנוֹת שְׁקוּלוֹת לְהֵן וּלְלָאו, אֶלָּא שֶׁהַדַּעַת יִטֶּה יוֹתֵר
לְצַד אֶחָד מִשֶּׁכְּנֶגְדוֹ. דֶּרֶך מָשָׁל (חֻלִּין י&quot;ט): &quot;אִכָּא
דְּאָמְרִי: אַף מַחֲזִיר וְאִכָּא דְּאָמְרִי: מַחֲזִיר – וּמִסְתַּבְרָא
כְּמָאן דְּאָמַר אַף מַחֲזִיר.</p>

<p>וּמִמַּה שֶׁצָּרִיךְ שֶׁתֵּדַע, שֶׁלִּהְיוֹת הָרְאָיוֹת
אֲמִתִּיּוֹת וְהַתּוֹלָדוֹת צוֹדְקוֹת, צָרִיךְ שֶׁיִּהְיֶה
<strong>מַאֲמַר-הַיַּחַס</strong> הַנָּכוֹן בֵּין כָּל הַמַּאֲמָרִים הַמּוֹלִידִים,
וְהַתּוֹלָדוֹת הַמְּאֻמָּתִים וְהַמְּאַמְּתִים, הַנִּסְתָּרִים
וְהַסּוֹתְרִים; שֶׁיִּהְיוּ דוֹמִים זֶה לָזֶה. וְזֶה, כִּי הִנֵּה כָּל
נוֹשֵׂא שֶׁיִּהְיֶה אִי אֶפְשָׁר שֶׁלֹּא יִבָּחֲנוּ בוֹ בְּחִינוֹת
רַבּוֹת. אִם בַּמֶּה שֶׁנּוֹגֵעַ בְּעַצְמוֹ שֶׁל נוֹשֵׂא וְאִם בַּמֶּה
שֶׁנּוֹגֵעַ בְּמַה שֶׁהוּא מִתְיַחֵס אֶל אֲחֵרִים. וְהַנְּשׂוּאִים
שֶׁיֵּאָמְרוּ בוֹ – אֶפְשָׁר שֶׁיֵּאָמְרוּ בוֹ לְפִי כָל מַה
שֶׁבְּעַצְמו אוֹ לְפִי קְצָת מִמַּה שֶׁבְּעַצְמוֹ, אוֹ לְפִי אֵיזֶה
יַחַס מִיחָסָיו. וּכְבָר מָצִינוּ בְּמִינֵי הַמַּאֲמָרִים הַמַּאֲמָר
שֶׁהוּא לְפִי בְּחִינָה א' שֶׁהוּא עַל פִּי הַשֹּׁרֶשׁ הַזֶּה. דֶּרֶך
מָשָׁל אָמְרוּ בַשַּׁ&quot;ס (פְּסָחִים כ'): &#8220;עֲזָרָה רְשׁוּת הָרַבִּים
הִיא&#8221;. הִנֵּה מַאֲמָר הַזֶּה לֹא יוּבַן בְּהֶחְלֵט שֶׁתִּהְיֶה הָעֲזָרָה
רְשׁוּת הָרַבִּים לְכָל הַבְּחִינוֹת. אֶלָּא לְעִנְיַן סָפֵק טֻמְאָה,
וְהַמַּאֲמָר שֶׁנֶּאֱמַר לְפִי בְחִינָה א' לֹא תַעֲשֵהוּ הַקְדָּמָה
לְתוֹלָדָה בִּבְחִינָה אַחֶרֶת. כִּי אֵין הַדִּמְיוֹן וְהַהַשְׁוָאָה
בֵינֵיהֶם אֲמִתִּיִּים אֶלָּא נִרְאֵית. וְנִמְצָא שֶׁלֹּא תוּכַל
לְהוֹלִיד מִן הַמַּאֲמַר שֶׁזָּכַרְנוּ, &#8220;עֲזָרָה רְשׁוּת הָרַבִּים
הִיא&#8221;, שֶׁהַמְטַלְטֵל בָּהּ בְּשַׁבָּת חוּץ לְאַרְבָּע אַמּוֹת יִהְיֶה
חַיָּב, כִּי לְעִנְיַן טֻמְאָה לְבַד הִיא רְשׁוּת הָרַבִּים וּלְעִנְיַן
שַׁבָּת הִיא רְשׁוּת הַיָּחִיד. וְכֵן לֹא תַכְחִישׁ מַאֲמָר אוֹמֵר
הֱיוֹתָהּ רְשׁוּת הַיָּחִיד מִכֹּחַ הַמַּאֲמָר הַזֶּה שֶׁזָּכַרְנוּ.
כִּי הָאוֹמֵר רְשׁוּת הַיָּחִיד יְדַבֵּר לְעִנְיַן שַׁבָּת וְהַמַּאֲמָר
הַזֶּה לְעִנְיַן טֻמְאָה. וְכֵן כָּל דּוֹמֶה לָזֶה, צָרִיךְ שֶׁתֵּדַע
שֶׁכְּלָל הַבְּחִינוֹת שֶׁאֶפְשָׁר שֶׁיִּבָּחֲנוּ בְנוֹשֵׂא מִן
הַנּוֹשְׂאִים אַרְבַּע: מַה שֶּׁבְּעַצְמוֹ, מַה שֶּׁבִּסְגֻלָּתוֹ, מַה
שֶּׁבְּמִקְרָיו, מַה שֶּׁבְּיַחְסוֹ אֶל זוּלָתוֹ. <strong>מָה שֶׁבְּעַצְמוֹ</strong>
– הוּא מַה שֶׁבּוֹ תָלוּי הֲוָיֹות הַנּוֹשֵׂא הַהוּא בֶּאֱמֶת, שֶׁאִלּוּ
הָיָה נֶעְדָּר לֹא הָיָה הַנּוֹשֵׂא הַהוּא מַה שֶׁהוּא. דֶּרֶך מָשָׁל:
הַסַּכִּין, הֱיוֹתוֹ כְּלִי מְחַתֵּךְ הוּא. מַה <strong>שֶׁבִּסְגֻלָּתוֹ</strong> –
הוּא עִנְיַן שֶׁמִּתְלַוֶּה תָמִיד אֶל הַנּוֹשֵׂא וְלֹא יָסוּר מִמֶּנּוּ
אַךְ אֵין הֲוָיַת הַנּוֹשֵׂא תָלוּי בּוֹ. שֶׁהֲרֵי אִלּוּ יְצֻיָּר
הֵעָדְרוֹ, לֹא הָיָה חָדֵל הַנּוֹשֵׂא מִלִּהְיוֹת מַה שֶׁהוּא. דֶּרֶך
מָשָׁל כְּשֶׁאָמְרוּ (פָּרָה פ&quot;ג): &#8220;חוּץ מִן הַחֻלְדָּה מִפְּנֵי שֶׁהִיא
מְלַקֶּקֶת&#8221;, הִנֵּה זֶה דָבָר נִּמְצָא תָמִיד בַּחֻלְדָּה – שֶׁהִיא
מְלַקֶּקֶת, אַךְ אֵין הֱיוֹתָהּ חֻלְדָּה תָּלוּי בָּזֶה. מַה
<strong>שֶּׁבְּמִקְרָיו</strong> – הוּא מַה שֶׁמִּתְלַוֶּה אֶל הַנּוֹשֵׂא בְּדֶרֶךְ
מִקְרֶה. פֵּרוּשׁ: שֶׁכְּבָר הָיָה אֶפְשָׁר שֶׁלֹּא יִתְלַוֶּה לוֹ אוֹ
שֶׁיִּתְלַוֶּה לוֹ עִנְיָן מִתְחַלֵּף מִזֶּה וַאֲפִלּו הַפְכִּי לוֹ,
וְאַף עַל פִּי כֵן הָיָה הַנּוֹשֵׂא הַהוּא מִי שֶּׁהוּא. וְזֶה מַה
שֶׁנּוֹגֵעַ בְּצוּרַת הַנּוֹשֵׂא אוֹ בְמִדָּתוֹ, פֵּרוּשׁ: הֱיוֹתוֹ
עָגֹל אוֹ מְרֻבָּע, אָרֹך אוֹ קָצָר. שֶׁהָרֵי הֶעָגֹל הָיָה אֶפְשָׁר
שֶׁיִּהְיֶה מְרֻבָּעַ. הַמְּרֻבָּע הָיָה אֶפְשָׁר שֶׁיִּהְיֶה עָגֹל.
הֶאָרֹךְ הָיָה אֶפְשָׁר שֶׁיִּהְיֶה קָצָר וְהַקָּצָר אֶפְשָׁר
שֶׁיִּהְיֶה אָרֹךְ, וְלֹא מִפְּנֵי זוֹ הָיָה אוֹתוֹ הַנּוֹשֵׂא נוֹשֵׂא
אַחֵר. מָה <strong>שֶׁבְּיַחֲסוֹ אֶל זוּלָתוֹ</strong> – הוּא עִנְיָן שֶׁאֵינוֹ בוֹ
מִפְּנֵי עַצְמוֹ כְּלְל, אֶלָּא מִפְּנֵּי שֶּׁהוּא מִצְטָרֵף וּמִתְיַחֵס
אֶל אַחֵר. דֶּרֶךְ מָשָׁל: הֱיוֹתוֹ דוֹמֶה אוֹ בִלְתִּי דוֹמֶה זֶה
אֵינוֹ עִנְיָן נִבְחָן בַּנּוֹשֵׂא מִצַּד עַצְמוֹ אֶלָּא מִצַּד הֱיוֹתוֹ
נֶעֱרָךְ עִם אֶחָד הֱיוֹתוֹ פּוֹעֵל אוֹ הֱיוֹתוֹ נִפְעָל. וְכֵן עַל
כַּיוֹצֵא בָזֶה. מִמַּה שֶׁלֹּא יִשְׁתַּלֵּם בִּמְצִיאוּת נוֹשֵׂא אֶחָד
לְבַד אֶלָּא בִמְצִיאוּת נוֹשְׂאִים שׁוֹנִים לִהְיוֹתָם מִתְיַחֲסִים זֶה
לָזֶה. וְאָמְנָם, בְּכָל בְּחִינָה שֶׁתִּהְיֶה, אֶפְשָׁר שֶׁיֵאָמֵר
נָשׂוּא בַנּוֹשֵׂא, וְלֹא מִפְּנֵי זֶה נָדִין אוֹתוֹ הַנָּשׂוּא עָצְמוֹ
בְּאוֹתוֹ הַנּוֹשֵׂא עַצְמוֹ בִּבְחִינָה אַחֶרֶת. דֶּרֶך מָשָׁל אָמְרוּ
בְּסִפְרֵי (פ' נָשֹׂא): &#8220;כְּשֶׁבָּא אִסּוּר הַקַּל עַל אִסּוּר הַקַּל
אָסַר אֶת אוֹסְרָיו&#8221; וְכוּ', פֵּרוּשׁ: אֵשֶׁת אִישׁ נִקְרֵאתָ אִסּוּר
קַל לְגַבֵּי חֲמוֹתוֹ בַּמֶּה שֶׁיֵּשׁ לָהּ הֶתֵּר שֶׁאֵין כֵּן
בַּחֲמוֹתוֹ. וְהִנֵּה מִצַּד אַחֵר אֵשֶׁת אִישׁ חֲמוּרָה מֵחֲמוֹתוֹ –
שֶׁזּוֹ בְחֶנֶק וְזוֹ בְכָרֵת. אָמְנָם בִּבְחִינַת הֱיוֹת לָהּ הֶתֵּר
נִקְרֵאת אֵשֶׁת אִישׁ קַלָּה וּבִבְחִינַת הָעֹנֶשׁ נִקְרֵאת אֵשֶׁת אִישׁ
חֲמוּרָה. עוֹד צָרִיךְ שֶׁתֵּדַע שֶׁהַנָּשׂוּא אֶפְשָׁר שֶׁיֵּאָמֵר
בְּנוֹשֵׂא <strong>בְכֹחַ</strong> וְאֶפְשָׁר שֶׁיֵּאָמֵר בְּפֹעַל. פֵּרוּשׁ:
אֶפְשָׁר שֶׁנֹּאמַר שֶׁאוֹתוֹ הַנָּשׂוּא הָיָה בְפֹעַל בְּאוֹתוֹ
הַנּוֹשֵׂא. דֶּרֶך מָשָׁל אָמְרוּ (זְבָחִים צ&quot;א): &#8220;כֹּהֵן הַמְּחַטֵּא
מְחַלֵּק וְשֶׁאֵינוֹ מְחַטֵּא אֵינוֹ מְחַלֵּק&#8221;. וְהִקְשׁוּ: &#8220;וּכְלָלָא
הוּא? וַהֲרֵי מִשְׁמָרָה כֻלָּהּ דְּאֵין מְחַטְּאִין וּמְחַלְּקִין!?&#8221;
וְתֵרְצוּ: &#8220;רָאוּי לְחִטּוּי קָאָמְרִינַן!&#8221; וְזֶה שֶׁהַמַּקְשֶׁה הֵבִין
בַּתְּחִלָּה &#8220;כֹּהֵן הַמְּחַטֵּא&#8221; – שֶׁמְּחַטֵּא בְפֹעַל, וְעַל זֶה
הֵבִיא רְאָיָה נֶגֶד זֶה הַמַּאֲמָר מִן הַמִּנְהָג הַנּוֹהֵג שֶׁבְּנֵי
הַמִּשְׁמָרָה אֵינָם מְחַטְּאִין בְּפֹעַל וְאַף עַל פִּי כֵן
מְחַלְּקִין, וְתֵרֵץ הַמְתַרֵץ, שֶׁאֵין לְהָבִין כָּאן מְחַטֵּא בְּפֹעַל
אֶלָּא בְּכֹחַ וּבַהֲכָנָה, פֵּרוּשׁ: שֶׁרָאוּי לְחִטּוּי, וּבְנֵי
הַמִּשְׁמָרָה – כֻּלָּם רְאוּיִים לַחִטּוּי. וְאָמְנָם כָּל הַחִלּוּקִים
וְהֶבְדֵּלִים הָאֵלֶּה צָרִיךְ לִשְׁמֹר בְּכָל הַמַּשָּׂא וּמַתָּן
הָעִיּוּנִי. וְאָז יִהְיֶה אֲמִתִּי וְנָכוֹן.</p>

<p>וְהִנֵּה עַד הֵנָּה בֵאַרְנוּ <strong>קַבָּלַת</strong> הַמַּאֲמָרִים
אוֹ <strong>הַכְחָשָׁתָּן</strong> בְּמָה שֶׁיַּסְכִּים הַשֵּׂכֶל עִמָּהֶם אוֹ לֹא
יַסְכִּים, מִצַּד עִנְיָנָם. וְאוּלָם יֵשׁ עוֹד שֶׁיַּסְכִּים אוֹ לֹא
יַסְכִּים עִם הַמַּאֲמָר, לֹא מִצַּד עִנְיָנוֹ, אֶלָּא מִצַּד
הַגָּדָתוֹ. וְזֶה בִּשְׁנֵי דְרָכִים, הָאֶחָד מִצַּד כְּלָל כָּל
הַהַגָּדָה, הַשֵּׁנִי מִצַּד חֲלָקֶיהָ.</p>

<p>מִצַּד <strong>כְּלָל כָּל הַהַגָּדָה</strong> הוּא, כִּי הִנֵּה
מֵחֹק יֹשֶׁר הַסִּפוּר הוּא שֶׁיִּהְיֶה בַּסִפּוּר תּוֹעֶלֶת וָלֹא
יִהְיֶה מוֹתָר וּדְבַר כֵּפֶל. וְעַל פִּי הַשֹּׁרֶשׁ הַזֶּה, אִם
נִשְׁמַע סִפּוּר שֶׁיֵּרָאֶה לָנוּ הַגָּדָתוֹ בִלְתִּי מֻצְרֶכֶת,
נַקְשֶׁה עָלָיו: &#8220;פְּשִׁיטָא!&#8221; כִּי הַדָּבָר הַמְּפֻרְסָם וְנוֹדָע
לַכָּל אֵין צֹרֶךְ לְהַגִּידֹו. וְתֵרוּץ הַקֻּשְׁיָה הַזֶּה יִהְיֶה
כְּשֶׁנִּמְצָא שֶׁיִּהְיֶה מָקוֹם לַחֲשֹׁב נֶגֶד מַה שֶׁיֻּגַּד לָנוּ,
וְנִקְרָא זֶה &#8220;<strong>סָלְקָא דַעְתִּן</strong>&#8221;.</p>

<p>מִצַּד <strong>חֶלְקֵי הַהַגָּדָה</strong> הוּא, כִּי מֵחֹק
הַסִּפּוּר הוּא גַּם כַּן, שֶׁלֹּא יִהְיֶה בְשׁוּם חֵלֶק מִמֶּנּוּ
דָּבָר מוֹתָר אוֹ נִכְפָּל לְלֹא צֹרֶךְ: וּמֵחֻקּוֹ כְּמוֹ כֵן,
שֶׁיִּהְיֶה סִדְרוֹ הָגוּן וְנָאוֹת בַּחֵלֶק מַה שֶׁצָּרִיךְ לַחֵלֶק
וּבַחֶבֶר מַה שֶׁצָּרִיךְ לַחֶבֶר. וְאִם נִמְצָא בְּמַאֲמָר חֶסְרוֹן
אֶחָד מֵאֵלֶּה הַתְּנָאִים נַקְשֶׁה עָלָיו כְּפִי מַה שֶׁנִּמְצָא
שֶׁחָסֵר מִמֶּנּוּ. דֶּרֶך מָשָׁל: כְּשֶׁנִּמְצָא הֱיוֹת הַמִלּוֹת
בִּלְתִּי מְכֻוָּנוֹת, נַקְשֶׁה עָלָיו &#8220;הָא גוּפָא קַשְׁיָא!&#8221;
כְּשֶׁנִּמְצָא שֶׁאֵין הַהֶסְדֵּר הָגוּן, נַקְשֶׁה עֵלָיו כְּפִי מַה
שֶׁחָסֵר מִמֶּנּוּ. דֶּרֶך מָשָׁל (בְּרַכוֹת ב')::&#8220;תַּנָּא הֵיכָא
קָאֵי? לִיעַרְבִינְהוֹ וְלִתְנִינְהוֹ&#8221;. (בָּבָא קַמָּא כְּ&quot;ז): &#8220;פָּתַח
בְּכַד וְסִיֵּם בְּחָבִית?&#8221; וּכַיוֹצֵא בֵיָהּ.</p>

<p>כָּל אֵלֶּה יְסוֹדוֹת טִבְעִיִּים מְחֻקָּקִים
בְּשִׂכְלֵנוּ. שֶׁעֲלֵיהֶם נִבְנִים בִּנְיְנֵי הָעִיּוּן וְהַחֲקִירָה
וְכָל סוּגְיוֹת הַתַּלְמוּד בְּכָל חֶלְקֵיהֶם.</p>

<p>עַתָּה נְבָאֵר <strong>חֶלְקֵי הַסּוּגְיוֹת</strong> בִּפְרָט, שֶׁהֵם כְּלָל הַבִּנְיָנִים הַנִּבְנִים עַל הַיְּסוֹדוֹת הָאֵלֶּה.</p>

<br />
</blockquote>

<h2 id="פֶּרֶקט">פֶּרֶק ט</h2>

<blockquote>
<p><strong>יְבֵאר חֶלְקֵי הַסֻּגְיוֹת וּמִשְׁפְּטֵיהֶם</strong></p>
</blockquote>

<blockquote>
<p>הִנֵּה חֶלְקֵי הַסּוּגִיּוֹת בִּכְלָל כְּבָר זְכַרְנוּם,
וְהֵם: מֵימְרָא, שְׁאֵלָה, תְּשׁוּבָה, סְתִירָה, רְאָיָה, קֻשְׁיָא
וְתֵרוּץ.</p>

<p>עַתָּה נַזְכִּיר פִּרְטֵיהֶם וּנְבָאֵר מִשְׁפְּטֵיהֶם.</p>

<p><strong>הַמֵּימְרָא –</strong> מִתְחַלֵּק לְאַרְבָּעָה חֲלָקִים:
הָאֶחָד – <strong>שְׁמוּעָה</strong>, הַשֵּׁנִי – <strong>פֵּרוּשׁ</strong>, הַשְּׁלִישִׁי –
<strong>דִּיּוּק</strong>, הָרְבִיעִי – <strong>הַגָּדָה.</strong>
<strong>הַשְּׁאֵלָה –</strong> תֵּחָלֵק לִשְנַיִם: הָאֶחָד – <strong>שְׁאֵלָה</strong>, הַשֵּׁנִי – <strong>אִבַּעְיָא</strong>.
<strong>הַתְּשׁוּבָה</strong> – גַּם כֵּן לִשְׁנַיִם: הָאֶחָד –
<strong>תְּשׁוּבַת הַשְּאֵלָה</strong>, הַשֵּנִי – <strong>תְּשׁוּבַת הָאִבַּעְיָא</strong>,
וְנִקְרֵאת <strong>פְּשִיטִית</strong>.</p>

<p><strong>הָרְאָיָה</strong> – תֵּחָלֵק לִשְׁנַיִם: הָאֶחָד – <strong>הוֹכָחָה</strong> וְהַשֵּׁנִי – <strong>סַיַּעְתָּא.</strong>
<strong>הַסְּתִירָה</strong> – תֵּחָלֵק לִשְׁנַיִם: הָאֶחָד – <strong>סְתִירָה</strong> וְהַשֵּׁנִי – <strong>דְּחִיָה.</strong>
<strong>הַקֻּשְׁיָא</strong> – תֵּחָלֵק לִשְׁלשָׁה: הָאֶחָד –
<strong>פִּרְכָא</strong>, הַשֵּׁנִי – <strong>רֻמְיָא</strong>, הַשְּׁלִישִׁי –
<strong>תְּיוּבְתָּא</strong>.</p>

<p><strong>הַתֵּרוּץ</strong> – יֵחָלֵק לִשְׁנַיִם: הָאֶחָד – <strong>יְשִׁיבָה</strong>, הַשֵּׁנִי – <strong>שִׁנוּי.</strong>
<strong>הַשְּׁמוּעָה</strong> הִיא – שֶׁיֹּאמַר אוֹמֵר מַאֲמָר אֶחָד,
יוֹדִיעַ בּוֹ אֶחָד מִן הָעִנְיָנִים, דָּבָר מִן הַהֲלָכוֹת, אוֹ מִן
הַמּוּסָרִים, אוֹ בְאֵיזֶה מִין מֻשְׂכָּל שֶׁיִּהְיֶה. דֶּרֶךְ מָשָׁל
(בְּרָכוֹת): &#8220;אָמַר רַבִּי אֱלִיעֶזֶר: נָשִׁים חַיָּבוֹת בְּקִדּוּשׁ
הַיּוֹם – דְּבַר תּוֹרָה&#8221;, וּמִשְׁפָּטֶיהָ מִשְׁפְּטֵי הַמַּאֲמָרִים
שֶׁבֵּאַרְנוּ בְּפֶרֶק שְׁלִישִׁי.</p>

<p><strong>הַפֵּרוּשׁ</strong> הוּא – שֶׁיְּפָרֵשׁ אֶחָד מִן
הַכְּתוּבִים אוֹ מִן הַמַּאֲמָרִים. דֶּרֶךְ מָשָׁל, כְּשֶׁאָמַר רַבִּי
יְהוֹשֻׁעַ בֶּן לֵוִי (בְּרָכוֹת כ&quot;ב): &#8220;מַה טִּיבָן שֶׁל טוֹבְלֵי
שַׁחֲרִית&#8221; – פֵּרֵשׁ אַחַר כָּךְ: &#8220;הָכִי קָאָמַר, מַה טִּיבָן
בְּאַרְבָּעִים סְאָה, אֶפְשָׁר בְּתִשְׁעָה קַבִּין&#8221; וְכוּ&#8216;. וְאָמְנָם
מִשְפַּט הַפֵּרוּשׁ הוּא, שֶׁמִּלְּבַד הַסְכִּימוֹ עִם הָאֱמֶת בְּעֶצֶם
עִנְיָנוֹ, צָרִיךְ שֶׁיַּסְכִּים עִם הַמַאֲמָר הַמְפֹרָשׁ כְּפִי
מִלּוֹתָיו וְסֵדֶר הַגָּדָתוֹ; וְאוּלָם אִם יַסְכִּים לְגַמְרֵי עִם
הַמַּאֲמָר – יִקָּרֵא <strong>פֵּרוּשׁ מְרֻוָּח</strong>, וְאִם יַסְכִּים בְּעִקַּר
הַמַּאֲמָר וְלֹא יֵאוֹת הֵיטֵב עִם כָּל הַמִּלּוֹת אוֹ עִם כָּל
הַסֵּדֶר, עַד שֶׁנִּצְטָרֵךְ לוֹמַר שֶׁלֹּא דִבֵּר בַּעַל הַמַּאֲמָר
בְּדִקְדוּק – יִקָּרֵא <strong>פֵּרוּשׁ דָּחוּק.</strong> וְאִם לֹא יַסְכִּים כְּלָל
עִם הַמַּאֲמָר – <strong>נִדְחֵהוּ לְגַמְרֵי</strong>, וְהִנֵּה בִכְלָל זֶה יִכָּלֵל
דֶּרֶךְ בֵּאוּר הַנִּקְרָא <strong>אוֹקִמְתָּא</strong>, וְהוּא בֵאוּר תְּנָאִי
בַמַּאֲמָר, דְּהַיְנוּ, שֶׁלֹּא נְבָאֵר כְּלָל הַהַגָּדָה וּמִלּוֹתֶיהָ
אֶלָּא נַנִּיחֵם כְּמַשְׁמָעָן הַפָּשׁוּט, אֲבָל נִגְמֹּל הַמַּאֲמָר
בְּאַחַד הַתְּנָאִים, וְהוּא כְשֶׁנֶּאֱמַר: &#8220;הָכָא בְּמַאי עָסְקִינַן&#8221;
אוֹ: &quot;הָא מַנִּי? – רַ&#8217; פְּלוֹנִי הִיא&quot;. דֶּרֶךְ מָשָׁל (בְּרָכוֹת ב'):
&#8220;הָכָא בְּמַאי עָסְקִינַן&#8221;, וְכֵן (שָׁם כ&quot;ד): &quot;לֹא שָׁנוּ אֶלָּא
שֶׁיָּכוֹל לְכַוֵּן לִבּוֹ, וְכוּ'.</p>

<p><strong>הַדִּיּוּק</strong> הוּא – שֶׁיְּדֻיַּק מִמַּאֲמָר אֶחָד אוֹ
כָתוּב אֶחָד מַה שֶּׁלֹּא פֹרַשׁ בּוֹ, וּכְמַה שֶׁזָּכַרְתִּי לְמַעְלָה.
דֶּרֶךְ מָשָׁל, עַל מִשְׁנַת &#8220;בַּעַל קֶרִי מְהַרְהֵר בְּלִבּוֹ&#8221; – &#8220;אָמַר
רָבָא: זֹאת אוֹמֶרֶת, הִרְהוּר כְּדִבּוּר דָּמֵי&#8221; – וּמִשְׁפָּטָיו
נִתְבָּאֲרוּ בְפֶרֶק חֲמִשִּׁי.</p>

<p><strong>הַהַגָּדָה</strong> – שֶׁיַּגִּיד אֶחָד מַעֲשֵׂה אוֹ מַאֲמַר
זוּלָתוֹ, פֵּרוּשׁ: כְּשֶׁיַּגִּיד אֶחָד מַה שֶּׁהִרְגִּישׁ אַחֵר, לְפִי
דַעְתּוֹ, מִן הַקֻּשְׁיוֹת אוֹ מִן הַתֵּרוּצִים. דֶּרֶךְ מָשָׁל.
כְּשֶׁאָמְרוּ (שַׁבָּת י&quot;ט): &#8220;אָמַר רַבִּי יְהוֹשֻׁעַ בֶּן לֵוִי&#8221;
וְכוּ&#8216;, וּכְשֶׁאָמְרוּ (בָּבָא קַמָּא פ&quot;ג): תוּ קַשְׁיָא לֵיהּ מַאי
חָזֵית&quot; וְכוּ&#8217;, הִנֵּה שָׁם מַגִּיד הַשַּׁ&quot;ס מַה שֶּׁהִרְגִּישׁ
הַתַּנָּא. לְפִי דַעְתּוֹ, בְּדִבְרֵי עַצְמוֹ.</p>

<p><strong>הַשְּׁאֵלָה</strong> – כְּשֶׁיִשְׁאַל שׁוֹאֵל עַל עִנְיָן
אֶחָד, אִם הוּא, אִם אֵינוֹ, אוֹ עַל תְּנַאי מִמֶּנּוּ, כְּגוֹן עַל
מָקוֹם אוֹ עַל זְמַן אוֹ עַל טַעַם וְכַיּוֹצֵא. דֶּרֶךְ מָשָׁל (יְבָמוֹת
ק&quot;ב): &#8220;אָמַרְתִּי לוֹ: כְּלוּם אַתָּה בָקִי בְּרַבִּי יְהוּדָה בֶן
בְּתֵירָא?&#8221; וְכֵן כְּשֶׁאָמְרוּ (בְּרָכוֹת ל&quot;ה): &#8220;כֵּיצַד מְבָרְכִין&#8221;
וְכוּ&#8216;, וְכֵן כְּשֶׁאָמְרוּ (יְבָמוֹת קי&quot;ב): &quot;מַאי שְּׁנָא חֵרֵשׁ
וְחֵרֶשֶׁת וְכוּ&#8217;, וּמַאי שְׁנָא שׁוֹטֶה&quot; וְכוּ'.</p>

<p><strong>הָאִבַּעְיָא</strong> – כְּשֶׁיִּשְׁאַל שׁוֹאֵל עַל עִנְיָן
אֶחָד, שֶׁיֵּשׁ בּוֹ פָנִים לִשְׁנֵי צְדָדִין, וִיבַקֵּשׁ עַל
הַהַכְרָעָה לְאֶחָד מֵהֶם. דֶּרֶךְ מָשָׁל: &#8220;בְּעָא מִנֵּיהּ רַב חִיָּא
בַר יוֹסֵף מִשְּׁמוּאֵל: כֹּהֵן גָּדוֹל שֶׁקִּדֵּשׁ אֶת הַקְּטַנָּה
וּבָגְרָה תַחְתָּיו – מַהוּ, בָּתַר נִשּׂוּאִין אָזְלִינַן&#8221;
וְכוּ'.</p>

<p><strong>הַתְּשׁוּבָה</strong> – שֶׁיָּשִׁיב עַל הַשְּאֵלָה כְּפִי מַה
שֶּׁהִיא: אִם שָׁאַל עַל מְצִיאוּת עִנְיָן, אִם הוּא אִם אֵינוֹ –
יָשִׁיב לוֹ: הֵן אוֹ לָאו; וְאִם טַעַם בִּקֵּשׁ – יְשִׁיבֵהוּ הַטַּעַם.
דֶּרֶךְ מָשָׁל, עַל שְׁאֵלַת &#8220;כְּלוּם אַתָּה בָקִי&#8221; וְכוּ&#8216;, הֵשִׁיב –
הֵן, עַל שְאֵלַת &#8220;מַאי שְּׁנָא חֵרֵשׁ&#8221; וְכוּ&#8217; הֵשִׁיב: &#8220;חֵרֵשׁ
וְחֵרֶשֶׁת דְּקָיְמָא תַקַּנְתָּא&#8221; וְכוּ', וְכֵן הַשְּׁאָר. –
וּמִשְפָּטָהּ לִהְיוֹת תְּשׁוּבָה עַל פִּי הַשְּׁאֵלָה לִהְיוֹת
אֲמִתִּית.</p>

<p><strong>הַפְּשִׁיטוּת</strong> הוּא – שֶׁיַּכְרִיעַ לְאֶחָד מִשְּׁנֵי
צִדְדֵי הָאִבַּעְיָא. דֶּרֶךְ מָשָׁל, עַל הַבַּעְיַא דְכֹהֵן גָּדוֹל
שֶׁקִּדֵּשׁ וְכוּ', פָּשַׁט שְמוּאֵל &#8220;דְּבָתַר נִשּׂוּאִין אָזְלִינַן&#8221;.
– וּמִשְׁפָּטָהּ כְּמִשְׁפַּט הַתְּשׁוּבָה.</p>

<p><strong>הַהוֹכָחָה</strong> הוּא – שֶׁיָּבִיא רְאָיָה לְהוֹכִיחַ
אֲמִתַּת מַאֲמָר שֶׁנֶּאֱמָר. דֶּרֶךְ מָשָל (פְּסָחִים): &#8220;אָמַר רַבִּי
אֱלִיעֶזֶר: אֵין טֻמְאָה לְמַשְׁקִין כָּל עִקָּר; תֵּדַע, שֶׁהֲרֵי
הֵעִיד יוֹסֵי בֶּן יוֹעֶזֶר&#8221; וְכוּ&#8216;. וְכֵן כְּשֶׁשָּׁאַלוּ: &#8220;מְנָא
הַנֵּי מִלֵּי?&#8221; וְהֵשִׁיבוּ: &#8220;דִּתְנוּ רַבָּנַן&#8221; וְכוּ&#8217;. וּמִשְפָּטוֹ,
שֶׁתּוֹכִיחַ בְּהֶכְרַח אֲמִתַּת הַמַּאֲמָר עַל פִּי חֻקֵּי הָרְאָיָה
הַמַּכְרַחַת שַׁפִּיר: אָמְנָם, גַּם מִכֹּחַ סְבָרָא נוּכַל לְהוֹכִיחַ,
אַךְ אֵינָהּ כָּל כָּךְ חֲזָקָה.</p>

<p><strong>הַסַּיַּעְתָּא –</strong> שֶׁיּוּבָא מַאֲמָר אֶחָד
שֶׁיַּסְכִּים לְמַאֲמָר אַחֵר, לְחַזֵּק הַדֵּעָה שֶׁנֶּאֶמְרָה בוֹ.
דֶּרֶךְ מָשָׁל (יְבָמוֹת ק&quot;ב): &#8220;דְּתַנְיָא כְוָתֵיהּ דְּרָבָא, חָלְצָה
בְמִנְעָל הַנִּפְרָם וְכוּ' חֲלִיצָתָהּ כְּשֵׁרָה&#8221;. – וּמִשְׁפָּטָהּ
כְּמִשְׁפַּט הַהוֹכָחָה.</p>

<p><strong>הַסְּתִירָה</strong> – שֶׁיִּסָּתֵר מַאֲמָר שֶׁנֶּאֱמַר, אוֹ
רְאָיָה שֶׁהוּבְאָה, וְיֵרָאֶה הֱיוֹתָהּ מְבֻטֶּלֶת. דֶּרֶךְ מָשָׁל:
&#8220;אַפִלּוּ לְמָאן דְּאָמַר טֻמְאַת מַשְׁקִין דְּאוֹרַיְתָא וְכוּ' אֲמַר
לֵיהּ רַב אַשִּׁי וְכוּ' וְאִי הִלְכְּתָא גְמִירִי לַהּ, מִי יָלְפִינַן
מִנַּהּ?&#8221; הִנֵּה כָאן סָתַר שְׁמוּעָתוֹ שֶׁל רַב פַּפָּא לַחֲלוּטִין
מִכֹּחַ הַמּוֹפֵת שֶׁהֵבִיא נֶגְדָּהּ וְהִנֵּה מִשְׁפַּט הַסְּתִירָה –
שֶׁתִּסְתֹּר בְּכֹחַ חָזָק עַל פִּי חָזְקוּת הָרְאָיָה הַמַּכְחֶשֶׁת
שַׁפִּיר לְמַעְלָה.</p>

<p><strong>הַדְּחִיָּה</strong> – שֶׁיִּדָּחֶה הֶכְרַח הַמַּאֲמָר, אַךְ
לֹא יְבֻטַּל עִנְיָנוֹ לְגַמְרֵי וְלֹא יֻכְחַשׁ אֶפְשָׁרִיּוּתוֹ.
דֶּרֶךְ מָשָׁל, כְּשֶׁאָמְרו: &#8220;מַאי לָאו?&#8221; הֵשִׁיבוּ: &#8220;לֹא&#8221;. וְכֵן
כְּשֶׁאָמְרוּ: &#8220;וְדִלְמָא&#8221; וְ&#8220;אֵימָא&#8221;, הִנֵּה הוּא סִמַּן דְּחִיָּה
לְהֶכְרַח הַמַּאֲמָר שֶׁנֶּאֱמַר. וְהִנֵּה הַדְּחִיָּה, דַּי
שֶׁתִּסְתֹּר הַהֶכְרָח אַף עַל פִּי שֶׁנִּשְׁאַר הַמַּאֲמָר אֶפְשָׁרִי,
וְאָז נִשְׁאַר הַמַּאֲמָר מְסֻפָּק וּבִלְתִּי מֻכְרָח. אָמְנָם צָרִיךְ
עַל כָּל פָּנִים, שֶׁמַּה שֶּׁיְּקֻיַּם עַל יָדָהּ יִהְיֶה לוֹ מָקוֹם
בַּנּוֹשֵׂא אֲשֶׁר נָדִין עָלָיו, וְלֹא יִהְיֶה דָבָר רָחוֹק
בְּתַכְלִית, כִּי אִלּוּ הָיָה כָךְ – הָיָה נִשְׁאָר הַמַּאֲמָר מְקֻיָּם
בְּכֹחַ הַסְּבָרָא כְּמַה שֶּׁזָּכַרְתִּי לְמַעְלָה.</p>

<p><strong>הַפִּרְכָא</strong> הִיא – כְּשֶׁיִּמָּצֵא בְסֵדֶר הַמַּאֲמָר
אוֹ הַגָּדָתוֹ דָּבָר בִּלְתִּי נָאוֹת. דֶּרֶךְ מָשָׁל, כְּשֶׁאָמְרוּ:
&#8220;הָא גוּפָא קַשְׁיָא&#8221;. אוֹ שֶׁאָמְרוּ: &#8220;שְׁנַיִם אוֹמְרִים מֵת וְכוּ&#8216;,
מַאי קָא מַשְׁמַע לָן וְכוּ&#8217; הַיְנוּ הָךְ&#8221;. וְכֵן שָׁם (יְבָמוֹת קי&quot;ח):
&#8220;וְלִפְלוֹג רַבִּי מֵאִיר בְּרֵישָׁא?&#8221; וְכֵן כָּל כַּיּוֹצֵא בָזֶה
קֻשְׁיוֹת שֶׁעַל סִדּוּרֵי הַמַּאֲמָרִים אוֹ צֹרֶךְ הַהַגָּדָה בְּכֻלָּה
אוֹ בְחֶלְקֵיהֶם.</p>

<p><strong>הָרֻמְיָא</strong> – כְּשֶׁיּוּבְאוּ שְׁנֵי מַאֲמָרִים אוֹ
שְׁנֵי כְתוּבִים הֶפְכִּיִּים אוֹ מִתְנַגְּדִים לְבַקֵּשׁ יִשּׁוּבָם.
דֶּרֶךְ מָשָׁל (יְבָמוֹת קכ&quot;א): &quot;וּרְמִינְהֵי: אָדָם אֵינוֹ מְטַמֵּא,
וְכוּ&#8216;. וְכֵן כְּשֶׁאָמְרוּ: &#8220;רַבִּי יַעֲקֹב בַּר אִידִי רְמִי, כְּתִיב:
וְהִנֵּה אָנֹכִי עִמָּךְ&#8221; וְכוּ&#8217;.</p>

<p><strong>הַיִּשּׁוּב</strong> – כְּשֶׁתְּתֹרַץ הַפִּרְכָא אוֹ
הָרֻמְיָא בְּיִשּׁוּב נָכוֹן וַאֲמִתִּי שֶׁיַּאֲמִין בּוֹ הַמְתָרֵץ
הֱיוֹת זֶה אֲמִתַּת הַדָּבָר. דֶּרֶךְ מָשָׁל, כְּשֶׁתֵּרֵץ רַ' יַעֲקֹב
בַּר אִידִי לְרֻמְיָתוֹ סָבַר וְכוּ'. וּמִשְׁפָּטוֹ שֶׁיִּהְיֶה אֲמִתִּי
בְעַצְמוֹ, וְיַסְכִּים עִם הַמַּאֲמָר שֶׁעָלָיו הוּא בָא.</p>

<p><strong>הַשִּׁנּוּי</strong> – כְּשֶׁתְּתֹרַץ הַקֻּשְׁיָא אוֹ
הָרֻמְיָא, בְּמַה שֶּׁאֵין הַכַּוָּנָה בוֹ לַמְתָרֵץ בְּהֶחְלֵט
שֶׁיִּהְיֶה כֵן אֲמִתַּת הַדָּבָר, אֶלָּא שֶׁתִּדָּחֶה הַקֻּשְׁיָא.
וְהִנֵּה זֶה דוֹמֶה לִדְחִיָּה בֶאֱמֶת, אֶלָּא שֶׁהַדְּחִיָּה תִהְיֶה
עַל מַאֲמָר שֶׁהֻנַּח אוֹ שֶׁהוּבָאת וְהַשִּׁנּוּי דְּחִיָה עַל
קֻשְׁיָא. דֶּרֶךְ מָשָׁל, כְּשֶׁהִקְשׁוּ עַל רָבָא, בְּאָמְרָם (יְבָמוֹת
ק&quot;ד): &#8220;חֵרֵשׁ שֶׁנֶּחֱלַץ וְכוּ' מַאי טַעְמָא לָאו – מִשּׁוּם דְּלָאו
בְּנֵי קְרִיָּה נִנְהוֹ&#8221;. דָּחוּ וְאָמְרוּ: &#8220;לָאו, מִשּׁוּם דְּלָאו
בְּנֵי דֵעָה נִנְהוֹ&#8221;. וּמִשְׁפַּט הַשִּׁנּוּי הוּא, שֶׁיּוּכַל
לְהַסְכִּים עִם הַמַּאֲמָר שֶׁעָלָיו הוּבָא, וַאֲפִילוּ נִצְטָרֵךְ
לְהַנִּיחַ בּוֹ קְצָת זָרוּת וְחֶסְרוֹן אוֹ דָבָר בִּלְתִּי נָאוֹת,
מַאֲמָר שֶׁלֹּא דִקְדֵּק כָּל כָּךְ בַּעַל הַמַּאֲמָר בְּמִלּוֹתָיו.
וְאוּלָם, כְּפִי רְבוֹת הַחֶסְרוֹן שֶׁנִּצְטָרֵךְ לְהַנִּיחַ בּוֹ, כָּךְ
יִהְיֶה הַשִׁנּוּי יוֹתֵר דָּחוּק; וְאִם יִרְבֶּה הַזָּרוּת
שֶׁמִּלּוֹתָיו בֶּאֱמֱת לֹא תִסְבֹּלְנָה אוֹתוֹ, לֹא נִתֵּן לוֹ מָקוֹם
כְּלָל.</p>

<br />
</blockquote>

<h2 id="פֶּרֶקי">פֶּרֶק י</h2>

<blockquote>
<p><strong>יְבָאֵר סֵדֶר הָעִיּוּן בַּסֻּגְיוֹת וּבַחִבּוּרִים</strong></p>
</blockquote>

<blockquote>
<p>הִנֵּה עַד הֵנָּה בֵּאַרְנוּ חֶלְקֵי הַסֻּגְיוֹת
וְהַמְכֻוָּן בָּם. עַתָּה נְבָאֵר סֵדֶר הָעִיּוּן בָּהֶן לְהַשִּׂיג כָּל
דָּבָר לְפִי מַה שֶּׁהוּא.</p>

<p>כְּבָר הִקְדַּמְתִּי לְךָ, שֶׁדַּרְכֵי הַהַגָּדָה
וְאָפְנֵי הַדִּבּוּר הֵם רַבִּים; וְאוּלָם, זֶה נוֹלָד מִסִּבּוֹת
שׁוֹנוֹת:</p>

<p><strong>הָרִאשׁוֹנָה</strong>, שֶׁטֶּבַע הָאֲנָשִׁים נוֹתֵן, זֶה
שֶׁיִּהְיֶה לְכָל אֶחָד דֶּרֶךְ פְּרָטִי וּמְיֻחָד לְהַגִּיד
מַחְשְׁבוֹתָיו, וּלְבַטֵּא מַה שֶּׁבְּלִבּוֹ בְּכָל שְׁאָר הָעִנְיָנִים,
הַטְּבָעִים שֶׁמִּתְחַלְפִים בִּבְנֵי הָאָדָם כְּפִי מִזְגֵיהֶם
וּתְכוּנָתָם וּנְטִיַּת שִׂכְלָם.</p>

<p><strong>הַשֵּׁנִית</strong>, מַה שֶּׁמְלֶאכֶת הַמְּלִיצָה מְלַמֶּדֶת
לְהַנְעִים הַהַגָּדָה וּלְיַפּוֹתָהּ, אוֹ לְהָקֵל הַהֲבָנָה
לַשּׁוֹמְעִים וּלְהַכְנִיס הַדְּבָרִים בְּלִבָּם.</p>

<p><strong>הַשְּׁלִישִׁית</strong>, מַה שֶּׁמִנְהַג הַדּוֹרוֹת אוֹ
הָאֲרָצוֹת גּוֹרֵם; כִּי יֵשׁ שֶׁנָּהֲגוּ לְדַבֵּר בְּדֶרֶךְ אֶחָד
וְיֵשׁ שֶׁנָּהֲגוּ לְדַבֵּר בְּדֶרֶךְ אַחֵר. וְעַל הָרֹב מִתְלַמְּדִים
בְּנֵי הָאָדָם לְדַבֵּר כְּפִי מִנְהַג מְקוֹמָם בִּזְמַנָּם.</p>

<p>זֶה מִמַּה שֶּׁצָּרִיךְ כָּל קוֹרֵא בְחִבּוּר מִן
הַחִבּוּרִים, שֶׁיִּשְׁתַּדֵּל לְהָבִין לְשׁוֹן הַמְחַבֵּר הַהוּא
וְדֶרֶךְ הַגָּדָתוֹ – כִּי מַה שֶּׁלְּפִי אַחַד הַלְּשׁוֹנוֹת אוֹ
דַרְכֵי הַדִּבּוּר יִרְמוֹז לָנוּ עִנְיָן אֶחָד וְנָבִין מִמֶּנּוּ
הֲבָנָה אַחַת, אֶפְשָׁר, שֶׁלְפִי לָשׁוֹן אַחֵר וְדֶרֶךְ אַחֵר יִרְמֹז
לָנוּ עִנְיָן מְתִחַלֵּף מִזֶּה מְאֹד, וְנָבִין מִמֶּנּוּ הֲבָנָה
רְחוֹקָה מִן הָאַחֶרֶת.</p>

<p>וְהִנֵּה בְּבוֹאֲךָ לְעַיֵּן בְּאַחַת מִן הַסֻּגְיוֹת,
תַּתְחִל בָּהּ מְעַט מְעַט, וְכָל דִּבּוּר תִּקְרָא מִמֶּנָּה,
תִּתְבּוֹנֵן בּוֹ תְחִלָּה עַד שֶׁתַּבְחִין חֲלָקָיו הֵיטֵב, דְּהַיְנוּ:
הַנּוֹשֵׂא וְהַנָּשׂוּא וְהַדֶּרֶךְ שֶׁיֵּאָמֵר הָעִנְיָן הַהוּא,
דְּהַיְנוּ, הַנָּשׂוּא בְאוֹתוֹ הַנּוֹשֵׂא. וְאוּלָם יִהְיֶה הַדִּבּוּר
בְּאֵיזֶה צוּרָה שֶׁיִּהְיֶה, צָרִיךְ שֶׁתְּצַיְּרֵהוּ בְמַחְשַׁבְתְּךָ
בְּצוּרַת הַמַּאֲמָרִים הַיְשָׁרָה. פֵּרוּשׁ: כִּי אִם תִּמְצָא
הַמַאֲמָר, בְּדֶרֶךְ תְּמִיהָה, אוֹ בִדֶרֶךּ קֻשְׁיָא, בְּאֵיזֶה דֶרֶךְ
שֶׁיִּהְיֶה – הִנֵּה תוֹצִיא <strong>תַּמְצִית</strong> כַּוָּנָתוֹ
בְּמַחֲשַׁבְתָּךָ, וְהַיְנוּ, <strong>הָעִנְיָן</strong> שֶׁרָצָה לוֹמַר בַּעַל
הַמַּאֲמָר הַהוּא, וְהַנּוֹשֵׂא שֶׁבּוֹ רָצָה לוֹמַר הָעִנְיָן הַהוּא,
וְאָז תְּצַיְּרֵהוּ בְשִׂכְלְךָ עַל <strong>הַצּוּרָה הַיְשָׁרָה</strong> שֶׁהִיא,
הַנּוֹשֵׂא פְלוֹנִי יֵשׁ בּוֹ עִנְיָן פְּלוֹנִי. דֶּרֶךְ מָשָׁל:
כְּשֶׁמָּצָאתָ הַדִּבּוּר: &#8220;אֲבִי הַבֵּן מַאי אִכָּא לְמֵימַר?&#8221; – הִנֵּה
זֶה הַדִּבּוּר בְּדֶרֶךְ <strong>קֻשְׁיָא</strong>, וּכְשֶׁתּוֹצִיא תַמְצִית
כַּוָּנָתוֹ, תִּמְצָא שֶׁהוּא מִתְכַּוֵּן לוֹמַר, שֶׁאֲבִי הַבֵּן
צָרִיךְ שֶׁיֹּאמַר לִמֹּל אֶת הַבֵּן, וְזוֹ הִיא הַצּוּרָה הַיְשָׁרָה
שֶׁל הַמַּאֲמָר הַזֶּה וְכֵן תְּצַיְּרֵהוּ בְמַחֲשַׁבְתְּךָ. וְאָמְנָם,
אַחֲרֵי הַכִּירְךָ הַמַּאֲמָר בַּחֲלָקָיו, אָז צָרִיךְ שֶׁתִּתְבּוֹנֵן
לְהַכִּיר מַהוּ <strong>הַתַּכְלִית</strong> בַּאֲמִירַת אוֹתוֹ הַמַּאֲמָר – אִם הוּא
עִנְיָן בִּפְנֵי עַצְמוֹ, דְּהַיְנוּ, לְהוֹדִיעַ הֱיוֹת הָעִנְיָן הַהוּא
בַּנּוֹשֵׂא הַהוּא אוֹ לִשְׁאֹל אִם יֵשׁ עִנְיָן אֶחָד בְּנוֹשֵׂא אֶחָד,
אוֹ אִם הוּא מִתְחַבֵּר וּמִתְיַחֵס אֶל מַאֲמָר אַחֵר שֶׁנֶּאֱמַר;
וְיִהְיֶה, אוֹ לְפָרְשׁוֹ, אוֹ לְהוֹכִיחַ עָלָיו, אוֹ לְהַקְשׁוֹת
עָלָיו, אוֹ לְתָרֵץ קֻשְׁיָא שֶׁהֻקְשֵׁית עָלָיו, אוֹ לְהָשִׁיב עַל
שְׁאֵלָה. כְּשֶׁתִּמְצָא וְתַכִּיר תַּכְלִית כַּוָּנָתוֹ, אָז צָרִיךְ
שֶתִּתְבּוֹנֵן <strong>אֵיךְ</strong> הוּא מַסְכִּים עִם הַתַּכְלִית בֶּאֱמֶת,
פֵּרוּשׁ, אֵיךְ מִכֹּחַ הַמַּאֲמָר הַזֶּה יְפֹרַשׁ הָרִאשׁוֹן, אוֹ
נוֹכִיחַ עָלָיו, אוֹ יִתְבָּאֵר הֱיוֹת בּוֹ קשִׁי, אוֹ יוּסַר הַקּשִׁי
מִמֶּנּוּ, אוֹ תִהְיֶה תְשׁוּבָה לַשְּׁאֵלָה. וְאָמְנָם מִמַּה
שֶׁצָּרִיךְ שֶׁתִּתְבּוֹנֵן הוּא, כִּי הִנֵּה כָל מַאֲמָר וְכָל
הַקְדָּמָה, צָרִיךְ שֶׁתִּהְיֶה מְאֻמֶּתֶת, וּכְמוֹ שֶׁזָּכַרְתִּי
לְמַעְלָה. אַךְ הַאֲמָתַת מַאֲמָר אֶחָד, לִפְעָמִים, יִהְיֶה מִכֹּחַ
מוֹפְתִים רַבִּים נִמְשָׁכִים זֶה אַחַר זֶה. כִּי הִנֵּה תִמְצָא
הַקְדָּמָה אַחַת מְאַמֶּתֶת מַאֲמָר אֶחָד וְהַהַקְדָּמָה הַהִיא תְאֻמַּת
מִכֹּחַ הַקְדָּמָה אַחֶרֶת וְהָאַחֶרֶת מֵאַחֶרֶת, עַד שֶׁיַּגִּיעַ
הַדָּבָר אֶל הַמְאֻמָּתִים מִצַּד עַצְמָם אוֹ אֶל הַהַסְכָּמָה
שֶׁפֵּרַשְׁתִּי לְמַעְלָה, וְאָז נָשׁוּב לְמַפְרֵעַ עַל כָּל
הַהַקְדָּמוֹת שֶׁהִזְכַּרְנוּ עַד הָרִאשׁוֹנָה, כִּי נֹאמַר: אִם
הַשְּׁלִישִׁית אֱמֶת – מֻכְרָח שֶׁהָרִאשׁוֹנָה תִהְיֶה אֱמֶת, כֵּיוָן
שֶׁכֻּלָּן תְּלוּיוֹת זוֹ מִזּוֹ, וְזֶה בֵּיןְּ בְּהַנָּחוֹת וּבֵין
בְּקֻשְׁיוֹת. וְהִנֵּה נִמְצָא שֶׁיֵּשׁ הַמַּאֲמָרִים, וּרְאָיוֹת
הַמַּאֲמָרִים, וּרְאָיוֹת הָרְאָיוֹת, וּרְאָיוֹת רְאָיוֹת הָרְאָיוֹת,
וְעַל דֶּרֶךְ זֶה יוּכַל הַדָּבָר לִמָּשֵׁךְ וְלָלֶכֶת בְּהֶמְשֵׁךְ
גָּדוֹל וּכְבָר יֵאָמְרוּ אֵלֶּה הַדְּבָרִים בְּדֶרֶךְ קָצָר, כְּפִי
לְשׁוֹן הַתַּלְמוּד. וְאַתָּה צָרִיךְ שֶׁתְּצַיֵּר וְתִתְבּוֹנֵן
בְּמַחֲשַׁבְתְּךָ אֶת הַכֹּל בַּצּוּרָה הַיְשָׁרָה, דְּהַיְנוּ, צָרִיךְ
שֶׁתַּכִּיר וְתַבְחִין מַה שֶּׁהוּא הַמַּאֲמָר הַנִּרְצֶה וּמַה שֶׁהוּא
הָרְאָיָה שֶׁעָלָיו, וּמָה רְאָיוֹת הַרְאָיָה – וְכֵן עַד
הַסּוֹף.</p>

<p>עוֹד יֵשׁ בֵּאוּר הַמַּאֲמָרִים, דְּהַיְנוּ, שֶׁדָּבָר
אֶחָד יֵאָמֵר בִּקְצָרָה אוֹ בִּרְמִיזָה, וְאַחַר כָּךְ יְבֹאַר
בְּיוֹתֵר הַרְחָבָה. וְהִנֵּה אֵין הַבֵּאוּר אֶלָּא הַדָּבָר הָרִאשׁוֹן
בְּעַצְמוֹ, אָמְנָם הוּא בְדֶרֶךְ יוֹתֵר רָחָב מִן הָרִאשׁוֹן. וְגַם זֶה
צָרִיךְ שֶׁתַּבְחִין מַהוּ מַאֲמָר וּמַהוּ בֵאוּר. מַאֲמָר, דֶּרֶךְ
מָשָׁל, כְּשֶׁמָּצָאתָ שֶׁאָמְרוּ (שַׁבָּת ה'): &#8220;הֵיכָא אַשְׁכַּחְנָא
כְּהַאי גַּוְנָא דְּחַיָּב? אֲמַר רַב סָפְרָא, אֲמַר רַבִּי אַּמִּי,
אֲמַר רַבִּי יוֹחָנָן: מִדֵּי דַהֲוָה – אַמַּעֲבִיר חֵפֶץ בִּרְשׁוּת
הָרַבִּים; הָתָם לָאו אַף עַל גַּב דְּכַמָּה דְנָקֵט לֵהּ וְאָזֵל –
פָּטוּר, כִּי מַנַּח לֵהּ – חַיָּב. הָכִי נַמִּי לֹא שְׁנָא&#8221;. וְהִקְשׁוּ
עוֹד: &#8220;מִי דָמֵי? – הָתָם כָּל הֵיכָא דְמַנַּח לֵהּ – מְקוֹם חִיּוּב,
הָכָא – אִי מַנַּח לֵהּ בִּסְטָיו מְקוֹם פִּטּוּר הוּא&#8221;. הִנֵּה
בַתְּחִלָּה הָיָה הַמַּאֲמָר שֶׁהַמּוֹצִיא מֵחֲנוּת לִפְלַטְיָא דֶּרֶךְ
סְטָיו, חַיָּב. וְהִקְשָׁה הַשַּׁ&quot;ס עַל זֶה בְּאָמְרוֹ: &#8220;הֵיכִי
אַשְׁכַּחְנָא כְּהַאי גַּוְנָא דְּחַיָּב?&#8221; כָּוָּנָתוֹ, זֶה שֶׁמּוֹצִיא
מֵחֲנוּת לִפְלַטְיָא דֶרֶךְ סְטָיו, הַדַּעַת נוֹתֵן שֶׁלֹּא יִהְיֶה
חַיָּב, וְזֶה, לְפִי שֶׁמּוֹצִיא מֵרְשׁוּת לִרְשׁוּת שֶׁהוּא חַיָּב –
הוּא כְשֶׁמּוֹצִיא מֵרְשׁוּת הַיָּחִיד לִרְשׁוּת הָרַבִּים, אוֹ אִפְכָא,
וְאֵין בֵּין הָעֲקִירָה וְהַהַנָּחָה עִנְיָן פִּטּוּר, אַךְ כְּשֶיֵּשׁ
בֵּין הָעֲקִירָה וַהַנָּחָה אֶמְצָעִיוּת שֶׁל פִּטּוּר, אֵין לָנוּ
שֶׁיִּהְיֶה חַיָּב. וְהִנֵּה נִכְלָל בָּזֶה מַאֲמָר, וּרְאָיָה עָלָיו,
וּרְאָיָה עַל הָרְאָיָה, לְפִי שֶׁכַּוָּנַת &quot;הֵיכִי אַשְׁכַּחְנָא וכו' &quot;
הוּא שֶׁלֹּא מָצָאנוּ מוֹצִיא מֵרְשׁוּת לִרְשׁוּת כְּגוֹן זֶה
שֶׁיִּהְיֶה חַיָּב, וּמוּבָן מִזֶּה, שֶׁאִם כֵּן, אֵין פֵּרוּשׁ מוֹצִיא
מֵרְשׁוּת לִרְשׁוּת כְּמוֹ זֶה, אֶלָּא הַמּוֹצִיא מֵרְשׁוּת לִרְשׁוּת
בְּלִי אֶמְצָעִיּוּת פִּטּוּר כְּלָל, וּמִזֶּה נוֹצִיא שֶׁהַמּוֹצִיא
הַזֶּה רָאוּי שֶׁלֹא יִהְיֵה חַיָּב. וְאוּלָם אַתָּה תְצַיֵּר כָּל זֶה
בְּמַחֲשַׁבְתְּךָ בַּצּוּרָה הַפְּשׁוּטָה הַיְשָׁרָה, וְהַיְנוּ,
שֶׂהַמּוֹצִיא מֵחֲנוּת לִפְלַטְיָא דֶּרֶךְ סְטָיו אֵין לָנוּ לְחַיְּבוֹ,
וּרְאָיָה לָזֶה, אִם אֵין אָנוּ מוֹצְאִים בְּפֵרוּשׁ שֶׁהַמּוֹצִיא
מֵרְשׁוּת לִרְשׁוּת בְּהֶפְסֵק עִנְיַן פִּטּוּר בָּאֶמְצָע יִהְיֶה
חַיָּב – אֵין לָנוּ לְחַיְּבוֹ. בֶּאֱמֶת אֵין אָנוּ מוֹצְאִים בְּפֵרוּשׁ
שֶׁהַמּוֹצִיא וְכוּ' אֵין לָנוּ לְחַיְּבוֹ – לְפִי שֶׁכָּל שֶׁאֵינוֹ
בִכְלַל הַהֲבָנָה הָרִאשׁוֹנָה שֶׁל אֶחָד מֵהַדִּינִים, אֵין לָנוּ
לְהַכְנִיסוֹ בַכְּלָל הַהוּא אֶלָּא אִם כֵּן יֵשׁ לָנוּ רְאָיָה בְרוּרָה
עַל זֶה – מוֹצִיא מֵרְשׁוּת לִרְשׁוּת בְּהֶפְסֵק פִּטּוּר בְּאֶמְצַע
אֵינוֹ בִכְלָל הַהֲבָנָה הָרִאשׁוֹנָה שֶׁל הַמּוֹצִיא מֵרְשׁוּת
לִרְשׁוּת, אִם כֵּן אֵין לָנוּ לְהֵכְנִיסוֹ בַכְּלָל הַהוּא אֶלָּא אִם
כֵּן יֵשׁ לָנוּ רְאָיָה בְרוּרָה, וְהַיְנוּ אֵין לָנוּ לְחַיְּבוֹ
הַהַקְדָמָה שֶׁכָּל שֶׁאֵינוֹ בִכְלָל הַהֲבָנָה הָרִאשׁוֹנָה. וְכֵן
הַשֵּׁנִי שֶׁמּוֹצִיא מֵרְשׁוּת לִרְשׁוּת בְּהֶפְסֵק עִנְיַן פִּטּוּר
בְּאֶמְצַע אֵינוֹ בִכְלָל הַהֲבָנָה הָרִאשׁוֹנָה וְכוּ' אֵינָן צְרִיכוֹת
רְאָיָה אַחֶרֶת, כִּי הֵן מִן הַמֻּשְׂכָּלוֹת. נִמְצֵינוּ לְמֵדִים
שֶׁהַמּוֹצִיא מֵרְשׁוּת לִרְשׁוּת בְּהֶפְסֵק פִּטּוּר בְּאֶמְצַע אֵין
לָנוּ לְחַיְּבוֹ, הַמּוֹצִיא לִפְלַטְיָא דֶּרֶךְ סְטָיו הוּא מוֹצִיא
מֵרְשׁוּת לִרְשׁוּת בְּהֶפְסֵק פִּטּוּר בְּאֶמְצַע אִם כֵּן אֵין לָנוּ
לְחַיְּבוֹ. וְהִנֵּה כָל זֶה תּוּכַל לִכְלֹל בְּקֶשֶׁר אֶחָד
שֶׁתִּמָּצֶאנָה בוֹ כָּל הַהַקְדָּמוֹת מִתְקַשְּׁרוֹת זוֹ בְזוֹ
לְפָנֶיךָ עַד צֵאת הַתּוֹלָדָה הַמְבֻקֶּשֶׁת וְתֹאמַר: מוֹצִיא מֵחֲנוּת
לִפְלַטְיָא דֶּרֶךְ סְטָיו הוּא מוֹצִיא מֵרְשׁוּת לִרְשׁוּת בְּהֶפְסֵק
פִּטּוּר (בְּאֶמְצַע מוֹצִיא מֵרְשׁוּת לִרְשׁוּת בְּהֶפְסֵק פִּטּוּר)
בְּאֶמְצַע אֵינוֹ בִכְלָל הַהֲבָנָה הָרִאשׁוֹנָה שֶׁל הַמּוֹצִיא
מֵרְשׁוּת לִרְשׁוּת, וְגַם אֵין לָנוּ רְאָיָה שֶׁיִּכָּלֵל בּוֹ מַה
שֶׁאֵינוֹ בַהֲבָנָה רִאשׁוֹנָה שֶל הַמּוֹצִיא מֵרְשׁוּת לִרְשׁוּת וְאֵין
רְאָיָה שֶׁיִּכָּלֵל בּוֹ אֵין לָנוּ לְחַיְּבוֹ מִשְּׁמוֹ, אִם כֵּן
מוֹצִיא מֵחֲנוּת לִפְלַטְיָא דֶּרֶךְ סְטָיו אֵין לָנוּ לְחַיְּבוֹ
מִשׁוּם מוֹצִיא מֵרְשׁוּת לִרְשׁוּת.</p>

<p>אַחַר כָּך הֵשִׁיבוּ עַל זֶה: &#8220;מִדֵּי דַהֲוָה
אַמַּעֲבִיר חֵפֶץ&#8221; וְכוּ' כַּוָּנַת זֶה, שֶׁרָאוּי שֶׁהַמּוֹצִיא
מֵרְשׁוּת לִרְשׁוּת בְּהֶפְסֵק פִּטּוּר יִהְיֶה חַיָּב – הֵפֶךְ מַה
שֶׁחָשַׁבְנוּ רָאוּי שֶׁלֹּא יִהְיֶה חַיָּב. רְאָיָה עַל זֶה:
&#8220;הַמַּעֲבִיר אַרְבַּע אַמּוֹת בִּרְשׁוּת הָרַבִּים&#8221; וּבֵאוּר זֶה,
שֶׁהַמַּעֲבִיר בִּרְשׁוּת הָרַבִּים, הִנֵּה בֵין הָעֲקִירָה וְהַהַנָּחָה
יֵשׁ עִנְיַן פִּטּוּר – שֶׁהוּא כָּל זְמַן שֶׁמּוֹלִיכוֹ, וְאַחַר כָּךְ,
כְּשֶׁמַּנִּיחַ מִתְחַיֵּב אִם כָּךְ גַּם כֵּן נוּכַל לוֹמַר שֶׁיִּהְיֶה
חִיּוּב, אַף עַל פִּי שֶׁיֵּשׁ הַהַעֲבָרָה דֶרֶךְ סְטָיו בְּאֶמְצָע.
וְנִמְצָא שֶׁיֵּשׁ כָּאן מַאֲמָר וּרְאָיָה וּבֵאוּר הַמַּאֲמָר הוּא,
שֶׁהַמּוֹצִיא מֵרְשׁוּת לִרְשׁוּת בְּהֶפְסֵק פִּטּוּר שֶׁהוּא חַיָּב
רְאָיָה עַל זֶה, מִכֹּחַ דִּמְיוֹן: הַמּוֹצִיא מֵרְשׁוּת לִרְשׁוּת הוּא
דוֹמֶה לְמַעֲבִיר בִּרְשׁוּת הָרַבִּים – מַעֲבִיר בִּרְשׁוּת הָרַבִּים
הוּא חַיָּב, אַף עַל פִּי שֶׁיֵּשׁ הֶפְסֵק פִּטּוּר בֵּין עֲקִירָה
לַהַנָּחָה. אִם כֵּן גַּם הַמּוֹצִיא מֵרְשׁוּת לִרְשׁוּת בֵּאוּר
הַהַקְדָּמָה שֶׁהַמַּעֲבִיר בִּרְשׁוּת הָרַבִּים יֵשׁ בּוֹ הֶפְסֵק
פִּטּוּר וְכוּ' שֶׁכָּל זְמַן שֶׁהוּא מְהַלֵּךְ פָטוּר.</p>

<p>הִנְּךָ רוֹאֶה כַּמָּה לְשׁוֹנָם שֶׁל חֲכָמִים קָצָר,
וְכַמָּה מִן הַהִתְבּוֹנְנוּת נִכְלָל בָּהֶם; וְאוּלָם, כָּל זֶה צָרִיךְ
שֶׁיִּצְטַיֵּר בְּשִׂכְלְךָ מִכֹּחַ הַמִּלּוֹת הָהֵם, כִּי אִם קְצָת
מִזֶּה יֵעָדֵר מִצִּיּוּרְךָ, הָיָה לֹא צִיַּרְתָּ מַה שֶׁכִּוְּנוּ הֵם
לוֹמַר.</p>

<p>וּמַה שֶׁצָּרִיךְ שֶׁתִּתְבּוֹנֵן עוֹד, הוּא לְהַכִּיר
<strong>הַשֵׁמוֹת הַנִּרְדָּפִים</strong> שֶׁנִּתְבָּאֲרוּ אֵצֶל הַמְדַקְדְּקִים,
וְכֵן <strong>הַמַּאֲמָרִים הַנִּרְדָּפִים</strong>, דְּהַיְנוּ שֶׁמִּלּוֹתֵיהֶם
שׁוֹנוֹת וְעִנְיָנָם אֶחָד. כִּי הִנֵּה יִקְרֶה לִפְעָמִים שֶׁיִּהְיוּ
שְׁנֵי מַאֲמָרִים <strong>סוֹתְרִים</strong> זֶה אֶת זֶה אוֹ <strong>מוֹכִיחִים</strong> זֶה עַל
זֶה, וְלֹא יַרְגִּישׁ בָּהֶם הַשֵּׂכֶל בִּתְחִילַּת הִתְבּוֹנְנוּתוֹ,
מִפְּנֵי הֱיוֹת נוֹשְׂאֵיהֶם אוֹ עִנְיְנֵיהֶם מֻזְכָּרִים בְּמִצְוֹת
שׁוֹנוֹת אַף עַל פִּי שֶׁהֵם אֶחָד בֶּאֱמֶת; אוֹ סִדְרֵי מִלּוֹתֵיהֶם
מִתְחַלְּפִים. אָמְנָם, כְּשֶיִּסְתַּכֵּל בָּהֶם הֵיטֵב, וְיַשִּׂיג סוֹף
כָּוָּנָתָם יִמְצָא הֱיוֹתָם בֶּאֱמֶת מִתְיַחֲסִים זֶה לָזֶה. דֶּרֶךְ
מָשָל, אִם יֹאמַר אֶחָד: &#8220;<strong>קָדְשֵׁי מִזְבֵּחַ</strong> אֵין לָהֶם פִּדְיוֹן&#8221;
וְיֹאמַר אַחֵר: &#8220;<strong>הַקָּרְבָּנוֹת</strong> יֵשׁ לָהֶם פִּדְיוֹן&#8221; – הִנֵּה
שְׁנֵי הַמַּאֲמָרִים הֶפְכִּיִּים וַדַּאי. וְכֵן כְּשֶׁיֹּאמַר אֶחָד:
&#8220;מַשְקִין בֵּי מַדְבְּחַיָּא – דָּכֵן&#8221; וְיֹאמַר אֶחָר: &#8220;הַשֶּׁמֶן
וְהַדָּם וְהַיַּיִן וְהַמַּיִם טְהוֹרִים&#8221; – הִנֵּה שְׁנֵי הַמַּאֲמָרִים
שָׁוִים, כִּי אֶחָד הִזְכִּיר הַסּוּג וְאֶחָד הִזְכִּיר הַמִּינִים. –
וְכָל כַּיּוֹצֵא בָזֶה.</p>

<p>וְהִנֵּה צָרִיךְ שֶׁתְּדַקְדֵּק בְּכָל דִּבּוּר
וְדִבּוּר לִרְאוֹת אֵיזֶה חֵלֶק מֵחֶלְקֵי הַסֻּגְיוֹת הוּא – וּכְמוֹ
שֶׁהִצַּעְתִּי לְפָנֶיךָ לְמַעְלָה. וְנִמְצָא שֶׁלִּפְעָמִים נִרְכָּבִים
שְׁנַיִם מִן הַחֲלָקִים כְּאֶחָד. דֶּרֶךְ מָשָׁל: כְּשֶׁיוּבָא לִרְאָיָה
עַל מַאֲמָר שֶׁנֶּאֱמַר הַגָּדַת אֶחָד מִן הַחֲכָמִים שֶׁמַּגִּיד
מַעֲשֶׂה שֶׁאֵרַע אוֹ מַאֲמָר אֶחָד שֶׁנֶּאֱמַר, הִנֵּה תַבְחִין שָׁם
<strong>שְׁנֵי</strong> חֲלָקִים <strong>נִרְכָּבִים</strong> כְּאֶחָד, וְהַיְנוּ <strong>הוֹכָחָה
וְהַגָּדָה</strong> – כִּי נוֹכִיחַ הַמַּאֲמָר בְּכֹחַ הַהַגָּדָה שֶׁהֻגְּדָה.
וְצָרִיךְ<sup>[</sup> שֶׁתָּבִין תְּחִלָּה הַהַגָּדָה בִּפְנֵי עַצְמָּה וְאַחַר
כָּךְ תָּבִין הַהוֹכָחָה. פֵּרוּשׁ אֵיךְ הַהַגָּדָה הַהִיא תִהְיֶה
הוֹכָחָה לַמַּאֲמָר שֶׁנִּרְצֶה לְהוֹכִיחַ. וּכְבָר אֶפְשָׁר
שְׁתִּסָּתֵר הַהוֹכָחָה וְיֻקְשֶׁה עָלֶיהָ. וְלֹא מִפְּנֵי זֶה יֻקְשֶׁה
עַל הַהַגָּדָה אֶלָּא שֶנִּרְאֶה הֶיוֹת הַהַגָּדָה זֹאת בִּלְתִּי
מוֹכַחַת הַמַּאֲמָר, שֶׁחָשַׁבְנוּ לְהוֹכִיחַ מִמֶּנָּה, וְאֶפְשָׁר
שֶׁתִּסָּתֵר הַהַגָּדָה עַצְמָהּ וְיֻקְשֶׁה עָלֶיהָ, אֲפִילוּ שֶׁנּוֹדֶה
עַל הַמַּאֲמָר הָרִאשׁוֹן, וְאֶפְשָׁר שֶׁנּוֹדֶה אֲפִילּוּ הַהוֹכָחָה
וְאַף עַל פִּי כֵן נַקְשֶה עַל הַהַגָּדָה עַל מִלּוֹתֶיהָ אוֹ עַל אֵיזֶה
עִנְיָן מִמֶּנָּה. וְכֵן כְּשֶׁיִרְצֶה אֶחָד מִן הַחֲכָמִים לְפָרֵשׁ
טַעֲנָה אַחַת שֶׁהִרְגִּישׁ חָכָם אֶחָד בְּאֶחָד מִמַּאֲמָרָיו, הִנֵּה
יַזְכִּיר הַקֻּשְׁיָה הַהִיא שֶׁהֻקְשֵׁית לְפִי דַעְתּוֹ שֶׁל הֶחָכָם
בַּעַל הַמַּאֲמָר, וְתִקָּרֵא זֹאת <strong>קֻשְׁיָא מֻגֶּדֶת</strong> – כִּי אֵינָהּ
קֻשְׁיָה יַקְשֶׁה אוֹתוֹ הֶחָכָם עַל מַאֲמַר חֲבֵרוֹ, אֶלָּא זֶה הֶחָכָם
מַגִּיד מַה שֶׁהֻקְשָׁה לַחֲבֵרוֹ. וּכְבָר יִקְרֶה שֶׁאוֹתוֹ חָכָם
עַצְמוֹ שֶׁהִגִּיד הַקֻּשְׁיָה לֹא יַסְכִּים בָּהּ. וְאֶפְשָׁר
שֶׁמַּקְשָׁן אַחֵר קְשֶׁה עַל הַמַּגִּיד עַל הַגָּדָתוֹ שֶׁיֵּרָאֶה לוֹ
הֱיוֹת בִּלְתִּי אֶפְשָׁר שֶׁבַּעַל הַמַּאֲמָר יְכַוֵּן לְמַה שֶּׁחָשַׁב
הוּא וְלֹא מִפְּנֵי זֶה <strong>יִסְתֹּר קֻשְׁיָתוֹ</strong> אֶלָּא <strong>יִסְתֹּר
הַגָּדָתוֹ</strong>. וְאֶפְשָׁר שֶׁיַּקְשֶׁה מַקְשֶׁה עַל הַקֻּשְׁיָה עַצְמָה
שֶׁהִגִּיד הַמַּגִּיד וְיִסְתֹּר אוֹתָהּ. וְכֵן אֶפְשָׁר שֶׁיַּקְשֶׁה
עַל הַהַגָּדָה אוֹ עַל הַקֻּשְׁיָה וְלֹא מִפְּנֵי זֶה יַכְנִיס עַצְמוֹ
בַּמַּאֲמָר הָרִאשׁוֹן לֹא לְאַמְתוֹ וְלָא לְכַזְּבוֹ. עַל כֵּן צָרִיךְ
שֶׁתִּתְבּוֹנֵן מְאֹד לְהַבְדִּיל בֵּין מַה שֶּׁיֹּאמַר אוֹמֵר
<strong>מִדַּעַת עַצְמוֹ</strong> וּבֵין מַה שֶּׁיַּגִּיד <strong>מַגִּיד מִזּוּלָתוֹ</strong>.
דֶּרֶךְ מָשָׁל, כְּשֶׁאָמְרוּ בַּשַׁ&#8220;ס: &#8220;מַאי אִם נַפְשָׁךְ לוֹמַר?&#8221;
הֵשִׁיב: &quot; תּוּ קָא קַשְׁיָא לֵיהּ לַתַּנָּא&#8221; וְכוּ' הִנֵּה זוֹ
<strong>קֻשְׁיָה</strong> מֻגֶּדֶת שֶׁהִגִּיד הַמַּגִּיד שֶׁהַתַּנָּא הִרְגִּישׁ
קֻשְׁיָה זוֹ עַל דִּבְרֵי עַצְמוֹ, וְהִקְשׁוּ: &#8220;אָמְרִי, דָּנִין&#8221; וְכוּ'
הִנֵּה הוּא <strong>קֻשְׁיָה עַל הַגָּדַת הַמַּגִּיד</strong> – מַרְאֶה שֶׁאִי
אֶפְשָׁר שֶתִּהְיֶה זֹאת כַּוָּנַת הַתַּנָּא שֶׁבֵּאֵר הוּא
בְּהַגָּדָתוֹ. וּבְכָל הַדְּבָרִים הָאֵלֶּה צָרִיךְ שֶׁתִּשְׁמֹר מְאֹד
כְּדֵי שֶׁתִּנָּקֶה מִן הַטָּעֻיּוֹת וְהָעִרְבּוּבִים.</p>

<p>וְהִנֵּה אַחַר שֶׁהִשַּׂגְתָּ כַּוָּנַת הַסֻּגְיָא
אֲשֶׁר לְפָנֶיךָ עַל פִּי כָל הַכְּלָלִים הָאֵלֶּה, אָז תָּשׁוּב
לְהִתְבּוֹנֵן עַל כָּל חֵלֶק מֵחֲלָקֶיהָ, וְאִם יֵרָאֶה לְךָ שֶׁכֻּלָּם
עוֹמְדִים בִּגְבוּלָם הָרָאוּי עַל פִּי הַמִּשְׁפָּטִים הַטִּבְעִיִּים
שֶׁזָּכַרְתִּי לְמַעְלָה – הִנֵּה טוֹב מְאֹד; וְאִם יֵרָאֶה לְךָ
בְּחֵלֶק מֵחֲלָקִים שֶׁלֹּא יִשְׁמֹר הַגְּבוּל הָרָאוּי לוֹ – אָז
תִּטְרַח וְתַעֲמֹל עַד שֶׁתִּמְצָא לוֹ הַיִּשּׁוּב הֶהָגוּן וְהָרָאוּי
שֶׁיַּסְכִּים עִם הַלָּשׁוֹן שֶׁלְּפָנֶיךָ וְיַסְכִּים עִם
<strong>הַמְאֻמָּת</strong> אוֹ <strong>הַמְפֻרְסָם</strong>.</p>

<br />
</blockquote>

<h2 id="פֶּרֶקיא">פֶּרֶק יא</h2>

<blockquote>
<p><strong>יְבָאֵר כְּלָל הַבְחָנוֹת שֶיֵּשׁ לְהַבְחִין בַּנּוֹשְׂאִים וְסֵדֶר הַלִּמוּד</strong></p>
</blockquote>

<blockquote>
<p>עַד הֵנָּה בֵאַרְנוּ דֶּרֶךְ הֲבָנַת הַסֻּגְיוֹת; עַתָּה
נְבָאֵר הַהַבְחָנוֹת שֶׁיֵּשׁ לְהַבְחִין בַּנּוֹשְׂאִים שֶׁנִּרְאֶה
לָדוּן כְּפִי הַסֻּגְיוֹת וְהַהֲלָכוֹת אוֹ כְפִי הַשֵּׂכֶל.</p>

<p>כְּלָלֵי הַהַבְחָנוֹת שֶׁאֶפְשָׁר לְהַבְחִין בַּנּוֹשְׂאִים – עֶשְׂרִים וְאַרְבַּע וְאֵלּוּ הֵן:</p>

<p>הַבְחָנָה רִאשׁוֹנָה –– <strong>הַמַּהוּת</strong>, וְהוּא כְלָלָ
עִנְיָנוֹ שֶׁל הַנּוֹשֵׂא כְּפִי מַה שֶּׁהוּא בֶאֱמֶת, שֶׁבּוֹ
תַבְחִינֵהוּ בְמַחֲשַׁבְתְּךָ מִכָּל שְׁאָר הַנּוֹשְׂאִים הַמְצֻיָּרִים
בָּהּ. וּבֵאוּר הָעִנְיָן הַכְּלָלִי הַזֶּה כָּרָאוּי נִקְרָא
<strong>גָּדֵר</strong>. דֶּרֶךְ מָשָׁל: כְּשֶׁאָמְרוּ &quot;אֵיזֶהוּ כוֹלֶלֶת – כָּל
שֶׁאֵין בָּהּ לֹא כָתֵף וְלֹא נֵטֶף – זֶה נִקְרָא גִּדְרָהּ שֶׁל
עוֹלֶלֶת, וְהַיְנוּ אֶשְׁכּוֹל שֶׁאֵין לוֹ לֹא כָתֵף וְלֹא נֵטֶף.
וּמִשְׁפַּט הַגָּדֵר הוּא, שֶׁיְּבָאֵר הָעִקָּר מַה שֶׁבְּעַצְמוּתוֹ
שֶׁל הַנּוֹשֵׂא, שֶהוּא מַה שֶּׁעוֹשֶׂה אוֹתוֹ מַה שֶׁהוּא. פֵּרוּשׁ,
שֶׁאִלּוּ הָיָה דָבָר זֶה נֶעְדַּר מִמֶּנּוּ לֹא הָיָה זֶה הַנּוֹשֵׂא
אֶלָּא נוֹשֵׂא אַחֵר.</p>

<p>הַבְחָנָה שְׁנִיָּה – <strong>הַחֲלָקִים</strong>: דֶּרֶךְ מָשָׁל:
&quot;שְׁנֵי עוֹרוֹת יֵשׁ לוֹ לַוֵּשֶׁט; וְכֵן: גָּלִיל הָעֶלְיוֹן, גָּלִיל
הַתַּחְתּוֹן וְהָעֵמֶק.</p>

<p>הַבְחָנָה שְׁלִישִׁית – <strong>הָאֵיכוּת</strong>. וְהוּא תְכוּנַת
הַנּוֹשֵׂא וּמִזְגּוֹ. כְּגוֹן, אִם הוּא קַר, אִם הוּא חַם, אִם לַח
וְאִם יָבֵשׁ, הַמַּרְאֶה שֶׁבּוֹ חָזְקוֹ אוֹ חֻלְשָׁתוֹ, וְכַיּוֹצֵא
בָּזֶה. דֶּרֶךְ מָשָׁל: חִיצוֹן אָדֹם וּפְנִימִי לָבָן. וְכֵן:
&#8220;אֲשִׁינֵי הֲווֹ צֹמֶת הַגִּידִין, רְכִיכֵי לֹא הֲווֹן צֹמֶת
הַגִּידִין&#8221;.</p>

<p>הַבְחָנָה רְבִיעִית – <strong>הַכַּמּוּת</strong>. וְהוּא הַמִּדָּה
בְּמַה שֶׁשַׁיָּךְ מִדָּה וּמִנְיָן בְּמַה שֶּׁשַּׁיָּךְ מִנְיָן.
דֶּרֶךְ מָשָׁל: &#8220;הֲרֵי זֶה מְקַדֵּשׁ שֵׁשׁ-עֶשְׂרֵה אַמָּה לְכָל רוּחַ&#8221;
אוֹ &#8220;הֲרֵי זֶה מְקַדֵּשׁ אַרְבָּעִים וְחָמֵשׁ גְּפָנִים&#8221; וְכֵן
כַּיּוֹצֵא בָזֶה.</p>

<p>הַבְחָנָה חֲמִשִּׁית – <strong>הַחֹמֶר.</strong> וְהוּא מַה
שֶּׁמִּמֶּנּוּ נַעֲשָׂה הַנּוֹשֵׂא. דֶּרֶךְ מָשָׁל: &quot;כְּלֵי מַתָּכוֹת –
חָמְרָן הוּא מַתֶּכֶת, כְּלֵי חֶרֶס – חָמְרוֹ חֶרֶס.</p>

<p>הַבְחָנָה שִׁשִּׁית <strong>– הַצּוּרָה.</strong> הִיא מִשְּׁנֵי
מִינִים: הָאֶחָד – עַצְמִית וְהַשֵּנִי מֻרְגֶּשֶׁת. הָעַצְמִית הִיא
מַהוּתוֹ שֶׁל הַנּוֹשֵׂא, דֶּרֶךְ מָשָׁל: צוּרַת הָאָדָם הוּא הֱיוֹתוֹ
בַּעַל חַיִּים מְדַבֵּר. אָמְנָם זֶה עִנְיָן מֻשְׂכָּל בָּאָדָם – לֹא
מֻרְגָּש וְנִרְאֶה בוֹ. הַמֻּרְגֶּשֶׁת הִיא תַבְנִית הַנּוֹשֵׂא כְּמוֹ
שֶּׁיִרְאוּהוּ הָעֵינַיִם. דֶּרֶךְ מָשָׁל: &#8220;כְּמִין תֵּבָה פְרוּצָה,
כְּמִין גַּם&#8221;.</p>

<p>הַבְחָנָה שְׁבִיעִית <strong>– הַפְּעֻלָה</strong>. וְהוּא מַה
שֶּׁהוּא פוֹעֵל בְּזוּלָתוֹ. וְיֵשׁ בָּהּ שְׁנֵי מִינִים: הָאֶחָד
<strong>טִבְעִית</strong>, וְהוּא מַה שֶּׁפּוֹעֲלִים הַנִּמְצָאִים זֶה בָזֶה
בַּטֶּבַע. דֶּרֶךְ מָשָׁל: &#8220;דִּמְנַקְּרָא לְהוֹ לִמֵּעַיָּא&#8221;. הַשֵּׁנִי
<strong>רְצוֹנִית</strong>, וְהוּא מַה שֶׁפּוֹעֲלִים הַבַּעֲלֵי חַיִּים בִּרְצוֹנָם.
דֶּרֶךְ מָשָׁל: &#8220;הַקּוֹרֵא קְרִיאַת שְׁמַע&#8221;.</p>

<p>הַבְחָנָה שְׁמִינִית – <strong>הַהִפָּעֵל</strong>. וְהוּא רֹשֶׁם
שֶׁנִּרְשַׁם בַּנּוֹשֵׂא מִמַּה שֶּׁפּוֹעֲלִים בּוֹ אֲחֵרִים. דֶּרֶךְ
מָשָׁל: &#8220;מֵעַיִם שֶׁנִּקְּבוּ וְלֵיחָה סוֹתַמְתָּהּ&#8221;, שֶׁהַיָּד סוֹלֶדֶת
בּוֹ חַם מִקְצָתוֹ חַם כֻּלּוֹ.</p>

<p>הַבְחָנָה תְּשִׁיעִית – <strong>הַסּוּג וְהַמִּין</strong>,
דְּהַיְנוּ מֵאֵיזֶה סוּג הוּא הַנּוֹשֵׂא אוֹ מֵאֵיזֶה מִין. וּכְבָר
נִתְבָּאֵר עִנְיַן הַסּוּג וְהַמִין אֵצֶל בַּעֲלֵי הַדִּקְדּוּק, וְהוּא
– שֶׁכָּלַל הַרְבֵּה נוֹשְׂאִים מְשֻׁתָּפִים בְּעִנְיָן אֶחָד, נִקְרָא
<strong>מִין</strong>. דֶּרֶךְ מָשָׁל: אָדָם הוּא מִין, כּוֹלֵל כָּל הָאֲנָשִׁים
לִהְיוֹתָם מְשֻׁתָּפִים בְּעִנְיַן הָאֱנוֹשִׁיוּת. וְאוּלָם מַה
שֶּׁיִּכְלֹל מִינִים רַבִּים יִקָּרֵא <strong>סוּג</strong>. דֶּרֶךְ מָשָׁל: בַּעֲלֵי
חַיִּים הוּא סוּג – שֶׁכּוֹלֵל מִין הָאָדָם, מִין הַבְּהֵמוֹת, מִין
הָעוֹפוֹת, מִין הָרְמָשִׁים, מִין הַדָּגִים. וּכְשֶׁיִּהְיֶה עוֹד כְּלָל
אַחֵר, שֶׁיִּכְלֹל סוּגִים רַבִּים, יִקָּרֵא <strong>סוּג הַסּוּג</strong>,
וְהַסּוּגִים הַנִּכְלָלִים בּוֹ יִקָּרְאוּ לְגַבֵּי מִינִים, וּלְגַבֵּי
הַמִּינִים הַנִּכְלָלִים בָּהֶם יִקָּרְאוּ סוּגִים. דֶּרֶךְ מָשָׁל:
גֶּשֶׁם הוּא סוּג כּוֹלֵל הַבַּעֲלֵי חַיִּים וּבִלְתִּי בַּעֲלֵי
הַחַיִּים, וְכָל אֶחָד מִשְּׁנַיִם אֵלֶּה הֵם סוּגִים שֶׁכּוֹלְלִים
מִינִים הַרְבֵּה. דֶּרֶךְ מָשָׁל: הַבַּעֲלֵי חַיִּים כּוֹלֵל הַמְדַבֵּר
וּבִלְתִּי מְדַבֵּר; הַבִּלְתִּי בַעֲלֵי חַיִּים כּוֹלֵל הָאֲבָנִים,
הַמַּתָּכוֹת וְהַצְּמָחִים. וְאָמְנָם בַּעֲלֵי חַיִּים לְגַבֵּי גֶשֶׁם
נִקְרָא מִין וְּלַגֵּבי מְדַבֵּר נִקְרָא סוּג. כְּלֵי עֵץ הוּא סוּג
כּוֹלֵל שְׁנֵי מִינִים, שֶׁהֵם פְּשׁוּטֵי כְלֵי עֵץ וּמְקַבְּלֵי כְלֵי
עֵץ. וְכֵן כָּל כַּיּוֹצֵא בָזֶה.</p>

<p>הַבְּחִינָה הָעֲשִׂירִית – <strong>הַסִּבָּה</strong>, וְהוּא מַה
שֶּׁמִּכֹּחָהּ נוֹלַד וְנִמְצָא הַמְסוֹבָב. וְיֵשׁ בָּהּ שְׁנֵי מִינִים:
הָאֶחָד – סִבָּה מוֹלֶדֶת וְהַשֵּׁנִי – פּוֹעֶלֶת. דֶּרֶךְ מָשָׁל, הָעֵץ
לַפְּרִי הַיּוֹצֵא מִמֶּנּוּ – סִבָּה מוֹלֶדֶת, וַהֲרֵי זֶה כְּמוֹ הָאָב
שֶׁהוּא סִבָּה לִבְנוֹ, שֶׁהוּא הֶמְשֵׁךְ נִמְשָׁךְ מִמֶּנּוּ. – &#8220;אַךְ
דְּאָזְלָא מֵחַמְתֵהּ&#8221; הוּא הַסִּבָּה הַפּוֹעֶלֶת, וְכֵן: &#8220;חַמְרָא
וְרֵיחָנֵי פִּקְּחִין&#8221; הֵם סִבָּה פּוֹעֶלֶת. וַהֲרֵי זֶה כְּכָל
אֻמָּן לַכֵּלִים שֶׁהוּא עוֹשֶׂה – שֶׁאֵינָם הֶמְשֵׁךְ מִמֶּנּוּ אַךְ
נִפְעָלִים מִמֶּנּוּ.</p>

<p>הַבְחָנָה אַחַת עֶשְׂרֵה – <strong>הָאֶמְצָעִי</strong> שֶׁעַל יָדוֹ
פּוֹעֶלֶת הַסִּבָּה אֶת פְּעֻלָּתָהּ. דֶּרֶךְ מָשָׁל: &#8220;דְּמֶעְבַּד לֵהּ
עַל יְדֵי קִיּוּהָא דְחַמְרָא&#8221;.</p>

<p>הַבְחָנָה שְׁתֵּים עֶשְׂרֵה – <strong>הַמְעוֹרֵר</strong>, וְהוּא מַה
שֶּׁמְּעוֹרֵר אֶת הַפּוֹעֵל בְּרָצוֹן שֶׁיִּפְעַל. דֶּרֶךְ מָשָׁל: &#8220;–
מַה שְׁמוּעָה שָמַע וּבָא? – קְרִיעַת יַם-סוּף שָׁמַע וּבָא&#8221;. שְׁמִיעַת
קְרִיעַת יַם-סוּף הָיְתָה שֶׁהֵעִירָה אֶת יִתְרוֹ לְשֶׁיָּבוֹא.</p>

<p>הַבְחָנָה שְׁלשׁ עֶשְׂרֵה – <strong>הַתַּכְלִית</strong>, וְהוּא
הַכַּוָּנָה שֶׁמִּתְכַּוֵּן הַפּוֹעֵל בִּפְעֻלָּתוֹ. פֵּרוּשׁ, מַה
שֶּׁהוּא מְבַקֵּש לְהַשִּׂיג עַל יְדֵי פְעֻלָּתוֹ. דֶּרֶךְ מָשָׁל:
הַלּוֹמֵד עַל מְנָת לַעֲשׂוֹת – תַּכְלִיתוֹ בַלִּמּוּד הוּא לְהַשִּׂיג
הֱיוֹתוֹ עוֹשֶׂה מַעֲשִׂים טוֹבִים.</p>

<p>הַבְחָנָה אַרְבַּע עֶשְׂרֵה – <strong>הַמְסוֹבָב</strong>, וְהוּא
הַנּוֹלָד מִן הַנּוֹשֵׂא, שֶׁנִּמְצָא הַנּוֹשֵׂא סִבָּה לוֹ. דֶּרֶךְ
מָשָׁל: &#8220;דְּאָזְלָא מֵחַמְּתֵהּ&#8221;, הַהֲלִיכָה הִיא הַמְסוֹבָב שֶׁלּוֹ.
הַבֵּן הוּא מְסוֹבָב שֶׁל הָאָב; הַכְּלִי – מְסוֹבָב שֶׁל
הָאֻמָּן.</p>

<p>הַבְחָנָה חֲמֵשׁ עֶשְׂרֵה – <strong>הַמִּתְחַבֵּר</strong>, וְהוּא
כָל מִקְרֶה שֶׁיִּתְלַוֶּה וְיִתְחַבֵּר לַנּוֹשֵׂא, נוֹסָף עַל
עַצְמוּתוֹ, וְיֵחָלֵק לִשְׁלשָׁה מִינִים: הָאֶחָד, מַה שֶּׁמִתְחַבֵּר
בְּעַצְמוֹ שֶׁל הַנּוֹשֵׂא אוֹ עָלָיו אוֹ אֵלָיו, כְּגוֹן: הַחָכְמָה
בֶחָכָם, הַקַּלּוּת בְּדָבָר קַל, הַכָּבוֹד בַּנִּכְבָּד; הַצִּפּוּי עַל
הַכֶּלִי; הַלְּבוּשׁ עַל הָאָדָם. דֶּרֶךְ מָשָׁל: בְּהֵמָה מְסֻכֶּנֶת –
שֶׁיֵּשׁ בָּהּ מִקְרֵה הַסַכָּנָה; מִטְפַּחַת שְׁרוּיָה בְמַיִם –
שֶׁיֵּשׁ בָּהּ מִקְרֶה זֶה שֶׁל הֱיוֹתָה שְׁרוּיָה בְמַיִם. הַשֵּׁנִי –
עִנְיָן שֶׁנִּמְצָא עִם הַנּוֹשֵׂא בִּזְמַן אֶחָד. דֶּרֶךְ מָשָׁל: פַּת
שֶׁאֲפָאוֹ עִם הַצְּלִי. – וְכֵן כָּל שֶׁהוּא עִקָּר וְעִמּוֹ טְפֵלָה.
הַשְּׁלִישִׁי הוּא הַקּוֹדֵם וְהַמְאֻחָר – וְהוּא מַה שֶּׁיִּקְדֹּם
לַנּוֹשֵׂא אוֹ שֶׁיָּבוֹא אַחֲרָיו. דֶּרֶךְ מָשָׁל: &#8220;נוֹטְלִים
לַיָּדַיִם וְאַחַר כָּךְ מוֹזְגִים אֶת הַכּוֹס&#8221;. – הִנֵּה
נְטִילַת-יָדַיִם הוּא קֹדֶם לִמְזִיגַת הַכּוֹס וּמְזִיגַת הַכּוֹס הוּא
הַבָּא אַחַר נְטִילַת הַיָּדַיִם.</p>

<p>הַבְחָנָה שֵׁשׁ עֶשְׂרֵה – <strong>הַמָּקוֹם</strong>, דֶּרֶךְ
מָשָׁל: שְׁתֵּי גְזֻזְטְרָאוֹת, זוֹ לְמַעְלָה מִזּוֹ; שְׁתֵּי עֲיָרוֹת,
זוֹ סְמוּכָה לְזוֹ; עֲשָׂרָה בָתִּים, זֶה לִפְנִים מִזֶּה.</p>

<p>הַבְחָנָה שְׁבַע-עֶשְׂרֵה – <strong>הַמַּצָּב</strong>, וְהוּא
תְכוּנַת הִתְיַצֵּב הַנּוֹשֵׂא בִמְקוֹמוֹ. דֶּרֶךְ מָשָׁל: &#8220;הַקּוֹרֵא
אֶת הַמְּגִילָּה – בֵּין עוֹמֵד בֵּין יוֹשֵׁב&#8221;: בָּעֶרֶב, כָּל אָדָם
יַטּוּ וְיִקְרְאוּ וּבַבֹּקֶר – יַעֲמֹדוּ&quot;.</p>

<p>הַבְחָנָה שְׁמוֹנֶה עֶשְׂרֵה – <strong>הַתְּנוּעָה</strong>, וְהוּא
מַה שֶּׁיֵּעָתֵק הַנּוֹשֵׂא מִמָּקוֹם אֶל מָקוֹם. דֶּרֶךְ מָשָׁל:
&#8220;הַהוֹלֵךְ מִמָּקוֹם שֶׁאֵין עוֹשִׂים לְמָקוֹם שֶׁעוֹשִׂים&#8221;.</p>

<p>הַבְחָנָה תְּשַׁע עֶשְׂרֵה – <strong>הַזְּמָן</strong>, דֶּרֶךְ
מָשָׁל: &#8220;מֵאֵימָתַי קוֹרִין אֶת שְׁמַע בְּעַרְבִית&#8221;: &#8220;כָּל אָדָם יַטּוּ
וְיִקְרְאוּ וּבַבֹּקֶר יַעֲמֹדוּ&#8221;.</p>

<p>הַבְחָנָה עֶשְׂרִים – <strong>הַיַּחַס</strong>, וְהוּא מַה שֶּׁאֶחָד
מִתְיַחֵס לְזוּלָתוֹ. דֶּרֶךְ מָשָׁל: &quot;דּוֹרוֹ שֶׁל משֶׁה; זַרְעוֹ שֶׁל
אַבְרָהָם.</p>

<p>הַבְחָנָה עֶשְׂרִים וְאַחַת – הַנּוֹשֵׂא, וְהַיְנוּ
כְשֶׁהַנָּדוֹן שֶׁלְּפָנֵינוּ הוּא מִקְרֶה מִן הַמִּקְרִים שֶׁיִּהְיֶה
נָשׂוּא עַל אֶחָד מִן הַנּוֹשְׁאִים, הִנֵּה נְבַקֵּשׁ מִי הוּא
נוֹשְׂאוֹ. דֶּרֶךְ מָשָׁל, כְּשֶׁאָמְרוּ (פְּסָחִים י&quot;ד): &#8220;אֵיזֶהוּ
דָבָר שֶׁחֲלוּקָה טֻמְאָתוֹ בֵּין מֵת לְשֶׁרֶץ – הֱוֵי אוֹמֵר, זֶה
מַתֶּכֶת&#8221;.</p>

<p>הַבְחָנָה עֶשְׂרִים וּשְׁתַּיִם – <strong>הַדִּמְיוֹן</strong>.
דֶּרֶךְ מָשָׁל: &#8220;דָּמְיָא לְסָאסְאָה&#8221;; (שָׁם): &#8220;חֶרֶב – הֲרֵי הוּא
כְחָלָל&#8221;; &#8220;אִדַּי וְאִדַּי – חַד שִׁעוּרָא הוּא&#8221;.</p>

<p>הַבְחָנָה עֶשְׂרִים וְשָׁלשׁ – <strong>הַהֶבְדֵּל</strong>, וְהוּא
הֶעְדֵּר הַדִּמְיוֹן. דֶּרֶךְ מָשָׁל: (שָׁם כ&quot;ב): &#8220;שָׁאנֵי דָם
דְּאִתְקַשׁ לְמַיִם, שָׁאנֵי אֵבֶר מִן הַחַי דְּאִתְקַשׁ לְדָם&#8221;.</p>

<p>הַבְחָנָה עֶשְׂרִים וְאַרְבַּע – <strong>הַנִּגּוּד</strong>, וְהוּא
הֵפֶךְ הַדִּמְיוֹן. וּכְבָר נִתְפָּרֵשׁ לְמַעְלָה הַנִּגּוּד בְּכָל
מִינִין וְהֵבֵאנוּ מִשְׁלֵיהֶם, עַיֵּן שָׁם.</p>

<p>וְצָרִיךְ שֶׁתֵּדַע שֶׁיֵּשׁ <strong>קְדִימָה וְאִחוּר</strong>
מִשְּׁלֹשָה מִינִים: הָאֶחָד – <strong>זְמַנִּי</strong> וְהַשֵּׁנִי – <strong>שִׂכְלִי</strong>
וְהַשְּׁלִישִׁי – <strong>טִבְעִי</strong>.</p>

<p><strong>זְמַנִּי</strong> – הוּא מַה שֶּׁיַּקְדִּים לְזוּלָתוֹ
בִזְמַן; <strong>שִׂכְלִי</strong> – הוּא מַה שֶּׁלֹּא יִקְדַּם בִּזְמַן אֶלָּא
בַמַּעְלָה שֶׁנִּתַּן לוֹ.</p>

<p><strong>קָדִימָה בַשֵּׁכֶל</strong> – דֶּרֶךְ מָשָׁל: הַמֶּלֶךְ
וְהָעָם – הַמֶּלֶךְ קוֹדֵם וְהָעָם מְאֻחָר; הָעֶלְיוֹנִים קוֹדְמִים
לַתַּחְתּוֹנִים, וְכֵן כַּיּוֹצֵא בָזֶהַ.</p>

<p><strong>הַטִּבְעִי</strong> – הוּא מִי שֶׁמְּצִיאוּתוֹ תָלוּי
בִּמְצִיאוּת חֲבֵרוֹ, אַף עַל פִּי שֶׁיִּמָּצְאוּ שְׁנֵיהֶם כְּאֶחָד,
אוֹתוֹ שֶׁהוּא סִבָּה לַחֲבֵרוֹ יִקָּרֵא <strong>קוֹדֵם</strong> וְהַמְסוֹבָב
מִמֶּנּוּ – <strong>מְאֻחָר</strong>.</p>

<p>וּמַה שֶּׁעוֹזֵר אֶל הַהַשְׂכָּלָה עֵזֶר גָּדוֹל וּמֵקֵל
לָהּ אֶת הַטֹּרַח הוּא הַסֵּדֶר, וְזֶה – בֵּין לִלְמֹד וּבֵין לְלַמֵּד.
כִּי הִנֵּה בָזֶה מְסַקֵּל אֶת הַמְּסִלָּה לִפְנֵי הַשֵּׂכֶל, שֶׁיּוּכַל
לָלֶכֶת בְּדַרְכֵי הַהִתְבּוֹנְנוּת בְּלִי מִכְשׁוֹלוֹת. וְאִם לוֹמֵד –
הוּא יַשִּׂיג הַמֻּשְׂכָּלוֹת שֶׁהוּא מְבַקֵּשׁ עַל נָכוֹן, וְאִם
מְלַמֵּד – הוּא יְבָאֵר מַה שֶּׁבְּדַעְתּוֹ לְבָאֵר בֵּאוּר מַסְפִּיק,
וְיָקֵל אֶל הַלָּמֵד מִמֶּנּוּ לְהַשִּׂיג מַה שֶּׁיְּלַמְּדֵהוּ.</p>

<p>עִקָּרֵי הַסֵּדֶר שְׁלשָׁה: הַסִּדּוּר, הַגְּדָרִים וְהַחִלּוּק.</p>

<p><strong>הַסִּדּוּר</strong> – הוּא סִדּוּר הָעִנְיָנִים מַה שֶׁרָאוּי
לִהְיוֹת בִּתְחִלָּתָן וּמַה שֶּׁרָאוּי לִהְיוֹת אַחַר כָּךְ. וְהִנֵּה
הַסִּדּוּר הַנָּאוֹת – הוּא הִתְהַלֵּךְ תָּמִיד מִן הָעִנְיָנִים
הַקּוֹדְמִים אֶל מְאֻחֲרֵיהֶם, מֵהַיּוֹתֵר נוֹדָעִים אֶל הַנַּעְלָמִים
יוֹתֵר. פֵּרוּשׁ: הַכּוֹלְלִים הֵם תָּמִיד קוֹדְמִים וְיוֹתֵר נוֹדָעִים
מֵהַמֻּרְכָּבִים. דֶּרֶךְ מָשָׁל: בְּחָכְמַת הַדִּקְדּוּק הִנֵּה מַה
שֶּׁרָאוּי שֶׁיְּדֻבַּר תְּחִלָּה הוּא בְעִנְיַן הָאוֹתָיוֹת, אַחַר
כָּךְ – הַתֵּבוֹת וְהַנְּקֻדּוֹת, אַחַר כָּךְ – עַל חֶלְקֵי הַדִּבּוּר,
דְּהַיְנוּ – הַשֵּׁמוֹת, הַפְּעָלִים וְהַמִּלּוֹת, אַחַר כָּךְ – עַל
חִבּוּרֵי הַמַּאֲמָרִים אֵלֶּה עִם אֵלֶּה.</p>

<p>וְאָמְנָם צָרִיךְ שֶׁתֵּדַע, כִּי הִנֵּה מִינֵי
<strong>הַחָכְמוֹת</strong> – שְׁתַּיִם, וְהֵם הַשִּׂכְלִיּוֹת
וְהַמַּעֲשִׂיוֹת.</p>

<p>פֵּרוּשׁ שִׂכְלִיּוֹת – מַה שֶּׁעִנְיָנוֹ יְדִיעַת מַדָּע אֶחָד.</p>

<p>מַעֲשִׂיּוֹת – מַה שֶּׁעִנְיָנוֹ יְדִיעַת מְלָאכָה אַחַת.</p>

<p>דֶּרֶךְ מָשָׁל: חָכְמַת הַתְּכוּנָה הִיא יְדִיעַת
הַגַּלְגַּלִּים וְכוֹכְבֵיהֶם בְּסִבּוּבֵיהֶם; חָכְמַת הַדִּקְדּוּק הִיא
יְדִיעַת מַעֲשֵׂה הַדִּבּוּר הַמְתֻקָּן. חָכְמַת הַתְּכוּנָה הַנִּקְרָא
שִׂכְלִיוֹת, שֶׁאֵין בָּהּ אֶלָּא הַשְׂכָּלַת אֶחָד מִן הָעִנְיָנִים
שֶׁבַּמְּצִיאוּת כְּמוֹ שֶׁהוּא בוֹ, וְחָכְמַת הַדִּקְדּוּק תִּקָּרֵא
מַעֲשִיוֹת, שֶׁהֲרֵי תַכְלִיתָהּ הוּא לְלַמֵּד אֵיךְ רָאוּי שֶׁיְּדֻבַּר
בַּלָּשׁוֹן הַהוּא.</p>

<p>וְאוּלָם הַסֵּדֶר הָרָאוּי בַּלִּמוּדִים הַשִּׂכְלִיִּים
הוּא – תְחִלַּת הַכֹּל, <strong>יְדִיעַת הַנּוֹשֵׂא</strong> שֶעָלָיו נַעֲסֹק, אַחַר
כָּךְ – יְדִיעַת <strong>חֲלָקָיו</strong>, אַחַר כָּךְ – יְדִיעַת <strong>סִבּוֹתָיו</strong>,
אַחַר כָּךְ – יְדִיעַת <strong>עִקָּרָיו</strong> לְפִי הַהַדְרָגָה, דְּהַיְנוּ,
בַּתְּחִלָּה <strong>הַכּוֹלְלִים</strong> וְאַחַר כָּךְ <strong>הַפְּרָטִים</strong>;
בַּתְּחִלָּה <strong>הַפְּשׁוּטִים</strong> וְאַחַר כָּךְ <strong>הַמֻּרְכָּבִים</strong> וּכְמוֹ
שֶׁזָּכַרְתִּי לְמַעְלָה.</p>

<p><strong>וְהַסֵּדֶר</strong> הָרָאוּי בַּלִּמוּדִים הַמַּעֲשִׂיִּים –
הוּא תְחִלַּת הַכֹּל יְדִיעַת <strong>הַתַּכְלִית</strong> אֲשֶׁר נִרְצֶה לְהַשִּׂיג,
אַחַר כָּך – יְדִיעַת <strong>הָאֶמְצָעִים</strong> הַמִּצְטָרְכִים לַהֲבָנַת
הַתַּכְלִית הַהוּא לְפִי הַהַדְרָגָה. דֶּרֶךְ מָשָׁל, כְּשֶׁנִּרְצֶה
לְלַמֵּד קְבִיעוּת חָדְשֵׁי הַשָּׁנָה, הִנֵּה צָרִיךִ שֶׁנְּבָאֵר
בַּתְּחִלָה הַתַּכְלִית, וְהוּא – קְבִיעוּת רָאשֵׁי הֶחֳדָשִׁים
בַּזְּמַן הָרָאוּי. אַחַר כָּךְ נְבָאֵר הָאֶמְצָעִים הַמִּצְטָרְכִים
לָזֶה, וְהוּא – יִדְיעַת עִנְיָן בֶּחֳדָשִׁים הַחֲסֵרִים וְהַמְּלֵאִים
וְהַשָּׁנִים הַסְּדוּרֹות וְהַחֲסֵרוֹת וְהַשְּלֵמוֹת, עִנְיַן
הַפְּשׁוּטוֹת וְהַמְעֻבָּרוֹת, חֶשְבּוֹן הַמּוֹלָדוֹת וִידִיעַת
הַדְּחִיּוֹת.</p>

<p>וּמִמַּה שֶּׁצָּרִיךְ שֶׁתִּזָּהֵר מְאֹד בְּסִדּוּר
הוּא, שֶׁלֹּא תַזְכִּיר הָעִנְיָנִים חוּץ לִמְקוֹמָם וּמַדְרֵגָתָם,
וְהַיְנוּ, שֶׁלֹּא תְבָאֵר הַמְאֻחָר לִפְנֵי הַקּוֹדֵם, כִּי יִהְיֶה
בִלְתִּי אֶפְשָׁר לְהָבִין אֶת אֲשֶׁר תְּלַמְּדֵהוּ, מִפְּנֵי
שֶׁיֶּחְסַר יְדִיעַת עִנְיַן מַה שֶּׁרָאוּי שֶׁיִּקְדַּם, אוֹ שֶׁלֹּא
תַזְכִּיר דָּבָר אֲשֶׁר לֹא בֵאַרְתָּ – כִּי זֶה יְבַלְבֵּל דַּעַת
הַשּׁוֹמֵעַ וְיִמְנָעֵהוּ מֵהַשִּׂיג מַה שֶּׁתְּלַמְּדֵהוּ, אֶלָּא אִם
תֻּכְרַח לְהָבִיא דָבָר אֲשֶׁר לֹא בֵאַרְתּוֹ עֲדַיִן, הִנֵּה תַזְכִּיר
אֶצְלוֹ מִיָּד שֶׁעוֹד לְפָנִים תְּבָאֲרֵהוּ. כִּי זֶה מִמַּה
שֶּׁהִשְׁקִיט דַּעַת הַשּׁוֹמֵעַ, שֶׁלֹּא יְשׁוֹטֵט לְבַקֵּשׁ יְדִיעַת
הַדָּבָר הַהוּא שֶׁאִי אֶפְשָׁר לוֹ לִמְצֹא אוֹתָה. דֶּרֶךְ מָשָׁל,
אִלּוּ הָיִיתָ מְבָאֵר בְּלִמּוּד קְבִיעוּת הֶחֳדָשִׁים תִּזְכְּרֶנּוּ
עִנְיַן הַשָּׁנִים הַסְּדוּרוֹת וְהַחֲסֵרוֹת וּשְׁלֵמוֹת קֹדֶם עִנְיַן
הֶחֳדָשִׁים הַחֲסֵרִים וְהַמְּלֵאִים – הִנֵּה זֶה חֶסְרוֹן סֵדֶר, כִּי
עִנְיַן הַסְּדוּרוֹת הַחֲסֵרוֹת וְהַשְּׁלֵמוֹת תָּלוּי בְעִנְיַן
חֶסְרוֹן הֶחֳדָשִׁים וּמִלּוּאָם וְאִי אֶפְשָׁר שֶׁתּוּכַל לְבָאֲרוֹ
כָרָאוּי קֹדֶם שֶׁתְּבָאֵר חֶסְרוֹן הֶחֳדָשִׁים וּמִלּוּאָם.</p>

<p><strong>הַגְּדָרִים</strong> – הוּא שֶׁתִּתְבּוֹנֵן מְאֹד בְּכָל
הָעִנְיָנִים שֶׁתַּזְכִּיר לִגְדֹּר אוֹתָם לַאֲמִתָּם <strong>בְּגָדֵר
שָׁלֵם</strong>, שֶׁיִּכְלֹל כָּל עִקַּר עִנְיָנָם עַד שֶׁיְּכֻיַּר צִיּוּרָם
הֵיטֵב בְּדַעַת הַשּׁוֹמֵעַ, וְלֹא תִקַּח הָעִנְיָנִים
<strong>בְּמִקְרִיִּים</strong> תַּחַת <strong>הָעַצְמִיִּים, לִ</strong>גְדֹּר בָּהֶם עִנְיָנְךָ,
כִּי לֹא יִתֵּן זֶה צִיּוּר שָׁלֵם אֶל שׁוֹמְעֶיךָ.</p>

<p><strong>הַחִלּוּק</strong> – הוּא גַם כֵּן עִקָר גָּדוֹל לְהָקֵל
לַלָּמֵד הַשָּׂגַת מְבֻקְשׁוֹ. כִּי כָל זְמַן שֶׁאֵין הַשֵּׂכֶל מַשִּׂיג
אֶלָּא הַכְּלָלִים אֵין הַשָּׂגָתוֹ שְׁלֵמָה, וּכְדֵי שֶׁתִּשְׁתַּלֵּם
צָרִיךְ שֶׁיְּנֻתַּח לְפָנָיו הַנּוֹשֵׂא לִנְתָחָיו. כְּדֵי שֶׁיּוּכַל
לְהַבִּיט עַל כֻּלָּם וּלְהַכִּירָם כְּמוֹ שֶׁהֵם, וְאָז יִקָּרֵא
שֶׁנִּצְטַיֵּר בּוֹ הַנּוֹשֵׂא צִיּוּר שָׁלֵם. וְאָמְנָם, מַה
שֶּׁצָּרִיךְ שֶׁתִּשְׁמֹר בָּזֶה הוּא – שֶׁיִּהְיוּ הַחֲלָקִים אֲשֶׁר
תַּבְחִין כּוֹלְלִים כָּל נוֹשְׂאֶיךָ בֶאֱמֶת, לֹא פָחוֹת וְלֹא יוֹתֵר.
פֵּרוּשׁ: שֶׁלֹּא תַנִּיחַ חֵלֶק מִנּוֹשְׂאֶיךָ אֲשֶׁר לֹא תִמְנֵהוּ,
וְכֵן לֹא תִמְנֶה יוֹתֵר עַל מַה שֶּיֵשׁ בּוֹ בֶאֱמֶת. וְהַמֻּבְחָר
שֶׁבַּחִלּוּק הוּא – שֶׁתְּחַלֵּק נוֹשַׂאַךָ <strong>לַחֲלָקִים כּוֹלְלִים</strong>,
וְאַחַר כָּךְ תָּשׁוּב וּתְחַלֵּק כָּל חֵלֶק מֵחֲלָקָיו <strong>לַחֲלָקִים
שְׁנִיִּים</strong>, פְּרָטִיִּים מֵהָרִאשׁוֹנִים, וְכָל אֶחָד מִן
הַשְּׁנִיִּים <strong>לִשְׁלִישִׁיִּים</strong>, וְכֵן עַל דֶּרֶךְ זֶה. וְטוֹב
שֶׁתְּמַעֵט בְּמִסְפַּר הַחֲלָקִים כָּל מַה שֶּׁאֶפְשָׁר לְךָ,
וְתַרְבֶּה בְחִלּוּק כַּל מַה שֶּׁאֶפְשָׁר. פֵּרוּשׁ, שֶׁאִם תּוּכַל,
תִּשְׁתַּדֵּל לִכְלֹל כָּל נוֹשַׂאֲךָ בִּשְׁנֵי חֲלָקִים אוֹ שְׁלשָׁה.
וְכֵן עַל דֶּרֶךְ זֶה. דֶּרֶךְ מָשָׁל: &#8220;יְצִיאוֹת הַשַּׁבָּת – שְׁתַּיִם
שֶׁהֵן אַרְבַּע בִּפְנִים וּשְתַּיִם שֶׁהֵן אַרְבַּע בַּחוּץ&#8221;. – הִנֵּה
כָאן חָלוּק כְּלָל יְצִיאוֹת הַשַּׁבָּת לִשְׁנֵי חֲלָקִים, דְּהַיְנוּ,
בִּפְנִים וּבַחוּץ. אַחַר כָּךְ חָלוּק כָּל אֶחָד מִשְּׁנֵי חֲלָקִים
לִשְׁנַיִם, וְכָל אֶחָד מֵאֵלֶּה הַשְׁתַּיִם לִשְׁתַּיִם אֲחֵרִים
וְנִמְצְאוּ אַרְבַּע – וְזֶהוּ &#8220;שְׁתַּיִם שֶׁהֵן אַרְבָּע&#8221;.</p>

<p>וְהִנֵּה תִזָּהֵר בָּזֶה לְהִתְהַלֵּךְ בַּהַדְרָגָה
הָרְאוּיָה, וְלֹא תַזְכִּיר חֵלֶק שְׁנִיִּים עִם הָרִאשׁוֹנִים וְלֹא
שְׁלִישִׁיִּים עִם הַשְּׁנִיִּים, וְכֵן כַּיּוֹצֵא בָזֶה, אֶלָּא כָל
דָּבָר בִּמְקוֹמוֹ וּמַדְרֵגָתוֹ. וְיִהְיוּ הַחֲלָקִים כָּל אֶחָד
שׁוֹנֶה מֵחֲבֵרוֹ וְנִבְדָּל מִמֶּנּוּ בֶאֱמֶת, שֶׁלֹּא תִמְנֶה עִנְיָן
אֶחָד שְׁנֵי פְעָמִים. זֶה כְלָל דֶּרֶךְ הַעִיּוּן וְהַהִתְבּוֹנְנוּת
לְהָבִין וּלְהַשִׂיג כָּל מֻשְׂכָּל שֶׁיִּהְיֶה לַאֲמִתּוֹ. וַה' יִתֵּן
חָכְמָה, מִפִּיו דַּעַת וּתְבוּנָה.</p>

<br />

<p><strong>תַּם וְנִשְׁלַם שֶׁבַח לָאֵל בּוֹרֵא עוֹלָם</strong></p>

<br />
</blockquote>

<h2 id="לוחהמלותהלמודיותהבאותבזההספר">לוח המלות הלמודיות הבאות בזה הספר</h2>

<blockquote>
<br />

<br />
</blockquote>

<table>
<colgroup>
<col />
<col />
</colgroup>

<thead>
<tr>
	<th>                   </th>
	<th>             </th>
</tr>
</thead>

<tbody>
<tr>
	<td> qualità           </td>
	<td> אֵיכוּת     </td>
</tr>
<tr>
	<td> mezzo      </td>
	<td> אֶמְצָעִי    </td>
</tr>
<tr>
	<td> definizione    </td>
	<td> גָּדַר     </td>
</tr>
<tr>
	<td> simile – simili         </td>
	<td> דּוֹמִים     </td>
</tr>
<tr>
	<td> contrario     </td>
	<td> הֲפָכִים     </td>
</tr>
<tr>
	<td> sillogismo    </td>
	<td> הֶקֵּשׁ מוֹפְתִי   </td>
</tr>
<tr>
	<td> sillogismo condizionato </td>
	<td> הֶקֵשׁ תָּלוּי   </td>
</tr>
<tr>
	<td> passione     </td>
	<td> הֶפְעֵל     </td>
</tr>
<tr>
	<td> primizia     </td>
	<td> הַקְדָּמָה    </td>
</tr>
<tr>
	<td> inverso     </td>
	<td> חִלּוּפִים    </td>
</tr>
<tr>
	<td> materia     </td>
	<td> חֹמֶר     </td>
</tr>
<tr>
	<td> universale          </td>
	<td> כּוֹלְלִים    </td>
</tr>
<tr>
	<td> quantità     </td>
	<td> כַּמּוּת     </td>
</tr>
<tr>
	<td> esclusivo     </td>
	<td> מַאֲמָר מְמַעֵט   </td>
</tr>
<tr>
	<td> estensivo     </td>
	<td> מוֹצִיא     </td>
</tr>
<tr>
	<td> restrittivo    </td>
	<td> מַגְבִּיל    </td>
</tr>
<tr>
	<td> dissociato          </td>
	<td> מְחַלֵּק     </td>
</tr>
<tr>
	<td> dettagliato    </td>
	<td> מִתְחַלְּפִים   </td>
</tr>
<tr>
	<td> contrario     </td>
	<td> מִתְנַגְּדִים   </td>
</tr>
<tr>
	<td> reciproco     </td>
	<td> מִתְהַפְּכִים   </td>
</tr>
<tr>
	<td> assiomatico    </td>
	<td> מֻשְׂכָּלוֹת רִאשׁוֹנוֹת </td>
</tr>
<tr>
	<td> sensibile     </td>
	<td> מוּחָשׁוֹת    </td>
</tr>
<tr>
	<td> comune           </td>
	<td> מְפֻרְסָמוֹת    </td>
</tr>
<tr>
	<td> tradizionale                </td>
	<td> מְקֻבָּלוֹת    </td>
</tr>
<tr>
	<td> essenziale                </td>
	<td> מַהוּת     </td>
</tr>
<tr>
	<td> speziale                 </td>
	<td> מִין      </td>
</tr>
<tr>
	<td> causa                 </td>
	<td> מְעוֹרֵר     </td>
</tr>
<tr>
	<td> effetto     </td>
	<td> מְסוֹבָב     </td>
</tr>
<tr>
	<td> adeguato           </td>
	<td> מִתְחַבֵּר    </td>
</tr>
<tr>
	<td> soggetto     </td>
	<td> נוֹשֵׂא     </td>
</tr>
<tr>
	<td> predicato           </td>
	<td> נָשׂוּא     </td>
</tr>
<tr>
	<td> distinzione          </td>
	<td> נִבְדָלִים    </td>
</tr>
<tr>
	<td> genere           </td>
	<td> סוּג      </td>
</tr>
<tr>
	<td> causa           </td>
	<td> סִבָּה     </td>
</tr>
<tr>
	<td> singolare     </td>
	<td> פְּרָטִים    </td>
</tr>
<tr>
	<td> azione           </td>
	<td> פְּעֻלָּה    </td>
</tr>
<tr>
	<td> forma            </td>
	<td> צוּרָה     </td>
</tr>
<tr>
	<td> particolari          </td>
	<td> קְצָתִיִּים    </td>
</tr>
<tr>
	<td> proprie           </td>
	<td> שֶׁבִּסְגֻּלָּתוֹ  </td>
</tr>
<tr>
	<td> accidentale          </td>
	<td> שֶׁבְּמִקְרָיו   </td>
</tr>
<tr>
	<td> condizionale    </td>
	<td> תָּלוּי     </td>
</tr>
<tr>
	<td> finale           </td>
	<td> תַּכְלִית    </td>
</tr>
</tbody>
</table>

<blockquote>
<br />
</blockquote>

<h2 id="שִׁירלרמחל"><strong>שִׁיר לרמח&quot;ל</strong></h2>

<blockquote>
<p>מַה זֶה יוֹסִיפוּ לָךְ בִּמְנוּחָתֶיךָ</p>

<p>מוֹרִי לוּצָאטוֹ שְׁבָחֵי שִׂפְתוֹתֵינוּ</p>

<p>גַּם בִּגְאוֹן מַמְלִיץ בִּמְלִיצוֹתֶיךָ</p>

<p>לָתֵת כָּבוֹד אֵלֶיךָ כִלְבוֹבֵינוּ</p>

<p>אָמְנָם! רַב לָךְ אִתָּנוּ חִבּוּרֶיךָ</p>

<p>הֵמָּה צִיּוּנֵי עַד אֶל זִכְרוֹנֶךָ.</p>

<br />

<p>דוד פראנקו מינדוס</p>

<br />
</blockquote>

</body>
</html>



<hr />את הטקסט[ים] לעיל הפיקו מתנדבי <a href="https://benyehuda.org/">פרויקט בן־יהודה באינטרנט</a>.  <br />הכל זמין תמיד בכתובת הבאה:<br /><a href="https://benyehuda.org/read/53742">https://benyehuda.org/read/53742</a></div></body></html>