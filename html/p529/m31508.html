<!DOCTYPE html PUBLIC "-//W3C//DTD XHTML 1.0 Transitional//EN" "http://www.w3.org/TR/xhtml1/DTD/xhtml1-transitional.dtd"><html xmlns="http://www.w3.org/1999/xhtml" xml:lang="he" lang="he" dir="rtl"><head><meta http-equiv="Content-Type" content="text/html; charset=utf-8" /></head><body dir='rtl' ><div dir="rtl" align="right"><!DOCTYPE html>
<html xmlns="http://www.w3.org/1999/xhtml" lang="en">
<head>
	<meta charset="utf-8"/>
	<title>מוּסַר סוֹרֵרָה [אילוף הסוררת]</title>
	<meta name="author" content="ויליאם שייקספיר / יעקב הלל אלקינד"/>
</head>
<body>

<h2 id="שמותהמשחקים.">שמות המשחקים.</h2>

<p><strong>שר</strong></p>

<p><strong>שֵׁלָה</strong> רוקע פחים משחקים במבוא</p>

<p>בעלת־בית־יין, נער־משׁרת,</p>

<p>חבר משׂחקים, צַיָדים ועבדים.</p>

<p><strong>צלפחד</strong> איש עשיר <strong>בפדבה.</strong></p>

<p><strong>ברזלי</strong> זקן איש פִּזָה</p>

<p><strong>חפר</strong> בן ברזילי, אוהב את צלה.</p>

<p><strong>פרץ</strong> איש ברונה, אוהב את חגלה.</p>

<p><strong>גמר</strong></p>

<p><strong>נוני</strong> משחרי יד צלה.</p>

<p><strong>געל</strong></p>

<p><strong>ציבא</strong> עבדי חפר.</p>

<p><strong>הידד</strong></p>

<p><strong>יקטן</strong> עבדי פרץ.</p>

<p><strong>מורה</strong></p>

<p><strong>חגלה הסוררה</strong></p>

<p><strong>צלה</strong> בנות צלפחד.</p>

<p><strong>אלמנה.</strong></p>

<p>חייט, רוכל, עבדים ומשׁרתים את צלפחד ואת פרץ.</p>

<p>המחזה יתראה <strong>בפדבה</strong> ובבית השדה אשר לפרץ.</p>

<blockquote>
<br />
</blockquote>

<h2 id="מבואהשחוק">מבוא השחוק</h2>

<blockquote>
<br />
</blockquote>

<h3 id="חזיוןא.">חזיון א.</h3>

<p>על פתח בית־היין בַּשָׁרון.</p>

<p>בעלת־בית־היין ושֵׁלָה באים.</p>

<blockquote>
<p><strong>שלה</strong> עַל אֱמוּנָתִי אָנֹכִי אֲחַלֶּק לָךְ&#8230;</p>

<br />
</blockquote>

<blockquote>
<p><strong>פונדקית</strong> חֵלֶק טוֹב וְשָׁמֵן, הוֹי נָבָל!</p>

<br />
</blockquote>

<blockquote>
<p><strong>שׁלה</strong> נְבָלָה אִתֵּךְ, נְבֵלָה, לֹא יִקָּרֵא נָבָל</p>
</blockquote>

<blockquote>
<p>לִבְנֵי</p>
</blockquote>

<blockquote>
<p>הַשֵּׁלָנִים, שַׁאֲלִי לְקוֹרוֹת הַיָּמִים, הֲלֹא עִם</p>
</blockquote>

<blockquote>
<p>רִיקַרְדְּ הַמְנַצֵּחַ בָּאנוּ אֶל אֶרֶץ. לָכֵן יִהְיוּ</p>
</blockquote>

<blockquote>
<p>דְבָרַיִךּ מְעַטִּים, הֵם, סָס!</p>

<br />
</blockquote>

<blockquote>
<p><strong>פונדקית</strong> וְאֵין אֶת נַפְשֵׁךָ לְשַׁלֵּם אֶת נֵזֶק
הַבַּקְבּוּקִים</p>
</blockquote>

<blockquote>
<p>אֲשֶׁר שִׁבַּרְתָּ?</p>

<br />
</blockquote>

<blockquote>
<p><strong>שלה</strong> אַף לֹא גֵרָה אַחַת, אַל תְּבַהֲלִי,לְכִי
שִׁכְבִי</p>
</blockquote>

<blockquote>
<p>בְּמִטָּתֵךְ הַקָּרָה וְיֵחַם לָךְ<strong>.</strong></p>

<br />
</blockquote>

<blockquote>
<p><strong>פונדקית</strong> יָדַעְתִּי דֶּרֶךְ, עִמָּדִי, אֵלְכָה
לָקַחַת אֶת</p>
</blockquote>

<blockquote>
<p>שָׁלִישׁ־הַשּׁוֹפֵט.</p>

<br />
</blockquote>

<blockquote>
<p><strong>שלה</strong> חֲצִי, שְׁלִישׁ אוֹ רֹבַע הַשּׁוֹפֵט, אַחַת לִי,
אָנֹכִי</p>
</blockquote>

<blockquote>
<p>אֶעֱנֶנּוּ כַמִּשְׁפָּט, וְלֹא אָמוּשׁ מִזֶּה אַף כִּמְלֹא</p>
</blockquote>

<blockquote>
<p>שַׁעַל, טוֹב רוּץ נַעַר אֶל הַשּׁוֹפֵט, מָתוֹן,</p>
</blockquote>

<blockquote>
<p>מָתוֹן.</p>
</blockquote>

<p>(נופל ארצה נרדם)</p>

<blockquote>
<br />
</blockquote>

<p>קול מחצצרים. שַׂר אחד בא מצידו ואתו אחזת עבדיו</p>

<blockquote>
<br />
</blockquote>

<blockquote>
<p><strong>השר</strong> צַיָּד, עַל כְּלָבַי שִׂים עַיִן,
הִזְהַרְתִּיךָ,</p>
</blockquote>

<blockquote>
<p>רְאֵה <strong>הֶעָלֵז</strong> שָׁם עָיֵף וַחֲסַר אוֹנִים,</p>
</blockquote>

<blockquote>
<p>אֱסוֹר אֶת <strong>הֶעָנָן</strong> עִם הַכַּלְבָּה פִּי־תֹפֶת</p>
</blockquote>

<blockquote>
<p>הַאֵינְךָ רוֹאֶה אֶת <strong>כַּסְפִּי</strong> אֵצֶל הַגְּדֶרֶת</p>
</blockquote>

<blockquote>
<p>נִרְתַּע מִפְּנֵי הַצִּנָּה, לֹא אֲחַטֶּנּוּ</p>
</blockquote>

<blockquote>
<p>לוּ עֶשְׂרִים אֶלֶף כֶּסֶף עֲבוּרוֹ יִשָּׁקֵל.</p>

<br />
</blockquote>

<blockquote>
<p><strong>הציד הראשון</strong> לֹא נוֹפֵל מִמֶּנּוּ <strong>הַנּוֹבֵחַ</strong>,
אֲדַמֶּה</p>
</blockquote>

<blockquote>
<p>קוֹלוֹ כְּנָחָשׁ יֵלֵךְ, בַּיּוֹם פַּעֲמַיִם</p>
</blockquote>

<blockquote>
<p>יָרִיחַ אֶת צֵידוֹ מִטַּבּוּר הָאָרֶץ.</p>
</blockquote>

<blockquote>
<p>הַאֲמִינָה אֲדוֹנִי, הוּא הַכֶּלֶב הַטוֹב</p>
</blockquote>

<blockquote>
<p>בְּכָל כַּלְבֵי אֲדוֹנִי.</p>

<br />
</blockquote>

<blockquote>
<p><strong>השר</strong> בְּהֵמוֹת אַתָּה עִמָּדִי,</p>
</blockquote>

<blockquote>
<p>לוּ קַל בְּרַגְלָיו הָיָה הַכֶּלֶב הֵד־הָרִים,</p>
</blockquote>

<blockquote>
<p>עֶשְׂרִים <strong>כְּכַסְפִּי</strong> לֹא נָתַתִּי כָּפְרֵהוּ.</p>
</blockquote>

<blockquote>
<p>תֵּן לָהֶם הַבִּרְיָה, כָּל מַחְסוֹרֵימוֹ</p>
</blockquote>

<blockquote>
<p>מַלֵּא, וְהָיוּ נְכוֹנִים לְצֵיד מָחָר</p>

<br />
</blockquote>

<blockquote>
<p><strong>הציד הראשון</strong> טוֹב אֲדוֹנִי</p>

<br />
</blockquote>

<blockquote>
<p><strong>השר</strong> מִי זֶה, מֵת אוֹ שִׁכּוֹר? רְאֵה הַיִשְׁאַף רוּחַ?</p>

<br />
</blockquote>

<blockquote>
<p><strong>הציד השני</strong> עוֹד נִשְׁמַת רוּחַ חַיִּים בְּאַפָּיו,</p>
</blockquote>

<blockquote>
<p>אֲדוֹנִי,</p>
</blockquote>

<blockquote>
<p>לוּלֹא הָיְתָה נַפְשׁוֹ בּוֹעֵרָה מִיַּיִן,</p>
</blockquote>

<blockquote>
<p>שְׁנַת גִּבּוֹרִים לֹא יָשֵׁן פֹּה בַּקָּרָה</p>

<br />
</blockquote>

<blockquote>
<p><strong>השר</strong> הוֹי בֶּן־שַׁחַץ! כַּחֲזִיר יַעַר פֹּה
סָרוּחַ,</p>
</blockquote>

<blockquote>
<p>מַרְאֶה הַמָּוֶת הָהּ! מַה מּוֹרְאָה וְנִגְאָלָה!</p>
</blockquote>

<blockquote>
<p>עַל הַמַּרְוֶה הַלָּז, בְּחִינָתִי אֲכוֹנֵן:</p>
</blockquote>

<blockquote>
<p>אֶל מִטָּה כְבוּדָה שְׂאֵת אוֹתוֹ נִבְחָנָה,</p>
</blockquote>

<blockquote>
<p>לָבוּשׁ חֲמוּדוֹת וּצְמִידִים עַל יָדֵהוּ,</p>
</blockquote>

<blockquote>
<p>מְלֹא כָּל מֶגֶד לְפָנָיו עָרוֹךְ הַשֻּׁלְחָן</p>
</blockquote>

<blockquote>
<p>סְבִיבָיו בֶּהָדָר מְשָׁרְתָיו עֹמְדִים צְפוּפִים</p>
</blockquote>

<blockquote>
<p>אִישׁ אִישׁ עַל תַּפְקִידוֹ בְּפָתְחוֹ שְׁמוּרוֹת עֵינָיו.</p>
</blockquote>

<blockquote>
<p>אִם לֹא לְנַפְשׁוֹ יְכַחֵשׁ הַחֵלְכָה הַזֶּה?</p>

<br />
</blockquote>

<blockquote>
<p><strong>הציד הראשון</strong> הַאֲמִינָה לִי אֲדוֹנִי, לֹא יֵדַע נַפְשׁוֹ</p>

<br />
</blockquote>

<blockquote>
<p><strong>הציד השני</strong> מַה זָר וּמוּזָר יִהְיֶה בְעֵינָיו בְּהָקִיצוֹ.</p>

<br />
</blockquote>

<blockquote>
<p><strong>השר</strong> כְּחוֹלֵם נְעִימוֹת אוֹ כְעָף עַל רַעְיוֹן
הָבֶל</p>
</blockquote>

<blockquote>
<p>לְמַעַן אֶת הַשְּׂחוֹק כְּמִין חֹמֶר תְּבַצֵּעוּ,</p>
</blockquote>

<blockquote>
<p>סַבְּבוּ הַדָּבָר וּדְעוּ אֲשֶׁר לִפְנֵיכֶם;</p>
</blockquote>

<blockquote>
<p>אֶל חַדְרִי חֲדַר־הַצַּעֲצוּעִים שָׂאוּהוּ.</p>
</blockquote>

<blockquote>
<p>בַּבּוֹרִית רֹאשׁוֹ הַמָּאוֹס כַּבֵּסוּ,</p>
</blockquote>

<blockquote>
<p>מֹר אֳהָלִים וְקִנָּמוֹן קַטְּרוּ הַחֵדֶר,</p>
</blockquote>

<blockquote>
<p>לַהֲקַת נוֹגְנִים בְּקוּמוֹ עָלָיו יִשְׁמֹרוּ,</p>
</blockquote>

<blockquote>
<p>לָשֵׂאת קוֹל מַנְגִּינָה נְעִימָה וַעֲרֵבָה,</p>
</blockquote>

<blockquote>
<p>וְהֶגֶה פִּיו אַךְ יוֹצִיא, מְהֵרָה עֲמוֹד הָכֵן,</p>
</blockquote>

<blockquote>
<p>בְּאוֹתוֹת יִרְאֲת רוֹמֵמוֹת וְגֹדֶל עֲנָוָה,</p>
</blockquote>

<blockquote>
<p>אֱמוֹר &#8220;יְצַוֶה הוֹד כְּבוֹדוֹ שׁוֹמֵעַ עַבְדֶּךָ&#8221;</p>
</blockquote>

<blockquote>
<p>אֲגַרְטֵל הַכֶּסֶף יַגִּישׁ אֶחָד לְפָנָיו</p>
</blockquote>

<blockquote>
<p>מְלוֹא מֵי־שׁוֹשָׁן וּפְרָחִים עַלְׂ שְׂפָתֵהוּ,</p>
</blockquote>

<blockquote>
<p>מִשְנֵהוּ יַגִּישׁ סֵפֶל מַיִם חַיִּים,</p>
</blockquote>

<blockquote>
<p>וְהַשְׁלִישִׁי אֶת מִטְפַּחַת הַיָּדַיִם,</p>
</blockquote>

<blockquote>
<p>&#8220;הֶחָפֵץ אֲדוֹנִי לְהָקֵר יָדָיו&#8221; יֹאמַר,</p>
</blockquote>

<blockquote>
<p>וּבְעֵרֶךְ הַבְּגָדִים יַעֲמוֹד אֶחָד הָכֵן,</p>
</blockquote>

<blockquote>
<p>מַה יִבְחַר לִלְבּוֹשׁ הַיּוֹם, יִשְׁאָלֵהוּ.</p>
</blockquote>

<blockquote>
<p>וְשֵׁנִי, פָּרָשַׁת כְּלָבָיו וְסוּסָיו לוֹ יְסַפֵּר</p>
</blockquote>

<blockquote>
<p>וְאֵיךְ לְמַחֲלָתוֹ הַגְּבִירָה תִּתְיַפֵּחַ,</p>
</blockquote>

<blockquote>
<p>הֶיוֹתוֹ מֻכֵּה־יָרֵחַ הוֹכִיחוֹ לָדַעַת,</p>
</blockquote>

<blockquote>
<p>אִם יֹאמַר שֶׁהוּא־הוּא – אֱמוֹר &quot;חֲלוֹם חָלָמְתָּ</p>
</blockquote>

<blockquote>
<p>אַךְ שַׂר וְגָדוֹל אַתָּה, אַתָּה וְלֹא אַחֵר&quot;.</p>
</blockquote>

<blockquote>
<p>כָזֹאת עֳשׂוּ, הֵיטֵב הַדָּבָר כַּלְכֵּלוּ,</p>
</blockquote>

<blockquote>
<p>הַצְחוֹק יִהְיֶה לָנוּ לִשְׂחוֹק מֵטִיב לֵב</p>
</blockquote>

<blockquote>
<p>אִם בְּכִשָׁרוֹן וְדַעַת אוֹתוֹ תִנְהָגוּ</p>

<br />
</blockquote>

<blockquote>
<p><strong>הציד הראשון</strong> יְהִי נָא לֵב אֲדוֹנִי סָמוּךְ
וּבָטוּחַ</p>
</blockquote>

<blockquote>
<p>כִּי נֵדַע לְשַׁנּוֹת טַעֲמֵנוּ, וִידַמֶּה</p>
</blockquote>

<blockquote>
<p>עַל כָּרְחוֹ, כִּי הוּא זֶה אֲשֶׁר נַגִּידֶנּוּ</p>

<br />
</blockquote>

<blockquote>
<p><strong>השר</strong> לְאַט קָחֶנּוּ, הַשְׁכִּיבֵהוּ בָעֶרֶשׂ,</p>
</blockquote>

<blockquote>
<p>אִישׁ אִישׁ עַל מִשְׁמַרְתּוֹ הֱיוּ כֻּלְכֶם נְכוֹנִים</p>
</blockquote>

<blockquote>
<p>אַךְ יִנָּעֵר הַשִּׁכּוֹר תְּנוּמָה מֵעַפְעַפָּיו</p>

<br />
</blockquote>

<p>(העבדים נושׂאים את שלה, קול חצוצרה נשׁמע)</p>

<blockquote>
<p>חוּשׁוּ וּרְאוּ מַה זֶּה קוֹל הַחֲצוֹצְרָה.</p>
</blockquote>

<p>(משׁרת יוצא)</p>

<blockquote>
<p>אֶחָד מֵהַשָּׂרִים הוּא בְּלִי כָל תְּפוּנָה</p>
</blockquote>

<blockquote>
<p>הִנָּפֵשׁ פֹּה יָבוֹא מֵעֲמַל הַדֶּרֶךְ</p>
</blockquote>

<p>(המשׁרת שב)</p>

<blockquote>
<p>וּמֶה? מִי הוּא זֶה?</p>

<br />
</blockquote>

<blockquote>
<p><strong>העבד</strong> חֶבֶר מְשַׂחֲקִים, אֲדוֹנִי, חֲפֵצִים לְשָׁרְתוֹ</p>

<br />
</blockquote>

<blockquote>
<p><strong>השר</strong> צַוֵּה וְיָבוֹאוּ (המשׂחקים באים) בָּרוּךְ בּוֹאֲכֶם!</p>

<br />
</blockquote>

<blockquote>
<p><strong>המשחקים</strong> תּוֹדוֹת לְהַדְרַת כְּבוֹדְךָ</p>

<br />
</blockquote>

<blockquote>
<p><strong>השר</strong> וְיֵשׁ אֶת נַפְשְׁכֶם הִשָּׁאֵר פֹּה הַלָּיְלָה?</p>

<br />
</blockquote>

<blockquote>
<p><strong>המשחקים</strong> בְּכָל נַפְשֵׁנוּ, אִם חָפֵץ בָּנוּ הָאָדוֹן</p>

<br />
</blockquote>

<blockquote>
<p><strong>השר</strong> בְּכָל לִבִּי, הַצָּעִיר הַזֶּה אַכִּירָה,</p>
</blockquote>

<blockquote>
<p>זֶה פַּעַם, רְאִיתִיךָ מְצַחֵק בַּמַּחֲזֶה</p>
</blockquote>

<blockquote>
<p>בְּתוֹר בְּנוֹ בְּכוֹרוֹ שֶׁל עַתִּיר־נְכָסִים, בְּהַשְׂכֵּל</p>
</blockquote>

<blockquote>
<p>וְרֹב כִּשְׁרוֹן, דֶּרֶךְ הָעַלְמָה מָצָאתָ,</p>
</blockquote>

<blockquote>
<p>מַה שֵּׁם הַשְּׂחוֹק שָׁכַחְתִּי, אַךְ אֶזְכֹּרָה</p>
</blockquote>

<blockquote>
<p>אֵיךְ כְּמוֹ־חַי כְּמוֹ־אָמָן הַכֹּל הִצַּגְתָּ.</p>

<br />
</blockquote>

<blockquote>
<p><strong>המשחק</strong> שֵׁם הַשְּׂחוֹק &#8220;סוֹטָה&#8221;</p>

<br />
</blockquote>

<blockquote>
<p><strong>השר</strong> כֵּןֵּ הִשְׂכַּלְתָּ הַצְּחוֹק,</p>
</blockquote>

<blockquote>
<p>עַתָּה אֶל עֵת טוֹבָה בָּאתֶם הַפַּעַם,</p>
</blockquote>

<blockquote>
<p>עֲרוֹךְ מַחֲזֶה בְּבֵיתֵנוּ רַבָּה הַתְּכוּנָה,</p>
</blockquote>

<blockquote>
<p>וּכְיַד חָכְמַתְכֶם הָיֹה תִהְיוּ לִי לְעֵזֶר.</p>
</blockquote>

<blockquote>
<p>שַׂר אֶחָד אִתִּי סָר וְזָעֵף כָּל יָמָיו</p>
</blockquote>

<blockquote>
<p>בִּשְׂחוֹק מְשַׁחֲקִים חָפֵץ לִרְאוֹת הַלָּיְלָה</p>
</blockquote>

<blockquote>
<p>אַךְ אָפוּנָה, אִם בַּעֲלֵי נֶפֶשׁ אַתֶּם</p>
</blockquote>

<blockquote>
<p>כְּלוֹא רוּחֲכֶם, פֶּן בִּרְאוֹתְכֶם זָר מַעֲשֵׂהוּ</p>
</blockquote>

<blockquote>
<p>– כִּי סוֹד־מְשַׂחֲקִים; עַד כֹּה, לֹא רָאֲתָה עֵינוֹ –</p>
</blockquote>

<blockquote>
<p>יִמָּלֵא שְׂחוֹק פִּיכֶם, וְיַחֲשׁוֹב לוֹ לְעֶלְבּוֹן,</p>
</blockquote>

<blockquote>
<p>צְחוֹק קַל עַל פְּנֵיכֶם אִם יָחַז</p>
</blockquote>

<blockquote>
<p>וְרָגַז וְקָצַף וְאֵין נָחַת.</p>

<br />
</blockquote>

<blockquote>
<p><strong>המשחק</strong> הֵרָגַע, נֵדַע תֵּת רֶסֶן לְרוּחֵנוּ, יְהִי מָה, זָר וּמוּזָר מֵאֵין כָּמוֹהוּ</p>

<br />
</blockquote>

<blockquote>
<p><strong>השר</strong> אַתָּה לֵךְ, מַהֲרָה אוֹתָם אֶל הַמֶּלְצָר,</p>
</blockquote>

<blockquote>
<p>בְּכָבוֹד הָרָאוּי וְנָאוֹת פְּנֵיהֶם קַבֵּלוּ,</p>
</blockquote>

<blockquote>
<p>מִכָּל טוּב בֵיתִי מְאוּמָה מֵהֶם אַל תִּכְלָאוּ</p>
</blockquote>

<p>(העבד יוצא עם המשׂחקים)</p>

<blockquote>
<p>וְאַתָּה, רוּץ אֶל תַּלְמִי נַעֲרִי וְצַוֵּהוּ,</p>
</blockquote>

<blockquote>
<p>לִלְבּוֹשׁ שִׂמְלוֹת אִשָּׁה וְנָתוֹן תַּמְרוּקֶיהָ</p>
</blockquote>

<blockquote>
<p>בָּזֶה אֶל הַשִּׁכּוֹר יָבוֹא הָאֹהֱלָה.</p>
</blockquote>

<blockquote>
<p>לַנַּעַר, גְּבֶרֶת יִקְרָאוּ, וּבִשְמִי</p>
</blockquote>

<blockquote>
<p>לוֹ אֱמוֹר, כִּי חֵן וָחֶסֶד יִמְצָא לְפָנַי,</p>
</blockquote>

<blockquote>
<p>אִם אֶת דַּרְכֵּי הָעֲלָמוֹת יֵדַע לְחַקּוֹת,</p>
</blockquote>

<blockquote>
<p>כְּמוֹ אִשָּׁה עִם אַלּוּף נְעוּרֶיהָ יִתְהַלֵּךְ</p>
</blockquote>

<blockquote>
<p>עִם הַשִׁכּוֹר לְדַבֵּר אִתּוֹ שְׂפַת חֲלָקוֹת.</p>
</blockquote>

<blockquote>
<p>&quot;מַה יְצַוֶּה אֲדוֹנִי, אֱמוֹר מַה חֶפְצְךָ?</p>
</blockquote>

<blockquote>
<p>בַּמָּה אוּכַל אֲקַדֵּם, אֲרַצֶּה פָנֶיךָ,</p>
</blockquote>

<blockquote>
<p>וּבַמֶּה לַהֲבַת אַהֲבָתִי אַרְאֶךָּ?&quot;</p>
</blockquote>

<blockquote>
<p>אֵלָיו יִתְחַנָּן, וּבַעֲתֶרֶת נְשִׁיקוֹת</p>
</blockquote>

<blockquote>
<p>וּדְמָעוֹת שָׁלִישׁ יִפּוֹל עַל צַוְּארֹנָיו,</p>
</blockquote>

<blockquote>
<p>דִּמְעוֹת־גִּיל, בִּרְאוֹתָהּ בַּעַל־נְעוּרֶיהָ</p>
</blockquote>

<blockquote>
<p>שָׁב וָרָפָא לוֹ, אַחֲרֵי שֶׁבַע שְׁנוֹת עָמָל</p>
</blockquote>

<blockquote>
<p>שֶׁרָאַתְהוּ שְׁפַל־אֲנָשִׁים, רֵיק וּפוֹחֵז,</p>
</blockquote>

<blockquote>
<p>מִשְׁתַּחֲוֶה לַאֲגוֹרָה, פּוֹשֵׁעַ עַל פַּת לָחֶם.</p>
</blockquote>

<blockquote>
<p>שַׁעֲרֵי־דְּמָעוֹת אֶל הַנַּעַר אִם נְעוּלִים,</p>
</blockquote>

<blockquote>
<p>נֵתַח בָּצַל כָּרוּךְ בַּסּוּדָר לוֹ תֵנוּ</p>
</blockquote>

<blockquote>
<p>וּתְהוֹמוֹת עֵינָיו כַּגַּל יִבָּקֵעוּ,</p>
</blockquote>

<blockquote>
<p>עוּשָׁה חוּשָׁה לְמַהֵר הַדָּבָר לַעֲשׂוֹתוֹ</p>
</blockquote>

<blockquote>
<p>מְאוּמָה לֹא יֵעָדֵר, וְחַכֵּה לְמִצְּוָתִי,</p>
</blockquote>

<p>(העבד יוצא)</p>

<blockquote>
<p>יְדַעְתִּיו אֶת הַנַּעַר מֵאֵין כָּמוֹהוּ</p>
</blockquote>

<blockquote>
<p>אָמָן לְהִשְׁתַּנּוֹת וּלְחַקּוֹת הָעֲלָמוֹת</p>
</blockquote>

<blockquote>
<p>בְּקוֹלָן, בִּתְנוּעוֹתֵיהֵן, וּבְכָל תְּמוּנָה,</p>
</blockquote>

<blockquote>
<p>מְאוֹד תֵּכֶל נַפְשִׁי רְאוֹת מְהֵרָה הַמַּחֲזֶה,</p>
</blockquote>

<blockquote>
<p>אֵיךְ יִקְרָא הַנַּעַר, בַּעֲלִי, לַשִּׁכּוֹר,</p>
</blockquote>

<blockquote>
<p>מֵהִתְפָּרֵץ בִּשְׂחוֹק כִּי יִתְאַפָּקוּ</p>
</blockquote>

<blockquote>
<p>עֲבָדַי, אֶת הַכָּפְרִי הָאֱוִילִי הַזֶּה</p>
</blockquote>

<blockquote>
<p>בְּהַעֲרִיצָם, עָלַי הוּא לְהַדְרִיכָם בַּעֲצָתִי,</p>
</blockquote>

<blockquote>
<p>אַךְ רוּחַ־שְׂחוֹק וְלַעַג עָלֵימוֹ כִּי יַחֲלוֹף,</p>
</blockquote>

<blockquote>
<p>לְמַעַן, לֹא תִפְרֹץ וְתַעֲבוֹר כָּל גְּבוּל וָחוֹף,</p>
</blockquote>

<blockquote>
<p>אַךְ אָעִיף עֵינַי בָּמוֹ כָּלִיל תַּחֲלוֹף.</p>
</blockquote>

<p>(כולם יוצאים)</p>

<blockquote>
<br />
</blockquote>

<h2 id="חזיוןב.">חזיון ב'.</h2>

<blockquote>
<br />
</blockquote>

<p>חדר־מטות בבית השר. שֵׁלָה בא הולך רומה, סביביו משׁרתיו,</p>

<p>אלה נושׂאים בגדי חפשׁ ואלה מזרק, ספל וכל כלי יָד, והשׂר.</p>

<blockquote>
<br />
</blockquote>

<blockquote>
<p><strong>שׁלה</strong> בְּשֵׁם הַבַּעַל הָבוּ לִי כַּד שֵׁכָר</p>

<br />
</blockquote>

<blockquote>
<p><strong>העבד הראשון</strong> יוֹאֶל נָא אֲדוֹנִי וְיֵשְׁתְּ כּוֹס יַיִן־חָמֶר</p>

<br />
</blockquote>

<blockquote>
<p><strong>העבד השני</strong> יוֹאֶל נָא אֲדוֹנִי לִטְעוֹם מֵהַמִּגְדָּנוֹת הָאֵלֶּה</p>

<br />
</blockquote>

<blockquote>
<p><strong>העבד השלישי</strong> אֵיזֶה מֵהַמְּעִילִים יַעֲטֶה אֲדוֹנִי הַיּוֹם?</p>

<br />
</blockquote>

<blockquote>
<p><strong>שלה</strong> אַל תִּקְרְאוּ לִי לֹא אָדוֹן וְלֹא הוֹדוֹ,</p>
</blockquote>

<blockquote>
<p>יַיִן־חָמֶר</p>
</blockquote>

<blockquote>
<p>לֹא בָא אֶל פִּי עוֹד נִשְׁמָתִי בִּי, נֵתַח בְּשַׂר־</p>
</blockquote>

<blockquote>
<p>שׁוֹר כֶּשֶׂב אוֹ עֵז יָקָר לִי מִכָּל הַמַּטְעַמִים</p>
</blockquote>

<blockquote>
<p>שֶׁבְּעוֹלָם, וּדְבַר מְעִילִים מַה־זֶּה תִּשְׁאָלֵנִי?</p>
</blockquote>

<blockquote>
<p>הֲלֹא הִיא רַק שִׂמְלָתִי לְעוֹרִי, מַנְעָלִים לִי לְמִסְפַּר</p>
</blockquote>

<blockquote>
<p>הָרַגְלַיִם, וְיֵשׁ שֶׁרַגְלַי מְרֻבִּים מִנְּעָלַי, וְרָהְבָּם</p>
</blockquote>

<blockquote>
<p>אֲרֻבּוֹת אֲרֻבּוֹת נִשְׁקָפוֹת בַּעֲדָם בְּהוֹנוֹת</p>
</blockquote>

<blockquote>
<p>הָרַגְלַיִם.</p>

<br />
</blockquote>

<blockquote>
<p><strong>השׂר</strong> אַחֲלַי! יָסוּר מֵעָלֶיךָ רוּחַ הָעִוְעִים</p>
</blockquote>

<blockquote>
<p>הַמָּסוּךְ בְּקִרְבְּךָ, אָדוֹן מְאֹד נַעֲלָה</p>
</blockquote>

<blockquote>
<p>עַד מָתַי? הֲנִשְׁמַע כָּזֹאת? אִישׁ שַׂר וְגָדוֹל,</p>
</blockquote>

<blockquote>
<p>נֵצֶר־רוֹזְנִים, גְּבִיר בְּעַמָיו וּנְשׂוּא פָנִים</p>
</blockquote>

<blockquote>
<p>כָּמוֹךָ אֳדוֹנִי יִרְעֶה יִרְדּוֹף רוּחַ.</p>

<br />
</blockquote>

<blockquote>
<p><strong>שׁלה</strong> הֲלִמְשֻׁגָּע תַּעֲשׂוּ</p>
</blockquote>

<blockquote>
<p>אוֹתִי, הֲלֹא שֵׁלָה אָנֹכִי</p>
</blockquote>

<blockquote>
<p>בֵּן לְיִדְלָף הַזָּקֵן, שֵׁלָה אָנֹכִי הָרוֹכֵל מִלֵּידָה</p>
</blockquote>

<blockquote>
<p>וּמִבֶּטֶן, וְעוֹשֶׂה קְלָפִים מִיּוֹם הִגָּמְלִי, נוֹהֵג</p>
</blockquote>

<blockquote>
<p>בַּדּוֹב מִנְּעוּרַי, וְעַתָּה רוֹקֵעַ פַּחִים אֲנִי</p>
</blockquote>

<blockquote>
<p>בְּאוּמְנָתִי, שַׁאֲלוּ אֶת הַצְלֶלְפּוֹנִית הַפֻּנְדְּקִית</p>
</blockquote>

<blockquote>
<p>הַשְּׁמֵנָה אֲשֶׁר לְבֵית־הַיַּיִן בַּשָּׁרוֹן, כִּי תֵדָעֵנִי,</p>
</blockquote>

<blockquote>
<p>וְאִם לֹא תַגִּיד לָכֶם אֲשֶׁר אַרְבַּע עֶשְׂרֵה</p>
</blockquote>

<blockquote>
<p>פְּרוּטוֹת חֲרוּצִים עָלַי בַּכּוֹתֶל בְּעַד שֵׁכָר, אָז</p>
</blockquote>

<blockquote>
<p>כַּזְּבָן וְשַׁקְּרָן תִּקְרָאוּנִי כָּל הַיָּמִים, הֲלֹא</p>
</blockquote>

<blockquote>
<p>בְּשִׁגָּעוֹן</p>
</blockquote>

<blockquote>
<p>לֹא הֻכֵּיתִי, הִנֵּה פֹּה –</p>

<br />
</blockquote>

<blockquote>
<p><strong>העבד הראשׁון</strong> הֲלֹא בִגְלַל זֹאת תֵּרֵד הַגְּבִירָה בְּבֶכִי</p>

<br />
</blockquote>

<blockquote>
<p><strong>העבד השׁני</strong> וְתוֹנֶה נֶפֶשׁ עֲבָדֶיךָ רוֹאֵי פָנֶיךָ.</p>

<br />
</blockquote>

<blockquote>
<p><strong>השׂר</strong> חוֹלָה אַתָּה וּתְבַעִתֶּךָ רוּחַ רָעָה</p>
</blockquote>

<blockquote>
<p>אֲשֶׁר גֵּרְשָׁה אוֹתְךָ מִבֵּית תַּעֲנוּגֶיךָ.</p>
</blockquote>

<blockquote>
<p>אָנָּא! אָדוֹן נִכְבָּד, זָכוֹר צוּר חֻצָּבְתָּ,</p>
</blockquote>

<blockquote>
<p>גָּרֵשׁ מִקִּרְבְּךָ חֲלוֹמוֹת וּמַשְּׂאוֹת שָׁוְא</p>
</blockquote>

<blockquote>
<p>וְרוּחַ נָכוֹן כִּמְאָז חַדֵּשׁ בְּקִרְבֶּךָ.</p>
</blockquote>

<blockquote>
<p>אֱמוֹר מִלָּה! כֻּלָּם אֵלֶּה עֲבָדֶיךָ</p>
</blockquote>

<blockquote>
<p>יְמַהֳרוּ יַחֲלִיטוּ, עֲשׂוֹת פְּקוּדָתְךָ כְּרֶגַע,</p>
</blockquote>

<blockquote>
<p>אִם קוֹל שָׁרִים וְשָׁרוֹת תִּקַח אָזְנֶךָ,</p>
</blockquote>

<blockquote>
<p>הַט אָזְנְךָ וּשְׁמַע אַפָּלוֹן יְשׁוֹרֵר;</p>
</blockquote>

<blockquote>
<p>וְעֶשְׂרִים צִפֳּרֵי־זָמִיר מִכְּלוּב יְרַנֵּנוּ.</p>
</blockquote>

<blockquote>
<p>אִם תְּנוּמָה לְעַפְעַפֶּיךָ תֵּת תַּחְפּוֹצָה;</p>
</blockquote>

<blockquote>
<p>בְּמִטָּה כְבוּדָה וּרְפוּדָה מַרְבַדִּים</p>
</blockquote>

<blockquote>
<p>כְּמִטָּתָהּ שֶׁלִּשְׁמִירָמִית נְיַשֶׁנְךָ,</p>
</blockquote>

<blockquote>
<p>אוֹ לְרוּחַ הַיּוֹם לָשׂוּחַ רְצוֹנֶךָ</p>
</blockquote>

<blockquote>
<p>עַל כָּל מִדְרַךְ כַּף רַגְלְךָ פְּרָחִים נְפַזֵּר.</p>
</blockquote>

<blockquote>
<p>אוֹ לִרְכּוֹב אָבִיתָ, סוּסֶיךָ מְזֻיָּנִים</p>
</blockquote>

<blockquote>
<p>בִּכְלֵי כֶסֶף וְזָהָב וְכָל אֶבֶן־יְקָרָה,</p>
</blockquote>

<blockquote>
<p>וְאִם לְמַפְרִיחֵי־דַיָּה יַחֲמוֹד לְבָבֶךָ:</p>
</blockquote>

<blockquote>
<p>הִנֵּה דַיּוֹתֶיךָ נֵץ כִּי תַאֲבִירֶנָּה</p>
</blockquote>

<blockquote>
<p>גַּם הַחֲסִידָה בַּשָּמַיִם תַּעֲבוֹרְנָה,</p>
</blockquote>

<blockquote>
<p>לָצוּד כִּי תִכְמַהּ נַפְשֶׁךָ; קוֹל כְּלָבֶיךָ</p>
</blockquote>

<blockquote>
<p>שְׁחָקִים יַבְקִיעַ. וּמִבֶּטֶן הָאֲדָמָה</p>
</blockquote>

<blockquote>
<p>צִלְצַל־הֵד בַּהֲמוּלָה לְעֻמָּתָם יַעֲנֶה.</p>

<br />
</blockquote>

<blockquote>
<p><strong>העבד הראשׁון</strong> אִם לִרְאוֹת בְּמֵרוּץ חָשְׁקָה
נַפְשֶׁךָ;</p>
</blockquote>

<blockquote>
<p>הֲלֹא הִנֵּה כְּלָבֶיךָ בְּשֶׁטֶף מְרוּצָתָם</p>
</blockquote>

<blockquote>
<p>קַלּוּ מִצְבָאִים וּמֵאַיְלוֹת הַשָּׂדֶה.</p>

<br />
</blockquote>

<blockquote>
<p><strong>העבד השׁני</strong> אִם תְּמוּנוֹת צַיָּרִים יְשַׁעַשְׁעוּ
אוֹתָכָה;</p>
</blockquote>

<blockquote>
<p>תֶּחֱזֶה כְרֶגַע, אֲדוֹנִית עַל שְׂפַת הַנָּהָר</p>
</blockquote>

<blockquote>
<p>וְצִתּוֹרָה מִתְחַמֶּקֶת בְּעַרְבֵי נַחַל</p>
</blockquote>

<blockquote>
<p>אֲשֶׁר בְּנִשְׁמַת רוּחַ אַפָּהּ יִתְעַלָּסוּ</p>
</blockquote>

<blockquote>
<p>כְּשִׁעֲשַׁע גַּלֵי אַגְמוֹן תַּחַת הָרוּחַ.</p>

<br />
</blockquote>

<blockquote>
<p><strong>השׂר</strong> גַּם נַרְאָךְ אֶת אַיָה בִּבְתוּלֶיהָ</p>
</blockquote>

<blockquote>
<p>וְאֵלֶּה בְּמִרְמָה אֵיךְ מִמֶּנָּה נֶחְמָסוּ,</p>
</blockquote>

<blockquote>
<p>כְּמוֹ־חַי כְּמוֹ עַתָּה הָעֲלִילָה נַעֲשָׂה.</p>

<br />
</blockquote>

<blockquote>
<p><strong>העבד השׁלישׁי</strong> וְאֶת דַּפְנָה נַרְאֶךָ בְּנוּסָהּ
בֵּין צֶאֱלִים</p>
</blockquote>

<blockquote>
<p>שׂוֹרְטֵי שָׂרֶטֶת בַּחֲמוּקֵי יְרֵכֶיהָ</p>
</blockquote>

<blockquote>
<p>וְהֵם יָזוּבוּ דָם – יִשָּׁבַע כָּל רוֹאֶה –</p>
</blockquote>

<blockquote>
<p>וְאַפָּלוֹן סָר וְזָעֵף מוֹרִיד בִּדְמָעוֹת,</p>
</blockquote>

<blockquote>
<p>הַדָּם וְהַדֶּמַע אַךְ פִּלְאֵי יְדֵי־אָמָן.</p>

<br />
</blockquote>

<blockquote>
<p><strong>השׂר</strong> אָדוֹן אַתָּה, לֹא אַחֵר, מַה טּוֹב חֶבְלְךָ כִּי לְךָ רַעְיָה יָפָה מִכָּל בְּנוֹת גִּילָהּ.</p>

<br />
</blockquote>

<blockquote>
<p><strong>העבד הראשׁון</strong> טֶרֶם עַל אוֹר פָּנֶיהָ חָרְשׁוּ
חוֹרְשִים</p>
</blockquote>

<blockquote>
<p>הַדְּמָעוֹת שֶׁשָּׁפְכָה עַל מַחֲלָתֶךָ,</p>
</blockquote>

<blockquote>
<p>הַיָּפָה מִכָּל נְשֵׁי־חֶמֶד הָיָתָה.</p>
</blockquote>

<blockquote>
<p>וַעֲדֶן גַּם עַתָּה אֵין אִשָּׁה בַתֵּבֵל</p>
</blockquote>

<blockquote>
<p>מִפְּנֵי הוֹד יָפְיָהּ פְּנֵי אִשְׁתְּךָ יֶחֱוָרוּ.</p>

<br />
</blockquote>

<blockquote>
<p><strong>שׁלה</strong> הֶאָמְנָם כֵּן, צֶדֶק וֶאֱמֶת תְּדַבֵּרוּן?</p>
</blockquote>

<blockquote>
<p>כִּי אָדוֹן אָנֹכִי, וְלִי כָּזאֹת רַעְיָה?</p>
</blockquote>

<blockquote>
<p>הַחוֹלֵם אָנֹכִי, אוֹ חֲלוֹם חָלָמְתִּי?</p>
</blockquote>

<blockquote>
<p>עֵר אָנִי, רוֹאֶה, שׁוֹמֵעַ וּמְדַבֵּר,</p>
</blockquote>

<blockquote>
<p>יָדַי יְמִישׁוּן וְרֵיחַ נֵרְדְּ בְּאַף אָרִיחַ,</p>
</blockquote>

<blockquote>
<p>בְּחַיַּי! שַׂר אָנֹכִי וְלֹא רוֹקֵעַ פַּחִים.</p>
</blockquote>

<blockquote>
<p>הָבָה! תְּנוּ לִי אֶת אִשְׁתִּי וְאֶת כַּד הַשֵּׁכָר.</p>

<br />
</blockquote>

<blockquote>
<p><strong>העבד השׁני</strong> יוֹאֶל נָא אֲדוֹנִי וְרָחַצְתָּ אֶת
יָדֶיךָ,</p>
</blockquote>

<blockquote>
<p>מַה נָּשִׂישׂ! רְאוֹת בִּינָתְךָ שָׁבָה אֵלֶיךָ,</p>
</blockquote>

<blockquote>
<p>וְדַעַת לְנַפְשְׁךָ יִנְעָם לָחוּשׁ מִי אַתָּה.</p>
</blockquote>

<blockquote>
<p>זֶה חֲמֵשׁ־עֶשְׂרֵה שָׁנָה בַּחֲלוֹם הָיִיתָ,</p>
</blockquote>

<blockquote>
<p>אוֹ נִרְדָּם בְּהָקִיץ גַּם כִּי הֱקִיצוֹתָ.</p>

<br />
</blockquote>

<blockquote>
<p><strong>שׁלה</strong> זֶה חֲמֵשׁ־עֶשְׂרֵה שָׁנָה יָשֵׁן הָיִיתִי?</p>
</blockquote>

<blockquote>
<p>אֲבָל שִׁינַת־צָהֳרַיִם טוֹבָה וּמְתוּקָה!</p>
</blockquote>

<blockquote>
<p>הֲנֶאֱלַמְתִּי דוּמִיָּה כָּל הָעֵת הַהִיא?</p>

<br />
</blockquote>

<blockquote>
<p><strong>העבד הראשׁון</strong> דִּבְרֵי הֶבֶל וָרִיק הָגָה רוּחֶךָ,</p>
</blockquote>

<blockquote>
<p>עוֹדְךָ שׁוֹכֵב בַּחֶדֶר הַנֶּחֱמָד הַזֶּה</p>
</blockquote>

<blockquote>
<p>כְּמוֹ אֲחוֹרֵי דְלָתַיִם אִלּוּ הָשְלַכְתָּ</p>
</blockquote>

<blockquote>
<p>אֵת בַּעֲלַת־הַבַּיִת לְשִׁמְצָה חֵרַפְתָּ,</p>
</blockquote>

<blockquote>
<p>לֵךְ גְּלוֹג אֶל הַפֻּנְדְּקִית, פַּעַם אָמַרְתָּ,</p>
</blockquote>

<blockquote>
<p>כִּי אֶל כֵּס הַשּׁוֹפֵט תָּבִיא דִבָּתָהּ</p>
</blockquote>

<blockquote>
<p>יַעַן תָּמִיר מִדָּה שְׁלֵמָה וָצֶדֶק</p>
</blockquote>

<blockquote>
<p>בְּמִדָּה קְטַנָּה שֶׁיֶּחְסַר בָּהּ הַמָּזֶג.</p>
</blockquote>

<blockquote>
<p>פַּעם, צְצִלָּה, צְצִלָּה,כְּמוֹ קָרָאתָ.</p>

<br />
</blockquote>

<blockquote>
<p><strong>שׁלה</strong> יָדַעְתִּי, הִיא צְצִלָּה סֹכֶנֶת בֵּית־הַיַּיִן.</p>

<br />
</blockquote>

<blockquote>
<p><strong>העבד השׁלישׁי</strong> מַה יאֹמַר אֲדוֹנִי? אֵין פֹּה, גַּם
לֹא הָיָה</p>
</blockquote>

<blockquote>
<p>לֹא בֵּית־מַרְזֵחַ, וְלֹא בְתוּלָה סֹכֶנֶת,</p>
</blockquote>

<blockquote>
<p>גַם לֹא אֲנָשִׁים בַּשֵּׁמוֹת אֲשֶׁר קָרָאתָ;</p>
</blockquote>

<blockquote>
<p>כְּמוֹ שֵׁלָה, דַּלְפוֹן, טְרִיפוֹן אוֹ פִּימְבַּעַר,</p>
</blockquote>

<blockquote>
<p>וּמֵאָה עוֹד כְּמוֹהֶם וְכַיּוֹצֵא בָהֶם</p>
</blockquote>

<blockquote>
<p>לֹא הָיוּ מִנִּי שִׂים אָדָם עֲלֵי אָרֶץ.</p>

<br />
</blockquote>

<blockquote>
<p><strong>שׁלה</strong> בְּרוּכִים אֱלֹהִים, כִּי נִפְקְחוּ עֵינַי.</p>

<br />
</blockquote>

<p><strong>כלם</strong> אָמֵן!</p>

<blockquote>
<br />
</blockquote>

<blockquote>
<p><strong>שׁלה</strong> תּוֹדוֹת גַּם לְכֻלְּכֶם, הִנֵּה שְׂכַרְכֶם אִתִּי</p>

<br />
</blockquote>

<p>(תלמי לבושׁ בגדי אשׁה בא החדרה ואחות משׁרתים)</p>

<blockquote>
<br />
</blockquote>

<blockquote>
<p><strong>תלמי</strong> הֲשָׁלוֹם לַאֲדוֹנִי?</p>

<br />
</blockquote>

<blockquote>
<p><strong>שׁלה</strong> אֲבָל, שָׁלוֹם, שָׁלוֹם, אֵיפֹה הִיא רַעֲיָתִי?</p>

<br />
</blockquote>

<blockquote>
<p><strong>תלמי</strong> אָנֹכִי הַנִּצֶבֶת עִמְּךָ, אֲדוֹנִי, מַה חֶפְצְךָ, מַה בַּקָּשָׁתְךָ וְתֵעָשׂ?</p>

<br />
</blockquote>

<blockquote>
<p><strong>שׁלה</strong> וְאִשְׁתִּי אַתְּ, לָמָה אִישִׁי לֹא</p>
</blockquote>

<blockquote>
<p>תִקְרְאִינִי?</p>
</blockquote>

<blockquote>
<p>בַּעַל אֲנִי לַעֲבָדַי, וְלָךְ אֲנִי אִישֵׁךְ.</p>

<br />
</blockquote>

<blockquote>
<p><strong>תלמי</strong> אַתָּה אֲדוֹנִי אִישִׁי, אִישִׁי וַאֲדוֹנִי, אֶשְׁתְּךָ אֲנִי בַּכֹּל וּלְכֹל אֲשֶׁר תִּפְקְדֵנִי.</p>

<br />
</blockquote>

<blockquote>
<p><strong>שׁלה</strong> אָבִינָה, אָבִינָה, מַה שְׁמָהּ וְאֵדָעָה?</p>

<br />
</blockquote>

<blockquote>
<p><strong>השר</strong> גְּבֶרֶת.</p>

<br />
</blockquote>

<blockquote>
<p><strong>שׁלה</strong> גְּבֶרֶת חוּלְדָה אוֹ גְּבֶרֶת צִרְעָה?</p>

<br />
</blockquote>

<blockquote>
<p><strong>השר</strong> גְּבֶרֶת וְלֹא עוֹד, כֵּן יִקְרְאוּ הַשָּׂרִים לִגְבִירוֹתֵיהֶן.</p>

<br />
</blockquote>

<blockquote>
<p><strong>שׁלה</strong> גְּבֶרֶת אִשְׁתִּי, זֶה</p>
</blockquote>

<blockquote>
<p>כַּחֲמֵשׁ־עֶשְׂרֵה־שָׁנָה,</p>
</blockquote>

<blockquote>
<p>אוֹמְרִים אָמוֹר, וְעוֹד יוֹתֵר, חֲלוֹם חָלַמְתִּי.</p>

<br />
</blockquote>

<blockquote>
<p><strong>תלמי</strong> אֲבָל אֲדוֹנִי, בְּעֵינַי כִּשְׁלשִׁים
נֶחֱשָׁבוּ</p>
</blockquote>

<blockquote>
<p>שְׁנוֹת רָעָה אֵלֶּה מֵעַרְשְׂךָ נִטְרַדְתִּי.</p>

<br />
</blockquote>

<blockquote>
<p><strong>שׁלה</strong> עַתָּה בָּא הַקֵּץ, יֵצְאוּ נָא הַנְּעָרִים</p>
</blockquote>

<blockquote>
<p>וְעִזְבוּ שְׁנֵינוּ, אוֹתִי וְאוֹתָהּ לְבַדֵנוּ.</p>
</blockquote>

<blockquote>
<p>גְּבֶרֶת, הִתְפַּשְׁטִי־נָא וּבֹאִי אֵלַי.</p>

<br />
</blockquote>

<blockquote>
<p><strong>תלמי</strong> לַדָּבָר הַזֶּה, אָנָּא סְלַח־נָא אֲדוֹנִי,</p>
</blockquote>

<blockquote>
<p>כִּי אֲבַקֶּשְׁךָ, הוֹחֵל לִי לַיְלָה אוֹ שְׁנַיִם,</p>
</blockquote>

<blockquote>
<p>אוֹ רַק עַד בּוֹא הַשֶּׁמֶשׁ כַּתֵּר לִי זְעֵיר,</p>
</blockquote>

<blockquote>
<p>כֵּן צִווּ עָלַי הָרוֹפְאִים בְּמַפְגִיעַ</p>
</blockquote>

<blockquote>
<p>עוֹד מְעַט קָט הִנָּזֵר מִמִּטָּתֶךָ</p>
</blockquote>

<blockquote>
<p>פֶּן תִּפְגָּעֲךָ הַמַּחֲלָה מִמְּךָ סָרָה,</p>
</blockquote>

<blockquote>
<p>בַתּוֹאֲנָה הַזּאֹת דֵּי הַצְדִּיקֵנִי אֲקַוֶּה.</p>

<br />
</blockquote>

<blockquote>
<p><strong>שׁלה</strong> כִּמְעַט אֶמְצָא דֵּי־אוֹנִים לִכְבּוֹשׁ אֶת
יִצְרִי,</p>
</blockquote>

<blockquote>
<p>אַךְ יָרֵאתִי פֶּן יוֹסִיף יִפּוֹל עָלַי הַחֲלוֹם בְּרוֹב</p>
</blockquote>

<blockquote>
<p>עִנְיָן, לָכֵן לַמְרוֹת בְּשָׂרִי וְדָמִי אֶעֱצוֹר בְּתַאֲוָתִי.</p>

<br />
</blockquote>

<blockquote>
<p><strong>עבד</strong> מְשַׂחֲקֶיךָ אֲדוֹנִי, לְשֵׁמַע רִפְאוּתֶךָ</p>
</blockquote>

<blockquote>
<p>הַצִיג לְפָנֶיךָ מַחֲזֶה יָפֶה בָּאוּ,</p>
</blockquote>

<blockquote>
<p>בְּשֶׁגַּם, מִטַּעַם הָרוֹפְאִים הִיא שׂוּמָה,</p>
</blockquote>

<blockquote>
<p>בִּרְאוֹתָם דָּמֶיךָ זֹרְבוּ נִצְמָתוּ</p>
</blockquote>

<blockquote>
<p>לְרַגְלֵי מַחֲלָתְךָ הַמְּמֻשָּׁכָה עַד כֹּה,</p>
</blockquote>

<blockquote>
<p>פֶּן עַצֶּבֶת אֵם הַשִּׁגָּעוֹן תִּדְבְּקֶךָ</p>
</blockquote>

<blockquote>
<p>יִדְאָגוּ, עַל־כֵּן נוֹסְדוּ אַף נוֹעָצוּ,</p>
</blockquote>

<blockquote>
<p>שֶׁרְאוֹת בִּשְׂחוֹק מְשַׂחֲקִים יִגְהֶה לְךָ מָזוֹר,</p>
</blockquote>

<blockquote>
<p>רוּחַ גִּילָה וְשָׂשׂוֹן עָלֶיךָ תִצְלָח</p>
</blockquote>

<blockquote>
<p>הַמְגָרֶשֶׁת יָגוֹן אַף תּוֹסִיף חַיִּים.</p>

<br />
</blockquote>

<blockquote>
<p><strong>שׁלה</strong> טוֹב יָבוֹאוּ הַנְּעָרִים וִישַׂחֲקוּ</p>
</blockquote>

<blockquote>
<p>לְפָנֵינוּ, הֲלֹא</p>
</blockquote>

<blockquote>
<p>הֵמָּה מְרַקְּדֵי־בֵי־כוּבִי אוֹ הַנִּי אַרְחִי־פַרְחִי</p>
</blockquote>

<blockquote>
<p>דְפַרְחִי בְּאַוִּיר.</p>

<br />
</blockquote>

<blockquote>
<p><strong>תלמי</strong> לֹא אֲדוֹנִי, הַשְּׂחוֹק יִהְיֶה מִמִּין אַחֵר
יוֹתֵר</p>
</blockquote>

<blockquote>
<p>טוֹב וְנָעִים.</p>

<br />
</blockquote>

<blockquote>
<p><strong>שׁלה</strong> מִמִּינֵי תֵרְגֵּימָא?</p>

<br />
</blockquote>

<blockquote>
<p><strong>תלמי</strong> לֹא, מַחֲזֶה מִמַּעֲשֶׂה שֶׁהָיָה.</p>

<br />
</blockquote>

<blockquote>
<p><strong>שׁלה</strong> טוֹב, נֶחֱזֶה מַה יִהְיֶה, בֹּאִי גְבֶרֶת</p>
</blockquote>

<blockquote>
<p>אִשְׁתִּי</p>
</blockquote>

<blockquote>
<p>שְׁבִי לִימִינִי.</p>
</blockquote>

<blockquote>
<p>יֶלֶךְ הַתֵּבֵל אוֹרַח לֹא יָשׁוּב,</p>
</blockquote>

<blockquote>
<p>לַעֲלוּמֵינוּ יַחֲלוֹפוּ עוֹלָם לֹא נָשׁוּב.</p>

<br />
</blockquote>

<p>(קול נבלים וחלילים)</p>

<blockquote>
<br />
</blockquote>

<blockquote>
<br />
</blockquote>

<h2 id="מחזהראשון">מחזה ראשון</h2>

<h3 id="חזיוןא.">חזיון א.</h3>

<p>דבה, בַּשׁוק. נכנס חפר ועבדו געל</p>

<blockquote>
<p><strong>חפר</strong> מַשְּׂאַת נַפְשִׁי רְאוֹת מֵינֶקֶת הַחָכְמוֹת</p>

<p>אֶת פַּדֻּבָּה, הֶאָח! בָּאָה וְנִהְיָתָה,</p>

<p>וּבָאתִי הֲלוֹם, לְלָמְבַּרְדְּיָה הַפּוֹרִיָּה</p>

<p>הֲלֹא הִיא גַּנָּהּ שֶׁל אִיטַלְיָה הַבְּרוּכָה,</p>

<p>תּוֹדוֹת לְאָבִי, שֶׁבְּאַהֲבָתוֹ וְטוֹב לִבּוֹ</p>

<p>זְבָדַנִּי רְצוֹנוֹ וַיִּתֶּן לִי לְחֶבְרָה</p>

<p>עֶבֶד נֶאֱמָן מְנוּסֶה בַכֹּל, כָּמוֹךָ.</p>

<p>לָכֵן פֹּה נֵשֵׁב, פֹּה נָתוּר בַּחָכְמוֹת</p>

<p>וְנַקְדִּישׁ כָּל יָמֵינוּ לְמַדַּע וְתוּשִׁיָּה,</p>

<p>לִילִיד פִּזָה הִיא הָעִיר הַהֻלָּלָה</p>

<p>בְּאֶזְרָחֶיהָ כִנְעֲנֵי נִכְבּדֵי־אָרֶץ</p>

<p>וּלְבֵן אָב עָשִׁיר סוֹחֵר נוֹדַע בְּמַרְכֻלְתּוֹ</p>

<p>עַל פְּנֵי תֵבֵל, כָּמוֹנִי, יָאָתָה</p>

<p>לָתֵת יַד אֶל הַתִּקְווֹת הַנּוֹאָשׁוֹת,</p>

<p>וְלַעֲדוֹת הַצְלָחָתוֹ בַּעֲדִי הַצְּדָקָה</p>

<p>לָכֵן, בְּכָל עֵת שִׁבְתִּי פֹה קַחַת לֶקַח,</p>

<p>אַךְ בְּתוֹרַת הַצְּדָקָה אֶחְקוֹר לָדַעַת,</p>

<p>רַק אוֹתוֹ הַפֶּרֶק בַּפִּילֹסֻפְיָה</p>

<p>נֶגְדִּי אֲשַׁוֶּה, הַנּוֹתֵן אִמְרֵי שֶׁפֶר</p>

<p>עַל אֹשֶׁר אֱנוֹשׁ וְהַצְלָחָתוֹ הָאֲמִתִּית</p>

<p>שֶׁרַק בְּאוֹרַח צדְקָהָ וָחֶסֶד תִּמָּצֵא,</p>

<p>הַגִּידָה לִי גַּעַל, מַה תַּחֲשׁוֹב אַתָּה?</p>

<p>כִּי בְצֵאתִי מִפִּזָּה וּבָאתִי פַדֻּבָּה</p>

<p>דָּמִיתִי לְאִישׁ מִן מֵי־בִצָּה יֵרֵד מְצוּלָה</p>

<p>לִשְׁבּוֹר צִמְּאוֹנוֹ תְּהוֹם אֶל פִּיו יַגִּיחַ.</p>

<p><strong>געל</strong> כָּמוֹךָ, כָּמוֹנִי, אֶחְשׁוֹב אָחוּשָׁה,</p>

<p>וּמְאוֹד יִשְׂמַח לִבִּי לִרְאוֹת אוֹתָכָה</p>

<p>מַאֲרִיךְ כֹּה בִּתְשׁוּקָתְךָ הַנִּמְרָצָה</p>

<p>לָמוֹץ לְשַׁד הַפִּילֹסֻפְיָה הַצְרוּפָה,</p>

<p>אָמְנָם, גַּם בְּהַעֲרִיצְךָ מַעֲשֵׂה הַצֶּדֶק</p>

<p>אַל תִּצְדַּק הַרְבֵּה וְאַל תִּתְחַסַּד בְּיוֹתֵר,</p>

<p>הַחֲזֵק בָּמוּסָר לְפִתְגָּם אֲרִיסְטוּ,</p>

<p>וְגַם מֵאָוִיד אַל תַּנַּח יָדֶיךָ,</p>

<p>יְדִיעַת בֵּית־רַבָּךְ תַּסְפִּיק לְךָ בְּהִגָּיוֹן</p>

<p>וּלְצַחוֹת תִּתְרַגֵּל בַּעֲסָקֶיךָ בֵּין אֲנָשִׁים;</p>

<p>דְּרוֹשׁ שִׁיר וּמְלִיצָה רַק בְּדֵי־עֹנֶג לְנַפְשֶׁךָ;</p>

<p>וּמִגְּמַטִרִיָּאוֹת וְחָכְמַת הַנִּשְׂגָּב אֱכוֹל</p>

<p>כְּפִי אִצְטוּמְכָתְךָ רַק תּוּכַל עַכֵּל;</p>

<p>בְּאֵין עֹנֶג וְעֵדֶן – תּוּשִׁיָּה אֵין עוֹד;</p>

<p>סוֹף דָבָר, מָה עָרֵב לְחִכְּךָ אוֹתוֹ לְמוֹד.</p>

<p><strong>חפר</strong> רַבּוֹת אוֹדֶךָ, גַּעַל, כִּי טוֹב יָעַצְתָּ,</p>

<p>לוּ גַּם אַתָּה צִיבָא, פֹּה עוֹמֵד אִתָּנוּ,</p>

<p>עַל נְקַלָּה, יָד לָנוּ פֹּה הִצָּבְנוּ,</p>

<p>וְחָזִינוּ לָנוּ מְעוֹנָה בַּכֹּל עֲרוּכָה,</p>

<p>לֹא יֵבוֹשׁוּ בָהּ רֵעִים פֹּה נִרְכָשָׁה</p>

<p>הֶרֶף נָא רֶגַע, חֶבֶר אֲנָשִׁים שָׁם אַחַז.</p>

<p><strong>געל</strong> גַם יֶשְׁנָם בֵּינֵיהֶם בְּרוּאִים כָּאֵלֶּה</p>

<p>רַק בִּשְׁבִילָם לוּ בָאנוּ דַּיֵּינוּ.</p>
</blockquote>

<p>(נכנסים צלפחד, חגלה, צלה, גמר וגוני, חפר וגעל עומדים אצלם)</p>

<blockquote>
<p><strong>צלפחד</strong> אַךְ עָמָל וָרִיק הַפְצַר בִּי תֶּהְבָּלוּ;</p>

<p>אַחַת אֹמֶר גָּזַרְתִּי, לֹא אֲשִׁיבֶנוּ,</p>

<p>לִבְלִי תֵּת הַצְּעִירָה לִפְנֵי הַבְּכִירָה,</p>

<p>אִם יֵשׁ בָּכֶם אֶל חָגְלָה אַהֲבָה יִרְחָשׁ,</p>

<p>מֵאֲשֶׁר נֶפֶשׁ שְׁנֵיכֶם בְּעֵינַי יָקָרָה</p>

<p>לַחֲרוֹשׁ בְּאַהֲבָתָהּ הֵא לָכֶם רִשָּׁיוֹן.</p>

<p><strong>גמר</strong> (לעצמו) טוֹב לַחֲרוֹשׁ בַּשְּׁוָרִים, אַהֲבָתָהּ לִי בֹסֶר</p>

<p><strong>גּוּנִי</strong>, לָקַחַת אִשָּׁה, לְךָ עַתָּה עֵת כּשֶׁר.</p>

<p><strong>חגלה</strong> בִּי אָבִי, הֲיִיטַב זֶה בְּעֵינֶיךָ?</p>

<p>כַּכִּדּוֹר תִּרְטֵנִי בְּיַד מְרֵעִים אֵלֶּה.</p>

<p><strong>גוני</strong> מֵרֵעִים! לֹא רֵעִים לָךְ אָנוּ, לֹא לָנוּ אַתְּ אֵשֶׁת</p>

<p>עַד לֹא לְבָצֵק אַחֵר תְּהִי נִלּשֶׁת.</p>

<p><strong>חגלה</strong> פַּחַד לֹא הָיָה אֲדוֹנַי תִּפְחָדוּ</p>

<p>עוֹד הַדֶּרֶךְ אֶל לְבָבָהּ מִכֶּם סֻגָּרָה,</p>

<p>לוּ גֶשֶׁת תָּהִינוּ, זוֹ לַעֲנָהּ דֵּעוּ,</p>

<p>לִשְׁרוֹק רֹאשְׁכֶם בְּכִסֵא שְׁלוֹשׁ־הָרַגְלַיִם;</p>

<p>שְׁפוֹךְ עֲלֵיכֶם בּוּז וְהַתְווֹת תָּו עַל אַפַּיִם.</p>

<p><strong>גוני</strong> מִשִּׁדָּה וְשִׁדּוֹת כָּאֵל, אֵל יִשְׁמְרֵנִי.</p>

<p>גמר עַל זֹאת אַף אָנִי אֶתְפַּלֵּלָה.</p>

<p><strong>געל</strong> רְאֵה אֲדוֹנִי, עִנְיָן טוֹב לְפָנֵינוּ אַף נָאֶה</p>

<p>יִהְיֶה לָנוּ לְשַׁעֲשׁוּעִים,</p>

<p>הַנַּעֲרָה הַהִיא בַּת־מֶרִי נִפְלָאָה</p>

<p>אוֹ רוּחַ בָּהּ תַּעְתּוּעִים.</p>

<p><strong>חפר</strong> אֲבָל בְּדוּמִיַּת הַשְׁנִיָה אֶרְאֶה בַעֲלִיל</p>

<p>תֹּם־דֶּרֶךְ, הַצְנַע־לֶכֶת וְטַעַם־עֲלָמוֹת,</p>

<p>הַס גַּעַל!</p>

<p><strong>געל</strong> כֵּן דִּבַּרְתָּ, אֲדוֹנִי, דּוֹם וּרְאֵה שָׂבְעֶךָ.</p>

<p><strong>צלפחד</strong> לְמַעַן יַעֲבָר פִּי לִפְעֻלּוֹת יָדַיִם</p>

<p>לָכֵן אַתְּ צִלָּה בֹּאִי חֲדָרַיִךְ,</p>

<p>אַל יִפּוֹל לִבֵּךְ וְאַל תִתְעַצֵבִי</p>

<p>כִּי מֵאַהֲבָתִי אֵלַיִךְ לֹא נִגְרָע.</p>

<p><strong>חגלה</strong> יֶלֶד שַׁעֲשׁוּעִים! לֹא יָדְעָה עָרְמָה,</p>

<p>טוֹב שׂוּמָה אֶצְבַּע בְּעֵינָהּ לוּ יָדְעָה לָמָה.</p>

<p><strong>צלה</strong> אַךְ בְּאִי־חֶפְצִי תִמְצְאִי חֵפֶץ אֲחוֹתִי,</p>

<p>אָבִי, צַו־צָו תַּתָּה קַו־קָו לִי שָׂמְתִּי,</p>

<p>בִּסְפָרַי אֶמְצָא עֹנֶג בְּנֵבֶל וְכִנּוֹר</p>

<p>בָּם אֶהְגֶּה תָמִיד, בָּם יָדַי אֲלַמֵּדָה.</p>

<p><strong>חפר</strong> גַּעַל הַסְכֵּת וּשְׁמַע מִינֶרְוָה מְדַבֶּרֶת.</p>

<p><strong>גוני</strong> אֲדוֹנִי צְלָפְחָד, נָכְרִיָּה זָר מַעֲשֶׂךָ,</p>

<p>יֵיצֶר לִי מְאֹד כִּי לִמְגִנַּת לֵב צִלָּה</p>

<p>בְּכַוָּנָתֵנוּ רְצוּיָה הָיְתָה נְסִבָּה.</p>

<p><strong>גמר</strong> הַבִּגְלַל בַּת־תּפֶת זֹאת תִּסָּגֵר צִלָּה?</p>

<p>מַדּוּעַ תִּשָּׂא הִיא בַּעֲוֹן לְשׁוֹן אֲחוֹתָהּ?</p>

<p><strong>צלפחד</strong> הֵרָגְעוּ אֲדוֹנַי, גְּזֵרָה הִיא מִלְּפָנַי,</p>

<p>צִלָּה הֵאָסְפִי הַבָּיְתָה. (צלה יוצאה)</p>

<p>מִדַּעְתִּי שֶׁלְּנַפְשָׁהּ מְאֹד יִנְעָמו</p>

<p>שִׁירָה וּמְלִיצָה וְכָל חָכְמוֹת הַיָּפוֹת;</p>

<p>לָכֵן מוֹרִים אֶל בֵּיתִי לָהּ אֶקָּחָה</p>

<p>בְּדַרְכֵי הַחָכְמוֹת אוֹתָהּ יַדְרִיכוּ,</p>

<p>אִם גֹּמֶר אַתָּה אוֹ גוּנִי,</p>

<p>מוֹרִים כָּאֵלֶּה אִם יְדַעְתֶּם תִּמְצָאוּ</p>

<p>אֵלַי הָבִיאוּ, כִּי כָל יוֹדְעֵי בִינָה</p>

<p>מִמֶּנִּי טוֹב, כָּבוֹד וְרָצוֹן יָפִיקוּ.</p>

<p>מִצֶאֱצָאֵי מֵעַי לְהַשְׂכִּיל לִבּוֹתָם</p>

<p>מְאוּמָה לֹא אֶכְלָאָה, וּבְכֵן הֱיוּ שָׁלוֹם,</p>

<p>וְאַתְּ חָגְלָה פֹּה עֲמֹדִי זְעֵיר לִי כַתֵּרִי</p>

<p>כִּי עוֹד אֶל צִלָּה לִי נַסּוֹת דְּבָרִים. (יוצא)</p>

<p><strong>חגלה</strong> מַדּוּעַ לֹא אֵלְכָה גָם אָנֹכִי? הֲכִי שָׁעוֹת</p>

<p>קְבוּעוֹת לִי מִנּוּ? כְּבָר בָּאָה חָכְמָה בְּלִבִּי</p>

<p>לָדַעַת מַה לִבְחוֹר וּמַה לִמְאוֹס.</p>

<p><strong>גמר</strong> לְכִי לַעֲזָאזֵל, מֵרֹב טוֹב מִדּוֹתַיִךְ אֵין מִי</p>

<p>יַעֲצוֹר בַּעֲדֵךְ. (אל גוני) הָאָהֲבָה בֵּין הָאֲחָיוֹת</p>

<p>כָּל כַּךְ גְּדוֹלָה, כִּי תָעִיף בָּהּ אֶצְבַּע קְטַנָּה</p>

<p>וְאֵינֶנָּה, הֱיֵה שָׁלוֹם גּוּנִי, מֵאַהֲבָתִי לְצִלָּה,</p>

<p>אִם תִּמְצָא יָדִי לְהַשִּׂיג מוֹרֶה לְהוֹעִיל לָהּ</p>

<p>בִּדְבָרִים הָעֲרֵבִים לְנַפְשָׁהּ אַצִיגֵהוּ לִפְנֵי אָבִיהָ.</p>

<p>*<em>גוני</em> כֵּן גַּם אָנֹכִי עִמָּדִי אַלוּף גֹּמֶר, אַךְ עוֹד</p>

<p>מִלָּה בִּלְּשׁוֹנִי אֵלֶיךָ, בְּשֶׁגַּם מִלְחֶמֶת־הַקִּנְאָה</p>

<p>שֶׁבֵּינֵינוּ דּוֹרֶשֶׁת הַסְתֵּר־דָּבָר אִישׁ מֵרֵעֵהוּ,</p>

<p>בְּכָל זֹאת מִמְּךָ לֹא אֲכַחֵד אֶת אֲשֶׁר הוֹרָה</p>

<p>וְהוֹנָה רוּחִי, אַחֲרֵי שֶׁמְּגַמַּת שְׁנֵינוּ לַחֲתוֹר</p>

<p>חֲתִירָה וְלִמְצוֹא פֶּתַח פָּתוּחַ לַחֲדַר־אֲהוּבָתֵנוּ,</p>

<p>וְלַחֲרוֹשׁ אִישׁ לְבִצְעוֹ בְּאַהֲבָתָהּ, עָלֵינוּ לְכוֹנֵן</p>

<p>פְּעֻלּוֹתֵינוּ רַק לְמַטָּרַת דָבָר אֶחָד.</p>

<p><strong>גמר</strong> מַה־זֶה הַדָּבָר, הַגֶּד־נָא לִי?</p>

<p><strong>גוני</strong> לְהַמְצִיא בֶּן־זוּג לַאֲחוֹתָהּ הַבְּכִירָה.</p>

<p><strong>גמר</strong> בֶּן־זוּג מֵהַנֵּי גַבְרִין עַרְטִילָאִין?</p>

<p><strong>גוני</strong> לֹא, גְּבַר בְּגוּבְרִין.</p>

<p><strong>גמר</strong> אַךְ שֵׁד מִשַּׁחַת, הַתְדַמֶּה גוּנִי, שֶׁיִּמָּצֵא אִישׁ</p>

<p>שֹׁנֶה וָפֶתִי, לִכְרוֹת בְּרִית אֶת תֹּפֶת, גַּם</p>

<p>אִם אֶת כָּל הוֹן בֵּיתוֹ יִתֵּן לָהּ אָבִיהָ.</p>

<p><strong>גוני</strong> אַל בְּחֻמְּךָ גֹּמֶר, אַף כִּי נַפְשֵׁנוּ קְצָרָה מֵהָכִיל</p>

<p>כַּל הֲמוֹנָה וְנָלוֹז בָּהּ, אַךְ לֹא כָל הַדֵּעוֹת</p>

<p>שָׁווֹת, לֹא אַלְמָן תֵּבֵל מֵאֲנָשִׁים בַּעֲלֵי נֶפֶשׁ</p>

<p>שֶׁיִקְחוּ אוֹתָהּ עִם חֶסְרְנוֹתֶיהָ וּרְכוּשָׁהּ הָרַב.</p>

<p><strong>גמר</strong> אָפוּנָה מְאֹד, כְּשֶׁאֲנִי לִי, חָבִיב בְּעֵינַי הַדָבָר,</p>

<p>כְּלִהְיוֹת מָתוּחַ עַל הָעַמּוּד וְלִסְפּוֹג אַרְבָּעִים</p>

<p>בַּבֹּקֶר בַּבֹּקֶר, חֵלֶף מֹהַר וּמַתָּן הַרְבֵּה.</p>

<p><strong>גוני</strong> כֵּן דִּבַּרְתָּ אֵין לָבוּר בֵּין תַּפּוּחִים עֲבוּשִׁים,</p>

<p>לְכָה נֵלֵכָה, אַחֲרֵי שֶׁצָרַת אָחוֹת הַזֹּאת,</p>

<p>צָרָה הַכּוֹלֶלֶת לָנוּ תַּשְׁלִים בֵּינֵינוּ, נַחֲזִיק</p>

<p>בְּשָׁלוֹם וְלֹא נֶרֶף, עַד שֶׁבְּעֶזְרַת הַבַּעַל</p>

<p>שֶׁנִּמְצָא לְבַת־צְלָפְחָד הַבְּכִירָה, תִּהְיֶה הַצְּעִירָה</p>

<p>יְעוּדָה לְבַעַל, וְאָז נַחֲלִיף כֹּחַ לַהֲרוֹס אֵלֶיהָ,</p>

<p>צִלָּה חֲמוּדָה! אַשְׁרֵי הַגֶּבֶר לוֹ תִפּוֹל לְחֶבֶל!</p>

<p>הַמָּהִיר יוֹתֵר בִּמְרוּצָתוֹ לוֹ תִהְיֶה הַטַּבַּעַת</p>

<p>לְמָנָה, הֲאֵין זֹאת גֹּמֶר?</p>

<p><strong>גמר</strong> כֵּן אֲדַמֶּה גַּם אָנִי, אֶת הַסּוּס הַטּוֹב בְּפַדֻּבָּה,</p>

<p>אֶתֵּן לָאִישׁ שֶׁיֶאֱהָבֶנָּה, יֶאֶרְסֶנָּה וְיֶעֶרְשֶׂנָּה</p>

<p>וִיגָרְשֶׁנָּה מִבֵּית אָבִיהָ, הָבָה נֵלֵכָה.</p>
</blockquote>

<p>(גמר וגוני יוצאים)</p>

<blockquote>
<p><strong>געל</strong> אַחֲלַי אֲדוֹנִי, הַגִּידָה לִי הֲיִתָּכֵן?</p>

<p>אַהֲבָה שֶׁבִּן־רֶגַע נוֹלְדָה נִבְרָאָה</p>

<p>כָּכָה תִתְלַקַּח לְלַהַב יָצָאָה.</p>

<p><strong>חפר</strong> אָכֵן, טֶרֶם מִבְּשָׂרִי חָזִיתִי כִּי כֵן</p>

<p>כִּי יִהְיֶה כָזֶה וְכָמוֹהוּ לֹא פִלָּלְתִּי,</p>

<p>כָּל עוֹד עוֹמֵד הָיִיתִי מִשְׁתָּאֶה לָהּ</p>

<p>הָאַהֲבָה דּוּמָם כִּלְיוֹתַי שָׁכָנָה,</p>

<p>וְעַתָּה גַּעַל יְדִיד נַפְשִׁי וְאִישׁ סוֹדִי</p>

<p>כְּמִלְּפָנִים חַנָּה לְמַלְכַּת צֹר הָיָתָה,</p>

<p>בְּלִבִּי יְקַד־אֵשׁ, גֹּוֵעַ אֲנִי וָמַתִּי</p>

<p>אִם לֹא הָעַלְמָה הַתְּמִימָה אַשִּׂיגָה,</p>

<p>בַּעֲצָתְךָ נְחֵנִי, יָדַעְתִּי כִּי תוּכָל,</p>

<p>בְּפָעָלְךָ תָּמְכֵנִי, יָדַעְתִּי כִּי תַעַשׂ.</p>

<p><strong>געל</strong> אֲדוֹנִי, מָה אוֹכִיחֲךָ, אֶעֶרְכָה לְנֶגְדֶּךָ,</p>

<p>בִּדְבָרִים לֹא תִוָּסֵר אַהֲבָה עַזָּה,</p>

<p>בִּמְצוּדָתָהּ אִם נִלְכַּדְתָּ, עֲצָתִי, זֹאת,</p>

<p>הִמָּלֵט כְּצִפּוֹר מִפָּח, אִם תּוּכַל עֲשׂוֹת.</p>

<p><strong>חפר</strong> יַשֵּׁר כֹּחֲךָ כִּי הִנַּחְתָּ אֶת רוּחִי,</p>

<p>עוֹד אֶרְאֶה בְיֵשַׁע, כִּי עֲצָתְךָ מְאֹד נְכוֹנָה.</p>

<p><strong>געל</strong> בְּעוֹד עֵינֶיךָ מִזִיו הָעַלְמָה זָנוּ</p>

<p>מֵרְאוֹת שֹׁרֶשׁ־דָּבָר אוּלַי טָחוּ.</p>

<p><strong>חפר</strong> אַךְ חֵן וָיֹפִי בְּפָנֶיהָ חָזִיתִי,</p>

<p>כִּיפִיפוּתָהּ שֶׁל עָרְפָּה בַּת אַגֶּנֹר</p>

<p>אֲשֶׁר לֵב יוֹב הָאֱלִיל הָאַדִּיר פִּלָחָה</p>

<p>אָז עַל אִי־כְרֵתִים רַגְלוֹ דָּרָכָה.</p>

<p><strong>געל</strong> וְאֵין עוֹד? אֶת אֲחוֹתָהּ לֹא רָאוּ עֵינֶיךָ</p>

<p>צֹוַחַת כִּכְרוּכְיָא מְחוֹלֶלֶת סַעַר,</p>

<p>קוֹל שַׁאֲנַנָּהּ לֹא תִסְבְּלֶינָה אָזְנַיִם?</p>

<p><strong>חפר</strong> רָאִיתִי תְּנוּעַת שִׂפְתוֹתֶיהָ־אַלְמוֹגִים,</p>

<p>מִנִּשְׁמַת רוּחַ אַפָּהּ בְּשָׂמִים יִרְעָפוּ</p>

<p>וְחֵן וָחֶסֶד מִפָּנֶיהָ נִשְׁקָפוּ.</p>

<p><strong>געל</strong> הֵן עֵת הָסִיר מֶנּוּ יֵין־אַהֲבָה עֲבָרוֹ,</p>

<p>הָקִיצָה אֲדוֹנִי, לָמָה תִהְיֶה כְּחוֹלֵם;</p>

<p>אִם בָּעַלְמָה דָּבְקָה נַפְשְׁךָ, גַּבֵּר חֲיָלִים,</p>

<p>שִׁית לִבְּךָ אֵיזֶה דֶּרֶךְ תַּשִּׂיגֶנָּה,</p>

<p>הֲלֹא רָאִיתָ אֶת אֲחוֹתָהּ הַשּׁוֹבֵבָה,</p>

<p>שֶׁכָּל עוֹד יְדֵי אָבִיהָ בָּהּ אֲסוּרוֹת</p>

<p>בִּבְתוּלֶיהָ בֵּית אָבִיהָ אֲהוּבָתְךָ</p>

<p>תֵּשֵׁב, עַל כֵּן גָּדַר בַּעֲדָהּ לֹא תֵצֵא</p>

<p>לְבַל יְצִיקוּהָ אֹהֲבִים מְשַׁחֲרֵי־פָנֶיהָ.</p>

<p><strong>חפר</strong> אֲהָהּ! גַּעַל, מָה אַכְזָר לֵב אָבִיהָ!</p>

<p>אַךְ הֲלֹא שָׁמַעְתָּ מִפִּיו יָצָא דָבָר</p>

<p>כִּי לְלַמֵּד בִּתּוֹ חָכְמוֹת אֲשֶׁר אָהֵבָה</p>

<p>מוֹרֶה אֶל בֵּיתוֹ קַחַת נַפְשׁוֹ תָאֵבָה.</p>

<p><strong>געל</strong> וְאֵלַי דָּבָר יְגֻנָּב, אֲדוֹנִי וְאַלּוּפִי.</p>

<p><strong>חפר</strong> גַּם אֲנִי בְּלִבִּי עֵצָה עֲמוּקָה.</p>

<p><strong>געל</strong> מִנִּי וּמִנְּךָ תִּסְתַּיֵים תַּחְבֻּלָּה.</p>

<p><strong>חפר</strong> הַגֵּד מַה יָעַצְתָּ.</p>

<p><strong>געל</strong> הֱיֵה אַתָּה הַמּוֹרֶה.</p>

<p>תֵּת לֶקַח לַבְּתוּלָה תִשָּׂא עָלֶיךָ.</p>

<p>מַה חִבְּלָה רוּחֶךָ?</p>

<p><strong>חפר</strong> אַךְ מִי יוֹדֵעַ</p>

<p>אִם עֲשׂוֹת יִבָּצֵר מִמֶּנּוּ אֲשֶׁר יָזַמְנוּ.</p>

<p><strong>געל</strong> יִכְבַּד מִמֶּנּוּ, כִּי אֶת מְקוֹמְךָ מִי יְמַלֵּא,</p>

<p>שֵׁם חֵפֶר בְּנוֹ בַּרְזִילַי פֹּה מִי יִשָּׂא,</p>

<p>מִי יִשַּׁק בֵּיתוֹ, יִתְאַבֵּק בִּמְקַק־סְפָרָיו,</p>

<p>מִי אוֹרְחָיו יְזַמֵּן וְיִכְרֶה לָהֶם כֵּרָה?</p>

<p><strong>חפר</strong> רַב לָךְ, גַּעַל, אַל תְּהִי מַפְלִיג לַדָּבָר,</p>

<p>עַד כֹּה פֹּה אֵין אִישׁ אוֹתָנוּ יוֹדֵעַ,</p>

<p>מִי אָדוֹן מִי עַבְדוֹ, מִי בָנוּ יַעַן,</p>

<p>עַל כֵּן זֹאת יָעַצְתִּי, וְכָזֶה רְאֵה וְקַיֵּם,</p>

<p>הֱיֵה אַתָּה גַעַל לְאָדוֹן וְשׂוֹרֵר בְּבֵיתִי,</p>

<p>לֹא יִקָּרֵא שְׁמִי חֵפֶר, כִּי אִם מִזָּה</p>

<p>אוֹ חַרְנֶפֶר אוֹ בֶּן־בְּלִי־שֵׁם מִפִּזָּה,</p>

<p>זֹאת חָרַצְתִּי, וְעַתָּה גַּעַל חִישׁ מַהֵר</p>

<p>הִתְפַּשֵׁט וְהַלְבֵּשׁ אוֹתְךָ מַחֲלָצוֹתַי,</p>

<p>וְאֵת מִגְבַּעַת־נוֹצָתִי חֲבוֹשׁ לְרֹאשֶׁךָ,</p>

<p>צִיבָא בְּבוֹאוֹ אֶל מִשְׁמַעְתְּךָ אֲשִׂימֵהוּ,</p>

<p>וְאֶרְאֶה רֹאשׁ דָּבָר, בְּרֶסֶן עֶדְיוֹ לִבְלוֹם.</p>

<p><strong>געל</strong> אַף חוֹבָתְךָ הִיא אֲדוֹנִי, בִּקְצָרָה;</p>

<p>יַעַן כָּל זֶה מְשׂוֹשׂ חֶפְצְךָ וּרְצוֹנְךָ,</p>

<p>וּלְךָ אֲנִי עֶבֶד נִרְצַע לִשְׁמוֹר וְלַעֲשׂוֹת,</p>

<p>כִּי כֵן צִוָּה עָלַי אָבִיךָ לֵאמֹר</p>

<p>&#8220;לְכָל אֲשֶׁר יְצַוְּךָ בְנִי בְּקוֹלוֹ תִשְׁמָע&#8221;</p>

<p>אַף כִּי אַחֶרֶת, אֲדַמֶּה, דִּמָּה אָבִיךָ,</p>

<p>בְּכָל לִבִּי מֵעַתָּה אֶהְיֶה חֵפֶר</p>

<p>כִּי נַפְשִׁי קְשׁוּרָה בַּאֲדוֹנִי בְּחֵפֶר.</p>

<p><strong>חפר</strong> כֵּן תִּהְיֶה גַעַל, כִּי כֵן אָהֵב חֵפֶר,</p>

<p>וַאֲנִי הָעֶבֶד אֶכְרֶה לִי הַנַּעֲרָה,</p>

<p>הַנַּעֲרָה אֲשֶׁר בְּהֶרֶף־עַיִן חֲזִיתִיהָ</p>

<p>לִבְּבַתְנִי, לְעֶבֶד עוֹלָם לָהּ שָׂמַּתְנִי,</p>

<p>גַּם הַנָּבָל הַזֶּה הִנֵּהוּ (נכנס ציבא)</p>

<p>מֵאַיִן הָרַגְלַיִם?</p>

<p><strong>ציבא</strong> מֵאַיִן וּלְאַיִן! מָה הַחֲרָדָה! וְאַתָּה אֲדוֹנִי</p>

<p>אַיֶּךָּ? מִי גָנַב כֵּלָיו שֶׁל מִי? הָאָדוֹן אוֹ</p>

<p>הָעֶבֶד? אוֹ שְׁנֵיכֶם כְּאֶחָד טוֹבִים? הַגִּידוּ</p>

<p>לִי מַהּ־מַּשָׂא?</p>

<p><strong>חפר</strong> צִיבָא גֶּשׁ־הֵנָּה, לֹא עֵת חֲמוֹד לָצוֹן</p>

<p>אֶל חֵפֶץ הַשָּׁעָה כּוֹנֵן רוּחֶךָ,</p>

<p>הֵן גַּעַל זֶה חֲבֵרְךָ לְהַצִּיל חַיָּתִי</p>

<p>לָבַש צוּרָתִי, וְלָקַח אֶת חֲלִיצָתִי,</p>

<p>בְּמַדָּיו אֲנִי סֵתֶר־פָּנִים שַׂמְתִּי לְהִמָּלֵט</p>

<p>כִּי אֶל נַמָּל זֶה אַךְ יָרֹד יָרַדְתִּי.</p>

<p>בְּהַצוֹתִי אֶת אִישׁ אֶת דָּמוֹ שָׁפַכְתִּי,</p>

<p>וּפֶן יִבָּעוּ מַצְפּוּנַי אֶפְחָדָה,</p>

<p>הֵן גְּבִיר לְךָ נְתַתִּיהוּ, רְאֵה צִוִּיתִיךָ,</p>

<p>עַד אֶמְצָא מִפְלָט לִי וְנַפְשִׁי הִצָּלְתִּי,</p>

<p>הֲבַנְתָּ לְרֵעִי?</p>

<p><strong>ציבא</strong> אַף לֹא שֶׁמֶץ מֶנְהוּ.</p>

<p><strong>חפר</strong> שֵׁם גַּעַל עַל שְׁפָתֶיךָ לֹא יִפָּקֵד</p>

<p><strong>גַּעַל</strong> נִתְגַּלְגֵּל בְּחֵפֶר.</p>

<p><strong>ציבא</strong> מַּה שָׁפַר חֶלְקוֹ, מַה טּוּבוֹ, אַשְׁרֵהוּ!</p>

<p>מִי יִתֵּן הָיֹה אֶהְיֶה כָמֹהוּ.</p>

<p><strong>געל</strong> וַאֲנִי אָז אָשִׂישׂ וּלְבָבִי יִחַדּ</p>

<p>כִּי יִקַּח לוֹ אֲדוֹנִי אֶת בַּת־צְלָפְחָד,</p>

<p>לֹא לְמַעֲנִי תַעַשׂ אַךְ לְמַעַן הָאָדוֹן</p>

<p>הֱיוֹתְךָ עַבְדִי לְמַרְאֶה, רוּחֲךָ בְךָ יָרוֹן,</p>

<p>בַּחֲדַר־מַשְׂכִּיתֵנוּ רֵעֲךָ אֲנִי גַעַל,</p>

<p>אַךְ נֶגְדָּה לַכֹּל אַלּוּף חֵפֶר אֲנַי, בַּעַל.</p>

<p><strong>חפר</strong> בֹּא אִתִּי גַעַל, עוֹד זֹאת מוּטָל עָלֶיךָ</p>

<p>בֵּין מְבַקְשֵׁי יָדָהּ תֵּתַצַּב גַם אַתָּה,</p>

<p>אִם תַּקִּיפֵנִי בִשְׁאֵלוֹת, לָמָּה, מַדּוּעַ?</p>

<p>דַּי לְךָ, שֶׁטַּעַמִי עִמִּיִ כְּיָתֵד נָטוּעַ.</p>

<p>המשחקים במבוא למעלה</p>

<p><strong>העבד הראשון</strong> אֲדוֹנִי, נִים אַתָּה וְלֹא תִּיר, וְלֹא תָחוּשׁ</p>

<p>לִשְׂחוֹק הַמַּחֲזֶה.</p>

<p>שׁלה בְּשֵׁם הַקְּדוֹשִׁים אֲשֶׁר בָּאָרֶץ, אָזְנִי כַאֲפַרְכֶסֶת,</p>

<p>הַמַּשָּׂא טוֹב אַף נָעִים הַעוֹד יוֹסִיפוּ כָהֵנָּה</p>

<p>וְכָהֵנָּה?</p>

<p>שלמי הנער הַמֶּחֱזָה עוֹד הִיא בְרֵאשִׁיתָהּ, אֲדוֹנִי.</p>

<p>שׁלה הַמְּלָאכָה מְלֶאכֶת־אָמָן, גְבִרְתִּי, אַחֲלַי רָאִיתִי</p>

<p>תִכְלָה.</p>
</blockquote>

<h3 id="חזיוןב.">חזיון ב.</h3>

<p>לפני פתח בית גוני נכנס פרץ ועבדו הדד</p>

<blockquote>
<p><strong>פרץ</strong> לְמִצְעָר אֶעֱזָבֵךְ בְּרוֹנָה עִיר מְכוֹרָתִי</p>

<p>לִרְאוֹת מֵרֵעַי, וְגוּנִי בְּרֹאשָׁם, אֲשֶׁר בְּפִזָה</p>

<p>הִנֵּה גַם שִׁכְנוֹ אֲדַמֶּה, הַךְ פֹּה, הֳדַד, הַךְ.</p>

<p>הדד אֶת מִי אַכֶּה אֲדוֹנִי, מִי פֹּה אִישׁ שֶׁפָּגַע</p>

<p>בִּכְבוֹדֶךָ?</p>

<p><strong>פרץ</strong> בֶּן־בְּלִיַעַל, הֲלֹא אָמַרְתִּי לְךָ הַךְ לִי פֹה</p>

<p>בְּחָזְקָה.</p>

<p><strong>הדד</strong> לְהַכּוֹת לְךָ אֲדוֹנִי, הַאַּכֶּה, אַכֶּה אֲדוֹנִי?</p>

<p>מִי אָנֹכִי כִּי אַכֶּה לְךָ אֲדוֹנִי.</p>

<p><strong>פרץ</strong> שׁוֹטֶה, אָמַרְתִּי, הַךְ לִי הַכַּפְתּוֹר הֲלוֹם,</p>

<p>הַלְמוּת עֲמֵלִים, וָלֹא, קָדְקָדְךָ אֶהֱלוֹם.</p>

<p><strong>הדד</strong> אַךְ רוּחַ רֹנְנִים עָבַר עָלֶיךָ אֲדוֹנִי,</p>

<p>אִם יָדִי תִּהְיֶה בְךָ בָּרִאשֹׁנָה</p>

<p>יָדַעְתִּי יַד מִי תִגְבַּר בָּאַחֲרֹנָה.</p>

<p><strong>פרץ</strong> עוֹד תְּמָאֵן לְהַכּוֹת?</p>

<p>אִם לֹא תַכֶּה אַתָּה, אָנֹכִי אֶדְפָקָה</p>

<p>וַאֲנַסֶּה כֹחֲךָ לָזֶמֶר וּצְעָקָה. (מכה אותו)</p>

<p><strong>הדד</strong> הוֹשִׁיעוּ, הוֹשִׁיעוּ! אֲדוֹנִי הֻכָּה בְּשִׁגָּעוֹן.</p>

<p><strong>פרץ</strong> עַתָּה הֲלֹא תַכֶּה כַּאֲשֶׁר אֲצַוֶּךָּ.</p>

<p><strong>גוני</strong> מַה־זֹאת! מַה־קּוֹל הַשָּׁאוֹן? הַאַתָּה זֶה יְדִידִי</p>

<p>הֲדַד הַזָּקֵן? וְגַם אַתָּה רֵעִי פֶרֶץ פֹּה? מַה</p>

<p>שְׁלוֹמְכֶם בִּבְרוֹנָה?</p>

<p><strong>פרץ</strong> אֲדוֹנִי גוּנִי, אִם תִּקַּח יַד בַּמְּרִיבָה</p>

<p>&#8220;בִּרְעוּת נַפְשָׁאִי מֵיתָךְ לְטַב&#8221; אָשִיבָה.</p>

<p><strong>גוני</strong> &quot;בְּרִיךְ אַתְּ בְּמֵיעֲלֵךְ לְגוֹ בֵיתָאִי, מָרָא פֶרֶץ</p>

<p>מָרִי רְחִימָאִי&quot; קוּם הֲדַד. קוּם, טוֹב שֶׁבֶת</p>

<p>מֵרִיב.</p>

<p><strong>הדד</strong> אַל תֵפֶן אֶל לַהֲגוֹ שֶׁיִּלְעוֹז לְךָ אַשְׁדּוֹדִית,</p>

<p>הַאִם לֹא הָיְתָה לִי הַצְּדָקָה לַעֲזוֹב מִפְּנֵי</p>

<p>זֶה אֶת אֲדוֹנִי? רְאֵה נָא אֲדוֹנִי,</p>

<p>הִנֵּה הוּא צִוַּנִי לְהַכּוֹתוֹ וּלְהָלְמוֹ בְחָזְקָה,</p>

<p>אֲדוֹנִי, הֲיַעֲשֶׂה כָּזֶה עֶבֶד לַאֲדוֹנוֹ, וְהוּא</p>

<p>אוּלַי בֶּן שְׁלשִׁים שָׁנָה וּשְׁתַּיִם שָׁנָה וְעוֹדֵף?</p>

<p>לוּ יָדִי הָיְתָה בּוֹ בָרִאשֹׁנָה</p>

<p>וְלֹא הָיְתָה אַחֲרִית הֲדַד עַל הַתַּחְתֹּנָה?</p>

<p><strong>פרץ</strong> שוֹטֶה בְלִיַעַל!</p>

<p>לְהַכּוֹת הַכַּפְתּוֹר אוֹתוֹ צִוִּיתִי,</p>

<p>קָרָאתִי, שִׁוַּעְתִּי, לֹא שָׁמַע קוֹלִי.</p>

<p><strong>הדד</strong> לְהַכּוֹת הַכַּפְתּוֹר? אֵי שָׁמַיִם! הֲלֹא מְפוֹרָשׁ</p>

<p>אָמַרְתָּ בְּזֶה הַלָּשׁוֹן.</p>

<p>&#8220;הַךְ לִי פֹה, הַךְ לִי הֵיטֵב, וְהַךְ לִי בְּחָזְקָה&#8221;</p>

<p>וְעַתָּה אַתָּה אוֹמֵר הַךְ הַכַּפְתּוֹר.</p>

<p><strong>פרץ</strong> גַּשׁ הָלְאָה אוֹ דוֹם, שְׁמַע צִוִּיתִיךָ.</p>

<p><strong>גוני</strong> הֵרָגַע, אָנֹכִי לַהֲדַד יָשְׁרוֹ אַגִּידָה,</p>

<p>אֲבָל מִקְרֶה רַע בֵּינוֹ וּבֵינֶיךָ קָרָה,</p>

<p>הוּא הֲדַר עַבְדְךָ הַנֶּאֱמָן זְקַן־בֵּיתֶךָ,</p>

<p>עַתָּה יְדִידִי וְרֵעִי נָא הַגִּידֵנִי,</p>

<p>אֵיזֶה רוּחַ צְלֵחָה נְשָׂאַתְךָ פַדֻּבָּתָה</p>

<p>מִבֵּרוֹנָה הָעִיר הָעַתִּיקָה.</p>

<p>פרץ רוּחַ בְּנֵי הַנְעוּרִים אֲשֶׁר תַּרְדְּפֵם כַּדּוּר</p>

<p>אֶל רַחֲבֵי אֶרֶץ לְבַקֵּש הַצְלָחָתָם</p>

<p>וְנִסְיוֹנוֹת רַבִּים, הַרְחֵק מִבֵּית אֲבוֹתָם</p>

<p>מְקוֹם זֶרַע כִּשְׁרוֹן לֹא יַעַשׂ פֶּרִי,</p>

<p>בִּמְעַט מִלִּין, אֲדוֹנִי גוּנִי, אֲחַוֶּךָּ</p>

<p>מַה־שִׂיחִי כָּעֵת חַיָּה וּמַה־שִׂיגִי,</p>

<p>אָבִי נְתַנְיָהוּ אֵינֶנּוּ עוֹד בְּחַיִּים</p>

<p>וְאָנֹכִי אֶת נַפְשִׁי מִנֶּגֶד הִשְׁלַכְתִּי</p>

<p>אֶל עוֹלָם הַתֹּהוּ וְהַבֹּהוּ הַזֶּה</p>

<p>לְבַקֵּשׁ עֵזֶר וְאֹשֶר בַּאֲשֶׁר אֶמְצָאָה,</p>

<p>שִׁקְלֵי זָהָב בְּכִיסִי, בַּבַּיִת כָּל טוּב.</p>

<p>וּבְכֵן יָצָאתִי רְאוֹת תֵּבֵל וּמְלוֹאָה.</p>

<p><strong>גוני</strong> הַאוּכַל דַּבֵּר אֵלֶיךָ בְּלֹא לֵב וָלֵב</p>

<p>וּלְבַקֵּשׁ אָשְׁרְךָ בְּחֵיק אִשָּׁה סוֹרֵרָה?</p>

<p>בַּעֲצָתִי בִּרְכָתְךָ עָלַי לֹא אָבִיא</p>

<p>אַךְ עַל אֹדוֹת עָשְׁרָהּ כִי רַב הִנֵּהוּ</p>

<p>הֱיֵה בָטוּחַ, אֲבָל אַהֲבָתִי אֵלֶיךָ</p>

<p>לְהָנִיא אֶת לִבְּךָ מִמֶּנָּה תְּחוֹבְבֵנִי.</p>

<p><strong>פרץ</strong> אַלּוּף גּוּנִי, בֵּין אֲנָשִׁים אַחִים כָּמּוֹנוּ</p>

<p>גַּם מְעַט דְּבָרִים דֵּי־בָאֵר יַסְפִּיקוּ,</p>

<p>נַעֲרָה רַבַּת אוֹצָרוֹת כָּרָאוּי לִי</p>

<p>אִם יָדַעְתָּ, טוֹב, מָהֹר אֶמְהָרֶנָּה,</p>

<p>בְּהִלְכוֹת אִשּׁוֹת, דַּע לְךָ, רַק הוֹן וָעשֶׁר</p>

<p>לְפֶלֶס לִי שָׂמְתִּי, קַו וּמִשְׁקֹלֶת</p>

<p>תִּהְיֶה כְּעוּרָה כְּלִילִית, זְקֵנָה כְסִבִּלָּה</p>

<p>אֲרוּרָה כְצַנְתִּפָה וְאֶלֶף פְּעָמִים כָּכָה,</p>

<p>לֹא תֶרֶף יָדִי, וְתַאֲוָתִי לֹא תִקְהָה,</p>

<p>לוּ כְגַלֵי יַם זֹעֵף לִבָּהּ זֹעֶפֶת</p>

<p>אֶרְאֶה אִתָּהּ בְּפַדֻּבָּה חַיֵּי עשֶׁר</p>

<p>וּבְעֵקֶב הָעשֶׁר יָבוֹא גַם אשֶׁר.</p>

<p><strong>הדד</strong> רְאֵה אֲדוֹנִי, כִּי הִגִּיד לְךָ אֶת כָּל־לִבּוֹ,</p>

<p>הַרְבּוּ כֶסֶף, הַרְבּוּ זָהָב וְיִשָּׁא גַם גֹּלֶם</p>

<p>דְּמוּת־אִשָׁה אוֹ אֶת הָאִישׁוֹן אֲשֶׁר</p>

<p>בַּטַּבַּעַת – לְאִשָּׁה, לֹא יִבְחַל בִּזְקֵנָה מְשַׁכֶּלֶת</p>

<p>שִׁנֶּיהָ וַאֲחוּזַת כָּל־מַדְוֵי־מִצְרַיִם, אִם אֶת</p>

<p>עֵגֶל הַזָּהָב בְצִדָּהּ תָּשִים.</p>

<p><strong>גוני</strong> אַחֲרֵי הִרְחַקְנוּ בִדְבָרֵינוּ עַד הֲלוֹם</p>

<p>אֲכַלֶּה דְבָרִי יָרִיתִי כְּמִתְלַהְלֵהַּ,</p>

<p>יֵשׁ לָאֵל יָדִי הוֹכִיחַ לְךָ רַעְיָה</p>

<p>יַלְדָּה, רַבַּת־הַהוֹן וְרַבַּת־הַחֵן,</p>

<p>מְלֻמֶּדֶת כַּאֲשֶׁר תִהְיֶינָה בְנוֹת־נְדִיבִים</p>

<p>אַךְ חֵטְא אֶחָד יְאַבֵּד כָּל טוֹבוֹתֶיָה,</p>

<p>אֵין קֵצֶה לִזְדוֹן־לִבָּהּ וְזַעַם־אַפָּהּ</p>

<p>אֲרוּרָה הִיא וְסוֹרֵרָה בְּמִדָּה נִפְרָזָה</p>

<p>לֹא עָשִׁיר אָנֹכִי, וְלוּ עוֹד דַּלּוֹתִי,</p>

<p>גַּם בְּעַד מַחְצֵב הַזָּהָב בּוּז בְּזִיתִיהָ.</p>

<p><strong>פרץ</strong> רַב לְךָ, גּוּנִי, כֹּחַ הַזָּהָב לֹא תֵדָע</p>

<p>הַגִּידָה לִי מַה שֵּם אָבִיהָ, וְדַיַי,</p>

<p>אָנֹכִי לֹא אִירָא מִקְּרוֹב אֵלֶיהָ</p>

<p>אַף אִם תַּרְעֵם עָלַי כְּקוֹל הָרַעַם</p>

<p>בִּימֵי הַקַּיִץ כִּי יֵרָגְעוּ עָבִים.</p>

<p><strong>גוני</strong> שֵׁם אָבִיהָ צְלָפְחָד הַנְּמוּאֵלִי</p>

<p>אִישׁ נָדִּיב נְשׂוּא־פָנִים וְנִכְבָּד בְּעַמָיו</p>

<p>וְשֵׁם בִּתּוֹ חָגְלָה נוֹדַעַת בְּפַדֻּבָּה</p>

<p>בִּמְרִירוֹת לְשׁוֹנָהּ וּלְזוּת שְׂפָתֶיהָ.</p>

<p><strong>פרץ</strong> נוֹדַע לִי אָבִיהָ טֶרֶם יְדַעְתִּיהָ</p>

<p>אַף מוֹדָע הָיָה לְאָבִי בַּמְּתִים עָתָּה</p>

<p>לֹא אֶתֵּן שְׁנָת לְעֵינַי עֲדֵי אֶרְאֶנָּה</p>

<p>עַל כֵּן הוֹאִילָה, לֹא תַחֲשׁוֹב לִי עָוֹן,</p>

<p>אִם תְּחִלַת רְאוּת פָּנֵינוּ אֶקְפּוֹד בְּפֶתַע</p>

<p>אִם לֹא לְלַוֵּנִי שָׁמָה אִתִּי תֵתַע.</p>

<p><strong>הדד</strong> הַנַח לוֹ אֲדוֹנִי, כָּל עוֹד רוּחַ אַחֶרֶת</p>

<p>עָלָיו לֹא יִצְלָח, עַלִּ דִּבְרָתִי אֲדוֹנִי,</p>

<p>לוּ יָדְעָה אוֹתוֹ כָּמוֹנִי, נוֹכְחָה לָדַעַת</p>

<p>שֶׁכָּל כְּלֵי זַעְמָהּ עָלָיו לֹא יִצְלָחוּ. אַף כִּי</p>

<p>תְנַבְּלֵהוּ בְּכָל־כִּנּוּיֵי־שִׁמְצָה שֶׁבְּעוֹלָם, לֹא</p>

<p>חָלִי וְלֹא מַרְגִּישׁ הַאי גַּבְרָא, אַךְ אִם</p>

<p>יִפְתַּח הוּא אֶת אוֹצָרוֹ הַטּוֹב, וְיָחֵל לְרַקֵּד</p>

<p>עַל חַבְלֵי־מַהֲתַלּוֹתָיו, חֵי נַפְשִׁי, אִם</p>

<p>תַעֲצֹר כֹּחַ נֶגְדוֹ! אַגִּיד לְךָ אֲדוֹנִי מָה</p>

<p>הַדָּבָר – הֵן יַשְּׁלִיךְ פֶּרֶשׁ עַל פָּנֶיהָ,</p>

<p>וּפָנֶיהָ לֹא יִהְיוּ לָהּ עוֹד, עֵינֶיהָ מֵחוֹרֵיהֶן</p>

<p>תִּתְנוֹצַצְנָה כְּעֵינֵי הַחֻלְדָּה הַזֹּאת עוֹד לֹא</p>

<p>בָחַנְתָּ אֶת לִבּוֹ.</p>

<p><strong>גוני</strong> חַכֵּה לִי וְאֵלְכָה אִתְּךָ בֵּיתָה צְלָפְחָד</p>

<p>שֶׁשָׁם אוֹצַר־סְגֻלָּתִי בְּחֶבְיוֹן יִסְפּוֹן</p>

<p>מִנֵּזֶר־חַיַּי יִכְבּוֹשׁ אֶבֶן־הַחֵן</p>

<p>הִיא בִתּוֹ הַצְעִירָה, צִלָּה, יַעֲלַת־הַחֵן,</p>

<p>יַסְתִּירֶנָה מֵעֵינַי וּמֵעֵינֵי רַבִּים,</p>

<p>הֵמָה מְשַׁחֲרֶיהָ קַנָּאֵי־אַהֲבָתִי,</p>

<p>כִּי בִהְיוֹתוֹ נוֹאָשׁ וְאֹבַד־תִּקְוָה</p>

<p>לְבִתּוֹ הַבְּכִירָה מְצוֹא דוֹרֵשׁ וּמְבַקֵּשׁ</p>

<p>מִפְּנֵי מִגְרְעוֹתֶיהָ לְךָ סִפַּרְתִּי,</p>

<p>גָּזַר צְלָפְחָד אֹמֶר אִישׁ בַּל יְשׁוּרֶנָּה</p>

<p>עֲדֵי יַשִּׂיא לְאִישׁ אֶת חָגְלָה הָאֲרוּרָה.</p>

<p><strong>הדד</strong> חָגְלָה הָאֲרוּרָה!</p>

<p>שֵׁם טוֹב לִבְתוּלָה צָרָה צְרוּרָה.</p>

<p><strong>גוני</strong> עַתָּה יְדִידִי עֲשֵׂה נָא גַם אִתִּי חָסֶד,</p>

<p>בְּשַׁנּוֹתִי טַעֲמִי וְאֶתְחַפֵּשׂ בַּבְּגָדִים</p>

<p>תַצִיגֵנִי לִפְנֵי צְלָפְחָד בְּתוֹר מוֹרֶה</p>

<p>לְלַמֵּד אֶת צִלָּה נַצֵּחַ בִּנְגִינוֹת,</p>

<p>אָז חֻפְשָׁה תְהִי לִי אַהֲבָה לָהּ תַּנּוֹת</p>

<p>מִבְּלִי מֵשִׂים תְּמוּנָתָהּ אֶשְׂבְּעָה כָל־עֵת.</p>

<p><strong>הדד</strong> אַךְ דְּבַר־בְּלִיַעַל יָצוּק בָּם! הַגְּדָיִים יַעֲרִימוּ</p>

<p>סוֹד לְהוֹלִיךְ שׁוֹלָל אֶת הַתְּיָשִׁים!</p>
</blockquote>

<p>(נכנס גמר וחפר מתחפש)</p>

<blockquote>
<p>אֲדוֹנִי, אֲדוֹנִי הַבֶּט־נָא וּרְאֵה מִי זֶה</p>

<p>בָאִים שָמָה, מִי?</p>

<p>גוני דּוֹם הֲדַד! אֶחָד מִקַּנָּאֵי־אַהֲבָתִי הוּא,</p>

<p>פֶּרֶץ עֲמוֹד־נָא רֶגַע.</p>

<p><strong>הדד</strong> בָּחוּר טוֹב־רֹאִי וַהֲלוּם־אַהֲבָה!</p>

<p><strong>גמר</strong> (אל חפר) מְאֹד יָשְׁרוּ לִי דְבָרֶיךָ עִם הַסֵּפֶר,</p>

<p>עַתָּה שְׁמַע מַה חֶפְצִי תַּשְׁלִים, רִאשֹׁנָה,</p>

<p>הֱיוֹת כָּל־סִפְרֵי־הָאַהֲבָה בֶּהָדָר אֲגוּדִים</p>

<p>וְרַק אֵלֶּה תָשִׂים לְמִקְרָאֵי קָדֳשֶׁיהָ,</p>

<p>הֲלֹא בַנְתָּ לְרֵעִי, מִלְּבַד מַתְּנַת־צְלָפְחָד</p>

<p>כְּיַד נִדְבָתִי אָשִׁית לְךָ נוֹסָפוֹת,</p>

<p>גַּם אֶת גִּלְיוֹנְךָ תִקַּח, וּרְאֵה גַם רְאֵה</p>

<p>הֱיוֹתָם מְקֻּטָּרִים מֹר וְכָל זְנֵי־בֹשֶׂם</p>

<p>כִּי עֲרֵבָה מִכָּל בְּשָׂמִים־רֹאשׁ הִנֶּהָ</p>

<p>אֲשֶׁר לָהּ יֻעָדוּ, וּמַה תְּשַׁנֵּן לָהּ?</p>

<p><strong>חפר</strong> יְהִי מָה אֲשַׁנֵּן מַלְאָךְ מֵלִיץ לְךָ אֶהְיֶה</p>

<p>לְךָ אַלּוּפִי אִישׁ חַסְדִּי, בְּטַח בִּי הִשָּׁעֵן</p>

<p>כְּאִלּוּ בְנַפְשְׁךָ אַתָּה עֹמֵד לְפָנֶיהָ,</p>

<p>בָּחוֹר דְבָרִים עֲרוּמִים כָּמֹנִי לֹא תֵּדָע</p>

<p>אִם חוֹבֵשׁ בֵּית הַסֵּפֶר אֵינֶךָ.</p>

<p><strong>גמר</strong> דְבַר־פִּי־חָכָם חֵן יִשַּׁק שְׂפָתַיִם!</p>

<p><strong>הדד</strong> הוֹי תִּנְשֶׁמֶת בְּצוּרַת חֲמוֹר־חֲמוֹרתָיִם.</p>

<p><strong>פרץ</strong> דּוֹם, פֶּתִי פֹּשֵׂק שְׂפָתָיִם!</p>

<p><strong>גוני</strong> הֲדַד, שִׂים שַׂכִּין בְּלוֹעֶךָ! שָׁלוֹם אַלּוּף גֹּמֶר!</p>

<p><strong>גמר</strong> גַּם אַתָּה שָׁלוֹם אַלּוּף גוּנִי,</p>

<p>הֲיָדַעַתָּ מְקוֹמִי אֲנִי הֹלֵךְ? לְבֵית צְלָפְחָד,</p>

<p>מְצוֹא מוֹרֶה הִבְטַחְתִּיו לְצִלַּה יָפָתִי,</p>

<p>בְּאָשְׁרִי, רְאֵה זֶה מָצָאתִי בָּחוּר וָטוֹב</p>

<p>רַב־תְּבוּנָה, תָּם־דֶרֶךְ, רָאוּי לַדָּבָר</p>

<p>שְׁאָר־רוּחַ לוֹ בִּמְלִיצָה וְדַבֵּר־צָחוֹת,</p>

<p>תַּנָּאִי קְרָאִי בִּסְפָרִים מוֹעִילִים,</p>

<p>אָנֹכִי אֶעֶרְבֶנּוּ.</p>

<p><strong>גוני</strong> טוֹב אַף נָעִים</p>

<p>גַּם אָנֹכִי מוֹדָע טוֹב־לֵב פָּגַשְׁתִּי</p>

<p>בּוֹ בְּעֶזְרָתוֹ מוֹרֶה אַחֵר אֶמְצָאָה</p>

<p>בְּנִגּוּן וְזִמְרָה יָבִין לָהּ שְׁמוּעָה,</p>

<p>בָּזֶה אֶל הַשַּׂעְרָה אֲמַלֵּא חוֹבָתִי</p>

<p>אֶל צִלָּה הַיָפָה הִיא אֲהוּבַת־נַפְשִׁי.</p>

<p><strong>גמר</strong> אֲהוּבַת־נַפְשִׁי, עַל זֶה פָּעֳלִי יוֹכִיחַ.</p>

<p><strong>הדד</strong> עַל זֶה צַלַּחְתּוֹ תוֹכִיחַ.</p>

<p><strong>גוני</strong> לֹא עֵת שִׂיחַ אַהֲבָה לָנוּ הַפָּעַם,</p>

<p>הַט אָזְנְךָ וּשְׁמָע נְצוּרוֹת אַשְׁמִיעֶךָ</p>

<p>כָּמֹנִי כָמֹךָ חֵפֶץ בָּם נִמְצָא</p>

<p>הִנֵּה אֶחָד מִבְּנֵי הָאֲצִילִים הַלָּז</p>

<p>הַנִּצָב לְפָנֵינוּ בְּמִקְרֶה פְּגַשְׁתִּיו</p>

<p>בְּכָל־נַפְשׁוֹ, אִם נַחְלְטוּהָ הֲמִמֶּנּוּ,</p>

<p>יְבַקֵּשׁ אֶת יַד חָגְלָה הָאֲרוּרָה, וְיֵאוֹת</p>

<p>לְקַחְתָּהּ לוֹ לְאִשָּׁה אִם נֵדֶה לָהּ יִרְבּוּ.</p>

<p>גמר אוֹמֵר וְעוֹשֶׂה, מַה־טּוֹב</p>

<p>כָּל רֹעַ־דְּרָכֶיהָ הִרְצֵיתָ לְפָנָיו?</p>

<p><strong>פרץ</strong> יָדַעְתִּי בַּת־מַטְרֵד הִיא טְמֵאַת־שְׂפָתָיִם.</p>

<p>וְכָל־זֶה שֹׁוֶה לִי בַּל יִפּוֹל לְבָבִי.</p>

<p><strong>גמר</strong> בָּרוּךְ טַעְמֵךְ, יְדִידִי, מֵאַיִן אַתָּה?</p>

<p><strong>פרץ</strong> יְלִיד בְּרוֹנָה בֵּן לִנְתַנְיָהוּ הַזָּקֵן,</p>

<p>אָבִי מֵת, עַל הוֹנִי וְאוֹנִי חַי אֲנִי חַי,</p>

<p>עוֹד אָנוּבָה בְשֵׂיבָה וְטוֹבָה עַד בְּלִי דַי.</p>

<p><strong>גמר</strong> רְאוֹת בְּטוֹבָה בְּחֵיק רַעְיָה כָזֹאת</p>

<p>יְהִי לְפֶלֶא, וְיָרִימוּ עַל נֵס,</p>

<p>אַךְ אִם חֶפְצְךָ אֵיתָן, אֱלֹהִים בְּעֶזְרֶךָ,</p>

<p>אַף עֶזְרָתִי אֲנִי מִמְּךָ לֹא אֶכְלָאָה,</p>

<p>אֲבָל, הֲבֶאֱמֶת וְתָמִים תֹּאמַר לְבַקֵּשׁ יָדָהּ</p>

<p>שֶׁל חָתוּל־פֶּרֶא הַלָּזֹאת?</p>

<p><strong>פרץ</strong> בְּחַיַּי!</p>

<p><strong>הדד</strong> אוֹ מָהֹר יִמְהָרֶנָּה אוֹ הוֹקַע אוֹקִיעֶנָּה.</p>

<p><strong>פרץ</strong> הֲרַק בִּגְלַל זֹאת בָּאתִי הֲלוֹם?</p>

<p>הַתְדַמּוּ, קוֹל צִלְצַל־כְּנָפַיִם יְחִתַּנִי?</p>

<p>רַבַּת שָׁמְעָה לָהּ אָזְנִי שַׁאֲגוֹת כְּפִירִים,</p>

<p>שָׁמַעְתִּי יַם זֹעֵף נִגְרָשׁ מִסּוּפָה</p>

<p>יֶהֱמֶה כְדוֹב שַׁכּוּל בְּזֵעוֹ מִקֶּצֶף</p>

<p>שָׁמַעְתִּי בַמַּחֲנֶה רַעַשׁ כְּלֵי־תוֹתָח</p>

<p>וְקוֹל רַעַם בַּגַּלְגַּל יִתְּנוּ שָׁמַיִם</p>

<p>שָׁמַעְתִּי עַל שְׂדֵי־קָטֶלַ־רַעַשׁ לָרֶכֶב</p>

<p>מִצְהֲלוֹת אַבִּירִים וּתְרוּעוֹת חֲצוֹצָרוֹת,</p>

<p>מִלְשׁוֹן אִשַּׁה חֲלוּשָׁה עַתָּה הַאֶלָפֵת,</p>

<p>אֲשֶׁר גַּם כֶּאֱגוֹז בְּכוּר־אֵשׁ לֹא תִתֵּן קוֹל עֹז,</p>

<p>הֲבֵל הֲבָלִים!</p>

<p>בָּאֵימִים תַּחֲרִידוּ אַךְ עוֹלָלִים!</p>

<p><strong>הדד</strong> הֵן עָשׂוּי הוּא לִבְלִי חָת!</p>

<p><strong>גמר</strong> שְׁמַע נָא גוּנִי</p>

<p>מִבִּיאָתוֹ הֵנָּה יְנַבֵּא לִי לִבִּי</p>

<p>יִהְיֶה לוֹ גַּם לָנוּ לַטּוֹב תּוֹצָאוֹת.</p>

<p><strong>גוני</strong> עַל כֵּן הִבְטַחְתִּיהוּ הֱיוֹת לוֹ לְמוֹשָׁעוֹת</p>

<p>תָּמוֹךְ בִּימִינוֹ בְּכָל הַהַרְפַּתְּקָאוֹת.</p>

<p><strong>גמר</strong> כֵּן נַעֲשֶׂה, אִם אֶל הַבְּתוּלָה אַךְ יִקְרָב.</p>

<p><strong>הדד</strong> אֶהְיֶה כֹה בָּטוּחַ לַאֲרוּחַת לֶחֶם־רָב.</p>
</blockquote>

<p>(נכנס געל לבוש הדר וציבא)</p>

<blockquote>
<p><strong>געל</strong> שָׁלוֹם מְכֻבָּדִים, אַרְהִיב עֹז בִּשְׁאֵלָתִי</p>

<p>אֵיזֶה דֶרֶך יֵשְׁכֹּן צְלָפְחָד הַנְּמוּאֵלִי?</p>

<p><strong>ציבא</strong> אֲשֶׁר לוֹ שְׁתֵּי בָנוֹת יָפוֹת, לְשִׁכְנוֹ תִדְרשׁ?</p>

<p>געל כֵּן, הוּא הָאִישׁ – צִיבָא!</p>

<p><strong>גמר</strong> הֲגַם אַתָּה אֵלֶיהָ מְגַמַּת־פָּנֶיךָ?</p>

<p><strong>געל</strong> אֵלָיו אוֹ אֵלֶיהָ מַה יַהֲלֹךְ מִנֶּךָ?</p>

<p><strong>פרץ</strong> אֶל הַקּוֹלָנִית אֲדוֹנִי, הֲלֹא לֹא תֵפֶן?</p>

<p><strong>געל</strong> מַה לִּי לְקוֹלָנִית, צִיבָא, חִישׁ מִזֶּה נֵפֶן.</p>

<p><strong>חפר</strong> בְּכִי־טוֹב הַחִלֹּתָ.</p>

<p><strong>גוני</strong> אַךְ מִלָּה טֶרֶם תֵּלֵךְ,</p>

<p>הֲגַם אַתָּה אֱהוֹב הַנַּעֲרָה לִבְּךָ הוֹלֵךְ?</p>

<p><strong>געל</strong> אִם הֵן, אֲדוֹנִי, הֲיֵש בָּזֶה חֵטְא אֲשֶׁר פֶּשַׁע?</p>

<p><strong>גמר</strong> אֵין דָּבָר, אִם בְּלֹא־דָבָר, מִמֶּנּוּ תִשַּׂע.</p>

<p><strong>געל</strong> הַאֶת הַדֶּרֶךְ, אֲדוֹנַי, לְפָנַי תַּחְסָמוּן?</p>

<p><strong>גמר</strong> אַךְ לֹא עָדֶיהָ מְסִּילוֹתֶיךָ יְרוּמוּן.</p>

<p><strong>געל</strong> בִּי אֲדוֹנַי, יַעַן מֶה לָמָּה וּמַּדוּעַ?</p>

<p><strong>גמר</strong> יַעַן וּבְיַעַן, וְהָיָה לְךָ יָדוּעַ,</p>

<p>הִיא אֲהוּבַת־גֹּמֶר וְאֵלֶיהָ תְשׁוּקָתוֹ.</p>

<p><strong>גוני</strong> בְּחִירַת־גּוּנִי הִיא וְאֵלֶיהָ תַאֲוָתוֹ.</p>

<p><strong>געל</strong> אַל בְּרַעַשׁ אֲדוֹנַי, אִם בַּעֲלִי־נֶפֶשׁ אַתֶּם.</p>

<p>עֲשׂוּ אִתִּי חֶסֶד וּבְנַחַת שְׁמָעוּנִי,</p>

<p>הֵן צְלָפְחָד אִישׁ נִכְבָּד אָצִיל וָשׁוֹעַ,</p>

<p>בֵּין מְיֻדָּעָיו לְפָנִים נֶחְשַׁב גַּם אָבִי.</p>

<p>לוּ עוֹד כָּהֵנָּה תִיף בִּתּוֹ, לֹא תֵבוֹש</p>

<p>אִם בַּהֲמוֹן דּוֹדֶיהָ תִּמְנֶה גַם אוֹתִי,</p>

<p>הָאֶלֶף לָךְ בַּת־לֵדָה הַיְּפֵהפִיָּה</p>

<p>וּלְצִלָּה הַחֲמוּדָה אֶלֶף וְעוֹד אֶחָד</p>

<p>לִהְיוֹת הָאֶחָד חֵפֶר יֶאֱזָר כֹּחַ</p>

<p>אַף כִּי דִמָּה פַּרִישׂ הֱיוֹת חַד הוּא צוֹלֵחַ.</p>

<p><strong>גמר</strong> הַאִם לְשָׁטְפֵנוּ זֶה בָּא בְשֶׁטֶף לְשׁוֹנוֹ!</p>

<p><strong>חפר</strong> הַתֵּר רֶסֶן מִפִּיו פּוֹעֵר, וְהָיָה לְסוּס דֹּהֵר.</p>

<p><strong>פרץ</strong> גּוּנִי מַה יִתְּנוּ דִבְרֵי־בָלַע אֵלֶּה?</p>

<p><strong>גוני</strong> שָׂאֵנִי אֲדוֹנִי כִּי אֶשְׁאָלֶךָ</p>

<p>אִם אֵת בַּת־צְלָפְחָד חָזוּ עֵינֶיךָ?</p>

<p><strong>געל</strong> לֹא, אַךְ שָׁמֹעַ שָׁמַעְתִּי לוֹ שְׁתַּיִם בָּנוֹת</p>

<p>הָאַחַת בְּרִשְׁעָתָהּ וְזַעַם שְׂפָתֶיהָ</p>

<p>וְהַשֵּׁנִית בִּיפִי תֻמָּתָהּ נוֹדַעַת.</p>

<p><strong>פרץ</strong> לִי הָרִאשֹׁנָה, אֲדוֹנִי, מִמֶּנָּה חֲדָל.</p>

<p><strong>גמר</strong> יְהָבְךָ זֶה עַל הֶרְקוּלוּס הַשְׁלִיכָה</p>

<p>וְנוֹסַף עוֹד עַל שְׁתֵּים־עֶשְׂרֵה מִפְעֲלוֹתָיו.</p>

<p><strong>פרץ</strong> הַט אָזְנְךָ, אֲדוֹנִי, וְשֹׁרֶשׁ־דָּבָר תֵּדָע.</p>

<p>הַצְעִירָה אוֹדוֹתֶיהָ אַתֶּם נִדּוֹנִים</p>

<p>בֵּית אָבִיהָ עֲצוּרָה לֹא תְשׁוּרֶנָּה עָיִן,</p>

<p>לֹא יִתֵּן יָדָה וְלֹא תֵדַע פְּנֵי־גָבֶר</p>

<p>עֲדֵי אֶת בֶּן זוּגָהּ הַבְּכִירָה תִמְצָאָה,</p>

<p>אַךְ אָז לַתֵת לָהּ דְּרוֹר גָּזַר נֶחֱרֶצֶת.</p>

<p><strong>געל</strong> הַדָּבָר כִּי כֵן, וְאַתָּה הוּא הַגֶּבֶר</p>

<p>בְּשֶׁלְּךָ יְשׁוּעָתָה לְכָל־אוֹהֲבֵי הַצְּעִירָה</p>

<p>וְגַם לִי אֲנִי עַבְדְּךָ בְּתוֹכָם וּמֵהֱמֵהֶם.</p>

<p>אִם לְהָסִיר מִכְסַת־הַקֶּרַח לְךָ יִשְׁפָּר;</p>

<p>לֶאֱסוֹר הַבְּכִירָה וְהַצְּעִירָה פְּקַח קֹחַ:</p>

<p>אֵין אִישׁ מִמֶּנּוּ נַחֲלָתוֹ בָּהּ תִּשְׁפָּר</p>

<p>יִהְיֶה בְזֵה־נֶפֶשׁ טוֹבָתְךָ שׁוֹכֵחַ.</p>

<p><strong>גוני</strong> טוֹבִים דְבָרֶיךָ, אַף מַחְשַׁבָתְּךָ רְצוּיָה</p>

<p>בִּהְיוֹתְךָ גַם אַתָּה בִמְשַׁחֲרֵי יָדָהּ</p>

<p>לִגְמוֹל כַּגְּמוּלָהּ הַחוֹבָה עָלֶיךָ</p>

<p>לִמְאַהֲבֵנוּ זֶה הַחוֹבֵב כֻּלָּנוּ.</p>

<p><strong>געל</strong> לְשַׁלֵּם חוֹבָתִי לֹא אֶהְיֶה מִתְרַפֶּה</p>

<p>וְהָיָה הָאוֹת, אִם טוֹב בְּעֵינֵיכֶם אֲדוֹנַי,</p>

<p>הַיּוֹם בַּצָהֳרַיִם לַמִּשְׁתֶּה נִקְרָאָה</p>

<p>וְנָרִיק הַגְּבִיעִים לְחַיֵּי אֲהוּבָתֵנוּ,</p>

<p>כְּמִתְנַצְחִים בַּהֲלָכָה כְּדָת מַה לַעֲשׂוֹת</p>

<p>נִלָּחֵם כְּגִבּוֹרִים, וְנִלְחֹם כַּחֲבֵרִים.</p>

<p><strong>הדד וציבא</strong> עֵצָה נִמְרָצָה! חֲבֵרִים, שִׂמוּ רַגְלַים.</p>

<p><strong>גוני</strong> טוֹבָה עֲצָתְךָ מְאֹד, בְּעִתָּהּ נְחִישֶׁנָּה</p>

<p>וְחוֹבָתִי לְךָ פֶּרֶץ בְּבֵיתִי אֲרִיקֶנָּה.</p>

<br />
</blockquote>

<blockquote>
<br />
</blockquote>

<h2 id="מחזהשני">מחזה שני</h2>

<h3 id="חזיוןא.">חזיון א.</h3>

<p>פדבה. חדר אחד בבית צלפחד, נכנסות חגלה וצלה.</p>

<blockquote>
<p><strong>צלה</strong> אָחוֹת יְקָרָה, אַל תַּלְעִיבִי בַּאֲחוֹתֵךְ</p>
</blockquote>

<blockquote>
<p>וְחָטָאת נַפְשֵׁךְ! כִּי תַחְשְׁבִינִי לְאָמָה</p>

<p>אוֹ כְאַחַת הַשְּׁפָחוֹת! נְשׂוֹא לֹא אוּכָלָה</p>

<p>אִם עַל־דְּבַר עֶדְיִי וְחֶלְיָתִי יִזְעַף לִבֵּךְ,</p>

<p>פַּתְּחִי חַרְצֻבּוֹתַי, וְכֻלָּם, הַמַּעֲטָפוֹת</p>

<p>וְהָרְדִידִים עַד שִׂמְלָתִי לְעוֹרִי אֶתְנַצֵּל</p>

<p>וְכָל אֲשֶׁר תֹּאמְרִי אֵלַי עֲשִׂי, לַעֲשׂוֹת אֲמַהֵר,</p>

<p>לְהוֹקִיר הַבְּכִירָּה חוֹבָתִי יָדַעְתִּי.</p>

<p><strong>חגלה</strong> עַל פְּנֵי כָל־מְאַהֲבַיִךְ אֶת מִי תְבַכֵּרִי</p>

<p>הַגִּידִי, דַּבֵּרִי, רְאִי אַל תְּכַחֵדִי.</p>

<p><strong>צלה</strong> חֵי נַפְשִׁי, בְּכָל אָדָם בְּחֶלְדִּי רָאִיתִי,</p>

<p>אֶת שֶׁאָהֲבָה נַפְשִׁי עֲדֶן לֹא חָזִיתִי.</p>
</blockquote>

<blockquote>
<p><strong>חגלה</strong> חֶמְדָּה גְנוּזָה, אַל תְּשַׁקְּרִי, הֲלֹא הוּא גוּנִי.</p>

<p><strong>צלה</strong> אִם אֵלָיו אַתְּ אַהֲבָה תִרְחָשִׁי, חֵי נַפְשִׁי?</p>

<p>כִּי אַטֶּה אֵלַיִךְ לְבָבוֹ וְלָךְ יֶהִי.</p>

<p><strong>חגלה</strong> וָלֹא, אַךְ בְּהוֹן וָעשֶׁר שַׂמְתְּ עֵינַיִךְ,</p>

<p>לַחֲסוֹת בְּצֵל הַכֶּסֶף, בְּצֵל גֹּמֶר, בָּחַרְתְּ.</p>

<p><strong>צלה</strong> הַאִם לֹא רַק הֲתוּלִים כָּל זֹאת עִמֵּךְ אֲחוֹתִי,</p>

<p>אִם בִּגְלָלוֹ צַר־מָעוֹן בִּי תַבִּיטִי?</p>

<p>עַתָּה זֶה יָדַעְתִּי שֶׁרַק לָצוֹן חָמַדְתְּ,</p>

<p>נָא אֲחוֹתִי, אֲסוּרֵי יָדַי הַתֵּרִי.</p>
</blockquote>

<blockquote>
<p><strong>חגלה</strong> דְּעִי אֵפוֹא, אִם לָצוֹן זֶה חָמַדְתִּי.</p>
</blockquote>

<p>(מכה אותה) נכנס צלפחד</p>

<blockquote>
<p><strong>צלפחד</strong> מַה־לָּךְ נַעֲרָה, עֶבְרָתֵךְ חֹק פָּרָצָה,</p>

<p>צִלָּה, סוּרִי מֵעַל אֹהֶל הָרְשָׁעָה,</p>

<p>— עַלְמָה אֻמְלָלָה! אֵיךְ תֵּרֵד בַּבֶּכִי, —</p>

<p>צְאִי אֶל מַחֲטֵךְ, אַל תֵּחֲדִי בְחֶבְרָתָהּ,</p>

<p>הֲלֹא תִכָּלֵמִי, שׁוֹבֵבָה בַת־מָחְלַת,</p>

<p>בַּמָה אוֹתָךְ הִרְעִימָה כִּי תְעַנֶּהָ?</p>

<p>הַמֵּעוֹדָהּ דָּבָר מַר נֶגְדֵּךְ הִטִּיחָה?</p>
</blockquote>

<blockquote>
<p><strong>חגלה</strong> בְּדוּמָה בִּי תִתְקַלֵּס, הוֹי אִנָּקֵמָה!</p>
</blockquote>

<p>(רודפת אחריה להכותה)</p>

<blockquote>
<p><strong>(אל צלפחד)</strong> מַה! גַּם עַל פָּנַי? צִלָּה, לְכִי הַחַדְרָה,</p>

<p><strong>חגלה</strong> עַתָּה יָדַעְתִּי כִּי אוֹתִי לֹא תוּכָל,</p>

<p>הִיא בְצָרֶךָ הַטּוֹב, לְבַל תִּיעָדֶנָּה</p>

<p>וַאֲנִי בְיוֹם חֲתוּנָתָהּ יְחֵפָה אֲפַזֵּזָה,</p>

<p>לְמַעַן סְגֻלָּתְךָ עִם שְׂעִירִים אֲרַקֵּדָה</p>

<p>מָה אַשְׁחִית דְּבָרַי, אֵשֵׁב אֲבַכֶּה אֶת בְּתוּלַי,</p>

<p>עֲדֵי מִקְרֶה אֶמְצָא נִקְמָתִי בָּהּ לְהַתִּיךְ.</p>

<p><strong>צלפחד</strong> הֲנִמְצָא גֶבֶר רָאָה עֳנִי כָמֹנִי!</p>

<p>מִי הֵמָּה הַבָּאִים?</p>
</blockquote>

<p>(נכנסים כמר עם חפר מלֻבּש בגדי איש־הָמון, פרץ עם גוני בתור מנגן, געל וציבא נושאי נבל וספרים)</p>

<blockquote>
<p><strong>גמר</strong> צַפְרָא טָבָא צְלָפְחָד שָׁכֵן טוֹב מֵאָח!</p>

<br />
</blockquote>

<blockquote>
<p><strong>צלפחד</strong> צַפְרָא טָבָא, שְׁכֵנִי גֹמֶר. וְאַתֶּם אֶפְרָתִים.</p>

<p><strong>פרץ</strong> גַּם אַתָּה אֲדוֹנִי! בִּי־נָא, הַאֵין יֶשׁ לְךָ בַּת</p>

<p>וּשְׁמָהּ חָגְלָה, טוֹבַת־תֹּאַר וְטוֹבַת־לֵבָב?</p>

<p><strong>צלפחד</strong> אָמְנָם אֲדוֹנִי, יֵשׁ לִי בַת וּשְׁמָהּ חָגְלָה.</p>

<p><strong>גמר</strong> בְּרִיר חַלָּמוּת זֶה לֹא תַעֲשֶׂה רַב־חָיִל.</p>

<p><strong>פרץ</strong> הַנַּח לִי, גֹּמֶר, וְאַל תִּהְיֶה לִי לְמִפְגָּע.</p>

<p>(אל צלפחד) מֵאֶפְרָתֵי בְרוֹנָה אָנֹכִי, אֲדוֹנִי,</p>

<p>כִּשְׁמוֹעַ עַבְדְּךָ אֶת יָפְיָהּ וְחָכְמָתָהּ</p>

<p>חִין עֶרְכָּה הָרַב, צְנִיעוּתָהּ וְתֻמָּתָהּ,</p>

<p>מִדּוֹתֶיהָ וּמַעֲשֶׂיהָ הַטּוֹבִים,</p>

<p>הִרְהַבְתִּי עֹז לַעֲמוֹד לְפָנֶיךָ כְּמַפְצִיר,</p>

<p>וּכְעֵין הַקְדָּמָה אֶל מַעַרְכֵי־לְשׁוֹנִי</p>

<p>אַצִּיג לְפָנֶיךָ אֶחָד מֵאַנְשֵׁי־שְׁלוֹמִי</p>

<p>אֲשֶׁר יָד וָשֵׁם לוֹ בְּנִגּוּן וְגִמַּטְרִיָאוֹת</p>

<p>לְהוֹסִיף לָהּ לֶקַח וְדֵעָה בְּחָכְמוֹת אֵלוּ</p>

<p>שֶׁמוּזָרִים לָהּ אֵינֵמוֹ יָדַעְתִּי,</p>

<p>אִם מָצָאתִי חֵן בְּעֵינֶיךָ, קַבְּלֵהוּ</p>
</blockquote>

<p>(מציג לפניו את חפר)</p>

<blockquote>
<p>שֵׁם הָאִישׁ חֶפְרוֹן יְלִיד מַנְטֻבָּה הָעִיר.</p>
</blockquote>

<blockquote>
<p><strong>צלפחד</strong> שָׁלוֹם בּוֹאֲךָ גַּם בּוֹאוֹ בִּגְלָלֶךָ,</p>

<p>אַךְ עַל אוֹדוֹת בִּתִּי חָגְלָה יָדַעְתִּי</p>

<p>לִמְגִנַּת־לֵב, כִּי לְךָ אֲדוֹנִי לֹא יָאָתָה.</p>

<p><strong>פרץ</strong> אֵין זֹאת, כִּי קָשָׁה עָלֶיךָ פְרִידָתָהּ</p>

<p>אוֹ אִתִּי הִתְרוֹעֵעַ תְּמָאֵן, אֲדוֹנִי.</p>

<p><strong>צלפחד</strong> שָׁגִיתָ בָרוֹאֶה חוּשִׁי בִי אֲדַבֵּר,</p>

<p>אֵי מִזֵּה אַתָּה, וּבְשֵׁם אֵיךְ אֲכַבְּדֶךָּ?</p>

<p><strong>פרץ</strong> שְׁמִי פֶּרֶץ בֵּן לִנְתַנְיָהוּ הַזָּקֵן</p>

<p>הַנּוֹדַע לִתְהִלָּה בְּכָל אֶרֶץ אִטַלְּיָה.</p>

<p><strong>צלפחד</strong> הֵיטֵב יְדַעְתִּיו גַּם בִּגְלָלוֹ אוֹקִירֶךָ.</p>

<p><strong>גמר</strong> סְלַח־נָא לַפְּרָעוֹת, אַךְ הַנַּח גַּם לָנוּ</p>

<p>מַעְתִּירִים זְעִירִים שְׁפוֹךְ אֶת צְקוֹן לַחֲשֵׁנוּ,</p>

<p>אָץ דְּרָכַיִם! אַל תְּהִי פַחַז כַּמַּיִם.</p>

<p><strong>פרץ</strong> כַּלּוֹת דְּבָרַי מְאֹד נַפְשִׁי בֹעֵרָה.</p>

<p><strong>גמר</strong> לֹא אָפוּנָה, כִי בְנַפְשְׁךָ תְּבוֹאֲךָ מְאֵרָה</p>

<p>(אל צלפחד) שְׁכֵנִי הַטּוֹב לֹא אֲכַחֵד, מַתָּנָה</p>

<p>טוֹבָה נָתַן לְךָ מִצִּדּוֹ, וּלְהַרְאוֹת אוֹת</p>

<p>לְטוֹבָה גַּם אָנִי, אֲשֶׁר יוֹתֵר מִכָּל־אָדָם</p>

<p>הֶרְאֵיתִי לְפָנֶיךָ עַד כֹּה אֶת מִדַּת־טוּבִי,</p>

<p>הֵבֵאתִי לְךָ אֶת הַבָּחוּר הַזֶּה הַגָּמוּל</p>

<p>מִבֵּית הַסֵּפֶר, (מראה על נוגי) אֲשֶׁר זֶה רַבּוֹת</p>

<p>בַּשָּׁנִים יָצַק מַיִם עַל יְדֵי הַחֲכָמִים בְּרַמְסֵס,</p>

<p>חָכָם הוּא וּמְלֻמָּד בִּיְוָנִי וְרוֹמִי וּשְׁאָר</p>

<p>הַשָּׂפוֹת כְּמוֹ הָרִאשׁוֹן בְּנִגּוּן וְהַנְדַסְּיָה,</p>

<p><strong>נוּגִי</strong> שְׁמוֹ.</p>

<p>יִהְיֶה לְרָצוֹן עֲבוֹדָתוֹ לְפָנֶיךָ.</p>

<p><strong>צלפחד</strong> אֶלֶף תּוֹדוֹת לְךְ אֲדוֹנִי גֹמֶר, וּבָרוּךְ בֹּאֲךָ</p>
</blockquote>

<blockquote>
<p>נוּגִי.</p>

<p>(אל געל) אִם לֹא עֵינִי הִטְעַתְנִי, כְּמוֹ זָר</p>

<p>תִּתְהַלֵּךְ אַתָּה בְּתוֹכֵנוּ, סְלַח־נָא אִם אֵעוֹז</p>

<p>לְשָׁאֳלֶךָ, דְּבַר־מַה הֲבִיאֲךָ הֲלוֹם?</p>

<br />
</blockquote>

<blockquote>
<p><strong>געל</strong> לְךָ הַסְּלִיחָה אֲדוֹנִי וּבִי הֶאָשָׁם</p>
</blockquote>

<blockquote>
<p>כִּי עוֹד תְּמוֹל אֲנִי פֹה וּמוּזָר פְּנֵיכֶם</p>

<p>לָשֵׂאת דֶּגֶל אַהֲבָה מְלָאַנִי לִבִּי</p>

<p>אֶל בִּתְּךָ צִלָּה הַנַּעֲלָה בְיֹפִי וָתֹם,</p>

<p>גַּם מִשְׁפַּט־הַבְּכוֹרָה לֹא נֶעְלַם מֶנִּי</p>

<p>לְבִתְּךָ הַגְּדוֹלָה מִמֶּנָּה חָרָצְתָּ,</p>

<p>חַלּוֹתִי הִיא, אַחֲרֵי יַחְשִׂי הוֹדַעְתִּי,</p>

<p>הִסְתּוֹפֵף חֲצֵרֶיךָ אָנָּא הַרְשֵׁנִי</p>

<p>וּכְכָל הַצֹּבְאִים פֹּה עָלֶיךָ רְצֵנִי,</p>

<p>זֹאת מִנְחָתִי לְמַעַן בְּנוֹתֶיךָ הוּבָאת;</p>

<p>נֵבֶל לֹא יָקָר וְכִנְעַת־סְפָרִים שׁוֹנִים</p>

<p>בִּשְׂפַת אִיֵּי־יָוָן כִּתִּים, דּוֹדָנִים,</p>

<p>אִם בְּרָצוֹן תִּקָּחֵם יִרֶב עֶרְכָּמוֹ.</p>

<p><strong>צלפחד</strong> שִׁמְךָ חֵפֶר, מוֹלַדְתְּךָ, בִּי הַגִּידָה?</p>

<p><strong>געל</strong> מִפִּזָה אֲדוֹנִי, בֶּן בַּרְזִלַּי.</p>

<p>צלפחד אִישׁ יָקָר וְנִכְבָּד בְּפִזָּה יְדַעְתִּיהוּ בְשֵׁם,</p>

<p>גַּם נַפְשְׁךָ בְעֵינַי יְקָרָה בֹּא אֶל בֵּיתִי,</p>

<p>קְחָה אַתָּה הַנֵּבֶל וְאַתָּה הַסְּפָרִים</p>

<p>עִם חֲנִיכוֹתֵיכֶם לְכוּ נַסּוֹת דְּבָרִים</p>

<p>מִי כַאן, מִי! (נכנס עבד) הָבֵא אֶת הָאֲדוֹנִים הָאֵלֶה</p>

<p>אֶל בְּנוֹתַי, הַגֵּד לָהֶן אֵלֶּה הַמּוֹרִים</p>

<p>כָּל כְּבוֹדָם הָרָאוּי לָהֶם תִּתֶּנָּה.</p>
</blockquote>

<p>(יוצא העבד עם חפר וגוני וצובא אחריהם)</p>

<blockquote>
<br />
</blockquote>

<blockquote>
<p>לְרוּחַ הַיּוֹם לָשׂוּחַ נֵלְכָה בַּגָּן,</p>

<p>עֲשׂוֹת כַּוָּנִים לַאֲרוּחַת־הַצָּהֳרָיִם,</p>

<p>מְסִבַּת־רֵעִים כְּמוֹכֶם מְאֹד לִי נָעֵמָה</p>

<p>יֶעֱרַב־נָא גַם לָכֶם וּבְטוֹב תִּתְעַנָּגוּ.</p>

<p><strong>פרץ</strong> אֲדוֹנִי צְלָפְחָד, לֹא בְיָדִי הֵן עִתּוֹתַי</p>
</blockquote>

<blockquote>
<p>וְלֹא בְּכָל יוֹם לְתַנּוֹת אַהֲבָה אָבוֹאָה,</p>

<p>אֶת אָבִי יָדַעְתָּ כִּי חָרוּץ וּמָהִיר</p>

<p>הָיָה בִמְלַאכְתּוֹ וְכָמֹהוּ גַם אָנִי</p>

<p>יוֹרְשׁוֹ הָעֹצֵר בְּכָל אֲחֻזוֹתָיו וְהָרְכוּשׁ</p>

<p>אֲשֶׁר טִפַּחְתִּים, רִבִּיתִים וְלֹא הִצְעַרְתִּים,</p>

<p>לָכֵן אֲדוֹנִי, אִם בִּתְּךָ לִי אַהֲבָה תָּשִׁיב</p>

<p>הַגִּידָה, מַה מֹּהַר וּמַתָּן לָהּ תְּפַזֵר.</p>

<br />
</blockquote>

<blockquote>
<p><strong>צלפחד</strong> הַמֶּחְצָה מֵאֲחֻזוֹתַי אַחֲרֵי מוֹתִי</p>

<p>וְעֶשְׂרִים אֶלֶף כִּכָּר כֶּסֶף מְזֻמָּנִים.</p>

<p><strong>פרץ</strong> לְעֻמַּת זֶה אַבְטִיחַ לָהּ אָנֹכִי</p>

<p>בְּאַלְמְנוּתָהּ, אִם יָמֶיהָ אוֹתִי יְבַלּוּ,</p>

<p>מִקַּרְקָעוֹת וּבָתִּים עַד כֹּל יֶש־לִי,</p>

<p>לְכָל פְּרָטֵיהֶם דִּבְרֵי אֵלֶּה הַתְּנָאִים</p>

<p>יִהְיוּ נִכְתָּבִים בַּסֵּפֶר בִּשְׁנָיִם</p>

<p>וְהָיוּ עַל־יַד שְׁנֵינוּ נַעֲשִׂים נִשְׁמָעִים.</p>

<p><strong>צלפחד</strong> אַךְ רֹאשׁ כָּל־דָּבָר לְמַשֶּׂגֶּת אַהֲבָה</p>

<p>שִׂים לִבֶּךָ, זֹאת הִיא אֶבֶן הָרֹאשָׁה.</p>

<p><strong>פרץ</strong> כָּל זֶה הֶבֶל וְאָפַע, דַּע לְךָ אָבִי</p>

<p>אִם מִצְחָהּ נְחוּשָׁה גִּיד בַּרְזֶל הוּא עָרְפִּי,</p>

<p>שְׁתֵּי לַבּוֹת־אֵשׁ יַחְדָּו כִּי יִתְלַכָּדוּ</p>

<p>כְּרֶגַע יְאֻכַּל הַחֹמֶר מוֹלִידָם,</p>

<p>רוּחַ מְצוּיָה תַבְעִיר שְׁבִיב־אֵשׁ לִבְעֵרָה</p>

<p>סוּפָה וּסְעָרָה תְכַבֶּה גַם תַּבְעֵרָה</p>

<p>כֵּן אֲנִי לְדוֹדָתִי, וְכֵן דּוֹדָתִי לִי,</p>

<p>לֹא מְפֻנָּק אָנֹכִי וְלֹא אֵהַב כַּיָּלֶד.</p>

<p><strong>צלפחד</strong> לֵךְ דַּבֵּר עַל לִבָּהּ וְתַעַשׂ תּוּשִׁיָּה,</p>

<p>אַךְ צִנָּה לְךָ הָכֵן מוּל חַרְבוֹת פִּיהָ.</p>

<p><strong>פרץ</strong> לִבִּי בַּל יִמּוֹט; הַאִם יִמּוֹטוּ הָרִים</p>

<p>אַף כִּי תָמִיד יִסַּע עֲלֵיהֶם הַסָעַר?</p>
</blockquote>

<p>(גוני שׁב וראשׁ לו פצוע)</p>

<blockquote>
<br />
</blockquote>

<blockquote>
<p><strong>צלפחד</strong> מַה־לְּךָ אֲהוּבִי, מַה־זֶּה פָנֶיךָ חָוָרוּ?</p>

<p><strong>גוני</strong> פַּחַד אָתַנִי, עַל־כֵּן פָּנַי חָוָרוּ.</p>

<p><strong>צלפחד</strong> הֲתִקְוָה מִמֶּנָּה לִנְגִינָה וָשִׁיר?</p>

<p><strong>גוני</strong> תִּקְוָה לְאִישׁ־צָבָא מִמֶּנָּה,</p>

<p>מְטִיל־בַּרְזֶל לֹא נֵבֶל־עֵץ יַעֲמוֹד מוּלָהּ.</p>

<p><strong>צלפחד</strong> הֲכָשַׁל כֹּחֲךָ לַמֵּד יָדָהּ לַנֵּבֶל?</p>

<p><strong>גוני</strong> לֹא, אֲבָל הִיא לִמְּדָה גַּם שִׁכְּלָה אֶת יָדָהּ</p>

<p>וַתְּשַׁבֵּר הַנֵּבֶל לִרְסִיסִים עַל רֹאשִׁי,</p>

<p>אַךְ הִגַּדְתִּי לָהּ כִּי הֶחֱטִיאָה הַקּוֹלוֹת</p>

<p>וָאֶקַּח אֶת יָדָהּ לְהוֹרוֹתָהּ הַצְבִּיעַ,</p>

<p>וְהִנֵּה פִּתְאֹם נִתְמַלְּאָה חֵמוֹת כַּשִׁדָּה</p>

<p>וַתַּהֲלֹם בַּנֵּבֶל עַל רַקָּתִי</p>

<p>וְרַקָּתִי בַחוֹר ישֶׁבֶת נִשְׁאָרָה,</p>

<p>וַאֲנִי עֹמֵד וְתֹהֶה כְּבַסּוּגַר הוּבֵאתִי,</p>

<p>וְעֵינַי בְּחוּרֵיהֶן מִן הַחוֹר מַשְׁקִיפוֹת,</p>

<p>בֵּין־כֹּה, מְנַּגֵּן־בֵּין־קְרָנוֹת קְרָאַתְנִי,</p>

<p>חַרְחוֹרִים וְעוֹד שֵׁמוֹת־שִׁמְצָה כָּאֵלֶּה</p>

<p>כְּאִלּוּ לְחָרְפֵנִי מֵאֶתְמוֹל לָהּ עֲרוּכִים.</p>

<p><strong>פרץ</strong> זֹאת הַפַּעַם אֵשֶׁת־חַיִל אַבִּירַת־לֵב</p>

<p>עֲשֶׂרֶת מוֹנִים יוֹתֵר עַתָּה אֶהֳבֶנָּה</p>

<p>נַסּוֹת שִׂיחָה אֵלֶיהָ נַפְשִׁי כְמֵהָה.</p>
</blockquote>

<blockquote>
<p><strong>צלפחד</strong> לְכָה אִתִּי אֲהוּבִי אַל תִּהְיֶה כְאִישׁ נִדְהָם,</p>

<p>אֶל בִּתִּי הַצְּעִירָה אֶנְהָגְךָ, תְּלַמְּדֶנָּה,</p>

<p>לָהּ לֵב־מַתָּנָה, כִּשְׁרוֹן וְרֹב־חֵפֶץ,</p>

<p>אֶת מְלַמְּדֶיהָ לְהוֹעִיל הוֹקִיר יֹדַעַת,</p>

<p>וְאַתָּה פֶּרֶץ הֲתֵלֵךְ עִמָּנוּ גַם אַתָּה</p>

<p>אוֹ אֶת בִּתִּי, חָגְלָה אֶשְׁלַח אֵלֶיךָ?</p>

<p><strong>פרץ</strong> עֲשֵׂה כַּאֲשֶׁר דִּבַּרְתָּ וַאֲנִי פֹה אֲחַכֶּה.</p>
</blockquote>

<p>כלם יוצאים ונשׁאר רק פרץ</p>

<blockquote>
<p>לְקַדֵּם פָּנֶיהָ אִמְרֵי רֶגֶשׁ אַחְבִּירָה</p>

<p>אִם חֲרָפוֹת אִתִּי תְדַבֵּר, וְעָנִיתִי לָהּ:</p>

<p>קוֹלֵךְ כְּקוֹל הַזָּמִיר, בְּרָן כֹּכְבֵי־בֹקֶר.</p>

<p>אִם פָּנִים זְעוּמִים לִי תַעֲמִיד וְאָמַרְתִּי:</p>

<p>מַרְאֵךְ כַּחֲבַצֶלֶת רֹחֶצֶת בְּטַל־שַׁחַר,</p>

<p>אִם דֹם תִּדֹּם, פִּיהָ לֹא יוֹצִיא הֶגֶה,</p>

<p>מְלִיצוֹת חִידוֹת לָךְ חוֹדְרוֹת לֵב אַגִידֶנָּה.</p>

<p>וְאִם אֶל הַדֶּלֶת וּמְזוּזָה תַּרְאֵנִי,</p>

<p>כְּמוֹ הִפְצִירָה שֶׁבֶת אִתָּהּ, אֲהוֹדֶנָּה</p>

<p>אוֹ אֶת תְּנוּאָתָהּ תַּרְאֵנִי לָדַעַת,</p>

<p>לְמָתַי יוֹם חֲתוּנָתֵנוּ אוֹתָהּ אֶשְׁאֲלָה,</p>
</blockquote>

<blockquote>
<p>הִנֵה הִיא בָאָה, עַתָּה, פֶרֶץ, דַבֵּר, (חגלה באה)</p>

<p>יִצְפָּר־לָךְ, חָגָא, זֶה שְׁמֵךְ שָׁמַעְתִּי.</p>

<p><strong>חגלה</strong> הֵיטַבְתָּ שְׁמוֹעַ לוּלֵא כָבְדָה אָזְנֶךָ</p>

<p>הַמַּזְכִּירִים שְׁמִי חָגְלָה לִי יִקְרָאוּ.</p>

<p><strong>פרץ</strong> שֶׁקֶר וְכָזָב, חָגָא, פִּי־כֹל יִקָּבוּךְ</p>

<p>חָגָא הַתְּמִימָה אוֹ חָגָא הָאֲרוּרָה,</p>

<p>חָגָא חֲמוּדָה, חָגָא מֵחַגְּוֵי סֶלַע,</p>

<p>אַחַת לִי אַתְּ חָגָתִי נֶחָמָתִי,</p>

<p>לָכֵן חָגָא, הַטִּי אָזְנֵךְ שְׁמָעִינִי,</p>

<p>שֵׁמַע־חִנֵּךְ עַל אֶרֶץ רַבָּה מְהֻלָּל</p>

<p>רֹב־טוּבֵךְ וְיָפְיֵךְ הַמְשֻׁבָּח וּמְפֹאָר</p>

<p>בֹּא קַחְתֵּךְ לִי לְאִשָּׁה אוֹתִי הֵנִיעַ.</p>

<p><strong>חגלה</strong> מִי הֲלוֹם הֱנִיעֲךָ, שׁוּב אוֹתְךָ יָנִיעַ,</p>

<p>מִיַּד הִכַּרְתִּיךָ הֱיוֹתְךָ נוֹעֵעַ.</p>

<p><strong>פרץ</strong> מַה־זֶה נוֹעֵעַ?</p>

<p><strong>חגלה</strong> כִּסֵּא רָעוּעַ.</p>

<p><strong>פרץ</strong> מָצָאת אֶת חִידָתִי, עָלַי שְׁבִי שֵׁבִי.</p>

<p><strong>חגלה</strong> חֲמוֹר בַּכָּתֵף יִשָּׂא, כְּמוֹ־כֵן אַתָּה.</p>

<p><strong>פרץ</strong> אִשָּׁה בַּבֶּטֶן תִּשָּׂא, כְּמוֹ־כֵן גַּם אַתְּ.</p>

<p><strong>חגלה</strong> לֹא גֹלֶם כָּמוֹךָ, אִם אוֹתִי תְדַמֶּה.</p>

<p><strong>פרץ</strong> לֹא עָלַיִךְ אֱהִי לְמַשָּׂא, חָגָתִי הַטּוֹבָה,</p>

<p>לְיָמִים עוֹדָךְ צְעִירָה, רַכָּה וְקַלָּה —</p>

<p><strong>חגלה</strong> קַלָּה מֵהִתָּפֵשׂ לְבוּל־עֵץ כָּמוֹךָ</p>

<p>אֲבָל כְּבֵדָה אָנֹכִי כְּפִי מִשְׁקָלִי,</p>

<p>וּבִין בַּדְבָרִים.</p>
</blockquote>

<blockquote>
<p><strong>פרץ</strong> כַּדְּבוֹרִים כֵּן תֶּהֱמִי.</p>

<p><strong>חגלה</strong> תָּפַשְׂתָּ כָּעֲטַלֵּף.</p>

<p><strong>פרץ</strong> יוֹנָה יְפַת־כְּנָפַיִם הֲיִתְפְּשֵׂךְ עֲטַלֵּף?</p>

<p><strong>חגלה</strong> לְךָ עֵינֵי עֲטַלֵּף, כִּי תִרְאֶה בִי יוֹנָה.</p>

<p><strong>פרץ</strong> רַב לָךְ צִרְעָה, מֶה חֳרִי אַפֵּךְ?</p>

<p><strong>חגלה</strong> אִם צִרְעָה אָנִי, גוּר לְךָ מִפְּנֵי עֻקְצִי.</p>

<p><strong>פרץ</strong> לִי עֵצָה, עֻקְצֵךְ מִן גֵוָה אָסִירָה.</p>

<p><strong>חגלה</strong> אוֹבַד־עֵצוֹת, מְקוֹם שָׁם עֹקֶץ הֲתֵדָע?</p>

<br />
</blockquote>

<blockquote>
<p><strong>פרץ</strong> הָעֹקֶץ בִּזְנָבָהּ, מִי לֹא יֵדָע, יָנוּחַ.</p>

<p><strong>חגלה</strong> לֹא, בַּלָּשׁוֹן.</p>

<p><strong>פרץ</strong> בְּלָשׁוֹן שֶׁל מִי?</p>

<p><strong>חגלה</strong> בִּלְשׁוֹנְךָ הַמַּעֲלֶה זָנָב, עַתָּה אֵלֵכָה</p>

<p><strong>פרץ</strong> עִם לְשׁוֹנִי בִזְנָבֵךְ? שׁוּבִי יָפָתִי,</p>

<p>מֵעַם נָדִיב אָנֹכִי.</p>

<p><strong>חגלה</strong> אַרְאֶה בַעֲלִיל. (מכה אותו)</p>

<p><strong>פרץ</strong> שְׁנִי וַאֲפַרְפְּרֵךְ.</p>

<p><strong>חגלה</strong> אָז אֹבַד־שְׁלָטֶיךָ תִּהְיֶה,</p>

<p>נָבָל אַתָּה אִם יָד בִּי תִשְׁלָח</p>

<p>וּלְאָדוֹן נָבָל אַיֵּה הַשְּׁלָטִים?</p>

<p><strong>פרץ</strong> אֲרִיאֵל, אֲרִיאֵל! בְּסִפְרֵךְ כִּתְבִינִי.</p>

<p><strong>חגלה</strong> מָה חֹתָם תָּכְנִיתְךָ, כַּרְבֹּלֶת תַּרְנְגֹל?</p>
</blockquote>

<blockquote>
<p><strong>פרץ</strong> תַּרְנְגֹל בְּלִי כַרְבֹּלֶת, אַךְ הֱיִי לִי תַרְנְגֹלֶת.</p>

<p><strong>חגלה</strong> לֹא לְתַרְנְגֹל, כָּמֹךָ, קוֹלְךָ כָּעוֹרֵב.</p>
</blockquote>

<blockquote>
<p><strong>פרץ</strong> אַל חָגְלָה, אַל פָּנִים חֲמוּצִים תָּשִׂימִי.</p>

<p><strong>חגלה</strong> יֶחֱמַץ לְבָבִי תַּפּוּחֵי־יַעַר כִּי אַחַז.</p>

<p><strong>פרץ</strong> תַּפּוּחֵי־יַעַר אַיֵּהֶם? פָּנַיִךְ הֵטִיבִי.</p>

<p><strong>חגלה</strong> בָּרְאִי לוּ יֶשׁ פֹּה, הֶרְאֵיתִיךָ דַעַת.</p>

<p><strong>פרץ</strong> הֶעָלַי תִּסֹּב אִמְרָתֵךְ?</p>

<p><strong>חגלה</strong> טוֹב מָצָאתָ, לֹא כְיָמֶיךָ שִׂכְלֶךָ.</p>

<p><strong>פרץ</strong> אֲבָל צָעִיר אָנֹכִי מֵהִתְחָר אִתֵּךְ.</p>

<p><strong>חגלה</strong> עוֹדְךָ עוֹלֵל וְרָקָב הֶעֱלֵיתָ.</p>

<p><strong>פרץ</strong> דְּאָגָה כְרָקָב בְּלִבִּי.</p>

<p><strong>חגלה</strong> לֹא עָלַי דַּאֲגָתְךָ.</p>

<p><strong>פרץ</strong> דְּעִי־לָךְ חָגָא מִיָדִי לֹא תִתְחַמָּקִין.</p>

<p><strong>חגלה</strong> פְּגִיעָתִי רָעָה, תְּנָינָה לִי וְאֵלֵכָה.</p>

<p><strong>פרץ</strong> לֹא כֵן, חֶבְרָתֵךְ מַה מְּאֹד נָעִמָה,</p>

<p>כִּי כָרָה אַתְּ וּזְעוּמָה, לִי הִגִּידוּ</p>

<p>הַשְּׁמוּעָה כֹזֵבָה אֶרְאֶה הַפָּעַם,</p>

<p>עֲדִינָה, טוֹבַת־לֵב כָּמוֹךְ לֹא רָאִיתִי</p>

<p>דְּבָרַיִךְ מְעַטִּים אֲבָל בְּנַחַת נִשְׁמָעִים</p>

<p>מְתוּקִים וַעֲרֵבִים מִשּׁוֹשַׁנֵּי־אָבִיב,</p>

<p>חֵמָה אַיִן לָךְ, קְרוֹץ עַיִן לֹא תוּכָלִי,</p>

<p>גַם לֹא כִּבְנוֹת מַרְדּוּת נְשׁוֹךְ שְׂפָתָיִם,</p>

<p>אַךְ חֵן וָחֶסֶד לְשׁוֹחֲרַיִךְ תִּמְשֹׁכִי,</p>

<p>בְּאִמְרֵי־צוּף וְנֹעַם מְסִבָּתָם תִּמְסֹכִי,</p>

<p>מַדּוּעַ, עַל יְרֵכֵךְ, הֱיוֹת אַתְּ צוֹלֵעָה</p>

<p>עָלַיִךְ מַעֲבִירִים? כֹּזֵב כָּל־אָדָם.</p>

<p>כַּעֲנַף־עֵץ־אֱגוֹז, אַתְּ חָגָא, רַכָּה יְשָׁרָה,</p>

<p>שְׁחַרְחֹרֶת פָּנַיִךְ כִּקְלִפַּת־אֱגוֹזִים</p>

<p>וּמָתוֹק מַרְאֵךְ מֵחַרְצַנֵּיהֶם,</p>

<p>כִּי לֹא תְלַבְּטִי הֲלִיכָתֵךְ, הַרְאִינִי.</p>

<p><strong>חגלה</strong> לֹא זוּ הַדֶּרֶךְ, לַאֲנָשֶׁיךָ צַוֵּה.</p>

<p><strong>פרץ</strong> הַמֵּעוֹדָה לְיַעֲרָהּ דְּיַנָּה פְּאֵר נָתָנָה</p>

<p>כְּבַהֲלָךְ־גֵּאוּתֵךְ לִזְבוּלֵךְ תִּתֵּנִי!</p>

<p>מִי יִתֵּן אוֹתָךְ דְּיַנָּה וּדְיַנָּה — לְחָגָא</p>

<p>וְלַָקחַת חָגָא תֻּמָּתָה, מְשׁוּבָתֵךְ דְּיַנָּה.</p>

<p><strong>חגלה</strong> לְשׁוֹן־לִמּוּדִים כָּזֶה מִי שָׁם בְּפִיךָ?</p>

<p><strong>פרץ</strong> מִן הַבָּא בְיָדִי, מִבֶּטֶן אִמִּי לִי יְרֵשָה.</p>

<p><strong>חגלה</strong> מִבֶּטֶן אֵם חֲכָמָה כְּסִיל־אָדָם יָצָא.</p>

<p><strong>פרץ</strong> הַאִם לֹא אָדָם בִּיקָר אָנֹכִי?</p>

<p><strong>חגלה</strong> כֵּן, לָכֵן הָפֵג קָרָתֶךָ.</p>

<p><strong>פרץ</strong> כֵּן דִבַּרְתְּ, בְּמִטָּתֵךְ לִי יֵחָם,</p>

<p>אַךְ רַב לָנוּ מַהֲתַלּוֹת וְדִבְרֵי רוּחַ,</p>

<p>בְּשָׂפָה בְרוּרָה לָךְ אַגִּידָה וְנִמְרָצָה,</p>

<p>שֶׁמִּטַּעַם אָבִיךְ לִי לְאִשָׁה אַתְּ יְעוּדָה,</p>

<p>גַּם כַּמָּה מֹהַר וּמַתָּן נֶחֱרָצָה,</p>

<p>תַּחְפֹּצִי אוֹ תְמָאֵנִי, לִי אַתְּ לְעוֹלָם,</p>

<p>אִישׁ כָּרָאוּי לָךְ, בִּי מָצָאת, חָגָתִי,</p>

<p>בְּאוֹר עוֹלָם זֶה שֶׁהֶרְאַנִי אֶת יָפְיֵךְ</p>

<p>יָפְיֵךְ שֶׁבּוֹ לִבַּבְתִּינִי יָפָתִי</p>

<p>נִשְׁבַּעְתִּי, לִי תְהִי, לֹא לְאַחֵר זוּלָתִי,</p>

<p>לְרַד אוֹתָךְ לְפָנַי מֵרֹאשׁ אֲנִי נוֹצַרְתִּי,</p>

<p>לַהֲפֹךְ אָתוֹן־פֶּרֶא לִלְמֻּדַּת־בָּיִת,</p>

<p>לְהוֹצִיא מָתוֹק מִמַּר — חָגָא בַת־מֶרִי,</p>

<p>הִנֵּה אָבִיךְ בָּא אַךְ בְּדֵי־רִיק תְּסָרֵבִי</p>

<p>כֵּן חָרָצְתִּי, לִי תִהְיֶה חָגְלָה לְאִשָּׁה.</p>
</blockquote>

<p>(באים צלפחד גמר והדד)</p>

<blockquote>
<p><strong>צלפחד</strong> אֲדוֹנִי פֶּרֶץ הֲשָׂרִיתָ עִם בִּתִּי וַתּוּכָל?</p>

<p><strong>פרץ</strong> שָׂרִיתִי גַם יָכֹלְתִּי, וְאֵיךְ דִּמִּיתֶם?</p>
</blockquote>

<blockquote>
<p>וְלֹא מֵאָז הִגַּדִתִּי שֶׁחֶפְצִי אַשְׁלִים.</p>

<p><strong>צלפחד</strong> מַה־לָּךְ בִּתִּי! מַזֶה פָנַיִךְ נִזְעָפִים?</p>

<br />
</blockquote>

<blockquote>
<p><strong>חגלה</strong> עוֹד בִּתִּי תִקְרָאֵנִי, סֶלָּה אֲהוֹדֶךָ</p>

<p>עַל רַחֲמֶיךָ, רַחֲמֵי־אָב, עָלַי גָּבָרוּ,</p>

<p>כִּי אֶל חֲדַל־אִישִׁים, מֻכֶּה בַשִּׁגָּעוֹן,</p>

<p>הַמְרַצֵּחַ הַזֶּה אוֹתִי תִיעָדֵנִי</p>

<p>הָאֹמֵר בִּלְהָטָיו נַקֵּר עֵינָיִם.</p>
</blockquote>

<blockquote>
<p><strong>פרץ</strong> הוּא הַדָבָר אֲשֶׁר דִּבַּרְתִּי אָבִי,</p>
</blockquote>

<blockquote>
<p>דְּבָרִים לֹא כֵן עָלֶיהָ חִפֵּאתֶם</p>

<p>אַתָּה וְכַל־הַדֹּבְרִים רָעָה עָלֶיהָ,</p>

<p>אָוֶן אִם בָּהּ תִּרְאוּ אַךְ לָעֵינַיִם</p>

<p>אֲבָל נַפְשָׁהּ בָּהּ כְּיוֹנָה תַמָּה,</p>

<p>כְּרוּחַ צַח בֹּקֶר לֹא בִסְעָרָה דַרְכָּהּ</p>

<p>בְּאֹרֶךְ אַפֶּיהָ לִגְרִיזְדּוּתָא תִשְׁתַּוֶּה</p>

<p>לְלֹקְרֶצְיָה בַת־רוֹמָה בְּעַנְוַת־צִדְקָתָהּ.</p>

<p>סוֹף דָּבָר הַכֹּל נִשְׁוָה בֵינֵינוּ</p>

<p>וּבְכֶסֶה לְיוֹם הָרִאשׁוֹן — יוֹם חֲתוּנָתֵנוּ.</p>
</blockquote>

<blockquote>
<p><strong>חגלה</strong> תָּלוּי לְעֵין־הַשֶּׁמֶשׁ תְּהִי בָרִאשׁוֹן.</p>

<p><strong>גמר</strong> כַּבֵּד תְּכַבֵּדְךָ מְאוֹד אֲדוֹנִי פֶרֶץ</p>

<p>לְתִתְּךָ רִאשׁוֹן הֱיוֹת מוּקַע וְתָלוּי.</p>
</blockquote>

<blockquote>
<p><strong>געל</strong> אִם כֹּה חֶפְצְךָ הִצְלִיחַ מַה עוֹד נְקַוֶּה?</p>

<p><strong>פרץ</strong> הֵרָגְעוּ אֲדוֹנַי אַךְ לְמַעֲנִי בְחַרְתִּיהָ.</p>

<p>אִם טוֹב בְּעֵינֵי שְׁנֵינוּ, מַה מִכֶּם יַהֲלֹךְ?</p>

<p>בְּשִׁבְתֵּנוּ יַחַד בָּדָד כֹּה חָרַצְנוּ</p>

<p>שֶׁבַּחֲבוּרַת־רֵעִים תַּרְשִׁיעַ תִּתַּבָּל.</p>

<p>הֵן לֹא תַאֲמִינוּ, כִּי לֹא תֵאָמֵנָה</p>

<p>אֵיךְ אַהֲבָתָהּ אֵלַי מְאֹד נִפְלְאַתָה,</p>

<p>אֵיךְ חָגָא הַטּוֹבָה וִיקָרָה בַנָּשִׁים</p>

<p>בַּעֲתֶרֶת נְשִׁיקוֹת נָפְלָה עַל צַוְּארֹנָי</p>

<p>וּבִשְׁבֻעֵי שְׁבֻעוֹת מִלִּבָּהּ פָּרָצוּ</p>

<p>בִּן־רֶגַע כִּלְיוֹתַי וְלִבִּי קָנָתָה,</p>

<p>תְּמוֹל אַתֶּם, וְדַעַת מִכֶּם נִבְצָרָה</p>

<p>אֵיךְ בַּחֲדַר־מַשְׂכִּיתָם עֵין־זָר לֹא תַחַז</p>

<p>גַם גֶּבֶר מוּג־לֵב שְׁאוֹן אִשָּׁה יַכְנִיעַ</p>

<p>תְּנִי יַדֵךְ לִי חָגָא, אֵלְכָה עֶצְיוֹנָה</p>

<p>לִקְנוֹת הַתַּכְשִׁיטִין לְיוֹם כְּלוּלוֹתֵינוּ,</p>

<p>וְאַתָּה אָבִי, עֲרוֹךְ הַכֹּל לְעֵת־מוֹעֵד</p>

<p>הָכִינָה הַטֶּבַח וְהַזְמֵן הַקְּרוּאִים,</p>

<br />
</blockquote>

<blockquote>
<p>כִּי תִיף חָגְלָה בַּהֲדָרָהּ לֹא אָפוּנָה.</p>

<p><strong>צלפחד</strong> מָה אֹמַר אָנֹכִי, יְדֵיכֶם לִי תֵנוּ,</p>

<p>סוֹד אֱלֹוהַ עֲלֵיכֶם וִיבָרֵךְ הַדֶּבֶק.</p>

<p><strong>גמר וגעל</strong> אָמֵן! עֵדִים הִנֵּנוּ, נֹאמַר אֲנָחְנוּ.</p>

<p><strong>פרץ</strong> אָבִי, אִשְׁתִּי וְאַתֶּם רֵעַי, הֱיוּ שָׁלוֹם,</p>

<p>יוֹם הָאַפִּרְיוֹן עֹמֵד אַחַר כָּתְלֵנוּ,</p>

<p>לָכֵן אֲמַהֵר אָרוּצָה עֶצְיוֹנָה,</p>

<p>לִרְכוֹשׁ בִּגְדֵי־מִכְלוֹל, צְמִידִים וּרְדִידִים</p>

<p>שְׁקִי־לִי חָגָא לְמָחָר לָנוּ עֵת־דוֹדִים.</p>
</blockquote>

<p>(יוצאים פרץ וחגלה אישׁ לעברו)</p>

<blockquote>
<p><strong>גמר</strong> הֲנִהְיָתָה, כְּלִילוּת כִּי תָקוּם לָפֶתַע!</p>

<p><strong>צלפחד</strong> כְּתַגָּר הוֹלֵךְ לִכְחוֹר לִמְדִינַת הַיָּם</p>

<p>בֵּין תִּקְוָה וָחִיל יְסוֹעֵר לִבִּי בַעֲיָם.</p>

<p><strong>געל</strong> אֶבֶן אֵין לָהּ הֹפְכִים הָיָה לְךָ בְּעִזְבֹנִים</p>

<p>תֶּרֶב שְׂכָרְךָ אוֹ תֵּרֵד מַיִם זֵידוֹנִים.</p>

<p><strong>צלפחד</strong> שְׂכָרִי וְטוֹבָתִי, עֲלוֹת הַזִּוּוּג לְיָפֶה.</p>

<p><strong>גמר</strong> נֵתַח־טוֹב, הוֹעֲלָה בְחַכּוֹ, יֹאכַל בְּכָל־פֶּה,</p>

<p>עַתָּה אֶל בִּתְּךָ הַצְּעִירָה נַטִּיפָה,</p>

<p>הֵן בָּאָה הָעֵת מֵאָז קִוִּינוּהָ,</p>

<p>שָׁכֵן קָרוֹב לְךָ אָנִי, וְרִאשׁוֹן אֲהַבְתִּיהָ.</p>
</blockquote>

<blockquote>
<p><strong>געל</strong> אַהֲבָתִי לְצִלָּה מָה עַזָּה מֶה עָצֵמָה</p>

<p>לֹא יָכִיל רַעְיוֹן, אֵין דֵּי־מִלִּים לְתָאֵר.</p>

<p><strong>גמר</strong> עוֹלָל, אֱהוֹב כָּמֹנִי לֹא תַעֲצֹר כֹּחַ.</p>

<p><strong>געל</strong> לְבֶן־זָקֵן, מָה אַהֲבָתְךָ, קוֹר קִפָּאוֹן.</p>

<p><strong>גמר</strong> שֶׁלְּךָ, אֵשׁ צָרָבֶת,</p>

<p>עֲלֵה פֹחֵז, רֹב יָמִים שׂבַע יָרִיקוּ.</p>
</blockquote>

<blockquote>
<p><strong>געל</strong> אָכֵן פִּרְחֵי־שַׁחַר רְצוֹן־בְּתוּלוֹת יָפִיקוּ.</p>
</blockquote>

<blockquote>
<p><strong>צלפחד</strong> אַל־נָא אֲדוֹנַי, אַל־נָא תַרְבּוּ תִּרְגָּזוּ,</p>

<p>לְעַצוּמוֹתֵיכֶם אָנֹכִי קֵץ אָשִׂים,</p>

<p>מַתַּן־אָדָם לוֹ יַרְחִיב, מִי, מִי מִכֶּם</p>

<p>בִּמְחִיר בִּתִּי יֶרֶב, לוֹ תִהְיֶה לְמָנָה</p>

<p>הַגֵּד גֹּמֶר, מָה הַמֹּהַר אֲשֶׁר תּאֹמַר.</p>

<p><strong>גמר</strong> רֵאשִׁית־דָּבָר, הֲלֹא תֵדַע פֹּה בַקָּרֶת</p>

<p>בֵּיתִי מְלוֹא־כָל־טוּב סְגֻלַּת־כֶּסֶף וְזָהָב.</p>

<p>מִזְרָקִים אֲגָנוֹת לִרְחוֹץ יְפִי כַפֶּיהָ,</p>

<p>קַלְעֵי־הַבַּיִת כֻּלָּם חֲטוּבוֹת אֵטוּן צֹר</p>

<p>כָּל־שִׁקְלֵי זְהָבַי בַּאֲרֹנוֹת־שֵׁן גְּנוּזִים</p>

<p>וּבְאַרְגְזֵי־תִרְזָה כָּל גִּנְזֵי־בְרוֹמָי.</p>

<p>סְדִינִים וּמַרְבַדִים עִם כִּילָה וְקִלְּעוֹת,</p>

<p>רְפִידַת־זְהַב־אוֹפִיר מַעֲשֵׂה־חשֵׁב וְרִקְמָה,</p>

<p>כְּלֵי־בְדִיל, נְחשֶׁת מְמֹרָט וְכָל כְּלִי־מַעֲשֶׂה,</p>

<p>עוֹד לִי שָׁמָה בְּמוֹשַׁב־חֲצֵרַי יָדַעְתָּ,</p>

<p>מֵאָה פָרוֹת מֵינִיקוֹת זָבוֹת חָלָב</p>

<p>וּשְׁמֹנִים שְׁוָרִים שְׁמֵנִים שָׁם בָּרְפָתִים,</p>

<p>שְׂבַע־יָמִים אָנֹכִי, אוֹדֶה לֹא אֲכַחֵד,</p>

<p>אִם מָחָר לִקְבָרוֹת אוּבָל, כָּל־יֶשׁ־לִי</p>

<p>לָהּ נְתוּנִים נְתוּנִים, אִם כָּל־עוֹד אֲנִי חַי</p>

<p>לִי, אַךְ לִי, אֶת דּוֹדֶיהָ תִתֵּן.</p>

<p><strong>געל</strong> הַאי &#8220;אַךְ&#8221; אֶל הַכּוֹתֶל יַךְ, עַתָּה שְׁמַע לִי,</p>

<p>בֵּן יָחִיד אֲנִי לְאָבִי, וְיוֹרֵשׁ אֵין בִּלְתִּי,</p>

<p>אִם לִי בִתְּךָ תֶהִי, בָּתִּים מְלֵאִים טוּב</p>

<p>בְּעִיר פִּזָּה הָעֲשִׁירָה, פִּי שָׁלשׁ וְאַרְבַּע</p>

<p>מִבֵּית גֹּמֶר בְּפַדֻּבָּה, בְּעִזְבֹנָהּ אֶתֵּן,</p>

<p>מִלְּבַד תְּבוּאַת־כִּבְרַת־אֶרֶץ פּוֹרִיָּה</p>

<p>בְּעֶרְכְּךָ אַלְפַּיִם שֶׁקֶל כֶּסֶף לַשָּׁנָה</p>

<p>כָּל־זֶה לִכְתֻבָּתָהּ אֲקַיֵּמָה</p>

<p>מַדּוּעַ נָפְלוּ פָנֶיךָ אַלּוּף גֹּמֶר?</p>

<p><strong>גמר</strong> תְּבוּאַת־שָׁנָה אַלְפַּיִם שֶׁקֶל כֶּסֶף!</p>

<p>גַּם כָּל־אֲחֻזָּתִי אַלְפַּיִם לֹא תִּשְׁוֶה,</p>

<p>אַךְ מִלְּבַד הֶאָמוּר עוֹד לָהּ נָתַתִּי</p>

<p>אֳנִיָּה נוֹשֵׂאת מַשָּׂא בְלֶב־יַמִּים</p>

<p>בֹּאֲךָ מַרְסֵלָה עַתָּה שֹׁכֶבֶת,</p>

<p>הַאִם לֹא נְצַחְתִּיךָ בָּאֳנִיָּתִי זֹאת?</p>

<p><strong>געל</strong> גֹּמֶר, לַכֹּל הֲלֹא מוּדַעַת הֱיוֹת לְאָבִי</p>

<p>שְׁלשָׁה צִים אַדִּירִים וָאֳנִיוֹת שְׁתַּיִם,</p>

<p>שְׁתֵּים־עֶשְׂרֵה סְפִינוֹת־מָשׁוֹט עֹבְרֵי נְהָרוֹת</p>

<p>כָּל־אֵלֶּה, גַּם עוֹד כִּפְלַיִם כָּהֵנָּה</p>

<p>אֲשֶׁר אָמַר לָהּ גֹּמֶר, הֵמָּה הַבְהָבַי.</p>

<p><strong>גמר</strong> כָּל לִי לָהּ הִקְדַשְׁתִּי, יוֹתֵר לִי אָיִן</p>

<p>וְיוֹתֵר מֵאֲשֶׁר לִי תֵּת לֹא אוּכָלָה,</p>

<p>אִם תֵּאוֹת לִי, לָהּ אָנִי, וְכֹל לִי שֶׁלָּהּ.</p>

<p><strong>געל</strong> רַב, בְּפִיךָ פָצִיתָ, לִי הִיא הַבְּתוּלָה,</p>

<p>גֹּמֶר פִּגֵּר לֶכֶת, הוֹגָה מִן מְסִלָּה.</p>

<p><strong>צלפחד</strong> אָמְנָם יִתְרוֹן לִנְתִינָתְךָ לֹא אֲכַזֵּב,</p>

<p>אִם גַּם עַל־פִּי אָבִיךָ יָקוּם דָבָר</p>

<p>טוֹב תִּגְאָל, וָלֹא, בִּמְחִילָתְךָ אֲדוֹנִי,</p>

<p>לוּ יְהִי, כִּי עַל־פְּנֵי אָבִיךָ אַתָּה מֵת,</p>

<p>אַיֵה אֵיפוֹא פִיךָ?</p>

<p><strong>געל</strong> מְלִיצוֹת חִידוֹת לָךְ,</p>

<p>הֵן אָבִי שָׂב וְזָקֵן וַאֲנִי עוּל יָמִים.</p>
</blockquote>

<blockquote>
<p><strong>גמר</strong> גַּם צְעִירִים יִגְוָעוּ.</p>

<br />
</blockquote>

<blockquote>
<p><strong>צלפחד</strong> אֲדוֹנַי זֶה חָרָצְתִּי,</p>

<p>בָּרִאשׁוֹן לַשָּׁבוּעַ הַבָּא הֲלֹא יְדַעְתֶּם</p>

<p>נָחוֹג הִלּוּלֵי חָגְלָה בִתִּי, אַחַר</p>

<p>בַּשַּׁבָּת הַשֵּׁנִית, אִם תִּתֵּן עֲרֻבָּה</p>

<p>תִּפְרֹשׂ אַתָּה כְנָפֶיךָ עַל צִלָּה,</p>

<p>וְאִם לֹא לְאַפִּרְיוֹן גֹּמֶר תּוּבַל צִלָּה,</p>

<p>עַתָּה קַבְּלוּ בִרְכָתִי וֶהֱיוּ שָׁלוֹם. (צלפחד יוצא).</p>

<p><strong>גמר</strong> לֵךְ לְשָׁלוֹם.</p>

<p>(אל געל) עוֹד לֹא עָלַי פַּחֲדָּתֶךָ,</p>

<p>הוֹי נַעַר אֱוִילִי! הֶאָמְנָם תַּאֲמִינָה</p>

<p>בַּעַר אָבִיךָ, וְיִתְנַצֵל אֶת הוֹנוֹ</p>

<p>בְּנוֹבְלוֹת יָמָיו תַּחַת שֻׁלְחָנְךָ לְלַקֵּט,</p>

<p>הָיֹה לֹא תִהְיֶה, אַךְ הֶבֶל וָרוּחַ,</p>

<p>חַכֵּה לְאָבִיךָ עֲדֵי יוֹמוֹ יָפוּחַ. (יוצא)</p>

<p><strong>געל</strong> נָקָם וְשִׁלֵּם עַל רֹאשְׁךָ עָלֶה נִדָּף!</p>

<p>פְּנֵי הַנִּצָחוֹן מוּל קְלָפַי יָאִירוּ</p>

<p>לְבַצַּע דְבַר־אֲדוֹנִי עוֹד לִי תַחְבֻּלָּה;</p>

<p>הֲכִי יִפָּלֵא, כִּי לְחֵפֶר הַמְּדֻמֶּה</p>

<p>גַּם אָב בְּשֵׁם &#8220;בַּרְזִלַי מְדֻמֶּה&#8221; יִמָּצֵא</p>

<p>פִּלְאֵי־פְּלָאִים, בְּנוֹהֵג, אָב אֶת בֵּן יוֹלִיד,</p>

<p>בְּעִנְיַן לְפָנֵינוּ, חֲדָשָׁה נִהְיָתָה,</p>

<p>בֵּן הוֹלִיד אָב, אִם אֲבַצַּע הַמְּזִמָּתָה.</p>

<br />
</blockquote>

<blockquote>
<br />
</blockquote>

<h2 id="מחזהשלישי">מחזה שלישי</h2>

<blockquote>
<br />
</blockquote>

<h3 id="חזיוןא.">חזיון א.</h3>

<blockquote>
<br />
</blockquote>

<p>פדבה, בית צלפחד, נכנסים חפר, גוני וצלה.</p>

<blockquote>
<br />
</blockquote>

<blockquote>
<p><strong>חפר</strong> נוֹגֵן, מְשׁוֹל בְּרוּחֲךָ אַל תִּגְבָּהָה</p>

<p>עַד מְהֵרָה שָׁכַחְתָּ אוֹתוֹת הַכָּבוֹד</p>

<p>אֲחוֹתָהּ חָגְלָה מִקָּרוֹב לְךָ הֶרְאָתָה.</p>

<p><strong>גוני</strong> מַלְמַד־הַבָּקָר, הֲלֹא זֹאת הַמוּסִיקָה</p>

<p>בַּת־הַשָּׁמַיִם, גְּבִרְתֵּנוּ גוֹנֶנֶת,</p>

<p>לָכֵן מֵרְשׁוּתְךָ לִי מִשְׁפַּט־הַבְּכוֹרָה,</p>

<p>וְאַחֲרֵי בְנִגּוּן שָׁעָה אַחַת בַּלּוֹנוּ</p>

<p>הַקְדִּישׁ כְּמוֹ־כֵן לְמִקְרָא חֹפֶשׁ תִּמְצָאוּ.</p>

<br />
</blockquote>

<blockquote>
<p><strong>חפר</strong> הוֹי חֲמוֹר חֲמוֹרָתַיִם! דֵּעָה חָסַרְתָּ,</p>

<p>מַה־תַּפְקִידָהּ שֶׁל זִמְרָה, לְמֶה נוֹצָרָה?</p>

<p>אִם לֹא לְהָשִׁיב נֶפֶשׁ, הַמְתִּיק עֲמַל אֱנוֹשׁ</p>

<p>אַחֲרֵי עֲבוֹדַת־מַעֲשֶׂה אוֹ לִמּוּדִים?</p>

<p>לָכֵן בְּפִלֹּסֻפְיָה תְּנָה לִי קְרוֹא פֶרֶק</p>

<p>אַחַר עֵת נִנָּפֵשׁ תִּתְפּוֹשׂ בַּכִּנּוֹר.</p>

<p><strong>גוני</strong> הָסֵר לְזוּת־שְׂפָתֶיךָ, אוֹתָהּ לֹא אוּכָל.</p>

<p><strong>צלה</strong> עַד־מָתַי אֲדוֹנַי כִּפְלַיִם תְּנַאֲצוּנִי?</p>

<p>בְּעַצוּמוֹתֵיכֶם אֵלֶה וְרִיב שְׂפָתֵיכֶם</p>

<p>עַל דָּבָר הַמָּסוּר רַק לִבְחִירָתִי,</p>

<p>חוֹבֶשֶׁת אֵינֶנִּי סַפְסַל־בֵּית־סֵפֶר,</p>

<p>לְשָׁעוֹת קְבוּעוֹת לֹא עוֹד יָדַי אֲסוּרוֹת,</p>

<p>אֶהְגֶּה בְשִׁעוּרַי לְחֵפֶץ לְבָבִי וְנַפְשִׁי,</p>

<p>לְמַעַן הָתֵם מְדָנִים שְׁנֵיכֶם פֹּה שֵׁבוּ,</p>

<p>קְחָה אַתָּה הַכִּנּוֹר הַךְ הַמֵּיתָרִים</p>

<p>וְיַתֵּם מִשְׁנָתוֹ עַד תִּמְצָא יָדֶיךָ.</p>

<p><strong>גוני</strong> הַתְכַלִּי בְרֶגַע מֵיתָרַי כּוֹנַנְתִּי?</p>

<p><strong>חפר</strong> זֹאת עוֹלָם לֹא תִהְיֶה וְכוֹנֵן לָנֶצַח</p>

<p><strong>צלה</strong> עַל אֵיזֶה פֶרֶק עָמַדְנוּ?</p>

<p><strong>חפר</strong> פֹּה, גְּבִרְתִּי,</p>

<p>&quot;הָכָא אַזְלַת נַהֲרָא סִימוּתָא,</p>

<p>דָא הִיא אֲרַע סִיגָאָא,</p>

<p>הָכָא קַיְמֵת דִּי פְּרִיַּמָּא</p>

<p>סַבְתָּא קִרְיְתָא רָמָתָא דִּי מַלְכַיָּא&quot;.</p>
</blockquote>

<blockquote>
<p><strong>צלה</strong> בָּאֵר לִי הַמִּלּוֹת.</p>

<p><strong>חפר</strong> &#8220;הָכָא קַיְמֵת&#8221; מֵרֹאשׁ לָךְ הִגַּדְתִּי, &#8220;סִימוּתָא&#8221;</p>

<p>חֵפֶר אָנֹכִי, &#8220;דָּא הִיא&#8221; בֵּן בַּרְזִלַי מִפִּזָּה,</p>

<p>&#8220;אֲרַע סִיגָאָא&#8221; הַמִּתְחַפֵּשׂ לְהַשִּׂיג אַהֲבָתֵךְ.</p>

<p>&#8220;הָכָא קַיְמֵת&#8221; וְחֵפֶר הַהוּא הַמְבַקֵּשׁ יָדֵךְ,</p>

<p>&#8220;פְּרִיַּמָּא&#8221; הוּא עַבְדִּי גַעַל, &#8220;קִרְיְתָא רָמָתָא&#8221;</p>

<p>לוֹבֵשׁ מַחְלְצֹתַי &#8220;דִּי מַלְכַיָּא&#8221; לְהַתְעוֹת אֶת</p>

<p>הַזָּקָן עֹשֶׂה מַעֲשֵׂה־נַעֲרוֹת.</p>
</blockquote>

<blockquote>
<p><strong>גוני</strong> מֵיתְרֵי הַכִּנּוֹר נָכֹנוּ.</p>

<p><strong>צלה</strong> טוֹב, הַשְׁמִיעָה, פִי! קוֹל כְּחוֹלָה.</p>

<p><strong>חפר</strong> אָדָם, הַטֵּל רוֹק בַּמְּאוּרָה וְהָכֵן מֵחָדָשׁ.</p>

<br />
</blockquote>

<blockquote>
<p><strong>צלה</strong> עַתָּה אֲנַסֶּה אָנֹכִי.</p>

<p>&#8220;הָכָא אַזְלַת נַהֲרָא סִימוּתָא&#8221; מוּזָר אַתָּה לִי,</p>

<p>&#8220;דָּא הִיא אֲרַע סִיגָאָא&#8221; לֹא אֶתֵּן אֵמוּן בָּךְ,</p>

<p>&#8220;הָכָא קַיְמֵת דִי פְּרִיַּמָּא סַבְתָּא&#8221; הִשָּׁמֵר פֶּן</p>

<p>יִקַּח אָזְנוֹ שֶׁמֶץ מֶנְהוּ, &#8220;קִרְיְתָא רָמָתָא&#8221;</p>

<p>אַל תִּבְטַח הַרְבֵּה, &#8220;דִּי מַלְכַיָּא&#8221; נוֹאָשׁ</p>

<p>אַל תֹּאמַר.</p>
</blockquote>

<blockquote>
<p><strong>גוני</strong> גְּבִרְתִּי, הַכֹּל עָרוּךְ.</p>

<p><strong>חפר</strong> הַכֹּל מִלְּבַד הַבָּסִיס.</p>
</blockquote>

<blockquote>
<p><strong>גוני</strong> גַּם הַבָּסִיס יָשָׁר הִנֵּהוּ</p>

<p>אַךְ בְּסִיס עָגוּר הַזֶה קוֹל מַבְכִּירָה.</p>

<p>(לעצמו) חֵי נַפְשִׁי! מִקִּנְאָה, כְתַנּוּר־בֹּעַרָה</p>

<p>לִבּוֹ שֶׁל זֶה הַמְהַפֵּךְ בַּחֲרֵרָתִי,</p>

<p>מַקְרֵא־דַרְדְּקִי עַתָּה אֶשְׁמוֹר צְעָדֶיךָ.</p>
</blockquote>

<blockquote>
<p><strong>צלה</strong> אִם עֲדֶנָה אַשְׂמְאִילָה עוֹד עֵת אֵימִינָה.</p>

<p><strong>חפר</strong> הַאֲמִינִי וּבִטְחִי בִי, הוּא אַצִיד הוּא אַיַקְם,</p>

<p><strong>צלה</strong> אֱמוּנָתִי לְמוֹרִי זֹאת הִיא חוֹבָתִי</p>

<p>עוֹד אֶעֶרְכָה אִתְּךָ דְבַר־סֶפֶק יְצִיקֵנִי,</p>

<p>עַתָּה נַחְדֹּל מִזֶּה, גּוּנִי, בֹּא הֵנָּה,</p>

<p>וְאַתֶּם מוֹרִים אַל יָשִׂים אִישׁ אָשָׁם נַפְשִׁי</p>

<p>אִם מַהֲתַלּוֹת אִתְּכֶם שְׁנֵיכֶם חָמַדְתִּי.</p>

<p><strong>גוני</strong> עַתָּה אֲדוֹנִי צֵאת לָשׂוּחַ תּוּכָל,</p>

<p>לֹא אֶתֵּן לֶקַח נַצֵחַ עַל שְׁלִשִּׁיָּה.</p>

<p><strong>חפר</strong> לִפְנֵי אֲדוֹנִים קָשֶׁה אֵלֶּה מִי יַעֲמֹד!</p>

<p>לָכֵן אֲדוֹנִי פֹּה אֵשֵׁב כִּי אִוִּיתִי.</p>

<p>(לעצמו) וְאֶעֱמֹד עַל מִצְפֶּה, כִּי כְמוֹ שָׁעַר בְּנַפְשִׁי</p>

<p>שֶׁמֻּכֵּה־אַהֲבָה הַמְּנַצֵּחַ הַזֶּה.</p>

<p><strong>גוני</strong> טֶרֶם לַכִּנּוֹר יָדַיִךְ תִּשְׁלַחְנָה</p>

<p>מִתּוֹרַת הָאֶצְבָּעוֹת וּמִשְׁפְּטָן</p>

<p>רָאשֵׁי־הַיְסֹדוֹת לְפָנַיִךְ אֶעֱרוֹכָה,</p>

<p>וְאוֹרֵךְ בִּקְצָרָה כָּל־טַעֲמֵי־הַנְּגִינָה,</p>

<p>בְּאוֹפַן קַל עָרֵב וּמוֹעִיל גַּם יַחַד</p>

<p>אֲשֶׁר לֹא שְׁעָרוּהוּ הַמּוֹרִים לְפָנַי,</p>

<p>כָּרָשׁוּם בָּזֶה בְּאוֹתִיּוֹת מְאִירוֹת.</p>
</blockquote>

<blockquote>
<p><strong>צלה</strong> טַעֲמֵי הַנְּגִינָה כְּבָר דַּעַת לָמַדְתִּי.</p>

<p><strong>גוני</strong> אַךְ קִרְאִי־נָא טַעֲמֵי הַגַּמָּה לְגוּנִי.</p>

<br />
</blockquote>

<blockquote>
<p>(קוראה) &#8220;גַּמָּה&#8221; אָנֹכִי לְעֶרְכֵי הַקּוֹלוֹת אֶבֶן פִּנָּה</p>

<p>(א) &#8220;רֶה&#8221; בְּעַד אַהֲבַת גּוּנִי אוֹתָךְ אַפְגִּיעַ</p>

<p>(ב) &#8220;מִי&#8221; צִלָּה עַטְּרִיהוּ רָצוֹן כַּצִּנָּה</p>

<p>(ג) &#8220;פַה&#8221; רְאִי אֵשׁ אַהֲבָתוֹ שָׁמַיִם יַצִּיעַ</p>

<p>(ד) &#8220;סָל רֶה&#8221; אֶחָד הַמַּפְתֵּחַ שְׁתַּיִם זוּ שָׁמַעְתִּי</p>

<p>(ה) &#8220;לַא מִי&#8221; רַחֲמִי־נָא. תַּסְתִּירִי פָּנַיִךְ וָמַתִּי.&quot;</p>

<p>הַלָּזֶה גַמָּה תִקְרָאֵהוּ? פִּגּוּל הוּא תֶּבֶל.</p>

<p>טוֹבִים לִי אֹפַנִּים קְדֻמִים, וְלֹא אָמִיר</p>

<p>כְּלָלִים סְלוּלִים בְּהַמְצָאוֹת עַתִּיקוֹת.</p>
</blockquote>

<p>(נכנס משׁרת)</p>

<blockquote>
<p><strong>המשׁרת</strong> שָׂרָתִי עֲזוֹב סְפָרַיִךְ צִוָּה אָבִיךְ,</p>

<p>חֲדַר־אֲחוֹתֵךְ לְפָאֵר עֶזְרָתֵךְ לוֹ דְרוּשָׁה,</p>

<p>כִּי מָחָר חַג כְּלוּלוֹתֶיהָ יָדַעַתְּ.</p>

<p><strong>צלה</strong> שָׁלוֹם, מוֹרִים נִכְבָּדִים, הֲלֹא צֻוֵּיתִי.</p>

<p><strong>חפר</strong> כֵּן גְּבִרְתִּי, הִשָּׁאֵר פֹּה מַה לִי נְסִבָּה!</p>

<p><strong>גוני</strong> וְלִי נְסִבָּה עַל קַנְקַן מוֹרֶה זֶה לִתְהוֹת,</p>

<p>בְּאַהֲבָה הוּא, כֵּן פָּנָיו יָעִידוּ, אֲדַמֶּה</p>

<p>אַךְ אִם צִלָּה הִיא אֶת עֶרְכָּה כֹּה תַּשְׁפִּיל</p>

<p>עַל כָּל שֹׁגֶה וּמַשְׁגֶּה שְׂאֵת עֵינֶיהָ,</p>

<p>בִּבְחִירֵךְ שְׂמָחִי, כַּפַּי אֶרְחַץ בְּנִקָּיוֹן</p>

<p>אִם יָבוֹא יוֹם אֶרְאֶה אוֹתָךְ לְדֵרָאוֹן.</p>

<br />
</blockquote>

<h3 id="חזיוֹןב">חזיוֹן ב</h3>

<blockquote>
<br />
</blockquote>

<p>פדבה, לפני בית צלפחד, נכנסים, צלפחד, גמר, געל, חגלה, צלה חפר ועוד</p>

<p>אחרים, ומשׁרתים</p>

<blockquote>
<p><strong>צלפחד</strong> (אל געל) אֲדוֹנִי חֵפֶר, יוֹם קִוִּינוּ הִנֵּה בָּא,</p>

<p>הוּא יוֹם־חֲתוּנַת בִּתִּי חָגְלָה עִם פֶּרֶץ.</p>

<p>וּמֵחֲתַן־דְּנַן עַד כֹּה אֵין קוֹל, אֵין קֶשֶׁב,</p>

<p>מַה יֹּאמְרוּ הַבְּרִיּוֹת? אֵיךְ נִהְיֶה לִשְׂחוֹק!</p>

<p>כִּי נִפְקַד הֶחָתָן, וְהוּכַן הַכֹּהֵן</p>

<p>לְסַדֵּר הַחֻפָּה וּבִרְכוֹת הַנִּשּׂוּאִין!</p>

<p>לְבִשְׁתֵּנוּ זֶה, חֵפֶר, מַה תַּעֲנֶה אַתָּה.</p>
</blockquote>

<blockquote>
<p><strong>חגלה</strong> לִי, לִי בֹשֶׁת הַפָּנִים, כִּי נֶאֱלַצְתִּי,</p>

<p>לָתֵת אֶת יָדִי, לַמְרוֹת חֵפֶץ לְבָבִי,</p>

<p>אֶל אִישׁ־שִׁגָּעוֹן, קָשֶׁה וְרַע־מַעֲלָלִים,</p>

<p>פַּחַז לְאָרֵשׂ בְּתוּלָה, לְמָהֳרֶנָּה מָתוּן,</p>

<p>מֵרֹאשׁ הֲלֹא אָמַרְתִּי, הֱיוֹת בּוֹ רוּחַ עִוְעִים,</p>

<p>כֹּסֶה בִקְשִׁי־עָרְפּוֹ, מְרֵרוֹת הֲתֻלָיו,</p>

<p>לְמַעַן, עָלֵז, טוֹב־לֵב, עָלָיו יֹאמֵרוּ</p>

<p>עִם אֶלֶף יִתְחַתֵּן, יִקְרָא יוֹם מוֹעֵד</p>

<p>יָכִין הָאֲרוּחָה, וִימַנֶּה הַקְּרוּאִים,</p>

<p>בְּפִיו הוּא יִתְחַתֵּן, לָקַחַת בַּל עִמּוֹ.</p>

<p>אֵיךְ עַל עֲנִיָּה חָגְלָה בְאֶצְבַּע יִרְזֹמוּ:</p>

<p>&quot;רְאוּ אֵשֶׁת פֶּרֶץ מְטֹרָף חֲסַר־הַדַּעַת</p>

<p>אִם יוֹאֶל יָבוֹא פְּרוֹשׂ כְּנָפָיו עָלֶיהָ&quot;.</p>
</blockquote>

<blockquote>
<p><strong>געל</strong> הֵרָגְעִי חָגְלָה עֲדִינָה, גַּם אַתָּה צְלָפְחָד</p>
</blockquote>

<blockquote>
<p>חֵי נַפְשִׁי, לְבַב־פֶּרֶץ אַךְ טוֹב סֶלָּה,</p>

<p>וּמִי יוֹדֵעַ מָה אָסוֹן קָרָהוּ.</p>

<p>אַף כִּי קָשֶׁה הוּא, חָכָם לִבּוֹ יְדַעְתִּיו</p>

<p>אַף כִּי לָצוֹן אִתּוֹ, אַךְ תָּם וְיָשָׁר הוּא.</p>
</blockquote>

<blockquote>
<p><strong>חגלה</strong> אַף עַל כָּל־אֵלֶּה מִי יִתֵּן לֹא יְדַעְתִּיו!</p>
</blockquote>

<p>(יוצאה בבכי, אחריה צלה ורעותיהן)</p>

<blockquote>
<p><strong>צלפחד</strong> בִּכְיֵךְ זֶה לֹא בְכִיָּה שֶׁל־חִנָּם,</p>

<p>חֶרְפָּה כָזֹאת גַּם לֵב־קְדוֹשִׁים שָׁבָרָה</p>

<p>מַה־גַּם לֵב נִגְרָשׁ וְזֹעֵף כִּלְבָבֵךְ.</p>
</blockquote>

<p>(נכנס ציבא)</p>

<blockquote>
<p><strong>ציבא</strong> אֲדוֹנִי אֲדוֹנִי! חֲדָשׁוֹת, חֲדָשׁוֹת נוֹשָׁנוֹת לֹא</p>

<p>שָׁמְעָה אֹזֶן עַד כֹּה.</p>

<p><strong>צלפחד</strong> חֲדָשׁוֹת נוֹשָׁנוֹת שְׁנֵי הֲפָכִים!</p>

<p><strong>ציבא</strong> הַאִם לֹא חֲדָשָׁה הִיא, פֶּרֶץ כִּי יָבוֹא?</p>

<p><strong>צלפחד</strong> הִנֵּה הוּא בָא? (עבר).</p>

<p><strong>ציבא</strong> לֹא אֲדוֹנִי.</p>

<p><strong>צלפחד</strong> וּמֶה, אִם כֵּן?</p>

<p><strong>ציבא</strong> הִנֵּה הוּא בָא. (הוֹה).</p>

<p><strong>צלפחד</strong> מָתַי יִהְיֶה פֹּה?</p>

<p><strong>ציבא</strong> בְּעָמְדוֹ עַל עֶמְדָּתִי, וְעֵינֵיכֶם עֵינָיו תִּרְאֶינָה.</p>

<p><strong>געל</strong> חֲדָשׁוֹתֶיךָ הַנּוֹשָׁנוֹת מָה הֵנָּה?</p>

<p><strong>ציבא</strong> אֲבָל, פֶּרֶץ הוּא בָא לָבוּשׁ כּוֹבַע חָדָשׁ וּמְעִיל</p>

<p>יָשָׁן, בְּלָאוֹת מִכְנְסַיִם בַּשְּׁלִשִׁית חִדְּשׁוּ פְנֵיהֶם,</p>

<p>נְעָלִים מְטֻלָּאִים עַל רַגְלָיו, הָאֶחָד רָכוּס לוֹ</p>

<p>כַפְתֹּרִים, וְהַשֵּׁנִי צָמִיד־פָּתִיל, חֶרֶב יְשָׁנָהּ</p>

<p>הֶעֶלְתָה חֲלוּדָה צְמוּדָה לוֹ עַל יְרֵכוֹ, שְׁנֵי פִיוֹתָיו</p>

<p>מְפֻצָּמוֹת; וְרוֹכֵב הוּא עַל סוּס קִטַּע בְּרַגְלוֹ,</p>

<p>מְזֻיָּן בְּאֻכָּף אֲכָלָהוּ עָשׁ, וּסְמוּכִיוֹת</p>

<p>מֵחֹמֶר אֵין לוֹ דְמוּת; נוֹסַף עַל כָּל־אֵלֶה, סוּסוֹ</p>

<p>אָחוּז מַחֲלַת־הַשְּׁקֵדִים. בַּעַל חֲטָטִין וְכָל מַרְעִין</p>

<p>בִּישִׁין, מוּצָק מִצְפַרְדֵּעַ, מֻכֶּה־שְׁחִין, מְלֻפָּף</p>

<p>יַלֶּפֶת, רָר פִּיו אֶת רִירוֹ, נוֹפֵל־יְרֵכוֹ, כָּבוּל</p>

<p>בְּרַגְלָיו הַקּוֹדְמוֹת, רֶסֶן לוֹ עַל לֶחְיוֹ הָאֶחָד,</p>

<p>מוֹשְׁכוֹתָיו מֵעוֹר כֶּשֶׂב קְרוּעוֹת לִקְרָעִים מֵרֹב־</p>

<p>עֲבוֹדָה שֶׁעֻבַּד בָּם לַעֲצוֹר אוֹתוֹ מֵהִכָּשֵׁל,</p>

<p>וְחָגוּר חֲגוּרָה מְשֻׁשַּׁת הַטְּלַאִים, תְּפוּרָה בְּחוּטֵי</p>

<p>הַסַּקָּאִים.</p>
</blockquote>

<blockquote>
<p><strong>צלפחד</strong> מִי וָמִי הַהֹלְכִים אִתּוֹ?</p>

<p><strong>ציבא</strong> נַעֲרוֹ מְשָׁרְתוֹ כְּמוֹ סוּסָתוֹ הָדוּר בְּסוּתֹה,</p>

<p>פֻּזְמְקִי שֶׁל בַּד עַל שׁוֹקוֹ הָאֶחָד, וְאַמְפְּלָאָה</p>

<p>שֶׁל לְבַד עַל הַשֵּׁנִי, חָגוּר בִּפְתִיל צָבוּעַ</p>

<p>אָדוֹם וְיָרוֹק, חָבוּשׁ כּוֹבַע יָשָׁן שֶׁפִּסַּת־נְיָר</p>

<p>תְּחוּבָה בוֹ תַּחַת נוֹצָה, דְּמוּתוֹ דְּמוּת קֶטֶב</p>

<p>מְרִירִי, לֹא תִפְאֶרֶת־אָדָם לוֹ.</p>

<p><strong>געל</strong> עֲשׂוֹת זָר מַעֲשֵׂהוּ, רוּחַ זָרָה תִּתְקְפֵהוּ,</p>

<p>אַךְ מִנְהָגוֹ פְעָמִים בָּחוֹר בִּגְדֵי עִדִּים.</p>

<p><strong>צלפחד</strong> יָבוֹא כְמוֹ שֶׁיָּבוֹא, אֲנִי לִקְרָאתוֹ אֶשְׂמָחָה.</p>

<p><strong>ציבא</strong> לֹא אֲדוֹנִי, הוּא אֵינֶנוּ בָא.</p>

<p><strong>צלפחד</strong> הֲלֹא הִגַּדְתָּ שֶׁבָּא.</p>

<p><strong>ציבא</strong> מִי? שֶׁפֶּרֶץ בָּא? לֹא אֲדוֹנִי, שֶׁסוּסוֹ בָּא,</p>

<p>הִגַּדְתִּי וּפֶרֶץ עַל גַּבָּיו.</p>

<p><strong>צלפחד</strong> וְלֹא אֶחָד הוּא?</p>

<p><strong>ציבא</strong> לֹא, חֵי פַרְעֹה נְכֹה</p>

<p>הֵא לָכֶם קְשִׂיטָה</p>

<p>אִם לֹא סוּס וְרוֹכְבוֹ,</p>

<p>רַק אֶחָד בִּסְפָר</p>

<p>וְיוֹתֵר בְּמִסְפָּר.</p>
</blockquote>

<p>(נכנס פרץ והדד)</p>

<blockquote>
<p><strong>פרץ</strong> אַלּוּפַי רֵעַי, אַיֵכֶם? הַאֵין אִישׁ בַּבָּיִת?</p>

<p><strong>צלפחד</strong> בּוֹאֲךָ לְשָׁלוֹם אֲדוֹנִי.</p>

<p><strong>פרץ</strong> אַךְ לֹא שָׁלֵם בָּאתִי.</p>

<p><strong>צלפחד</strong> שֶׁבֶר־יָד אוֹ רֶגֶל הֲלֹא בְךָ לֹא נִרְאֶה.</p>

<p><strong>געל</strong> לֹא דִמִּיתִיךְ תָבוֹא בַּעֲדָיִם כָּאֵלֶּה.</p>

<br />
</blockquote>

<blockquote>
<p><strong>פרץ</strong> הֲטוֹב טוֹב, לוּ כְשׁוֹאָה עָלִיתִי אֲלֵיכֶם</p>

<p>אֵיפֹה חָגָא, כַּלָּתִי אֲהוּבַת נַפְשִׁי?</p>

<p>וְאַתָּה אָבִי הֲשָׁלוֹם? מַה־זֶּה סָר רוּחֲכֶם?</p>

<p>מַדּוּעַ כֻּלְּכֶם תִּתְרָאוּ, תַּהְכְּרוּ לִי?</p>

<p>כְּמוֹ מִפְלֶצֶת אֲיוּמָה, זְנָב הַכִּימָה</p>

<p>אוֹ אֶחָד מִפִּלְאֵי־תֵבֵל לוּ רְאִיתֶם!</p>
</blockquote>

<blockquote>
<p><strong>צלפחד</strong> הֵן זֶה יוֹם כְּלוּלוֹתֶיךָ הֲלֹא יָדַעְתָּ,</p>

<p>וּמְאֹד הִתְעַצַּבְנוּ כִּי בֹא אֵחַרְתָּ,</p>

<p>וְעַתָּה כְהֵלֶךְ כִּי בָאתָ נוֹסִיף עַצֶּבֶת,</p>

<p>הָסֵר מֵעָלֶיךָ בְּגָדֶיךָ אֵלֶּה</p>

<p>הַכֹּסִים קָלוֹן וִישִׂימוּךְ לְרַאֲוָה,</p>

<p>וְהֹפְכִים לְאֵבֶל וְיָגוֹן יוֹם שִׂמְחָתֵנוּ.</p>
</blockquote>

<blockquote>
<p><strong>געל</strong> לְשַׁחֵר רַעֲיָתְךָ, הַסִּבָּה הַגִּידָה,</p>

<p>שֶׁזֶּה זְמַן־כַּבִּיר מִבֹּא עֲצָרַתְךָ,</p>

<p>וּמוּזָר אֶל עַצְמְךָ הֵנָּה הֱבִיאָתְךָ.</p>

<p><strong>פרץ</strong> יֶאֶרְכוּ הַדְּבָרִים וְתִיגַע אֹזֶן מִשְּׁמוֹעַ,</p>

<p>תְּנוּ תוֹדָה לְאֵל, כִּי בָאתִי הַפַּעַם,</p>

<p>וּמַדּוּעַ עַד בּוֹשׁ כֹּה הִתְמַהְמָהְתִּי</p>

<p>בְּעֵת רְוָחָהּ צִדְקִי לִפְנֵיכֶם אַגִּישָׁה</p>

<p>וַהֲשִׁכֹּתִי רוּחֲכֶם מִמֶּנִּי, אֲקַוֶּה,</p>

<p>חָגָא אַיֶּהָ? פְּרִידָתָהּ עָלַי קָשָׁה,</p>

<p>הַבֹּקֶר יִפְנֶה, וְעֵת בַּהֵיכַל הָיִינוּ.</p>

<p><strong>צלפחד</strong> בְּבִגְדֵי־בוּז אֵלֶּה פְּנֵי כַלָּתְךָ הֲתִרְאֶה!</p>

<p>לֵךְ אֶל חַדְרִי וְהַחֲלֵף אֶת מַחְלְצֹתַי.</p>

<p><strong>פרץ</strong> אוֹדְךָ אֲדוֹנִי, בְּאֵלֶּה אֵרָאֶה פָנֶיהָ.</p>

<p><strong>צלפחד</strong> הֲגַם אֶל חֻפָּתְךָ בָּאֵלֶּה תְבִיאֶנָּה?</p>

<p><strong>פרץ</strong> חָתָן כְּמוֹ שֶׁהוּא, דְּבָרֶיךָ אַךְ לְמוֹתָר,</p>

<p>אֶל עַצְמִי תִנָּשֵׂא, לֹא אֶל שַׂלְמָתִי לְעוֹרִי,</p>

<p>לוּ מַדֵּי נַפְשִׁי בִי, כְּמוֹ מִדּוֹתַי אֵלֶּה,</p>

<p>הֵיטֵב כְּחֶפְצָהּ וְרוּחָהּ לוּ יָכֹלְתִּי,</p>

<p>מַה־טּוֹב הָיָה לְחָגָא וְעוֹד יוֹתֵר לִי,</p>

<p>מַה נּוֹאַלְתִּי שְׁעוֹת אִתְּךָ בְּדִבְרֵי־שֶׁקֶר,</p>

<p>עֵת אֶת פְּנֵי־כַלָּתִי עָלַי לְשַׁחֵר</p>

<p>וְלַחֲתוֹם אַהֲבָתִי בְּאַחַת מִנְּשִׁיקֹתָי. (יוצא)</p>
</blockquote>

<blockquote>
<p><strong>געל</strong> דָּבָר לָאַט עִמּוֹ, עִדִּים כִּי עָטָה,</p>

<p>בְּכָל יְכָלְתֵּנוּ פַּתּוֹת אוֹתוֹ נַחְתּוֹרָה</p>

<p>לָשׂוּם בִּגְדֵי־כָבוֹד בֵּיתָה־אֵל בְּלֶכְתּוֹ.</p>

<br />
</blockquote>

<blockquote>
<p><strong>צלפחד</strong> אֵלְכָה אַחֲרָיו, דְּבַר־מָה יִקָּרֶה אֶרְאֶה.</p>
</blockquote>

<p>(יוצאים צלפחד, גמר והמשׁרתים)</p>

<blockquote>
<p><strong>געל</strong> (אל חפר) אוֹ אָז נַשְׂכִּיל אִם רְצוֹן אָבִיהָ יְחֻבַּר</p>

<p>אֶל אַהֲבָתָהּ הִיא תָּשִׁיב אֶל חֵיקֶךָ,</p>

<p>לְהוֹצִיא דָבָר לְפֹעַל אִישׁ עִתִּי אֶמְצָאָה,</p>

<p>– מִי וְאֵיזֶה הוּא, לֹא יִתֵּן אַף לֹא יוֹסִיף –</p>

<p>אוֹתוֹ כְלִי־חֵפֶץ אָשִׂים לְמַטָּרָתֵנוּ,</p>

<p>הוּא יִהְיֶה לְךָ לְאָב, בַּרְזִלַּי יִקָּרֵא,</p>

<p>עַל מֹהַר הִבְטַחְתָּ עוֹד יָשִׂים נוֹסָפוֹת,</p>

<p>מִפְּרִי־תִקְוָתְךָ תִּשְׂבַּע שֹׁקֵט וּשְׁלֵיו,</p>

<p>אֶת צִלָּה יִתֵּן לְךָ צְלָפְחָד בְּחֵפֶץ־לֵב.</p>

<p><strong>חפר</strong> לוּלֵא הַמּוֹרֶה אֶת עִקְבֹתֶיהָ יִשְׁמֹר,</p>

<p>טוֹב אֲשֶׁר יָפֶה לוּ חֶרֶשׁ אֵרַשְׂתִּיהָ,</p>

<p>דָּבָר שֶׁכְּבָר נַעֲשֶׂה, אֵין עוֹד לַהֲשִׁיבוֹ</p>

<p>טוּבִי בְיָד אוֹחַז נֶגְדָּה־נָּא לְשׁוֹרְרָי.</p>
</blockquote>

<blockquote>
<p><strong>געל</strong> אֲשֶׁר אֶחֱזֶה אָנִי, לֹא בָרַעַשׁ אֲדוֹנִי,</p>

<p>לְאַט לְאַט אֶל מַטָּרָתֵנוּ עֲלוֹת נַעְפִּילָה,</p>

<p>וְתָעֹז יָדֵנוּ עַל גֹּמֶר לְבֶן־זָקָן</p>

<p>עַל נְמוּאֵלִי בּוֹדֵק גִּנְזֵי־נִסְתָּרוֹת,</p>

<p>וְעַל הַמְנַגֵּן בַּעַל יְסוּרִים־שֶׁל־אַהֲבָה,</p>

<p>לְמַעַן אֲדוֹנִי דָבָר מֶנִּי לֹא יִקֶשׁ.</p>
</blockquote>

<p>(גֹמר שׁב)</p>

<blockquote>
<p>אֲדוֹנִי גֹמֶר, מִבֵּית־הַתְּפִלָּה בוֹאֶךָ?</p>

<p><strong>גמר</strong> שְׂבַע־עֹנֶג כְּרוּץ נַעַר מִבֵּית־הַסֵּפֶר.</p>

<p><strong>געל</strong> הֲגַם הֵמָּה, הַכַּלָּה עִם חֲתָנָהּ, בָּאִים?</p>

<p><strong>גמר</strong> אַף גַּם הַכַּלָּה עִם חֲתָנָהּ חֲתַן־דָּמִים,</p>

<p>בְּאַף הַבְּתוּלָה שָׂם חַחִים תַּחַת נְזָמִים.</p>

<p><strong>געל</strong> הֲמִמֶּנָּה עוֹד יוֹסִיף יַרְשִׁיעַ הָאִישׁ?</p>

<p><strong>גמר</strong> לֹא אִישׁ הוּא, אַךְ שָׂעִיר, שֵׁד מִשַּׁחַת.</p>

<p><strong>געל</strong> וָהִיא לֹא אִשָּׁה, אַךְ שֵׁדָה מִתֹּפֶת.</p>

<p><strong>גמר</strong> אַךְ שֵׂיָה הִיא יוֹנָה פוֹתָה לְעֻמָּתוֹ,</p>

<p>בֶּאֱמוּנָה, אֲדוֹנִי חֵפֶר, כִּשְׁאוֹל אוֹתָהּ</p>

<p>הַכֹּהֵן, אִם לִהְיוֹת לוֹ לְאִשָּׁה תַּחְפֹּץ,</p>

<p>&#8220;חֵי גוֹג וּמָגוֹג&#8221; קָפַץ וְנִשְׁבַּע בְּקוֹל רָם,</p>

<p>עַד כִּי נִרְעַשׁ וְנִפְחַד הִפִּיל הַכֹּהֵן</p>

<p>סִפְרוֹ מִיָּדוֹ, וַיְהִי אַךְ לַהֲרִימוֹ</p>

<p>שָׁלַח יָדוֹ, וַיִדְחָפֵהוּ הֶחָתָן</p>

<p>בְּכָל־כֹּחוֹ, עַד כִּי כֹהֵן עַל סֵפֶר</p>

<p>סֵפֶר עַל כֹּהֵן רֻטָּשׁוּ &quot;עַתָּה קָחֶנּוּ</p>

<p>אִם עוֹד בּוֹ חֶפְצֶךָ&quot; צָעַק בְּקוֹל אַדִּיר.</p>
</blockquote>

<blockquote>
<p><strong>געל</strong> הַנַּעֲרָה מֶה עָנָתָה, בְּקוּם הַכֹּהֵן?</p>

<p><strong>גמר</strong> נִבְהָלָה וְנִדְהָמָה מִדַּהֲרֹתָיו</p>

<p>וּשְׁאוֹנוֹ, כְּמוֹ אֶל מִצִנִּים יִקָּחֻהוּ,</p>

<p>סֵדֶר־הַנִּשּׂוּאִין כְּנָהוּג, אַחֲרֵי כָלָה,</p>

<p>לָקַח כּוֹס יַיִן וַיַגֵּר אֶל פִּיהוּ</p>

<p>וַיִקְרָא &#8220;הָהּ לְחַיִּים!&#8221; כְּאִלּוּ אֶל הַחוֹף,</p>

<p>מֵאֳנִיָּה חִשְּׁבָה לְהִשָּׁבֵר עַתָּה בָא</p>

<p>וְיַחַד עִם מֵרֵעָיו יַיִן וְשֵׁכָר יִסְבָּא,</p>

<p>גַּם מֵהָעֲנָבִים צָבָט, תּוֹכָם מָצָה</p>

<p>וּקְלִפָּתָם זָרַק אֶל פְּנֵי הַסֶּגֶן</p>

<p>כְּאִלּוּ חָפַץ לִשְׁבּוֹר רַעֲבוֹן זְקָנוֹ הַדַּק,</p>

<p>אַחַר, בֵּין זְרֹעֹתָיו חָטַף הַכַּלָּה</p>

<p>וַיִּשָּׁקֶנָּה, עַד לְקוֹל צָלְלוּ שְׂפָתָיו</p>

<p>רָעֲשׁוּ הַסִּפִּים, וּבוֹשִׁים וְנִכְלָמִים</p>

<p>אֲנִי וְכָל הַקָּהָל מִשָּׁמָּה נִדְחָפְנוּ,</p>

<p>אַפִּרְיוֹן פָּרוּעַ כָּזֶה לֹא נִהְיָה,</p>

<p>שְׁמַע, הִנֵּה הַנּוֹגְנִים זְמִירוֹת יִתֵּנוּ.</p>
</blockquote>

<p>(מקהלת נוגנים)</p>

<p>(נכנסים, פרץ, חגלה, צלה, צלפחד, גוני, הדד וכל התהלוכה)</p>

<blockquote>
<p><strong>פרץ</strong> אַלּוּפַי רֵעַי, בְּעַד טָרְחֲכֶם תּוֹדָה אֶגְמֹל,</p>

<p>לְמִשְׁתֵּה־הַחֲתוּנָה, רַב־תְּכוּנָה הִרְבֵּיתֶם</p>

<p>יָדַעְתִּי, וְאִתִּי אֱכוֹל בַּצָּהֳרַיִם תְּדַמּוּ,</p>

<p>לֹא כֵן, עֲסָקַי אֶל אַרְצִי יַבְהִילוּנִי</p>

<p>לְהִפָּטֵר מִכֶּם שַׁלְּחוּנִי, בָרְכוּנִי.</p>

<p><strong>צלפחד</strong> הוֹאֶל־נָא עַד פְּנוֹת הַיּוֹם עֲמֹד.</p>

<p><strong>פרץ</strong> טֶרֶם פָּנָה יוֹם, פְּנוֹת לָלֶכֶת אֲנִי נֶאֱלָץ,</p>

<p>אַל תִּתְמָהוּ, לוּ חֶפְצִי בְבֵיתִי יְדַעְתֶּם,</p>

<p>עֲמוֹד פֹּה אַף רֶגַע הַפְצַר בִּי תֶחְדָּלוּ,</p>

<p>וְאַתֶּם רֵעַי, לָכֶם תּוֹדָה אֶתֵּנָה,</p>

<p>אֲשֶׁר אֵיךְ בְּיַד רַעְיָה עֲדִינָה זֹאת</p>

<p>אֶת רוּחִי הִפְקַדְתִּי בְּעֵינֵיכֶם רְאִיתֶם.</p>

<p>שְׁתוּ וְשִׁכְרוּ דּוֹדִים, הֱיוּ שָׁלוֹם כֻּלְּכֶם,</p>

<p>גַּם לִשְׁמִי וְזִכְרִי כּוֹס בְּרָכוֹת תִּשָׂאוּ,</p>

<p>חֲפָצַי אוֹתִי לָשׁוּשׁ אִתְּכֶם יִכְלָאוּ.</p>
</blockquote>

<blockquote>
<p><strong>געל</strong> לְמַעֲנֵנוּ עֲשֵׂה־נָא שְׁבָה עַד כְּלוֹת הָאֲרוּחָה.</p>
</blockquote>

<blockquote>
<p><strong>פרץ</strong> לֹא אוּכַל עֲשׂהוּ.</p>

<p><strong>גמר</strong> אִם לֹא לְמַעֲנִי תַעַשׂ.</p>

<p><strong>פרץ</strong> דָּבָר לֹא יִתָּכֵן.</p>

<p><strong>חגלה</strong> הֲלֹא לְמַעֲנִי תַעַשׂ.</p>

<p><strong>פרץ</strong> מְאֹד לִי יִנְעָם.</p>

<p><strong>חגלה</strong> הֲיִנְעַם לְךָ לְהִשָּׁאֵר.</p>

<p><strong>פרץ</strong> בַּקָּשָׁתֵךְ אֶת עָמְדִי, מְאֹד לִי נָעֵמָה</p>

<p>אַךְ בְּכָל־הַפְצָרָתֵךְ לֹא אוּכַל עֲשׂה.</p>
</blockquote>

<blockquote>
<p><strong>חגלה</strong> אִם אָהֹב אֲהַבְתָּנִי, כַּתֵּר לִי זְעֵיר.</p>

<p><strong>פרץ</strong> הֲדַד, רְתוֹם הָרֶכֶשׁ.</p>

<p><strong>הדד</strong> נְכוֹנִים אֲדוֹנִי, הַשְּׂעוֹרִים אָכְלוּ הַסּוּסִים.</p>

<p><strong>חגלה</strong> אִם כֵּן אֵיפוֹא,</p>

<p>כֹּל תּוּכַל עֲשֵׂה, אָנֹכִי לֹא אֵלֵכָה,</p>

<p>גַּם הַיּוֹם גַּם מָחָר, גַּם כָּל עוֹד אֵין נַפְשִׁי,</p>

<p>רְאֵה הַפֶּתַח פָּתוּחַ, שָׁם שִׂים דֶּרֶךְ</p>

<p>לְכַתֵּת רַגְלֶיךָ כָּל־עוֹד נְעָלֶיךָ יִצְלָחוּ,</p>

<p>וַאֲנִי עַד לֹא אֹבֶה מִזֶה לֹא אָמוּשׁ,</p>

<p>הִנֵּה בָטַחְתָּ עַל הוֹלְלוֹת רִשְׁעָתֶךָ,</p>

<p>הֵא דַּרְכְּךָ, וְדַע אֲשֶׁר לְפָנֶיךָ.</p>
</blockquote>

<blockquote>
<p><strong>פרץ</strong> הֵרָגְעִי נָא חָגָא, אַל בַּחֲמָתֵךְ.</p>

<p><strong>חגלה</strong> קִצְפִּי וַחֲמָתִי מַה־זֶּה יַפְחִידֶךָ?</p>

<p>אָבִי הֱיֵה בָטוּחַ, אֶת חֶפְצִי יַשְׁלִים.</p>

<p><strong>גמר</strong> הֶאָח אֲדוֹנִי, הַקֶּמַח יַעֲשֶׂה צֶמַח!</p>

<p><strong>חגלה</strong> חוּשׁוּ אֲדוֹנַי אֶל מִשְׁתֵּה־הַחֲתוּנָה,</p>

<p>אֲמֻלָּה, אֻמְלָלָה, אֵשֶׁת־פְּתַיּוּת אֵין־לֵב</p>

<p>הַחֲזֵק כֵּן דִּגְלָה לֹא תֵדַע מוּל בַּעַל.</p>

<p><strong>פרץ</strong> מַלְּאוֹת פְּקֻדָּתֵךְ חָגָא כֻּלָּם נְכוֹנִים,</p>

<p>כַּאֲשֶׁר צִוְּתָה עֲשׂוּ כֹּל עֹמְדֵי עָלֶיהָ,</p>

<p>לְכוּ סָעֲדוּ לְבַבְכֶם, שִׂמְחוּ עָלֹזוּ,</p>

<p>שְׁתוּ־יַיִן, מִסְכוּ שֵׁכָר עַל בְּתוּלֶיהָ,</p>

<p>הִתְגֹּעֲשׁוּ וָהֹלּוּ אוֹ הִצָּלֵבוּ,</p>

<p>אֲבָל חָגָא הִיא, אִתִּי תָשִׂים פְּעָמֶיהָ,</p>

<p>אַל אֵימָה תְזָרוּ, תִּרְגְּשׁוּ תִרְגָּזוּ,</p>

<p>הִיא אֲחֻזָּתִי, הִיא טִירָתִי, הִיא בֵיתִי</p>

<p>כְּלֵי בֵיתִי הִיא לִי, שָׂדִי גָרְנִי וְיִקְבִי</p>
</blockquote>

<blockquote>
<p>סוּסִי, שׁוֹרִי אוֹ כָל־כִּי־הוּא־זֶה אֲשֶׁר לִי</p>

<p>פֹּה הִיא נִצֶּבֶת, גַּעַת בָּהּ מִי יָזִיד!</p>

<p>נַחַת זְרוֹעִי יִרְאֶה בַּעֲבִי־גַבֵּהוּ</p>

<p>כָּל־אִישׁ אֲשֶׁר יִגְדֹּר דַּרְכִּי בְּפַדֻּבָּה,</p>

<p>הֲדַד, הָרֵק זֵינֶיךָ, שׁוֹדְדִים עָלֵינוּ,</p>

<p>הַצִּילָה גְּבִרְתְּךָ אִם אִישׁ־חַיִל אַתָּה,</p>

<p>אַל תִּירְאִי יָפָתִי, אִישׁ בָּךְ לֹא יִגָּע</p>

<p>נֶגְדָּהּ־נָא לִרְבָבָה, מָגֵן לָךְ אֶהְיֶה.</p>
</blockquote>

<p>(יוצאים פרץ חגלה והדד)</p>

<blockquote>
<p><strong>צלפחד</strong> יֵלְכוּ לָמוֹ, גַּם שְׁנֵיהֶם כְּאֶחָד טוֹבִים.</p>

<p><strong>גמר</strong> לוּלֹא מִהֲרוּ לֶכֶת בִּשְׂחוֹק לֹא עָצָרְתִּי.</p>

<p><strong>חפר</strong> מַה תֹּאמְרִי אַתְּ לַאֲחוֹתֵךְ, שָׂרָתִי?</p>

<p><strong>צלה</strong> מִתְהוֹלֶלֶת, אֶל הוֹלֵל כָּמוֹהָ הֻלָּלָה.</p>

<p><strong>גמר</strong> בֶּאֱמוּנָה, מֵרוּחָהּ הִיא עָלָיו אָצָלָהּ.</p>

<p><strong>צלפחד</strong> שְׁכֵנַי וְרֵעַי, בְּשַׁגָּם מֶנּוּ נִפְקָדוּ,</p>

<p>אַדִּירֵי־הַשִּׂמְחָה, מִכָּל זְנֵי־מְגָדִים</p>

<p>שֻׁלְחָנֵנוּ בַל יֶחְסַר הַמָּזֶג,</p>

<p>אֶל מוֹשַׁב־הֶחָתָן, אַתָּה חֵפֶר שֵׁבָה,</p>

<p>וְצִלָּה, בַּחֲדַר־אֲחוֹתָהּ תָּשִׂים מִשְׁכָּנָהּ.</p>

<p><strong>געל</strong> הֲכִי בַעֲבוֹדַת־כַּלָּה תִּתְרַגֵּל צִלָּה?</p>

<p><strong>צלפחד</strong> כֵּן, אַלּוּף חֵפֶר, אֲדוֹנַי, הָבָה נֵלֵכָה.</p>

<br />
</blockquote>

<blockquote>
<br />
</blockquote>

<h2 id="מחזהרביעי">מחזה רביעי</h2>

<h3 id="חזיוןא.">חזיון א.</h3>

<p>בית השדה אשׁר לפרץ. נכנס הדד.</p>

<blockquote>
<p><strong>הדד</strong> הוֹי סוּסִים נִרְפִּים, אֲדוֹנִים זְדוֹנִים וּדְרָכִים</p>

<p>עֲקַלְקַלּוֹת! הֲנִמְצָא אִישׁ לֻקֶּה כָמֹנִי הַיּוֹם</p>

<p>הַזֶה? הֲנִמְצָּא אִישׁ מְלֻכְלָךּ כָּמֹנִי? אוֹ</p>

<p>הַנִמְצָּא אִישׁ עָיֵף וְיָגֵעֶ כָּמֹנִי? בְּמַלְאֲכוּת</p>

<p>הָאָדוֹן וְהַגְּבִירָה שֻׁלַּחְתִּי הֵנָּה לִנְפוֹחַ בְּאֵשׁ</p>

<p>פֶּחָם לִפְנֵי בּוֹאָם, לַעֲשׂוֹת לָהֶם מְדוּרָה</p>

<p>לְהִתְחַמֵּם בָּהּ, בְּאָשְׁרִי, כִּי סִיר נַנָּס אָנֹכִי</p>

<p>וְרֹאשִׁי קַל לְהִתְלַהֵב, לוּלֵי זֹאת, כְּבָר נִקְפְּאוּ</p>

<p>שִׂפְתֹתַי אֶל הַשִּׁנַּיִם, לְשׁוֹנִי לְחִכִּי דָבֵקָה,</p>

<p>וְלִבִּי נִרְזַב תּוֹךְ מֵעַי, טֶרֶם זָכִיתִי לְהַחֲלִיץ</p>

<p>עַצְמֹתַי לִפְנֵי הָאָח הַזֶּה, עַתָּה אֶפַּח</p>

<p>בְּהָרְצָפִים וְחַם לִי, מִפְּנֵי קוֹר כָּזֶה לֹא יַעֲמֹד</p>

<p>אַף יְלִיד־הָעֲנָקִים, הוֹי יֹקְטָן, קְרָב!</p>

<p><strong>יקטן</strong> מִי זֶה קוֹרֵא מִקּוֹר?</p>

<p><strong>הדד</strong> נְצִיב־קֶרַח, וְאִם לֹא תַאֲמִין, תּוּכַל לַעֲבוֹר</p>

<p>עָלַי מִשִׁכְמִי עַד עֲקֵבַי בִּמְעוּף רֶגַע, כְּאִלּוּ</p>

<p>מֵרֹאשִׁי עַד עָרְפִּי עָשִׁיתָ הַדֶּרֶךְ, אֵשׁ!</p>

<p>יָקְטָן אֲהוּבִי!</p>

<p><strong>יקטן</strong> הֲיָבוֹא הָאָדוֹן וְאִשְׁתּוֹ?</p>

<p><strong>הדד</strong> יָבוֹא, עַל כֵן שִׂים אֵשׁ, רַק אֵשׁ וּמַיִם</p>

<p>לֹא תָשִׂים.</p>

<p><strong>יקטן</strong> הֶאָמְנָם אֲרוּרָה נִלְהָבָה הִיא כַּאֲשֶׁר אֹמְרִים</p>

<p>עָלֶיהָ.</p>

<p><strong>הדד</strong> מִלְּפָנִים הָיָתָה, הַקֶּרַח הַנּוֹרָא טֶרֶם הָיָה,</p>

<p>הֲלֹא יָדַעְתָּ מַחְמַדִּי שֶׁהַחֹרֶף יִכְבּוֹשׁ מֵאִישׁ</p>

<p>עַד אִשָּׁה וְעַד בְּהֵמָה, וּבְכֵן הִכְנִיעַ הַקּוֹר</p>

<p>אֶת אֲדוֹנִי <strong>הַיָּשָׁן</strong> אֶת גְּבִרְתִּי הַחֲדָשָׁה</p>

<p>וְאוֹתִי אֲנִי חֲבֵרֶךָ.</p>

<p><strong>יקטן</strong> פֶּתִי בֶן שְׁלשָׁה טְפָחִים, לֹא חָבֵר אָנֹכִי</p>

<p>לִבְהֵמָה כָמֹךָ.</p>

<p><strong>הדד</strong> הֲרַק שְׁלשָׁה טְפָחִים קוֹמָתִי? הֵן קַרְנְךָ</p>

<p>אַמָּה בָאֹרֶךְ, וְלֹא קָטוֹן אָנֹכִי מִמֶּנּוּ, אַחַת</p>

<p>מִשְׁתֵּי אֵלֶּה, אוֹ תַאֲחִיז הַמְּדוּרָה אוֹ</p>

<p>אֶתְאוֹנֵן עָלֶיךָ בְּאָזְנֵי הַגְּבִירָה, וְיָדַעְתָּ אֶת</p>

<p>יָדָהּ הַחֲזָקָה כִּי תָבוֹא הֵנָּה מְהֵרָה. וְהָיָה</p>

<p>לְךָ לְמֵשִׁיב נֶפֶשׁ בַּקָּרָה, תַּחַת אֲשֶׁר</p>

<p>הִתְרַפִּיתָ בַּעֲבוֹדָתְךָ הַבּוֹעֵרָה.</p>

<p><strong>יקטן</strong> אַחֲלַי הֲדַד מַחֲמַדִּי, סַפֵּר־נָא לִי, מָה חֲדָשָׁה</p>

<p>נַעֲשָׂה בַתֵּבֵל.</p>

<p><strong>הדד</strong> אַךְ עוֹלָם שֶׁל קוֹר בְּכָל עֲבוֹדָה מִלְּבַד</p>

<p>בַּעֲבוֹדָתְךָ, עַל כֵּן עֲשֵׂה אוּר, שְׁמוֹר תַּפְקִידְךָ</p>

<p>וְהָיָה לְךָ תַּפְקִידֶךָ, כִּי הָאָדוֹן וְהַגְּבִירָה</p>

<p>כִּמְעַט גָּוָעוּ מִקּוֹר וָקֶרַח.</p>

<p><strong>יקטן</strong> הַבְּעֵרָה לְלַהַב יָצָאָה, עַל כֵּן מַחְמַדִּי הֲדַד,</p>

<p>סַפֵּר הַחֲדָשׁותֹ.</p>

<p><strong>הדד</strong> (משורר) &#8220;הֵידָד, פּוּרָה, הֵידָד&#8221;, כָּל הָאָרֶץ מְלֵאָה</p>

<p>חֲדָשׁוֹת כְּטַל עַל פְּנֵי הָאֲדָמָה.</p>

<p><strong>יקטן</strong> כְּנִקְלֶה מָלְאוּ עַצְמֹתֶיךָ.</p>

<p><strong>הדד</strong> עַצְּמֹתַי מָלְאוּ קוֹר, עַל כֵּן עֲשֵׂה אֵשׁ, אַיֵה</p>

<p>שַׂר הָאוֹפִים, הַנְכוֹנָה הָאֲרוּחָה; הַאִם</p>

<p>כִּבְּדוּ הַבַּיִת, פִּזְרוּ אַגְמֹן, טִאטְאוּ קוּרֵי־</p>

<p>הָעַכָּבִישׁ, הַאִם לָבְשׁוּ הַמְּשָׁרְתִים פַּטְשֵׁיהֶם</p>

<p>הַחֲדָשִׁים וּפֻזְמְקָאוֹתֵיהֶם הַלְּבָנוֹת, וּבַעֲלֵי</p>

<p>הַפְּקֻדּוֹת הֲלָבְשׁוּ בִגְדֵי יוֹם טוֹב, הֲשָׁטְפוּ</p>

<p>הַצִּנְצָנוֹת, מֵרְקוּ הַכַּדִּים וְרָבְדוּ הַמַרְבַדִּים,</p>

<p>וְאִם עָרוּךְ כָּל־דָּבָר בְּמִשְׁטָר?</p>

<p><strong>יקטן</strong> הַכֹּל כַּאֲשֶׁר לַכֹּל, עַל כֵּן הָבָה חֲדָשֹׁתֶיךָ.</p>

<p><strong>הדד</strong> רֵאשִׁית דַּע לְךָ, כִּי סוּסִי עָיֵף, הָאָדוֹן</p>

<p>וְהַגְּבִירָה נָפְלוּ מֵהָרֶכֶב.</p>

<p><strong>יקטן</strong> אֵיךְ?!</p>

<p><strong>הדד</strong> צָנְחוּ מֵהַמַּרְדַּעַת לְטִיט־חוּצוֹת, וּבָזֶה תָּלוּי</p>

<p>הַסִּפּוּר.</p>

<p><strong>יקטן</strong> אָנָּא סַפֶּר־נָא לִי.</p>

<p><strong>הדד</strong> הַטֵּה אָזְנֶךָ.</p>
</blockquote>

<blockquote>
<p><strong>יקטן</strong> הִנֵּה לְפָנֶיךָ, פֹּה. (מטה אזנו אליו)</p>
</blockquote>

<blockquote>
<p><strong>הדד</strong> שָׁם. (מטפחהו על אזנו)</p>

<p><strong>יקטן</strong> אֲנִי מַרְגִּישׁ בְּחוּשׁ אֶת סִפּוּרְךָ מְבְּלִי שְׁמוֹעַ</p>

<p>דָּבָר.</p>

<p><strong>הדד</strong> עַל כֵּן יֹאמְרוּ הַמּשְׁלִים סִפּוּר־מוּחֲשִׁי, דָּפַקְתִּי</p>

<p>עַל אָזְנְךָ לְהָעִיר אוֹתוֹ לִשְׁמוֹעַ, עַתָּה אָחֵל</p>

<p>סִפּוּרִי, רֵאשִׁית, יָרֹד יָרַדְנוּ מֵהַר חֹרֶב, אֲדוֹנִי</p>

<p>רָכַב אֲחוֹרֵי הַגְּבִירָה.</p>

<p><strong>יקטן</strong> שְׁנֵיהֶם עַל סוּס אֶחָד?</p>

<p>הדד וּמַה מִנְּךָ יַהֲלֹךְ?</p>

<p><strong>יקטן</strong> סוּס.</p>

<p><strong>הדד</strong> עַתָּה סַפֵּר אַתָּה, לוּלֵי הִפְרַעְתָּ אֶת דְּבָרַי,</p>

<p>כִּי אָז סִפַּרְתִּי לְךָ, אֵיךְ נָפַל הַסּוּס וְהִיא</p>

<p>תַחְתָּיו, וְשָׁמַעְתָּ אֵיךְ נָפְלָה בְטִיט־יָוֵן, אֵיךְ</p>

<p>טִנְּפָה בְגָדֶיהָ, וְיָדַעְתָּ הֵיטֵב אֵיךְ עָזַב אוֹתָהּ</p>

<p>וְסוּסָהּ עַל גַּבָּה, אֵיךְ הִכַּנִי מַכּוֹת נֶאֱמָנוֹת</p>

<p>יַעַן כִּי כַשַׁל הַסּוּס, אֵיךְ צָלַח הָרֶפֶשׁ</p>

<p>לְנַתֵּק אוֹתוֹ מִמֶּנִּי, אֵיךְ קָצַף וְקִלֵּל, אֵיךְ</p>

<p>הִתְחַנְּנָה הִיא שֶׁמֵּעוֹלָם לָא יָדְעָה חַנּוֹת,</p>

<p>אֵיךְ בָרַח הַסּוּס וְנִשְׁבַּר הָרֶסֶן, וְאֵיךְ אָבַדְתִּי</p>

<p>אֵת לוּלְאַתִ־זְנָבִי, – וְעוֹד דְּבָרִים כָּאֵלֵּה</p>

<p>רְאוּיִם לְמַזְכָּרֶת, וְעַתָּה יֹאבְדוּ בְיַם־הַנְּשִׁיָּה,</p>

<p>וְאַתָּה תֵרֵד לַשַּׁחַת מִבְּלִי דַעַת עֲלִילִיָּה.</p>

<p><strong>יקטן</strong> מִכָּל זֶה נִרְאֶה שֶׁאָרוּר הוּא מִמֶּנָּה.</p>

<p><strong>הדד</strong> הַדָּבָר כִּי כֵן תִּרְאֶה בְכוֹאוֹ אַתָּה וְכָל</p>

<p>הַגֵּאיוֹנִים כָּמוֹךָ, אַךְ מַה זֶה לַהַג הִרְבֵּיתִי?</p>

<p>קְרָא לִנְתַנְאֵל, יוֹסֵף, מִיכָה, בּוּקִי, יָגְלִי,</p>

<p>צַפִּיחִית־בִּדְבַשׁ וְהַשְּׁאָר, יִשְּׂרְקוּ שַׂעֲרוֹת</p>

<p>רָאשֵׁיהֶם לְמִשְׁעִי, מְעִילֵיהֶם שְׂרֻקִּים,</p>

<p>וְאַבְנְטֵיהֶם כְּרוּכִים בְּשָׁוֶה, יַעֲשׂוּ קִידָה</p>

<p>עַל בִּרְכָּם הַשְּׂמָאלִית וְיִזָּהַרוּ לִבְלִי יִגְּעוּ</p>

<p>בִשְׂעַר זְנָבוֹ שֶׁל סוּסוֹ שֶׁל אֲדוֹנִי בְּטֶרֶם</p>

<p>נָשְׁקוּ עַל יְדֵיהֶם, הַנְּכוֹנִים כֻּלָּם?</p>

<p><strong>יקטן</strong> כֻּלָּם נְכוֹנִים.</p>

<p><strong>הדד</strong> קְרָא לָהֶם וְיָבוֹאוּ.</p>

<p><strong>יקטן</strong> מִשְׁמַע וְדוּמָה! עֲלֵיכֶם לְחַכּוֹת לִקְרַאת</p>

<p>אֲדוֹנִי, הָבוּ לְהַגְּבִירָה פָּנִים יָפוֹת.</p>

<p><strong>הדד</strong> לְהַגְּבִירָה פָּנֶיהָ אִתָּהּ.</p>

<p><strong>יקטן</strong> מִי לֹא יֵדַע בְּכָל זֹאת.</p>

<p><strong>הדד</strong> אַתָּה כִּי צִוִּיתָ לְמֵרֵעֶיךָ לַעֲשׂוֹת פָּנִים לָהּ.</p>

<p><strong>יקטן</strong> לֵאמֹר, שֶׁיַּרְאוּ לָהּ אֱמוּנָתָם.</p>

<p><strong>הדד</strong> לֹא תִדְרשׁ מִכֶּם אֲמָנָה.</p>
</blockquote>

<p>(נכנסים ארבעה חמשׁה משרתים)</p>

<blockquote>
<p><strong>נתנאל</strong> שָׁלוֹם בּוֹאֲךָ הֲדַד!</p>

<p><strong>בוקי</strong> מַה שְׁלוֹמְךָ הֲדַד!</p>

<p><strong>יוסף</strong> הַשָׁלוֹם לְךָ הֲדַד!</p>

<p><strong>מיכה</strong> רֵעִי הֲדַד!</p>

<p><strong>הדד</strong> שָׁלוֹם לְךָ, וּלְךָ, כִּי לְךָ, אַף לְךָ, כָּל זֶה לְבִרְכַּת־</p>

<p>הַשָּׁלוֹם, עַתָּה חֲבֵרַי הַמְּגֹהָצִים, הֶעָרוּךְ</p>

<p>בְּיֹפִי וָנוֹי.</p>

<p><strong>נתנאל</strong> עָרוּךְ בַּכֹּל, הֲקָרוֹב הָאָדוֹן?</p>

<p><strong>הדד</strong> פֹּה עַל יָדֵנוּ,חִישׁ קַל יָבוֹא, עַל כֵּן אַל&#8230;</p>

<p>שְׁאוֹל וַאֲבַדּוֹן, הַסּוּ!</p>

<p>שֹׁמֵעַ אָנֹכִי אֶת אֲדוֹנִי.</p>
</blockquote>

<p>(נכנס פרץ וחגלה)</p>

<blockquote>
<p><strong>פרץ</strong> הוֹי רֵיקִים! מַדּוּעַ אֵין אִישׁ בַּבִּיאָה?</p>

<p>אֵין מַחֲזִיק בָּרֶסֶן, סוּסִי מִי יִקָּח?</p>

<p>נָתָן, בּוּקִי, יָגְלִי, אַיֵּכֶם?</p>

<p><strong>כלם</strong> הִנְּנוּ אֲדוֹנִי, הִנֵּנוּ, הִנְּנוּ אֲדוֹנִי.</p>

<p><strong>פרץ</strong> הִנְּנוּ אֲדוֹנִי, הִנְּנוּ אֲדוֹנִי, הִנְּנוּ אֲדוֹנִי,</p>

<p>הוֹי עֲבָדִים נִקְלִים, בֹּעֲרִים, זֶרַע מְרֵעִים</p>

<p>אַיֵּה כְבוֹדִי, מוֹרָאִי, אַיֵּה חוֹבַתְכֶם?</p>

<p>הַנָּבָל הַהוּא לְפָנַי שָׁלוּחַ אַיֵּהוּ?</p>

<p><strong>הדד</strong> הִנְּנִי אֲדוֹנִי נָבָל לְפָנֶיךָ.</p>

<p><strong>פרץ</strong> הוֹי רֹעֶה אֱוִילִי, בֶּן־זְנוּנִים, רֹאשׁ חֲמוֹר,</p>

<p>הֲלֹא צִוִּיתִי אַתָּה וּכְלָבֶיךָ אֵל</p>

<p>עַל יַד־הַבִּיתָן עַל בּוֹאִי תִשְׁמֹרוּ.</p>

<p><strong>הדד</strong> בָּגֶד נְתַנְאֵל, אֲדוֹנִי, בֶּגֶד בֹּגְדִים בָּגָד,</p>

<p>וּלְגַבְרִיאֵל הַנַּעֲלַיִם מָעֲלוּ מָעַל</p>

<p>וְחָסֵר הַשְּחוֹר לְמִגְבַּעַת חַרְנֶפֶר,</p>

<p>גַּם חֶרֶב חַרְבֹנָה שִכְּלָה נְדָנָהּ.</p>

<p>עָטְפוּ שִׁית לָמוֹ רַק אָדָם רְפָאֵל,</p>

<p>הַשְּׁאָר קְרוּעֵי בְגָדִים טְלָאִי בְלָאִי</p>

<p>כְּשֶׁהֵם בְּצִבְיוֹנָם לִקְרָאתְךָ יָצָאוּ.</p>

<p><strong>פרץ</strong> שְׁעוּ בְזוּיֵי־נֶפֶשׁ, הָבוּ אֲרוּחַת הָעֶרֶב.</p>

<p>(משׁורר) &quot;חָלְפוּ עָבְרוּ יָמִים רָאִיתִי טוֹבָה</p>

<p>חָלְפוּ וְאֵינֵמוֹ&quot; שְׁבִי חָנָא, אֹרֵחַ טוֹב לִי אַתְּ,</p>
</blockquote>

<blockquote>
<p>&#8220;הֵידָד, הֵידָד, הֵידָד&#8221; (נכנס עבד עם הארוחה)</p>

<p>הָהּ לְמָתַי? חָנָא עֲדִינָה הֱיִי שְׂמֵחָה,</p>

<p>נַעֲלִי שְלֹפוּ, בֹּגְדִים, פֹּחֲזִים! עוּשׁוּ, חוּשׁוּ!</p>
</blockquote>

<blockquote>
<p>(משורר) &quot;הַנָּזִיר, הַנָּזִיר עֹטֶה מְעִיל אָמִיץ</p>
</blockquote>

<blockquote>
<p>הָלַךְ יָחֵף חֲשׂוּף־שֵׁת כְּבֶן־חָמוֹץ&quot;</p>

<p>צֵא, בְּלִיַעַל! אֶת רַגְלִי מִקָּנָהּ תְּשַׁבֵּר</p>

<p>הֵא שְׂכָרְךָ, וְלַמֵּד לַאֲחֵרִים בִּינָה (מכה אותו)</p>

<p>חָנָא, הֱיִי שְׂמֵחָה, אֵתָיוּ מַיִם, הָהּ!</p>

<p>אֵיפָה כֶלֶב־צֵידִי? בֶּן־אָדָם, פְנֵה לְךָ</p>

<p>וּקְרָא אֶת דּוֹדִי בֶּן־פֶּרֶד וְיָבוֹאָה,</p>

<p>חָנָא, דּוֹדֵךְ הוּא שְׁקִי־לוֹ וְדָעִיהוּ,</p>

<p>סַנְדְּלַי אֵיפֹה הֵמָּה? אֵי מָיִם?</p>
</blockquote>

<p>(נכנס עבד עם ספל מים)</p>

<blockquote>
<p>בֹּאִי, חָנָא, הִתְרַחֲצִי וְתֶעֱרַב מְנּוּחָתֵךְ,</p>

<p>בֵּן־מֵבִישׁ, הַסֵּפֶל תַּפֵּל מִיָּד. (מכה אותו)</p>

<p><strong>חגלה</strong> אָנָּא שָׂא־נָא, כִּשְׁגָגָה מִבְּלִי צְדִיָּה.</p>

<p><strong>פרץ</strong> הוֹי, רֹאשׁ־כֶּלֶב, שֶׁקֶץ, אֹזֶן־חֲמוֹר!</p>

<p>בֹּאִי חָנָא שְׁבִי, יָדַעְתִּי הָרָעָב יְצִיקֵךְ,</p>

<p>מַה זאֹת, בְּשַׂר־כֶּבֶשׂ?</p>

<p><strong>העבד הראשון</strong> כֵּן.</p>

<p><strong>פרץ</strong> מִי הֵבִיא?</p>

<p><strong>פטר</strong> אָנִי.</p>

<p><strong>פרץ</strong> חָרָה מִנִּי אֵש, וְכֵן כָּל־הָאֹכֶל,</p>

<p>כְּלָבִים אַתֶּם! הָרַקָּח הַקֵּרֵחַ אֵיפֹה?</p>

<p>הוֹי נִבְזִים וּשְׁפֵלִים! אֵיךְ לִבְּכֶם מְלָאֲכֶם</p>

<p>הַקְרִיב לְפַחַתְכֶם דָּבָר בּוֹ לֹא יִרְצֶה,</p>

<p>מַהֲרוּ הָסִירוּ הַקְּעָרוֹת, הַכַּפּוֹת</p>

<p>מִזְרָקִים, בָּזִיכִים, עַד כִּי הוּא זֶה,</p>
</blockquote>

<p>(משׁליך ארצה הבשר)</p>

<blockquote>
<p>הוֹי בּוּרִים, רֵיקִים חַסְרֵי־לֵב!</p>

<p>עוֹד תֵּרָגְנוּ, חִישׁ קַל אֲלֵיכֶם אֶוָּדַע.</p>

<p><strong>חגלה</strong> בִּי אֲדוֹנִי אִישִי, בְּרוּחֲךָ הַבְלִיגָה,</p>

<p>הַבָּשָׂר לְתַאֲוָה, לוּ שָׁלֵו יָדַעְתָּ.</p>

<p><strong>פרץ</strong> שִׁמְעִי חָנָא, אֲחַוֵּךְ, מָוֶת בַּצָלִי,</p>

<p>בְּנַפְשִׁי, צֻוֵּיתִי, אִם יָדִי בוֹ תִיגָע,</p>

<p>כִּי יוֹלִיד מָרָה שְׁחוֹרָה, יִתֵּן עַצָבֶת,</p>

<p>בְּשֶׁגַּם מִטִּבְעֵנוּ בַּעֲלֵי מָרָה אָנוּ,</p>

<p>טוֹב לָנוּ בִּרְעָבֹן עַנּוֹת נַפְשֵנוּ</p>

<p>מֵאֲשֶׁר בַּבָּשָׂר הַצָּמוֹק נֻכַּת לָחֳלִי,</p>

<p>הַבְלִיגִי עַד מָחָר, נֹאכַל לְמַעֲדַנִּים,</p>

<p>וְהַלַּיְלָה לַצּוֹם יַחַד נִקְרָאָה,</p>
</blockquote>

<blockquote>
<p>בֹּאִי, אֶל חֲדַר־כְּלוּלוֹתַיִךְ אַנְהָגֵךְ (יוצאים)</p>
</blockquote>

<p>(נכנסים אחדים מהמשרתים)</p>

<blockquote>
<p><strong>נתנאל</strong> הֲמִיָּמֶיךָ כָּזאת רָאִיתָ?</p>

<p><strong>פטר</strong> צוּר חַרְבָּהּ אֶל לִבָּהּ יָשִׁיב, (יקטן שב)</p>

<p><strong>הדד</strong> אֵיפֹה הוּא?</p>

<p><strong>יקטן</strong> בְּחַדְרָהּ, יַטִּיף לָהּ לַמּוּסָר</p>

<p>יִלְעַג, יְקַלֵּל, יְחָרֵף, וְהִיא בְלֵב נִדְכֶּה</p>

<p>תִּתְמוֹגָג, לֹא תֵדַע דֶּרֶךְ עִמָּדָהּ,</p>

<p>שְׂאֵת עַיִן לֹא תוּכַל, מִלֶּיהָ נִתָּקוּ,</p>

<p>כְּנוֹעֵרָה מֵחֲלוֹמָהּ, יוֹשֶׁבֶת וְשׁוֹמֵמָה,</p>

<p>מַהֲרוּ צְאוּ, הִנֵּה הוּא בָא הֲלוֹם (יוצאים)</p>
</blockquote>

<p>(נכנס פרץ)</p>

<blockquote>
<p><strong>פרץ</strong> רֵאשִׁית מַמְלַכְתִּי בְּהַשְׂכֵּל הַחִלֹּתִי,</p>

<p>וְהָלְאָה כֵן תָּחִיל אָנֹכִי אוֹחִילָה,</p>

<p>דַּיָּתִי גְלוּיַת־עַיִן בִּטְנָהּ רֵיקָה,</p>

<p>פֶּן תַּחֲטִיא טַרְפָּהּ אֹכֶל לָהּ אַכְרִית,</p>

<p>עוֹד דֶּרֶךְ חָזִיתִי לִכְבּוֹשׁ הַתַּחְמָס</p>

<p>תַּאֲנָתָהּ הֲשִׁיבֶנָּה, תֵּדַע קוֹנֶיהָ,</p>

<p>נְדֻדִים אַשְׂבִּיעֶנָּה נְדֻדֵי־לָיִל,</p>

<p>כֵּן יְעַנּוּ חֲסִידָה מַכָּה וּמְטַפַּחַת</p>

<p>מְמָאֶנֶת לִשְׁמֹעַ, נוּמָה מֶנָּה יִמְנָעוּ,</p>

<p>בָשָׂר לֹא אָכְלָה, גַם לא תִטְעַם הַיּוֹם,</p>

<p>אֶמֶשׁ לֵיל־שִׁמּוּרִים לָהּ הָיָתָה,</p>

<p>גַּם הַלַּיְלָה שְׁנָתָהּ מֵעֵינָהּ תִּדַּד,</p>

<p>כְּמוֹ בַצָלִי, בִיצוּעֵי־עַרְשָׂהּ כָּכָה</p>

<p>עֲלִילוֹת־שָׁוְא אֶחְפְּשָׂה אֶמְצָאָה</p>

<p>פַּעַם אַשְׁלִיךְ הַכַּר, פַּעַם הַכֶּסֶת</p>

<p>עַתָּה הַמִּכְסֶה וְאַחַר הַמַרְבַדִּים,</p>

<p>וּבֵין תַּהְפּוּכֹת אֵלֶּה אַרְאֶנָּה דַעַת</p>

<p>שֶׁרַק לְטוֹבָתָהּ כָּל־זֶה אֲנִי עֹשֶׂה,</p>

<p>בֵּין כֹּה וָכֹה לֹא תִישַׁן הַלָּיְלָה</p>

<p>עַפְעַף אִם תָּנִיד אֶרְגַּשׁ אֶגְעָשָׁה,</p>

<p>בַּהֲמֻלָּה וָרַעַשׁ עֵרָה אַחֲזִיקֶנָּה,</p>

<p>וּבָזֶה עִקְשׁוּתָהּ זְדוֹן־לִבָּהּ אַכְנִיעַ,</p>

<p>זאֹת תּוֹרַת הַמּוּסָר לְאִשָּׁה סוֹרֵרָה,</p>

<p>מִי דֶרֶךְ יוֹדֵעַ יוֹתֵר מְעֻזָקָה,</p>

<p>אָנָּא יַגִּידֶנָּה, וּתְהִי לוֹ לִצְדָקָה.</p>

<br />
</blockquote>

<h3 id="חזיוןב">חזיון ב</h3>

<p>פדבה, לפני בית צלפחד נכנסים געל וגוני</p>

<blockquote>
<p><strong>געל</strong> הַיְאֻמָּן, נוּגִי אֲהוּב נַפְשִׁי, שֶׁלְּאַחֵר</p>

<p>מִבַּלְעֲדֵי חֵפֶר, צִלָּה אַהֲבָה תִתֵּן?</p>

<p>הֲלֹא עַל כַּפַּיִם נְשָׂאַתְנִי, לְךָ הִגַּדְתִּי.</p>

<p><strong>גוני</strong> לְאוֹת וּלְמוֹפֵת נֶאֱמָן כִּי כֵנִים דְּבָרַי,</p>

<p>עֲמוֹד פֹּה, אֶל דֶּרֶךְ לִמּוּדוֹ הַשְׁגִּיחָה.</p>

<p><strong>חפר</strong> (אל צלה) הֲשַׂמְתְּ לִבֵּךְ גְּבִרְתִּי אֶל אֲשֶׁר הוֹרֵיתִיךְ?</p>

<p><strong>צלה</strong> אֶל תּוֹרַת־פִּיךָ, נַפְשִׁי גָרְסָה לְתַאֲבָה.</p>

<p><strong>חפר</strong> מִלִּבִּי דְלִיתִיהָ זֹאת תּוֹרַת הָאַהֲבָה.</p>

<p><strong>צלה</strong> הֲנָאֶה אַתָּה מְקַיֵּם כַּאֲשֶׁר אַתָּה דוֹרֵשׁ?</p>

<p><strong>חפר</strong> כָּל־עוֹד בְּאַהֲבָתִי תָמִיד יְהִי לִבֵּךְ חוֹרֵשׁ.</p>
</blockquote>

<p>(הולכים שׁלובי־יד)</p>

<blockquote>
<p><strong>גוני</strong> בְּצַעֲדֵי־עֲנָק יִצְעֲדוּ עַל שְׁלַבֵּי אַהֲבָתָם,</p>

<p>מַה תַּעֲנֶה אַתָּה שֶׁבְּחָפְזְךָ נִשְׁבַּעְתָּ,</p>

<p>מִכֹּל בַּתֵּבֵל, בְּחֵפֶר, צִלָּה בָחָרָה.</p>

<p><strong>געל</strong> הוֹי אַהֲבָה נְמִבְזָה! נָשִׁים קַלּוֹת!</p>

<p>עַל דִּבְרָתִי נוּגִי, מְאֹד אֶתְפַּלָּאָה –</p>

<p><strong>גוני</strong> לֹא נוּגִי אָנֹכִי, אַל תִּשְגֶּה בַרֹאֶה,</p>

<p>וְלֹא תֹפֵשׂ־כִּנּוֹר כַּאֲשֶׁר אֶתְרָאֶה,</p>

<p>מְאֹד חָרָה לִי עַתָּה כִי הִתְחַפַּשְׂתִּי</p>

<p>בִּגְלַל פְּתַיָּה זֹאת מֹאֶסֶת עֵץ־נָדִיב</p>

<p>לָלֶכֶת אַחֲרֵי לַפִּיד־בּוּז הַלָּזֶה</p>

<p>שְׁמִי גוּנִי יִקָּרֵא, דַּע־לְךָ אֲדוֹנִי.</p>

<p><strong>געל</strong> אֲדוֹנִי גוּנִי, לְשֵּׁמַע־אֹזֶן שָׁמַעְתִּי</p>

<p>אַהֲבָתְךָ לְצִלָּה כִּי מְאֹד גָּבָרָה,</p>

<p>אַךְ קַלּוּת־דַעְתָּהּ בִּרְאוֹתִי הַפָּעַם</p>

<p>כָּמוֹךָ, כָּמוֹנִי, אִם טוֹב בְּעֵינֶיךָ,</p>

<p>חִנָּהּ גַּם חַסְדָּהּ מִלִּבֵּנוּ נַשְׁכִּיחַ.</p>

<p><strong>גוני</strong> רְאֵה אַלּוּף חֵפֶר, עֲתֶרֶת נְשִׁיקֹתֵיהֶם</p>

<p>בְּאַהֲבָה זֶה לָזֶה יִרְהֲבוּ יִתְרַפָּסוּ,</p>

<p>יָדִי לְךָ אֶתְקַע וּבְנַפְשִׁי אֶשָּׁבַע</p>

<p>לִבְזוֹת צַלְמָה שֶׁל הַבּוֹגֵדָה הַזֹּאת</p>

<p>שֹׁכַחַת טוֹבֹתַי אֲשֶׁר לָהּ פִּזַּרְתִּי.</p>

<p>געל בְּלִי שִׂפְתֵי שֶׁקֶר אֶשָּׁבַע אַף אָנִי,</p>

<p>אַף אִם תֶּחֱנַן קוֹלָהּ בַּל עוֹד אֶשָּׂאֶנָּה,</p>

<p>בּוּז לָהּ, לַעַג! רְאֵה אֵיךְ לְשִׁמְצָה לוֹ</p>

<p>פְרוּעָה.</p>

<p><strong>גוני</strong> עֲזוּבָה מִכֹּל, חוּץ מִמֶּנּוּ, לוּ תֶהִי,</p>

<p>וַאֲנִי לְמעַן אֶת שְׁבֻעָתִי אֲקַיֵּמָה,</p>

<p>טֶרֶם שְׁלשֶׁת יָמִים נָגֹזוּ חָלָפוּ</p>

<p>אַלְמָנָה עֲשִׁירָה לְאִשָּׁה לִי אֶקָּחָה</p>

<p>שֶׁאַהֲבָתָהּ לִי כְבָר רָחֲשָׁה עָזַבְתִּי</p>

<p>מִפְּנֵי אַהֲבַת הָעֲלוּבָה הַלָּזֹאת,</p>

<p>וְעַתָּה הֱיֵה שָׁלוֹם אַלּוּף חֵפֶר,</p>

<p>שֶׁקֶר הַחֵן, אַךְ לֵב טוֹב בְּאִשָּה</p>

<p>לֹא יְפִי עֵינֶיהָ אֶת לִבִּי יִקָּחוּ,</p>
</blockquote>

<blockquote>
<p>אֵיתָן בְּהַחֲלָטָתִי זֹאת מִמְּךָ אֶפָּרֵד. (יוצא)</p>
</blockquote>

<blockquote>
<p><strong>געל</strong> (אל צלה) בִּרְכָתִי עָלַיִךְ, גְּבִרְתִּי, תָבֹאתָה</p>
</blockquote>

<blockquote>
<p>כַּאֲשֶׁר לְאַהֲבָה מְאֻשָּׁרָה יָאָתָה,</p>

<p>בְּחֻמֵּךְ נִתְפַּשְׂתְּ אַהֲבָה בַתַּעֲנֻגִים</p>

<p>לָכֵן אֲנִי גַם גּוּנִי אוֹתָךְ מָאָסְנוּ.</p>

<p><strong>צלה</strong> הַאֻמְנָם מָאֹס מְאַסְתּוּנִי?</p>

<p><strong>געל</strong> כֵּן גְּבִרְתִּי.</p>

<p><strong>חפר</strong> בָּרוּךְ שֶׁפְּטָרָנוּ מִגּוּנִי!</p>

<p><strong>געל</strong> אַלְמָנָה עַלִּיזָה הָלַךְ לוֹ לְאַהֲבָה,</p>

<p>בְּיוֹם אֶחָד יֶאֱהָבֶנָּה אַף יֶאֶרְשֶׂנָּה.</p>

<p><strong>צלה</strong> אָנָּא יַשְׂכִּיל יַצְלִיחַ!</p>

<p><strong>געל</strong> גַּם בְּמַכְבֵּשׁ יִכְבְּשֶׁנָּה?</p>

<p><strong>צלה</strong> כֵּן הִגִּיד לְךָ, גַּעַל?</p>

<p><strong>געל</strong> בְּבֵית־הַמַּכְבֵּשׁ.</p>

<p><strong>צלה</strong> בֵּית־מַכְבֵּשׁ, מָקוֹם כָּזֶה הֲנִמְצָא?</p>

<p><strong>געל</strong> אֲבָל, וּפֶרֶץ שָׁם מוֹרֶה־הָרֹאשׁ,</p>

<p>בִּנְתִיבֹת חַדְכַר וְעֶשְׂרִין יוֹרֶה־דַּעַת</p>

<p>לְהַשְׁבִּיעַ לְשׁוֹן אִשָּׁה סוֹרֵרָה וּמַרְשַעַת.</p>
</blockquote>

<p>(נכנס ציבא במרוצה)</p>

<blockquote>
<p><strong>ציבא</strong> אַחֲרֵי עַל הַמִצְפֶּה זֶה כְּבָר עָמַדְתִּי,</p>

<p>עֲדֵי עָיְפָה נַפְשִׁי כְכֶלֶב, רְאֵה חָזִיתִי</p>

<p>מַלְאָךְ מוֹשִׁיעַ זָקֵן וּשְׂבַע־יָמִים</p>

<p>יוֹרֵד מֵהַפִּסְגָּה לְחֶפְצֵנוּ יִצְלָח.</p>

<p><strong>געל</strong> מִי הוּא צִיבָא?</p>

<p><strong>ציבא</strong> אִם תַּגָּר אוֹ מוֹרֶה לֹא אֵדַע בָּרוּר</p>

<p>אַךְ אִישֹ הָדוּר הוּא, מַלְבֻּשָׁיו כָּבוֹד,</p>

<p>הֲלָך־נַפְשׁוֹ וְחָזוּתוֹ כְּמוֹ אָב יְדַמֻּהוּ.</p>

<p><strong>חפר</strong> מַה יִתֶּן לָנוּ וּמַה יוֹסִיף?</p>

<p><strong>געל</strong> אִם כְּפֶתִי מַאֲמִין לִדְבָרִי יִתֵּן אֹמֶן</p>

<p>בְּכָל חֵפֶץ לְבָבוֹ לְאָב לָנוּ יִהְיֶה,</p>

<p>וְלִצְלָפְחָד אֲבִי־צִלָּה עֲרֻבָּתוֹ יִתֵּן,</p>

<p>כְּמוֹ בַרְזִלַּי הָאֲמִתִּי לוּ הָיָה,</p>

<p>עִם אֲהוּבָתְךָ סוּרָה, וּלְבַדִּי עִזְבוּנִי.</p>
</blockquote>

<p>(יוצאים חפר וצלה)</p>

<p>(נכנס מורה)</p>

<blockquote>
<p><strong>המורה</strong> ד' עִמְךָ, אֲדוֹנִי!</p>
</blockquote>

<blockquote>
<p><strong>געל</strong> גַּם אַתָּה אֲדוֹנִי, בֹּא בְרוּךְ־ד',</p>

<p>הַהַרְחֵק מִזֶּה לֶכֶת אוֹ פֹּה שֶׁבֶת אִוִּיתָ.</p>

<p><strong>המורה</strong> יָמִים אוֹ עָשׂוֹר שִׁבְתִּי פֹּה אַאֲרִיכָה,</p>

<p>אַחַר עַד רוֹמָה אָשִׂים דַּרְכִּי הָלְאָה,</p>

<p>וְעַד טְרִפָּלִי, בְּתֵת אֱלוֹהַ בְּחַיִּים חַיָּתִי.</p>

<p><strong>געל</strong> אֵיזֶה אֶרֶץ מְכוֹרָתֶיךָ?</p>

<p><strong>המורה</strong> מַנְטֻבָּה.</p>

<p><strong>געל</strong> מִמַּנְטֻבָּה אַתָּה, אֱלֹהִים לְהַצִילֶךָ!</p>

<p>וְאֶל פַּדֻּבָּה מְגַמָּתְךָ, וְחִיַּבְתָּ אֶת רֹאשְׁךָ.</p>

<p><strong>המורה</strong> אֲחַיֵּב אֶת רֹאשִׁי, עַל מַה פֶּשַׁע?</p>

<p><strong>געל</strong> כָּל אִישׁ מַנְטֻבָּה בֹּא פַדֻּבָּה כִּי יָזִיד</p>

<p>בֶּן־מָוֶת הוּא, חֵרֶם עַל אֳנִיֹתֵיכֶם</p>

<p>גָלוּי לְכָל־הָעַמִּים הוֹדִיעַ הַשַלִּיט</p>

<p>לְרַגְלֵי הָרִיבוֹת בֵּינוֹ וּבֵין נְסִיכֲכֶם,</p>

<p>לְפֶלֶא – אַךְ לוּלֹא רַק עַתָּה בָאתָ</p>

<p>הַכְּרוּז קוֹרֵא בְחַיִל כְּבָר לָקְחָה אָזְנֶךָ.</p>

<p><strong>המורה</strong> אוֹיָה! שוֹד וָשֶׁבֶר כְּתֻמָּם עָלַי בָּאוּ!</p>

<p>שְׁטָרֵי־הַמְחָאוֹת לִי מִפְלָרֶנְצָה</p>

<p>כֶּסֶף־תְּמוּרָתָם פֹּה עָלַי לָקַחַת.</p>

<p><strong>געל</strong> טוֹב אֲדוֹנִי, לְמַעַן הַרְאוֹתְךָ אוֹת לְטוֹבָה</p>

<p>זֹאת אֶעֱשֶׂה לְךָ, וּבַעֲצָתִי אֶתְמְכֶךָ</p>

<p>רֹאשׁ דָּבָר, אִם מֵעוֹדְךָ בְּפִזָּה הָיִיתָ?</p>

<p><strong>המורה</strong> כֵּן אֲדוֹנִי, בְּפִזָּה גַרְתִּי רַבּוֹת פְּעָמִים</p>

<p>פִּזָּה הַנּוֹדַעַת בִּגְאוֹן־ישְׁבֶיהָ.</p>

<p><strong>געל</strong> הֲיָדַעְתָּ אֶת בַּרְזִלַּי, אֶחָד בְּעָלֶיהָ?</p>

<p><strong>המורה</strong> אַךְ לְשֵׁמַע־אֹזֶן שָׁמַעְתִּי אֹדוֹתָיו</p>

<p>סוֹחֵר נִכְבָּד הוּא אֵין כָּמֹהוּ לְעשֶׁר.</p>

<p><strong>געל</strong> הוּא אָבִי, וּלְהַגִיד קשְׁטְ אִמְרֵי־אֱמֶת,</p>

<p>בְּקוֹמָה בְתֹאַר יִדְמֶה אֵלֶיךָ אֲדוֹנִי.</p>
</blockquote>

<blockquote>
<p><strong>ציבא</strong> (הצידה) בַּד בְּבַד, כְּאֶל אֲבַטִּיחַ הַתַּפּוּחַ.</p>
</blockquote>

<blockquote>
<p><strong>געל</strong> לְחַלֵּץ נַפְשֶׁךָ מִן הַמֵּצַר הַזֶּה,</p>

<p>לְמַעַן אָבִי, זֶה חַסְדִּי לְךָ אַעַשׂ –</p>

<p>אַל יֵקַל בְּעֵינֶיךָ אָשְׁרְךָ חֻנֵּיתָ</p>

<p>הֶיוֹת לְאַלּוּף בַּרְזִלַּי לְךָ דְמוּת וְתֹאַר –</p>

<p>עַתָּה שְׁמוֹ וּכְבוֹדוֹ יֶהֶלְמוּ רֹאשֶׁךָ</p>

<p>גַּם בֵּיתִי לְפָנֶיךָ שָׁם תִּשְׁכֹּן כָּבוֹד,</p>

<p>אַךְ מְקוֹמוֹ וְתַפְקִידוֹ כָּרָאוּי תְּמַלֵּא</p>

<p>הֲלֹא בַנְתָּ לְרֵעִי, כֹּה תֵשֵׁב לָבֶטַח</p>

<p>אֵין פֶּרֶץ, עַד מְלַאכְתְּךָ פֹה תְּכַלֶּנָּה,</p>

<p>אִם לְטוֹבָה אִם לְחֶסֶד, בְּרָצוֹן תְּקַבְּלֶנָּה.</p>

<p><strong>המורה</strong> כֵּן אֶעֱשֶׂה, וְלָנֶצַח לֹא אֶשְׁכַּח הָאִישׁ</p>

<p>מִיָּדוֹ לִי חַיִּים וָחֹפֶשׁ נִתָּנוּ.</p>

<p><strong>געל</strong> עַתָּה לְכָה אִתִּי, בֶּטַח לֹא תִכָּשֵׁל,</p>

<p>בִּמְרוּצַת־דְּבָרִים, אֶגְלֶה לְךָ אָזְנַיִם,</p>

<p>כִּי יָבוֹא אָבִי הֵנָּה יוֹם יוֹם נְחַכֶּה</p>

<p>לְפַלֵּא מֹהַר וּמַתָּן לְרֶגֶל חֲתוּנָתִי</p>

<p>עִם בַּת צְלָפְחָד הַנְּמוּאֵלִי אִישׁ פַּדֻּבָּה,</p>

<p>עַל אֹדוֹת כָּל אֵלֶּה אוֹסִיפְךָ דֵעָה,</p>
</blockquote>

<blockquote>
<p>לְכָה וְהַלְבֵּשׁ מַחֲלָצוֹת כְּדָרוּשׁ לַשָּׁעָה (יוצאים)</p>
</blockquote>

<h3 id="חזיוןג">חזיון ג</h3>

<p>חדר בבית פרץ נכנסים חגלה והדד</p>

<blockquote>
<p><strong>הדד</strong> בְּאֱמוּנָה בְּנַפְשִׁי הַדָּבָר לֹא אוּכָל.</p>

<p><strong>חגלה</strong> אִם כַּעַס אוֹסִיפָה, עוֹד יֶרֶב לַעֲגוֹ,</p>

<p>הַלְּהָמִית אוֹתִי בָרָעָב מְשָׁכַנִי,</p>

<p>הֲלֹא טוֹב לַעֲנִיִּים מְבַקְשֵׁי־לֶחֶם מִמֶּנִּי,</p>

<p>בְּבֵית אָבִי אֵין מֵהֶם לֹא יִמְצָא שֶׁבֶר</p>

<p>אוֹ בְאַחַד הַבָּתִּים חֲנִינָה יִמְצָאוּ,</p>

<p>וַאֲנִי הָהּ! אֲשֶׁר בַּקֵּשׁ מְאוּם לֹא נִסִּיתִי</p>

<p>וְדָבָר מֵעוֹדִי לָזֶה לֹא הִמְרִיצַנִי</p>

<p>שְׂאֵת חֶרְפַּת־רָעָב בָּאַתְנִי הַפָּעַם</p>

<p>וְתִמְהֹן־לֵבָב מִנְדֻדֵי־שֵׁנָה,</p>

<p>בְּקִלְלֹתָיו תָלַן עֵינִי, וְיַבְרֵנִי חֲרָפוֹת,</p>

<p>וַאֲשֶׁר עוֹד יִסְפֶּה חֵמָה עַל אַפִּי</p>

<p>בְּמַעֲטֵה אַהֲבָה עַזָּה כָּל־זֶה יַעֲטֶה,</p>

<p>לֵאמֹר: אִם אֶתֵּן שְׁנָת לְעֵינַי, לְפִי אֹכֶל</p>

<p>בָּחֳלִי אֵאָנַשׁ, אוֹ הַמָּוְתָה קְרוֹבָה,</p>

<p>אָנָּא לְכָה־נָּא מְעַט אֹכֶל לִי הָבִיאָה,</p>

<p>יְהִי־מַה־יֶהִי, אַךְ טוֹב וְרָאוּי לְמַאֲכָל.</p>
</blockquote>

<blockquote>
<p><strong>הדד</strong> הֲיִטְעַם לָךְ כַּף־רֶגֶל־עֵגֶל?</p>
</blockquote>

<blockquote>
<p><strong>חגלה</strong> אָנָּא הַגִּישָׁה וְאֹכְלָה לְמַעֲדַנִּים.</p>

<p><strong>הדד</strong> לֹא, פֶּן תֹּאכְלִי וְתִרְבֶּה עָלַיִךְ הַמָּרָה,</p>

<p>הֲיִטְעַם לָךְ קְרָבַיִם מֵחִים מְמֻחָיִים?</p>

<p><strong>חגלה</strong> אָנָּא הַגִּישָׁה, תַּאֲוָה הוּא לָעֵינָיִם.</p>

<p><strong>הדד</strong> אָפוּנָה מְאֹד פֶּן תִּתְרַגֵּשׁ מְרֵרָתֵךְ,</p>

<p>אוּלַי יִטְעַם לָךְ בְּשַׂר־כֶּבֶשׂ עַל חַרְדָּל?</p>

<p><strong>חגלה</strong> טוֹב הַגִּישָׁה, חַסְדְּךָ נָא יִגְדָּל.</p>

<p><strong>הדד</strong> אֲבָל הַחַרְדַּל מוֹסִיף חוֹם וָהָבֶל.</p>

<p><strong>חגלה</strong> אִם כֵּן, תֵּן לִי הַבָּשָׂר וְהַנַּח לְךָ הַחַרְדָּל.</p>

<p><strong>הדד</strong> זֹאת לֹא אוּכַל, אִם אֵין נַפְשֵּךְ לַחַרְדָּל</p>

<p>גַּם מֵהַבָּשָׂר לֹא יָבוֹא אֶל פִּיךָ.</p>

<p><strong>חגלה</strong> בְּיַחַד אוֹ רַק אַחַד, אוֹ מָה רְצוֹנֵךְ תֵּנָה.</p>

<p><strong>הדד</strong> אִם כֵּן בְּלִי בָּשָׂר הַחַרְדַּל אֶתֵּנָה.</p>
</blockquote>

<blockquote>
<p><strong>חגלה</strong> סוּר־לְךָ מֵעָלַי עֶבֶד מֵבִישׁ בְּלִיַעַל (מכה אותו)</p>

<p>מִקְרָאֵי־מַטְעַמִּים רַק תַּלְעִיטֵנִי,</p>

<p>אֲרוּרִים אַתֶּם, אַתָּה וְכָל כְּנָוָתְךָ</p>

<p>תַּרְבּוּת אֲנָשִׁים מְרַצְחִים, הַשְׂמֵחִים לְפִידִי,</p>

<p>הָשַׁע מִמֶּנִּי! הֲשָׁמַעְתָּ?</p>
</blockquote>

<p>(נכנס פרץ עם גוני, פרץ נושׂא קערה)</p>

<blockquote>
<p><strong>פרץ</strong> מַה שְׁלוֹמֵךְ סְגֻלָּתִי, מַה־זֶה אַתְּ נוּגָה?</p>

<p><strong>גוני</strong> מַה־לָּךְ גְּבִרְתִּי?</p>

<p><strong>חגלה</strong> קַר לִי כְּפִי עוֹד לֹא אוּכָל.</p>

<p><strong>פרץ</strong> הָאִירִי פָנַיִךְ, בְּרָצוֹן עָלַי הַבִּיטִי,</p>

<p>רְאִי־נָא אֲהוּבַת־נַפְשִׁי, לִי יָד חָרוּצִים</p>

<p>בְּיָדַי מַעֲדַנִּים אֵלֶּה לָךְ הֲכִינֹתִי</p>
</blockquote>

<p>(שם הקערה על השׁלחן)</p>

<blockquote>
<p>לְטוֹבָתִי זֹאת, אֲהוּבָה, תּוֹדָתֵךְ רְאוּיָה,</p>

<p>אַף אֵין הֶגֶה, אַף מִלָּה בִלְשׁוֹנֵךְ?</p>

<p>כִּי לְזָרָא לָךְ הָאֹכֶל, רֹאֶה אָנֹכִי.</p>

<p>וּבְדֵי־רִיק כַּמָּה בַעֲבוּרֵךְ טָרָחְתִּי?</p>

<p>יוּסַר אֶת הַקְּעָרָה!</p>

<p><strong>חגלה</strong> בִּי־נָא הַנַּח אוֹתָהּ.</p>

<p><strong>פרץ</strong> גַּם לְטוֹבָה קַלָּה שֶׁלֶם תּוֹדָה יוּבָא,</p>

<p>נִשְׁיִי תְשַׁלְּמִי טֶרֶם לָאֹכֶל תִּגָּעִי.</p>

<p><strong>חגלה</strong> אֲהוֹדְךָ, אֲדוֹנִי.</p>

<p><strong>גוני</strong> חֶרְפָּה! לְךָ נָאוָה תָהְלָה,</p>

<p>וְאַתְּ חָגְלָה בֹאִי, בְּחֶבְרָתֵךְ אֶתְעַנָּג.</p>
</blockquote>

<blockquote>
<p><strong>פרץ</strong> (לאט) אֱכֹול גּוּנִי אַל תּוֹתַר, אִם נַפְשִׁי לְךָ יְקָרָה.</p>
</blockquote>

<blockquote>
<p>(אל חגלה) יֶעֱרַב יִבָּסֵם לָךְ, אֶת לִבֵּךְ סְעָדִי,</p>
</blockquote>

<blockquote>
<p>לְאַט לָךְ אֱכוֹל, חָגָתִי, מֶתֶק לְבָבִי,</p>

<p>הֱיִי נְכוֹנָה, בֵּיתָה אָבִיךְ נָשׁוּבָה,</p>

<p>שָׁם תַּעֲלֹזִי בַּעֲדִי־עֲדָיִים נַעֲלָסָה,</p>

<p>בְּבִגְדֵי מִכְלוֹל, תְּכֵלֶת שָׁנִי עִם עֲדָנִים,</p>

<p>צְמִידִים, רְדִידִים, שְׁבִיסִים וְכָל זָנִים,</p>

<p>לְחָשִׁים, מְנִיפוֹת, וּמַחֲלָצוֹת חֲלִיפוֹת,</p>

<p>פְּנִינִים, הָבְנִים, וַהֲבָלִים מַאֲלִיפוֹת,</p>

<p>הֲסָעַדְתְּ אֶת לִבֵּךְ? עָלַיִךְ מְחַכֶּה הַחַיָּט</p>

<p>יְכַסֵּךְ שֵׁשׁ וְרִקְמָה וְכָל צִבְעֹנֵי עַיִט.</p>
</blockquote>

<p>(נכנס החיט)</p>

<blockquote>
<p>גְּשָׁה הֵנָּה, הַרְאֵנוּ אֶת קִשּׁוּטֶיךָ,</p>

<p>פָּרֵשׂ הַשִּׂמְלָה.</p>
</blockquote>

<p>(נכנס רכל)</p>

<blockquote>
<p>מָה אִתְּךָ חֲדָשׁוֹת?</p>

<p><strong>הרכל</strong> הִנֵּה הַצְנֵפָה אֲשֶׁר צִוָּה אֳדוֹנִי.</p>

<p><strong>פרץ</strong> לָצוּר עַל פִּי צְלוֹחִית אוֹ כִסּוּי לִקְדֵרָה?</p>

<p>קְעָרָה־שֶׁל־מֶשִׁי, לֹא תֹאַר לֹא הָדָר,</p>

<p>אַךְ זֶה רֹאשׁ־לֶפֶת, קְלִפַּת־אֱגוֹזֵי־פֶרֶךְ,</p>
</blockquote>

<blockquote>
<p>צַעֲצוּעַ, מִפְלֶצֶת אוֹ כִפָּה לְתִינֹקֶת,</p>

<p>קַח לָךְ אִם גְּדוֹלָה מִזֶּה תַעֲשֶׂה, הָבֵא.</p>

<p><strong>חגלה</strong> אַךְ לְחִנָּם אֲדוֹנִי אַחֲרֵי מוּמִים תְּבַקֵּר</p>

<p>צְנֵפוֹת קְטַנּוֹת כָּאֵלֶּה לְרוּחַ הַמִּדָּה,</p>

<p>כֵּן תִּלְבַּשְׁנָה הַגְּבִירוֹת הַכְּבוּדוֹת.</p>

<p><strong>פרץ</strong> אִם תְּהִי כְבוּדָה, יְהִי לָךְ כֵּן.</p>
</blockquote>

<blockquote>
<p><strong>גוני</strong> (בלאט) הַיּוֹם הַהוּא יִרְחַק־חֹק.</p>
</blockquote>

<blockquote>
<p><strong>חגלה</strong> אֲדוֹנִי, חַוֹּת דֵּעִי גַם לִי יֵשׁ צְדָקָה,</p>

<p>לֹא יַלְדָּה אָנֹכִי כְּרוּחִי אֲדַבֵּרָה,</p>

<p>טוֹבִים מִמֶּךָּ לִדְבָרַי יִחֵלוּ,</p>

<p>אִם אַתָּה לֹא תוּכָלֵם אֱטוֹם אָזְנֶיךָ,</p>

<p>בְּמַר־רוּחִי אָשִׂיחָה, עֲצוֹר עוֹד לֹא אוּכָל,</p>

<p>אִם הִתְאַפָּקְתִּי וְנִשְׁבַּר לִבִּי בְקִרְבִּי,</p>

<p>לָכֵן יְהִי־מָה, רֶסֶן מִפִּי אֲשַׁלֵּחָה.</p>

<p><strong>פרץ</strong> צָדַקְתְּ, לֹא דְמוּת לֹא צוּרַת־צְנֵפָה לָזֹאת,</p>

<p>אַךְ קְרוּם־עֻגָה, סְמַרְטוּט, כַּסָּא שֶׁל מֶשִׁי,</p>

<p>בְּעֵינַי יָקַרְתְּ, כִּי אוֹתָהּ מָאַסְתְּ גַּם אֶתְּ.</p>

<p><strong>חגלה</strong> אַחַת לִי, יְקָרָה לְךָ אוֹ מְאוּסָה אֲנִי,</p>

<p>צְנֵפָה זֹאת חֶפְצִי בָהּ אוֹ לֹא כָל מְאוּמָה.</p>
</blockquote>

<p>(יוצא הרכל)</p>

<blockquote>
<p><strong>פרץ</strong> טוֹב, חַיָּט, הָבָה לְבוּשְׁךָ וְאֶרְאֵהוּ,</p>

<p>אֵי שָׁמַיִם! מַה־זֶה, מַסְוֶה לְהִתְחַפֵּשׂ?</p>
</blockquote>

<blockquote>
<p>לְבָתֵי־הַיָּדַיִם דְּמוּת־קְנֵי־רֹבֶה,</p>
</blockquote>

<blockquote>
<p>כֻּלּוֹ מְפֻצָּל מַעֲשֵׂה־עֻגַת־תַּפּוּחִים,</p>

<p>חֲתַךְ עַל־גַבֵּי־חֲתַךְ, שָׂרוּעַ סָרוּחַ,</p>

<p>כְּמַחֲבַת־הַמַגְמֵּר בְּבָתֵּי־הַגַּלָּבִים,</p>

<p>בְּשֵׁם עֲזָאזֵל מַה שְּׁמוֹ תְּכַנֵּהוּ?</p>
</blockquote>

<blockquote>
<p><strong>גוני</strong> (הצדה) אֶרְאֶה בַעֲלִיל, כִּי כְמִשְׁפַּט הַשְּׂבָכָהּ</p>
</blockquote>

<blockquote>
<p>לְהַשִּׂיג הָאֵדֶר תִּקְוָתָהּ נִדָּחָה.</p>

<p><strong>החיט</strong> בְּטוּב טַעַם עֲשׂוֹת שַׂלְמָה אֲדוֹנִי, צִוַּנִי</p>

<p>לְרוּחַ הָעֵת וּמִדָּה הָאַחֲרוֹנָה.</p>

<p><strong>פרץ</strong> מִן־קְשׁוֹט, צִוִּיתִי, אַךְ לֹא פָנִים קַלְקֵל</p>

<p>לְרוּחַ הַמִדָּה, אִם זִכְרוֹנְךָ לֹא פָג,</p>

<p>דַּלֵּה שׁוֹקַיִם עַל אֲבָנִים וּבַרְקָנִים,</p>

<p>עֵר וְעוֹנֶה לֹא יִהְיֶה לְךָ פֹה בְּבֵיתִי,</p>

<p>אֵין חֶפְצִי בָזֶה, מַהֵר שָׂא רַגְלַיִם.</p>

<p><strong>חגלה</strong> לְבוּשׁ נֶחְמָד כְּמוֹ זֶה לֹא פִּלָּלְתִּי,</p>

<p>אֵין כָּמֹהוּ יַעֲטָף־שִׁית, יְשַׁוֶּה הָדָר,</p>

<p>אֵין־זֹאת כִּי לְסֵמֶל־שַׁעֲשׁוּעִים תְּשִׂימֵנִי.</p>

<p><strong>פרץ</strong> כֵּן דִבַּרְתְּ, לְסֵמֶל־שַׁעֲשׁוּעַ שִׂימֵךְ יְדַמֶּה.</p>

<p>החיט עֲשׂוֹתָהּ סֵמֶל־שַׁעֲשׁוּעַ, תֹּאמַר, אֲדוֹנִי</p>

<p>יְדַמֶּה.</p>

<p><strong>פרץ</strong> הוֹי זֵד יָהִיר, פָּתִיל, פִּי־מַחַט מְשַׁקֵּר!</p>

<p>הוֹי אַתָּה! פַּרְעשׁ, בֵּיצַת־כִּנָּה, צְלָצַל!</p>

<p>בְּבֵיתִי יְכַחֶשׁ לִי הַפְּקַעַת הַלָּזֶה!</p>

<p>שְׁעֵה מִמֶּנִּי, בַּעַל טְלָחָה, מִדָּה וְיִתּוּר</p>

<p>אוֹ בְּאַמַּת־יָדְךָ אֶת גֵּוְךָ אֲמוֹדֵד,</p>

<p>וְחָדַלְתָּ מִצַּפְצֵף, עוֹד בְּךָ נַפְשֶׁךָ,</p>

<p>שְׁמַע לִי וְהַסְכֵּת, אַתָּה מְעִילָהּ שִׁחַתָּ.</p>

<p>החיט שָׁגִיתָ אֲדוֹנִי, עַל פִּי מִדָּה וָקֶצֶב</p>

<p>הַנִּתָּן לִי, הַבֶּגֶד הַזֶּה עָשׂוּי,</p>

<p>הֲלֹא הוּא, הֲדַד, נָתַן צָו אֵיךְ לַעֲשׂוֹתוֹ.</p>

<p><strong>הדד</strong> רַק הַמַטְוֶה לֹא כָל צָו, לוֹ נָתָתִּי.</p>

<p><strong>החיט</strong> אֵיךְ תֵּעָשׂ הַשַּׂלְמָה רָצִיתָ אֲדוֹנִי?</p>

<p><strong>הדד</strong> יָדוּעַ, אֲדוֹנִי, עַל מַחַט וְחוּטִים,</p>

<p><strong>החיט</strong> וְלֹא לַחֲתוֹךְ הַבֶּגֶד דָּרַשְׁתָּ אֲדוֹנִי?</p>

<p><strong>הדד</strong> אֶת רַבִּים נוֹכַחְתָּ –</p>

<p><strong>החיט</strong> כֵּן אֶת רַבִּים נוֹכַחְתִּי.</p>

<p><strong>הדר</strong> וְאִתִּי לֹא תִוָּכַח, בִּפְנֵי רַבִּים הֵעַזְתָּ פָנֶיךָ,</p>

<p>בְּפָנַי אַל תָּעִיז פָּנִים, אֵין חֶפְצִי שֶׁיִוָּכְחוּ</p>

<p>עִמָּדִי וְשֶׁיָעִיזוּ בְּפָנַי, אָמְנָם, צִוִּיתִי לַאֲדוֹנֶךָ</p>

<p>שֶׁיַחְתְּכוּ בֶגֶד מֵהַמַּטְוֶה, אַךְ לֹא צִוִּיתִי</p>

<p>שֶׁיִּגְזְרוּהוּ לִגְזָרִים,</p>

<p>אִם כֵּן כַּזְּבָן אַתָּה.</p>

<p><strong>החיט</strong> הִנֵּה רְשִׁימַת־הַתָּכְנִית לְעֵדָה בֵינוֹתֵינוּ.</p>

<p><strong>פרץ</strong> קְרָא נָא אוֹתָהּ.</p>

<p><strong>הדד</strong> הָרְשִׁימָה תְשַׁקֵּר בִּמְלוֹא־צַוָּארָהּ אִם תַּגִּיד</p>

<p>כִּי כֵן הִגַּדְתִּי.</p>
</blockquote>

<blockquote>
<p><strong>החיט</strong> (קורא) רֵאשִׁית, בֶּגֶד מְרֻוָּח.</p>
</blockquote>

<blockquote>
<p><strong>הדד</strong> אֲדוֹנִי, אִם אֱמֶת הַדָּבָר שֶׁהִגַּדְתִּי בֶּגֶד</p>

<p>מְרֻוָּח, תְּפוֹר אוֹתִי בְּכִפְלֵי־הַבֶּגֶד וְהַכֵּנִי</p>

<p>מַכּוֹת־מָוֶת עִם תִּקְוַת־הַחוּט הַזֶּה,</p>

<p>בֶּגֶד, אָמַרְתִּי, סְתָם.</p>

<p><strong>פרץ</strong> עוֹד קְרָא לֵאמֹר.</p>
</blockquote>

<blockquote>
<p><strong>החיט</strong> (קורא) עִם בֵּית־צַוָּאר עָגוֹל וְקָצֵר.</p>
</blockquote>

<blockquote>
<p><strong>הדד</strong> מוֹרֶה אָנֹכִי בְּבֵית־צַוָּאר.</p>
</blockquote>

<blockquote>
<p><strong>החיט</strong> (קורא) בֵּית־יָד סָרוּחַ.</p>
</blockquote>

<blockquote>
<p><strong>הדד</strong> מוֹדֶה אָנֹכִי בִּשְׁנֵי בָתֵּי־יָדָיִם.</p>
</blockquote>

<blockquote>
<p><strong>החיט</strong> (קורא) בָּתֵּי־הַיָּד חֲטוּבִים בְּגִלּוּפִים.</p>
</blockquote>

<blockquote>
<p><strong>פרץ</strong> אָכֵן זֹאת הַמַּכְשֵׁלָה.</p>

<p><strong>הדד</strong> טָעוּת בְּהָרְשִׁימָה, אֲדוֹנִי, טָעוּת בְּהָרְשִׁימָה,</p>

<p>אָנֹכִי צִוִּיתִי לַחֲתוֹךְ בָּתֵּי־הַיָּד וּלְתָפְרֵם</p>

<p>אַחֲרֵי־כֵן, כָּל זֶה אוֹכִיחַ לָדַעַת עַל עַצְמְךָ</p>

<p>וּבְשָׂרְךָ, בְּשֶׁגַּם קָטְנְךָ חֲמוּשָׁה כֹּבַע־נְחֹשֶׁת.</p>

<p>החיט כָּל דְּבָרַי אֱמֶת, בֹּא נִתְרָאֶה פָנִים וְתֵדַע</p>

<p>כִּי כֵן.</p>

<p><strong>הדד</strong> טוֹב, קַל מְהֵרָה אֶזָּקֵק לְךָ, קַח אַתָּה</p>

<p>פִּסַּת־הָרְשִׁימָה וְתֵן לִי אַמַּת־מִדָּתֶךָ, בְּאֵלֶּה</p>

<p>נְנַגֵּחַ, אַל תְּהִי לִי משֵׁךְ חֶסֶד.</p>
</blockquote>

<blockquote>
<p>גוני ד' יְרַחֵם! דְּמֵיכֶם בָּכֶם מִכְּלֵי־מַשְׁחֵת כָּאֵלֶּה.</p>
</blockquote>

<blockquote>
<p><strong>פרץ</strong> בִּקְצָרָה אֲדוֹנִי, הַבֶּגֶד הַזֶּה לֹא לְמַעֲנִי הוּא.</p>

<p><strong>הדד</strong> כֵּן דִּבַּרְתָּ אֲדוֹנִי, לְמַעַן הַגְּבִירָה הוּא.</p>
</blockquote>

<blockquote>
<p><strong>פרץ</strong> (בלאט) הַגֵּד נּוּנִי לְהַחַיָּט, שֶׁשְּׂכָרוֹ לֹא יְקֻפָּח.</p>
</blockquote>

<blockquote>
<p>(להחיט) טוּל לְךָ הַבֶּגֶד, פַּנֵּה, אֵין אֹמֶר עוֹד!</p>
</blockquote>

<blockquote>
<p>גוני חַיַּט, מָחָר בְּעַד בִּגְדְּךָ תָּבוֹא עַל שְׂכָרֶךָ,</p>

<p>דְּבָרָיו הַקָּשִׁים, אַל תַּחְשֹׁב לוֹ לַחֲטָאָה,</p>

<p>פְּנֵה לְךָ, וְאֶת אֲדוֹנְךָ תִּפְקֹד לְשָׁלוֹם.</p>
</blockquote>

<p>(יוצא החיט)</p>

<blockquote>
<p><strong>פרץ</strong> טוֹב חָנָתִי, אֶל בֵּית אָבִיךְ נֵלֵכָה,</p>

<p>בְּבִגְדֵי־חוֹל אֵלֶּה, לֹא סְרַק לֹא פִרְכֵּס,</p>

<p>בְּכִיסֵנוּ גַאֲוָה וּמְכַסֵּנוּ עֹנִי,</p>

<p>אַךְ בַּהֲלָךְ־נֶפֶשׁ וָרוּחַ עשֶׁר יָלִין,</p>

<p>כַּשֶּׁמֶשׁ תַּזְהִיר מִבֵּין חֶשְׁכַּת־עָבִים</p>

<p>גַּם מִבַּעַד לִבִגְדֵי־עֹנִי כָּבוֹד יָצִיץ,</p>

<p>הֲיֵּשׁ יִתְרֹן לָעַיִט עַל עוֹף הַזָּמִיר</p>

<p>בִּיפִי אֶבְרֹתָיו הַנֶחְפּוֹת בֶּחָרוּץ?</p>

<p>אִם יֵיקַר עֶרֶךְ הַצִּפְעֹן מִן הַצְּלֹפַח</p>

<p>יַעַן צִבְעֵי־עוֹרוֹ עֵינַיִם יַרְהִיבוּ?</p>

<p>לֹא, לֹא יָפָתִי, מֵעֶרְכֵּךְ בַּל יִגָרַע</p>

<p>אִם גַּם לֹא חֶמֶד, לֹא עֹז וְהָדָר לְבוּשֵׁךְ</p>

<p>אִם לִכְלִמָּה תַחְשֹׁבִי, עָלַי חֶרְפָּתֵךְ,</p>

<p>עַל כֵּן תַּעֲלֹזִי, חִישׁ מַהֵר נֵלֵכָה</p>

<p>בֵּית אָבִיךְ, שָׁם נִתְעַלְּסָה חַג נֶאֱסֹרָה.</p>

<p>(לעבד) לֵךְ, קְרָא לַעֲבָדֵינוּ, בַּל נִתְבֹּשָׁשָׁה,</p>

<p>הָבֵא הַסּוּסִים אֶל קְצֵה מִשְׁעֹל הָאָרוּךְ</p>

<p>עַד שָׁם בְּרֶגֶל נַעֲבֹרָה, אַחַר בָּרֶכֶב,</p>

<p>הֵן עַתָּה בַיּוֹם מַעֲלוֹת שֶׁבַע, וּבְנָקֵל</p>

<p>לְעֵת אַרוּחַת־הַצָהֳרַיִם שָׁמָּה נַגִּיעַ.</p>

<p><strong>חגלה</strong> עוֹד מְעַט שְׁתֵּי שָׁעוֹת יַכֶּה הַפַּעֲמֹן</p>

<p>אָהִין הַעִירֶךָ אַלּוּפִי, עֲדֵי שָׁמָּה</p>

<p>נָבוֹאָה, עֵת אֲרוּחַת־הָעֶרֶב יַגִּיעַ.</p>

<p><strong>פרץ</strong> שֶׁבַע יַכֶּה, טֶרֶם נַעֲלֶה הָרֶכֶשׁ</p>

<p>רְאִי עֲשֵׂה כָּל אֲשֶׁר אֲדַבֵּר אוֹ הִתְרָאִי</p>

<p>עֲשֹׂהוּ,</p>

<p>עוֹדֵךְ בְּמֶרְיֵכִי! אֲדוֹנַי, כָּעֵת הַנִּיחוּהָ.</p>

<p>הַיּוֹם אֶבְחַר שֶׁבֶת, אוֹ אָז אֵלֵכָה</p>

<p>אִם תְּהִי הַשָּׁעָה כַּאֲשֶׁר פִּי יִקָּבֻנָּה.</p>

<p>גוני רְאֵה, הַאִם גַּם לַחֶרֶס יֹאמַר דֹּם, וְיִדֹּם!</p>
</blockquote>

<p>(יוצאים)</p>

<blockquote>
<br />
</blockquote>

<h3 id="חזיוןד">חזיון ד</h3>

<p>לפני בית צלפחד. נכנסים געל והמורה מתחפש בבגדי ברזלי</p>

<blockquote>
<p><strong>געל</strong> הִנֵּה בֵּית צְלָפְחָד. הַאֶקְרָא אֲדוֹנִי?</p>

<p><strong>המורה</strong> כֵּן, הַיִהְיֶה אַחֶרֶת? אִם לֹא שָׁגִיתִי</p>

<p>הָאָדוֹן צְלָפְחָד עוֹד זָכֹר יִזְכְּרֵנִי.</p>

<p>זֶה כְּעֶשְׂרִים שָׁנָה מֵאָז, בְּעִיר גְּנוּבָה</p>

<p>עֵת הָיִינוּ יַחַד בְּשֶׁבֶת־תַּחְכְּמֹנִי. –</p>

<p><strong>געל</strong> בְּכָל־דְּרָכֶיךָ דַּע הַחֲזֵק עַצְמְךָ</p>

<p>בְּכָבוֹד וָעֹז כְּרָאוּי וְנָאוּת לְאָב.</p>

<p><strong>המורה</strong> הֶיֵה בָטוּחַ (נכנס ציבא)</p>

<p>אֲבָל אֲדוֹנִי הִנֵּה הַנַּעַר בָּא,</p>

<p>מִי יִתֵּן לוּ הָיָה תַלְמִיד עִם מֵבִין.</p>

<p><strong>געל</strong> אֵין לֵרֹא מִמֶּנּוּ, וְאַתָּה צִיבָא</p>

<p>מַלֵּא תַפְקִידְךָ כַּאֲשֶׁר הוֹרֵיתִיךָ,</p>

<p>בַּרְזִלַּי הָאֲמִתִּי הוּא בְּנַפְשְךָ תָאֲרֵהוּ.</p>

<p><strong>ציבא</strong> בְּטַח בִּי אַל תִּירָא, אַל תִּפְחַד מִמֶּנִּי.</p>

<p><strong>געל</strong> הֶעָשִׂיתָ מַלְאֲכוּתְךָ אֶל צְלָפְחָד?</p>

<p><strong>ציבא</strong> הֱיוֹת אָבִיךָ בְּעֶצְיוֹן, לוֹ הִגַּדְתִּי</p>

<p>כִּי יָבוֹא הַיּוֹם פַּדֻּבָּה עָלָיו תְּחַכֶּה.</p>

<p><strong>געל</strong> נַעַר טוֹב אַתָּה, הֵא־לְךָ לַשֵּׁכָר,</p>

<p>הִנֵּה צְלָפְחָד, הַעֲמֵד פָּנֶיךָ אֲדוֹנִי.</p>
</blockquote>

<p>נכנס צלפחד וחפר</p>

<blockquote>
<p>אֲדוֹנִי צְלָפְחָד, בְּחֶדְוָה נְקַדֵּם פָּנֶיךָ.</p>

<p>אל המורה הִנֵּה הָאָדוֹן אֲשֶׁר לְךָ הִגַּדְתִּי,</p>

<p>עַתָּה אָבִי מֵיטִיבִי פְּנֵה אֵלַי וְחָנֵנִי</p>

<p>תְּנָה לִי אֶת צִלָּה בַּאֲחֻזַּת־יְרוּשָׁתִי.</p>

<p><strong>המורה</strong> הֶרֶף בְנִי!</p>

<p>אַוְלָא שָׁקִילְנָא הַרְמְנָא מֵאֲדוֹנִי,</p>

<p>פֹּה פַּדֻּבָּה אֱסוֹף מַשָּׂא־כַסְפִּי בְּבֹאִי,</p>

<p>דְּבַר־עִנְיָן נִכְבָּד רִצָּה לְפָנַי בְּנִי חֵפֶר</p>

<p>פָּרָשַׁת־הָאַהֲבָה בֵּינוֹ וּבֵין בִּתֶּךָ.</p>

<p>מִשָׁמְעִי שֵׁמַע שִׁמְךָ הַטּוֹב מִשָּׁמֶן</p>

<p>וּמִדַּעְתִּי עָצְמַת תְּשׁוּקָתוֹ לְבִתְּךָ,</p>

<p>וּתְשׁוּקָתָהּ אֵלָיו לֹא נֶעֱלַּם מִמֶּנִּי,</p>

<p>מִבְּלִי הֱיוֹת לְשִׂטְנוֹ, מְאֹד לִי יִנְעַם</p>

<p>בְּצֵל אָב טוֹב וְנֶאֱמָן כָּמוֹךָ אוֹתוֹ לְחַתֵּן,</p>

<p>אִם גַּם בְּעֵינֶיךָ טוֹב, לֹא נוֹפֵל מִמֶּנִּי.</p>

<p>עַל פִּי אֹפַנִּים לְאַשֵּׁר וּלְקַיֵּם</p>

<p>נָכוֹן תִּמְצָאֵנִי, בְּלֵב אֶחָד כְּמוֹ כֵן</p>

<p>כָּכָה אוֹתָהּ הַעִידֶנָּה;</p>

<p>הֵן לֹא בְּלֵב וָלֵב אִתְּךָ אֲדַבֵּרָה</p>

<p>אֲדוֹנִי צְלָפְחָד רַב טוֹב עָלֶיךָ מַעֲבִירִים</p>

<p>שָׁמַעְתִּי –</p>

<p><strong>צלפחד</strong> סְלַח נָא אִם בִּדְבָרֶיךָ אֶתְפָּרֵץ,</p>

<p>מַה נָעִים קֹצֶר נִיבְךָ בָּרוּר יְמַלֵּל,</p>

<p>אָמְנָם־כֵּן בִּנְךָ חֵפֶר זֶה</p>

<p>אֹהֵב אֶת בִּתִּי, וְהִיא אֹהֶבֶת אוֹתוֹ</p>

<p>אוֹ שְׁנֵיהֶם רֶגֶשׁ נַפְשָׁם עָמוֹק יַחְבִּיאוּ</p>

<p>לָכֵן, אִם אַךְ כָּזֶה אֹמֶר תַּבִּיַע,</p>

<p>כִּי כְאָב אִתּוֹ תִתְהַלֵךְ וְתִרְצֵהוּ,</p>

<p>וְדֵי־מֹהַר וּמַתָּן לְבִתִּי תְפַזֵּר,</p>

<p>הַבְּרִית כְּרוּתָה וְהַכֹּל שָׁרִיר,</p>

<p>בִּתִּי לְבִנְךָ תֶהִי בְּכָל־חֵפֶץ נַפְשִׁי.</p>

<p>געל רַב־תּוֹדָה לְךָ אֲדוֹנִי, אֵיפֹה נֵאָרֵס</p>

<p>וְיִכָּתֵב סֵפֶר הַתְּנָאִים וְהָעֲרֻבָּה</p>

<p>מִשְנֵי הַצְּדָדִים, מִי מִמְּךָ יוֹתֵר יוֹדֵעַ?</p>

<p><strong>צלפחד</strong> לֹא בְבֵיתִי, חֵפֶר, כִּי יָדַעְתָּ</p>

<p>אָזְנַיִם לַכְּפִיפוֹת וְלַעֲבָדִים אִתִּי,</p>

<p>גַּם עוֹד גֹּמֶר הַזָּקֵן כַּאֲפַרְכֶסֶת</p>

<p>אֹזֶן יָשִׂים, וּמִמַּעֲשֵׂינוּ יַפְרִיעוּנוּ.</p>

<p><strong>געל</strong> אִם כֵּן בִּמְעוֹנִי, אִם בְּעֵינֶיךָ טוֹב,</p>

<p>שָׁם יִשְׁכֹּן אָבִי, וְשָׁמָּה הַלַּיְלָה</p>

<p>נְכַלֶּה דְבָרֵנוּ, כָּל־זָר לֹא יִתְעָרֵב,</p>

<p>שְלַח מְשָׁרְתְךָ זֶה אֶת בִּתְּךָ לְהָבִיא,</p>

<p>וְנַעֲרִי אֶל הַלַּבְלָר מַהֵר אֶשְׁלָחָה,</p>

<p>אַךְ זֶה רָעָה חוֹלָה שֶׁלְּפִי מְעוֹט הַהֲכָנָה</p>

<p>מִהְיוֹת דֵּי לְאִישׁ תִּמְעַט הַמָּנָה.</p>

<p><strong>צלפחד</strong> טוֹב וְיָפֶה, צִיבָא מַהֲרָה הַבַּיְתָה</p>

<p>וְצַוֵּה אֶת צִלָּה הֱיוֹתָהּ עֲתִידָה כְרֶגַע</p>

<p>וָיֵשׁ אֶת נַפְשְׁךָ, סַפֵּר לָהּ כָּל הַקּוֹרוֹת,</p>

<p>אֵיךְ אֲבִי חֵפֶר בָּא פַדֻבָּה</p>

<p>וְאֵיךְ הֱיוֹת אִשָּׁה לְחֵפֶר עֹמֶדֶת.</p>

<p><strong>ציבא</strong> אֲחַלֶּה לָאֵלִים שֶׁתִּרְצֶה בְּכָל לְבָבִי.</p>

<p><strong>געל</strong> בָּאֵלִים אַל תִּתְהוֹלֵל, רוּץ מְהֵרָה.</p>
</blockquote>

<p>(יוצא ציבא)</p>

<blockquote>
<p>אֲדוֹנִי צְלָפְחָד הַאַרְאֶה לְפָנֶיךָ הַדֶּרֶךְ?</p>

<p>בָּרוּךְ בּוֹאֲךָ, אַךְ אֶשְׁפָּר אֶחָד בַּאֲרוּחָתִי,</p>

<p>בּוֹא אֲדוֹנִי אִם מְעַט וְאוֹסִיפָה בְּפִזָה.</p>

<p>צלפחד לֵךְ לְפָנַי וְאֵלֵךְ לְרַגְלֶךָ.</p>
</blockquote>

<p>(יוצאים געל וצלפחד)</p>

<blockquote>
<p><strong>ציבא</strong> חֶפְרוֹן!</p>

<p><strong>חפר</strong> מַה תֹּאמַר צִיבָא?</p>

<p><strong>ציבא</strong> הֲרָאִיתָ אֶת אֲדוֹנִי קוֹרֵץ עַיִן מוֹלֵל בְּיָדָיו</p>

<p>אֵלֶיךָ?</p>

<p><strong>חפר</strong> וּמַה בְּכַךְ?</p>

<p><strong>ציבא</strong> אֵין דָבָר, אוֹתִי עָזַב פֹּה לְהַצִּיעַ לְפָנֶיךָ</p>

<p>אֶל מַה יִרְזְמוּן רְמִיזוֹתָיו וּקְרִיצֹתָיו.</p>

<p><strong>חפר</strong> שְׁאֵלָתִי, פָּרֵשׂ כַּשִׂמְלָה הַדְּבָרִים.</p>

<p><strong>ציבא</strong> זֶה הַדָּבָר, צְלָפְחָד בָּטוּחַ, מְסַפֵּר עִם זָקֵן</p>

<p>רַמָּאִי אָב לְבֵן רַמָּאִי כָמֹהוּ.</p>

<p><strong>חפר</strong> וְּבֵכן?</p>
</blockquote>

<blockquote>
<p><strong>ציבא</strong> בִּתּוֹ תוּבַל עַל־יָדְךָ אֶל אֲרוּחַת־הָעֶרֶב.</p>
</blockquote>

<blockquote>
<p><strong>חפר</strong> וְאַחֲרֵי־כֵן?</p>

<p><strong>ציבא</strong> כֹּהֵן בֵּית־אֵל נָכוֹן לִפְקוּדָתְךָ בְּכָל עֵת</p>

<p>וְעוֹנָה.</p>

<p><strong>חפר</strong> הַיּוֹצֵא מִזֶּה?</p>

<p><strong>ציבא</strong> דַבֵּר לֹא אוּכָל, מִלְּבַד, שֶׁהֵמָה נֹשְׂאִים</p>

<p>וְנֹתְנִים דְּבַר שְׁטַר־עֵרָבוֹן מְזֻיָּף, וְאַתָּה עֲשֵׂה</p>

<p>בָהּ חֲזָקָה כְּדִין חֶזְקַת־קַרְקָעוֹת, אֶל הַהֵיכָל</p>

<p>תִּקַח אֶת הַכֹּהֵן, הַסּוֹפֵר וְאֵיזֶה עֵדִים</p>

<p>כְּשֵׁרִים.</p>

<p>אִם לֹא לְזֹאת קִוִּיתָ אֵין עוֹד בְּפִי מִלָּה,</p>

<p>רַק, שָׁלוֹם עַד הָעוֹלָם, אֱמוֹר לְצִלָּה.</p>

<p><strong>חפר</strong> שְׁמַע נָא צִיבָא!</p>

<p><strong>ציבא</strong> לֹא אוּכַל הִתְמַהְמֵהַ, יָדַעְתִּי בְאִשָּׁה אַחַת</p>

<p>שֶׁנִּשֵׂאת לְאִישׁ בְהָלְכָהּ אַחַר הַצָּהֳרַיִם</p>

<p>לִקְטוֹף מַלּוּחַ לְהַלְעִיט לַשְׁפַנִּים. כָּזֶה עֲשֵׂה</p>

<p>גַּם אַתָּה אֲדוֹנִי, אֲדוֹנִי צִוַּנִי לָלֶכֶת בֵּית־</p>

<p>הָאֱלִי לְצַוֹּת הַכֹּהֵן שֶׁיִהְיֶה מוּכָן וּמְזֻמָּן לָבֹא</p>
</blockquote>

<blockquote>
<p>לִקְרָאתֶךָ כִּי תָבֹא עִם כָּל הַחֲבוּרָה (יוצא)</p>
</blockquote>

<blockquote>
<p><strong>חפר</strong> לִי הַיְכֹלֶת, גַּם חֶפְצִי אֵיתָן אִם תֵּאוֹת,</p>

<p>תֵּאוֹת, לָמָּה זֶה רוּחַ סֶפֶק תְּפַעֲמֵנִי,</p>

<p>וִיהִי־מָה אָרוּצָה אָשִׂים נַפְשִׁי בְכַפִּי,</p>

<p>אוֹי לִי אִם בְּמַר־נֶפֶשׁ אָשׁוּב בְּגַפִּי!</p>

<br />
</blockquote>

<h3 id="חזיוןה">חזיון ה</h3>

<p>בדרך המלך</p>

<p>(פרץ, חגלה, גוני, ומשׁרתים)</p>

<blockquote>
<p><strong>פרץ</strong> הֶאָח! מַה נֶּהְדָר בְּזֹהַר קְרָנָיו הַסַּהַר!</p>

<p><strong>חגלה</strong> אֱמוֹר הַשֶּׁמֶשׁ, הֲמִצָהֳרַיִם יָקוּם יָרֵחַ?</p>

<p><strong>פרץ</strong> אַחַת אָמַרְתִּי, זֶה הַיָּרֵחַ יָקָר הוֹלֵךְ.</p>

<p><strong>חגלה</strong> הֲלֹא זֶה הַמָּאוֹר הַגָּדוֹל, מְלֶכֶת־הַיּוֹם,</p>

<p><strong>פרץ</strong> נִשְׁבַּע אָנֹכִי בַנַפְשִׁי תּוֹלֵעָה וְרִמָּה</p>

<p>כְּאַוָּתִי יְהֵא, יָרֵחַ, כְּסִיל אוֹ כִימָה,</p>

<p>אוֹ כַף רַגְלִי לֹא תִדְרֹךְ עַל סַף בֵּית־</p>

<p>אָבִיךְ,</p>

<p>מַהֵר הַתֵּר הָרֶכֶב, פַּתֵּחַ הַסּוּסִים,</p>

<p>עַד מָתַי כָּל הַיּוֹם אֶהְיֶה מְנֹּאָץ!</p>

<p><strong>גוני</strong> הֲלֹא תַעֲנִי הֵן, לְכָל אֲשֶׁר יאֹמַר כֵּן,</p>

<p>אוֹ נֶצַח מִזֶּה לֹא תַעֲבוּרִי.</p>

<p>חגלה בִּי אֲדוֹנִי, אַחֲרֵי עַד כֹּה לֶכֶת הִרְחַקְנוּ</p>

<p>נֶאֱחֹז דַּרְכֵּנוּ הָלְאָה, יְהִי זֶה יָרֵחַ</p>

<p>אוֹ שֶּׁמֶשׁ אוֹ כָל כִּי הוּא תֹאמַר</p>

<p>אוֹ לוּ גַם נֵר־דֹּנַג קְרוֹא אוֹתוֹ תַחְפֹּץ</p>

<p>מִן־הוּא, חֵי נַפְשִׁי, גַּם בְּעֵינַי יֶהִי.</p>

<p><strong>פרץ</strong> אֲנִי אֹמֵר, אֵין זֶה כִּי אִם הַיָּרֵחַ.</p>

<p><strong>חגלה</strong> יָדַעְתִּי, אֵין זֶה כִּי אִם הַיָּרֵחַ.</p>

<p><strong>פרץ</strong> שֶׁקֶר תְּדַבֵּרִי, הלאֹ זאֹת שֶׁמֶשׁ בְּרָכָה.</p>

<p><strong>חגלה</strong> בְּרוּכִים אֱלֹהִים, הֵן זאֹת שֶׁמֶש בְּרָכָה,</p>

<p>אַךְ הֱיוֹת שֶׁמֶשׁ תֶּחְדָּל, אִם תּאֹמַר לֹא</p>

<p>הִיא,</p>

<p>חֲלִיפוֹת לַיָּרֵחַ, כְּרוּחֲךָ יְשֻׁנֶּה,</p>

<p>וְכָל אֲשֶׁר תִּקְרָא לוֹ זֶה שְׁמוֹ, כֵּן יָקוּם</p>

<p>וְכֵן יִהְיֶה לְעוֹלָם בְּעֵינֵי חָגְלָה.</p>

<p><strong>גוני</strong> צְלַח פָּרֶץ וּרְכַב, הַחֶלְקָה לְקוּחָה.</p>

<p><strong>פרץ</strong> כֵּן יָרוּץ הַכַּדּוּר דַּרְכּוֹ מֵישָׁרִים</p>

<p>לֹא יֵט הַצִּדָּה, לֹא יְעַבֵּט אָרְחֵהוּ,</p>

<p>חַכֵּה! עֹבֵר־אֹרַח הוֹלֵךְ לִקְרָאתֵנוּ.</p>
</blockquote>

<p>(נכנס ברזילי)</p>

<p>(אל ברזילי) צְפַר־טָבָא, עֲדִינָה! אָן פָּנַיִךְ מוּעָדוֹת?</p>

<blockquote>
<p>חָנָא יָפָתִי, קֹשְטְ דְּבַר־אֱמֶת הַגִּידִי,</p>

<p>הֲכָמוֹהָ רָאִיתָ נַעֲרָה רַעֲנַנָּה?</p>

<p>אֵיךְ לֹבֶן וָאֹדֶם עַל לְחָיֶיהָ יֵאָבְקוּ!</p>

<p>כֹּכְבֵי שְׁחָקִים בְּיִפְעַת־זָהֳרָם הֲיִדְמוּ</p>

<p>לְעֵינַיִם אֵלֶּה, שְׁמֵי פָנֶיהָ תְּפָאֵרְנָה?</p>

<p>עוֹד פַּעַם צַפְרָא טָבָא עַלְמָה חֲמוּדָה,</p>

<p>חָנָא יָפָתִי בִּגְלַל יָפְיָהּ חַבְּקְנָּה.</p>

<p><strong>גוני</strong> לִמְשֻׁגָּע יַעֲשׂוּ הָאִישׁ בְּתֵת אוֹתוֹ לִבְתוּלָה.</p>

<p><strong>חגלה</strong> עַלְמָה פֹרַחַת רַכָּה וַעֲנוּגָה</p>

<p>מֵאַיִן תָּבוֹאִי אוֹ מְגוּרֵךְ אַיֵהוּ?</p>

<p>אַשְׁרֵי מַחֲצֶבֶת צוּר מִמֶּנּוּ חֻצָבְתְּ</p>

<p>עוֹד יוֹתֵר הוּא מְאֻשָּׁר אֲשֶׁר כּוֹכַב־מַזָלּוֹ</p>

<p>לְשֹׁכֶבֶת חֵיקוֹ אוֹתָךְ לוֹ הוֹכִיחַ!</p>

<p><strong>פרץ</strong> מַה־לָּךְ חָנָא הַבְּשִׁגָּעוֹן הֻכֵּית?</p>

<p>אִישׁ זָקֵן הוּא, קָמוּט, נוֹבֵל וּבָלֶה,</p>

<p>אֵיךְ לִבְתוּלָה צְעִירָה אוֹתוֹ נָתַתָּ?</p>

<p><strong>חגלה</strong> סְלַח־נָא אָב יָשִׁיש, עֵינַי הִשְׁלוּנִי,</p>

<p>מִבְּרַק־הַשֶּׁמֶשׁ בַּסַּנְוֵרִים הֻכּוּ,</p>

<p>אַךְ יָרוֹק וְרָטוֹב עַל סְבִיבַי אַבִּיטָה,</p>

<p>עַתָּה אֶרְאֶה, אָב נִכְבָּד הִנֶּךָ</p>

<p>כַּפֶּר־נָא אֲדוֹנִי אֵת שִׁבְבוּת מְשׁוּגָתִי.</p>

<p><strong>פרץ</strong> עֲשֵׂה זֹאת אֵפוֹא יָשִׁישׁ נִכְבָּד, הַגִּידָה</p>

<p>לְאָן הָרַגְלַיִם? אִם אִתָּנוּ תֵלֵךְ</p>

<p>לֶאֱרַח אִתְּךָ לְחֶבְרָה מְאֹד לָנוּ יִנְעָם.</p>

<p><strong>ברזלי</strong> אָדוֹן נַעֲלֶה, וְאַתְּ גְּבֶרֶת עַלִּיזָה</p>

<p>פְּגִישַׁתְכֶם זָרָה בְּתִמָּהוֹן הִכַּנִי,</p>

<p>שְׁמִי בַרְזִלַּי, פִּזָּה עִיר מְכוֹרָתִי,</p>

<p>לָלֶכֶת פַּדֻּבָּה נוֹסֵעַ אָנֹכִי לִרְאוֹת שָׁמָּה</p>

<p>בְּנִי בַר־בִּטְנִי, זֶה כְבָר אוֹתוֹ לֹא רָאִיתִי.</p>

<p><strong>פרץ</strong> מַה שְׁמוֹ?</p>

<p><strong>ברזלי</strong> חֵפֶר שְׁמוֹ אָדוֹן יָקָר.</p>

<p><strong>פרץ</strong> בְּרוּכָה פְגִישָׁתֵנוּ, וְיוֹתֵר גְּלַל בִּנְךָ,</p>

<p>לֹא לְבַד מֵרֹב יָמֶיךָ, גַּם בְּמִשְׁפָּט</p>

<p>אָבִי וְראשִׁי הֵן אוּכַל אֶקְרָאֶךָּ</p>

<p>אֲחוֹת־רַעֲיָתִי הַכְּבוּדָה הַלָּזֹאת</p>

<p>לְבִנְךָ הִיא אֲרוּסָה, בְּעֵינֶיךָ בַּל יִפָּלֵא</p>

<p>גַּם בַּל יֵרַע לִלְבָבְךָ, שְׁמָהּ לְתִפְאָרָה,</p>

<p>נְדוּנְיָתָהּ מְרֻבָּה, מוֹלְדֹתֶיהָ תְהִלָּה,</p>

<p>גַּם בִתְכוּנוֹת נַפְשָׁהּ פְּנִימָה וָחוּצָה</p>

<p>הֱיוֹת אִשָּׁה לָהּ נָאֶה לְאָצִיל וָשׁוֹעַ,</p>

<p>הָבָה אֲחַבֶּקְךָ אָבִי בַרְזִלַּי</p>

<p>וּנְמַהֵר לֶכֶת לִרְאוֹת אֶת בִּנְךָ,</p>

<p>רְאֹה פָנֶיךָ יִשְׂבַּע דֵּי־שְׂמָחוֹת גַּם הוּא.</p>

<p><strong>ברזלי</strong> הֲכֵנִים אַתֶּם אוֹ זוֹ לַעַגְכֶם אִתִּי</p>

<p>כְּדֶרֶךְ הֹלְכֵי נְתִיבוֹת עַלִּיזֵי נֶפֶשׁ</p>

<p>בְּבֶן־לְוַיָּתָם יִשְׂחֲקוּ יִתְקַלָּסוּ?</p>

<p><strong>גוני</strong> כֵּנִים הַדְבָרִים, אֱמוּנָה אֹמֶן אַבְטִיחֶךָ.</p>

<p><strong>פרץ</strong> לְכָה אִתָּנוּ, וְתִרְאֶה צַדִּיקִים אֲנָחְנוּ.</p>

<p>הֲתֻלֵינוּ בְהָחֵל שֶׂפֶק בְּךָ הִטְבִּיעוּ.</p>
</blockquote>

<p>(יוצאים כלם לבד גוני)</p>

<blockquote>
<p><strong>גוני</strong> טוֹב, פֶּרֶץ, הַדָּבָר בְּלִבִּיֶ אֶשְׁמֹרָה,</p>

<p>סְגֻלָּה לְאַלְמָנָתִי! אִם תִּהְיֶה לִי בַת־מֶרִי,</p>
</blockquote>

<blockquote>
<p>אַף אֲנִי אֵלֵךְ אִתָּהּ בַּחֲמַת־קֶרִי! (יוצא)</p>

<br />
</blockquote>

<blockquote>
<br />
</blockquote>

<h2 id="מחזהחמישי">מחזה חמישי</h2>

<blockquote>
<br />
</blockquote>

<h3 id="חזיוןב">חזיון ב</h3>

<blockquote>
<br />
</blockquote>

<p>פדבה לפני בית חפר, גמר במלבשׁיו, אחריו ציבא, חפר וצלה</p>

<blockquote>
<p><strong>ציבא</strong> אֲדוֹנִי, הַכֹּהֵן מְחַכֶּה עָלֶיךָ, חוּשָׁה מָתוּן.</p>

<p><strong>חפר</strong> כְּחֵץ מִקֶּשֶׁת, אִם יִדְאֲגוּ עָלֶיךָ בַּבַּיִת תַּעֲזֹב</p>

<p>אוֹתָנוּ.</p>

<p><strong>ציבא</strong> רִאשֹׁנָה אֶרְאֶךָ בְקוֹרַת הַהֵיכָל</p>

<p>אָז אֶעֱלֶה כְקוֹרָה אֶל בֵּית אֲדוֹנִי.</p>
</blockquote>

<p>(יוצאים חפר, צלה וציבא)</p>

<blockquote>
<br />
</blockquote>

<blockquote>
<p><strong>גמר</strong> אֶתְמְהָה! חֶפְרוֹן זֶה כְּבָר הָלַךְ וְעוֹדֶנּוּ</p>

<p>לֹא יָשׁוּב.</p>
</blockquote>

<p>(נכנסים פרץ, חגלה, ברזלי, הדד ומרעים)</p>

<blockquote>
<br />
</blockquote>

<blockquote>
<p><strong>פרץ</strong> הִנֵּה פֶּתַח בֵּית חֵפֶר, אֲדוֹנִי,</p>

<p>בֵּית אָבִי הַרְחֵק מִזֶּה אֶל פִּנַּת־הַשּׁוּק</p>

<p>שָׁמָּה דַּרְכִּי וְאוֹתְךָ אֲדוֹנִי פֹּה אֶעֱזֹב.</p>

<p><strong>ברזלי</strong> לֹא תָמוּשׁ מִזֶּה עַד תִּשְׁתֶּה אִתִּי אֲשִׁישָה</p>

<p>אֶת אֹרְחַי לְכַבֵּד מִצְוָתִי פֹה לֹא תוּפָר</p>

<p>מִכָּל מַעֲדַנִּים דָּבָר לֹא יֵעָדֵר.</p>

<p><strong>הדד</strong> רַבָּה הַטִּרְדָּה בַבַּיִת דְּפוֹק בְּחָזְקָה.</p>
</blockquote>

<p>(המורה נשקף בעד החלון)</p>

<blockquote>
<p><strong>המורה</strong> מִי זֶה הַדֹּפֵק לִשְׁבֹּר הַדָּלֶת?</p>

<p><strong>ברזלי</strong> הָאָדוֹן חֵפֶר בְּבֵיתוֹ, אֲדוֹנִי?</p>

<p><strong>המורה</strong> בְּבֵיתוֹ הִנֵּהוּ, לְדַבֵּר בּוֹ אֵינֵהוּ.</p>

<p><strong>ברזלי</strong> וְאִם אִישׁ יָבִיא לוֹ אֶלֶף כֶּסֶף אוֹ אַלְפַּיִם</p>

<p>לִרְאוֹת בְּטוֹבָה יוֹם אוֹ יוֹמַיִם?</p>

<p><strong>המורה</strong> הָאֶלֶף לְךָ, כֶּסֶף לֹא יַחְשֹׁב כָּל עוֹד בִּי</p>

<p>נִשְׁמָתִי.</p>
</blockquote>

<blockquote>
<p><strong>פרץ</strong> הוּא הַדָּבָר אֲשֶׁר דִּבַּרְתִּי, כִּי אָהוּב בִּנְךָ</p>

<p>בְּפַדֻּבָּה, הֲשָׁמַעְתָּ, אֲדוֹנִי? לִבְלִי הַאֲרִיךְ</p>

<p>בִּדְבָרִים, אֲבַקֶּשְׁךָ, הַגֵּד לְהָאָדוֹן חֵפֶר כִּי</p>

<p>אָבִיו בָּא מִפִּזָה וְעוֹמֵד פֹּה עַל הַפֶּתַח</p>

<p>לְדַבֵּר אִתּוֹ.</p>

<br />
</blockquote>

<blockquote>
<p><strong>המורה</strong> שֶׁקֶר בְּפִיךְ, אָבִיו כְּבָר בָּא מִפִּזָה וְנִשְׁקָף</p>

<p>פֹּה בְּעַד הָאֶשְׁנָב.</p>
</blockquote>

<blockquote>
<p><strong>ברזלי</strong> הַאַתָּה אָבִיהוּ?</p>

<p><strong>המורה</strong> כֵּן אֲדוֹנִי, כֵּן הִגִּידָה אִמּוֹ, אִם אֶתֵּן אֵמוּן</p>
</blockquote>

<blockquote>
<p>לִדְבָרֶיהָ.</p>
</blockquote>

<blockquote>
<p><strong>פרץ</strong> (אל ברזלי) מַה־זֹּאת אִישׁ נִכְבָּד? הֲתֵעָשֶׂה</p>

<p>נְבָלָה כָזֹאת לְהִתְחַפֵּשׂ בְּשֵׁם אַחֵר.</p>

<p><strong>המורה</strong> תִּפְשׂוּ אֶת הַבְּלִיַעַל הַזֶּה, לְהַתְעוֹת וּלְרַמּוֹת</p>

<p>בִּשְׁמִי יֹאמַר בָּעִיר הַזֹּאת.</p>
</blockquote>

<p>(ציבא שׁב)</p>

<blockquote>
<p><strong>ציבא</strong> רָאִיתִי אֶת שְׁנֵיהֶם יַחַד בַּהֵיכָל, יָהֵל נֵר</p>

<p>הַהַצְלָחָה לְרַגְלָם, מִי הוּא־זֶה? בַּרְזִלַי אֲדוֹנִי</p>

<p>הַזָקֵן, עַתָּה אָבְדָה כָל־תִּקְוָתֵנוּ.</p>

<p><strong>ברזלי</strong> (בראותו את ציבא) גֶּשׁ הֵנָּה עוֹבֵד־פִּשְׁתָּן.</p>

<p><strong>ציבא</strong> הַבְּרֵרָה בְיָדִי אֲדוֹנִי.</p>

<br />
</blockquote>

<blockquote>
<p><strong>ברזלי</strong> גֶּשׁ הֵנָּה בְלִיַעַל, הֲשָׁכַחְתָּ אוֹתִי?</p>

<p><strong>ציבא</strong> הֲשָׁכַחְתִּי אוֹתָךְ, לֹא אֲדוֹנִי, אֵיךְ אֶשְׁכְּחָךָ</p>

<p>וּמֵעוֹלָם לֹא יְדַעְתִּיךָ.</p>

<p><strong>ברזלי</strong> רָשָׁע עָרִיץ! מֵעוֹלָם לֹא יָדַעְתָּ אֶת אֲבִי</p>

<p>אֲדוֹנְךָ אֶת בַּרְזִלַּי?</p>
</blockquote>

<blockquote>
<p><strong>ציבא</strong> מָה, אֶת אֲדוֹנִי הַזָּקֵן? יָדַעְתִּי אוֹתוֹ הִנֵּה</p>

<p>הוּא נִשְׁקָף בְּעַד הָאֶשְׁנָב.</p>

<p><strong>ברזלי</strong> הֲבֶאֱמֶת כֵּן הוּא? (מכה אותו)</p>

<p><strong>ציבא</strong> הוֹשִׁיעוּ, הוֹשִׁיעוּ! אִישׁ מְשֻׁגָּע בָּא, לָקַחַת</p>

<p>נַפְשִׁי זוֹמֵם.</p>
</blockquote>

<blockquote>
<p><strong>המורה</strong> חוּשָׁה לְרַוְחָתוֹ בְּנִי! גַּם אַתָּה צְלָפְחָד.</p>
</blockquote>

<p>(יורד מהעליה)</p>

<blockquote>
<p><strong>פרץ</strong> בִּי חָגָא, נַעֲמוֹד פֹּה הַצִּדָּה, וְנִרְאֶה</p>

<p>תוֹצְאוֹת דָּבַר מַצוּתָם. (סרים הצדה)</p>
</blockquote>

<p>(יורדים המורה, געל, צלפחד, ומשׁרתים)</p>

<blockquote>
<p><strong>געל</strong> מִי אַתָּה אֲדוֹנִי כִּי הֲנִיפֹתָ יָדְךָ עַל עַבְדִּי?</p>

<p><strong>ברזלי</strong> מִי אֲנִי אֲדוֹנִי! מִי אַתָּה אֲדוֹנִי? אֲהָהּ,</p>

<p>אֱלֹהִים חַיִים! בְּלִיַּעַל נֶחְמָד לָבוּשׁ הָדָר,</p>

<p>אֵפוֹד־מֶשִׁי, מִכְנְסֵי־אֵטוּן מִצְרַיִם, מְעִיל־</p>

<p>שָׁנִי וּמִגְבַּעַת חֲדוּדָהּ! אוֹיָה לִי! אָבַדְתִּי,</p>

<p>אָבָדְתִּי! בְּעוֹד שֶׁבְּבֵיתִי אֲנִי מְבַקֵּשׁ</p>

<p>חִשְׁבֹנוֹת רַבִּים, בְּנִי וְעַבְדִּי מְפַזְרִים הוֹנִי</p>

<p>כְּדֹמֶן עַל־פְּנֵי הָאֲדָמָה.</p>

<p><strong>געל</strong> מַה נִּזְעַקְתָּ, מַה־לָּךְ?</p>

<p><strong>צלפחד</strong> מַה־זֹּאת, הֲמֻכֵּה־לְבָנָה הָאִישׁ הַלָּזֶה?</p>

<p><strong>געל</strong> בְּגָדֶיךָ יַעֲנוּ בְךָ, כִּי אִישׁ זָקֵן מְכֻבָּד</p>

<p>הִנֶּךָ, אַךְ דְּבָרֶיךָ שִׁגְעוֹנְךָ יָעִידוּ, מַה מִנְּךָ</p>

<p>יַהֲלֹךְ אִם לָבוּשׁ פְּנִינִים וּפָז אָנֹכִי? כְּיַד</p>

<p>אָבִי הַנְּדִיבָה יֶשׁ לָאֵל יָדִי לִלְבּוֹשׁ כָּאֵלֶּה.</p>

<p><strong>ברזלי</strong> וּמִי אָבִיךָ? הוֹי בְּלִיַעַל! הֲלֹא הוּא הָעוֹשֶׂה</p>

<p>מִפְרָשִׂים בְּבַרְגַּמָּה.</p>

<p><strong>צלפחד</strong> שָׁגִיתָ, אֲדוֹנִי, שָׁגִיתָ, מַה שְׁמוֹ הַגִּידָה</p>

<p>כִּי תֵדָע?</p>

<p><strong>ברזלי</strong> מַה שְּׁמוֹ כִי אֵדָע! מִהְיוֹתוֹ בֶן שָׁלשׁ שָׁנִים</p>

<p>גֻּדַּל בְּבֵיתִי,</p>

<p>הֲלֹא גַעַל שְׁמוֹ.</p>

<br />
</blockquote>

<blockquote>
<p><strong>המורה</strong> צֵא, צֵא חֲמוֹר נוֹעַר! שְׁמוֹ חֵפֶר בְּנִי יְחִידִי</p>

<p>וְיוֹרֵשׁ בְּכָל אֲחֻזֹתַי וְקִנְיָנַי אֲנִי אַלּוּף בַּרְזִלַּי.</p>

<p><strong>ברזלי</strong> הוּא חֵפֶר! אֲהָהּ, טָרֹף טֹרָף בְּנִי! אִישׁ</p>

<p>הַדָּמִים הַזֶּה רְצָחָהוּ נָפֶשׁ! אִסְרוּהוּ, אֲהָה</p>

<p>בְּנִי, בְנִי! הַגֵּד בְּלִיַעַל אֵיפֹה בְנִי חֵפֶר?</p>

<p><strong>געל</strong> קִרְאוּ אֶל שׁוֹטֵר הָעִיר.</p>
</blockquote>

<p>(אחד נכנס עם השוטר)</p>

<blockquote>
<p>שִׂימָה אֶת זֶה אֶל בֵּית הַבּוֹר, אָבִי צְלָפְחָד</p>

<p>רְאֵה לְהָסִיר אֶת זֶה מֵעַל פָּנָי.</p>

<p><strong>ברזלי</strong> הַאוֹתִי יָשִׂימוּ אֶל בֵּית הַבּוֹר!</p>

<p><strong>גמר</strong> חַכֵּה־נָא שׁוֹטֵר, אַל תִּגַּע בּוֹ.</p>

<p><strong>צלפחד</strong> דֹּם אַלּוּף גֹּמֶר, אָמַרְתִּי אֶל בֵּית־הַבּוֹר יוּבָא.</p>
</blockquote>

<blockquote>
<p><strong>גמר</strong> הִשָּׁמֵר אַלּוּף צְלָפְחָד, פֶּן תִּלָּכֶד בְּפַח יָקְשׁוּ</p>

<p>לְךָ, אוּכַל לְהִשָּׁבֵעַ שֶׁזֶּה בַרְזִלַּי הָאֲמִתִּי.</p>

<p><strong>המורה</strong> הִשָׁבַע אִם תּוּכָל.</p>

<p><strong>גמר</strong> שְׁבוּעָה אָנֹכִי יָרֵא.</p>

<p><strong>געל</strong> אוֹ אוּלַי תֹּאמַר כִּי אֵינֶנִּי חֵפֶר?</p>

<p><strong>גמר</strong> אוֹתְךָ יָדַעְתִּי כִּי חֵפֶר אַתָּה.</p>
</blockquote>

<blockquote>
<p><strong>צלפחד</strong> לֵךְ עִם הַיֶּלֶד הַזָּקֵן הַזֶּה וְהוֹרִידֵהוּ בֵית־הַבּוֹר.</p>

<p><strong>ברזלי</strong> זֶה חֵלֶק אִישׁ נָכְרִי, בּוֹ יִתְעַלְּלוּ וּכְנֵצֶר</p>

<p>נִתְעָב יִסְחָבוּהוּ,</p>

<p>הוֹי נָבָל מְנֻבָּל!</p>
</blockquote>

<p>(נכנסים חפר צלה וציבא)</p>

<blockquote>
<p><strong>ציבא</strong> אֲהָהּ נִגְזָרְנוּ! שָׁם עוֹמֵד הוּא הַכְחִישֵׁהוּ,</p>

<p>הַחֲרִימֵהוּ, אוֹ כֻלָּנוּ אָבָדְנוּ.</p>

<p><strong>חפר</strong> סְלַח־נָא אָב יָקָר.</p>
</blockquote>

<p>(נפל על ברכיו)</p>

<p>(יוצאים בחפזון ציבא געל והמורה)</p>

<blockquote>
<p><strong>ברזלי</strong> הַעוֹד בְּנִי חָי?</p>

<p><strong>צלה</strong> סְלַח־נָא אָב יָקָר.</p>
</blockquote>

<p>(נפלת על ברכיה לפני אביה)</p>

<blockquote>
<p><strong>צלפחד</strong> מַה חַטָּאתֵךְ בִּתִּי? אַיֵּה חֵפֶר?</p>

<p><strong>חפר</strong> הִנֵּה לְפָנֶיךָ,</p>

<p>בֵּן אֲמִתִּי לְבַרְזִלַּי הָאֲמִתִּי</p>

<p>בְּמָסֹרֶת־נְשׂוּאִין בִּתְּךָ לִי נִהְיָתָה,</p>

<p>עֵת רִקְמַת־מִרְמָה עֵינֶיךָ כָסָתָה.</p>

<br />
</blockquote>

<blockquote>
<p><strong>גמר</strong> חֲבוּר־תַּרְמִית וּמִרְמָה לְהַשְׁלוֹת כֻלָּנוּ.</p>

<p><strong>ברזלי</strong> אֵיפֹה גַעַל עַז הַפָּנִים הָאָרוּר</p>

<p>מוּלִי כֹה הִזִּיד וְשָׂם פָּנַי כַּפָּארוּר.</p>

<p><strong>צלפחד</strong> הֲלֹא זֶה חֶפְרוֹן לְבִתִּי מוֹרֶה־סֵפֶר.</p>

<p><strong>צלה</strong> הָסֵר &#8220;אוֹן&#8221; מֵחֶפְרוֹן וְיֵעָשֶׂה חֵפֶר.</p>

<p><strong>חפר</strong> הָאַהֲבָה עוֹשָׂה פְלָאִים, אַהֲבַת צִלָּה</p>

<p>בְּשֵׁם גַּעַל לְהִקָּרֵא הִמְרִיצַתְנִי</p>

<p>וְתַחְתַּי בָּעִיר כְּבוֹדִי עָלָיו אָצָלְתִּי,</p>

<p>סוֹף־דָּבָר לְהַגִּיעַ בְּיָדִי הִצְלִיחַ</p>

<p>אֶל מְחוֹז־חֶפְצִי אֶל מְרוֹם אָשְׁרִי בַחַיִּים,</p>

<p>כָּל עֲלִילוֹת גַּעַל מִמֶּנִּי יָצָאוּ</p>

<p>לָכֵן לְמַעֲנִי אָב יָקָר, כַּפֶּר לוֹ סְלָחָה.</p>

<p><strong>ברזלי</strong> אֶקְרָעֵהוּ כְדָג, הָאִישׁ אֲשֶׁר שָׁלַח אוֹתִי אֶל</p>

<p>הַמַהְפָּכֶת.</p>
</blockquote>

<blockquote>
<p><strong>צלפחד</strong> שְׁמַע נָא אֲדוֹנִי, אֵיךְ מְלָאֲךָ לִבְּךָ לָקַחַת</p>

<p>אֶת בִּתִּי וְאֶת פִּי לֹא שָׁאָלְתָּ?</p>

<p><strong>ברזלי</strong> אַל תִּירָא צְלָפְחָד, אֶת פָּנֶיךָ נֵדַע לְכַפֵּר,</p>

<p>נֵלְכָה הַבָּיְתָה, וְאֶקְּחָה נָקָם עַל־דְּבַר הַנְּבָלָה</p>
</blockquote>

<blockquote>
<p>שֶׁנֶּעֶשְׂתָה אִתִּי (יוצא)</p>
</blockquote>

<blockquote>
<p><strong>צלפחד</strong> וְאָנֹכִי לַחֲקוֹר חֵקֶר בִּדְבַר הַמְּזִמָּתָה.</p>
</blockquote>

<blockquote>
<p><strong>חפר</strong> צִלָּה פָנַיִךְ בַּל יֶחְוָרוּ, הֵן יִרְצֵךְ אָבִיךְ.</p>
</blockquote>

<p>(יוצאים חפר וצלה)</p>

<blockquote>
<p><strong>גמר</strong> חֲרַרָתִי בָצֵקָה, אַךְ אֹבַד־תִּקְוָתִי,</p>

<p>בֵּין יֶתֶר הַקְּרוּאִים תְּרַפְּדֵנִי מָנָתִי.</p>

<p><strong>חגלה</strong> אִישִׁי, נֵלֵכָה־נָא אַחֲרֵיהֶם לִרְאוֹת סוֹף כָּל</p>

<p>הַסַּעַר הַזֶּה.</p>

<p><strong>פרץ</strong> בַּתְּחִלָּה שְׁקִי־נָא לִי, אַחַר נֵלֵכָה.</p>

<p><strong>חגלה</strong> עַל רֹאשׁ מְרוֹמֵי קֶרֶת, הֲיִתָּכֵן?</p>

<p><strong>פרץ</strong> הֲבוֹשׁ תֵּבוֹשִׁי בִי?</p>

<p><strong>חגלה</strong> לֹא אֲדוֹנִי, חָלִילָה, אַךְ אֶכָּלֵם לְנַשֵּׁק לָךְ.</p>

<p><strong>פרץ</strong> אִם כֵּן נָשׁוּבָה לְבֵיתֵנוּ, נַעַר נְהַג וָשׁוּב.</p>

<p><strong>חגלה</strong> טוֹב, הָבָה אֶשָּׁקְךָ, עַתָּה אֲהוּבִי אֲבַקֶּשְׁךָ,</p>
</blockquote>

<blockquote>
<p>כַּתַּר.</p>
</blockquote>

<blockquote>
<p><strong>פרץ</strong> מַה טּוֹבָה נְשִׁיקָתֵךְ חָגָא אֲהוּבָתִי</p>

<p>אַחַת בַּחוּץ וּמֵאָה בִמְחִצָּתִי.</p>

<br />
</blockquote>

<h3 id="חזיוןב">חזיון ב</h3>

<blockquote>
<br />
</blockquote>

<p>פדבה בית חפר</p>

<p>נכנסים צלפחד, ברזלי, גמר, המורה, חפר וצלה, פרץ וחגלה,</p>

<p>גוני והאלמנה, געל, ציבא והדד, המשרתים מביאים שׁלחן, משׁתה.</p>

<blockquote>
<p><strong>חפר</strong> בָּא הַקֵּץ לִמְדָנִים בֵּינֵינוּ אָרָכוּ,</p>

<p>כַּעֲבוֹר סוּפוֹת מִלְחָמָה אַךְ גִּילַת וְרַנֵּן,</p>

<p>עַל הַנִּסִּים וְהַפֻּרְקָן הַכֹּל יְשַׁבֵּחוּ,</p>

<p>צִלָּה יָפָתִי, לְאָבִי תְנִי אַתְּ כָּבוֹד,</p>

<p>אֶת אָבִיךְ בְּחִבָּה אֲכַבְּדָה אַף אָנִי,</p>

<p>אָחִי פֶּרֶץ, אֲחוֹתִי חָגְלָה אַתֶּם,</p>

<p>וְאַתָּה גוּנִי וְהָאַלְמָנָה אֲהוּבָתֶךָ</p>

<p>בְּרוּכִים אַתֶּם כֻּלְּכֶם, שְׁתוּ וֶאֱכֹלוּ</p>

<p>בְּמִגִדָּנִים אֵלֶּה קֵיבָתֵנוּ נַחְסֹמָה</p>

<p>אַחֲרֵי עֲבוֹדָתָהּ בַּכֵּרָה. אָנָּא שֵׁבוּ,</p>

<p>בְּאַחֲוָה נִשְׁתָּעָה גַּם נִסְעַד לְבָבֵנוּ.</p>

<p><strong>פרץ</strong> רַק אֵין דָּבָר, אָכוֹל שָׁתוֹ וְסָבוֹא.</p>

<p><strong>צלפחד</strong> מִדָּה טוֹבָה הִיא תּוֹצְאַת פַּדֻּבָּה.</p>

<p><strong>פרץ</strong> מִפַּדֻּבָּה אַךְ לַטּוֹבוֹת רַבּוֹת תּוֹצָאוֹת.</p>

<p><strong>גוני</strong> וְנֹאמַר אָמֵן מִי יִתֵּן יֵאָמֵן דְּבָרֶיךָ.</p>

<p><strong>פרץ</strong> חַי נַפְשִׁי, הָאַלְמָנָה תְיָרֵא אֶת גּוּנִי.</p>

<p><strong>האלמנה</strong> אַל יְהִי אֵמוּן בִּי אִם מִמֶּנּוּ אִירָאָה.</p>

<p><strong>פרץ</strong> לֹא בַנְתְּ לְרֵעִי, אַף כִּי לֵב רַגָּשׁ לָךְ,</p>

<p>פֵּשֶׁר דְּבָרַי, גּוּנִי מִמֵּךְ הוּא יָרֵא.</p>

<p><strong>האלמנה</strong> מִי סְחַרְחַר רֹאשׁוֹ, הָאָרֶץ תִּסֹּב יְדַמֶּה.</p>
</blockquote>

<blockquote>
<p><strong>פרץ</strong> תְּשׁוּבָה נְכוֹחָה וְסוֹחֵרָה.</p>

<p><strong>חגלה</strong> גְּבִרְתִּי מַה יִרְזְמוּן מִלַּיִךְ?</p>

<p><strong>האלמנה</strong> אֵת שֶׁהוֹרָה בּוֹ רוּחִי.</p>

<p><strong>פרץ</strong> בִּי הוֹרָה רוּחֵךְ, בְּעֵינֵי גוּנִי הֲיִיטַב?</p>

<p><strong>גוני</strong> שֶׁהוֹרָה רוּחָהּ בְּמִלָּתָהּ אָמָרָה.</p>

<p><strong>פרץ</strong> מַעֲשֵׂה יְדֵי אָמָן תִּקַנְתָּ, נְשִׁיקָה שְׂכָרוֹ</p>

<p>אַלְמָנָה טוֹבָה.</p>
</blockquote>

<blockquote>
<p><strong>חגלה</strong> &#8220;מִי סְחַרְחַר רֹאשׁוֹ, הָאָרֶץ תִּסֹּב יְדַמֶּה&#8221;</p>

<p>פִּתְרוֹן חִידָתֵךְ אָנָּא הַגִּידִינִי.</p>

<p><strong>האלמנה</strong> בִּהְיוֹת אֲרוּרָה בְּמָתְנֵי אִישֵׁךְ מוּעָקָה,</p>

<p>יַד מַכְאֹבוֹ יְדַמֶּה, גַּם עַל בַּעֲלִי חֲזָקָה,</p>

<p>זֶה פִתְגָּמִי וְזֶה רֵעִי.</p>

<br />
</blockquote>

<blockquote>
<p><strong>חגלה</strong> רֵעַ־הֶבֶל וּרְעוּת רוּחַ.</p>

<p><strong>האלמנה</strong> כִּי עָלַיִךְ יַגִּיד רֵעִי.</p>

<p><strong>חגלה</strong> רְעוּת־רוּחִי הִיא שְׂאֵתִי פָנַיִךְ.</p>

<p><strong>פרץ</strong> אֵלֶיהָ, חָגָא!</p>

<p><strong>גוני</strong> אֵלֶיהָ, אַלְמָנָה!</p>

<p><strong>פרץ</strong> מֵאָה כֶסֶף, לְהִתְחָרוֹת שֶׁחָגָא תַּכְרִיעֶהָ.</p>

<p><strong>גוני</strong> לִי הָעֲבוֹדָה הַזֹּאת.</p>

<p><strong>פרץ</strong> כְּעוֹבֵד הַצָּבָא דִּבַּרְתָּ, אֵלֶיךָ לְחַיִּים!</p>
</blockquote>

<p>(שותה אל גוני)</p>

<blockquote>
<p><strong>צלפחד</strong> הֲיָשְׁרוּ בְּעֵינֶיךָ גֹמֶר חִדּוּדֵי הַנְּעָרִים?</p>

<p><strong>גמר</strong> אִישׁ אֶת רֵעֵהוּ הֵיטֵב יַעַנֵּהוּ.</p>

<p><strong>צלה</strong> בְּקַרְנַיִם יְנַגֵּחוּ עַל כֵּן יֹאמֵרוּ,</p>

<p>טוּל מֵרֹאשְׁךָ, הַקַּרְנָיִם.</p>

<p><strong>ברזלי</strong> עַל מַה־זֶּה הֱקִיצוֹת כַּלָּה נָאָה?</p>
</blockquote>

<blockquote>
<p><strong>צלה</strong> רוּחִי לֹא תְפַעֲמֵנִי, לָכֵן עוֹד אִישָׁנָה.</p>

<p><strong>פרץ</strong> לֹא עֲדִינָה, אַתְּ הִשְׁלַכְתְּ הַנַּעַל</p>

<p>לָכֶן הִנְנִי אֵלַיִךְ קַלְקֵל חִצִּים בְּרַעַל.</p>

<p><strong>צלה</strong> לֹא צִפּוֹר לְמִשְׂחָק לְךָ אָנִי</p>

<p>עַל סְבָךְ אַחֵר אֶדַּדֶּה,</p>

<p>אִם תִּדְבְּקֵנִי, וּמָשַׁכְתָּ קַשְׁתֶּךָ.</p>
</blockquote>

<p>(יוצאים צלה, חגלה והאלמנה)</p>

<blockquote>
<p><strong>פרץ</strong> מִיָּדִי נִמְלָטָה, חִצֶּיךָ אֲדוֹנִי גַעַל</p>

<p>שָׁלַחְתָּ אֶל צִפּוֹר זֹאת, עָדֶיהָ לֹא בָאוּ,</p>

<p>לְחַיִּים אֶל כָּל הַמּוֹרִים וְאֵינָם יוֹרִים!</p>
</blockquote>

<blockquote>
<p><strong>געל</strong> אֲבָל, הִדְרִיכַנִי חֵפֶר כְּכֶלֶב־צַיִד</p>

<p>אֲשֶׁר יִטּוֹשׁ עַל טֶרֶף לִבְעָלָיו הַגִּישׁוֹ.</p>
</blockquote>

<blockquote>
<p><strong>פרץ</strong> מָשָׁל טוֹב דָּרַשְׁתָּ, אֲבָל הוּא כָלִבִּי.</p>

<p><strong>געל</strong> מַה־טּוֹב שֶׁטַרְפְּךָ בְנַפְשְׁךָ הֵבֵאתָ,</p>

<p>כִּי אָמוּר, צַיִד צָדִיתָ בַּמֵּצָר הֱבִיאֶךָ.</p>
</blockquote>

<blockquote>
<p><strong>צלפחד</strong> מַה תַּעֲנֶה פֶּרֶץ, הַמְצָאֲךָ גַעַל?</p>

<p><strong>חפר</strong> שְׂפָתַיִם תִּשַּׁק גַעַל, יָפֶה גִדַּפְתָּ.</p>

<p><strong>גוני</strong> תֵּן תּוֹדָה, בֵּין הַדְּבָקִים מְצָאֲךָ.</p>

<p><strong>פרץ</strong> אָמְנָם לֹא אֲכַחֵד, כִּמְעַט שֶׁמְּרָרַנִי,</p>

<p>אַךְ הֲתוּלַי, אִם אָנֹכִי אָרִיקָה,</p>

<p>עֲשָׂרָה מוּל אֶחָד הִנֵּה אֶתְחָרֶה</p>

<p>שֶׁשְּׁנֵיכֶם כְּאֶחָד בַּנּוֹפְלִים תִּפֹּלוּ.</p>

<br />
</blockquote>

<blockquote>
<p><strong>צלפחד</strong> אֲבָל בְּנִי פֶרֶץ, בְּלִי שִׂפְתֵי לָצוֹן,</p>

<p>הָאֲרוּרָה בַנָּשִׁים לְחֶבְלְךָ נָפָלָה.</p>
</blockquote>

<blockquote>
<p><strong>פרץ</strong> לֹא כֵן אֲדַמֶּה אָנֹכִי, וְהָיָה הָאוֹת,</p>

<p>אִישׁ אִישׁ מִמֶּנּוּ אַחֲרֵי אִשְׁתּוֹ יִשְׁלָח,</p>

<p>וּמִי אֲשֶׁר אִשְׁתּוֹ בְּיוֹתֵר תְּהִי שֹׁמַעַת</p>

<p>וְתֶחֱרַד לָבֹא כְרֶגַע לְקוֹל הַקְּרִיאָה,</p>

<p>הוּא זָכָה בָעֵרָבוֹן אֲשֶׁר נִקְצֹבָה.</p>
</blockquote>

<blockquote>
<p><strong>גוני</strong> טוֹבִים דְּבָרֶיךָ, וּמָה הָעֵרָבוֹן?</p>

<p><strong>חפר</strong> עֶשְׂרִים כָּסֶף.</p>

<p><strong>פרץ</strong> עֶשְׂרִים כָּסֶף!</p>

<p>עַל דַּיָּתִי וְכַלְבִּי כָּהֵמָּה אֶתְקָעָה,</p>

<p>וְעַל אִשְׁתִּי עֶשְׂרִים מוֹנִים כָּכָה.</p>

<p><strong>חפר</strong> יְהִי מֵאָה כָסֶף.</p>

<p><strong>גוני</strong> נֵאוֹת גַּם אָנֹכִי.</p>

<p><strong>פרץ</strong> וַאֲנִי, כֵּן יָקוּם.</p>

<p><strong>גוני</strong> מִי בָרֹאשׁ?</p>

<p><strong>חפר</strong> אָנִי,</p>

<p>לֵךְ צִיבָא, צַוֵּה אֶת גְּבִרְתְּךָ וְתָבוֹאָה,</p>
</blockquote>

<blockquote>
<p><strong>ציבא</strong> שׁוֹמֵעַ עַבְדֶּךָ. (יוצא)</p>

<p><strong>צלפחד</strong> שְׁכֶם אֶחָד אִתְּךָ, אֱהִי, צִלָּה תְמַהֵר בּוֹא.</p>

<p><strong>חפר</strong> לָמָּה לִי נוֹשֵׂא שֶׁכֶם, לְבַדִּי אֶשָּׂאֶנּוּ.</p>
</blockquote>

<p>(נכנס ציבא)</p>

<blockquote>
<p>מָה אִתְּךָ, אֵיזֶה חֲדָשׁוֹת?</p>
</blockquote>

<blockquote>
<p><strong>ציבא</strong> אֲדוֹנִי, דָּבָר שָׁלְחָה הַגְּבֶרֶת,</p>

<p>מֵרֹב עִנְיָנֶיהָ לֹא תוּכַל בּוֹא.</p>

<p><strong>פרץ</strong> מָה, מֵרֹב עִנְיָן בּוֹא לֹא תוּכָלָה.</p>

<p>תְּשׁוּבָה טוֹבָה.</p>

<p><strong>גמר</strong> וְגַם נִמְרָצָה,</p>

<p>יְהִי רָצוֹן בְּחַמֵּי־חַמִּין לֹא תִּכָּוֶה.</p>

<p><strong>פרץ</strong> סָמוּךְ לִבִּי בָטוּחַ.</p>

<p><strong>גוני</strong> לֵךְ צִיבָא, חַלֵּה אֶת פְּנֵי אִשְׁתִּי</p>

<p>שֶׁתָּבוֹא הֵנָּה מִבְּלִי בוֹשׁ. (יוצא ציבא)</p>
</blockquote>

<blockquote>
<p><strong>פרץ</strong> אֵיךְ! חַלּוֹת פָּנֶיהָ!</p>

<p>עַתָּה אָפוּנָה מְאֹד אִם תָּבוֹא.</p>

<p><strong>גוני</strong> יָרֵאתִי אֲדוֹנִי, פֶּן גַּם חַלּוֹתְךָ</p>

<p>תְּחַלֵּל רַעֲיָתֶךָ, דָּבָר לֹא יוֹשִׁיעֶךָ.</p>
</blockquote>

<p>(נכנס ציבא)</p>

<blockquote>
<p>אֵיפֹה רַעֲיָתִי?</p>

<p><strong>ציבא</strong> אַף הִיא מֵאֲנָה בוֹא אֵלֶיךָ, כִּי אָמָרָה</p>

<p>אַךְ לָצוֹן לְךָ, אֵלֶיהָ תֵאתֶה צִוַּתָּה.</p>

<p><strong>פרץ</strong> אִשָּׁה רְעוּתָהּ תַּעֲבֹרְנָה, לָבוֹא תְמָאֵן!</p>

<p>מֶה חֳלִי! מִי יוּכַל לְהָכִיל, מִי יִשָּׂאֶנָּה!</p>

<p>אַתָּה הֲדַד, אֶל גְּבִרְתְּךָ לֵכָה,</p>

<p>בִּפְקוּדָּתִי אֱמוֹר לָהּ אֵלַי תְּמַהֵר תֵּאת.</p>

<p><strong>גוני</strong> מַעֲנָתָהּ יָדַעְתִּי.</p>

<p><strong>פרץ</strong> מָה?</p>

<p><strong>גוני</strong> תְּמָאֵן.</p>

<p><strong>פרץ</strong> אָז קֵץ, בָּא הַקֵּץ!</p>

<p><strong>צלפחד</strong> הָאֱלֹהִים! הִנֵּה חָגְלָה בָאָה.</p>
</blockquote>

<p>(נכנסת חגלה)</p>

<blockquote>
<p><strong>חגלה</strong> מַה חֶפְצְךָ אֲדוֹנִי, כִּי קָרָאתָ לִי?</p>

<p><strong>פרץ</strong> אֲחוֹתֵךְ אֵיפֹה, וְאֵשֶׁת גּוּנִי?</p>

<p><strong>חגלה</strong> לִפְנֵי הָאָח יַחַד תִּשְׁתָּעֶינָה.</p>

<p><strong>פרץ</strong> לְכִי הֲבִיאֵן הֵנָּה אִם מָאֵן תְּמָאֵנָּה.</p>

<p>עַל־כָּרְחָן לְבַעֲלֵיהֶן אוֹתָן תִּסְחָבִי,</p>

<p>חוּשִׁי, צִוֵּיתִי, וּתְבִיאֵן הֵנָּה כְרָגַע.</p>
</blockquote>

<p>(יוצאה חגלה)</p>

<blockquote>
<p><strong>גוני</strong> הֵן זֶה פֶלֶא, אֹזֶן לֹא שָׁמָעָה</p>

<p>מַה פֵּשֶׁר דְּבַר הַפֶּלֶא דַּעַת אֶשְׁתָּאֶה.</p>
</blockquote>

<blockquote>
<p><strong>פרץ</strong> פֵּשֶׁר־דָּבָר, שָׁלוֹם, אַהֲבָה וְשַׁלְוַת־הַשְׁקֵט,</p>

<p>מִשְׁטָר נָכוֹן, וּמֶמְשָׁלָה כְשׁוּרָה,</p>

<p>בְּאַחַת, כָּל מָתוֹק וּמוֹעִיל בַּחַיִּים.</p>
</blockquote>

<blockquote>
<p><strong>צלפחד</strong> אַשְׁרֶךָ בְנִי פָרֶץ, הֱיֵה בְרָכָה!</p>

<p>לְךָ הַנִּצָּחוֹן וְהָעֵרָבוֹן לְךָ הוּא,</p>

<p>גַּם אָנֹכִי עֶשְׂרִים אֶלֶף כָּסֶף</p>

<p>נוֹסָפוֹת לְךָ אֶתֵּנָה,</p>

<p>מֹהַר חָדָשׁ אֶל בִּתִּי הַחֲדָשָׁה,</p>

<p>כִּי לְאַחֶרֶת נֶהֱפָּכָה, וּכְבוֹדָהּ חָדָשׁ.</p>
</blockquote>

<blockquote>
<p><strong>פרץ</strong> בְּאֹפַן עוֹד נַעֲלֶה אֶזְכֶּה בְעֵרְבֹנִי</p>

<p>וְאַרְאֵכֶם אוֹת מִשְׁמַעְתָּהּ וְרִיק־לְבָבָהּ,</p>

<p>תֻּמַּת־נַפְשָׁהּ, וְרוּחַ נָכוֹן בְּקִרְבָּהּ חִדַּשְׁתִּי,</p>

<p>רְאוּ נְשֵׁיכֶן הַנְּלוֹזוֹת כִּשְׁבוּיֹת חָרֶב,</p>

<p>אַחֲרֶיהָ נְהוּגוֹת, הַמְנַצַחַת אוֹתָן</p>

<p>בְּהַכָּרַת־אִשְׁיוּתָהּ וּמוֹרָאָהּ לְבַעְלָהּ.</p>
</blockquote>

<p>(נכנסת חגלה עם צלה והאלמנה)</p>

<blockquote>
<p>חָגְלָה, הַשָּׁבִיס הַזֶּה לֹא יַהֲלֹם רֹאשֵׁךְ,</p>

<p>הָסִירִי הַמִּפְלֶצֶת תַּחַת רַגְלֵךְ הַשְׁלִיכִיהוּ.</p>
</blockquote>

<blockquote>
<p><strong>האלמנה</strong> לְשֵׁפֶל־מַדְרֵגָה זֹאת עַד לֹא תִּשְׁפְּתֵנִי</p>
</blockquote>

<blockquote>
<p>מִכַּעַס וּכְאֵב־לֵב, בַּבָּאִים, אֲדוֹנִי מְנָעֵנִי.</p>
</blockquote>

<blockquote>
<p><strong>צלה</strong> בּוּז לָךְ! מַה נוֹאַלְתָּ קְרוֹא לָזֶה חוֹבַת־נָשִׁים.</p>
</blockquote>

<blockquote>
<p><strong>חפר</strong> מַה־טּוֹב לוּ בְלִי דַעַת מִלֵּאת חוֹבָתֵךְ,</p>

<p>הֵן מֶרְיֵךְ בְּדַעַת, צִלָּה יָפָתִי,</p>

<p>לַמִּצְעָר, מֵאָה שֶׁקֶל כֶּסֶף עֲשָׁקָנִי.</p>
</blockquote>

<blockquote>
<p><strong>צלה</strong> כִּפְלַיִם הִסְכַּלְתָּ, עַל חוֹבָתִי כִּי בָטָחְתָּ.</p>
</blockquote>

<blockquote>
<p><strong>פרץ</strong> חָגְלָה, לִנְצוּרוֹת־לֵב אֵלֶּה הַגִּידִי,</p>
</blockquote>

<blockquote>
<p>עָלַיִךְ אֲנִי נוֹטֵל, חוֹבָתָן לְאַלּוּף נְעוּרֵיהֶן.</p>
</blockquote>

<blockquote>
<p><strong>האלמנה</strong> רַב לְךָ הָתֵל, הַשְׁלִיכָה מוּסַר הֲבָלֶיךָ.</p>

<p><strong>פרץ</strong> אֵלֶיהָ, הוֹכֵחָהּ לְמוּסָר, שִׂימִי פָנַיִךְ בַּתְּחִלָּה.</p>

<p><strong>האלמנה</strong> זֹאת לֹא תַעַשׂ.</p>

<p><strong>פרץ</strong> תַּעַשׂ, אֲנִי אוֹמֵר, אֵלֶיהָ בַתְּחִלָּה.</p>

<p><strong>חגלה</strong> הֲלֹא תֵבוֹשִׁי, הֲלֹא תִכָּלְמִי שָׂרָתִי,</p>

<p>קִמְטֵי־זַעַם מֵעַפְעַפֵּךְ הָסִירִי,</p>

<p>חִצֵּי־לַעַג עֵינַיִךְ תַּדֶּינָה, אֲסוֹפִי.</p>

<p>לָמָּה לֵב בַּעֲלֵךְ וַאֲדוֹנֵךְ תִּמְחָצִי,</p>

<p>כִּנְאוֹת שָׂדַי מִקָּרָה, יָפְיֵךְ תַּצְמִיתִי,</p>

<p>כְּנִצָּנֵי־חֶמֶד מִסּוּפוֹת, שְׁמֵךְ תְּנַבֵּלִי?</p>

<p>אַךְ רֶשַׁע־כֶּסֶל דַּרְכֵּךְ עַל פָּנַיִךְ,</p>

<p>אִשָּׁה זְעֻמָה – מַעֲיָן נִרְפָּשׂ דָּלוּחַ</p>

<p>מָקוֹר מָשְׁחָת מַעֲלֶה טִיט וָרֶפֶשׁ,</p>

<p>אַף אִישׁ הֶעָיֵף לְשׁוֹנוֹ צִחֵה צָמָא,</p>

<p>לֹא יַרְהִיב קַחַת לְפִיו אַף טִפָּה מֶנְהוּ,</p>

<p>בַּעֲלֵךְ הוּא אֲדוֹנֵךְ, הוּא חַיַּיךְ וּמָעוּזֵךְ,</p>

<p>תִּפְאֶרֶת רֹאשֵׁךְ, מַלְכֵּךְ, עָלָיו יְהָבֵךְ.</p>

<p>לְמַעַן טַרְפֵּךְ יְחָרֵףְ נַפְשׁוֹ וְנֵוֵהוּ</p>

<p>לַעֲבוֹדָה קָשָׁה בַּיָּם וּמִדְבַּר־הָרִים,</p>

<p>חֹרֶב בַּיּוֹם יֹאכְלֵהוּ וְקֶרַח בַּלָּיְלָה,</p>

<p>עֵת שַׁאֲנַנָּה, שְׁלֵוָה בַּיִת תֵּשֵׁבִי,</p>

<p>וְכָל מִנְדָּה בְלוֹ וַהֲלָךְ מִמֵּךְ בַּל יְבַקֵּשׁ</p>

<p>רַק אַהֲבָה עֵינֵי־חֵן וְעַנְוַת־צֶדֶק,</p>

<p>זֶה כָל תַּגְמוּלָיְכִי עַל כָּל גֹדֶל חַסְדּוֹ.</p>

<p>כְּחוֹבַת הָעֶבֶד וְתַפְקִידוֹ לְמַלְכּוֹ</p>

<p>כֵּן חוֹבַת הָאִשָּׁה אֶל בַּעַל נְעוּרֶיהָ.</p>

<p>אִם תֵּלֵךְ אִתּוֹ קֶרִי בְּמִיץ־אַפַּיִם</p>

<p>תַּפְרִיעַ עֲצָתוֹ תַּמְרֶה מִצְוָתוֹ</p>

<p>נַעֲוַת הַמַּרְדּוּת הִיא, סוֹרֵרָה בְזוּיָה,</p>

<p>בּוֹגֵדָה וּמוֹרֶדֶת לְאַהֲבַת בַּעֲלָהּ.</p>

<p>צַר לִי בִרְאוֹתִי אִשָּׁה סָרַת־טָעַם</p>

<p>אֲשֶׁר תַּחַת עֲנָוָה תִּלְבַּשׁ גֵּאוּת כְּמַדָּהּ</p>

<p>תְּבַקֶּשׁ לָהּ גְּדוֹלוֹת מִשְׂרָה וְשִׁלְטוֹן</p>

<p>תַּחַת הֱיוֹתָהּ רַק לֶאֱהוֹב לִשְׁמוֹעַ יְעוּדָה.</p>

<p>מַדּוּעַ גְּוִיתֵיכֶנָה רַכּוֹת וַעֲנֻגוֹת</p>

<p>לְכָל עֲבוֹדָה וְעָמָל לֹא תִצְלַחְנָה?</p>

<p>אִם לֹא שֶׁנַּפְשֵׁנוּ הָרַכָּה וּלְבָבֵנוּ</p>

<p>יַתְאִימוּ יַחַד עִם יְצוּרֵי גֵוֵנוּ,</p>

<p>רַב לָכֶן, תּוֹלֵעָה גֵאיוֹנָה, אֵין אוֹנִים!</p>

<p>רוּחַ גְּבוֹהָה גַּם עָלַי לְפָנִים צָלָחָה,</p>

<p>נֶפֶשׁ רְחָבָה כְנַפְשְׁכֶן קִרְבִּי שָׁכָנָה,</p>

<p>וְלֵב מַדָּע פִּי־שְׁנַיִם מִכֶּן חֻנַּנְתִּי</p>

<p>הָשֵׁב חוֹרְפַי דָּבָר נְאָצָה מוּל נְאָצָה,</p>

<p>אַךְ עַתָּה נוֹכַחְתִּי, חִצֵּינוּ קַשׁ יָבֵשׁ</p>

<p>גְּבוּרָתֵנוּ חֲלוּשָׁה, חֻלְשָׁתֵנוּ עֲצוּמָה,</p>

<p>יִתְרוֹן לָנוּ לְמַרְאֶה, שִׁפְלוּתֵנוּ אֲיֻמָּה,</p>

<p>עַל־כֵּן טוֹב עֲזוֹב חֵמָה, מֵאַפְּכֶן הַרְפֶּינָה</p>

<p>יְדֵיכֶן תַּחַת רַגְלֵי בַעֲלֵיכֶן תֵּנָּה,</p>

<p>לְאוֹת מִשְׁמַעְתִּי מֵחֶפְצִי לֹא אָפוּנָה</p>

<p>עֲשׂוֹת רְצוֹן בַּעֲלִי הִנֵּה יָדִי אֱמוּנָה.</p>

<p><strong>פרץ</strong> אַךְ זֹאת אִשָּׁה! בֹּאִי וּשְׁקִי לִי.</p>

<p><strong>חפר</strong> כִּי לְךָ אַף לְךָ נָאֶה, זָקֵן־עֲוִילִי.</p>

<p><strong>ברזלי</strong> טוֹב לִשְׁמוֹעַ יְלָדִים אִישׁ פְּנֵי רֵעֵהוּ יָחַד.</p>

<p><strong>חפר</strong> מִזַּעֲקַת אִשָּׁה מְזָרַת אֵימָה וָפָחַד.</p>

<p><strong>פרץ</strong> הָבָה חָגָתִי, בֹּאִי אֶל יְצוּעֵנּוּ נַעַל</p>

<p>שְׁלשָׁה אֲנַחְנוּ חֲתָנִים, עַל שְׁנַיִם הָשְׁלַךְ נַעַל</p>

<p>לִי הַנִּצָּחוֹן, גַּם לִי הָרְבָבָה</p>

<p>לָכֵן שָׁלוֹם יִהְיֶה לָכֶם וְעַרְבָּא טָבָא.</p>
</blockquote>

<p>(יוצאים פרץ וחגלה)</p>

<blockquote>
<p><strong>גוני</strong> לֵךְ לְשָׁלוֹם, גְּדוֹלוֹת עָשִׂיתָ לְתַקֵּן אֲרוּרָה.</p>
</blockquote>

<blockquote>
<p><strong>חפר</strong> תָּם אֲנִי לֹא אֵדָע, אֵיךְ יָצְאָה הַתְּמוּרָה.</p>

<br />
</blockquote>

</body>
</html>



<hr />את הטקסט[ים] לעיל הפיקו מתנדבי <a href="https://benyehuda.org/">פרויקט בן־יהודה באינטרנט</a>.  <br />הכל זמין תמיד בכתובת הבאה:<br /><a href="https://benyehuda.org/read/31508">https://benyehuda.org/read/31508</a></div></body></html>