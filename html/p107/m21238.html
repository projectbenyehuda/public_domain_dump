<!DOCTYPE html PUBLIC "-//W3C//DTD XHTML 1.0 Transitional//EN" "http://www.w3.org/TR/xhtml1/DTD/xhtml1-transitional.dtd"><html xmlns="http://www.w3.org/1999/xhtml" xml:lang="he" lang="he" dir="rtl"><head><meta http-equiv="Content-Type" content="text/html; charset=utf-8" /></head><body dir='rtl' ><div dir="rtl" align="right"><!DOCTYPE html>
<html xmlns="http://www.w3.org/1999/xhtml" lang="en">
<head>
	<meta charset="utf-8"/>
	<title>ויגרש את האדם (גן העדן האבוד)</title>
	<meta name="author" content="ג'ון מילטון / יצחק אדוארד זלקינסון"/>
</head>
<body>

<h2 id="כותרתהקדמהושירעלמילטון">כותרת, הקדמה, ושיר על מילטון</h2>

<p>שיר יסודתו בכתוב</p>

<p><strong>ויגרש את האדם:</strong> נחלק לשנים עשר ספרים, יצא לאור בשפת ענגליש בשנת 1666
ונקרא בשם <strong>PARADISE LOST</strong></p>

<p>על פי</p>

<p><strong>יוחנן מִלְטָן</strong></p>

<p><strong>~ ~ ~ ~</strong></p>

<p>הוא סופר מהיר ומליץ נשגב, אשר הביע חידות מני קדם, ונשא משלו ללמד תורה
ומוסר, והפליא והגדיל מעשהו מכל חכמי הגוים ללשונותם אשר היו לפניו, ואחריו
לא קם כמוהו.</p>

<p><strong>~ ~ ~ ~</strong></p>

<p><strong>ומתורגם</strong></p>

<p><strong>יהודית בשפה ברורה ובחרט כתבי הקדש</strong></p>

<p>על פי <strong>י.ע.ס&#8230;..</strong></p>

<p><strong>MILTON&#8217;S</strong></p>

<p><strong>PARADISE LOST</strong></p>

<p><strong>IN HEBREW BLANK VERSE</strong></p>

<p><strong>TRANSLATOR</strong></p>

<p><strong>J.E.S…</strong></p>

<blockquote>
<br />
</blockquote>

<h2 id="thetranslatorslettertodr.ginsburg">The translator&#8217;s letter to Dr. Ginsburg</h2>

<p>My dear Friend</p>

<blockquote>
<br />
</blockquote>

<p>Having accomplished my literary task, I lay before you and before all
lovers of our National tongue, the Hebrew Paradise Lost, for the verdict
whether I have succeeded, or whether I have failed, like many others, in
the attempt of translating poetry into Hebrew. Should the work be
approved, should it be read with ease, pleasure and moral profit,
answering the object aimed at, then you will be gratified with the
remembrance, that it was you, who originated the scheme, who prompted
the execution and who assisted the publication of this work. Were it not
for the encouragement, which you, the only one, have ever given me, the
inspiration of the Muse, or love for Hebrew, would not have sufficed to
lead me through this laborious Undertaking. It therefore becomes my
production to be inseparably associated with your name and dedicated to
you as its Maecenas.</p>

<p>Though claiming to be a Hebraist, and translator of Milton I have not
been able to give an exact rendering of the title Paradise Lost. This
title manifestly, conveys the idea, that the book celebrates or depicts
events of which the loss of Paradise forms the climax, or catastrophe.
Rosenzweig&#8217;s faithful German version, entitled Das Verlorne Paradies
(The Lost Paradise) misses the original idea. Though I have ransacked
books and consulted scholars; I can find no words to correspond
adequately to the English, so as to be suitable for a title. Milton
himself called the book first <strong>Adam Unparadised</strong> then changed it for
the more appropriate Paradise Lost, and I changed its name as often as I
commenced a new book and as often rejected it, at last I yielded to the
suggestion of the Rev. Dr. Jellinek of Vienna, and named the version by
the Biblical Verse ויגרש את האדם (So he drove out the man) This looks
rather like a text than a title, but it is better to have an appropriate
text, than an objectionable title. This circumstance indicates Hebrew
poverty (the pure Biblical which evidently is only a part of the ancient
language) or the translator&#8217;s inability, or both, It at the same time
also demonstrates, what toil it must have cost, to produce the whole
volume – to reproduce heroic song of the first order, by means of the
broken Hebrew instrument. But alas, who will listen to my strains? will
these lays attract &#8220;fit audience though few?&#8221; Your lot my dear Friend,
has fallen in pleasant places, you draw the excellent and the beautiful
out of Hebrew sources and find for it a ready market on British soil,
whose children can appreciate the good, from whatever quarter it comes,
whereas I am destined to dispense costly things out of British treasure
to our own peculiar people, that are peculiarly averse to any
intellectual innovation and ever strive against the very truth, only
because it is foreign.</p>

<p>Nevertheless my love for the holy tongue, will not be cooled, nor my
zeal for the great cause be abated ־ the cause of our race, chosen of
God. If my toil is now. disregarded, it will be acknowledged at a future
day; Paradise Lost will not be lost, it will survive and serve
generations to come.</p>

<blockquote>
<br />
</blockquote>

<p>Yours most affectionately&#8230;&#8230;</p>

<blockquote>
<br />
</blockquote>

<p>I gratefully acknowledge the liberal subscriptions, offered to me in
support of the publication, by my two very esteemed and kind friends, F.
L. Hausburg Esq. and W. Crosfield Esq. of Liverpool.</p>

<blockquote>
<br />
</blockquote>

<h3 id="מִלְטָןהָעִוֵּר">מִלְטָן הָעִוֵּר</h3>

<blockquote>
<br />

<p>בְּגן אֲדֹנָי נָוֶה שַׁאֲנָן</p>
</blockquote>

<blockquote>
<p>הִתְהַלֵּךְ הָעִוֵּר כְּפִקֵּחַ</p>
</blockquote>

<blockquote>
<p>וַיִּמֶץ מִן עֵץ רַעֲנָן</p>
</blockquote>

<blockquote>
<p>שֶׁמֶן הַמּוֹר כְּרֹקֵחַ</p>
</blockquote>

<blockquote>
<p>וּבְקַעֲרַת כֶּסֶף הִקְרִיבוֹ</p>
</blockquote>

<blockquote>
<p>שַׁי לְשֹׁמְעֵי שְׂפָתוֹ וְנִיבוֹ.</p>

<br />

<p>וְהַשֶּׁמֶן הוּרַק מִקְּעָרָה</p>
</blockquote>

<blockquote>
<p>מִקַּעֲרַת כֶּסֶף בְּרִיטַנִּיָּה</p>
</blockquote>

<blockquote>
<p>לִכְלִי־פָז מֵאֶרֶץ נִבְחָרָה</p>
</blockquote>

<blockquote>
<p>זוּ שָׂפָה הָעִבְרִיָּה</p>
</blockquote>

<blockquote>
<p>מִנְחָה קְטַנָּה וּכְבוּדָה</p>
</blockquote>

<blockquote>
<p>לִבְתוּלַת בַּת יְהוּדָה.</p>
</blockquote>

<blockquote>
<br />
</blockquote>

<h3 id="milton">MILTON</h3>

<p>In Eden&#8217;s garden fresh and fair and bright
The Blind Bard walked with vision clear as light
And sweetly bade with more than chymic skill
The Tree of life its mystic oil distill
Into choice silver he did then infuse
The precious offering of his divine Muse.</p>

<blockquote>
<br />
</blockquote>

<p>From this proud bowl of England&#8217;s richest ore
The heavenly scent is here diffus&#8217;d once more
A vessel now of purest gold divine
Wrought from the chasings of Judea&#8217;s shrine
Presents in Hebrew guise a new noble face
A gift to Zions sons to Abram&#8217;s race.</p>

<h2 id="סֵפֶררִאשׁוֹן">סֵפֶר רִאשׁוֹן</h2>

<blockquote>
<p>עוּרִי בַת הַשִּׁיר! עוּרִי בַת שָׁמָיִם!</p>
</blockquote>

<blockquote>
<p>בּוֹאִי נָא הַגִּידִי חֵטְא אָדָם הַקַּדְמוֹנִי</p>
</blockquote>

<blockquote>
<p>וּמַאֲכַל פְּרִי הָעֵץ אֲשֶׁר לֹא יֵאָכֵל</p>
</blockquote>

<blockquote>
<p>אֲשֶׁר הֵבִיא הַמָּוֶת וְכָל שֶׁבֶר בְּתֵּבֵל</p>
</blockquote>

<blockquote>
<p>וְגַן עֵדֶן נִלְקָח עַד בּוֹא אָדָם הַשֵּׁנִי</p>
</blockquote>

<blockquote>
<p>הַמֵּשִׁיב שְׁבוּת נַפְשֵׁנוּ אֶל הַמְּנוּחָה וְהַנַּחֲלָה.</p>
</blockquote>

<blockquote>
<p>הֲלֹא אַתְּ בַּת שָׁמַיִם בְּרֹאשׁ הַר חֹרֵב</p>
</blockquote>

<blockquote>
<p>הוּא סִינַי הַר הָאֱלֹהִים אָצַלְתְּ מֵרוּחֵךְ</p>
</blockquote>

<blockquote>
<p>עַל רֹעֶה הַנֶּאֱמָן לְהוֹרוֹת שִׁבְטֵי יָהּ</p>
</blockquote>

<blockquote>
<p>אֵיךְ שָׁמַיִם וָאָרֶץ בְּרֵאשִׁית נִבְרָאוּ</p>
</blockquote>

<blockquote>
<p>וְעָלוּ מִתֹּהוּ וָבֹהוּ. וְאִם הַר צִיּוֹן אִוִּית</p>
</blockquote>

<blockquote>
<p>לְמוֹשָׁב לָךְ וּמֵי הַשִּׁלֹחַ הַהֹלְכִים לְאַט</p>
</blockquote>

<blockquote>
<p>וְשֹׁטְפִים אֵצֶל אֲרוֹן יְיָ; מִשָּׁם אוֹחִילָה</p>
</blockquote>

<blockquote>
<p>כִּי תְהִי לִי לָעֵזֶר לָשִׁיר שִׁיר חָדָשׁ</p>
</blockquote>

<blockquote>
<p>אֲשֶׁר יַגְבִּיהַּ עוּף וְיֵדֶא עַל כַּנְפֵי רוּחַ</p>
</blockquote>

<blockquote>
<p>מִמַּעַל לְהַרְרֵי אֵל; נָתִיב לֹא יְדָעוֹ</p>
</blockquote>

<blockquote>
<p>עֵט סֹפֵר עַד כֹּה וְלֹא שָׁר בַּשִּׁירִים.</p>
</blockquote>

<blockquote>
<p>וְאַף אַתְּ רוּחַ הָאֱלֹהִים אֲשֶׁר רָצִית</p>
</blockquote>

<blockquote>
<p>תְּמִימִים וּבָרֵי לֵב מִכָּל מִשְׁכָּן וָהֵיכָל</p>
</blockquote>

<blockquote>
<p>נְחִנִי בְמַעְגְּלֵי שֵׂכֶל כִּי עִמֵּךְ מְקוֹר דָּעַת.</p>
</blockquote>

<blockquote>
<p>הֵן אַתְּ מֵרֹאשׁ הָיִית בִּכְנָפַיִם פְּרוּשׂוֹת</p>
</blockquote>

<blockquote>
<p>כַּיּוֹנָה מְרַחֶפֶת לְיַחֵם תְּהוֹם רַבָּה</p>
</blockquote>

<blockquote>
<p>וְלָתֵת לָהּ הֵרָיוֹן. אָנָא פְּנִי אֵלָי</p>
</blockquote>

<blockquote>
<p>הַגִּיהִי חָשְׁכִּי וֶהֱיִי לְמָעוֹז וּלְמִשְׁעָן לִי</p>
</blockquote>

<blockquote>
<p>לְבַל יִבָּצֵר מִמֶּנִּי לְהוֹדִיעַ גְּדוֹלוֹת וּנְצוּרוֹת</p>
</blockquote>

<blockquote>
<p>כִּי יֵשׁ מַשְׁגִּיחַ אֶל יוֹשְׁבֵי הָאָרֶץ</p>
</blockquote>

<blockquote>
<p>וְכִי יְשָׁרִים דְּרָכָיו לְאָדָם מִימוֹת עוֹלָם.</p>

<br />

<p>סַפְּרִי תְּחִלָּה! – כִּי עֵינַיִךְ מְשׁוֹטְטוֹת בַּשָּׁמַיִם</p>
</blockquote>

<blockquote>
<p>וּבִשְׁאוֹל תַּחְתִּית – מֶה הָיְתָה הַנְּסִבָּה</p>
</blockquote>

<blockquote>
<p>לְהַטּוֹת אֲבוֹתֵינוּ הָרִאשׁוֹנִים יוֹנְקֵי שֶׁפַע שָׁמַיִם</p>
</blockquote>

<blockquote>
<p>בִּנְאוֹת שָׁלוֹם וָעֵדֶן לִמְעֹל מַעַל</p>
</blockquote>

<blockquote>
<p>בִּדְבַר אֱלֹהֵיהֶם וְלַעֲבֹר מִצְוַת יוֹצְרָם</p>
</blockquote>

<blockquote>
<p>הַשָּׁת כֹּל תַּחַת רַגְלָם בִּלְתִּי אַחַת מְעָט? –</p>
</blockquote>

<blockquote>
<p>מִי הִשִּׁיא אוֹתָם לִנְפֹּל בְּרָעָה זוּ?</p>
</blockquote>

<blockquote>
<p>הֲלֹא הוּא נָחָשׁ הַקַּדְמוֹנִי בֶּן תָּפְתֶּה וַאֲבַדּוֹן</p>
</blockquote>

<blockquote>
<p>מָלֵא אֵיבָה וּנְקָמָה הִשִּׁיא בְּנִכְלֵי מְזִמּוֹתָיו</p>
</blockquote>

<blockquote>
<p>אֶת אֵם כָּל חָי; בְּיוֹם נֶהְדַּף מִשָּׁמַיִם</p>
</blockquote>

<blockquote>
<p>עֵקֶב גַּאֲוָתוֹ הוּא וְחֵיל צְבָאוֹ עִמּוֹ</p>
</blockquote>

<blockquote>
<p>הֵמָּה מַלְאָכִים מוֹרְדִים אֲשֶׁר הִתְחַזֵּק בָּמוֹ</p>
</blockquote>

<blockquote>
<p>וְדִמָּה לְהִתְנַשֵּׂא בִגְאוֹנוֹ עַל כָּל הַשָּׂרִים;</p>
</blockquote>

<blockquote>
<p>כִּי אָמַר בִּלְבָבוֹ כִּי יִדַּמֶּה לְעֶלְיוֹן</p>
</blockquote>

<blockquote>
<p>אִם יִתְיַצֵּב לִקְרָאתוֹ; וַיָּעוֹז בְּרוּחַ גֵּאָה</p>
</blockquote>

<blockquote>
<p>לְהָרִים יָדוֹ עַל כֵּס יָהּ וּמַלְכוּתוֹ</p>
</blockquote>

<blockquote>
<p>לַעֲרֹךְ מִלְחֶמֶת זָדוֹן בְּשַׁעֲרֵי שָׁמַיִם</p>
</blockquote>

<blockquote>
<p>וְלֹא הִצְלִיחַ. כִּי שַׁדַּי בִּזְרוֹעַ כֹּחַ</p>
</blockquote>

<blockquote>
<p>מִגָּבְהֵי שְׁחָקִים הֲדָפוֹ בְּכַף הַקַּלַּע</p>
</blockquote>

<blockquote>
<p>כַּבָּרָק וְלַהַב אֵשׁ עַד שְׁאוֹל תַּחְתִּית</p>
</blockquote>

<blockquote>
<p>לִהְיוֹת אָסוּר שָׁם בְּעִמְקֵי אֲבַדּוֹן</p>
</blockquote>

<blockquote>
<p>בְּכַבְלֵי בַרְזֶל וּמְדוּרַת אֵשׁ וְגָפְרִית</p>
</blockquote>

<blockquote>
<p>לְאוֹת לִבְנֵי מֶרִי הַקּשְׁרִים עַל מַלְכָּם.</p>

<br />

<p>כְּמִדַּת תֵּשַׁע תְּקוּפוֹת מִתְּקוּפַת הַיּוֹם</p>
</blockquote>

<blockquote>
<p>שָׁכַב חַיִּים בִּשְׁאוֹל הוּא וּגְדוּדָיו הַנְּפִילִים</p>
</blockquote>

<blockquote>
<p>נִכְבָּשִׁים יַחְדָּיו וּמִתְגֹּלְלִים בַּאֲגַם אֵשׁ –</p>
</blockquote>

<blockquote>
<p>כִּי לֹא לְכַלּוֹתָם – אַךְ עָנְשׁוֹ לְלֹא הוֹעִיל</p>
</blockquote>

<blockquote>
<p>כִּי אִם לַחֲמַת קֶרִי; כִּי זִכְרוֹן טוּבוֹ</p>
</blockquote>

<blockquote>
<p>מִימֵי קֶדֶם וּכְאֵבוֹ כְּאֵב־נֶצַח</p>
</blockquote>

<blockquote>
<p>בָּעֲרוּ יַחְדָּיו בְּעַצְמוֹתָיו; וְיִפֶן כֹּה וָכֹה</p>
</blockquote>

<blockquote>
<p>בְּעֵינָיו כִּידוֹדֵי אֵשׁ מְפִיקוֹת אֵיד וָשָׁבֶר</p>
</blockquote>

<blockquote>
<p>גַּאֲוָה בִּלְתִּי סָרָה וְאֵיבָה נִצַּחַת</p>
</blockquote>

<blockquote>
<p>וּכְמַלְאָךְ צוֹפֶה לְמֵרָחוֹק יַבִּיט מִסָּבִיב לוֹ</p>
</blockquote>

<blockquote>
<p>וְהִנֵּה כָּל הַמָּקוֹם אֶמֶשׁ שׁוֹאָה וּמְשׁוֹאָה</p>
</blockquote>

<blockquote>
<p>בּוֹר שַׁחַת נוֹרָא וְאָיוֹם מִכָּל עֲבָרָיו</p>
</blockquote>

<blockquote>
<p>כֻּלּוֹ כְּכִבְשַׁן אֵשׁ מִתְלַקַּחַת וְאֵין אוֹר</p>
</blockquote>

<blockquote>
<p>כִּי אִם קִיטוֹר עָב וְתִמְרוֹת עָשָׁן</p>
</blockquote>

<blockquote>
<p>וְרַק לְאוֹר לֶהָבוֹת נִרְאוּ חֶזְיוֹנוֹת מַבְהִילוֹת</p>
</blockquote>

<blockquote>
<p>גֵּיהִנֹּם מָלֵא חַתְחַתִּים וּפְנֵי רְפָאִים זֹעֲפִים</p>
</blockquote>

<blockquote>
<p>שָׁלוֹם מוּזָר שָׁמָּה וּמָנוֹחַ לֹא נוֹדַע</p>
</blockquote>

<blockquote>
<p>וְכָל תִּקְוָה נֶעְדָּרֶת; אַךְ שׁוֹד וָשֶׁבֶר</p>
</blockquote>

<blockquote>
<p>הָלוֹךְ וָרָב וּמַבּוּל אֵשׁ וְגָפְרִית</p>
</blockquote>

<blockquote>
<p>זֶפֶת וְלַפִּיד בֹּעֵר וְהַלַּפִּיד אֵינֶנּוּ אֻכָּל.</p>

<br />

<p>זֶה־גּוֹרַל הַפּוֹשְׁעִים אֲשֶׁר הִפִּיל לָמוֹ</p>
</blockquote>

<blockquote>
<p>שׁוֹפֵט עוֹלָם, וּפֹה הוֹרִידָם בַּבּוֹר</p>
</blockquote>

<blockquote>
<p>מְקוֹם אֹפֶל וְצַלְמָוֶת וְחִלַּק לָהֶם בַּקָּו</p>
</blockquote>

<blockquote>
<p>הַרְחֵק מֵהוֹד פָּנָיו וְאוֹר שָׁמַיִם</p>
</blockquote>

<blockquote>
<p>כִּפְלַיִם כִּרְחֹק הַצִּיר מִלֵּב הָאָרֶץ.</p>
</blockquote>

<blockquote>
<p>אוֹי לָהֶם כִּי נָפְלוּ וְיָרְדוּ פְּלָאִים!</p>
</blockquote>

<blockquote>
<p>אַךְ חִישׁ קַל יַכִּיר חֲבֵרָיו שָׁמָּה</p>
</blockquote>

<blockquote>
<p>הָעֲטוּפִים בְּזַלְעֲפוֹת אֵשׁ וְנַחֲלֵי בְלִיַּעַל</p>
</blockquote>

<blockquote>
<p>וְיִתְבּוֹנֵן אֶל אֶחָד מִתְגֹּלֵל עַל צִדּוֹ</p>
</blockquote>

<blockquote>
<p>הוּא מִשְׁנֵהוּ בִּגְבוּרָה וּבְזָדוֹן וָמֶרִי</p>
</blockquote>

<blockquote>
<p>הַנּוֹדַע אַחֲרֵי יָמִים רַבִּים בְּאֶרֶץ כְּנַעַן</p>
</blockquote>

<blockquote>
<p>בְּשֵׁם בַּעַל זְבוּב. וְאֵלָיו הֵעֵז פָּנָיו</p>
</blockquote>

<blockquote>
<p>רֹאשׁ הַמֹּרְדִים נִקְרָא אָז שָׂטָן בַּשָּׁמַיִם</p>
</blockquote>

<blockquote>
<p>וּכְקוֹל רַעַשׁ אַחֲרֵי דְמָמָה פָּתַח וְאָמַר:</p>

<br />

<p>&quot;הַאַתָּה הוּא? הָהּ אֵיךְ נֶהְפַּכְתָּ</p>
</blockquote>

<blockquote>
<p>אַחֲרֵי שָׁכַנְתָּ מָרוֹם בְּהֵיכְלֵי אוֹר</p>
</blockquote>

<blockquote>
<p>לָבוּשׁ הוֹד וְהָדָר וְנַעֲלֵיתָ עַל רִבְבוֹת</p>
</blockquote>

<blockquote>
<p>מַלְאֲכֵי נֹגַהּ! הֵן אַתָּה הָיִיתָ בִּבְרִיתִי</p>
</blockquote>

<blockquote>
<p>וּבְסוֹד עֲצָתִי וְגַם תּוֹחַלְתִּי לְךָ הִיא</p>
</blockquote>

<blockquote>
<p>בְּיוֹם הִשְׁלַכְנוּ נַפְשֵׁנוּ לְהִלָּחֵם בַּשָּׁמָיִם;</p>
</blockquote>

<blockquote>
<p>וְאִם מֵאָז נִקְשַׁרְנוּ כְּאֶחָד אַף כִּי בְצָרָה</p>
</blockquote>

<blockquote>
<p>וּמַפָּלָה זֹאת. שׁוּר נָא בְאֵר שַׁחַת</p>
</blockquote>

<blockquote>
<p>וְרוּם שְׁחָקִים שֶׁנָּפַלְנוּ כִּי חָזָק הוּא מִמֶּנּוּ</p>
</blockquote>

<blockquote>
<p>בְּרַעַם וָנֶשֶׁק; אַךְ לְמִי נוֹדַע מִלְּפָנִים</p>
</blockquote>

<blockquote>
<p>כֹּחוֹ וּכְלֵי זַעְמוֹ? אֶפֶס בְּכָל הַבָּא</p>
</blockquote>

<blockquote>
<p>אוֹ עָתִיד לָבוֹא עָלֵינוּ מִיַּד גִּבּוֹר מִלְחָמָה</p>
</blockquote>

<blockquote>
<p>בְּהָרִיק חֲמָתוֹ, חַי אָנִי! אִם אָשׁוּבָה</p>
</blockquote>

<blockquote>
<p>לַהֲפֹךְ חֵפֶץ רוּחִי אַף כִּי נֶהְפַּךְ הוֹדִי</p>
</blockquote>

<blockquote>
<p>אוֹ לְהַחְלִיף הַמַּשְׂטֵמָה בַּחֲלֹף צְבִי תִפְאַרְתִּי;</p>
</blockquote>

<blockquote>
<p>כִּי מִי נוֹעָז כָּמוֹנִי לָרִיב עִם שַׁדַּי</p>
</blockquote>

<blockquote>
<p>וּלְרִיב נוֹרָא כָזֶה אָסַפְתִּי לְאֵין מִסְפָּר</p>
</blockquote>

<blockquote>
<p>חֵיל מִצְּבָא הַמָּרוֹם נוֹשְׂאֵי נֶשֶׁק כֻּלָּם</p>
</blockquote>

<blockquote>
<p>אֲשֶׁר מָאֲסוּ בְּמֶמְשַׁלְתּוֹ כִּי־בִי בָחָרוּ</p>
</blockquote>

<blockquote>
<p>וְנִלְחַמְנוּ בְיָד רָמָה לִקְרַאת חֵילוֹ הַגָּדוֹל</p>
</blockquote>

<blockquote>
<p>בְּמִלְחֲמוֹת תְּנוּפָה עַל פְּנֵי עַרְבוֹת הַשָּׁמַיִם</p>
</blockquote>

<blockquote>
<p>עַד אֲשֶׁר נָעוּ מִפָּנַי הַכִּסֵּא וְהַכֶּתֶר.</p>
</blockquote>

<blockquote>
<p>אַךְ מַה־נּוֹתַר לָנוּ אַחֲרֵי נָפַלְנוּ בַּמִּלְחָמָה?</p>
</blockquote>

<blockquote>
<p>הֲלֹא לְהַכְבִּיד רוּחֵנוּ לִבְלִי הִכָּנַע לָנֶצַח</p>
</blockquote>

<blockquote>
<p>לְבַקֵּשׁ יוֹם נָקָם וְלִשְׂבֹּעַ אֵיבַת עוֹלָם</p>
</blockquote>

<blockquote>
<p>וּלְהוֹסִיף אֹמֶץ לֵב לִבְלִי חָת מִפְּנֵי כֹל;</p>
</blockquote>

<blockquote>
<p>לְבַל יִתְהַלֵּל הַגִּבּוֹר כִּי יָכֹל לָנוּ.</p>
</blockquote>

<blockquote>
<p>אָמְנָם עֲטָרָה זוּ מִיָּדִי לֹא יַשִּׂיג לְעוֹלָם,</p>
</blockquote>

<blockquote>
<p>וְלֹא בְעֶבְרָה וּגְבוּרָה! כִּי לְהִתְנַפֵּל וּלְהִתְחַנֵּן</p>
</blockquote>

<blockquote>
<p>לִכְרֹעַ בֶּרֶךְ וְלָתֵת עוֹז לֵאלֹהִים</p>
</blockquote>

<blockquote>
<p>אֲשֶׁר אֶתְמוֹל בְּיוֹם קְרָב חָרְדָה מַמְלַכְתּוֹ</p>
</blockquote>

<blockquote>
<p>מִפְּנֵי זְרוֹעִי הַנְּטוּיָה לְבוּז יֵחָשֵׁב זֶה,</p>
</blockquote>

<blockquote>
<p>לִכְלִמַּת עוֹלָם וְגַם לְחֶרְפָּה גְדוֹלָה</p>
</blockquote>

<blockquote>
<p>מֵחֶרְפַּת מַפַּלְתֵּנוּ. וְיַעַן אֵין כִּלָּיוֹן חָרוּץ</p>
</blockquote>

<blockquote>
<p>לְחַיֵּינוּ חַיֵּי אֱלֹהִים וּלְעַצְמֵנוּ עֶצֶם חַשְׁמַל,</p>
</blockquote>

<blockquote>
<p>וְגַם הוֹסַפְנוּ דַעַת מִמּוֹרָא הַגָּדוֹל הַזֶּה</p>
</blockquote>

<blockquote>
<p>וְאֵין מַחְסוֹר לָנוּ בְנֶשֶׁק וְעֵצָה וּגְבוּרָה</p>
</blockquote>

<blockquote>
<p>הֲלֹא זֶה מִבְטַחִי כִּי נֵצֵא עוֹד חֲלוּצִים</p>
</blockquote>

<blockquote>
<p>לְהִלָּחֵם בְּיָד חֲזָקָה וְתַחְבּוּלוֹת עָרְמָה</p>
</blockquote>

<blockquote>
<p>וְלֹא נִפְתַּח לְשָׁלוֹם לְרֹאשׁ צָרֵנוּ</p>
</blockquote>

<blockquote>
<p>הָרֹכֵב בַּעֲרָבוֹת וְעָלֵז שָׁם בִּגְבוּרָתוֹ</p>
</blockquote>

<blockquote>
<p>כִּי יַחְזִיק רֶסֶן הַמֶּמְשָׁלָה לְבַדּוֹ בַּשָּׁמָיִם.&quot;</p>

<br />

<p>כָּזֹאת דִּבֶּר רֹאשׁ הַנְּפִילִים כְּהָצֵר לוֹ</p>
</blockquote>

<blockquote>
<p>וְהִרְהִיב עוֹז בְּנַפְשׁוֹ אַף כִּי מַכָּתוֹ אֲנוּשָׁה.</p>
</blockquote>

<blockquote>
<p>וְזֶה עָנָה אֹתוֹ מִשְׁנֵהוּ אַבִּיר לֵב כָּמוֹהוּ:</p>

<br />

<p>&quot;שְׁמָעֵנִי הַשָּׂר וְרֹאשׁ לְגִבּוֹרֵי הֶחָיִל!</p>
</blockquote>

<blockquote>
<p>אַתָּה נֵהַלְתָּ בְּעָזְךָ מַחֲנוֹת הַשְּׂרָפִים</p>
</blockquote>

<blockquote>
<p>אֶל שְׂדֵי הַמִּלְחָמָה וּבְמוֹרָאִים גְּדוֹלִים</p>
</blockquote>

<blockquote>
<p>הִרְעַשְׁתָּ שָׁמַיִם וַיִּרְגַּז משֵׁל עוֹלָם;</p>
</blockquote>

<blockquote>
<p>כִּי בָחַנְתָּ לִרְאוֹת בַּמֶּה כֹּחוֹ גָדוֹל</p>
</blockquote>

<blockquote>
<p>וְאֵיךְ יַחֲזִיק הַמִּשְׂרָה בִּגְבוּרָה אוֹ בְמִקְרֶה.</p>
</blockquote>

<blockquote>
<p>צַר לִי מְאֹד לִרְאוֹת דָּבָר הַמַּר וְהַנִּמְהָר</p>
</blockquote>

<blockquote>
<p>כִּי הֵבִיא אֵיד פִּתְאוֹם וְשֶׁבֶר גָּדוֹל</p>
</blockquote>

<blockquote>
<p>לְהַשְׁמִידֵנוּ מִשָּׁמַיִם וְכָל צְבָא הַגִּבּוֹרִים</p>
</blockquote>

<blockquote>
<p>יָרָה בִּיוֵן מְצוּלָה לְבַלַּע וּלְהַשְׁחִית</p>
</blockquote>

<blockquote>
<p>כְּפִי יְכֹלֶת הַמַּשְׁחִית לְהַשְׁחִית בְּנֵי אֵלִים</p>
</blockquote>

<blockquote>
<p>וְצֶאֱצָאֵי שָׁמַיִם, כִּי נֵר חַיֵּינוּ לֹא יִדְעָךְ</p>
</blockquote>

<blockquote>
<p>רוּחֵנוּ יִשָּׁאֵר לָעַד וְכֹחֵנוּ יָשׁוּב לְאֵיתָנוֹ</p>
</blockquote>

<blockquote>
<p>אַף כִּי נִשְׁקַע כְּבוֹדֵנוּ וְכָל מַחְמַדֵּינוּ</p>
</blockquote>

<blockquote>
<p>טֻבְּעוּ כַיּוֹם פֹּה בְּשֶׁצֶף קֶצֶף.</p>
</blockquote>

<blockquote>
<p>אֲבָל מָה? אִם הַגִּבּוֹר (אוֹדֶה לוֹ</p>
</blockquote>

<blockquote>
<p>כִּי הוּא אֵל שַׁדַּי; יַעַן בִּלְתִּי זֶה</p>
</blockquote>

<blockquote>
<p>לֹא גָבְרָה יָדוֹ עַל חֵיל צִבְאוֹתֵינוּ)</p>
</blockquote>

<blockquote>
<p>אִם הוּא נָתַן לָנוּ שְׁאֵרִית הָרוּחַ וְהַחַיִּים</p>
</blockquote>

<blockquote>
<p>רַק לָדַעַת מַכְאוֹב וּלְהִתְעַנּוֹת בְּכוּר בַּרְזֶל</p>
</blockquote>

<blockquote>
<p>לְמַעַן יָנִיחַ חֲמָתוֹ וְאֵשׁ נִקְמָתוֹ בָּנוּ</p>
</blockquote>

<blockquote>
<p>אוֹ לְהַעֲבִידֵנוּ בְּפֶרֶךְ כִּשְׁבוּיֵי חֶרֶב</p>
</blockquote>

<blockquote>
<p>לְפִי מִשְׁפַּט הַמִּלְחָמָה בְּכָל מְלָאכָה שֶׁיְצַוֶּה</p>
</blockquote>

<blockquote>
<p>לַחֲצֹב בְּהָרֵי אֵשׁ בְּלֵב שְׁאוֹל זֶה</p>
</blockquote>

<blockquote>
<p>אוֹ לְהוֹגִיעֵנוּ בְסִבְלוֹתָיו בְּנִבְכֵי תְהוֹם;</p>
</blockquote>

<blockquote>
<p>מַה־בֶּצַע לָנוּ כִּי נֵדַע כַּיּוֹם</p>
</blockquote>

<blockquote>
<p>כִּי כֹחֵנוּ אִתָּנוּ וְאֵין קֵץ לְחַיֵּינוּ</p>
</blockquote>

<blockquote>
<p>אִם גַּם לְמוּסַר אַכְזָרִי קֵץ אָיִן?&quot;</p>
</blockquote>

<blockquote>
<p>לַדְּבָרִים הָאֵלֶּה חִישׁ יַעֲנֶה רֹאשֹ הַשּׂטְנִים:</p>

<br />

<p>&quot;הוֹי כְרוּב נֹפֵל! מִי אֻמְּלָל מֵרַךְ לֵב</p>
</blockquote>

<blockquote>
<p>כִּי יַרְשִׁיעַ וְכִי יִסְבֹּל? דַּע לְךָ נֶאֱמָנָה</p>
</blockquote>

<blockquote>
<p>כִּי לַעֲשׂוֹת טוֹב לֹא נֹאבֶה לְעוֹלָם,</p>
</blockquote>

<blockquote>
<p>וּלְהָרַע בַּאֲשֶׁר נוּכַל זֶה חֵלֶק חַיֵּינוּ</p>
</blockquote>

<blockquote>
<p>לִהְיוֹת לְמֹרַת רוּחַ וְגַם לְמַפַּח נֶפֶשׁ</p>
</blockquote>

<blockquote>
<p>לְבַעַל מִלְחַמְתֵּנוּ. וְאִם בִּמְסִבּוֹת מִתְהַפְּכוֹת</p>
</blockquote>

<blockquote>
<p>יוֹצִיא טוֹבָה מֵרָעָה וְיָשִׂים מַר לְמָתוֹק</p>
</blockquote>

<blockquote>
<p>נִתְאַמֵּץ לְהָפֵר עֲצָתוֹ וּלְהָנִיא מַחֲשֶׁבֶת לִבּוֹ</p>
</blockquote>

<blockquote>
<p>וּמִקֶּרֶב כָּל טוֹבָה עוֹד נָבִיא הָרָעָה.</p>
</blockquote>

<blockquote>
<p>הֲלֹא יָדַעְתִּי כִּי לֹא יִבָּצֵר מִמֶּנּוּ</p>
</blockquote>

<blockquote>
<p>לְבַצַּע אֶת זְמָמִי וּלְסַכֵּל אֶת עֲצָתוֹ</p>
</blockquote>

<blockquote>
<p>לְמַעַן הַמְרוֹת עֵינוֹ וּלְהַכְעִיסוֹ כְּפַעַם בְּפַעַם.</p>
</blockquote>

<blockquote>
<p>אַךְ רְאֵה שָׁמָּה הִנֵּה הַנִּלְחָם בָּנוּ</p>
</blockquote>

<blockquote>
<p>צִוָּה לְמַלְאֲכֵי זַעְמוֹ וּמְשָׁרְתָיו עֹשֵׂי דְבָרוֹ</p>
</blockquote>

<blockquote>
<p>לָשׁוּב אִישׁ לְאֹהָלָיו; וְגַם אַבְנֵי אֶלְגָּבִישׁ</p>
</blockquote>

<blockquote>
<p>אֲשֶׁר זֹרְמוּ סְעָרוֹת נָמַסּוּ בְאֵשׁ הַתְּהוֹם</p>
</blockquote>

<blockquote>
<p>הַמְּרוֹמֵם גַּלִּים לֹהֲטִים וַאֲשֶׁר בָּלַע אוֹתָנוּ</p>
</blockquote>

<blockquote>
<p>נִדְחֵי שָׁמָיִם. וְאוּלַי גַם הָרַעַם</p>
</blockquote>

<blockquote>
<p>הַמְּעוֹפֵף בִּכְנַף בָּרָק וְגַלְגַּל סוּפָה</p>
</blockquote>

<blockquote>
<p>נִלְאָה כֹּחוֹ גַם הוּא כִּי הָיְתָה הָרְוָחָה</p>
</blockquote>

<blockquote>
<p>וְקוֹל חֲצָצָיו יֶחְדָּלוּן בְּמֶרְחַקֵּי תְהוֹם רַבָּה.</p>
</blockquote>

<blockquote>
<p>לָמָּה נַעֲזֹב מָקוֹם הֵנִיחַ לָנוּ הָאוֹיֵב</p>
</blockquote>

<blockquote>
<p>מִשִּׁכְרוֹן חֵץ נִקְמָתוֹ אוֹ מֵרוֹב לַעֲגוֹ לָנוּ?</p>
</blockquote>

<blockquote>
<p>הִנְּךָ רֹאֶה כִּכָּר מִנֶּגֶד מְקוֹם צִיָּה וּשְׁמָמָה</p>
</blockquote>

<blockquote>
<p>כֻּלּוֹ יְלֵל יְשִׁימוֹן וְצַלְמָוֶת מִבְּלִי אוֹר</p>
</blockquote>

<blockquote>
<p>בִּלְתִּי לֶהָבִים אֵלֶּה יָפִיצוּ שְׁבִיב אִשָּׁם</p>
</blockquote>

<blockquote>
<p>וּבֶהָרוֹת אֲדַמְדַּמּוֹת יְרַקְרַקּוֹת. נִמָּלֵט נָא שָׁמָּה</p>
</blockquote>

<blockquote>
<p>מִזַּעַף מִשְׁבְּרֵי אֵשׁ וּמִקֶּצֶף גַּלִּים אֵלֶּה</p>
</blockquote>

<blockquote>
<p>וְנִמְצָא לָנוּ מָנוֹחַ אִם מָנוֹחַ נִמְצָא שָׁם</p>
</blockquote>

<blockquote>
<p>וְאָז נֶאֱסֹף צִבְאוֹתֵינוּ כָּל שְׂרִידֵי חָרֶב</p>
</blockquote>

<blockquote>
<p>לְהִוָּעֵץ יַחְדָּו בַּמֶּה נוּכַל לְהַקְנִיא אוֹיְבֵנוּ</p>
</blockquote>

<blockquote>
<p>מַה־לַּעֲשׂוֹת לָנוּ אֵיךְ לַעֲמֹד בַּפָּרֶץ</p>
</blockquote>

<blockquote>
<p>הֲנִמְצָא מָזוֹר לְמַכָּה וַאֲרוּכָה לַשָׁבֶר</p>
</blockquote>

<blockquote>
<p>הֲיֵשׁ לָנוּ לְהִתְחַזֵּק כַּאֲסִירֵי תִקְוָה</p>
</blockquote>

<blockquote>
<p>אוֹ לַעֲשׂוֹת כֹּל כְּמָרֵי נֶפֶשׁ נוֹאָשִׁים?&quot;</p>

<br />

<p>כָּל זֹאת דִּבֶּר הַשָּׂטָן לְמִשְׁנֵהוּ הַקָּרוֹב לוֹ</p>
</blockquote>

<blockquote>
<p>בְּנָשְׂאוֹ רֹאשׁוֹ מֵעַל לְגַלִּים; וְלַפִּידֵי עֵינָיו</p>
</blockquote>

<blockquote>
<p>יוֹרוּ נִיצוּצֵי אוֹר עַל פְּנֵי כָל גּוּפוֹ</p>
</blockquote>

<blockquote>
<p>הַשּׂחֶה בִיאוֹר נָפוּחַ וּמִשְׂתָּרֵעַ לְאָרְכּוֹ וְרָחְבּוֹ</p>
</blockquote>

<blockquote>
<p>גָּדוֹל בְּמִדָּתוֹ מְאֹד כִּמְלֹא כִבְרַת אָרֶץ</p>
</blockquote>

<blockquote>
<p>וְנִמְשַׁל כְּאַחַד הָעֲנָקִים אֲשֶׁר יִקְרְאוּ הַמּשְׁלִים</p>
</blockquote>

<blockquote>
<p>טִיטוֹן יְלוּד אֶרֶץ אֲשֶׁר נִלְחַם בַּבַּעַל<a href="#fn:1" id="fnref:1" title="see footnote" class="footnote"><sup>1</sup></a></p>
</blockquote>

<blockquote>
<p>אַף בְּרִי<a href="#fn:2" id="fnref:2" title="see footnote" class="footnote"><sup>2</sup></a> מִבְּנֵי הָעֲנָק אוֹ בַּעַל צְפוֹן<a href="#fn:3" id="fnref:3" title="see footnote" class="footnote"><sup>3</sup></a></p>
</blockquote>

<blockquote>
<p>הַכָּלוּא בִּמְעָרַת תַּרְשִׁישׁ; אוֹ כְּמוֹ לִוְיָתָן</p>
</blockquote>

<blockquote>
<p>נָחָשׁ בָּרִיחַ עֲקַלָּתוֹן אֲשֶׁר יָצַר אֱלֹהִים</p>
</blockquote>

<blockquote>
<p>גָּדוֹל הַרְבֶּה מִכָּל עֹבְרֵי אָרְחוֹת יַמִּים</p>
</blockquote>

<blockquote>
<p>וַאֲשֶׁר יְסַפְּרוּן הַמַּלָּחִים כִּי נָפְלָה עָלָיו תַּרְדֵּמָה</p>
</blockquote>

<blockquote>
<p>בְּקֶצֶף עַל פְּנֵי מַיִם בַּיָּם הַצְּפוֹנִי</p>
</blockquote>

<blockquote>
<p>וְנִדְמָה לְאַחַד הָאִיִּים לְעֵינֵי רַב חֹבֵל</p>
</blockquote>

<blockquote>
<p>אֲשֶׁר נִקְרָה שָׁם בִּכְלִי שַׁיִט לָיְלָה</p>
</blockquote>

<blockquote>
<p>וַיִּתְקַע אֶת הַיָּתֵד וַיִּצְנַח בְּקַשְׂקַשֵּׂי עוֹרוֹ</p>
</blockquote>

<blockquote>
<p>וַיָּלֶן שָׁם לָבֶטַח עַד עֲלוֹת הַשָּׁחַר;</p>
</blockquote>

<blockquote>
<p>כֵּן הַשָּׂטָן בְּרוֹב גֻּדְלוֹ אָסוּר בַּנְּחֻשְׁתַּיִם</p>
</blockquote>

<blockquote>
<p>שָׂחָה בַאֲגַם אֵשׁ; וְלֹא הָיָה לְאֵל יָדוֹ</p>
</blockquote>

<blockquote>
<p>לָשֵׂאת וּלְהָרִים רֹאשׁ לוּלֵי יָצָא דָבָר</p>
</blockquote>

<blockquote>
<p>מִפִּי מֶלֶךְ שִׁלְטוֹן וּפְקוּדָה מֵאֲדוֹן שָׁמַיִם</p>
</blockquote>

<blockquote>
<p>לְהָנִיחוֹ לַעֲשׂוֹת תַּאֲוָתוֹ לְמַלֵּא שְׁרִירוּת לִבּוֹ</p>
</blockquote>

<blockquote>
<p>לְמַעַן יִמָּלֵא עֲוֹנוֹ וְגַל אַשְׁמָתוֹ יִצְבֹּר</p>
</blockquote>

<blockquote>
<p>עַל רֹאשׁוֹ; כִּי בַאֲשֶׁר הִתְמַכֵּר לַחֲטֹא</p>
</blockquote>

<blockquote>
<p>וּלְהַחְטִיא אֲחֵרִים יֵרֶא לְדַאֲבוֹן לִבּוֹ</p>
</blockquote>

<blockquote>
<p>כִּי כָל מְזִמּוֹתָיו עָזְרוּ לְהָבִיא לְאָדָם</p>
</blockquote>

<blockquote>
<p>חֶסֶד וְרַחֲמִים בְּחֶמְלַת אֱלֹהִים עָלָיו</p>
</blockquote>

<blockquote>
<p>כִּי נָפַל בְּעָרְמָתוֹ; אַךְ עֶבְרָה וּסְעָרָה</p>
</blockquote>

<blockquote>
<p>נְקָמָה וְשַׁלְהֶבֶת יָהּ עַל קָדְקֳדוֹ תֵרֵד.</p>
</blockquote>

<blockquote>
<p>וּבְכֵן מָצָא אוֹן לוֹ וּבִמְלֹא קוֹמָתוֹ הִתְנַעֵר</p>
</blockquote>

<blockquote>
<p>וְעָמַד עַל רַגְלָיו; וּמִשְּׁתֵּי אֲצִילוֹת יָדָיו</p>
</blockquote>

<blockquote>
<p>נִתְּכוּ זִרְמֵי אֵשׁ אֲשֶׁר שָׁבוּ וְנָגֹלּוּ</p>
</blockquote>

<blockquote>
<p>וְנֶעֶרְמוּ כַנֵּד מִזֶּה וּמִזֶּה וְעֵמֶק בַּתָּוֶךְ;</p>
</blockquote>

<blockquote>
<p>וְהוּא פָּרַשׂ כְּנָפָיו וַיַּעֲבֹר כְּעָנָן מִמִּקְלָטוֹ</p>
</blockquote>

<blockquote>
<p>וּכְמִגְדָּל פֹּרֵחַ בָּרוּחַ אָץ וְשֹׁאֵף לְדַרְכּוֹ</p>
</blockquote>

<blockquote>
<p>וּמֵעִיק עֲרָפֶל תַּחְתָּיו עַד עָמְדוֹ בַגֶּבַע</p>
</blockquote>

<blockquote>
<p>הַנִּקְרָא שָׁם יַבָּשָׁה; כִּי יְקוֹד אִשּׁוֹ יָבֵשׁ</p>
</blockquote>

<blockquote>
<p>וְשׁוֹנֶה מִתְּהוֹם הַבֹּעֵר בְּאֵשׁ שְׁפוּכָה וְנִתֶּכֶת</p>
</blockquote>

<blockquote>
<p>וְהַגֶּבַע הַזֶּה גַּם הוּא חָשַׁךְ מִשְּׁחֹר תָּאֳרוֹ</p>
</blockquote>

<blockquote>
<p>כִּי כְרַעַשׁ חָזָק עֹלֶה מִתַּחְתִּיּוֹת אָרֶץ</p>
</blockquote>

<blockquote>
<p>מְפָרֵק וּמַסִּיעַ הַר מֵהַרְרֵי פְּלָרוֹת<a href="#fn:4" id="fnref:4" title="see footnote" class="footnote"><sup>4</sup></a></p>
</blockquote>

<blockquote>
<p>אוֹ מֵרֻכְסֵי עֶטְנַא<a href="#fn:5" id="fnref:5" title="see footnote" class="footnote"><sup>5</sup></a> הָרֵי גָעַשׁ</p>
</blockquote>

<blockquote>
<p>וּבֶטֶן הָהָר מָלֵא סִיגִים וּמַאֲכֹלֶת אֵשׁ</p>
</blockquote>

<blockquote>
<p>אֲשֶׁר יִצַּתּוּ יָזֹקּוּ בַּהֲרִיחָם אֵשׁ וְרוּחַ</p>
</blockquote>

<blockquote>
<p>וְיָנִיחוּ מִתַּחַת פֶּחָם קִיטוֹר וְכָל צַחְנָה</p>
</blockquote>

<blockquote>
<p>כְּעֵין זֶה עֵין הַגֶּבַע נָתוּן לְמִדְרַךְ רֶגֶל</p>
</blockquote>

<blockquote>
<p>לַהוֹלֵךְ בַּדֶּרֶךְ לֹא טוֹב. וְאַחֲרָיו הֶחֱזִיק מִשְׁנֵהוּ</p>
</blockquote>

<blockquote>
<p>הַמִּתְהַלֵּל עִמּוֹ כִּי נִמְלְטוּ מִנַּחַל הָרְפָאִים</p>
</blockquote>

<blockquote>
<p>וְהֶחְלִיפוּ כֹחַ כֵּאלֹהִים וּזְרוֹעָם הוֹשִׁיעָה לָמוֹ</p>
</blockquote>

<blockquote>
<p>וְלֹא מֵרְצוֹן עֶלְיוֹן וַעֲצַת מוֹשֵׁל עוֹלָם.</p>

<br />

<p>&#8220;הֲזֶה הַמָּקוֹם? הֲזֹאת הַמְּנוּחָה וְהַמַּרְגֵּעָה<a href="#fn:6" id="fnref:6" title="see footnote" class="footnote"><sup>6</sup></a>&#8221;</p>
</blockquote>

<blockquote>
<p>הִשְׁתָּאֶה שַׂר הַנְּפִילִים &quot;הֲזֹאת נִירַשׁ לָנוּ</p>
</blockquote>

<blockquote>
<p>תַּחַת נַחֲלַת שָׁמַיִם? גֵּיא מַחְשַׁכִּים הַלָּזֶה</p>
</blockquote>

<blockquote>
<p>תַּחַת נְאוֹת שָׁלוֹם בַּמְּרוֹמִים? יְהִי כֵן!</p>
</blockquote>

<blockquote>
<p>כִּי הוּא הַשַּׁלִיט וּבְיָדוֹ הַכֹּחַ לְבַדּוֹ</p>
</blockquote>

<blockquote>
<p>לַעֲשׂוֹת כַּטּוֹב בְּעֵינָיו; וְאֵין טוֹב לָנוּ</p>
</blockquote>

<blockquote>
<p>כִּי אִם לִרְחֹק מִפָּנָיו; כִּי הֵן אַךְ בִּגְבוּרָה</p>
</blockquote>

<blockquote>
<p>וְלֹא בְדַעַת עֹלֶה עָלֵינוּ – אֵי שָׁמַיִם! –</p>
</blockquote>

<blockquote>
<p>אֵי בֵית חַיֵּינוּ! – עַתָּה גֵיא צַלְמָוֶת אָתָּה</p>
</blockquote>

<blockquote>
<p>פְּתַח לִי לְשָׁלוֹם פְּתַח דְּלָתֶיךָ שְׁאוֹל</p>
</blockquote>

<blockquote>
<p>וְיָבוֹא אֲדֹנֶיךָ הֶחָדָשׁ שֶׁלִּבּוֹ לֵב אֱלֹהִים</p>
</blockquote>

<blockquote>
<p>וְאֵין חֲלִיפוֹת לוֹ בַּחֲלוֹף מָקוֹם וּזְמָן;</p>
</blockquote>

<blockquote>
<p>כִּי רַב לַלֵּב מְקוֹמוֹ וְשָׁם בִּמְקוֹמוֹ שֶׁלּוֹ</p>
</blockquote>

<blockquote>
<p>יַהֲפֹךְ שְׁאוֹל לְשָׁמַיִם וְשָׁמַיִם יָשִׂים לִשְׁאוֹל;</p>
</blockquote>

<blockquote>
<p>מַה־לִּי וְלַמָּקוֹם אִם אֲנִי אֲנִי הוּא?</p>
</blockquote>

<blockquote>
<p>וּמַה־לִּי מַה־שֶּׁאֲנִי אִם אֵין גָּדוֹל מִמֶּנִּי</p>
</blockquote>

<blockquote>
<p>בִּלְתִּי הַגָּדוֹל בְּרַעַם גְּבוּרָתוֹ? אַךְ רַב לָנוּ</p>
</blockquote>

<blockquote>
<p>פֹּה נִמְצָא חֹפֶשׁ, וְשַׁדַּי לֹא יַחֲמֹד הַמָּעוֹן</p>
</blockquote>

<blockquote>
<p>הַלָּזֶה שֶׁכּוֹנְנוּ יָדָיו וְלֹא יְגָרְשֵׁנוּ מִפֹּה</p>
</blockquote>

<blockquote>
<p>גַּם נִמְלֹךְ כְּאַוַּת נַפְשֵׁנוּ כִּי יָקָר בְּעֵינַי</p>
</blockquote>

<blockquote>
<p>הוֹד וְכֶתֶר מַלְכוּת אַף בְּשַׁעֲרֵי שְׁאוֹל;</p>
</blockquote>

<blockquote>
<p>טוֹב מֶלֶךְ בִּשְׁאוֹל מֵעֶבֶד בְּחַצְרֵי שָׁמָיִם.</p>
</blockquote>

<blockquote>
<p>אַךְ לָמָּה נַעֲלִים עַיִן מִבַּעֲלֵי בְרִיתֵנוּ</p>
</blockquote>

<blockquote>
<p>בְּנֵי חַיִל כָּמוֹנוּ וְאַחִים לַצָּרָה</p>
</blockquote>

<blockquote>
<p>לָמָּה נַעֲזֹב אֹתָם לְהִתְעַלֵּף בְּנַחַל נְשִׁיָּה</p>
</blockquote>

<blockquote>
<p>וְלֹא נְשִׁיבֵם לָשֶׁבֶת אִתָּנוּ יַחְדָּיו</p>
</blockquote>

<blockquote>
<p>בְּמָעוֹן לַחַץ זֶה? אוֹ בְיָד רָמָה שֵׁנִית</p>
</blockquote>

<blockquote>
<p>לְנַסּוֹת מַה חֵלֶק יוּשַׁב לָנוּ מִשָּׁמַיִם</p>
</blockquote>

<blockquote>
<p>אוֹ מַה יִגָּרֵעַ מִנַּחֲלָתֵינוּ בִּשְׁאוֹל?&quot;</p>
</blockquote>

<blockquote>
<p>כֹּה דִבֶּר הַשָּׂטָן וּבַעַל־זְבוּב עָנָהוּ לֵאמֹר:</p>

<br />

<p>&quot;שַׂר הַצְּבָאוֹת וְנָשִׂיא לְגִבּוֹרֵי כֹחַ</p>
</blockquote>

<blockquote>
<p>אֲשֶׁר לֹא יֵחַתּוּ מִכֹּל בִּלְתִּי מִכֹּל יָכֹל;</p>
</blockquote>

<blockquote>
<p>לוּ יוֹסִיפוּ לִשְׁמֹעַ קוֹלֶךָ קוֹל עֲנוֹת גְּבוּרָה</p>
</blockquote>

<blockquote>
<p>וּמָעוֹז לָהֶם בַּצָּרָה שֶׁשָּׁמְעוּ כְּפַעַם בְּפַעַם</p>
</blockquote>

<blockquote>
<p>בְּיוֹם קְרָב וָנֵשֶׁק בַּעֲבֹר שׁוֹט שׁוֹטֵף</p>
</blockquote>

<blockquote>
<p>וְעָלָה עַד צַוָּאר; לוּ יוֹסִיפוּ לִשְׁמֹעַ קוֹלֶךָ</p>
</blockquote>

<blockquote>
<p>כְּקוֹל רַעַם וּתְרוּעָה חִישׁ יַחֲלִיפוּ כֹחַ</p>
</blockquote>

<blockquote>
<p>וְיָקִיצוּ בְעוֹז גְּבוּרָתָם אַף כִּי הֹזִים שֹׁכְבִים</p>
</blockquote>

<blockquote>
<p>וְכַחֲלָלִים מִתְגֹּלְלִים שָׁם בְּנַהֲרֵי נַחֲלֵי אֵשׁ;</p>
</blockquote>

<blockquote>
<p>כִּי כְמוֹהֶם כָּמוֹנוּ טֶרֶם נִמְלַטְנוּ מִשָּׁם</p>
</blockquote>

<blockquote>
<p>נִבְהַלְנוּ וְנִבְקַעֲנוּ בְשַׁלֶּכֶת מֵאֲרֻבּוֹת הַשָּׁמָיִם&quot;.</p>

<br />

<p>הוּא טֶרֶם כִּלָּה לְדַבֵּר וַאֲדוֹנָיו הָפַךְ פָּנָיו</p>
</blockquote>

<blockquote>
<p>לָשׁוּב אֶל הַחוֹף. וְצִנָּתוֹ שָׂם מֵאַחֲרָיו</p>
</blockquote>

<blockquote>
<p>צִנָּה גְדוֹלָה וַחֲזָקָה סֹחֵרָה כְּאַגַּן הַסַּהַר</p>
</blockquote>

<blockquote>
<p>וַעֲצוּמָה כַּאֲפִיקֵי מָגִנִּים; וְהִיא בַּעֲבִי גַבָּהּ</p>
</blockquote>

<blockquote>
<p>תְּלוּיָה עַל שִׁכְמוֹ כַּיָּרֵחַ הַנִּרְאָה בִּכְלֵי מַחֲזֶה</p>
</blockquote>

<blockquote>
<p>לְעֵינֵי הַחֹזֶה בַּכּוֹכָבִים הוּא הָרוֹאֶה בְּטוּסְקַנִּי<a href="#fn:7" id="fnref:7" title="see footnote" class="footnote"><sup>7</sup></a></p>
</blockquote>

<blockquote>
<p>הַצּוֹפֶה בְּאַשְׁמֻרוֹת הַלַּיְלָה לָתוּר בֶּהָרוֹת הַכַּדּוּר</p>
</blockquote>

<blockquote>
<p>וְלִמְצוֹא אֲרָצוֹת חֲדָשׁוֹת אוֹ נְהָרוֹת וְהָרִים;</p>
</blockquote>

<blockquote>
<p>וּמְנוֹר חֲנִיתוֹ נִדְמָה לְתֹרֶן בָּאֳנִיּוֹת תַּרְשִׁישׁ</p>
</blockquote>

<blockquote>
<p>אֲשֶׁר יִכְרְתוּן הַצּוֹרִים מֵאֲלוֹנֵי בָשָׁן;</p>
</blockquote>

<blockquote>
<p>וְהוּא נִשְׁעָן עַל הַחֲנִית כְּהוֹלֵךְ עַל מִשְׁעַנְתּוֹ</p>
</blockquote>

<blockquote>
<p>לְבַל יִמּוֹטוּ פְעָמָיו בֵּין אַבְנֵי אֵשׁ</p>
</blockquote>

<blockquote>
<p>אֲשֶׁר מָצָא בַּהֲלִיכוֹתָיו הַשּׁוֹנוֹת מֵהֲלִיכוֹתָיו מִקֶּדֶם</p>
</blockquote>

<blockquote>
<p>עַל רִצְפַּת בַּהַט וָשֵׁשׁ בִּשְׁבִילֵי הַשָּׁמָיִם.</p>
</blockquote>

<blockquote>
<p>וְגַם רוּחַ חַם מְאֹד מִשְּׁמֵי אֵשׁ מִמַּעַל</p>
</blockquote>

<blockquote>
<p>יַךְ עַל רֹאשׁוֹ; אַךְ הוּא לֹא שָׁת לִבּוֹ</p>
</blockquote>

<blockquote>
<p>עַד בֹּאוֹ לְחוֹף הַיָּם לִמְקוֹם הַתַּבְעֵרָה</p>
</blockquote>

<blockquote>
<p>וּבְתוֹכוֹ יִרְאֶה גְּדוּדָיו לַהֲקַת מַלְאָכָיו שֹׁכְבִים</p>
</blockquote>

<blockquote>
<p>כְּדֵי עָלִים לָרוֹב הַפְּרוּשִׂים בִּימֵי הַבָּצִיר</p>
</blockquote>

<blockquote>
<p>בְּנַחַל קִדְרוֹן הַשֹּׁטֵף תַּחַת צֶאֱלִים</p>
</blockquote>

<blockquote>
<p>וְעֵצִים סוֹכְכִים מִזֶּה וּמִזֶּה, אוֹ כְּחֵיל פַּרְעֹה</p>
</blockquote>

<blockquote>
<p>רִכְבּוֹ פָּרָשָׁיו וְשָׁלִישָׁיו כָּל צְבִי מֹף</p>
</blockquote>

<blockquote>
<p>כַּאֲשֶׁר רָדְפוּ וְהִשִּׂיגוּ הַגֵּרִים יוֹצְאֵי גשֶׁן</p>
</blockquote>

<blockquote>
<p>וְהַיָּם הוֹלֵךְ וְסוֹעֵר בְּרוּחַ קָדִים עַזָּה</p>
</blockquote>

<blockquote>
<p>וַיִּפְעַר פִּיו כַּתַּנִּין וַיִּבְלָעֵם אֶל כְּרֵשׂוֹ</p>
</blockquote>

<blockquote>
<p>וַיְנַעֵר בְּתוֹכוֹ סוּס וְרֹכְבוֹ רֶכֶב וְשָׁלִישָׁיו</p>
</blockquote>

<blockquote>
<p>וְהַנִּרְדָּפִים עַל הַחוֹף רָאוּ בְּפִגְרֵי הָרֹדְפִים</p>
</blockquote>

<blockquote>
<p>מוּשְׁלָכִים בִּמְצוּלָה; כֵּן שָׁכְבוּ מַלְאֲכֵי זַעַם</p>
</blockquote>

<blockquote>
<p>צִבֻּרִים בִּתְהוֹם רַבָּה וּמִתְבּוֹסְסִים כַּפְּגָרִים.</p>

<br />

<p>כִּרְאוֹתוֹ מֶה הָיָה לְחֵילוֹ מָלְאוּ מָתְנָיו חַלְחָלָה</p>
</blockquote>

<blockquote>
<p>וַיִּשְׁאַג כָּאֲרִי וַיִּקְרָא וּשְׁאוֹל מִתַּחַת רָגְזָה</p>
</blockquote>

<blockquote>
<p>לְקוֹל שַׁאֲגָתוֹ &quot;הוֹי שָׂרִים גִּבּוֹרֵי חָיִל</p>
</blockquote>

<blockquote>
<p>צְבִי מַלְאֲכֵי מַעֲלָה אֵיךְ נְפַלְתֶּם מִשָּׁמַיִם!</p>
</blockquote>

<blockquote>
<p>מִי הֶאֱמִין כִּי בְנֵי אֵלִים יִתַּמּוּ מִן בַּלָּהוֹת!</p>
</blockquote>

<blockquote>
<p>הַאִם בְּחַרְתֶּם לִישׁוֹן וּלְהִנָּפֵשׁ בַּמָּקוֹם זֶה</p>
</blockquote>

<blockquote>
<p>אַחֲרֵי עֲבֹדַת הַמִּלְחָמָה כִּי עָיְפָה נַפְשְׁכֶם</p>
</blockquote>

<blockquote>
<p>וּתְחַבְּקוּן מִשְׁבְּרֵי אֵשׁ וּמְנוּחָה מָתְקָה לָכֶם</p>
</blockquote>

<blockquote>
<p>כַּאֲשֶׁר מָתְקוּ לָנוּ מְנוּחוֹת שַׁאֲנַנּוֹת בַּמְּרוֹמִים?</p>
</blockquote>

<blockquote>
<p>אוֹ נִכְנַעְתֶּם לְהִשָּׁבֵעַ וּלְהוֹדוֹת לֵאלֹהִים</p>
</blockquote>

<blockquote>
<p>כִּי־גָאֹה גָּאָה? וְהוּא בַּשָּׁמַיִם יִשְׂחָק</p>
</blockquote>

<blockquote>
<p>לִרְאוֹת בְּעֵמֶק עָכוֹר תְּבוּסַת שָׂרָף וּכְרוּב</p>
</blockquote>

<blockquote>
<p>עִם נֵשֶׁק וָדֶגֶל יַחְדָּיו. וְרֹדְפֵינוּ הָרֹאִים בָּנוּ</p>
</blockquote>

<blockquote>
<p>הַקַּלִּים מִנְּשָׁרִים חָשִׁים מִשַּׁעֲרֵי שָׁמַיִם</p>
</blockquote>

<blockquote>
<p>לִרְמוֹס אֹתָנוּ וְלִקְרוֹא הֵידָד כְּדֹרְכֵי גַת</p>
</blockquote>

<blockquote>
<p>אוֹ לְאָסְרֵנוּ בְּזִקִּים זִקִּים מְשֻׁלָּבִים</p>
</blockquote>

<blockquote>
<p>וְלַעֲצוֹר בָּנוּ בַחַחִים בְּבֶטֶן שְׁאוֹל הַלָּזֶה –</p>
</blockquote>

<blockquote>
<p>עוּרוּ הָקִיצוּ אוֹ יִשְׁנוּ שְׁנַת עוֹלָם!&quot;</p>

<br />

<p>כְּשָׁמְעָם קוֹל זֶה רָעֲשׁוּ אִישׁ מִמְּקוֹמוֹ</p>
</blockquote>

<blockquote>
<p>רָחֲפוּ כָנָף וְנָעוֹרוּ כְּמוֹ אַנְשֵׁי מִשְׁמָר</p>
</blockquote>

<blockquote>
<p>יְשֵׁנִים עַל מִשְׁמַרְתָּם וּלְקוֹל גַּעֲרַת אֲדֹנָם</p>
</blockquote>

<blockquote>
<p>חִישׁ יָקִיצוּ מִתְּנוּמָתָם בְּטֶרֶם עֵר לִבָּם</p>
</blockquote>

<blockquote>
<p>כֵּן נָפַל פַּחַד שַׂר צְבָאָם עֲלֵיהֶם</p>
</blockquote>

<blockquote>
<p>בְּעוֹד רוּחָם יַעֲטֹף וְלִִבָּם חַלָּשׁ בְּקִרְבָּם;</p>
</blockquote>

<blockquote>
<p>וְעָמְדוּ עַל רַגְלֵיהֶם חַיִל גָּדוֹל מְאֹד</p>
</blockquote>

<blockquote>
<p>אֲשֶׁר לֹא יִסָּפֵר מֵרוֹב; כְּמוֹ בְּיוֹם מִצְרַיִם</p>
</blockquote>

<blockquote>
<p>בְּהָנִיף בֶּן עַמְרָם מַטֵּה עוֹז בְּיָדוֹ</p>
</blockquote>

<blockquote>
<p>וְעַם רָב וְעָצוּם חֵיל מַחֲנֵה הָאַרְבֶּה</p>
</blockquote>

<blockquote>
<p>נֶאֱסָפִים כֶּעָבִים מֵרָחוֹק עַל כַּנְפֵי קָדִים</p>
</blockquote>

<blockquote>
<p>הַשָּׁמַיִם הִתְקַדְּרוּ מִפְּנֵיהֶם וְעֵין הָאָרֶץ כָּהֲתָה</p>
</blockquote>

<blockquote>
<p>בְּכָל גְּבוּל מִצְרַיִם הַמַּמְלָכָה הַחַטָּאָה;</p>
</blockquote>

<blockquote>
<p>כֵּן הֲמוֹן הַנְּפִילִים מַחֲנֶה רַב וְעָצוּם</p>
</blockquote>

<blockquote>
<p>מְרַחֲפִים כָּנָף וּמְשׁוֹטְטִים בִּשְׁאוֹל תַּחְתִּית</p>
</blockquote>

<blockquote>
<p>בֵּין לַהֲבוֹת אֵשׁ מִסָּבִיב מִמַּעַל וּמִתָּחַת;</p>
</blockquote>

<blockquote>
<p>עַד נִתַּן אוֹת לָמוֹ מִיַּד הַשַּׁלִּיט הַגָּדוֹל</p>
</blockquote>

<blockquote>
<p>אֲשֶׁר נָטָה בַחֲנִיתוֹ לְהֹרוֹתָם אֶת הַדָּרֶךְ;</p>
</blockquote>

<blockquote>
<p>וְהֵמָּה רָאוּ כֵּן בָּאוּ עַד הַכִּכָּר הַהוּא</p>
</blockquote>

<blockquote>
<p>עַל קַרְקַע גָּפְרִית וְהַכִּכָּר מָלֵא אֹתָם;</p>
</blockquote>

<blockquote>
<p>וְאֵין עֲרֹךְ לְהָמוֹן זֶה גַּם בֶּהָמוֹן הַגָּדוֹל</p>
</blockquote>

<blockquote>
<p>הוּא עַם לֹעֵז שֶׁיָּצָא מִיַּרְכְּתֵי צָפוֹן</p>
</blockquote>

<blockquote>
<p>הַמַּשְׁלֶכֶת קֶרַח כְּפִתִּים וְעַמִּים רַבִּים כַּחוֹל</p>
</blockquote>

<blockquote>
<p>אֲשֶׁר עָבְרוּ רַיִין וְדָנוֹי<a href="#fn:8" id="fnref:8" title="see footnote" class="footnote"><sup>8</sup></a> נַחֲלֵי קְדוּמִים</p>
</blockquote>

<blockquote>
<p>וְשָׁטְפוּ בְּאֶרֶץ תֵּימָן וּמֻטּוֹת כַּנְפֵיהֶם פָּרָשׂוּ</p>
</blockquote>

<blockquote>
<p>מִצּוּרֵי גִבְּרַלְטֶר עַד עַרְבוֹת הַלּוּבִים.</p>

<br />

<p>אָז יִגְּשׁוּ פְּקוּדֵי הַחַיִל וְרָאשֵׁי גְדוּד וּגְדוּד</p>
</blockquote>

<blockquote>
<p>לִפְנֵי שַׂר הַשָּׂרִים כֻּלָּם כְּתֹאַר בְּנֵי אֱלֹהִים</p>
</blockquote>

<blockquote>
<p>נִשְׂגָּבִים מִילוּדֵי אִשָּׁה וְנֶהְדָּרִים מִמַּלְכֵי אָרֶץ</p>
</blockquote>

<blockquote>
<p>כִּי יָשְׁבוּ עַל כִּסְאוֹתָם מִקָּרוֹב בְּרוּם שְׁחָקִים.</p>
</blockquote>

<blockquote>
<p>וְאַף כִּי שְׁמוֹתָם אֵין זֵכֶר לָמוֹ בַשָּׁמַיִם</p>
</blockquote>

<blockquote>
<p>וְאֵינָם כְּתוּבִים בְּסֵפֶר דִּבְרֵי הַיָּמִים שָׁם</p>
</blockquote>

<blockquote>
<p>כִּי נִמְחוּ מִסִּפְרֵי הַחַיִּים אַחֲרֵי כִּי מָרָדוּ;</p>
</blockquote>

<blockquote>
<p>וְגַם בְּנֵי אֱנוֹשׁ עֲדֶן לֹא קָרְאוּ אֹתָם</p>
</blockquote>

<blockquote>
<p>בִּשְׁמוֹתָם עֲלֵי אֲדָמוֹת עַד בּוֹאָם לְאֶרֶץ הַלָּזוּ;</p>
</blockquote>

<blockquote>
<p>כִּי הֵנִיחָם אֱלֹהִים לְנַסּוֹת בָּם בְּנֵי אָדָם.</p>
</blockquote>

<blockquote>
<p>וְהֵם בְּכַחַשׁ וּמִרְמָה הִדִּיחוּ כָל בָּשָׂר</p>
</blockquote>

<blockquote>
<p>וֶהֱסִיתוּם לִזְנוֹת מִתַּחַת אֱלֹהֵיהֶם וְיוֹצְרָם</p>
</blockquote>

<blockquote>
<p>וּלְהָמִיר כְּבוֹד עֶלְיוֹן וְחֶבְיוֹן עוֹז יָהּ</p>
</blockquote>

<blockquote>
<p>בְּתַבְנִית בַּהֲמוֹת שָׂדָי וְצַלְמֵי חַיְתוֹ יָעַר;</p>
</blockquote>

<blockquote>
<p>וּלְאֹכְלֵי עֵשֶׂב כָּאֵלֶּה נָתְנוּ הוֹד וִיקָר</p>
</blockquote>

<blockquote>
<p>וַיִּזְנוּ אַחֲרֵי שְׂעִירִים וַיִּצָּמְדוּ לַעֲבֹדַת הַשֵּׁדִים.</p>
</blockquote>

<blockquote>
<p>אָז הוּחַל הָאָדָם לִקְרוֹא אֹתָם בְּשֵׁם</p>
</blockquote>

<blockquote>
<p>הֲלֹא הֵמָּה שְׁמוֹת אֱלִילֵי הַגּוֹיִם וַעֲצַבֵּיהֶם.</p>

<br />

<p>הוֹאִילִי בַּת הַשִּׁיר! הַגִּידִי שֵׁמוֹת אֵלֶּה</p>
</blockquote>

<blockquote>
<p>מִי הֵם הָרִאשׁוֹנִים וּמִי הֵם הָאַחֲרוֹנִים</p>
</blockquote>

<blockquote>
<p>שֶׁנִּמְלְטוּ מִבֶּטֶן קִבְרָם לְקוֹל גַּעֲרַת מַלְכָּם?</p>
</blockquote>

<blockquote>
<p>מִי קִדְּמוּ לָבוֹא אֵלָיו אֶל הַגִּבְעָה</p>
</blockquote>

<blockquote>
<p>וּמִי פִגְּרוּ מֵעֲבֹר עַד הֵאָסֵף הַמַּחֲנֶה?</p>
</blockquote>

<blockquote>
<p>הֲלֹא הֵם הָרִאשׁוֹנִים אֲשֶׁר בְּאַחֲרִית הַיָּמִים</p>
</blockquote>

<blockquote>
<p>כְּהָחֵל פְּלִיטֵי שְׁאוֹל לָשׁוּט וּלְהִתְהַלֵּךְ בָּאָרֶץ</p>
</blockquote>

<blockquote>
<p>הָיוּ גַם כֵּן רִאשׁוֹנִים בֵּין עַזֵּי מֵצַח</p>
</blockquote>

<blockquote>
<p>לִבְחֹר מוֹשָׁב לָהֶם כְּמוֹשַׁב אֱלֹהִים</p>
</blockquote>

<blockquote>
<p>וּמִזְבְּחוֹת כְּמִזְבְּחוֹ וְלַעֲשׂוֹת לָהֶם שֵׁם בַּגּוֹיִם</p>
</blockquote>

<blockquote>
<p>לִהְיוֹתָם לֵאלֹהִים אֲחֵרִים עַל פְּנֵי יְיָ</p>
</blockquote>

<blockquote>
<p>אֲשֶׁר הוֹפִיעַ מִצִּיּוֹן מִבֵּין שְׁנֵי הַכְּרוּבִים.</p>
</blockquote>

<blockquote>
<p>וַיְהִי הַנָּקֵל לָהֶם לְהַעֲמִיד פִּסְלָם בְּחַצְרוֹתָיו</p>
</blockquote>

<blockquote>
<p>וְהַשִּׁקּוּץ מְשׁוֹמֵם בְּתוֹךְ הֵיכַל קָדְשׁוֹ</p>
</blockquote>

<blockquote>
<p>לְחַלֵּל בְּגִלּוּלֵיהֶם חַגּוֹ חָדְשׁוֹ וְשַׁבַּתּוֹ</p>
</blockquote>

<blockquote>
<p>וּלְהַלְבִּישׁ שָׁמָיו קַדְרוּת וְאוֹר פָּנָיו בַּשָּׂק.</p>

<br />

<p>הָרִאשׁוֹן מֵהֶם הוּא מֹלֵךְ מֶלֶךְ בַּלָּהוֹת</p>
</blockquote>

<blockquote>
<p>מְגֹאָל בְּדַם יְלָדִים וְדִמְעוֹת אֲבוֹתֵימוֹ</p>
</blockquote>

<blockquote>
<p>אֲשֶׁר כִּסּוּ מִזְבְּחוֹ בְּהַעֲבִיר בְּנֵיהֶם בָּאֵשׁ;</p>
</blockquote>

<blockquote>
<p>אַךְ נַאֲקַת הַשְּׂרוּפִים לְקוֹל תּוֹף וּמְצַלְתַּיִם</p>
</blockquote>

<blockquote>
<p>לֹא נִשְׁמְעָה שָׁם. וְהוּא הָיָה לֵאלֹהִים</p>
</blockquote>

<blockquote>
<p>בְּרַבַּת בְּנֵי עַמּוֹן וְכָל עָרֵי הַמִּישׁוֹר</p>
</blockquote>

<blockquote>
<p>חֶבֶל אַרְגּוֹב וְהַבָּשָׁן מִן שַׁדְמוֹת הַפִּסְגָּה</p>
</blockquote>

<blockquote>
<p>עַד קְצֵה אַרְנוֹן. וּמֵאַבִּירֵי בָשָׁן אֵלֶּה</p>
</blockquote>

<blockquote>
<p>עוֹד לֹא שָׂבְעָה נַפְשׁוֹ עַד כִּי הִטָּה</p>
</blockquote>

<blockquote>
<p>גַּם לֵב שְׁלֹמה רֹאשׁ חֲכָמִים וּמְלָכִים</p>
</blockquote>

<blockquote>
<p>לִבְנוֹת לוֹ בָמָה בְּהַר הַמַּשְׁחִית</p>
</blockquote>

<blockquote>
<p>מִנֶּגֶד לְמִקְדַּשׁ יְיָ; וְגַם בָּמוֹת הַתֹּפֶת</p>
</blockquote>

<blockquote>
<p>נִקְדְּשׁוּ לַעֲבֹדָתוֹ בְּגֵיא בֶּן הִנֹּם</p>
</blockquote>

<blockquote>
<p>וְלָכֵן יֹאמְרוּ הַמּשְׁלִים &#8220;שְׁאוֹל כְּתוֹפֶת וְגֵיהִנֹּם.&#8221;</p>

<br />

<p>אַחֲרֵי מֹלֵךְ עָלָה כְמוֹשׁ שִׁקּוּץ בְּנֵי לוֹט</p>
</blockquote>

<blockquote>
<p>אֲשֶׁר בָּעַל לְמוֹאָב מֵעֲרוֹעֵר עַד נְבוֹ</p>
</blockquote>

<blockquote>
<p>בְּהָרֵי הָעֲבָרִים; לוֹ שַׁדְמוֹת חֶשְׁבּוֹן</p>
</blockquote>

<blockquote>
<p>וְגֶפֶן שִׂבְמָה וְצֹעַר עֶגְלַת שְׁלִישִׁיָּה</p>
</blockquote>

<blockquote>
<p>מֵי נִמְרִים וְדִימוֹן עַד יָם הָעֲרָבָה</p>
</blockquote>

<blockquote>
<p>גַּם חֹרֹנַיִם וְאֶלְעָלֵה וְכָל מַמְלֶכֶת סִיחוֹן.</p>
</blockquote>

<blockquote>
<p>וֶאֱלִיל זֶה הוּא פְּעוֹר שֶׁמָּשַׁךְ בְּרִשְׁתּוֹ</p>
</blockquote>

<blockquote>
<p>לֵב יִשְׂרָאֵל בַּשִּׁטִּים בַּעֲלוֹתָם מִמִּצְרַיִם</p>
</blockquote>

<blockquote>
<p>וַיִּצָּמְדוּ לְגִלּוּלָיו וַתִּפְרָץ בָּם מַגֵּפָה.</p>
</blockquote>

<blockquote>
<p>אַךְ אֵשׁ תַּאֲוָתוֹ לֹא אָמְרָה הוֹן</p>
</blockquote>

<blockquote>
<p>וַיִּתְגַּל בְּתוֹךְ אָהֳלוֹ מִימִין לְהַר הַמַּשְׁחִית</p>
</blockquote>

<blockquote>
<p>שִׁכּוֹר מִיֵּין זְנוּנָיו כַּמֹּלֵךְ שִׁכֹּר מִדָּם</p>
</blockquote>

<blockquote>
<p>עַד בּוֹא יֹאשִׁיָּהוּ וַיְבַעֲרֵם מִן הָאָרֶץ.</p>

<br />

<p>וּמִקָּרוֹב לָאֵלֶּה עָלוּ חֶבֶל אֱלִילִים</p>
</blockquote>

<blockquote>
<p>אֱלֹהֵי עַמֵּי הָאֲרָצוֹת וְהַגּוֹיִם הַיּוֹשְׁבִים</p>
</blockquote>

<blockquote>
<p>בֵּין נְהַר פְּרָת לִגְבוּל נַחַל מִצְרַיִם</p>
</blockquote>

<blockquote>
<p>הֵם הַנְּקוּבִים בִּשְׁמוֹתָם &#8220;בְּעָלִים וְעַשְׁתָּרוֹת&#8221;</p>
</blockquote>

<blockquote>
<p>אִישִׁים וְאִשּׁוֹת לְמִינֵיהֶם. כִּי יִתָּכֵן לְמַלְאָךְ</p>
</blockquote>

<blockquote>
<p>לְשַׁנּוֹת פָּנָיו כַּזָּכָר אוֹ כַנְּקֵבָה</p>
</blockquote>

<blockquote>
<p>כִּי רוּחַ הוּא וְלֹא בָשָׂר וָחֹמֶר</p>
</blockquote>

<blockquote>
<p>וְגוּפוֹ דַק כָּאוֹר וְאֵינֶנּוּ מַעֲשֵׂה מִקְשָׁה</p>
</blockquote>

<blockquote>
<p>יְרֵכָיו וּצְלָעָיו כֻּלָּם אוֹר טָהוֹר</p>
</blockquote>

<blockquote>
<p>אֵין עֶצֶם וָפֶרֶק נֵתַח וָגִיד קָשֶׁה</p>
</blockquote>

<blockquote>
<p>וְלָכֵן יַעֲשֶׂה הָרוּחַ כַּאֲשֶׁר עִם לְבָבוֹ</p>
</blockquote>

<blockquote>
<p>יַגְדִּיל עַצְמוֹ וְיַקְטִין יַגִּיהַּ אוֹרוֹ וְיַחְשִׁיךְ</p>
</blockquote>

<blockquote>
<p>וּכְרֶגַע יְבַצַּע מַעֲשֵׂהוּ לְהֵיטִיב אוֹ לְהָרַע</p>
</blockquote>

<blockquote>
<p>לִהְיוֹת צִיר רַחֲמִים אוֹ מַלְאָךְ אַכְזָרִי.</p>

<br />

<p>לְמַעֲנָם עָזְבוּ זֶרַע יִשְׂרָאֵל כְּפַעַם בְּפַעַם</p>
</blockquote>

<blockquote>
<p>צוּר חַיֵּיהֶם וִישׁוּעָתָם וּמִגְדַּל עוֹז יְיָ</p>
</blockquote>

<blockquote>
<p>וְנִבְעֲרוּ לְהִשְׁתַּחֲוֹת אַרְצָה לְלֹא אֱלֹהִים אֵלֶּה;</p>
</blockquote>

<blockquote>
<p>וְכֵן שָׁחוּ אַרְצָה לְרַגְלֵי צַר וָאוֹיֵב</p>
</blockquote>

<blockquote>
<p>כִּי נָפְלוּ בַמִּלְחָמָה וְלִחֲכוּ עָפָר לְלֹא־עָם.</p>

<br />

<p>בְּתוֹךְ חֶבֶל אֱלִילִים אֵלֶּה עָלְתָה עַשְׁתֹּרֶת</p>
</blockquote>

<blockquote>
<p>הִיא עַשְׁתֹּרֶת קַרְנַיִם כִּי קַרְנַיִם לָהּ</p>
</blockquote>

<blockquote>
<p>וּבְנֵי צוֹר יִקְרָאוּהָ אֶסְתֵּר מַלְכַּת הַשָּׁמַיִם</p>
</blockquote>

<blockquote>
<p>וְלִפְנֵי פֶסֶל צַלְמָהּ לְאוֹר יָרֵחַ בַּלַּיְלָה</p>
</blockquote>

<blockquote>
<p>תַּעֲלֶינָה בְתוּלוֹת צִידוֹן לָשִׁיר וּלְשַׁלֵּם נֶדֶר.</p>
</blockquote>

<blockquote>
<p>וְגַם מִשִּׁיר צִיּוֹן לָקְחָה אָזְנָהּ שֶׁמֶץ מֶנְהוּ</p>
</blockquote>

<blockquote>
<p>בַּבָּמָה עַל פְּנֵי הָהָר אֲשֶׁר הֵקִים הַמֶּלֶךְ</p>
</blockquote>

<blockquote>
<p>הוּא הַמֶּלֶךְ אֲשֶׁר אַהֲבַת נָשִׁים הִטַּתּוּ</p>
</blockquote>

<blockquote>
<p>וְרֹחַב לִבּוֹ קָצַר מִבְּנוֹת אֵל נֵכָר.</p>

<br />

<p>וְאֵצֶל עַשְׁתֹּרֶת עָלָה תַמּוּז כְּלִיל יֹפִי</p>
</blockquote>

<blockquote>
<p>הוּא הַפְּצוּעַ יֶרֶךְ בַּלְּבָנוֹן בְּיוֹם הַצָּיִד;</p>
</blockquote>

<blockquote>
<p>כִּי יְכַרְסְמֶנּוּ חֲזִיר מִיַּעַר מִדֵּי שָׁנָה בְשָׁנָה</p>
</blockquote>

<blockquote>
<p>וּבְנוֹת אֶרֶץ אֲרָם מִדֵּי רְאוֹתָן בַּקַּיִץ</p>
</blockquote>

<blockquote>
<p>הַמַּיִם הַנֹּזְלִים מִן לְבָנוֹן אֲדֻמִּים כַּדָּם</p>
</blockquote>

<blockquote>
<p>כֵּן תָּבֹאנָה יַחְדָּיו לָנוּד וּלְתַנּוֹת לְתַמּוּז</p>
</blockquote>

<blockquote>
<p>וְלִבְכּוֹת לְדַם פְּצָעָיו אֲשֶׁר יִשְׁטֹף הַיָּמָּה.</p>
</blockquote>

<blockquote>
<p>וּשְׁמוּעַת שָׁוְא זוּ עוֹרְרָה נָשִׁים פֹּתוֹת</p>
</blockquote>

<blockquote>
<p>גַּם מִנְּשֵׁי יְהוּדָה לְבַכּוֹת אֶת הַתַּמּוּז</p>
</blockquote>

<blockquote>
<p>כַּאֲשֶׁר מָצְאָן יְחֶזְקֵאל בְּחָצֵר שַׁעַר הַצָּפוֹן</p>
</blockquote>

<blockquote>
<p>בְּבוֹאוֹ שָׁם לִרְאוֹת בְּמַרְאוֹת אֱלֹהִים</p>
</blockquote>

<blockquote>
<p>מַה־בְּנֵי עַמּוֹ עֹשִׂים בְּחַדְרֵי מַשְׂכִּיתָם.</p>

<br />

<p>וְאַחֲרֵי הַתַּמּוּז הֶחֱרָה הֶחֱזִיק אֱלִיל אֶחָד</p>
</blockquote>

<blockquote>
<p>אֲשֶׁר לֹא לַשָּׁוְא הִתְאַבֵּל בְּיוֹם נָפְלוֹ</p>
</blockquote>

<blockquote>
<p>לִפְנֵי אֲרוֹן אֱלֹהֵי יִשְׂרָאֵל הַנִּשְׁבָּה בְּבֵיתוֹ</p>
</blockquote>

<blockquote>
<p>וְרֹאשׁוֹ וְכַפּוֹת יָדָיו כְּרוּתוֹת אֶל הַמִּפְתָּן</p>
</blockquote>

<blockquote>
<p>וְשָׁם כָּרַע נָפַל שָׁדוּד לְהַכְלִים אֶת עֹבְדָיו</p>
</blockquote>

<blockquote>
<p>הוּא דָגוֹן בִּשְׁמוֹ מִמָּתְנָיו וּלְמַעֲלָה אָדָם</p>
</blockquote>

<blockquote>
<p>וּמִמָּתְנָיו וּלְמַטָּה דָּג. וּמִקְדַּשׁ עֻזּוֹ בְּאַשְׁדּוֹד</p>
</blockquote>

<blockquote>
<p>וְנַעֲרָץ בִּבְנֵי פְּלֶשֶׁת יוֹשְׁבֵי גַת וְאַשְׁקְלוֹן</p>
</blockquote>

<blockquote>
<p>וְנוֹרָא עַל כָּל סְבִיבָיו בְּעֶקְרוֹן וְעַזָּה.</p>

<br />

<p>אַחֲרֵי דָגוֹן עָלָה רִמּוֹן וְדַמֶּשֶׂק מְנוּחָתוֹ.</p>
</blockquote>

<blockquote>
<p>הִיא הָעִיר הַיָּפָה שֹׁכֶנֶת עַל מֵי מְנוּחוֹת</p>
</blockquote>

<blockquote>
<p>וּדְשֵׁנָה וְרַעֲנָנָה עַל יַד אֲבָנָה וּפַרְפַּר.</p>
</blockquote>

<blockquote>
<p>וְאַף רִמּוֹן הִגְדִּיל פִּיו עַל בֵּית הָאֱלֹהִים</p>
</blockquote>

<blockquote>
<p>כִּי נִבְאַשׁ בְּעֵינֵי מְצוֹרָע וּמֶלֶךְ נִכְנַע תַּחְתָּיו</p>
</blockquote>

<blockquote>
<p>הוּא הַמֶּלֶךְ אָחָז בְּהָסִירוֹ מִזְבַּח אֱלֹהָיו</p>
</blockquote>

<blockquote>
<p>וַיִּזְבַּח לֵאלֹהֵי דַרְמֶשֶׂק כִּי בָחַר בְּמִזְבְּחוֹ</p>
</blockquote>

<blockquote>
<p>וְנַפְשׁוֹ דָבְקָה בֶּאֱלִיל זֶה אַף כִּי נִלְאָה</p>
</blockquote>

<blockquote>
<p>לְהַצִּיל אַרְצוֹ מִיָּדוֹ. כַּעֲבֹר כָּל אֵלֶּה</p>
</blockquote>

<blockquote>
<p>עָלוּ אֱלִילִים שׁוֹנִים אֲשֶׁר קָנוּ לָהֶם שֵׁם</p>
</blockquote>

<blockquote>
<p>אָזִירִיס עִזִּיס אָרוּס וְכָל הַנִּלְוִים עֲלֵיהֶם.</p>
</blockquote>

<blockquote>
<p>וְחַרְטֻמֵּי מִצְרַיִם וְכֹהֲנֶיהָ בִּכְשָׁפֵיהֶם הָרַבִּים</p>
</blockquote>

<blockquote>
<p>חָצְבוּ פִּסְלָם וְצַלְמָם וַיְתָאֲרוּם לְשַׁמָּה וְשַׁעֲרוּרָה</p>
</blockquote>

<blockquote>
<p>כִּבְהֵמוֹת בְּהַרְרֵי אָלֶף וְלֹא כְּתַבְנִית אִישׁ.</p>
</blockquote>

<blockquote>
<p>וְאַף בְּנֵי יִשְׂרָאֵל לֹא נִמְלְטוּ מִגִּלוּלִים אֵלֶּה</p>
</blockquote>

<blockquote>
<p>כַּאֲשֶׁר הִתְפָּרְקוּ זָהָב אֲשֶׁר שָׁאֲלוּ מִמִּצְרַיִם</p>
</blockquote>

<blockquote>
<p>לַעֲשׂוֹת עֵגֶל בְּחֹרֵב וּבֶן נְבָט עֶבֶד־מֶלֶךְ</p>
</blockquote>

<blockquote>
<p>בְּשַׁנּוֹתוֹ אֶת הַחֲטָאָה בְּבֵית אֵל וּבְדָן.</p>
</blockquote>

<blockquote>
<p>וַיָּמִירוּ כְבוֹדָם בִּדְמוּת פָּר מַקְרִן מַפְרִיס</p>
</blockquote>

<blockquote>
<p>וְלֹא זָכְרוּ צוּרָם הָעֹבֵר בְּמִצְרַיִם לָיְלָה</p>
</blockquote>

<blockquote>
<p>וּמַכֶּה שׁוֹק עַל יֶרֶךְ אֱלִילֶיהָ וּבְכוֹרֶיהָ יַחְדָּיו.</p>

<br />

<p>וּבְאַחֲרוֹנָה עָלָה בְּלִיַּעַל אֵל אֱלֹהֵי הָעַוְלָה</p>
</blockquote>

<blockquote>
<p>וַאֲבִי כָל נְבָלָה: וְאֵין בַּבּוֹגְדִים מָשְׁלוֹ</p>
</blockquote>

<blockquote>
<p>וְגַם לֹא קָם כָּמוֹהוּ בְכָל רוּחוֹת הָרָעוֹת</p>
</blockquote>

<blockquote>
<p>וְהוּא אֵין לוֹ הֵיכָל מִקְדָּשׁ אוֹ מִזְבֵּחַ</p>
</blockquote>

<blockquote>
<p>לָשִׂים קְטוֹרָה בְאַפּוֹ אֲבָל כָּל בַּיִת יְכַלְכְּלֵהוּ</p>
</blockquote>

<blockquote>
<p>וְיָרִיחַ מִכָּל מִזְבֵּחַ אֲשֶׁר כֹּהֲנָיו סֹרְרִים</p>
</blockquote>

<blockquote>
<p>כִּבְנֵי עֵלִי אֲשֶׁר חָמְסוּ בְּשַׂר הַזֶּבַח</p>
</blockquote>

<blockquote>
<p>וְשָׁכְבוּ אֶת הַנָּשִׁים פֶּתַח אֹהֶל מוֹעֵד.</p>
</blockquote>

<blockquote>
<p>וְגַם יִשְׂתָּרֵר בְּהֵיכְלֵי מֶלֶךְ וְאַרְמְנוֹת שָׂרִים;</p>
</blockquote>

<blockquote>
<p>וְכָל עִיר הוֹמִיָּה הַמְּלֵאָה לָהּ תְשֻׁאוֹת</p>
</blockquote>

<blockquote>
<p>וְתוֹךְ וְחָמָס יַעֲלוּ מֵעַל לְחוֹמוֹתֶיהָ הַגְּבוֹהוֹת;</p>
</blockquote>

<blockquote>
<p>וּבִפְרשׂ הַלַּיְלָה כְּנָפָיו אָז יִשְׁתַּקְשְׁקוּן בָּרְחוֹב</p>
</blockquote>

<blockquote>
<p>בְּנֵי בְלִיַּעַל אֲשֶׁר זְנוּת וָיַיִן יַדְלִיקֵם</p>
</blockquote>

<blockquote>
<p>וְהֵם אֲשֶׁר נָסַבּוּ עַל הַבַּיִת בִּסְדוֹם</p>
</blockquote>

<blockquote>
<p>וּבַלַּיְלָה הַהוּא בַּגִּבְעָה בְּהוֹצִיא זְקַן הַבַּיִת</p>
</blockquote>

<blockquote>
<p>פִּלֶּגֶשׁ לְהִתְעַלֵּל בָּהּ לַחֲשׂךְ נְבָלָה גְדוֹלָה מִזּוּ.</p>

<br />

<p>כָּל אֵלֶּה הַנְּפִילִים הֵם רָאשֵׁי הַגִּבּוֹרִים</p>
</blockquote>

<blockquote>
<p>וְאַחֲרֵיהֶם נָסְעוּ שְׁנִיִּם וּשְׁלִשִׁים לְאֵין מִסְפָּר;</p>
</blockquote>

<blockquote>
<p>כָּל אֱלֹהֵי הָאֲרָצוֹת לִבְנֵי יָוָן בֶּן יֶפֶת</p>
</blockquote>

<blockquote>
<p>אֱלֹהִים אֲשֶׁר הִתְאַמְּרוּ כִּי מִמַּקֶּבֶת הָאָרֶץ נֻקָּרוּ</p>
</blockquote>

<blockquote>
<p>וּמִצּוּר הַשָּׁמַיִם חֻצָּבוּ טִיטוֹן פֶּטֶר רֶחֶם</p>
</blockquote>

<blockquote>
<p>וְכָל יוֹצְאֵי חֲלָצָיו; זַתּוּרָן בְּנוֹ הַצָּעִיר</p>
</blockquote>

<blockquote>
<p>אֲשֶׁר לָקַח לוֹ הַבְּכוֹרָה; וְהַבַּעַל בְּנוֹ</p>
</blockquote>

<blockquote>
<p>הַנּוֹלַד מִרְאִיָּה אִשְׁתּוֹ; הוּא אֲשֶׁר הִתְמַרְמַר אֵלָיו</p>
</blockquote>

<blockquote>
<p>וַיְגָרְשֵׁהוּ וַיִּמְלֹךְ תַּחְתָּיו. וַתְּהִי רֵאשִׁית מַמְלַכְתָּם</p>
</blockquote>

<blockquote>
<p>גּוֹי כְּרֵתִים וְהַר עִדּוֹא וּמִשָּׁם פָּשָׁטוּ</p>
</blockquote>

<blockquote>
<p>עַל טַבּוּר אָלִימְפּוּס הַר גָּבוֹהַּ וְתָלוּל</p>
</blockquote>

<blockquote>
<p>וְרֹאשׁוֹ לָבָן מִשָּׁלֶג: וְאַחֲרֵי כֵן נָפֹצוּ</p>
</blockquote>

<blockquote>
<p>עַל פְּנֵי צוּרֵי דֶלְפִיָּה וּגְלִילוֹת דּוֹדָנִים</p>
</blockquote>

<blockquote>
<p>וְכָל נָפַת דֹּאר וַאֲחֵרִים רַבִּים הַנָּסִים</p>
</blockquote>

<blockquote>
<p>עִם זַתּוּרָן מֵעֵבֶר לְאֶדְרֶעִי לִפְאַת יָמָּה</p>
</blockquote>

<blockquote>
<p>וְאֶרֶץ הַצֶּלְתִּים שָׂרְדוּ וּבָעֲלוּ לְיוֹשְׁבֵי הָאִיִּים.</p>

<br />

<p>וְאַחֲרֵי רָאשֵׁי הַמַּחֲנֶה נָהֲרוּ הֲמֹנִים הֲמֹנִים</p>
</blockquote>

<blockquote>
<p>עוֹדָם פְּנֵיהֶם זֹעֲפִים וְרוּחָם נְכֵאָה</p>
</blockquote>

<blockquote>
<p>אַךְ הִתְחַזְּקוּ בִּרְאוֹתָם עֹז שַׂר צְבָאָם</p>
</blockquote>

<blockquote>
<p>וְכִי אֵינָם אֹבְדִים גַּם בְּבֶטֶן הָאֲבַדּוֹן;</p>
</blockquote>

<blockquote>
<p>וְהוּא פֹסֵחַ וְדוֹלֵג בֵּין תִּקְוָה וָפַחַד</p>
</blockquote>

<blockquote>
<p>וּכְרֶגַע יְאַמֵּץ לִבּוֹ וּגְאוֹנוֹ יִסְמֹךְ נַפְשׁוֹ</p>
</blockquote>

<blockquote>
<p>וּבְפֶה חָלָק מִשֶּׁמֶן וְלָשׁוֹן שָׁנוּן מֵחֵץ</p>
</blockquote>

<blockquote>
<p>יְדַבֵּר עַל לִבָּם וִיחַיֶּה אֶת רוּחָם</p>
</blockquote>

<blockquote>
<p>עַד כִּי אָזְרוּ חַיִל וְעָמְדוּ חֲמֻשִּׁים בַּמַּחֲנֶה.</p>

<br />

<p>אָז יְדַבֵּר הַשָּׂטָן: לִתְקוֹעַ בַּשּׁוֹפָר הַגָּדוֹל</p>
</blockquote>

<blockquote>
<p>וּלְהַעֲבִיר רִנָּה בַּמַּחֲנֶה בַּחֲצֹצְרוֹת הַמִּלְחָמָה</p>
</blockquote>

<blockquote>
<p>לְהָרִים נֵס מֶמְשַׁלְתָּם. וּלְאוֹת כָּבוֹד זֶה</p>
</blockquote>

<blockquote>
<p>נִבְחַר וְנִקְרָא עֲזָאזֵל כְּרוּב מִמְשַׁח הַסּוֹכֵךְ</p>
</blockquote>

<blockquote>
<p>כִּי לוֹ יָאָתָה. וְהוּא נָשָׂא הַנֵּס בְּיָדוֹ</p>
</blockquote>

<blockquote>
<p>נֵס מִתְנוֹסֵס לְמַעֲלָה כְּעַמּוּד אֵשׁ בַּשָּׁמַיִם</p>
</blockquote>

<blockquote>
<p>וְסַפִּירִים נוֹצְצִים כַּכּוֹכָבִים מִכָּל רוּחַ</p>
</blockquote>

<blockquote>
<p>וּמַשְׁלִיכִים קַרְנֵי אוֹר עַל נֵשֶׁק הַשְּׂרָפִים</p>
</blockquote>

<blockquote>
<p>וְכָל שִׁלְטֵי הַגִּבּוֹרִים. וּבְפָתְחוֹ אֶת הַדֶּגֶל</p>
</blockquote>

<blockquote>
<p>תָּקְעוּ בִכְלֵיהֶם וְכָל הַמַּחֲנֶה הֵרִיעוּ</p>
</blockquote>

<blockquote>
<p>תְּרוּעָה גְדוֹלָה וַחֲזָקָה וַתִּבָּקַע הַשְּׁאוֹל לְקוֹלָם</p>
</blockquote>

<blockquote>
<p>וְגַם חָרְדוּ הָעַמּוּדִים הָעֹמְדִים מֵעֵבֶר לִשְׁאוֹל</p>
</blockquote>

<blockquote>
<p>בִּגְבוּל תֹּהוּ וָחשֶׁךְ וְכָל מֶמְשֶׁלֶת הַלָּיְלָה.</p>
</blockquote>

<blockquote>
<p>וְהִנֵּה פִתְאוֹם נִרְאוּ בְּכָל פִּנּוֹת הַמַּחֲנֶה</p>
</blockquote>

<blockquote>
<p>דְּגָלִים לַאֲלָפִים וְלִרְבָבוֹת כְּעֵין צְבָעִים וְרִקְמָה</p>
</blockquote>

<blockquote>
<p>אֲשֶׁר הֵנִיפוּ לְמַעֲלָה; וּבְרַק חֲנִית וָרֹמַח</p>
</blockquote>

<blockquote>
<p>כְּסִבְכֵי יַעַר לָרֹב וְכוֹבָעִים וּדְבָקִים וְשִׁרְיוֹנִים</p>
</blockquote>

<blockquote>
<p>בֵּין שׁוּרוֹתָם יַצְהִירוּ וְאֵין קֵצֶה לְשׁוּרוֹתֵיהֶם.</p>
</blockquote>

<blockquote>
<p>וּכְרֶגַע הִתְגֹּדְדוּ בַּמַּעֲרָכָה כְּמַעַרְכוֹת חֵיל הַיְוָנִים</p>
</blockquote>

<blockquote>
<p>שְׂדֵרוֹת מְרֻבָּעוֹת וּסְגוּרוֹת וְרֶוַח אֵין בֵּינֵיהֶן</p>
</blockquote>

<blockquote>
<p>הָלוֹךְ וְנָסוֹעַ לְדִגְלֵיהֶם לְקוֹל חֲלִילִים וּנְחִילוֹת</p>
</blockquote>

<blockquote>
<p>פְּנֵיהֶם כִּמְלֻמְּדֵי מִלְחָמָה רַגְלֵיהֶם כַּהוֹלְכִים בִּקְרָב</p>
</blockquote>

<blockquote>
<p>לֹא בְרַעַשׁ וְרֹגֶז וְלֹא בְרִפְיוֹן וְעַצְלוּת;</p>
</blockquote>

<blockquote>
<p>כִּי אִם יִדְרְכוּן בְּעוֹז וְכָל מַעְגָּלָם יְפַלֵּסוּן</p>
</blockquote>

<blockquote>
<p>הַחֶרֶב לֹא תְבַעֲתֵם וְהַמָּוֶת לֹא יַבְרִיחֵם.</p>
</blockquote>

<blockquote>
<p>גַּם לֹא חָדְלוּ לְכַלְכֵּל יְגוֹנָם וּמַכְאוֹבָם</p>
</blockquote>

<blockquote>
<p>וְלִמְצֹא נֹחַם לְנַפְשָׁם עַל צָרוֹת עָבָרוּ</p>
</blockquote>

<blockquote>
<p>לְהַכְבִּיד לִבָּם כַּצּוּר לְכָל מִקְרֶה וָפֶגַע</p>
</blockquote>

<blockquote>
<p>לְהָקֵל אֵיד וָשֶׁבֶר וְלָבוּז אָסוֹן וָנֶגַע.</p>
</blockquote>

<blockquote>
<p>וּבְכֵן שָׁאֲפוּ רוּחַ גְּבוּרָה וְנָסְעוּ בְהַשְׁקֵט וּדְמָמָה</p>
</blockquote>

<blockquote>
<p>וּלְקוֹל הֶחָלִיל הַהֹמֶה כַּכִּנּוֹר נָעִים בְּאָזְנֵיהֶם</p>
</blockquote>

<blockquote>
<p>שָׁכְחוּ כִמְעַט כִּי הָלְכוּ עַל גֶּחָלִים.</p>

<br />

<p>כְּבוֹאָם מִנֶּגֶד עָמְדוּ כַטּוּר וְחוֹמָה בְצוּרָה</p>
</blockquote>

<blockquote>
<p>חֲגוּרִים בִּכְלֵי נִשְׁקָם וְנוֹצְצִים כַּנְחשֶׁת קָלָל</p>
</blockquote>

<blockquote>
<p>כֻּלָּם לְבוּשֵׁי מִכְלוֹל וַאֲחוּזֵי חֲנִית וְשִׁרְיָה</p>
</blockquote>

<blockquote>
<p>וְיַחְדָּיו עֹמְדִים מַחְרִישִׁים לִשְׁמֹעַ מַה־יְּדַבֵּר בָּם</p>
</blockquote>

<blockquote>
<p>וּמַה־יְּצַוֶּה עֲלֵיהֶם שַׂר צְבָאָם הַגָּדוֹל.</p>
</blockquote>

<blockquote>
<p>וְהוּא יִשְׁלַח עֵינוֹ רָצוֹא וָשׁוֹב כְּמַרְאֵה הַבָּזָק</p>
</blockquote>

<blockquote>
<p>צוֹפֶה בִשְׂדֵרוֹת הַמַּעֲרָכָה וּמַבִּיט פָּנִים וְאָחוֹר</p>
</blockquote>

<blockquote>
<p>וַיִּשְׂמַח בְּלִבּוֹ לִרְאוֹת חֵיל גְּדוּדָיו אַדִּירִים</p>
</blockquote>

<blockquote>
<p>וּפְנֵיהֶם כַּעֲנָקִים בַּשָּׁמַיִם כִּרְאוֹת פְּנֵי אֱלֹהִים</p>
</blockquote>

<blockquote>
<p>וְאַחַר נָשָׂא מִסְפָּרָם מִסְפַּר כָּל צְבָאָם.</p>
</blockquote>

<blockquote>
<p>אָז רָחַב לְבָבוֹ וַיִּרְהַב בְּתַעֲצוּמוֹת חֵילוֹ</p>
</blockquote>

<blockquote>
<p>כִּי חֵיל נוֹרָא כָּמוֹהוּ עַיִן לֹא רָאָתָה</p>
</blockquote>

<blockquote>
<p>וְאֹזֶן לֹא שָׁמְעָה בֵּין שֹׁכְנֵי אָרֶץ.</p>
</blockquote>

<blockquote>
<p>וְכָל נֹשְׂאֵי נֶשֶׁק וְעֹדְרֵי מִלְחָמָה בָּאָדָם</p>
</blockquote>

<blockquote>
<p>נֶחְשָׁבִים בְּעֵינֵיהֶם כְּגַמָּדִים וְעֹרְבֵי נָחַל</p>
</blockquote>

<blockquote>
<p>הָעֹרְכִים לְחַרְחַר רִיב וּלְהִלָּחֵם יַחְדָּיו.</p>
</blockquote>

<blockquote>
<p>וְאַף הַגִּבּוֹרִים וְהָעֲנָקִים אַנְשֵׁי הַשֵּׁם מֵעוֹלָם</p>
</blockquote>

<blockquote>
<p>אֲשֶׁר כָּבְשׁוּ מַמְלָכוֹת וְהָפְכוּ פְנֵי תֵבֵל</p>
</blockquote>

<blockquote>
<p>הֵם אַךְ כַּחֲגָבִים בְּעֵינֵי צְבָא הַמָּרוֹם;</p>
</blockquote>

<blockquote>
<p>כִּי מֶה־לְמַלְאֲכֵי מַעֲלָה וּלְשֹׁכְנֵי בָתֵּי־חֹמֶר</p>
</blockquote>

<blockquote>
<p>מַה־לִּבְנֵי אֵלִים וְלִזְרוֹעוֹת בָּשָׂר וָדָם?</p>
</blockquote>

<blockquote>
<p>וּמַלְאָךְ מַשְׁחִית אֶחָד רַב לוֹ חַרְבּוֹ</p>
</blockquote>

<blockquote>
<p>לִשְׁחֹט אֻמָּה שְׁלֵמָה כְאִישׁ אֶחָד בָּאָרֶץ;</p>
</blockquote>

<blockquote>
<p>וַחֲיָלִים עַזִּים וַאַדִּירִים יִפְּלוּ חֲלָלִים יַחַד</p>
</blockquote>

<blockquote>
<p>כַּאֲשֶׁר יְעוֹרֵר חֲנִיתוֹ פַּעַם אַחַת עֲלֵיהֶם.</p>
</blockquote>

<blockquote>
<p>וּמַלְאֲכֵי הַשָּׂטָן וְשָׁלִישָׁיו כֻּלָּם אֶרְאֵלִים וּשְׂרָפִים</p>
</blockquote>

<blockquote>
<p>יַחְשְׁבוּ אָדָם לְקַשׁ וּמְצוּקֵי אֶרֶץ כַּתֶּבֶן</p>
</blockquote>

<blockquote>
<p>וְהַשָּׂטָן הוּא הָרֹאשׁ בְּכָל גִּבּוֹרֵי גְדוּדָיו</p>
</blockquote>

<blockquote>
<p>נִצָּב כְּמִגְדָּל בֵּינֵיהֶם וְדָגוּל מֵרִבְבוֹתָיו;</p>
</blockquote>

<blockquote>
<p>כִּי עוֹדֶנּוּ הוּא בְיָפְיוֹ וּגְבוּרָתוֹ לֹא נָשָׁתָה</p>
</blockquote>

<blockquote>
<p>בְּקוֹמָתוֹ גָבוֹהַּ מִכֻּלָּם וְגַם תֹּאַר וְהָדָר לוֹ</p>
</blockquote>

<blockquote>
<p>רַק כְּשַׂר הַפָּנִים נִדְחָף מֵאֵת פְּנֵי מַלְכּוֹ</p>
</blockquote>

<blockquote>
<p>רֹאשׁ לוֹ חָפוּי וְהוֹדוֹ חשֶׁךְ יְשׁוּפֶנּוּ.</p>
</blockquote>

<blockquote>
<p>כַּשֶּׁמֶשׁ מֵרֶחֶם הַשַּׁחַר נִשְׁקָף מִבַּעַד לְמַסְוֶה</p>
</blockquote>

<blockquote>
<p>בְּשׂוּמוֹ עֲרָפֶל לְבוּשׁוֹ וַעֲנַן בֹּקֶר חֲתֻלָּתוֹ;</p>
</blockquote>

<blockquote>
<p>אוֹ כַאֲשֶׁר יֻתַּן צִיץ הַיָּרֵחַ עַל פָּנָיו</p>
</blockquote>

<blockquote>
<p>וְיָצִיץ מִבֵּין הַחֲרַכִּים וּבָלַל חֲשֵׁכָה וְאוֹרָה</p>
</blockquote>

<blockquote>
<p>לְהַחֲרִיד גּוֹיִם רַבִּים וּמְלָכִים עַל כִּסְאוֹתָם.</p>
</blockquote>

<blockquote>
<p>כֵּן קָדְרוּ פְּנֵי הַשָּׂטָן אַף כִּי בָהִיר מִכֻּלָּם;</p>
</blockquote>

<blockquote>
<p>וְגַם כַּדּוּרֵי רַעַם שָׂרְטוּ בְּפָנָיו שָׂרָטֶת</p>
</blockquote>

<blockquote>
<p>יָגוֹן יָלִין בְּעַפְעַפָּיו וּדְאָגָה עַל לֶחֱיוֹ</p>
</blockquote>

<blockquote>
<p>אַךְ גַּאֲוָתוֹ נִצַּחַת וּגְאוֹנוֹ גָדוֹל מִשִּׁבְרוֹ</p>
</blockquote>

<blockquote>
<p>קִנְאָה אֹכֶלֶת עַצְמוֹתָיו וְנָקָם יִשְׁמֹר בְּלִבּוֹ</p>
</blockquote>

<blockquote>
<p>פַּעַם בְּעַיִן רָמָה וּפַעַם בְּעֵין צָרָה</p>
</blockquote>

<blockquote>
<p>יַבִּיט לִבְנֵי בְרִיתוֹ וְחַבְרֵי פִּשְׁעוֹ וְחַטָּאתוֹ</p>
</blockquote>

<blockquote>
<p>יָנוּד רֹאשׁ לָהֶם וְיַחֲרֹק שֵׁן לְגוֹרָלָם;</p>
</blockquote>

<blockquote>
<p>כִּי יֵצֶר לוֹ לִרְאוֹת רִבּוֹתַיִם אַלְפֵי שִׁנְאָן</p>
</blockquote>

<blockquote>
<p>הֻשְׁלְכוּ מִשָּׁמַיִם שְׁאוֹלָה עֵקֶב מַעֲלוֹ וּמֶרְיוֹ</p>
</blockquote>

<blockquote>
<p>כִּי עָזְבוּ מְקוֹר חַיִּים וּצְבִי תִפְאַרְתָּם נֹבֵל</p>
</blockquote>

<blockquote>
<p>וְעוֹדָם נֶאֶמְנוּ בִּבְרִיתוֹ וְעֹמְדִים עַל מִשְׁמַרְתָּם.</p>
</blockquote>

<blockquote>
<p>כְּאֵשׁ תִּבְעַר בְּרוֹשִׁים וְלֶהָבָה צַמֶּרֶת אֲרָזִים</p>
</blockquote>

<blockquote>
<p>אַדַּרְתָּם וּכְבוֹדָם לְבָעֵר וְגִזְעָם נִשְׁאָר בְּחֹרֶב</p>
</blockquote>

<blockquote>
<p>כֵּן נִשְׁאֲרוּ אַבִּירָיו אֲחוּזִים וּדְבֵקִים בּוֹ</p>
</blockquote>

<blockquote>
<p>אַף כִּי הִתְנַצְּלוּ עֶדְיָם. וְהוּא עָרַךְ מִלִּים</p>
</blockquote>

<blockquote>
<p>לְדַבֵּר דְּבָרָיו אֲלֵיהֶם בְּעוֹד קַצְוֵי הַשְּׂדֵרוֹת</p>
</blockquote>

<blockquote>
<p>מִכְּנַף יָמִין לִשְׂמֹאל נִתְּקוּ כַפּוֹת רַגְלָם</p>
</blockquote>

<blockquote>
<p>לְעָטְרֵהוּ בְּמַעְגָּל מִסָּבִיב וְכָל שָׂרָיו אֶצְלוֹ.</p>
</blockquote>

<blockquote>
<p>שְׁתַּיִם שָׁלשׁ פְּעָמִים נָשָׂא קוֹלוֹ לַשָּׁוְא</p>
</blockquote>

<blockquote>
<p>כִּי נִכְמְרוּ רַחֲמָיו וַיֵּבְךְּ כְּמַלְאֲכֵי שָׁלוֹם;</p>
</blockquote>

<blockquote>
<p>וְאַחֲרֵי כֵן הִתְאַפַּק וַיְדַבֵּר מִקֹּצֶר רוּחַ:</p>

<br />

<p>&quot;הוֹי רוּחוֹת עֶלְיוֹנִים רִבְבוֹת חֵילֵי מָרוֹם!</p>
</blockquote>

<blockquote>
<p>מִי כְמוֹכֶם בָּאֵלִים? – מִבַּלְעֲדֵי אֵל שַׁדַּי –</p>
</blockquote>

<blockquote>
<p>וְאַף הַמִּלְחָמָה הַהִיא לֹא לְחֶרְפָּה לָנוּ</p>
</blockquote>

<blockquote>
<p>אַף כִּי מָרָה בָאַחֲרוֹנָה כַּאֲשֶׁר רָאִינוּ הֲלוֹם</p>
</blockquote>

<blockquote>
<p>וּבְכָל הַבָּא עָלֵינוּ. אַךְ מִי חָכָם וְנָבִיא</p>
</blockquote>

<blockquote>
<p>אוֹ מַגִּיד עֲתִידוֹת מִמְּקוֹר בִּינָה וָדַעַת</p>
</blockquote>

<blockquote>
<p>יוּכַל לַחֲזוֹת מִקֶּדֶם כִּי רָעָה נֶגֶד פָּנֵינוּ?</p>
</blockquote>

<blockquote>
<p>אֵיךְ חֵיל אַדִּירִים וּמַחֲנוֹת אֱלֹהִים כָּמוֹנוּ</p>
</blockquote>

<blockquote>
<p>הָפְכוּ בְּיוֹם קְרָב וְנָפְלוּ בְּלֹא כֹחַ?</p>
</blockquote>

<blockquote>
<p>וּמִי יֹאמַר גַּם עַתָּה כִּי נִגְזַרְנוּ לָנוּ</p>
</blockquote>

<blockquote>
<p>וְלֹא נוֹסִיף לָקוּם לַעֲלוֹת לִמְקוֹם מוֹלַדְתֵּנוּ;</p>
</blockquote>

<blockquote>
<p>וְהַשָּׁמַיִם כְּאֵם שְׁכוּלָה נִשְׁקֶפֶת בְּעַד הַחַלּוֹן</p>
</blockquote>

<blockquote>
<p>מָתַי יָשׁוּבוּ בָנֶיהָ בְּחִירֶיהָ וְגִבּוֹרֶיהָ אֵלֶּה!</p>
</blockquote>

<blockquote>
<p>וַאֲנִי אָעִידָה לִי כָּל צְבָא הַמָּרוֹם</p>
</blockquote>

<blockquote>
<p>אִם אֲסַכֵּל עֵצָה אִם אֵדַע פַּחַד</p>
</blockquote>

<blockquote>
<p>וְאִם אֹמַר נוֹאָשׁ. אַךְ בַּעַל מִלְחַמְתֵּנוּ</p>
</blockquote>

<blockquote>
<p>אֲשֶׁר מָלַךְ מִקֶּדֶם בֶּטַח בָּדָד בַּשָּׁמַיִם</p>
</blockquote>

<blockquote>
<p>הוּכַן בַּפַּחַד כִּסְאוֹ וְיִרְאַת שְׁמוֹ מֵעוֹלָם;</p>
</blockquote>

<blockquote>
<p>וּמַלְכוּתוֹ קִבְּלוּ בְרָצוֹן אוֹ כְּחֹק מִבְּלִי דָעַת</p>
</blockquote>

<blockquote>
<p>אָכֵן הִסְתִּיר כֹּחוֹ וּגְבוּרָתוֹ הֶעֱלִים מִמֶּנּוּ</p>
</blockquote>

<blockquote>
<p>לָכֵן נִמְשַׁכְנוּ לְהִלָּחֵם וַיְהִי לָנוּ לְמוֹקֵשׁ.</p>
</blockquote>

<blockquote>
<p>אַךְ עַתָּה יָדַעְנוּ מַה־כֹּחוֹ וּמַה־כֹּחֵנוּ;</p>
</blockquote>

<blockquote>
<p>לֹא לָנוּ לִתְגָּר בּוֹ וְלֹא לָגוּר מִלְחָמָה</p>
</blockquote>

<blockquote>
<p>אַךְ הָבָה נִתְחַכְּמָה כִּי לֹא נִסְרְחָה חָכְמָתֵנוּ</p>
</blockquote>

<blockquote>
<p>וְנַעֲשֶׂה לָנוּ תוּשִׁיָּה בְּעָרְמָה אוֹ בִמְזִמָּה</p>
</blockquote>

<blockquote>
<p>הַטּוֹבָה מִכְּלֵי קְרָב; לְמַעַן יַשְׂכִּיל מִמֶּנּוּ</p>
</blockquote>

<blockquote>
<p>וְיֵרֶא גִבּוֹר מִלְחָמָה כִּי הַגֹּבֵר בְּכֹחַ</p>
</blockquote>

<blockquote>
<p>לֹא גָבַר עַל אוֹיְבוֹ כִּי אִם הַחֵצִי.</p>
</blockquote>

<blockquote>
<p>אוּלַי תֵבֵל חֲדָשָׁה תֵּצֵא מִתֹּהוּ וָבֹהוּ</p>
</blockquote>

<blockquote>
<p>כִּי כֵן מִקָּרוֹב יָצְאָה הַשְּׁמוּעָה בַשָּׁמַיִם</p>
</blockquote>

<blockquote>
<p>שֶׁהִגִּיד בְּסוֹד מֶמְשַׁלְתּוֹ לִירוֹת אֶבֶן פִּנָּתָהּ</p>
</blockquote>

<blockquote>
<p>וְלַעֲשׂוֹתָהּ בֵּית מָעוֹן לִיצוּרֵי בָשָׂר וָרוּחַ</p>
</blockquote>

<blockquote>
<p>כְּלִילֵי חֵן וָיֹפִי וַעֲשׂוּיִם בְּצֶלֶם אֱלֹהִים.</p>
</blockquote>

<blockquote>
<p>אֶל תֵּבֵל זֹאת אַךְ לְרַגְלָהּ וּלְחָקְרָהּ</p>
</blockquote>

<blockquote>
<p>אוּלַי נָשׁוּט רִאשׁוֹנָה; אוֹ לְאַחַד הַמְּקוֹמוֹת.</p>
</blockquote>

<blockquote>
<p>כִּי צְבָא הַשָּׁמַיִם לֹא יֵאָסְרוּ בַכֶּלֶא</p>
</blockquote>

<blockquote>
<p>בְּבוֹר שַׁחַת כָּזֶה; וְאֵין בְּרִיחִים לַתְּהוֹם</p>
</blockquote>

<blockquote>
<p>לַעְצֹר בְּחשֶׁךְ וְצַלְמָוֶת בְּנֵי אֱלֹהִים כָּמוֹנוּ.</p>
</blockquote>

<blockquote>
<p>אַךְ אַל נַעֲשֶׂה דָבָר בְּטֶרֶם נַמְתִּיק סוֹד</p>
</blockquote>

<blockquote>
<p>וְאֵין קֹרֵא לְשָׁלוֹם כִּי מִי יֹאבֶה לְהִכָּנַע?</p>
</blockquote>

<blockquote>
<p>אַךְ לַמִּלְחָמָה! – מִלְחָמָה! – מְגֻלָּה אוֹ מְסֻתָּרֶת!&quot;</p>

<br />

<p>עוֹדֶנּוּ מְדַבֵּר כָּזֹאת, וְרִבְבוֹת שְׂרָפִים וּכְרוּבִים</p>
</blockquote>

<blockquote>
<p>לְמַלֵּא וּלְקַיֵּם דְּבָרוֹ שָׁלְפוּ מֵעַל יְרֵכָם</p>
</blockquote>

<blockquote>
<p>לַהַט חֶרֶב מִתְהַפֶּכֶת אֲשֶׁר פִּתְאוֹם כַּבְּרָקִים</p>
</blockquote>

<blockquote>
<p>הֵאִירוּ שְׁאוֹל וּמְלוֹאָהּ וְיַחְדָּיו רָעֲשׁוּ וְרָגְשׁוּ</p>
</blockquote>

<blockquote>
<p>וּמשֵׁל עֶלְיוֹן נָאָצוּ. וּבְחַרְבָּם לְאוֹת מִלְחָמָה</p>
</blockquote>

<blockquote>
<p>כְּקוֹל הֹלֶם פַּעַם יְתוֹפְפוּ עַל מָגִינֵיהֶם</p>
</blockquote>

<blockquote>
<p>וְאֶל כִּסֵּא הַשָּׁמַיִם זָדוּ וְהֵרִימוּ יָד.</p>
</blockquote>

<blockquote>
<p>וְאַחֲרֵי כֵן נָשְׂאוּ לְהַר מִנֶּגֶד עֵינֵיהֶם</p>
</blockquote>

<blockquote>
<p>מִפִּיו לַפִּידִים יַהֲלֹכוּ אֵשׁ וְתִמְרוֹת עָשָׁן</p>
</blockquote>

<blockquote>
<p>וְסַפַּחַת עַל פְּנֵי כֻלּוֹ וְזֹהַר לוֹ מִסָּבִיב</p>
</blockquote>

<blockquote>
<p>כִּי עָצוּר בְּקִרְבּוֹ יְקוֹד אֵשׁ וְגָפְרִית</p>
</blockquote>

<blockquote>
<p>וַעֲצָמָיו אֲפִיקֵי זָהָב וּבִטְנוֹ שִׁית בָּצֶר.</p>
</blockquote>

<blockquote>
<p>וְלָהָר הַהוּא שָׁטוּ שְׁנַיִם שְׁלשָׁה גְדוּדִים</p>
</blockquote>

<blockquote>
<p>כַּחֹצְבִים וְנֹשְׂאֵי סַבָּל שְׁלוּחִים לִפְנֵי הַצָּבָא</p>
</blockquote>

<blockquote>
<p>בְּכַשִּׁיל וְכֵילַפּוֹת לַחֲפֹר מְקוֹם תַּחֲנוֹתָם</p>
</blockquote>

<blockquote>
<p>לְבַצֵּר בַּחֲרִיץ סָבִיב וְלִבְנוֹת אֶת הַמִּלּוֹא.</p>
</blockquote>

<blockquote>
<p>וְשַׂר לִגְּדוּדִים אֵלֶּה הוּא מָמוֹן בִּשְׁמוֹ</p>
</blockquote>

<blockquote>
<p>רוּחַ עִקֵּשׁ וּפְתַלְתֹּל מִכָּל אֶחָיו הַנְּפִילִים;</p>
</blockquote>

<blockquote>
<p>כִּי גַם טֶרֶם נָפְלוֹ עֵינוֹ וְלִבּוֹ לְמַטָּה</p>
</blockquote>

<blockquote>
<p>וְחָמַד אֶבֶן יְקָרָה וְרִצְפַּת זָהָב בַּשָּׁמַיִם</p>
</blockquote>

<blockquote>
<p>מִכָּל נֹעַם עֶלְיוֹן וְזִיז כְּבוֹד שַׁדַּי.</p>
</blockquote>

<blockquote>
<p>וְגַם הוּא הוֹרֶה אֶת הָאָדָם תְּחִלָּה</p>
</blockquote>

<blockquote>
<p>לְגַלּוֹת עֶרְוַת הָאֲדָמָה אֲשֶׁר מִמֶּנָּהּ לֻקָּח</p>
</blockquote>

<blockquote>
<p>וּלְחַפֵּשׂ מַטְמוֹן וּסְגֻלָּה בְּכָל חַדְרֵי בָטֶן.</p>
</blockquote>

<blockquote>
<p>וְהַגְּדוּדִים כָּרוּ מַהֵר מַקֶּבֶת גְּדוֹלָה בָהָר</p>
</blockquote>

<blockquote>
<p>וַיַּחְצְבוּ צַלְעוֹת זָהָב. וְאֵין הַפְלֵא וָפֶלֶא</p>
</blockquote>

<blockquote>
<p>שֶׁשָּׁם זָהָב יָזֹקּוּ וְהוֹן יֻקָּח מִשְּׁאוֹל;</p>
</blockquote>

<blockquote>
<p>יַעַן שָׁמָּה הַמּוֹצָא לְהוֹן מְקוֹר הָעַוְלָה.</p>
</blockquote>

<blockquote>
<p>וּבָזֶה יִקְּחוּ מוּסָר אֹהֲבֵי הוֹן וָעשֶׁר</p>
</blockquote>

<blockquote>
<p>אֲשֶׁר יְדַבְּרוּ נִכְבָּדוֹת עַל בָּבֶל הַגְּדוֹלָה</p>
</blockquote>

<blockquote>
<p>וּמַלְכֵי מֹף הָאַדִּירִים וְעַל רֹב עָשְׁרָם;</p>
</blockquote>

<blockquote>
<p>כִּי יִרְאוּ הֲלוֹם אֵיךְ מַעֲשֵׂיהֶם הַנִּשְׂגָּבִים</p>
</blockquote>

<blockquote>
<p>מַעֲשֵׂי יְדֵי אָמָן וְכָל חַכְמֵי חֲרָשִׁים</p>
</blockquote>

<blockquote>
<p>אַרְמוֹן עִיר וּמִגְדָּל הַבְּנוּיִם לְאֶלֶף דּוֹר</p>
</blockquote>

<blockquote>
<p>אַךְ כְּאֶפֶס נֶחְשְׁבוּ לְבִנְיָן בְּעֵמֶק הַשֵּׁדִים.</p>
</blockquote>

<blockquote>
<p>וּמַלְאֲכֵי הַשָּׁרֵת אֲחֵרִים הִסִּיעוּ מְטִילֵי הַזָּהָב</p>
</blockquote>

<blockquote>
<p>וְהִשְׁלִיכוּם לְתוֹךְ כּוּר עֹמֵד לְרַגְלֵי הָהָר</p>
</blockquote>

<blockquote>
<p>הַנָּפוּחַ בְּאֵשׁ מִתַּחַת אֵשׁ שְׁפוּכָה וְנִתֶּכֶת</p>
</blockquote>

<blockquote>
<p>וּבָאָה דֶרֶךְ הָרְהָטִים מִן יַם הַתַּבְעֵרָה.</p>
</blockquote>

<blockquote>
<p>וּכְרֶגַע הִתִּיכוּ הַזָּהָב וְהָגוּ סִיגִים מִתּוֹכוֹ;</p>
</blockquote>

<blockquote>
<p>וִידֵי יוֹצְרִים עָשׂוּ יָם בְּמַעֲבֵה אֲדָמָה</p>
</blockquote>

<blockquote>
<p>מְלֶאכֶת תֻּפִּים וּנְקָבִים וְדֶרֶךְ צִנּוֹר עֲקַלָּתוֹן</p>
</blockquote>

<blockquote>
<p>יָצְקוּ זָהָב רֹתָח לְפִי הַיָּם וּנְקָבָיו.</p>
</blockquote>

<blockquote>
<p>וְנִדְמֶה לְלוּחַ נָקוּב עַל פְּנֵי הָעוּגָב</p>
</blockquote>

<blockquote>
<p>הַנּוֹשֵׁב בִּגְרוֹנוֹ לְמַלֵּא טוּרֵי הַחֲלִילִים רוּחַ.</p>
</blockquote>

<blockquote>
<p>וּפִתְאוֹם יָצָא מֵאֵלָיו בִּנְיָן מוּצָק</p>
</blockquote>

<blockquote>
<p>וְגָדוֹל כִּמְלוֹא הַיָּם לְקוֹל רוֹן וָזֶמֶר</p>
</blockquote>

<blockquote>
<p>כְּרִנַּת כּוֹכְבֵי בֹקֶר בְּהִוָּסֵד אָרֶץ.</p>
</blockquote>

<blockquote>
<p>וּדְמוּתוֹ תַבְנִית הֵיכָל וְאֵילִים עִם תִּמֹּרוֹת</p>
</blockquote>

<blockquote>
<p>וּשְׂדֵרוֹת עַמּוּדִים וְאֶל רֹאשָׁם כֹּתָרוֹת</p>
</blockquote>

<blockquote>
<p>מַעֲשֵׂה שׁוֹשָׁן וּשְׂבָכָה וּפְטוּרֵי צִיצִים</p>
</blockquote>

<blockquote>
<p>וְגַם פִּתּוּחִים מִסָּבִיב מִקְלָעוֹת וּפְקָעִים</p>
</blockquote>

<blockquote>
<p>וְקֹרוֹתָיו וְרָהִיטָיו הַכֹּל זָהָב סָגוּר.</p>
</blockquote>

<blockquote>
<p>וּמַה־דְמוּת יַעֲרֹךְ כָּל גְּאוֹן כַּשְׂדִּים</p>
</blockquote>

<blockquote>
<p>וִיפֵה נוֹף מִצְרַיִם לְבִנְיָן אַדִּיר הַלָּזֶה?</p>
</blockquote>

<blockquote>
<p>וְרַהַב מִצְרַיִם וּבָבֶל פַּטִּישׁ כָּל הָאָרֶץ</p>
</blockquote>

<blockquote>
<p>לֹא בָנוּ מֵעוֹדָם מַדְהֵבָה גְּדוֹלָה כָזוּ</p>
</blockquote>

<blockquote>
<p>לְבֵּל וְשָׂרָף<a href="#fn:9" id="fnref:9" title="see footnote" class="footnote"><sup>9</sup></a> אֱלֹהֵיהֶם אוֹ לְמוֹשֵׁל וָמֶלֶךְ.</p>
</blockquote>

<blockquote>
<p>וְכָל הַבִּנְיָן מוּצָק מִמַּסַּד וְעַד הַטְּפָחוֹת</p>
</blockquote>

<blockquote>
<p>וְרֹאשׁוֹ רָם וְנִשָּׂא בָּנוּי לְתַלְפִּיּוֹת</p>
</blockquote>

<blockquote>
<p>וּדְלָתוֹת צְלָעִים וּגְלִילִים נִפְתְּחוּ מִפֹּה וּמִפֹּה;</p>
</blockquote>

<blockquote>
<p>וְהִנֵּה נִרְאוּ מֶרְחֲבֵי הַהֵיכָל פְּנִימָה</p>
</blockquote>

<blockquote>
<p>וּמַרְצֶפֶת זָהָב מְיֻשָּׁר וּמְנוֹרוֹת וְנֵרוֹתֵיהֶן</p>
</blockquote>

<blockquote>
<p>דֹּלְקוֹת נָטָף וּלְבוֹנָה מִתַּחַת לָרָהִיטִים</p>
</blockquote>

<blockquote>
<p>כִּתְלוּיוֹת עַל בְּלִימָה לְהָאִיר אֶת הַבַּיִת</p>
</blockquote>

<blockquote>
<p>וְהַבַּיִת מָלֵא אוֹר כְּאוֹר מֵעַל הַשָּׁמָיִם.</p>
</blockquote>

<blockquote>
<p>וְהַהֲמֹנִים אָצִים לָבוֹא וַיִּתְמְהוּ עַל הַמַּרְאֶה</p>
</blockquote>

<blockquote>
<p>אֵלֶּה יְהַלְלוּ הַבִּירָה וְאֵלֶּה בּוֹנֵה־הַבִּירָה;</p>
</blockquote>

<blockquote>
<p>וְהוּא נוֹדַע מִלְּפָנִים לְחָרָשׁ חָכָם בַּשָּׁמַיִם</p>
</blockquote>

<blockquote>
<p>בַּעֲשׂוֹתוֹ שְׂכִיּוֹת חֶמְדָּה לְשָׂרֵי צְבָאוֹת רַבִּים</p>
</blockquote>

<blockquote>
<p>אֲשֶׁר יָשְׁבוּ שָׁם בְּהוֹד וְשֵׁבֶט מַלְכוּת;</p>
</blockquote>

<blockquote>
<p>כִּי מֶלֶךְ הַמְּלָכִים הִמְלִיכָם בִּרְצוֹנוֹ הַטּוֹב</p>
</blockquote>

<blockquote>
<p>וְחָלַק לְכָל אֶחָד לִהְיוֹת שׂרֵר בְּמֶמְשַׁלְתּוֹ</p>
</blockquote>

<blockquote>
<p>וְגַם בְּאַרְצוֹת הַיְוָנִים וּשְׁאָר עָרֵי קֶדֶם</p>
</blockquote>

<blockquote>
<p>שֵׁם הַבּוֹנֶה הַהוּא גָּדוֹל וּמְהֻלָּל מְאֹד</p>
</blockquote>

<blockquote>
<p>וְנִקְרָא בְשֵׁם מוּלְצִבֶּר<a href="#fn:10" id="fnref:10" title="see footnote" class="footnote"><sup>10</sup></a> אֲבִי כָל לֹטֵשׁ וְחֹרֵשׁ.</p>
</blockquote>

<blockquote>
<p>וְעָלָיו יֹאמְרוּ הַמּשְׁלִים כִּי נִדְחַף לְמַדְחֵפוֹת</p>
</blockquote>

<blockquote>
<p>מִרְאִי מוּצָק בַּשְּׁחָקִים וְהַבַּעַל הֲדָפוֹ</p>
</blockquote>

<blockquote>
<p>בַּחֲרוֹת אַפּוֹ בוֹ וְהוּא נָפַל מֵחוּג שָׁמַיִם</p>
</blockquote>

<blockquote>
<p>בַּעֲלוֹת הַשַּׁחַר עַד הַצָהֳרַיִם וְעַד עֶרֶב</p>
</blockquote>

<blockquote>
<p>יוֹם תָּמִים בַּקָּיִץ. וּכַכּוֹכָב נֹפֵל מִמָּרוֹם</p>
</blockquote>

<blockquote>
<p>נִשְׁקַע בְּאַחַד הָאִיִּים עַל פְּנֵי יָם הַתִּיכוֹן.</p>
</blockquote>

<blockquote>
<p>אַךְ הַמּשְׁלִים הָאֵלֶּה שָׁגוּ וּבָדְאוּ מִלִּבָּם</p>
</blockquote>

<blockquote>
<p>כִּי הוּא כְבָר נָפַל טֶרֶם מוֹעֵד זֶה</p>
</blockquote>

<blockquote>
<p>עִם אֶחָיו הַנְּפִילִים. וְכָל מִגְדָּל גָּבוֹהַּ</p>
</blockquote>

<blockquote>
<p>וּכְלֵי חָרָשׁ אֲשֶׁר עָשָׂה מִלְּפָנִים בַּשָּׁמַיִם</p>
</blockquote>

<blockquote>
<p>לֹא הוֹעִילוּ לוֹ בְּיוֹם זַעַם וְנָקָם;</p>
</blockquote>

<blockquote>
<p>אַף חָכְמָתוֹ לֹא עָמְדָה לוֹ וְלַבּוֹנִים עִמּוֹ</p>
</blockquote>

<blockquote>
<p>כִּי הוּרָדוּ יַחְדָּיו לִבְנוֹת בֵּיתָם בִּשְׁאוֹל.</p>

<br />

<p>וְעַד כֹּה וָכֹה וְהָרָצִים בַּעֲלֵי כְנָפַיִם</p>
</blockquote>

<blockquote>
<p>בִּדְבַר מֶלֶךְ שִׁלְטוֹן עָבְרוּ מִשַּׁעַר לָשַׁעַר</p>
</blockquote>

<blockquote>
<p>בְּעוֹז וְהָדָר גָּדוֹל וּבְקוֹל שׁוֹפָר וּתְרוּעָה</p>
</blockquote>

<blockquote>
<p>קֹרְאִים &#8220;מוֹעֵד&#8221; בַּמַּחֲנֶה וַעֲצֶרֶת בּוֹגְדִים</p>
</blockquote>

<blockquote>
<p>בַּבִּירָה הַגְּדוֹלָה מוֹשַׁב הַשָּׂטָן וְהַפַּרְתְּמִים</p>
</blockquote>

<blockquote>
<p>פַּתְשֶׁגֶן דְּבַר הַמֶּלֶךְ: לִבְחֹר רָאשִׁים וּנְשִׂיאִים</p>
</blockquote>

<blockquote>
<p>רֹאשׁ לְכָל מַחֲנֶה וְנָשִׂיא לְכָל שֵׁבֶט</p>
</blockquote>

<blockquote>
<p>וּלְשַׁלְּחֵם לְשַׁעַר הַבִּירָה לָשֶׁבֶת בְּסוֹד מַלְכוּת.</p>
</blockquote>

<blockquote>
<p>וְהֵם נֶאֶסְפוּ כְרֶגַע עִם עֲבָדִים וּמְשָׁרְתִים</p>
</blockquote>

<blockquote>
<p>לְמֵאוֹת וְלַאֲלָפִים וְנִקְהֲלוּ בֶחָצֵר וּבְאוּלָם</p>
</blockquote>

<blockquote>
<p>וּבְכָל מְבוֹא הַשְּׁעָרִים. וְאַרְמוֹן הַגָּדוֹל פְּנִימָה</p>
</blockquote>

<blockquote>
<p>אַף כִּי גָדוֹל הוּא קָטֹן מֵהָכִיל הַבָּאִים</p>
</blockquote>

<blockquote>
<p>כִּי מָלֵא מִפֶּה לָפֶה וּמִקַּרְקַע לַגָּג</p>
</blockquote>

<blockquote>
<p>וְרַעַשׁ כַּנְפֵיהֶם מַשִּׁיקוֹת אִשָּׁה אֶת אֲחוֹתָהּ</p>
</blockquote>

<blockquote>
<p>כִּשְׁרִיקוֹת אֵבֶר וָנוֹצָה; אוֹ כִדְבוֹרִים בָּאָבִיב</p>
</blockquote>

<blockquote>
<p>הַשֹּׁלְחִים צְעִירֵיהֶם מִחוּץ לְפֶתַח בֵּיתָם</p>
</blockquote>

<blockquote>
<p>וְאֵלֶּה רָצִים וְשָׁבִים בֵּין רְסִיסֵי טַל</p>
</blockquote>

<blockquote>
<p>וְצוּף צִיץ וָפֶרַח אוֹ עַל גַּב הַקֶּרֶשׁ</p>
</blockquote>

<blockquote>
<p>מְבוֹא עִיר מָעֻזָּם וּבֵית תֶּבֶן מִשְׂגַּבָּם</p>
</blockquote>

<blockquote>
<p>וְשָׁמָּה הֲמוֹנִים הֲמוֹנִים יִשְׁרְקוּן יִדְחָקוּן</p>
</blockquote>

<blockquote>
<p>לְהַמְתִּיק סוֹד עַל אֹדוֹת בֵּיתָם וּמְלַאכְתָּם</p>
</blockquote>

<blockquote>
<p>כֵּן נָהֲרוּ וְשָׁרְצוּ בַּעֲלֵי רוּחַ אֵלֶּה</p>
</blockquote>

<blockquote>
<p>הָלוֹךְ וָרָב לִרְגָעִים וְהַמָּקוֹם צַר לָהֶם</p>
</blockquote>

<blockquote>
<p>עַד נִתָּן אוֹת וַיְהִי לְפֶלֶא גָּדוֹל</p>
</blockquote>

<blockquote>
<p>כִּי אֵלֶּה אֲשֶׁר גָּבְהוּ מִבְּנֵי עֲנָקִים</p>
</blockquote>

<blockquote>
<p>קָצְרוּ כְרֶגַע מֵחֲגָבִים וְהָמוֹן לְאֵין מִסְפָּר</p>
</blockquote>

<blockquote>
<p>נֶאֶסְפוּ בְמָקוֹם צָר. כְּמוֹ מִשְׁפַּחַת הַגַּמָּדִים</p>
</blockquote>

<blockquote>
<p>שִׁפְלֵי קוֹמָה מֵעֵבֶר לְהָרֵי הֹדּוּ</p>
</blockquote>

<blockquote>
<p>אוֹ כִשְׂעִירֵי יַעַר וְלִילִית עִם רֵעוֹתֶיהָ</p>
</blockquote>

<blockquote>
<p>אֲשֶׁר יִרְאֵם הַסָּכָל מִן בְּנֵי הַכְּפָרִים</p>
</blockquote>

<blockquote>
<p>אוֹ יַחֲלֹם לִרְאוֹתָם כַּחֲצוֹת הַלַּיְלָה</p>
</blockquote>

<blockquote>
<p>רֹקְדִים בְּקוֹל מְשַׂחְקִים בְּתוֹךְ הַיַּעַר</p>
</blockquote>

<blockquote>
<p>וַעֲלֵי מַעְיָן וָנַחַל לְאוֹר פְּנֵי הַלְּבָנָה;</p>
</blockquote>

<blockquote>
<p>וְהַנִּפְתֶּה בְנַפְשׁוֹ מִקֶּסֶם שִׁיר וּמָחוֹל</p>
</blockquote>

<blockquote>
<p>לְבָבוֹ מָלֵא שָׂשׂוֹן וְגִיל וּפַחַד יַחְדָּיו;</p>
</blockquote>

<blockquote>
<p>כִּי רֶגַע הֹלְכִים הֵם הָלוֹךְ וְחָסוֹר</p>
</blockquote>

<blockquote>
<p>וְרֶגַע הָלוֹךְ וָרָב כֵּן בַּעֲלֵי בְלִי גוּף</p>
</blockquote>

<blockquote>
<p>פַּעַם גְּדוֹלִים הֵם וּפַעַם כִּקְטַנֵּי אָרֶץ</p>
</blockquote>

<blockquote>
<p>וּבְמָעוֹן צַר יֵשְׁבוּ כֻלָּם בַּמֶּרְחָב;</p>
</blockquote>

<blockquote>
<p>וְאַף כִּי רָבּוּ בְּמִסְפָּרָם כְּחוֹל הַיָּם</p>
</blockquote>

<blockquote>
<p>מָצְאוּ דֵי מָקוֹם בְּבֵית מוֹעֵד טִירָתָם.</p>
</blockquote>

<blockquote>
<p>אַךְ בִּדְבִיר הַבַּיִת הַרְחֵק מִן הָאֲסַפְסוּף</p>
</blockquote>

<blockquote>
<p>נִקְהֲלוּ הַחַשְׁמַנִּים וְסַרְנֵי שְׂרָפִים וּכְרוּבִים</p>
</blockquote>

<blockquote>
<p>וּכְאַלְפֵי אֵלִים יָשְׁבוּ עַל כִּסְאוֹת זָהָב</p>
</blockquote>

<blockquote>
<p>כַּחֲצִי גֹרֶן עָגֹל בְּסִתְרֵי סוֹד מַלְכוּת.</p>
</blockquote>

<blockquote>
<p>וְהַמַּזְכִּיר קָרָא הַקְּרִיאָה כְּדַת בַּעֲלֵי אֲסֻפּוֹת</p>
</blockquote>

<blockquote>
<p>וְאַחֲרֵי כֵן הֵחֵלוּ לָשִׁית עֵצוֹת בְּנַפְשָׁם.</p>

<br />
</blockquote>

<blockquote>
<p><strong>תם ספר ראשון</strong></p>

<br />
</blockquote>

<h2 id="סֵפֶרשֵׁנִי">סֵפֶר שֵׁנִי</h2>

<blockquote>
<p>בְּגָאוֹן וְהוֹד מַלְכוּת יָשַׁב שָׁם הַשָּׂטָן</p>
</blockquote>

<blockquote>
<p>עַל כִּסֵּא רָם וְנִשָּׂא אֲשֶׁר אֵין כָּמוֹהוּ</p>
</blockquote>

<blockquote>
<p>בְכָל צְבִי הַמַּמְלָכוֹת מֵהֹדּוּ וְעַד כּוּשׁ;</p>
</blockquote>

<blockquote>
<p>וְלֹא בְאֶרֶץ קֶדֶם הַמְּרִיקָה זָהָב וּפְנִינִים</p>
</blockquote>

<blockquote>
<p>לְפָאֵר כְּבוֹד מְלָכֶיהָ מַלְכֵי עַם לֹעֵז.</p>
</blockquote>

<blockquote>
<p>כִּי בְּכֹחוֹ עָלָה בְּרֹאשׁ עֲצֶרֶת בֹּגְדִים</p>
</blockquote>

<blockquote>
<p>וּבְרוּחַ נוֹאָשׁ הוּקַם עָל לְמַעְלָה מִתִּקְוָתוֹ</p>
</blockquote>

<blockquote>
<p>וַיִּתֵּן פָּנָיו כַּחַלָּמִישׁ לְחַדֵּשׁ מִלְחָמָה בַשָּׁמָיִם.</p>
</blockquote>

<blockquote>
<p>וְאַף כִּי מִלְּפָנִים לֹא הִשְׂכִּיל לְהַצְלִיחַ</p>
</blockquote>

<blockquote>
<p>הִרְהִיב בִּגְאוֹן לִבּוֹ וְהִבִּיעַ עָתָק לֵאמֹר:</p>
</blockquote>

<blockquote>
<p>&quot;שִׁמְעוּ אֵלִים שַׁלִּיטִים הַאֲזִינוּ שָׂרֵי מַעֲלָה!</p>
</blockquote>

<blockquote>
<p>הִנֵּה תְהוֹם מִתַּחַת לֹא תִכְבּשׁ לָנֶצַח</p>
</blockquote>

<blockquote>
<p>גִּבּוֹרֵי כֹחַ הַנֹּפְלִים וְנִדְכָּאִים בְּתוֹכָהּ</p>
</blockquote>

<blockquote>
<p>וְלָכֵן מֵאֲחֻזַּת שָׁמַיִם תּוֹחַלְתִּי לֹא אָבָדָה</p>
</blockquote>

<blockquote>
<p>וּצְבָא מָרוֹם כָּמוֹנוּ בַּעֲלוֹתֵנוּ מִשַּׁחַת זֹאת</p>
</blockquote>

<blockquote>
<p>יַעֲלֶה וְיַגִּיהָּ אוֹרֵנוּ בְּיֶתֶר שְׂאֵת וְעָז</p>
</blockquote>

<blockquote>
<p>וְנִבְטַח וְלֹא נִפְחַד מִפֶּגַע וְאָסוֹן עוֹד.</p>
</blockquote>

<blockquote>
<p>וַאֲנִי בְצֶדֶק וּמֵישָׁרִים נִבְחַרְתִּי לְרֹאשׁ לָכֶם</p>
</blockquote>

<blockquote>
<p>בְּחָק־דַּת שָׁמַיִם וּבְחֵפֶץ נַפְשְׁכֶם מֵאָז;</p>
</blockquote>

<blockquote>
<p>כִּי יִתְרוֹן לִי בְּעֵצָה וּגְבוּרָה לַמִּלְחָמָה</p>
</blockquote>

<blockquote>
<p>וּמֶה־גַּם עַתָּה בְּצוּק עִתִּים הָאֵלֶּה</p>
</blockquote>

<blockquote>
<p>כִּי קִנְאָה סָרָה מִכִּסְאִי הָעֹמֵד בַּשָּׁפֶל</p>
</blockquote>

<blockquote>
<p>וּמַמְלַכְתִּי נָכוֹנָה בְּיָדִי. בִּימֵי קֶדֶם הַטּוֹבִים</p>
</blockquote>

<blockquote>
<p>כַּאֲשֶׁר מָשַׁלְנוּ בַשָּׁמַיִם בֵּין רֹדְפֵי כָבוֹד</p>
</blockquote>

<blockquote>
<p>מָלֵא לֵב הַנִּקְלֶה לְקַנֵּא בַנִּכְבָּד מִמֶּנּוּ</p>
</blockquote>

<blockquote>
<p>אַךְ מִי יְקַנֵּא פֹה אֶת שַׂר הַצָּבָא</p>
</blockquote>

<blockquote>
<p>הַנִּצָּב כַּמַּטָּרָה לְחִצֵּי גִּבּוֹר וּבְרָקָיו</p>
</blockquote>

<blockquote>
<p>לִהְיוֹת לְסִתְרָה עֲלֵיכֶם וְלָשֵׂאת בְּנַפְשׁוֹ</p>
</blockquote>

<blockquote>
<p>מַכַּת בִּלְתִּי סָרָה? וְהִנֵּה בְּאֵין מָקוֹם</p>
</blockquote>

<blockquote>
<p>לִמְצֹא יִתְרוֹן אֵין מָקוֹם לַמִּתְגֹדְדִים</p>
</blockquote>

<blockquote>
<p>לְעוֹרֵר רִיב וּמָדוֹן. וּמִי זֵד יָהִיר</p>
</blockquote>

<blockquote>
<p>יִשָּׂא לַשָּׁוְא נַפְשׁוֹ וְיַחְמֹד לִמְלֹךְ בִּשְאוֹל</p>
</blockquote>

<blockquote>
<p>וְאֵין טוֹבָה מֹצֵאת רַק פִּי שְׁנַיִם עָמָל</p>
</blockquote>

<blockquote>
<p>וְרָב־כַּעַס וּמַכְאֹב? וְלָכֵן יִתְרוֹן לָנוּ</p>
</blockquote>

<blockquote>
<p>בִּהְיוֹתֵנוּ לַאֲגֻדָּה אַחַת וְלֵב וּפֶה אֶחָד</p>
</blockquote>

<blockquote>
<p>וְקֶשֶׁר אַמִּיץ זֶה אֵין כָּמוֹהוּ בַּשָּׁמָיִם</p>
</blockquote>

<blockquote>
<p>וּבְכֹחַ זֶה נַעֲלֶה לָשׁוּב לַאֲחֻזַּת נַחֲלָתֵנוּ</p>
</blockquote>

<blockquote>
<p>כִּי נַעֲלֶה וְנַצְלִיחַ בְּקֶרֶן תְּשׁוּעָה זוּ.</p>
</blockquote>

<blockquote>
<p>אַךְ הָבָה נִתְחַכְּמָה! אֵיזֶה דֶרֶךְ נַעֲלֶה</p>
</blockquote>

<blockquote>
<p>בְּמִלְחֶמֶת תְּנוּפָה אוֹ בְסֵתֶר וְעָרְמָה?</p>
</blockquote>

<blockquote>
<p>מִי הַיּוֹעֵץ בָּכֶם יַגִּיד לָנוּ מַה־בְּפִיו.&quot;</p>

<br />

<p>הוּא כִלָּה לְדַבֵּר: וּמֹלֵךְ בְּשֵׁבֶט מַלְכוּת</p>
</blockquote>

<blockquote>
<p>עָמַד מִכִּסְאוֹ מַלְאָךְ גִבּוֹר וְנוֹרָא</p>
</blockquote>

<blockquote>
<p>הַנִּלְחַם בִּגְבוּרָתוֹ וְחִתִּתוֹ מִכָּל צְבָא מָרוֹם;</p>
</blockquote>

<blockquote>
<p>וּבְנָפְלוֹ הִתְמַרְמַר כְּגֶבֶר נוֹאָשׁ מֵחַיִּים</p>
</blockquote>

<blockquote>
<p>כִּי הוּא בָחַר לִהְיוֹת כְּעֶלְיוֹן בְּמֶמְשַׁלְתּוֹ</p>
</blockquote>

<blockquote>
<p>אוֹ לָקוּץ בְּנַפְשׁוֹ אִם יִכָּנַע תַּחְתָּיו;</p>
</blockquote>

<blockquote>
<p>וְכַאֲשֶׁר נִשְׁבַּר בִּטְחוֹנוֹ סָרָה דַאֲגַת לִבּוֹ</p>
</blockquote>

<blockquote>
<p>לֹא זָע מֵאלֹהִים וְלֹא מְאֵימַת הַשְּׁאוֹל</p>
</blockquote>

<blockquote>
<p>וְלֹא מִמַּר מִשְּׁאוֹל. וְכֹה עָנָה וְאָמָר:</p>
</blockquote>

<blockquote>
<p>&quot;אָנֹכִי לְמִלְחֶמֶת תְּנוּפָה מִשְׁפָּטִי חָרַצְתִּי,</p>
</blockquote>

<blockquote>
<p>בְּתַחְבּוּלַת עָרְמָה חֵלֶק לִי אָיִן</p>
</blockquote>

<blockquote>
<p>וְטוֹבָה הִיא לִבְעָלֶיהָ בְּעִתָּהּ וְלֹא עָתָּה;</p>
</blockquote>

<blockquote>
<p>כִּי בְעוֹדָם יוֹשְׁבִים הֹגִים וְהֹרִים לְהַעֲרִים</p>
</blockquote>

<blockquote>
<p>מַה־לַּהֲמוֹן הַחַיִל הָעֹמְדִים בִּכְלֵי קְרָב</p>
</blockquote>

<blockquote>
<p>וַעֲרוּכִים לִקְרַאַת נֶשֶׁק לְקוֹל אוֹת מִלְחָמָה</p>
</blockquote>

<blockquote>
<p>כִּי יִמַּקּוּ הֲלוֹם נִדְחֵי שָׁמַיִם אֵלֶּה</p>
</blockquote>

<blockquote>
<p>וִימַשְׁשׁוּ בִמְעָרָה זּוּ לְחֶרְפָּה וְדִרְאוֹן עוֹלָם?</p>
</blockquote>

<blockquote>
<p>הֲלֹא כֶלֶא זֶה הֵכִין לָנוּ הָאַכְזָר</p>
</blockquote>

<blockquote>
<p>הָרֹדֶה בָנוּ עֵקֶב כִּי נִרְפִּים אֲנַחְנוּ</p>
</blockquote>

<blockquote>
<p>אַךְ חָלִילָה לָנוּ וְנַחְנוּ חֲמֻשִּׁים נַעֲלֶה</p>
</blockquote>

<blockquote>
<p>בְּלַהַב וְשֶׁצֶף הַשְּׁאוֹל וְנַבְקִיעַ עֹפֶל וָבַחַן</p>
</blockquote>

<blockquote>
<p>וְכָל בְּצוּרוֹת שָׁמָיִם. וְנָשִׁיב אַבְנֵי קָלַע</p>
</blockquote>

<blockquote>
<p>וּכְלֵי זַעַם וָנֶפֶץ לְצַר הַצֹּרֵר אוֹתָנוּ;</p>
</blockquote>

<blockquote>
<p>תַּחַת מְחִי קָבֳלוֹ יִשְׁמַע קוֹל רַעַם</p>
</blockquote>

<blockquote>
<p>וְרַעַשׁ מִפִּי הַתֹּפֶת; וְתַחַת אוֹר בְּרָקָיו</p>
</blockquote>

<blockquote>
<p>יִרְאֶה אֵשׁ שְׁחוֹרָה תּוּרַק בְּזַעַף גָּדוֹל</p>
</blockquote>

<blockquote>
<p>עַל רֹאשׁ מַלְאָכָיו וְעַל פְּנֵי כִסְאוֹ</p>
</blockquote>

<blockquote>
<p>וְגַם אַבְנֵי אֶלְגָּבִישׁ וְאֵשׁ זָרָה מִתְלַקַּחַת</p>
</blockquote>

<blockquote>
<p>כִּי נָשִׁיב בַּדָּבָר אֲשֶׁר זָדָה עָלֵינוּ.</p>
</blockquote>

<blockquote>
<p>וְכִי תֹאמְרוּ בְלִבְּכֶם: רַב הַדֶּרֶךְ וְגָבוֹהַּ</p>
</blockquote>

<blockquote>
<p>אֵיךְ נָעוּף שָׁמַיְמָה בִּכְנָפֵינוּ הַיְשָׁרוֹת</p>
</blockquote>

<blockquote>
<p>לִקְרַאת צַר וְאוֹיֵב הַנִּצָּב מִמַּעַל לָנוּ?</p>
</blockquote>

<blockquote>
<p>אַךְ הָאֹמְרִים כָּזאֹת אִם עֵר לִבָּם</p>
</blockquote>

<blockquote>
<p>מִתְּנוּמָתָם בְּנַחַל הַנְּשִׁיָּה הֲלֹא יִרְאוּ יָבִינוּ</p>
</blockquote>

<blockquote>
<p>כִּי עֲלוֹתֵינוּ לְמַעֲלָה אֶל מְקוֹם מוֹלַדְתֵּנוּ</p>
</blockquote>

<blockquote>
<p>הוּא לְפִי חֻקֵּנוּ; וְרַק לָרֶדֶת וְלִנְפֹּל</p>
</blockquote>

<blockquote>
<p>הוּא אֹרַח זָר לָנוּ. מִי מִכֶּם שָׁכַח</p>
</blockquote>

<blockquote>
<p>עֵת הִדְבִּיק הַצָּר וְהִבְקִיעַ קְצֵה הַמַּחֲנֶה</p>
</blockquote>

<blockquote>
<p>וְעַל צַוָּארֵינוּ נִרְדַּפְנוּ דֶּרֶךְ תְּהוֹם רַבָּה</p>
</blockquote>

<blockquote>
<p>אֵיךְ בְּרֹב עָמָל וּבִכְבֵדוּת גְּדוֹלָה</p>
</blockquote>

<blockquote>
<p>נִשְׁקַעֲנוּ בְעֵמֶק זֶה? וְלָכֵן עֲלוֹת לְמַעְלָה</p>
</blockquote>

<blockquote>
<p>יֵקַל לָנוּ לִמְאֹד. יֵשׁ מְפַחְדִּים וְאֹמְרִים</p>
</blockquote>

<blockquote>
<p>&quot;אִם נוֹסִיף לְהָעִיר חֲמַת הַמֵּצִיק לָנוּ</p>
</blockquote>

<blockquote>
<p>יֵלֵךְ עִמָּנוּ בַחֲמַת קֶרִי וְיֹאמַר &#8220;הַשְׁמֵד!&#8221;</p>
</blockquote>

<blockquote>
<p>אַךְ מַדּוּעַ נִירָא פֶּן יַשְׁמִידֵנוּ בִשְׁאוֹל?</p>
</blockquote>

<blockquote>
<p>מָה עֹנֵשׁ גָּדוֹל מִשְּׁכֹן בַּמָּקוֹם הַזֶּה?</p>
</blockquote>

<blockquote>
<p>הֵן מִכָּל טוֹבָה כְּבָר נִגְזַרְנוּ לָנוּ</p>
</blockquote>

<blockquote>
<p>וְנֶהְדַּפְנוּ לְשַׁחַת־בְּלִי, אֹפֶל וְצַלְמָוֶת.</p>
</blockquote>

<blockquote>
<p>לֶהָבָה תְלַהֵט סָבִיב לֹא תִכְבֶּה לָנֶצַח</p>
</blockquote>

<blockquote>
<p>אָבְדָה כָל־תִּקְוָה וְאֵין קֵץ לְמַכְאֹבֵינוּ</p>
</blockquote>

<blockquote>
<p>כְּלֵי זַעְמוֹ יַחֲלִיפוּ כֹחַ וּמְשָׁרְתָיו לֹא יִיעָפוּ</p>
</blockquote>

<blockquote>
<p>מוּסָרוֹ יָשׁוּב בְּעִתּוֹ לֹא יְאַחֵר הַמּוֹעֵד</p>
</blockquote>

<blockquote>
<p>וּלְעַנּוֹתֵנוּ לֹא יֶרֶף. וְעַתָּה אִם יַתֵּר יָדוֹ</p>
</blockquote>

<blockquote>
<p>וְגַם יְבַצַּע וְיַשְׁמִיד נִגְוַע וְנִהְיֶה לְאָפֶס</p>
</blockquote>

<blockquote>
<p>וּמַה־נִּירָא עוֹד? לָמָּה נֵחַת מִפָּנָיו</p>
</blockquote>

<blockquote>
<p>לְהַכְעִיסוֹ כָזֶה וְכָזֶה? אִם יָרִיק כָּל חֲמָתוֹ</p>
</blockquote>

<blockquote>
<p>תֹּאכְלֵנוּ אִשּׁוֹ הַגְּדוֹלָה וְכָלִיל יַעֲלֶה יִכָּחֵד</p>
</blockquote>

<blockquote>
<p>כָּל הַיְקוּם הַזֶּה. טוֹב כִּלָּיוֹן חָרוּץ</p>
</blockquote>

<blockquote>
<p>מִהְיוֹת בְּמָצוֹר וּמָצוֹק כָּל חַיֵּי עוֹלָם.</p>
</blockquote>

<blockquote>
<p>אוּלָם אִם עֶצֶם מֵעֶצֶם אֱלוֹהַּ נַחְנוּ</p>
</blockquote>

<blockquote>
<p>וְחָדֹל לֹא נֶחְדַּל לִהְיוֹת אֲשֶׁר נִהְיֶה</p>
</blockquote>

<blockquote>
<p>רַב לָנוּ חֶלְקֵנוּ וְיִתְרוֹן עַל בְּלִימָה;</p>
</blockquote>

<blockquote>
<p>וְטוֹב לְנַסּוֹת בְּכֹחֵנוּ לְהַחְרִיד שְׁמֵי מְעוֹנוֹ</p>
</blockquote>

<blockquote>
<p>וּלְהַרְעִישׁ כֵּס מַלְכוּתוֹ כְּפַעַם בְּפַעַם.</p>
</blockquote>

<blockquote>
<p>וְאַף כִּי אֵיתָן מְקוֹמוֹ וְלֹא נוּכַל לְהָפְכוֹ</p>
</blockquote>

<blockquote>
<p>וְלֹא לָנוּ הַמִּלְחָמָה הֲלֹא נָקָם הוּא.&quot;</p>

<br />

<p>כְּכַלּוֹתוֹ לְדַבֵּר הֵנִיחַ חֲמַת אַפּוֹ</p>
</blockquote>

<blockquote>
<p>וְהַכָּרַת פָּנָיו עָנְתָה נָקָם וּקְרָב נוֹרָא</p>
</blockquote>

<blockquote>
<p>לְחֶרְדַּת הַנּוֹעֲדִים שָׁם לוּלֵא אֱלֹהִים הֵם.</p>

<br />

<p>אָז יָקוּם בְּלִיַּעַל מָלֵא חֵן וָנֹעַם</p>
</blockquote>

<blockquote>
<p>וְלֹא הָיָה כְּיָפְיוֹ בְּכָל נֹפְלֵי הַשָּׁמַיִם</p>
</blockquote>

<blockquote>
<p>כִּי נֶהְדָּר בְּתֹאֲרוֹ וְגַם נִשְׂגָּב בְּמַעֲשָׂיו;</p>
</blockquote>

<blockquote>
<p>אֶפֶס שָׁוְא תּוֹכוֹ וּסְגֹר לִבּוֹ רֵיק</p>
</blockquote>

<blockquote>
<p>אַף כִּי שְׂפָתָיו מָן וְנֹפֶת תִּטֹּפְנָה</p>
</blockquote>

<blockquote>
<p>וְטַעַם מַר וְרַע יַמְתִּיק בְּצוּף לְשׁוֹנוֹ;</p>
</blockquote>

<blockquote>
<p>לְהַתְעוֹת הוּא חשֵׁב וּלְסַכֵּל עֵצָה טוֹבָה</p>
</blockquote>

<blockquote>
<p>כִּי מַחֲשַׁבְתּוֹ דַלָּה וְהָגוּת לִבּוֹ רָזָה</p>
</blockquote>

<blockquote>
<p>לְהָרַע חָרוּץ הוּא אַךְ לַעֲשׂוֹת נְדִיבוֹת</p>
</blockquote>

<blockquote>
<p>מָלֵא מֹרֶךְ וְעַצְלוּת. אָכֵן מִדְבָּרוֹ נָאוֶה</p>
</blockquote>

<blockquote>
<p>וּבְקוֹל עָרֵב וְנָעִים כֹּה פָתַח וְאָמָר:</p>

<br />

<p>&quot;לִבִּי וְנַפְשִׁי שָׂרִים! קְרָבוֹת יֶחְפָּצוּן</p>
</blockquote>

<blockquote>
<p>כִּי בְאֵיבָה וְשִׂנְאָה אֵינֶנִּי נֹפֵל מִכֶּם;</p>
</blockquote>

<blockquote>
<p>לוּלֵא עֵצָה הַיְעוּצָה לִתְגָּר מִלְחָמָה</p>
</blockquote>

<blockquote>
<p>תְּעִירֵנִי לְמָאֵן בָּהּ וְלֹא לָבוֹא בְּסוֹדָהּ</p>
</blockquote>

<blockquote>
<p>יַעַן מְחִתָּה קְרוֹבָה וְרָעָה נֶגֶד פָּנֵינוּ.</p>
</blockquote>

<blockquote>
<p>כִּי יוֹעֵץ הַלָּז וְרַב לְגִבּוֹרֵי הֶחָיִל</p>
</blockquote>

<blockquote>
<p>אֵינֶנּוּ בֹטֵחַ בַּעֲצָתוֹ וְלֹא בְּרֹב חֵילוֹ;</p>
</blockquote>

<blockquote>
<p>רַק מְגַמַּת פָּנָיו בְּכָל דִּבְרֵי פִיו</p>
</blockquote>

<blockquote>
<p>לְהַרְאוֹת עֹז וּגְבוּרָה כְּנוֹאָשׁ מִכָּל תִּקְוָה</p>
</blockquote>

<blockquote>
<p>לִנְקֹם בְּאֵשׁ נְקָמָה וּלְכַבּוֹת נֵר חַיֵּינוּ.</p>
</blockquote>

<blockquote>
<p>נִתְבּוֹנֵן נָא תְּחִלָּה: אֵיךְ נִנְקֹם נָקָם?</p>
</blockquote>

<blockquote>
<p>כָּל מִגְדָּל בַּשָּׁמַיִם מָלֵא תֹפְשֵׂי נֶשֶׁק</p>
</blockquote>

<blockquote>
<p>הַשֹּׁמְרִים מְבוֹא הַמִּבְצָר. וְעַל שְׂפַת הַתְּהוֹם</p>
</blockquote>

<blockquote>
<p>חֹנִים גְּדוּדֵי חַיִל וְעָפִים מִקָּצֶה לְקָצֶה</p>
</blockquote>

<blockquote>
<p>אֵלֶּה הֵם הַתָּרִים בְּכָל קַצְוֵי חשֶׁךְ</p>
</blockquote>

<blockquote>
<p>וְלֹעֲגִים לָנוּ לֵאמֹר: לְכוּ הַחְרִידוּ שָׁמָיִם!</p>
</blockquote>

<blockquote>
<p>וְלוּ עָלִינוּ מִזֶּה וּפָרַצְנוּ בַּחֲמַת כֹּחַ</p>
</blockquote>

<blockquote>
<p>וְגַם שְׁאוֹל וּמְלֹאָהּ רְפָאִים קֹדְרֵי פָנִים</p>
</blockquote>

<blockquote>
<p>לוּ פָרְצוּ לְרַגְלֵינוּ וְזָרְקוּ חֶלְאָתָם שָׁמַיְמָה</p>
</blockquote>

<blockquote>
<p>וְאוֹר עֶלְיוֹן הִקְדִּירוּ; בְּכָל זֹאת הָאוֹיֵב</p>
</blockquote>

<blockquote>
<p>מִבְּלִי חֲלִיפוֹת לוֹ יִשָּׁאֵר עַל כִּסְאוֹ</p>
</blockquote>

<blockquote>
<p>זַךְ וְטָהוֹר לְעוֹלָם וְהַמֶּרְכָּבָה כְּעֵין חַשְׁמַל</p>
</blockquote>

<blockquote>
<p>וְלִבְנַת סַפִּיר לָטֹהַר תַּדִּיחַ חֶלְאָתָהּ</p>
</blockquote>

<blockquote>
<p>וְאֵשׁ זָרָה תְּבַעֵר; וְתֵדְעוּ לְמִי הַמִּלְחָמָה!</p>
</blockquote>

<blockquote>
<p>וְאַחֲרֵי מַגֵּפָה כָזֹאת תִּקְוָתֵנוּ תֹּאבַד לָעַד</p>
</blockquote>

<blockquote>
<p>כִּי בָא קִצֵּנוּ. מַהֲרוּ חוּשׁוּ וְנַעֲלֶה</p>
</blockquote>

<blockquote>
<p>וְנַצִּית חֲמַת שַׁדַּי וִיכַלֶּה חֲמָתוֹ בָּנוּ</p>
</blockquote>

<blockquote>
<p>וַחֲמָתוֹ תְּכַלֶּה אוֹתָנוּ וְנִשְׁמַדְנוּ מִהְיוֹת עוֹד</p>
</blockquote>

<blockquote>
<p>וְזֹאת לָנוּ לִישׁוּעָה – יְשׁוּעָה גְדוֹלָה מִנְּשׂוֹא!</p>
</blockquote>

<blockquote>
<p>מִי עָנִי וְכֹאֵב יַסְגִּיר נֶפֶשׁ חַיָּתוֹ</p>
</blockquote>

<blockquote>
<p>וְיִמְסָר לִבּוֹ הַמֵּבִין נְעִימוֹת חַיֵּי נֶצַח?</p>
</blockquote>

<blockquote>
<p>מָה אַחֲרִית לְגֹוֵעַ וְתִקְוָה לְיוֹרֵד דּוּמָה</p>
</blockquote>

<blockquote>
<p>כִּי יִקָּחֵהוּ אֹפֶל וְלֵיל תֹּהוּ יְבַלְּעֶנּוּ</p>
</blockquote>

<blockquote>
<p>לִישׁוֹן שְׁנַת עוֹלָם בְּלִי לַהֲגוֹת וְלָנוּעַ עוֹד?</p>
</blockquote>

<blockquote>
<p>וְלוּ מְתוּקָה שְׁנַת עוֹלָם; מִי יַגִּיד לָנוּ</p>
</blockquote>

<blockquote>
<p>הֲיוּכַל הֲיִרְצֶה אוֹיְבֵנוּ לָתֵת לָנוּ שֵׁנָה?</p>
</blockquote>

<blockquote>
<p>הֲיוּכַל אוֹ לֹא – רַבִּים אֹמְרִים כֹּה וָכֹה</p>
</blockquote>

<blockquote>
<p>רַק כִּי לֹא יִרְצֶה נִגְלָה לְעֵינֵי כֹל.</p>
</blockquote>

<blockquote>
<p>הֵן חָכָם הוּא וְחַלָּשׁ וְנָבוּךְ אֵינֶנּוּ</p>
</blockquote>

<blockquote>
<p>הֲיַעֲשֶׂה חֵפֶץ שֹׂנְאָיו לְהָחִישׁ קֵץ לָמוֹ</p>
</blockquote>

<blockquote>
<p>לְכַלּוֹתָם כְּרֶגַע בְּאַפּוֹ; וְהוּא אֶרֶךְ אַפַּיִם</p>
</blockquote>

<blockquote>
<p>לִנְגֹּף נָגוֹף וְרָפוֹא וּלְעַנּוֹתָם לִבְלִי קֵץ?</p>
</blockquote>

<blockquote>
<p>אֶפֶס חֲפֵצֵי קְרָב מְפַתִּים אוֹתָנוּ לֵאמֹר:</p>
</blockquote>

<blockquote>
<p>&quot;עַד מָתַי נַחֲרִישׁ? הֵן נִמְכַּרְנוּ מֵאָז</p>
</blockquote>

<blockquote>
<p>וְנוֹעַדְנוּ לְחֶבְלֵי שְׁאוֹל; נַעֲשֶׂה מַה־שֶׁנַּעֲשֶׁה</p>
</blockquote>

<blockquote>
<p>מַה יוּכַל לְהוֹסִיף וּלְהַכְבִּיד עָנְיֵנוּ?&quot;</p>
</blockquote>

<blockquote>
<p>אַךְ שָׂאוּנִי וַאֲדַבֵּר: הַאִם שִׁבְתֵּנוּ בָּזֶה</p>
</blockquote>

<blockquote>
<p>מְשִׁיבֵי טַעַם בַּשַּׁעַר וַחֲגוּרֵי כְלֵי מִלְחָמָה</p>
</blockquote>

<blockquote>
<p>הֲזֶה עָנְיֵנוּ הַגָּדוֹל וְעָלָיו אֵין לְהוֹסִיף?</p>
</blockquote>

<blockquote>
<p>כַּאֲשֶׁר נַסְנוּ כֻלָּנוּ מֻכִּים וְנִרְדָּפִים</p>
</blockquote>

<blockquote>
<p>וְחָסִינוּ בְצֵל שְׁאוֹל מֵחִצֵּי בְרַק שָׁמַיִם</p>
</blockquote>

<blockquote>
<p>הֲלֹא שַׁחַת זוּ לְמִקְלָט חָשַׁבְנוּ לָנוּ.</p>
</blockquote>

<blockquote>
<p>וְגַם כַּאֲשֶׁר שָׁכַבְנוּ אֲסוּרִים בַּאֲגַם אֵשׁ</p>
</blockquote>

<blockquote>
<p>הֲלֹא רַע לָנוּ אָז שִׁבְעָתַיִם מֵעָתָּה.</p>
</blockquote>

<blockquote>
<p>וּמַה־נַּעֲשֶׁה אֵיפֹה אִם נִשְׁמַת שַׁדַּי</p>
</blockquote>

<blockquote>
<p>עוֹד תַּבְעִיר הַבְּעֵרָה עַל אַחַת שֶׁבַע</p>
</blockquote>

<blockquote>
<p>וּבַחֲרוֹנוֹ כִּי עַז יַשְׁקִיעֵנוּ בְּמוֹ לֶהָבָה?</p>
</blockquote>

<blockquote>
<p>אוֹ נְקָמָה מִמַּעַל אֲשֶׁר כִּמְעַט שָׁכָכָה</p>
</blockquote>

<blockquote>
<p>תָּעִיר זְרוֹעוֹ הַנְּטוּיָה לְהַכּוֹת וְלִפְרֹץ בָּנוּ?</p>
</blockquote>

<blockquote>
<p>אָן נָנוּס לְעֶזְרָה בְּפָתְחוֹ אֹצְרוֹת שְׁאוֹל</p>
</blockquote>

<blockquote>
<p>וּרְקִיעַ נוֹרָא הַזֶּה יִשְׁטֹף מִפִּי צִנּוֹרָיו</p>
</blockquote>

<blockquote>
<p>מַבּוּל וְזֶרֶם אֵשׁ; פַּחִים וָפַחַד וָפָח</p>
</blockquote>

<blockquote>
<p>יִתְחוֹלְלוּ מִמַּעַל לָנוּ וְלֹא נֵדַע לְמָתַי</p>
</blockquote>

<blockquote>
<p>יָחֻלוּ עַל רָאשֵׁינוּ? וְאוּלַי לְעֵת שִׁבְתֵּנוּ</p>
</blockquote>

<blockquote>
<p>לְהַמְתִּיק סוֹד יַחַד לְחַזֵּק לֵב לַמִּלְחָמָה</p>
</blockquote>

<blockquote>
<p>תֹּאחַז בָּנוּ סְעָרָה וְתַשְׁלִיכֵנוּ עַל הַסְּלָעִים</p>
</blockquote>

<blockquote>
<p>וְנִתָּקַע כַּיָּתֵד בַּסֶּלַע אִישׁ אִישׁ לְבַדּוֹ</p>
</blockquote>

<blockquote>
<p>לִשְׁמֹר סוּפָה מֵחֶדֶר הַבָּאָה לְצַחֵק בָּנוּ;</p>
</blockquote>

<blockquote>
<p>אוֹ תַשְׁלִיכֵנוּ שָׁמָּה בְּיָם זֹעֵף נָפוּחַ</p>
</blockquote>

<blockquote>
<p>וְנִשְׁקַע אֲסוּרֵי זִקִּים בְּמוֹ גַלִּים בֹּעֲרִים</p>
</blockquote>

<blockquote>
<p>לִשְמֹעַ קוֹל צְוָחָה וּשְׁרִיקוֹת נַפְשֵׁנוּ לָנֶצַח</p>
</blockquote>

<blockquote>
<p>וְאֵין מְרַחֵם וּמְנַחֵם וְאֵין אֹמַר הָשַׁב;</p>
</blockquote>

<blockquote>
<p>וְאָז תֵּדְעוּ כִּי יוּכַל לְהַכְבִּיד עָנְיֵנוּ.</p>
</blockquote>

<blockquote>
<p>וְלָכֵן עֲצָתִי לַחְדֹּל לִתְגָּר בּוֹ מִלְחָמָה</p>
</blockquote>

<blockquote>
<p>לֹא בְגָלוּי וְלֹא בַסָּתֶר. כִּי גְבוּרָה וְעָרְמָה</p>
</blockquote>

<blockquote>
<p>רַק כְּאַיִן נֶגְדּוֹ. וּמִי יוּכַל לְרַמּוֹתוֹ</p>
</blockquote>

<blockquote>
<p>וְעֵינָיו צוֹפוֹת בַּכֹּל? וּמֵחוּג שָׁמַיִם יַשְׁגִּיחַ</p>
</blockquote>

<blockquote>
<p>וְגַם יִלְעַג לְמַחְשְׁבוֹתֵינוּ כִּי הַכֹּל הָבֶל.</p>
</blockquote>

<blockquote>
<p>כִּי כְמוֹ גְבוּרָתוֹ לִשְׁבֹּר זְרוֹעַ כֹּחֵנוּ</p>
</blockquote>

<blockquote>
<p>כֵּן תְּבוּנָתוֹ לְסַכֵּל עֵצָה וְתַחְבּוּלָה לָנוּ.</p>
</blockquote>

<blockquote>
<p>וְכִי תֹאמְרוּ הַאִם נִהְיֶה נִבְזִים וּשְׁפָלִים</p>
</blockquote>

<blockquote>
<p>וְצֶאֱצָאֵי שָׁמַיִם כָּמוֹנוּ יִהְיוּ לְמִרְמַס רָגֶל</p>
</blockquote>

<blockquote>
<p>כַּאֲשֵׁמִים בְּבֵית סֹהַר וַאֲסִירֵי עָנִי וּבַרְזֶל?</p>
</blockquote>

<blockquote>
<p>לְזאֹת עֲצָתִי תַעֲנֶה טוֹבוֹת צָרוֹת אֵלֶּה</p>
</blockquote>

<blockquote>
<p>מִצָּרוֹת רָעוֹת מֵאֵלֶּה. כִּי נִכְבַּשְׁנוּ כְבָר</p>
</blockquote>

<blockquote>
<p>וְאֵין לְהָשִׁיב הַגַּלְגָּל וְחָק פִי הַשַּׁלִּיט</p>
</blockquote>

<blockquote>
<p>וּרְצוֹן הַתַּקִּיף מִמֶּנּוּ. אָמְנָם כֹּחֵנוּ שָׁוֶה</p>
</blockquote>

<blockquote>
<p>לִסְבֹּל אוֹ לִפְרֹץ; וְאֵין עָוֶל בְּחֹק זֶה</p>
</blockquote>

<blockquote>
<p>אֲשֶׁר חָרַץ כָּזֹאת. וְאִם נְבוֹנִים אֲנַחְנוּ</p>
</blockquote>

<blockquote>
<p>הֲלֹא כֵן חָרַצְנוּ כַּאֲשֶׁר עָלִינוּ מִתְּחִלָּה</p>
</blockquote>

<blockquote>
<p>לְהִלָּחֵם בְּגִבּוֹר כָּמוֹהוּ טֶרֶם נוֹדַע לָנוּ</p>
</blockquote>

<blockquote>
<p>אֵיךְ יִפֹּל דָּבָר. וַאֲנִי לֹעֵג לָאֵלֶּה</p>
</blockquote>

<blockquote>
<p>אֲשֶׁר בְּיוֹם נֶשֶׁק אַבִּירֵי לֵב הֵמָּה</p>
</blockquote>

<blockquote>
<p>וּנְכוֹנִים לַעֲשׂוֹת גְּדוֹלוֹת; וְאִם לֹא יַצְלִיחוּ</p>
</blockquote>

<blockquote>
<p>יְסַלְּדוּ יָחִילוּ מִפְּנֵי רָעָה הַבָּאָה בַעֲקֵבָם</p>
</blockquote>

<blockquote>
<p>וְיִפְחֲדוּ לָלֶכֶת גּוֹלָה אוֹ לָשֵׂאת חֶרְפָּה</p>
</blockquote>

<blockquote>
<p>מוֹסְרוֹת אוֹ מַכְאוֹב, שְׁפָטִים רָעִים אֵלֶּה</p>
</blockquote>

<blockquote>
<p>אֲשֶׁר יָשִׁית עֲלֵיהֶם מְנַצֵּחַ בְּיָד חֲזָקָה.</p>
</blockquote>

<blockquote>
<p>וּשְׁפָטִים כְּמוֹ אֵלֶּה מְצָאוּנוּ גַם הַיּוֹם</p>
</blockquote>

<blockquote>
<p>אִם נִשָּׂא וְנִסְבֹּל אוּלַי בְרֹב הַיָּמִים</p>
</blockquote>

<blockquote>
<p>יִתְעַשֵּׁת הָאוֹיֵב לָנוּ וְיָשׁוּב מֵחֲרוֹן אַפּוֹ</p>
</blockquote>

<blockquote>
<p>וְיַעֲצִים עֵינָיו מִמֶּנּוּ כִּי רְחוֹקִים אֲנַחְנוּ</p>
</blockquote>

<blockquote>
<p>וְגַם חָדַלְנוּ לְהַכְעִיסוֹ. וּכְבָר שָׂבְעָה נַפְשׁוֹ</p>
</blockquote>

<blockquote>
<p>מִכָּל הַבָּא עָלֵינוּ. וְלַהַט נוֹרָא הַזֶּה</p>
</blockquote>

<blockquote>
<p>בְּאֵין נֹפֵחַ בָּאֵשׁ יִרֶף מְעַט מְעָט</p>
</blockquote>

<blockquote>
<p>וְעֶצֶם נַפְשֵׁנוּ הַזַּךְ יֶחֱזַק יִתְגַּבֵּר אָז</p>
</blockquote>

<blockquote>
<p>עַל קִיטוֹר הָרָע; וְלֹא נֵדַע כֹּחוֹ עוֹד</p>
</blockquote>

<blockquote>
<p>כִּי יֶחְדַּל חֻמּוֹ בַּהֲרִיקוֹ כְפַעַם בְּפָעַם.</p>
</blockquote>

<blockquote>
<p>אוֹ יְשַׁנֶּה חֻקֵּנוּ לִשְׁכֹּן בְּזַלְעֲפוֹת אֵשׁ</p>
</blockquote>

<blockquote>
<p>כִּי נָשׁוּב לִהְיוֹת כִּיסוֹד הַמָּעוֹן וְהַמָּקוֹם</p>
</blockquote>

<blockquote>
<p>וְנִשְׂחַק לְלַפִּיד בֹּעֵר וּמַכְאוֹב לֹא נֵדַע</p>
</blockquote>

<blockquote>
<p>רֹגֶז יָשׁוּב לָנַחַת וַחֲשֵׁכָה לָאוֹרָה.</p>
</blockquote>

<blockquote>
<p>וּמִלְּבַד כָּל אֵלֶּה הֲלֹא יֵשׁ תִּקְוָה</p>
</blockquote>

<blockquote>
<p>כִּי בְקֶרֶב הַיָּמִים יִתְהַפֵּךְ הַגַּלְגָּל לְטוֹב</p>
</blockquote>

<blockquote>
<p>וּבִמְסִבּוֹת מִתְהַפְּכוֹת יִפְּלוּ חֲבָלִים בַּנְּעִימִים.</p>
</blockquote>

<blockquote>
<p>אֻמְנָם גּוֹרָלֵנוּ זֶה רָחוֹק מִגּוֹרָל טוֹב</p>
</blockquote>

<blockquote>
<p>אַךְ רָחוֹק הוּא גַּם מִגּוֹרָל רָע</p>
</blockquote>

<blockquote>
<p>אִם לֹא בְזָדוֹן נוֹסִיף לָנוּ רֹגֶז.&quot;</p>

<br />

<p>כָּזֹאת עֲצַת בְּלִיַּעַל יָפָה וְסָרַת טָעַם</p>
</blockquote>

<blockquote>
<p>כְּבֹחֵר עַצְלוּת בְּזוּיָה וּמַרְגֵּעָה וְלֹא שָׁלוֹם.</p>
</blockquote>

<blockquote>
<p>וְאַחֲרָיו עָמַד מָמוֹן עַל רַגְלָיו וַיַּעַן לֵאמֹר:</p>
</blockquote>

<blockquote>
<p>&quot;אִם נֵצֵא לַמִּלְחָמָה מְגַמָּתֵנוּ אַחַת מִשְּׁתַּיִם</p>
</blockquote>

<blockquote>
<p>לַהֲדֹף מֶלֶךְ הַשָּׁמַיִם מִן כִּסֵּא מַלְכוּתוֹ;</p>
</blockquote>

<blockquote>
<p>אוֹ לָשׁוּב לַאֲחֻזָּתֵנוּ. אֶפֶס כִּי אֵין תִּקְוָה</p>
</blockquote>

<blockquote>
<p>לְהָסִיר אוֹתוֹ מִכִּסְאוֹ זוּלָתִי בִיכֹלֶת הַמִּקְרֶה</p>
</blockquote>

<blockquote>
<p>לְהָסִיר חָק עוֹלָם וּלְהָשִׁיב הַכֹּל לְתֹהוּ</p>
</blockquote>

<blockquote>
<p>וְזֹאת לֹא תָקוּם וְלֹא תִהְיֶה לְעוֹלָם</p>
</blockquote>

<blockquote>
<p>וְלָכֵן נוֹחִיל לַשָּׁוְא אִם נוֹחִיל לָאֲחֶרֶת</p>
</blockquote>

<blockquote>
<p>כִּי אֵיךְ נָשׁוּב לַאֲחֻזָּתֵנוּ בִּגְבוּל שָׁמָיִם</p>
</blockquote>

<blockquote>
<p>טֶרֶם נִפְגַּע בְּעֶלְיוֹן וּזְרוֹעַ כֹּחוֹ נַחֲלשׁ?</p>
</blockquote>

<blockquote>
<p>כִּי אִם נֹאמַר: הוּא יָשׁוּב וְיִתְנַחֵם</p>
</blockquote>

<blockquote>
<p>וְיִתֵּן לָנוּ חֲנִינָה עֵקֶב כִּי נִכָּנַע תַּחְתָּיו;</p>
</blockquote>

<blockquote>
<p>אֵיךְ נַעֲמֹד לְפָנָיו לְשָׁרְתוֹ בְיִרְאָה וַעֲנָוָה</p>
</blockquote>

<blockquote>
<p>כִּי יְצַוֶּה עָלֵינוּ לְהַנְעִים זְמִירוֹת יָהּ</p>
</blockquote>

<blockquote>
<p>לִפְנֵי הוֹד כִּסְאוֹ וְלָשִׁיר לְשֵׁם כְּבוֹדוֹ</p>
</blockquote>

<blockquote>
<p>הַלְלוּיָהּ בְּלֹא חֶמְדָּה? הֲלֹא קִנְאָה תֹאכְלֵנוּ</p>
</blockquote>

<blockquote>
<p>לִרְאוֹת אוֹתוֹ בְתִפְאַרְתּוֹ יוֹשֵׁב כַּאֲדוֹן כֹּל</p>
</blockquote>

<blockquote>
<p>וְרֵיחַ נִיחֹחַ יַעֲלֶה עַל מִזְבַּח קָדְשׁוֹ</p>
</blockquote>

<blockquote>
<p>מִרְקַחַת סַמִּים וּפְרָחִים שֶׁנַּקְטִיר לְמֹרַת רוּחֵנוּ</p>
</blockquote>

<blockquote>
<p>כִּי זוּ הָעֲבוֹדָה וְהַמְּלָאכָה לָנוּ בַשָּׁמָיִם.</p>
</blockquote>

<blockquote>
<p>אֵיךְ נִיעַף וְנִיגַע לְבַלּוֹת יְמֵי עוֹלָם</p>
</blockquote>

<blockquote>
<p>לְשָׁרֵת וְלַעֲבֹד לְפָנָיו אֲשֶׁר נִשְׂנָא בְלִבֵּנוּ!</p>
</blockquote>

<blockquote>
<p>לָכֵן דַּעְתִּי לַחֲדֹל מִלְּבַקֵּשׁ מְעוֹן קֶדֶם</p>
</blockquote>

<blockquote>
<p>כִּמְשָׁרְתִים בְּרוּם שָׁמָיִם. לֹא בְחֶרֶב וְקֶשֶׁת</p>
</blockquote>

<blockquote>
<p>כִּי יָדֵנוּ קָצָרָה; וְלֹא בִתְפִלָּה וְתַחֲנוּנִים</p>
</blockquote>

<blockquote>
<p>אֲשֶׁר נַפְשֵׁנוּ גָעֳלָה. אַךְ מִמֶּנּוּ וּבָנוּ</p>
</blockquote>

<blockquote>
<p>נְבַקֵּשׁ טוֹבָה לְנַפְשֵׁנוּ וּמִמְּקוֹר נַפְשֵׁנוּ נִרְוֶה</p>
</blockquote>

<blockquote>
<p>וְנִחְיֶה לָנוּ וּלְעַצְמֵנוּ. כִּי הִנְנוּ חָפְשִׁים</p>
</blockquote>

<blockquote>
<p>וְאֵין שֹׁפְטִים עָלֵינוּ; אַף כִּי סְגוּרִים אָנוּ</p>
</blockquote>

<blockquote>
<p>בְּתוֹךְ בָּתֵּי כְלָאִים. טוֹב לָנוּ דְרוֹר</p>
</blockquote>

<blockquote>
<p>בְּרֹב עָמָל וָטֹרַח מֵעַבְדּוּת בְּהֵיכְלֵי עֹנֶג.</p>
</blockquote>

<blockquote>
<p>וְנַחְנוּ נַעֲשֶׂה חָיִל וְנִקְנֶה לָנוּ שֵׁם</p>
</blockquote>

<blockquote>
<p>כִּי נוֹצִיא לָנוּ גְּדֹלוֹת מִן קְטַנּוֹת</p>
</blockquote>

<blockquote>
<p>בְּרָכוֹת מִן קְלָלוֹת וְטוֹבוֹת מִן רָעוֹת</p>
</blockquote>

<blockquote>
<p>וּבְכָל מַצָּב וּמָקוֹם נַעֲלֶה נַשְׂכִּיל וְנַצְלִיחַ</p>
</blockquote>

<blockquote>
<p>וְנַהֲפֹךְ נֶגַע לָעֹנֶג כִּי נִשְׁקֹד לַעֲשׂוֹת</p>
</blockquote>

<blockquote>
<p>כַּאֲשֶׁר תַּשִּׂיג יָדֵינוּ. וְלָמָּה נִירָא מֵחשֶׁךְ</p>
</blockquote>

<blockquote>
<p>בְּחַדְרֵי תְהוֹם תַּחְתִּית? הֲלֹא אֱלֹהֵי שָׁמַיִם</p>
</blockquote>

<blockquote>
<p>גַּם הוּא לְעִתִּים יֹאמַר לִשְׁכֹּן בָּעֲרָפֶל</p>
</blockquote>

<blockquote>
<p>וּמַעֲבֵה חשֶׁךְ סֵתֶר לְאוֹר כְּבוֹדוֹ הַבָּהִיר</p>
</blockquote>

<blockquote>
<p>וְגַם כִּסְאוֹ יִתְכַּסֶּה בְּקַדְרוּת וְעַב הֶעָנָן</p>
</blockquote>

<blockquote>
<p>וּמִשָּׁם יַרְעֵם יַחְצֹב לַהֲבוֹת אֵשׁ וּבְרָקִים</p>
</blockquote>

<blockquote>
<p>וְשָׁמַיִם יָשִׁית כִּשְׁאוֹל. וְאִם הוּא מִתְחַפֵּשׂ</p>
</blockquote>

<blockquote>
<p>בִּכְסוּת חשֶׁךְ שֶׁלָּנוּ מַדּוּעַ לֹא נִתְחַפֵּשׂ</p>
</blockquote>

<blockquote>
<p>גַּם אֲנַחְנוּ כָמוֹהוּ בְּכָתְנוֹת אוֹר שֶׁלּוֹ?</p>
</blockquote>

<blockquote>
<p>הֵן אַדְמַת עֵפָתָה זוּ לֹא תֶחְסַר הֲדָרָהּ</p>
</blockquote>

<blockquote>
<p>אֲבָנִים יְקָרוֹת וְזָהָב; וְיָדֵנוּ לֹא קָצָרָה</p>
</blockquote>

<blockquote>
<p>בְּכָל מְלֶאכֶת מַחֲשֶׁבֶת לַעֲשׂוֹת גְּדֹלוֹת וּנְצוּרוֹת</p>
</blockquote>

<blockquote>
<p>וּמַה־לָּנוּ בַשָּׁמַיִם גְּדֹלוֹת מִכָּל אֵלֶּה?</p>
</blockquote>

<blockquote>
<p>וּמַכְאוֹבֵינוּ בְּשֶׁטֶף הַזְּמָן יֵלְכוּ הָלוֹךְ וְחָסוֹר</p>
</blockquote>

<blockquote>
<p>עַד אֲשֶׁר יָשׁוּבוּ לָנוּ לִמְקוֹר חַיִּים</p>
</blockquote>

<blockquote>
<p>וְחֹם הַקָּשֶׁה יִרְפֶּה וְהָיָה לְחֹם צַח</p>
</blockquote>

<blockquote>
<p>כִּי יְסוֹד חַיֵּינוּ יַחֲלִיף יְשַׁנֶּה פָנָיו</p>
</blockquote>

<blockquote>
<p>וְהָיִינוּ כְעֵין הַמָּעוֹן מַכְאוֹב לֹא יַכְאִיבֵנוּ</p>
</blockquote>

<blockquote>
<p>וַחֲבָלִים לֹא יֹאחֲזוּ בָנוּ. מִכָּל אֵלֶּה נַשְׂכִּיל</p>
</blockquote>

<blockquote>
<p>לִבְחֹר עֲצַת שָׁלוֹם וְדֶרֶךְ נָכוֹנָה וְשֹׁקָטֶת</p>
</blockquote>

<blockquote>
<p>וְנִתְבּוֹנֵן מָה אָנוּ וְאֵיפֹה אֲנַחְנוּ חֹנִים</p>
</blockquote>

<blockquote>
<p>וּנְבַקֵּשׁ מִפְלָט לָנוּ וּמַחְסֶה בְדֶרֶךְ שַׁלְוָה</p>
</blockquote>

<blockquote>
<p>לְהַצִּיל לָנוּ מֵרָעָתֵנוּ; וְכָל מַחֲשֶׁבֶת מִלְחָמָה</p>
</blockquote>

<blockquote>
<p>לֹא תַעֲלֶה עַל לִבֵּנוּ. כָּזֹאת יָעַצְתִּי אָנִי.&quot;</p>

<br />

<p>עוֹד הוּא מְדַבֵּר וְהַנּוֹעָדִים שָׁם בַּדְּבִיר</p>
</blockquote>

<blockquote>
<p>הִשְׁמִיעוּ קוֹל שָׁאוֹן כִּנְקִיקֵי סְלָעִים בַּחוֹף</p>
</blockquote>

<blockquote>
<p>מְשִׁיבִים קוֹל סַעַר אֲשֶׁר הַיָּם לְעֻמָּתָם</p>
</blockquote>

<blockquote>
<p>רָעַשׁ כָּל הַלַּיְלָה וְאַחַר יֶהֱמֶה יְיַבֵּב</p>
</blockquote>

<blockquote>
<p>וְיַפִּיל שֵׁנָה מְתוּקָה עַל עֵינֵי הַמַּלָּחִים</p>
</blockquote>

<blockquote>
<p>אֲשֶׁר חָתְרוּ וּבָאוּ בִּכְלִי גֹמֶא אוֹ בַצִּי</p>
</blockquote>

<blockquote>
<p>לְהִנָּפֵשׁ בְּחוֹף אֵיתָן כַּאֲשֶׁר עָבַר הַסַּעַר</p>
</blockquote>

<blockquote>
<p>כָּכָה צָהֲלוּ הַקְּרוּאִים כְּכַלּוֹת מָמוֹן לְדַבֵּר</p>
</blockquote>

<blockquote>
<p>וּמָחֲאוּ כַף בְּשָׁמְעָם עֲצַת שָׁלוֹם מִפִּיו</p>
</blockquote>

<blockquote>
<p>יַעַן לְהִלָּחֵם שֵׁנִית חָרְדוּ חֲרָדָה גְדוֹלָה</p>
</blockquote>

<blockquote>
<p>כִּי מִקּוֹל הָרַעַם עוֹד תִּצַּלְנָה אָזְנֵיהֶם</p>
</blockquote>

<blockquote>
<p>כִּי כֵן נִבְעַתּוּ מִפְּנֵי חֶרֶב מִיכָאֵל.</p>
</blockquote>

<blockquote>
<p>וּמִלְּבַד זֹאת חָמְדוּ לְיַסֵּד מַמְלָכָה תַחְתּוֹנָה</p>
</blockquote>

<blockquote>
<p>אֲשֶׁר לִתְקוּפוֹת הַיָּמִים תָּרוּם בְּחָכְמַת מְדִינָה</p>
</blockquote>

<blockquote>
<p>וּבְיַד חֲרוּצִים תִּכּוֹן לְעֻמַּת מַמְלָכָה עֶלְיוֹנָה.</p>

<br />

<p>וּבַעַל־זְבוּב אֲשֶׁר רָם כִּסְאוֹ מִכָּל הַשָּׂרִים</p>
</blockquote>

<blockquote>
<p>וְקָרוֹב לְכֵס הַשָּׂטָן כִּרְאוֹתוֹ כָל אֵלֶּה</p>
</blockquote>

<blockquote>
<p>עָמַד בְּהַדְרַת פָּנָיו וּמַרְאֵהוּ הָיָה בְעָמְדוֹ</p>
</blockquote>

<blockquote>
<p>כְּעַמּוּד בְּהֵיכַל מַלְכוּת וּמִצְחוֹ יַעֲנֶה בוֹ</p>
</blockquote>

<blockquote>
<p>כִּי מַחֲשַׁבְתּוֹ בָעֵצָה וְדַאֲגַת הָעֵדָה דַּאֲגָתוֹ</p>
</blockquote>

<blockquote>
<p>וּכְאוֹר פְּנֵי מֶלֶךְ יָאִיר בְּסוֹד שָׂרִים</p>
</blockquote>

<blockquote>
<p>אַף כִּי יוֹשֵׁב בַּחשֶׁךְ וּבֵית זְבוּלוֹ אֲבַדּוֹן.</p>
</blockquote>

<blockquote>
<p>וְהוּא נֶאְדָּר בְּחָכְמָה וְנָכוֹן בְּקוֹמָה וָחֹסֶן</p>
</blockquote>

<blockquote>
<p>לָשֵׂאת מִשְׂרָה עַל שִׁכְמוֹ גַּם בְּרַבַּת הַמַּמְלָכוֹת</p>
</blockquote>

<blockquote>
<p>וְכַאֲשֶׁר נָשָׂא עֵינוֹ כֻּלָּם נָטוּ לִשְׁמֹעַ</p>
</blockquote>

<blockquote>
<p>וְשָׁתוּ לִבָּם לְהַקְשִׁיב בִּדְמָמָה דַקָּה כַלָּיִל</p>
</blockquote>

<blockquote>
<p>וּכְרוּחַ חֲרִישִׁית בַּקָּיִץ. וְאָז עָנָה וְאָמָר:</p>

<br />

<p>&quot;הוֹי שַׁלִּיטִים שָׂרֵי מְלוּכָה זֶרַע שָׁמָיִם!</p>
</blockquote>

<blockquote>
<p>הוֹי אַדִּירֵי הָרוּחוֹת! הַעֵת לָנוּ לְהִתְנַצֵּל</p>
</blockquote>

<blockquote>
<p>שֵׁמוֹת אֵלֶּה מֵעָלֵינוּ וּלְהִקָּרֵא שָׂרֵי שְׁאוֹל?</p>
</blockquote>

<blockquote>
<p>כִּי כָל הָעֵדָה נוֹטִים לָשֶׁבֶת הֲלוֹם</p>
</blockquote>

<blockquote>
<p>וְשָׁתוּ לִבָּם לְיַסֵּד מַמְלָכָה רַבָּה מִתָּחַת.</p>
</blockquote>

<blockquote>
<p>הֲלֹא כְּחֹלְמִים הָיִינוּ וְאֵין מֵקִיץ לָדַעַת</p>
</blockquote>

<blockquote>
<p>כִּי מֶלֶךְ הַשָּׁמַיִם הִגְבִּיל מָקוֹם זֶה</p>
</blockquote>

<blockquote>
<p>לְבֵית סֹהַר לָנוּ וְלֹא לְעִיר מִקְלָט</p>
</blockquote>

<blockquote>
<p>לְמַעַן נֵשֵׁב בֶּטַח רְחוֹקִים מִשִּׁלְטוֹן יָדוֹ</p>
</blockquote>

<blockquote>
<p>בְּלֹא אָדוֹן וְשׁוֹפֵט וּבְלֹא דִין וְחֶשְבּוֹן</p>
</blockquote>

<blockquote>
<p>וְלִקְשֹׁר פֹּה קֶשֶׁר לְהַפִּיל וְלַהֲרֹס כִּסְאוֹ.</p>
</blockquote>

<blockquote>
<p>אֲבָל לְעַבְדֵּי עוֹלָם יַחְזִיק בָּנוּ מֵרָחוֹק</p>
</blockquote>

<blockquote>
<p>וּמִשְׁמָר יָשִׂים עָלֵינוּ לְבַל נִמָּלֵט מִשִּׁבְיוֹ.</p>
</blockquote>

<blockquote>
<p>כִּי דְעוּ וּרְאוּ בַּמָּרוֹם גַּם בָּעֹמֶק</p>
</blockquote>

<blockquote>
<p>רִאשׁוֹן וְגַם אַחֲרוֹן הוּא לְבַדּוֹ יִמְלֹךְ</p>
</blockquote>

<blockquote>
<p>וְכָל מֶרֶד וָקֶשֶׁר לֹא יִקְרַע כָּנָף</p>
</blockquote>

<blockquote>
<p>מִן אַדֶּרֶת מֶמְשַׁלְתּוֹ; כִּי מַלְכוּתוֹ תַגִּיעַ</p>
</blockquote>

<blockquote>
<p>עַד אַפְסֵי שְׁאוֹל וּבְשֵׁבֶט בַּרְזֶל יִרְדֶּה בָנוּ</p>
</blockquote>

<blockquote>
<p>כַּאֲשֶׁר הוּא רֹדֶה בְּשֵׁבֶט זָהָב בַּשָּׁמָיִם.</p>
</blockquote>

<blockquote>
<p>וְלָמָּה זֶה נִתְעַשֵּׂק לְשָׁלוֹם אִם לַמִּלְחָמָה?</p>
</blockquote>

<blockquote>
<p>הֵן מִלְחָמָה הֶחְרִיבָה שֹׁרֶשׁ וְעָנָף לָנוּ</p>
</blockquote>

<blockquote>
<p>וַאֲשֶׁר אָזַל מֵאִתָּנוּ לֹא יָשׁוּב לְעוֹלָם</p>
</blockquote>

<blockquote>
<p>וְשָׁלוֹם אֵין נֹתֵן וְאֵין דֹּרֵשׁ וּמְבַקֵּשׁ.</p>
</blockquote>

<blockquote>
<p>כִּי מֶה הַשָּׁלוֹם יֻתַּן לִשְׁבוּיִם כָּמוֹנוּ</p>
</blockquote>

<blockquote>
<p>בִּלְתִּי סַד וְצִיּנֹק מַכּוֹת חַדְרֵי בָטֶן</p>
</blockquote>

<blockquote>
<p>וְכָל מוּסָר אַכְזָרִי? וּמַה־בְּיָדֵינוּ לְהָשִׁיב</p>
</blockquote>

<blockquote>
<p>בִּלְתִּי אֵיבָה וּמַשְׂטֵמָה רֹב הַפְצַר וָמֶרִי</p>
</blockquote>

<blockquote>
<p>וְגַם נְקָמָה מְמֻשָּׁכָה אֲשֶׁר תָּבוֹא בְעִתָּהּ</p>
</blockquote>

<blockquote>
<p>לַחְמֹס שְׂכַר הַגִּבּוֹר אֲשֶׁר דִּמָּה בְמִלְחַמְתּוֹ</p>
</blockquote>

<blockquote>
<p>וּלְהַשְׁבִּית מְשׂוֹשׂ לִבּוֹ בְּעָנְיֵנוּ כִּי רַב הוּא?</p>

<br />

<p>וְהִנֵּה יָכֹל נוּכַל – אַךְ לְלֹא הוֹעִיל</p>
</blockquote>

<blockquote>
<p>לְהַשְׁלִיךְ נַפְשֵׁנוּ מִנֶּגֶד וְלִבְקֹעַ בְּחֵיל שָׁמָיִם</p>
</blockquote>

<blockquote>
<p>כִּי חוֹמוֹתֵיהֶם בְּצוּרוֹת וְלֹא יָגוּרוּ פֶרֶץ</p>
</blockquote>

<blockquote>
<p>וְלֹא מָצוֹר וּמַאֲרָב מִיַּד שֹׁכְנֵי תְהוֹם.</p>
</blockquote>

<blockquote>
<p>אַךְ מַה־תַּעֲנוּ אִם יֵשׁ אִתָּנוּ</p>
</blockquote>

<blockquote>
<p>עֵצָה טוֹבָה מֵעֲצַתְכֶם (אִם אֱמֶת הַשְּׁמוּעָה</p>
</blockquote>

<blockquote>
<p>וְנָכוֹן דְּבַר הַנְּבוּאָה מִנִּי קֶדֶם בַּשָּׁמָיִם)</p>
</blockquote>

<blockquote>
<p>הִנֵּה יֵשׁ מָקוֹם אוֹ תֵּבֵל אֲחֶרֶת</p>
</blockquote>

<blockquote>
<p>וְנָוֶה שַׁאֲנָן הוּא לְמִין יְצוּרִים חֲדָשִׁים</p>
</blockquote>

<blockquote>
<p>נִקְרָאִים בְּשֵׁם אָדָם אֲשֶׁר כַּיּוֹם יִבָּרֵאוּן</p>
</blockquote>

<blockquote>
<p>וְהֵם נֹפְלִים מִמֶּנּוּ בְּכֹחַ וִיקַר עֵרֶךְ</p>
</blockquote>

<blockquote>
<p>אֲבָל יֶתֶר חֵן לָמוֹ בְּעֵינֵי מוֹשֵׁל עֶלְיוֹן</p>
</blockquote>

<blockquote>
<p>כִּי כֵן הִגִּיד רְצוֹנוֹ בְּקֶרֶב בְּנֵי אֱלֹהִים</p>
</blockquote>

<blockquote>
<p>וּשְׁבוּעָתוֹ לְקַיֵּם דְּבָרוֹ שָׁמְעוּ וְחָרְדוּ שָׁמָיִם.</p>
</blockquote>

<blockquote>
<p>וְנַחְנוּ לְתֵבֵל הַהִיא נָשִׂים מְגַמַּת פָּנֵינוּ</p>
</blockquote>

<blockquote>
<p>לִרְאוֹת מִי אֵלֶּה הַיְצוּרִים הַיּוֹשְׁבִים בָּהּ</p>
</blockquote>

<blockquote>
<p>מה־צַּלְמָם וּגְוִיָּתָם וּמַה־שִּׁכְלָם וְכֹחָם</p>
</blockquote>

<blockquote>
<p>מָה רִפְיוֹן נַפְשָׁם וּמָה הַמַּסָה לְנַסּוֹתָם</p>
</blockquote>

<blockquote>
<p>בִּזְרוֹעַ אוֹ בְעָרְמָה. הֵן שָׁמַיִם סֹגָרִים</p>
</blockquote>

<blockquote>
<p>וְהַשַּׁלִּיט בְּכֹחוֹ הַגָּדוֹל יוֹשֵׁב שָׁם לָבֶטַח</p>
</blockquote>

<blockquote>
<p>אַךְ אֶרֶץ הַהִיא בִּקְצֵה גְבוּל מֶמְשַׁלְתּוֹ</p>
</blockquote>

<blockquote>
<p>פְּרוּצָה אֵין חוֹמָה וּשְׁמוּרָה בִידֵי יוֹשְׁבֶיהָ</p>
</blockquote>

<blockquote>
<p>וְלָכֵן שְׂכַר טוֹב הֲלֹא נִמְצָא שָׁמָּה</p>
</blockquote>

<blockquote>
<p>בִּנְפֹל עָלֶיהָ פִתְאוֹם; וְנַצִּית הַבְּרִיאָה כֻּלָּהּ</p>
</blockquote>

<blockquote>
<p>בְּאֵשׁ שְׁאוֹל מִתַּחַת; אוֹ נִירָשֶׁנָּה לָנוּ</p>
</blockquote>

<blockquote>
<p>וְנוֹרִישׁ יוֹשְׁבֶיהָ הָרַכִּים כַּאֲשֶׁר הוֹרִישׁ אוֹתָנוּ.</p>
</blockquote>

<blockquote>
<p>וְאִם לֹא לְהוֹרִישָׁם נַשִּׁיא אוֹתָם לַחְטֹא</p>
</blockquote>

<blockquote>
<p>וְהָיִינוּ לְעַם אֶחָד עַד אֲשֶׁר אֱלֹהֵיהֶם</p>
</blockquote>

<blockquote>
<p>יֵהָפֵךְ לְאוֹיֵב לָמוֹ וְיִנָּחֵם כִּי עָשָׂם</p>
</blockquote>

<blockquote>
<p>וְיִתְעַצֵּב אֶל לִבּוֹ וּמַעֲשֵׂה יָדָיו יַשְׁחִית.</p>
</blockquote>

<blockquote>
<p>וּתְהִי זֹאת נֶחָמָתֵנוּ גְּדוֹלָה מִכָּל נְקָמָה</p>
</blockquote>

<blockquote>
<p>כִּי יֶחְדֹּל מִשְּׂמֹחַ בִּמְבוּכָה הֵבִיא עָלֵינוּ</p>
</blockquote>

<blockquote>
<p>וְשִׂמְחָתֵנוּ תֵרֶב בְּעִצְבוֹנוֹ כִּי יִרְאֶה בָנָיו</p>
</blockquote>

<blockquote>
<p>נֹפְלֵי שַׁחַת כָּמוֹנוּ וְאֹרְרֵי רִפְיוֹן בְּשָׂרָם</p>
</blockquote>

<blockquote>
<p>וּצְבִי תִפְאַרְתָּם נֹבֵל כְּצִיץ יָצָא וַיִּמּוֹל</p>
</blockquote>

<blockquote>
<p>עַתָּה עֻצוּ עֵצָה הֲטוֹב לְנַסּוֹת כָּזֹאת;</p>
</blockquote>

<blockquote>
<p>אוֹ לְצַפּוֹת בְּמַחְשַׁכִּים כִּי מַמְלָכָה חֲדָשָׁה</p>
</blockquote>

<blockquote>
<p>תְּחוֹלֵל בְּבֶטֶן שְׁאוֹל?&quot; – כָּזֹאת שָׁאַב בַּעַל־זְבוּב</p>
</blockquote>

<blockquote>
<p>עֲצָתוֹ מִמְּקוֹר הָרִשְׁעָה; כִּי הַדָּבָר הַהוּא</p>
</blockquote>

<blockquote>
<p>נוֹלַד בְּלֵב הַשָּׂטָן וּמִפִּיו יָצָא בַתְּחִלָּה;</p>
</blockquote>

<blockquote>
<p>כִּי מִבֶּטֶן מִי יֵצֵא דְּבַר בְּלִיַּעַל כָּזֶה</p>
</blockquote>

<blockquote>
<p>אִם לֹא מֵאֲבִי הָרֶשַׁע לְהַתְעוֹת מִין הָאָדָם</p>
</blockquote>

<blockquote>
<p>וּלְהָמִיר אֶרֶץ וּשְׁאֹול לְהַמְרוֹת עֵינֵי הַבּוֹרֵא?</p>
</blockquote>

<blockquote>
<p>אֶפֶס גַּם הַמֶּרִי הַהוּא יוֹסִיף לִכְבוֹדוֹ כָּתֶר.</p>
</blockquote>

<blockquote>
<p>אַךְ לַעֲצַת זָדוֹן נָטוּ מַלְאֲכֵי שְׁאוֹל</p>
</blockquote>

<blockquote>
<p>וְעֵינֵיהֶם נָהָרוּ מִשָּׂשׂוֹן וְכֻלָּם אָמְרוּ הֵן.</p>

<br />

<p>אָז יוֹסִיף בַּעַל־זְבוּב וַיַּעַן וַיֹּאמֶר לָהֶם:</p>
</blockquote>

<blockquote>
<p>&quot;כֵּן חֲרַצְתֶּם הַיּוֹם הֵיטַבְתֶּם קְהַל אֱלֹהִים</p>
</blockquote>

<blockquote>
<p>לְהַשְׁלִים דְּבַר מִשְׁפָּט וּכְמוֹ עֶרְכְּכֶם הַגָּדוֹל</p>
</blockquote>

<blockquote>
<p>עֲרָכְתֶּם לַעֲשׂוֹת גְּדוֹלוֹת; כִּי בָאֵלֶּה נִסְמֹךְ</p>
</blockquote>

<blockquote>
<p>לַעֲלוֹת מֵעֹמֶק הַתְּהוֹם לִפְרֹעַ חֹק מוּסָד</p>
</blockquote>

<blockquote>
<p>וְלִקְרֹב הָלוֹךְ וְקָרוֹב עַד נַחֲלָתֵנוּ הַקְּדוּמָה.</p>
</blockquote>

<blockquote>
<p>וְאוּלַי בִזְרֹחַ עָלֵינוּ אוֹר מִזְּבוּל תִּפְאַרְתֵּנוּ</p>
</blockquote>

<blockquote>
<p>נִפְרֹץ בִּזְרוֹעַ כֹּחַ וּנְדַלֵּג מַעְלָה מָעְלָה</p>
</blockquote>

<blockquote>
<p>עַד נָשׁוּב שָׁמַיְמָה; אוֹ נַגִּיעַ לְנָוֶה טוֹב</p>
</blockquote>

<blockquote>
<p>אֲשֶׁר מֵחַלּוֹנֵי רָקִיעַ תּוֹפַע עָלָיו נְהָרָה</p>
</blockquote>

<blockquote>
<p>וְשָׁם נִשְׁכֹּן בֶּטַח; וְקַרְנַיִם מִמִּזְרַח שֶׁמֶשׁ</p>
</blockquote>

<blockquote>
<p>יָפִיצוּ עַב חֶשְׁכֵּנוּ וּמִכְוַת אֵשׁ תֵּרָפֵא בָנוּ</p>
</blockquote>

<blockquote>
<p>כִּי נִשְׁאַף בְּנַפְשֵׁנוּ רוּחַ צַח וְנָעִים</p>
</blockquote>

<blockquote>
<p>כִּצְרִי וּמַרְפֵּא מִסָּבִיב. אַךְ אֶת מִי נִשְׁלַח</p>
</blockquote>

<blockquote>
<p>לְחַפֵּשׂ אֶרֶץ הַחֲדָשָׁה? הֲנִמְצָא צִיר נָכוֹן?</p>
</blockquote>

<blockquote>
<p>מִי הַקַּל בְּרַגְלָיו יָעֹז לְבָבוֹ לַעֲבֹר</p>
</blockquote>

<blockquote>
<p>תְּהוֹם נוֹרָא הַזֶּה אֵין קֵץ לְעָמְקוֹ</p>
</blockquote>

<blockquote>
<p>וּלְרָחְבּוֹ אֵין חֵקֶר; כֻּלּוֹ אֵימָה וְחַתְחַתִּים</p>
</blockquote>

<blockquote>
<p>חֲשֵׁכָה וַאֲפֵלָה מְנֻדָּח; מִי יְמַשֵּׁשׁ אֹפֶל זֶה</p>
</blockquote>

<blockquote>
<p>וְיִמְצָא תוֹצְאוֹת נְתִיבוֹ וּמִשָּׁם יִפְרֹשׂ אֵבֶר</p>
</blockquote>

<blockquote>
<p>יָעוּף בְּכַנְפֵי רוּחַ הַגְבֵּהַּ לְמַעְלָה לְמָעְלָה</p>
</blockquote>

<blockquote>
<p>וְלֹא יִיעָף וְיִיגָע בְּכָל מֶרְחַקֵּי גֹבַהּ</p>
</blockquote>

<blockquote>
<p>עַד יָבוֹא לִמְחוֹז חֶפְצוֹ הָאִי שֶׁהוּא מְבַקֵּשׁ?</p>
</blockquote>

<blockquote>
<p>הֲיֵשׁ רַב אֹמֶץ וְדֵי דַעַת לְהוֹרוֹתוֹ</p>
</blockquote>

<blockquote>
<p>לִנְטוֹת מִפְּנֵי אֹרְבִים וְלַהֲקַת מַלְאָכִים צוֹפִים</p>
</blockquote>

<blockquote>
<p>הַשֹּׁמְרִים מִכָּל עֵבֶר? רַק בְּעָרְמָה וְתוּשִׁיָּה</p>
</blockquote>

<blockquote>
<p>יַצְלִיחַ מַלְאָךְ דַּרְכּוֹ; וְרַק בְּעָרְמָה וְתוּשִׁיָּה</p>
</blockquote>

<blockquote>
<p>נַצְלִיחַ לִבְחֹר מַלְאָךְ אֲשֶׁר נִשָּׁעֵן עָלָיו</p>
</blockquote>

<blockquote>
<p>בְּכָל יֶשַׁע וָחֵפֶץ וּשְׁאֵרִית תִּקְוָה זֹאת.&quot;</p>

<br />

<p>כְּכַלּוֹתוֹ לְדַבֵּר יָשַׁב וְחִכָּה בְעַיִן צוֹפִיָּה</p>
</blockquote>

<blockquote>
<p>לִרְאוֹת מִי יָהִין וּמִי יָנִיא עֲצָתוֹ</p>
</blockquote>

<blockquote>
<p>וּמִי יַשְׁלִיךְ נַפְשׁוֹ לֵאמֹר הִנְנִי שִׁלְחוּנִי.</p>
</blockquote>

<blockquote>
<p>אַךְ כֻּלָּם הֶחֱרִישׁוּ וְשָׁתוּ לִבָּם לְהִתְבּוֹנֵן</p>
</blockquote>

<blockquote>
<p>בְּפֶגַע וְאָסוֹן בַּדָּרֶךְ; וְהִבִּיטוּ אִישׁ בְּאָחִיו</p>
</blockquote>

<blockquote>
<p>וּפְנֵיהֶם יֶחְוָרוּ מִמְּחִתָּתָם. מִכָּל שָׂרֵי הַצָּבָא</p>
</blockquote>

<blockquote>
<p>וְרָאשֵׁי לֹחֲמֵי שָׁמַיִם אֵין גַּם אֶחָד מַעְפִּיל</p>
</blockquote>

<blockquote>
<p>לְהֵחָלֵץ לְדֶרֶךְ זֶה; אַךְ הַשָּׂטָן לְבַדּוֹ</p>
</blockquote>

<blockquote>
<p>אֲשֶׁר עָלָה מֵחֲבֵרָיו בְּיֶתֶר עֹז וְתִפְאֶרֶת</p>
</blockquote>

<blockquote>
<p>גָּאָה בְהוֹד מַלְכוּת וְלֹא זָע מִפְּנֵי כֹל</p>
</blockquote>

<blockquote>
<p>כִּי בָטַח בְּחִין עֶרְכּוֹ וְכֵן עָנָה וְאָמָר:</p>

<br />

<p>&quot;שִׁמְעוּ צֶאֱצָאֵי שָׁמַיִם! הַקְשִׁיבוּ שַׂרְפֵי רוֹם!</p>
</blockquote>

<blockquote>
<p>הֲכִי שַׁמָּה אֲחָזַתְנוּ וְתִמָּהוֹן בְּלֹא דָבָר</p>
</blockquote>

<blockquote>
<p>אַף כִּי נָבוּז פָּחַד? רַב הַדֶּרֶךְ וְקָשֶׁה</p>
</blockquote>

<blockquote>
<p>מִצַּלְמָוֶת לְאוֹר עוֹלָם; הַמְּצוּדָה חֲזָקָה מִמֶּנּוּ</p>
</blockquote>

<blockquote>
<p>וְגַב רָקִיעַ נוֹרָא כְּחוֹמַת אֵשׁ אֹכֵלָה</p>
</blockquote>

<blockquote>
<p>מַקִּיף תֵּשַׁע פְּעָמִים; הַשְּׁעָרִים אַבְנֵי אֶקְדָּח</p>
</blockquote>

<blockquote>
<p>וּבְרִיחִים עַל כֻּלָּם וְאֵין פֶּתַח לָצֵאת.</p>
</blockquote>

<blockquote>
<p>וְגַם הַיּוֹצֵא מִשָּׁם יִפְגַּע אָז בַּמָּקוֹם</p>
</blockquote>

<blockquote>
<p>מָקוֹם רֵיק וּבְלִימָה הוּא עֶצֶם הַלַּיְלָה</p>
</blockquote>

<blockquote>
<p>וְשָׁם דַּרְכּוֹ תֹאבֵד וְלֹא יֵדַע עַצְמוֹ</p>
</blockquote>

<blockquote>
<p>וְנָכוֹן בְּכָל רֶגַע לְהִתְבַּלַּע בְּיַם תֹּהוּ;</p>
</blockquote>

<blockquote>
<p>וְכִי יִמָּלֵט מִשָּׁם לְמֶרְחַב תֵּבֵל אֲחֶרֶת</p>
</blockquote>

<blockquote>
<p>אוֹ לִגְבוּל נִסְתָּר מַה־שָׁמָּה יְבוֹאֶנּוּ</p>
</blockquote>

<blockquote>
<p>בִּלְתִּי מוֹקֵשׁ אַחַר וּפְלֵיטָה קָשָׁה מִמֶּנּוּ?</p>
</blockquote>

<blockquote>
<p>אַךְ אֵיךְ שָׂרִים! יָאָתָה לִי אֲחֻזַּת כִּסֵּא</p>
</blockquote>

<blockquote>
<p>לָשֵׂאת כֶּתֶר בְּרֹאשִׁי וְהַמִּשְׂרָה עַל שִׁכְמִי</p>
</blockquote>

<blockquote>
<p>בְּעֹז וְהוֹד מַלְכוּת בִּלְתִּי שׂוּם נַפְשִׁי בְכַפִּי</p>
</blockquote>

<blockquote>
<p>לַעֲשׂוֹת גְּדוֹלוֹת וְקָשׁוֹת וְלַעֲבֹר בְּדֶרֶךְ מוֹקְשִׁים</p>
</blockquote>

<blockquote>
<p>כַּאֲשֶׁר תִּדְרְשׁוּן מִיָּדִי וְתֹאמְרוּן נָחוּץ הוּא</p>
</blockquote>

<blockquote>
<p>לְטוֹבַת הַקָּהָל וְהַחֶבְרָה? מַדּוּעַ אֶבְחַר בִּגְדֻלָּה</p>
</blockquote>

<blockquote>
<p>וְלֹא אֶמָאֵן לִמְלֹךְ אִם מְמָאֵן אָנֹכִי</p>
</blockquote>

<blockquote>
<p>לְהַשְׁלִיךְ נַפְשִׁי מִנֶּגֶד פִּי שְׁנַיִם מִכֶּם</p>
</blockquote>

<blockquote>
<p>כַּאֲשֶׁר לֹקֵחַ אָנֹכִי פִּי שְׁנַיִם בְּכָבוֹד?</p>
</blockquote>

<blockquote>
<p>כִי בָזֶה כְּמוֹ זֶה שְׁתֵּי יָדוֹת לַמֶּלֶךְ</p>
</blockquote>

<blockquote>
<p>וְעָלָיו לְהַשְׁלִיךְ נַפְשׁוֹ לְמַעַן יִכּוֹן בִּכְבוֹדוֹ</p>
</blockquote>

<blockquote>
<p>לָשֶׁבֶת בְּרֹאשׁ כֻּלָּם. וְעַתָּה גִבּוֹרֵי חָיִל</p>
</blockquote>

<blockquote>
<p>מוֹרַאֲכֶם עַל הַשָּׁמַיִם אַף כִּי נְפַלְתֶּם.</p>
</blockquote>

<blockquote>
<p>פְּנוּ לָכֶם וּצְאוּ לְבַקֵּשׁ עֵזֶר וַאֲרוּכָה</p>
</blockquote>

<blockquote>
<p>לְהָקֵל עָנְיֵנוּ וּמְרוּדֵינוּ כָּל עוֹד נֵשֵׁב</p>
</blockquote>

<blockquote>
<p>בְּבֵית מָעוֹן הַזֶּה; וְהָסִירוּ חֶבְלֵי שְׁאוֹל</p>
</blockquote>

<blockquote>
<p>הַקָּשִׁים עָלֵינוּ מִנְּשׂא. אוּלַי תִמְצְאוּ שָׁמָּה</p>
</blockquote>

<blockquote>
<p>מָזוֹר וְלַחַשׁ לְהָסִיר אוֹ לְהָקֵל וּלְהַמְעִיט</p>
</blockquote>

<blockquote>
<p>מְצָרֵי הַמָּקוֹם הָרָע. שִקְדּוּ לָתֵת צוֹפִים</p>
</blockquote>

<blockquote>
<p>וּרְאוּ לְבַל יִפֹּל צַר וְאוֹיֵב בַּמַּחֲנֶה.</p>
</blockquote>

<blockquote>
<p>וַאֲנִי הִנְנִי הֹלֵךְ לִגְלִילוֹת חשֶׁךְ וַאֲבַדּוֹן</p>
</blockquote>

<blockquote>
<p>לְבַקֵּשׁ יְשׁוּעָה לְכֻלָּנוּ. וּבְמַלְאֲכוּת זֹאת זָר</p>
</blockquote>

<blockquote>
<p>לֹא יִתְעָרֵב עִמָּדִי&quot;. כַּאֲשֶׁר הִגִּיד כָּזֹאת</p>
</blockquote>

<blockquote>
<p>עָמַד מִכֵּס מַלְכוּתוֹ לִכְלֹא מַעֲנֶה לִדְבָרָיו.</p>
</blockquote>

<blockquote>
<p>שִׂכֵּל לָקוּם מַהֵר פֶּן יָעֹז אַחַד הַשָּׂרִים</p>
</blockquote>

<blockquote>
<p>כִּי הִתְאַזָּר בִּדְבָרוֹ וְהֵסִיר פַּחַד מִלֵּב</p>
</blockquote>

<blockquote>
<p>לֵאמֹר הִנְנִי אֵלֵכָה. וְאַף כִּי יְמָאֲנוּ בוֹ</p>
</blockquote>

<blockquote>
<p>יִתְהַלֵּל בִּלְבָבוֹ חִנָּם כִּי אֵינֶנּוּ נֹפֵל</p>
</blockquote>

<blockquote>
<p>מֵעֹז לֵב אֲדֹנָיו הַמַשְׁלִיךְ נַפְשׁוֹ מִנֶּגֶד.</p>
</blockquote>

<blockquote>
<p>אָכֵן כֻּלָּם חָרְדוּ לַעֲבֹר דְּבַר פְּקוּדָתוֹ</p>
</blockquote>

<blockquote>
<p>יוֹתֵר מְחֶרְדַּת הַדֶּרֶךְ. וּבְעָמְדוֹ עָמְדוּ עִמָּדוֹ</p>
</blockquote>

<blockquote>
<p>וּמִשְּׁאוֹן עָמְדָם כְּאֶחָד נִשְׁמַע קוֹל בַּבִּירָה</p>
</blockquote>

<blockquote>
<p>כִּשְׁאוֹן רַעַם מֵרָחוֹק. וְכֻלָּם פֹּנִים לְעֻמָּתוֹ</p>
</blockquote>

<blockquote>
<p>בְּאֵימָה וְיִרְאַת כָּבוֹד וִירוֹמְמוּ אֹתוֹ כֶּאֱלוֹהַּ</p>
</blockquote>

<blockquote>
<p>כְּאֵל עֶלְיוֹן בַּשָּׁמָיִם. גַּם לֹא חָדְלוּ</p>
</blockquote>

<blockquote>
<p>לְסַפֵּר תְּהִלָּתוֹ בַקָּהָל כִּי פִדְיוֹן נַפְשָׁם</p>
</blockquote>

<blockquote>
<p>יָקָר בְּעֵינָיו מֵחַיִּים. עֵדוּת לְרוּחוֹת הָרָעוֹת</p>
</blockquote>

<blockquote>
<p>כִּי צֶדֶק וָחֶסֶד לֹא יָסוּפוּ מִזִּכְרָן;</p>
</blockquote>

<blockquote>
<p>פֶּן יִתְאַמְּרוּ אֲנָשִׁים רָעִים בְּטוּב מַעֲשֵׂיהֶם</p>
</blockquote>

<blockquote>
<p>גְּדוֹלִים עֲלֵי אָרֶץ הַנֹּבְעִים מִמְּקוֹר גְּאוֹנָם</p>
</blockquote>

<blockquote>
<p>וַעֲטוּפִים בִּמְעִיל קִנְאָה לְפָאֵר שֵׁם כְּבוֹדָם.</p>

<br />

<p>וּבְכֵן נֶחְרְצָה עֲצָתָם אֲשֶׁר זָמְמוּ בַמַּחְשָׁךְ</p>
</blockquote>

<blockquote>
<p>וְלִבָּם עָלֵז בְּאַלּוּף הַדָּגוּל מֵאַלְפֵי רְבָבָה</p>
</blockquote>

<blockquote>
<p>כְּמוֹ עָבֵי שְׁחָקִים עֹלִים מֵרָאשֵׁי הֶהָרִים</p>
</blockquote>

<blockquote>
<p>בְּעוֹד רוּחַ צָפוֹן יִשְׁקֹט יָנוּחַ בַּחֲדָרָיו</p>
</blockquote>

<blockquote>
<p>הַשָּׁמַיִם יַעֲטוּ עֲרָפֶל וַעֲנָנִים זֹעֲפִים מִקָּצֶה</p>
</blockquote>

<blockquote>
<p>יָרִיקוּ שֶׁלֶג וְגֶשֶׁם עַל פְּנֵי אֶרֶץ עֵפָתָה</p>
</blockquote>

<blockquote>
<p>וְשֶׁמֶשׁ בְּרִדְתָּהּ לָלוּן תַּשְׁקֵף מִבַּעַד לְמַסְוֶה</p>
</blockquote>

<blockquote>
<p>וְתָפִיץ קַרְנֵי פָנֶיהָ וְלָעֶרֶב יִהְיֶה אוֹר</p>
</blockquote>

<blockquote>
<p>אָז יַעֲלֹץ הַשָּׂדֶה הַצִּפּוֹר יָשִׁיר שִׁיר חָדָשׁ</p>
</blockquote>

<blockquote>
<p>וּלְקוֹל שְׁרִיקוֹת עֲדָרִים הַר וָבִקְעָה יְרַנֵּנוּ</p>
</blockquote>

<blockquote>
<p>כֵּן עָלְצוּ הַשֵּׁדִים לְאוֹר פְּנֵי מַלְכָּם.</p>

<br />

<p>הֲלֹא יֵבוֹשׁ הָאָדָם לִרְאוֹת שֵׁדִים אֲרוּרִים</p>
</blockquote>

<blockquote>
<p>כְּאַחִים יַחְדָּיו יְדֻבָּקוּ; וֶאֱנוֹשׁ נִפְרָד מֵרֵעֵהוּ</p>
</blockquote>

<blockquote>
<p>וּנְבוֹנֵי דָבָר כָּמוֹהוּ מְיַחְלֵי לְחַסְדֵּי מָרוֹם</p>
</blockquote>

<blockquote>
<p>וְקֹרְאֵי בֶאֱלֹהֵי שָׁלוֹם יִשְׂנְאוּ יִשְׂטְמוּ וִירוֹצְצוּ</p>
</blockquote>

<blockquote>
<p>אִישׁ אֶת עֲמִיתוֹ וְיָרִימוּ נֵס מִלְחֶמֶת</p>
</blockquote>

<blockquote>
<p>לְהַחְרִיב אֶרֶץ וּמְלֹאָהּ לִבְלֹעַ אִישׁ אָחִיו</p>
</blockquote>

<blockquote>
<p>וְלֹא יָחוּשׁוּ לְיַחֵד לִבָּם לֵאמֹר רַב לָנוּ</p>
</blockquote>

<blockquote>
<p>הֲלֹא רַבִּים קָמִים עָלֵינוּ מִשְּׁאוֹל תַּחְתִּית</p>
</blockquote>

<blockquote>
<p>הַצֹּדִים יוֹמָם וָלַיְלָה אֶת נַפְשֵׁנוּ לְקַחְתָּהּ.</p>

<br />

<p>וַאֲסֵפָה בַּחֲצַר מָוֶת מָשָׁה וְנָפְצָה מִשָּׁם</p>
</blockquote>

<blockquote>
<p>הַשָׂרִים יָצְאוּ בְּרֹאשׁ בְּכוֹר וְצָעִיר לְדִגְלֵיהֶם</p>
</blockquote>

<blockquote>
<p>וְאַלּוּף הַגָּדוֹל בְּתוֹכָם הוֹלֵךְ כְּאִישׁ הַבֵּנַיִם</p>
</blockquote>

<blockquote>
<p>לָרִיב עִם שַׁדַּי וּמִתְנַשֵּׂא כְמֶלֶךְ אַדִּיר</p>
</blockquote>

<blockquote>
<p>עַל כָּל בְּנֵי שַׁחַת וּבִדְמוּת כָּבוֹד כֵּאלֹהִים.</p>
</blockquote>

<blockquote>
<p>שְׂרָפִים מִסָּבִיב לוֹ כְּלַפִּידִים יַהֲלֹכוֹ</p>
</blockquote>

<blockquote>
<p>שִׁלְטֵיהֶם כְּצֶבַע הַקֶּשֶׁת וְנִשְׁקָם כְּקַרְנֵי אֵשׁ</p>
</blockquote>

<blockquote>
<p>וּמֵהֶם יָצְאָה פְּקוּדָה לְהָרִיעַ בְּקוֹל שׁוֹפָר</p>
</blockquote>

<blockquote>
<p>וּלְהַשְׁמִיעַ עֵצָה הַנֶּחֱרָצָה מִטַּעַם מֶלֶךְ וְשָׂרִים.</p>
</blockquote>

<blockquote>
<p>וּכְרוּבִים אַרְבָּעָה מְעוֹפְפִים לְאַרְבַּע רוּחוֹת</p>
</blockquote>

<blockquote>
<p>וּכְלֵי תְרוּעָה בְפִיהֶם קֹרְאִים בְּקוֹל גָּדוֹל</p>
</blockquote>

<blockquote>
<p>וּמֵרִיעִים דְּבַר פְּקוּדָתָם. וְהַקּוֹל נִשְׁמַע לְמֵרָחוֹק</p>
</blockquote>

<blockquote>
<p>עַד יַרְכְּתֵי הַתְּהוֹם וּשְׁאוֹל וְכָל הֲמוֹנָהּ</p>
</blockquote>

<blockquote>
<p>כְּקוֹל הָמוֹן חֹגֵג עָנוּ הֵידָד לִקְרָאתָם.</p>

<br />

<p>כַּאֲשֶׁר נָחוּ מְעַט מֵעָצְבָּם וְרָגְזָם הַקָּשֶׁה</p>
</blockquote>

<blockquote>
<p>וְרוּחַ תִּקְוָה תְחַיֵּם וְהִבְטִיחָה אֹתָם לַשָּׁקֶר</p>
</blockquote>

<blockquote>
<p>נָפְצוּ הַחֲיָלִים הָהֵם וְהָלְכוּ בַּאֲשֶׁר הִתְהַלָּכוּ</p>
</blockquote>

<blockquote>
<p>אִישׁ אִישׁ לְדַרְכּוֹ לְפִי תַאֲוַת לִבּוֹ</p>
</blockquote>

<blockquote>
<p>אוֹ תוּגְיוֹן נַפְשׁוֹ לְבַקֵּשׁ מָנוֹחַ לְרוּחוֹ</p>
</blockquote>

<blockquote>
<p>אֲשֶׁר הַשְׁקֵט לֹא יוּכָל; אוֹ לְבַלּוֹת זְמָן</p>
</blockquote>

<blockquote>
<p>אֵין לוֹ בוֹ חֵפֶץ עַד שׁוּב אֲדוֹנָיו.</p>
</blockquote>

<blockquote>
<p>מִקְצָתָם יָשׁוּטוּ בַּמִּישׁוֹר יָעוּפוּ עַל כַּנְפֵי רוּחַ</p>
</blockquote>

<blockquote>
<p>אוֹ יִתְעָרְבוּ יַחְדָּיו לָרוּץ בַּמֵּרוּץ</p>
</blockquote>

<blockquote>
<p>כְּפִי צְחֹק אָלִימְפּוּס וּכְחַג בִּשְׂדֵה פִיתוֹן</p>
</blockquote>

<blockquote>
<p>וְרוֹכְבֵי סוּסֵי אֵשׁ עֶדְיָם בְּמֶתֶג יִבְלֹמוּ</p>
</blockquote>

<blockquote>
<p>אוֹ מִסָּבִיב לַמַּטָּרָה בָּאוֹפַנִּים יְרוּצוּן</p>
</blockquote>

<blockquote>
<p>אוֹ יִתְגּוֹדְדוּ לִגְדוּדִים. וְכָל הַמַּרְאֶה נִדְמָה</p>
</blockquote>

<blockquote>
<p>לְעֵת עָרִים בְּגַאֲוָתָן לְגַלּוֹת אָזְנָן לַמּוּסָר</p>
</blockquote>

<blockquote>
<p>מַחֲזֵה מִלְחָמָה יֵרָאֶה עַל פְּנֵי הָרָקִיעַ</p>
</blockquote>

<blockquote>
<p>וּמַחֲנוֹת בְּעָבֵי שְׁחָקִים יָרוּצוּ לִקְרַאת נָשֶׁק</p>
</blockquote>

<blockquote>
<p>בְּרֹאשׁ כָּל גְּדוּד יָאִיצוּ פָרָשִׁים בָּרוּחַ</p>
</blockquote>

<blockquote>
<p>וְיַכּוּ חֲנִית בַּחֲנִית עַד יִפְגְּשׁוּן הַמַּחֲנוֹת</p>
</blockquote>

<blockquote>
<p>אָז יַעֲשׂוּ נִפְלָאוֹת וּמִבְּרַק חֵץ וָחֶרֶב</p>
</blockquote>

<blockquote>
<p>עֲנָנִים יַעֲלוּ בְלַהַב מִשְּׁתֵּי קְצוֹת הַשָּׁמָיִם.</p>

<br />

<p>וַאֲחֵרִים מָרֵי נֶפֶשׁ כְּבַעַל־צְפוֹן בְּרַעַשׁ וָרֹגֶז</p>
</blockquote>

<blockquote>
<p>יְפָרְקוּ הָרִים וּסְלָעִים וְיַעֲלוּ בְגַלְגַּל סוּפָה</p>
</blockquote>

<blockquote>
<p>עַד אֲשֶׁר הַשְּׁאוֹל כִּמְעַט תִּבָּקַע בְּקוֹלָם.</p>

<br />

<p>וְאֵלֶּה אֲשֶׁר לִבָּם רַךְ מִשַּׁאֲרֵי אֲחֵיהֶם</p>
</blockquote>

<blockquote>
<p>יָרְדוּ לְבִקְעָה שֹׁקֶטֶת וַעֲלֵי נֵבֶל וָכִנּוֹר</p>
</blockquote>

<blockquote>
<p>בְּשִׁיר מַלְאָכִים יָשִׁירוּ עֲלִילוֹתָם הַנִּשְׂגָּבוֹת</p>
</blockquote>

<blockquote>
<p>וְקֹרוֹת מַפַּלְתָּם הַגְּדוֹלָה בְמַעַרְכוֹת הַמִּלְחָמָה</p>
</blockquote>

<blockquote>
<p>וְיִתְאוֹנְנוּ עַל הַחֹק אֲשֶׁר יַכְנִיעַ חוֹרִים</p>
</blockquote>

<blockquote>
<p>בְּחָזְקָה אוֹ בְמִקְרֶה. בְּכָל שִׁירֵיהֶם אֵלֶּה</p>
</blockquote>

<blockquote>
<p>יֵשׁ מַשּׂא פָנִים; אַךְ נֹעַם הַזֶּמֶר</p>
</blockquote>

<blockquote>
<p>הָיָה כְקֶסֶם בִּגְרוֹנָם כְּפִי מְשֹׁרְרֵי שָׁמַיִם</p>
</blockquote>

<blockquote>
<p>וְכָל הַשֹּׁמְעִים בִּשְׁאוֹל טָעֲמוּ מַמְתַּקִּים.</p>
</blockquote>

<blockquote>
<p>אַךְ בְּיֶתֶר חֵן (כִּי יִתְרוֹן לְבַעַל הַלָּשׁוֹן</p>
</blockquote>

<blockquote>
<p>לִמְשֹׁךְ אֶת הַנֶּפֶשׁ וְזֶמֶר רַק הָאֹזֶן)</p>
</blockquote>

<blockquote>
<p>בָּחֲרוּ אֲחֵרִים לָשֶׁבֶת עַל הַגִּבְעָה לְבַדָּם</p>
</blockquote>

<blockquote>
<p>וַיַּגְבִּיהוּ מַחֲשַׁבְתָּם וַיַּעֲמִיקוּ לִדְרשׁ לַחֲקֹר</p>
</blockquote>

<blockquote>
<p>מָה הַשְׁגָחָה וִידִיעָה וּמַה־בְּחִירָה וּגְזֵרָה</p>
</blockquote>

<blockquote>
<p>גְּזֵרָה קְדוּמָה בְּחִירָה חָפְשִׁית וִידִיעָה שְׁלֵמָה</p>
</blockquote>

<blockquote>
<p>וְכֵן יֵרְדוּ בִמְצוֹלוֹת נְבֻכִים בְּנִבְכֵי הֶגְיוֹנָם</p>
</blockquote>

<blockquote>
<p>וְאָז יוֹסִיפוּ לְהִתְוַכַּח מַה־טּוֹב וָרָע</p>
</blockquote>

<blockquote>
<p>אשֶׁר וְעֹנֶשׁ אַחֲרוֹן תַּאֲוָה וְעֹצֶר רוּחַ</p>
</blockquote>

<blockquote>
<p>כָּבוֹד וְקָלוֹן – תְּבוּנַת הֶבֶל וְחָכְמַת שָׁוְא כֻּלָּם. –</p>

<br />

<p>אַךְ חֵן הוּצַק בִּשְׂפָתָם וְלַחַשׁ תַּחַת לְשׁוֹנָם</p>
</blockquote>

<blockquote>
<p>לְהַשְׁקִיט כְּאֵב וְיָגוֹן וּלְחַזֵּק תִּקְוָה כֹזָבֶת</p>
</blockquote>

<blockquote>
<p>לְאַמֵּץ קְשֵׁה עֹרֶף תַּחַת עֹל סֻבֳּלוֹ</p>
</blockquote>

<blockquote>
<p>וּלְהָגֵן בְּעַד לִבּוֹ הַכָּבֵד כְּמוֹ בְבַרְזֶל מְשֻׁלָּשׁ.</p>

<br />

<p>וַאֲחֵרִים גִבּוֹרֵי חַיִל וַהֲמוֹן צָבָא רָב</p>
</blockquote>

<blockquote>
<p>אֲשֶׁר הִרְהִיבוּ בְנַפְשָׁם לְחַפֵּשׂ פֶּלֶךְ וְגָלִיל</p>
</blockquote>

<blockquote>
<p>בְּעֵמֶק עָכוֹר הַהוּא וְלָתוּר אוּלַי יִמְצְאוּ</p>
</blockquote>

<blockquote>
<p>מָקוֹם טוֹב לְמוֹשָׁב נִפְרְדוּ לְאַרְבָּעָה רָאשִׁים</p>
</blockquote>

<blockquote>
<p>וַיָּעוּפוּ לְדַרְכָּם עַל שְׂפַת אַרְבָּעָה נְהָרוֹת<a href="#fn:11" id="fnref:11" title="see footnote" class="footnote"><sup>11</sup></a></p>
</blockquote>

<blockquote>
<p>נַהֲרֵי נַחֲלֵי בְלִיַּעַל הַסֹּבְבִים מִתַּחַת</p>
</blockquote>

<blockquote>
<p>וְשֹׁטְפִים לְיַם הַתַּבְעֵרָה. שֵׁם הָאֶחָד שִקּוּץ</p>
</blockquote>

<blockquote>
<p>הוּא נָהָר נִתְעָב וְשָׂנוּא כַּמָּוֶת</p>
</blockquote>

<blockquote>
<p>שֵׁם הַשֵּׁנִי עָכוֹר נְהַר צָרָה וְיָגוֹן</p>
</blockquote>

<blockquote>
<p>וְהוּא שָׁחוֹר וְעָמֹק; נָהָר הַשְּׁלִישִׁי בֹּכִים</p>
</blockquote>

<blockquote>
<p>הַנֹּתֵן קוֹלוֹ בִּבְכִי וְגַלָּיו מַר יְיֵלִילוּ</p>
</blockquote>

<blockquote>
<p>וְשֵׁם הָרְבִיעִי זַעַם הוּא נָהָר הַזֹּעֵף</p>
</blockquote>

<blockquote>
<p>וּמִשְׁבָּרָיו מִשְׁבְּרֵי אֵשׁ יֶהֱמוּ יֶחְמְרוּ בְּקִצְפוֹ.</p>
</blockquote>

<blockquote>
<p>וְנַחַל שֹׁקֵט נָבוּךְ סֹבֵב מֵרָחוֹק לָאֵלֶּה</p>
</blockquote>

<blockquote>
<p>הוּא נַחַל הַנְּשִׁיָּה כִּי הַשֹּׁתֶה מִמֵּימָיו</p>
</blockquote>

<blockquote>
<p>שֹׁכֵחַ טוּבוֹ וְרָעָתוֹ וְלֹא יֵדַע מָה הוּא.</p>
</blockquote>

<blockquote>
<p>וּלְהָלְאָה מִנַּחַל זֶה כִּכָּר קַר מִקָּרַח</p>
</blockquote>

<blockquote>
<p>כֻּלּוֹ עָקֹב וּרְכָסִים סוּפָה וְשַׂעַר קָטֶב</p>
</blockquote>

<blockquote>
<p>וְזֶרֶם בָּרָד כָּבֵד לֹא יִמַּס בַּיַּבָּשֶׁת</p>
</blockquote>

<blockquote>
<p>כִּי יַעֲלֶה לַחֲמָרִים כְּמוֹ גַלִּים נִצִּים</p>
</blockquote>

<blockquote>
<p>אוֹ תַּלְמֵי שֶׁלֶג וַעֲרֵמוֹת כְּפוֹר וָקָרַח.</p>
</blockquote>

<blockquote>
<p>הַקֹר כְּחֹרֶב בְּצָיוֹן וְקֶרַח אֹכֵל כָּאֵשׁ.</p>
</blockquote>

<blockquote>
<p>וּבְנוֹת הַזַּעַם הַשֹּׁסְעוֹת שֶׁסַע בְּרַגְלֵיהֶן</p>
</blockquote>

<blockquote>
<p>תִּסְחַבְנָה לְמָקוֹם זֶה אֶת הָאֲשֵׁמִים כֻּלָּם</p>
</blockquote>

<blockquote>
<p>לְמַעַן יִשְּׂאוּ עֲוֹנָם בִּתְּמוּרַת שְׁתֵּי הַקְּצָוֹת</p>
</blockquote>

<blockquote>
<p>וַחֲלִיפַת חֹם וָקֹר לְחַזֵּק עָנְשָׁם לַבְּקָרִים</p>
</blockquote>

<blockquote>
<p>וְיִנָּשְׂאוּ מִמּוֹקְדֵי אֵשׁ לְכַבּוֹת גַחֲלַת בְּשָׂרָם</p>
</blockquote>

<blockquote>
<p>בְּבָתֵּי חֹרֶף וָקֶרַח וְשָׁם יִתְעַנּוּ עַל יְצוּעָם</p>
</blockquote>

<blockquote>
<p>לֹא יָמוּשׁוּ מִמְּקוֹמָם וְקֹר וְקִפָּאוֹן מִסָּבִיב</p>
</blockquote>

<blockquote>
<p>עַד שׁוּב הַמּוֹעֵד לְהַפִּילָם לִמְדוּרַת אֵשׁ.</p>

<br />

<p>וְהֵם עֹבְרִים תָּמִיד אֶת נַחַל הַנְּשִׁיָּה</p>
</blockquote>

<blockquote>
<p>בְּלֶכְתָּם וְשׁוּבָם מֵחֹרֶב לְבָתֵּי הַחֹרֶף</p>
</blockquote>

<blockquote>
<p>וּמִדֵּי עָבְרָם בַּנַּחַל יִתְאַווּ וְגַם יִתְאַמְּצוּ</p>
</blockquote>

<blockquote>
<p>לַחְשֹׂף מְעַט מַיִם אוֹ לִלְקֹק בִּלְשׁוֹנָם</p>
</blockquote>

<blockquote>
<p>מִן נִטְפֵי הַנַּחַל הַשֹּׁטֵף קָרוֹב לְפִיהֶם</p>
</blockquote>

<blockquote>
<p>לְמַעַן יִשְׁתּוּ וְיִשְׁכְּחוּ כְּאֵב וְעָמָל כְּרָגַע</p>
</blockquote>

<blockquote>
<p>אַךְ חָק עוֹלָם הוּא לִמְנֹעַ אֲרוּכָה מֵהֶם</p>
</blockquote>

<blockquote>
<p>וְאַחַת מֵאֵימוֹת מָוֶת<a href="#fn:12" id="fnref:12" title="see footnote" class="footnote"><sup>12</sup></a> רֹאשׁ כָּל חַתְחַתִּים</p>
</blockquote>

<blockquote>
<p>שֹׁמֶרֶת אֶת־הַמַּעֲבָר לְבַל יִטְעֲמוּ מְאוּמָה</p>
</blockquote>

<blockquote>
<p>וְהַמַּיִם נָסִים מִפְּנֵיהֶם כַּאֲשֶׁר נָסוּ מֵאָז</p>
</blockquote>

<blockquote>
<p>מִשִּׂפְתֵי פִי טַנְטַלּוּס.<a href="#fn:13" id="fnref:13" title="see footnote" class="footnote"><sup>13</sup></a> וְהַמְּרַגְלִים אֲשֶׁר הֶעֱפִילוּ</p>
</blockquote>

<blockquote>
<p>לָתוּר לָהֶם מְנוּחָה בִּגְלִילוֹת חשֶׁךְ וַאֲבַדּוֹן</p>
</blockquote>

<blockquote>
<p>חָרְדוּ לִרְאוֹת כָּאֵלֶּה וּפְנֵיהֶם יֶחֱוָרוּ מִפָּחַד</p>
</blockquote>

<blockquote>
<p>כִּי רֹעַ חֶלְקָם חָזוּ וּמְנוּחָה לֹא מָצָאוּ.</p>
</blockquote>

<blockquote>
<p>וּכְבָר תָּעוּ בְמַחֲשַׁכִּים וְנָעוּ בְעֵמֶק הַבָּכָא</p>
</blockquote>

<blockquote>
<p>עָבְרוּ יְלֵל יְשִׁימוֹן מֵעַל לְגִבְעוֹת שֶׁלֶג</p>
</blockquote>

<blockquote>
<p>אוֹ הַרְרֵי אֵשׁ כֵּפִים מְחִלּוֹת וִיאֹרִים</p>
</blockquote>

<blockquote>
<p>פְּחָתִים אֲגַמִּים וּמְעָרוֹת וְכָל גֵּיא צַלְמָוֶת.</p>

<br />

<p>זֶה עוֹלַם הַמָּוֶת אֲשֶׁר אֵרְרוֹ אֱלֹהִים</p>
</blockquote>

<blockquote>
<p>וְעָשָׂהוּ רַע לָרָעִים; שָׁם הַחַיִּים מֵתִים</p>
</blockquote>

<blockquote>
<p>וּמַלְאַךְ הַמָּוֶת חָי וּמִתּוֹךְ הַהֲפֵכָה זֹאת</p>
</blockquote>

<blockquote>
<p>אַךְ תַּהְפֻּכוֹת תֵּצֶאנָה אֵימוֹת וְכָל נוֹרָאוֹת</p>
</blockquote>

<blockquote>
<p>שַׁמָּה וְכָל שַׁעֲרוּרָה; וְכֻלָּן רָעוֹת שִׁבְעָתַיִם</p>
</blockquote>

<blockquote>
<p>מֵאֲשֶׁר יֹאמַר הַמּשֵׁל אוֹ יִדַּמֶּה לֵב רַגָּז</p>
</blockquote>

<blockquote>
<p>עַל מַלְאֲכֵי רָעִים אֵימִים שְׂעִירִים וָשֵׁדִים.</p>

<br />

<p>וְהַשָׂטָן בֵּין כֹּה וָכֹה כְּאוֹיֵב אֱלֹהִים וְאָדָם</p>
</blockquote>

<blockquote>
<p>בַּעֲצַת רִשְׁעָתוֹ הַגְּדוֹלָה שִׁנֵּס מָתְנָיו לְבַדּוֹ</p>
</blockquote>

<blockquote>
<p>לְהָחִישׁ עַל כַּנְפֵי רוּחַ לְנֹכַח שַׁעֲרֵי שְׁאוֹל</p>
</blockquote>

<blockquote>
<p>פַּעַם מֵעֵבֶר יָמִין וּפַעַם מִשְּׂמֹאל לְחוֹף</p>
</blockquote>

<blockquote>
<p>יִשָּׂא יָעִיר אֶבְרָתוֹ רֶגַע יָעוּף מִלְּמָטָּה</p>
</blockquote>

<blockquote>
<p>וְרֶגַע יַעֲלֶה שִׂיאוֹ עַד שְׁמֵי אֵשׁ מִמָּעַל.</p>
</blockquote>

<blockquote>
<p>כָּאֳנִיּוֹת הֹלְכוֹת בַּיָּם לְרוּחַ תְּקוּפוֹת הַיָּמִים</p>
</blockquote>

<blockquote>
<p>וְהַצּוֹפֶה מֵרָחוֹק יִרְאֶה אֹתָן כִּתְלוּיוֹת בֶּעָבִים</p>
</blockquote>

<blockquote>
<p>כִּפְנֵי אֵלֶּה נִרְאָה הָאוֹיֵב הַמְּעוֹפֵף מֵרָחוֹק.</p>
</blockquote>

<blockquote>
<p>וְאַחֲרֵי עָבְרוֹ בִשְׁאוֹל הִגִּיעַ לִקְצֵה גְבוּלוֹ</p>
</blockquote>

<blockquote>
<p>הַסִּפּוּן מֵעַל הַקִּירוֹת גָּבֹהַּ כְּהַר גַּבְנוּנִים</p>
</blockquote>

<blockquote>
<p>וְהַשְּׁעָרִים שְׁלשָׁה שְׁקֻפִים וְכָל שֶׁקֶף מְשֻׁלָּשׁ</p>
</blockquote>

<blockquote>
<p>מְשֻׁלָּשׁ אֶחָד נְחֹשֶׁת מְשֻׁלָּשׁ הַשֵּׁנִי בַּרְזֶל</p>
</blockquote>

<blockquote>
<p>וְהַשְּׁלִישִׁי אֶבֶן אֶקְדָּח; וְהֵם סְגוּרִים וּמְסֻגָּרִים</p>
</blockquote>

<blockquote>
<p>וְלִפְנֵיהֶם גֶּדֶר אֵשׁ וְאִשּׁוֹ לֹא תִכְבֶּה.</p>
</blockquote>

<blockquote>
<p>וְאֵצֶל הַשְּׁעָרִים מֵעֵבֶר מִזֶּה וּמִזֶּה</p>
</blockquote>

<blockquote>
<p>ישְׁבוֹת שְׁתֵּי תְמוּנוֹת תְּמוּנָה אַחַת נִרְאֲתָה</p>
</blockquote>

<blockquote>
<p>מִשָּׁדֶיהָ וּלְמַעְלָה רֹאשׁ כִּפְנֵי אִשָּׁה יָפָה</p>
</blockquote>

<blockquote>
<p>אַךְ מַפַּל בְּשָׂרָהּ גָּדוֹל וְעַב מִתָּחַת</p>
</blockquote>

<blockquote>
<p>וְכֶפֶל קַשְׂקַשִּׂים עָלֶיהָ כִּדְמוּת תַּבְנִית נָחָשׁ</p>
</blockquote>

<blockquote>
<p>שֶׁאוֹנוֹ בְּשֵׁבֶט פִּיו. וּמִסָּבִיב לְבֶטֶן הָאִשָּׁה</p>
</blockquote>

<blockquote>
<p>יִרְבְּצוּ כַלְבֵּי שְׁאוֹל הַפֹּעֲרִים פִּיהֶם לִבְלִי חֹק</p>
</blockquote>

<blockquote>
<p>וְנֹבְחִים מֵאֵין הֲפוּגָה לֹא תָכִיל אֹזֶן שַׁאֲגָתָם</p>
</blockquote>

<blockquote>
<p>וְכִי יִרְאוּ מוֹקֵשׁ לְנֶגְדָּם יִזְחְלוּ לְרֶחֶם הָאִשָּה</p>
</blockquote>

<blockquote>
<p>וּבְקֶרֶב מָעוֹן זֶה יַצְרִיחוּ יְיֵלִילוּ בְקוֹלָם</p>
</blockquote>

<blockquote>
<p>וְלֹא יֶחְדְּלוּ לִנְבֹחַ אַף כִּי נֶעֶלְמוּ מֵעָיִן.</p>
</blockquote>

<blockquote>
<p>וְשִׁקּוּץ נִמְאָס כָּזֶה לֹא נִרְאָה וְנִמְצָא</p>
</blockquote>

<blockquote>
<p>בֵּין כָּל הַשִּׁקּוּצִים וְלֹא בִפְנֵי הַמְכַשֵּׁפָה</p>
</blockquote>

<blockquote>
<p>אֲשֶׁר תָּחִישׁ בַּלַּיְלָה עַל כַּנְפֵי הָרוּחַ</p>
</blockquote>

<blockquote>
<p>בַּהֲרִיחָהּ דַם עוֹלָלִים לָבוֹא לִרְקֹד בַּמָּחוֹל</p>
</blockquote>

<blockquote>
<p>עִם אוֹבוֹת וּמְעוֹנְנוֹת אֲשֶׁר בְּקֶסֶם שְׂפָתָן</p>
</blockquote>

<blockquote>
<p>יֶחְשַׁךְ נֹגַהּ הַיָּרֵחַ. וּתְמוּנָה הַשֵּׁנִית מִנֶּגֶד</p>
</blockquote>

<blockquote>
<p>אֲשֶׁר תְּמוּנָה אֵינֶנָּה כִּי אֵין לָהּ תְמוּנָה</p>
</blockquote>

<blockquote>
<p>לְהַבְדִּיל חֵלֶק מֵחֵלֶק אוֹ פֶרֶק וָאֵבֶר</p>
</blockquote>

<blockquote>
<p>רַק הַיְקוּם הַזֶּה דֹּמֶה לְאֵיזֶה צֵל</p>
</blockquote>

<blockquote>
<p>וּכַדָּבָר שֶׁאֵין לוֹ שָׁחַר; וְהוּא עֹמֵד בִּמְקוֹמוֹ</p>
</blockquote>

<blockquote>
<p>שָׁחוֹר מִשְּׁחֹר הַלָּיְלָה נוֹרָא כִבְנוֹת הַזָּעַם</p>
</blockquote>

<blockquote>
<p>וְאָיֹם כְּאֵימַת הַשְּׁאוֹל וַחֲנִיתוֹ יַחְפֹּץ כָּאָרֶז</p>
</blockquote>

<blockquote>
<p>וְעַל גַבּוֹ הַדֹּמֶה לְרֹאשׁ יָצִיץ כְּמוֹ נֵזֶר.</p>
</blockquote>

<blockquote>
<p>כִּרְאוֹתוֹ הַשָּׂטָן לְנֶגְדּוֹ רָץ אֵלָיו בַּחֲמָתוֹ</p>
</blockquote>

<blockquote>
<p>וּלְקוֹל דַּהֲרוֹת פְּעָמָיו רָגְזָה שְׁאוֹל מִתָּחַת.</p>
</blockquote>

<blockquote>
<p>וְהַשָּׂטָן אַבִּיר לֵב הִשְׁתָּאֶה עַל הַמַּרְאֶה</p>
</blockquote>

<blockquote>
<p>אַךְ לֹא חָת מִפָּנָיו; כִּי מִבַּלְעֲדֵי אֱלֹהִים</p>
</blockquote>

<blockquote>
<p>וּבֶן אֱלֹהִים לְבַדּוֹ כָּל יְצוּר אָיִן</p>
</blockquote>

<blockquote>
<p>אֲשֶׁר נֶחְשָׁב בְּעֵינָיו וַאֲשֶׁר יִהְיֶה לוֹ לִמְחִתָּה</p>
</blockquote>

<blockquote>
<p>וְלָכֵן הִבִּיט בּוֹ וַיִּבְזֵהוּ וַיַּעַן וַיֹּאמֶר</p>

<br />

<p>&quot;מֵאַיִן וּמִי אָתָּה צֶלֶם נִבְזֶה וּמְגֹאָל</p>
</blockquote>

<blockquote>
<p>כִּי יִשָּׂאֲךָ לִבֶּךָ בְּרֹב קֶצֶף וְאֵימָה</p>
</blockquote>

<blockquote>
<p>לָבוֹא פֹה לִקְרָאתִי וּבְגָלְמֶךָ קְלוֹן הַיְצוּרִים</p>
</blockquote>

<blockquote>
<p>תַּחְשֹׁב לִסְתֹּם דַּרְכִּי מִלַּעֲבֹר הַשַּׁעַר שָׁמָּה?</p>
</blockquote>

<blockquote>
<p>ואֲנִי הִנְנִי נָכוֹן לָצֵאת בְּלִי רִשְׁיוֹן פִּיךָ</p>
</blockquote>

<blockquote>
<p>מַהֵר גֵשׁ הָלְאָה אוֹ עַתָּה תִרְאֶה</p>
</blockquote>

<blockquote>
<p>כִּי לֹא לִיְלוּד שְׁאוֹל לְהִתְגָּרֶה בְרוּחַ מִמָּרוֹם!&quot;</p>

<br />

<p>וִיְקוּם הַנִּבְזֶה מָלֵא עֶבְרָה עָנָה לֵאמֹר:</p>
</blockquote>

<blockquote>
<p>&quot;הַאַתָּה הוּא מַלְאָךְ הַבֹּגֵד הַאַתָּה הוּא</p>
</blockquote>

<blockquote>
<p>אֲשֶׁר מִתְּחִלָּה הֵפַרְתָּ שָׁלוֹם וֶאֱמוּנָה בַשָּׁמָיִם</p>
</blockquote>

<blockquote>
<p>וּבְזָדוֹן וָמֶרִי מָשַׁכְתָּ אַחֲרֶךָ חֵלֶק שְׁלִישִׁי</p>
</blockquote>

<blockquote>
<p>מִכָּל צְבָא הַמָּרוֹם לִמְרֹד בְּאֵל עֶלְיוֹן</p>
</blockquote>

<blockquote>
<p>וַאֲשֶׁר בְּעָוֹן זֶה נִדְחַפְתָּ מִפְּנֵי אֱלֹהִים</p>
</blockquote>

<blockquote>
<p>גַּם אַתָּה וָהֵם לָשֵׂאת עֲוֹנְכֶם הֲלוֹם</p>
</blockquote>

<blockquote>
<p>לְבַלּוֹת יְמֵי עוֹלָם בְּכָל שֶׁבֶר וּמַכְאוֹב?</p>
</blockquote>

<blockquote>
<p>הֲעוֹד תַּחְשֹׁב נַפְשְׁךָ בֶּן תָּפְתֶּה וַאֲבַדּוֹן</p>
</blockquote>

<blockquote>
<p>כִּי רוּחַ אַתָּה מִמָּרוֹם וְתִתְגָּרֶה בְרִיב וְקָלוֹן</p>
</blockquote>

<blockquote>
<p>בַּמָּקוֹם שֶׁאֲנִי מֶלֶךְ – וּלְהַכְאִיב נַפְשְׁךָ אֹמַר</p>
</blockquote>

<blockquote>
<p>מַלְכְּךָ וַאֲדוֹנֶיךָ הִנֵּנִי? שׁוּב לְבֵית הָעֹנֶשׁ</p>
</blockquote>

<blockquote>
<p>אַתָּה נָע וָנָד! מַהֲרָה חוּשָׁה אַל תַּעֲמֹד</p>
</blockquote>

<blockquote>
<p>פֶּן בְּשׁוֹט וָעַקְרַבִּים אֶפְגָּעֲךָ כִּי תִתְמַהְמֵהַּ</p>
</blockquote>

<blockquote>
<p>אוֹ אַכְּךָ בַּחֲנִית מַכָּה אַחַת וְלֹא אֶשְׁנֶה</p>
</blockquote>

<blockquote>
<p>וְחֶבְלֵי מָוֶת יֹאחֲזוּךָ לֹא יָדַעְתָּ מִקֶּדֶם.&quot;</p>

<br />

<p>כָּזֹאת דִּבֵּר יְקוּם הַנִּבְזֶה וּבְדַבְּרוֹ כָזֹאת</p>
</blockquote>

<blockquote>
<p>הֶעֱוָה עֶשֶׂר פְּעָמִים צַלְמוֹ הַנִּמְאָס וְהַמִּתְעַבֵּר.</p>
</blockquote>

<blockquote>
<p>וּמֵעֵבֶר הַשֵּׁנִי לְמוּלוֹ עֹמֵד הַשָּׂטָן בְּזַעְפּוֹ</p>
</blockquote>

<blockquote>
<p>בְּלִי כָל פָּחַד. וְנִמְשַׁל לְכוֹכָב בֹּעֵר מִצָּפוֹן</p>
</blockquote>

<blockquote>
<p>מַבְעִיר נָחָשׁ בָּרִיחַ הַגָּדוֹל בְּמַזָּרוֹת שְׁחָקִים</p>
</blockquote>

<blockquote>
<p>וְשֵׁבֶט זְנָבוֹ הַנּוֹרָא יוֹרֶה דֶבֶר וּמִלְחָמָה.</p>
</blockquote>

<blockquote>
<p>וְכֵן הִתְיַצְּבוּ שְׁנֵיהֶם נְכוֹנִים זֶה לָזֶה</p>
</blockquote>

<blockquote>
<p>לְהַכּוֹת אִישׁ אִישׁוֹ רַק מַכָּה אַחַת</p>
</blockquote>

<blockquote>
<p>וּפְנֵי שְׁנֵיהֶם נִזְעָמִים אִישׁ לִקְרַאת רֵעֵהוּ</p>
</blockquote>

<blockquote>
<p>כִּשְׁנֵי עֲנָנִים כְּבֵדִים מְלֵאִים נֶשֶׁק שְׁחָקִים</p>
</blockquote>

<blockquote>
<p>מִתְקַדְּרִים וְעֹלִים בַּמַּעֲרָכָה מֵעַל יָם הַכַּסְפִּי</p>
</blockquote>

<blockquote>
<p>וְטֶרֶם יִפְגְּעוּן יִתְנַכְּלוּ יַעַמְדוּ מְעַט מֵרָחוֹק</p>
</blockquote>

<blockquote>
<p>עַד הָרוּחַ יִתֵּן אוֹת לָרוּץ לִקְרַאת מִלְחֶמֶת</p>
</blockquote>

<blockquote>
<p>כֵּן הִתְקַדְּרוּ הַגִּבּוֹרִים טֶרֶם יָרִימוּ יָד</p>
</blockquote>

<blockquote>
<p>וְחֶשְׁכַּת הַשְּׁאוֹל גָּבְרָה מִזַּעַף נִלְחָמִים אֵלֶּה.</p>
</blockquote>

<blockquote>
<p>וְהֵם עָמְדוּ נְכוֹנִים כִּי לֹא דִמּוּ כָזֹאת</p>
</blockquote>

<blockquote>
<p>לִפְגשׁ אִישׁ אוֹיְבוֹ זוּלָתִי בְיוֹם הָאַחֲרוֹן</p>
</blockquote>

<blockquote>
<p>וְעוֹד כִּמְעַט רֶגַע בִּצְּעוּ עֲלִילוֹת גְּדוֹלוֹת</p>
</blockquote>

<blockquote>
<p>אֲשֶׁר לְקוֹל שָׁמְעָם תִּצַּלְנָה אָזְנֵי הַשְּׁאוֹל</p>
</blockquote>

<blockquote>
<p>לוּלֵא בָאָה הָאִשָּׁה הַמְכַשֵּׁפָה בִדְמוּת נָחָשׁ</p>
</blockquote>

<blockquote>
<p>הַיּשֶׁבֶת אֵצֶל הַשַּׁעַר וְהַמַּפְתֵּחַ בְּיָדָהּ</p>
</blockquote>

<blockquote>
<p>וְהִיא עָמְדָה בְתוֹכָם וּבְקוֹל מַר זָעֲקָה:</p>

<br />

<p>&quot;הוֹי אָבִי! הֲתִשְׁלַח יָדְךָ בְּבִנְךָ יְחִידֶךָ?</p>
</blockquote>

<blockquote>
<p>וְאַתָּה בְנִי אֲהָהּ! לָמָּה יֶחֱרֶה אַפֶּךָ</p>
</blockquote>

<blockquote>
<p>לְהַטִּיל חֲנִית וָמָוֶת אֶל רֹאשׁ אָבִיךָ?</p>
</blockquote>

<blockquote>
<p>הֲיָדַעְתָּ בִּדְבַר מִי אַתָּה עֹשֶׂה זֹאת?</p>
</blockquote>

<blockquote>
<p>בִּדְבַר הַיּשֵׁב בַּשָּׁמַיִם כִּי מְצַחֵק בָּךְ</p>
</blockquote>

<blockquote>
<p>וּכְעֶבֶד תְּמַלֵּא פְקוּדָתוֹ אֲשֶׁר חָרַץ בְּעֶבְרָתוֹ</p>
</blockquote>

<blockquote>
<p>וַאֲשֶׁר פִּיו יְכַנֶּה בְּשֵׁם מִשְׁפַּט צֶדֶק</p>
</blockquote>

<blockquote>
<p>וְעֶבְרָתוֹ זֹאת בָּאַחֲרֹנָה תֹּאכַל גַּם שְׁנֵיכֶם.&quot;</p>

<br />

<p>עוֹד הִיא מְדַבֶּרֶת וּבֶן הַשְּׁאוֹל הַמַּשְׁחִית</p>
</blockquote>

<blockquote>
<p>שָׁמַע דְּבָרֶיהָ וַיִּרֶף. וְהַשָּׂטָן עָנָה וְאָמָר:</p>

<br />

<p>&quot;פְּלִיאָה זַעֲקָתֵךְ בְּעֵינַי וּדְבָרַיִךְ זָרִים</p>
</blockquote>

<blockquote>
<p>וְיַעַן כִּי חֲשַׂכְתִּנִי מִלְּבַצַּע אֶת זְמָמִי</p>
</blockquote>

<blockquote>
<p>לֹא אוֹרֶה לָךְ מַה־בְּיָדִי הַנְּטוּיָה לַעֲשׂוֹת</p>
</blockquote>

<blockquote>
<p>עַד אֲשֶׁר תַּשְׁמִיעִנִי מִי אַתְּ בְּכֶפֶל גְּוִיָּתֵךְ</p>
</blockquote>

<blockquote>
<p>וְלָמָּה בְקַצְוֵי תְהוֹם כִּי נִפְגַּשְׁנוּ אַךְ הַפָּעַם</p>
</blockquote>

<blockquote>
<p>תִּקְרְאִי לִי אָבִיךְ וִיְקוּם הַלָּז בְּשֵׁם בְּנִי?</p>
</blockquote>

<blockquote>
<p>וַאֲנִי לֹא יְדַעְתִּיךְ; וּמֵעוֹדִי לֹא רָאִיתִי</p>
</blockquote>

<blockquote>
<p>צֶלֶם נִמְאָס לְמַרְאֶה כָּמוֹהוּ וְגַם כָּמוֹךְ.&quot;</p>

<br />

<p>לִדְבָרָיו אֵלֶּה עָנְתָה שׁוֹעֶרֶת הַשְּׁאוֹל לֵאמֹר:</p>
</blockquote>

<blockquote>
<p>&quot;הַאִם שָׁכַחְתָּ אוֹתִי וְנִמְאָסָה אֲנִי בְעֵינֶיךָ?</p>
</blockquote>

<blockquote>
<p>וַאֲנִי יְפַת תֹּאַר נֶחְשַׁבְתִּי מֵאָז בַּשָּׁמָיִם.</p>
</blockquote>

<blockquote>
<p>כַּאֲשֶׁר עָמַדְתָּ בַּקָּהָל לְעֵינֵי הַשְּׂרָפִים כֻּלָּם</p>
</blockquote>

<blockquote>
<p>וּקְשַׁרְתֶּם יַחְדָּיו בְּזָדוֹן לִמְרֹר בְּמֶלֶךְ שָׁמָיִם</p>
</blockquote>

<blockquote>
<p>אָז צִירִים וַחֲבָלִים אָחֲזוּ בְךָ פִּתְאוֹם</p>
</blockquote>

<blockquote>
<p>עֵינֶיךָ כָּהוּ וְעָשְׁשׁוּ וְנָמַקּוּ בְחֹרֵיהֶן</p>
</blockquote>

<blockquote>
<p>וְרֹאשְׁךָ הֵקִיא וְהִמְלִיט לַהֲבוֹת אֵשׁ</p>
</blockquote>

<blockquote>
<p>עַד חוֹר גָּדוֹל נִפְתַּח מֵעֵבֶר הַשְּׂמֹאל</p>
</blockquote>

<blockquote>
<p>וַאֲנִי בְּתִפְאֶרֶת וָיֹפִי בִּדְמוּתְךָ וְתֹאַר פָּנֶיךָ</p>
</blockquote>

<blockquote>
<p>בְּכָל זִיו שָׁמַיִם כְּהַדְרַת בַּת אֱלֹהִים</p>
</blockquote>

<blockquote>
<p>יָצָאתִי אָז לָאוֹרָה וְנוֹלַדְתִּי מִתּוֹךְ רֹאשֶׁךָ.</p>
</blockquote>

<blockquote>
<p>אָז חִיל אָחַז כָּל צְבָא הַמָּרוֹם</p>
</blockquote>

<blockquote>
<p>וַיָּנוּעוּ יַחְדָּיו מִפָּחַד וַיִּקְרְאוּ לִי בְשֵׁם חֲטָאָה</p>
</blockquote>

<blockquote>
<p>וּלְאוֹת לֹא טוֹב נֶחְשַׁבְתִּי בְעֵינֵיהֶם</p>
</blockquote>

<blockquote>
<p>אַךְ גָּדַלְתִּי בְחֶבְרָתָם וְהָיִיתִי לְרָצוֹן לָמוֹ</p>
</blockquote>

<blockquote>
<p>וּמָשַׁכְתִּי אַחֲרָי כָּל אֲשֶׁר גָּעֲלוּ בִי</p>
</blockquote>

<blockquote>
<p>וְאַתָּה בְרֹאשָׁם עֵקֶב כִּי חָזִיתָ בְּפָנָי</p>
</blockquote>

<blockquote>
<p>צַלְמְךָ וּתְמוּנָתְךָ תָּמִיד; וְנַפְשְׁךָ חָשְׁקָה בִי</p>
</blockquote>

<blockquote>
<p>וּבָאתָ בַּסֵּתֶר לְהִתְעַלֵּס עִמִּי בָּאֳהָבִים</p>
</blockquote>

<blockquote>
<p>עַד אֲשֶׁר הָרִיתִי וּמָלֵאתִי עֲצָמִים בַּבָּטֶן.</p>
</blockquote>

<blockquote>
<p>אָז פָּרְצָה הַמִּלְחָמָה וְלָחֲמוּ בְמַעַרְכוֹת הַשָּׁמָיִם</p>
</blockquote>

<blockquote>
<p>וְאוֹיְבֵנוּ רֹאשׁ הַגִּבּוֹרִים גָּאָה וְגָבַר עָלֵינוּ</p>
</blockquote>

<blockquote>
<p>כִּי לוֹ הַגְּבוּרָה; וְכָל חֵילֵינוּ נִשְׁבָּרוּ</p>
</blockquote>

<blockquote>
<p>וְנָסוּ מִן הַמַּעֲרָכָה וְנִרְדְּפוּ מִמְּרוֹמֵי שָׁחַק</p>
</blockquote>

<blockquote>
<p>וְלִתְּהוֹם זֶה נָפָלוּ וְאָנֹכִי נָפַלְתִּי עִמָּהֶם.</p>
</blockquote>

<blockquote>
<p>אָז נִתַּן בְּיָדִי הַמַּפְתֵּחַ הֶחָזָק הַזֶּה</p>
</blockquote>

<blockquote>
<p>וּמִשְׁמַרְתִּי לִשְׁמֹר הַשְּׁעָרִים סְגוּרִים לְעוֹלָם</p>
</blockquote>

<blockquote>
<p>וְאֵין יוֹצֵא וּבָא בִּלְתִּי אִם אֶפְתַּח אָנֹכִי.</p>
</blockquote>

<blockquote>
<p>וַאֲנִי יָשַׁבְתִּי פֹה גַּלְמוּדָה וַעֲצוּבַת רוּחַ</p>
</blockquote>

<blockquote>
<p>אַךְ בְּקֶרֶב הַיָּמִים בִּהְיוֹתִי הָרָה לָךְ</p>
</blockquote>

<blockquote>
<p>גָּדְלָה בִּטְנִי לִמְאֹד וְהַוָּלָד הִתְרוֹצֵץ בְּקִרְבִּי</p>
</blockquote>

<blockquote>
<p>וְהִרְבָּה עִצְּבוֹן הֵרוֹנִי עַד מְלֹאת הַיָּמִים</p>
</blockquote>

<blockquote>
<p>וְזַרְעִי הַשָּׂנוּא הַלָּזֶה אֲשֶׁר תַּבִּיט בּוֹ</p>
</blockquote>

<blockquote>
<p>כִּי הוּא מוֹלַדְתֶּךָ פָּרַץ וְנִמְלַט מֵרָחֶם</p>
</blockquote>

<blockquote>
<p>וּמֵרוֹב חִיל וָחֶבֶל הִתְפָּרְקוּ כָּל עַצְמוֹתַי</p>
</blockquote>

<blockquote>
<p>וְנֶהְפַּךְ תַּחְתַּי לְמַכְפֵּלָה. וְאוֹיבִי זֶה מִבָּטֶן</p>
</blockquote>

<blockquote>
<p>יָצָא וְהֵנִיף חֲנִיתוֹ אֲשֶׁר לְמַשְׁחִית בְּיָדוֹ</p>
</blockquote>

<blockquote>
<p>וְאָנֹכִי נַסְתִּי מִפָּנָיו וְקָרָאתִיו בְּשֵׁם מָוֶת!</p>
</blockquote>

<blockquote>
<p>לְקוֹל שֵׁם זֶה הַנּוֹרָא רָגְזָה שְׁאוֹל כֻּלָּה</p>
</blockquote>

<blockquote>
<p>פָּצְתָה פִיהָ בָּאֲנָחָה וַתַּעַן אַחֲרָי &#8220;מָוֶת!&#8221;</p>
</blockquote>

<blockquote>
<p>וַאֲנִי חַשְׁתִּי לָנוּס אַךְ הוּא דָלַק אַחֲרָי</p>
</blockquote>

<blockquote>
<p>כִּי תַאֲוָה בָעֲרָה בוֹ גְּדוֹלָה מֵאֵשׁ חֲמָתוֹ</p>
</blockquote>

<blockquote>
<p>וְהוּא קַל בְּרַגְלָיו הִשִּׂיג וְתָפַשׂ בִּי אִמּוֹ</p>
</blockquote>

<blockquote>
<p>וַיְחַבֵּק אֹתִי לִזְנוּנִים בְּהִתְעַטֵּף עָלַי נַפְשִׁי</p>
</blockquote>

<blockquote>
<p>וּבְחֶזְקָתוֹ הִתְעַלֵּל בִּי וְגִלָּה אֶת עֶרְוָתִי.</p>
</blockquote>

<blockquote>
<p>וּמִקֶּרֶב זִמָּה הַהִיא שָׁרְצוּ שִׁקּוּצִים אֵלֶּה</p>
</blockquote>

<blockquote>
<p>הֵם כְּלָבִים נֹבְחִים לֹא יוּכְלוּ הַשְׁקֵט</p>
</blockquote>

<blockquote>
<p>וְרֹבְצִים מִסָּבִיב לִי כַּאֲשֶׁר אַתָּה רֹאֶה</p>
</blockquote>

<blockquote>
<p>וְהֵרוֹנִי וְלִדְתִּי אֹתָם מִתְחַדְּשִׁים מֵעֵת לָעֵת</p>
</blockquote>

<blockquote>
<p>לְהוֹסִיף עָצְבִּי וּכְאֵבִי; כִּי לְמָתַי שֶׁיֹּאבוּ</p>
</blockquote>

<blockquote>
<p>יִזְחְלוּ לְרֶחֶם הוֹרָתָם וְשָׁם יְיֵלִילוּ יַצְרִיחוּ</p>
</blockquote>

<blockquote>
<p>וּמֵעַי יִטְרְפוּ בְּפִיהֶם וְאַחֲרֵי שָׂבְעָם מִטַּרְפָם</p>
</blockquote>

<blockquote>
<p>יְדַלְּגוּ חוּצָה וִיְסַעֲרוּ לְהַמְרוֹת אֶת רוּחִי</p>
</blockquote>

<blockquote>
<p>וָאֲבַקֵּשׁ מָנוֹחַ וָאַיִן וּמִפְלָט וְלֹא אֶמְצָא.</p>

<br />

<p>וּמֵעֵבֶר הַזֶּה לְמוּלִי עֹמֵד הַמָּוֶת בְּזַעְפּוֹ</p>
</blockquote>

<blockquote>
<p>בְּנִי וְאוֹיְבִי מֵרֶחֶם הַמֵּסִית אֹתָם בִּי</p>
</blockquote>

<blockquote>
<p>וְכַאֲשֶׁר יֶחְסַר טַרְפוֹ נָכוֹן לִבְלֹעַ חַיִּים</p>
</blockquote>

<blockquote>
<p>אֶת אֵם יוֹלַדְתּוֹ לוּלֵא נַפְשׁוֹ יוֹדַעַת</p>
</blockquote>

<blockquote>
<p>כִּי קִצּוֹ תָּלוּי בְקִצִּי וְלֹא נֶעֱלַם מִמֶּנּוּ</p>
</blockquote>

<blockquote>
<p>כִּי טֶרֶף מַר וָרוֹשׁ יִמְצָאֵנִי לְחִכּוֹ</p>
</blockquote>

<blockquote>
<p>כַּאֲשֶׁר יָבוֹא הַמּוֹעֵד לְפִי הַחֹק מִקֶּדֶם.</p>
</blockquote>

<blockquote>
<p>אַךְ אַתָּה אָבִי! הַעִידֹתִי בְךָ הַיּוֹם</p>
</blockquote>

<blockquote>
<p>הִשָּׁמֵר לְךָ מִמַּחַץ חִצּוֹ וְאַל תִּבְטַח לַשָּׁוְא</p>
</blockquote>

<blockquote>
<p>בְּלַהַט כְּלֵי נִשְׁקְךָ כִּי בַשָּׁמַיִם לֻטָּשׁוּ</p>
</blockquote>

<blockquote>
<p>כִּי לַעֲצֹר נֶגֶף יָדוֹ מִבַּלְעֲדֵי הַגִּבּוֹר</p>
</blockquote>

<blockquote>
<p>הַשַּׁלִּיט בִּשְׁמֵי מָרוֹם רַב כֹּחַ אָיִן.&quot;</p>

<br />

<p>עַד הִיא מְדַבֶּרֶת וְאוֹיֵב הַקַּדְמוֹנִי בְּעָרְמָתוֹ</p>
</blockquote>

<blockquote>
<p>לָקַח מוּסָר וְהִתְרַצֶּה וְהֵשִׁיב לָהּ חֲלָקוֹת:</p>

<br />

<p>&quot;בִּתִּי הַיְקָרָה! יַעַן קָרָאתְ לִי אָבִיךְ</p>
</blockquote>

<blockquote>
<p>וּבֵן זֶה הַנָּאוֶה אוֹת נֶאֱמָן הוּא לָנוּ</p>
</blockquote>

<blockquote>
<p>לְשַׁעֲשֻֻׁעֵי דֹדִים מֵאָז וּשְׂמָחוֹת שָׂבַעְנוּ בַשָּׁמַיִם</p>
</blockquote>

<blockquote>
<p>אֲשֶׁר עָרְבוּ בַתְּחִלָּה וְזִכְרָם נֶהְפַּךְ לְיָגוֹן</p>
</blockquote>

<blockquote>
<p>כִּי שָׁגִינוּ בָרֹאֶה וַתִּקְרֶאנָה אֹתָנוּ כָּאֵלֶּה</p>
</blockquote>

<blockquote>
<p>לָכֵן דְּעִי לָךְ כִּי לֹא כְאוֹיֵב בָּאתִי</p>
</blockquote>

<blockquote>
<p>אַךְ לְהוֹצִיא לְחָפְשִׁי מִבֵּית חשֶׁךְ וָעֹנִי</p>
</blockquote>

<blockquote>
<p>גַם אֹתֵךְ וְאֹתוֹ וְכָל צְבָא הַשָּׁמַיִם</p>
</blockquote>

<blockquote>
<p>הֵם חֵיל הָרוּחוֹת שֶׁחָגְרוּ לָרִיב רִיבֵנוּ</p>
</blockquote>

<blockquote>
<p>וְנָפְלוּ אִתָּנוּ מִמָּרוֹם. וּמֵאִתָּם שֻׁלַּחְתִּי לְבַדִּי</p>
</blockquote>

<blockquote>
<p>לַעֲשׂוֹת דַּרְכִּי הַקָּשֶׁה וְאֶחָד בְּעַד כֻּלָּם</p>
</blockquote>

<blockquote>
<p>שַׂמְתִּי נַפְשִׁי בְכַפִּי לְהִתְנוֹדֵד בָּדָד בְּגַפִּי</p>
</blockquote>

<blockquote>
<p>לַעֲבֹר תְּהוֹם אֵין חֵקֶר וּמֶרְחֲבֵי תֹהוּ וָבֹהוּ</p>
</blockquote>

<blockquote>
<p>לְחַפֵשׂ וְלָתוּר מָקוֹם שָׁמַעְנוּ מִפִּי הַנְּבוּאָה</p>
</blockquote>

<blockquote>
<p>וּמוֹפְתִים יֵשׁ לָנוּ שֶׁהִגִּיעַ יוֹם הִבָּרְאוֹ</p>
</blockquote>

<blockquote>
<p>וְהוּא כַדּוּר גָּדוֹל וּנְוֵה שָׁלוֹם וּבְרָכָה</p>
</blockquote>

<blockquote>
<p>בִּקְצֵה גְבוּל הַשָּׁמַיִם לִהְיוֹת לְמוֹשָׁב נָכוֹן</p>
</blockquote>

<blockquote>
<p>לְמִין יְצוּרִים חֲדָשִׁים. וְאוּלַי נִבְחֲרוּ בִמְקוֹמֵינוּ</p>
</blockquote>

<blockquote>
<p>אחֲרֵי אֲשֶׁר נִגְרַשְׁנוּ; וְרַק שְׁמוּרִים מֵרָחוֹק</p>
</blockquote>

<blockquote>
<p>פֶּן יִפְרוּ וְיִרְבּוּ וְיִמָּלְאוּ הַשָּׁמַיִם אֹתָם</p>
</blockquote>

<blockquote>
<p>וּמְהוּמוֹת חֲדָשׁוֹת תִּקְרֶאנָה. אִם כָּזֶה הַדָּבָר</p>
</blockquote>

<blockquote>
<p>אוֹ סוֹד אַחֵר כָּמוּס וְחָתוּם בַּבְּרִיאָה זוּ</p>
</blockquote>

<blockquote>
<p>אָץ אָנֹכִי לָדַעַת; וְכַאֲשֶׁר אֵדַע לְנָכוֹן</p>
</blockquote>

<blockquote>
<p>אָשׁוּב וְאוֹצִיא אֶתְכֶם לַהֲבִיאֲכֶם לַמָּקוֹם הַהוּא</p>
</blockquote>

<blockquote>
<p>אֲשֶׁר גַּם אַתְּ וָמָוֶת תִּשְׁכְּנוּ יַחְדָּיו בְּשָׁלוֹם</p>
</blockquote>

<blockquote>
<p>וְתִפְרְשׂוּ כָנָף לָעוּף מַעְלָה וּמַטָּה לָבֶטַח</p>
</blockquote>

<blockquote>
<p>בְּכָל שְׁבִילֵי הָרוּחַ וּמַהְלְכִים טוֹבִים לָרֵיחַ</p>
</blockquote>

<blockquote>
<p>וְשָׁם תִּשְׂבְּעוּן וְתִרְוְיוּן בְּלִי מִדָּה וּמְשׂוּרָה</p>
</blockquote>

<blockquote>
<p>וּבְכָל אֲשֶׁר תַּבִּיטוּ לָכֶם יִהְיֶה לְשָׁלָל.&quot;</p>

<br />

<p>הוּא כִלָּה דְבָרָיו לְעֹנֶג לֵב שְׁנֵיהֶם</p>
</blockquote>

<blockquote>
<p>הַמָּוֶת פָּעַר פִּיו וְהֶעֱוָה פָנָיו מִשְּׂחֹק</p>
</blockquote>

<blockquote>
<p>בְּשָׁמְעוֹ כִּי יִמְצָא דֵּי טֶרֶף לְרַעֲבוֹנוֹ</p>
</blockquote>

<blockquote>
<p>וְהִתְבָּרֵךְ בִּכְרֵשׂוֹ הַנָּכוֹן לְיוֹם טוֹב כָּזֶה</p>
</blockquote>

<blockquote>
<p>וְגַם אִמּוֹ הַנְּבָלָה עָלְצָה וְעָנְתָה לְאָבִיהָ:</p>

<br />

<p>&quot;מַפְתֵּחַ גֵּיהִנֹּם הַזֶּה לִי הַמִּשְׁפָּט לְשָׁמְרוֹ</p>
</blockquote>

<blockquote>
<p>כִּי כֵן צִוָּה הַמֶּלֶךְ וְאֵל שַׁדַּי בַּמָּרוֹם</p>
</blockquote>

<blockquote>
<p>וּמִצְוָתוֹ לְבַל אֶפְתַּח שַׁעֲרֵי אֶקְדָּח אֵלֶּה</p>
</blockquote>

<blockquote>
<p>וְכָל הַבָּא בְחָזְקָה יִדָּקֵר בַּחֲנִית הַמָּוֶת</p>
</blockquote>

<blockquote>
<p>אֲשֶׁר לֹא יֵחַת מִכֹּל וְיַחֲלשׁ אֵת כָּל חָי.</p>
</blockquote>

<blockquote>
<p>אַךְ מַה־לִּי וּלְמִצְוַת שַׁדַּי מִמְּרוֹמָיו?</p>
</blockquote>

<blockquote>
<p>הֲלֹא שָׂנֹא שְׂנֵאַנִי וַיַּשְׁלִיכֵנִי מַטָּה מָטָּה</p>
</blockquote>

<blockquote>
<p>בְּמוֹ חשֶׁךְ וּמַאְפֵּלְיָה עַד שְׁאוֹל תַּחְתִּיָּה</p>
</blockquote>

<blockquote>
<p>לְבַל אָמוּשׁ לָנֶצַח מִמִּשְׁמַרְתִּי אֲשֶׁר שָׂנֵאתִי</p>
</blockquote>

<blockquote>
<p>וַאֲנִי אֲשֶׁר מְכֵרָתִי וּמוֹלַדְתִּי בְרוּם שָׁמָיִם</p>
</blockquote>

<blockquote>
<p>נִסְגַּרְתִּי לִכְאֵב אָנוּשׁ וְכָל מוּסָר אַכְזָרִי</p>
</blockquote>

<blockquote>
<p>פַּלָּצוּת מִסָּבִיב לִי וְקוֹל מְהוּמָה וּמְבוּסָה</p>
</blockquote>

<blockquote>
<p>מִפִּי צֶאֱצָאֵי בִטְנִי הַטֹּרְפִים מֵעַי בְשִׁנֵּיהֶם.</p>

<br />

<p>הֲלֹא אַתָּה אָבִי צוּר חֶלְקִי וְנַפְשִׁי</p>
</blockquote>

<blockquote>
<p>עֶצֶם מֵעַצְמְךָ אָנִי! לְמִי אֶשְׁמַע בִּלְתֶּךָ?</p>
</blockquote>

<blockquote>
<p>וְאַחֲרֵי מִי אֵלֵכָה? הֲלֹא אַתָּה תָחוּשׁ</p>
</blockquote>

<blockquote>
<p>לַהֲבִיאֵנִי לַמָּקוֹם הַהוּא מָלֵא אוֹר וָחַיִּים</p>
</blockquote>

<blockquote>
<p>וְאֵשֵב בְּקֶרֶב אֱלֹהִים יֹדְעֵי שַׁלְוָה וָעֹנֶג</p>
</blockquote>

<blockquote>
<p>וְשָׁם אֶמְלֹךְ לִימִינְךָ שׂבַע שְׂמָחוֹת נְעִימוֹת</p>
</blockquote>

<blockquote>
<p>כְּנָכוֹן לְבִתְּךָ יְחִידָתְךָ אֲשֶׁר אָהַבְתָּ לָנֶצַח.&quot;</p>

<br />

<p>מִדֵּי דַבְּרָהּ כָזֹאת לָקְחָה הַמַּפְתֵּחַ מִצִּדָּהּ</p>
</blockquote>

<blockquote>
<p>הוּא כְלִי הֶחָמָס לְרֹב עָנְיֵנוּ וּמְרוּדֵינוּ</p>
</blockquote>

<blockquote>
<p>וַתִּגְלֹם מַפַּל בְּשָׂרָהּ בְּלֶכְתָּהּ לְנֹכַח הַשָּׁעַר</p>
</blockquote>

<blockquote>
<p>וְתָּרֶם מָסָךְ הַגָּדוֹל הַסֹּכֵךְ פְּנֵי הַשָּׁעַר</p>
</blockquote>

<blockquote>
<p>וְכֹחָהּ רַב לָהּ כִּי הַמַּשָּׂא כָבֵד מְאֹד</p>
</blockquote>

<blockquote>
<p>אֲשֶׁר חֵיל הָרְפָאִים לֹא יוּכְלוּ לַהֲסִירוֹ</p>
</blockquote>

<blockquote>
<p>וְאָז תָּקְעָה הַמַּפְתֵּחַ בְּחוֹר כַּפּוֹת הַמַּנְעוּל</p>
</blockquote>

<blockquote>
<p>וַתַּעְתֵּק אֶת הַבַּדִּים בְּרִיחֵי בַרְזֶל וְחַלָּמִישׁ</p>
</blockquote>

<blockquote>
<p>וּפִתְאוֹם הִתְגַּלְגְּלוּ וְנִפְתְּחוּ דַלְתֵי שְׁאוֹל</p>
</blockquote>

<blockquote>
<p>בְּשָׁאוֹן וְרַעַשׁ גָּדוֹל וּתְקוּפָתָן עַל צִירֵיהֶן</p>
</blockquote>

<blockquote>
<p>כְּקוֹל רַעַם בַּגַּלְגָּל וּלְקוֹל זֶה הִתְגֹּעֲשׁוּ</p>
</blockquote>

<blockquote>
<p>מוֹסְדֵי מַחֲשַׁכִּים תַּחְתָּם. וְהִיא פָתְחָה הַשְּׁעָרִים</p>
</blockquote>

<blockquote>
<p>אַךְ לָשׁוּב לְסָגְרָם לֹא הִשִּׂיגָה יָדָהּ</p>
</blockquote>

<blockquote>
<p>וְכֵן פְּתוּחִים נִשְׁאֲרוּ דֶּרֶךְ הַרְחֵק מְאֹד</p>
</blockquote>

<blockquote>
<p>וְרַב לְמַחֲנֶה שְׁלֵמָה לָצֵאת בְּמֻטּוֹת כְּנָפֶיהָ</p>
</blockquote>

<blockquote>
<p>עִם נֵס וָדֶגֶל וְגַם רֶכֶב וּפָרָשִׁים.</p>
</blockquote>

<blockquote>
<p>כָּכָה עָמְדוּ פְּתוּחִים וּכְמוֹ פִי הַכִּבְשָׁן</p>
</blockquote>

<blockquote>
<p>יָרְקוּ תִמְרוֹת עָשָׁן וְלַהַב אֵשׁ אֲדַמְדָּם</p>
</blockquote>

<blockquote>
<p>אָז לְפֶתַע פִּתְאוֹם נֶחְפְּשׂוּ לְעֵינֵיהֶם מִנֶּגֶד</p>
</blockquote>

<blockquote>
<p>מַצְפוּנֵי תְהוֹם<a href="#fn:14" id="fnref:14" title="see footnote" class="footnote"><sup>14</sup></a> הַנּוֹשָׁן זֶה יָם גָּדוֹל וְאָפֵל</p>
</blockquote>

<blockquote>
<p>בְּלִי חֹק וּגְבוּל וּבְלֹא קֶצֶב וָמִדָּה</p>
</blockquote>

<blockquote>
<p>אֹרֶךְ רֹחַב וְגֹבַהּ גַּם זְמָן וּמָקוֹם</p>
</blockquote>

<blockquote>
<p>כָּלִים וְאֹבְדִים שָׁם אַךְ עֶצֶם הַלַּיְלָה</p>
</blockquote>

<blockquote>
<p>הִיא חֲשֵׁכָה קַדְמֹנִיָּה עִם תֹּהוֹ הַקַּדְמוֹנִי</p>
</blockquote>

<blockquote>
<p>אֲשֶׁר אָבוֹת הֵם לְכָל תּוֹלְדוֹת הַבְּרִיאָה</p>
</blockquote>

<blockquote>
<p>הִנָּם עֹמְדִים בְּראשׁ מְבוּכָה נִצַּחַת זוּ</p>
</blockquote>

<blockquote>
<p>לְפַקֵּד שְׁאוֹן מִלְחָמָה וּפְרָעוֹת לְאֵין מִסְפָּר</p>
</blockquote>

<blockquote>
<p>כִּי חֹם וָקֹר גַּם לֵחַ וָיֹבֶשׁ</p>
</blockquote>

<blockquote>
<p>אַרְבָּעָה רָאשֵׁי יְסוֹדוֹת מִתְנַגְּחִים לְהִשְׂתָּרֵר</p>
</blockquote>

<blockquote>
<p>וְכָל אֶחָד מֵבִיא אָבָק חֹמֶר הַקַּדְמוֹן</p>
</blockquote>

<blockquote>
<p>לִלְחֹם מִלְחַמְתּוֹ; וְחֵיל עָצוּם הַזֶּה</p>
</blockquote>

<blockquote>
<p>הָעֹמְדִים אִישׁ אִישׁ לְדֶגֶּל שַׂר צְבָאוֹ</p>
</blockquote>

<blockquote>
<p>וְכָל גְּדוּד לְמִינֵהוּ לְפִי נֵשֶׁק פְּקוּדָתוֹ</p>
</blockquote>

<blockquote>
<p>קַל כָּבֵד חַד חָלָק אָץ וָאָט</p>
</blockquote>

<blockquote>
<p>יֵחָלְצוּ לְאַלְפֵי רְבָבָה בְּלֹא מִדָּה וּמִסְפָּר</p>
</blockquote>

<blockquote>
<p>כְּחוֹל מִשְׁכְּנוֹת חֲרֵרִים וְאָבָק בְּאֶרֶץ תַּלְאוּבוֹת</p>
</blockquote>

<blockquote>
<p>וְכֻלָּם יִשְּׂאוּ כָנָף עַל גַפֵּי הָרוּחַ</p>
</blockquote>

<blockquote>
<p>הַלֹּחֵם בְּיִתְרֹן כֹּחוֹ וּמוֹלִיךְ אֹתָם לִרְצוֹנוֹ</p>
</blockquote>

<blockquote>
<p>וַהֲמוֹנִים אֵלֶּה לְמִי שֶׁיַּעְזְרוּ בַמַּעֲרָכָה</p>
</blockquote>

<blockquote>
<p>כֵּן יִשְׂתָּרֵר כְּרָגַע. וְתֹהוּ הוּא הַיּשֵׁב</p>
</blockquote>

<blockquote>
<p>כְּדַיָּן הָרֹאשׁ בֵּינֵיהֶם וְכַאֲשֶׁר יֶחֱרַץ מִשְׁפָּט</p>
</blockquote>

<blockquote>
<p>כֵּן יוֹסֵף הַמְּבוּכָה אֲשֶׁר תְּשִׂימֵהוּ לְמשֵׁל.</p>
</blockquote>

<blockquote>
<p>וְהַשׁוֹפֵט הַקָּרוֹב אֵלָיו הֲלֹא הוּא מִקְרֶה</p>
</blockquote>

<blockquote>
<p>הַשַּׁלִּיט עַל כֻּלָּם. בִּתְהוֹם הַנָּבוּךְ הַזֶּה</p>
</blockquote>

<blockquote>
<p>הוּא רֶחֶם מוֹלִיד הַטֶּבַע וְאוּלַי גַּם קִבְרוֹ</p>
</blockquote>

<blockquote>
<p>וְהוּא לֹא יָם וְיַבֶּשֶׁת וְלֹא רוּחַ וָאֵשׁ</p>
</blockquote>

<blockquote>
<p>אַךְ כָּל אֵלֶּה בְּלוּלִים בְּרֶחֶם הוֹרָתָם</p>
</blockquote>

<blockquote>
<p>וּלְזֹאת יְסַכְסְכוּ וְיָרִיבוּ זֶה בָזֶה לָנֶצַח</p>
</blockquote>

<blockquote>
<p>וְלֹא יוּכְלוּ הַשְׁקֵט בִּלְתִּי בִרְצוֹת הַיּוֹצֵר</p>
</blockquote>

<blockquote>
<p>לִבְרֹא תֵבֵל חֲדָשָׁה מֵחֹמֶר קָדוּם זֶה.</p>
</blockquote>

<blockquote>
<p>בִּתְהוֹם הַנָּבוּךְ הַזֶּה הִבִּיט אוֹיֵב הֶעָרוּם</p>
</blockquote>

<blockquote>
<p>מֵעַל שְׂפַת הַשְּׁאוֹל – עָמַד וְהִתְבּוֹנָן כְּרָגַע</p>
</blockquote>

<blockquote>
<p>כִּי לֹא כְנַחַל קָטָן נִרְאָה מַעְבָּרוֹ לְעֵינָיו</p>
</blockquote>

<blockquote>
<p>וְגַם אָזְנָיו צָלְלוּ לְקוֹל רַעַשׁ וּזְוָעָה</p>
</blockquote>

<blockquote>
<p>הַנַּעֲלָה בְעֹז וָכֹחַ מִקּוֹל שָׁאוֹן וּתְרוּעָה</p>
</blockquote>

<blockquote>
<p>אֲשֶׁר יָעִיר הַשָּׂר מְפַקֵּד<a href="#fn:15" id="fnref:15" title="see footnote" class="footnote"><sup>15</sup></a> צְבָא מִלְחָמָה</p>
</blockquote>

<blockquote>
<p>בְּתִתּוֹ מְחִי קָבֳלוֹ לְהַתִּיץ עִיר מַמְלָכָה</p>
</blockquote>

<blockquote>
<p>אַךְ נִמְשַׁל לְרַעַשׁ הַמְּהַפֵּךְ תֵּבֵל וּמְלֹאָהּ</p>
</blockquote>

<blockquote>
<p>לְעֵת קֹרוֹת הַשָּׁמַיִם יִתְרוֹפְפוּ יְחַשְּׁבוּ לְהִשָּׁבֵר</p>
</blockquote>

<blockquote>
<p>וְהַיְסוֹדוֹת יִתְפַּרְצוּ לְהַעְתִּיק אֶרֶץ מִמְקוֹמָהּ.</p>

<br />

<p>אַחֲרֵי עָמְדוֹ כְרֶגַע פָּרַשׂ כַּנֵּס כְּנָפָיו</p>
</blockquote>

<blockquote>
<p>לָעוּף בִּיְעָף לְדַרְכּוֹ וּבְהִנָּשְׂאוֹ עַל גַּב הֶעָשָׁן</p>
</blockquote>

<blockquote>
<p>אָץ לָשׁוּט אֹרַח וּכְרֹכֵב בְּמֶרְכֶּבֶת שְׁחָקִים</p>
</blockquote>

<blockquote>
<p>הִתְנַשֵּׂא בְּרֹב עַזּוּת עָבוֹר וְנָסוֹעַ לְמַסָּעָיו</p>
</blockquote>

<blockquote>
<p>עַד אֲשֶׁר מֶרְכַּבְתּוֹ סָרָה וְנָפְלָה מִתַּחְתָּיו</p>
</blockquote>

<blockquote>
<p>וּפָגַע בְּמָקוֹם רָחָב גְּבוּל רֵיק וּבְלִימָה</p>
</blockquote>

<blockquote>
<p>וְשָׁם לְפֶתַע פִּתְאוֹם רָחֲפוּ אֲגַפָּיו לַשָּׁוְא</p>
</blockquote>

<blockquote>
<p>כִּי צָלַל כַּעֹפֶרֶת הַעֲמֵק וְיָרֹד לְמַטָּה</p>
</blockquote>

<blockquote>
<p>עֲשֶׂרֶת אַלְפֵי קוֹמָה; וְהָיָה יֹרֵד לְאֵין סוֹף</p>
</blockquote>

<blockquote>
<p>לוּלֵי בְמִקְרֶה רָע הֲדָפוֹ עָנָן מִתַּחַת</p>
</blockquote>

<blockquote>
<p>מִתְרוֹצֵץ בְּאֵשׁ וְגָפְרִית וְדָחֲפוֹ מַעְלָה מָעְלָה</p>
</blockquote>

<blockquote>
<p>כַּמַּעֲלוֹת אֲשֶׁר יָרַד. וְאַחֲרֵי מַדְחֵפָה זֹאת</p>
</blockquote>

<blockquote>
<p>טָבַע בְּבֹץ הָאָחוּ וְטִיט הַיָּוֵן בַּמְּצוּלָה</p>
</blockquote>

<blockquote>
<p>שֶׁאֵינֶנּוּ מִקְוֵה מַיִם וְלֹא שְׂפַת יַבֶּשֶׁת</p>
</blockquote>

<blockquote>
<p>וְשָׁם כְּמוֹ אֹבֵד יִדְרֹךְ בְּרֻכְסֵי חֹמֶר</p>
</blockquote>

<blockquote>
<p>מִקְצָתוֹ יִצְעַד בְּרֶגֶל מִקְצָתוֹ יִדֹּד בְּכָנָף</p>
</blockquote>

<blockquote>
<p>וּבְעֶזְרַת שְׁתֵּיהֶן יָשׁוּט כָּאֳנִיָּה בְּנֵס וּמָשׁוֹט.</p>
</blockquote>

<blockquote>
<p>כְּבֶן<a href="#fn:16" id="fnref:16" title="see footnote" class="footnote"><sup>16</sup></a> הַנֶּשֶׁר וְהָאַרְיֵה שֹׁמֵר אוֹצַר הַזָּהָב</p>
</blockquote>

<blockquote>
<p>יִדְלֹק בְּרַגְלָיו וּכְנָפָיו אַחֲרֵי פֶרֶא אָדָם</p>
</blockquote>

<blockquote>
<p>אֲשֶׁר גָּנַב זְהָבוֹ מִתַּחַת יַד מִשְׁמַרְתּוֹ</p>
</blockquote>

<blockquote>
<p>וְהוּא יִרְדֹּף אַחֲרָיו בַּמִּדְבָּר בַּגַּיְא וָגֶבַע</p>
</blockquote>

<blockquote>
<p>כֵּן הָאוֹיֵב הָרֹאשׁ יָחִישׁ דַּרְכּוֹ וְיִרְדֹּף</p>
</blockquote>

<blockquote>
<p>בְּאָחוּ מוֹרָד וּמִישׁוֹר רְכָסִים כֵּפִים וּמְחִלּוֹת</p>
</blockquote>

<blockquote>
<p>וְהוּא יָשׁוּט בְּרֹאשׁוֹ בְּיָדָיו וְרַגְלָיו וּכְנָפָיו</p>
</blockquote>

<blockquote>
<p>שׂחֶה אוֹ טֹבֵעַ עֹבֵר זֹחֵל אוֹ מְעוֹפֵף.</p>

<br />

<p>וְעַד כֹּה וָכֹה תִּמָּלֵא אָזְנוֹ מִשְּׁמֹעַ</p>
</blockquote>

<blockquote>
<p>קוֹלוֹת שׁוֹנִים וְזָרִים וּשְׁאוֹן תְּרוּעוֹת וּשְׁבָרִים</p>
</blockquote>

<blockquote>
<p>הַבֹּקְעִים דֶּרֶךְ מַחֲשַׁכִּים בְּלֹא עֵרֶךְ וּסְדָרִים</p>
</blockquote>

<blockquote>
<p>לַמָּקוֹם הַזֶּה יִסֹּב וְלֹא יֵחַת מֵהֲמוֹנָם</p>
</blockquote>

<blockquote>
<p>כִּי יִלְעַג לְגִבּוֹרֵי כֹחַ וְרוּחוֹת תְּהוֹם תַּחְתִּית</p>
</blockquote>

<blockquote>
<p>אַךְ לִדְרשׁ מֵהֶם וְלַחְקֹר הוּא שֹׁאֵף</p>
</blockquote>

<blockquote>
<p>אַיֵּה קֵץ לַחשֶׁךְ וְאֵיזֶה דֶרֶךְ נָכוֹן</p>
</blockquote>

<blockquote>
<p>הַמּוֹלִיךְ לִגְבוּל הָאוֹר. וְהוּא הִקְרִיב וַיַּרְא</p>
</blockquote>

<blockquote>
<p>תֹּהוּ ישֵׁב עַל כִּסְאוֹ וְאַפִּרְיוֹן מִשְׂתָּרֵעַ בָּאֹפֶל</p>
</blockquote>

<blockquote>
<p>בְּמֶרְחֲבֵי תְהוֹם רַבָּה וְלִילִית שְׁחֹרָה זְקֵנָה</p>
</blockquote>

<blockquote>
<p>אֵם כָּל הַיְקוּם ישֶׁבֶת כַּשֵּׁגָל לִימִינוֹ</p>
</blockquote>

<blockquote>
<p>וְעַל יָדָם עֹמְדִים שֵׁדִים אֵמִים וּשְׂעִירִים</p>
</blockquote>

<blockquote>
<p>וְאֶצְלָם בַּת הָמוֹן מִקְרֶה מְהוּמָה וּמְבוּכָה</p>
</blockquote>

<blockquote>
<p>וְכֻלָּם נִצִּים וְרֹגְשִׁים לְעֻמַּת בַּעֲלַת מְדָנִים</p>
</blockquote>

<blockquote>
<p>אֲשֶׁר אֶלֶף פִּיּוֹת לָהּ. כִּרְאוֹת הַשָּׂטָן אֹתָם</p>
</blockquote>

<blockquote>
<p>וַיִּגַּשׁ וַיְדַבֵּר אֲלֵיהֶם &quot;שִׁמְעוּ לִי שַׁלִּיטִים</p>
</blockquote>

<blockquote>
<p>רוּחוֹת תְּהוֹם תַּחְתִּית תֹּהוּ וַחֲשֵׁכָה קְדוּמָה</p>
</blockquote>

<blockquote>
<p>הִנֵּה בָאתִי הֲלוֹם לֹא כִמְרַגֵּל לָתוּר</p>
</blockquote>

<blockquote>
<p>לִרְאוֹת עֶרְוַת הַמְּדִינָה אוֹ לְהַרְגִּיז הַמַּמְלָכָה</p>
</blockquote>

<blockquote>
<p>אַךְ יָד חֲזָקָה תְּאַלְּצֵנִי לָנוּד וְלָנוּעַ</p>
</blockquote>

<blockquote>
<p>בְּמִדְבַּר אֹפֶל הַזֶּה; כִּי דַרְכִּי לָאוֹר</p>
</blockquote>

<blockquote>
<p>אֲשֶׁר אֲנִי מְבַקֵּשׁ הֹלֵךְ דֶּרֶךְ גְּבוּלְכֶם</p>
</blockquote>

<blockquote>
<p>וַאֲנִי נוֹדֵד לְבַדִּי בְּלִי מוֹרֶה בַדָּרֶךְ</p>
</blockquote>

<blockquote>
<p>וְכִמְעַט אֹבֵד אֲנִי בַּמַּמְלָכָה הָרְחָבָה הַזֹּאת</p>
</blockquote>

<blockquote>
<p>עַד אֲשֶׁר אֶמְצָא שְׁבִיל הַנָּכוֹן וְהַקָּרוֹב</p>
</blockquote>

<blockquote>
<p>לִקְצֵה גְבוּלְכֶם הַנֹּגֵעַ בִּקְצֵה גְבוּל הַשָּׁמָיִם.</p>
</blockquote>

<blockquote>
<p>וְאִם אֵיזֶה גָלִיל נִקְרַע מִמֶּמְשֶׁלֶת יֶדְכֶם</p>
</blockquote>

<blockquote>
<p>וְאֵל אֱלֹהֵי הָרוּחוֹת לְקָחוֹ עַתָּה לְרִשְׁתּוֹ</p>
</blockquote>

<blockquote>
<p>הִנְנִי הֹלֵךְ שָׁמָּה דֶּרֶךְ הַתְּהוֹם הַזֶּה</p>
</blockquote>

<blockquote>
<p>וְאַתֶּם הוֹרוּנִי הַדֶּרֶךְ וּשְׂכַר לֹא מִצְעָר</p>
</blockquote>

<blockquote>
<p>תִּקְּחוּ לָכֶם בַּעֲבֹדָתִי; כִּי אָבוֹא לַגָּלִיל</p>
</blockquote>

<blockquote>
<p>וְאוֹרִישׁ ישְׁבָיו הַחֲדָשִׁים; וְכָל הַמָּקוֹם הַהוּא</p>
</blockquote>

<blockquote>
<p>יוּשַׁב לְמֶמְשֶלֶת הַחשֶׁךְ לְשֵׁבֶט מַלְכוּתְכֶם</p>
</blockquote>

<blockquote>
<p>יַעַן מְגַמַּת פָּנַי לְהָרִים נֵס הַחשֶׁךְ</p>
</blockquote>

<blockquote>
<p>וְדֶגֶל לִילִית כְבַתְּחִלָּה. וְכָל הַיִּתְרוֹן הַזֶּה</p>
</blockquote>

<blockquote>
<p>אַךְ לָכֶם יִהְיֶה וְלִי אַךְ הַנְּקָמָה.&quot;</p>

<br />

<p>כָּזֹאת דִּבֵּר הַשָּׂטָן. וְכֵן עָנָה אֹתוֹ</p>
</blockquote>

<blockquote>
<p>תֹּהוּ הַמֶּלֶךְ הַזָּקֵן בְּכֹבֶד פֶּה וּפָנִים שׁוֹנִים:</p>

<br />

<p>&quot;יָדַעְתִּי מִי אַתָּה הָאֹרֵחַ הַבָּא אֵלָי</p>
</blockquote>

<blockquote>
<p>הֲלֹא אַתָּה הַמַּלְאָךְ רַב וְרֹאשׁ בַּגִּבּוֹרִים</p>
</blockquote>

<blockquote>
<p>אֲשֶׁר נָפְלוּ מֵאֶתְמוֹל בְּמָרְדָם בְּמֶלֶךְ עֶלְיוֹן!</p>
</blockquote>

<blockquote>
<p>וְאָנֹכִי רָאִיתִי וְשָׁמַעְתִּי כִּי צָבָא רַב כָּזֶה</p>
</blockquote>

<blockquote>
<p>לֹא יָכְלוּ לִבְרֹחַ בַּלָּט; וּתְהוֹם חָרְדָה מִתַּחַת</p>
</blockquote>

<blockquote>
<p>בְּנוּסָם מֵהֹוָה לְהֹוָה מִשֶׁבֶר אֶל שָׁבֶר</p>
</blockquote>

<blockquote>
<p>וּמִבֶּהָלָה אֶל בַּלָּהָה; וְשַׁעֲרֵי שָׁמַיִם נִפְתָּחוּ</p>
</blockquote>

<blockquote>
<p>כִּי גִבּוֹרֵי הֶחָיִל יָצְאוּ מִשָּׁם לִרְבָבוֹת</p>
</blockquote>

<blockquote>
<p>לִרְדֹּף אַחֲרֵי הַמֹּרְדִים. וַאֲנִי נָתַתִּי מִשְׁכָּנִי</p>
</blockquote>

<blockquote>
<p>בִּקְצֵה גְבוּלִי זֶה לִשְׁמֹר שְׁאֵרִית מַמְלַכְתִּי</p>
</blockquote>

<blockquote>
<p>הַנִּלְחֶצֶת מִתִּגְרַת יֶדְכֶם וּלְהַחֲזִיק שֵׁבֶט לִילִית</p>
</blockquote>

<blockquote>
<p>אֲשֶׁר רָפָה כַיּוֹם. כִּי מֵעֵבֶר אֶחָד תָּפְתֶּה</p>
</blockquote>

<blockquote>
<p>עָרוּךְ לְבֵית מִשְׁמַרְכֶם רָחָב וְעָמֹק מִתַּחַת</p>
</blockquote>

<blockquote>
<p>וּמֵעֵבֶר הַשֵּׁנִי כַּיּוֹם שָׁמַיִם וָאָרֶץ כּוֹנָנוּ</p>
</blockquote>

<blockquote>
<p>הִיא תֵבֵל חֲדָשָׁה הַתְּלוּיָה אֵצֶל מַמְלַכְתִּי</p>
</blockquote>

<blockquote>
<p>וְחֻבְּרָה בְּשַׁרְשֶׁרֶת זָהָב בְּגַב עֲלִיּוֹת שָׁמָיִם</p>
</blockquote>

<blockquote>
<p>אֲשֶׁר מִשָּׁם נָפְלוּ כָּל חֵיל צִבְאוֹתֵיכֶם.</p>
</blockquote>

<blockquote>
<p>אִם לַמָּקוֹם הַהוּא תֵלֵךְ דַּרְכְּךָ לֹא רְחוֹקָה</p>
</blockquote>

<blockquote>
<p>אַךְ הִשָּׁמֶר לְךָ מֵאָסוֹן חוּשָׁה אַל תַּעֲמֹד</p>
</blockquote>

<blockquote>
<p>הֶרֶג בִּזָּה וְאַבְדָן בָּאֵלֶּה מַשְּׂכֻּרְתִּי שְׁלֵמָה!</p>

<br />

<p>הוּא כִלָּה לְדַבֵּר וְהַשָּׂטָן לֹא עָמַד לַהֲשִׁיבוֹ</p>
</blockquote>

<blockquote>
<p>אַךְ בְּשִׂמְחָתוֹ לִמְצֹא הַחוֹף לְיַם צָרָתוֹ</p>
</blockquote>

<blockquote>
<p>הִתְאַזָּר בְּכֹחַ מָתְנָיו וּבְעֹז חָדָשׁ דָּלַג</p>
</blockquote>

<blockquote>
<p>כְּעַמּוּד אֵשׁ לְמַעְלָה עַל פְּנֵי תְהוֹם רַבָּה</p>
</blockquote>

<blockquote>
<p>וּבְקֶרֶב רַעַשׁ הַיְסוֹדוֹת הַמְּסַכְסְכִים מִכָּל קָצֶה</p>
</blockquote>

<blockquote>
<p>הוּא בֹקֵעַ דַּרְכּוֹ דֶּרֶךְ מָלֵא אָסוֹן</p>
</blockquote>

<blockquote>
<p>וְיוֹתֵר קָשֶׁה וְכָבֵד מִן דֶּרֶךְ יָסוֹן<a href="#fn:17" id="fnref:17" title="see footnote" class="footnote"><sup>17</sup></a></p>
</blockquote>

<blockquote>
<p>בְּיוֹם אֲשֶׁר יָרַד בְּתוֹךְ אַרְגָּה הָאֳנִיָּה</p>
</blockquote>

<blockquote>
<p>בְּלֶב יַם בֹּסְפֹרוּס בֵּין סְלָעִים מִתְרוֹצְצִים</p>
</blockquote>

<blockquote>
<p>וְגַם קָשֶׁה וְכָבֵד מִן דֶּרֶךְ אוּלִיזֶעס</p>
</blockquote>

<blockquote>
<p>בְּיוֹם אֲשֶׁר יָרַד בְּתוֹךְ אֳנִיָּה סֹעֲרָה</p>
</blockquote>

<blockquote>
<p>לְעֵבֶר יָם זֹעֵף לִנְטוֹת מִפְּנֵי חַרִבְּדִּיס.</p>
</blockquote>

<blockquote>
<p>כֵּן נָסַע הַשָּׂטָן בְֹּרב עָמָל וּתְלָאָה</p>
</blockquote>

<blockquote>
<p>אַךְ הָעָמָל וְהַתְּלָאָה נָשָׂא רַק הַפָּעַם</p>
</blockquote>

<blockquote>
<p>כִּי אַחֲרֵי עָבְרוֹ וְאַחֲרֵי חֵטְא הָאָדָם</p>
</blockquote>

<blockquote>
<p>אֲהָהּ לַחֲלִיפוֹת אֵלֶּה! גַּם חֵטְא וָמָוֶת</p>
</blockquote>

<blockquote>
<p>יָצְאוּ בְעִקְבוֹת הַשָּׂטָן כְּחָק־שָׁמַיִם מִקֶּדֶם</p>
</blockquote>

<blockquote>
<p>וְהֵם סָלְלוּ הַמְּסִלָּה בְּתוֹךְ מַעֲבֵה הַתְּהוֹם</p>
</blockquote>

<blockquote>
<p>כְּמַעֲבָר אָרוּךְ מְאֹד עַל פְּנֵי קֶצֶף הַמְּצוּלָה</p>
</blockquote>

<blockquote>
<p>הַמּוֹלִיךְ מִקַּצְוֵי הַשְּׁאוֹל לִקְצֵה אֶרֶץ הַלֵּזוּ</p>
</blockquote>

<blockquote>
<p>וְעָלָיו מַלְאֲכֵי רָעִים יַעַבְרוּן הָלוֹךְ וָשׁוֹב</p>
</blockquote>

<blockquote>
<p>לְהַחֲטִיא בְּנֵי תְמוּתָה וּלְיַסְּרָם בְּשֵׁבֶט פִּשְׁעָם</p>
</blockquote>

<blockquote>
<p>זוּלָתִי שְׂרִידִים הָאֵלֶּה אֲשֶׁר אֱלֹהִים בְּחַסְדּוֹ</p>
</blockquote>

<blockquote>
<p>יְצַוֶּה מַלְאָכָיו הַטּוֹבִים לְשָׁמְרָם מִכָּל פֶּגַע.</p>

<br />

<p>אַךְ בֵּין כֹּה וָכֹה וְשֶׁפַע אוֹר הַטָּהוֹר</p>
</blockquote>

<blockquote>
<p>הֵחֵל לְהַגִּיהַּ שָׁם, וּמִבֵּין קִירוֹת הַשָּׁמַיִם</p>
</blockquote>

<blockquote>
<p>תִּבָּקַע קֶרֶן כַּשַׁחַר בְּאִישׁוֹן לַיְלָה וַאֲפֵלָה.</p>
</blockquote>

<blockquote>
<p>פֹּה הוּא הַגְּבוּל אֲשֶׁר נִסְמָן לַבְּרִיאָה</p>
</blockquote>

<blockquote>
<p>לְהָחֵל תּוֹלְדוֹת מַעֲשֶׂיהָ, וְתֹהוּ יִסּוֹג לְאָחוֹר</p>
</blockquote>

<blockquote>
<p>כְּאוֹיֵב שֶׁבָּא עַד קִצּוֹ, כֹּחוֹ יוֹרֵד וָדָל</p>
</blockquote>

<blockquote>
<p>וּשְׁאוֹנוֹ הוֹלֵךְ וְחָסֵר. וּפֹה הֵחֵל הַשָּׂטָן</p>
</blockquote>

<blockquote>
<p>לָשׁוּט בְּנַחַת וּמַרְגּוֹעַ עַל גַּלִּים שְׁקֵטִים</p>
</blockquote>

<blockquote>
<p>לְאוֹר זֹרֵחַ וּמִתְעַלֵּם. כְּמוֹ אֳנִיָּה נִמְלָטָה</p>
</blockquote>

<blockquote>
<p>מֵרוּחַ סֹעָה וָסַעַר, בְהִנָּתֵק נִסָּהּ וַחֲבָלֶיהָ</p>
</blockquote>

<blockquote>
<p>תֵּלֵךְ הָלוֹךְ וְשָׂמוֹחַ לְהַגִּיעַ לִמְחוֹז חֶפְצָהּ</p>
</blockquote>

<blockquote>
<p>וּכְמוֹ רוּחַ עֹבֵר בְּמָקוֹם רֵיק וּבְלִימָה</p>
</blockquote>

<blockquote>
<p>כֵּן הַשָּׂטָן מְרַחֵף וּפוֹרֵשׂ כְּנָפָיו בְּהַשְׁקֵט</p>
</blockquote>

<blockquote>
<p>וְנֹשֵׂא עֵינוֹ לְהִתְבּוֹנֵן בִּמְרוֹמֵי שָׁמַיִם מֵרָחוֹק</p>
</blockquote>

<blockquote>
<p>הַמְּרֻקָּעִים כַּדֹּק, וּנְטוּיִם כָּאֹהֶל סָבִיב</p>
</blockquote>

<blockquote>
<p>מֵאֵין מַכִּיר אִם מַעְגָּל אוֹ צְלָעִים לָמוֹ</p>
</blockquote>

<blockquote>
<p>וּמִגְדָּלִים כְּעֵין הַבְּדֹלַח וְסֹלְלוֹת כְּלִבְנַת הַסַּפִּיר</p>
</blockquote>

<blockquote>
<p>אֲשֶׁר שָׁם נָוֵהוּ וּמְעוֹנוֹ הָיָה מִלְּפָנִים,</p>
</blockquote>

<blockquote>
<p>וְתֵבֵל הַלֵּזוּ תְּלוּיָה בְּשַׁרְשֶׁרֶת זָהָב מִנֶּגֶד</p>
</blockquote>

<blockquote>
<p>גְּדוֹלָה כְּאַחַד הַכּוֹכָבִים וּקְרוֹבָה אֵצֶל הַיָּרֵחַ.</p>
</blockquote>

<blockquote>
<p>לַמָּקוֹם הַהוּא יִסֹּב בְּנִקְמַת נַפְשׁוֹ הָאֲרוּרָה</p>
</blockquote>

<blockquote>
<p>וּבְעֵת רָעָה וַאֲרוּרָה הוּא הֹלֵךְ וָאָץ.</p>

<br />

<p><strong>תם ספר שני</strong></p>

<br />
</blockquote>

<h2 id="סֵפֶרשְׁלִישִׁי">סֵפֶר שְׁלִישִׁי</h2>

<blockquote>
<br />

<p>אוֹדְךָ אוֹר טָהוֹר אוֹר יָקָר מִמָּרוֹם</p>
</blockquote>

<blockquote>
<p>רִאשׁוֹן לְכָל נוֹצָר פֶּטֶר רֶחֶם הַשָּׁמָיִם!</p>
</blockquote>

<blockquote>
<p>אוֹ הַאִם אֶקְרָא שִׁמְךָ אוֹר עוֹלָם</p>
</blockquote>

<blockquote>
<p>חֵלֶק אֱלוֹהַּ מִמַּעַל? כִּי אֱלֹהִים או­ֹר הוּא</p>
</blockquote>

<blockquote>
<p>וּבָאוֹר חֶבְיוֹן עֻזּוֹ חֶבְיוֹן עֻזּוֹ בָּךְ</p>
</blockquote>

<blockquote>
<p>קַו נָאוֹר וְנֶאֱצָל מִזִּיו אֲבִי הַמְּאֹרֹת!</p>
</blockquote>

<blockquote>
<p>וְאוּלַי חָפַצְתָּ לְהִקָּרֵא בְּשֵׁם נְהַר דִּי־נוּר</p>
</blockquote>

<blockquote>
<p>וּמְקוֹרְךָ מִי יַגִּיד? לִפְנֵי שֶׁמֶשׁ הָיִיתָ</p>
</blockquote>

<blockquote>
<p>טֶרֶם נַעֲשׂוּ שָׁמַיִם! וּלְקוֹל פִּי אֱלֹהִים</p>
</blockquote>

<blockquote>
<p>כַּלְבוּשׁ הֶעֱטִיתָ אֶרֶץ הַמְּגוֹלָלָה בַמָּיִם</p>
</blockquote>

<blockquote>
<p>וְחשֶׁךְ עַל פְּנֵי תְהוֹם בְּצֵאתָהּ מֵרָחֶם</p>
</blockquote>

<blockquote>
<p>וַתַּעַל מִבֶּטֶן תּהֹוּ וּמִבֹּהוּ הֲרַת עוֹלָם.</p>
</blockquote>

<blockquote>
<p>וְעַתָּה פָנֶיךָ אֲשַׁחֵר עַל כְּנַף רְנָנִים</p>
</blockquote>

<blockquote>
<p>כִּי נִמְלַטְתִּי מֵחֲצַר מָוֶת אֲשֶׁר שָׁם גַּרְתִּי</p>
</blockquote>

<blockquote>
<p>וְאֵחַר עַד עָתָּה. כִּי הִרְחַקְתִּי נְדֹד</p>
</blockquote>

<blockquote>
<p>בְּכָל גְבוּלוֹת חשֶׁךְ וְאֶת שִׁירִי נָשָׂאתִי</p>
</blockquote>

<blockquote>
<p>לְשֵׁם תֹּהוּ הַקַּדְמֹנִי וְלִילִית אֵם קְדוּמִים</p>
</blockquote>

<blockquote>
<p>וְאָנֹכִי נָשָׂאתִי נְגִינוֹתַי לֹא בְכִנּוֹר אֵל נֵכָר</p>
</blockquote>

<blockquote>
<p>רַק רוּחַ הַשִּׁיר צָלְחָה עָלַי מִשָּׁמִַיִם</p>
</blockquote>

<blockquote>
<p>וַתְּאַלְּצֵנִי לָרֶדֶת מַטָּה וְגַם לָשׁוּב לַעֲלוֹת</p>
</blockquote>

<blockquote>
<p>בְּדֶרֶךְ לֹא סְלוּלָה. וְעַתָּה פָנֶיךָ אֲשַׁחֵר</p>
</blockquote>

<blockquote>
<p>כִּי נַפְשִׁי יוֹדַעַת עֶרְכְּךָ נֵר הַחַיִּים!</p>
</blockquote>

<blockquote>
<p>אֲבָל אַתָּה לֹא תָשׁוּב לְשַׁחֵר עֵינַי אֵלֶּה</p>
</blockquote>

<blockquote>
<p>הַפֹּנוֹת כֹּה וָכֹה לִפְגֹּעַ זִיז קַרְנֶךָ</p>
</blockquote>

<blockquote>
<p>וְהֵן פֹּנוֹת לַשָּׁוְא וְלֹא תִרְאֶינָה שָׁחַר</p>
</blockquote>

<blockquote>
<p>כִּי תְבַלֻּל בְּעֵינַי כִּבָּה אוֹרִי כַּמָּיִם</p>
</blockquote>

<blockquote>
<p>וּמָסָךְ מַבְדִּיל בֵּינֵינוּ. וּבְכָל זֹאת שָׁקַדְתִּי</p>
</blockquote>

<blockquote>
<p>וְלֹא נִמְנַעְתִּי לְבַקֵּר מִשְׁכְּנוֹת בְּנוֹת הַשִּׁיר</p>
</blockquote>

<blockquote>
<p>עֵינוֹת מַיִם חֹרֶשׁ מֵצַל וְגִבְעוֹת שָׁמֶשׁ</p>
</blockquote>

<blockquote>
<p>כִּי דָבְקָה נַפְשִׁי בְּאַהֲבַת שִׁירֵי קֹדֶשׁ.</p>
</blockquote>

<blockquote>
<p>וְאַתְּ בַּת צִיּוֹן! רוּחִי תְּשַׁחֲרֵךְ בַּלַּיְלָה</p>
</blockquote>

<blockquote>
<p>כִּי נָעַמְתְּ מִכֹּל: וּנְחָלַיִךְ הַהֹלְכִים לְאַט</p>
</blockquote>

<blockquote>
<p>וְנֹזְלִים בֵּין הַפְּרָחִים לְרַגְלֵי הַר קָדְשֵׁךְ.</p>
</blockquote>

<blockquote>
<p>גַּם לֹא אֶשְׁכַּח שְׁנַיִם מֻכֵּי עִוָּרוֹן כָּמוֹנִי</p>
</blockquote>

<blockquote>
<p>אַחֲלַי לִקְנוֹת לִי שֵׁם גָּדוֹל כְּמוֹהֶם</p>
</blockquote>

<blockquote>
<p>הֲלֹא הֵם הָעִוְּרִים תַּמִּירִיס<a href="#fn:18" id="fnref:18" title="see footnote" class="footnote"><sup>18</sup></a> וּמֶאָנִידֶס<a href="#fn:19" id="fnref:19" title="see footnote" class="footnote"><sup>19</sup></a></p>
</blockquote>

<blockquote>
<p>וְגַם טִירֶסְיַאס<a href="#fn:20" id="fnref:20" title="see footnote" class="footnote"><sup>20</sup></a> וּפִנְחָס<a href="#fn:21" id="fnref:21" title="see footnote" class="footnote"><sup>21</sup></a> חֹזִים מִימֵי קֶדֶם</p>
</blockquote>

<blockquote>
<p>וּמִלְּבַד אֵלֶּה אֶרְעֶה וְאֶאֱסֹף לִי עֶשְׁתְּנוֹת</p>
</blockquote>

<blockquote>
<p>חֹבְרוֹת וּמַתְאִימוֹת יָחַד כְּמוֹ צִפּוֹר שֹׁקֵד</p>
</blockquote>

<blockquote>
<p>מֵיטִיב נַגֵּן בַּמַּחְשָׁךְ וּמִבֵּין עֳפָאִים בַּנֶּשֶׁף</p>
</blockquote>

<blockquote>
<p>יִתֵּן קוֹל זְמִירוֹת כֵּן זְמִירוֹתַי בְּמַּחְשַׁכִּים.</p>
</blockquote>

<blockquote>
<p>וּבִכְלוֹת תְּקוּפוֹת הַשָּׁנָה כֵּן תָּשׁוֹבְנָה לְקַדְמָתָן</p>
</blockquote>

<blockquote>
<p>אַךְ לֹא לִי יָשׁוּבוּ צָהֳרַיִם עֶרֶב וָבֹקֶר</p>
</blockquote>

<blockquote>
<p>וּמַרְאֵה פֶרַח בַּכַּרְמֶל אוֹ שׁוֹשַׁנָּה בַקָּיִץ</p>
</blockquote>

<blockquote>
<p>אוֹ עֵדֶר וָצֹאן וּפְנֵי אָדָם כֵּאלֹהִים.</p>
</blockquote>

<blockquote>
<p>אֲבָל עָנָן וְעֲרָפֶל יְעַטְּרוּנִי מִסָּבִיב תָּמִיד</p>
</blockquote>

<blockquote>
<p>וּכַמֵּת נִגְזַרְתִּי מִשָּׂשׂוֹן וְגִיל בְּאָרְחוֹת חַיִּים</p>
</blockquote>

<blockquote>
<p>וְגִלְיוֹן פְּנֵי תֵבֵל מְפֹרָשׁ וְשׂוֹם שֶׂכֶל</p>
</blockquote>

<blockquote>
<p>כְּתוֹלְדוֹת שָׁמַיִם וָאָרֶץ נִמְחָה וְנִשְׁחָת לְעֵינַָי</p>
</blockquote>

<blockquote>
<p>וַתְּהִי הַחָכְמָה עֲצוּרָה מִבּוֹא בְפֶתַח הָעֵינָיִם.</p>
</blockquote>

<blockquote>
<p>וְלָכֵן עֵקֶב זֹאת אָנָּא אוֹר עֶלְיוֹן!</p>
</blockquote>

<blockquote>
<p>הַגִּיהַּ נַפְשִׁי פְּנִימָה וּבְכָל חַדְרֵי לְבָבִי</p>
</blockquote>

<blockquote>
<p>אַתָּה תָאִיר נֵרִי וְהָיִיתָ לִי לְעֵינָיִם.</p>
</blockquote>

<blockquote>
<p>הַרְחֵק עָנָן וָחשֶׁךְ וְהָפֵץ אֹפֶל מִפָּנָי</p>
</blockquote>

<blockquote>
<p>לְמַעַן אֶרְאֶה וְאַגִּיד תַּעֲלֻמּוֹת לְעֵינֵי בָשָׂר.</p>

<br />

<p>אָז הִשְׁקִיף מִמָּרוֹם אֵל שַׁדַּי הָאָב</p>
</blockquote>

<blockquote>
<p>הַיּוֹשֵׁב עַל כִּסְאוֹ גָּבֹהַּ מֵעַל גָּבֹהַּ</p>
</blockquote>

<blockquote>
<p>בְּעֶצֶם שְׁמֵי הָאוֹר: וּמִשָּׁם נָתַן עֵינוֹ</p>
</blockquote>

<blockquote>
<p>וְהִשְׁגִּיחַ אֶל מַעֲשֵׂי יָדָיו וּמַעֲשֵׂי יְצוּרָיו יָחַד.</p>
</blockquote>

<blockquote>
<p>מִסָּבִיב לוֹ נִצָּבִים צְבָא הַקֹּדֶשׁ בַּשָּׁמַיִם</p>
</blockquote>

<blockquote>
<p>כִּצְבָא כוֹכָבִים לָרֹב וְאֶת פָּנָיו יִשְׂבְּעוּ שְׂמָחוֹת</p>
</blockquote>

<blockquote>
<p>וּנְעִמוֹת אֵין לְמַלֵּל: וְעַל יַד יְמִינוֹ יֹשֵׁב</p>
</blockquote>

<blockquote>
<p>זֹהַר דְּמוּת כְּבוֹדוֹ הוּא בְנוֹ יְחִידוֹ.</p>
</blockquote>

<blockquote>
<p>בַּתְּחִלָּה רָאָה בָאָרֶץ שְׁנֵי אֲבוֹתֵינוּ הָרִאשׁוֹנִים</p>
</blockquote>

<blockquote>
<p>כִּי רַק שְׁנַיִם הָיוּ אֲבוֹת מִשְׁפַּחַת הָאָדָם</p>
</blockquote>

<blockquote>
<p>וְהֵם ישְׁבִים יַחְדָּיו בְּגַן עֵדֶן מִקֶּדֶם</p>
</blockquote>

<blockquote>
<p>קֹצְרֵי פְרִי חַיִּים וּמְלֵאֵי שָׂשׂוֹן וְאַהֲבָה</p>
</blockquote>

<blockquote>
<p>שָׂשׂוֹן בְּלִי פְרָאוֹת וְאַהֲבָה בְּלִי קְנָאוֹת</p>
</blockquote>

<blockquote>
<p>וְשֹׁכְנֵי לְבָדָד אֵלֶּה שְׂבֵעִים מִדֶּשֶׁן בִּרְכָתָם.</p>

<br />

<p>וְאַחֲרֵי כֵן הִבִּיט בַּשְּׁאוֹל וְגֵיא הַתְּהוֹם בַּתָּוֶךְ</p>
</blockquote>

<blockquote>
<p>וְשָׂטָן הָאוֹרֵב שָׁמָּה בִּמְעוּף צוּקָה וַאֲפֵלָה</p>
</blockquote>

<blockquote>
<p>מִחוּץ לְכֹתֵל הַשָּׁמַיִם בְּעֵבֶר מֶמְשֶׁלֶת הַלָּיְלָה</p>
</blockquote>

<blockquote>
<p>בַּהֲכִינוֹ בְכָנָף עֲיֵפָה וְכַף רֶגֶל נְטוּיָה</p>
</blockquote>

<blockquote>
<p>לְהָגִיחַ מִמְּקוֹמוֹ לָבוֹא לִקְצֵה גְבוּל הָאָרֶץ</p>
</blockquote>

<blockquote>
<p>הַנִּרְאָה מֵרָחוֹק כְּיַבָּשָׁה בְּלִי רָקִיעַ מִמָּעַל</p>
</blockquote>

<blockquote>
<p>אַךְ כְּמוֹ אֵד מַיִם אוֹ קִיטוֹר יְסֹבְבֶנָּהּ.</p>
</blockquote>

<blockquote>
<p>כִּרְאוֹת אֹתוֹ הָאֱלֹהִים מֵעַל רֹאשׁ הַמִּצְפָּה</p>
</blockquote>

<blockquote>
<p>אֲשֶׁר מִשָּׁם יִצֶף עָבַר הֹוֶה וְעָתִיד</p>
</blockquote>

<blockquote>
<p>וְאַחֲרִית דָּבָר מֵרֵאשִׁיתוֹ וַיֹּאמֶר לְבֵן יְחִידוֹ.</p>

<br />

<p>&quot;הֲרָאִיתָ בְּנִי יְחִידִי! מְגַמַּת פְּנֵי הַצָּר</p>
</blockquote>

<blockquote>
<p>הַהוֹלֵךְ שָׁם בְּרָגֶשׁ? אֵין מַסְגֵּר לְשָׁמְרוֹ</p>
</blockquote>

<blockquote>
<p>וְלֹא בְרִיחֵי שְׁאוֹל וּמְטִילֵי כַבְלֵי בַרְזֶל</p>
</blockquote>

<blockquote>
<p>וְגַם תְּהוֹם רַבָּה אֵין דֵּי לַעֲצֹר בּוֹ.</p>
</blockquote>

<blockquote>
<p>כִּי הוּא הִתְמַכֵּר לְעוֹרֵר סַעֲרַת נְקָמָה</p>
</blockquote>

<blockquote>
<p>וְעַל רֹאשׁוֹ תָחוּל – רֹאשׁ מִתְהַלֵּךְ בַּאֲשָׁמָיו.</p>
</blockquote>

<blockquote>
<p>וְהִנֵּה עַתָּה פָרַץ וְיָצָא מִמַּסְגֵּר אַסִּיר</p>
</blockquote>

<blockquote>
<p>וּמֻטּוֹת כְּנָפָיו יְנֹפֵף לִקְרַאת חוֹמַת שָׁמַיִם</p>
</blockquote>

<blockquote>
<p>בְּקְצֵה גְבוּל הָאוֹר: כִּי שָׁת פָּנָיו</p>
</blockquote>

<blockquote>
<p>לָבוֹא לְאֶרֶץ הַחֲדָשָׁה בֵּית מוֹשַׁב הָאָדָם</p>
</blockquote>

<blockquote>
<p>לְנַסּוֹת לְהַכְחִידוֹ בְּכֹחוֹ אוֹ לְצֹדֵד לִבּוֹ</p>
</blockquote>

<blockquote>
<p>לְהַשְׁחִיתוֹ בְּנִכְלֵי שֶׁקֶר – וְגַם הַשְׁחֵת יַשְׁחִיתֶנּוּ</p>
</blockquote>

<blockquote>
<p>כִּי הָאָדָם יַקְשִׁיב לְחֶלְקַת לְשׁוֹן שְׁקָרָיו</p>
</blockquote>

<blockquote>
<p>וְיַעֲבֹר אֶת מִצְוִָתִי מִצְוָה אַחַת לְבַדָּהּ</p>
</blockquote>

<blockquote>
<p>שֶׁנָּתַתִּי לְעֵדוּת לוֹ כִּי יָסוּר לְמִשְׁמָעְתִּי</p>
</blockquote>

<blockquote>
<p>לָכֵן יִפֹּל בַּנֹּפְלִים עִם יֹצְאֵי יְרֵכוֹ</p>
</blockquote>

<blockquote>
<p>בָּנִים לֹא אֵמוּן בָּם. וְיַד מִי בַמַּעַל?</p>
</blockquote>

<blockquote>
<p>הֲלֹא יָדוֹ בַמַּעַל! הֲנָקֵל חַסְדִּי בְעֵינָיו?</p>
</blockquote>

<blockquote>
<p>מַה־לַּעֲשׂוֹת לִי עוֹד וְלֹא עָשִׂיתִי לוֹ?</p>
</blockquote>

<blockquote>
<p>הֵן טוֹב וְיָשָׁר יְצַרְתִּיו אַף עֲשִׂיתִיו</p>
</blockquote>

<blockquote>
<p>וְכֹחַ בּוֹ לַעֲמֹד וְלִנְפֹּל אִם יִבְחָר</p>
</blockquote>

<blockquote>
<p>וּכְמוֹ כֵן יָצַרְתִּי הָרוּחוֹת וּצְבָא הַמָּרוֹם</p>
</blockquote>

<blockquote>
<p>אֵלֶּה הָעֹמְדִים לְפָנַי וְאֵלֶּה אֲשֶׁר נָפָלוּ</p>
</blockquote>

<blockquote>
<p>כִּי עֹמְדִים אֵלֶּה בְּאַוַּת נַפְשָׁם עֹמְדִים</p>
</blockquote>

<blockquote>
<p>וְאִלֶּה אֲשֶׁר נָפְלוּ בְּאַוַּת נַפְשָׁם נָפָלוּ</p>
</blockquote>

<blockquote>
<p>כִּי לוּלֵא יָדַיִם לָמוֹ לִנְטוֹת יָמִין וּשְׂמֹאל</p>
</blockquote>

<blockquote>
<p>מָה עֵדוּת לָהֵֶם כִּי נֶאֶמְנוּ בִּבְרִיתָם</p>
</blockquote>

<blockquote>
<p>אוֹ בֶאֱמוּנָתָם וְאַהֲבָתָם? עֵקֶב כִּי יַעֲשׂוּ כֹל</p>
</blockquote>

<blockquote>
<p>בְּחֶזְקַת הַיָּד עֲלֵיהֶם וְלֹא מֵרְצוֹנָם הֶחָפְשִׁי</p>
</blockquote>

<blockquote>
<p>וּבַמֶּה יִשְּׂאוּ תְהִלָּה וְאֵיךְ יַעֲלֶה לְרָצוֹן לִי</p>
</blockquote>

<blockquote>
<p>בְּשָׁמְרָם אֵת פְּקוּדָתָם? וְרָצוֹן לָהֶם אָפֶס</p>
</blockquote>

<blockquote>
<p>וְאֵין תְּבוּנָה בָם לְהָכִין צַעֲקָם מֵרֹאשׁ</p>
</blockquote>

<blockquote>
<p>יַעַן כֹּחָם חָסֵר לִבְחֹר וּלְמָאֵן דָּבָר</p>
</blockquote>

<blockquote>
<p>וּכַחֹמֶר נִכְבָּשִׁים לַעֲבֹד יָד הַגֹּבֶרֶת עֲלֵיהֶם</p>
</blockquote>

<blockquote>
<p>וּמַה־לִּי וְלַעֲבֹדָתָם? וְלָכֵן חָרַצְתִּי מִשְׁפָּט</p>
</blockquote>

<blockquote>
<p>לַעֲשׂוֹתָם כַּאֲשֶׁר הֵם: לְבַל יִמְצְאוּ תֹאֲנָה</p>
</blockquote>

<blockquote>
<p>לְהִתְגֹּלֵל עַל יֹצְרָם אוֹ יְצִיקָתָם וְקֹרֹתָם</p>
</blockquote>

<blockquote>
<p>לֵאמֹר הָרוּחַ הוֹלֵךְ כַּאֲשֶׁר יָעַדְתִּי מֵרֹאשׁ</p>
</blockquote>

<blockquote>
<p>וְנֹטֶה לִימִין וּשְׂמֹאל כְּחֹק שַׂמְתִּי מִקֶּדֶם</p>
</blockquote>

<blockquote>
<p>אוֹ כְדַעְתִּי הַקְדוּמָה. אַךְ זאֹת לֹא זאֹת</p>
</blockquote>

<blockquote>
<p>הַמֶּרֶד יָדָם חָרָצָה – הֵם וְלֹא אָנִי.</p>
</blockquote>

<blockquote>
<p>וְאִם יָדַעְתִּי מֵרֹאשׁ כָּל אֲשֶׁר תִּקְרֵֶינָה</p>
</blockquote>

<blockquote>
<p>הֲלֹא דַעְתִּי מֵעוֹלָם לֹא הֵסַבָּה מַעֲלָם</p>
</blockquote>

<blockquote>
<p>וְהַמַּעַל בּוֹא יָבוֹא אַף כִּי נֶעְלָם מֵעֵינָי.</p>
</blockquote>

<blockquote>
<p>וְעַתָּה אֵיפֹה מֵאִתִּי לֹא הָיְתָה נְסִבָּה</p>
</blockquote>

<blockquote>
<p>וְלֹא דְבַר חֹק לְחַרְחַר הַפֹּשְׁעִים בִּי</p>
</blockquote>

<blockquote>
<p>וְדַעַת עֶלְיוֹן מִקֶּדֶם לֹא תוֹסִיף וְתִגְרָע</p>
</blockquote>

<blockquote>
<p>כִּי הֵם בְּנַפְשָׁם חָשְׁבוּ וּבָחֲרוּ עֲלִילוֹתָם</p>
</blockquote>

<blockquote>
<p>יַעַן בְּנֵי חֹרִים בְּיוֹם הִבָּרְאָם כּוֹנָנוּ</p>
</blockquote>

<blockquote>
<p>וּבְנֵי חֹרִים יִשָּׁאֲרוּ לָעַד עַד עֵת הִתְנַקְּשָׁם</p>
</blockquote>

<blockquote>
<p>כִּי לוּלֵא זֹאת עָלַי לְחַדֵּשׁ בְּרִיאָתָם</p>
</blockquote>

<blockquote>
<p>וּלְשַׁנּוֹת חָק עוֹלָם אֲשֶׁר אֵין לְהָשִׁיב</p>
</blockquote>

<blockquote>
<p>וַאֲשֶׁר חָרַצְתִּי מִקֶּדֶם בְּתִתִּי חֹפֶשׁ לְחֶפְצָם.</p>
</blockquote>

<blockquote>
<p>וְהִנֵּה בֹגְדִים הָרִאשֹׁנִים כְּחֶפְצָם וּזְדוֹן לִבָּם</p>
</blockquote>

<blockquote>
<p>בָּחֲרוּ בָּגְדוּ וְנָפָלוּ: וְהָאָדָם הַבָּא אַחֲרֵיהֶם</p>
</blockquote>

<blockquote>
<p>נִפְתָּה וְנִדְחֶה בְּעָרְמָתָם. וְלָכֵן הָאָדָם לְבַדּוֹ</p>
</blockquote>

<blockquote>
<p>אֶתֵּן לוֹ חֲנִינָה וּלְזוּלָתוֹ לֹא אֶתֵּן</p>
</blockquote>

<blockquote>
<p>לְמַעַן יִמָּלֵא כְבוֹדִי בְּרֹב צִדְקִי וְחַסְדִּי</p>
</blockquote>

<blockquote>
<p>אֶת הַשָּׁמַיִם וְהָאָרֶץ: אַךְ חֶסֶד לְבַדּוֹ</p>
</blockquote>

<blockquote>
<p>רִאשׁוֹן וְגַם אַחֲרוֹן יַעֲלֶה בְיֶתֶר שְׂאֵת.&quot;</p>

<br />

<p>עוֹד אֱלֹהִים מְדַבֵּר וְרֵיחַ נִיחֹחַ הוּרַק</p>
</blockquote>

<blockquote>
<p>כַּעֲתַר עֲנַן הַקְּטֹרֶת וּמַלְאֲכֵי מָרוֹם הֵרִיחוּ</p>
</blockquote>

<blockquote>
<p>וְצָהֲלוּ פְנֵיהֶם מִשָּׂשׂוֹן וְעֹנֶג אֵין דֵּי בָאֵר.</p>
</blockquote>

<blockquote>
<p>אַךְ יֶתֶר מִכֻּלָּם הֵצִיץ בֶּן הָאֱלֹהִים</p>
</blockquote>

<blockquote>
<p>וְהוֹפִיעַ בְּהַדְרַת קֹדֶשׁ וְאוֹר אֲבִי עַד</p>
</blockquote>

<blockquote>
<p>זָרַח עַל פָּנָיו בְּעֶצֶם הוֹדוֹ וְתָאֳרוֹ</p>
</blockquote>

<blockquote>
<p>גַּם נִכְמְרוּ רַחֲמָיו לְמַרְאֵה עֵינֵי כֹל</p>
</blockquote>

<blockquote>
<p>וְחֵן הוּצַק בִּשְׂפָתָיו מָהוּל בְּאַהֲבָה נִצַּחַת</p>
</blockquote>

<blockquote>
<p>וְלֹא יָכֹל לְהִתְאַפֵּק וַיַּעַן וַיֹּאמֶר לְאָבִיו:</p>

<br />

<p>&quot;אָנָּא אָבִי! כְּחַסְדְּךָ חָרַצְתָּ אֹמֶר</p>
</blockquote>

<blockquote>
<p>וְגָמַרְתָּ דִּין כִּסְאֲךָ כִּי תָחֹן אֶת הָאָדָם</p>
</blockquote>

<blockquote>
<p>בַּעֲבוּר זֹאת תְּהִלָּתְךָ יוֹדוּ שָׁמַיִם וָאָרֶץ</p>
</blockquote>

<blockquote>
<p>וַהֲמוֹנִים הֲמוֹנִים בִּזְמִרוֹת וְשִׁירֵי קֹדֶשׁ</p>
</blockquote>

<blockquote>
<p>גֹּדֶל חַסְדְּךָ יְרַנֵּנוּ וְקוֹל לִקְרַאת קוֹל</p>
</blockquote>

<blockquote>
<p>מִסָּבִיב לְכִסְאֲךָ יַעֲנֶה: בָּרוּךְ אַתָּה לְעוֹלָם!</p>
</blockquote>

<blockquote>
<p>כִּי אֵיךְ יָסוּף הָאָדָם וְאַחֲרִיתוֹ עֲדֵי אֹבֵד</p>
</blockquote>

<blockquote>
<p>וְהוּא יְצִיר כַּפְּךָ אֲשֶׁר אָהַבְתָּ מִתְּמוֹל</p>
</blockquote>

<blockquote>
<p>כְּיֶלֶד צָעִיר וְיַקִּיר? – הַיְצוּר כָּזֶה יֹאבֵד</p>
</blockquote>

<blockquote>
<p>אֲשֶׁר נִלְכַּד בְּעָרְמָה וְאִוֶּלֶת קְשׁוּרָה בְלִבּוֹ?</p>
</blockquote>

<blockquote>
<p>חָלִלָה לְךָ מִזֹּאת! חָלִלָה לְךָ אָבִי</p>
</blockquote>

<blockquote>
<p>הַשֹּׁפֵט כָּל יְצוּר בְּמִשְׁפַּט אֱמֶת וָצֶדֶק.</p>
</blockquote>

<blockquote>
<p>הַיְבַצַּע הַצָּר זְמָמוֹ וְיָנִיא תַכְלִית שַׁדָּי?</p>
</blockquote>

<blockquote>
<p>הֲיָעֹז הוּא בְּהַוָּתוֹ וְטוּבְךָ יָשִׁיב רֵיקָם?</p>
</blockquote>

<blockquote>
<p>וּבִגְאוֹנוֹ יָשׁוּב וְיָרוּם כִּי הִגְדִּיל אַשְׁמָתוֹ</p>
</blockquote>

<blockquote>
<p>אַף כִּלָּה נִקְמָתוֹ וְיִמְשֹׁךְ אַחֲרָיו שְׁאוֹלָה</p>
</blockquote>

<blockquote>
<p>כָּל מִשְׁפַּחַת הָאָדָם אֲשֶׁר תָּפַשׂ בְּשַׁחְתּוֹ?</p>
</blockquote>

<blockquote>
<p>הַאִם תַּשְׁחִית עַתָּה אֵת אֲשֶׁר בָּרָאתָ</p>
</blockquote>

<blockquote>
<p>וּלְמַעֲנוֹ תֵעָזַב אֶרֶץ אֲשֶׁר יָצַרְתָּ לִכְבוֹדֶךָ?</p>
</blockquote>

<blockquote>
<p>וּמַה־תַּעֲשֶׂה אֵיפֹה לָתֵת מַעֲנֶה לְסֹטְנֶיךָ</p>
</blockquote>

<blockquote>
<p>כִּי יְגַדְּפוּן וְיִשְׁאֲלוּן אַיֵּה טוּבְךָ וְגָדְלֶךָ?&quot;</p>

<br />

<p>לִדְבָרָיו אֵלֶּה עָנָה הַבֹּרֵא לֵאמֹר:</p>
</blockquote>

<blockquote>
<p>&quot;הַבֵּן יַקִּיר לִי! בְּךָ רָצְתָה נַפְשִׁי</p>
</blockquote>

<blockquote>
<p>אַתָּה בֶן חֵיקִי אֲשֶׁר בְּךָ אֶתְפָּאָר</p>
</blockquote>

<blockquote>
<p>דְּבָרִי וְחָכְמָתִי אַתָּה כֹּחִי וְרֵאשִׁית אוֹנִי</p>
</blockquote>

<blockquote>
<p>הֵיטַבְתָּ לְדַבֵּר דְּבָרֶיךָ כְּכָל מַחְשְׁבוֹת לִבִּי</p>
</blockquote>

<blockquote>
<p>וּכְסוֹד עֲצָתִי הָעֶלְיוֹנָה נֶחֱרֶצֶת מִנִּי קֶדֶם.</p>
</blockquote>

<blockquote>
<p>יֵשׁ תִּקְוָה לָאָדָם וְַאַחֲרִיתוֹ לֹא תִכָּרֵת</p>
</blockquote>

<blockquote>
<p>מִי הֶחָפֵץ יִוָּשֵׁעַ: אַךְ לֹא מִנַּפְשׁוֹ</p>
</blockquote>

<blockquote>
<p>כִּי אִם בְּחַסְדִּי הַנָּתוּן לוֹ חִנָּם</p>
</blockquote>

<blockquote>
<p>כִּי עוֹד אָקִים מַצַּב לְבָבוֹ הֶהָרוּס</p>
</blockquote>

<blockquote>
<p>אַף כִּי נִלְכַּד בְּחֶטְאוֹ הַחֹמֵס נַפְשׁוֹ</p>
</blockquote>

<blockquote>
<p>וְהָרֹדֶה בוֹ בְּפָרֶךְ. כִּי אָנֹכִי אֶסְעָדֶנּוּ</p>
</blockquote>

<blockquote>
<p>לָשׁוּב וְלַעֲשׂוֹת חָיִל וְעַל אוֹיְבָיו יִתְגַּבָּר</p>
</blockquote>

<blockquote>
<p>וְאָנֹכִי אָנֹכִי אֶסְעָדֶנּוּ בְּשַׁגָּם הוּא בָשָׂר</p>
</blockquote>

<blockquote>
<p>וְכֹחוֹ כְקָנֶה רָצוּץ כֶּחָצִיר בְּיוֹם אַשְׁמָתוֹ</p>
</blockquote>

<blockquote>
<p>אַךְ בִּי עֶזְרָתוֹ וְעֵזֶר זוּלָתִי אָפֶס</p>
</blockquote>

<blockquote>
<p>אֲחָדִים הִבְדַלְתִּי מֵרֹאשׁ כִּבְחִירֵי סְגֻלָּה לִי</p>
</blockquote>

<blockquote>
<p>מִתּוֹךְ שְׁאָר אֲחֵיהֶם כִּי בָאֵלֶּה חָפַצְתִּי</p>
</blockquote>

<blockquote>
<p>וְלַנּוֹתָרִים אֶתֵּן קוֹלִי לְהַזְהִירָם כְּפַעַם בְּפַעַם</p>
</blockquote>

<blockquote>
<p>מֵחַטָּאתָם כִּי כָבְדָה וְעֶבְרָתִי כִּי קָשְָׁתָה</p>
</blockquote>

<blockquote>
<p>וְשַׂמְתִּי מִקְלָט לָהֶם כִּי אֵל חַנּוּן אָנִי.</p>
</blockquote>

<blockquote>
<p>אַף אוֹרִי יִבָּקַע לְעֵינֵי הוֹלְכֵי חֲשֵׁכִים</p>
</blockquote>

<blockquote>
<p>וְלִבָּם הַקָּשֶׁה יֵרַךְ עַד יָשׁוּבוּ וְיִתְחַנְּנוּ</p>
</blockquote>

<blockquote>
<p>וּלְקוֹל דְּבָרַי יַקְשִׁיבוּן. כִּי לִתְשׁוּבָה וּתְפִלָּה</p>
</blockquote>

<blockquote>
<p>וּלְמַקְשִׁיב בְּקוֹל דְּבָרַי בְּרוּחַ וְנֶפֶשׁ חֲפֵצָה</p>
</blockquote>

<blockquote>
<p>אֵינֶנִּי טַח מֵרְאוֹת וְאָזְנִי לֹא עֲרֵלָה</p>
</blockquote>

<blockquote>
<p>גַּם דַּעַת אֶתֵּן כְּמוֹרֶה דֶרֶךְ בְּלִבָּם</p>
</blockquote>

<blockquote>
<p>וְאִם לַמּוֹרֶה הַהוּא בְּשֵׂכֶל טוֹב יִשְׁמָעוּן</p>
</blockquote>

<blockquote>
<p>יַשִּׂיגוּ אוֹר חָדָש לְהַנְחוֹתָם כָּל הַיָּמִים</p>
</blockquote>

<blockquote>
<p>שֶׁיָּעַדְתִּי לְהַאֲרִיךְ אַף וְלִנְצֹר חֶסֶד לָאֲלָפִים</p>
</blockquote>

<blockquote>
<p>וְהֵם יָבוֹאוּ לָבֶטַח וְחַיֵּי עוֹלָם יִירָשׁוּ</p>
</blockquote>

<blockquote>
<p>אַךְ זֵדִים וְלֵצִים לֹא יִטְעֲמוּ מִטּוּבִי</p>
</blockquote>

<blockquote>
<p>וְהִכְבַּדְתִּי לֵב קָשֶׁה וְעֵינַיִם כֵּהוֹת אֲעַוֵּר</p>
</blockquote>

<blockquote>
<p>כִּי אוֹתָם לְבַדָּם לֹא אָחֹן וַאֲרַחֵם.</p>
</blockquote>

<blockquote>
<p>אֶפֶס מִלְּבַד אֵלֶּה עוֹד לֶאֱלוֹהַּ מִלִּים</p>
</blockquote>

<blockquote>
<p>הָאָדָם בְּסוּר מִמִּצְוָתִי הוּא בֹגֵד בַּבְּרִית</p>
</blockquote>

<blockquote>
<p>כִּי הִפְרִיעַ חֹק וּמָרַד בְּאֵל עֶלְיוֹן</p>
</blockquote>

<blockquote>
<p>וְכָל תְּשׁוּעָתוֹ אָבָדָה. וְלִמְצֹא כֹפֶר לְנַפְשׁוֹ</p>
</blockquote>

<blockquote>
<p>אֵין כָּל מְאוּמָה רַק לְהַחֲרִימוֹ וּלְהַאֲבִידוֹ</p>
</blockquote>

<blockquote>
<p>וְלָכֵן מוֹת יָמוּת הוּא וְזַרְעוֹ אַחֲרָיו</p>
</blockquote>

<blockquote>
<p>אִם לֹא צֶדֶק וּמִשְׁפָּט יִתַּמּוּ יָסוּפוּ יַחְדָּיו</p>
</blockquote>

<blockquote>
<p>בִּלְתִּי אִם אֶמְצָא מֵלִיץ יָשָׁר בִּמְקוֹמוֹ</p>
</blockquote>

<blockquote>
<p>הַנָּכוֹן לְהַשְׁלִיךְ נַפְשׁוֹ נֶפֶשׁ תַּחַת נָפֶשׁ</p>
</blockquote>

<blockquote>
<p>אָז תַּעֲנֶה צִדְקָתִי כִּי מָצָאתִי כֹפֶר.</p>
</blockquote>

<blockquote>
<p>וְעַתָּה הַגִּידוּ לִי כָּל שֹׁכְנֵי מָרוֹם</p>
</blockquote>

<blockquote>
<p>אַיֵּה אֵיפֹה נִמְצָא אַהֲבָה טְהוֹרָה כָזֹאת</p>
</blockquote>

<blockquote>
<p>מִי יִתֵּן צַוָּארוֹ לָטֶבַח כְּבֶן תְּמוּתָה</p>
</blockquote>

<blockquote>
<p>צַדִּיק תַּחַת רָשָׁע לְהָבִיא תְשׁוּעָה לָאָדָם?</p>
</blockquote>

<blockquote>
<p>מִי אִתִּי בַשָּׁמַיִם שֶׁאַהֲבָתוֹ עַזָּה מִמָּוֶת?&quot;</p>

<br />

<p>הוּא שָׁאַל כָּזֹאת: אֲבָל קְהַל הָאֱלֹהִים</p>
</blockquote>

<blockquote>
<p>לֹא עָנוּ דָבָר וַיֶּחֱשׁוּ וַיִּשְׁתְּקוּ בַשָּׁמַיִם</p>
</blockquote>

<blockquote>
<p>אֵין מֵלִיץ וְשָׂר לְהַפְגִּיעַ בְּעַד הָאָדָם</p>
</blockquote>

<blockquote>
<p>וְאֵין אֶחָד מַעְפִּיל לְהִתְעָרֵב בְּאַשְׁמָה לֹא לוֹ</p>
</blockquote>

<blockquote>
<p>לָתֵת פִּדְיוֹן נָפֶשׁ. וְכָל מִין הָאָדָם</p>
</blockquote>

<blockquote>
<p>בְּאֵין פְּדוּת וָכֹפֶר נִגְזַר מֵאֶרֶץ חַיִּים</p>
</blockquote>

<blockquote>
<p>לָרֶדֶת שַׁחַת וְצַלְמָוֶת כִּי חֶרֶס הוּא.</p>
</blockquote>

<blockquote>
<p>לוּלֵא בֶן הָאֲלֹהִים אֲשֶׁר בְּקֶרֶב לִבּוֹ</p>
</blockquote>

<blockquote>
<p>תָּלִין אַהֲבַת יָהּ הִפְגִּיעַ עוֹד וַיֹּאמַר:</p>

<br />

<p>&quot;דָּבָר יָצָא מִפִּיךָ אָבִי! הָאָדָם יִמְצָא חֲנִינָה.</p>
</blockquote>

<blockquote>
<p>הַאִם חֲנִינָה הַזֹּאת לֹא תִמְצָא כְנָפַיִם?</p>
</blockquote>

<blockquote>
<p>הֲלֹא הִיא רֹכֶבֶת עַל כַּנְפֵי הָרוּחַ</p>
</blockquote>

<blockquote>
<p>לִקְרַאת כָּל יְצוּרֶיךָ וְתָחִישׁ לְקַדֵּם פָּנִים</p>
</blockquote>

<blockquote>
<p>לְלֹא שָׁאֲלוּ וְדָרָשׁוּ. אַשְׁרֵי הָאָדָם גַּם הוּא</p>
</blockquote>

<blockquote>
<p>שֶׁכָּכָה תְקַדֵּם פָּנָיו: כִּי אָשֵׁם וְאֻמְלָל בְּחֶטְאוֹ</p>
</blockquote>

<blockquote>
<p>אֵין לְאֵל יָדוֹ לְבַקֵּשׁ פָּנֶיהָ לְעֶזְרָה:</p>
</blockquote>

<blockquote>
<p>וְלָתֵת לֵאלֹהִים כָּפְרוֹ וּלְהַקְרִיב חַטַּאת נַפְשׁוֹ</p>
</blockquote>

<blockquote>
<p>לֹא תַשִּׂיג יָדוֹ בְּאַשְׁמָתוֹ כִּי רַבָּה.</p>
</blockquote>

<blockquote>
<p>וְלָכֵן אָנָּא שְׁמָעֵנִי! הִנְנִי לְהַקְרִיב בִּמְקוֹמוֹ</p>
</blockquote>

<blockquote>
<p>נַפְשִׁי תַחַת נַפְשׁוֹ: וְעָלַי תִשְׁפֹּךְ חֲמָתֶךָ</p>
</blockquote>

<blockquote>
<p>כִּי לְאָדָם תַּחְשְׁבֵנִי. וְאָנֹכִי לְמַעְנוֹ אֵצֵא</p>
</blockquote>

<blockquote>
<p>וְאֶעֱזֹב חֵיק אַהֲבָתְךָ וְעֶדְיִי מֵעָלַי אוֹרִידָה</p>
</blockquote>

<blockquote>
<p>וְאָמוּתָה הַפַּעַם תַּחְתָּיו בְּרָצוֹן וְטוּב לֵב.</p>
</blockquote>

<blockquote>
<p>יְמַהֵר יָחִישׁ הַמָּוֶת לְכַלּוֹת חֲמָתוֹ בִי</p>
</blockquote>

<blockquote>
<p>וְאֶתְעַנֶּה תַּחַת יָדוֹ וְלֹא לְאֹרֶךְ יָמִים.</p>
</blockquote>

<blockquote>
<p>אַתָּה נָתַתָּ לִי חַיִּים לְעוֹלָם וָעֶד</p>
</blockquote>

<blockquote>
<p>וְעַל פִּיךָ אֲנִי חָי: אַף כִּי אֵרֵדָה</p>
</blockquote>

<blockquote>
<p>וְצַלְמָוֶת יִקַּח חֶלְקִי כַּאֲשֶׁר יוּכַל שְׂאֵת</p>
</blockquote>

<blockquote>
<p>וְשַׁלֵּם אֲשַׁלֵּם הַכֹּל כְּפִי אֲשֶׁר יוּשַׁת עָלָי</p>
</blockquote>

<blockquote>
<p>לֹא תַעַזְבֵנִי בַקֶּבֶר לִשְׁלַל רִמָּה וְתֹלֵעָה</p>
</blockquote>

<blockquote>
<p>וְלֹא תִתֵּן חֲסִידְךָ לִרְאוֹת שַׁחַת לְעוֹלָם</p>
</blockquote>

<blockquote>
<p>אַךְ אָשׁוּב אָקוּם אִיקָץ וְאֶתְגַּבֵּר עוֹד</p>
</blockquote>

<blockquote>
<p>וְאֶטְרֹף טֹרֵף נַפְשִׁי וּמִגִּבּוֹר אֶקַּח מַלְקוֹחַ</p>
</blockquote>

<blockquote>
<p>אָז מַכַּת מָוֶת לְרֹאשׁ הַמָּוֶת תָּשׁוּב</p>
</blockquote>

<blockquote>
<p>וְשַׁח רוּם עֵינָיו וּמִשִּׁנָּיו יָמוּשׁ קָטֶב</p>
</blockquote>

<blockquote>
<p>וַאֲנִי אֶעֱלֶה בִתְרוּעָה וְאַסְגִּיר שְׁאוֹל לַשֶּׁבִי</p>
</blockquote>

<blockquote>
<p>וּלְכָל מֶמְשֶׁלֶת הַחשֶׁךְ אָשִׂים דְּלָתַיִם וּבְרִיחַ</p>
</blockquote>

<blockquote>
<p>וְאַתָּה מִשָּׁמַיִם תּוֹפִיעַ וּבְחֵן פָּנֶיךָ תַּשְׁקִיף</p>
</blockquote>

<blockquote>
<p>כִּי הֱקִיצוֹתִי עִמְּךָ וְכָל מְשַׂנְאַי הִשְׁמַדְתִּי</p>
</blockquote>

<blockquote>
<p>וְאָשִׂים קֵץ לַמָּוֶת וּמִפִּגְרוֹ יִשְׂבַּע קָבֶר</p>
</blockquote>

<blockquote>
<p>וְאַחֲרֵי כֵן אָשׁוּב כִּי אָרְכוּ הַיָּמִים</p>
</blockquote>

<blockquote>
<p>וְאֶעֱלֶה לִמְעוֹן קָדְשְׁךָ וַהֲמוֹן הַגְּאוּלִים אִתִּי</p>
</blockquote>

<blockquote>
<p>לִרְאוֹת פָּנֶיךָ אָבִי כִּי סָר עָנָן וַיֵּלֶךְ</p>
</blockquote>

<blockquote>
<p>וְקֶצֶף אַפְּךָ אֵינֶנּוּ: רַק עֲתֶרֶת שָׁלוֹם</p>
</blockquote>

<blockquote>
<p>וְשֶׁפַע רָצוֹן עִמָּךְ: אֵין זַעַם וְעֶבְרָה</p>
</blockquote>

<blockquote>
<p>אַךְ רֹב נְעִמוֹת וְשׂבַע שְׂמָחוֹת אֶת פָּנֶיךָ&quot;</p>
</blockquote>

<blockquote>
<p>הוּא כִלָּה לְדַבֵּר: וְרַק בְּעַנְוַת פָּנָיו</p>
</blockquote>

<blockquote>
<p>נִרְאָה כְדֹבֵר בִּלְבָבוֹ וּמַטִּיף אַהֲבַת נֶצַח</p>
</blockquote>

<blockquote>
<p>עֲלֵי אָדָם אֹבֵד. אָכֵן רֵאשִׁית תְּהִלָּתוֹ</p>
</blockquote>

<blockquote>
<p>לָסוּר לְמִשְׁמַעַת אָבִיו: נַפְשׁוֹ יָכִין לַעֲלוֹת</p>
</blockquote>

<blockquote>
<p>עַל הַמִּזְבֵּחַ לְרָצוֹן וְאָזְנוֹ קַשֶּׁבֶת לִשְׁמֹעַ</p>
</blockquote>

<blockquote>
<p>מַה־יְּצַוֶּה אֲבִי עַד. הַשָּׁמַיִם רָאוּ תָמָהוּ</p>
</blockquote>

<blockquote>
<p>לֵאמֹר מַה־זֹּאת? וְעוֹדָם מִשְׁתָּאִים לָדַעַת</p>
</blockquote>

<blockquote>
<p>אֵיךְ יִפֹּל דָּבָר – וְקוֹל מִשַּׁדַּי יָבוֹא:</p>

<br />

<p>&quot;אַתָּה בְנִי לְבַדְךָ בַּשָּׁמַיִם גַּם בָּאָרֶץ</p>
</blockquote>

<blockquote>
<p>שָׁלוֹם תַּעֲשֶׂה־לִּי וּלְאָדָם אֲשֶׁר זָעַמְתִּי.</p>
</blockquote>

<blockquote>
<p>הֲלֹא יָדַעְתָּ בְּחִירִי! מַה־יָּקְרוּ לִי</p>
</blockquote>

<blockquote>
<p>כָּל מַעֲשֵׂי יָדַי וְהַאַָדָם בְּרֹאשׁ כֻּלָּם</p>
</blockquote>

<blockquote>
<p>אַף שֶׁנּוֹצָר אַחֲרֵיהֶם. וּלְמַעֲנוֹ תִפָּרֵד מֵחֵיקִי</p>
</blockquote>

<blockquote>
<p>וְתַעֲזֹב מוֹשָׁבְךָ לִימִינִי כִּי תִסָּתֵר מֵעֵינָי</p>
</blockquote>

<blockquote>
<p>אַךְ לְיָמִים אֲחָדִים לְמַעַן הָבִיא תְשׁוּעָה</p>
</blockquote>

<blockquote>
<p>לְכָל מִין הָאָדָם שֶׁאֵין לוֹ תְשׁוּעָה.</p>
</blockquote>

<blockquote>
<p>וְלָכֵן אַתָּה לְבַדְךָ אֲשֶׁר בְּיָדְךָ לִפְדוֹתָם</p>
</blockquote>

<blockquote>
<p>תִּהְיֶה כְאַחַד מֵהֶם כִּבְנֵי אָדָם לְתוֹלְדֹתָם</p>
</blockquote>

<blockquote>
<p>לָשֶׁבֶת עִמָּהֶם בָּאָרֶץ, וּכְבֶן בָּשָׂר תִּוָּלֵד</p>
</blockquote>

<blockquote>
<p>לְפִי מְלֹאת הַיָּמִים מִזֶּרַע רֶחֶם הָעַלְמָה</p>
</blockquote>

<blockquote>
<p>וְלֹא בְדֶרֶךְ גָּבֶר. וְאַתָּה תִהְיֶה לְרֹאשׁ</p>
</blockquote>

<blockquote>
<p>לְכָל זֶרַע הָאָדָם אַף כִּי בְנוֹ אָתָּה</p>
</blockquote>

<blockquote>
<p>כִּי כַאֲשֶׁר בּוֹ נִשְׁחְתוּ כָּל הַדֹּרֹת</p>
</blockquote>

<blockquote>
<p>כֵּן בְּךָ יָקוּמוּ כֹּל הָעֲתִידִים לָקוּם</p>
</blockquote>

<blockquote>
<p>כַּעֲנָפִים מִשֹּׁרֶשׁ חָדָש וְאֵין אֶחָד מִבַּלְעָדֶיךָ.</p>
</blockquote>

<blockquote>
<p>כִּי עֲוֹנוֹ נֶחְשַׁב לְהַרְשִׁיעַ כָּל בָּנָיו</p>
</blockquote>

<blockquote>
<p>וְכֵן צִדְקָתְךָ תֵּחָשֵׁב לְזַכּוֹת כֻּלָם בַּמִּשְׁפָּט</p>
</blockquote>

<blockquote>
<p>לְבַל יָשִׂימוּ כִּסְלָם בְּמַעַלְלֵיהֶם טוֹבִים וְרָעִים</p>
</blockquote>

<blockquote>
<p>רַק יָנוּבוֹ מִשָּׁרְשֶׁיךָ וְחַיִּים חֲדָשִׁים יִינָקוּ</p>
</blockquote>

<blockquote>
<p>כִּי עֵץ חַיִּים אַתָּה לְכָל הַמַּחֲזִיקִים בָּךְ.</p>
</blockquote>

<blockquote>
<p>וְאִישׁ צַדִּיק כָּמוֹךָ בַּעֲמָדְךָ תַּחַת הָאָדַָם</p>
</blockquote>

<blockquote>
<p>יֵצֵא דִינְךָ לָמוּת וְאַחֲרֵי מוֹתְךָ תָּקוּם</p>
</blockquote>

<blockquote>
<p>וּבְקוּמְךָ תָּקִים אַחֶיךָ הַפְּדוּיִים בְּדַם חַיֶּיךָ</p>
</blockquote>

<blockquote>
<p>וּבְזֹאת חֶסֶד מִמָּרוֹם יַשְׁבִּית רֶשַׁע מִתָּחַת</p>
</blockquote>

<blockquote>
<p>כִּי בְתִתְּךָ חַיֵֶּיךָ וְתָשִׂים אָשָׁם נַפְשְׁךָ</p>
</blockquote>

<blockquote>
<p>תַּצִּיל לְקוּחִים לַמָּוֶת וְלֹא תִתֵּן הַמַּשְׁחִית</p>
</blockquote>

<blockquote>
<p>לִנְגֹעַ בַּאֲשֶׁר לָהֶם: וְרַק אֵלֶּה תַעֲזֹב</p>
</blockquote>

<blockquote>
<p>אֲשֶׁר לֹא דָרְשׁוּ חֶסֶד יְהוָֹה בְּהִמָּצְאוֹ.</p>
</blockquote>

<blockquote>
<p>וְאַתָּה כִי תֵרֵד לָשֶׁבֶת כָּאָדָם בַּשָּׁפֶל</p>
</blockquote>

<blockquote>
<p>לֹא תֵקַל נַפְשְׁךָ וְלֹא תִגְרַע מֵעֶרְכֶּךָ</p>
</blockquote>

<blockquote>
<p>יַעַן רָם כִּסְאֲךָ עַל בָּמֳתֵי שְׁחָקִים</p>
</blockquote>

<blockquote>
<p>וּלְאֵל עֶלְיוֹן דָּמִית וּלְךָ מַחֲמַדֵּי הַשָּׁמָיִם</p>
</blockquote>

<blockquote>
<p>וְכָל אֵלֶּה עָזַבְתָּ לִהְיוֹת לְמַלְאָךְ מוֹשִׁיעַ</p>
</blockquote>

<blockquote>
<p>לְתֵבֵל הַנִּדָּחָה מִתַּחַת לְבַל תֹּאבַד לָעַד</p>
</blockquote>

<blockquote>
<p>וּבְחַסְדְךָ זֶה נוֹסַף עַל מוֹצָאֹתֶיךָ מִקֶּדֶם</p>
</blockquote>

<blockquote>
<p>יֶתֶר שְׁאֵת לְךָ לְהִקָּרֵא בֶן הָאֱלֹהִים</p>
</blockquote>

<blockquote>
<p>כִּי הַגֹּמֵל חֶסֶד יָקָר מִגָּדוֹל וְנִשְׂגָּב</p>
</blockquote>

<blockquote>
<p>וְלָכֵן שִׁמְךָ וּתְהִלָּתְךָ יָאָתָה לְךָ כִּפְלַיִם</p>
</blockquote>

<blockquote>
<p>כִּי רַק בְּעֶרְכְּךָ יְקָרָה אַהֲבָה מִכָּבוֹד</p>
</blockquote>

<blockquote>
<p>וְעֵקֶב זֹאת אֵיפֹה גַּם שִׁפְלוּתְךָ תְּרוֹמְמֶךָ</p>
</blockquote>

<blockquote>
<p>וְעַל כִּסְאִי תֵשֵׁב כְּאָדָם בְּתוֹר הַמַּעֲלָה</p>
</blockquote>

<blockquote>
<p>וּפֹה תֵשֵׁב וְתִמְלֹךְ כֵּאלֹהִים וָאָדָם יָחַד</p>
</blockquote>

<blockquote>
<p>בֶּן אֱלֹהִים וְאָדָם וּמֶלֶךְ הַמָּשִׁיחַ לָנֶצַח.</p>
</blockquote>

<blockquote>
<p>הַגְּבוּרָה בְיָדְךָ נָתַתִּי מֶמְשַׁלְתְּךָ תִּכּוֹן לָעַד</p>
</blockquote>

<blockquote>
<p>וְצִדְקָתְךָ לְדוֹר דּוֹרִים. וְעַתָּה הֲיֵה לְרֹאשׁ</p>
</blockquote>

<blockquote>
<p>לְכָל כִּסֵּא וּמִשְׂרָה וּלְכָל שִׁלְטוֹן וּמַמְלָכָה</p>
</blockquote>

<blockquote>
<p>כִּי בְיָדְךָ נְתַתִּים. כָּל בֶּרֶךְ לְךָ תִּכְרַע</p>
</blockquote>

<blockquote>
<p>בַּשָּׁמַיִם גַּם בָּאָרֶץ וּבִשְׁאוֹל מִתַּחַת לָאָרֶץ.</p>
</blockquote>

<blockquote>
<p>וְכַאֲשֶׁר תּוֹפִיעַ בַּשַּׁחַק עִם הֲמוֹן מַלְאָכֶיךָ</p>
</blockquote>

<blockquote>
<p>וּתְצַוֶּה שַׂר הַפָּנִים לִקְרֹא לָדִין יְצוּרִים</p>
</blockquote>

<blockquote>
<p>בְּיוֹם הַגָּדוֹל וְהַנּוֹרָא יָחִישׁוּ מֵאַרְבַּע רוּחוֹת</p>
</blockquote>

<blockquote>
<p>וְיָבוֹאוּ כָּל הַחַיִּים וְהַמֵּתִים מִדּוֹר דּוֹר</p>
</blockquote>

<blockquote>
<p>לִפְנֵי כֵס מִשְׁפָּטֶךָ: כִּי לְקוֹל הַתְּרוּעָה</p>
</blockquote>

<blockquote>
<p>יָקִיצוּ הַמֵּתִים מִשְּׁנָתָם וְיַעַמְדוּ יַחַד לְפָנֶיךָ</p>
</blockquote>

<blockquote>
<p>וְכָל קְדשִׁים עִמָּךְ וְאָז תִּגְזַר אֹמֶר</p>
</blockquote>

<blockquote>
<p>מַה־מִּשְׁפַּט הָרְשָׁעִים וְכָל מַלְאֲכֵי רָעִים</p>
</blockquote>

<blockquote>
<p>וּלְקוֹל גַּעֲרָתְךָ יִשְׁקְעוּ יֵרְדוּ כֻלָּם שְׁאוֹלָה</p>
</blockquote>

<blockquote>
<p>אֲשֶׁר מִיּוֹם וָמָעְלָה סֹגֶרֶת וּמְסֻגֶּרֶת תֶּהִי</p>
</blockquote>

<blockquote>
<p>אֵין יוֹצֵא וָבָא לְעוֹלָם. וּבֵין כֹּה וָכֹה</p>
</blockquote>

<blockquote>
<p>תֵּבֵל תִּבְעַר כַּתַּנּוּר וְתִהְיֶה לְמַאֲכֹלֶת אֵשׁ</p>
</blockquote>

<blockquote>
<p>וּמִן אֵפֶר וַָדֵֶשֶׁן יִבָּרֵאוּן שָׁמַיִם חֲדָשִׁים</p>
</blockquote>

<blockquote>
<p>וְאַף אֶרֶץ חֲדָשָׁה וְצַדִּיקִים יֵשְׁבוּ בָהּ</p>
</blockquote>

<blockquote>
<p>וְנִשְׁכְּחוּ צָרוֹת הָרִאשֹׁנוֹת וְעָמָל יִסָּתֵר מֵהֶם</p>
</blockquote>

<blockquote>
<p>וִימֵיהֶם יְמֵי הִלּוּלִים וּפְרִי צְדָקָה פִּרְיָם</p>
</blockquote>

<blockquote>
<p>חֶדְוַת יְהוָֹה מָעֻזָּם וְדִגְלוֹ עֲלֵיהֶם אַהֲבָה</p>
</blockquote>

<blockquote>
<p>עֵינָם תֶּחֱזֶה מֵישָׁרִים וָאֱמֶת בְּהוֹד יָפְיָהּ</p>
</blockquote>

<blockquote>
<p>בַּיּוֹם הַהוּא תָנִיחַ שֵׁבֶט הַמִּשְׂרָה מִיָּדֶךָ</p>
</blockquote>

<blockquote>
<p>כִּי שֵׁבֶט הַמִּשְׂרָה אַךְ לְמוֹתָר יִהְיֶה</p>
</blockquote>

<blockquote>
<p>וְהָיָה יְהוָֹה אֶחָד הַכֹּל כַּאֲשֶׁר לַכֹּל.</p>
</blockquote>

<blockquote>
<p>וְאַתֶּם בְּנֵי אֵלִים הָבוּ הִשְׁתַּחֲווּ לְפָנָיו</p>
</blockquote>

<blockquote>
<p>כִּי לְבַצַּע כָּל אֵלֶּה הוּא הוֹלֵךְ לָמוּת</p>
</blockquote>

<blockquote>
<p>הָבוּ כָבוֹד לַבֵּן וְהוֹדוּ לִשְׁמוֹ כִּשְׁמִי.&quot;</p>

<br />

<p>כִּמְעַט כִּלָּה אֵל שַׁדַּי לְדַבֵּר דְּבָרָיו</p>
</blockquote>

<blockquote>
<p>וּקְהַל הֲמוֹן הַמַּלְאָכִים הֵרִיעוּ בְקוֹל רִנָּה</p>
</blockquote>

<blockquote>
<p>כְּקוֹל הֲמוֹן חֹגֵג לֹא יִסָּפֵר מֵרֹב</p>
</blockquote>

<blockquote>
<p>וְקוֹלָם עָרֵב וְנָעִים כְּמַנְעִימֵי זִמְרָת יָהּ</p>
</blockquote>

<blockquote>
<p>עַד אֲשֶׁר הַשָּׁמַיִם צָלְלוּ מִקָּצֶה לַקָּצֶה</p>
</blockquote>

<blockquote>
<p>וְזֶה אֶל זֶה קָרְאוּ וְאָמְרוּ הוֹשַׁעְנָּא!</p>
</blockquote>

<blockquote>
<p>וְיַחְדָּיו כָּרְעוּ בְאֵימָה לִפְנֵי כִסְאוֹת שְׁנֵיהֶם</p>
</blockquote>

<blockquote>
<p>וְזָרְקוּ בְהַדְרַת קֹדֶשׁ עֲטָרוֹת לרַגְלֵיהֶם</p>
</blockquote>

<blockquote>
<p>הַמְּשֻׁבָּצוֹת זָהָב טָהוֹר וָפֶרַח מִגִּנְזֵי מְרוֹמִים</p>
</blockquote>

<blockquote>
<p>הוּא הַפֶּרַח הַנֶּאֱמָן אֲשֶׁר אֵינֶנּוּ נֹבֵל</p>
</blockquote>

<blockquote>
<p>וַאֲשֶׁר צָץ וְעָלָה אֵצֶל עֵץ הַחַיִּים</p>
</blockquote>

<blockquote>
<p>בְּגַן עֵדֶן מִקֶּדֶם: וְרַק בְּאַשְׁמַת הָאָדָם</p>
</blockquote>

<blockquote>
<p>לְקָחוֹ אֵל מִתַּחַת וַיִּטַּע אֹתוֹ בַשָּׁמַיִם</p>
</blockquote>

<blockquote>
<p>כַּאֲשֶׁר הָיָה שָׁם מֵרֹאשׁ מִקַּדְמֵי אָרֶץ</p>
</blockquote>

<blockquote>
<p>וְנֶטַע נַעֲמָן הַזֶּה מִתְעָרֶה כְּאֶזְרָח רַעֲנָן</p>
</blockquote>

<blockquote>
<p>וְשֹׁלֵחַ צִלּוֹ עַל פְּנֵי מְקוֹר הַחַיִּים</p>
</blockquote>

<blockquote>
<p>אֲשֶׁר מִמֶּנּוּ נֹזְלִים פַּלְגֵּי מֵי בְרָכָה</p>
</blockquote>

<blockquote>
<p>הַנֹּתְנִים שִׁקּוּי לְצִיצִים וְכָל מַטָּע בַּשָּׁמָיִם.</p>
</blockquote>

<blockquote>
<p>בְּצִיצִים וּפְרָחִים אֵלֶּה אֲשֶׁר לֹא יִבֹּלוּ</p>
</blockquote>

<blockquote>
<p>יֶאֶרְגוּ מַלְאֲכֵי צְבָאוֹת אֵת מַחְלְפוֹת רֹאשָׁם</p>
</blockquote>

<blockquote>
<p>וְיַעֲשׂוּן כְתַלְתַּלֵּי זַָהָב מְלֵאִים חֵן וָזֹהַר</p>
</blockquote>

<blockquote>
<p>וְקִשֻּׁרִים וּצְנִיפוֹת אֵלֶּה הִשְׁלִיכוּ בְלִי סְדָרִים</p>
</blockquote>

<blockquote>
<p>עַל רִצְפָּה הַזַּכָּה אֲשֶׁר תּוֹפִיעַ בַּשַּׁחַק</p>
</blockquote>

<blockquote>
<p>כְּיַם זְכוּכִית וְיָשְׁפֶה וּבִצְבִי שׁוֹשׁנִּים נֶעֱלָסָה.</p>
</blockquote>

<blockquote>
<p>וְאַחֲרֵי כֵן שָׁבוּ וְעִטְּרוּ עֲטָרוֹת לְרֹאשָׁם</p>
</blockquote>

<blockquote>
<p>וְלָקְחוּ כִּנּוֹרֵי הַזָּהָב הַתְּלוּיִם כְּכְלֵי נֶשֶׁק</p>
</blockquote>

<blockquote>
<p>וְנֹצְצִים עַל יְרֵכָם: וְטֶרֶם יָשִׁירוּ בַקֹּדֶשׁ</p>
</blockquote>

<blockquote>
<p>פָּתְחוּ רֹאשׁ נְגִינָתָם בְּמֶתֶק וְנֹעַם רָב</p>
</blockquote>

<blockquote>
<p>לְעוֹרֵר אֹזֶן וָלֵב לְהַפְלִיא הַפְלֵא וָפֶלֶא</p>
</blockquote>

<blockquote>
<p>אֵין קוֹל חָסֵר וְאֵין אֶחָד נֶעְדָּר</p>
</blockquote>

<blockquote>
<p>לְהֵיטִיב נַגֵּן בַּשָּׁמַיִם שֶׁכֻּלָּם תַּמִּים מִלְמָעְלָה.</p>

<br />

<p>אָז עָנוּ וְאָמְרוּ &quot;לְשִׁמְךָ נְזַמֵּר אֲבִי עַד</p>
</blockquote>

<blockquote>
<p>שַׁדַּי מֶלֶךְ עוֹלָם בְּלִי תְמוּרָה וּתְמוּתָה</p>
</blockquote>

<blockquote>
<p>וּלְאֵין גְּבוּל וָקֵץ. יוֹצֵר כָּל הַיְצוּרִים</p>
</blockquote>

<blockquote>
<p>וּמְקוֹר הַמְּאֹרוֹת אַתָּה וּפָנֶיךָ לֹא יֶרָאוּ</p>
</blockquote>

<blockquote>
<p>כִּי תַסְתִּיר לָשֶׁבֶת בְּעֶצֶם הוֹד נֹגַהּ</p>
</blockquote>

<blockquote>
<p>וְאֵין לָגֶשֶׁת לְכִסְאֲךָ וְרַק כַּאֲשֶׁר תְּכָסֶּה</p>
</blockquote>

<blockquote>
<p>בְּמַסְוֶה זִיו קַרְנֶךָ וְעָב קַל וּבָהִיר</p>
</blockquote>

<blockquote>
<p>תָּשִׂים כְּאֹהֶל סְבִיבֶךָ וְנִרְאוּ שׁוּלֶיךָ כַּצֵל</p>
</blockquote>

<blockquote>
<p>כִּי כֵהָה הַמַרְאֶה מֵרֹב אוֹר וָזֹהַר</p>
</blockquote>

<blockquote>
<p>וְגַם הַצֵּל יְעַוֵּר עֵינֵי הַשָּׁמַיִם מֵהַבִּיט</p>
</blockquote>

<blockquote>
<p>וּשְׂרָפִים טֶרֶם יִגְּשׁוּ יְכַסּוּ פְנֵיהֶם בְּכַנְפֵיהֶם.&quot;</p>

<br />

<p>&quot;וְגַם שִׁמְךָ נְזַמֵּרַָה בֶּן עֶלְיוֹן מִקֶּדֶם</p>
</blockquote>

<blockquote>
<p>צֶלֶם אֱלֹהִים וּתְמוּנָתוֹ אֲשֶׁר מִבֵּין עֵינֶיךָ</p>
</blockquote>

<blockquote>
<p>יָצִיץ אֵל שַׁדַּי וְיוֹפִיע בְּלִי קַדְרוּת</p>
</blockquote>

<blockquote>
<p>וַאֲשֶׁר מִבַּלְעָדֶיךָ לֹא יִרְאֶנּוּ כָּל חָי</p>
</blockquote>

<blockquote>
<p>כִּי אוֹר כְּבוֹדוֹ שֹׁכֵן בְּתֹאַר פָּנֶיךָ</p>
</blockquote>

<blockquote>
<p>וְרוּחַ קָדְשׁוֹ אִוָּה לְמוֹשָׁב לוֹ בְקִרְבֶּךָ.</p>
</blockquote>

<blockquote>
<p>בְּךָ בָּרָא הַשָּׁמַיִם וְכֹל אֲשֶׁר בָּהֶם</p>
</blockquote>

<blockquote>
<p>וּבְיָדְךָ הִפִּיל זֵדִים אֲשֶׁר הִתְנַשְּׂאוּ לִמְלֹךְ</p>
</blockquote>

<blockquote>
<p>כִּי בְיוֹם זַעְמוֹ לֹא הִמְעַטְתָּ בְּרָקָיו</p>
</blockquote>

<blockquote>
<p>לִירוֹת לְרֹאשׁ אוֹיְבָיו וְלֹא הֲסִבֹּתָ לְאָחוֹר.</p>
</blockquote>

<blockquote>
<p>אֹפַנֵּי אֵשׁ מַרְכְּבֹתֶיךָ עַד אֲשֶׁר רָעֲשׁוּ</p>
</blockquote>

<blockquote>
<p>כָּל יְרִיעוֹת שָׁמַיִם בִּרְמָסְךָ חֵיל הַנְּפִילִים</p>
</blockquote>

<blockquote>
<p>וְעָבַרְתָּ עַל צַוְּאָרָם כִּי כָרְעוּ נָפָלוּ.</p>
</blockquote>

<blockquote>
<p>וְאַחֲרֵי שׁוּבְךָ מֵהַכּוֹתָם קָרְאוּ צְבָא הֶחַָיִל</p>
</blockquote>

<blockquote>
<p>וְהוֹדוּ לְךָ בַּקָּהָל: כִּי אַתָּה לְבַדֶּךָ</p>
</blockquote>

<blockquote>
<p>בֶּן עֶלְיוֹן נוֹרָא לָקַחַת נָקָם מִמְּשַׂנְאָיו.</p>
</blockquote>

<blockquote>
<p>וְלֹא כָזֹאת יֵעָשֶׂה לָאָדָם נֹפֵל בְּעָרְמָתָם</p>
</blockquote>

<blockquote>
<p>כִּי הֵקַלְתָּ דִּינוֹ אַתָּה אֲבִי הָרַחֲמִים</p>
</blockquote>

<blockquote>
<p>וְהִטֵּיתָ אֵלָיו חָסֵֶד. וְכִרְאוֹת בִּנְךָ יְחִידֶךָ</p>
</blockquote>

<blockquote>
<p>כִּי אָמַרְתָּ בְּלִבְּךָ לְהָקֵל דִּין אֱנוֹשׁ</p>
</blockquote>

<blockquote>
<p>וּלְהַטּוֹת אֵלָיו חֶסֶד הִתְאַמֵּץ לְהָשִׁיב אַפֶּךָ</p>
</blockquote>

<blockquote>
<p>וּלְיַחֵד חֶסֶד וּמִשְׁפָּט אֲשֶׁר בְּפָנֶיךָ נִפְגָּשׁוּ</p>
</blockquote>

<blockquote>
<p>כִּי עָזַב כִּסְאוֹ הָעֹמֵד שָׁם לִימִינֶךָ</p>
</blockquote>

<blockquote>
<p>וְהֶעֱרָה לַמָּוֶת נַפְשׁוֹ לְכַפֵּר בְּעַד הָאָדָם</p>
</blockquote>

<blockquote>
<p>אַיֵּה אַהֲבָה כָזֹאת אַָנָה נִמְצָא כָמוֹהַָ</p>
</blockquote>

<blockquote>
<p>בִּלְתִּי בְלֶב־יָהּ! אַשְׁרֶיךָ בֶּן הָאֱלֹהִים</p>
</blockquote>

<blockquote>
<p>אַשְׁרֶיךָ גֹּאֵל הָאָדָם! לְשִׁמְךָ תְּזַמֵּר נַפְשִׁי</p>
</blockquote>

<blockquote>
<p>וּתְהִלַָּתְךָ יַגִּיד כִּנּוֹרִי: כִּי מִיּוֹם וָמָעְלָה</p>
</blockquote>

<blockquote>
<p>לֹא אֶגְרַע תְּהִלָּתְךָ מִן תְּהִלַּת אָבִיךָ.&quot;</p>

<br />

<p>כָּזֹאת חָגּוּ בַשָּׁמַיִם מִמַּעַל לְכוֹכְבֵי אֵל</p>
</blockquote>

<blockquote>
<p>וְצָהֲלוּ לְבַלּוֹת עִתּוֹתָם בְּרֹן וָזֶמֶר יַחְדָּיו.</p>
</blockquote>

<blockquote>
<p>וְעַד כֹּה וָכֹה וְהַשָּׂטָן דָּלַג וַיִּתְהַלֵּךְ</p>
</blockquote>

<blockquote>
<p>עַל גַּב הַגַּלְגָּל הַגָּדוֹל וְהָעֶלְיוֹן</p>
</blockquote>

<blockquote>
<p>מֵעַל אֶרֶץ וְשָׁמָיִם: הוּא הַגַּלְגָּל הַחִיצוֹן</p>
</blockquote>

<blockquote>
<p>הַמַּבְדִּיל בֵּין הַכַּדּוּרִים מְפִיקֵי אוֹר פְּנִימָה</p>
</blockquote>

<blockquote>
<p>וּבֵין גְּבוּל תֹּהוּ וַאֲחֻזַּת חשֶׁךְ הַקַּדְמוֹנִי</p>
</blockquote>

<blockquote>
<p>וְהוּא רַק מֵרָחוֹק נִרְאָה לָעַיִן כְּגַלְגָּל</p>
</blockquote>

<blockquote>
<p>אֲבָל מִקָּרוֹב כְּמִישׁוֹר גָּדוֹל רְחַב יָדַיִם</p>
</blockquote>

<blockquote>
<p>אָפֵל שָׁמֵם וְשׁוֹמֵם: אִישׁוֹן לַיְלָה יְשׁוּפֶנּוּ</p>
</blockquote>

<blockquote>
<p>וּבְעַד כּוֹכָבִים יַחְתֹּם וְסַעֲרוֹת תֹּהוּ יְגֹעֲשׁוּ</p>
</blockquote>

<blockquote>
<p>וְיַחְשְׁבוּ לְהַעְתִּיקוֹ בְּרַעַשׁ וָרֹגֶז וְאֵין נָחַת</p>
</blockquote>

<blockquote>
<p>לְבַד מֵעֵבֶר מִזֶּה לְמוּל קִיר הַשָּׁמַָיִם</p>
</blockquote>

<blockquote>
<p>יִשְׁתֹּק הָרוּחַ מִזַּעְפּוֹ כִּי שָׁם הָרְוָחָה</p>
</blockquote>

<blockquote>
<p>וּשְׁבִיב אוֹר קָטָן יִבָּקַע מִמֶּרְחַָק רָב.</p>
</blockquote>

<blockquote>
<p>וְעַל גַּלְגָּל הַזֶּה מִתְהַלֵּךְ הַצָּר בַּמֶּרְחָב.</p>
</blockquote>

<blockquote>
<p>כְּמוֹ פֶרֶס נוֹדֵד מֵאִימַאוּס<a href="#fn:22" id="fnref:22" title="see footnote" class="footnote"><sup>22</sup></a> הַר מוֹלַדְתּוֹ</p>
</blockquote>

<blockquote>
<p>אַחֲרֵי שִׁכְבַת הַשֶּׁלֶג חֹסֶמֶת צֹאן קֵדָר</p>
</blockquote>

<blockquote>
<p>וּלְבַקֵּש שָׁלָל מֵרָחוֹק כִּי יֶחְסַר טַרְפוֹ</p>
</blockquote>

<blockquote>
<p>יִדְאֶה יָטוּשׁ בֶּהָרִים לִבְלֹעַ בְּשַׂר כִּבְשָׂה</p>
</blockquote>

<blockquote>
<p>אוֹ גְדִי רַךְ מֵעֶדְרֵי צֹאן הָרֹעִים</p>
</blockquote>

<blockquote>
<p>עֲלֵי שְׂפַת גַּנְגֶּעס וְהִידַסְפֶּעס נַהֲרוֹת הֹדּוּ</p>
</blockquote>

<blockquote>
<p>אַךְ מִדֵּי עָבְרוֹ יָסוּר יֵרֵד בָּעֲרָבָה</p>
</blockquote>

<blockquote>
<p>בִּישִׁימוֹן דֶּרֶךְ סֶרִיקַנָּא הוּא עֵמֶק הַשָּׁוֶה</p>
</blockquote>

<blockquote>
<p>שֶׁשָּׁם יַעֲבירוּ בְּנֵי חִינָא כְּלֵי קָנֶה וָגֹמֶא</p>
</blockquote>

<blockquote>
<p>וְיוֹלִיכוּם בְּנֵס וָרוּחַ כָּאֳנִיּוֹת בְּלֶב־יָם</p>
</blockquote>

<blockquote>
<p>כֵּן יִדְרֹךְ הַצָּר לְבָדָד בְּמֶרְחֲבֵי הַגַּלְגָּל</p>
</blockquote>

<blockquote>
<p>הַסֹּעֵר וְהֹמֶה כַיָּם בְּבַקְּשׁוֹ לִטְרֹף טָרֶף</p>
</blockquote>

<blockquote>
<p>וְהוּא הוֹלֵךְ לְבָדָד כִּי בַמָּקוֹם הַזֶּה</p>
</blockquote>

<blockquote>
<p>יְצוּר חַי אוֹ מֵת לֹא נִמְצָא עַד כֹּה</p>
</blockquote>

<blockquote>
<p>אַךְ אַחֲרֵי זֶה בְּהִתְעָרֵב חֵטְא וָהֶבֶל</p>
</blockquote>

<blockquote>
<p>בְּמַעֲשֵׂי יְדֵי אָדָם עָלוּ שָׁמָה מֵאָרֶץ</p>
</blockquote>

<blockquote>
<p>הֲמוֹן פֹּחֲזִים וְרֵיקִים כְּאֶגְלֵי אֵד בָּרוּחַ</p>
</blockquote>

<blockquote>
<p>וְכָל קַלֵּי עֵרֶךְ וּפֹעֲלֵי שָׁוְא וָאָוֶן</p>
</blockquote>

<blockquote>
<p>אֲשֶׁר בַּהֶבֶל יֶהְבָּלוּ וְלִבָּם סָמוּךְ בָּטוּחַ</p>
</blockquote>

<blockquote>
<p>לִקְנוֹת שֵׁם וְכָבוֹד וְחֵלֶק בְּנַחֲלַת אֵל</p>
</blockquote>

<blockquote>
<p>בִּימֵי חַיֵּיהֶם בָּזֶה אוֹ בְחַיִּים הַבָּאִים:</p>
</blockquote>

<blockquote>
<p>וְכָל הַיְגֵעִים לְהִשְׂתַּכֵּר בִּפְרִי אֱמוּנַת שָׁוְא</p>
</blockquote>

<blockquote>
<p>וְקִנְאָה יְתֵרָה בָאָרֶץ הֲלֹא הֵם הַמְּבַקְּשִׁים</p>
</blockquote>

<blockquote>
<p>לְהִשְׁתַּבַּח בִּתְהִלַּת אָדָם כָּל אֵלֶּה לֹקְחִים</p>
</blockquote>

<blockquote>
<p>דֵּי גְמוּלָם הֲלוֹם מָקוֹם רֵיק כְּמַעֲשֵׂיהֶם:</p>
</blockquote>

<blockquote>
<p>כָּל יְלִידֵי הַדּוֹרוֹת בְּטֶרֶם אֵם הוֹרָתַָם</p>
</blockquote>

<blockquote>
<p>כִּלְּתָה מְלַאכְתָּהּ בָם: נֶפֶל בְּלֹא יוֹמוֹ:</p>
</blockquote>

<blockquote>
<p>הֲפַכְפַּךְ וָזָר בְּתוֹלְדָתוֹ! וְנוֹלָד מִמִּינֵי כִלְאָיִם</p>
</blockquote>

<blockquote>
<p>בְּהִפָּרְדָם מִן הָאָרֶץ יַעֲלוּ וְיִתְעוּ הֲלוֹם</p>
</blockquote>

<blockquote>
<p>וִיכַלּוּ בַּהֶבֶל כֹּחָם עַד קִצָּם הָאַחֲרוֹן</p>
</blockquote>

<blockquote>
<p>וְלֹא יָגוּרוּ בַּלְּבָנָה כַּאֲשֶׁר חָלְמוּ הַחֹלְמִים</p>
</blockquote>

<blockquote>
<p>כִּי נַחֲלָה הַזֹּאת יָאָתָה לַאֲחֻזַּת קְדוֹשִׁים</p>
</blockquote>

<blockquote>
<p>שֶׁעָלוּ חַיִּים שָׁמַיְמָה אוֹ אִישִׁים יְדֻעִים</p>
</blockquote>

<blockquote>
<p>הָעֹמְדִים מִמַּעַל לָאָדָם וְתַחַת מַלְאֲכֵי יָהּ.</p>
</blockquote>

<blockquote>
<p>וְהַנְּפִלִים שֶׁיָּלְדוּ הַנָּשִׁים לִבְנֵי אֱלֹהִים מִקֶּדֶם</p>
</blockquote>

<blockquote>
<p>הֵמָּה הַגִּבֹּרִים מֵעוֹלָם בָּאוּ כֻלָּם הֵנָּה</p>
</blockquote>

<blockquote>
<p>כִּי אַנְשֵׁי הַשֵּׁם וַעֲלִילוֹתָם הַכֹּל הָבֶל</p>
</blockquote>

<blockquote>
<p>וְאֶצְלָם בּוֹנֵי הַמִּגְדָּל בְּבִקְעַת אֶרֶץ שִׁנְעָר</p>
</blockquote>

<blockquote>
<p>אֲשֶׁר עוֹד הֲלוֹם לוּ מָצְאוּ הַחֵמָר</p>
</blockquote>

<blockquote>
<p>לֹא יִבָּצֵר מֵהֶם לִבְנוֹת בָּבֶל חֲדָשָׁה.</p>
</blockquote>

<blockquote>
<p>וַאֲחֵרִים נָהֲרוּ וּבָאוּ אִישׁ אִישׁ לְבַדּוֹ</p>
</blockquote>

<blockquote>
<p>עֶמְפֶּדֹקְלֶס<a href="#fn:23" id="fnref:23" title="see footnote" class="footnote"><sup>23</sup></a> אֲשֶׁר דָּלַג בְּלַהֲבוֹת אֵשׁ עֶטְנַא</p>
</blockquote>

<blockquote>
<p>לְמַעַן יִתְעַלֵּם פִּתְאֹם וְיֹאמְרוּן אֱלֹהִים הוּא</p>
</blockquote>

<blockquote>
<p>וּקְלֶעַמְבְּרֹטוּס<a href="#fn:24" id="fnref:24" title="see footnote" class="footnote"><sup>24</sup></a> שֶדָּלַג בַּיָּם כִּי כָלְתָה נַפְשׁוֹ</p>
</blockquote>

<blockquote>
<p>לָבוֹא לְגַן עֵדֶן אֲשֶׁר חָזָה פְּלַאטָא</p>
</blockquote>

<blockquote>
<p>וַאֲנָשִׁים רַבִּים כָּאֵלֶּה אֲשֶׁר רַָבּוּ מִלִּסְפֹּר</p>
</blockquote>

<blockquote>
<p>פְּתָאִים אֱוִילִים וּנְזִירִים וְאַף כְּמָרִים שֹׁנִים</p>
</blockquote>

<blockquote>
<p>לְבָנִים שְׁחֹרִים וּבְרֻדִּים לְפִי צֶבַע רִקְמָתָם</p>
</blockquote>

<blockquote>
<p>וְגַם רַבִּים בָּאוּ מִן הָעֹלִים בְּרָגֶל</p>
</blockquote>

<blockquote>
<p>לְבַקֵּשׁ הַמֵּת בַּקֶּבֶר וְחַי הוּא בַשָּׁמָיִם</p>
</blockquote>

<blockquote>
<p>וְאֵלֶּה אֲשֶׁר בְּמוֹתָם מִתְעַטְּפִים בִּמְעִיל דָּמִינִיק</p>
</blockquote>

<blockquote>
<p>וּמִתְחַפְּשִׂים בַּאֲפֵר פְרַנְצִיס כִּי יִבְטְחוּ בָזֹאת</p>
</blockquote>

<blockquote>
<p>לָבוֹא לְפַרְדֵּס בְּשָׁלוֹם. וְהֵם עֹלִים תְּחִלָּה</p>
</blockquote>

<blockquote>
<p>וְעֹבְרִים דֶּרֶךְ גְּבוּל שִׁבְעָה כוֹכְבֵי לָכֶת</p>
</blockquote>

<blockquote>
<p>וּמַזָּרוֹת שָׁמַיִם וּכְסִילֵיהֶם: וּמִשָּׁם לְחוּג הָרָקִיעַ</p>
</blockquote>

<blockquote>
<p>הַצַּח כְּעֵין אֶלְגָּבִישׁ וַאֲשֶׁר יָנוּעַ תַּחְתָּיו<a href="#fn:25" id="fnref:25" title="see footnote" class="footnote"><sup>25</sup></a></p>
</blockquote>

<blockquote>
<p>וּמִשָּׁם יַגִּיעוּ לְגַלְגָּל הַסּוֹבֵב וְהַמְסַבֵּב כֹּל.</p>
</blockquote>

<blockquote>
<p>אָז יֵרָאֶה פֶּטְרוּס כְּעֹמֵד פֶּתַח הַשָּׁעַר</p>
</blockquote>

<blockquote>
<p>אֹחֵז מַפְתְּחוֹת בְּיָדוֹ וְשֹׁמֵר לְעֵת בּוֹאָם</p>
</blockquote>

<blockquote>
<p>אַךְ טֶרֶם יַצִּיגוּ רַגְלָם לַעֲלוֹת לַמָּרוֹם</p>
</blockquote>

<blockquote>
<p>וְהִנֵּה סְעָרָה בָאָה מֵעֵבֶר מִזֶּה וּמִזֶּה</p>
</blockquote>

<blockquote>
<p>וַתִּשָּׂאֵם מֶרְחַָק רָב וַתִּזְרֵם כַּמֹּץ בָּרוּחַ.</p>
</blockquote>

<blockquote>
<p>אָז רָאִיתִי בְעֵינָי כִּי מִצְנֵפוֹת וּמִגְבָּעוֹת</p>
</blockquote>

<blockquote>
<p>בִּגְדֵי בַד וְנֹשְׂאֵיהֶם כֻּלָּם יִשָּׂא רוּחַ</p>
</blockquote>

<blockquote>
<p>כְּהִנְדֹּף קְרָעִים בָּלִים וּכְאָבָק פֹּרֵחַ יַחְדָּיו</p>
</blockquote>

<blockquote>
<p>וְכֵן שְׁאֵרִית הַקְּדוֹשִׁים עִם תּוֹרִים וַחֲרוּזִים</p>
</blockquote>

<blockquote>
<p>וּמִכְתְּבֵי כֹמֶר הָרֹאשׁ הֲנָחָה הַתָּרָה וּסְלִיחָה</p>
</blockquote>

<blockquote>
<p>כָּל אֵלֶּה גְּנָבַתָּם סוּפָה לְצַחֵק בָּם</p>
</blockquote>

<blockquote>
<p>וּבָזֶה יַעֲלוּ לְמַעֲלָה וְיִנָּשְׂאוּ כֻלָּם לְמֵרָחוֹק</p>
</blockquote>

<blockquote>
<p>מִגַּב הַגַּלְגָּל וָחוּצָה לְחָצֵר רְחַב יָדַיִם</p>
</blockquote>

<blockquote>
<p>הַנִּקְרָא אַחֲרֵי כֵן בְּשֵׁם פַּרְדֵּס הָאֱוִילִים</p>
</blockquote>

<blockquote>
<p>הַנּוֹדַע כַּיּוֹם לָרַבִּים וַאֲשֶׁר רַק לְפָנִים</p>
</blockquote>

<blockquote>
<p>לֹא יְדָעוֹ אִישׁ וְלֹא הִדְרִיכֻהוּ בְּנֵי אָדָם.</p>

<br />

<p>כָּל מַחֲשַׁכִּים אֵלֶּה מָצָא הַשָּׂטָן בְּמַסָּעָיו</p>
</blockquote>

<blockquote>
<p>וְהִתְמַהְמַהּ בְּדֶרֶךְ מְבוּכָתוֹ עַד רְאוֹתוֹ אוֹר</p>
</blockquote>

<blockquote>
<p>מֵצִיץ מִן הַחֲרַכִּים כְּקֶרֶן מֵעַפְעַפֵּי שָׁחַר</p>
</blockquote>

<blockquote>
<p>וַיִּשָּׂא רַגְלָיו הֵנַּה. וְהִנֵּה לְעֵינָיו מֵרָחוֹק</p>
</blockquote>

<blockquote>
<p>לוּלִים כְּלִילֵי יֹפִי עֹלִים וּמַגִּיעִים שָׁמַיְמָה</p>
</blockquote>

<blockquote>
<p>וְשָׁם בִּנְיָן תָּלוּל כְּשַׁעַר הֵיכַל מֶלֶךְ</p>
</blockquote>

<blockquote>
<p>וְאֶל עֵבֶר פָּנַָיו מקְלְעוֹת סַפִּיר וָכֶתֶם</p>
</blockquote>

<blockquote>
<p>וְגֻלַּת כֹּתַרְתּוֹ מְשֻׁבָּצָה בְּאַבְנֵי אוֹפִיר</p>
</blockquote>

<blockquote>
<p>אֵין עַל עָפָר מָשְׁלוֹ הֶעָשׂוּי בִידֵי אָמָן</p>
</blockquote>

<blockquote>
<p>אוֹ מָשׁוֹחַ בַּשַָּׁשַׁר. וְהַמַּדְרֵגוֹת כְּמַעֲלוֹת הַסֻּלָּם</p>
</blockquote>

<blockquote>
<p>אֲשֶׁר מַלְאֲכֵי הַשָּׁרֵת עֹלִים וְיֹרְדִים בּוֹ</p>
</blockquote>

<blockquote>
<p>הוּא הַסֻּלָּם שֶׁחָזָה יַעֲקֹב בַּחֲלוֹם הַלָּיְלָה</p>
</blockquote>

<blockquote>
<p>בְשָׁכְבוֹ תַּחַת הָרָקִיעַ בְּחֶלְקַת שְׂדֵה לוּז</p>
</blockquote>

<blockquote>
<p>כַּאֲשֶׁר בָּרַח מֵאָחִיו וַיֵּלֶךְ פַּדֶּנָה אֲרָם</p>
</blockquote>

<blockquote>
<p>וּבַהֲקִיצוֹ מִשְׁנָתוֹ קָרָא: זֶה שַׁעַר הַשָּׁמָיִם!</p>
</blockquote>

<blockquote>
<p>וְסוֹד נִסְתָּר וְצָפוּן בְּכָל הַמַּעֲלוֹת הָאֵלֶּה</p>
</blockquote>

<blockquote>
<p>וְלֹא תִשָּׁאַרְנָה תָמִיד כִּי לְעִתִּים תִּלָּקַחְנָה</p>
</blockquote>

<blockquote>
<p>וְתִתְעַלַּמְנָה בַשָּׁמָיִם. וְיָם טָהוֹר כְּיָשְׁפֵה</p>
</blockquote>

<blockquote>
<p>כְּעֵין פְּנִינִים נְמֹגִים שֹׁטֵף מִתַּחַת לָהֵֶן</p>
</blockquote>

<blockquote>
<p>וְכָל הַבָּאִים מֵאָרֶץ מִבְּנֵי אָדָם בְּמוֹתָם</p>
</blockquote>

<blockquote>
<p>יַגִּיעוּ שָׁמָּה בָּאֳנִיּוֹת בְּלִוְיַת מַלְאֲכֵי יָהּ</p>
</blockquote>

<blockquote>
<p>אוֹ יִנָּשְׂאוּ מֵעַל הַיָּם בְּרֶכֶב וְסוּסֵי אֵשׁ.</p>

<br />

<p>כּאֲשֶׁר הִקְרִיב הָאוֹיֵב פָּתְחוּ לוֹ הַמַּעֲלוֹת</p>
</blockquote>

<blockquote>
<p>לְהִתְגָּר בּוֹ עַתָּה וּלְהַרְאוֹתוֹ לְדַאֲבוֹן לִבּוֹ</p>
</blockquote>

<blockquote>
<p>פֶּתַח עֵדֶן הָעֶלְיוֹן אֲשֶׁר נִגְזַר מִמֶּנּוּ.</p>
</blockquote>

<blockquote>
<p>וּמִנֶּגֶד לַמָּבוֹא הַזֶּה לְעֻמַּת עֵדֶן הָעֶלְיוֹן</p>
</blockquote>

<blockquote>
<p>נִפְתָּח מַעֲבָר מִתַּחַת עַד לְבֹא הָאָרֶץ</p>
</blockquote>

<blockquote>
<p>וְהַמַּעֲבָר רָחַב יֹתֵר מִמַּעֲבָר לְהַר צִיּוֹן</p>
</blockquote>

<blockquote>
<p>אֲשֶׁר עָשָׂה אֱלֹהִים אַחֲרֵי הַיָּמִים הָהֵם</p>
</blockquote>

<blockquote>
<p>מֵעַל לְאֶרֶץ נִבְחֶרֶת הָאָרֶץ שֶׁאַהֲבָה נַפְשׁוֹ</p>
</blockquote>

<blockquote>
<p>שֶׁשָּׁם עָבְרוּ וְשָׁבוּ מַלְאָכָיו כְּפַעַם בְּפַעַם</p>
</blockquote>

<blockquote>
<p>לְבַקֵּר שִׁבְטֵי סְגֻלָּתוֹ וּלְהַגִּיד סוֹדוֹ לִירֵאָיו</p>
</blockquote>

<blockquote>
<p>וְעֵינוֹ תָמִיד בָּאָרֶץ אֲשֶׁר דָּרַשׁ אֹתָהּ</p>
</blockquote>

<blockquote>
<p>מִתּוֹצְאֹת הַיַּרְדֵּן בְּדָן וְעַד בְּאֵר שַָׁבַע</p>
</blockquote>

<blockquote>
<p>גְּבוּל אֶרֶץ הַקְּדשָׁה לִפְאַת נַחַל מִצְרַיִם</p>
</blockquote>

<blockquote>
<p>בּוֹאֲךָ אֶרֶץ עֲרָב. אַךְ הַמַּעֲבָר לָאָרֶץ</p>
</blockquote>

<blockquote>
<p>רְחַב יָדַיִם לִמְֹאד וְחשֶׁךְ לֹא יַעַבְרֶנְהוּ</p>
</blockquote>

<blockquote>
<p>כִּי נִתַּן חֹק לִגְבוּלוֹ כַּחֹק לְגַלֵּי הַיָּם.</p>

<br />

<p>וְהַשָּׁטָן בְּעָמְדוֹ עַתָּה בֵּין שְׁלַבִּים הַתַּחְתִּיִּם</p>
</blockquote>

<blockquote>
<p>בְּלוּל זָהָב הַעֹלֶה וּמָגִּיעַ שַׁעַר הַשָּׁמַָיִם</p>
</blockquote>

<blockquote>
<p>תָּמַהּ לִרְאוֹת פִּתְאֹם תֵּבֵל הַזֹּאת וּמְלֹאָהּ.</p>
</blockquote>

<blockquote>
<p>כִּמְרַגֵּל הַמַּשְׁלִיךְ נַפְשׁוֹ אַחֲרֵי לֶכְתּוֹ בַחשֶׁךְ</p>
</blockquote>

<blockquote>
<p>וּבישִׁימוֹן כָּל הַלַּיְלָה הִגִּיעַ כַּעֲלוֹת הַשַּׁחַר</p>
</blockquote>

<blockquote>
<p>אֶל רֹאשׁ הַפִּסְגָּה בְּאַחַד הֶהָרִים הָרָמִים</p>
</blockquote>

<blockquote>
<p>אֲשֶׁר מִשָּׁם יַבִּיט יִשְׁתָּאֶה לִמְדִינָה טוֹבָה</p>
</blockquote>

<blockquote>
<p>לֹא רָאָה מִלְּפָנִים: וְעִיר וָאֵם בַּמַּמְלָכָה</p>
</blockquote>

<blockquote>
<p>כְּלִילָה בִּפְאֵר מִגְדָּלִים וּפִנּוֹת גְּבֹהוֹת וְיָפוֹת</p>
</blockquote>

<blockquote>
<p>אֲשֶׁר יַאְדִּימוּ כַזָּהָב בְּצֵאת הַשֶּׁמֶשׁ בִּגְבוּרָתוֹ</p>
</blockquote>

<blockquote>
<p>כֵּן אָחַז תִּמָּהוֹן אֲבִי רוּחוֹת הָרָעוֹת</p>
</blockquote>

<blockquote>
<p>בִּרְאוֹתוֹ בְּרִיאָה הַחֲדָשָׁה אַף כִּי רַָאָה</p>
</blockquote>

<blockquote>
<p>מְעוֹנוֹת מָרוֹם מִקֶּדֶם. וְרוּחַ קִנְאָה עֲבָרוֹ</p>
</blockquote>

<blockquote>
<p>כִּי רָעָה עֵינוֹ בְּתֵּבֶל מִכְלַל יֹפִי.</p>
</blockquote>

<blockquote>
<p>וּמִמַּצַּב רַגְלָיו הָרָם מֵעַל לָחוּג שְׁחָקִים</p>
</blockquote>

<blockquote>
<p>וְצֵל כַּנְפֵי לַָיְלָה הֵחֵל לָתוּר מִסָּבִיב</p>
</blockquote>

<blockquote>
<p>מִמַּזָּל מֹאזְנַיִם קֵדְמָה עַד לְמַזָּל גְּדִי</p>
</blockquote>

<blockquote>
<p>הַמֹּצִיא מַזָּרוֹת בְּעִתּוֹ מֵעֵבֶר לַיָּם הָאַחֲרוֹן</p>
</blockquote>

<blockquote>
<p>עַד קְצֵה הַשָּׁמָיִם. וְאַחֲרֵי כֵן הִבִּיט</p>
</blockquote>

<blockquote>
<p>לְרֹחַב הַשָּׁמַיִם צָפוֹנָה עַד צִיר הַנֶּגֶב</p>
</blockquote>

<blockquote>
<p>וְלֹא הִתְמַהְמַהּ שָׁם כִּי נֶחְפָּז לַָעוּף</p>
</blockquote>

<blockquote>
<p>לִמְחוֹז תֵּבֵל הַזֹּאת אֲשֶׁר רָאָה לְנִכְחוֹ</p>
</blockquote>

<blockquote>
<p>וּבְרוּחַ צַח חִישׁ קַל יָשׁוּט אֹרַח עֲקַלָּתוֹן</p>
</blockquote>

<blockquote>
<p>בֵּין צָבָא רָב הַנֹּצְצִים כַּכּוֹכָבִים מֵרָחוֹק</p>
</blockquote>

<blockquote>
<p>וּמִקָּרוֹב הֵם כַּאֲרָצוֹת אוֹ כְאִיִּים נְעִימִים</p>
</blockquote>

<blockquote>
<p>וּכְמוֹ גַנִּים נֶחֱמָדִים הַנּוֹדָעִים בְּפַאֲתֵי מַעֲרָב</p>
</blockquote>

<blockquote>
<p>שְׂדֵי חֶמֶד וְכַרְמֶל וַעֲמָקִים עֹטְפֵי פֶרַח</p>
</blockquote>

<blockquote>
<p>אִיִּים כֻּלָּם מַחֲמַדִּים. אַךְ מִי הַיּוֹשְׁבִים</p>
</blockquote>

<blockquote>
<p>בִּמְנוּחוֹת שַׁאֲנַנּוֹת אֵלֶּה לֹא עָמַד לַחֲקֹר.</p>
</blockquote>

<blockquote>
<p>וּמִכֻּלָּם הוֹפִיעַ לְעֵינָיו שֶׁמֶשׁ הָאָדֹם כַּזָּהָב</p>
</blockquote>

<blockquote>
<p>הַמֵּאִיר שָׁמַיִם בְּהוֹדוֹ וְלִקְרָאתוֹ יָחִישׁ פְּעָמָיו</p>
</blockquote>

<blockquote>
<p>בִּשְׁבִיל מְרוֹמֵי שַׁחַק וְאֵין מַכִּיר עִקְבוֹתָיו</p>
</blockquote>

<blockquote>
<p>אִם יַגְבִּיהַּ וְיַעֲמִיק אוֹ יְיַשֵּר דַּרְכּוֹ</p>
</blockquote>

<blockquote>
<p>אִם יִנְטֶה לַּצֶלַע אוֹ יָסוּר לַָאֹרֶךְ</p>
</blockquote>

<blockquote>
<p>לַאֲשֶׁר שָׁם יִתְנַשֵּׂא הַמָּאוֹר הַגָּדוֹל לְבַדּוֹ</p>
</blockquote>

<blockquote>
<p>וְיָפִיץ אוֹרוֹ מֵרָחוֹק עַל שְׁאָר הַכּוֹכָבִים</p>
</blockquote>

<blockquote>
<p>הַפֹּנִים לְעֵין אֲדוֹנָם וִירֵאִים לָגֶשֶׁת אֵלָיו</p>
</blockquote>

<blockquote>
<p>וְהֵם רַצִים בַּמָּחוֹל מִסָּבִיב לְאוֹר פָּנָיו</p>
</blockquote>

<blockquote>
<p>בְּמִדָּה וּמִסְפָּר נָכוֹן לְיָמִים חדשׁים וְשַָׁנִים</p>
</blockquote>

<blockquote>
<p>כִּי יָחִישׁוּ לְסוֹבֵב מַעְגָּלָם בְּאַוַּת נַפְשָׁם</p>
</blockquote>

<blockquote>
<p>אוֹ נִמְשָׁכִים בְּחֶבְלוֹ וְקַו אוֹרוֹ הַשּׁוֹאֵף</p>
</blockquote>

<blockquote>
<p>וְהַשֹּׁלֵחַ חֻמּוֹ בְנַחַת בְּכָל מְקוֹמוֹת מֶמְשַׁלְתּוֹ</p>
</blockquote>

<blockquote>
<p>וְכָל עֵבֶר וּפִנָּה אַף בְּסִתְרֵי תְהוֹם</p>
</blockquote>

<blockquote>
<p>מִשֶּׁפַע טוּבוֹ יִינָקוּ וְאֵין עַיִן רֹאָה</p>
</blockquote>

<blockquote>
<p>כִּי כֵן הִתְנַשֵּׂא הַשֶּׁמֶשׁ בְּעֹז תִּפְאָרְתּוֹ.</p>
</blockquote>

<blockquote>
<p>וְעָדָיו הִגִּיעַ הַשָּׁטָן וַיַּעַל וַיִּחַן עָלָיו</p>
</blockquote>

<blockquote>
<p>בְּיַרְכְּתֵי מָקוֹם אֶחָד הַנֶּעֱלָם מֵחֹזֵי הַשָּׁמֶשׁ</p>
</blockquote>

<blockquote>
<p>וְלֹא שְׁזָפַתּוּ עֵינָם בִּקְנֵה מַחֲזֶה מֵעוֹלָם.</p>
</blockquote>

<blockquote>
<p>וְזֶה הַמָּקוֹם מָצָא נִפְלָא בְזִיו אוֹרוֹ</p>
</blockquote>

<blockquote>
<p>אֵין עַל עָפָר מָשְׁלוֹ בְּפָּז וְאַבְנֵי חֵן</p>
</blockquote>

<blockquote>
<p>וְלֹא נִרְאָה שָׁם חֵלֶק כְּחֵלֵֶק שָׁוֶה</p>
</blockquote>

<blockquote>
<p>אַךְ חֵלֶק כְּחֵלֶק נָאוֹר מִקַּרְנֵי פָנָיו</p>
</blockquote>

<blockquote>
<p>כַּבַּרְזֶל לֹהֵט בָּאֵשׁ. מִקְצָתוֹ דֹמֶה לַזָּהָב</p>
</blockquote>

<blockquote>
<p>וּמִקְצָתוֹ לְכֶסֶף טָהוֹר: וְאִם כְּעֵין אֲבָנִים</p>
</blockquote>

<blockquote>
<p>הוּא כְנֹפֶךְ וְתַרְשִׁישׁ אֹדֶם אוֹ פטְדָה</p>
</blockquote>

<blockquote>
<p>כִּשְׁתֵּים עֶשְׂרֵה אֲבָנִים הַנֹּצְצִים בְּחשֶׁן אַהֲרֹן</p>
</blockquote>

<blockquote>
<p>וּכְעֵין אֶבֶן הַחֵפֶץ הַנִּזְכָּר בְּפִי רַבִּים</p>
</blockquote>

<blockquote>
<p>וְעַיִן לֹא רָאָתְהוּ. הוּא הָאֶבֶן הַצָּפוּן</p>
</blockquote>

<blockquote>
<p>אֲשֶׁר חַכְמֵי אֶרֶץ לַשָּׁוְא בִקְּשׁוּהוּ מֵאָז.</p>
</blockquote>

<blockquote>
<p>וְאִם מָצְאוּ בְחָכְמָתָם מַה־לְּמַעְלָה וּלְמַטָּה</p>
</blockquote>

<blockquote>
<p>לֹא הִשִּׂיגוּ אֶבֶן חָפְצָם עַד הַיּוֹם הַזֶּה.</p>
</blockquote>

<blockquote>
<p>וְמִי יִתְפַּלֵּא עוֹד כִּי שָׂדוֹת וַאֲרָצוֹת</p>
</blockquote>

<blockquote>
<p>יָזוּבוּ סַמִּים שֹׁנִים וְעַפְרוֹת זָהָב יָזֹקּוּ</p>
</blockquote>

<blockquote>
<p>אַחַר אֲשֶׁר הַשֶּׁמֶשׁ כְּאַָמָן וַחֲכַם חֲרָשִׁים</p>
</blockquote>

<blockquote>
<p>יַבִּיט מִמְּרוֹם שִׁבְתּוֹ יִגַּע בְּחֹמֶר מִתָּחַת</p>
</blockquote>

<blockquote>
<p>יַפְלִיא לְשַׁנּוֹתוֹ כְרֶגַע לְהַתִּיכוֹ אוֹ לְהַקְשׁוֹתוֹ</p>
</blockquote>

<blockquote>
<p>וְיַלְבִּישׁוֹ בַהֲדַר צְבָעִים נֶחְמָד וְטוֹב לְמַרְאֶה.</p>

<br />

<p>וְשַׂר הַשֵֹּדִים הֵתְבּוֹנָן אֶל הַמָּקוֹם וְתִפְאַרְתוֹ</p>
</blockquote>

<blockquote>
<p>בְּלִי כָל תִּמָּהוֹן וְעֵינָיו תִּצְפֶּינָה לְמֵרָחוֹק</p>
</blockquote>

<blockquote>
<p>וּמְשׁוֹטְטוֹת לְכָל עֵבֶר מֵאֵין צֵל מִנֶּגֶד</p>
</blockquote>

<blockquote>
<p>כִּי הַשֶּׁמֶשׁ שָׁם יִזְרַח לְכָל גְּדוֹתָיו</p>
</blockquote>

<blockquote>
<p>כְּקַרְנֵי אוֹרוֹ בַצָּהֳרַיִם בְּהִלּוֹ מִקַּו הַשָּׁוֶה</p>
</blockquote>

<blockquote>
<p>אֵין דָּבָר מַחְשִׁיךְ וְאֵין צֵל נָטוּי</p>
</blockquote>

<blockquote>
<p>וְהָרוּחַ צַח מְאֹד לְהַגְדִּיל מְאוֹר עֵינָיו</p>
</blockquote>

<blockquote>
<p>עַד אֲשֶׁר מִמֶּרְחָק יַבִּיט לִקְצוֹת מַעְגָּלוֹ</p>
</blockquote>

<blockquote>
<p>וְהִנֵּה מַלְאַךְ אוֹר נִצָּב שָׁם לְעֵינָיו</p>
</blockquote>

<blockquote>
<p>הוּא הַמַּלְאָךְ אֲשֶׁר יוֹחָנָן רָאָה בַשָּׁמֶשׁ</p>
</blockquote>

<blockquote>
<p>וְאַף כִּי פָנָה שִׁכְמוֹ לֹא חָסַר נָגְהוֹ.</p>
</blockquote>

<blockquote>
<p>עַל רֹאשׁוֹ יָצִיץ נֵזֶר זָהָב וְקַרְנַיִם</p>
</blockquote>

<blockquote>
<p>וּקְוֻצּוֹתָיו תַּלְתַּלִּים יַזְהִירוּ עַל שִׁכְמוֹ</p>
</blockquote>

<blockquote>
<p>הַנֶּחְפַָּה בְנוּצַת כְּנָפָיו. וְהוּא עֹמֵד כְּאִישׁ</p>
</blockquote>

<blockquote>
<p>שֻׁלָּח לַעֲשׂוֹת גְּדוֹלוֹת וְלִבּוֹ יֶהְנֶּה נִכְבָּדוֹת</p>
</blockquote>

<blockquote>
<p>וַאֲבִי הַטֻּמְאָה מָלֵא שִׂמְחָה וְתִקְוָה טוֹבָה</p>
</blockquote>

<blockquote>
<p>בְּמָצְאוֹ אִישׁ לְהוֹרוֹתוֹ הַדֶּרֶךְ לְגַן עֵדֶן</p>
</blockquote>

<blockquote>
<p>סֻכַּת שָׁלוֹם לָאָדָם: כִּי זֶה־תַּכְלִית מַסָּעוֹ</p>
</blockquote>

<blockquote>
<p>וְרֹאשׁ לְכָל צָרוֹתֵינוּ. וְכָעֵת הִתְנַכֵּל בְּלִבּוֹ</p>
</blockquote>

<blockquote>
<p>לְשַׁנּוֹת תֹּאַר פָּנָיו לְבַל יִקְרֶנּוּ אָסוֹן</p>
</blockquote>

<blockquote>
<p>אוֹ מוֹקֵשׁ בַּדָּרֶךְ. וְלָכֵן הִתְחַפֵּשׂ עַתָּה</p>
</blockquote>

<blockquote>
<p>כִּכְרוּב נַעַר וָרַךְ וְלֹא כְאַחַד הַָעֶלְיוֹנִים</p>
</blockquote>

<blockquote>
<p>אַךְ כְּאַחַד הַבַּחוּרִים מִבְּנֵי גִיל בַּמָּרוֹם</p>
</blockquote>

<blockquote>
<p>כָּלִיל בְּחִין עֶרְכּוֹ מֵרַגְלוֹ וְעַד קָדְקֳדוֹ</p>
</blockquote>

<blockquote>
<p>כִּי לְהִתְנַכֵּר לְמַרְאֶה אֵין מַשְׂכִּיל כָּמוֹהוּ</p>
</blockquote>

<blockquote>
<p>מִבַּעַד לִפְאֵר רֹאשׁוֹ שִׁלַּח פֶּרַע שַׂעֲרוֹתָיו</p>
</blockquote>

<blockquote>
<p>כִּרְהָטִים עַל לֶחֱיוֹ: וְנוּצַת כְּנָפָיו עָשָׂה</p>
</blockquote>

<blockquote>
<p>כְּעֵין צֶבַע רִקְמָתַיִם עִם נְקֻדּוֹת זָהָב</p>
</blockquote>

<blockquote>
<p>מָתְנָיו חֲגוּרִים בְּאֵזוֹר כְּאָץ לָרוּץ אֹרַח</p>
</blockquote>

<blockquote>
<p>וּלְפַלֵּס מַעְגַּל צְעָדָיו יִשָּעֵן בְּמַקֵּל כָּסֶף.</p>
</blockquote>

<blockquote>
<p>וְקוֹל רַגְלָיו נִשְׁמַע כַּאֲשֶׁר הִתְהַלֵּךְ שָׁם</p>
</blockquote>

<blockquote>
<p>וְאזֶן מַלְאַךְ הָאור שָׁמְעָה וַתָּבֵֶן לָהּ</p>
</blockquote>

<blockquote>
<p>וַיָּאֶר פָּנָיו אֵלָיו: וְטֶרֶם הִקְרִיב הִכִּירוֹ</p>
</blockquote>

<blockquote>
<p>כִּי הוּא אוּרִיאֵל אֶחָד מִשִּׁבְעַת הַשָּׂרִים</p>
</blockquote>

<blockquote>
<p>הָעֹמְדִים לְפְנֵי אֲדֹנָי לְשָׁרְתֹו אֵצֶל הַכִּסֵּא</p>
</blockquote>

<blockquote>
<p>וְשִׁבְעָה שָׂרִים אֵלֶּה הֲלֹא עֵינָיו הֵמָּה</p>
</blockquote>

<blockquote>
<p>הַמְּשׁוֹטְטִים בַּשָּׁמַיִם וּבָאָרֶץ וְהָרָצִים לְהַבִיא דְבָרוֹ</p>
</blockquote>

<blockquote>
<p>גַּם בַּיָּם וּבַיַּבָּשָׁה. וְהַשָּׂטָן קָרָא וְאָמָר:</p>

<br />

<p>&quot;אוּרִיאֵל אַתָּה אֶחָד מִשִּׁבְעַת צְבָא הַרוּחוֹת</p>
</blockquote>

<blockquote>
<p>כְּלִילֵי הוֹד וְהָדָר הָעֹטְרִים כֵּס יָהּ</p>
</blockquote>

<blockquote>
<p>וּמִשְׁמַרְתְּךָ לִקְרֹא וּלְהַגִּיד דְּבַר חֶפְצוֹ הַגָּדוֹל</p>
</blockquote>

<blockquote>
<p>בִּקְהַל שְׁמֵי מָרוֹם בִּהִתְאַסֵּף בָּנָיו יַחְדָּיו</p>
</blockquote>

<blockquote>
<p>הַמַּקְשִׁיבִים לְקוֹל פְּקוּדָתֶךָ. וְגַם הֲלֹם נוֹעַדְתָּ</p>
</blockquote>

<blockquote>
<p>לָשֵׂאת כָּבוֹד כָּזֶה לְפִי מִצְוַת הַמֶּלֶךְ.</p>
</blockquote>

<blockquote>
<p>וּכְמוֹ עֵין עֶלְיוֹן תָּבוֹא כְפַעַם בְּפַעַם</p>
</blockquote>

<blockquote>
<p>לְבַקֵּר בְּרִיאָה הַחֲדָשָׁה הִיא תֵבֵל הַזֹּאת.</p>
</blockquote>

<blockquote>
<p>וְאָנֹכִי נִכְסֹף נִכְסַפְתִּי לְהַבִּיט וּלְהָבִין הֵנָּה</p>
</blockquote>

<blockquote>
<p>מַעֲשֵׂה יְדֵי הַבֹּרֵא וְנִפְלְאוֹתָיו בְּתֵבֵל זוּ</p>
</blockquote>

<blockquote>
<p>וְלִרְאוֹת פְּנֵי הָאָדָם רֵאשִׁית חֶפְצוֹ וְשַׁעֲשׁוּעָיו</p>
</blockquote>

<blockquote>
<p>אֲשֶׁר לְמַעֲנוֹ הִפְלִיא לַעֲשׂוֹת כָּל אֵלֶּה</p>
</blockquote>

<blockquote>
<p>וְלָכֵן הִרְחַקְתִּי נְדֹד מִבֵּין צְבָא הַכְּרוּבִים</p>
</blockquote>

<blockquote>
<p>וּבָאתִי עַד הֵנָּה. הַגֶּד נָא רַב הַשְּׂרָפִים</p>
</blockquote>

<blockquote>
<p>בְּאֵיזֶה מִן הַכַּדּוּרִים הַזֹּרְחִים פֹּה סָבִיב</p>
</blockquote>

<blockquote>
<p>הֵכִין הָאָדַָם זְבוּלוֹ? אוֹ הַאֵין זְבוּלוֹ נָכוֹן</p>
</blockquote>

<blockquote>
<p>וְכָל כַּדּוּר לְפַָנָיו לָשֶׁבֶת בַּאֲשֶׁר יִבְחָר?</p>
</blockquote>

<blockquote>
<p>כִּי אֹתוֹ אֲבַקֵּשׁ לָשִׂים עֵינִי עָלָיו</p>
</blockquote>

<blockquote>
<p>לְהַבִּיט תְּמוּנַת פָּנָיו וְהוֹד צַלְמוֹ אֲשַׁבֵּחַ</p>
</blockquote>

<blockquote>
<p>כִּי הֲלֹא הַבּוֹרֵא הֵכִין תֵּבֵל לְשִׁבְתּוֹ</p>
</blockquote>

<blockquote>
<p>וַחֲסָדָיו עָלָיו הֵרִיק לְמַעַן נַשְׂכִּיל מִמֶּנּוּ</p>
</blockquote>

<blockquote>
<p>וְגַם מִכָּל הַמַּעֲשִׂים אֲשֶׁר תַּחַת הַשָּׁמֶשׁ</p>
</blockquote>

<blockquote>
<p>לְהוֹדוֹת לַאֲדוֹן כֹּל אֲשֶׁר בְּצֶדֶק וּמִשְׁפָּט</p>
</blockquote>

<blockquote>
<p>הִשְׁלִיךְ שֹטְנָיו וּבֹגְדָיו אֶל שְׁאוֹל תַּחְתִּית</p>
</blockquote>

<blockquote>
<p>וְתַחַת חֵיל הָאֹבְדִים הֵקִים לוֹ מֵעָפָר</p>
</blockquote>

<blockquote>
<p>יְצוּרִים חֲדָשִׁים וְטוֹבִים אֲשֶׁר לְעוֹלָם יַעְבְדוּהוּ</p>
</blockquote>

<blockquote>
<p>הַצּוּר תָּמִים פָּעֳלוֹ וְכָל דְּרַָכַָיו מִשְׁפָּט!&quot;</p>

<br />

<p>כָּזֶה דִבֵֶּר הַמְּכַזֵּב הֶחָנֵף וְאֵין מֵבִין</p>
</blockquote>

<blockquote>
<p>כִּי כְאָדָם כְּמַלְאָךְ חֲנֻפָּה לֹא יַכִּיר</p>
</blockquote>

<blockquote>
<p>וְהִיא אַחַת הָרָעוֹת לוּלֵא יַעַצְרֶנָּה הָאֵל</p>
</blockquote>

<blockquote>
<p>תְּהַלֵּךְ בַּשָּׁמַיִם וּבָאָרֶץ וְעַיִן לֹא תְשׁוּרֶנַָּה</p>
</blockquote>

<blockquote>
<p>בִּלְתִּי עֵינוֹ לְבַדּוֹ. וּלְעִתִּים גַּם הַנָּבוֹן</p>
</blockquote>

<blockquote>
<p>אַף כִּי לִבּוֹ עֵר תִּשְׁעֶינָה עֵינָיו מֵרְאוֹת</p>
</blockquote>

<blockquote>
<p>כִּי רְמִיָּה קְרוֹבָה: וְאַךְ בְּתֻמָּתוֹ וּבְטוּבוֹ</p>
</blockquote>

<blockquote>
<p>רַע לֹא יַחְשֹׁב כִּי אֵינֶנּוּ לְנִכְחוֹ.</p>
</blockquote>

<blockquote>
<p>וְכֵן קָרָה לְאוּרִיאֵל כִּי נִפְתָּה הַפַּעַם</p>
</blockquote>

<blockquote>
<p>בְּחֶלְקַת לְשׁוֹן שָׁקֶר וְשַׂר הַשֶּׁמֶש הַזֶּה</p>
</blockquote>

<blockquote>
<p>אֲשֶׁר עֵינוֹ חַדָּה מִכָּל צְבָא הַשָּׁמַיִם</p>
</blockquote>

<blockquote>
<p>שָׁגָה בָרֹאֶה לְתֻמָּתוֹ וַיַּעַן אֶת הַמַּשְׁגֶּה:</p>

<br />

<p>&quot;מַלְאָךְ יָקָר וְנָעִים! חֶפְצְךָ לְהַבִּיט פֹּה</p>
</blockquote>

<blockquote>
<p>אֶל פְּעֻלּוֹת אֲדֹנָי לְמַעַן הַגִּיד תְּהִלָּתוֹ</p>
</blockquote>

<blockquote>
<p>שֶׁעשֵׁה פֶלֶא הוּא אֵינֶנּוּ חֵפֶץ יֶתֶר</p>
</blockquote>

<blockquote>
<p>לִהְיוֹת לְבשֶׁת לָךְ: כִּי אִם לְיֶתֶר שְׂאֵת</p>
</blockquote>

<blockquote>
<p>וּלְכָבוֹד יֵחָשֵׁב לְךָ אַחֲרֵי אֲשֶׁר נָדַדְתָּ</p>
</blockquote>

<blockquote>
<p>וּבָאתָ מֵרוּם שְׁחָקִים לִרְאוֹת כָּאֵלֶּה בְעֵינֶיךָ</p>
</blockquote>

<blockquote>
<p>אֲשֶׁר אֲחֵרִים שָׁמְעוּ לְשֵׁמַע אֹזֶן בַּשָּׁמָיִם.</p>
</blockquote>

<blockquote>
<p>כִּי אָמְנָם פְּלָאִים כֶּל מַעֲשֵׂי אֲדֹנָי</p>
</blockquote>

<blockquote>
<p>כֻּלָם מַחֲמַדִּים לָעַיִן וּלְזִכְרָם תַּאֲוָת נָפֶשׁ</p>
</blockquote>

<blockquote>
<p>אַךְ אֵיזֶה יְצוּר מָצָא חֵקֶר מִסְפָּרָם?</p>
</blockquote>

<blockquote>
<p>אוֹ מֵבִין בְּחָכְמַת אֱלֹהִים מִבֶּטֶן מִי יָצָאוּ</p>
</blockquote>

<blockquote>
<p>כַּאֲשֶׁר צִוָּה וְנִבְרָאוּ? וְאָנֹכִי רָאִיתִי הַחֹמֶר</p>
</blockquote>

<blockquote>
<p>הוּא חֹמֶר הַקַּדְמוֹנִי וְרֹאשׁ עַפְרוֹת תֵּבֵל</p>
</blockquote>

<blockquote>
<p>בְּעוֹדוֹ בְלִי סְדָרִים: וְלְקוֹל דְּבַר אֱלֹהִים</p>
</blockquote>

<blockquote>
<p>חָרַד וְהָיָה לְגַָל. אָז שָקְטָה מְהוּמָה</p>
</blockquote>

<blockquote>
<p>מְבוּכָה שָׁמְעָה לְקוֹלוֹ וְיַם תֹּהוּ וָבֹהוּ</p>
</blockquote>

<blockquote>
<p>הִקְשִׁיב פְּקוּדָתוֹ לֵאמֹר: עַד פֹּה תָבוֹא!</p>
</blockquote>

<blockquote>
<p>וּלְקוֹל תִּתּוֹ אֹמֶר שֵׁנִית מִן הַשָּׁמָיִם</p>
</blockquote>

<blockquote>
<p>סָר הַחשֶׁךְ וַיֵּלֶךְ וַיְהִי אוֹר תַּחְתָּיו</p>
</blockquote>

<blockquote>
<p>וּמְרֹב פְּרָצִים וּפְרָעוֹת יָצְאָה הָרְוָחָה</p>
</blockquote>

<blockquote>
<p>וִיסוֹדוֹת הַבְּלוּלִים יַחַד נִפְרְדוּ אִישׁ לִמְקוֹמוֹ</p>
</blockquote>

<blockquote>
<p>לְאַרְבָּעָה רָאשִׁים עָפָר מַיִם רוּחַ וָאֵשׁ</p>
</blockquote>

<blockquote>
<p>וְחֹמֶר הַחֲמִישִׁי אֲשֶׁר מִמֶּנּוּ עֶצֶם הַשָּׁמַיִם</p>
</blockquote>

<blockquote>
<p>עָלָה וּפָרַח לְמַעְלָה כַּהֲמוֹן נְשִׂיאִים בָּרוּחַ</p>
</blockquote>

<blockquote>
<p>וַחֲלָקָיו יָסֹבּוּ בְלֶכְתָּם הָלוֹךְ וְסָבוֹב בַּמַעְגָּל</p>
</blockquote>

<blockquote>
<p>וּמִזֶּה הָיוּ לְכוֹכַָבִים רַבִּים לְאֵין מִסְפָּר</p>
</blockquote>

<blockquote>
<p>וַהֲלִיכוֹת עוֹלָם לַָהֶם כַּאֲשֶׁר אַתָּה רֹאֶה</p>
</blockquote>

<blockquote>
<p>כֻּלָּם שֹׁמְרִים מְקוֹמָם גֶּבֶר בִּמְסִלָּתוֹ יֵלֵכוּן</p>
</blockquote>

<blockquote>
<p>וּמַקִּיפִים תֵּבֵל זוּ בַּחוֹמָה לָהּ מִסָּבִיב.</p>
</blockquote>

<blockquote>
<p>רְאֵה הַגֻּלָּה לְמַטָּה הַזֹּרַחַת מֵעֵבֶר מִזֶּה</p>
</blockquote>

<blockquote>
<p>בְּאוֹר לֹא לָהּ הֲלֹא הִיא הָאָרֶץ</p>
</blockquote>

<blockquote>
<p>בֵּית מוֹשַׁב הָאָדָם: לְאוֹר זֶה יִקְרָא יוֹם</p>
</blockquote>

<blockquote>
<p>וְחשֶׁךְ יְכַסֶּנּוּ בַלַּיְלָה כִּנְטוֹת חֲצִי הַגֻּלָּה</p>
</blockquote>

<blockquote>
<p>לְאָחוֹר מִפְּנֵי הַשֶּׁמֶשׁ לוּלֵא הַיָּרֵחַ בְּמוֹעֲדוֹ</p>
</blockquote>

<blockquote>
<p>הוּא הַמָּאוֹר הַקָּטָן כְּשָׁכֵן קָרוֹב מִנֶּגֶד</p>
</blockquote>

<blockquote>
<p>יָחִישׁ לְהַגִּיהַּ חָשְׁכּוֹ: כִּי חֹדֶשֹ בְּחָדְשׁוֹ</p>
</blockquote>

<blockquote>
<p>יַשְׁלִים יְחַדֵּשׁ תְּקוּפָתוֹ וְתֹאַר פָּנַיו יְשַׁנֶּה</p>
</blockquote>

<blockquote>
<p>פַּעֲמַיִם שָׁלשׁ בַשָּׁמָיִם מָלֵא וְחָסֵר חֲלִיפוֹת</p>
</blockquote>

<blockquote>
<p>לְהָאִיר אֶרֶץ עֵפָתָה וְלִמְשֹׁל בַּלָּיְלָה.</p>

<br />

<p>כִּבְרַת אֶרֶץ הַזֹּאת אֲשֶׁר אֲנִי מַרְאֶךָּ</p>
</blockquote>

<blockquote>
<p>הוּא גַן עֵדֶן בֵּית הַמָּעוֹן לָאָדָם</p>
</blockquote>

<blockquote>
<p>וְתַחַת צֶאֱלִים אֵלֶה עֹמֶדֶת סֻכָּתוֹ</p>
</blockquote>

<blockquote>
<p>זֵֶה דַרְכְּךָ לְנֹכַח כִּי לֹא תִּשְׁגֶּה</p>
</blockquote>

<blockquote>
<p>וְאָנֹכִי הוֹלֵךְ לְדַרְכִּי &#8220;וַיִפֶן וַיֵּלֶך לוֹ.&#8221;</p>

<br />

<p>וְהַשָּׁטָן הִשְׁתַּחְוָה לְפָנָיו לְהוֹדוֹת לוֹ וְלְשַׁלְּחוֹ</p>
</blockquote>

<blockquote>
<p>כְּמִשְׁפַּט קָטָן לַגָּדוֹל כִּי עֲשוֹת כָּבוֹד</p>
</blockquote>

<blockquote>
<p>וְתֵת לְאִישׁ יְקָרוֹ חֹק וְלֹא יַעֲבֹר בַּשָּׁמָיִם.</p>
</blockquote>

<blockquote>
<p>וְאַחֲרֵי כֵן הִתְאַזָּר בְּאֹמֶץ וְתִקְוַָה טוֹבָה</p>
</blockquote>

<blockquote>
<p>וּכְרִדְתּוֹ מֵחוּג הַשֶּׁמֶשׁ שָׁת פָּנָיו וַיָּעָף</p>
</blockquote>

<blockquote>
<p>אֶל אֶרֶץ מִתָּחַת. וַיַּעֲבֹר בְּמוֹרָד אָרְצָה</p>
</blockquote>

<blockquote>
<p>כַּגַּלְגָּל לִפְנֵי סוּפָה וְלֹא עָמֶַד בַּדֶּרֶךְ</p>
</blockquote>

<blockquote>
<p>עַד בּוֹאוֹ נִיפַאטֶעס<a href="#fn:26" id="fnref:26" title="see footnote" class="footnote"><sup>26</sup></a> וַיָּנַח בְּרֹאשׁ הָהָר.</p>

<br />
</blockquote>

<blockquote>
<p><strong>תם ספר שלישי.</strong></p>

<br />
</blockquote>

<h2 id="סֵפֶררְבִיעִי">סֵפֶר רְבִיעִי</h2>

<blockquote>
<p>אֲהָהּ מִי יִתֵּן וְקוֹל הַקֹּרֵא הַהוּא</p>
</blockquote>

<blockquote>
<p>אֲשֶׁר רֹאֶה הֶחָזוֹן שָׁמַע אָז בַּמָּרוֹם</p>
</blockquote>

<blockquote>
<p>בְּהִנָּגֵף הַתַּנִּין שֵׁנִית וְהִתְמַרְמַר לִנְקֹם נָקָם</p>
</blockquote>

<blockquote>
<p>מֵאֵת ישְׁבֵי הָאָרֶץ; וְהַקּוֹל הַהוּא קָרָא</p>
</blockquote>

<blockquote>
<p>&#8220;עוּרוּ ישְׁבֵי הָאָרֶץ!&#8221; מִי יִתֵּן אֵיפֹה</p>
</blockquote>

<blockquote>
<p>וְקוֹל הַקֹּרֵא הַהוּא הִזְהִיר גַּם אֶת אֲבוֹתֵינוּ</p>
</blockquote>

<blockquote>
<p>וְנִשְׁמְרוּ מִפַּח יָקוּשׁ מֵאוֹיֵב הַבָּא בַסָּתֶר.</p>
</blockquote>

<blockquote>
<p>כִּי בְאֵשׁ עֶבְרָתוֹ הִגִּיעַ הַשָּׂטָן עָתָּה</p>
</blockquote>

<blockquote>
<p>הַמַּתְעֶה אֶת הָאָדָם טֶרֶם יַלְשִׁין אֹתוֹ</p>
</blockquote>

<blockquote>
<p>וְזָמַם לָקַחַת נִקְמָתוֹ מֵאִישׁ חַלָּשׁ וְנָקִי</p>
</blockquote>

<blockquote>
<p>נִקְמַת מָפַּלְתּוֹ בַּמִּלְחָמָה וְרִדְתּוֹ לְבוֹר שָׁחַת.</p>
</blockquote>

<blockquote>
<p>וְלֹא עָלַץ בְּלִבּוֹ כִּי הִצְלִיחַ בְּמַסָּעָיו</p>
</blockquote>

<blockquote>
<p>וְלֹא גָאָה בְנַפְשׁוֹ כִּי עָבַר בְּחִפָּזוֹן</p>
</blockquote>

<blockquote>
<p>דֶּרֶךְ רְחוֹקָה וְנוֹרָאָה; אַךְ נָתַן עֵינָיו</p>
</blockquote>

<blockquote>
<p>לְבַצַּע מַחֲשַׁבְתּוֹ הָרָעָה, וְטֶרֶם יָפִיק זְמָמוֹ</p>
</blockquote>

<blockquote>
<p>אֲחָזוּהוּ חֲבָלִים כַּיּוֹלֵדָה וְנֶהְפְּכוּ עָלָיו צִירָיו</p>
</blockquote>

<blockquote>
<p>כִּי רוּחַ הָרָעָה בִּעֲתַתּוּ כְּשַׂעַר קָטֶב</p>
</blockquote>

<blockquote>
<p>מָתְנָיו מָלְאוּ חַלְחָלָה לִבּוֹ חָלַק בְּקִרְבּוֹ</p>
</blockquote>

<blockquote>
<p>וְאֵשׁ קָדְחָה בַהֲגִיגוֹ כִּשְׁאוֹל תַּחְתִּית.</p>
</blockquote>

<blockquote>
<p>כִּי בַמָּקוֹם שֶׁהוּא שָׁם הַשְּׁאוֹל אִתּוֹ</p>
</blockquote>

<blockquote>
<p>כַּאֲשֶׁר יִסַּע וְיַחֲנֶה אוֹ יְשַׁנֶּה מְקוֹמוֹ</p>
</blockquote>

<blockquote>
<p>כֵּן כֶּעָנָן יֶכַסֶּנּוּ לֹא יַעַזְבֶנּוּ כְרָגַע.</p>
</blockquote>

<blockquote>
<p>וְכָעֵת זָכַר מְצוּקָתוֹ אֲשֶׁר שָׁכַח כִּמְעָט</p>
</blockquote>

<blockquote>
<p>וּבִמְרִירוּת לֵב הִתְבּוֹנָן מִי הָיָה אָז</p>
</blockquote>

<blockquote>
<p>וּמִי הוּא עָתָּה; כִּי יָדַע אַחֲרִיתוֹ</p>
</blockquote>

<blockquote>
<p>כַּאֲשֶׁר יִרְבֶּה לְהָרַע כֵּן יִרְבּוּ מַכְאוֹבָיו.</p>
</blockquote>

<blockquote>
<p>פַּעַם יִשָּׂא עֵינוֹ לְגַן בְּעֵדֶן מִקֶּדֶם</p>
</blockquote>

<blockquote>
<p>וְיַבִּיט בְּרוּחַ נְכֵאָה צְבִי תִפְאַרְתּוֹ מִנֶּגֶד</p>
</blockquote>

<blockquote>
<p>וּפַעַם יַבִּיט שָׁמַיְמָה אֶל הַשֶּׁמֶשׁ בִּגְבֻרָתוֹ</p>
</blockquote>

<blockquote>
<p>הַצֹּפֶה מֵחוּג שְׁחָקִים כְּצֹפֶה מֵעַל הַמִּגְדָּל</p>
</blockquote>

<blockquote>
<p>וּמֵרוֹב שַׂרְעַפָּיו נֶאְנָח וַיִּשְׁפֹּךְ שִׂיחוֹ לְפָנָיו.</p>

<br />

<p>&quot;בְּשִׁמְךָ שֶׁמֶשׁ אֶקְרָא נֶאְדָּר בְּכָבוֹד וָהוֹד</p>
</blockquote>

<blockquote>
<p>מַשְׁגִּיחַ מֵרוּם מֶמְשַׁלְתֶּךָ כָּאֵל בְּתֵבֵל הַחֲדָשָה</p>
</blockquote>

<blockquote>
<p>וְכוֹכָבִים מִפָּנֶיךָ יֵבוֹשׁוּ יַסְתִּירוּ פָנִים כֻּלָּם</p>
</blockquote>

<blockquote>
<p>בְּשִׁמְךָ אֶקְרָא בְקוֹל – לֹא בְקוֹל יְדִידוּת</p>
</blockquote>

<blockquote>
<p>רַק לְהַגִּיד לְךָ מַה־גָּעֲלָה נַפְשִׁי</p>
</blockquote>

<blockquote>
<p>בְּקַרְנֵי אוֹר פָּנֶיךָ הַבָּאִים אֵלַי לְהַזְכִּיר</p>
</blockquote>

<blockquote>
<p>מַה־גָּדְלָה מִשְׁמַרְתִּי אֲשֶׁר נִדַּחְתִּי מִמֶּנָּה</p>
</blockquote>

<blockquote>
<p>וְכַמָּה גָבַהּ מִשְׁכָּנִי וְנִשָּׂא מֵעַל מִשְׁכָּנְךָ</p>
</blockquote>

<blockquote>
<p>טֶרֶם גְּאוֹנִי וְגַאֲוָתִי הוֹרִידוּ אֹתִי בַשָּׁפֶל</p>
</blockquote>

<blockquote>
<p>כִּי נִסְכַּלְתִּי לְהִלָּחֵם בַּמֶּלֶךְ הַגָּדוֹל בַּשָּׁמָיִם.</p>
</blockquote>

<blockquote>
<p>אַלְלַי לִי מַדּוּעַ יָצָאתִי לְהִלָּחֵם בּוֹ</p>
</blockquote>

<blockquote>
<p>וְלֹא כִגְמוּל זֶה הִשְׂתַּכֵּר לָקַחַת מִיָּדִי</p>
</blockquote>

<blockquote>
<p>עֵקֶב כִּי בְרָאַנִי וְהוֹשִׁיבַנִי בְּתוֹר הַמַּעֲלָה</p>
</blockquote>

<blockquote>
<p>וּמֵעוֹדוֹ לֹא הִכְלִים פְּנֵי מְקַבֵּל טוּבוֹ</p>
</blockquote>

<blockquote>
<p>וְגַם עֲבֹדַת מִשְׁמַרְתּוֹ לֹא הָיְתָה בְפָרֶךְ</p>
</blockquote>

<blockquote>
<p>מַה־נָּקֵל הָיָה לִי לְהוֹדוֹת לוֹ חַסְדּוֹ</p>
</blockquote>

<blockquote>
<p>וְלָתֵת תְּהִלָתוֹ בִשְׂכָרוֹ כִּי לוֹ יָאָתָה</p>
</blockquote>

<blockquote>
<p>אָמְנָם כָּל טוּבוֹ נֶהְפַּךְ בִּי לְרָעָה</p>
</blockquote>

<blockquote>
<p>וּמֵחַסְדּוֹ פָּרַח זָדוֹן כִּי מֵרֹב הַגְּדֻלָּה</p>
</blockquote>

<blockquote>
<p>קַצְתִּי בְחַיַּי לְהִכָּנַע וְדִבַּרְתִּי אֶל לִבִּי</p>
</blockquote>

<blockquote>
<p>עוֹד אַחַת מְעָט וְאֶעֱלֶה לִהְיוֹת עֶלְיוֹן</p>
</blockquote>

<blockquote>
<p>וְכָל תַּגְמוּלוֹהִי עָלַי יִמָּחֶה מִסֵּפֶר הַזִּכָּרוֹן</p>
</blockquote>

<blockquote>
<p>כִּי לְהוֹדוֹת לוֹ חַסְדּוֹ וֶאֱמוּנָתוֹ לַבְּקָרִים</p>
</blockquote>

<blockquote>
<p>עָיְפָה נַפְשִׁי מִנְּשׂוֹא הָיָה עָלַי לָטֹרַח</p>
</blockquote>

<blockquote>
<p>אַךְ שָׁכֹחַ שָׁכַחְתִּי כִּי חַנַּנִי בַּכֹּל</p>
</blockquote>

<blockquote>
<p>וְלֹא הִתְבּוֹנַנְתִּי אֶל הַמַּכִּיר חֶסֶד גֹּמְלוֹ</p>
</blockquote>

<blockquote>
<p>וְחשֵׁב כְּחוֹב לוֹ הוּא כִמְשַׁלֵּם נִשְיוֹ</p>
</blockquote>

<blockquote>
<p>בְּלִי תֵּת מְאוּמָה וּבְלִי מַשָּׂא וָטֹרַח.</p>
</blockquote>

<blockquote>
<p>לוּ עָשַׂנִי הַבּוֹרֵא כְּאַחַד הַמַּלְאָכִים הַקְּטַנִים</p>
</blockquote>

<blockquote>
<p>כִּי עַתָּה שָׁלַוְתִּי וְלֹא יָדַעְתִּי רֹגֶז</p>
</blockquote>

<blockquote>
<p>כִּי בִשְׁפַל עֶרְכִּי לֹא קָם הַזָּדוֹן</p>
</blockquote>

<blockquote>
<p>אַךְ אוּלַי נָטִיתִי גַּם מִשְּׁפַל עֶרְכִּי</p>
</blockquote>

<blockquote>
<p>אַחֲרֵי אַחַד הַשָּׂרִים מֵרָאשֵׁי צְבָא הַמָּרוֹם</p>
</blockquote>

<blockquote>
<p>אֲשֶׁר נְשָׂאוֹ לִבּוֹ לִמְלֹךְ כָּמוֹנִי הַיּוֹם</p>
</blockquote>

<blockquote>
<p>אֶפֶס רָאשֵׁי הַצָּבָא גִּבּוֹרֵי חַיִל כָּמוֹנִי</p>
</blockquote>

<blockquote>
<p>לֹא נָפְלוּ בְמַסָּה כִּי שֹׁמְרִים פְּקוּדָתָם</p>
</blockquote>

<blockquote>
<p>וְנֶאֱמָנִים מִבַּיִת וּמִחוּץ אֵין בָּהֶם כּוֹשֵׁל</p>
</blockquote>

<blockquote>
<p>הַאִם חָסַרְתִּי כֹחַ לִמְשֹׁל בְּרוּחִי גַם אָנִי</p>
</blockquote>

<blockquote>
<p>וְלִהְיוֹת נֶאֱמָן כְּמוֹהֶם? וּמִי הָיָה בְעֹכְרָי</p>
</blockquote>

<blockquote>
<p>הֲלֹא אֵל עֶלְיוֹן אֲשֶׁר חָלַק אַהֲבָתוֹ</p>
</blockquote>

<blockquote>
<p>לְכָל אֶחָד כִּרְצוֹנוֹ? וְלָכֵן אֲרוּרָה אַהֲבָתוֹ</p>
</blockquote>

<blockquote>
<p>כִּי אַהֲבָתוֹ כְּשִׂנְאָתוֹ שָׂמַתְנִי לְקִלְלַת עוֹלָם</p>
</blockquote>

<blockquote>
<p>וַאֲרוּרָה אַתְּ נַפְשִׁי כִּי בְאַוָּתֵךְ וּרְצוֹנֵךְ</p>
</blockquote>

<blockquote>
<p>הָלַכְתְּ עִמּוֹ בְּקֶרִי וַתִּקְרֶאנָה אֹתִי כָּאֵלֶּה</p>
</blockquote>

<blockquote>
<p>הוֹי אֻמְלַל כָּמוֹנִי! אָנָה אֵיפֹה אֶבְרָח</p>
</blockquote>

<blockquote>
<p>מִפְּנֵי זַעַף נֶצַח מִפְּנֵי שֶׁבֶר אָנוּשׁ?</p>
</blockquote>

<blockquote>
<p>אִם אֶסַּק אוֹ אֶשְׁקַע הַשְּׁאוֹל לְנֹכָח</p>
</blockquote>

<blockquote>
<p>אִם יַעֲטֹף רוּחִי הַשְּׁאוֹל בַּחֲדַר לְבָבִי</p>
</blockquote>

<blockquote>
<p>וְאִם אַצִּיעָה תְהוֹם שָׁם בּוֹר שָׁאוֹן</p>
</blockquote>

<blockquote>
<p>אֲשֶׁר לְפָנָיו גֵּיהִנֹּם לְגַן עֵדֶן יֵחָשֵׁב</p>
</blockquote>

<blockquote>
<p>יִרְגַּז לִי מִתַּחַת וְיִפְתַּח פִּיו לְבַלְעֵנִי.</p>
</blockquote>

<blockquote>
<p>אָמַרְתִּי בְלִבִּי דּוֹם! הַאֵין מָקוֹם לִתְשׁוּבָה</p>
</blockquote>

<blockquote>
<p>וְאֵין יָד לִסְלִיחָה? אֵין פֶּתַח תִּקְוָה</p>
</blockquote>

<blockquote>
<p>בִּלְתִּי בְהִכָּנְעִי לְפָנָיו; וְגַאֲוָתִי לֹא תִתְּנֵנִי</p>
</blockquote>

<blockquote>
<p>לְהַשְׁפִּיל נַפְשִׁי כָּזֹאת וְגַם יָרֵא אָנֹכִי</p>
</blockquote>

<blockquote>
<p>פֶּן אֶהְיֶה לָבוּז לְחֵיל הָרוּחוֹת מִתָּחַת</p>
</blockquote>

<blockquote>
<p>אֲשֶׁר הִדַּחְתִּי בַּחֲלָקוֹת וְהִבְטַחְתִּי עַל שָׁקֶר</p>
</blockquote>

<blockquote>
<p>כִּי אָרִיב עִם שַׁדַּי וְגַם יָכֹל אוּכָל.</p>
</blockquote>

<blockquote>
<p>אוֹי וַאֲבוֹי לִי! הֲיֹדְעִים הֵם מְצוּקָתִי</p>
</blockquote>

<blockquote>
<p>כַּמָּה אֶשָּׂא וְאֶסְבֹּל לְהַחֲזִיק בְּשֶׁקֶר זֶה?</p>
</blockquote>

<blockquote>
<p>וּבְעוֹד הֵם מְכַבְּדִים וּמְנַשְּׂאִים אֹתִי בִשְׁאוֹל</p>
</blockquote>

<blockquote>
<p>כַּיּוֹשֵׁב עַל הַכִּסֵּא תִּתְעַטֵּף נַפְשִׁי בְּאַנְחָתִי</p>
</blockquote>

<blockquote>
<p>וְעָלַי לִבִּי דַוָּי. הֲכִי הִרְהַבְתִּי חִנָּם</p>
</blockquote>

<blockquote>
<p>לָשֵׂאת שֵׁבֶט וָכֶתֶר לִהְיוֹת לְאָב וּלְרֹאשׁ?</p>
</blockquote>

<blockquote>
<p>וְאָנֹכִי הֹלֵךְ וְיֹרֵד אָב הִנְנִי לַצָּרָה</p>
</blockquote>

<blockquote>
<p>וְרֹאשׁ לָדַעַת מַכְאוֹב וְזֶה חֶלְקִי מִכָּל גְּאוֹנִי.</p>
</blockquote>

<blockquote>
<p>יֵשׁ אֹמְרִים לְנַפְשִׁי יִתָּכֵן לִי לְהִתְוַדֹּת</p>
</blockquote>

<blockquote>
<p>וּכְמוֹדֶה וְעֹזֵב יְרַחֲמֵנִי וְעַל בָּמוֹתַי יַדְרִכֵנִי</p>
</blockquote>

<blockquote>
<p>אַךְ בְּשׁוּבִי לְבָמוֹתַי הַאִם לֹא יָשׁוּבוּ</p>
</blockquote>

<blockquote>
<p>מֵחְשְׁבוֹת רַהַב וָאָוֶן? הֲלֹא מֵרֹב כֹּל</p>
</blockquote>

<blockquote>
<p>חִישׁ אֲשַׁקֵּר בֶּאֱמוּנָתִי אֲשֶׁר נִשְׁבַּעְתִּי בְחָפְזִי</p>
</blockquote>

<blockquote>
<p>וְלֹא אֲשַׁלֵּם נְדָרַי נָדַרְתִּי בַצַר לִי</p>
</blockquote>

<blockquote>
<p>כִּי אֵיךְ יִתָּכֵן לְהִתְרַצּוֹת בֶּאֱמֶת וּבְתָמִים</p>
</blockquote>

<blockquote>
<p>וְשִׂנְאַת מָוֶת כְּבָר קָרְעָה סְגוֹר הַלֵּב?</p>
</blockquote>

<blockquote>
<p>וְלָכֵן דָּבָר כָּזֶה יִתְּנֵנִי לְהִתְפַּרֵץ עוֹד</p>
</blockquote>

<blockquote>
<p>וּלְהַגְדִּיל לִי הַשֶּׁבֶר; וְחֵלֶף מַרְגֵּעָה קְטַנָּה</p>
</blockquote>

<blockquote>
<p>אֶמְצָא רֹב עָמָל עִם מִשְׁנֶה שִׁבָּרוֹן</p>
</blockquote>

<blockquote>
<p>וּמְשֹׁפְטִי יֹדֵעַ זֹאת לָכֵן יְמָאֵן לָתֵת</p>
</blockquote>

<blockquote>
<p>כַּאֲשֶׁר גַּם אָנֹכִי מְמָאֵן לְבַקֵּשׁ שָׁלוֹם</p>
</blockquote>

<blockquote>
<p>וּבְכֵן אֶפֶס תִּקְוָה. וְהִנֵּה הוּא יָצַר לוֹ</p>
</blockquote>

<blockquote>
<p>הָאָדָם יֶלֶד שַׁעֲשׁוּעָיו תַּחַת נִדָּחִים כָּמוֹנוּ</p>
</blockquote>

<blockquote>
<p>וְתֵבֵל הֵכִין לְשִׁבְתּוֹ – עַתָּה סוּרוּ מִמֶּנִּי</p>
</blockquote>

<blockquote>
<p>גַּם תִּקְוָה וָפַחַד נֹחַם הִסָּתֵר מֵעֵינָי</p>
</blockquote>

<blockquote>
<p>כִּי חָדַל הַטּוֹב וְיִשְׁעִי וְחֶפְצִי בָּרָע</p>
</blockquote>

<blockquote>
<p>כִּי בְרָע לְבַדּוֹ אֶנְחַל לִי נַחֲלָה</p>
</blockquote>

<blockquote>
<p>בַּאֲחֻזַת מֶלֶךְ הַשָּׁמַיִם וְיִנָּתֵן לִי חֶלְקִי</p>
</blockquote>

<blockquote>
<p>עַד חֲצִי הַמַּלְכוּת כַּאֲשֶׁר מִשְׁפַּחַת הָאָדָם</p>
</blockquote>

<blockquote>
<p>וְכָל תֵּבֵל הַזֹּאת תִּרְאֶה בְקֶרֶב הַיָּמִים.</p>
</blockquote>

<blockquote>
<p>עוֹדֶנּוּ מְדַבֵּר וּפָנָיו קָדְרוּ מֵרִגְשַׁת לִבּוֹ</p>
</blockquote>

<blockquote>
<p>וְחָוְרוּ שָׁלשׁ פְּעָמִים מִזַּעַם קִנְאָה וָשֶׁבֶר</p>
</blockquote>

<blockquote>
<p>עַד שֶׁנִּשְׁחַת תָּאֳרוֹ אֲשֶׁר הִתְנַכֵּר לָעָיִן</p>
</blockquote>

<blockquote>
<p>וְלֹא יָכֹל לְהִתְחַפֵּשׂ עוֹד בְּצוּרָתוֹ הַנָּכְרִיָּה</p>
</blockquote>

<blockquote>
<p>כִּי אֵין לְמַלְאָכִים רִגְשַׁת פֹּעֲלֵי אָוֶן</p>
</blockquote>

<blockquote>
<p>עַד לְהַשְׁחִית תָּאֳרָם. וְלָכֵן בְּדַעְתּוֹ זֹאת</p>
</blockquote>

<blockquote>
<p>הִשְׁבִּיחַ שְׁאוֹן קִצְפוֹ וְכִסָּה בִדְמָמָה פָּנָיו</p>
</blockquote>

<blockquote>
<p>כְּפִי הַמְּלֻמָּד בְּעָרְמָה. הוּא הָיָה הָרִאשׁוֹן</p>
</blockquote>

<blockquote>
<p>אֲשֶׁר נָשָׂא כְזָבִים תַּחַת מְעִיל צְדָקָה</p>
</blockquote>

<blockquote>
<p>לְהַסְתִּיר מֵעֵינֵי רֹאָיו מְזִמָּה רָעָה וּנְקָמָה</p>
</blockquote>

<blockquote>
<p>אֶפֶס לֹא שָׁקַד לְשַׁנֵּן עָרְמָתוֹ הֵיטֵב</p>
</blockquote>

<blockquote>
<p>וּלְהוֹנוֹת אֶת אוּרִיאֵל שֵׁנִית; כִּי יָדַע לְהִזָּהֵר</p>
</blockquote>

<blockquote>
<p>וַיָּשֶׂם עֵינוֹ עָלָיו בְּרִדְתּוֹ סְבִיבוֹת אַשּׁוּר</p>
</blockquote>

<blockquote>
<p>וַיַּרְא מָשְׁחַת מַרְאֵהוּ עַל רֹאשׁ הָהָר</p>
</blockquote>

<blockquote>
<p>בְּשַׁנּוֹתוֹ אֶת טַעֲמוֹ וּפָנָיו לֹא הָיוּ עוֹד</p>
</blockquote>

<blockquote>
<p>כִּפְנֵי מַלְאָךְ טוֹב כִּי רָגַז וְהִשְׁתַּגֵּעַ</p>
</blockquote>

<blockquote>
<p>בְּחָשְׁבוֹ שֶׁהוּא לְבַדּוֹ וְאֵין רֹאֶה אֹתוֹ.</p>
</blockquote>

<blockquote>
<p>וְהוּא עָבַר וְהִקְרִיב לִקְצֵה גְבוּל עֵדֶן</p>
</blockquote>

<blockquote>
<p>וְשָׁם גַּן הַנָּעִים וְגֶדֶר תָּלוּל סָבִיב</p>
</blockquote>

<blockquote>
<p>הַנִּשְׁקָף כְּכַרְמֶל עַל פְּנֵי יְשִׁימוֹן רָב.</p>
</blockquote>

<blockquote>
<p>מִכָּל עֵבֶר בַּמּוֹרָד סִבְכֵי עֵץ עָבוֹת</p>
</blockquote>

<blockquote>
<p>נַעֲצוּצִים וְנַהֲלֹלִים חֹסְמִים אֶת הָעֹבְרִים</p>
</blockquote>

<blockquote>
<p>וּמִמַּעַל לָהֶם צֶאֱלִים רָמִים וְנִשָּׂאִים מְאֹד</p>
</blockquote>

<blockquote>
<p>אֲרָזִים בְּרוֹשִׁים שִׁטִּים וְכַפּוֹת תְּמָרִים</p>
</blockquote>

<blockquote>
<p>כֻּלָּם נֶחֱמָדִים לָעַיִן כְּמַרְאֵה הַלְּבָנוֹן</p>
</blockquote>

<blockquote>
<p>וְצֶאֱלִים רַבִּים עֹלִים טוּרִים עֲלֵי טוּרִים</p>
</blockquote>

<blockquote>
<p>לְהוֹסִיף לִוְיַת חֵן וְיֹפִי לְבָמוֹת הַיָּעַר.</p>
</blockquote>

<blockquote>
<p>וּמִמַּעַל לְרֹאשׁ כֻּלָּם נִצָּב גֶּדֶר הַגָּן</p>
</blockquote>

<blockquote>
<p>אֲשֶׁר מֵעַל גַּבּוֹ הִשְׁקִיף אָבִינוּ הָרִאשׁוֹן</p>
</blockquote>

<blockquote>
<p>וְהִבִּיט אֲחֻזָּתוֹ מִתַּחַת מֶרְחָק רַב סָבִיב</p>
</blockquote>

<blockquote>
<p>וּלְמַעְלָה מִגֶּדֶר זֶה שְׁתוּלִים שָׁם בְּמַעְגָּל</p>
</blockquote>

<blockquote>
<p>שְׂדֵרוֹת עֲצֵי חֶמֶד נֹשְׂאֵי פְרִי הָדָר</p>
</blockquote>

<blockquote>
<p>אֲשֶׁר פִּרְחָם וּפִרְיָם יַזְהִירוּ יַחַד כַּזָּהָב</p>
</blockquote>

<blockquote>
<p>כְּעֵין צֶבַע רִקְמָתַיִם. וְשֶׁמֶשׁ יָשִׂישׂ מֵחֻפָּתוֹ</p>
</blockquote>

<blockquote>
<p>לָשִׂים עֵינוֹ עֲלֵיהֶם כִּי יַאֲדִימוּ יוֹתֵר</p>
</blockquote>

<blockquote>
<p>מִשַּׁחַק בְּעֶרֶב צַח וּמַרְאֵה הַקֶּשֶׁת בֶּעָנָן</p>
</blockquote>

<blockquote>
<p>וְהַמָּקוֹם כֻּלּוֹ מַחֲמַדִים צְבִי הוּא בָאֲרָצוֹת</p>
</blockquote>

<blockquote>
<p>הָרוּחַ הוֹלֵךְ וָצַח עַד לְמַעְלָה רֹאשׁ</p>
</blockquote>

<blockquote>
<p>וּכְחֹם צַח בֶּאָבִיב יִתֵּן שִׂמְחָה לַנֶּפֶשׁ</p>
</blockquote>

<blockquote>
<p>וּמַרְפֵּא לְדַאֲגַת לֵב בִּלְתִּי לֵב נוֹאָשׁ</p>
</blockquote>

<blockquote>
<p>וּמִכְּנַף אֶרֶץ הַמְּקֻטֶּרֶת מִכָּל רָאשֵׁי בְשָׂמִים</p>
</blockquote>

<blockquote>
<p>צָפוֹן וְתֵימָן יָפִיחוּ יָרִיקוּ רֵיחַ מְגָדִים</p>
</blockquote>

<blockquote>
<p>וְיִתְלַחֲשׁוּ מֵאַיִן גָּנְבוּ וְשָׁלְלוּ הַבֹּשֶׂם הַזֶּה.</p>
</blockquote>

<blockquote>
<p>כְּמוֹ יוֹרְדֵי הַיָּם מִחוּץ לְכֵיף הַתִּקְוָה<a href="#fn:27" id="fnref:27" title="see footnote" class="footnote"><sup>27</sup></a></p>
</blockquote>

<blockquote>
<p>בְּעָבְרָם חוֹף מָזַמְבִּיק מִפְּאַת צָפוֹן וְקָדִים</p>
</blockquote>

<blockquote>
<p>יָרִיחוּ הַבְּשָׂמִים הַנּוֹזְלִים מִסְּבָא בַּעֲרָב</p>
</blockquote>

<blockquote>
<p>וּלְרֵיחַ נִיחֹחַ הַזֶּה יַעַצְרוּ מְרוּצַת הָאֳנִיָּה</p>
</blockquote>

<blockquote>
<p>כִּי יַחְפְּצוּ לְהַאֲרִיךְ דַּרְכָּם בְּלֶב־הַיָּם</p>
</blockquote>

<blockquote>
<p>כֵּן בֹּשֶׂם הַטּוֹב הִרְחִיב לֵב הַצָּר</p>
</blockquote>

<blockquote>
<p>הַבָּא כְּמַלְאָךְ מַשְׁחִית; וְלֹא מָאַס לְהָרִיחַ</p>
</blockquote>

<blockquote>
<p>כַּאֲשֶׁר מָאַס אַשְׁמְדַי בְּיוֹם חָשְׁקָה נַפְשׁוֹ</p>
</blockquote>

<blockquote>
<p>בְכַלַּת בֶּן טוּבִיָּה וְרֵיחַ מִרְקַחַת דָּגִים</p>
</blockquote>

<blockquote>
<p>הִבְרִיחוֹ מֵאֶרֶץ מָדַי וַיְגָרְשֵׁהוּ בְרוּחַ קִנְאָה</p>
</blockquote>

<blockquote>
<p>אַרְצָה מִצְרַיִם וַיֵּאָסֵר שָׁם בִּנְחֻשְׁתַּיִם.</p>
</blockquote>

<blockquote>
<p>וְהַשָּׂטָן הֶעְפִּיל לַעֲלוֹת בְּמַעֲלֵה הַר הֶעָקֹב</p>
</blockquote>

<blockquote>
<p>וַיֵּלֶךְ אָט וּמִתְעַצֵּב עַד קְצֵה הַפִּסְגָּה</p>
</blockquote>

<blockquote>
<p>אַךְ מִשָּׁם וָהָלְאָה אֵין דֶּרֶךְ וּמְסִלָּה</p>
</blockquote>

<blockquote>
<p>כִּי סִירִים סְבֻכִים קִמְּשׁוֹנִים וַחֲרֻלִּים</p>
</blockquote>

<blockquote>
<p>עָלוּ כְגֶדֶר מִסָּבִיב וְסָגְרוּ עַל הָעֹבְרִים</p>
</blockquote>

<blockquote>
<p>לְבַל יַעֲלוּ שָׁמָּה גַּם בְּהֵמָה וָאִישׁ</p>
</blockquote>

<blockquote>
<p>וְשַׁעַר לַגָּן אַיִן בִּלְתִּי הַפֹּנֶה קָדִים</p>
</blockquote>

<blockquote>
<p>וְהוּא מֵעֵבֶר הַשֵּׁנִי. וַאֲבִי הַפְּרִיצִים רָאָה</p>
</blockquote>

<blockquote>
<p>וַיִּבֶז בְּעֵינָיו לָבוֹא דֶרֶךְ שַׁעַר הַנָּכוֹן</p>
</blockquote>

<blockquote>
<p>רַק כְּאָרְחוֹת פָּרִיץ דָּלַג פַּעַם אַחַת</p>
</blockquote>

<blockquote>
<p>מֵעַל לְתֵל וָגֶדֶר וְהִתְנַפֵּל עַל רַגְלָיו פְּנִימָה</p>
</blockquote>

<blockquote>
<p>כְּמוֹ זְאֵב עֲרָבוֹת רָעֵב וּמְשַׁחֵר לַטָּרֶף</p>
</blockquote>

<blockquote>
<p>יֶאֱרֹב יִשְׁקֹד בַּנֶּשֶׁף לְעֵת הֵאָסֵף הָעֲדָרִים</p>
</blockquote>

<blockquote>
<p>וְאַחֲרֵי הַסְגִּירָם הַצֹּאן בְּמִכְלָה וּגְדֵרוֹת בַּשָּׂדֶה</p>
</blockquote>

<blockquote>
<p>חִישׁ קַל יְדַלֵּג מֵעַל לְגֶדֶר הַמִּכְלָה</p>
</blockquote>

<blockquote>
<p>אֶל תּוֹךְ הָעֵדֶר; אוֹ כְגַנָּב מִתְאַוֶּה</p>
</blockquote>

<blockquote>
<p>לֶאֱסֹף הוֹן עָשִׁיר וְאֵין לִפְרֹץ בַּדֶּלֶת</p>
</blockquote>

<blockquote>
<p>הַסְּגוּרָה בְמַנְעוּל וּבְרִיחַ וּבְעַד הַחַלּוֹן</p>
</blockquote>

<blockquote>
<p>אוֹ מֵעַל הַגָּג יָבוֹא לְבֵית הָאוֹצָר</p>
</blockquote>

<blockquote>
<p>כֵּן רֹאשׁ הַגַּנָּבִים בָּא לְצֹאן הָאֱלֹהִים</p>
</blockquote>

<blockquote>
<p>וְכֵן רַבִּים אֲחֵרִים שְׂכִירִים בֹּצְעֵי בָצַע</p>
</blockquote>

<blockquote>
<p>פָּרְצוּ פֶרֶץ כָּמוֹהוּ וּבָאוּ בִקְהַל אֲדֹנָי.</p>
</blockquote>

<blockquote>
<p>וּמִתּוֹךְ הַגָּן עָלָה וְיָשַׁב כְּכוֹס חֳרָבוֹת</p>
</blockquote>

<blockquote>
<p>עַל עֵץ הַחַיִּים הָעֹמֵד שָׁם בַּתָּוֶךְ</p>
</blockquote>

<blockquote>
<p>הַגָּדוֹל בַּעֲצֵי הַגָּן. אֶפֶס פִּרְיוֹ הַטּוֹב</p>
</blockquote>

<blockquote>
<p>לֹא מָצָא לְחַיִּים וְלֹא עָלֵהוּ לִתְרוּפָה</p>
</blockquote>

<blockquote>
<p>כִּי יָשַׁב שָׁם לְהָבִיא מַחֲלָה וָמָוֶת</p>
</blockquote>

<blockquote>
<p>לְבַעֲלֵי נֶפֶשׁ חַיִּים; וְהוֹצִיא רוֹשׁ וָלַעֲנָה</p>
</blockquote>

<blockquote>
<p>מִפְּרִי עֵץ הָדָר אֲשֶׁר נָטַע אֲדֹנָי</p>
</blockquote>

<blockquote>
<p>לְאוֹת לְחַיֵּי נֶצַח. כֵּן דֶּרֶך כֶּסֶל</p>
</blockquote>

<blockquote>
<p>לְכָל נִבְרָא וָנוֹצָר הַמֹּצֵא דָבָר טוֹב</p>
</blockquote>

<blockquote>
<p>עָקֹב לִבּוֹ מֵהָבִין גֹּדֶל יְקַר עֶרְכּוֹ</p>
</blockquote>

<blockquote>
<p>וְטוּבוֹ יַהְפֹּךְ לְרַע אוֹ לִמְלָאכָה נְמִבְזָה.</p>
</blockquote>

<blockquote>
<p>וּמֵעַל רֹאשׁ הָעֵץ הִבִּיט כְּמִשְׁתָּאֶה</p>
</blockquote>

<blockquote>
<p>לְכִבְרַת אֶרֶץ קְטַנָּה כְּלִילַת חֵן וָיֹפִי</p>
</blockquote>

<blockquote>
<p>הַמְּלֵאָה כָּל טוּב וְתַעֲנוּגוֹת בְּנֵי אָדָם</p>
</blockquote>

<blockquote>
<p>כַּנָּוֶה בְּרוּם שָׁמָיִם. כִּי הַגָּן הַנֶּחְמָד</p>
</blockquote>

<blockquote>
<p>גַּן אֲדֹנָי הוּא שֶׁנָּטַע בְּעֵדֶן מִקֶּדֶם</p>
</blockquote>

<blockquote>
<p>וּגְבוּל עֵדֶן יָצָא מֵעִיר חָרָן קֵדְמָה</p>
</blockquote>

<blockquote>
<p>וְנָסַב מִגְדַּל הַמֶּלֶךְ אֲשֶׁר לְזֶלוּקִי הַגָּדוֹל<a href="#fn:28" id="fnref:28" title="see footnote" class="footnote"><sup>28</sup></a></p>
</blockquote>

<blockquote>
<p>הוּא מִגְדַּל־עֹז בָּנוּהוּ מַלְכֵי יָוָן</p>
</blockquote>

<blockquote>
<p>וְהָאָרֶץ לְפָנִים תֵּחָשֵׁב לִבְנֵי עֵדֶן בִּתְלַשָּׁר.</p>
</blockquote>

<blockquote>
<p>בְּקֶרֶן בֶּן שֶׁמֶן הַזֶּה נָטַע אֱלֹהִים</p>
</blockquote>

<blockquote>
<p>אֶת גַּן עֲדָנָיו וַיַּצְמַח מִן הָאֲדָמָה</p>
</blockquote>

<blockquote>
<p>כָּל עֵץ נֶחְמָד לְמַרְאֶה וְטוֹב לְרֵיחַ ומַאֲכָל</p>
</blockquote>

<blockquote>
<p>וְעֵץ הַחַיִּים בְּתוֹכָם גָּדוֹל וְאַדִּיר מִכֻּלָּם</p>
</blockquote>

<blockquote>
<p>פִּרְיוֹ קֹדֶשׁ הִלּוּלִים וּכְעֵין זָהָב לָטֹהַר</p>
</blockquote>

<blockquote>
<p>וְאֵצֶל הַחַיִּים הַמָּוֶת! הוּא עֵץ הַדַּעַת</p>
</blockquote>

<blockquote>
<p>אֲשֶׁר לָדַעַת טוֹב לָקַחְנוּ רַע לְנַפְשֵׁנוּ</p>
</blockquote>

<blockquote>
<p>וּמֵעֵדֶן לִפְאַת נֶגֶב יוֹצֵא נָהָר גָּדוֹל</p>
</blockquote>

<blockquote>
<p>לֹא יְשַׁנֶּה אָרְחוֹ רַק יָשָׁר הוֹלֵךְ</p>
</blockquote>

<blockquote>
<p>בְּתַחְתִּית הַר הֶעָקֹב; כִּי אֱלֹהִים הֵרִים</p>
</blockquote>

<blockquote>
<p>הָהָר הַטּוֹב הַזֶּה אֲשֶׁר עָלָיו הַגָּן</p>
</blockquote>

<blockquote>
<p>וְעָשָׂהוּ כְתֵל נִשְקָף עַל שֶׁטֶף הַנָּהָר</p>
</blockquote>

<blockquote>
<p>וּמִקִּרְבּוֹ נֹבְעִים הַמַּיִם בְּעֹרְקֵי אֶרֶץ צְמֵאָה</p>
</blockquote>

<blockquote>
<p>וְהָיוּ לְמַעְיָן וָפֶלֶג עַל גִּבְעָה נִשָּׂאָה</p>
</blockquote>

<blockquote>
<p>לְהַשְׁקוֹת אֶת הַגָּן. וּלְרֶגֶל הָהָר יָשׁוּבוּ</p>
</blockquote>

<blockquote>
<p>יִשְׁתַּפְכוּ לְתוֹךְ הַנָּהָר וּמִשָּׁם יִפָּרֵד</p>
</blockquote>

<blockquote>
<p>וְהָיָה לְאַרְבָּעָה רָאשִׁים וְכָל אֶחָד אֶחָד</p>
</blockquote>

<blockquote>
<p>סֹבֵב הוֹלֵךְ דֶּרֶךְ אֲרָצוֹת וּמְדִינוֹת שֹׁנוֹת</p>
</blockquote>

<blockquote>
<p>אֲשֶׁר אֵין לִי לְהוֹסִיף בָּזֶה דָבָר</p>
</blockquote>

<blockquote>
<p>רַק לֹא אַחֲרִישׁ מִדַּבֵּר גְּדוֹלוֹת וְנִכְבָּדוֹת</p>
</blockquote>

<blockquote>
<p>עַל מוֹצָא הַמַּיִם נַחֲלֵי עֲדָנִים אֵלֶּה</p>
</blockquote>

<blockquote>
<p>הַשֹּׁטְפִים דֶּרֶךְ עֲקַלָּתוֹן בְּאֶרֶץ סַפִּיר אֲבָנֶיהָ</p>
</blockquote>

<blockquote>
<p>שָׁם הַבְּדֹלַח וְהַשֹּׁהַם עִם עַפְרוֹת זָהָב</p>
</blockquote>

<blockquote>
<p>וּכְפַלְגֵי אֱלֹהִים יִנְטוּ יִתְעוּ לְכָל עֵבֶר</p>
</blockquote>

<blockquote>
<p>בֵּין צֶאֱלִים עֲבֻתִּים לְהֵינִיק מִצּוּף מִתְקָם</p>
</blockquote>

<blockquote>
<p>כָל עֵץ וָצֶמַח וְכָל צִיץ וָפֶרַח</p>
</blockquote>

<blockquote>
<p>אֲשֶׁר לֹא בְּיַד כֹּרְמִים וְיוֹגְבִים נִטָּעוּ</p>
</blockquote>

<blockquote>
<p>בְּמוֹ תַלְמֵי שָׂדָי אוֹ בַעֲרוּגוֹת הַכָּרֶם</p>
</blockquote>

<blockquote>
<p>רַק יָצְאוּ מֵאֲדָמָה אֵם לְכָל זָרַע</p>
</blockquote>

<blockquote>
<p>הַנּוֹתֶנֶת אֶת יְבוּלָהּ בְּגֶבַע גֵּיא וּמִישׁוֹר</p>
</blockquote>

<blockquote>
<p>כֵּן בִּמְקוֹמוֹת רֹאֵי שֶׁמֶשׁ לַבְּקָרִים</p>
</blockquote>

<blockquote>
<p>וְכֵן בִּמְקוֹמוֹת חַסְרֵי אוֹר שָׁמֶשׁ</p>
</blockquote>

<blockquote>
<p>הַקֹּדְרִים מִנִּי אֹפֶל וְצֵל נָטוּי בַצָּהֳרָיִם.</p>
</blockquote>

<blockquote>
<p>אַךְ נָוֶה שַׁאֲנָן אֲשֶׁר הוּכַן לָאָדָם</p>
</blockquote>

<blockquote>
<p>אֵין כָּמוֹהוּ לְיֹפִי כָּלִיל הוּא בַּהֲדָרוֹ</p>
</blockquote>

<blockquote>
<p>עֵצָיו יְקָרִים מְאֹד נֹטְפִים לֹט וּצְרִי</p>
</blockquote>

<blockquote>
<p>וְנֹשְׂאִים פְּרִי מָתוֹק כְּעֵין זָהָב לְמַרְאֶה</p>
</blockquote>

<blockquote>
<p>(הֲלֹא הֵם תַּפּוּחֵי זָהָב מִכַּרְמֵי חֶמֶד</p>
</blockquote>

<blockquote>
<p>אֲשֶׁר חָשְׁבוּם הַמֹּשְׁלִים לְאֶזְרָחֵי מַעֲרָב)</p>
</blockquote>

<blockquote>
<p>וּבֵין הָעֵצִים רְחֹבוֹת כָּרִים רַעֲנַנִּים</p>
</blockquote>

<blockquote>
<p>וּנְאוֹת דֶּשֶׁא לְמִרְעֵה צֹאן וּבָקָר</p>
</blockquote>

<blockquote>
<p>וְאֶל גִּבְעוֹת תְּמָרִים עֲמָקִים יַעַטְפוּ פֶרַח</p>
</blockquote>

<blockquote>
<p>פֶּרַח מָלֵא צְבָעִים וְשׁוֹשַׁנָּה בְאֵין חוֹחִים.</p>
</blockquote>

<blockquote>
<p>וּמִקָּצֶה אַחַר מִנֶּגֶד מְעָרוֹת וּמְחִלּוֹת עָפָר</p>
</blockquote>

<blockquote>
<p>כְּבָתֵּי מְקֵרָה בַּשָּׁרָב אֲשֶׁר מִמַּעַל לָהֶן</p>
</blockquote>

<blockquote>
<p>תְּשַׁלַּח הַגֶּפֶן שְׂרִיגֶיהָ וְאֶשְכְּלוֹת עֲנָבִים</p>
</blockquote>

<blockquote>
<p>וּפַלְגֵי מֵי מְנוּחוֹת יֶהֱמוּ יֶחְמְרוּ בַמּוֹרָד</p>
</blockquote>

<blockquote>
<p>וְנוֹזְלִים בֵּין הֲדַסִּים הָעֹטְרִים כָּל שָׂפָה;</p>
</blockquote>

<blockquote>
<p>הַנִּצָנִים יִתְּנוּ רֵיחַ וְצִפּוֹר כָּל כָּנָף</p>
</blockquote>

<blockquote>
<p>לְקוֹל עָלֶה נִדָּף יָשִׁירוּ מִבֵּין עֳפָאִים</p>
</blockquote>

<blockquote>
<p>הָעֵצִים יִמְחֲאוּ כָף וְכָל הַמָּקוֹם וּמְלֹאוֹ</p>
</blockquote>

<blockquote>
<p>מִבֹּקֶר עַד הָעֶרֶב עֵת הַזָּמִיר יָחֹגּוּ.</p>

<br />

<p>וְהָאוֹיֵב לְדַאֲבוֹן לִבּוֹ רָאָה מַחֲמַדִּים אֵלֶּה</p>
</blockquote>

<blockquote>
<p>וְכָל נֶפֶשׁ חַיָּה יְצוּרִים רַבִּים לְמִינֵיהֶם</p>
</blockquote>

<blockquote>
<p>אַךְ שְׁנַיִם מֵהֶם עֹלִים בְּתֹאַר וְתִפְאֶרֶת</p>
</blockquote>

<blockquote>
<p>בַּעֲלֵי קוֹמָה וּמִדָּה כְּתֹאַר בְּנֵי עֶלְיוֹן</p>
</blockquote>

<blockquote>
<p>עֹז וְהָדָר לְבוּשָׁם וְהוֹד יִשְּׂאוּ בְנַפְשָׁם</p>
</blockquote>

<blockquote>
<p>וּפְנֵיהֶם פְּנֵי אֲדֹנִים הַמּשְׁלִים בַּכֹּל</p>
</blockquote>

<blockquote>
<p>כִּי עַל פְּנֵיהֶם יִזְרַח צֶלֶם אֱלֹהִים</p>
</blockquote>

<blockquote>
<p>אֱמֶת דַּעַת וְקֹדֶשׁ עִם תֻּמַּת יְשָׁרִים</p>
</blockquote>

<blockquote>
<p>וּלְאָדָם שֶׁכָּכָה לוֹ הֲלֹא יָאָתָה הַמֶּמְשָׁלָה</p>
</blockquote>

<blockquote>
<p>וְהֵם שֹׁנִים שְׁנֵיהֶם בִּדְמוּת זָכָר וּנְקֵבָה</p>
</blockquote>

<blockquote>
<p>לוֹ יֶתֶר בִּינָה וְתִפְאַרְתּוֹ כֹּחַ יָד</p>
</blockquote>

<blockquote>
<p>וְלָהּ יֶתֶר נֹעַם וְתִפְאַרְתָּהּ לִוְיַת חֵן</p>
</blockquote>

<blockquote>
<p>הוּא לְבַדּוֹ לַאֲדֹנָי וְהִיא לַאֲדֹנָי עִמּוֹ</p>
</blockquote>

<blockquote>
<p>רֹחַב מִצְחוֹ הֲדַר פָּנָיו וְרוּם עֵינוֹ</p>
</blockquote>

<blockquote>
<p>יַעֲנוּ וְיאֹמְרוּ לַכֹּל כִּי הוּא הַשַּׁלִיט</p>
</blockquote>

<blockquote>
<p>קְוֻצוֹתָיו תַּלְתַּלִּים שְׁחֹרוֹת שְׂרֻקּוֹת</p>
</blockquote>

<blockquote>
<p>נִפְלָגוֹת בַּחֲצִי קָדְקֳדוֹ וּתְלוּיוֹת עַד הַשֶּׁכֶם</p>
</blockquote>

<blockquote>
<p>וּמַחְלְפוֹת רֹאשָהּ אֲרֻכּוֹת קְוֻצוֹת שֵׂעָר צָהֹב</p>
</blockquote>

<blockquote>
<p>מְפֻזָּרוֹת כִּשְׂרִיגֵי הַגֶּפֶן בְּלִי עֵרֶךְ וּסְדָרִים</p>
</blockquote>

<blockquote>
<p>וִיכַסּוּ חֶלְקַת בְּשָׂרָהּ כַּצָּעִיף עַד הַטַּבּוּר</p>
</blockquote>

<blockquote>
<p>בְּזֹאת נִכֶּרֶת לָעַיִן כִּי נִכְנַעַת מִפָּנָיו</p>
</blockquote>

<blockquote>
<p>וְהוּא יִמְשֹׁל בָּהּ בְּנַחַת וְלֹא בְחָזְקָה</p>
</blockquote>

<blockquote>
<p>כִּי בְאַוַּת נַפְשָׁהּ תִּכָּנַע תַּחַת יָדוֹ</p>
</blockquote>

<blockquote>
<p>וּתְמַלֵּא חֵשֶׁק לִבּוֹ בְּבוֹשֶת פָּנִים וַעֲנָוָה</p>
</blockquote>

<blockquote>
<p>רֶגַע תִּתְחַמֵּק מִמֶּנּוּ לְהִתְגָּר בּוֹ בְּאַהֲבָה</p>
</blockquote>

<blockquote>
<p>וְרֶגַע תָּשׁוּב אֵלָיו לָתֵת לוֹ דוֹדֶיהָ.</p>
</blockquote>

<blockquote>
<p>גַּם לֹא יָדְעוּ לְכַסּוֹת עֶרְוַת בְּשָׂרָם</p>
</blockquote>

<blockquote>
<p>כִּי לֹא נִכְלְמוּ הַתְּמִימִים מִן מַעֲרֻמֵּיהֶם</p>
</blockquote>

<blockquote>
<p>וְלֹא הִתְבּשְׁשׁוּ מִמְּבֻשֵׁיהֶם כִּי לְכָבוֹד נוֹצָרוּ.</p>

<br />

<p>הוֹי זְנוּת וָחֵטְא! עֲכַרְתֶּם בְּנֵי הָאָדָם</p>
</blockquote>

<blockquote>
<p>כִּי לִכְסוּת עֵינַיִם יִלְבְּשׁוּ בְּגָדִים לְבָנִים</p>
</blockquote>

<blockquote>
<p>אוֹ כָתְנוֹת עוֹר; אַךְ הִתְנַצְּלוּ עֶדְיָם</p>
</blockquote>

<blockquote>
<p>הוּא אשֶׁר הַנֶּפֶשׁ וְיִשְׁרַת הַלֵּב וְתֻמָּתוֹ.</p>

<br />

<p>וְכֵן הָלְכוּ עֲרוּמִים לְעֵינֵי אֱלֹהִים וּמַלְאָכִים</p>
</blockquote>

<blockquote>
<p>וְלֹא יִתְבּשָׁשׁוּ כִּי לֹא חָשְׁבוּ רָעָה</p>
</blockquote>

<blockquote>
<p>וּשְׁנֵיהֶם אֲחוּזֵי יָד הִתְהַלְּכוּ כֹּה וָכֹה</p>
</blockquote>

<blockquote>
<p>מְחַבְּקִים יַחְדָּיו וּמִתְעַלְּסִים בְּאַהֲבַת דֹּדִים</p>
</blockquote>

<blockquote>
<p>וְצֶמֶד יָפִים כָּאֵלֶּה נֶאֱהָבִים וּנְעִימִים</p>
</blockquote>

<blockquote>
<p>לֹא נִמְצָא מֵעוֹלָם; כִּי בְזַרְעָם אַחֲרֵיהֶם</p>
</blockquote>

<blockquote>
<p>לֹא קָם כְּאָדָם בַּבָּנִים וְלֹא כְּחַוָּה בַּבָּנוֹת.</p>
</blockquote>

<blockquote>
<p>וְלִפְנוֹת עֶרֶב יָשְבוּ עַל תֶּלֶם יֶרֶק</p>
</blockquote>

<blockquote>
<p>תַּחַת חֹרֶשׁ מֵצַל אֵצֶל מַבּוּעַ מָיִם</p>
</blockquote>

<blockquote>
<p>לְהִנָּפֵש שָׁם מִמְּלָאכָה אֲשֶׁר עָשׂוּ בַגָּן</p>
</blockquote>

<blockquote>
<p>כִּי שָׁקְדוּ בַּעֲבוֹדָה לֹא בְזֵּעַת אַפֵּיהֶם</p>
</blockquote>

<blockquote>
<p>כִּי אִם לִמְצֹא יֶתֶר עֹנֶג בַּמְּנוּחָה</p>
</blockquote>

<blockquote>
<p>לִשְׁאֹף צֵל נָעִים אַחֲרֵי טֹרַח הַיּוֹם</p>
</blockquote>

<blockquote>
<p>לְהַמְתִּיק אֹכֶל לְחִכָּם וְשֵׁנָה לְעֵינֵיהֶם</p>
</blockquote>

<blockquote>
<p>וְלֹא בְעָמָל רָב הֵכִינוּ מַטְעַמִּים לָעָרֶב</p>
</blockquote>

<blockquote>
<p>כִּי בְעוֹדָם בִּמְסִבָּם עַל מַצַּע פְּרָחִים</p>
</blockquote>

<blockquote>
<p>קָטְפוּ בְיָדָם מִפְּרִי מְגָדִים יְקָרִים</p>
</blockquote>

<blockquote>
<p>הַתְּלוּיִם מֵעַל לְרֹאשָׁם; וְכַאֲשֶׁר סָעֲדוּ לִבָּם</p>
</blockquote>

<blockquote>
<p>וּמָצְצוּ עֲסִיס רִמּוֹנָם שָׁתוּ מַיִם חַיִּים</p>
</blockquote>

<blockquote>
<p>אֲשֶׁר שָׁאֲבוּ בַזָּג כְּכוֹס מִן הַמַּבּוּעַ.</p>
</blockquote>

<blockquote>
<p>וּלְהַעֲלוֹת חֵשֶׁק לִבָּם צָחֲקוּ צָהֲלוּ יַחַד</p>
</blockquote>

<blockquote>
<p>וְהִתְגָּרוּ כְּדֶרֶךְ בַּעַל עִם אֵשֶׁת נְעוּרָיו.</p>
</blockquote>

<blockquote>
<p>וּלְמוּלָם שָׂחֲקוּ שָׁם מִכָּל חַיּוֹת הָאָרֶץ</p>
</blockquote>

<blockquote>
<p>כִּי הַחַיּוֹת טֶרֶם לָמְדוּ לִטְרֹף טָרֶף</p>
</blockquote>

<blockquote>
<p>לֹא שָׁכְנוּ כַּפְּרָאִים בַּמִּדְבָּר אוֹ בַיָּעַר</p>
</blockquote>

<blockquote>
<p>אֲרִי יְדַלֵּג לִפְנֵיהֶם וּגְדִי יְשַעֲשֵׁעַ בְּכַפּוֹ</p>
</blockquote>

<blockquote>
<p>דּוֹב וְנָמֵר יְרַקֵּדוּן זְאֵב וְתַיִשׁ יַחְדָּיו.</p>
</blockquote>

<blockquote>
<p>וְהַפִּיל הַגָּדוֹל יַחְפֹּז חֹטְמוֹ עֲקַלָּתוֹן</p>
</blockquote>

<blockquote>
<p>וּמַפְלִיא לַעֲשׂוֹת וַיְהִי כִּמְצַחֵק בְּעֵינֵיהֶם.</p>
</blockquote>

<blockquote>
<p>וְהַנָּחָשׁ הֶעָרוּם שָׁכַב חֶרֶשׁ בְּתוֹכָם</p>
</blockquote>

<blockquote>
<p>וַיִּשְׂרֹג זְנָבוֹ כָּאָרֶג וַיְהִי לְאוֹת וּלְמוֹפֵת</p>
</blockquote>

<blockquote>
<p>כִּי עָרְמָה וּמַשָּׁאוֹן עַל יָדוֹ תֵצֶאנָה.</p>
</blockquote>

<blockquote>
<p>וְצֹאן וּבָקָר יִכְרְעוּ יִרְבְּצוּ בֵין שְׁפַתָּיִם</p>
</blockquote>

<blockquote>
<p>רָעוּ כְדָבְרָם בַּיּוֹם וְיִגְּרוּ גֵרָה בָעָרֶב</p>
</blockquote>

<blockquote>
<p>כִּי רַד הַשֶּׁמֶשׁ וְאָץ לִשְׁקֹעַ בַּיָּם</p>
</blockquote>

<blockquote>
<p>וְכוֹכָבִים דָּרְכוּ מִמְּסִלוֹתָם לְהָאִיר הַלָּיְלָה</p>
</blockquote>

<blockquote>
<p>וְהַשָּׂטָן עוֹדֶנּוּ עֹמֵד מַחֲרִישׁ מִשְתָּאֵה שָׁם</p>
</blockquote>

<blockquote>
<p>וְכִמְעָט שָׁב רוּחוֹ וַיְדַבֵּר בְּמַר נַפְשׁוֹ:</p>

<br />

<p>&quot;הוֹי שְׁאוֹל וַאֲבַדּוֹן! מָה עֵינַי תִרְאֶינָה?</p>
</blockquote>

<blockquote>
<p>נַחֲלָתֵנוּ נֶהֶפְכָה לְזָרִים; שְׁנֵי יְצוּרִים חֲדָשִׁים</p>
</blockquote>

<blockquote>
<p>נִבְחֲרוּ בִמְקוֹמֵנוּ עָפָר הֵם מֵאֲדָמָה</p>
</blockquote>

<blockquote>
<p>בָּשָׂר וְלֹא רוּחַ אֲבָל יַקִּירֵי עֵרֶךְ הֵם</p>
</blockquote>

<blockquote>
<p>כְּלִילֵי הוֹד וְהָדָר וַחֲסֵרִים מְעַט מֵאֱלֹהִים</p>
</blockquote>

<blockquote>
<p>הֵן זֶה־כַּמָּה נִכְסֹף נִכְסַפְתִּי לִרְאוֹתָם</p>
</blockquote>

<blockquote>
<p>וְכִמְעַט נָכוֹן אֲנִי לְאַהֲבָה וּלְדָבְקָה בָם</p>
</blockquote>

<blockquote>
<p>כִּי צֶלֶם אֱלֹהִים יֵרָאֶה עַל פְּנֵיהֶם</p>
</blockquote>

<blockquote>
<p>וְחֵן וָחֶסֶד הוּצַק מִיַּד הַיּוֹצֵר עֲלֵיהֶם.</p>
</blockquote>

<blockquote>
<p>צַר לִי עֲלֵיכֶם צֶמֶד אֲנָשִׁים נְעִימִים</p>
</blockquote>

<blockquote>
<p>לִבְּכֶם לֹא יֶהְגֶּה כִּי צָרָה קְרוֹבָה</p>
</blockquote>

<blockquote>
<p>שְׁלוֹמְכֶם כָּלִיל יַחֲלֹף רֹגֶז יָבֹא כְרָגַע</p>
</blockquote>

<blockquote>
<p>כַּאֲשֶׁר הִסְכַּנְתֶּם לִטְעֹם מְלֹא חָפְנַיִם נַחַת</p>
</blockquote>

<blockquote>
<p>כֵּן יֵמַר לְחִכְּכֶם כּוֹס עָמָל וָעֹנִי</p>
</blockquote>

<blockquote>
<p>לַמִּצְעָר רְאִיתֶם אוֹר הִנֵּה הַיּוֹם פָּנָה</p>
</blockquote>

<blockquote>
<p>וַיִּנָּטוּ צִלְלֵי עָרֶב. אוֹי לַמָּעוֹן הַזֶּה</p>
</blockquote>

<blockquote>
<p>כִּי פָתַח שְׁעָרָיו לְצַר וְאוֹיֵב כָּמוֹנִי.</p>
</blockquote>

<blockquote>
<p>אֶפֶס לֹא אַתֶּם שְׂנוּאֵי נַפְשִׁי כַיּוֹם</p>
</blockquote>

<blockquote>
<p>וְלֹא אַכְזָר אֲנִי מֵרַחֵם עֲלֵיכֶם אֻמְלָלִים</p>
</blockquote>

<blockquote>
<p>אַף שֶׁאֵין מֵרַחֵם עָלָי; וְרַק בְּרִית אַחֲוָה</p>
</blockquote>

<blockquote>
<p>אֲנִי דֹרֵשׁ מִכֶּם וְקֶשֶׁר אַהֲבָה נֶאֱמָנָה</p>
</blockquote>

<blockquote>
<p>וְשָׁכַנְתִּי בְתוֹכְכֶם וְאַתֶּם תִּשְׁכְּנוּ עִמָּדִי</p>
</blockquote>

<blockquote>
<p>וְאִם מִשְׁכָּנִי אֵינֶנּוּ כְגַן עֵדֶן לִפְנֵיכֶם</p>
</blockquote>

<blockquote>
<p>הֲלֹא הָעֹשֶׂה אֶתְכֶם עָשָׂה גַם מִשְׁכָּנִי</p>
</blockquote>

<blockquote>
<p>וְכַאֲשֶׁר נְתָנוֹ לִי כֵּן אֶתְּנֵהוּ לָכֶם</p>
</blockquote>

<blockquote>
<p>רְאוּ הַשְּׁאוֹל עָרוּךְ דְּלָתָיו נִפְתָּחוּ</p>
</blockquote>

<blockquote>
<p>אַף עוֹרֵר רְפָאִים לְקַדֵּם פְּנֵי שְׁנֵיכֶם</p>
</blockquote>

<blockquote>
<p>גַּם הֲמוֹן בְּנֵיכֶם יֵשְׁבוּ שָׁמָּה בַּמֶּרְחָב</p>
</blockquote>

<blockquote>
<p>כִּי לֹא צַר הַמָּקוֹם מֵהָכִיל אֶת כֻּלְכֶם</p>
</blockquote>

<blockquote>
<p>וְכִי תֹאמְרוּ מַה־לָּנוּ וּלְמוֹשָׁב הָרָע הַזֶּה?</p>
</blockquote>

<blockquote>
<p>לֹא עָלַי תְלֻנּוֹתֵיכֶם כִּי אִם עָלָיו</p>
</blockquote>

<blockquote>
<p>אֲשֶׁר לָחַץ אֹתִי וַיְאַלְּצֵנִי לִנְקֹם מִכֶּם</p>
</blockquote>

<blockquote>
<p>הָרָעָה שֶׁעָשָׂה לִי הוּא וְלֹא אַתֶּם.</p>
</blockquote>

<blockquote>
<p>וַאֲנִי צַר לִי בְּצָרַת נְקִיִּים כְּמוֹכֶם</p>
</blockquote>

<blockquote>
<p>אַךְ אִנָּקְמָה מִכֶּם לְמַעַן אַחַי וְרֵעָי</p>
</blockquote>

<blockquote>
<p>וְלִכְבוֹד מַמְלַכְתִּי; כִּי תִנַּשֵׂא מַלְכֻתִי</p>
</blockquote>

<blockquote>
<p>בְּהִכָּבֵשׁ הָאָרֶץ לְפָנַי לִפְנֵי יָד נֹקֶמֶת.</p>
</blockquote>

<blockquote>
<p>וְלוּלֵי זֹאת חַי אֲנִי אִם אֶחְפֹּץ</p>
</blockquote>

<blockquote>
<p>לְבַלַּע וּלְהַשְׁחִית אַף כִּי מַשְׁחִית אָנִי.&quot;</p>

<br />

<p>כָּזֶה דִּבֶּר הַצָּר לְהַצְדִּיק אֶת רִשְׁעָתוֹ</p>
</blockquote>

<blockquote>
<p>כְּדֶרֶךְ רָשָׁע עָרִיץ מִצְטַדֵּק בְּיוֹם אַשְׁמָתוֹ</p>
</blockquote>

<blockquote>
<p>וְאַחַר יָרַד מִמּוֹשָׁבוֹ מֵרֹאשׁ עֵץ הַגָּבֹהַּ</p>
</blockquote>

<blockquote>
<p>וַיִּתְעָרֵב בַּחַיּוֹת הַמְצַחֲקוֹת הוֹלְכוֹת עַל אַרְבַּע</p>
</blockquote>

<blockquote>
<p>וְנִרְאָה כְאַחַד מֵהֶן בְּתֹאַר הַיָּשָׁר בְּעֵינָיו</p>
</blockquote>

<blockquote>
<p>לָתוּר אַנְשֵׁי חֶרְמוֹ לָדַעַת מוֹצָאָם וּמוֹבָאָם</p>
</blockquote>

<blockquote>
<p>לִשְׁמֹעַ מַה־יְּדַבֵּרוּ וְלִרְאוֹת מַה־יַּעֲשׂוּ.</p>
</blockquote>

<blockquote>
<p>פַּעַם הִתְחַפֵּשׂ כָּאֲרִי הוֹלֵךְ מִסָּבִיב לָמוֹ</p>
</blockquote>

<blockquote>
<p>וְעֵינוֹ גֶחָלִים תְּלַהֵט וּפַעַם כְּמוֹ נָמֵר</p>
</blockquote>

<blockquote>
<p>אֲשֶׁר יָשׁוּר לִשְׁנֵי עֳפָרִים הָרֹעִים בַּשּׁוֹשַׁנִּים</p>
</blockquote>

<blockquote>
<p>רֶגַע יִכְרַע מִנֶּגֶד וְרֶגַע יְשַׁנֶּה מְקוֹמוֹ</p>
</blockquote>

<blockquote>
<p>וְיִרְבַּץ כְּמוֹ אוֹרֵב לַחֲטֹף אֹתָם יַחַד</p>
</blockquote>

<blockquote>
<p>אֹתוֹ בְכַף הַיְמָנִית וְאֹתָהּ בְכַף הַשְּׂמָאלִית</p>
</blockquote>

<blockquote>
<p>אַךְ אָז הִקְשִׁיב קוֹל נִיב שְׂפָתַיִם</p>
</blockquote>

<blockquote>
<p>וַיַּט אָזְנוֹ וַיִּשְׁמַע וְהִנֵּה אָדָם הָרִאשׁוֹן</p>
</blockquote>

<blockquote>
<p>מְדַבֵּר עַל לֵב חַוָּה לָשׁוֹן רַכָּה כָזֹאת:</p>

<br />

<p>&quot;רַעְיָתִי יְחִידָתִי מְנַת חֶלְקִי בַנְּעִימִים</p>
</blockquote>

<blockquote>
<p>וְרֹאשׁ שִׂמְחָתִי בַחַיִּים! הֲלֹא תֵדְעִי לָךְ</p>
</blockquote>

<blockquote>
<p>כִּי אֵל שַׁדַּי אֲשֶׁר יָצַר אֹתָנוּ</p>
</blockquote>

<blockquote>
<p>וְאֶרֶץ רַחֲבַת יָדַיִם הֵכִין לוֹ לָשֶׁבֶת</p>
</blockquote>

<blockquote>
<p>הוּא רַב חֶסֶד וּנְדִיב לֵב גָּדוֹל לִמְאֹד</p>
</blockquote>

<blockquote>
<p>כִּי הֲקִימָנוּ מֵעָפָר וְנַחֲלָה טוֹבָה הִנְחִילָנוּ</p>
</blockquote>

<blockquote>
<p>עַד לֹא נוֹצַרְנוּ מָה נָתַנּוּ לוֹ</p>
</blockquote>

<blockquote>
<p>וּמַה־מִּיָּדֵינוּ יִקָּח וּמַחְסוֹר לוֹ אָיִן</p>
</blockquote>

<blockquote>
<p>אָף לֹא הֶעֱמִיס עֲבֹדָה קָשָׁה עָלֵינוּ</p>
</blockquote>

<blockquote>
<p>כִּי מִכָּל עֲצֵי הַגָּן נֹשְׂאֵי פְרִי חֶמֶד</p>
</blockquote>

<blockquote>
<p>מֵעֵץ הַדַּעַת לְבַדּוֹ צִוָּנוּ לְבַל נֹאכַל</p>
</blockquote>

<blockquote>
<p>הוּא עֵץ הַמָּוֶת הַקָּרוֹב לְעֵץ הַחַיִּים</p>
</blockquote>

<blockquote>
<p>וְנַחֲנוּ לֹא נֵדַע מַה הוּא הַמָּוֶת</p>
</blockquote>

<blockquote>
<p>אָכֵן אָיֹם וְנוֹרָא הוּא הֲלֹא שָׁמַעְתְּ</p>
</blockquote>

<blockquote>
<p>דְּבַר אֱלֹהִים לֵאמֹר הָאֹכֵל מִפִּרְיוֹ יָמוּת</p>
</blockquote>

<blockquote>
<p>וּמִצְוָה אַחַת הַזֹּאת נָתַן לָנוּ לְעֵדוּת</p>
</blockquote>

<blockquote>
<p>כִּי נָסוּר לְמִשְׁמַעְתּוֹ אַךְ גְּבוּרָה וּמֶמְשָׁלָה</p>
</blockquote>

<blockquote>
<p>הִרְבָּה לָתֵת לָנוּ לְמַעַן נִכְבּשׁ כָּל בָּשָׂר</p>
</blockquote>

<blockquote>
<p>כָּל נֶפֶש חַיָּה בָאָרֶץ בָּרוּחַ וּבַמָּיִם</p>
</blockquote>

<blockquote>
<p>לָכֵן חָלִילָה לָנוּ לֵאמֹר הַמִּצְוָה הַזֹּאת</p>
</blockquote>

<blockquote>
<p>קָשָׁה עָלֵינוּ מִנְּשׂוֹא. הֵן יָדֵנוּ מַשֶּׂגֶת</p>
</blockquote>

<blockquote>
<p>לְהִתְעַנֵּג מֵרֹב כֹּל וּלְכָל אַוַּת נַפְשֵׁנוּ</p>
</blockquote>

<blockquote>
<p>אֵין רֶסֶן וּמַעְצָר. וְעֵקֶב זֹאת נֵיטִיב</p>
</blockquote>

<blockquote>
<p>לְהוֹדוֹת לָאֵל חַסְדּוֹ לְסַפֵּר טוּבוֹ לַבְּקָרִים</p>
</blockquote>

<blockquote>
<p>וּבְחֵפֶץ לְבַב נִשְקֹד לִנְצֹר עֵצִים אֵלֶּה</p>
</blockquote>

<blockquote>
<p>וְלִנְטֹר אֶת הַנִּצָנִים. וְאִם תִּכְבַּד הָעֲבֹדָה</p>
</blockquote>

<blockquote>
<p>הֲלֹא תָקֵל בִּגְלָלֵךְ וְתִנְעַם לִי בְחֶבְרָתֵךְ&quot;</p>
</blockquote>

<blockquote>
<p>וַתַּעַן חַוָּה וַתֹּאמַר: &quot;מִמְּךָ וּלְמַעַנְךָ נוֹצָרְתִּי</p>
</blockquote>

<blockquote>
<p>בָּשָׂר מִבְּשָׂרְךָ אָנִי וּמִבַּלְעָדֶיךָ לַשָּׁוְא חַיָּי</p>
</blockquote>

<blockquote>
<p>אַתָּה הוֹרִי וּמוֹרִי וּדְבָרְךָ אֱמֶת וָצֶדֶק</p>
</blockquote>

<blockquote>
<p>עָלֵינוּ לְשַׁבֵּחַ אֹתוֹ וּלְהַלְּלוֹ כָּל הַיָּמִים</p>
</blockquote>

<blockquote>
<p>וְעָלַי בְיֶתֶר עֹז כְּיֶתֶר תַּגְמוּלוֹהִי עָלָי</p>
</blockquote>

<blockquote>
<p>כִּי רַב וְיָקָר מִמֶּנִּי עָשָׂה לִי לַבָּעַל</p>
</blockquote>

<blockquote>
<p>וְגַם עֵזֶר כְּנֶגְדְּךָ לֹא מָצָא בִּלְעָדָי</p>
</blockquote>

<blockquote>
<p>וַאֲנִי זָכוֹר אֶזְכֹּר יוֹם בּוֹ הֱקִיצוֹתִי</p>
</blockquote>

<blockquote>
<p>כִּי נִפְקְחוּ עֵינַי וְהִנְנִי ישֶׁבֶת בַּצֵּל</p>
</blockquote>

<blockquote>
<p>בֵּין צִצִּים וּפְרָחִים וַיִּפָּלֵא בְעֵינַי לִמְאֹד</p>
</blockquote>

<blockquote>
<p>מִי וְאָנָה אָנֹכִי וְאֵיכָה וּמֵאַיִן בָּאתִי</p>
</blockquote>

<blockquote>
<p>אָז שָׁמַעְתִּי בְאָזְנַי קוֹל מַיִם נוֹזְלִים</p>
</blockquote>

<blockquote>
<p>יֹצְאִים מִן הַמְּעָרָה וַיִּקָּווּ לִבְרֵכָה אַחַת</p>
</blockquote>

<blockquote>
<p>וַיַּעַמְדוּ כִרְאִי מוּצָק כְּעֵין הָרָקִיעַ לָטֹהַר</p>
</blockquote>

<blockquote>
<p>וּלְתֻמִּי הָלַכְתִּי יָשַׁבְתִּי עַל הָעֵשֶׂב בַּחוֹף</p>
</blockquote>

<blockquote>
<p>לְהִתְבּוֹנֵן בִּרְאִי הַזַּךְ הַנִּרְאֶה כִרְאִי הַשַּׁחַק</p>
</blockquote>

<blockquote>
<p>וְכַאֲשֶׁר נָטִיתִי לְהַבִּיט וְהִנֵּה תְמוּנָה לְנֶגְדִּי</p>
</blockquote>

<blockquote>
<p>בָּאָה מִתּוֹךְ הַמַּיִם וַתֵּט לְהַבִּיט בְּפָנָי</p>
</blockquote>

<blockquote>
<p>וְכַאֲשֶׁר נְסוּגֹתִי אָחוֹר כֵּן נָסוֹגָה מֵאַחֲרָי</p>
</blockquote>

<blockquote>
<p>וּמִדֵּי שַׁבְתִּי לִרְאוֹתָהּ כֵּן שָׁבָה לִקְרָאתִי</p>
</blockquote>

<blockquote>
<p>וַתִּרְאֵנִי עַיִן בְּעַיִן בְּרֹב אַהֲבָה וְרָצוֹן</p>
</blockquote>

<blockquote>
<p>וְכֵן נִמְשַׁכְתִּי לִרְאוֹתָהּ לֹא שְׂבָעה עֵינִי</p>
</blockquote>

<blockquote>
<p>עַד אֲשֶׁר שָׁמַעְתִּי קוֹל קֹרֵא בְאָזְנָי:</p>

<br />

<p>&quot;קוּמִי יְפַת הַתֹּאַר! הַתְּמוּנָה אֲשֶׁר תִּרְאִי</p>
</blockquote>

<blockquote>
<p>הִיא תְמוּנַת פָּנַיִךְ עִמֵּךְ בָּאָה וְשָׁבָה</p>
</blockquote>

<blockquote>
<p>לְכִי אַחֲרַי וְאוֹלִיכֵךְ לֹא לְצֵל וּתְמוּנָה</p>
</blockquote>

<blockquote>
<p>כִּי אִם לְאָדָם אֲשֶׁר יִתְאָו יָפְיֵךְ</p>
</blockquote>

<blockquote>
<p>בְּשַׁגָּם צַלְמוֹ אַתְּ; תַּחַת כְּנָפָיו תֶּחְסִי</p>
</blockquote>

<blockquote>
<p>וַהֲמֹנִים רַבִּים בִּדְמוּתֵךְ תֵּלְדִי לוֹ מִבָּטֶן</p>
</blockquote>

<blockquote>
<p>וּלְזֹאת יִקָּרֵא שְׁמֵךְ אֵם זֶרַע הָאָדָם.&quot;</p>

<br />

<p>כְּשָׁמְעִי קוֹל הַזֶּה מִפִּי מְדַבֵּר נִסְתָּר</p>
</blockquote>

<blockquote>
<p>הוֹאַלְתִּי לָלֶכֶת אַחֲרָיו בַּאֲשֶׁר יַנְחֵנִי</p>
</blockquote>

<blockquote>
<p>עַד עֵינִי רָאָתְךָ אַדִּיר וּגְבַהּ קוֹמָה</p>
</blockquote>

<blockquote>
<p>עֹמֵד תַּחַת הָאֵשֶׁל. אָז חָשַׁבְתִּי בְלִבִּי</p>
</blockquote>

<blockquote>
<p>כִּי נֹפֵל אַתָּה מֵהַתְּמוּנָה רָאִיתִי בַמַּיִם</p>
</blockquote>

<blockquote>
<p>בְּהֶדֶר חֵן וָנֹעַם; וָאֹמַר לָסוֹג אָחוֹר</p>
</blockquote>

<blockquote>
<p>אַךְ אַתָּה מִהַרְתָּ וַתִּקְרָא אֵלַי בְּקוֹל</p>
</blockquote>

<blockquote>
<p>&quot;שׁוּבִי חַוָּה יָפָתִי! לָמָה תָנוּסִי מִפָּנָי</p>
</blockquote>

<blockquote>
<p>הֲלֹא מִמֶּנִּי חֻצַבְתְּ וְעַצְמִי וּבְשָׂרִי אַתְּ</p>
</blockquote>

<blockquote>
<p>אַחַת מִצַּלעוֹתַי נָתַתִּי לִבְנוֹת גֵּוֵךְ</p>
</blockquote>

<blockquote>
<p>וְעֶצֶם מִמְּקוֹר חַיָּתִי לַעֲשׂוֹתֵךְ נֶפֶשׁ חַיָּה</p>
</blockquote>

<blockquote>
<p>לְמַעַן תֵּשְבִי לִימִינִי וְעֵזֶר כְּנֶגְדִּי תִהְיִי</p>
</blockquote>

<blockquote>
<p>וְעַתָּה אֲשַׁחֵר פָּנַיִךְ כְּחֵלֶק לִבִּי וְנַפְשִׁי</p>
</blockquote>

<blockquote>
<p>כִּי קְנִיתִיךְ לְאִשָּׁה וַחֲצִי בְשָׂרִי אָתְּ&quot;</p>
</blockquote>

<blockquote>
<p>וְאַחַר אָחַזְתָּ בִּימִינִי וְנַפְשִׁי רָצְתָה בָךְ</p>
</blockquote>

<blockquote>
<p>וּמֵאָז הֵבַנְתִּי רָאִיתִי כִּי תִפְאֶרֶת אִישׁ</p>
</blockquote>

<blockquote>
<p>רַבָּה מֵרַבַּת חֵן וְטוֹבָה חָכְמָה מִיֹּפִי.&quot;</p>

<br />

<p>כָּזֹאת דִּבְּרָה אִמָּנוּ אֵם לְכָל חָי</p>
</blockquote>

<blockquote>
<p>וְהַכָּרַת פָּנֶיהָ עָנְתָה בָהּ אַהֲבַת דֹדִים</p>
</blockquote>

<blockquote>
<p>כִּי נִכְבְּשָׁה הַצְּנוּעָה וַתְּחַבֵּק אֶת אָבִינוּ</p>
</blockquote>

<blockquote>
<p>וְאֶשְׁכְּלוֹת שָׁדֶיהָ כִּמְעַט נָגְעוּ בְּשֶׁלוֹ</p>
</blockquote>

<blockquote>
<p>כִּי שְׁנֵיהֶם עֵירֻמִים בִּלְתִּי קְוֻצוֹת רֹאשָׁהּ</p>
</blockquote>

<blockquote>
<p>קְוֻצוֹת שֵׂעָר צָהֹב כִּסּוּם הֵנָּה וָהֵנָּה.</p>
</blockquote>

<blockquote>
<p>וְהוּא רָאָה יָפְיָהּ וְעַנְוָתָהּ בַּשִּׁבְיָה</p>
</blockquote>

<blockquote>
<p>וַיִּצְחַק בְּלִבּוֹ וַיַּצְהֵל לָהּ פָנִים</p>
</blockquote>

<blockquote>
<p>וּכְבָחוּר יִבְעַל בְּתוּלָה לְמוֹעֵד הָאָבִיב</p>
</blockquote>

<blockquote>
<p>כֵּן שָׂשׂ עָלֶיהָ וַיִּשַּׁק פִּי תַמָּתוֹ.</p>
</blockquote>

<blockquote>
<p>וְהַשָּׂטָן מֵרֹב קִנְאָה הֵסֵב פָּנָיו מֵהֶם</p>
</blockquote>

<blockquote>
<p>רַק בְּעַיִן רָעָה הִבִּיט מֵאַחֲרָיו וַיֹּאמַר:</p>

<br />

<p>&quot;קַצְתִּי בְחַיַּי מִפְּנֵיהֶם נַעֲוֵיתִי מֵרְאוֹת</p>
</blockquote>

<blockquote>
<p>אֵיךְ שְׁנַיִם אֵלֶּה יוֹשְׁבִים בְּגַן עֵדֶן</p>
</blockquote>

<blockquote>
<p>מְחַבְּקִים מְנַשְּׁקִים וְשָׂשִׂים בְּעֵדֶן הָאַהֲבָה</p>
</blockquote>

<blockquote>
<p>עֵדֶן עֲלֵי עֵדֶן; וַאֲנִי הָשְׁלַכְתִּי לִשְׁאוֹל</p>
</blockquote>

<blockquote>
<p>מָקוֹם נֶעֱזָב מִשָּׂשׂוֹן וְאַהֲבָה נֶעְדָּרֶת</p>
</blockquote>

<blockquote>
<p>רַק תּוֹחֶלֶת מְמֻשָּׁכָה וְתַאֲוָה לֹא נִהְיָה</p>
</blockquote>

<blockquote>
<p>תִּבְעַר כַּמַּחֲלָה בְלִבִּי לְהוֹסִיף כִּלְיוֹן עֵינַיִם</p>
</blockquote>

<blockquote>
<p>עַל דַּאֲבוֹן נָפֶשׁ. אָכֵן בַּל אֶשְׁכַּח נָא</p>
</blockquote>

<blockquote>
<p>הַדָּבָר שָׁמַעְתִּי מִפִּיהֶם שֶׁאֵין מֶמְשַׁלְתָּם בַּכֹּל</p>
</blockquote>

<blockquote>
<p>כִּי נִזְהֲרוּ מִלֶּאֱכֹל מִפְּרִי עֵץ אֶחָד</p>
</blockquote>

<blockquote>
<p>הַנִּקְרָא עֵץ הַדַּעַת. הֲמִן הַדַּעַת יִנָּזְרוּ?</p>
</blockquote>

<blockquote>
<p>זַר הַדָּבָר בְּעֵינַי לֹא אוּכַל שַׁחֲרוֹ</p>
</blockquote>

<blockquote>
<p>הַמְקַנֵּא אֲדוֹנָם בָּם? הֲיֵשׁ עָוֶל בְּדַעַת</p>
</blockquote>

<blockquote>
<p>אִם מָוֶת בְּהַשְׂכֵּל? אֵיך יִחְיֶה הָאָדָם</p>
</blockquote>

<blockquote>
<p>עַל כֶּסֶל לְבַדּוֹ? הֲזֶה חֶלְקוֹ בַנְעִימִים</p>
</blockquote>

<blockquote>
<p>כִּי סָכָל יִשָּׁאֵר לִהְיוֹת לוֹ לְעֵדוּת</p>
</blockquote>

<blockquote>
<p>כִּי נֶאֱמָן לִבּוֹ וְאָזְנוֹ אֹזֶן קַשָּׁבֶת?</p>
</blockquote>

<blockquote>
<p>לָכֵן פֹּה הַמְּצוּדָה הֶאָח כּי מָצָאתִי</p>
</blockquote>

<blockquote>
<p>לְתָפְשָׂם כַּאֲשֶׁר יָזַמְתִּי; כִּי אַשִּׂיא אֹתָם</p>
</blockquote>

<blockquote>
<p>לִפְקֹחַ עֵינָם לְהַשְׂכִּיל לַעֲזֹב אֶת הַמִּצְוָה</p>
</blockquote>

<blockquote>
<p>אֲשֶׁר נָטַל אֲדוֹנָם בְּרוּחַ קִנְאָה עֲלֵיהֶם</p>
</blockquote>

<blockquote>
<p>כִּי הִשְׁפִּיל נַפְשָׁם וְהִרְחִיק לִבָּם מִדַּעַת</p>
</blockquote>

<blockquote>
<p>לְבַל יִהְיוּ כֵאלֹהִים. וְהֵם יִתְאַוּוּ תַאֲוָה</p>
</blockquote>

<blockquote>
<p>יָזִידוּ לִהְיוֹת כָּמוֹהוּ יִטְעֲמוּ וְכֵן יָמוּתוּ.</p>
</blockquote>

<blockquote>
<p>אַךְ אֵלְכָה לִי לָתוּר בַּגָּן תְּחִלָּה</p>
</blockquote>

<blockquote>
<p>לְחַפֵּשׂ חֵפֶשׂ מְחֻפָּשׂ בְּכָל עֵבֶר וּפִנָּה</p>
</blockquote>

<blockquote>
<p>אוּלַי יִקָּרֶה לִקְרָאתִי עַל עֵין הַמַּיִם</p>
</blockquote>

<blockquote>
<p>אוֹ בְסֵתֶר צֶאֱלִים אַחַד הַמַּלְאָכִים</p>
</blockquote>

<blockquote>
<p>הַמִּתְהַלְּכִים פֹּה בָאָרֶץ וְאֶשְמַע מַה־בְּפִיו</p>
</blockquote>

<blockquote>
<p>לְהוֹעִיל לִי בִמְזִמָּתִי. וְאַתֶּם שְׁנֵי אֲהוּבִים</p>
</blockquote>

<blockquote>
<p>רְאוּ חַיִּים וְשָׂשׂוֹן עִלְזוּ כַאֲשֶׁר תַּשִׂיגוּ</p>
</blockquote>

<blockquote>
<p>עַד שׁוּבִי אֲלֵיכֶם; כִּי עוֹד מְעָט</p>
</blockquote>

<blockquote>
<p>יָגוֹן וַאֲנָחָה תַשִּׂיגוּ וְנָסוּ שָׂשׂוֹן וְשִׂמְחָה.&quot;</p>

<br />

<p>מִדֵּי דַבְּרוֹ כָזֶה סָר בְּגַאֲוָה וָבוּז</p>
</blockquote>

<blockquote>
<p>וַיֵּלֶךְ כִּמְרַגֵּל חֶרֶשׁ הַשֹּׁמֵר אֵת צְעָדָיו</p>
</blockquote>

<blockquote>
<p>לָתוּר בַּיַּעַר וַעֲרָבָה וְכָל הַר וּבִקְעָה.</p>
</blockquote>

<blockquote>
<p>וְעַד כֹּה וָכֹה וְהַשֶּׁמֶשׁ רָפָה לַעֲרוֹב</p>
</blockquote>

<blockquote>
<p>וְנָטָה לִקְצֵה הַשָּׁמַיִם הַמַּגִּיעַ אַרְצָה בַיָּם</p>
</blockquote>

<blockquote>
<p>וְטֶרֶם כִּלָּה מְבוֹאוֹ הִשְקִיף בְּעֵין אוֹרוֹ</p>
</blockquote>

<blockquote>
<p>לְנֹכַח גַּן עֵדֶן מוּל הַשַּעַר קֵדְמָה</p>
</blockquote>

<blockquote>
<p>וְשָׁם סֶלַע נִשְׁפֶּה לָבָן כְּשַׁיִשׁ טָהוֹר</p>
</blockquote>

<blockquote>
<p>וְגָבְהוֹ עַד שְׁחָקִים וְאֵין לַעֲלוֹת בּוֹ</p>
</blockquote>

<blockquote>
<p>בִּלְתִּי בְמַסְלוּל הָעֹלֶה מִתַּחַת עַד רֹאשׁוֹ</p>
</blockquote>

<blockquote>
<p>כִּי הַסֶּלַע כֻּלּוֹ מָלֵא שִׁנַּיִם מְצֻקִים</p>
</blockquote>

<blockquote>
<p>וּרְכָסִים מִכָּל עֵבֶר חֹסְמִים אֶת הָעֹבְרִים</p>
</blockquote>

<blockquote>
<p>וּבֵין שִׁנֵּי הַסֶּלַע הַתְּלּוּלִים לְמַעְלָה רֹאשׁ</p>
</blockquote>

<blockquote>
<p>יוֹשֵב שַׂר הַצָּבָא עַל מִשְׁמַרְתּוֹ בַלַּיְלָה</p>
</blockquote>

<blockquote>
<p>הוּא הָאִישׁ גַּבְרִיאֵל רֹאשׁ לְשֹׁמְרֵי אָדָם</p>
</blockquote>

<blockquote>
<p>וְנַעֲרֵי צְבָא מָרוֹם מְשַׂחְקִים בְּעֹז לְפָנָיו</p>
</blockquote>

<blockquote>
<p>מִקָּרוֹב לָהֶם נֹצְצִים כְּלֵי נֶשֶק שָׁמַיִם</p>
</blockquote>

<blockquote>
<p>מָגֵן כּוֹבַע וְרֹמַח כְּלַהַט זָהָב וּבָרֶקֶת</p>
</blockquote>

<blockquote>
<p>וְהִנֵּה בְרֶגַע הַהוּא נִרְאָה אוּרִיאֵל אֲלֵיהֶם</p>
</blockquote>

<blockquote>
<p>מֻעָף בִּיעָף מִמַּעַל עַל כְּנַף הַשֶּמֶשׁ</p>
</blockquote>

<blockquote>
<p>כְּמוֹ בְלֵיל הַחֹרֶף בְּהִתְחַמֵּם הַשַּׁחַק מֵאֵשׁ</p>
</blockquote>

<blockquote>
<p>יִיָּרֶה כַחֵץ הַכּוֹכָב וְהָיָה לְאוֹת לַמַּלָּחִים</p>
</blockquote>

<blockquote>
<p>מֵאֵיזֶה עֵבֶר בַּיָּם קָרוֹב הַסַּעַר לָבוֹא</p>
</blockquote>

<blockquote>
<p>כֵּן חָשׁ אוּרִיאֵל מֵחוּג הַשֶּמֶשׁ וַיִּקְרָא:</p>

<br />

<p>&quot;גַּבְרִיאֵל! הֵן אַתָּה נִצָּב עַל מִשְׁמַרְתֶּךָ</p>
</blockquote>

<blockquote>
<p>לִשְׁקֹד הֲלוֹם וְלִשְׁמֹר נָוֶה שַׁאֲנָן הַזֶּה</p>
</blockquote>

<blockquote>
<p>לְבַל יָבוֹא לְתוֹכוֹ דָּבָר רַע וְטָמֵא</p>
</blockquote>

<blockquote>
<p>וַאֲנִי פָגַשְׁתִּי הַיּוֹם מַלְאָךְ בִּשְׁמֵי מְעוֹנִי</p>
</blockquote>

<blockquote>
<p>אֲשֶׁר עָבַר בַּצָּהֳרַיִם וְנִרְאָה לְמַרְאֵה עָיִן</p>
</blockquote>

<blockquote>
<p>כְּהֹלֵךְ לִדְרשׁ בָּאָרֶץ מִפְלְאוֹת אֵל שַׁדָּי</p>
</blockquote>

<blockquote>
<p>וְלִרְאוֹת אֵת אָדָם הַנִּבְרָא בְצֶלֶם אֱלֹהִים</p>
</blockquote>

<blockquote>
<p>וְלָכֵן הוֹרֵיתִי לוֹ הַדֶּרֶךְ לִמְחוֹז חֶפְצוֹ</p>
</blockquote>

<blockquote>
<p>וְהִבַּטְתִּי אַחֲרָיו בְּעֵינַי עַל שְׁבִיל מְרוּצָתוֹ</p>
</blockquote>

<blockquote>
<p>עַד רִדְתּוֹ עַל הָהָר מִצָּפוֹן לְעֵדֶן</p>
</blockquote>

<blockquote>
<p>אָז הִכַּרְתִּי מַרְאֵהוּ שֶׁלֹּא מִשֶּׁלָּנוּ הוּא</p>
</blockquote>

<blockquote>
<p>כִּי רִגְשׁוֹת לִבּוֹ עָנוּ בְּפָנָיו לְרָעָה</p>
</blockquote>

<blockquote>
<p>וְלֹא סָרָה עֵינִי מִמֶּנּוּ עַד הִתְעַלֵּם בַּצֵּל</p>
</blockquote>

<blockquote>
<p>וְלֹא רְאִיתִיו עוֹד. וְלָכֵן יָרֵא אָנֹכִי</p>
</blockquote>

<blockquote>
<p>פֶּן מֵאֲסִירֵי שְׁאוֹל הוּא פָּרַץ וְנִמְלָט</p>
</blockquote>

<blockquote>
<p>לִפְרֹעַ פְּרָעוֹת שֵׁנִית וְאַתָּה בַּקֵּשׁ וְתִמְצָאֶנּוּ&quot;</p>

<br />

<p>וְגַבְרִיאֵל גִּבּוֹר בַּעַל כְּנָפַיִם עָנָה לֵאמֹר</p>
</blockquote>

<blockquote>
<p>&quot;כֵּן יָאָתָה לְךָ אוּרִיאֵל לִרְאוֹת לְמֵרָחוֹק</p>
</blockquote>

<blockquote>
<p>כִּי עֵינְךָ אוֹר בָּהִיר וּזְבוּלְךָ בֵּית־שָׁמֶשׁ.</p>
</blockquote>

<blockquote>
<p>וְהִנֵּה מִפְּנֵי הַשֹּׁמְרִים אֵין עֹבֵר וּבָא</p>
</blockquote>

<blockquote>
<p>דֶּרֶךְ הַשַּׁעַר הַזֶּה זוּלָתִי הַיְדֻעִים מִשָּמָיִם</p>
</blockquote>

<blockquote>
<p>ולְמִן הַצָּהֳרַיִם לֹא הָיָה בָזֶה אֹרֵחַ.</p>
</blockquote>

<blockquote>
<p>וְאִם בְּעֵצָה רָעָה רוּחַ אַחַד הַחִיצוֹנִים</p>
</blockquote>

<blockquote>
<p>דָּלַג מֵעַל לְגֶדֶר וּבָא כְגַנָּב פְּנִימָה</p>
</blockquote>

<blockquote>
<p>כִּי הֲלֹא יָדַעְתָּ שֶׁאֵין בְּכֹחַ אֲבָנִים</p>
</blockquote>

<blockquote>
<p>אוֹ בְרִיחֵי בַרְזֶל לִכְלוֹא אֶת הָרוּחַ</p>
</blockquote>

<blockquote>
<p>וְהוּא נְחְבָּא בַגָּן כַּאֲשֶׁר אַתָּה דֹבֵר</p>
</blockquote>

<blockquote>
<p>אֶמְצָאֶנּוּ בַּאֲשֶׁר הוּא בְּאֵיזֶה תֹאַר שֶׁיִּתְחַפֵּשׂ</p>
</blockquote>

<blockquote>
<p>כָּעֵת מָחָר בַּבֹּקֶר עַד עֲלוֹת הַשָּׁחַר.&quot;</p>

<br />

<p>הוּא כִלָּה לְדַבֵּר וְאוּרִיאֵל שָׁב לִמְקוֹמוֹ</p>
</blockquote>

<blockquote>
<p>רֹכֵב עַל כְּנַף הָאוֹר; כְּשֶׁבָּא כֵּן הָלַךְ</p>
</blockquote>

<blockquote>
<p>וְהִגִּיעַ לְבֵית זְבוּלוֹ בְּהֵאָסֵף אוֹר הָאָרֶץ</p>
</blockquote>

<blockquote>
<p>מֵאַחֲרֵי אִיֵיּ אֶצְרָן דֶּרֶך מְבוֹא הַשָּׁמֶשׁ</p>
</blockquote>

<blockquote>
<p>וְאֵין יֹדֵעַ וּמַכִּיר אִם הַמָּאוֹר הַגָּדוֹל</p>
</blockquote>

<blockquote>
<p>רָץ מְרוּצָתוֹ הַנִּמְרָצָה מִבֹּקֶר עַד עָרֶב</p>
</blockquote>

<blockquote>
<p>אוֹ הָאָרֶץ בַּלָּאָט סָבְבָה עַל צִירָה קֵדְמָה</p>
</blockquote>

<blockquote>
<p>וְנָּטְתָה מִפְּנֵי הַשֶּׁמֶשׁ הַנִשְׁעָר עֹמֵד בְּמַעֲרָב</p>
</blockquote>

<blockquote>
<p>וּשְׁחָקִים עֹטְרֵי כִסְאוֹ יוֹפִיאוּ גַם שָׁמָּה</p>
</blockquote>

<blockquote>
<p>כִּיִ יִּתֵּן מֵהוֹדוֹ עֲלֵיהֶם וּמִנֹּגַה נֶגְדּוֹ יַזְהִירוּ.</p>
</blockquote>

<blockquote>
<p>וְהִנֵּה הִגִּיעַ הַנָּשֶׁף; הָאֲדָמָה כִסְּתָה פָנֶיהָ</p>
</blockquote>

<blockquote>
<p>בִּצְעִיף עֲלָטָה וַעֲרָפֶל וּשְׁאוֹנָהּ קָם לִדְמָמָה</p>
</blockquote>

<blockquote>
<p>כִּי חַיָּה וְעוֹף נָדְדוּ הָלְכוּ לִמְנוּחָתָם</p>
</blockquote>

<blockquote>
<p>אֵלֶּה לִיצוּעַ דֶּשֶׁא וְאֵלֶּה לְקֵן וַאֲרֻבָּה</p>
</blockquote>

<blockquote>
<p>בִּלְתִּי הַצִּפּוֹר עֵר הַנֹּתֵן זְמִרוֹת בַּלַּיְלָה</p>
</blockquote>

<blockquote>
<p>הִשְׁמִיעַ שִׁיר וּרְנָנָה בְּקוֹל עָרֵב וְנָעִים</p>
</blockquote>

<blockquote>
<p>אֹזֶן שָׁמְעָה וַתְּאַשְּׁרֵהוּ. אָז נִרְאוּ הַכּוֹכָבִים</p>
</blockquote>

<blockquote>
<p>כְּסַפִּירִים נֹצְצִים בָּרָקִיעַ וְכוֹכָב הַנֹּגַהּ</p>
</blockquote>

<blockquote>
<p>הוֹלֵךְ וְאוֹר בְּרֹאשָׁם כִּמְפַקֵּד צְבָא הַמָּרוֹם</p>
</blockquote>

<blockquote>
<p>עַד עֲלוֹת הַלְּבָנָה מִתּוֹךְ עַנְנֵי חֻפָּתָהּ</p>
</blockquote>

<blockquote>
<p>וְנִרְאֲתָה בְלֹא צָעִיף כְּמַלְכָּה בְּהוֹד יָפְיָהּ</p>
</blockquote>

<blockquote>
<p>עֹטָה בוּץ וְכֶסֶף וְהָאָרֶץ הֵאִירָה מִכְּבוֹדָהּ.</p>

<br />

<p>אָז יְדַבֵּר אָדָם לְחַוָּה &quot;רַעְיָתִי יָפָתִי!</p>
</blockquote>

<blockquote>
<p>הֲלֹא זְמַן הַלַּיְלָה יְחַוֶּה לָנוּ דָעַת</p>
</blockquote>

<blockquote>
<p>וְכָל הַחַיִּים לְמִינֵיהֶם הַיְשֵׁנִים כָּעֵת יוֹרוּנוּ</p>
</blockquote>

<blockquote>
<p>לָשׁוּב לְהַרְגִּיעַ כְּמוֹהֶם! כִּי מְלָאכָה וּמְנוּחָה</p>
</blockquote>

<blockquote>
<p>נָתַן לָנוּ אֱלֹהִים כָּיּוֹם וָלַיְלָה חֲלִיפוֹת</p>
</blockquote>

<blockquote>
<p>וְהַתְּנוּמָה כִּרְסִיסֵי לַיְלָה נָפְלָה עַל עַפְעַפֵּינוּ</p>
</blockquote>

<blockquote>
<p>עַד כָּבְדוּ עֵינֵינוּ וְשֵׁנָה תֶּעֱרַב לָנוּ</p>
</blockquote>

<blockquote>
<p>רָאִיתִי כָּל הַחַיִּים סֹבְבִים הוֹלְכִים בַּיּוֹם</p>
</blockquote>

<blockquote>
<p>וְאֵין לָהֶם מְלָאכָה לִשְׁבֹּת מִמֶּנָּה בַלָּיְלָה</p>
</blockquote>

<blockquote>
<p>וְהָאָדָם נִבְדַּל מֵהֶם כִּי לְעָמָל יוּלָד</p>
</blockquote>

<blockquote>
<p>לַעֲשׂוֹת מְלֶאכֶת מַחֲשֶׁבֶת; כִּי נִכְבָּד הוּא</p>
</blockquote>

<blockquote>
<p>וְעַד הָאֱלֹהִים יָבוֹא כָּל מַעֲשֵׂהוּ וּדְרָכָיו</p>
</blockquote>

<blockquote>
<p>לֹא כֵן הַבְּהֵמָה הַהוֹלֶכֶת בְּאַוַּת נַפְשָׁהּ</p>
</blockquote>

<blockquote>
<p>אֵין חֵלֶק לָהּ בֵּאלֹהִים וְאֵין מַעֲשֶׂה וָחֶשְׁבּוֹן.</p>
</blockquote>

<blockquote>
<p>וְנַחְנוּ נַשְׁכִּים לְמָחָר כִּזְרֹחַ הַשֶּמֶשׁ מִקָּדִים</p>
</blockquote>

<blockquote>
<p>וְנִשְׁקֹד עַל מְלַאכְתֵּנוּ לְהָקִים וּלְהָכִין לָנוּ</p>
</blockquote>

<blockquote>
<p>אֵת סֻכָּתֵנוּ הַנְּעִימָה מַעֲשֵׂה שׁוֹשָׁן וּשְׂבָכָה</p>
</blockquote>

<blockquote>
<p>וּלְפַנּוֹת לָנוּ הָרְחוֹב שֶׁשָּׁם נְהַלֵּךְ בַּצָהֳרָיִם</p>
</blockquote>

<blockquote>
<p>כִּי סִירִים סְבֻכִים עָלוּ וְכִסּוּ נְתִיבוֹתָיו</p>
</blockquote>

<blockquote>
<p>וְאֵין לָנוּ יָדַיִם לְהָסִיר כָּל נְטִישׁוֹתֵיהֶם</p>
</blockquote>

<blockquote>
<p>וְגַם צִיצִים נֹבְלִים וְנִטְפֵי עֲצֵי שָׁמֶן</p>
</blockquote>

<blockquote>
<p>אֲשֶׁר יִזְעֲקוּ בְעֵינֵינוּ לְטַאטֵם כְּדֹמֶן וּסְחִי</p>
</blockquote>

<blockquote>
<p>לְבַל יֵרָאֶה בְּתוֹךְ מַחֲנֵנוּ עֶרְוַת דָּבָר.</p>
</blockquote>

<blockquote>
<p>אֶפֶס לְעֵת כָּזֹאת אֲסַפְּרָה אֶל חֹק</p>
</blockquote>

<blockquote>
<p>הַלַּיְלַה אָמַר לָנוּ לִשְׁכַּב בְּשָׁלוֹם יַחְדָּיו.&quot;</p>

<br />

<p>וְחַוָּה בְּחֵן שִׂפְתוֹתֶיהָ עָנְתָה וַתֹּאמַר</p>
</blockquote>

<blockquote>
<p>&quot;אַתָּה הוֹרִי וּמוֹרִי! כָּל אֲשֶׁר תְּדַבֵּר</p>
</blockquote>

<blockquote>
<p>אֶעֱשֶׁה וְאֶשְׁמָע כִּי כֵן חָקַק אֱלֹהִים</p>
</blockquote>

<blockquote>
<p>הוּא אֵל מְחֹקְקָךְ וְאַתָּה הוּא מְחֹקְקִי</p>
</blockquote>

<blockquote>
<p>וְזֹאת תּוֹרַת הָאִשָּׁה חָכְמָתָהּ וּתְהִלָּתָהּ</p>
</blockquote>

<blockquote>
<p>לָדַעַת רַק זֹאת לְבַל תִּתְחַכֵּם יוֹתֵר.</p>
</blockquote>

<blockquote>
<p>וַאֲנִי בְדַבְּרִי עִמְּךָ לֹא אַכִּיר הָעִתִּים</p>
</blockquote>

<blockquote>
<p>וְלֹא אֵדַע חֲלִיפוֹתֵיהֶם כִּי כֻלָּם נְעִימִים</p>
</blockquote>

<blockquote>
<p>מָתוֹק אוֹר הַשַּׁחַר וְנָעִים מוֹצָאוֹ מִקֶּדֶם</p>
</blockquote>

<blockquote>
<p>לְעֵת צִפָּרִים יְרַנֵּנוּ; מַה־מָּתוֹק הַשֶּׁמֶשׁ</p>
</blockquote>

<blockquote>
<p>הַמֵּפִיץ קַרְנֵי פָנָיו עֲלֵי אֶרֶץ הַלֵּזוּ</p>
</blockquote>

<blockquote>
<p>דֶּשֶׁא צֶמַח וּפֶרִי וְצִיץ רָטֹב מֵאֶגְלֵי טָל;</p>
</blockquote>

<blockquote>
<p>וּמַה־מָּתוֹק וְנֶחְמָד רַיחַ שִׂיחַ הַשָּׂדֶה</p>
</blockquote>

<blockquote>
<p>אַחֲרֵי זַרְזִיף רְבִיבִים; הָעֶרֶב נָעִים לִמְאֹד</p>
</blockquote>

<blockquote>
<p>אֵין כָּמוֹהוּ בַּתַּעֲנוּגִים; וּמַה־טּוֹב הַלַּיְלָה</p>
</blockquote>

<blockquote>
<p>הַדְּמָמָה וְקוֹל הַצִּפּוֹר; וְהַיָּרֵחַ יָקָר הוֹלֵךְ</p>
</blockquote>

<blockquote>
<p>בֵּין אַבְנֵי אֵשׁ כָּרֹאשׁ בִּצְבָא הַשָּׁמָיִם.</p>
</blockquote>

<blockquote>
<p>אֶפֶס עֵין הַשַּׁחַר וּנְעִים מוֹצָאוֹ מִקֶּדֶם</p>
</blockquote>

<blockquote>
<p>לְעֵת צִפָּרִים יְרַנֵּנוּ; גַּם קַרְנֵי הַשֶּׁמֶשׁ</p>
</blockquote>

<blockquote>
<p>הַנֹּפְלוֹת עֲלֵי אֶרֶץ דֶּשֶא צֶמַח וּפֶרִי</p>
</blockquote>

<blockquote>
<p>וְצִיץ רָטֹב מֵאֶגְלֵי טָל; וְגַם רֵיחַ הַשָּׂדֶה</p>
</blockquote>

<blockquote>
<p>אַחֲרֵי זַרְזִיף רְבִיבִים; גַּם צִלְלֵי עָרֶב</p>
</blockquote>

<blockquote>
<p>גַּם הַדְּמָמָה בַלַּיְלָה עִם קוֹל הַצִּפּוֹר</p>
</blockquote>

<blockquote>
<p>וְגַם הֲלִיכוֹת הַיָּרֵחַ בֵּין אַבְנֵי אֵשׁ</p>
</blockquote>

<blockquote>
<p>לֹא יִמְתְּקוּ לִי יַחְדָּיו לוּלֵי אַתָּה עִמָּדִי.</p>
</blockquote>

<blockquote>
<p>אַךְ לָמָּה יָאִירוּ צְבָא הַשָּׁמַיִם בַּלָּיְלָה?</p>
</blockquote>

<blockquote>
<p>לְמִי כָּל הַמַּרְאֶה וְכֻלָּם יְשֵׁנִים אֵין רֹאֶה?&quot;</p>

<br />

<p>וַיַּעַן אָבִינוּ הָרִאשׁוֹן &quot;חַוָּה אִשָּׁה מַשְׂכָּלֶת</p>
</blockquote>

<blockquote>
<p>בַּת אֱלֹהִים וְאָדָם! הֲלֹא תֵדְעִי לָךְ</p>
</blockquote>

<blockquote>
<p>צְבָא שָׁמַיִם הָאֵלֶּה חֹק נָתוּן לָמוֹ</p>
</blockquote>

<blockquote>
<p>לְהַקִּיף אֶת הָאָרֶץ מֵעֶרֶב עַד עָרֶב</p>
</blockquote>

<blockquote>
<p>לִשְׁקֹעַ וְלַעֲלוֹת חֲלִיפוֹת בְּכָל גָּלִיל וְגָלִיל</p>
</blockquote>

<blockquote>
<p>לְמַעַן יִהְיוּ נְכוֹנִים לְהָאִיר לְעַמִּים יִוָּלֵדוּ</p>
</blockquote>

<blockquote>
<p>פֶּן בַּלַיְלָה יָשׁוּב חשֶׁךְ הַקַּדְמֹנִי לְאֵיתָנוֹ</p>
</blockquote>

<blockquote>
<p>וִיכַבֶּה נֵר הַחַיִּים מִתַּחַת כָּל הַשָּׁמָיִם</p>
</blockquote>

<blockquote>
<p>כִּי מְאֹרוֹת הַקְּטַנִּים מִלְּבַד אֲשֶׁר יָאִירוּ</p>
</blockquote>

<blockquote>
<p>יֵשׁ מַרְפֵּא בְּכַנְפֵיהֶם לְחַמֵם וּלְהַחֲלִים</p>
</blockquote>

<blockquote>
<p>כָּל פְּרִי הָאָרֶץ כָּל צֶמַח לְמִינֵהוּ</p>
</blockquote>

<blockquote>
<p>אֲשֶׁר עַל יָדָם יִכּוֹן וְיַעְצֹר כֹּחַ</p>
</blockquote>

<blockquote>
<p>לְהַבִּיט אוֹר שֶׁמֶשׁ הֶחָזָק מִמֶּנּוּ בַיּוֹם.</p>
</blockquote>

<blockquote>
<p>וְעַתָּה לֹא לְחִנָּם יָהֵלּוּ אֵלֶּה בַלַּיְלָה</p>
</blockquote>

<blockquote>
<p>אַף כִּי מִשֵּׁנָה אֵין עַיִן לִרְאוֹתָם.</p>
</blockquote>

<blockquote>
<p>וְלוּ אָדָם אָיִן מַה־יֶּהְגֶּה לִבֵּךְ?</p>
</blockquote>

<blockquote>
<p>הַאֵין לַשָּׁמַיִם רֹאֶה וְאֵין מְשַׁבֵּחַ לְיוֹצְרָם?</p>
</blockquote>

<blockquote>
<p>הֲלֹא מַחֲנוֹת אֱלֹהִים רִבּוֹתַיִם אַלְפֵי שִׁנְאָן</p>
</blockquote>

<blockquote>
<p>מִתְהַלְּכִים בָּאָרֶץ גַּם בְּשָׁכְבֵנוּ וּבְקוּמֵנוּ</p>
</blockquote>

<blockquote>
<p>וְאֵין אֶחָד נִרְאֶה; וְהֵם כֻּלָּם מַבִּיטִים</p>
</blockquote>

<blockquote>
<p>וּמְשַׁבְּחִים יוֹמָם וָלַיְלָה מַעֲשֵׂה יָדָיו שָׁמָיִם.</p>
</blockquote>

<blockquote>
<p>כַּמָּה פְעָמִים בְּאָזְנֵינוּ שָׁמַעֲנוּ מֵרֹאשׁ הָהָר</p>
</blockquote>

<blockquote>
<p>אוֹ מִלֵּב הַיָּעַר קוֹל כַּחֲצֹת הַלַּיְלָה</p>
</blockquote>

<blockquote>
<p>מְשֹׁרְרֵי מַעְלָה עֹנִים וְזֶה לָזֶה קֹרְאִים</p>
</blockquote>

<blockquote>
<p>וּמְזַמְּרִים שֵׁם יוֹצְרָם. וְגַם מַלְאֲכֵי הַשָּרֵת</p>
</blockquote>

<blockquote>
<p>הַצֹּפִים עַל הַשַּׁעַר הַסֹּבְבִים לְמִשְׁמָר לָנוּ</p>
</blockquote>

<blockquote>
<p>יְנַגְּנוּ כְפַעַם בְּפַעַם עֲלֵי נִבְלֵי שָׁמָיִם</p>
</blockquote>

<blockquote>
<p>בְּמַקְהֵלוֹת יִשְּׂאוּ קוֹלָם יְחַלְּקוּ לָהֶם הַלָּיְלָה</p>
</blockquote>

<blockquote>
<p>יָרֹנּוּ לְרֹאשׁ אַשְׁמֻרוֹת וְיָרִימוּ לִבֵּנוּ לַמָּרוֹם.&quot;</p>

<br />

<p>וְאַחַר הָלְכוּ שְׁנֵיהֶם אֲחוּזֵי יָד לִמְלוּנָתָם</p>
</blockquote>

<blockquote>
<p>הִיא סֻכַּת שָׁלוֹם בָּחַר בָּהּ הָאָמָן</p>
</blockquote>

<blockquote>
<p>אֲדוֹן כָּל הַמַּעֲשִׂים בַּהֲכִינוֹ לִיצִיר כַּפּוֹ</p>
</blockquote>

<blockquote>
<p>דֵּי מִחְיָתוֹ וּמַחְסוֹרוֹ. גַּגָּהּ כַּפּוֹת תְּמָרִים</p>
</blockquote>

<blockquote>
<p>עִם סִבְכֵי הֲדַסִּים אֲחוּזִים כְּמַעֲשֵׂה אָרֶג</p>
</blockquote>

<blockquote>
<p>וְסָפוּן בִּקְנֵה־בֹשֶׂם וְעַנְפֵי עֵץ עָבוֹת;</p>
</blockquote>

<blockquote>
<p>קִירוֹתֶיהָ עֲצֵי לְבוֹנָה עִם אֲהָלִים וְקִנָּמוֹן</p>
</blockquote>

<blockquote>
<p>מְצֻפִּים מִלְמַעְלָה פְּקָעִים פְּטוּרֵי צִצִּים</p>
</blockquote>

<blockquote>
<p>פְּרָחִים וְשׁוֹשַׁנִּים בְּכָל מַרְאֶה וְתֹאַר</p>
</blockquote>

<blockquote>
<p>וְעַל פְּנֵי הַקַּרְקַע שְדֵרוֹת נִצָנִים שׁוֹנִים</p>
</blockquote>

<blockquote>
<p>כְּרִצְפַּת אַבְנֵי חֵפֶץ מַעֲשֵׂה רִקְמָה וּצְבָעִים</p>
</blockquote>

<blockquote>
<p>וְכָל בְּהֵמָה וְחַיָּה עוֹף רִמָּה וְתוֹלֵעָה</p>
</blockquote>

<blockquote>
<p>יָרְאוּ לָגֶשֶת הֲלוֹם שֶׁמּוֹרָא אָדָם עֲלֵיהֶם.</p>
</blockquote>

<blockquote>
<p>בְּסֻכָּה נֶחְמָדָה כָּזֹאת עֲרוּכָה בַכֹּל וּשְמֻרָה</p>
</blockquote>

<blockquote>
<p>לֹא יָשְנוּ מֵעוֹלָם אֱלִילֵי הַגּוֹיִם וַעֲצַבֵּיהֶם</p>
</blockquote>

<blockquote>
<p>הֵם אֵימִים וּשְׂעִירִים וְלִילִית עִם רְעוּתֶיהָ</p>
</blockquote>

<blockquote>
<p>כַּאֲשֶׁר בָּדְאוּ הַמּשְׁלִים וְסִפְּרוּ חָזוֹן מִלִּבָּם.</p>
</blockquote>

<blockquote>
<p>וְחַוָּה לְיוֹם חֲתֻנָּתָהּ הִצִּיעָה בְּיַרְכְּתֵי מְלוּנָתָהּ</p>
</blockquote>

<blockquote>
<p>צִצִּים וְגַבְלוּת פֶּרַח וְנָפָה מִשְׁכָּבָהּ מֹר</p>
</blockquote>

<blockquote>
<p>עִם רָאשֵׁי בְשָׂמִים. וּמַלְאַךְ הַבְּרִית הֱבִיאָהּ</p>
</blockquote>

<blockquote>
<p>וַיִּתְּנֶהָ לְאָדָם לְאִשָּׁה לְקוֹל רֹן וְזֶמֶר</p>
</blockquote>

<blockquote>
<p>מִפִּי מַקְהֵלוֹת שָׁמָיִם. וְכַלָּה עֲרֻמָּה הַזֹּאת</p>
</blockquote>

<blockquote>
<p>עָלְתָה בְחֵן וְתִפְאֶרֶת עַל כָּל הַנָּשִים</p>
</blockquote>

<blockquote>
<p>וְגַם פַּנְדָּרַא הַמְּהֻלָּלָה בְּפִי משְׁלִים מַהְבִּלִים</p>
</blockquote>

<blockquote>
<p>כְּיַעֲלַת חֵן וַאֲהָבִים לֹא דָמְתָה אֵלֶיהָ.</p>

<br />

<p>כְּבוֹאָם לִפְנֵי סֻכָּתָם עָמְדוּ תַחַת הָרָקִיעַ</p>
</blockquote>

<blockquote>
<p>לְהוֹדוֹת לְנֹטֶה הָרָקִיעַ וְיֹסֵד אֶרֶץ וְשָׁמָיִם</p>
</blockquote>

<blockquote>
<p>וּבִרְאוֹתָם נֹגַהּ הַיָּרֵחַ וְכָל כּוֹכְבֵי שַׁחַק</p>
</blockquote>

<blockquote>
<p>בָּרְכוּ וְאָמְרוּ בְקוֹל &quot;אַתָּה אֵל שַׁדָּי!</p>
</blockquote>

<blockquote>
<p>יָצַרְתָּ אֶת הַלַּיְלָה גַּם הַיּוֹם הֲכִינוֹתָ</p>
</blockquote>

<blockquote>
<p>בּוֹ כָלִינוּ הַמְּלָאכָה נָתַתָּ לָנוּ לַעֲשׂוֹת</p>
</blockquote>

<blockquote>
<p>בְּרָצוֹן וּבְאֹמֶץ לֵב כִּי מָצָאנוּ עֵזֶר</p>
</blockquote>

<blockquote>
<p>וְדִגְלְךָ עָלֵינוּ אַהֲבָה כִּצְבִי עֲטֶרֶת הַחַיִּים.</p>
</blockquote>

<blockquote>
<p>גַּם אַתָּה כּוֹנַנְתָּ מָעוֹן נֶחְמָד הַזֶּה</p>
</blockquote>

<blockquote>
<p>אֵין מַחְסֹר בּוֹ בִּלְתִּי רְבוֹת יוֹשְׁבָיו</p>
</blockquote>

<blockquote>
<p>אֲשֶׁר יֹאכְלוּן פִּרְיוֹ הַנֹּפֵל וְאֵין מְאַסֵּף;</p>
</blockquote>

<blockquote>
<p>אַךְ אַתָּה הִבְטַחְתָּ כִּי נְחַיֶּה זָרַע</p>
</blockquote>

<blockquote>
<p>וְהָאָרֶץ תִּמָּלֵא אֹתָנוּ אָז יַחְדָּיו חֲבֵרִים</p>
</blockquote>

<blockquote>
<p>עִם עַם נוֹלָד נְשַׁבַּח טוּבְךָ תָּמִיד</p>
</blockquote>

<blockquote>
<p>וְנוֹדֶה לְךָ בְּקוּמֵנוּ כְּמוֹ לַמּוֹעֵד הַזֶּה</p>
</blockquote>

<blockquote>
<p>אֲשֶׁר נְבַקֵּשׁ שֵׁנָה מִיָּדְךָ הַטּוֹבָה בְּשָׁכְבֵנוּ.&quot;</p>

<br />

<p>כָּזֹאת שָׁפְכוּ שִׂיחָם בְּתָם לֵב וָנֶפֶשׁ</p>
</blockquote>

<blockquote>
<p>בְּלִי עֲבֹדָה אֲחֶרֶת זוּלָתִי תְּפִלָּה זַכָּה</p>
</blockquote>

<blockquote>
<p>אֲשֶׁר אָהֵב אֲדֹנָי. וְאַחַר בָּאוּ שְׁנֵיהֶם</p>
</blockquote>

<blockquote>
<p>אֶל יַרְכְּתֵי הַמְלוּנָה וְאֵין חֹלֵץ וּפשֵׁט</p>
</blockquote>

<blockquote>
<p>כִּי בֶגֶד לְמַעֲמָסָה לֹא לָבְשׁוּ כָמוֹנוּ</p>
</blockquote>

<blockquote>
<p>וְשָׁם שָׁכְבוּ יַחְדָּיו זֶה אֵצֶל זוּ</p>
</blockquote>

<blockquote>
<p>לֹא אֵחַר אָדָם מִדַּעַת כַּלָּתוֹ הָעֲדִינָה</p>
</blockquote>

<blockquote>
<p>וְחַוָּה גַם הִיא לֹא גָרְעָה עוֹנָתוֹ</p>
</blockquote>

<blockquote>
<p>כְּחָק אַהֲבָה הַנִּפְלָאָה בֵּין אִשָּׁה לְבַעֲלָהּ.</p>

<br />

<p>חֲנֵפִים צְבוּעִים יְבַטְּאוּ עַל אָדָם בְּתֻמָּתוֹ</p>
</blockquote>

<blockquote>
<p>כִּי נָזִיר הָיָה וְלֹא נָגַע בְּאִשָּׁה</p>
</blockquote>

<blockquote>
<p>וְטָמֵא טָמֵא יִקְרְאוּ לַאֲשֶׁר טִהֵר אֱלֹהִים;</p>
</blockquote>

<blockquote>
<p>הֲלֹא הוּא צִוָּה לִבְחִירָיו לָקַחַת אִשָּׁה</p>
</blockquote>

<blockquote>
<p>וּשְׁאָר בְּנֵי אָדָם הִנִּיחַ לַעֲשׂוֹת כִּרְצוֹנָם</p>
</blockquote>

<blockquote>
<p>צוּרֵנוּ אָמַר &#8220;פְּרוּ!&#8221; מִי יֹאמַר חִדְלוּ!</p>
</blockquote>

<blockquote>
<p>זוּלָתִי יֹעֵץ בְּלִיַּעַל שׂנֵא אֱלֹהִים וְאָדָם.</p>
</blockquote>

<blockquote>
<p>מַה־יָּפִית וְנָעַמְתְּ אַהֲבָה בַּחֲתֻנַּת דֹּדִים!</p>
</blockquote>

<blockquote>
<p>יָדֵךְ עֹשָׂה פֶלֶא וּמְקוֹר חַיִּים עִמֵּךְ</p>
</blockquote>

<blockquote>
<p>בָּךְ יִפְרֶה הָאָדָם וְזַרְעוֹ יִרְבֶּה כַּחוֹל</p>
</blockquote>

<blockquote>
<p>גַּם יוֹשְׁבֵי עֵדֶן טֶרֶם קָנוּ מְאוּמָה</p>
</blockquote>

<blockquote>
<p>חָשְׁבוּךְ כְּרֵאשִית קִנְיָנָם וְגַם אַתְּ הִרְחַקְתְּ</p>
</blockquote>

<blockquote>
<p>תַּאֲוַת נִאֻפִים מֵאָדָם לְבַל יִדְמֶה לִבְהֵמָה</p>
</blockquote>

<blockquote>
<p>עַל פִּיךְ הִתְיַחֵשׂ אִישׁ לִשְׁאֵרוֹ וּבְשָׂרוֹ</p>
</blockquote>

<blockquote>
<p>וְנִקְשַׁר הָאָב בִּבְנוֹ וְנֶפֶשׁ אִישׁ בְּאָחִיו</p>
</blockquote>

<blockquote>
<p>וּלְבֵית אֲבוֹתָם יֵחָשְׁבוּ כְּדַת שֵׂכֶל הַיָּשָר.</p>
</blockquote>

<blockquote>
<p>חָלִלָה לִי לְהַרְשִיעֵךְ לָתֵת בָּךְ דֹּפִי</p>
</blockquote>

<blockquote>
<p>וְלֵאמֹר לֹא תָבוֹאִי אֶל אַדְמַת קֹדֶשׁ</p>
</blockquote>

<blockquote>
<p>מָשׂוֹשׂ אַתְּ וְחַיִּים לְכָל בַּיִת וּמִשְׁפָּחָה</p>
</blockquote>

<blockquote>
<p>מִטָּתֵךְ כְּבוּדָה וּטְהוֹרָה וּמוּם אֵין בָּךְ</p>
</blockquote>

<blockquote>
<p>כַּאֲשֶׁר לְפָנִים וְעַתָּה גַּם אָבוֹת וּקְדוֹשִׁים</p>
</blockquote>

<blockquote>
<p>עָלוּ עַל יְצוּעֵךְ וְאֵין עַוְלָתָה בָּם.</p>
</blockquote>

<blockquote>
<p>פֹּה יוֹרֶה הַחֵשֶׁק חִצִּים וְרִשְׁפֵּי אֵשׁ</p>
</blockquote>

<blockquote>
<p>פֹּה יָעִיר כְּנָפָיו וְאֶבְרָתוֹ כִּירַקְרַק חָרוּץ</p>
</blockquote>

<blockquote>
<p>פֹּה יִרְהַב יִתְעַלֵּס – לֹא בִשְׂחוֹק זוֹנוֹת</p>
</blockquote>

<blockquote>
<p>אֲשֶׁר אֶתְנָן תְּבַקֵּשְנָה וְאֵין אַהֲבָה וְרָצוֹן</p>
</blockquote>

<blockquote>
<p>וְלֹא בְמִרְזַח סְרוּחִים רְקוֹד וַאֲפֵר עֵינָיִם</p>
</blockquote>

<blockquote>
<p>וְלֹא בְשִׁירֵי עֲגָבִים וּמְחֹלוֹת תַּעֲנוּגֵי לָיְלָה.</p>
</blockquote>

<blockquote>
<p>כִּי אִם יִרְוֶה דֹדִים מְנַת אִשָּׁה וּבַעֲלָּה</p>
</blockquote>

<blockquote>
<p>וְהַמְחַבְּקִים יַחְדָּיו יָשְׁנוּ לְקוֹל שִׁיר הַצִּפּוֹר</p>
</blockquote>

<blockquote>
<p>וּפְרָחִים מֵעַל הַגָּג נָפְלוּ עַל בְּשָׂרָם</p>
</blockquote>

<blockquote>
<p>כִּי נָבְלוּ בַלַּיְלָה וַחֲדָשִׁים צָמְחוּ לַבֹּקֶר.</p>
</blockquote>

<blockquote>
<p>מַה־טּוֹב חֶלְקֵכֶם צֶמֶד אֲנָשִׁים נְעִימִים!</p>
</blockquote>

<blockquote>
<p>מַה־מְּתוּקָה שְׁנַתְכֶם! מִי יִתֵּן וַאֲמַרְתֶּם</p>
</blockquote>

<blockquote>
<p>רַב לָנוּ חֶלְקֵנוּ וְלֹא נִתְחַכֵּם יוֹתֵר.</p>
</blockquote>

<blockquote>
<p>וּצְבָא הַכְּרוּבִים עָמְדוּ בְּרֹאשׁ אַשְׁמֹרֶת הַשְּׁנִיָּה</p>
</blockquote>

<blockquote>
<p>אֵצֶל עַמּוּדֵי שֵׁן חֲלוּצִים עַל דִּגְלֵיהֶם</p>
</blockquote>

<blockquote>
<p>לִשְׁמֹר אֶת הַשַּׁעַר וְגַבְרִיאֵל אָמַר לְמִשְׁנֵהוּ</p>
</blockquote>

<blockquote>
<p>&quot;עוּזִיאֵל קַח לְךָ הַחֲצִי מִן הֶחָיִל</p>
</blockquote>

<blockquote>
<p>הַקֵּף וּשְׁמוֹר מִנֶּגֶב וְהַנּוֹתָרִים יַקִּיפוּ מִצָּפוֹן</p>
</blockquote>

<blockquote>
<p>עַד מֻטּוֹת כַּנְפֵינוּ יִתְאַחֲדוּ שָׁם בְּמַעֲרָב.&quot;</p>
</blockquote>

<blockquote>
<p>הַדָּבָר יָצָא מִפִּיו וְהַגְּדוּדִים כְּלַהֲבוֹת אֵשׁ</p>
</blockquote>

<blockquote>
<p>נִפְרְדוּ אָנָה וָאָנָה; חֶצְיָם עֹרְכֵי צִנָּה</p>
</blockquote>

<blockquote>
<p>וְחֶצְיָם תֹּפְשֵׂי רֹמַח. וְהוּא הוֹסִיף וַיִּקְרָא</p>
</blockquote>

<blockquote>
<p>לִשְׁנֵי גִבּוֹרִים מִימִינוֹ &quot;יְטוּרִיאֵל צְפוּנִיאֵל</p>
</blockquote>

<blockquote>
<p>מַהֲרוּ חוּשׁוּ בַגָּן רְאוּ בְכָל הַמַּחֲבֹאִים</p>
</blockquote>

<blockquote>
<p>וְחַפְּשׂוּ חֵפֶשׂ מְחֻפָּשׂ מִסָּבִיב לְמִשְׁכַּן אָדָם</p>
</blockquote>

<blockquote>
<p>כִּי מַלְאָךְ יָרַד אֵלֵינוּ מִמְּבוֹא הַשָּׁמֶשׁ</p>
</blockquote>

<blockquote>
<p>וַיַּגֵּד לָנוּ שֶׁרָאָה אֶחָד מֵאֲסִירֵי שְאוֹל</p>
</blockquote>

<blockquote>
<p>נֶחְבָּא פֹּה בַגָּן כְּאוֹרֵב לַעֲשׂוֹת רָעָה</p>
</blockquote>

<blockquote>
<p>אֹתוֹ כֵן תִּמְצְאוּ הַחֲזִיקוּ בוֹ וַהֲבִיאוּהוּ.&quot;</p>

<br />

<p>אַחֲרֵי כֵן נָהַג אֶת צְבָאָיו הָאַדִּירִים</p>
</blockquote>

<blockquote>
<p>אֲשֶׁר מֵאוֹר פְּנֵיהֶם חָפְרָה הַלְּבָנָה.</p>
</blockquote>

<blockquote>
<p>וּשְׁנֵי הַגִּבּוֹרִים פָּנוּ וַיֵּלְכוּ אֶל הַמְּלוּנָה</p>
</blockquote>

<blockquote>
<p>וְהִנֵּה הַשָּׂטָן שָׁם זֹחֵל כְּמוֹ צְפַרְדֵּעַ</p>
</blockquote>

<blockquote>
<p>וְלוֹחֵשׁ בְּאְזֵני חַוָּה כִּי זָמַם בְּרָעָתוֹ</p>
</blockquote>

<blockquote>
<p>לְהַטּוֹת יֵצֶר לִבָּהּ בַּחֲלוֹמוֹת שָׁוְא וּמַדּוּחִים</p>
</blockquote>

<blockquote>
<p>לִנְטֹעַ בְּקִרְבָּהּ שֹׁרֶשׁ פֹּרֶה רוֹשׁ וְלַעֲנָה</p>
</blockquote>

<blockquote>
<p>לְבַל תּוֹסִיף לִשְׁאֹב מַיִם טְהוֹרִים וְנֶאֱמָנִים</p>
</blockquote>

<blockquote>
<p>מִמְּקוֹר לִבָּהּ הַזַּךְ כִּי אִם רֶפֶשׁ וְטִיט</p>
</blockquote>

<blockquote>
<p>מִמַּעְיָן נִרְפָּשׂ וְנֶעְכָּר; כִי בְהִתְקַלְקֵל הַלֵּב</p>
</blockquote>

<blockquote>
<p>יִבְחַר אֳרָחוֹת עֲקַלְקַלּוֹת דַּרְכֵּי עָמָל וְאָוֶן</p>
</blockquote>

<blockquote>
<p>הֶבֶל וּרְעוּת רוּחַ וְרֹב תַּאֲוָה וְגַאֲוָה.</p>
</blockquote>

<blockquote>
<p>וִיטוּרִיאֵל כִּרְאוֹתוֹ אֹתוֹ נָגַע בּוֹ בַחֲנִיתוֹ</p>
</blockquote>

<blockquote>
<p>וְכִמְעַט נָגַעַ בּוֹ נִבְהַל וְנִכַּר לְעֵינָיו</p>
</blockquote>

<blockquote>
<p>כִּי אֵין הַכֹּזֵב עֹמֵד לִפְנֵי הַמַּלְאָךְ</p>
</blockquote>

<blockquote>
<p>הַנֹּגֵעַ בּוֹ כִמְעָט. כְּמוֹ יוֹרֶה זִקִּים</p>
</blockquote>

<blockquote>
<p>לְאוֹצַר אֲבַק הַשְּרֵפָה עָרוּךְ לְיוֹם מְלְחָמָה</p>
</blockquote>

<blockquote>
<p>וְהֶאָבָק בַּהֲרִיחוֹ אֵשׁ יִבְעַר יִלְהַט כְּרָגַע</p>
</blockquote>

<blockquote>
<p>וְיַעֲלֶה כְלַהַב סָבִיב כֵּן עָלָה הַשָּׂטָן</p>
</blockquote>

<blockquote>
<p>הַנִרְאֶה בְצַלְמוֹ שֶׁלּוֹ וּבֹעֵר בְּאֵשׁ עֶבְרָתוֹ.</p>
</blockquote>

<blockquote>
<p>גַּם שְׁנֵי הַמַּלְאָכִים נֶחְפְּזוּ נָסוֹגוּ אָחוֹר</p>
</blockquote>

<blockquote>
<p>כִּי נִבְהֲלוּ לִרְאוֹת מֶלֶךְ בַּלָּהוֹת לְעֵינֵיהֶם</p>
</blockquote>

<blockquote>
<p>אַךְ כְּרֶגַע שָׁבוּ וַיִּשְׁאֲלוּהוּ בְּאֵין פָּחַד</p>

<br />

<p>&quot;הֲמִן הַמֹּרְדִים אַתָּה אֲשֶׁר יָרְדוּ שְׁאוֹלָה</p>
</blockquote>

<blockquote>
<p>כִּי נִמְלַטְתָּ מִשָׁם ובָאתָ הֵנָּה כְמִתְנַכֵּר?</p>
</blockquote>

<blockquote>
<p>מַדּוּעַ תֵּשֵׁב פֹּה כְּאֹרֵב לַעֲשׂוֹת רָעָה</p>
</blockquote>

<blockquote>
<p>וּכְמוֹ צֹדֶה בַמַּחְתֶּרֶת אֵת נֶפֶשׁ הַיְשֵׁנִים?&quot;</p>

<br />

<p>וְהַשָׂטָן הִבִּיט בָּם בְּבוּז וְקָלוֹן וַיֹּאמַר</p>
</blockquote>

<blockquote>
<p>&quot;הַאֹתִי לֹא יְדַעְתֶּם? הֲלֹא רְאִיתֶם אֹתִי</p>
</blockquote>

<blockquote>
<p>כִּי נַעֲלֵיתִי מִכֶּם וִירֵאתֶם לָגֶשֶׁת אֵלָי.</p>
</blockquote>

<blockquote>
<p>הַאֹתִי לֹא תֵדְעוּן? אוֹת הוּא לָכֶם</p>
</blockquote>

<blockquote>
<p>כִּי קַלּוֹתֶם מְאֹד וְאַתֶּם אֵינְכֶם נוֹדָעִים</p>
</blockquote>

<blockquote>
<p>וְאִם תֵּדְעוּן אֹתִי מַדּוּעַ תִּשְׁאֲלוּנִי?</p>
</blockquote>

<blockquote>
<p>וְלָמָּה בְּפֵתַח דָּבָר לָרִיק תַּאֲרִיכו לָשׁוֹן?</p>
</blockquote>

<blockquote>
<p>הַגִּידוּ מָה חֶפְצֵכֶם פֶּן לָרִיק גַּם הוּא.&quot;</p>

<br />

<p>וּצְפוּנִיאֵל גַּם הוּא עָנָהוּ קָשׁוֹת וַיֹּאמַר</p>
</blockquote>

<blockquote>
<p>&quot;אַל תַּחְשֹׁב בֹּגֵד כִּי צַלְמְךָ עַתָּה</p>
</blockquote>

<blockquote>
<p>כְּצַלְמְךָ מֵאָז בַּמָּרוֹם וְלֹא נִגְרַע מֵעֶרְכְּךָ</p>
</blockquote>

<blockquote>
<p>מִיּוֹם רְאִינוּךָ שָׁם בְּעוֹדְךָ יָשָׁר וְטָהוֹר.</p>
</blockquote>

<blockquote>
<p>הֲלֹא מִיּוֹם הֶעֱוֵיתָ גָּלָה כָבוֹד מִמֶּךָּ</p>
</blockquote>

<blockquote>
<p>נִתְעָב וְנֶאֱלָח כְּעַוְלָתְךָ וְכִשְׁאוֹל לִזְבוּל לָךְ.</p>
</blockquote>

<blockquote>
<p>אַךְ לְכָה אִתָּנוּ וְתִתֵּן מַעֲנֶה לְשֹׁלְחֵנוּ</p>
</blockquote>

<blockquote>
<p>כִּי נִפְקַדְנוּ לִשְׁמֹר הַמָּקוֹם הַזֶּה מִנֵּזֶק</p>
</blockquote>

<blockquote>
<p>וַאֲנָשִׁים אֵלֶּה הַיְשֵׁנִים מִכָּל פֶּגַע רָע.&quot;</p>

<br />

<p>כָּזֶה דִּבֶּר הַכְּרוּב הַנִּרְאֶה כְעֶלֶם חֶמֶד</p>
</blockquote>

<blockquote>
<p>וּגְעָרָה הַקָּשָׁה מִפִּיו הוֹסִיפָה לוֹ חֵן</p>
</blockquote>

<blockquote>
<p>וְהַשָּׂטָן עָמַד נִכְלָם כִּי רָאָה בְלִבּוֹ</p>
</blockquote>

<blockquote>
<p>מַה־נִּשְׂגָּב וְנוֹרָא מַלְאָךְ הַטּוֹב וְהַיָּשָׁר</p>
</blockquote>

<blockquote>
<p>וּמַה־נָּאוָה צִדְקָתוֹ אֲשֶׁר תָּאִיר פָּנָיו.</p>
</blockquote>

<blockquote>
<p>גַּם נֶעְצַב מְאֹד כִּי נִבְעוּ מַצְפֻּנָיו</p>
</blockquote>

<blockquote>
<p>וְכִי נִשְׁחַת תָּאֳרוֹ וּפָנָה הוֹדוֹ וַהֲדָרוֹ</p>
</blockquote>

<blockquote>
<p>בְּכָל זֹאת הִתְאַמֵּץ וְהֵעֵז פָּנָיו לֵאמֹר</p>

<br />

<p>&quot;אִם לַמִּלְחָמָה אֲנִי אֶלְחַם עִם הַגִּבּוֹר</p>
</blockquote>

<blockquote>
<p>אֲשֶׁר שָׁלַח אֶתְכֶם וְלֹא עִם שְׁלוּחָיו;</p>
</blockquote>

<blockquote>
<p>אוֹ בְכֻלְּכֶם יָחַד; לְמַעַן הַגְדִּיל כְּבוֹדִי</p>
</blockquote>

<blockquote>
<p>אִם אוּכַל לָכֶם אוֹ לְהַקְטִין חֶרְפָּתִי</p>
</blockquote>

<blockquote>
<p>אִם תּוּכְלוּ לִי.&quot; וַיַּעַן צְפוּנִיאֵל לֵאמֹר:</p>

<br />

<p>&quot;מַה־לְּךָ וְלַמִּלְחָמָה רָשָׁע וּרְפֵה כֹחַ!</p>
</blockquote>

<blockquote>
<p>הֲלֹא יָרֵא אַתָּה וְלֹא תוּכַל לְהִתְעָרֵב</p>
</blockquote>

<blockquote>
<p>אֵת אַחַד הַקְּטַנִּים&quot;. לִדְבָרִים מָרִים הָאֵלֶּה</p>
</blockquote>

<blockquote>
<p>לֹא עָנָה הַשָּׂטָן מֵרֹב בִּזָּיוֹן וָקָצֶף</p>
</blockquote>

<blockquote>
<p>רַק כְּסוּס אַבִּיר הַנֶּעְצָר בְּמֶתֶג רֹכְבוֹ</p>
</blockquote>

<blockquote>
<p>הָלוֹךְ וְטָפוֹף יִצְעַד וְרִסְנוֹ בְּפִיו יְגָרֵם</p>
</blockquote>

<blockquote>
<p>כֵּן זֵד יָהִיר צָעַד וְדָהַר בְּלֶכְתּוֹ</p>
</blockquote>

<blockquote>
<p>מִבְּלִי יָדַיִם לָנוּס וּמִבְּלִי כֹחַ לַמִּלְחָמָה</p>
</blockquote>

<blockquote>
<p>כִּי חִתַּת אֱלֹהִים שָׁבְרָה אֹמֶץ לִבּוֹ.</p>
</blockquote>

<blockquote>
<p>וְעַד כֹּה וָכֹה וְחֵיל הַשֹּׁמְרִים הִקִּיפוּ</p>
</blockquote>

<blockquote>
<p>מֵעֵבֶר מִזֶּה וּמִזֶּה וּמֻטּוֹת כַּנְפֵיהֶם נָגָעוּ</p>
</blockquote>

<blockquote>
<p>וְהִשְׁלִימוּ הַמַּעְגָּל בְּמַעֲרָב בְּמַעֲרָכָה נְכוֹנָה</p>
</blockquote>

<blockquote>
<p>וְגַבְרִיאֵל שַׂר צְבָאָם עָמַד לִפְנֵיהֶם וַיִּקְרָא</p>

<br />

<p>אַחַי! קוֹל צְעָדָה שֹׁמֵעַ אֲנִי מֵרָחוֹק</p>
</blockquote>

<blockquote>
<p>כְּרַגְלֵי יְטוּרִיאֵל וּצְפוּנִיאֵל וּשְׁלִישִׁי עִמָּהֶם</p>
</blockquote>

<blockquote>
<p>כְּתֹאַר שַׂר וְגָדוֹל אֲשֶׁר נָפַל מִגְּדֻלָּתוֹ</p>
</blockquote>

<blockquote>
<p>פָּנָיו רָעִים וְזֹעֲפִים הוּא שַׂר הַשְּׁאוֹל</p>
</blockquote>

<blockquote>
<p>וְהוּא הוֹלֵךְ לִקְרָאתֵנוּ כְּחשֵׁב לְהִלָּחֵם בָּנוּ</p>
</blockquote>

<blockquote>
<p>עִמְדוּ הֱיוּ נְכוֹנִים!&quot; עוֹד הוּא מְדַבֵּר</p>
</blockquote>

<blockquote>
<p>וּשְׁנֵי הַמַּלְאָכִים בָּאוּ וַיְסַפְּרוּ כַּדְּבָרִים הָאֵלֶּה</p>
</blockquote>

<blockquote>
<p>אֵת מִי הֵבִיאוּ וְאֵיךְ מָצְאוּ אֹתוֹ</p>
</blockquote>

<blockquote>
<p>וְגַבְרִיאֵל נָשָׂא עֵינָיו וַיִּתְבּוֹנֵן בּוֹ וַיֹּאמַר.</p>

<br />

<p>&quot;שָׂטָן לָמָּה פָרַצְתָּ וּבָרַחְתָּ מִבֵּית הַסֹּהַר</p>
</blockquote>

<blockquote>
<p>גָּבְלוּ לְךָ בְּאַשְׁמָתֶךָ? לָמָּה הִרְגַּזְתָּנוּ פֹה</p>
</blockquote>

<blockquote>
<p>כִּי נֶאֱמָנִים אֲנַחְנוּ וְעָמַדְנוּ עַל הַמִּשְׁמָר</p>
</blockquote>

<blockquote>
<p>וְלֹא מָרַדְנוּ כָמוֹךָ? הֲלֹא תַעֲנֶה לָנוּ</p>
</blockquote>

<blockquote>
<p>מַה־לְךָ פֹּה אֵצֶל שְׁנֵי הַיְשֵׁנִים</p>
</blockquote>

<blockquote>
<p>בִּנְוֵה שָׁלוֹם הַזֶּה אֲשֶׁר הֵכִין אֱלֹהִים?&quot;</p>

<br />

<p>וְהַשָּׂטָן הִבִּיט בּוֹ וַיְדַבֵּר בִּשְפַת לָצוֹן</p>
</blockquote>

<blockquote>
<p>&quot;גַּבְרִיאֵל שֵׁמַע חָכְמָתְךָ יָצָא מֵאָז בַּשָּׁמַיִם</p>
</blockquote>

<blockquote>
<p>וַאֲנִי כֵן חֲשַׁבְתִּיךָ; אֶפֶס לְפִי שְׁאֵלָתְךָ</p>
</blockquote>

<blockquote>
<p>לֹא יָדַעְתִּי הַיּוֹם אִם חָכָם אָתָּה.</p>
</blockquote>

<blockquote>
<p>מִי חוֹטֵא וְאָשֵׁם יִרְצֶה בְנַפְשׁוֹ לְהִתְעַנּוֹת</p>
</blockquote>

<blockquote>
<p>וְלֹא יִבְרַח מִשְּׁאוֹל אִם יִמְצָא פְלֵיטָה?</p>
</blockquote>

<blockquote>
<p>וְגַם אַתָּה בָרַחְתָּ לוּ הָיִיתָ בִּמְקוֹמִי</p>
</blockquote>

<blockquote>
<p>כִּי תִבְחַר שַׁלְוָה מֵעֹנִי וְעֹנֶג מִנָּגַע</p>
</blockquote>

<blockquote>
<p>כָּמוֹנִי הַיּוֹם הַזֶּה הַמְּבַקֵּשׁ מִפְלָט בַּגָּן.</p>
</blockquote>

<blockquote>
<p>וּבְעֵינֶיךָ לֹא אֶזְכֶּה כִּי רַק הַטּוֹב יָדַעְתָּ</p>
</blockquote>

<blockquote>
<p>וְרַע לֹא טָעַמְתָּ וְלָכֵן תַּרְשִׁיעֵנִי לֵאמֹר</p>
</blockquote>

<blockquote>
<p>כִּי עָבַרְתִּי פִי הַנֹּתֵן אֹתִי בַכֶּלֶא</p>
</blockquote>

<blockquote>
<p>אוּלָם אִם חָפֵץ לְשָׁמְרֵנִי בַמַּחְשָׁךְ הַהוּא</p>
</blockquote>

<blockquote>
<p>יִשְׁקֹד לְשָׁמְרֵנִי הֵיטֵב וּבְרִיחֵי שְׁעָרָיו יְחַזֵּק</p>
</blockquote>

<blockquote>
<p>עַד הֵנָּה הַמַּעֲנֶה לַאֲשֶׁר שָׁאַלְתָּ מִמֶּנִּי.</p>
</blockquote>

<blockquote>
<p>וְאֵלֶּה אֱמֶת הִגִּידוּ מָצְאוּ אֹתִי כְדִבְרֵיהֶם</p>
</blockquote>

<blockquote>
<p>אַךְ מָה חָמָס וּמָה עַוְלָתָה בְּכָל זֹאת?&quot;</p>

<br />

<p>וְגַבְרִיאֵל חָרָה אַפּוֹ עַל דַּבְּרוֹ כְּמִתְלוֹצֵץ</p>
</blockquote>

<blockquote>
<p>וַיַּעַן בְּעֶבְרָה וְלַעַג &quot;כָּעֵת יַחְסְרוּן בַּשָּׁמַיִם</p>
</blockquote>

<blockquote>
<p>שֹׁפֵט וְשֹׁקֵל הַחֲכָמִים כִּי הַשָּׂטָן נָפַל</p>
</blockquote>

<blockquote>
<p>וְנִלְכַּד בְּרֹב אִוַּלְתּוֹ. וּבְאִוַּלְתּוֹ בָּא הֵנָּה</p>
</blockquote>

<blockquote>
<p>כִּי נִמְלַט מִכִּלְאוֹ וְהוּא עֹמֵד לְהִתְוַכַּח</p>
</blockquote>

<blockquote>
<p>אִם חֲכָמִים הֵם הַשֹּׁאֲלִים אֹתוֹ לֵאמֹר</p>
</blockquote>

<blockquote>
<p>אֵיךְ מְלָאוֹ לִבּוֹ לָצֵאת מִדַּלְתֵי שְׁאוֹל</p>
</blockquote>

<blockquote>
<p>הַנִּסְמָן לְבֵית שִׁבְיוֹ וְהוּא מֵרֹב חָכְמָה</p>
</blockquote>

<blockquote>
<p>חָרַץ לְהִמָּלֵט מִכְּאֵבוֹ וְלָנוּס מִבֵּית מִשְׁפָּטוֹ?</p>
</blockquote>

<blockquote>
<p>כֵּן חָרַצְתָּ זֵד אַל תֵּרֶף מֵחָכְמָתֶךָ</p>
</blockquote>

<blockquote>
<p>עַד יְבוֹאֲךָ הַזַּעַם אֲשֶׁר עוֹרַרְתָּ בְּנוּסֶךָ</p>
</blockquote>

<blockquote>
<p>וֶהֱשִׁיבְךָ שְׁאוֹלָה לְיַסְּרֶךָּ שֶׁבַע כְּחָכְמָתֶךָ.</p>
</blockquote>

<blockquote>
<p>הֲטֶרֶם תֵּדַע כִּי רַבִּים מַכְאוֹבִים לָרָשָׁע</p>
</blockquote>

<blockquote>
<p>וְאֵין מַכְאוֹב כְּמַכְאוֹב הַמְּעוֹרֵר זַעַם נֶצַח.</p>
</blockquote>

<blockquote>
<p>אַךְ מַדּוּעַ אַתָּה לְבַדֶּךָ? הַאִם לֹא פָרְצוּ</p>
</blockquote>

<blockquote>
<p>אֲסִירֵי שְׁאוֹל עִמָּךְ? הַאֵין מַכְאוֹבָם מַכְאוֹב</p>
</blockquote>

<blockquote>
<p>לְהִמָּלֵט מִמֶּנּוּ כָּמוֹךָ? אוֹ אֹמֶץ תֶּחְסָר</p>
</blockquote>

<blockquote>
<p>לָשֵׂאת וְלִסְבֹּל כְּמוֹהֶם? רֹאשׁ לַגִּבּוֹרִים אָתָּה</p>
</blockquote>

<blockquote>
<p>וְרֹאשׁ לָנוּס בַּצָּרָה. לוּ אַחֶיךָ הַנֶּעֱזָבִים</p>
</blockquote>

<blockquote>
<p>שָׁמְעוּ הַסִּבָּה מִפִּיךָ עַל מֶה נַסְתָּ</p>
</blockquote>

<blockquote>
<p>לֹא בָאתָ הֲלוֹם כְּנָע וְנָד לְבַדֶּךָ.&quot;</p>

<br />

<p>וַיַּעַן הַשָּׂטָן וַיֹּאמַר &quot;לֹא נִלְאֵיתִי מִסֵּבֶל</p>
</blockquote>

<blockquote>
<p>וְלֹא בָרַחְתִּי מִכְּאֵב הֲלֹא אַתָּה יָדַעְתָּ</p>
</blockquote>

<blockquote>
<p>מַלְאָךְ נִרְגָּן! מִי עַז וְקָשֶׁה מִמֶּנִּי</p>
</blockquote>

<blockquote>
<p>מָצָאתָ בְּיוֹם קְרָב? לוּלֵא בְרָקִים מִמַּעַל</p>
</blockquote>

<blockquote>
<p>אֲשֶׁר חָשׁוּ לְעֶזְרֶךָ לֹא יָכָלְתָּ עֲמֹד</p>
</blockquote>

<blockquote>
<p>וַחֲנִיתְךָ לֹא לְהוֹעִיל כַּאֲשֶׁר נִלְחַמְתִּי בָךְ.</p>
</blockquote>

<blockquote>
<p>וּדְבָרֶיךָ כְּפַעַם בְּפַעַם סָרֵי טַעַם הֵם</p>
</blockquote>

<blockquote>
<p>כִּי לֹא יָדַעְתָּ דֶּרֶךְ שַׂר הַצָּבָא הַנֶּאֱמָן</p>
</blockquote>

<blockquote>
<p>מַה־מִּשְׁפָּטוֹ לַעֲשׂוֹת אַחֲרֵי נִשְבַּר עֻזּוֹ</p>
</blockquote>

<blockquote>
<p>וּפִיד מְצָאוֹ בַמִּלְחָמָה; כִּי לֹא יַשְׂכִּיל</p>
</blockquote>

<blockquote>
<p>לְהַשְׁלִיךְ נֶפֶשׁ חֵילוֹ לְהַעֲבִירָם בְּיַם צָרָה</p>
</blockquote>

<blockquote>
<p>לֹא עָבַר מֵעוֹדוֹ פֶּן כָּלָה יַשְׁחִיתֵם.</p>
</blockquote>

<blockquote>
<p>לָכֵן עָבַרְתִּי לְבַדִּי תְּהוֹם הַגָּדוֹל וְהַנּוֹרָא</p>
</blockquote>

<blockquote>
<p>לְמַעַן אֶרְאֶה בְעֵינַי עֶרְוַת אֶרֶץ הַחֲדָשָׁה</p>
</blockquote>

<blockquote>
<p>כִּי יָצָא שִׁמְעָהּ גַּם בְּשַׁעֲרֵי שְׁאוֹל</p>
</blockquote>

<blockquote>
<p>אוּלַי אוּכַל לְהוֹשִׁיב בָּהּ חֵיל צִבְאוֹתַי</p>
</blockquote>

<blockquote>
<p>חֵיל עֲנִיִּים מְרוּדִים. וְלֹא נֶעְלַם מֵעֵינָי</p>
</blockquote>

<blockquote>
<p>כִּי הָאָרֶץ לֹא תִנָּתֵן בְּיָדִי לַאֲחוּזָה</p>
</blockquote>

<blockquote>
<p>טֶרֶם אֶתְעָרֵב אִתְּךָ לְהִלָּחֵם בְּךָ שֵׁנִית</p>
</blockquote>

<blockquote>
<p>וּבַהֲמוֹן מַלְאָכֶיךָ הַקְּדוֹשִים; אַךְ אַחַת אָמַרְתִּי</p>
</blockquote>

<blockquote>
<p>טוֹב לָכֶם לְשָׁרֵת אֶת אֲדֹנֵיכֶם בַּמָּרוֹם</p>
</blockquote>

<blockquote>
<p>לָשִׁיר לִפְנֵי כִסְאוֹ לִכְרוֹעַ בֶּרֶךְ מֵרָחוֹק</p>
</blockquote>

<blockquote>
<p>וְלָכֹף כְּאַגְמֹן רֹאשׁ וְלֹא לַעֲרֹך קְרָב.&quot;</p>

<br />

<p>וַיַּעַן גַּבְרִיאֵל וַיֹּאמַר &quot;פַּעַם תְּדַבֵּר כֹּה</p>
</blockquote>

<blockquote>
<p>וּפַעַם תְּדַבֵּר כֹּה; אָמַרְתָּ כִּי חָכַמְתָּ</p>
</blockquote>

<blockquote>
<p>וּבָרַחְתָּ מִכְּאֵב וָעֹנִי וְעַתָּה תֹאמַר בְּפִיךָ</p>
</blockquote>

<blockquote>
<p>כִּי מְרַגֵּל אָתָּה; כָּזֹאת יָאָתָה לְכֹזֵב</p>
</blockquote>

<blockquote>
<p>וְלֹא לְשַׂר הַצָּבָא. וַיְהִי הֲנָקֵל בְּעֵינֶיךָ</p>
</blockquote>

<blockquote>
<p>לְדַבֵּר כְּזָבִים שָׁטָן וַתּוֹסֶף לְגַדֵּף לֵאמֹר</p>
</blockquote>

<blockquote>
<p>כִּי נֶאֱמָן אָתָּה; נֶאֱמָן אַתָּה לְמִי?</p>
</blockquote>

<blockquote>
<p>לִקְהַל פּשְׁעִים וְחַטָּאִים וּבְנֵי בְלִיַּעַל כָּמוֹךָ</p>
</blockquote>

<blockquote>
<p>כִּי כְאָדוֹן כְּעֶבֶד כְּרֹאשׁ כֵּן עֲדָתוֹ.</p>
</blockquote>

<blockquote>
<p>הֲזֹאת אֱמוּנַתְכֶם כִּי שְׁמַרְתֶּם מוֹצָא פִיכֶם</p>
</blockquote>

<blockquote>
<p>לְחַלֵּל בְּרִית עוֹלָם וְלִמְרֹד בַּאֲדוֹן כֹּל?</p>
</blockquote>

<blockquote>
<p>וְאַתָּה חָנֵף עָרוּם לָמָּה תְדַבֵּר עוֹד</p>
</blockquote>

<blockquote>
<p>כְּאֹהֵב חֹפֶשׁ וּדְרוֹר? מִי נִכְנַע לְפָנִים</p>
</blockquote>

<blockquote>
<p>מִי כָּרַע בֶּרֶךְ מִי הִשְׁתַּחֲוָה כְּעֶבֶד</p>
</blockquote>

<blockquote>
<p>לַמֶּלֶךְ הַגָּדוֹל יוֹתֵר מִמְךָ? וּמַדּוּעַ?</p>
</blockquote>

<blockquote>
<p>כִּי בַסֵּתֶר צִפִּיתָ לְהוֹרִישׁוֹ וְלִמְלֹךְ תַּחְתָּיו.</p>
</blockquote>

<blockquote>
<p>וְעַתָּה שְׁמַע דְּבָרָי גֵּשׁ הָלְאָה כְּרָגַע</p>
</blockquote>

<blockquote>
<p>בְּרַח לְךָ לִמְקוֹמְךָ אֲשֶׁר בָּרַחְתָּ מִשָּׁם</p>
</blockquote>

<blockquote>
<p>אִם בִּגְבוּל הַזֶּה עוֹד תֵּרָאֶה הַפָּעַם</p>
</blockquote>

<blockquote>
<p>הַעִידֹתִי בְךָ הַיּוֹם כִּי אֶסְחָבְךָ בַּכְּבָלִים</p>
</blockquote>

<blockquote>
<p>סָחוֹב וְהַשְלֵךְ בַּבּוֹר סָגוּר חוֹתָם צָר</p>
</blockquote>

<blockquote>
<p>וְלֹא תִלְעַג עוֹד לְשַׁעֲרֵי שְׁאוֹל וּבְרִיחָיו&quot;</p>

<br />

<p>וְהַשָּׁטָן בָּז לְתוֹכַחְתּוֹ וְלֹא חָת מִגַּעֲרָתוֹ</p>
</blockquote>

<blockquote>
<p>רַק בְּשֶׁצֶף קֶצֶף הוֹסִיף לַעֲנוֹת וְלֵאמֹר</p>
</blockquote>

<blockquote>
<p>&quot;כַּאֲשֶר תּוֹלִיכֵנִי בַשֶּׁבִי כְּרוּב שֹׁמֵר הַגָּן</p>
</blockquote>

<blockquote>
<p>כֵּן תִּתְפָּאֵר עָלַי לִסְחֹב אֹתִי בַכְּבָלִים</p>
</blockquote>

<blockquote>
<p>אַךְ טֶרֶם תְּצוּדַנִי אֶמְחָצְךָ מָחֹץ וּפָצֹעַ</p>
</blockquote>

<blockquote>
<p>וְיָדַעְתָּ זְרוֹעִי הַחֲזָקָה. וּמַה־בֶּצַע לְךָ</p>
</blockquote>

<blockquote>
<p>כִּי מֶלֶךְ הַשָּׁמַיִם רֹכֵב עַל כְּנָפֶיךָ</p>
</blockquote>

<blockquote>
<p>וְכִי אַתָּה וְרֵעֶיךָ מְלֻמְּדֵי עוֹל כָּמוֹךָ</p>
</blockquote>

<blockquote>
<p>משְׁכִים אוֹפַן מֶרְכַּבְתּוֹ עַל רִצְפַּת כּוֹכָבִים</p>
</blockquote>

<blockquote>
<p>וְאַתָּה לֹא תִנָּצֵל בָּאֵלֶה מִיָּדִי הַקָּשָׁה&quot;</p>

<br />

<p>מִדֵּי דַבְּרוֹ כָזאֹת וְהִנֵּה גְדוּדֵי הַמַּלְאָכִים</p>
</blockquote>

<blockquote>
<p>הֶאֱדִימוּ פְנֵיהֶם כָּאֵש מַגִּיחִים מִשְּׁנֵי עֶבְרֵיהֶם</p>
</blockquote>

<blockquote>
<p>צֶלַע לְמוּל צֶלַע הָלוֹךְ וְקָרוֹב לְעָטְרֵהוּ</p>
</blockquote>

<blockquote>
<p>וּכְמוֹ שִׁבֳּלִים בַּשָּׂדֶה יָנוּעּוּ מֵרוּחַ בַּקָּצִיר</p>
</blockquote>

<blockquote>
<p>כֵּן הֵנִיפוּ רְמָחִים רַבִּים וַעֲצוּמִים לִקְרָאתוֹ.</p>
</blockquote>

<blockquote>
<p>וְהוּא כִרְאוֹתוֹ אֵלֶּה הִתְחַזֵּק בְּכָל כֹּחוֹ</p>
</blockquote>

<blockquote>
<p>הִגְדִּיל הִרְחִיב עַצְמוֹ וְעָמַד כְּעַמּוּד אָרֶץ</p>
</blockquote>

<blockquote>
<p>שִׂיאוֹ לָעָב יַגִּיעַ וּצְנִיף רֹאשׁוֹ אֵימָה</p>
</blockquote>

<blockquote>
<p>וְגַם מָגֵן וָרֹמַח יֵרָאֶה בְכַפּוֹת יָדָיו.</p>
</blockquote>

<blockquote>
<p>וְכִמְעָט נוֹרָאוֹת יָצְאוּ בְיוֹם נֶשֶׁק הַזֶּה</p>
</blockquote>

<blockquote>
<p>כִּי מִקּוֹל רַעַשׁ וּמְהוּמַת מִלְחָמָה כָּמוֹהָ</p>
</blockquote>

<blockquote>
<p>עַמּוּדֵי עוֹלָם יִתְפַּלָּצוּן עֵדֶן יְהִי לְשַׁמָּה</p>
</blockquote>

<blockquote>
<p>גַּלְגַּל הַכּוֹכָבִים יִשָּׁבֵר וְהַיְסוֹדוֹת יָשׁוּבוּ לָאָיִן.</p>
</blockquote>

<blockquote>
<p>לָכֵן תָּלָה הַבּוֹרֵא מֹאְזְנֵי מִשְׁפָּטוֹ בַּשַּׁחַק</p>
</blockquote>

<blockquote>
<p>לְמַעַן הַשְׁקִיט הָרִיב; הֲלֹא הֵם הַמֹּאזְנַיִם</p>
</blockquote>

<blockquote>
<p>בֵּין בְּתוּלָה וְעַקְרָב עַד הַיּוֹם הַזֶּה.</p>
</blockquote>

<blockquote>
<p>בָּם שָׁקַל מִקֶּדֶם כֹּל אֲשֶׁר יָדָיו יָצָרוּ</p>
</blockquote>

<blockquote>
<p>נֵטֶל חוֹל הָאָרֶץ הַתְּלוּיָה עַל בְּלִימָה</p>
</blockquote>

<blockquote>
<p>וְכֹבֶד הָרוּחַ לְעֻמָּתָה; בָּם יְפַלֵּס כַּיּוֹם</p>
</blockquote>

<blockquote>
<p>כָּל מַעֲשֶׂה וְחֶשְׁבּוֹן מַמְלָכָה וּמִלְחֲמוֹתֶיהָ</p>
</blockquote>

<blockquote>
<p>וּבָם הֵנִיחַ אָז אַבְנֵי מִשְׁקָל שְׁתַּיִם</p>
</blockquote>

<blockquote>
<p>אַחַת בְּכַף לְהִבָּדֵל וְשֵׁנִית בְּכַף לְהִלָּחֵם</p>
</blockquote>

<blockquote>
<p>וְכַף הַשֵּׁנִית הַקַּלָה עָלְתָה וַתִּגַּע בְּרֹאשׁ הַקָּו.</p>
</blockquote>

<blockquote>
<p>וְגַבְרִיאֵל חָזָה הָאוֹת וַיִּפֶן וַיֹּאמֶר לְשׂטְנוֹ</p>
</blockquote>

<blockquote>
<p>&quot;שָׂטָן יָדַעְתִּי כֹּחֲךָ וְאַתָּה יוֹדֵעַ שֶׁלִּי</p>
</blockquote>

<blockquote>
<p>לֹא מִשֶּׁלָּנוּ הוּא כִּי אִם נִתַּן לָנוּ</p>
</blockquote>

<blockquote>
<p>לָמָּה זֶה כִּסְכָלִים נִתְהַלֵּל בִּזְרוֹעַ כֹּחַ</p>
</blockquote>

<blockquote>
<p>זְרוֹעֲךָ לֹא תוּכַל לַעֲשׂוֹת קְטַנָּה וּגְדוֹלָה</p>
</blockquote>

<blockquote>
<p>לוּלֵא נִגְזַר מִשָּׁמָיִם וַאֲנִי לֹא אוּכָל</p>
</blockquote>

<blockquote>
<p>אַף כִּי רַב חֵילִי לִרְמֹס אֹתְךָ כַּטִּיט.</p>
</blockquote>

<blockquote>
<p>וְזֶה לְךָ הָאוֹת – הַבֵּט מֹאזְנֵי עֶלְיוֹן</p>
</blockquote>

<blockquote>
<p>וּרְאֵה קִצְךָ וְגוֹרָלְךָ כִּי תִשָּׁקֵל שָׁמָּה</p>
</blockquote>

<blockquote>
<p>הֲלֹא קַל מֵהֶבֶל וְרָפֶה מַחֲשַׁשׁ אַתָּה</p>
</blockquote>

<blockquote>
<p>בְּעֵת הַפְצַר וָמֶרִי&quot; וְהַשָּׂטָן הִבִּיט לְמַעְלָה</p>
</blockquote>

<blockquote>
<p>וַיַּכֵּר חֹסֶר מִשְׁקָלוֹ וְלֹא עָמַד עוֹד</p>
</blockquote>

<blockquote>
<p>רַק נָהַם וְחָלַף וְעִמּוֹ חָלַף הַלָּיְלָה.</p>

<br />

<p><strong>תם ספר רביעי.</strong></p>

<br />
</blockquote>

<h2 id="הסֵפֶרחֲמִישִׁי">הסֵפֶר חֲמִישִׁי</h2>

<blockquote>
<p>הַבֹּקֶר טֶרֶם אוֹר; וְשַׁחַר כְּפֶרַח שׁוֹשָׁן</p>
</blockquote>

<blockquote>
<p>נָכוֹן מֹצָאוֹ מִקָּדִים וְכִמְעַט פָּקַח עֵינוֹ</p>
</blockquote>

<blockquote>
<p>אָדְמָה אֲדָמָה מִפְּנִינִים וְאָדָם הֵקִיץ מִשְּׁנָתוֹ</p>
</blockquote>

<blockquote>
<p>כְּדַרְכּוֹ לָקוּם בַּבֹּקֶר עִם עֲלוֹת הַשָּׁחַר.</p>
</blockquote>

<blockquote>
<p>כִּי שְׁנָתוֹ קַלָּה עָלָיו מֵאֹכֶל דַּק בְּקֵבָתוֹ</p>
</blockquote>

<blockquote>
<p>וּמֵרוּחַ צַח וְטָהוֹר אֲשֶׁר יִשְׁאַף בְּאַפּוֹ</p>
</blockquote>

<blockquote>
<p>וְהוּא יָקוּם מִמִּשְׁכָּבוֹ לְקוֹל עָלֶה נִדָּף</p>
</blockquote>

<blockquote>
<p>וְלִשְׁאוֹן מַיִם נוֹזְלִים; כְּנַף הָרוּחַ תְּעִירֶנּוּ</p>
</blockquote>

<blockquote>
<p>אוֹ רִנַּת בֹּקֶר מִפִּי מְקַנְּנִים בָּעֳפָאִים.</p>
</blockquote>

<blockquote>
<p>וְחַוָּה עוֹדֶנָּה יְשֵׁנָה לְתִמְהוֹן לֵב אִישָׁהּ</p>
</blockquote>

<blockquote>
<p>שְׂעַר רֹאשָׁהּ פָּרוּעַ וְלֶחֱיָהּ חַמָּה וַאֲדֻמָּה</p>
</blockquote>

<blockquote>
<p>כַּעֲצוּבַת רוּחַ בַּלַּיְלָה לֹא שָׁכַב לִבָּהּ</p>
</blockquote>

<blockquote>
<p>וְהוּא נָטָה אֵלֶיהָ בְּעֵינַיִם מְפִיקוֹת אַהֲבָה</p>
</blockquote>

<blockquote>
<p>וְרָאָה יָפְיָהּ בַשֵּׁנָה כִּי בַשֵּׁנָה וּבְהָקִיץ</p>
</blockquote>

<blockquote>
<p>הַיָּפָה תַאֲוָה לָעֵינָיִם. אָז הִטִּיף מִלָּתוֹ</p>
</blockquote>

<blockquote>
<p>וְאָחַז בְּיָדָהּ בַּלָּט; כְּרוּחַ חֲרִישִׁית עֹבֵר</p>
</blockquote>

<blockquote>
<p>עֲלֵי צִיץ הַשָּׂדֶה כֵּן נָטְפוּ שְׂפָתָיו</p>
</blockquote>

<blockquote>
<p>בְּקוֹל דְּמָמָה דַקָּה &quot;קוּמִי לָךְ יָפָתִי</p>
</blockquote>

<blockquote>
<p>אֵשֶׁת בְּרִיתִי סְגֻלָּתִי מַתַּת אֱלֹהֵי שָׁמָיִם</p>
</blockquote>

<blockquote>
<p>קוּמִי מְשׂוֹשׂ לְבָבִי נֵצְאָה נָא הַשָּׂדֶה</p>
</blockquote>

<blockquote>
<p>הִנֵה הַבֹּקֶר אוֹר הַשֶּׁמֶשׁ יֹצֵא מֵחֻפָּתוֹ</p>
</blockquote>

<blockquote>
<p>נָחִישָׁה נָא וְנִרְאֶה מַה־מִּנִּטְעֵי נַעֲמָנִים;</p>
</blockquote>

<blockquote>
<p>אִם פִּתַּח הַסְּמָדָר; כַּמָּה נָטַף הַמּוֹר;</p>
</blockquote>

<blockquote>
<p>וּמַה־מִּקְּנֵה הַבֹּשֶׂם; אֵיךְ יִוָּלְדוּ הַצְּבָעִים</p>
</blockquote>

<blockquote>
<p>וְאֵיךְ מִתּוֹךְ הַפֶּרַח תָּמֹץ עָסִיס הַדְּבוֹרָה.&quot;</p>

<br />

<p>לְקוֹל דְּבָרִים הָאֵלֶּה פָּתְחָה עֵינֶיהָ פִּתְאֹם</p>
</blockquote>

<blockquote>
<p>הִבִּיטָה בִפְנֵי בַעְלָהּ חִבְּקַתְהוּ וַתֹּאמֶר לוֹ:</p>

<br />

<p>&quot;הַאַתָּה זֶה דוֹדִי אֶהְגֶּה בְךָ מֵעוֹדִי</p>
</blockquote>

<blockquote>
<p>כְּלִיל חַיָּתִי וּכְבוֹדִי! כַּמָּה אָגִילָה לִרְאוֹתְךָ</p>
</blockquote>

<blockquote>
<p>וְאֶשְׂמְחָה לִרְאוֹת בֹּקֶר; כִּי פַחַד קְרָאַנִי</p>
</blockquote>

<blockquote>
<p>בִּשְׂעִפִּים מֵחֶזְיוֹנוֹת לָיְלָה; לֹא כַאֲשֶׁר הִסְכַּנְתִּי</p>
</blockquote>

<blockquote>
<p>לִרְאוֹת אוֹתְךָ בַּחֲלוֹמִי אוֹ לִרְאוֹת דָּבָר</p>
</blockquote>

<blockquote>
<p>מִתּוֹלְדוֹת יוֹם אֶתְמוֹל וּמַה יֵלֶד מָחָר</p>
</blockquote>

<blockquote>
<p>אֲבַל אָוֶן חָזִיתִי וְעָמָל הַבָּא בַעֲקֵבוֹ</p>
</blockquote>

<blockquote>
<p>לֹא חָזִיתִי כָזֹאת וְלֹא יָדַעְתִּי מֵעוֹדִי</p>
</blockquote>

<blockquote>
<p>כִּי שָׁמַעְתִּי קוֹל וְדָמִיתִי קוֹלְךָ זֶה</p>
</blockquote>

<blockquote>
<p>אֲשֶׁר קָרָא בְאָזְנַי לָלֶכֶת הַחוּצָה לֵאמֹר</p>
</blockquote>

<blockquote>
<p>&quot;חַוָּה לָמָּה תִישְׁנִי? עֵת רָצוֹן בַּחוּץ</p>
</blockquote>

<blockquote>
<p>עֵת עֹנֶג וּמַרְגּוֹעַ וּנְעִים זְמִרוֹת הַצִּפָּרִים</p>
</blockquote>

<blockquote>
<p>הַלְּבָנָה תַגִּיהַּ אוֹרָהּ בִמְלוֹא יָפְיָהּ וַהֲדָרָהּ</p>
</blockquote>

<blockquote>
<p>וְכָל הַנִּרְאֶה לְאוֹרָהּ נִרְאֶה בְיֶתֶר חֵן</p>
</blockquote>

<blockquote>
<p>עַתָּה קוּמִי צְאִי חֶמְדַּת כָּל הָאָרֶץ</p>
</blockquote>

<blockquote>
<p>עֵינֵי הַשָּׁמַיִם פְּקֻחוֹת לְהַבִּיט הוֹד יָפְיֵךְ</p>
</blockquote>

<blockquote>
<p>וְרֹאֵי פָנַיִךְ יָשִׂישׂוּ כְּמֹצְאֵי שָׁלָל רָב&quot;</p>
</blockquote>

<blockquote>
<p>וַאֲנִי בַאֲשֶׁר חָשַׁבְתִּי שֶׁאַתָּה מְדַבֵּר עִמִּי</p>
</blockquote>

<blockquote>
<p>קַמְתִּי לִרְאוֹת פָּנֶיךָ אֲשֶׁר נַפְשִׁי אֲהֵבָה</p>
</blockquote>

<blockquote>
<p>וְאַתָּה חָמַקְתָּ מִמֶּנִּי אָז יָצָאתִי לְבַקֶּשְׁךָ</p>
</blockquote>

<blockquote>
<p>וְהִנֵּה בָדָד הָלַכְתִּי אֳרָחוֹת עֲקַלְקַלּוֹת</p>
</blockquote>

<blockquote>
<p>עַד בּוֹאִי פִתְאֹם לְעֵץ הַדַּעַת בַּגָּן</p>
</blockquote>

<blockquote>
<p>וְהוּא נִרְאָה לְעֵינַי הָדָר וְנֶחְמָד כִּפְלַיִם</p>
</blockquote>

<blockquote>
<p>מֵאֲשֶׁר נִרְאָה בַיּוֹם. וַאֲנִי עוֹדֶנִּי מִשְׁתָּאָה</p>
</blockquote>

<blockquote>
<p>וְהִנֵּה עֹמֵד שָׁם אֶחָד מִבְּנֵי הַשָּׁמַיִם</p>
</blockquote>

<blockquote>
<p>בַּעַל תֹּאַר וּכְנָפַיִם כַּמַּלְאָךְ אֲשֶׁר רָאִינוּ</p>
</blockquote>

<blockquote>
<p>רֹאשׁוֹ נִמְלָא טַל וּקְוֻצּוֹתָיו יִרְעֲפוּן עָסִיס</p>
</blockquote>

<blockquote>
<p>וְגַם הוּא נִצָּב כְּמִתְבּוֹנֵן בְּעֵץ הַהוּא</p>
</blockquote>

<blockquote>
<p>וְכֹה דִבֵּר &quot;הִנֵּה יָקַרְתָּ עֵץ אַדִּיר</p>
</blockquote>

<blockquote>
<p>וַעֲנָפֶיךָ כְּבֵדִים מְאֹד; הַאִם אֵינְךָ שֹׁוֶה</p>
</blockquote>

<blockquote>
<p>בְּעֵינֵי אֱלֹהִים וְאָדָם לְהָקֵל הַמַּשָּׂא מֵעָלֶיךָ</p>
</blockquote>

<blockquote>
<p>וְלִטְעֹם מֶתֶק פֶּרְיֶךָ? הֲמָאוֹס תִּמָּאֵס הַדַּעַת</p>
</blockquote>

<blockquote>
<p>אוֹ עָצוֹר תֵּעָצֵר בְּיַד מְקַנֵּא וְכִילַי?</p>
</blockquote>

<blockquote>
<p>אַךְ כָּזֹה וְכָזֶה יַעְצְרֶנָּה אֵין מִי יַעְצְרֵנִי</p>
</blockquote>

<blockquote>
<p>מִלֶּאֱכֹל מִטּוּבְךָ הַיּוֹם; כִּי אִם אָיִן</p>
</blockquote>

<blockquote>
<p>לָמָּה זֶה נִטַּעְתָּ?&quot; מִדֵּי דַּבְּרוּ כָזֹאת</p>
</blockquote>

<blockquote>
<p>שָׁלַח יָדוֹ בְזָדוֹן קָטַף וְאָכַל מִפִּרְיוֹ</p>
</blockquote>

<blockquote>
<p>וַאֲנִי זַלְעָפָה אֲחָזַתְנִי גַּם מִדְּבָרָיו וּמַעֲשָׂיו</p>
</blockquote>

<blockquote>
<p>אַךְ פָּנָיו צָהֲלוּ לֵאמֹר &quot;פְּרִי הָאֱלֹהִים!</p>
</blockquote>

<blockquote>
<p>מָתוֹק הָיִיתָ מֵעוֹדְךָ וּמֶה גַם עָתָּה</p>
</blockquote>

<blockquote>
<p>כִּי קְטַפְתִּיךָ בַּסָּתֶר. לָמָּה נִזְהָר הָאָדָם</p>
</blockquote>

<blockquote>
<p>לְבַל יֹאכַל מִמֶּךָּ? הֲרַק לְמַאֲכַל אֱלֹהִים</p>
</blockquote>

<blockquote>
<p>לַמּוֹעֵד שָׁמוּר אָתָּה? הֲלֹא כָל אָדָם</p>
</blockquote>

<blockquote>
<p>בְּאָכְלוֹ תִפָּקַחְנָה עֵינָיו וְיִהְיֶה כֵאלֹהִים</p>
</blockquote>

<blockquote>
<p>לָכֵן חַוָּה מְאוּשָׁרָה יָפָה כַלְּבָנָה!</p>
</blockquote>

<blockquote>
<p>אִכְלִי גַם אַתְּ וּפִי שְׁנַיִם בְּאָשְׁרֵךְ</p>
</blockquote>

<blockquote>
<p>יִהְיֶה לָּךְ מֵעַתָּה; כִּי אֹשֶׁר נָאוֶה</p>
</blockquote>

<blockquote>
<p>לְבַת חֵן כָּמוֹךְ. הוֹאִילִי טַעֲמִי נָא</p>
</blockquote>

<blockquote>
<p>שְׁבִי בְקֶרֶב אֱלֹהִים וֶהֱיִי כְאַחַד מֵהֶם</p>
</blockquote>

<blockquote>
<p>לֹא בָאָרֶץ לְבַד כִּי כָמוֹנִי תָעוּפִי</p>
</blockquote>

<blockquote>
<p>גַּם בָּרוּחַ וּבַשָּׁמַיִם וְשָׁם תִּרְאִי וְתֵדְעִי</p>
</blockquote>

<blockquote>
<p>מַה־יַּעֲשׂוּן אֱלֹהִים וְכֵן תַּעֲשִׂי אָתְּ&quot;</p>
</blockquote>

<blockquote>
<p>אַחֲרֵי כֵן הִקְרִיב וְהוֹצִיא לָמוֹ פִי</p>
</blockquote>

<blockquote>
<p>חֵלֶק מֵעֶצֶם הַפְּרִי אֲשֶׁר קָטַף בְּיָדוֹ</p>
</blockquote>

<blockquote>
<p>וּבַהֲרִיחִי רֵיחוֹ הַטּוֹב חָזַק עָלַי רַעֲבוֹנִי</p>
</blockquote>

<blockquote>
<p>לֹא יָכֹלְתִּי לְמָאֵן וָאֶקַּח מִיָּדוֹ וָאֹכֵל</p>
</blockquote>

<blockquote>
<p>אָז עָלִיתִי עִמּוֹ לְמַעְלָה עַד הֶעָבִים</p>
</blockquote>

<blockquote>
<p>וְרָאִיתִי אֶת הָאָרֶץ גְּדוֹלָה וּרְחָבָה מִתָּחַת</p>
</blockquote>

<blockquote>
<p>וָאֶשְׁתּוֹמֵם כִּי נִשֵּׂאתִי וְכִי נֶהְפַּךְ לִבִּי</p>
</blockquote>

<blockquote>
<p>וְהִנֵּה לְפֶתַע פִּתְאֹם מוֹרֶה דֶרֶךְ הַזֶּה</p>
</blockquote>

<blockquote>
<p>חָלַף הָלַךְ לוֹ וַאֲנִי נָפַלְתִּי וָאִישָׁנָה.</p>
</blockquote>

<blockquote>
<p>עַל זֹאת הֱקִיצוֹתִי וְאָגִילָה מְאֹד לָדַעַת</p>
</blockquote>

<blockquote>
<p>כֳּי חֲלוֹם הָיָה&quot; כָּזֹאת סִפְּרָה חַוָּה</p>
</blockquote>

<blockquote>
<p>וְכֹה עָנָה אֹתָהּ אָדָם בְּנֶפֶשׁ מָרָה.</p>

<br />

<p>&quot;צֶלֶם נַפְשִׁי וּכְבוֹדִי חַצִי עַצְמִי וּבְשָׂרִי!</p>
</blockquote>

<blockquote>
<p>צַר לִי בְצָרָתֵךְ כִּי רָאִית עָמָל</p>
</blockquote>

<blockquote>
<p>בַּחֲלוֹם חֶזְיוֹן לָיְלָה. וְגַם פַּחַד פָּחַדְתִּי</p>
</blockquote>

<blockquote>
<p>כִּי הַחֲלוֹם בָּא מִמְּקוֹר יֵצֶר הָרָע</p>
</blockquote>

<blockquote>
<p>אַךְ יֵצֶר הָרָע מֵאַיִן לָךְ תַּמָּתִי</p>
</blockquote>

<blockquote>
<p>וְלִבֵּך יָשָׁר וְטָהוֹר? אָמְנָם דְּעִי לָךְ</p>
</blockquote>

<blockquote>
<p>כִּי יֵשׁ מְשָׁרְתִים לְשֵׂכֶל הַמֹּשֵׁל בַּנָּפֶשׁ</p>
</blockquote>

<blockquote>
<p>וְאֶחָד גָּדוֹל מֵהֶם הוּא יֵצֶר הַלֵּב</p>
</blockquote>

<blockquote>
<p>כִּי חֲמֵשֶׁת הַחוּשִׁים הֵם הַשֹּׁמְרִים מִחוּץ</p>
</blockquote>

<blockquote>
<p>וּמַעֲבִירִים כָּל דָּבָר לְבָתֵּי הַנֶּפֶשׁ פְּנִימָה</p>
</blockquote>

<blockquote>
<p>וְהַיֵּצֶר חֹשֵׁב וּבֹנֵה כְּבֹנֵה מִגְדָּלִים בָּרוּחַ</p>
</blockquote>

<blockquote>
<p>עַד בּוֹא הַשֵּׂכֶל הַמֵּבִין דָּבָר לַאֲשֻׁרוֹ</p>
</blockquote>

<blockquote>
<p>יְחַבֵּר יַפְרִיד וְיִגְזֹר אֹמֶר כֵּן וָכֵן</p>
</blockquote>

<blockquote>
<p>וְאֹמֶר הַזֶּה נִקְרָא חָכְמָה אוֹ דָעַת</p>
</blockquote>

<blockquote>
<p>אַחַר יָשׁוּב לָנוּחַ כְּנִרְדָּם בְּיַרְכְּתֵי הֶחָדֶר</p>
</blockquote>

<blockquote>
<p>וְהַיֵּצֶר מִתְנַשֵּׂא לֵאמֹר אֲנִי אֶמְלֹךְ לְבַדִּי</p>
</blockquote>

<blockquote>
<p>וּבְאֵין שֵׂכֶל יְחַבֵּר אֲשֶׁר לֹא יְחֻבָּר</p>
</blockquote>

<blockquote>
<p>וּבְמַרְאֶה וַחֲלוֹם יִפָּרַע יַרְבֶּה שָׁוְא וְתָפֵל</p>
</blockquote>

<blockquote>
<p>כִּי יַדְבִּיק לַאֲחָדִים דְּבָרִים זָרִים וְנִפְרָדִים</p>
</blockquote>

<blockquote>
<p>וּמַעֲשִׂים נַעֲשׂוּ מֵאָז אוֹ חָלְפוּ מִתְּמוֹל.</p>
</blockquote>

<blockquote>
<p>כָּזֹאת חָשַׁבְתִּי אָנִי; מֵאֲשֶׁר נִדְבַּרְנוּ שְׁנֵינוּ</p>
</blockquote>

<blockquote>
<p>אֶתְמוֹל לְעֵת עָרֶב חָזִית בַּחֲלוֹם הַלָּיְלָה</p>
</blockquote>

<blockquote>
<p>עִם מְּעַט תַּהְפֻּכוֹת מְעַט נוֹסָפוֹת וְזָרוֹת.</p>
</blockquote>

<blockquote>
<p>אַךְ אַל תִּתְעַצְּבִי מַחֲשָׁבָה בָאָה וְיֹצְאֵת</p>
</blockquote>

<blockquote>
<p>בְּלֵב אֱלֹהִים וְאָדָם; וְאִם רָעָה הִיא</p>
</blockquote>

<blockquote>
<p>וְאֵינֶנּוּ נֹטֶה אַחֲרֶיהָ נָקִי הוּא מֵעָוֹן</p>
</blockquote>

<blockquote>
<p>אֵין בּוֹ שֶׁמֶץ וָדֹפִי. וְכֵן קַוֹּה קִוִּיתִי</p>
</blockquote>

<blockquote>
<p>כַּאֲשֶׁר גָּעֲלָה נַפְשֵׁך לִרְאוֹת אָוֶן בַּחֲלוֹם</p>
</blockquote>

<blockquote>
<p>כֵּן תִּרְחַק נַפְשֵׁךְ לַעֲשׂוֹת עָוֶל בְּהָקִיץ</p>
</blockquote>

<blockquote>
<p>וְעַתָּה אַל תִּשְׁתּוֹחֲחִי אַל יִפְּלוּ פָנָיִךְ</p>
</blockquote>

<blockquote>
<p>קוּמִי בָרָה כַּחַמָּה עֵינַיִךְ כְּעַפְעַפֵּי שָׁחַר</p>
</blockquote>

<blockquote>
<p>קוּמִי נָא וְנֵלְכָה לַעֲשׂוֹת מְלַאכְתֵּנוּ הַנְּעִימָה</p>
</blockquote>

<blockquote>
<p>בֵּין שְׁתִילֵי זֵיתִים וְנִצָנִים עֲלֵי עָיִן</p>
</blockquote>

<blockquote>
<p>הִנֵּה פִרְחָם יִפָּתַח וְיָרִיק לָךְ רֵיחוֹ</p>
</blockquote>

<blockquote>
<p>צָפוּן הָיָה בַלַּיְלָה וְשָׁמוּר לְמוֹעֵד בּוֹאֵךְ.&quot;</p>

<br />

<p>דְּבָרִים הָאֵלֶּה דִּבֶּר לְנַחְמָהּ וּלְהָשִׁיב נַפְשָׁהּ</p>
</blockquote>

<blockquote>
<p>וְהִיא מָצְאָה נֹחַם; אֶפֶס שְׁתֵּי דְמָעוֹת</p>
</blockquote>

<blockquote>
<p>יָרְדוּ מִשְּׁתֵּי עֵינֶיהָ אֲשֶׁר מָחְתָה בְשַׂעֲרוֹתֶיהָ</p>
</blockquote>

<blockquote>
<p>וְאֶגְלֵי דְמָעוֹת אֲחֵרוֹת מָחָה הוּא בִנְשִׁיקוֹתָיו</p>
</blockquote>

<blockquote>
<p>טֶרֶם נָפְלוּ עַל לֶחֱיָהּ. כִּי בְּבֹר לְבָבָהּ</p>
</blockquote>

<blockquote>
<p>חָשְׁבָה כִּי חָטְאָה לַהֲגוֹת בְּמַחֲשָׁבָה זָרָה</p>
</blockquote>

<blockquote>
<p>וַיַּךְ לִבָּה אֹתָהּ וְעֵינֶיהָ נָטְפוּ מָיִם.</p>
</blockquote>

<blockquote>
<p>אַחֲרֵי כֵן קָמוּ וַיָּחִישׁוּ לָצֵאת הַשָּׂדֶה</p>
</blockquote>

<blockquote>
<p>וּכְנוֹחַ כַּפּוֹת רַגְלָם מִחוּץ לְצֵל קֹרָתָם</p>
</blockquote>

<blockquote>
<p>הִבִּיטוּ וְהִנֵּה הַשַּׁחַר פָּרוּשׂ עַל הֶהָרִים</p>
</blockquote>

<blockquote>
<p>אוֹפַן הַשֶּׁמֶשׁ סוֹבֵב וְעֹלֶה מֵחוֹף הַיָּם</p>
</blockquote>

<blockquote>
<p>קַרְנוֹ נֹגַעַת בָּאָרֶץ וְאוֹרוֹ הוֹלֵךְ זוֹרֵחַ</p>
</blockquote>

<blockquote>
<p>בְּגַן אֱלֹהִים הַנָּעִים וְכָל קִדְמַת עֵדֶן</p>
</blockquote>

<blockquote>
<p>אָז כָּרְעוּ בֶרֶךְ וְהֵכִינוּ לִבָּם לְהִתְפַּלֵּל</p>
</blockquote>

<blockquote>
<p>כַּאֲשֶׁר הִסְכִּינוּ לַעֲשׂוֹת כֵּן בַּבֹּקֶר בַּבֹּקֶר</p>
</blockquote>

<blockquote>
<p>וּתְפִלָּתָם זַכָּה עֲרוּכָה בְּאֹמֶר וּדְבָרִים שׁוֹנִים</p>
</blockquote>

<blockquote>
<p>בְּעוֹד לִבָּם בֹּעֵר בְּלַהֲבוֹת אֵשׁ קֹדֶשׁ</p>
</blockquote>

<blockquote>
<p>כִּי לְפָאֵר יוֹצְרָם יָדְעוּ לְדַבֵּר צַחוֹת</p>
</blockquote>

<blockquote>
<p>לֹא בְנִיב שְׂפָתַיִם וּתְפִלַּת אֲנָשִׁים מְלֻמָּדָה</p>
</blockquote>

<blockquote>
<p>כִּי אִם עֶשְׁתְּנֹתָם וְהֶגְיוֹן לִבָּם מִלֵּלוּ</p>
</blockquote>

<blockquote>
<p>פַּעַם בְּאִמְרֵי שָׁפֶר וּפַעַם בְּשִׁירֵי זִמְרָה</p>
</blockquote>

<blockquote>
<p>עֲרֵבִים מִכִּנּוֹר וְחָלִיל. וְכֹה עָנוּ וְאָמָרוּ:</p>

<br />

<p>&quot;מַה־נְּפְלְאוּ מַעֲשֶׂיךָ אֲבִי כָל טוֹב</p>
</blockquote>

<blockquote>
<p>שַׁדַּי צוּר עוֹלָמִים! תֵּבֵל אַתָּה בָנִיתָ</p>
</blockquote>

<blockquote>
<p>בִּנְיָן גָּדוֹל וְאַדִּיר; וּמַה־גָּדוֹל אָתָּה</p>
</blockquote>

<blockquote>
<p>וּמָה אַדִּיר שִׁמְךָ! הֵן אֲנַחְנוּ בַשָּׁפֶל</p>
</blockquote>

<blockquote>
<p>לֹא נוּכַל לִרְאוֹת שְׁחָקִים גָּבְהוּ מִמֶּנּוּ</p>
</blockquote>

<blockquote>
<p>אַף כִּי לִרְאוֹת יוֹשֵׁב מָרוֹם עֲלֵיהֶם.</p>
</blockquote>

<blockquote>
<p>אַךְ מַעֲשֵׂי יָדֶיךָ אֵלֶּה מְסַפְּרִים יַחְדָּיו</p>
</blockquote>

<blockquote>
<p>טוּבְךָ לְאֵין עֵרֶךְ וּגְדֻלָּתְךָ לְאֵין חֵקֶר.</p>
</blockquote>

<blockquote>
<p>הַלְלוּהוּ אַתֶּם גִּבֹּרֵי כֹחַ לַשְׁמִיעַ תְּהִלָּתוֹ.</p>
</blockquote>

<blockquote>
<p>הַלְלוּהוּ בְנֵי הָאוֹר כָּל מַלְאֲכֵי עֶלְיוֹן</p>
</blockquote>

<blockquote>
<p>אַתֶּם רוֹאִים כְּבוֹדוֹ בִּמְקוֹם אֵין לָיִל</p>
</blockquote>

<blockquote>
<p>וּמְזַמְּרִים שִׁירֵי מַקְהֵלוֹת לִפְנֵי הֲדַר כִּסְאוֹ.</p>
</blockquote>

<blockquote>
<p>הַלְלוּהוּ מִן הַשָּׁמַיִם הַלְלוּהוּ מִן הָאָרֶץ</p>
</blockquote>

<blockquote>
<p>שִׂימוּ שְׁכֶם אֶחָד וְהָבוּ כָבוֹד לִשְׁמוֹ</p>
</blockquote>

<blockquote>
<p>כָּבוֹד רִאשׁוֹן וְאַחֲרוֹן מֵעַתָּה וְעַד עוֹלָם.</p>
</blockquote>

<blockquote>
<p>אַתָּה כּוֹכַב הַנֶּשֶׁף הֵילֵל בֶּן שָׁחַר</p>
</blockquote>

<blockquote>
<p>הַמְּאַסֵּף לִצְבָא לָיְלָה סַפֵּר לַבֹּקֶר תְּהִלָּתוֹ</p>
</blockquote>

<blockquote>
<p>סַפֵּר תְּהִלָּתוֹ בַּמְּסִלָּה אֲשֶׁר אַתָּה עֹלֶה.</p>
</blockquote>

<blockquote>
<p>שֶׁמֶשׁ מָאוֹר הַגָּדוֹל עֵין תֵּבֵל וְנַפְשָׁהּ</p>
</blockquote>

<blockquote>
<p>הוֹדֶה לְיוֹצְרֶךָ הַנֹּתֵן הֲלִיכוֹת עוֹלָם לָךְ</p>
</blockquote>

<blockquote>
<p>הַגֵּד נִפְלְאוֹתָיו בַּגַּלְגַּל בֹּקֶר צָהֳרַיִם וָעֶרֶב</p>
</blockquote>

<blockquote>
<p>מִדֵּי עֲלוֹתְךָ לְמָרוֹם וּמִדֵּי רִדְתָּךְ לְמָטָּה.</p>
</blockquote>

<blockquote>
<p>יָרֵחַ הַמְּקַדֵּם עַתָּה פְּנֵי הַשֶּׁמֶשׁ מִקָּדִים</p>
</blockquote>

<blockquote>
<p>וְתָנוּס עִם כּוֹכָבִים הַתְּקוּעִים בַּגַּלְגָּל</p>
</blockquote>

<blockquote>
<p>כִּי יָנוּס מִפָּנָיו וְלֹא יַעֲמֹד גַּם הוּא;</p>
</blockquote>

<blockquote>
<p>וְגַם אַתֶּם שְׁאָר כּוֹכְבֵי לֶכֶת חֲמִשָּׁה</p>
</blockquote>

<blockquote>
<p>הַנֹּצְצִים כְּלַפִּידֵי אֵשׁ וְיֹצְאִים בְּשִׁיר וּמָחוֹל</p>
</blockquote>

<blockquote>
<p>הַלְלוּ שְׁמוֹ יַחְדָּיו כִּי הוּא אָמַר</p>
</blockquote>

<blockquote>
<p>הֱיוּ אוֹר מֵחֹשֶׁךְ. הַלְלוּהוּ רוּחַ וָאֵשׁ</p>
</blockquote>

<blockquote>
<p>עָפָר וְגַם מָיִם אַתֶּם רָאשֵׁי הַיְסוֹדוֹת</p>
</blockquote>

<blockquote>
<p>פֶּטֶר רֶחֶם הַבְּרִיאָה הֵן יֶדְכֶם מֹשֶׁלֶת</p>
</blockquote>

<blockquote>
<p>לְיַסֵּד לְכַלְכֵּל וּלְהָמִיר כָּל עֶצֶם וִיְקוּם</p>
</blockquote>

<blockquote>
<p>כִּי חֹמֶר אֵיתָן וַחֲלִיפוֹת נֶצַח לָכֶם</p>
</blockquote>

<blockquote>
<p>שִׁירוּ בַחֲלִיפוֹת אֵלֶּה שִׁיר חָדָשׁ לְעֹשֵׂנוּ</p>
</blockquote>

<blockquote>
<p>הַלְלוּהוּ אֵיד וְקִיטוֹר הָעֹלִים מֵהָרֵי נָשֶׁף</p>
</blockquote>

<blockquote>
<p>אוֹ מֵאֲגַמִּים וִיאֹרִים לִקְרַאת אוֹר בֹּקֶר</p>
</blockquote>

<blockquote>
<p>הוֹדוּ לוֹ בַעֲלוֹתְכֶם לְכַסּוֹת שָׁמַיִם בֶּעָבִים</p>
</blockquote>

<blockquote>
<p>וְהוֹדוּ לוֹ בְרִדְתֵּכֶם לְהַשְׁקוֹת אֶרֶץ צְמֵאָה</p>
</blockquote>

<blockquote>
<p>מֵאַרְבַּע כַּנְפוֹת הָאָרֶץ בּוֹאִי הָרוּחַ וּפְחִי</p>
</blockquote>

<blockquote>
<p>לְהַשְׁמִיעַ תְּהִלָּתוֹ בִסְעָרָה אוֹ בְקוֹל דְּמָמָה</p>
</blockquote>

<blockquote>
<p>רַנְּנוּ עֲצֵי יָעַר הִשְׁתַּחֲווּ לוֹ בְרוֹשִׁים</p>
</blockquote>

<blockquote>
<p>וְכָל צֶמַח הַשָּׂדֶה. שַׁבְּחוּהוּ מַעְיָן וָנָחַל</p>
</blockquote>

<blockquote>
<p>בְּקוֹל מַיִם נוֹזְלִים וּשְׁאוֹן מַיִם אַדִּירִים.</p>
</blockquote>

<blockquote>
<p>הַלְלוּהוּ פֶה אֶחָד נִשְׁמַת כָּל חָי.</p>
</blockquote>

<blockquote>
<p>יִשָּׂא תְהִלָּתוֹ הַשָּׁמַיְמַה צִפּוֹר מֵיטִב נַגֵּן</p>
</blockquote>

<blockquote>
<p>וְכָל כְּנַף רְנָנִים. עֹבְרֵי אָרְחוֹת יַמִּים</p>
</blockquote>

<blockquote>
<p>דֹּרְכֵי יַבֶּשֶׁת בְּרָגֶל הוֹלְכֵי עַל גָּחוֹן</p>
</blockquote>

<blockquote>
<p>וְכָל רֶמֶשׂ בָּאָרֶץ שַׁבְּחוּהוּ לְעֵינֵי הֶהָרִים</p>
</blockquote>

<blockquote>
<p>לְעֵינֵי גֵאָיוֹת וַאֲפִיקִים וְלִפְנֵי נְאוֹת דֶּשֶׁא</p>
</blockquote>

<blockquote>
<p>אִם יִדְּמוּ שְׂפָתֵינוּ בְּבֹּקֶר אוֹ בָעָרֶב</p>
</blockquote>

<blockquote>
<p>הַזְכִּירוּ תְהִלּוֹת אֲדֹנָי לִהְיוֹת לְעֵדוּת לָהֶם</p>
</blockquote>

<blockquote>
<p>כִּי שָׁמְעוּ תְהִלָּתוֹ וְזִמְרָת יָהּ מִפִּינוּ.</p>
</blockquote>

<blockquote>
<p>רְצֵה אֵל עוֹלָם תּוֹדָה וּבְרָכָה זֹאת</p>
</blockquote>

<blockquote>
<p>וְשַׂבְּעֵנוּ לַבְּקָרִים טוּבֶךָ; אִם מַחֲשֶׁבֶת אָוֶן</p>
</blockquote>

<blockquote>
<p>עָבְרָה דַל שְׂפָתֵינוּ אוֹ שֶׁמֶץ דָּבָר בַּלַיְלָה</p>
</blockquote>

<blockquote>
<p>הָפֵץ הָסֵר מִמֶּנוּ כְּאוֹר יָפִיץ חֹשֶׁךְ.&quot;</p>

<br />

<p>כַּאֲשֶׁר כִּלּוּ לְהִתְפַּלֵּל מִמְּקוֹר לֵב תָּמִים</p>
</blockquote>

<blockquote>
<p>מָצְאוּ דֵי אֹמֶץ וְרֹב שָׁלוֹם בְּנַפְשָׁם</p>
</blockquote>

<blockquote>
<p>וַיָּחֵלּוּ לַעֲשׂוֹת מְלַאכְתָּם. וְעַל פְּנֵי הַשָּׂדֶה</p>
</blockquote>

<blockquote>
<p>טַל אוֹרוֹת וְנִצָנִים עֵצִים מְסֻבָּלִים פֶּרִי</p>
</blockquote>

<blockquote>
<p>וּנְטִיעִים מְגֻדָּלִים לָרוֹב; כִּי הָאָרֶץ שְׁמֵנָה</p>
</blockquote>

<blockquote>
<p>וִידֵיהֶם אֵין דֵּי לְהָסִיר כָּל נְטִישׁוֹתֶיהָ</p>
</blockquote>

<blockquote>
<p>וְלִכְרֹת סְעִיפִים עֹדְפִים עֲנָפִים בְּלִי פֶרִי</p>
</blockquote>

<blockquote>
<p>כָּל מִדְרַךְ רַגְלָם מָצְאוּ חֹרֶשׁ וְאָמִיר</p>
</blockquote>

<blockquote>
<p>אוֹ גֶפֶן סֹרַחַת תּוֹשִׁיט תְּשַׁלַּח שָׂרִיגֶיהָ</p>
</blockquote>

<blockquote>
<p>תְּחַבֵּק עֵץ תִּדְהָר כַּנְּקֵבָה תָּסוֹבֵב גָּבֶר</p>
</blockquote>

<blockquote>
<p>וַעֲנָפָיו הָרֵקִים תַּעֲדֶּה אֶשְׁכְּלוֹתֶיהָ עֲנָבִים</p>
</blockquote>

<blockquote>
<p>כְּנֹתֶנֶת לוֹ נֵדֶה לֵאמֹר זֶה פִּרְיוֹ שֶׁלּוֹ.</p>
</blockquote>

<blockquote>
<p>כִּרְאוֹת מֶלֶךְ עֶלְיוֹן מַעֲשֵׂי אָדָם בָּאָרֶץ</p>
</blockquote>

<blockquote>
<p>וַיַּחְמֹל עָלָיו וַיִּקְרָא אֵלָיו אֵת רְפָאֵל</p>
</blockquote>

<blockquote>
<p>הוּא מַלְאָךְ טוֹב אֲשֶׁר יְסֻפַּר עָלָיו</p>
</blockquote>

<blockquote>
<p>כִּי עָבַר בַּדֶּרֶךְ וַיַּעְזֹר לְבֶן טוֹבִיָּה</p>
</blockquote>

<blockquote>
<p>לָקַחַת לוֹ כַלָּתוֹ אֲשֶׁר אֹרָשָׂה שִׁבְעָתַיִם.</p>
</blockquote>

<blockquote>
<p>וַיֹּאמֶר לוֹ הַמֶּלֶךְ &quot;רְפָאֵל הֲלֹא שָׁמַעְתָּ</p>
</blockquote>

<blockquote>
<p>כִּי הַשָּׂטָן פָּרַץ וְעָלָה מִשְּׁאוֹל תַּחְתִּית</p>
</blockquote>

<blockquote>
<p>לַעֲשׂוֹת תּוֹעָה בָאָרֶץ וְזֶה הַחִלּוֹ הַלַּיְלָה</p>
</blockquote>

<blockquote>
<p>לְהַתְעוֹת יוֹשְׁבֵי הַגָּן לְהַשְׁחִית זַרְעָם אַחֲרֵיהֶם</p>
</blockquote>

<blockquote>
<p>וְעַתָּה קוּם לֵך לְאָדָם כַּחֲצֹת הַיּוֹם</p>
</blockquote>

<blockquote>
<p>הִנֵּה הוּא יוֹשֵׁב בְּסֻכָּה תַּחַת הָאֵשֶׁל</p>
</blockquote>

<blockquote>
<p>לִסְעֹד לִבּוֹ בַצָּהֳרַיִם וּלְהִנָּפֵשׁ שָׁם מֵעֲמָלוֹ</p>
</blockquote>

<blockquote>
<p>דַּבֵּר אִתּוֹ כְאֹהֵב וְהוֹדַע לוֹ כְיוֹעֵץ</p>
</blockquote>

<blockquote>
<p>מַה־טּוֹב הָאֹשֶׁר הַנָּתוּן בְּיָדוֹ לִרְצוֹנוֹ</p>
</blockquote>

<blockquote>
<p>וּמַה־נָּעִים הַחֹפֶשׁ לִרְצוֹת וְלִבְחֹר בָּאֹשֶׁר</p>
</blockquote>

<blockquote>
<p>כִּי חָפְשִׁי הוּא לְהַטּוֹת לְבָבוֹ לַטּוֹב</p>
</blockquote>

<blockquote>
<p>אַךְ גַּם לָרָע אִם יַחְפֹּץ יַטֶּנוּ</p>
</blockquote>

<blockquote>
<p>וְלָכֵן הָעֵד בּוֹ לְבַל יָסוּר לִבּוֹ</p>
</blockquote>

<blockquote>
<p>וְהִזְהַרְתּוֹ פֶּן יִוָּקֵשׁ. הוֹדִיעֵהוּ מָה הַמּוֹקֵשׁ</p>
</blockquote>

<blockquote>
<p>מִי הַמִּתְנַקֵּשׁ בּוֹ וּמִי הוּא הַצָּר</p>
</blockquote>

<blockquote>
<p>אֲשֶׁר נִדָּח מִשָּׁמַיִם מִגִּבְעוֹת שָׁלוֹם וּבְרָכָה</p>
</blockquote>

<blockquote>
<p>וְנֶהְפַּךְ לִהְיוֹת לְשָׂטָן לָצוּד נֶפֶשׁ אֲחֵרִים</p>
</blockquote>

<blockquote>
<p>לְהַפִּילָם בְּשַׁחַת כָּמוֹהוּ; לֹא בְיָד חֲזָקָה</p>
</blockquote>

<blockquote>
<p>כִּי זֹאת לֹא תִצְלָח אַךְ בִּשְׂפַת מִרְמָה</p>
</blockquote>

<blockquote>
<p>וּבְנִכְלֵי לְשׁוֹן שָׁקֶר. כָּל אֵלֶּה הוֹדִיעֵהוּ</p>
</blockquote>

<blockquote>
<p>לְמַעַן יִזְכֹּר בְּלִבּוֹ אִם יֶחֱטָא בְזָדוֹן</p>
</blockquote>

<blockquote>
<p>לֹא יִהְיֶה לוֹ פִּתְחוֹן פֶּה לְהִצְטַדֵּק</p>
</blockquote>

<blockquote>
<p>לֵאמֹר בִּשְׁגָגָה עָשִׂיתִי כִּי לֹא נִזְהָרְתִּי.&quot;</p>

<br />

<p>כָּזֹאת שָׁלַח אֲבִי עַד לְהַגִּיד לְאָדָם</p>
</blockquote>

<blockquote>
<p>לְמַעַן יִצְדַּק בְּשָׁפְטוֹ. וּרְפָאֵל מַלְאָכוֹ</p>
</blockquote>

<blockquote>
<p>כְּשָמְעוֹ לֹא אֵחַר לְמַלֵּא דְבַר פְּקוּדָתוֹ</p>
</blockquote>

<blockquote>
<p>וְהוּא עֹטֶה כְנָפָיו כְּשַׂלְמָה כְּלִילַת יֹפִי</p>
</blockquote>

<blockquote>
<p>וְנִצָּב בֵּין רִבְבוֹת שַׂרְפֵי קֹדֶשׁ בַּמָּרוֹם</p>
</blockquote>

<blockquote>
<p>וְכַאֲשֶׁר עָמַד מִמְּקוֹמוֹ לָעוּף בְּדֶרֶךְ הַמֶּלֶךְ</p>
</blockquote>

<blockquote>
<p>כֵּן חָלְקוּ מַחֲנוֹת אֱלֹהִים הֵנָּה וָהֵנָּה</p>
</blockquote>

<blockquote>
<p>וּפִנּוּ לוֹ הַדֶּרֶךְ עַד שַׁעַר הַשָּמָיִם</p>
</blockquote>

<blockquote>
<p>וְהַשַּׁעַר נִפְתַּח לִקְרָאתוֹ עַל צִיר זָהָב</p>
</blockquote>

<blockquote>
<p>בָּנוּי בִמְלֶאכֶת מַחֲשֶׁבֶת כְּיַד הָאָמָן הַגָּדוֹל</p>
</blockquote>

<blockquote>
<p>הוּא הַמָּפְלִיא לַעֲשׂוֹת מִכָּל חַכְמֵי חָרָשִׁים.</p>
</blockquote>

<blockquote>
<p>וּמִשָּׁם יָצָא וְעָבַר אֵין כּוֹכָב וְעָנָן</p>
</blockquote>

<blockquote>
<p>לְמִכְשׁוֹל לוֹ בַדֶּרֶךְ לַעֲבֹר וְלִרְאוֹת נִכְחוֹ</p>
</blockquote>

<blockquote>
<p>וְאֶל אֶרֶץ יַבִּיט הַנִּרְאָה לוֹ מֵרָחוֹק</p>
</blockquote>

<blockquote>
<p>כְּכוֹכַב אוֹר קָטָן; וּמְגַמַּת פָּנָיו קָדִימָה</p>
</blockquote>

<blockquote>
<p>לְגַן יְהֹוָה הַנֶּחְמָד אֲשֶׁר יַכְתִּירוּהוּ אֲרָזִים</p>
</blockquote>

<blockquote>
<p>מֵעַל לְרָאשֵׁי הֶהָרִים. לִמְקוֹם הַזֶּה יָחִישׁ</p>
</blockquote>

<blockquote>
<p>יָשׁוּט מִמְּרוֹמֵי שַׁחַק כָּאֳנִיָּה בְלֶב־יָם</p>
</blockquote>

<blockquote>
<p>בֵּין גַּלְגַּלִּים וְכַדוּרִים מֶרְחָק רַב מְאֹד</p>
</blockquote>

<blockquote>
<p>פַּעַם יְרַחֵף כְּנָפָיו כַּנֵּס לְהַבְקִיעַ הָרוּחַ</p>
</blockquote>

<blockquote>
<p>וּפַעַם יִפְרֹשׁ אֶבְרָתוֹ כְּדֶרֶךְ הַנֶּשֶׁר בַּשָּׁמָיִם</p>
</blockquote>

<blockquote>
<p>עַד אֲשֶׁר הִגִּיעַ לִמְבוֹא הַגָּן קֵדְמָה</p>
</blockquote>

<blockquote>
<p>וַיֵּרֶד אֶל רֹאשׁ הַצּוּר כִּדְמוּת שָׂרָף מְעוֹפֵף</p>
</blockquote>

<blockquote>
<p>וְלוֹ שֵׁשׁ כְּנָפַיִם לְכַסּוֹת גְּוִיָּתוֹ כְּחַשְׁמַל</p>
</blockquote>

<blockquote>
<p>שְׁתַּיִם מֵעַל שִׁכְמוֹ יַעֲטֶה כְאֵפוֹד קָטָן</p>
</blockquote>

<blockquote>
<p>וּכְחֹשֶׁן עַל לִבּוֹ; שְׁתַּיִם יִשָּׂא כָּאֵזוֹר</p>
</blockquote>

<blockquote>
<p>כְּעֵין רָקִיעַ וְכוֹכָבִים וְזֵר זָהָב סָבִיב</p>
</blockquote>

<blockquote>
<p>מִמָּתְנָיו עַד יְרֵכָיו; וּבִשְׁתַּיִם יְכַסֶּה רַגְלָיו</p>
</blockquote>

<blockquote>
<p>כְּמִכְנְסַיִם מַעֲשֶׂה רִקְמָה קַשְׂקַשִּׂים וְנוֹצָה.</p>
</blockquote>

<blockquote>
<p>וְכֵן עָמַד בְּרִדְתּוֹ דָּמֵה לְבַר אֱלָהִין</p>
</blockquote>

<blockquote>
<p>וְהוּא נִעֵר כְּנָפָיו וְרֵיחוֹ הוּרַק בִּמְסִבּוֹ</p>
</blockquote>

<blockquote>
<p>כְּרֵיחַ בֹּשֶׂם מִשָּׁמַיִם וּכְרֶגַע נִכַּר מַרְאֵהוּ</p>
</blockquote>

<blockquote>
<p>לְעֵינֵי צְבָא הַמִּשְׁמָר הָעֹמְדִים עַל הַצּוּר</p>
</blockquote>

<blockquote>
<p>וַּיָּקוּמוּ כֻלָּם לִקְרָאתוֹ לְכַבְּדּוֹ כִּי הֵבִינוּ</p>
</blockquote>

<blockquote>
<p>שֶׁבָּא בִדְבַר אֳלֹהִים. וְהוּא עָבַר לִפְנֵיהֶם</p>
</blockquote>

<blockquote>
<p>אֵצֶל פֶּתַח אָהֳלָם וַיָּבוֹא בְחֶלְקַת הַשָּׂדֶה</p>
</blockquote>

<blockquote>
<p>מְלֵאָה עֲצֵי מוֹר וּפְרָחִים נֹתְנֵי רֵיחַ</p>
</blockquote>

<blockquote>
<p>קְצִיעָה נֵרְדְּ וּצְרִי וְכָל רָאשֵׁי בְשָׂמִים</p>
</blockquote>

<blockquote>
<p>כִי הָאָרֶץ לְפָנִים הָיְתָה פֹּרִיָּה וַעֲנֵפָה</p>
</blockquote>

<blockquote>
<p>וְנָתְנָה מֵאָה שְׁעָרִים בְּרָכָה בִימֵי נְעוּרֶיהָ.</p>
</blockquote>

<blockquote>
<p>כִּרְאוֹת אֹתוֹ אָדָם מִבֵּין עֲצֵי הַבְּשָׂמִים</p>
</blockquote>

<blockquote>
<p>וַיִּשְׂמַח בְּלִבּוֹ לִקְרָאתוֹ וְהוּא יוֹשֵׁב בַּפֶּתַח</p>
</blockquote>

<blockquote>
<p>פֶּתַח חֲדַר הַמְּקֵרָה כְּחֹם הַיּוֹם בַּצָהֳרָיִם</p>
</blockquote>

<blockquote>
<p>בְּעוֹד חַוָּה פְּנִימָה תַּעֲרֹךְ לְעֵת הָאֹכֶל</p>
</blockquote>

<blockquote>
<p>פְּרִי מְגָדִים שׁוֹנִים מַטְעַמִּים נֶחְמָדִים לְחֵיךְ</p>
</blockquote>

<blockquote>
<p>חָלָב וְדַם עֲנָבִים אֲשֶׁר יִתְהַלֵּךְ בְמֵישָׁרִים</p>
</blockquote>

<blockquote>
<p>וְהִנֵּה קוֹל בַּעֲלָהּ קֹרֵא אֵלֶיהָ לֵאמֹר:</p>

<br />

<p>&quot;חַוָּה מַהֲרִי וּרְאִי הַמַּרְאֶה הַגָּדוֹל הַזֶּה</p>
</blockquote>

<blockquote>
<p>מִבֵּין הָרֵי בְשָׂמִים כְּמוֹ עַמּוּד הַשַּׁחַר</p>
</blockquote>

<blockquote>
<p>עֹלֶה לִקְרָאתֵנוּ מִקֶּדֶם הֲלֹא מַלְאָךְ הוּא</p>
</blockquote>

<blockquote>
<p>אוּלַי בְמַלְאֲכוּת אֳלֹהִים הוּא בָא אֵלֵינוּ</p>
</blockquote>

<blockquote>
<p>וְיוֹאֵל לָשֶׁבֶת פֹּה לִסְעֹד לִבּוֹ אִתָּנוּ</p>
</blockquote>

<blockquote>
<p>לָכֵן מַהֲרִי אִסְפִי אֲשֶׁר אָצַרְתְּ בְּאוֹצָרֵךְ</p>
</blockquote>

<blockquote>
<p>וְהָכִינִי לוֹ אֲרֻחָה מַעֲדַנִּים עִם מַמְתַּקִּים</p>
</blockquote>

<blockquote>
<p>לֹא תִקְפְּצִי יָדֵךְ כִּי הָאֵל הַטּוֹב</p>
</blockquote>

<blockquote>
<p>בֵּרַךְ אֹתָנוּ בַכֹּל וְלָכֵן נִתֵּן לִשְׁלוּחָיו</p>
</blockquote>

<blockquote>
<p>מֵאֲשֶׁר נָּתַן לָנוּ לְהַרְבּוֹת לָנוּ בְרָכָה.&quot;</p>

<br />

<p>וַתַּעַן חַוָּה וַתֹּאמַר &quot;אָדָם בְּחִיר הַיְצוּרִים</p>
</blockquote>

<blockquote>
<p>מָלֵא רוּחַ אֳלֹהִים! דַּע כִּי קָטָן אוֹצָרִי</p>
</blockquote>

<blockquote>
<p>גָּדִישׁ אֵין לָנוּ וְיֶקֶב לֹא יִרְעֵנוּ</p>
</blockquote>

<blockquote>
<p>כִּי לֶחֶם חֻקֵּנוּ נִמְצָא נָכוֹן לַבְּקָרִים</p>
</blockquote>

<blockquote>
<p>גֶּרֶשׁ וְאָבִיב בַּקָּמָה וּמֶגֶד וְעָסִיס בַּכַּרְמֶל</p>
</blockquote>

<blockquote>
<p>אַךְ הִנְנִי הוֹלֶכֶת לֶאֱסֹף מִתְּבוּאַת הַכָּרֶם</p>
</blockquote>

<blockquote>
<p>לִקְטֹף בִּכּוּרֵי עֲנָבִים וּפְרִי נִטְעֵי נַעֲמָנִים</p>
</blockquote>

<blockquote>
<p>וְאֶעֱשֶׂה אֲרֻחָה גְדוֹלָה לְמַלְאָךְ הַבָּא אֵלֵינוּ</p>
</blockquote>

<blockquote>
<p>לְמַעַן יִרְאֶה וְיַכִּיר כִּי פִזַּר אֱלֹהִים</p>
</blockquote>

<blockquote>
<p>שִׁפְעַת טוּבוֹ בָאָרֶץ כַּאֲשֶׁר פִּזַּר בַּשָּׁמָיִם.&quot;</p>

<br />

<p>כַּאֲשֶׁר כִּלְתָה לְדַבֵּר וַתָּחֶל לַחְשֹׁב בְּלִבָּה</p>
</blockquote>

<blockquote>
<p>מַה־מַּטְעַמִּים לַעֲרֹךְ וּמַה־מְּגָדִים לִבְחֹר</p>
</blockquote>

<blockquote>
<p>אֵיךְ לַעְשׂוֹת אֹתָם לְמַעַן יֶעֱרְבוּ לְחֵיךְ</p>
</blockquote>

<blockquote>
<p>וְאֵיךְ לַעֲרֹךְ אֹתָם לִהְיוֹת נֶחְמָדִים לָעָיִן.</p>
</blockquote>

<blockquote>
<p>עוֹדֶנָּה דֹבֶרֶת בְּלִבָּהּ עַל מַטְעַמִּים וּסְדָרִים</p>
</blockquote>

<blockquote>
<p>וַתָּרָץ וַתֶּאֱסֹף בִּכּוּרִים מִכָּל עָנָף וְגִבְעֹל</p>
</blockquote>

<blockquote>
<p>כֻּלָּם טוֹבִים וּבְחִירִים מֵרֵאשִׁית פְּרִי הָאָרֶץ</p>
</blockquote>

<blockquote>
<p>וּמִינִים מִמִּינִים שׁוֹנִים בְּעוֹר דַּק וָעָב</p>
</blockquote>

<blockquote>
<p>בִּלְבוּשׁ כְּאַדֶּרֶת שֵׂעַר וּבְזָג קָשֶׁה כְצִפֹּרֶן</p>
</blockquote>

<blockquote>
<p>כָּל אֵלֶּה קָטְפָה וְאָסְפָה בְיָד נְדִיבָה</p>
</blockquote>

<blockquote>
<p>וַתָּשֶׂם אֹתָם צִבֻּרִים עַל שֻׁלְחַן הַמַּעֲרֶכֶת</p>
</blockquote>

<blockquote>
<p>וּמֵעִנְבֵי גֶפֶן שׂרֵק וּמִן רִמּוֹנִים וְזֵיתִים</p>
</blockquote>

<blockquote>
<p>הוֹצִיאָה תִירוֹשׁ וְיִצְהָר וְחָלָב עָסִיס מֵחַרְצַנִּים</p>
</blockquote>

<blockquote>
<p>גַּם גְּבִיעִים וְכֵלִים לֹא הִמְעִיטָה לַמִּשְׁתֶּה</p>
</blockquote>

<blockquote>
<p>אַחֲרֵי כֵן הִצִּיעָה עַל פְּנֵי הַקַּרְקַע</p>
</blockquote>

<blockquote>
<p>שׁוֹשָׁנִּים נֹתְנֵי רֵיחַ וּפִרְחֵי עֲצֵי בְשָׂמִים.</p>

<br />

<p>וּבֵין כֹּה וָכֹה וְאָדָם אָבִינוּ הַקַּדְמֹנִי</p>
</blockquote>

<blockquote>
<p>יָצָא לְקַדֵּם פְּנֵי הָאֹרֵחַ כִּפְנֵי הָאֱלֹהִים</p>
</blockquote>

<blockquote>
<p>לּא בִכְבוֹד שָׂרִים בְּסוּס רֶכֶב וּפָרָשִׁים</p>
</blockquote>

<blockquote>
<p>וַעֲבָדִים לְבֻשֵׁי מִכְלוֹל לְהִתְפָּאֵר לְעֵינֵי הַקָּהָל</p>
</blockquote>

<blockquote>
<p>כִּי אִם בְּתָם־לִבּוֹ הַיָּקָר מִפְּאֵר וְכָבוֹד</p>
</blockquote>

<blockquote>
<p>וּבְיִשְׁרַת נַפְשׁוֹ יְחִידָתוֹ אֲשֶׁר הִיא תְהִלָּתוֹ</p>
</blockquote>

<blockquote>
<p>כַּאֲשֶׁר נִגַשׁ אֵלָיו הִשְׁתַּחֲוָה לוֹ אָרְצָה</p>
</blockquote>

<blockquote>
<p>כְּאִישׁ לִמְכֻבָּד מִמֶּנוּ וְלֹא בְיִרְאָה וָפַחַד.</p>
</blockquote>

<blockquote>
<p>וַיֹּאמֶר לוֹ בְעַנְוָתוֹ &quot;בִּי אֲדֹנִי מִשָׁמָיִם!</p>
</blockquote>

<blockquote>
<p>כִּי אֵין מָּקוֹם לְכַלְכֵּל נֶאְדָּר כָּמוֹךָ</p>
</blockquote>

<blockquote>
<p>בִּלְתִּי שָׁמַיִם מֵעָל – הִנֵּה עָזַבְתָּ מוֹשָׁבֶךָ</p>
</blockquote>

<blockquote>
<p>כִּסְאוֹת לְמַלְאֲכֵי עֶלְיוֹן וַתָּבוֹא לַמָּעוֹן הַזֶּה</p>
</blockquote>

<blockquote>
<p>רְאֵה הַגָּן שָׁמָּה רְחַב יָדַיִם הוּא</p>
</blockquote>

<blockquote>
<p>אֲשֶׁר נָתַן אֱלֹהִים לִשְׁנֵי אֲנָשִׁים לָשָׁבֶת</p>
</blockquote>

<blockquote>
<p>אַל נָּא תַעֲבֹר מֵעַל עַבְדֶּךָ מִזֶּה</p>
</blockquote>

<blockquote>
<p>הוֹאֵל וּבוֹא אִתִּי לָשֶׁבֶת בְּצֵל סֻכָּתִי</p>
</blockquote>

<blockquote>
<p>הֲלֹא תִּסְעַד לִבְּךָ מֵרֵאשִׁית פְּרִי הַגָּן</p>
</blockquote>

<blockquote>
<p>כַּאֲשֶׁר תְּאַוֶּה נַפְשֶׁךָ; גַּם שָׁם תָּנוּחַ</p>
</blockquote>

<blockquote>
<p>עַד שֶׁיָּפוּחַ הַיּוֹם וְנָס הַשָּׁרָב וְהַשָּׁמֶשׁ.&quot;</p>

<br />

<p>וַיַּעַן הַמַּלְאָךְ הַטּוֹב וַיֹּאמֶר בְּשָׂפָה נְעִימָה</p>
</blockquote>

<blockquote>
<p>&quot;אָדָם! הֲלֹא אֵלֶיךָ בָּאתִי אָנֹכִי הַיּוֹם</p>
</blockquote>

<blockquote>
<p>כִּי יָאָתָה לְךָ וּלְאַרְצְךָ אֲשֶׁר יָרַשְׁתָּ</p>
</blockquote>

<blockquote>
<p>לִפְתֹחַ דֶּלֶת לָאֹרֵחַ; אַף כִּי לְמַלְאָכִים</p>
</blockquote>

<blockquote>
<p>אֲשֶׁר יְבוֹאוּן לִרְאוֹתְךָ. עַתָּה נְחֵנִי נָא</p>
</blockquote>

<blockquote>
<p>וְאֶסְתּוֹפֵף בְּצֵל סֻכָּתְךָ כִּי חָפֵץ אֲנִי</p>
</blockquote>

<blockquote>
<p>לָשֶׁבֶת עַד הָעָרֶב&quot; אָז הָלְכוּ שְׁנֵיהֶם</p>
</blockquote>

<blockquote>
<p>אֶל סֻכָּה נֶחְמָדָה עֹמֶדֶת תַּחַת הָאֵשֶׁל</p>
</blockquote>

<blockquote>
<p>הַנִּצָּנִים כָּלְלוּ יָפְיָהּ וְרֵיחַ לָהּ כַלְּבָנוֹן</p>
</blockquote>

<blockquote>
<p>וְחַוָּה עֹמֶדֶת שָׁם עֲרוּמָה בְהוֹד יָפְיָהּ</p>
</blockquote>

<blockquote>
<p>אֵין כָּמוֹהָ לְתִפְאֶרֶת בְּכָל בְּנוֹת הַחֵן</p>
</blockquote>

<blockquote>
<p>וְלֹא בְשָׁלוֹש עֲרוּמותֹ נְשֵׁי הַר עִדּוֹ</p>
</blockquote>

<blockquote>
<p>אֲשֶׁר בָּדְאוּ הַמֹּשְׁלִים וְנָתוֹן כֶּתֶר הַיֹּפִי</p>
</blockquote>

<blockquote>
<p>בְּרֹאשׁ אַחַת מֵהֵנָּה; כִּי חַוָּה לְבַדָּהּ</p>
</blockquote>

<blockquote>
<p>עָלְתָה עַל כֻּלָּנָה. כִּרְאוֹתָהּ אֶת־הַמַּלְאָךְ</p>
</blockquote>

<blockquote>
<p>מִהֲרָה לְקַדֵּם פָּנָיו לֹא שִׁנְּתָה פָנֶיהָ</p>
</blockquote>

<blockquote>
<p>וְלֹא אָדְמָה לֶחֱיָהּ כִּי תְמִימָה הִיא</p>
</blockquote>

<blockquote>
<p>וְהַמַּלְאָךְ רָאָהּ וַיְאַשְּׁרָהּ וַיְבָרֵךְ אֹתָהּ</p>
</blockquote>

<blockquote>
<p>כַּבְּרָכָה אֲשֶׁר נִשְׁנָה לְמִרְיָם בְּדֹרֹתֶיהָ</p>
</blockquote>

<blockquote>
<p>הִיא חַוָּה הַשְּׁנִיָּה. וְכֹה פָתַח דְּבָרוֹ:</p>

<br />

<p>&quot;אַשְׁרֵיךְ אֵשֶׁת חֵן אֵם כָּל חָי!</p>
</blockquote>

<blockquote>
<p>הֲמוֹן גּוֹיִם וּלְאֻמִּים מִמֵּעַיִךְ יִפָּרֵדוּ</p>
</blockquote>

<blockquote>
<p>וְהָאָרֶץ תִּמָּלֵא אֹתָם כַּשֻׁלְחָן הַזֶּה לְפָנַי</p>
</blockquote>

<blockquote>
<p>אֲשֶׁר מָלֵא הוּא מִפְּרִי עֲצֵּי אֱלֹהִים.&quot;</p>

<br />

<p>וְזֶה הָיָה שֻׁלְחָנָם תֵּל רִגְבֵי עָפָר</p>
</blockquote>

<blockquote>
<p>רָבוּעַ מִכָּל עֲבָרָיו מִטְפַּחְתּוֹ נְאוֹת דֶּשֶׁא</p>
</blockquote>

<blockquote>
<p>וְתֶלֶם מִסָּבִיב לוֹ כַּיָּצוּעַ לָשֶׁבֶת עָלָיו</p>
</blockquote>

<blockquote>
<p>וּמִן פְּרִי מַאֲכָל נֶעֶרְמוּ חֳמָרִים חֳמָרִים</p>
</blockquote>

<blockquote>
<p>מִכָּל פְּרִי הַבָּצִיר וּפְרִי הָאָבִיב יַחְדָּיו</p>
</blockquote>

<blockquote>
<p>וְאַחֲרֵי אֲשֶׁר שָׁאֲלוּ אִישׁ לְרֵעֵהוּ לְשָׁלוֹם</p>
</blockquote>

<blockquote>
<p>הוֹסִיף אָבִינוּ וַיֹּאמַר &quot;אָנָּא אֹרֵחַ מִשָּׁמָיִם!</p>
</blockquote>

<blockquote>
<p>אֱכֹל מִמָּנוֹת אֵלֶּה אֲשֶׁר הַמְּכַלְכֵּל כֹּל</p>
</blockquote>

<blockquote>
<p>שָׂם פֹּה לְפָנֵינוּ; כִּי מָזוֹן וּמֶגֶד</p>
</blockquote>

<blockquote>
<p>תּוֹצִיא הָאָרֶץ בִּדְבָרוֹ לִהְיוֹת לְמִחְיָה לָנוּ.</p>
</blockquote>

<blockquote>
<p>וְאָנֹכִי לֹא אֵדַע אִם פְּרִי הָאָרֶץ</p>
</blockquote>

<blockquote>
<p>יֶעֱרַב לְחֵיךְ מַלְאָךְ; אַךְ אַחַת יָדַעְתִּי</p>
</blockquote>

<blockquote>
<p>כִּי אָב אֶחָד מַשְׂבִּיעַ לְכָל חָי.&quot;</p>

<br />

<p>וַיַּעַן הַמַּלְאָךְ וַיֹּאמַר &quot;לָכֵן כָּל מָזוֹן</p>
</blockquote>

<blockquote>
<p>אֲשֶׁר יִתֵּן הָאָב לְאָדָם בָּשָׂר וָרוּחַ</p>
</blockquote>

<blockquote>
<p>אֵינֶנּוּ מָזוֹן מְגֹאָל לְרוּחַ נִבְדָּל מִבָּשָׂר</p>
</blockquote>

<blockquote>
<p>כִּי שֵׂכֶל הַנִּבְדָּל עַל הַמָּזוֹן יִחְיֶה</p>
</blockquote>

<blockquote>
<p>כְּשֹׁכְנֵי בָתֵּי חֹמֶר כִּי כֻלָּם יַחְדָּיו</p>
</blockquote>

<blockquote>
<p>בַּעֲלֵי חוּשִׁים הֵם בָּהֶם יִשְׁמְעוּ יִרְאוּ</p>
</blockquote>

<blockquote>
<p>יְרִיחוּ יְמַשְׁשׁוּ וְיִטְעָמוּ; וְאֹכֶל הַנִּבְלַע בְּקִרְבָּם</p>
</blockquote>

<blockquote>
<p>יוּדַק יִמַּס יְשֻׁנֶּה וְחֹמֶר יִתְהַפֵּך לָרוּחַ.</p>
</blockquote>

<blockquote>
<p>הֲלֹא תֵדַע וְתַשְׂכִּיל כָּל נוֹצָר וִיקוּם</p>
</blockquote>

<blockquote>
<p>עַל לֶחֶם חֻקּוֹ לְבַד יִחְיֶה וְיַעֲמֹד.</p>
</blockquote>

<blockquote>
<p>כָּל יְסוֹד עַב מָזוֹן הוּא וָטֶרֶף</p>
</blockquote>

<blockquote>
<p>לִיסוֹד דַּק מִמֶּנוּ; יַבָּשָׁה טֶרֶף לַיָּם;</p>
</blockquote>

<blockquote>
<p>יַבָּשָׁה וְיָם לָרוּחַ; וְרוּחַ לְאֵש שְׁחָקִים</p>
</blockquote>

<blockquote>
<p>כִּי טֶרֶף הוּא לְיָרֵחַ הַקָּרוֹב לָאָרֶץ</p>
</blockquote>

<blockquote>
<p>וְגַם כַּדּוּר הַיָּרֵחַ מִן בִּצֹּתָיו וּגְבָאָיו</p>
</blockquote>

<blockquote>
<p>יַעֲלֶה אֵד וְקִיטֹור לְהַשְׂבִּיעַ גְּבֹהִים מִמֶּנוּ</p>
</blockquote>

<blockquote>
<p>וְשֶׁמֶשׁ הַמֵּאִיר לַכֹּל יְקַבֵּל גְּמוּלוֹ מִכֹּל</p>
</blockquote>

<blockquote>
<p>כִּי יִינַק הַלֵּחַ הָעֹלֶה מִכָּל סְבִיבָיו</p>
</blockquote>

<blockquote>
<p>וּבַלַּיְלָה יִשְׁתֶּה מִשְׁתֵּהוּ מִכּוֹס הַיָּם הַגָּדוֹל</p>
</blockquote>

<blockquote>
<p>וַאֲנַחְנוּ נֹאכַל בַּמָּרוֹם מִפְּרִי עֵץ הַחַיִּים</p>
</blockquote>

<blockquote>
<p>עִנְבֵי גֶפֶן אֱלֹהִים יַטִּיפוּ לָנוּ עָסִיס</p>
</blockquote>

<blockquote>
<p>וְזֶרַע דַּק מְחֻסְפָּס כְּמוֹ עֵין הַבְּדֹלַח</p>
</blockquote>

<blockquote>
<p>נִלְקֹט תַּחַת שִׁכְבַת הַטַּל בַּבֹּקֶר בַּבֹּקֶר</p>
</blockquote>

<blockquote>
<p>אַךְ עַתָּה יָדַעְתִּי כִּי מַעֲדַנֵּי אָרֶץ</p>
</blockquote>

<blockquote>
<p>הַשּׁוֹנִים בְּמַרְאֶה וְטַעַם טוֹבִים כְּלֶחֶם שָׁמָיִם</p>
</blockquote>

<blockquote>
<p>וְלָכֵן מַאֲכַלְכֶם לֹא יִהְיֶה לִי לְזָרָא.&quot;</p>

<br />

<p>אַחֲרֵי כֵן יָשְׁבוּ וַיֹּאכְלוּ בְּכָל פֶּה</p>
</blockquote>

<blockquote>
<p>מִכָּל אֲשֶׁר לִפְנֵיהֶם וְהַמַלְאָךְ כְּאַחַד מֵהֶם</p>
</blockquote>

<blockquote>
<p>לֹא בְחָזוֹן וַחֲלוֹם אוֹ לְמַרְאֵה עֵינָיִם</p>
</blockquote>

<blockquote>
<p>כַּאֲשֶׁר יוֹדְעֵי סֵפֶר יוֹסִיפוֹ מִלִּים מִלִּבָּם</p>
</blockquote>

<blockquote>
<p>כִּי אִם אָכְלוּ לְמַלֵּא נֶפֶשׁ רְעֵבָה</p>
</blockquote>

<blockquote>
<p>וַאֲשֶׁר בָּלְעוּ בְגָרוֹן בִּשְּׁלוּ בַקֵּבָה כַּסִּיר</p>
</blockquote>

<blockquote>
<p>וְחִישׁ אֻכָּל הַמָּזוֹן וְנֶהְפַּךְ לְעֶצֶם אֹכְלָיו</p>
</blockquote>

<blockquote>
<p>וְאֵין פֶּלֶא בָזֶה כִּי גַם הַצֹּרְפִים</p>
</blockquote>

<blockquote>
<p>בְּאֵשׁ פֶּחָם בַּכּוּר יִתְאַמְּרוּ בְחָכְמָתָם</p>
</blockquote>

<blockquote>
<p>לַהְפֹּךְ סִיגִים לַזָּהָב. וְהָאֲרֻחָה הָיְתָה דַיָּם</p>
</blockquote>

<blockquote>
<p>וְחַוָּה מְשָׁרַת אֹתָם בְמַעֲדַנִּים וְאִמְרֵי שָׁפֶר</p>
</blockquote>

<blockquote>
<p>וּמְנַת כּוֹסָם רְוָיָה. אַשְׁרֵיכֶם תְּמִימִי לֵב!</p>
</blockquote>

<blockquote>
<p>אַךְ לָכֶם יָאָתָה לָשֶׁבֶת בְּגַן עַדָנִים.</p>
</blockquote>

<blockquote>
<p>לוּ לְחֵן וּלְיֹפִי הִתְאַוּוּ בְנֵי הָאֱלֹהִים</p>
</blockquote>

<blockquote>
<p>וּבָכֶם דָּבְקוּ לְאַהֲבָה לֹא יַאֲשִׁימֵם אִישׁ;</p>
</blockquote>

<blockquote>
<p>אַךְ אַהֲבָתָם טְהוֹרָה וּנְקִיָּה מִתַּאֲוָה וַעֲגָבִים</p>
</blockquote>

<blockquote>
<p>וְקִנְאָה הַקָּשָׁה כִשְׁאֹול לֹא יָבִין לִבָּם.</p>

<br />

<p>כַּאֲשֶׁר אָכְלוּ לָשׂבַע וְשָׁתוּ כְדֵי מַחְסוֹרָם</p>
</blockquote>

<blockquote>
<p>עָלָה עַל לֵב אָדָם כִּי נָכוֹן לוֹ</p>
</blockquote>

<blockquote>
<p>לְעֵת מוֹעֵד כָּזֶה בְּחֶבְרַת רֵעֵהוּ הַנִּכְבָּד</p>
</blockquote>

<blockquote>
<p>לַחֲקֹר וְלִדְרשׁ מִפִּיו נִסְתָּרוֹת וְרָאמוֹת</p>
</blockquote>

<blockquote>
<p>כִּי בִקֵּשׁ לָדַעַת מַה־לְּמַעְלָה מִמֶּנּוּ</p>
</blockquote>

<blockquote>
<p>מִמַּעַל לְתֵבֵל אַרְצוֹ; וּמַה־תְּכוּנַת הָעֶלְיוֹנִים</p>
</blockquote>

<blockquote>
<p>וּצְבָא הַמָּרוֹם בַּמָּרוֹם; כִּי הִכִּיר עֶרְכָּם</p>
</blockquote>

<blockquote>
<p>שֶׁהֵם גְּדוֹלִים מֵאָדָם נִשְׂגָּבִים בְעֹז וָכֹחַ</p>
</blockquote>

<blockquote>
<p>וְנֶאְדָּרִים בְּאוֹר עֶלְיוֹן. וְלָכֵן פָּתַח דְּבָרוֹ</p>
</blockquote>

<blockquote>
<p>בְּהַשְׂכֵּל וּמְזִמָּה וַיֹּאמֶר לְצִיר מִמָּרוֹם.</p>
</blockquote>

<blockquote>
<p>&quot;יֹשֵׁב בְּסֵתֶר עֶלְיוֹן! הִנֵּה עַתָּה יָדַעְתִּי</p>
</blockquote>

<blockquote>
<p>כִּי הִגְדַּלְתָּ חַסְדְּךָ לִפְקֹד אֱנוֹש בַּשָּׁפֶל</p>
</blockquote>

<blockquote>
<p>וַתָּבוֹא בְּצֵל קֹרָתִי לִטְעֹם מִיְבוּל הָאָרֶץ</p>
</blockquote>

<blockquote>
<p>וְלֹא קָצָה נַפְשְׁךָ בְּלֶחֶם הַקּלֹקֵל הַזֶּה</p>
</blockquote>

<blockquote>
<p>כִּי נִרְצָה לְפָנֶיךָ וְטַעֲמוֹ הָיָה לְךָ</p>
</blockquote>

<blockquote>
<p>כְּלֶחֶם אַבִּירִים בַּשָּׁמַיִם; אַךְ מָה עֵרֶךְ?&quot;</p>

<br />

<p>עוֹד דְּבָרָיו בְּפִיו וְהַשָּׂרָף עָנָה לֵאמֹר</p>
</blockquote>

<blockquote>
<p>&quot;דַּע לְךָ אָדָם! אֶחָד הוּא הָאֱלֹהִים</p>
</blockquote>

<blockquote>
<p>הַכֹּל בָּא מִמֶּנוּ וְהַכֹּל אֵלָיו יָשׁוּב</p>
</blockquote>

<blockquote>
<p>בִּלְתִּי הַסָּר מִטּוֹב אֲשֶׁר יֵלֵךְ לָאֲבַדּוֹן.</p>
</blockquote>

<blockquote>
<p>כֹּל פָּעַל אֲדֹנָי יָשָׁר וְתָמִים לְמִינֵהוּ</p>
</blockquote>

<blockquote>
<p>וּמַעֲשֵׂי יָדָיו כֻּלָם מֵחֹמֶר אֶחָד קֹרָצוּ</p>
</blockquote>

<blockquote>
<p>אֶפֶס שׁוֹנִים הֵם בְּתָאֳרָם גָּלְמָם וְעֶרְכָּם.</p>
</blockquote>

<blockquote>
<p>וְכֵן נִשְׁמַת הַחַיִּים מִמְּקוֹר אֶחָד יָצָאָה</p>
</blockquote>

<blockquote>
<p>אַךְ דַקָּה הִיא נְקִיָּה וּטְהוֹרָה מִגְּוִיָּה</p>
</blockquote>

<blockquote>
<p>וְעֹלָה הִיא לְמַעְלָה הָלוֹךְ וְקָרוֹב לְעֶלְיוֹן</p>
</blockquote>

<blockquote>
<p>וְכָל אֶחָד לְמִינוֹ שֹׁמֵר מַעֲמָדוֹ וּפְקוּדָתוֹ</p>
</blockquote>

<blockquote>
<p>עַד אֲשֶׁר יִצָּרֵף הַחֹמֶר וְהָיָה לָרוּחַ.</p>
</blockquote>

<blockquote>
<p>הִתְבּוֹנֵן בְּצֶמַח הַשָׂדֶה הַגֶּזַע קַל מִשָּׁרְשׁוֹ</p>
</blockquote>

<blockquote>
<p>הֶעָלֶה קַל מִגִּזְעוֹ וּפֶרַח הַרַךְ וְהַנָּעִים</p>
</blockquote>

<blockquote>
<p>יַעֲלֶה בְרֹאשׁ הָאָמִיר וְרֵיחוֹ קַל מִכֻּלָּם.</p>
</blockquote>

<blockquote>
<p>צֶמַח הַשָּׂדֶה וּפִרְיוֹ הַנָּתוּן לְמַאֲכַל אָדָם</p>
</blockquote>

<blockquote>
<p>יִתְהַפֵּךְ מְעַט מְעַט לְחַיֵּי בְשָׂרוֹ וְלִבּוֹ</p>
</blockquote>

<blockquote>
<p>כִּי עָלָיו יִחְיֶה וְיִמְצָא כֹחַ בְּנַפְשׁוֹ</p>
</blockquote>

<blockquote>
<p>לַחֲשֹׁב כָּל מַחֲשָׁבָה לִקְנוֹת דַּעַת וּתְבוּנָה</p>
</blockquote>

<blockquote>
<p>וְהוּא שֵׂכֶל הַנֶּפֶשׁ וְזֶה כָל הָאָדָם.</p>
</blockquote>

<blockquote>
<p>אָכֵן שְׁנֵי פָנִים לְשֵׂכֶל שֵׂכֶל הַנִּקְנֶה</p>
</blockquote>

<blockquote>
<p>עַל פִּי הִגָּיוֹן וְשֵׂכֶל הַנִּרְאֶה לְעֵינָיִם</p>
</blockquote>

<blockquote>
<p>וּשְׁנֵיהֶם שׁוֹנִים בִּתְכוּנָתָם אַךְ דּוֹמִים בְּמִינָם</p>
</blockquote>

<blockquote>
<p>לָכֵן אַל תִּתְמַהּ אִם לֶחֶם חָקְךָ</p>
</blockquote>

<blockquote>
<p>נָתַן לְךָ אֲדֹנָי בָּא לְפִי גַם אָנִי</p>
</blockquote>

<blockquote>
<p>כִּי יִשְׁתַּנֶּה בְקִרְבִּי לִהְיוֹת עֶצֶם כַּעֲצָמָי.</p>
</blockquote>

<blockquote>
<p>הִנֵּה יָבוֹא הַמּוֹעֵד וְאָדָם מִשֻּׁלְחַן הַמַּלְאָכִים</p>
</blockquote>

<blockquote>
<p>מִפַּת בַּגָּם יֹאכַל וְגַם יִמְתַּק לְחִכּוֹ</p>
</blockquote>

<blockquote>
<p>וְלֹא יִתְאוֹנֵן לֵאמֹר הוּא לֶחֶם הַקְּלֹקֵל.</p>
</blockquote>

<blockquote>
<p>גַּם גְּוִיּוֹתֵיכֶם אֵלֶּה עַל יַד הַמָּזוֹן</p>
</blockquote>

<blockquote>
<p>אוּלַי יִתְהַפְּכוּ לְרוּחַ בְּרֹב יָמִים וְשָׁנִים</p>
</blockquote>

<blockquote>
<p>וּכְנָפַיִם יַעֲשׂוּ לָהֶן לָעוּף בַּשַּׁחַק כָּמוֹנוּ</p>
</blockquote>

<blockquote>
<p>אוֹ יִבְחֲרוּ לָשֶׁבֶת בְּגַן עֵדֶן הַזֶּה</p>
</blockquote>

<blockquote>
<p>אוֹ בְעֵדֶן הָעֶלְיוֹן אִם תַּקְשִׁיבוּ לְקוֹלוֹ</p>
</blockquote>

<blockquote>
<p>וְתִּשְׁגּוּ בְאַהֲבַת אֱלֹהֵיכֶם כִּי בָנָיו אַתֶּם.</p>
</blockquote>

<blockquote>
<p>אַךְ לְעֵת כָּזֹאת הִתְעַנְגּוּ בִּנְוֵה שָׁלוֹם</p>
</blockquote>

<blockquote>
<p>וּשְׂמַחְתֶּם מֵרֹב כֹּל כַּאֲשֶׁר תּוּכְלוּן שְׂאֵת.&quot;</p>

<br />

<p>וַיַּעַן אָדָם וַיֹּאמַר &quot;אֹרֵחַ יַקִּיר וְנָעִים!</p>
</blockquote>

<blockquote>
<p>הֵיטַבְתָּ בְּרוּחַ נְדִיבָה לְהוֹרוֹת לָנוּ הַדָּרֶךְ</p>
</blockquote>

<blockquote>
<p>לַעֲלוֹת בְּסֻלַּם הַדַּעַת צְעָדָה אַחֲרֵי צְעָדָה</p>
</blockquote>

<blockquote>
<p>לְהַשְׂכִּיל לְמַעְלָה רֹאשׁ לָבוֹא עַד הָאֱלֹהִים</p>
</blockquote>

<blockquote>
<p>אַךְ הַגֵּד נָא מַדּוּעַ הוֹסַפְתָּ לֵאמֹר</p>
</blockquote>

<blockquote>
<p>&#8220;אִם תַּקְשִׁיבוּ לְקוֹלוֹ&#8221; הֲיָכֹל נוּכַל אֵיפֹה</p>
</blockquote>

<blockquote>
<p>לַמְרוֹת קוֹל דְּבָרוֹ וּלְהַטּוֹת לִבֵּנוּ מֵאַהֲבָתוֹ</p>
</blockquote>

<blockquote>
<p>וְהוּא יָצַר אֹתָנוּ עָפָר מִן הָאֲדָמָה</p>
</blockquote>

<blockquote>
<p>וְנָתַן לְמוֹשָׁב לָנוּ מָעוֹן הַטּוֹב הַזֶּה</p>
</blockquote>

<blockquote>
<p>מָלֵא עֹנֶג וְשַׁלְוָה כְּכֹל אַוַּת נַפְשֵׁנוּ?&quot;</p>

<br />

<p>וַיַּעַן הַמַּלְאָךְ וַיֹּאמַר &quot;הַאֲזִינָה בֶּן עֶלְיוֹן!</p>
</blockquote>

<blockquote>
<p>הַסְכֵּת אָדָם דְּבָרָי! הָעֹנֶג וְהַשַּׁלְוָה</p>
</blockquote>

<blockquote>
<p>מִיַּד אֲדֹנָי לָךְ וְאֹרֶךְ יְמֵי הַשַּׁלְוָה</p>
</blockquote>

<blockquote>
<p>בְּכֹחַ יָדְךָ הוּא; כִּי תוּכַל לִשְׁמֹעַ</p>
</blockquote>

<blockquote>
<p>וּלְהַאֲמִין בִּדְבַר אֲדֹנָי וְגַם תּוּכַל לַחֲדֹל</p>
</blockquote>

<blockquote>
<p>לָכֵן הִזְהַרְתִּיךָ לֵאמֹר אִם תַּקְשִׁיב לְקוֹלוֹ.</p>
</blockquote>

<blockquote>
<p>הֵן טוֹב וְיָשָׁר עָשָׂה אֹתְךָ מִתְּחִלָּה</p>
</blockquote>

<blockquote>
<p>אַךְ לֹא הִבְטִיחֲךָ שֶׁלֹא תִמּוֹט לְעוֹלָם</p>
</blockquote>

<blockquote>
<p>כִּי לִרְצוֹנְךָ נָתַן לְהֵימִין אוֹ לְהַשְׂמִיל</p>
</blockquote>

<blockquote>
<p>וְלִהְיוֹת שׂרֵר בְּבֵיתְךָ כְּאִישׁ חָפְשִי מִבָּטֶן</p>
</blockquote>

<blockquote>
<p>בְּאֵין נֹגֵשׂ וְאֹנֵס. וְגַם עֲבֹדַת נְדָבָה</p>
</blockquote>

<blockquote>
<p>הוּא דֹרֵשׁ מִמֶּנּוּ לֹא עֲבֹדַת עָבֶד</p>
</blockquote>

<blockquote>
<p>אֲשֶׁר לְמַעֲמָסָה הִיא וְלֹא תַעֲלֶה לְרָצוֹן</p>
</blockquote>

<blockquote>
<p>כִי בְאֵין חֹפֶשׁ אֵיךְ יִבָּחֵן הָאָדָם</p>
</blockquote>

<blockquote>
<p>אִם עֲבֹדָתוֹ שְׁלֵמָה אוֹ בְלֵב וָלֵב?</p>
</blockquote>

<blockquote>
<p>וַאֲנִי וּצְבָא הַמַּלְאָכִים הָעֹמְדִים עַל הַכִּסֵּא</p>
</blockquote>

<blockquote>
<p>נִשְׁמֹר מַעֲמָדֵנוּ עֵקֶב אֲשֶׁר נַעֲשֶׂה</p>
</blockquote>

<blockquote>
<p>וְנִשְׁמַע דְּבַר הַמֶּלֶךְ כָּמוֹנוּ כְמוֹכֶם</p>
</blockquote>

<blockquote>
<p>וּבִטָּחוֹן בִּלְתּוֹ אָפֵס גַּם לָכֶם וְלָנוּ.</p>
</blockquote>

<blockquote>
<p>וַעֲבֹדָתֵנוּ נְדָבָה הִיא כִּי בְאַהֲבָה נַעֲבֹד</p>
</blockquote>

<blockquote>
<p>וְגַם אַהֲבָתֵנוּ אֵלָיו כַּדָּת אֵין אֹנֵס.</p>
</blockquote>

<blockquote>
<p>וּלְזֹאת נַפְשֵׁנוּ תִּבְחַר לַעֲמֹד אוֹ לִנְפֹּל</p>
</blockquote>

<blockquote>
<p>וְרַבִּים מִמֶּנוּ נָפָלוּ כִּי מָרוּ וְסָרוּ</p>
</blockquote>

<blockquote>
<p>וְנָפְלוּ מֵרוּם שָׁמַיִם אֶל שְׁאוֹל תַּחְתִּית</p>
</blockquote>

<blockquote>
<p>אֵין עֲרֹך לִגְדֻלָּתָם וְאֵין עֲרֹךְ לְשִׁבְרָם!&quot;</p>

<br />

<p>וַיַּעַן אָדָם וַיֹּאמַר &quot;מוֹרֵה הָאֱלֹהִים!</p>
</blockquote>

<blockquote>
<p>כָּל הַיּוֹצֵא מִפִּיךָ שָׁמַעְתִּי בְאֹזֶן קַשָּׁבֶת</p>
</blockquote>

<blockquote>
<p>וּדְבָרְךָ נָעִים לִי מִקּוֹל שִׁיר הַכְּרוּבִים</p>
</blockquote>

<blockquote>
<p>אֲשֶׁר אֶשְׁמַע בַּלַּיְלָה מֵהַרְרֵי אֵל סָבִיב.</p>
</blockquote>

<blockquote>
<p>וְגַם אֲנִי יָדַעְתִּי כִּי חָפְשִׁי נוֹצַרְתִּי</p>
</blockquote>

<blockquote>
<p>לַחֲשֹׁב וְלַעֲשׂוֹת כֹּל כַּאֲשֶׁר יָשַׁר בְּעֵינָי</p>
</blockquote>

<blockquote>
<p>אַךְ זָכֹר נִזְכֹּר אַהֲבַת אֱלֹהִים לָנֶצַח</p>
</blockquote>

<blockquote>
<p>לַעֲשׂוֹת אֶת מִצְוָתוֹ הַנְּתוּנָה לְטוֹב לָנוּ</p>
</blockquote>

<blockquote>
<p>כֵּן הָגִיתִי בִּלְבָבִי וְכֵן רוּחִי יַעֲנֵנִי.</p>
</blockquote>

<blockquote>
<p>אָמְנָם נִפְלְאוּ מִמֶּנִּי הַמּוֹרָאִים הַגְּדֹלִים</p>
</blockquote>

<blockquote>
<p>אֲשֶׁר הִגַּדְתָּ לִי כִּי נַעֲשׂוּ בַמְּרוֹמִים</p>
</blockquote>

<blockquote>
<p>וּמְאֹד אֶחְפֹּץ לָדַעַת לוּ תַחְפֹּץ לְהוֹדִיעֵנִי</p>
</blockquote>

<blockquote>
<p>מָה הַקֹּרוֹת הָאֵלֶּה כִּי זָרוֹת הֵנָּה.</p>
</blockquote>

<blockquote>
<p>עוֹד הַיּוֹם גָּדוֹל כִּמְעַט עָלָה הַשֶּׁמֶשׁ</p>
</blockquote>

<blockquote>
<p>לְקַו הַשָּׁוֶה וְעוֹדֶנּוּ עֹמֵד בַּחֲצִי הַשָּׁמָיִם.&quot;</p>

<br />

<p>כָּזֹאת שָׁאַל אָדָם וְכֹה עָנָהוּ רְפָאֵל</p>
</blockquote>

<blockquote>
<p>&quot;הִקְשִׁיתָ לִשְׁאוֹל אָדָם! וּגְדֹלוֹת תְּבַקֵּשׁ מֶנִּי</p>
</blockquote>

<blockquote>
<p>הַאַסַפֵּר בְּאָזְנֵי בָשָׂר עֲלִילוֹת נִסְתָּרוֹת</p>
</blockquote>

<blockquote>
<p>וּמִלְחֲמוֹת אֱלֹהִים? הֲיִתָּכֵן לְגַלּוֹת סוֹד</p>
</blockquote>

<blockquote>
<p>מִשֹּׁכְנֵי מַעֲלָה לְמָטָּה? וְאֵיכָה אוּכַל לְדַבֵּר</p>
</blockquote>

<blockquote>
<p>בְּלִי עֶצֶב וְיָגוֹן עַל אָבְדַן הַשָּׂרִים</p>
</blockquote>

<blockquote>
<p>וְרָאשֵׁי נְשִׂיאֵי אֵל? אַךְ לְמַעַנְךָ לְמַעַנְךָ</p>
</blockquote>

<blockquote>
<p>אֶעֱשֶׂה כָל אֵלֶּה לְטוֹב לְךָ בְּאַחֲרִיתֶךָ</p>
</blockquote>

<blockquote>
<p>וְכָל דָּבָר הַקָּשֶׁה מִתְּבוּנַת לֵב אֱנוֹשׁ</p>
</blockquote>

<blockquote>
<p>אֲמַשֵּׁל לְךָ מְשָׁלִים מִן הַמַּעֲשִׂים מִתָּחַת</p>
</blockquote>

<blockquote>
<p>לְמַעַן תָּבִין בְּלִבְּךָ מַה־בִּשְׁמֵי מָרוֹם</p>
</blockquote>

<blockquote>
<p>כִּי הָאָרֶץ צֵל וּתְמוּנָה לְעֶצֶם הַשָּׁמַיִם</p>
</blockquote>

<blockquote>
<p>וּמֵאֲשֶׁר תִּרְאֶה לְמַטָּה תֵּדַע מַה־לְּמַעְלָה.&quot;</p>

<br />

<p>מֵרֹאשׁ מִקַּדְמֵי תֵבֵל טֶרֶם אֲדָנֶיהָ הָטְבָּעוּ</p>
</blockquote>

<blockquote>
<p>בְּעוֹד תֹּהוּ וָבֹהוּ שָׁלַט עַל פְּנֵי תְהוֹם</p>
</blockquote>

<blockquote>
<p>מִמָּקוֹם אֲשֶׁר הַגַּלְגַּלִּים יַקִּיפוּ עַתָּה</p>
</blockquote>

<blockquote>
<p>עַד חוּג הָאָרֶץ הָעֹמֶדֶת עַל תִּלָּהּ;</p>
</blockquote>

<blockquote>
<p>בְּיוֹם רֹאשׁ הַשָּׁנָה לְכָל צְבָא מָרוֹם</p>
</blockquote>

<blockquote>
<p>(כִּי עִתִּים וּזְמַנִּים יֵשׁ לְחַיֵּי עוֹלָם</p>
</blockquote>

<blockquote>
<p>וְכָל הָעֹמְדִים לָעַד זְמַן יֵחָשֵׁב לָהֶם</p>
</blockquote>

<blockquote>
<p>עַל פִּי הַתְּנוּעָה בְּהוֶֹה עָבַר וְעָתִיד)</p>
</blockquote>

<blockquote>
<p>בְּעֶצֶם הַיּוֹם הַזֶּה הִתְאַסְּפוּ בְנֵי אֱלֹהִים</p>
</blockquote>

<blockquote>
<p>לְהִתְיַצֵּב עַל יְהוָֹה לִפְנֵי כִסֵּא כְבוֹדוֹ</p>
</blockquote>

<blockquote>
<p>כִּי נִקְרְאוּ וַיָּבוֹאוּ מֵאַרְבַּע הָרוּחוֹת</p>
</blockquote>

<blockquote>
<p>מִכָּל יַרְכְּתֵי מָרוֹם כֻּלָּם כַּבְּרָקִים יְרוֹצֵצוּ</p>
</blockquote>

<blockquote>
<p>קָהָל גָּדוֹל מְאֹד מַחֲנוֹת מַחֲנוֹת שׁוֹנוֹת</p>
</blockquote>

<blockquote>
<p>מִכָּל עֵרֶךְ וָמַעֲלָה כַּקָּטֹן כַּגָּדוֹל לְמִינֵהוּ</p>
</blockquote>

<blockquote>
<p>וְנֹשְׂאֵי נֵס וָדֶגֶל אוֹ אוֹתוֹת כָּבוֹד</p>
</blockquote>

<blockquote>
<p>לָאֲלָפִים וְלִרְבָבוֹת לִפְנֵיהֶם וְגַם לְאַחֲרֵיהֶם</p>
</blockquote>

<blockquote>
<p>וְשׁוּרוֹת לָהֶם כְּחוֹמָה חוֹמָה לִפְנִים מֵחוֹמָה</p>
</blockquote>

<blockquote>
<p>וּלְשׁוּרוֹתָם אֵין קֵץ. וְהִנֵּה אֲדוֹן כֹּל</p>
</blockquote>

<blockquote>
<p>עֹמֵד נִצָּב עֲלֵיהֶם וּבְנוֹ יְחִידוֹ אִתּוֹ</p>
</blockquote>

<blockquote>
<p>שְׂבַע רָצוֹן וּבְרָכָה. וְאֵל שַׁדַּי בְּדַבְּרוֹ</p>
</blockquote>

<blockquote>
<p>נִשְׁמַע קוֹלוֹ כְּמוֹ מֵהַר בֹּעֵר בָּאֵשׁ</p>
</blockquote>

<blockquote>
<p>וְרֹאשׁוֹ לֹא יֵרָאֵה מֵרֹב לַהַט וָזֹהַר.</p>
</blockquote>

<blockquote>
<p>וְכֹה דִבֵּר &quot;שִׁמְעוּ מַלְאָכִים כֻּלָּם</p>
</blockquote>

<blockquote>
<p>שָׂרִים פַּחוֹת וּסְגָנִים כָּל בְּנֵי הָאוֹר!</p>
</blockquote>

<blockquote>
<p>שִׁמְעוּ הַחֹק הַזֶּה חֹק וְלֹא יַעֲבֹר</p>
</blockquote>

<blockquote>
<p>הִנֵּה הַבֵּן הַזֶּה אֲשֶׁר תִּרְאוּ לִימִינִי</p>
</blockquote>

<blockquote>
<p>אֲנִי הַיּוֹם יְלִידְתִּיהוּ בְּנִי יְחִידִי הוּא</p>
</blockquote>

<blockquote>
<p>אֲשֶׁר נָסַכְתִּי אֹתוֹ עַל הַר קָדְשִׁי</p>
</blockquote>

<blockquote>
<p>וַאֲנִי נְתַתִּיו הַיּוֹם לִהְיוֹת לְרֹאשׁ לָכֶם</p>
</blockquote>

<blockquote>
<p>כִּי בִּי נִשְׁבַּעְתִּי לוֹ תִכְרַע כָּל בֶּרֶךְ</p>
</blockquote>

<blockquote>
<p>וְכָל לָשׁוֹן תִּשָׁבַע כַּאֲדוֹן כֹּל בַּמָּרוֹם</p>
</blockquote>

<blockquote>
<p>הִתְאַחֲדוּ תַחַת מֶמְשַׁלְתּוֹ כְּאִישׁ אֶחָד חֲבֵרִים</p>
</blockquote>

<blockquote>
<p>וְטוֹב לָכֶם לָנֶצַח. כֹּל הַמַּמְרֶה פִיו</p>
</blockquote>

<blockquote>
<p>פִּי הוּא מַמְרֶה אֶת בְּרִיתִי הֵפַר</p>
</blockquote>

<blockquote>
<p>וְנִדַּח מִלִּפְנֵי יְהוָֹה לֹא יָשׁוּב לִרְאוֹתוֹ</p>
</blockquote>

<blockquote>
<p>כִּי נָפֹל יִפֹּל וְיִשְׁקַע בְּחֹשֶׁךְ הַחִיצוֹן</p>
</blockquote>

<blockquote>
<p>לֹא יִגָּאֵל עוֹד וְלֹא יַעֲלֶה לְעוֹלָם.&quot;</p>

<br />

<p>&quot;כָּזֶה דִבֶּר יְהוָֹה וְכָל הַקָּהָל שָׁמְעוּ</p>
</blockquote>

<blockquote>
<p>וַיִּיטַב דְּבָרוֹ בְּעֵינֵיהֶם וְלֹא בְעֵינֵי כֻלָם.</p>
</blockquote>

<blockquote>
<p>וְכָל הַיּוֹם הַזֶּה שָׁמְרוּ כְּמִשְׁפַּט הֶחָג</p>
</blockquote>

<blockquote>
<p>לָשִׁיר וְלָחוּל בַּמָּחוֹל מִסָּבִיב לְהַר הַקֹּדֶשׁ</p>
</blockquote>

<blockquote>
<p>הוּא מָחוֹל הַפַּלְמוֹנִי אֲשֶׁר סוֹד בּוֹ</p>
</blockquote>

<blockquote>
<p>רַק נִמְשַׁל הוּא לְמַעַרְכוֹת הַכּוֹכָבִים בַּגַּלְגָּל</p>
</blockquote>

<blockquote>
<p>כִּי כוֹכְבֵי לֶכֶת וְגַם כּוֹכָבִים הַתְּקוּעִים</p>
</blockquote>

<blockquote>
<p>בַּמָּחוֹל יַקִּיפוּ כֻלָם בָּאֳרָחוֹת עֲקַלְקַלּוֹת</p>
</blockquote>

<blockquote>
<p>בִּמְבוּכוֹת וּמַעֲקַשִּׁים וְאֵין סְדָרִים לָמוֹ</p>
</blockquote>

<blockquote>
<p>אַף כִּי גֶבֶר בִּמְסִלָּתוֹ יֵלְכוּן יְשׁוּבוּן</p>
</blockquote>

<blockquote>
<p>לֹא יְעַבְּטוּן אֹרְחוֹתָם; וּבִמְרוּצָתָם יִתְּנוּ קוֹל</p>
</blockquote>

<blockquote>
<p>הָלוֹךְ וְרַנֵּן יַחַד וְיֵיטִיבוּ נַגֵּן בִּתְּרוּעָה</p>
</blockquote>

<blockquote>
<p>לְרָצוֹן בְּאָזְנֵי יְהוָֹה. וְהַמְּחוֹלוֹת חָדְלוּ בָּעָרֶב</p>
</blockquote>

<blockquote>
<p>(כִּי גַם לָנוּ חֲלִיפוֹת עֶרֶב וָבֹקֶר</p>
</blockquote>

<blockquote>
<p>לִהְיוֹת לְעֹנֶג יֶתֶר וְלֹא כְמַחְסוֹר לְנַפְשֵׁנוּ)</p>
</blockquote>

<blockquote>
<p>וּבְעוֹד הַקְרוּאִים עֹמְדִים בְּמַעְגָּל מַעְגָּל סָבִיב</p>
</blockquote>

<blockquote>
<p>וְהִנֵּה לפֶתַע פִּתְאֹם מָלְאוּ שֻׁלְחָנוֹת לִפְנֵיהֶם</p>
</blockquote>

<blockquote>
<p>מִכָּל מַעֲדַנֵּי מַלְאָכִים וְכוֹסוֹת יֵין מַלְכוּת</p>
</blockquote>

<blockquote>
<p>כְּאֹדֶם פִּטְדָה וּבָרֶקֶת וְכֹל פְּרִי הָדָר</p>
</blockquote>

<blockquote>
<p>עִנְבֵי גֶפֶן אֱלֹהִים. אָז יָשְׁבוּ כֻלָּם</p>
</blockquote>

<blockquote>
<p>עַל מַצַּע נִצָּנִים וּצְנִיף פְּרָחִים בְּרֹאשָׁם</p>
</blockquote>

<blockquote>
<p>וְכֵן אָכְלוּ וְשָׁתוּ בְּגִילָה וְאַהֲבַת אַחְוָה</p>
</blockquote>

<blockquote>
<p>בָּעוֹלָם שֶׁכֻּלוֹ טוֹב; אֵין זוֹלֵל וְסֹבֵא</p>
</blockquote>

<blockquote>
<p>יֶתֶר עַל הַמִּדָּה לִפְנֵי מֶלֶךְ הַחֶסֶד</p>
</blockquote>

<blockquote>
<p>הַמְּפַזֵּר בְּיָד נְדִיבָה וְגַם שָׂמֵחַ בְּשִׂמְחָתָם.&quot;</p>

<br />

<p>&quot;כְּבוֹא מוֹעֵד הַלַּיְלָה נָסַע עַמּוּד הֶעָנָן</p>
</blockquote>

<blockquote>
<p>מֵרֹאשׁ הַר הַקֹּדֶשׁ הַנֹּתֵן צֵל וָאוֹר</p>
</blockquote>

<blockquote>
<p>וַיְכַס פְּנֵי הָרָקִיעַ כְּמַסְוֶה עַל אֶבֶן סַפִּיר</p>
</blockquote>

<blockquote>
<p>וַיְהִי כְנֶשֶׁף נָעִים לֹא יוֹם וְלֹא לָיְלָה</p>
</blockquote>

<blockquote>
<p>(כִּי אֵין שָׁם אִישׁוֹן לַיְלָה וַאֲפֵלָה)</p>
</blockquote>

<blockquote>
<p>אַף אוֹרוֹת וְנִצָּנִים הִטִּיפוּ אֶגְלֵי טָל</p>
</blockquote>

<blockquote>
<p>וְכָל עַיִן בִּקְּשָׁה שֵׁנָה בִּלְתִּי עֵין יְהוָֹה</p>
</blockquote>

<blockquote>
<p>כִּי לֹא יָנוּם וְלֹא יִישַׁן לְעוֹלָם.</p>
</blockquote>

<blockquote>
<p>וּבְכֵן יָצְאוּ כָּל הַצָּבָא גְּדוּדִים גְּדוּדִים</p>
</blockquote>

<blockquote>
<p>וַיָּפוּצוּ בְחַצְרוֹת יְהוָֹה הַגְּדוֹלִים עַד מְאֹד</p>
</blockquote>

<blockquote>
<p>וַתִּטֹּשׁ הַמַּחֲנֶה עַל פְּלָגִים וַעֲצֵי הַחַיִּים</p>
</blockquote>

<blockquote>
<p>תַּחַת חֻפּוֹת כָּבוֹד וְסֻכּוֹת לְאֵין מִסְפָּר</p>
</blockquote>

<blockquote>
<p>אֲשֶֹר נַעֲשׂוּ כְרָגַע. וַיִּישְׁנוּ שָׁם כֻּלָם</p>
</blockquote>

<blockquote>
<p>לְרוּחַ הַנּשֶׁבֶת בַּלָּאט; לְבַד מַחְלְקוֹת הַמְּשֹׁרְרִים</p>
</blockquote>

<blockquote>
<p>אֲשֶׁר עָמְדוּ חֲלִיפוֹת לָשִׁיר כָּל הַלָּיְלָה</p>
</blockquote>

<blockquote>
<p>לִפְנֵי כֵּס מַלְכוּת. וְלֹא כֵן עָשָׂה הַשָּׂטָן</p>
</blockquote>

<blockquote>
<p>הַנִּקְרָא כָּזֶה הַיּוֹם וּשְׁמוֹ הָרִאשׁוֹן בַּמָּרוֹם</p>
</blockquote>

<blockquote>
<p>לֹא יִזָּכֵר עוֹד. הוּא הָיָה לְפָנִים</p>
</blockquote>

<blockquote>
<p>אֶחָד מֵרָאשֵׁי הַשָּׂרִים רַב־כֹּח וּגְדֻלָּה</p>
</blockquote>

<blockquote>
<p>יָקָר וְנִכְבָּד מֵאֶחָיו; אַךְ קִנְאָה הִטַּתּוּ</p>
</blockquote>

<blockquote>
<p>כִּי קִנֵּא בְּבֶן הָאֱלֹהִים בַּיּוֹם הַהוּא</p>
</blockquote>

<blockquote>
<p>אֲשֶׁר גִּדְּלוֹ הָאָב וַיִּמְשָׁחֵהוּ לְמֶלֶךְ מָשִׁיחַ</p>
</blockquote>

<blockquote>
<p>וּמְגַּאֲוָתוֹ רָעָה עֵינוֹ בִּכְבוֹדוֹ וְגָדְלוֹ</p>
</blockquote>

<blockquote>
<p>כִּי כָבוֹד לְזוּלָתוֹ נֶחְשַׁב כְּקָלוֹן לְנַפְשׁוֹ</p>
</blockquote>

<blockquote>
<p>וְלָכֵן הָרָה עָמָל לְהִתְקַשֵּׁר עִם מַחֲנֵהוּ</p>
</blockquote>

<blockquote>
<p>לָצֵאת בַּחֲצִי הַלַּיְלָה בְּעֵת כֻּלָם יְשֵׁנִים</p>
</blockquote>

<blockquote>
<p>לַעֲזֹב כִּסֵּא מָרוֹם וְאֶת מִשְׁמַרְתּוֹ בְּזָדוֹן</p>
</blockquote>

<blockquote>
<p>וְלִמְרֹד בְּיָד רָמָה. וְכֹה דִבֵּר בַּסֵּתֶר</p>
</blockquote>

<blockquote>
<p>לְאֶחָד מִן חֲנִיכָיו כַּאֲשֶׁר הֵקִיץ מִשְּׁנָתוֹ.&quot;</p>

<br />

<p>&quot;קוּמָה יְדִידִי מְיֻדָּעִי! מַה־לְךָ נִרְדָּם?</p>
</blockquote>

<blockquote>
<p>אֵיךְ תִּתֵּן שֵׁנָה לְעַפְעַפֶּיךָ וְאָזְנֶיךָ שָׁמְעוּ</p>
</blockquote>

<blockquote>
<p>מִפִּי אֵל שַׁדַּי הַחֹק נָתַן אֶתְמוֹל?</p>
</blockquote>

<blockquote>
<p>הֲלֹא אַתָּה הִסְכַּנְתָּ לְהַגִּיד לִי לִבֶּךָ</p>
</blockquote>

<blockquote>
<p>כַּאֲשֶׁר גַּם אָנֹכִי הִגַּדְתִּי לְךָ כֹּל</p>
</blockquote>

<blockquote>
<p>כִּי לֵב אֶחָד הָיָה לִשְׁנֵינוּ בְּהָקִיץ</p>
</blockquote>

<blockquote>
<p>וְאֵיךְ תָּבוֹא שְׁנָתְךָ לְהַפְרִיד בֵּין אַחִים?</p>
</blockquote>

<blockquote>
<p>הִנֵּה דָת חֲדָשָה יָצְאָה מִפִּי הַמְּחֹקֵק</p>
</blockquote>

<blockquote>
<p>מִפִּי הָרֹדֶה בָנוּ – וְגַם אֲנַחְנוּ מְשָׁרְתָיו</p>
</blockquote>

<blockquote>
<p>נִקַּח לֵב חָדָש וּנְבַקֵּש עֵצָה וְתוּשִׁיָּה</p>
</blockquote>

<blockquote>
<p>כִּי לֹא נֵדַע אֵיךְ יִפֹּל דָּבָר</p>
</blockquote>

<blockquote>
<p>אַךְ בַּמָּקוֹם הַזֶּה הַס מִלְּדַבֵּר יוֹתֵר.</p>
</blockquote>

<blockquote>
<p>וְעַתָּה לֵךְ קְבֹץ כָּל רִבְבוֹת הַחֲיָלִים</p>
</blockquote>

<blockquote>
<p>הָעֹמְדִים תַּחַת דִּגְלֵנוּ וְתֵן לָהֶם אֹמֶר</p>
</blockquote>

<blockquote>
<p>כִּי בְעוֹד לַיְלָה נָכוֹן אֲנִי לָשׁוּב</p>
</blockquote>

<blockquote>
<p>בִּמְרוּצָה נִמְרָצָה וְכָל הַמַּחֲנֶה בְרַגְלָי</p>
</blockquote>

<blockquote>
<p>לִמְקוֹמֵנוּ לְיַרְכְּתֵי צָפוֹן כִּי הַדָּבָר נָחוּץ</p>
</blockquote>

<blockquote>
<p>לָבוֹא וְלִהְיוֹת שָׁם טֶרֶם יַעֲלֶה הַשָּׁחַר</p>
</blockquote>

<blockquote>
<p>כִּי עָלֵינוּ לְהָכִין לַעֲשׂוֹת אֲרֻחָה גְדוֹלָה</p>
</blockquote>

<blockquote>
<p>בְּכָל אוֹתוֹת כָּבוֹד לְקַדֵּם פְּנֵי הַמֶּלֶךְ</p>
</blockquote>

<blockquote>
<p>הוּא מָשִׁיחַ הַגָּדוֹל הָעֹבֵר בְּמֶרְכֶּבֶת כְּבוֹדוֹ</p>
</blockquote>

<blockquote>
<p>לָתֵת דָּת וָדִין בְּכָל מְקוֹמוֹת מֶמְשַׁלְתּוֹ.&quot;</p>

<br />

<p>&quot;כַּדְּבָרִים הָאֵלֶּה דִּבֵּר שַׂר הַצָּבָא הַבּוֹגֵד</p>
</blockquote>

<blockquote>
<p>לְהַפְרוֹת רוֹשׁ וְלַעֲנָה בְּקֶרֶב לֵב מִשְׁנֵהוּ</p>
</blockquote>

<blockquote>
<p>אֲשֶׁר לֹא יָדַע לְהִזָּהֵר. וְהוּא שָׁמַע וַיֵּלֶךְ</p>
</blockquote>

<blockquote>
<p>וַיַּגֵּד לְרָאשֵׁי הַחַיִל הַנִּצָּבִים תַּחַת יָדוֹ</p>
</blockquote>

<blockquote>
<p>וּלְכָל הַגְּדוּדִים יַחְדָּיו כְּפִי אֲשֶׁר צֻוָּה</p>
</blockquote>

<blockquote>
<p>אֲשֶׁר בְּעוֹד לַיְלָה יִסַּע דֶּגֶל הָרֹאשׁ</p>
</blockquote>

<blockquote>
<p>עִם כָּל הַמַּחֲנֶה מִטַּעַם אֵל עֶלְיוֹן</p>
</blockquote>

<blockquote>
<p>גַּם הוֹדִיעָם מַדּוּעַ דְּבַר הַמֶּלֶךְ נָחוּץ</p>
</blockquote>

<blockquote>
<p>וְהוֹסִיף מִלִּים סְתֻמִים לְחַרְחֵר רִיב וְקִנְאָה</p>
</blockquote>

<blockquote>
<p>כְּפִי לְשׁוֹן הֲפַכְפַּךְ; הַקּוֹל קוֹל יֹשֶׁר</p>
</blockquote>

<blockquote>
<p>וְהַיָּדַיִם יְדֵי עַוְלָה. וְכֻלָּם שָׁמְעוּ בְקוֹלוֹ</p>
</blockquote>

<blockquote>
<p>וַיֵּלְכוּ לְאוֹת הַדֶּגֶל בִּפְקוּדַת שַׂר צְבָאָם</p>
</blockquote>

<blockquote>
<p>כִּי אַדִּיר שְׁמוֹ וְרָם הָיָה בְמֶמְשַׁלְתּוֹ</p>
</blockquote>

<blockquote>
<p>וּכְמוֹ כּוֹכַב הַשַּׁחַר מְנַהֵל צְבָא שָׁמָיִם</p>
</blockquote>

<blockquote>
<p>כֵּן בְּאוֹר פָּנָיו הִתְעָה מַלְאֲכֵי אֱלֹהִים</p>
</blockquote>

<blockquote>
<p>וּבִכְזָבָיו מָשַׁךְ אַחֲרָיו הַשְּׁלִישִׁית מִצְּבָא מָרוֹם</p>
</blockquote>

<blockquote>
<p>אַךְ עֵינֵי יְהוָֹה הַמְּשׁוֹטְטוֹת מֵהַר קָּדְשׁוֹ</p>
</blockquote>

<blockquote>
<p>וְצוֹפוֹת תַּעֲלֻמוֹת לֵב מִבֵּין אוֹר הַנֵּרוֹת</p>
</blockquote>

<blockquote>
<p>אֲשֶׁר יָאִירוּ בַלַּיְלָה לְמוּל פְּנֵי הַמְּנוֹרָה</p>
</blockquote>

<blockquote>
<p>הָעֹמֶדֶת שָׁם לְפָנָיו הוּא רָאָה הֵיטֵב</p>
</blockquote>

<blockquote>
<p>בְּלִי אוֹר הַנֵּרוֹת כִּי הַבּוֹגֵד בּוֹגֵד</p>
</blockquote>

<blockquote>
<p>הַקֶּשֶׁר הוֹלֵךְ וְאַמִּיץ בֵּין צְבָא הַמָּרוֹם;</p>
</blockquote>

<blockquote>
<p>מִי הֵמָּה הַקֹּשְׁרִים וּמַה־מִּסְפַּר הַחַיִל</p>
</blockquote>

<blockquote>
<p>אֲשֶׁר יַעַמְדוּ לִקְרָאתוֹ לְהָפֵר דְּבַר מַלְכוּתוֹ.</p>
</blockquote>

<blockquote>
<p>וְהוּא בְשִׂפְתֵי רָצוֹן אָמַר לִבְנוֹ יְחִידוֹ.&quot;</p>

<br />

<p>&quot;בְּנִי יוֹרֵשׁ עֶצֶר צֶלֶם כְּבוֹדִי וַהֲדָרִי!</p>
</blockquote>

<blockquote>
<p>הֲלֹא בָא הַמּוֹעֵד לִרְאוֹת לְמִי הַגְּבוּרָה</p>
</blockquote>

<blockquote>
<p>וְלָדַעַת מַה־נַּעֲשֶׂה לְהַחֲזִיק הַמַּמְלָכָה בְּיָדֵינוּ</p>
</blockquote>

<blockquote>
<p>וְלִהְיוֹת לֵאלֹהִים כַּאֲשֶׁר לָנוּ הַמִּשְׁפָּט מֵעוֹלָם.</p>
</blockquote>

<blockquote>
<p>הִנֵּה צַר וְאוֹיֵב קָם לְהָרִים כִּסְאוֹ</p>
</blockquote>

<blockquote>
<p>לָשֶׁבֶת בְּיַרְכְּתֵי צָפוֹן לִהְיוֹת דּוֹמֶה לְעֶלְיוֹן</p>
</blockquote>

<blockquote>
<p>וְגַם בְּכָל אֵלֶּה לֹא תִּשְׂבַּע נַפְשׁוֹ</p>
</blockquote>

<blockquote>
<p>עַד אֲשֶׁר יְנַסֶּה וְיֵצֵא לְהִלָּחֵם בָּנוּ</p>
</blockquote>

<blockquote>
<p>לִרְאוֹת מַה־כֹּחֵנוּ וּמַה־צְּדָקָה לָנוּ.</p>
</blockquote>

<blockquote>
<p>עַתָּה לְכָה וְנִוָּעֲצָה וְנָחִישׁ לִשְׁלֹחַ לִקְרָאתוֹ</p>
</blockquote>

<blockquote>
<p>כָּל צְבָא הַגִּבּוֹרִים הַנּוֹתָרִים אִתָּנוּ</p>
</blockquote>

<blockquote>
<p>לְמַעַן יַעַמְדוּ בַּפֶּרֶץ וְהָיוּ לְמָגֵן וּלְמַחְסֶה</p>
</blockquote>

<blockquote>
<p>לְבַל יֻקַּח מִמֶּנוּ הַמָּעוֹן וְהַמִּקְדָּשׁ וְהָהָר.&quot;</p>

<br />

<p>&quot;וְהַבֵּן אֲשֶׁר פָנָיו כִּבְרַק אוֹר הָאֱלֹהִים</p>
</blockquote>

<blockquote>
<p>וְזֹהַר לֹא יְסֻפָּר עָנָהוּ בְנַחַת וְיֹּאמַר:</p>
</blockquote>

<blockquote>
<p>&quot;אָבִי אֵל גִּבּוֹר! אָכֵן לְךָ יָאָתָה</p>
</blockquote>

<blockquote>
<p>כִּי תִלְעַג לִמְשַׂנְאֶיךָ וְתִשְׂחַק מִמְּרוֹם שִׁבְתֶּךָ</p>
</blockquote>

<blockquote>
<p>כִּי נוֹעֲצוּ יַחְדָּיו וְיֶהְגּוּ יִרְגְּשׁוּ לָרִיק.</p>
</blockquote>

<blockquote>
<p>וַאֲנִי עִם זַעְמָם אִכָּבֵדָה כִּי יִרְאוּ</p>
</blockquote>

<blockquote>
<p>שֵׁבֶט הַמִּשְׂרָה בְיָדִי לְשַׁבֵּר אֶת גְּאוֹנָם</p>
</blockquote>

<blockquote>
<p>וְגַם יַכִּירוּ בָאַחֲרֹנָה הַאִישׁ מִלְחָמָה אֲנִי</p>
</blockquote>

<blockquote>
<p>לַהֲרֹס קָמֶיךָ אוֹ פֹנֶה עֹרֶף לִפְנֵיהֶם.&quot;</p>

<br />

<p>&quot;בֵּין כֹּה וָכֹה וְהַשָּׂטָן נָסַע וְעָבַר</p>
</blockquote>

<blockquote>
<p>עַל כַּנְפֵי רוּחַ בְּרֹאשׁ כָּל חֵילוֹ</p>
</blockquote>

<blockquote>
<p>מַחֲנֶה גָדוֹל מְאֹד כַּכּוֹכָבִים אֵין מִסְפָּר</p>
</blockquote>

<blockquote>
<p>כִּרְסִיסֵי טַל בֹּקֶר עֲלֵי עֵשֶׂב הַשָּׂדֶה.</p>
</blockquote>

<blockquote>
<p>וְהֵם עָבְרוּ דֶרֶךְ מַמְלָכוֹת שׁוֹנוֹת</p>
</blockquote>

<blockquote>
<p>מִשְׁכְּנוֹת חַיּוֹת אוֹפָנִּים וּשְׂרָפִים לְמַחְלְקוֹתָם</p>
</blockquote>

<blockquote>
<p>מִשְׁכְּנוֹת גְּדוֹלוֹת מֵאֶרֶץ הַנְּתוּנָה לְךָ אָדָם</p>
</blockquote>

<blockquote>
<p>כְּמִדַּת אֶרֶץ וְיָם הָאֲרֻכָּה מִגַּן עֵדֶן.</p>
</blockquote>

<blockquote>
<p>וְאַחֲרֵי כֵן בָּאוּ לִגְבוּלָם בְּפַאֲתֵי צָפוֹן</p>
</blockquote>

<blockquote>
<p>וְהַשָּׂטָן עָלָה וְיָשֶׁב עֶל כִּסֵּא מַלְכוּתוֹ</p>
</blockquote>

<blockquote>
<p>בְּרֹאשׁ הֹר הָהָר מָלֵא מִגְדָּלִים וּבְצוּרוֹת</p>
</blockquote>

<blockquote>
<p>חֻצְבוּ מִצּוּרֵי זָהָב וּמִמַּקֶּבֶת שָׁמִיר נֻקָּרוּ</p>
</blockquote>

<blockquote>
<p>הוּא הֹר הָהָר הַנִּקְרָא בִלְשׁוֹן אָדָם</p>
</blockquote>

<blockquote>
<p>בִּירַת הַשַּׂר הַגָּדוֹל הֵילֵל בֶּן שָׁחַר</p>
</blockquote>

<blockquote>
<p>אֲשֶׁר מִיּוֹם וָמָעְלָה קָרָא אֹתוֹ הַשָּׂטָן</p>
</blockquote>

<blockquote>
<p>בְּשֵׁם הַר מוֹעֵד כִּי הִתְנַשֵּׂא בְנַפְשׁוֹ</p>
</blockquote>

<blockquote>
<p>לִמְשֹׁל כָּאֵל בַּמָּרוֹם וְלִקְרוֹא הַר מֶמְשַׁלְתּוֹ</p>
</blockquote>

<blockquote>
<p>בְּשֶׁם־הָהָר הַהוּא אֲשֶׁר עָלָה עָלָיו</p>
</blockquote>

<blockquote>
<p>הַמָּשִׁיחַ בְּיוֹם הִמָּשְׁחוֹ לְעֵינֵי קְהַל הָאֱלֹהִים.</p>
</blockquote>

<blockquote>
<p>וְשָׁם נוֹעֲדוּ אֵלָיו כָּל חֵיל צְבָאוֹ</p>
</blockquote>

<blockquote>
<p>כִּי כִחֵשׁ לְהַגִּיד לָהֶם בְּמִצְוַת עֶלְיוֹן</p>
</blockquote>

<blockquote>
<p>לָבוֹא לְהִוָּעֵץ פֹּה וּלְקַדֵּם פְּנֵי מַלְכָּם</p>
</blockquote>

<blockquote>
<p>וְעַתָּה הוֹסִיף רָכִיל וְנִכְלֵי שְׂפַת שָׁקֶר</p>
</blockquote>

<blockquote>
<p>לְפַתּוֹת אֶת לִבָּם. וְכֹה דִבֶּר בְּאָזְנֵיהֶם.&quot;</p>

<br />

<p>&quot;הוֹי שַׁלִּיטִים רֹזְנִים שָׂרִים גִּבּוֹרֵי חָיִל!</p>
</blockquote>

<blockquote>
<p>הַעוֹד אֶקְרָא אֶתְכֶם בִּשְׁמוֹת כָּבוֹד אֵלֶּה</p>
</blockquote>

<blockquote>
<p>וּמֶמְשָׁלָה אֵין לָנוּ רַק הַשֵּׁם לְבָד?</p>
</blockquote>

<blockquote>
<p>כִּי בְדָת הַחֲדָשָׁה אַחֵר קָם עָלֵינוּ</p>
</blockquote>

<blockquote>
<p>לְהַחְשִׁיךְ אוֹרֵנוּ בְאוֹרוֹ לְהִשְׂתָּרֵר עָלֵינוּ לְבַדּוֹ</p>
</blockquote>

<blockquote>
<p>הוּא מָשׁוּחַ מֶלֶךְ אֲשֶׁר אֵלָיו חָרַדְנוּ</p>
</blockquote>

<blockquote>
<p>כָּל הַחֲרָדָה הַזֹּאת לִנְסֹעַ כָּל הַלָּיְלָה</p>
</blockquote>

<blockquote>
<p>מְבֹהָלִים וּדְחוּפִים לְמַעַן נִהְיֶה נְכוֹנִים</p>
</blockquote>

<blockquote>
<p>לְהִתְאַסֵּף פֹּה יָחַד לִמְצוֹא עֵצָה וְתַחְבּוּלָה</p>
</blockquote>

<blockquote>
<p>לְקַדֵּם פָּנָיו בְּכָבוֹד לֹא נַעֲשָׂה מֵעוֹלָם</p>
</blockquote>

<blockquote>
<p>לִכְרֹעַ לוֹ בֶרֶך לִכְרֹעַ אַפַּיִם אָרְצָה</p>
</blockquote>

<blockquote>
<p>לוֹ לְעֹז וּתְהִלָּה וּלְכָבוֹד יֶתֶר מִדָּי</p>
</blockquote>

<blockquote>
<p>וְלָנוּ לְקֶלֶס וְתָהֳלָה וּלְקָלוֹן גָּדוֹל מִנְּשׂוֹא.</p>
</blockquote>

<blockquote>
<p>אַךְ הַאֵין לָנוּ עֵצָה וְתַחְבּוּלָה אֲחֶרֶת?</p>
</blockquote>

<blockquote>
<p>הָבָה נִתְיַצְּבָה עַל יְהוָֹה וּמְשִׁיחוֹ</p>
</blockquote>

<blockquote>
<p>וְנַמְתִּיק סוֹד יַחַד לְהַשְׁלִיךְ מִמֶּנוּ עֲבוֹתֵימוֹ.</p>
</blockquote>

<blockquote>
<p>עַד אָנָה תִתְּנוּ אֶת הַצַּוָּאר לְעוֹל</p>
</blockquote>

<blockquote>
<p>וּבְאַוַּת נַפְשֵׁכֶם תִּכְרְעוּ עַל בִּרְכַּיִם רָפוֹת?</p>
</blockquote>

<blockquote>
<p>וַאֲנִי יוֹדֵעַ מֵבִין כִּי כֵן לֹא תוֹסִיפוּ</p>
</blockquote>

<blockquote>
<p>לוּ תָשִׂימוּ לִבְּכֶם לְהָבִין מִי אַתֶּם.</p>
</blockquote>

<blockquote>
<p>הֵן אֶזְרָחִים אַתֶּם וּבְנֵי שָׁמַיִם כֻּלְכֶם</p>
</blockquote>

<blockquote>
<p>קִנְיַן אֲחֵרִים וַעֲבָדִים לֹא הֱיִיתֶם מֵעוֹלָם.</p>
</blockquote>

<blockquote>
<p>אִם בְּעֵרֶךְ וָמַעֲלָה אִישׁ שׁוֹנֶה מֵאָחִיו</p>
</blockquote>

<blockquote>
<p>בְּנֵי חוֹרִים וְחָפְשִׁים אַתֶּם כַּקָּטָן כַּגָּדוֹל</p>
</blockquote>

<blockquote>
<p>כִּי מַעֲלוֹת וּמַדְרֵגוֹת וְחֹפֶשׁ לְאֶחָד אֶחָד</p>
</blockquote>

<blockquote>
<p>אֵינָם שְׁנֵי חֻקִּים זֶה לְעֻמַּת זֶה</p>
</blockquote>

<blockquote>
<p>כִּי אִם חֻקִּים יְשָׁרִים וּנְכֹחִים יַחְדָּיו.</p>
</blockquote>

<blockquote>
<p>אִם כֵּן אֵיפֹה אַיֵּה אֱלֹהֵי הַמִּשְׁפָּט</p>
</blockquote>

<blockquote>
<p>אֲשֶׁר מְלָאוֹ לִבּוֹ לְהַמְלִיךְ עָלֵינוּ מֶלֶךְ</p>
</blockquote>

<blockquote>
<p>וַאֲנַחְנוּ עַל חֻקֵּנוּ נִחְיֶה חָפְשִׁים כָּמוֹהוּ?</p>
</blockquote>

<blockquote>
<p>אִם בְּכֹחַ וְתִפְאֶרֶת נַעֲלָה הוּא עָלֵינוּ</p>
</blockquote>

<blockquote>
<p>לֹא נֹפְלִים אֲנַחְנוּ מִמֶּנוּ בְּחֹפֶשׁ וּדְרוֹר</p>
</blockquote>

<blockquote>
<p>כִּי כָמוֹנוּ כָמוֹהוּ. וְאֵיךְ אֵיפֹה יָעִיז</p>
</blockquote>

<blockquote>
<p>לָשִׂים אַלּוּף לְרָאשֵׁנוּ לָתֵת תּוֹרָה וּמִשְׁפָּט</p>
</blockquote>

<blockquote>
<p>וְאֵין שֹׁגֶה בְתוֹכֵינוּ גַּם בְּלֹא תוֹרָה?</p>
</blockquote>

<blockquote>
<p>אַף כִּי הַזֶּה יִהְיֶה לְאָדוֹן לָנוּ</p>
</blockquote>

<blockquote>
<p>לָקַחַת כָּבוֹד מִיָּדֵינוּ לְשִׂימֵנוּ לְמַס עֹבֵד</p>
</blockquote>

<blockquote>
<p>וּלְהַחְלִיף הַחֹק הַהוּא הַנֹּתֵן לָנוּ כֹחַ</p>
</blockquote>

<blockquote>
<p>גַּם יָד וָשֵׁם לְהִשְׂתָּרֵר וְלֹא לַעֲבֹד?&quot;</p>

<br />

<p>&quot;עַד הֵנָּה שָׁמְעוּ כָּל הַקָּהָל דְּבָרָיו</p>
</blockquote>

<blockquote>
<p>בְּאֵין מַעְצֹר לְרוּחוֹ. וְשָׁם נִקְרָה אֶחָד</p>
</blockquote>

<blockquote>
<p>מִן צְבָא הַשְּׂרָפִים וּשְׁמוֹ עַבְדִּיאֵל</p>
</blockquote>

<blockquote>
<p>מַלְאָך נֶאֱמָן לֵאלֹהָיו וְסָר לְמִשְֹמַעְתּוֹ</p>
</blockquote>

<blockquote>
<p>וַיָּקָם בְּאֵש קִנְאָתוֹ וַיַּהַס אֶת הַנִּקְהָלִים</p>
</blockquote>

<blockquote>
<p>וַיּוֹכִיחָם עַל פְּנֵיהֶם תּוֹכֵחָה נִמְרָצָה זֹאת.&quot;</p>

<br />

<p>&quot;הוֹי נְאָצוֹת וְגִדּוּפִים אִמְרֵי זֵדִים וּרְהָבִים!</p>
</blockquote>

<blockquote>
<p>אּזֶן מִי שָׁמְעָה דְּבָרִים כָּאֵלֶּה בַמָּרוֹם?</p>
</blockquote>

<blockquote>
<p>אַף כִּי לְשָׁמְעָם מִפִּיךָ גֹּמֵל רָעָה</p>
</blockquote>

<blockquote>
<p>תַּחַת הַטּוֹבָה כִּי נַעֲלֵיתָ מֵחֲבֵרֶיךָ?</p>
</blockquote>

<blockquote>
<p>אֵיךְ זְדוֹן לִבְּךָ הִשִּׂיאֶךָ לְדַבֵּר סָרָה</p>
</blockquote>

<blockquote>
<p>וּלְחַפְּאוֹת דְּבָרִים עַל חָק־הָאֱלֹהִים</p>
</blockquote>

<blockquote>
<p>אֲשֶׁר חָקַק בְּצֶדֶק? הֲלֹא הוּא נָתַן</p>
</blockquote>

<blockquote>
<p>שֵׁבֶט הַמֶּמְשָׁלָה לִבְנוֹ וְנִשְׁבַּע לוֹ בְנַפְשׁוֹ</p>
</blockquote>

<blockquote>
<p>כִּי שֹׁכְנֵי הַשָּׁמַיִם לוֹ יִכְרְעוּן בֶּרֶךְ</p>
</blockquote>

<blockquote>
<p>וְכָל לָשׁוֹן תּוֹדֶה כִּי לוֹ הַמְּלוּכָה.</p>
</blockquote>

<blockquote>
<p>וְאַתָּה לֹא בְצֶדֶק וּבְישֶׁר תְּדַבֵּר דְּבָרֶיךָ</p>
</blockquote>

<blockquote>
<p>לֵאמֹר תּוֹרָה וְחֹפֶשׁ לֹא יִתְחַבְּרוּ יָחַד</p>
</blockquote>

<blockquote>
<p>וְלֹא יִתָּכֵן לִהְיוֹת מֶלֶךְ עַל בְּנֵי גִילוֹ</p>
</blockquote>

<blockquote>
<p>אוֹ לְהִשְׂתָּרֵר עַל בְּנֵי חוֹרִים כָּמוֹהוּ.</p>
</blockquote>

<blockquote>
<p>כִּי מִי אַתָּה לָתֵת דָּת לֵאלֹהִים?</p>
</blockquote>

<blockquote>
<p>הַאַתָּה תַגִּיד מָה הַחֹפֶשׁ וְתוֹכִיחַ לָאֵל</p>
</blockquote>

<blockquote>
<p>אֲשֶׁר עָשְׂךָ וַיְכֹנְנֶךָ וְכָל צְבָא הַשָּׁמַיִם</p>
</blockquote>

<blockquote>
<p>בָּרָא כַטּוֹב בְּעֵינָיו וְהִצִּיב גְּבוּלָם מֵאָז?</p>
</blockquote>

<blockquote>
<p>וַאֲנַחְנוּ בָחַנּוּ וְרָאִינוּ מַה־טּוֹב יְהוָֹה</p>
</blockquote>

<blockquote>
<p>וְכַמָּה יָחוּשׁ לְהֵיטִיב לָנוּ וּלְכַבְּדֵּנוּ.</p>
</blockquote>

<blockquote>
<p>וּמְעוֹלָם לֹא אָמַר לִקְרֹעַ מַה־מִּנַּחֲלָתֵנוּ</p>
</blockquote>

<blockquote>
<p>כִּי אִם לְהַגְדִּיל לָנוּ אֹשֶׁר חֶלְקֵנוּ</p>
</blockquote>

<blockquote>
<p>וּלְיַחֵד אֵת לְבָבֵינוּ תַּחַת רֹאשׁ אֶחָד.</p>
</blockquote>

<blockquote>
<p>וְאַף אִם אֹמַר צָדַקְתָּ בִּדְבָרֶךָ עַוָּל</p>

<br />

<p>הַאִם לְבֶן־הָאֱלֹהִים דָּמִיתָ בִּכְבוֹדְךָ וְגָדְלֶךָ?</p>
</blockquote>

<blockquote>
<p>וְאַף לוּ יִתְחַבְּרוּ כָּל הַמַּלְאָכִים לְאֶחָד</p>
</blockquote>

<blockquote>
<p>הֲיִדְמֶה הֲיִשְׁוֶה לוֹ? וְהוּא דְבַר יְהוָֹה</p>
</blockquote>

<blockquote>
<p>אֲשֶׁר בּוֹ עָשָׂה שְׁמֵי מָרוֹם וּצְבָאָם</p>
</blockquote>

<blockquote>
<p>וְגַם אֹתְךָ עִמָּהֶם; וְגַם בּוֹ בָרָא</p>
</blockquote>

<blockquote>
<p>כָּל חֵיל הָרוּחוֹת גְּבוֹהִים עַל גְּבוֹהִים</p>
</blockquote>

<blockquote>
<p>וַיְעַטְּרֵם כָּבוֹד וְהָדָר וּלְכֻלָּם שֵׁמוֹת יִקְרָא</p>
</blockquote>

<blockquote>
<p>כִּסְאוֹת מֶמְשָׁלוֹת שַׁלִּיטִים חֲיָלִים וְגִבּוֹרִים</p>
</blockquote>

<blockquote>
<p>גִּבּוֹרֵי כֹחַ כֻּלָּם. וְאֹתוֹ הֵקִים לְמֶלֶךְ</p>
</blockquote>

<blockquote>
<p>לֹא לְהַחְשִׁיךְ אוֹרָם כִּי אִם לְהַאְדִּיר</p>
</blockquote>

<blockquote>
<p>כִּי בִהְיוֹתוֹ לְרֹאשׁ הָיָה כְּאַחַד מֵאִתָּנוּ</p>
</blockquote>

<blockquote>
<p>תּוֹרָתוֹ תּוֹרָתֵנוּ הִיא וּכְבוֹדוֹ הוּא כְבוֹדֵנוּ.</p>
</blockquote>

<blockquote>
<p>וְלָכֵן חֲדַל לְךָ לְעֹרֵר זַעַם וָרֹגֶז</p>
</blockquote>

<blockquote>
<p>וְהֶרֶף מֵהַתְעוֹת אֵלֶּה; אַךְ מַהְרָה שׁוּבָה</p>
</blockquote>

<blockquote>
<p>וְהִתְרַצֶּה אֶל הָאָב טֶרֶם יִבְעַר אַפּוֹ</p>
</blockquote>

<blockquote>
<p>וְהִתְרַצֶּה אֶל הַבֵּן פֶּן תֹּאבַד לָעַד</p>
</blockquote>

<blockquote>
<p>כִּי אִתּוֹ הַסְּלִיחָה אִם תִּדְרְשֶׁנוּ בְהִמָּצְאוֹ.&quot;</p>

<br />

<p>&quot;כָּזֶה דִבֶּר הַמַּלְאָךְ בְּחֹם לִבּוֹ הַנֶּאֱמָן</p>
</blockquote>

<blockquote>
<p>אַךְ אֵין פֹּצֶה פֶה לִנְטוֹת יָדוֹ עִמּוֹ</p>
</blockquote>

<blockquote>
<p>קִנְאָתוֹ שָׁבָה לְחֵיקוֹ וּדְבָרוֹ נָפַל אָרְצָה</p>
</blockquote>

<blockquote>
<p>כַּדָּבָר בְּלֹא עִתּוֹ אוֹ כְזָרוֹת וְתַהְפֻּכוֹת</p>
</blockquote>

<blockquote>
<p>וְהַבּוֹגֵד רָאָה וְשָׂמַח וַיּוֹסֶף וַיַּעַן עַזּוֹת.&quot;</p>

<br />

<p>&quot;מָה הִגַּדְּתָּ עָתָּה? בִּידֵי שֵׁנִי נוֹצַרְנוּ</p>
</blockquote>

<blockquote>
<p>וְהַבֵּן הוּא הָאָמָן אֲשֶׁר עָשָׂה הַמְּלָאכָה</p>
</blockquote>

<blockquote>
<p>כִּי הִפְקִידוֹ הָאָב? דָּבָר זָר וְחָדָשׁ!</p>
</blockquote>

<blockquote>
<p>אֵיפּה לָקַחְתָּ לְךָ לֶקַח הֶחָדָשׁ הַזֶּה</p>
</blockquote>

<blockquote>
<p>מִי רָאָה הַבְּרִיאָה בְּעֵת יָצְאָה לְאוֹרָה?</p>
</blockquote>

<blockquote>
<p>הַאַתָּה תִזְכֹּר מָתַי יָצַר אֹתְךָ הַיּוֹצֵר?</p>
</blockquote>

<blockquote>
<p>הֵן נֶעְלָם הַזְּמָן אֲשֶׁר הָיָה מִלְּפָנֵינוּ</p>
</blockquote>

<blockquote>
<p>וְלֹא נַכִּיר אֶחָד אֲשֶׁר מוֹצָאֹתָיו מִקֶּדֶם</p>
</blockquote>

<blockquote>
<p>בִּי בַסֵּתֶר רֻקַּמְנוּ כֻלָּנוּ בְּבֶטֶן הַשָׁמָיִם</p>
</blockquote>

<blockquote>
<p>וּבִמְלֹאת תְּקוּפַת הַגַּלְגָּל הַמְּסַבֵּב כָּל סִבָּה</p>
</blockquote>

<blockquote>
<p>נוֹלַדְנוּ וְיָצָאנוּ לְאוֹר בְּרוּחַ חַיִּים שֶׁלָּנוּ</p>
</blockquote>

<blockquote>
<p>כִּבְנֵי מָרוֹם וְאֶזְרָחִים בִּמְקוֹם מוֹלַדְתֵּנוּ</p>
</blockquote>

<blockquote>
<p>כֹּחֵנוּ שֶׁלָּנוּ הוּא וּזְרוֹעֵנוּ תוֹשִׁיעַ לָנוּ</p>
</blockquote>

<blockquote>
<p>וּתְלַמְּדֵנוּ לַעֲשׂוֹת חָיִל לְמַעַן נָבִין וְנַכִּיר</p>
</blockquote>

<blockquote>
<p>מִי חָזָק מִמֶּנוּ? וְאָז תִּרְאֶה גַם אָתָּה</p>
</blockquote>

<blockquote>
<p>מָה חֶפְצֵנוּ וּמַעֲשֵׂנוּ לִפְנֵי כִסֵּא הַכָּבוֹד</p>
</blockquote>

<blockquote>
<p>לָבוֹא בְתַחֲנוּנִים לְפָנָיו אוֹ לַהֲבִיאוֹ בַמָּצוֹר.</p>
</blockquote>

<blockquote>
<p>וְאַתָּה הִמָּלֵט וְהַגֵּד כָּזֹאת לְמֶלֶךְ הֶחָדָשׁ</p>
</blockquote>

<blockquote>
<p>חוּשָׁה אַל תַּעֲמֹד פֶּן תִּדְבָּקֶךָ הָרָעָה.&quot;</p>

<br />

<p>&quot;לְקוֹל דְּבָרָיו אֵלֶּה מָחֲאוּ הַהֲמוֹנִים כָּף</p>
</blockquote>

<blockquote>
<p>וַיִּקְרְאוּ בִגְרוֹנָם כִּשְׁאוֹן מַיִם כַּבִּירִים</p>
</blockquote>

<blockquote>
<p>וְהַשָּׂרָף לֹא זָע וְלֹא חָת מֵהֲמוֹנָם</p>
</blockquote>

<blockquote>
<p>וּבְקֶרֶב רִבְבוֹת אוֹיְבִים עָמַד לְבַדּוֹ וַיִּקְרָא.&quot;</p>

<br />

<p>&quot;אֲהָהּ מְשֻׁלָּח וְנֶעֱזָב נִדָּח מִכָּל טוֹב</p>
</blockquote>

<blockquote>
<p>וּזְעוּם יְהוָֹה עַד עוֹלָם! הֲלֹא נָכוֹן אֵידְךָ</p>
</blockquote>

<blockquote>
<p>וְשֶׁבֶר פֹּשְׁעִים עִמְּךָ; כִּי נִלְכְּדוּ יַחְדָּיו</p>
</blockquote>

<blockquote>
<p>גַּם בְּמַעַל וּמִרְמָה וְגַם בְּדִין וָעֹנֶשׁ.</p>
</blockquote>

<blockquote>
<p>וּמַה־תּוֹחִיל עוֹד? פְּרֹק מֵעַל צַוָּארֶךָ</p>
</blockquote>

<blockquote>
<p>עוֹל מְשִׁיחַ יְהוָֹה כִּי תוֹרוֹתָיו עַתָּה</p>
</blockquote>

<blockquote>
<p>לֹא יוֹעִילוּ לְךָ; וְגַם מִשְׁפָּט אַחַר</p>
</blockquote>

<blockquote>
<p>נִגְזַר עָלֶיךָ כַּיּוֹם וְחֹק אֵין לְהָשִׁיב.</p>
</blockquote>

<blockquote>
<p>שֵׁבֶט זָהָב שֶׁמָּאַסְתָּ הָיָה לְשֵׁבֶט בַּרְזֶל</p>
</blockquote>

<blockquote>
<p>וְהוּא יְשׁוּפְךָ רֹאשׁ וְיִשְׁבֹּר מֶרְיֶךָ הַקָּשֶׁה.</p>
</blockquote>

<blockquote>
<p>וְלִי הֵיטֵב יָעַצְתָּ לְהִמָּלֵט עַל נַפְשִׁי</p>
</blockquote>

<blockquote>
<p>אֶפֶס לֹא מֵעֲצָתְךָ וְלֹא מִדְּבָרֶיךָ אֶפְחָד</p>
</blockquote>

<blockquote>
<p>כִּי אִם אָסוּרָה מֵאָהֳלֵי הָרְשָׁעִים הָאֵלֶּה</p>
</blockquote>

<blockquote>
<p>פֶּן יִבְעַר הֶחָרוֹן הַמִּתְחוֹלֵל עַל רָאשֵׁיכֶם</p>
</blockquote>

<blockquote>
<p>יְלַהֵט כָּאֵשׁ פִּתְאֹם וְיֹאכַל וְלֹא יַבְדִּיל</p>
</blockquote>

<blockquote>
<p>כִּי מַהֵר תִּתְבּוֹנֵן רַעַם גְּבוּרוֹתָיו</p>
</blockquote>

<blockquote>
<p>כְּאֵשׁ אֹכֵלָה בְרֹאשֶׁךָ. וְכַאֲשֶׁר תִּרְאֶה וְתַכִּיר</p>
</blockquote>

<blockquote>
<p>יָד הַחֲזָקָה וְהַנְּטוּיָה הָעֹשָׂה אֹתְךָ כְּאַיִן</p>
</blockquote>

<blockquote>
<p>תֵּדַע לְמֹרַת רוּחֲךָ מִי הוּא עֹשֶׂךָ.&quot;</p>

<br />

<p>כָּזֹאת דִּבֶּר הַשָּׂרָף עַבְדִּיאֵל עֶבֶד נֶאֱמָן</p>
</blockquote>

<blockquote>
<p>נֹצֵר אֱמוּנָה לְבַדּוֹ בֵּין בָּנִים סֹרְרִים</p>
</blockquote>

<blockquote>
<p>לֹא אֵמוּן בָּם; לֹא נִפְתָּה וְנִתְעָה</p>
</blockquote>

<blockquote>
<p>וְלֹא נָע וְזָע מִפְּנֵי הֲמוֹן בּוֹגְדִים</p>
</blockquote>

<blockquote>
<p>כִּי שָׁמַר בְּרִיתוֹ אַהֲבָתוֹ וְקִנְאָתוֹ בְּלִבּוֹ</p>
</blockquote>

<blockquote>
<p>לֹא יָרֵא מֵרַבִּים לִנְטוֹת אַחֲרֵיהֶם לָרָעָה</p>
</blockquote>

<blockquote>
<p>וְאוֹתוֹתָם לֹא הִבִּיט לָסוּר מִדֶּרֶךְ אֶמֶת.</p>
</blockquote>

<blockquote>
<p>וּבְכֵן נִפְרַד מֵהֶם וְלֹא הִטָּה אֹזֶן</p>
</blockquote>

<blockquote>
<p>לְצָרִים אֲשֶׁר חֵרְפוּהוּ בְּעָבְרוֹ בֵין שׁוּרוֹתָם</p>
</blockquote>

<blockquote>
<p>וְלֹא נִבְעַת מִפְּנֵיהֶם כִּי אָמְרוּ לְבַלְּעוֹ</p>
</blockquote>

<blockquote>
<p>רַק בְּבוּז וְקָלוֹן הִפְנָה שִׁכְמוֹ מֵהֶם</p>
</blockquote>

<blockquote>
<p>וּמִכָּל מִבְצְרֵי עֻזָּם כִּי הָיוּ לְחֵרֶם.&quot;</p>

<br />
</blockquote>

<blockquote>
<p><strong>תם ספר חמישי.</strong></p>

<br />
</blockquote>

<h2 id="סֵפֶרשִׁשִּׁי">סֵפֶר שִׁשִּׁי</h2>

<blockquote>
<br />

<p>&quot;וְהַמַּלְאָךְ בְּלִי פַחַד הָלַךְ לוֹ לְדַרְכּוֹ</p>
</blockquote>

<blockquote>
<p>וַיִּסַּע כָּל הַלַּיְלָה וְאֵין רֹדֵף אַחֲרָיו</p>
</blockquote>

<blockquote>
<p>עַד עַמּוּד הַשַּׁחַר פָּתַח שַׁעַר הָאוֹר</p>
</blockquote>

<blockquote>
<p>כִּי בְהַר יְהֹוָה יֵשׁ מְעָרָה אַחַת</p>
</blockquote>

<blockquote>
<p>אֵצֶל כִסֵּא הַכָּבוֹד אֲשֶׁר מִשָּׁם יֵצֵא</p>
</blockquote>

<blockquote>
<p>אוֹר וְחשֶׁךְ חֲלִיפוֹת לְהָאִיר וּלְהַחְשִׁיךְ בַּמָּרוֹם</p>
</blockquote>

<blockquote>
<p>כְּמַרְאֵה יוֹם וָלָיְלָה. כַּאֲשֶׁר יֵצֵא הָאוֹר</p>
</blockquote>

<blockquote>
<p>יָבוֹא הַחשֶׁךְ תַּחְתָּיו מִשַּׁעַר הַשֵּׁנִי בַּמְּעָרָה</p>
</blockquote>

<blockquote>
<p>וְשָׁם יִשְׁכֹּן עַד מוֹעֵד צֵאתוֹ בָּעֶרֶב</p>
</blockquote>

<blockquote>
<p>לְכַסּוֹת פְּנֵי הָרָקִיעַ; אַף כִּי הַחשֶׁךְ שָׁמָּה</p>
</blockquote>

<blockquote>
<p>כְּבֵין הָעַרְבַּיִם הוּא וְלֹא כְּחֶשְׁכַּת הַלָּיִל.</p>
</blockquote>

<blockquote>
<p>וְעַתָּה אָתָא בֹקֶר בְּכָל זִיוֹו וַהֲדָרוֹ</p>
</blockquote>

<blockquote>
<p>וְהַלַּיְלָה לְאוֹר חִצָּיו נָס מִשְּׁמֵי מָרוֹם</p>
</blockquote>

<blockquote>
<p>אָז נִרְאָה הַמִּישׁוֹר מָלֵא חַיִל כָּבֵד</p>
</blockquote>

<blockquote>
<p>סוּסִים וְרִכְבֵי אֵשׁ וּכְלֵי נֶשֶׁק נֹצְצִים</p>
</blockquote>

<blockquote>
<p>מַחֲנוֹת אֱלֹהִים רִבֹּתַיִם וּגְדוּדִים לְאֵין מִסְפָּר.</p>
</blockquote>

<blockquote>
<p>וְהַמַּלְאָךְ רָאָה וְהֵבִין כִּי מִלְחָמָה קְרוֹבָה</p>
</blockquote>

<blockquote>
<p>וְכִי נוֹדַע הַקֶּשֶׁר אֲשֶׁר דִּמָּה לְהוֹדִיעַ</p>
</blockquote>

<blockquote>
<p>וּלְהַשְׁמִיעַ כַּחֲדָשׁוֹת; וְלָכֵן אָרַח לְחֶבְרָה</p>
</blockquote>

<blockquote>
<p>עִם הַגְּדוּדִים הָאֵלֶּה בַּעֲלֵי בְרִית אֲדֹנָיו</p>
</blockquote>

<blockquote>
<p>אֲשֶׁר צָהֲלוּ לִקְרָאתוֹ וַיְקַדְּמוּ פָנָיו בְּכָבוֹד</p>
</blockquote>

<blockquote>
<p>כִּי הוּא לְבַדּוֹ שָׁב מֵהֲמוֹן הַבֹּגְדִים</p>
</blockquote>

<blockquote>
<p>ונִמְלַט מִן הָאֹבְדִים; וַיּוֹלִיכוּ אֹתוֹ בְרִנָּה</p>
</blockquote>

<blockquote>
<p>לִקְרַאת הַר הַקֹּדֶשׁ מְקוֹם כִּסֵּא הַכָּבוֹד</p>
</blockquote>

<blockquote>
<p>וְהִנֵּה קוֹל מְדַבֵּר מִתּוֹךְ הֶעָנָן וְהַנֹּגַהּ.&quot;</p>

<br />

<p>&quot;הֵיטַבְתָּ עֶבֶד יְהֹוָה! הֵיטַבְתָּ לַעֲשׂוֹת</p>
</blockquote>

<blockquote>
<p>כִּי מִלְחֶמֶת אֱמֶת נִלְחַמְתָּ אַתָּה לְבַדֶּךָ</p>
</blockquote>

<blockquote>
<p>וַהֲמוֹן סֹרְרִים הוֹכַחְתָּ בְּשֵבֶט אִמְרֵי אֱמֶת</p>
</blockquote>

<blockquote>
<p>בְּשׁוֹט לָשׁוֹן חַדָּה מִכְּלֵי נֶשֶׁק שׂנְאֶיךָ</p>
</blockquote>

<blockquote>
<p>וְגַם מִפְּנֵי קשֶׁט נָשָׂאתָ לַעַג וְקָלוֹן</p>
</blockquote>

<blockquote>
<p>קָלוֹן כָּבֵד מִשּׁוֹד וְלַעַג מִנְּשׂוֹא חָמָס</p>
</blockquote>

<blockquote>
<p>כִּי אַחַת שָׁאַלְתָּ לִהְיוֹת יָשָׁר וְתָמִים</p>
</blockquote>

<blockquote>
<p>בְּעֵינֵי יְהֹוָה אֱלֹהֶיךָ וּלְכָל הֶהָמוֹן הָרָב</p>
</blockquote>

<blockquote>
<p>אֲשֶׁר חָשְׁבוּךָ לְמִשְׁתּוֹלֵל לֹא שַׂמְתָּ לִבֶּךָ.</p>
</blockquote>

<blockquote>
<p>וְגַם אַתָּה תָשׁוּב עִם חֵילִי הַגָּדוֹל</p>
</blockquote>

<blockquote>
<p>וּפָנֶיךָ יֵלְכוּ בַקְּרָב לִקְרַאת הֲמוֹן צֹרְרֶיךָ</p>
</blockquote>

<blockquote>
<p>וְתַעֲלֶה גַם תּוּכָל כִּי מִלְחָמָה אַחֲרֹנָה</p>
</blockquote>

<blockquote>
<p>קַלָּה מִן רִאשׁוֹנָה וְתִפְאַרְתְּךָ עַל הַדֶּרֶךְ</p>
</blockquote>

<blockquote>
<p>תִּגְדַּל הַרְבֶּה מֵחֶרְפָּה אֲשֶׁר חֵרְפוּךָ</p>
</blockquote>

<blockquote>
<p>כִּי כֻלָּם יִכּבְשׁוּ בְּכֹחַ יָד חֲזָקָה</p>
</blockquote>

<blockquote>
<p>עֵקֶב אֲשֶׁר הֵפֵרוּ חֹק וְדַעַת עֶלְיוֹן</p>
</blockquote>

<blockquote>
<p>וַיִּמְרְדוּ בְמֶלֶךְ הַמָּשִׁיחַ הַמֹּלֵךְ בֶּאֱמֶת וָצֶדֶק.</p>
</blockquote>

<blockquote>
<p>וְאַתָּה מִיכָאֵל שַׂר צְבָא הַמָּרוֹם!</p>
</blockquote>

<blockquote>
<p>וְגַבְרִיאֵל שַׂר הֶחָיִל! נְחֵה מַחֲנוֹת אֵלֶּה</p>
</blockquote>

<blockquote>
<p>בָּנַי גִבּוֹרֵי כֹחַ חֲלוּצֵי צִבְאוֹת קֹדֶשׁ</p>
</blockquote>

<blockquote>
<p>נְחֵה אֹתָם לַמִּלְחָמָה לָאֲלָפִים וְלִרְבָבוֹת</p>
</blockquote>

<blockquote>
<p>כְּמִסְפַּר חֵיל הַמֹּרְדִים בְּנֵי רֶשַׁע וּבְלִיַּעַל</p>
</blockquote>

<blockquote>
<p>וּפְגַע בָּם בְּחֶרֶב וָאֵשׁ וְתִרְדֹּף אַחֲרֵיהֶם</p>
</blockquote>

<blockquote>
<p>עַד קְצֵה הַשָּׁמַיִם עַד אֲשֶׁר תְּגָרְשֵׁם</p>
</blockquote>

<blockquote>
<p>מֵעַל פְּנֵי יְהֹוָה וְתַשְׁלִיכֵם מֵעַל טוּבוֹ</p>
</blockquote>

<blockquote>
<p>לְבֵית מִשְׁפָּט שְׁאוֹלָה הַבֹּעֵר בְּאֵשׁ תַּחְתִּית</p>
</blockquote>

<blockquote>
<p>וּפִיו רָחָב פָּתוּחַ לִבְלֹעַ אֶת הַנֹּפְלִים.&quot;</p>

<br />

<p>&quot;כַּעֲבֹר קוֹל שַׁדַּי עָלָה עָנָן כָּבֵד</p>
</blockquote>

<blockquote>
<p>וַיְכַס אֶת הָהָר וַיְהִי חשֶׁךְ וַעֲרָפֶל</p>
</blockquote>

<blockquote>
<p>אֵשׁ וְתִימְרוֹת עָשָׁן לְאוֹת כִּי יָצָא הַקָּצֶף</p>
</blockquote>

<blockquote>
<p>וְגַם בְּשׁוֹפָר גָּדוֹל יִתָּקַע בִּשְׁמֵי מָרוֹם</p>
</blockquote>

<blockquote>
<p>וּלְקוֹלוֹ הֶחָזָק וְהַנּוֹרָא הִתְאַסְּפוּ כָל הַמַּחֲנוֹת</p>
</blockquote>

<blockquote>
<p>וַיַּעַרְכוּ אֶת שׁוּרוֹתָם כְּמוֹ חוֹמוֹת בְּצֻרוֹת</p>
</blockquote>

<blockquote>
<p>מְרֻבָּעוֹת מַתְאִימוֹת יַחַד וַיֵּלְכוּ הָלוֹךְ וְנָסוֹעַ</p>
</blockquote>

<blockquote>
<p>כֻּלָּם עֲלִיזֵי גַאֲוָה אַדִּירִים בְּעֹז וָכֹחַ</p>
</blockquote>

<blockquote>
<p>וּמַעְגַּל רַגְלָם יְפַלֵּסוּ לְקוֹל כְּלֵי הַזֶּמֶר</p>
</blockquote>

<blockquote>
<p>וְשָׂרֵי הַצָּבָא בְרֹאשָׁם וּמְגַמַּת פְּנֵי כֻלָּם</p>
</blockquote>

<blockquote>
<p>לְמִלְחֶמֶת יְהֹוָה וּמְשִׁיחוֹ. וְכָל טוּרֵי הַמַּעֲרָכָה</p>
</blockquote>

<blockquote>
<p>אֲחוּזִים אִישׁ בְּאָחִיו דְּבֵקִים לֹא יִפָּרֵדוּ</p>
</blockquote>

<blockquote>
<p>וְגַם בְּנָסְעָם דֶּרֶך רֻכְסֵי הָרִים וּבְקָעוֹת</p>
</blockquote>

<blockquote>
<p>אוֹ יְעָרִים וִיאֹרִים אֵין מַפְרִיד בֵּינֵיהֶם</p>
</blockquote>

<blockquote>
<p>כִּי יָרִימוּ פַעֲמֵיהֶם מֵעַל גַּב הַקַּרְקַע</p>
</blockquote>

<blockquote>
<p>הָלוֹךְ וְטָפוֹף בְּרוּחַ וְאֵין נֹגֵעַ בְּרָגֶל.</p>
</blockquote>

<blockquote>
<p>כְּחֵיל קְהַל הַצִּפָּרִים כָּל בַּעֲלֵי כָנָף</p>
</blockquote>

<blockquote>
<p>כַּאֲשֶׁר נִקְרְאוּ אֵלֶיךְ וַיָּעוּפוּ מִסְּבִיבוֹת עֵדֶן</p>
</blockquote>

<blockquote>
<p>לִשְׁמֹעַ שְׁמוֹתָם מִפִּיךָ כֵּן שָׁטוּ אֵלֶּה</p>
</blockquote>

<blockquote>
<p>וְעָבְרוּ בִשְׁבִילֵי שָׁמַיִם גְּלִילוֹת רַבּוֹת וְשֹׁנוֹת</p>
</blockquote>

<blockquote>
<p>מִדַּת גָּלִיל וְגָלִיל אֲרֻכָּה מֵאֶרֶץ שִׁבְעָתָיִם</p>
</blockquote>

<blockquote>
<p>עַד אֲשֶׁר רָאוּ מָחוֹז לֹהֵט מֵרָחוֹק</p>
</blockquote>

<blockquote>
<p>כְּשָׂדֶה עָרוּךְ לְמִלְחָמָה בְּיַרְכְּתֵי צָפוֹן</p>
</blockquote>

<blockquote>
<p>וְכַאֲשֶׁר הִקְרִיבוּ לָבוֹא וַיִּרְאוּ חֲנִיתוֹת נְטוּיוֹת</p>
</blockquote>

<blockquote>
<p>מִן הַקָּצֶה לַקָּצֶה; כּוֹבָעִים לְאֵין מִסְפָּר</p>
</blockquote>

<blockquote>
<p>וּשְׁלָטִים עִם צִיוּנִים פִּתּוּחֵי חוֹתָם</p>
</blockquote>

<blockquote>
<p>כִּי חֵיל הַשָּׂטָן הֵגִיחוּ מַהֵר מִמְּקוֹמָם</p>
</blockquote>

<blockquote>
<p>יַעַן דִּמּוּ לִנְפֹּל פִּתְאֹם בַּיּוֹם הַהוּא</p>
</blockquote>

<blockquote>
<p>לִלְכֹּד הַר הָאֱלֹהִים וּלְהוֹשִׁיב עַל כִּסְאוֹ</p>
</blockquote>

<blockquote>
<p>אֶת הַשָּׂטָן הַמְּקַנֵּא וְהַמִּתְנַשֵּׂא לִמְלֹךְ</p>
</blockquote>

<blockquote>
<p>אַךְ זְמָמָם כְּתוֹחַלְתָּם בִּן לַיְלָה הָיָה</p>
</blockquote>

<blockquote>
<p>וּבִן לַיְלָה אָבָד. אַף כִּי תָמַהְנוּ</p>
</blockquote>

<blockquote>
<p>וַיִּפָּלֵא בְעֵינֵינוּ אֵיךְ יָרִיבוּ מַלְאָכִים</p>
</blockquote>

<blockquote>
<p>וְיִלָּחֲמוּ אֵלֶּה בָאֵלֶּה אַחֲרֵי אֲשֶׁר הִסְכִּינוּ</p>
</blockquote>

<blockquote>
<p>לָשֶׁבֶת כְּאָחִים יַחְדָּיו לְהִתְחַבֵּר בְּאַהֲבָה וְגִילָה</p>
</blockquote>

<blockquote>
<p>וְלָשִׁיר שִׁירֵי יוֹצְרָם כְּבָנִים אֶל אֲבִיהֶם?</p>
</blockquote>

<blockquote>
<p>אֲבָל אֵין רַכּוֹת וּנְדִיבוֹת בְּיוֹם נָשֶׁק</p>
</blockquote>

<blockquote>
<p>כִּי הַכֹּל נִשְׁכָּח בְּהִנָּתֵן אוֹת קְרָב</p>
</blockquote>

<blockquote>
<p>וּלְקוֹל עֲנוֹת מִלְחָמָה שָׁטְפוּ כֻלָּם לְהִלָּחֵם</p>
</blockquote>

<blockquote>
<p>וְשָׂטָן רֹאשׁ הַבֹּגְדִים הוֹפִיעַ בֵּין גְּדוּדָיו</p>
</blockquote>

<blockquote>
<p>יוֹשֵׁב בְּמֶרְכֶּבֶת אֵשׁ כְּעֵין נֹגַהּ הַשָּׁמֶשׁ</p>
</blockquote>

<blockquote>
<p>רָם וְנִשָּׂא כֵּאלֹהִים כִּדְמוּת אֵל נֵכָר</p>
</blockquote>

<blockquote>
<p>שְׂרָפִים מִימִינוֹ וּשְׂמֹאלוֹ וְשִׁלְטֵי זָהָב סָבִיב</p>
</blockquote>

<blockquote>
<p>וְהוּא יָרַד מִמֶּרְכַּבְתּוֹ וְעָמַד בְּרֹאשׁ חֵילוֹ</p>
</blockquote>

<blockquote>
<p>אָז קָרְבוּ הַמַּחֲנוֹת אֵלֶּה לִקְרַאת אֵלֶּה</p>
</blockquote>

<blockquote>
<p>פְּנֵי שְׁתֵּי הַמַּעֲרָכוֹת גְּדוֹלוֹת נוֹרָאוֹת לִמְאֹד</p>
</blockquote>

<blockquote>
<p>וְרֶוַח מְעַט בֵּינֵיהֶן וְכַאֲשֶׁר יִקְטַן הָרֶוַח</p>
</blockquote>

<blockquote>
<p>כֵּן יִגְדַּל הַפָּחַד. אַךְ עַד לֹא נִפְגָּשׁוּ</p>
</blockquote>

<blockquote>
<p>טֶרֶם הִתְרָאוּ פָנִים בִּשְׂדֵה קָטֶל</p>
</blockquote>

<blockquote>
<p>צָעַד הַשָּׂטָן בִּגְאוֹנוֹ וַיַּעַל נֶגְדּוֹ</p>
</blockquote>

<blockquote>
<p>פְּעָמָיו דַּהֲרוֹת אַבִּיר וּמַרְאֵהוּ כַּמִּגְדָּל</p>
</blockquote>

<blockquote>
<p>חָגוּר שִׁרְיוֹן זָהָב וּמִצְחַת שָׁמִיר עָלָיו.</p>
</blockquote>

<blockquote>
<p>וְעַבְדִּיאֵל הָעֹמֵד לְמוּלוֹ בֵּין רָאשֵׁי הַגִּבּוֹרִים</p>
</blockquote>

<blockquote>
<p>רָאָהוּ וַיָּקָץ מִפָּנָיו וַיְדַבֵּר אֶל לִבּוֹ</p>
</blockquote>

<blockquote>
<p>כְּבֹחֵן עֶשְׁתְּנוֹתָיו וְחֹקֵר שֵׂכֶל עָמֹק.&quot;</p>

<br />

<p>&quot;שֹׁמּוּ שָׁמָיִם! אֵיךְ מַלְאָךְ סוֹרֵר וּמוֹרֶה</p>
</blockquote>

<blockquote>
<p>יִדְמֶה לְאֵל עֶלְיוֹן? אֵיךְ בּוֹזֶה צֶדֶק</p>
</blockquote>

<blockquote>
<p>יִתְאַזָּר בִּגְבוּרָה וְעֹז לֹא יֶחְסָר?</p>
</blockquote>

<blockquote>
<p>הֲלֹא שֶׁבֶר נָכוֹן לְעַז פָּנִים כָּמוֹהוּ.</p>
</blockquote>

<blockquote>
<p>בְּעֵזֶר אֵל שַׁדַּי אָנֹכִי אֶתְעָרֵב אִתּוֹ</p>
</blockquote>

<blockquote>
<p>וְאֶרְאֶה מַה־כֹּחוֹ; כִּי כְבָר הוֹכַחְתִּיו</p>
</blockquote>

<blockquote>
<p>גַּם יְכָלְתִּיו בְּאִמְרֵי טַעַם וָשֵׂכֶל</p>
</blockquote>

<blockquote>
<p>הֲלֹא אֶתְגַּבֵּר עָלָיו גַּם בְּכֹחַ וָחָיִל</p>
</blockquote>

<blockquote>
<p>כִּי הַמְּנַצֵּחַ בְּדִבְרֵי אֱמֶת וָישֶׁר</p>
</blockquote>

<blockquote>
<p>לוֹ יָאָתָה הַתְּשׁוּעָה גַּם בְּמִלְחֶמֶת יָד.</p>
</blockquote>

<blockquote>
<p>וְאַף כִּי הַמִּלְחָמָה חֶרְפָּה בְעֵינֵי הַשֵּׂכֶל</p>
</blockquote>

<blockquote>
<p>וְכֹחַ יָדַיִם נִמְאָס; אָכֵן כֵּן הַמִּשְׁפָּט</p>
</blockquote>

<blockquote>
<p>כִּי הַגֹּבֵר בְּשֵׂכֶל יִגְבַּר עַל הַכֹּל.&quot;</p>

<br />

<p>&quot;מִדֵּי דַבְּרוֹ כָזֹאת עָלָה בְרֹאשׁ חֵילוֹ</p>
</blockquote>

<blockquote>
<p>וַיִּפְגּשׁ אוֹיְבוֹ הָעַז לִקְרָאתוֹ עַל הַדָּרֶךְ</p>
</blockquote>

<blockquote>
<p>כִּרְאוֹת אֹתוֹ לְנֶגְדּוֹ בָּעֲרָה בוֹ חֲמָתוֹ</p>
</blockquote>

<blockquote>
<p>וַחֲמָתוֹ הִיא סְמָכָתְהוּ וַיִּתְגָּר בּוֹ לֵאמֹר.&quot;</p>

<br />

<p>&quot;הֲתִרְאֶה זֵד יָהִיר! מִי עֹלֶה לִקְרָאתֶךָ?</p>
</blockquote>

<blockquote>
<p>הֵן אַתָּה בָטַחְתָּ לְמַלֵּא תַאֲוַת לִבְּךָ</p>
</blockquote>

<blockquote>
<p>בְּאֵין נֹדֵד כָּנָף וְלָרֶשֶׁת כִּסֵּא מַלְכוּת</p>
</blockquote>

<blockquote>
<p>בְּאֵין פֹּצֶה פֶה כִּי כֻלָּם יָנוּסוּ</p>
</blockquote>

<blockquote>
<p>מִפְּנֵי זְרוֹעַ כֹּחֲךָ אוֹ מֵחֵץ לְשׁוֹנֶךָ.</p>
</blockquote>

<blockquote>
<p>אֲבָל אֵיךְ נָבָל! חָשַׁבְתָּ כִּי תוּכַל</p>
</blockquote>

<blockquote>
<p>לָרִיב עִם שַׁדַּי? הֲלֹא הוּא רֹדֶה בַכֹּל</p>
</blockquote>

<blockquote>
<p>וְגַם מֵאֶפֶס וּבְלִימָה יַעֲשֶׂה חַיִל גָּדוֹל</p>
</blockquote>

<blockquote>
<p>לְסַכֵּל עֲצָתְךָ הַנְּבָלָה; אוֹ יִשְׁלַח יָדוֹ</p>
</blockquote>

<blockquote>
<p>הַנְּטוּיָה לְאֵין קֵץ וְיַכְּךָ מַכָּה אַחַת</p>
</blockquote>

<blockquote>
<p>וְיַשְׁמִידְךָ מֵעַל פָּנָיו וּמַחֲנֶיךָ יַשְׁקִיעַ בָּאֹפֶל.</p>
</blockquote>

<blockquote>
<p>אַךְ רְאֵה רַבִּים שֶׁלֹּא נָטוּ אַחֲרֶיךָ</p>
</blockquote>

<blockquote>
<p>כִּי אֵת אֱלֹהֵיהֶם יִתְהַלְּכוּן בְּצֶדֶק וֶאֱמוּנָה</p>
</blockquote>

<blockquote>
<p>וְאַתָּה לֹא הִכַּרְתָּם בְּעֵת עָמְדִי לְבַדִּי</p>
</blockquote>

<blockquote>
<p>לְהוֹכִיחַ קְהַל הַחַטָּאִים אֲשֶׁר הִתְעֵיתָ</p>
</blockquote>

<blockquote>
<p>כִּי חָשַׁבְתָּ שֶׁאֲנִי נוֹתַרְתִּי לַיְהֹוָה לְבַדִּי</p>
</blockquote>

<blockquote>
<p>וְאַתָּה רְאֵה אֵיפֹה בְּנֵי אֱמוּנָתִי הֵמָּה</p>
</blockquote>

<blockquote>
<p>וַהֲשֵׁבֹתָ אֶל לְבָבֶךָ לָדַעַת דָּבָר לֹא בְעִתּוֹ</p>
</blockquote>

<blockquote>
<p>כִּי בַאֲשֶׁר יִשְׁגּוּ הֲמוֹנִים לָאֲלָפִים</p>
</blockquote>

<blockquote>
<p>שָׁם יֹדְעֵי אֱמֶת רַק אֶחָד מֵאָלֶף.&quot;</p>

<br />

<p>וְהָאוֹיֵב קָרַץ בְּעֵינוֹ וַיַּעַן בְּלַעַג וָקֶלֶס</p>
</blockquote>

<blockquote>
<p>&quot;לְרָעָתְךָ בָּאתָ הֲלוֹם מַלְאָךְ מְחַרְחַר רִיב!</p>
</blockquote>

<blockquote>
<p>כִּי אָנֹכִי מְבַקֵּשׁ לָתֵת נִקְמָתִי בָךְ</p>
</blockquote>

<blockquote>
<p>וְאַחֲרֵי נוּסְךָ שַׁבְתָּ כְּמוֹ שֶקִּוִּיתִי הַיּוֹם</p>
</blockquote>

<blockquote>
<p>לְמַעַן תִּשָּׂא מַכָּה הָרִאשׁוֹנָה דֵּי גְּמוּלְךָ</p>
</blockquote>

<blockquote>
<p>מִיַּד יְמִינִי הַנְּטוּיָה עֵקֶב אֲשֶׁר הִכְעַסְתָּ</p>
</blockquote>

<blockquote>
<p>וּבִלְשׁוֹנְךָ לְשׁוֹן תַּהְפֻּכוֹת דִּבַּרְתָּ סָרָה</p>
</blockquote>

<blockquote>
<p>עַל קְהַל הָעֶלְיוֹנִים שְׁלִישִׁית צְבָא הַמָּרוֹם</p>
</blockquote>

<blockquote>
<p>אֲשֶׁר הִתְאַסְּפוּ לְהוֹכִיחַ כִּי אֱלֹהִים הֵם</p>
</blockquote>

<blockquote>
<p>וְכָל עוֹד יִמְצְאוּ עֹז עֶלְיוֹן בְּנַפְשָׁם</p>
</blockquote>

<blockquote>
<p>עֹז וְהוֹד מַלְכוּת לְאַחֵר לֹא יִתֵּנוּ.</p>
</blockquote>

<blockquote>
<p>וְאַתָּה הֵיטַבְתָּ לָבוֹא רִאשׁוֹן לְכָל אַחֶיךָ</p>
</blockquote>

<blockquote>
<p>לְהִתְרָאוֹת פָּנִים אִתִּי אוּלַי תֶחְזַק מִמֶּנִּי</p>
</blockquote>

<blockquote>
<p>וּתְשׁוּעָתְךָ תְּהִי לְחֵילִי לְאוֹת כִּלָּיוֹן</p>
</blockquote>

<blockquote>
<p>אַךְ אוֹחִילָה מְעָט לֹא מִיִּרְאָתִי לְהִלָּחֵם</p>
</blockquote>

<blockquote>
<p>כִּי אִם לְהַשְׁמִיעֲךָ דַּעַת הֶגְיוֹן לְבָבִי</p>
</blockquote>

<blockquote>
<p>כִּי לְפָנִים חָשַׁבְתִּי חֹפֶשׁ וְשָׁמַיִם יַחְדָּיו</p>
</blockquote>

<blockquote>
<p>הֵם זֶה כָזֶה אֲחוּזָה לִבְנֵי הַמָּרוֹם</p>
</blockquote>

<blockquote>
<p>אֲבָל עַתָּה מָצָאתִי רֻבָּם מֵרֹב עַצְלָה</p>
</blockquote>

<blockquote>
<p>יִבְחֲרוּן עֲבֹדַת עָבֶד לִהְיוֹת מַלְאֲכֵי הַשָּׁרֵת</p>
</blockquote>

<blockquote>
<p>כְּדַרְכָּם לְשָׁרֵת בֶּחָג וּלְנַצֵּחַ עַל הַשִּׁיר</p>
</blockquote>

<blockquote>
<p>וּלְאֵלֶּה נָתַתָּ נֶשֶׁק וּתְפַקֵּד אֹתָם לַמִּלְחָמָה</p>
</blockquote>

<blockquote>
<p>מְשֹׁרְרֵי מַקְהֵלוֹת שָׁמָיִם! אֲבָל הַיּוֹם יֵרָאֶה</p>
</blockquote>

<blockquote>
<p>מָה עֲלִילוֹת עֲבָדִים וַעֲלִילוֹת בְּנֵי חֹרִים&quot;</p>
</blockquote>

<blockquote>
<p>וַיַּעֲנֵהוּ עַבְדִּיאֵל מַעֲנֶה נִמְרָץ כָּזֶה</p>

<br />

<p>&quot;שָׁגִיתָ בּוֹגֵד! וְלֹא תִמְצָא קֵץ לִשְׁגִיאוֹת</p>
</blockquote>

<blockquote>
<p>כָּל עוֹד תָּסוּר וְתִרְחַק מִדֶּרֶךְ אֱמֶת.</p>
</blockquote>

<blockquote>
<p>הַאִם יִתָּכֵן לִקְרֹא בְשֵׁם עֲבֹדַת עָבֶד</p>
</blockquote>

<blockquote>
<p>עֲבֹדָה צִוָּה אֱלֹהִים וְחֹק אֵין לְהָשִׁיב?</p>
</blockquote>

<blockquote>
<p>הֲלֹא דְבַר אֱלֹהִים וְחָק־עוֹלָם הוּא</p>
</blockquote>

<blockquote>
<p>כִּי הַגָּדוֹל אֲשֶׁר לוֹ יֶתֶר שְׂאֵת וְעָז</p>
</blockquote>

<blockquote>
<p>יִמְשֹׁל בַּקְטַנִּים מִמֶּנּוּ. וַעֲבֹדַת עֶבֶד הִיא</p>
</blockquote>

<blockquote>
<p>לַעֲבֹד אֶת הַנָּבָל אוֹ אֶת הַבּוֹגֵד</p>
</blockquote>

<blockquote>
<p>הַמֹּרֵד בְּאָדוֹן הַגָּדוֹל כָּמוֹךָ הַיּוֹם הַזֶּה</p>
</blockquote>

<blockquote>
<p>אֲשֶׁר יַעַבְדּוּךָ רֵקִים וְאַתָּה אֵינְךָ חָפְשִׁי</p>
</blockquote>

<blockquote>
<p>כִּי עֶבֶד אַתָּה לִשְׁרִירוּת לִבְּךָ הָרָע.</p>
</blockquote>

<blockquote>
<p>וְאַתָּה נָבָל תַּכְלִימֵנִי עַל עֲבֹדַת אֵל –</p>
</blockquote>

<blockquote>
<p>לְכָה וּרְדֵה בִשְׁאוֹל וְיַסֵּד שָׁם מַמְלַכְתֶּךָ</p>
</blockquote>

<blockquote>
<p>וְאָנֹכִי אֶעֱבֹד תָּמִיד וַאֲבָרֵךְ אֱלֹהֵי שָׁמָיִם</p>
</blockquote>

<blockquote>
<p>וְאֶשְׁמֹר כָּל פְּקוּדָיו כִּי פְקוּדָיו יְשָׁרִים</p>
</blockquote>

<blockquote>
<p>אוּלָם כֶּבֶל תִּמְצָא וְלֹא כֶתֶר בְּתֹפֶת.</p>
</blockquote>

<blockquote>
<p>וְיַעַן כִּי קִוִּיתָ שׁוּבִי אַחְרֵי נוּסִי</p>
</blockquote>

<blockquote>
<p>הֵא לְךָ זֶה לְאוֹת עַל רֹאשְׁךָ בְּלִיַּעַל!&quot;</p>

<br />

<p>&quot;מִדֵּי דַבְּרוֹ כָזֶה הֵנִיף בַּעְיָם יָדוֹ</p>
</blockquote>

<blockquote>
<p>וְלֹא נָתַן לוֹ רֶגַע כִּתְנוּפַת עַיִן לְהִזָּהֵר</p>
</blockquote>

<blockquote>
<p>עַד שֶׁהוֹרִיד יָדוֹ וַיַּכֵּהוּ עַל הָרֹאשׁ</p>
</blockquote>

<blockquote>
<p>עַל צְנִיף תִּפְאַרְתּוֹ מַכָּה קָשָׁה וְנֶאֱמָנָה</p>
</blockquote>

<blockquote>
<p>עֶשֶׂר צְעָדוֹת שָׁב הָלוֹךְ וְנָסוֹג אֲחֹרַנִּית</p>
</blockquote>

<blockquote>
<p>וְשָׁם מָט וְכָרַע וְלֹא נָפַל עַל אַפָּיו</p>
</blockquote>

<blockquote>
<p>כִּי נִשְׁעַן בַּחֲנִיתוֹ. כְּרַעַשׁ מִתַּחְתִּיּוֹת אָרֶץ</p>
</blockquote>

<blockquote>
<p>אוֹ כְפֶרֶץ מַיִם שֹׁטֵף מבֶּטֶן אֲדָמָה</p>
</blockquote>

<blockquote>
<p>יעְתִּיק הַר מִמְּקוֹמוֹ וְיִתְקָעֵהוּ עַד חֶצְיוֹ</p>
</blockquote>

<blockquote>
<p>כֵּן כָּרַע הָעֲנָק וְגַבְהוּת רֹאשׁוֹ שָׁחָה.</p>
</blockquote>

<blockquote>
<p>וְהַבֹּגְדִים רָאוּ וְנִבְהָלוּ כִּי כָשַׁל גִּבּוֹרָם</p>
</blockquote>

<blockquote>
<p>וַתַּעַל חֲמָתָם בְּאַפָּם וְחֵילֵינוּ צָהֲלוּ הֵידָד</p>
</blockquote>

<blockquote>
<p>לְאוֹת טוֹב וִישׁוּעה וְלִבָּם חָפֵץ בַּקְּרָב.</p>
</blockquote>

<blockquote>
<p>אָז צִוָּה מִיכָאֵל לְהִתָּקַע בְּקֶרֶן הַיּוֹבֵל</p>
</blockquote>

<blockquote>
<p>וְקוֹל הַתְּרוּעָה נִשְׁמַע בְּכָל מֶרְחֲבֵי שָׁמָיִם</p>
</blockquote>

<blockquote>
<p>וְכָל מַחֲנוֹת אֱלֹהִים הֵרִיעוּ הוֹשַׁעְנָּא בְקוֹל.</p>
</blockquote>

<blockquote>
<p>וְגַם מַחֲנוֹת הַצָּרִים לֹא חִבְּקוּ יְדֵיהֶם</p>
</blockquote>

<blockquote>
<p>כִּי חֲלוּצֵיהֶם עָרְכוּ לִפְרֹץ פֶּרֶץ</p>
</blockquote>

<blockquote>
<p>בְּאַף וְשֶׁצֶף קֶצֶף. אָז שָׁטְפוּ הַמַּחֲנוֹת</p>
</blockquote>

<blockquote>
<p>אֵלֶּה לִקְרַאת אֵלֶּה בְּשָאוֹן רַעַשׁ וָרֹגֶז</p>
</blockquote>

<blockquote>
<p>לֹא נִשְׁמַע כָּמוֹהוּ מִיּוֹם הֱיוֹת שָׁמָיִם</p>
</blockquote>

<blockquote>
<p>מַהֲלֻמּוֹת נֶשֶׁק בְּנֶשֶׁק קוֹל רַעַשׁ אוֹפָן</p>
</blockquote>

<blockquote>
<p>וּשְׁאוֹן רֶכֶב בַּרְזֶל קוֹל מְהוּמָה וּמְבוּסָה</p>
</blockquote>

<blockquote>
<p>וּשְׁרִיקוֹת חֵץ יָעוּף כְּזֶרֶם אֵשׁ מִתְלַקַּחַת</p>
</blockquote>

<blockquote>
<p>בְּכָל קְצוֹת הַמַּחֲנֶה. וְכַאֲשֶׁר גָּבְרָה הָאֵשׁ</p>
</blockquote>

<blockquote>
<p>וַתְּכַס כָּאֹהֶל כֻּלָּם כֵּן בָּעֲרָה חֲמָתָם</p>
</blockquote>

<blockquote>
<p>וַיִּלָּחֲמוּ אֵלֶּה בָאֵלֶּה מִלְחֲמוֹת תְּנוּפָה</p>
</blockquote>

<blockquote>
<p>וּמַחַץ מַכַּת מָוֶת בְּזַעַם וְחֵמָה שְׁפוּכָה</p>
</blockquote>

<blockquote>
<p>יְרִיעוֹת שָׁמַיִם רָעֲשׁוּ; וְלוּ אֶרֶץ הָיָתָה</p>
</blockquote>

<blockquote>
<p>פּוֹר תִּתְפּוֹרֵר וְתִתְנוֹדֵד עַד הַיְסוֹד בָּהּ.</p>
</blockquote>

<blockquote>
<p>אָכֵן אֵין פֶּלֶא בְּמוֹרָא הַגָּדוֹל הַזֶּה</p>
</blockquote>

<blockquote>
<p>יַעַן כִּי הַלֹּחֲמִים מֵעֵבֶר מִזֶּה וּמִזֶּה</p>
</blockquote>

<blockquote>
<p>רִבְבוֹת מַלְאָכִים הֵם גִּבּוֹרֵי כֹחַ כֻּלָּם.</p>
</blockquote>

<blockquote>
<p>וְאִם הַחַלָּשׁ בָּהֶם חָזָק מֵאֵיתָנֵי תֵבֵל</p>
</blockquote>

<blockquote>
<p>כִּי יָדוֹ שַׁלֶּטֶת בְּכָל עֶצֶם וִיִסוֹד</p>
</blockquote>

<blockquote>
<p>לַעֲשׂוֹת בּוֹ כִרְצוֹנוֹ וּלְהִתְאַזֵּר בִּגְבוּרָתוֹ</p>
</blockquote>

<blockquote>
<p>מַה־יִּגְדַּל הַכֹּחַ לִשְׁנֵי מַחֲנוֹת אַדִּירִים</p>
</blockquote>

<blockquote>
<p>רְבָבוֹת אֵין מִסְפָּר אֲשֶׁר יִתְנַגְּחוּ יָחַד</p>
</blockquote>

<blockquote>
<p>וַאֲשֶׁר יָדָם מַשֶּׂגֶת לָשִׁית לְמַאֲכֹלֶת אֵשׁ</p>
</blockquote>

<blockquote>
<p>כָּל מָעוֹן וּמוֹשָׁב וְלַהֲרֹס כָּל מָקוֹם</p>
</blockquote>

<blockquote>
<p>אִם לֹא לְכַלּוֹתוֹ? לוּלֵא מֶלֶךְ הַגָּדוֹל</p>
</blockquote>

<blockquote>
<p>הוּא צוּר עוֹלָמִים גָּזַר מִמְּעוֹן שָׁמָיו</p>
</blockquote>

<blockquote>
<p>לָתֵת קֶצֶב וּגְבוּל לְכָל כֹּחָם וְתָקְפָם.</p>
</blockquote>

<blockquote>
<p>כִּי אָמְנָם חֵילָם רַב וְעָצוּם לִמְאֹד</p>
</blockquote>

<blockquote>
<p>כָּל גְּדוּד וּגְדוּד לְמַחֲנֶה גָדוֹל יֵחָשֵׁב</p>
</blockquote>

<blockquote>
<p>כָּל חֹגֵר נִשְׁקוֹ דּוֹמֶה לִגְדוּד בִּגְבוּרָתוֹ</p>
</blockquote>

<blockquote>
<p>וְכָל בֶּן חַיִל מֵבִין כְּשַׂר הַצָּבָא</p>
</blockquote>

<blockquote>
<p>וְהַמִּתְנַהֵל לַקְּרָב מְלֻמָּד כַּמְּנַהֵל אֹתוֹ</p>
</blockquote>

<blockquote>
<p>כִּי מָהִיר לָדַעַת מָתַי לַהֲלֹךְ וְלַעֲמֹד</p>
</blockquote>

<blockquote>
<p>אֵיךְ לִפְנוֹת בַּמַּעֲרָכָה לְשַׁנּוֹת פְּנֵי הַמִּלְחָמָה</p>
</blockquote>

<blockquote>
<p>וּמָתַי לִפְתֹּחַ וְלִסְגֹּר שׁוּרוֹת שְׂדֵה קָטֶל.</p>
</blockquote>

<blockquote>
<p>אֵין אֹמֵר לָנוּס אֵין נָסוֹג אָחוֹר</p>
</blockquote>

<blockquote>
<p>וְאֵין עֹשֶׂה דָבָר כַּיָּרֵא וְרַךְ הַלֵּבָב</p>
</blockquote>

<blockquote>
<p>אַךְ כָּל אֶחָד בֹּטֵחַ בְּעֹז גְּבוּרָתוֹ</p>
</blockquote>

<blockquote>
<p>וְחשֵׁב כִּי הַתְּשׁוּעָה בִּזְרוֹעַ כֹּחוֹ לְבַדּוֹ.</p>
</blockquote>

<blockquote>
<p>עַד כֹּה וָכֹה וַעֲלִילוֹת נוֹרָאוֹת רַבּוֹת</p>
</blockquote>

<blockquote>
<p>עָשׂוּ לָהֶן שֵׁם עַל פְּנֵי הַמַּעֲרָכָה</p>
</blockquote>

<blockquote>
<p>כִּי הַמִּלְחָמָה נָפוֹצָה בִּמְקוֹמוֹת שׁוֹנִים</p>
</blockquote>

<blockquote>
<p>וְעֹדְרֵי קְרָב פַּעַם יַעַמְדוּן בְּרָגֶל</p>
</blockquote>

<blockquote>
<p>עַל רָקִיעַ מוּצָק וּפַעַם יָעוּפוֹ כֻלָּם</p>
</blockquote>

<blockquote>
<p>עַל כַּנְפֵי רוּחַ וְיַעֲלוּ לְהִלָּחֵם מִמַּעַל</p>
</blockquote>

<blockquote>
<p>וְהָרוּחַ מִמַּעַל יֵרָאֶה כְּאֵשׁ בְּרָקִים מִתְרוֹצְצִים.</p>
</blockquote>

<blockquote>
<p>עַד הֵנָּה הַמִּלְחָמָה הָיְתָה תְלוּיָה בְמֹאזְנַיִם</p>
</blockquote>

<blockquote>
<p>לֹא נוֹדַע בַּפֶּלֶס דְּבַר מִי יָקוּם.</p>
</blockquote>

<blockquote>
<p>וְהַשָּׂטָן עוֹדֶנּוּ עֹשֶׂה נִפְלָאוֹת גְּדוֹלוֹת</p>
</blockquote>

<blockquote>
<p>חָזָק וְאַמִּיץ מִמֶּנּוּ לֹא מָצָא לְנֶגְדּוֹ</p>
</blockquote>

<blockquote>
<p>עַד אֲשֶׁר הִבְקִיעַ אֶל מַחֲנוֹת הַשְּׂרָפִים</p>
</blockquote>

<blockquote>
<p>מוּל פְּנֵי מִלְחָמָה הַחֲזָקָה וַיַּרְא אֶת מִיכָאֵל</p>
</blockquote>

<blockquote>
<p>וְחֶרֶב פִּיפִיּוֹת שְׁלוּפָה בְיָדוֹ הַנְּטוּיָה</p>
</blockquote>

<blockquote>
<p>וּבִתְנוּפָה אַחַת הוּא מַפִּיל הָמוֹן רָב</p>
</blockquote>

<blockquote>
<p>לְפִי חַרְבּוֹ הַקָּשָה. וְלָכֵן אָץ וַיִּקְרָב</p>
</blockquote>

<blockquote>
<p>לַעֲמֹד בַּפֶּרֶץ לַעֲצֹר מַגֵּפָה הַזֹּאת</p>
</blockquote>

<blockquote>
<p>וַיָּשֶׂם אֶת הַמָּגֵן אֶבֶן שָׁמִיר חָזָק</p>
</blockquote>

<blockquote>
<p>וְעַב כְּפֶלַח תַּחְתִּית לְהָגֵן עָלָיו.</p>
</blockquote>

<blockquote>
<p>וְשַׂר צְבָא אֱלֹהִים כִּרְאוֹתוֹ אֹתוֹ לִקְרָאתוֹ</p>
</blockquote>

<blockquote>
<p>עָמַד מֵהַכּוֹת אוֹיְבָיו וַיִּשְׂמַח בְּלִבּוֹ לֵאמֹר</p>
</blockquote>

<blockquote>
<p>כִּי יַשְׁקִיט כַּיּוֹם אֶת הָרִיב בַּשָּׁמַיִם</p>
</blockquote>

<blockquote>
<p>כִּי יִכְבּשׁ כְּרֶגַע אֶת רֹאשׁ הַמֹּרְדִים<a href="#fn:29" id="fnref:29" title="see footnote" class="footnote"><sup>29</sup></a></p>
</blockquote>

<blockquote>
<p>וּבְכֶבֶל יִסְחָבֶנּוּ לַשְּׁבִי. וַיַּבֵּט בּוֹ בְאֵיבָה</p>
</blockquote>

<blockquote>
<p>וּפָנָיו כְּאֵשׁ צָרֶבֶת וְכֵן עָנָה וְאָמָר.&quot;</p>

<br />

<p>&quot;הוֹי אֲבִי רֶשַׁע! מְקוֹר כָּל רָע!</p>
</blockquote>

<blockquote>
<p>טֶרֶם מָרַדְתָּ מֶרֶד רָע לֹא נוֹדַע</p>
</blockquote>

<blockquote>
<p>וְלֹא נִשְׁמַע בַּשָּׁמַים וְעַתָּה יִפְרֶה וְיִרְבֶּה</p>
</blockquote>

<blockquote>
<p>כַּאֲשֶׁר עֵינֶיךָ רֹאוֹת בִּמְרִיבָה וּמִלְחָמָה זוּ</p>
</blockquote>

<blockquote>
<p>הַשְּׂנוּאָה כְּתוֹעֵבָה לָנוּ וְאֶתְכֶם תְּדַכֶּא כַּמָּוֶת.</p>
</blockquote>

<blockquote>
<p>אֵיךְ הִשְׁבַּתָּ שָׁלוֹם וּבִרְכַת שָׁמַיִם בְּתוֹכֵינוּ</p>
</blockquote>

<blockquote>
<p>וַתָּבִיא עָמָל וְאָוֶן אֲשֶׁר לֹא נִבְרְאוּ</p>
</blockquote>

<blockquote>
<p>עַד יוֹם מֶרְיֶךָ. אֵיךְ יְשָׁרִים וְנֶאֱמָנִים</p>
</blockquote>

<blockquote>
<p>לָאֲלָפִים וְלִרְבָבוֹת אָצַלְתָּ מֵרָעָתְךָ עֲלֵיהֶם</p>
</blockquote>

<blockquote>
<p>וְהִנָּם בֹּגְדִים כָּמוֹךָ. אַךְ אַל תְּדַמֶּה</p>
</blockquote>

<blockquote>
<p>כִּי בְמָקוֹם קָדוֹשׁ תַּפְרִיעַ אֶת הַמְּנוּחָה</p>
</blockquote>

<blockquote>
<p>הֵן הַמָּקוֹם הַזֶּה יָקִיא אֹתְךָ הַיּוֹם</p>
</blockquote>

<blockquote>
<p>מֵהָלְאָה לִגְבוּל שָׁמַיִם וּלְכָל שׁוֹד וָחֶרֶב</p>
</blockquote>

<blockquote>
<p>לֹא יֻתַּן לַעֲבֹר בִּנְוֵה שָׁלוֹם הַזֶּה.</p>
</blockquote>

<blockquote>
<p>וְאַתָּה לְבוֹר שַׁחַת לַמָּקוֹם הָרָע תֵּלֵךְ</p>
</blockquote>

<blockquote>
<p>וְיָרַדְתָּ אַתָּה וּמַחֲנֶיךָ וְהָרָע אֲשֶׁר הוֹלַדְתָּ</p>
</blockquote>

<blockquote>
<p>וְשָׁמָּה פֶּחָם וְעֵצִים תִּמְצָא לְחַרְחֵר מָדוֹן</p>
</blockquote>

<blockquote>
<p>עַד בּוֹאִי לְיַסְּרֶךָּ בְּחֶרֶב נֹקֶמֶת זוּ</p>
</blockquote>

<blockquote>
<p>אוֹ קִנְאַת יְהֹוָה תְּנַפֵּץ אֹתְךָ לַשְּׁבָרִים.&quot;</p>

<br />

<p>&quot;וַיַּעַן הַשָּׂטָן וַיֹּאמֶר אֶל שַׂר הַמַּלְאָכִים</p>
</blockquote>

<blockquote>
<p>&quot;וְאַתָּה אַל תְּדַמֶּה בְּדִבְרֵי רוּחַ וָרִיק</p>
</blockquote>

<blockquote>
<p>לְהַחֲרִיד אֶת אֵלֶּה אֲשֶׁר בְּכֹחַ יָדַיִם</p>
</blockquote>

<blockquote>
<p>לֹא הֶחֱרַדְתָּם עוֹד. מִי אֵיפֹה מִשֶּׁלָנוּ</p>
</blockquote>

<blockquote>
<p>מִי אַף מֵהַצְּעִירִים הִבְרַחְתָּ מִן הַמַּעֲרָכָה?</p>
</blockquote>

<blockquote>
<p>אִם אֲחָדִים נָפָלוּ הֲלֹא קָמוּ עָמָדוּ</p>
</blockquote>

<blockquote>
<p>וְלֹא נִכְבְּשׁוּ לְפָנֶיךָ; וְאֵיךְ תְּתַחֲרֶה אִתִּי</p>
</blockquote>

<blockquote>
<p>וְתִבְטַח כִּי אָנוּסָה מִפְּנֵי פַחַד דְּבָרֶיךָ?</p>
</blockquote>

<blockquote>
<p>אַל תַּאֲמִין בַּשָּׁוְא לְהַשְׁקִיט אֶת הָרִיב</p>
</blockquote>

<blockquote>
<p>אֲשֶׁר רַע תְּכַנֵּהוּ וְנַחְנוּ מִתְפָּאֲרִים בּוֹ</p>
</blockquote>

<blockquote>
<p>וְגַם לֹא נִרֶף עַד שֶׁנִּגְבַּר עֲלֵיכֶם</p>
</blockquote>

<blockquote>
<p>אוֹ נָשִׁית הַשָּׁמַיִם כְּעֶצֶם שְׁאוֹל הַהוּא</p>
</blockquote>

<blockquote>
<p>שֶׁאַתָּה בוֹדָא מִלִּבֶּךָ. אָכֵן פֹּה נֵשֵׁב</p>
</blockquote>

<blockquote>
<p>כִּבְנֵי חֹרִים לָעַד אִם לֹא לְהִשְׂתָּרֵר.</p>
</blockquote>

<blockquote>
<p>וְעַתָּה רַבָּה צְבָאֲךָ בְּעֵזֶר אֵל שַׁדַּי</p>
</blockquote>

<blockquote>
<p>אֲשֶׁר אַתָּה קֹרֵא וַאֲנִי לֹא אָנוּס</p>
</blockquote>

<blockquote>
<p>כִּי זֶה כַמָּה חִפַּשְׂתִּיךָ מֵרָחֹק וּמִקָּרוֹב.&quot;</p>

<br />

<p>&quot;כְּרֶגַע חָדְלוּ לְדַבֵּר וַיִּגְּשׁוּ לְהִלָּחֵם יָחַד</p>
</blockquote>

<blockquote>
<p>מִלְחָמָה רַבָּה וְנוֹרָאָה אֲשֶׁר אֵין לְמַלֵּל</p>
</blockquote>

<blockquote>
<p>כִּי בִלְשׁוֹן מַלְאָכִים וְאַף בִּשְׂפַת מָשָׁל</p>
</blockquote>

<blockquote>
<p>אֵין דֵּי לְבָאֵר לְאֹזֶן בָּשָׂר וָדָם</p>
</blockquote>

<blockquote>
<p>גְּבוּרוֹת שָׂרֵי הַצָּבָא כִּי כֵאלֹהִים יֵרָאוּ</p>
</blockquote>

<blockquote>
<p>גַּם כַּאֲשֶׁר יָנוּעוּ וְגַם כַּאֲשֶׁר יָנוּחוּ</p>
</blockquote>

<blockquote>
<p>כֵּן בְּתֹאַר וּתְמוּנָה וְכֵן בִּכְלִי מִלְחָמָה</p>
</blockquote>

<blockquote>
<p>וּלְזֹאת לָהֶם יָאָתָה לֵאמֹר: לְמִי שָׁמָיִם!</p>
</blockquote>

<blockquote>
<p>וּשְׁנֵיהֶם עָרְכוּ מָגֵן כִּשְׁנֵי מְאֹרוֹת גְּדוֹלִים</p>
</blockquote>

<blockquote>
<p>זֶה לְעֻמַּת זֶה וְאֶת חַרְבָּם הֵנִיפוּ</p>
</blockquote>

<blockquote>
<p>הָנִיף וְהָנִיעַ לְמַעְלָה כְּלַהַט חֶרֶב מִתְהַפֶּכֶת</p>
</blockquote>

<blockquote>
<p>הַפַּחַד הוֹלֵךְ וָרָב וּסְבִיבָם נִשְׂעֲרָה מְאֹד</p>
</blockquote>

<blockquote>
<p>וְכָל הָעֹמְדִים עֲלֵיהֶם מִן חֲלוּצֵי הַצָּבָא</p>
</blockquote>

<blockquote>
<p>נִתְּקוּ מִשְּׁנֵי עֶבְרֵיהֶם לָתֵת רֶוַח לָמוֹ</p>
</blockquote>

<blockquote>
<p>כִּי יָרְאוּ לְנַפְשָׁם מִפְּנֵי זְוָעָה הַבָּאָה.</p>
</blockquote>

<blockquote>
<p>כִּי כְמוֹ אִם מָשׁוּ חֻקּוֹת הַשָּׁמָיִם</p>
</blockquote>

<blockquote>
<p>וְחֶלְקֵי הַבְּרִיאָה הֵפֵרוּ בְרִיתָם יָחַד</p>
</blockquote>

<blockquote>
<p>וְכִימָה וּכְסִיל הִתְמַרְמְרוּ וְהֵגִיחוּ בַחֲמַת אַפָּם</p>
</blockquote>

<blockquote>
<p>לְנַגֵּחַ אִישׁ אֶת אָחִיו בַּחֲצִי הַשָּׁמָיִם</p>
</blockquote>

<blockquote>
<p>וְהַכּוֹכָבִים מִמְּסִלּוֹתָם יָזֻעוּ יָנוּעוּ מִפַּחַד</p>
</blockquote>

<blockquote>
<p>כִּי מְהוּמָה קְרוֹבָה כֵּן הָמוּ נֶחְפָּזוּ</p>
</blockquote>

<blockquote>
<p>כָּל הָרֹאִים בִּקְרָב שְׁנֵי שָׂרֵי הַצְּבָאוֹת</p>
</blockquote>

<blockquote>
<p>וְהֵם זֶה כָזֶה שָׁלְחוּ יְמִינָם הַגְּדוֹלָה</p>
</blockquote>

<blockquote>
<p>לְהַכּוֹת אִישׁ אִישׁוֹ וּלְכַלּוֹתוֹ בְּמַכָּה אַחַת</p>
</blockquote>

<blockquote>
<p>בְּלִי לִשְׁנוֹת לוֹ וְגַם שְׁנֵיהֶם דּוֹמִים</p>
</blockquote>

<blockquote>
<p>בְּעֵצָה וּגְבוּרָה לַמִּלְחָמָה אֵין יִתְרוֹן לְאֶחָד</p>
</blockquote>

<blockquote>
<p>אֶפֶס חֶרֶב מִיכָאֵל מִבֵּית נֶשֶׁק הָאֱלֹהִים</p>
</blockquote>

<blockquote>
<p>הוּחַדָּה וְגַם מְרוּטָה לִכְרֹת חַד וְקָשֶׁה</p>
</blockquote>

<blockquote>
<p>כֹּל אֲשֶׁר תִּפְגַע; וְכַאֲשֶׁר שָׁלַח יָדוֹ</p>
</blockquote>

<blockquote>
<p>לְהַכּוֹת בָּהּ הַפַּעַם פָּגְעָה בְחֶרֶב הַשָּׂטָן</p>
</blockquote>

<blockquote>
<p>הַנְּטוּיָה לְהָשִׁיב הַמַּכָּה וַתַּחַץ אֹתָהּ לִשְׁנָיִם</p>
</blockquote>

<blockquote>
<p>וְשָׁם לֹא עָמְדָה רַק הִתְהַפְּכָה בְיָדוֹ</p>
</blockquote>

<blockquote>
<p>וַיִּתְקָעֶהָ בְּקֶרֶב הַשָּׂטָן וַיִּמְחַץ יֶרֶךְ יְמִינוֹ.</p>
</blockquote>

<blockquote>
<p>אָז יָדַע הַשָּׂטָן אֶת נִגְעוֹ וּמַכְאֹבוֹ</p>
</blockquote>

<blockquote>
<p>וַיִּתְגֹּלֵל בְּתוֹךְ הַמְּסִלָּה כַּחֲלַל חָרֶב</p>
</blockquote>

<blockquote>
<p>כִּי הַנֶּקֶב גָּדוֹל וְהַכְּאֵב גָּדַל לִמְאֹד.</p>
</blockquote>

<blockquote>
<p>אַךְ בִּהְיוֹת חָמְרוֹ חֹמֶר הַחַשְׁמַל מֵעָל</p>
</blockquote>

<blockquote>
<p>לֹא נִשְׁאַר פָּצוּעַ וְנָקוּב לִזְמַן רָב</p>
</blockquote>

<blockquote>
<p>כִּי סָגַר הַנֶּקֶב וַיָּשָׁב מַהֵר לְאֵיתָנוֹ</p>
</blockquote>

<blockquote>
<p>אַחֲרֵי אֲשֶׁר זָב זוֹבוֹ מִפִּצְעוֹ וּמַכָּתוֹ</p>
</blockquote>

<blockquote>
<p>כְּעֵין הַדָּם שֶׁיָּזוּבוּ מַלְאָכִים מְדֻקָּרִים</p>
</blockquote>

<blockquote>
<p>וְשָׁם נִגְעַל מָגִנּוֹ וְכָל כֵּלָיו הַחֲמֻדוֹת.</p>
</blockquote>

<blockquote>
<p>וּמִן חֵיל צְבָאוֹ חָשׁוּ רַבִּים לְעֶזְרָתוֹ</p>
</blockquote>

<blockquote>
<p>וַיִּשְּׂאוּ אֹתוֹ בְמָגִנֵּיהֶם וַיְשִׂימוּהוּ בְרִכְבּוֹ</p>
</blockquote>

<blockquote>
<p>הָעֹמֵד בִּקְצֵה הַמַּחֲנֶה; וְהוּא חָרַק שֵׁן</p>
</blockquote>

<blockquote>
<p>מִכְּאֵב כַּעַס וְחֶרְפָּה אַחֲרֵי אֲשֶׁר מָצָא</p>
</blockquote>

<blockquote>
<p>כִּי לְרֹאשׁ בַּגִּבּוֹרִים לֹא יִתְחַשֵּׁב עוֹד</p>
</blockquote>

<blockquote>
<p>וּגְאוֹנוֹ עָנָה מְאֹד כִּי דִמָּה לַשָּׁוְא</p>
</blockquote>

<blockquote>
<p>לֵאמֹר כֹּחוֹ גָדוֹל וְכֹל יָכֹל כֵּאלֹהִים.</p>
</blockquote>

<blockquote>
<p>אֶפֶס חִישׁ קַל חָיָה וְקָם מֵחָלְיוֹ</p>
</blockquote>

<blockquote>
<p>כִּי הָרוּחַ הוּא נִשְׁמַת חַיִּים אַחַת</p>
</blockquote>

<blockquote>
<p>לֹא כְאָדָם חַלָּשׁ אֲשֶׁר תּוֹצְאוֹת חַיָּיו</p>
</blockquote>

<blockquote>
<p>מִקֶּרֶב וָלֵב וָרֹאשׁ אוֹ מִכָּבֵד וּכְלָיוֹת</p>
</blockquote>

<blockquote>
<p>וּלְזֹאת אִם לֹא כָלִיל יִכָּחֵד הָרוּחַ</p>
</blockquote>

<blockquote>
<p>לֹא יָמוּת לְעוֹלָם; וְלֹא יִמָּצֵא בַחֲלָקָיו</p>
</blockquote>

<blockquote>
<p>מָקוֹם לְמַכַּת מָוֶת כַּאֲשֶׁר לֹא יִמָּצֵא</p>
</blockquote>

<blockquote>
<p>גַּם בְּרוּחַ הַנּשָׁבֶת; כִּי עַצְמוֹ וְחַיָּיו</p>
</blockquote>

<blockquote>
<p>עֶצֶם אֶחָד הוּא וְכָל הָעֶצֶם הַזֶּה</p>
</blockquote>

<blockquote>
<p>לֵב הוּא וָרֹאשׁ עַיִן הוּא וָאֹזֶן</p>
</blockquote>

<blockquote>
<p>וְגַם נֶפֶשׁ וָשֵׂכֶל. אַךְ גְּוִיָּה וָאֵבֶר</p>
</blockquote>

<blockquote>
<p>יִלְבַּשׁ כַּטּוֹב בְּעֵינָיו יַחֲלִיף צֶבַע וָקוֹמָה</p>
</blockquote>

<blockquote>
<p>יִבְחַר תֹּאַר לִרְצוֹנוֹ וְיֵרָאֶה עַב אוֹ בָּהִיר.&quot;</p>

<br />

<p>&quot;וּבֵין כֹּה וָכֹה וְגַם אֲחֵרִים בְּמִלְחַמְתָּם</p>
</blockquote>

<blockquote>
<p>עָשׂוּ גְדוֹלוֹת אֲשֶׁר יְסֻפַּר לְזִכָּרוֹן</p>
</blockquote>

<blockquote>
<p>גַּבְרִיאֵל נָשָׂא נֵס וַיִּבְקַע בִּגְדוּדֵי מֹלֶךְ</p>
</blockquote>

<blockquote>
<p>הוּא מֶלֶךְ אַכְזָרִי אֲשֶׁר חֵרֵף אֹתוֹ</p>
</blockquote>

<blockquote>
<p>וְאָמַר לְסָחְבוֹ אָסוּר בְּאוֹפַן מֶרְכַּבְתּוֹ</p>
</blockquote>

<blockquote>
<p>וְלֹא קָפַץ פִּיו מִגַּדֵּף אַף קְדוֹשׁ הַשָּׁמָיִם</p>
</blockquote>

<blockquote>
<p>וְעוֹד דְּבָרוֹ בְפִיו נִבְקְעָה בִטְנוֹ פִּתְאֹם</p>
</blockquote>

<blockquote>
<p>כְּלֵי מִלְחַמְתּוֹ נִשְׁבָּרוּ וַיָּנָס מִן הַמַּעֲרָכָה</p>
</blockquote>

<blockquote>
<p>הָלוֹךְ וְנָבֹחַ מִכְּאֵבוֹ. וְגַם אוּרִיאֵל וּרְפָאֵל</p>
</blockquote>

<blockquote>
<p>מִשְּׁתֵּי כַנְפֵי הַמַּחֲנֶה פָּגְעוּ בְאַדְרַמֶּלֶךְ וְאַשְׁמְדַי</p>
</blockquote>

<blockquote>
<p>שְׁנֵי מְלָכִים אַדִּירִים נֹשְׂאֵי מָגֵן וְשִׁרְיָה</p>
</blockquote>

<blockquote>
<p>אֲשֶׁר רָעָה עֵינָם לִהְיוֹת מְעַט מֵאלֹהִים</p>
</blockquote>

<blockquote>
<p>אַךְ בְּנוּסָם מֻכִּים וּפְצוּעִים מִן הַמִּלְחָמָה</p>
</blockquote>

<blockquote>
<p>לָמְדוּ לַעֲצֹר בְּרוּחָם וְלֹא לְבַקֵּשׁ גְּדוֹלוֹת.</p>
</blockquote>

<blockquote>
<p>וְעַבְדִּיאֵל לֹא חָדַל לְהָצִיק לְמַלְאֲכֵי רָעִים</p>
</blockquote>

<blockquote>
<p>הַמְכַחֲשִׁים לָאֵל מִמָּעַל. כִּי הוֹסִיף אֹמֶץ</p>
</blockquote>

<blockquote>
<p>וְהִכָּה אֵת אֲרִיאֵל וְאֵת אַרְיוֹךְ הַשָּׂר</p>
</blockquote>

<blockquote>
<p>וּמָחַץ רֹאשׁ מְחוּיָאֵל רֹאשׁ מְעַוֵּל וְחוֹמֵץ.</p>
</blockquote>

<blockquote>
<p>וְיֵשׁ רַבִּים זוּלָתָם לוּ אֲסַפֵּר עֲלִילוֹתָם</p>
</blockquote>

<blockquote>
<p>אֶעֱשֶׂה זֵכֶר לָמוֹ וְשֵׁם עֲלֵי אֲדָמוֹת</p>
</blockquote>

<blockquote>
<p>אֶפֶס בְּחִירֵי יָהּ רַב כְּבוֹדָם בַּמָּרוֹם</p>
</blockquote>

<blockquote>
<p>וְלֹא יְבַקְּשׁוּ תְהִלָּה מִפִּי בָשָׂר וָדָם</p>
</blockquote>

<blockquote>
<p>וּבְנֵי רֶשַׁע וּבְלִיַּעַל אֲשֶׁר עָשׂוּ גְּדוֹלוֹת</p>
</blockquote>

<blockquote>
<p>וְהֶרְאוּ כֹּחָם בַּמִּלְחָמָה וְשִׁמְעָם יָקָר לָמוֹ</p>
</blockquote>

<blockquote>
<p>יָצָא דִינָם לְהַשְׁבִּית זִכְרָם מִשָּׁמָיִם</p>
</blockquote>

<blockquote>
<p>וְלָכֵן יִרְקַב שְׁמָם גַּם פֹּה בָאָרֶץ</p>
</blockquote>

<blockquote>
<p>כִּי אִם גְּבוּרָה אוֹיֶבֶת אֱמֶת וָישֶׁר</p>
</blockquote>

<blockquote>
<p>לֹא נָאוָה לָהּ תְהִלָּה וְזִכְרוֹן כָּבוֹד</p>
</blockquote>

<blockquote>
<p>כִּי אִם לְהֶפֶךְ קִיקָלוֹן וְאִי־כָבוֹד</p>
</blockquote>

<blockquote>
<p>וּלְזֹאת גִּבּוֹרִים כָּאֵלֶּה בַּחשֶׁךְ יִדָּמּוּ.&quot;</p>

<br />

<p>&quot;וְעַתָּה כִּי נָפְלוּ רָֹאשֵׁי גִּבּוֹרֵי הֶחָיִל</p>
</blockquote>

<blockquote>
<p>וְהַמַּחֲנֶה חִשְּׁבָה לְהִשָּׁבֵר כִּי רַבּוּ בְקִיעֶיהָ</p>
</blockquote>

<blockquote>
<p>פָּרְצָה מְבוּכָה בַמַּעֲרָכָה אֵין סְדָרִים עוֹד</p>
</blockquote>

<blockquote>
<p>שִׁבְרֵי נֶשֶׁק נִפְזָרוּ נָפוֹצוּ בְכָל מָקוֹם</p>
</blockquote>

<blockquote>
<p>סוּס רֶכֶב וְרַכָּבוֹ נֶעֶרְמוּ כַנֵּד יַחְדָּיו</p>
</blockquote>

<blockquote>
<p>וְכָל שְׂרִידֵי חֶרֶב עֲיֵפִים וִיגֵעִים</p>
</blockquote>

<blockquote>
<p>נָסוֹגוּ מֵאַחֲרֵי הַשָּׂטָן וְלֹא עָצְרוּ כֹחַ</p>
</blockquote>

<blockquote>
<p>לַעֲמֹד בַּפֶּרֶץ מֵרֹב בֶּהָלָה וּמַכְאֹב</p>
</blockquote>

<blockquote>
<p>וּכְהָצֵר לָהֶם מְאֹד נָסוּ בְבוֹשֶׁת פָּנִים.</p>
</blockquote>

<blockquote>
<p>אָז נִפְקְחוּ עֵינֵיהֶם לָדַעַת כְּאֵב וָבוֹשֶׁת</p>
</blockquote>

<blockquote>
<p>וְגַם לָנוּס מִפַּחַד לְפָנִים לֹא יָדָעוּ</p>
</blockquote>

<blockquote>
<p>וַיִּרְאוּ אֹתָם בְּרָע עֵקֶב מַעֲלָם וּמֶרְיָם.</p>
</blockquote>

<blockquote>
<p>אוּלָם לֹא כֵן חֵלֶק צִבְאוֹת קֹדֶשׁ</p>
</blockquote>

<blockquote>
<p>הֵם הִתְקַשְּׁרוּ כַּחוֹמָה כְּטוּרֵי אֶבֶן יַחַד</p>
</blockquote>

<blockquote>
<p>אֵין כּוֹשֵׁל וָפֶרֶץ כִּי כֻלָּם מְדֻבָּקִים</p>
</blockquote>

<blockquote>
<p>וַחֲגוּרִים בְּעֹז וָנֶשֶׁק מִי יַעֲמֹד בִּפְנֵיהֶם!</p>
</blockquote>

<blockquote>
<p>זֶה יֶתֶר שְׂאֵת לִתְמִימִים עַל אוֹיְבֵיהֶם</p>
</blockquote>

<blockquote>
<p>עֵקֶב אֲשֶׁר נִזְהָרוּ וְלֹא מָעֲלוּ מָעַל</p>
</blockquote>

<blockquote>
<p>כַּכְּפִירִים עָמְדוּ בַקְּרָב לֹא רָפוּ יְדֵיהֶם</p>
</blockquote>

<blockquote>
<p>וְאַף כִּי מָשׁוּ מִמְּקוֹמָם מִכֹּחַ הַנֹּגֵעַ בָּם</p>
</blockquote>

<blockquote>
<p>לֹא הוּכְחוּ בְמַכְאֹב וּפְצָעִים בַּל יְדָעוּם.&quot;</p>

<br />

<p>&quot;כַּאֲשֶׁר בָּא הַלַּיְלָה וַחֲשֵׁכָה פָרְשָׂה כְנָפֶיהָ</p>
</blockquote>

<blockquote>
<p>עָבְרָה הָרִנָּה בַמַּחֲנֶה אִישׁ אִישׁ לִמְקוֹמוֹ</p>
</blockquote>

<blockquote>
<p>הַמַּכִּים וְהַמֻּכִּים שָׁבוּ וְהָלְכוּ לָהֶם</p>
</blockquote>

<blockquote>
<p>וְהַשָּׁמַיִם שָׁקְטוּ מִמִּלְחָמָה. מִיכָאֵל וּצְבָאָיו</p>
</blockquote>

<blockquote>
<p>תָּקְעוּ אָהֳלָם כִּמְנַצְּחִים בִּשְׂדֵה הַמַּעֲרָכָה</p>
</blockquote>

<blockquote>
<p>וּכְרוּבִים כְּלַהַט אֵשׁ נִצָּבִים לִשְׁמֹר הַמַּחֲנֶה</p>
</blockquote>

<blockquote>
<p>וְהַשָּׂטָן עִם חֵילוֹ יָצְאוּ לָלוּן לְמֵרָחוֹק</p>
</blockquote>

<blockquote>
<p>וְחשֶׁךְ סֵתֶר לָמוֹ; אַךְ מִבְּלִי מְצֹא מְנוּחָה</p>
</blockquote>

<blockquote>
<p>קָרָא לְשָׂרָיו וְגִבּוֹרָיו לְהוָּעֵץ עִמָּם לָיְלָה</p>
</blockquote>

<blockquote>
<p>כִּי עוֹדֶנּוּ לֹא נִכְנָע וַיְדַבֵּר אֲלֵיהֶם.&quot;</p>

<br />

<p>&quot;הוֹ אַחַי וְרֵעָי! נִצְרַפְתֶּם בְּאֵשׁ מִלְחָמָה</p>
</blockquote>

<blockquote>
<p>וְהָרְאֵיתֶם לָדַעַת הַיּוֹם שֶׁכָּל כְּלִי יוּצַר</p>
</blockquote>

<blockquote>
<p>לֹא יִצְלַח לְכַלּוֹתְכֶם וְכִי חֹפֶשׁ לְבַד</p>
</blockquote>

<blockquote>
<p>אֵין דֵּי לִפְעֻלַּתְכֶם כִּי לָכֵם הַמַּמְלָכָה</p>
</blockquote>

<blockquote>
<p>גַּם הַגְּדֻלָּה וְהַתִּפְאֶרֶת וְהַנֵּצַח וְהַהוֹד</p>
</blockquote>

<blockquote>
<p>כִּי שְׂרִיתֶם הַיּוֹם עִם גִּבּוֹרֵי הֶחָיִל</p>
</blockquote>

<blockquote>
<p>צְבָא אֱלֹהֵי שָׁמַיִם אֲשֶׁר שָׁלַח לְהַכְנִיעֵנוּ</p>
</blockquote>

<blockquote>
<p>וְאִם לֹא לָנוּ הָיְתָה הַמִּלְחָמָה הַיּוֹם</p>
</blockquote>

<blockquote>
<p>הֲלֹא גַם לוֹ לֹא לִתְשׁוּעָה הָיָתָה</p>
</blockquote>

<blockquote>
<p>כַּאֲשֶׁר הִתְאַמֵּר בְּלִבּוֹ. עַתָּה דְעוּ אֵיפֹה</p>
</blockquote>

<blockquote>
<p>כִּי שָׁגָה בָרֹאֶה וַעֲתִדֹת אֵינֶנּוּ יוֹדֵעַ</p>
</blockquote>

<blockquote>
<p>אַף כִּי רַבִּים לְיוֹדֵעַ כֹּל חִשְׁבוּהוּ.</p>
</blockquote>

<blockquote>
<p>הֵן אֱמֶת הַדָּבָר כִּי כְלֵי מִלְחַמְתָּם</p>
</blockquote>

<blockquote>
<p>טוֹבִים הֵם מִשֶּׁלָּנוּ וְלָכֵן גָּבְרוּ עָלֵינוּ</p>
</blockquote>

<blockquote>
<p>וְהִכּוּנוּ הַכֵּה וּפָצֹעַ וּכְאֵב אָנוּשׁ יָדַעְנוּ</p>
</blockquote>

<blockquote>
<p>לֹא יָדַעְנוּ מִתְּמוֹל; אֲבָל בְּמַסָּה הַזֹּאת</p>
</blockquote>

<blockquote>
<p>פָּקַחְנוּ עַיִן לְהַשְׂכִּיל שֶׁאֵין נֶשֶׁק לְהַשְׁחִית</p>
</blockquote>

<blockquote>
<p>וְאֵין חֶרֶב לֶאֱכֹל עֶצֶם חַשְׁמַל הַזֶּה</p>
</blockquote>

<blockquote>
<p>כִּי חַיֵּינוּ לָנֶצַח וְאֲחֲרִיתֵנוּ לֹא תִכָּרֵת</p>
</blockquote>

<blockquote>
<p>וְגַם הַכְּאֵב בָּא וְהָלַךְ לוֹ כְּרָגַע</p>
</blockquote>

<blockquote>
<p>יָדֵנוּ חָבְשָׁה הַמַּחַץ וְגַם נִרְפָא הַנָּגַע.</p>
</blockquote>

<blockquote>
<p>וְלָכֵן הָרָעָה בָּאַתְנוּ תַּעֲבֹר כַּאֲשֶׁר בָּאָה</p>
</blockquote>

<blockquote>
<p>אִם בִכְלֵי נֶשֶׁק חַדִּים וַחֲזָקִים מֵרִאשׁוֹנִים</p>
</blockquote>

<blockquote>
<p>נַעֲלֶה לְהִלָּחֵם בָּם כִּי כֹחֵנוּ כְּכֹחָם</p>
</blockquote>

<blockquote>
<p>וְיִתְרוֹן לָהֶם אָפֵס. וְאִם לֹא נַצְלִיחַ</p>
</blockquote>

<blockquote>
<p>נוֹסִיף לַחְקֹר עוֹד בַּמֶּה כֹּחָם גָּדוֹל</p>
</blockquote>

<blockquote>
<p>וְיָדֵנוּ לֹא תִקְצַר לִמְצֹא תַחְבּוּלָה אֲחֶרֶת.&quot;</p>

<br />

<p>&quot;כְּכַלּוֹתוֹ לְדַבֵּר יָשַׁב; וְנִסְרֹךְ שַׂר וְגָדוֹל</p>
</blockquote>

<blockquote>
<p>הַנָּס מִן הַמַּעֲרָכָה כְּנִמְלָט מֵהַרְרֵי טָרֶף</p>
</blockquote>

<blockquote>
<p>עָמַד לְעֵינֵי הַקָּהָל סִרְיוֹנוֹ קָרוּעַ לִשְׁבָבִים</p>
</blockquote>

<blockquote>
<p>וּפָנָיו רָעִים וְזֹעֲפִים. וְכֵן עָנָה וְאָמָר.&quot;</p>

<br />

<p>&quot;אַתָּה הִצַּלְתָּ אֹתָנוּ מִיַּד בְּעָלִים חֲדָשִׁים</p>
</blockquote>

<blockquote>
<p>וְהוֹרֵיתָ לָנוּ הַדֶּרֶך לִהְיוֹת חָפְשִׁים כֵּאלֹהִים</p>
</blockquote>

<blockquote>
<p>אוּלָם כָּבֵד מִמֶּנּוּ יְדוּעֵי מַכְאֹבִים רַבִּים</p>
</blockquote>

<blockquote>
<p>לְהִלָּחֵם בַּקָּמִים עָלֵינוּ אֲשֶׁר לְמַכְאֹב יִשְׂחָקוּ</p>
</blockquote>

<blockquote>
<p>וַאֲשֶׁר כְּלֵי נִשְׁקָם חֲזָקִים וְטוֹבִים מִשֶּׁלָּנוּ.</p>
</blockquote>

<blockquote>
<p>אִם נוֹסִיף לַעֲרֹךְ נוֹסִיף לִנְפֹּל לִפְנֵיהֶם</p>
</blockquote>

<blockquote>
<p>וְלֹא נוֹסִיף קוּם. וּמַה־בֶּצַע לָנוּ</p>
</blockquote>

<blockquote>
<p>כִּי אַבִּירֵי לֵב וְגִבּוֹרֵי כֹחַ נָחְנוּ</p>
</blockquote>

<blockquote>
<p>וּמַדְוֵה פְצָעִים רָעִים מְרַפֵּא אֵת יָדֵינוּ</p>
</blockquote>

<blockquote>
<p>וּמֵעִיק לִבֵּנוּ לִגְוֹעַ וְהָיָה כִּמְסֹס נֹסֵס.</p>
</blockquote>

<blockquote>
<p>לוּ חָסַרְנוּ עֹנֶג וְכָל מַעֲדַנֵּי מַלְאָכִים</p>
</blockquote>

<blockquote>
<p>כִּי עַתָּה הֶחֱרַשְׁתִּי וְשָׁלַוְתִּי בְּלִי עֹנֶג</p>
</blockquote>

<blockquote>
<p>אֲבָל פֶּצַע וְחַבּוּרָה מִכַּף רֶגֶל וְעַד רֹאשׁ</p>
</blockquote>

<blockquote>
<p>חֳלִי רַע הוּא וּמַכְאוֹב לֹא אֶשָּׂאֶנּוּ.</p>
</blockquote>

<blockquote>
<p>מִי הוּא אֵיפֹה אֲשֶׁר יִמְצָא לָנוּ</p>
</blockquote>

<blockquote>
<p>כְּלִי מַשְׁחִית לְחַבֵּל וּלְהַכּוֹת גַּם אוֹיְבֵנוּ</p>
</blockquote>

<blockquote>
<p>אוֹ יִמְצָא מָגֵן לְהָגֵן בַּעֲדֵנוּ כְּמוֹהֶם</p>
</blockquote>

<blockquote>
<p>עַל דַּעְתִּי כִּי לוֹ יָאָתָה תְהִלָּה</p>
</blockquote>

<blockquote>
<p>כְּמַצִּיל וְגֹאֵל הַזֶּה.&quot; וַיַּעַן הַשָּׂטָן וַיֹּאמַר</p>

<br />

<p>&quot;אֲשֶׁר אַתָּה מְבַקֵּשׁ חָקַרְתִּי וְדָרַשְׁתִּי הֵיטֵב</p>
</blockquote>

<blockquote>
<p>וּרְאֵה זֶה מָצָאתִי לִהְיוֹת עֵזֶר כְּנֶגְדֵּנוּ.</p>
</blockquote>

<blockquote>
<p>הִתְבּוֹנְנוּ בִמְקוֹם מוֹלַדְתֵּנוּ פְּנֵי שַׁחַק הַזֶּה</p>
</blockquote>

<blockquote>
<p>הַבָּהִיר כִּבְדֹלַח וְנָטוּי כְרִצְפָּה לְרַגְלֵנוּ</p>
</blockquote>

<blockquote>
<p>רְחַב יָדַיִם הוּא וּמָלֵא נְטִיעִים נַעֲמָנִים</p>
</blockquote>

<blockquote>
<p>צִיץ פֶּרַח וָפֶרִי זָהָב וְאֶבֶן יְקָרָה</p>
</blockquote>

<blockquote>
<p>אוּלָם מֵאַיִן הֵמָּה מִי יָלַד כָּל אֵלֶּה</p>
</blockquote>

<blockquote>
<p>אִם לֹא שֹׁרֶשׁ פֹּרֶה בָּעֹמֶק מִתָּחַת?</p>
</blockquote>

<blockquote>
<p>כִּי בְמַעֲבֵה הַשַּׁחַק לֵחַ וִיסוֹד אֵשׁ</p>
</blockquote>

<blockquote>
<p>הַנֶּהְפָּךְ לְחֹמֶר עַב כְּמוֹ מוּצָק וְקִפָּאוֹן</p>
</blockquote>

<blockquote>
<p>וּלְאוֹר יְקָרוֹת מִמָּרוֹם יֵחַם יַזְרִיעַ זֶרַע</p>
</blockquote>

<blockquote>
<p>יוֹלִיד וִיגַדֵּל אֵלֶּה. וְלָכֵן גַּם אֲנַחְנוּ</p>
</blockquote>

<blockquote>
<p>נַחְצֹב לָנוּ מִשָּם כְּמוֹ מִמַּקֶּבֶת בּוֹר</p>
</blockquote>

<blockquote>
<p>מְטִילֵי בַרְזֶל אֲשֶׁר אֵשׁ טָמוּן בְּחֻבָּם</p>
</blockquote>

<blockquote>
<p>וְנַעֲשֶׂה אֹתָם לְקָנִים אֲרֻכִּים וְעֲגֻלִּים</p>
</blockquote>

<blockquote>
<p>נְבוּבִים מַעֲשֵׂה מִקְשָׁה וּקְנֵי מוֹרֶה יִקָּרְאוּ</p>
</blockquote>

<blockquote>
<p>כִּי בַהֲרִיחָם אֵשׁ מִקָּצֶה יוֹרוּ מֵרָחוֹק</p>
</blockquote>

<blockquote>
<p>כָּל בְּנֵי בטְנָם בְּקוֹל רַעַם וָרַעַשׁ</p>
</blockquote>

<blockquote>
<p>וְכָל אֲשֶׁר יִפְגְּעוּן יִשְׁבְּרוּ יְנַפְּצוּ לִרְסִיסִים.</p>
</blockquote>

<blockquote>
<p>בִּכְלֵי מִלְחָמָה אֵלֶּה נֵצֵא לִקְרַאת אוֹיְבֵינוּ</p>
</blockquote>

<blockquote>
<p>וְהֵם יִרְאוּ יֶחְרְדוּ כִּי רַעַם וּבָרָק</p>
</blockquote>

<blockquote>
<p>לָקַחְנוּ לָנוּ לְשָׁלָל וְנִצַּלְנוּ אֶת אֲדֹנָם.</p>
</blockquote>

<blockquote>
<p>וּמְלֶאכֶת מַחֲשֶׁבֶת זוּ עִתָּהּ לֹא תִּמָּשֵׁךְ</p>
</blockquote>

<blockquote>
<p>כִּי כַעֲלוֹת הַשַּׁחַר נוֹצִיא הַכְּלִי לְמַעֲשֵׂהוּ.</p>
</blockquote>

<blockquote>
<p>עַתָּה הִתְחַזְקוּ נָא הֱיוּ לִבְנֵי חָיִל</p>
</blockquote>

<blockquote>
<p>וְאַל תֹּאמְרוּ נוֹאָשׁ כִּי בְעֵצָה וּגְבוּרָה</p>
</blockquote>

<blockquote>
<p>לֹא יִבָּצֵר מִמֶּנּוּ כֹּל אֲשֶׁר יָזַמְנוּ.&quot;</p>

<br />

<p>&quot;הוּא כִלָּה לְדַבֵּר וְהֵם מָצְאוּ דְבָרָיו</p>
</blockquote>

<blockquote>
<p>לְמֵשִׁיב נֶפֶש לָמוֹ וּלְפֶתַח תִּקְוָה טוֹבָה</p>
</blockquote>

<blockquote>
<p>וַיְהַלְלוּ אֵת תַּחְבּוּלָתוֹ וַיָּנִיעוּ רֹאשׁ לֵאמֹר</p>
</blockquote>

<blockquote>
<p>מַדּוּעַ לֹא מְצָאנוּהָ אִישׁ אִישׁ מֵאִתָּנוּ</p>
</blockquote>

<blockquote>
<p>כִּי הַתַּחְבּוּלָה קַלָּה אַחֲרֵי אֲשֶׁר נִמְצָאָה</p>
</blockquote>

<blockquote>
<p>אַף כִּי מִקֶּדֶם נֶעֶלְמָה מֵעֵינֵי כָל חָי.</p>
</blockquote>

<blockquote>
<p>(וְאַתָּה אָדָם דַּע כִּי בְיָמִים יָבוֹאוּ</p>
</blockquote>

<blockquote>
<p>כַּאֲשֶׁר יַשְׁחִיתוּ בָּנֶיךָ דַּרְכָּם עֲלֵי אָרֶץ</p>
</blockquote>

<blockquote>
<p>חָכָם אֶחָד לְהָרַע יְגַלֶּה סוֹד הַזֶּה</p>
</blockquote>

<blockquote>
<p>וַחֲפֵצֵי קְרָבוֹת יַחֲזִיקוּ הַכְּלִי כְּרוּחַ מַשְׁחִית</p>
</blockquote>

<blockquote>
<p>לִנְגֹּף אִישׁ אָחִיו וּלְהַכּוֹת אֶת הָאָרֶץ חֵרֶם.)</p>
</blockquote>

<blockquote>
<p>אַחֲרֵי עֵצָה הַיְעוּצָה רָצוּ כֻלָּם לִמְלַאכְתָּם</p>
</blockquote>

<blockquote>
<p>אֵין אֶחָד עָמַד לִשְׁאֹל וּלְהָשִׁיב דָּבָר</p>
</blockquote>

<blockquote>
<p>וּכְרֶגָע כָּרוּ מַקֶּבֶת בְּמַעֲבֵה שְׁמֵי מָרוֹם</p>
</blockquote>

<blockquote>
<p>וַיִּמְצְאוּ שָׁמָּה מְקוֹר גָּפְרִית וָנָתֶר</p>
</blockquote>

<blockquote>
<p>אֶת אֵלֶּה לָקְחוּ וְעָשׂוּ כְמוֹ מִרְקַחַת</p>
</blockquote>

<blockquote>
<p>טָחוֹן וּבָלוֹל הֵיטֵב עַד אֲשֶׁר הֵכִינוּ</p>
</blockquote>

<blockquote>
<p>כְּזֶרַע גַּד שָׁחֹר הוּא אֲבַק הַשְּׂרֵפָה.</p>
</blockquote>

<blockquote>
<p>וִידֵי אֲחֵרִים חָפְרוּ וְחָצְבוּ נְחשֶׁת וּבַרְזֶל</p>
</blockquote>

<blockquote>
<p>כְּמוֹ גִידֵי בַרְזֶל הַנִּמְצְאִים בְּבֶטֶן אֲדָמָה</p>
</blockquote>

<blockquote>
<p>וַיַּעֲשׂוּ קְנֵי הַמּוֹרֶה שֶׁלַח וְאַבְנֵי קָלַע</p>
</blockquote>

<blockquote>
<p>כְּמַלְאֲכֵי מָוֶת כֻּלָּם. וְגַם עָרְכוּ לָהֶם</p>
</blockquote>

<blockquote>
<p>פְּתִילִים בֹּעֲרִים בָּאֵשׁ לְהַדְלִיק קְנֵי הַמּוֹרֶה.</p>
</blockquote>

<blockquote>
<p>כָּל הַכֵּלִים הָאֵלֶּה עָשׂוּ בְּאִישׁוֹן לָיְלָה</p>
</blockquote>

<blockquote>
<p>וְהָכֵן אֹתָם בַּמִּסְתָּרִים טֶרֶם עָלָה הַשָּׁחַר.&quot;</p>

<br />

<p>&quot;הַבֹּקֶר אוֹר בַּמָּרוֹם וְחֵיל מַלְאֲכֵי עֶלְיוֹן</p>
</blockquote>

<blockquote>
<p>קָמוּ וְהֶעֱבִירוּ שׁוֹפָר לָצֵאת לִקְרַאת נָשֶׁק</p>
</blockquote>

<blockquote>
<p>וְעַד מְהֵרָה עָמְדוּ נְכוֹנִים בַּמַּעֲרָכָה</p>
</blockquote>

<blockquote>
<p>גְּדוּדִים לְבוּשֵׁי מִכְלוֹל כְּעֵין זָהָב וּבָרֶקֶת</p>
</blockquote>

<blockquote>
<p>וְהַצּוֹפִים עֹמְדִים לָתוּר מֵרָאשֵׁי הֶהָרִים</p>
</blockquote>

<blockquote>
<p>לִרְאוֹת אַיֵּה הָאוֹיֵב אָנָה בָרַח וְנָס</p>
</blockquote>

<blockquote>
<p>וְאֵיפֹה הוּא חֹנֶה; וְאִם הוֹלֵךְ הוּא</p>
</blockquote>

<blockquote>
<p>וּבוֹא יָבוֹא לַמִּלְחָמָה. וְכִרְאוֹתָם אֹתוֹ לְמוּלָם</p>
</blockquote>

<blockquote>
<p>הוֹלֵךְ וְקָרֵב בְּרֹאשׁ כָּל מַחֲנֵהוּ</p>
</blockquote>

<blockquote>
<p>מִהַר אֶחָד מִן הַכְּרוּבִים צָפִיאֵל שְׁמוֹ</p>
</blockquote>

<blockquote>
<p>הַקַּל לָעוּף מְאֹד וַיָּשָׁב וַיִּקְרָא לֵאמֹר.&quot;</p>

<br />

<p>&quot;חִגְרוּ בְנֵי חָיִל! חִגְרוּ לַמִּלְחָמָה</p>
</blockquote>

<blockquote>
<p>הָאוֹיֵב הַנִּמְלָט אֶתְמוֹל אֵין לָנוּ לְבַקְשׁוֹ</p>
</blockquote>

<blockquote>
<p>הוּא הוֹלֵךְ לִקְרָאתֵנוּ. וְאַתֶּם אַל תִּירָאוּ</p>
</blockquote>

<blockquote>
<p>כִּי לֹא יִמָּלֵט הַיּוֹם. וְהִנֵּהוּ עֹלֶה כָעָב</p>
</blockquote>

<blockquote>
<p>וְהַכָּרַת פָּנָיו תַּעֲנֶה כִּי סָמוּךְ לִבּוֹ</p>
</blockquote>

<blockquote>
<p>לְנַסּוֹת דָּבָר בְּכֹחוֹ עַד כָּלָה וְנֶחֱרָצָה</p>
</blockquote>

<blockquote>
<p>לָכֵן לִבְשׁוּ הַסִּרְיֹנוֹת הִתְיַצְּבוּ בְּכוֹבָעִים</p>
</blockquote>

<blockquote>
<p>וְעִרְכוּ מָגֵן וְצִנָּה כִּי זֶרֶם בָּרָד</p>
</blockquote>

<blockquote>
<p>וְלֹא מָטָר וּרְבִיבִים יַמְטִיר הָאוֹיֵב הַיּוֹם.&quot;</p>

<br />

<p>&quot;בִּדְבָרִים הָאֵלֶּה נִזְהָרוּ הַיֹּדְעִים לְהִזָּהֵר</p>
</blockquote>

<blockquote>
<p>וּכְרֶגַע עָמְדוּ חֲלוּצִים עֲרוּכִים לַקְּרָב</p>
</blockquote>

<blockquote>
<p>עַד אֲשֶׁר רָאוּ חֵיל מַחֲנֶה הָאוֹיֵב</p>
</blockquote>

<blockquote>
<p>צָבָא רַב וְעָצוּם נִגָּשִׁים וּבָאִים לִקְרָאתָם</p>
</blockquote>

<blockquote>
<p>וּכְלִי חָמָס הַחֲדָשִׁים יִנְהֲגוּ בְקֶרֶב הַמַּחֲנֶה</p>
</blockquote>

<blockquote>
<p>וּגְדוּדִים מִכָּל צַד יַסְתִּירוּם מֵעֵין רֹאֶה</p>
</blockquote>

<blockquote>
<p>לְמַעַן הַעֲרֵם יַעֲרִימוּ. וְטֶרֶם הַמַּחֲנוֹת נִפְגָּשׁוּ</p>
</blockquote>

<blockquote>
<p>עָמְדוּ שְׁנֵיהֶם מְעָט וְהַשָּׂטָן בְּרֹאשׁ חֵילוֹ</p>
</blockquote>

<blockquote>
<p>נָתַן דְּבַר פְּקוּדָתוֹ בְּקוֹל רָם לֵאמֹר.&quot;</p>

<br />

<p>&quot;אַתֶּם חֲלוּצֵי הַצָּבָא פְּנוּ יָמִין וּשְׂמֹאל</p>
</blockquote>

<blockquote>
<p>וּפַנּוּ מָקוֹם בַּתָּוֶךְ לְמַעַן יִרְאוּ אוֹיְבֵינוּ</p>
</blockquote>

<blockquote>
<p>כִִּי פֹתְחִים אֲנַחְנוּ לְשָׁלוֹם לָהֶם</p>
</blockquote>

<blockquote>
<p>אִם יַשְׁלִימוּ עִמָּנוּ וּקְרָבוֹת לֹא יֶחְפָּצוּ</p>
</blockquote>

<blockquote>
<p>וְאִם הֵמָּה לַמִּלְחָמָה עֵדִים הַשָּׁמַיִם בֵּינֵינוּ</p>
</blockquote>

<blockquote>
<p>כִּי עֹשִׂים אֲנַחְנוּ אֵת אֲשֶׁר תֵּעָשֶׂינָה.</p>
</blockquote>

<blockquote>
<p>וְאַתֶּם פְּקִידֵי הֶחָיִל אֲשֶׁר הָפְקַד אִתְּכֶם</p>
</blockquote>

<blockquote>
<p>הוֹצִיאוּ לְאוֹר בְּקוֹל לְמַעַן יִשְׁמְעוּ כֻלָּם.&quot;</p>

<br />

<p>&quot;עוֹד הוּא מְדַבֵּר דְּבָרָיו בְּעָרְמָה וְלָצוֹן</p>
</blockquote>

<blockquote>
<p>וּפְנֵי הַמַּחֲנֶה נָטוּ מֵעֵבֶר מִזֶּה וּמִזֶּה</p>
</blockquote>

<blockquote>
<p>אָז רָאִינוּ בַתָּוֶךְ שְׁלשָׁה טוּרֵי עַמּוּדִים</p>
</blockquote>

<blockquote>
<p>בַּרְזֶל נְחשֶׁת וָאָבֶן נְהוּגִים עַל אוֹפַנִּים</p>
</blockquote>

<blockquote>
<p>עַמּוּדִים גְּדוֹלִים נְבוּבִים וּפִיהֶם פָּתוּחַ לִקְרָאתֵנוּ</p>
</blockquote>

<blockquote>
<p>וּמִקָּצֶה הַשֵּׁנִי לְכָל עַמּוּד וְעַמּוּד</p>
</blockquote>

<blockquote>
<p>עֹמֵד שָׂרָף אֶחָד וּפְתִיל אֵשׁ בְּיָדוֹ</p>
</blockquote>

<blockquote>
<p>וּכִמְעַט נָגְעוּ הַפְּתִילִים בְּחוֹר קָטָן</p>
</blockquote>

<blockquote>
<p>וְהִנֵּה לַהַב וְעָשָׁן כִּסָּה פְנֵי הַשָּׁמָיִם</p>
</blockquote>

<blockquote>
<p>כִּי הָעַמּוּדִים הֵקִיאוּ מִגְּרוֹנָם בְּרַעַשׁ גָּדוֹל</p>
</blockquote>

<blockquote>
<p>כָּל הַטָּמוּן בְּקִרְבָּם נֶפֶץ וּמְטִיל עֹפָרֶת</p>
</blockquote>

<blockquote>
<p>כַּדּוּרִים אַבְנֵי קֶלַע מְשֻּלָּבִים בְּכַבְלֵי בַרְזֶל</p>
</blockquote>

<blockquote>
<p>כֻּלָּם כְּלַפִּידִים יַהֲלֹכוּ כִּבְרָקִים יְרוֹצֵצוּ</p>
</blockquote>

<blockquote>
<p>וּכָל אֲשֶׁר פָּגְעוּ בְּתוֹךְ הַמַּחֲנֶה שֶׁלָּנוּ</p>
</blockquote>

<blockquote>
<p>הִשְׁלִיכוּ אָרְצָה וְאֵין עֹמֵד לִפְנֵיהֶם</p>
</blockquote>

<blockquote>
<p>בְּנֵי חַיִל חֲזָקִים כַּצּוּרִים נָפְלוּ כַקַּשׁ</p>
</blockquote>

<blockquote>
<p>מַלְאָכִים וְשָׂרִים לָאֲלָפִים בַּעֲרֵמָה אֶחָת.</p>
</blockquote>

<blockquote>
<p>בִמְהוּמָה וּמְבוּסָה זֹאת הָיִינוּ כִנְבֻכִים</p>
</blockquote>

<blockquote>
<p>לֹא הָלַכְנוּ הָלְאָה לִקְרַאת חֵיל הַצָּרִים</p>
</blockquote>

<blockquote>
<p>כִּי נְכוֹנִים הָיוּ לִירוֹת עָלֵינוּ שֵׁנִית</p>
</blockquote>

<blockquote>
<p>וְלָנוּס לֹא יָכֹלְנוּ כִּי חֶרְפָּה הִיא.</p>
</blockquote>

<blockquote>
<p>וְהַשָּׂטָן רָאָה מְבוּכָתֵנוּ וַיִּקְרָא וַיֹּאמֶר לְחֵילוֹ&quot;</p>

<br />

<p>&quot;רְאוּ אַחַי: מְנַצְחִים גֵּאִים הָאֵלֶּה</p>
</blockquote>

<blockquote>
<p>מַדּוּעַ בּשְׁשִׁים לָבוֹא? הֵן שָׁלְפוּ חֶרֶב</p>
</blockquote>

<blockquote>
<p>כַּעֲרוּכִים לְהִתְרָאוֹת פָּנִים וְאַחֲרֵי שָׁלַחְנוּ</p>
</blockquote>

<blockquote>
<p>מַלְאָכִים אֲחָדִים מִשֶּׁלָּנוּ לְקַדֵּם פְּנֵיהֶם</p>
</blockquote>

<blockquote>
<p>חַתּוּ נָסוֹגוּ אָחוֹר וְחָבְשׁוּ פְנֵיהֶם בַּטָּמוּן;</p>
</blockquote>

<blockquote>
<p>וְלָכֵן לְבָבִי יַגִּיד לִי אִם נוֹסִיף לִשְׁלֹחַ</p>
</blockquote>

<blockquote>
<p>מַלְאָכִים נִכְבָּדִים כָּאֵלֶּה יוֹצִיאוּ לְאוֹר מִשְׁפָּט</p>
</blockquote>

<blockquote>
<p>וְשָׁלוֹם יַעֲשׂוּ לָנוּ.&quot; וַיַּעַן בְּלִיַּעַל וַיֹּאמַר:</p>

<br />

<p>&quot;שַׂר הַצָּבָא! הַמַּלְאָכִים שָׁלַחְנוּ אֲלֵיהֶם</p>
</blockquote>

<blockquote>
<p>גִּבּוֹרֵי כֹחַ הֵם כֻּלָּם נְכֹחִים לְמֵבִין</p>
</blockquote>

<blockquote>
<p>וְיֹדְעִים לְפַתּוֹת שֹׁמְעֵיהֶם! וְשׂנְאֵינוּ הֵבִינוּם</p>
</blockquote>

<blockquote>
<p>כִּי חָרְדוּ לִקְרָאתָם וְנָפְלוּ אַפַּיִם אָרְצָה.&quot;</p>

<br />

<p>&quot;כָּזֹאת הִתְלוֹצְצוּ הַמֹּרְדִים וְדִּמּוּ לָבֶטַח</p>
</blockquote>

<blockquote>
<p>כִּי לָהֶם הַמִּלְחָמָה וּבִכְלֵי נֶשֶׁק הַחֲדָשִׁים</p>
</blockquote>

<blockquote>
<p>הִתְאַמְּרוּ כִּי יִשְׁבְּרוּ מַטֵּה עֹז שַׁדַּי</p>
</blockquote>

<blockquote>
<p>וְשָׂחְקוּ לְרַעַם גְּבוּרָתוֹ וְעַל צְבָא הַקֹּדֶשׁ</p>
</blockquote>

<blockquote>
<p>הַנִּלְחָצִים מְעַט רֶגַע שָׁפְכוּ בּוּז וְקָלוֹן</p>
</blockquote>

<blockquote>
<p>וְלָעֲגוּ לָמוֹ בְצָרָתָם. אַךְ גִּבּוֹרִים הָאֵלֶּה</p>
</blockquote>

<blockquote>
<p>מֵרוֹב לַחַץ וְצָרָה בִּקְּשׁוּ מִפְלָט לָמוֹ</p>
</blockquote>

<blockquote>
<p>וַתִּמְצָא יָדָם לְהַשְׁבִּית כֵּלִים הַמַּשְחִיתִים בָּם.</p>
</blockquote>

<blockquote>
<p>כִּי עֹז וּגְבוּרָה נָתַן לָמוֹ אֲלֹהֵיהֶם</p>
</blockquote>

<blockquote>
<p>לְשַׁבֵּר סְלָעִים וּלְהַעְתִּיק הָרִים מִמְּקוֹמָם</p>
</blockquote>

<blockquote>
<p>וְלָכֵן פָּנוּ וְנָסוּ אֶל הֶהָרִים מִסָּבִיב</p>
</blockquote>

<blockquote>
<p>(כִּי גְבָעוֹת וּבְקָעוֹת בַּשָּׁמַיִם כְּמוֹ בָאָרֶץ)</p>
</blockquote>

<blockquote>
<p>וּמִשָּׁם פָּרְקוּ הָרִים עַד הַיְסוֹד בָּם</p>
</blockquote>

<blockquote>
<p>עִם צוּרִים וּמַעְיָנוֹת וִיְעָרוֹת אֲשֶׁר עֲלֵיהֶם</p>
</blockquote>

<blockquote>
<p>וְכֵן הִסִּיעוּ אֹתָם וַיַּשְׁלִיכוּם בְּכֹחַ גָּדוֹל</p>
</blockquote>

<blockquote>
<p>עַל מַחֲנֵה הַצָּרִים וְעַל כְּלֵי מִלְחַמְתָּם</p>
</blockquote>

<blockquote>
<p>וַיְכֻסּוּ קְנֵי הַמּוֹרֶה כָּל שְׁלשֶׁת הַטּוּרִים</p>
</blockquote>

<blockquote>
<p>וּצְבָא הַלֹּחֲמִים יַחְדָּיו. וְשָׁם תַּחַת הַגְּבָעוֹת</p>
</blockquote>

<blockquote>
<p>סִכְסְכוּ אֵלֶּה בָאֵלֶּה וְנִלְחֲצוּ עַד לְהֵחָנֵק</p>
</blockquote>

<blockquote>
<p>וּבְכָל מְאֹדָם הִתְרֹצְצוּ עַד יָצְאוּ הַחוּצָה</p>
</blockquote>

<blockquote>
<p>וַיָּחֵלּוּ גַם הֵם לַעֲקוֹר הָרִים וּגְבָעוֹת</p>
</blockquote>

<blockquote>
<p>וּלְהַשְׁלִיכָם עַל שׂנְאֵיהֶם. אָז פָּרְצָה מְהוּמָה</p>
</blockquote>

<blockquote>
<p>וְרַעַשׁ גָּדוֹל בַּמָּרוֹם הָרִים וּגְבָעוֹת הִתְגַּלְגָּלוּ</p>
</blockquote>

<blockquote>
<p>מֵעֵבֶר מִזֶּה וּמִזֶּה כְּזֶרֶם בָּרָד בַּסַעַר</p>
</blockquote>

<blockquote>
<p>הַשָּׁמַיִם חִשְּׁבוּ לְהִשָּׁבֵר וְלָשׁוּב לְתֹהוּ וָבֹהוּ</p>
</blockquote>

<blockquote>
<p>לוּלֵא אֵל עוֹלָם הַיּוֹדֵעַ מֵרֵאשִׁית אַחֲרִית</p>
</blockquote>

<blockquote>
<p>גָּזַר מִמְּכוֹן שִׁבְתּוֹ כִּי תִקְרֶאנָה כָאֵלֶּה</p>
</blockquote>

<blockquote>
<p>וְהֵכִין דָּבָר בְּעִתּוֹ כִּי בְנוֹ מְשִׁיחוֹ</p>
</blockquote>

<blockquote>
<p>יִקַּח נָקָם מִמְּשַׂנְאָיו וְיָקֵם הַסְּעָרָה לִדְמָמָה</p>
</blockquote>

<blockquote>
<p>לְמַעַן יַכִּירוּ כֻלָּם כִּי הַגְּבוּרָה וְהַמֶּמְשָׁלָה</p>
</blockquote>

<blockquote>
<p>נָתַן הָאָב בְּיָדוֹ כְּסוֹד עֲצָתוֹ מִקֶּדֶם</p>
</blockquote>

<blockquote>
<p>וְלָכֵן קָרָא לִבְנוֹ וַיְדַבֵּר אִתּוֹ כָּזֶה.&quot;</p>

<br />

<p>&quot;צֶלֶם כְּבוֹדִי וַהֲדָרִי בְּנִי שֶׁאַהֲבָה נַפְשִׁי!</p>
</blockquote>

<blockquote>
<p>בְּפָנֶיךָ יֵרָאוּ פָנַי אֲשֶׁר לֹא יֵרָאוּ</p>
</blockquote>

<blockquote>
<p>וְיָדְךָ תוֹצִיא לְאוֹר כָּל חֻקַּי וּמִשְׁפָּטָי</p>
</blockquote>

<blockquote>
<p>כִּי אָנֹכִי אֱלֹהִים וְאַתָּה מִשְׁנֶה לִי.</p>
</blockquote>

<blockquote>
<p>זֶה שְׁנֵי יָמִים מִימֵי הַשָּׁמַיִם עָבָרוּ</p>
</blockquote>

<blockquote>
<p>בְּצֵאת מִיכָאֵל וּצְבָאוֹ לִכְבּשׁ אֶת הַמֹּרְדִים</p>
</blockquote>

<blockquote>
<p>אַךְ הַמִּלְחָמָה כְּבֵדָה כְּדֶרֶךְ שְׁנֵי לֹחֲמִים</p>
</blockquote>

<blockquote>
<p>תֹּפְשֵׂי כְלֵי נֶשֶׁק הַנִּשְׁעָנִים בִּזְרוֹעַ כֹּחָם</p>
</blockquote>

<blockquote>
<p>כִּי עַד הֵנָּה עֲזַבְתִּים לְהִלָּחֵם לְבַדָּם.</p>
</blockquote>

<blockquote>
<p>וְגַם אַתָּה יָדַעְתָּ כִּי בֹּגְדִים וְנֶאֱמָנִים</p>
</blockquote>

<blockquote>
<p>חֵלֶק אֶחָד לָהֶם נָתַתִּי בְיוֹם הִבָּרְאָם</p>
</blockquote>

<blockquote>
<p>וּגְבוּרַת הַבֹּגְדִים לֹא נָשְׁתָה בְחֶטְאָם</p>
</blockquote>

<blockquote>
<p>כִּי עֶת־מִשְׁפָּטָם עוֹדֶנָּה לֹא בָאָה</p>
</blockquote>

<blockquote>
<p>וְלָכֵן אִם נַעַזְבֵם יִתְנַגְּחוּ לְאֹרֶךְ יָמִים</p>
</blockquote>

<blockquote>
<p>וּבַחֲרוֹת אַפָּם בָּם יְפָרְקוּ הָרִים וּסְלָעִים</p>
</blockquote>

<blockquote>
<p>וְיַשְׁלִיכוּם כְּאַבְנֵי קֶלַע אֵלֶּה מוּל אֵלֶּה</p>
</blockquote>

<blockquote>
<p>לַהֲרוֹס כָּל יְסוֹד וְלַעֲשׂוֹת לַשָּׁמַיִם תּוֹעָה.</p>
</blockquote>

<blockquote>
<p>וְעַתָּה עָבְרוּ יוֹמַיִם; אַךְ יוֹם הַשְּׁלִישִׁי</p>
</blockquote>

<blockquote>
<p>יוֹם שִׁמֻּרִים הוּא שִׁמֻּרִים הוּא לָךְ</p>
</blockquote>

<blockquote>
<p>כִּי הָרִיב הַגָּדוֹל תַּשְׁקִיט אַתָּה לְבַדֶּךָ</p>
</blockquote>

<blockquote>
<p>לִקְנוֹת לְךָ שֵׁם תִּפְאֶרֶת כִּי לְךָ יָאָתָה.</p>
</blockquote>

<blockquote>
<p>הֵן יֶתֶר שְׂאֵת וְיֶתֶר עֹז נָתַתִּי לְךָ</p>
</blockquote>

<blockquote>
<p>לְמַעַן יֵדְעוּ כֻלָּם גַּם בַשָּׁמַיִם וּבִשְׁאוֹל</p>
</blockquote>

<blockquote>
<p>כִּי אֵין כָּמוֹךָ. וְעַתָּה כַאֲשֶׁר תַּשְׁבִּיחַ</p>
</blockquote>

<blockquote>
<p>שְׁאוֹן מִלְחָמָה הַזֹּאת יוֹדוּ כֻלָּם וְיֹאמְרוּ</p>
</blockquote>

<blockquote>
<p>עֵקֶב מַעֲלָלֶיךָ הַטּוֹבִים אַךְ לְךָ נָאוָה</p>
</blockquote>

<blockquote>
<p>לִהְיוֹת יוֹרֵשׁ עֶצֶר וְלָשֵׂאת כֶּתֶר מַלְכוּת</p>
</blockquote>

<blockquote>
<p>כַּאֲשֶׁר בְּשֶׁמֶן קָדְשִׁי מָשַׁחְתִּי אֹתְךָ לְמֶלֶךְ.</p>
</blockquote>

<blockquote>
<p>עַתָּה עֲלֶה וּצְלַח גִּבּוֹר בִּגְבוּרַת אָבִיךָ</p>
</blockquote>

<blockquote>
<p>עֲלֵה אֶל מֶרְכַּבְתִּי וּנְהַג הָאוֹפַנִּים כַּסּוּפָה</p>
</blockquote>

<blockquote>
<p>לְמַעַן יִרְעֲשׁוּ שָׁמַיִם. קַח קֶשֶׁת וְחִצִּים</p>
</blockquote>

<blockquote>
<p>וּבָרָק כְּלִי מִלְחַמְתִּי חֲגוֹר חַרְבִּי עַל יָרֵךְ</p>
</blockquote>

<blockquote>
<p>וּרְכַב בְּהוֹדְךָ וַהֲדָרֶךָ וְרָדַפְתָּ אַחֲרֵי הַמֹּרְדִים</p>
</blockquote>

<blockquote>
<p>בְּנֵי חשֶׁךְ וְצַלְמָוֶת וְגֵרַשְֹתָּם מִשְּׁמֵי עָל</p>
</blockquote>

<blockquote>
<p>אֶל שְׁאוֹל תַּחְתִּית וְשָׁם בְּאֶרֶץ עֵפָתָה</p>
</blockquote>

<blockquote>
<p>יִמְאֲסוּן כְּחֶפֶץ לִבָּם וִידַבְּרוּן בַּיהֹוָה וּמְשִׁיחוֹ.&quot;</p>

<br />

<p>&quot;מִדֵּי דַבְּרוֹ כָזֹאת זָרַח בִּמְלוֹא אוֹרוֹ</p>
</blockquote>

<blockquote>
<p>עַל פְּנֵי בְנוֹ; אָז נִרְאָה כְבוֹדוֹ</p>
</blockquote>

<blockquote>
<p>בְּכָל הוֹדוֹ וְהֲדָרוֹ בִּפְנֵי אוֹר הַבֵּן</p>
</blockquote>

<blockquote>
<p>אֲשֶׁר קָרַן כֵּאלֹהִים וְעָנָה אֹתוֹ כָּזֹאת.&quot;</p>

<br />

<p>&quot;אָבִי רֹכֵב שָׁמָיִם! שֹׁכֵן מָרוֹם וְקָדושׁ!</p>
</blockquote>

<blockquote>
<p>אַתָּה מְבַקֵּשׁ לְכַבְּדֵנִי כַּאֲשֶׁר גַּם אָנֹכִי</p>
</blockquote>

<blockquote>
<p>מְבַקֵּשׁ לְכַבֶּדְךָ תָּמִיד. אָמְנָם זֶה כְבוֹדִי</p>
</blockquote>

<blockquote>
<p>וְכָל צְבִי תִפְאַרְתִּי לְמַלֵּא מִצְוַת פִּיךָ</p>
</blockquote>

<blockquote>
<p>כְּכָל חֵפֶץ לִבֶּךָ. וַאֲנִי הִנֵּה לָקַחְתִּי</p>
</blockquote>

<blockquote>
<p>הַשַּׁרְבִיט וְהַמִּשְׂרָה מִיָּדְךָ וְהָשֵׁב אֲשִׁיבֵם לָךְ</p>
</blockquote>

<blockquote>
<p>בְּלֵב וְנֶפֶשׁ חֲפֵצָה בְּיוֹם הָאַחֲרוֹן</p>
</blockquote>

<blockquote>
<p>כַּאֲשֶׁר תִּהְיֶה אָז לְמֶלֶךְ עַל כֹּל</p>
</blockquote>

<blockquote>
<p>וְנַפְשִׁי קְשׁוּרָה בְנַפְשְׁךָ אֵין מַפְרִיד עוֹד</p>
</blockquote>

<blockquote>
<p>וְכָל אַחַי וְרֵעַי אֲשֶׁר אַתָּה אָהֵב</p>
</blockquote>

<blockquote>
<p>יִהְיוּ לַאֲחָדִים עִמָּדִי. אַךְ מְשַׂנְאֶיךָ אֶשְׂנָא</p>
</blockquote>

<blockquote>
<p>וְאֶלְבַּשׁ מְעִיל קִנְאָה כְּמוֹ מְעִיל צְדָקָה</p>
</blockquote>

<blockquote>
<p>כִּי לְשֵׁבֶט וּלְחֶסֶד צַלְמְךָ וּתְמוּנָתְךָ הִנְּנִי.</p>
</blockquote>

<blockquote>
<p>וַאֲנִי הִנְנִי מְגָרֵש מֹרְדֵי אוֹר מִפָּנֶיךָ</p>
</blockquote>

<blockquote>
<p>וְאַשְׁלִיכֵם מִשְּׁמֵי יְהֹוָה לְתֹפֶת עֲרוּכָה לָמוֹ</p>
</blockquote>

<blockquote>
<p>וְשָׁם בְּכַבְלֵי בַרְזֶל יְמַשְׁשׁוּ חשֶׁךְ וְצַלְמָוֶת</p>
</blockquote>

<blockquote>
<p>תִּקְוָתָם תֹּאבַד לָעַד וְתוֹלַעְתָּם לֹא תָמוּת</p>
</blockquote>

<blockquote>
<p>זֶה חֵלֶק הַפּשְׁעִים וְגוֹרָל לְבוֹזֵי מֵישָׁרִים.</p>
</blockquote>

<blockquote>
<p>וּבְכֵן יְשָׁרִים יַעֲלֹזוּ וְנָהֲרוּ לְהַר קָדְשֶׁךָ</p>
</blockquote>

<blockquote>
<p>כִּי אָפֵס זָדוֹן אֵין שָׂטָן וָלֵץ</p>
</blockquote>

<blockquote>
<p>וַחֲסִידִים יְזַמְרוּ לִשְׁמֶךָ נֶגֶד פְּנֵי מְשִׁיחֶךָ.&quot;</p>

<br />

<p>&quot;כְּכַלּוֹתוֹ לְדַבֵּר הִשְׁתַּחֲוָה עַל רֹאשׁ הַשַּׁרְבִיט</p>
</blockquote>

<blockquote>
<p>וַיַּעֲזֹב מְכוֹן שִׁבְתּוֹ מִימִין לְכִסֵּא הַכָּבוֹד.</p>
</blockquote>

<blockquote>
<p>בַּעֲלוֹת אוֹר הַבֹּקֶר בַּיּוֹם הַשְּׁלִישִׁי הַהוּא</p>
</blockquote>

<blockquote>
<p>וְהִנֵּה מֶרְכֶּבֶת יָהּ בָּאָה כַסְּעָרָה לְפָנָיו</p>
</blockquote>

<blockquote>
<p>בְּלַהַב אֵשׁ פְּלָדוֹת וְאוֹפַן בְּתוֹךְ אוֹפָן</p>
</blockquote>

<blockquote>
<p>וְרוּחַ חַיָּה בָּאוֹפַנִּים כִּי יֵלְכוּ וְיַעֲמֹדוּ</p>
</blockquote>

<blockquote>
<p>וּמִתּוֹכָה אַרְבַּע חַיּוֹת דְּמוּת כְּרוּבִים לָהֵנָּה</p>
</blockquote>

<blockquote>
<p>אַרְבָּעָה פָנִים לְאֶחָת וְכָל בְּשָׂרָן וְכַנְפֵיהֶן</p>
</blockquote>

<blockquote>
<p>מְלֵאוֹת עֵינַיִם כַּכּוֹכָבִים וְהָאוֹפַנִּים כְּעֵין תַּרְשִׁישׁ</p>
</blockquote>

<blockquote>
<p>עֵינַיִם מִסָּבִיב לָהֶם וְאֵשׁ מִתְהַלֶּבֶת בֵּינֵיהֶם</p>
</blockquote>

<blockquote>
<p>וְעַל רֹאשֵׁי הַחַיּוֹת רָקִיעַ כְּעֵין הַקֶּרַח</p>
</blockquote>

<blockquote>
<p>וְכִסֵּא מִמַּעַל לָרָקִיעַ כְּמַרְאֵה אֶבֶן סַפִּיר</p>
</blockquote>

<blockquote>
<p>וְנֹגַהּ חַשְׁמַל מִתּוֹכוֹ כְּמַרְאֵה קֶשֶׁת בֶּעָנָן</p>
</blockquote>

<blockquote>
<p>וְהוּא ישֵׁב עָלָיו חָגוּר נֵשֶׁק שָׁמָיִם</p>
</blockquote>

<blockquote>
<p>כָּל כֵּלָיו נֹצְצִים כִּבְרַק אוּרִים וְתֻמִּים</p>
</blockquote>

<blockquote>
<p>מַעֲשֵׂה יְדֵי אֱלֹהִים קַשְׁתּוֹ דְרוּכָה אֶצְלוֹ</p>
</blockquote>

<blockquote>
<p>אַשְׁפָּתוֹ מְלֵאָה חִצִּים חִצֵּי בְרָקִים</p>
</blockquote>

<blockquote>
<p>עָשָׁן יַעֲלֶה מִנֶּגְדּוֹ לַהַב אֵשׁ וָרֶשֶׁף</p>
</blockquote>

<blockquote>
<p>וְכֵן נָסַע וְאָץ בְּרֹאשׁ רִבְבוֹת קְדושִׁים</p>
</blockquote>

<blockquote>
<p>וְרֶכֶב אֱלֹהִים רִבּוֹתַיִם מִימִינוֹ וּמִשְּׂמֹאלוֹ</p>
</blockquote>

<blockquote>
<p>עַד אֲשֶׁר נִרְאָה לְעֵינֵי צְבָא הַמָּרוֹם</p>
</blockquote>

<blockquote>
<p>יושֵׁב עַל כֵּס סַפִּיר מִמַּעַל לְגַב הָרָקִיעַ</p>
</blockquote>

<blockquote>
<p>וְרֹכֵב כְּאֵל גִּבּוֹר עַל כַּנְפֵי הַכְּרוּבִים.</p>
</blockquote>

<blockquote>
<p>וּמִיכָאֵל וְחֵילוֹ שָׂמְחוּ לִרְאוֹת נֵס מַלְכָּם</p>
</blockquote>

<blockquote>
<p>מִתְנוֹסֵס בְּרוּם שָׁמָיִם וַיִּצְהֲלוּ לִקְרָאתוֹ</p>
</blockquote>

<blockquote>
<p>וַיִּתְעָרְבוּ בְקֶרֶב מַחֲנֵהוּ וַיִּהְיוּ לַאֲחָדִים</p>
</blockquote>

<blockquote>
<p>תַּחַת רֹאשׁ אֶחָד. אָז נָתַן אֹמֶר</p>
</blockquote>

<blockquote>
<p>וַיְחַדֵּשׁ פְּנֵי הַשָּׁמַיִם; הֶהָרִים שָׁבוּ לְאֵיתָנָם</p>
</blockquote>

<blockquote>
<p>כִּי שָׁמְעוּ בְקוֹלוֹ; הֶעָקֹב הָיָה לְמִישׁוֹר</p>
</blockquote>

<blockquote>
<p>וְכָל גֵּיא וָגֶבַע לָבְשׁוּ צִיץ וָפֶרַח</p>
</blockquote>

<blockquote>
<p>וַיִּתְרוֹעֲעוּ וַיָּשִׁירוּ יָחַד. וְאוֹיְבָיו רָאוּ אֵלֶּה</p>
</blockquote>

<blockquote>
<p>אַךְ הִקְשׁוּ לִבָּם וַיָּכִינוּ לְהִלָּחֵם עוֹד</p>
</blockquote>

<blockquote>
<p>וְעֵקֶב כִּי נוֹאֲשׁוּ בָּטְחוּ הַפְּתָאִים הָאֵלֶּה</p>
</blockquote>

<blockquote>
<p>וַיִּמְשְׁכוּ תוֹחֶלֶת וְתִקְוָה בְּחַבְלֵי שָׁוְא וָשָׁקֶר.</p>
</blockquote>

<blockquote>
<p>וְכִי יִפָּלֵא בְעֵינֶיךָ: אֵיךְ פְּתַיּוּת כָּזֹאת</p>
</blockquote>

<blockquote>
<p>בְּקֶרֶב הָרוּחוֹת תִּשְׁכֹּן? אֲנִי אֲשִׁיבְךָ מִלִּין</p>
</blockquote>

<blockquote>
<p>גַּאֲוָה תְעַוֵּר פִּקְחִים וְאֹתוֹת לֹא יִרְאוּ</p>
</blockquote>

<blockquote>
<p>וּמוֹפְתִים אֵין דַּי לְהָשִׁיב לֵב רְהָבִים.</p>
</blockquote>

<blockquote>
<p>וְכַאֲשֶׁר רָאוּ הַמָּשִׁיחַ כֵּן הִכְבִּידוּ לִבָּם</p>
</blockquote>

<blockquote>
<p>וַיּוֹסִיפוּ לְקַנֵּא בוֹ וְעֵינָם רָעָה בִגְדֻלָּתוֹ</p>
</blockquote>

<blockquote>
<p>וְלָכֵן שָׂמוּ פְנֵיהֶם לְהִלָּחֵם בְּיָד רָמָה</p>
</blockquote>

<blockquote>
<p>אוֹ בְתַחְבּוּלַת עָרְמָה; בְּחָשְׁבָם אַחַת מִשְּׁתַּיִם</p>
</blockquote>

<blockquote>
<p>לַעֲלוֹת וּלְהַצְלִיחַ בְּדַרְכָּם נֶגֶד יְהֹוָה וּמְשִׁיחוֹ</p>
</blockquote>

<blockquote>
<p>אוֹ לִנְפֹּל לְפָנָיו וְלִהְיוֹת לְמַפֶּלֶת עוֹלָם</p>
</blockquote>

<blockquote>
<p>כִּי בָזוּ לִבְרֹחַ וְלָנוּס מִשְּׂדֵה הַמַּעֲרָכָה</p>
</blockquote>

<blockquote>
<p>וְלָכֵן חֵרְפוּ נַפְשָׁם וַיִּגְּשׁוּ לְמִלְחָמָה אַחֲרֹנָה.</p>
</blockquote>

<blockquote>
<p>וּבֶן הָאֱלֹהִים הַגָּדוֹל קָרָא לְחֵיל צְבָאוֹ</p>
</blockquote>

<blockquote>
<p>הָעֹמְדִים מִימִינוֹ וּמִשְּׂמֹאלוֹ וַיֹּאמֶר אֲלֵיהֶם.&quot;</p>

<br />

<p>&quot;הַחֲרִישׁוּ קְדוֹשֵׁי אֵל! עִמְדוּ מַלְאֲכֵי עֶלְיוֹן!</p>
</blockquote>

<blockquote>
<p>עִמְדוּ נוּחוּ בִמְקוֹמְכֶם אַל תִּלָּחֲמוּ הַיּוֹם.</p>
</blockquote>

<blockquote>
<p>בְּלֵב נֶאֱמָן נִלְחַמְתֶּם מִלְחֲמוֹת אֱלֹהִים</p>
</blockquote>

<blockquote>
<p>וְלֹא יְדַעְתֶּם פַּחַד כִּי דְבָרָיו מִלֵּאתֶם</p>
</blockquote>

<blockquote>
<p>אַךְ לִנְקֹם נָקָם מֵאֵת זְדוֹנִים הָאֵלֶּה</p>
</blockquote>

<blockquote>
<p>הַמִּשְׁפָּט לֵאלֹהִים הוּא; לוֹ נָקָם וְשִׁלֵּם</p>
</blockquote>

<blockquote>
<p>אוֹ לְמַלְאָכוֹ כָמוֹהוּ אֲשֶׁר שְׁמוֹ בְקִרְבּוֹ.</p>
</blockquote>

<blockquote>
<p>וְלֹא הָמוֹן רָב וְלֹא מִסְפָּר גָּדוֹל</p>
</blockquote>

<blockquote>
<p>יְבַצְּעוּ הַמְּלָאכָה הַיּוֹם; אַךְ עִמְדוּ וּרְאוּ</p>
</blockquote>

<blockquote>
<p>חֲמַת יְהֹוָה שְׁפוּכָה עַל הַחַטָּאִים הָאֵלֶּה</p>
</blockquote>

<blockquote>
<p>עַל יָדִי לְבַדִּי. כִּי לֹא אֶתְכֶם</p>
</blockquote>

<blockquote>
<p>רַק אֹתִי מָאֲסוּ מֵרֹב קִנְאָתָם בִּי</p>
</blockquote>

<blockquote>
<p>וְכָל חֲמָתָם עָלַי עַל כִּי אֲבִי עַד</p>
</blockquote>

<blockquote>
<p>אֲשֶׁר לוֹ הַמְּלוּכָה וְכָל גְּבוּרָה וְתִפְאֶרֶת</p>
</blockquote>

<blockquote>
<p>בָּחַר בִּי לְכַבְּדֵנִי וַיְנַשְּׂאֵנִי כִּרְצוֹנוֹ הַטּוֹב.</p>
</blockquote>

<blockquote>
<p>וְגַם אֹתִי שָׁלַח לַעֲשׂוֹת מִשְׁפָּט בָּהֶם</p>
</blockquote>

<blockquote>
<p>כְּפִי אֲשֶׁר שָׁאֲלוּ לְנַסּוֹת וְלִרְאוֹת בַּמִּלְחָמָה</p>
</blockquote>

<blockquote>
<p>אִם חֲזָקִים הֵם מִמֶּנִּי אוֹ אֲנִי מֵהֶם.</p>
</blockquote>

<blockquote>
<p>כִּי הַגְּבוּרָה בְּעֵינֵיהֶם תַּעֲנֶה אֶת הַכֹּל</p>
</blockquote>

<blockquote>
<p>מוֹתָר אַחַר לֹא יַחְשֹׁבוּ לֹא יַחְפְּצוּ־בוֹ</p>
</blockquote>

<blockquote>
<p>וְלָכֵן רַק בִּגְבוּרָה אֶתְעָרֵב אִתָּם גַּם אָנִי.&quot;</p>

<br />

<p>&quot;כַּאֲשֶׁר כִּלָּה לְדַבֵּר שִׁנָּה אֶת פָּנָיו</p>
</blockquote>

<blockquote>
<p>וַיַּשְׁקֵף בָּחֳרִי אָף אֶל מַחֲנֶה אוֹיְבָיו</p>
</blockquote>

<blockquote>
<p>הַחַיּוֹת נָשְׂאוּ כַנְפֵיהֶן מְלֵאוֹת עֵינַיִם לְמַעְלָה</p>
</blockquote>

<blockquote>
<p>וְצֵל מִתַּחַת לָהֶן עָנָן וַעֲרָפֶל נוֹרָא</p>
</blockquote>

<blockquote>
<p>אוֹפַנֵּי מֶרְכַּבְתּוֹ יְרוּצוּן בְּקוֹל וַהֲמֻלָּה גְדוֹלָה</p>
</blockquote>

<blockquote>
<p>כְּקוֹל מַיִם אַדִּירִים וַהֲמֻלָּה כְּקוֹל מַחֲנֶה</p>
</blockquote>

<blockquote>
<p>וּמִתַּחַת לְגַלְגַּלִּים לֹהֲטִים יִרְעֲשׁוּ גַבֵּי שָׁמָיִם</p>
</blockquote>

<blockquote>
<p>וּשְׁמֵי מָרוֹם יָנוּעוּ עַד מְקוֹם הַכִּסֵּא.</p>
</blockquote>

<blockquote>
<p>וְכֵן נָסַע וְהִקְרִיב בְּעַמּוּד עָנָן וָחשֶׁךְ</p>
</blockquote>

<blockquote>
<p>וַיָּבֹא בְּקֶרֶב צָרָיו. אָז שָׁלַח בְּרָקָיו</p>
</blockquote>

<blockquote>
<p>רִבְבוֹת בְּנֵי אַשְׁפָּתוֹ מִיָּדוֹ הַנְּטוּיָה</p>
</blockquote>

<blockquote>
<p>וַיִּגֹּף אֹתָם וַיְהֻמֵּם. וְלֹא עָצְרוּ כֹחַ</p>
</blockquote>

<blockquote>
<p>לַעֲמֹד בַּפֶּרֶץ לְפָנָיו כִּי חַתּוּ נִבְהָלוּ</p>
</blockquote>

<blockquote>
<p>וַיַּשְׁלִיכוּ כְּלֵי נִשְׁקָם כְּכֵלִים אֵין חֵפֶץ בָּם</p>
</blockquote>

<blockquote>
<p>וְהוּא עָבַר עֲלֵיהֶם עַל בַּעֲלֵי מָגֵן וְכוֹבָע</p>
</blockquote>

<blockquote>
<p>שָׂרִים וּשְׂרָפִים יַחַד וַיִּרְמְסֵם כְּטִיט חוּצוֹת.</p>
</blockquote>

<blockquote>
<p>אָז אָמְרוּ לַגְּבָעוֹת נִפְלוּ עָלֵינוּ</p>
</blockquote>

<blockquote>
<p>וְאֶל הֶהָרִים כַּסּוּנוּ מֵעֶבְרָתוֹ כִּי קָשָׁתָה.</p>
</blockquote>

<blockquote>
<p>גַּם אַרְבַּע הַחַיּוֹת אֲשֶׁר מְרֻבָּעוֹת פָּנִים</p>
</blockquote>

<blockquote>
<p>וְגַבּוֹת מְלֵאוֹת עֵינַיִם; גַּם הָאוֹפַנִּים</p>
</blockquote>

<blockquote>
<p>שֶׁרוּחַ חַיָּה בָהֶם וּמְלֵאִים עֵינַיִם</p>
</blockquote>

<blockquote>
<p>שָׁלְחוּ רִשְׁפֵּי אֵשׁ וּבָרָק הַיּוֹצֵא מֵעֵינֵיהֶם</p>
</blockquote>

<blockquote>
<p>וַיִּרְעֲצוּ וַיְרֹצְצוּ בַמַּחֲנֶה חֵיל זֵדִים אֲרוּרִים</p>
</blockquote>

<blockquote>
<p>כִּי נָשְׁתָה גְבוּרָתָם וְכֹחָם סָר מֵאִתָּם</p>
</blockquote>

<blockquote>
<p>וַיִּפְּלוּ וַיִּשְׁכְּבוּ יַחְדָּיו בְּלֹא כֹחַ כַּחֲלָלִים.</p>
</blockquote>

<blockquote>
<p>אֶפֶס בֶּן הָאֱלֹהִים הֵשִׁיב יָדוֹ מִבַּלֵּעַ</p>
</blockquote>

<blockquote>
<p>וְהֶרְאָה מַעֲשֶׂה תָקְפוֹ רַק עַד הַחֵצִי</p>
</blockquote>

<blockquote>
<p>כִּי לֹא דִּמָּה לְכַלּוֹתָם בַּיּוֹם הַהוּא</p>
</blockquote>

<blockquote>
<p>רַק אָמַר לְגָרְשֵׁם מֵעַל פְּנֵי הַשָּׁמַיִם</p>
</blockquote>

<blockquote>
<p>וְלָכֵן נָתַן יָדַיִם לְכָל הַנֹּפְלִים לָקוּם</p>
</blockquote>

<blockquote>
<p>וּכְעֵדֶר עִזִּים וָצֹאן הִבְרִיחָם מֵעַל פָּנָיו</p>
</blockquote>

<blockquote>
<p>וַיָּנוּסוּ מִמָּגוֹר וָפַחַד וְאִישׁ אָחִיו יִדְחָקוּן</p>
</blockquote>

<blockquote>
<p>עַד אֲשֶׁר בָּאוּ לִקְצֵה חוֹמַת הַשָּׁמַיִם</p>
</blockquote>

<blockquote>
<p>וְהִנֵּה פֶּרֶץ רָחָב נִבְעֶה בְּחוֹמָה נִשְׂגָּבָה</p>
</blockquote>

<blockquote>
<p>וְנִפְתַּח עַד הַתְּהוֹם; וְהֵמָּה רָאוּ נִבְהָלוּ</p>
</blockquote>

<blockquote>
<p>וַיֹּאמְרוּ לָשׁוּב אָחוֹר; אַךְ הַמָּגוֹר מֵאַחֲרֵיהֶם</p>
</blockquote>

<blockquote>
<p>גָּדַל מֵאֲשֶׁר לִפְנֵיהֶם וַיִּתְנַפְּלוּ מִשְּׂפַת הַשָּׁמַיִם</p>
</blockquote>

<blockquote>
<p>אֶל בּוֹר שַׁחַת וַיֹּאבְדוּ בְשֶׁצֶף קֶצֶף.</p>
</blockquote>

<blockquote>
<p>וְקוֹל מַפַּלְתָּם שָׁמַע תֹּהוּ הַקַּדְמֹנִי וַיִּרְגָּז</p>
</blockquote>

<blockquote>
<p>כִּי חָשַׁב הַכֹּל יָשׁוּב לְתֹהוּ וָבֹהוּ</p>
</blockquote>

<blockquote>
<p>שְׁאוֹל מִתַּחַת רָגְזָה כִּי נִקְרְעוּ שָׁמָיִם</p>
</blockquote>

<blockquote>
<p>וְאֶת הַנֹּפְלִים מֵאֲרֻבָּה רָאֲתָה יָמִים תִּשְׁעָה</p>
</blockquote>

<blockquote>
<p>יוֹרְדִים וּבָאִים מִמַּעַל טֶרֶם הִגִּיעוּ אָרְצָה</p>
</blockquote>

<blockquote>
<p>וַתִּפְתַּח אֶת לֹעָהּ וַתִּבְלָעֵם וַתְּכַס עֲלֵיהֶם.</p>
</blockquote>

<blockquote>
<p>זֶה מוֹשָׁב וּמָעוֹן נָכוֹן לִבְנֵי עַוְלָה</p>
</blockquote>

<blockquote>
<p>מוֹשָׁב בֹּעֵר בָּאֵשׁ אֲשֶׁר לֹא תִכְבֶּה</p>
</blockquote>

<blockquote>
<p>וּמְעוֹן אֵיד וָשֶׁבֶר מָלֵא הֶגֶה וָהִי.</p>
</blockquote>

<blockquote>
<p>הַשָּמַיִם רָאוּ וְצָהֲלוּ כִּי נִנְעֲרוּ רְשָׁעִים מֵהֶם</p>
</blockquote>

<blockquote>
<p>וְגַם הַפֶּרֶץ נִסְתַּם וַתָּשָׁב הַחוֹמָה לְאֵיתָנָהּ.</p>
</blockquote>

<blockquote>
<p>וְהַמָּשִׁיחַ גִּבּוֹר מִלְחָמָה שָׁב בְּמֶרְכֶּבֶת יְשׁוּעָתוֹ</p>
</blockquote>

<blockquote>
<p>וְכָל חֵיל הַקְּדוֹשִׁים אֲשֶׁר רָאוּ גְבוּרָתוֹ</p>
</blockquote>

<blockquote>
<p>יָצְאוּ לְקַדֵּם פָּנָיו וְכַפּוֹת תְּמָרִים בְּיָדָם</p>
</blockquote>

<blockquote>
<p>וְיָּשִׁירוּ וַיְזַמְרוּ לִשְׁמוֹ כִּי גָאֹה גָאָה</p>
</blockquote>

<blockquote>
<p>וַיַּעֲנוּ לוֹ בְשִׁירֵיהֶם &quot;אַתָּה מֶלֶךְ אַדִּיר!</p>
</blockquote>

<blockquote>
<p>בֵּן יוֹרֵש עֵצֶר! לְךָ נָאוָה הַמְּלוּכָה!&quot;</p>
</blockquote>

<blockquote>
<p>וְהוּא עָבַר בְתִפְאַרְתּוֹ עַד לֵב הַשָּׁמַיִם</p>
</blockquote>

<blockquote>
<p>וַיָּבוֹא הֵיכַל אָבִיו לִפְנֵי כִסֵּא מָרוֹם</p>
</blockquote>

<blockquote>
<p>וַיֵשֶׁב לִימִין כְּבוֹדוֹ שׂבַע נְעִימוֹת נֶצַח.&quot;</p>

<br />

<p>&quot;עַתָּה רְאֵה אָדָם כִּי הִגַּדְתִּי לְךָ</p>
</blockquote>

<blockquote>
<p>מִפְעֲלוֹת סִתְרֵי שָׁמַיִם בִּשְׂפַת מָשָׁל וּמְלִיצָה</p>
</blockquote>

<blockquote>
<p>לְפִי עֵרֶךְ הַמַּעֲשִׂים אֲשֶׁר יֵעָשׂוּ בָאָרֶץ</p>
</blockquote>

<blockquote>
<p>לְמַעַן תָּבִין הֵיטֵב וְתִוָּסֵר בִּדְבָרִים אֵלֶּה.</p>
</blockquote>

<blockquote>
<p>כִּי אַתָּה שְׁאֵלְתַּנִי לְסַפֵּר לְךָ קַדְמֹנִיּוֹת</p>
</blockquote>

<blockquote>
<p>וְלוּלֵי גָלִיתִי אָזְנְךָ לֹא יֵדַע אֱנושׁ עֶרְכָּן</p>
</blockquote>

<blockquote>
<p>כִּי תַעֲלֻמּוֹת הֵנָּה כָּל דִּבְרֵי הָרִיבוֹת</p>
</blockquote>

<blockquote>
<p>מִלְחֲמוֹת צְבָא הַמָּרוֹם וְשֶׁבֶר זֵדִים וּרְהָבִים</p>
</blockquote>

<blockquote>
<p>אֲשֶׁר הִתְעָם הַשָּׂטָן וַיִּתְקַשְּׁרוּ בְּמַעַל וָמֶרֶד.</p>
</blockquote>

<blockquote>
<p>וְגַם הוּא כַיּוֹם מֵרֹב קִנְאָתוֹ בְנַחֲלָתֶךָ</p>
</blockquote>

<blockquote>
<p>מְבַקֵּשׁ תֹּאֲנָה לְהַדִיחֲךָ לְמַעַן נָפֹל תִּפֹּל</p>
</blockquote>

<blockquote>
<p>וְתִשָּׂא חֵלֶק עִמּוֹ בְּעֹנֶשׁ וְדִרְאוֹן עוֹלָם</p>
</blockquote>

<blockquote>
<p>וְזֹאת תְּהִי נֶחָמָתוֹ כִּי הִצְלִיחַ בְּקִנְאָתוֹ</p>
</blockquote>

<blockquote>
<p>לַעֲשׂוֹתְךָ אָח לַצָּרָה לְהַמְרוֹת עֵינֵי עֶלְיוֹן</p>
</blockquote>

<blockquote>
<p>אַךְ אַל תִּשְׁמַע וְאַל תֹּאבֶה לוֹ</p>
</blockquote>

<blockquote>
<p>וְגַם אִשְׁתְּךָ הָרַכָּה תִּפְקֹד לְהִשָּׁמֵר מִמֶּנּוּ.</p>
</blockquote>

<blockquote>
<p>וּמִשְׁפָּט הַגָּדוֹל וְהַנוֹרָא אֲשֶׁר שָׁמַעְתָּ מִפִּי</p>
</blockquote>

<blockquote>
<p>יִהְיֶה לְהוֹעִיל לְךָ לָדַעַת מְנַת הַפּשׁעִים</p>
</blockquote>

<blockquote>
<p>וְגוֹרַל בְּנֵי הַמֶּרִי. הָיֹה הָיָה לְאֵל יָדָם</p>
</blockquote>

<blockquote>
<p>לִשְׁמֹר אֵת בְּרִיתָם; אַךְ מָרְדוּ וְנָפָלוּ</p>
</blockquote>

<blockquote>
<p>וְאַתָּה זְכָר אֵלֶּה וְאֶת הָאֱלֹהִים יְרָא.&quot;</p>
</blockquote>

<blockquote>
<p><strong>תם ספר ששי.</strong></p>

<br />
</blockquote>

<h2 id="סֵפֶרשְׁבִיעִי">סֵפֶר שְׁבִיעִי</h2>

<blockquote>
<p>רְדִי בַת הַשִּיר שֹׁכֶנֶת בְּגָבְהֵי שְׁחָקִים</p>
</blockquote>

<blockquote>
<p>רְדִי מַהֲרִי לְעֶזְרָתִי! מִן מְעוֹן קָדְשֵׁךְ</p>
</blockquote>

<blockquote>
<p>שָׁמֵעְתִּי אֶת קוֹלֵךָ וָאֶפְרֹשׂ כָּנָף לָעוּף</p>
</blockquote>

<blockquote>
<p>לְמַעְלָה מִן אָלִימְפוּס הַר אֱלֹהִים אֲחֵרִים</p>
</blockquote>

<blockquote>
<p>וְגַם הַגְבֵּהַּ לְמַעְלָה מִן מְשֹׁרְרֵי זָרִים</p>
</blockquote>

<blockquote>
<p>אֲשֶׁר יִקְרְאוּ הַמּשְׁלִים רֹכְבֵי סוּסִים מְעוֹפְפִים</p>
</blockquote>

<blockquote>
<p>כִּי לִמְקוֹם מוֹלַדְתֵּךְ הַשָּׁמַיִם עֵינִי נָשָׂאתִי.</p>
</blockquote>

<blockquote>
<p>וְאַתְּ אֵינֵךְ כְּאַחַת מִתֵּשַׁע בְּנוֹת הַשִּׁיר</p>
</blockquote>

<blockquote>
<p>עַל טַבּוּר אָלִימְפוּס לֹא חָמַדְתְּ שָׁבֶת</p>
</blockquote>

<blockquote>
<p>כִּי מִקֶּדֶם הָיִית טֶרֶם הָרִים הָטְבָּעוּ</p>
</blockquote>

<blockquote>
<p>בְּאֵין מַיִם נוֹזְלִים לִפְנֵי מֵי מַעְיָנוֹת</p>
</blockquote>

<blockquote>
<p>וְאֶת חָכְמָה שָׁכַנְתְּ חָכְמָה אֲחוֹתֵךְ מֵרָחֶם</p>
</blockquote>

<blockquote>
<p>מְשַׂחֶקֶת עִמָּהּ בְּכָל עֵת לִפְנֵי אֲבִי כֹל</p>
</blockquote>

<blockquote>
<p>כִּי חָפֵץ בְּקוֹלֵךְ וַתְּהִי אֶצְלוֹ שַׁעֲשׁוּעִים.</p>
</blockquote>

<blockquote>
<p>וְאָנֹכִי עָפָר וָאֵפֶר עָלִיתִי לִשְׁמֵי מָרוֹם</p>
</blockquote>

<blockquote>
<p>כִּי אַחֲרַיךְ נִמְשַׁכְתִּי כְּלִילַת חֵן וָיֹפִי</p>
</blockquote>

<blockquote>
<p>וּמִנִּשְׁמַת רוּחַ אַפֵּךְ נִשְׁמַת חַיִּים שָׁאַפְתִּי.</p>
</blockquote>

<blockquote>
<p>עַתָּה אָנָּא שַׁלְּחִנִי וְאָשׁוּבָה לִמְקוֹמִי וְאַרְצִי</p>
</blockquote>

<blockquote>
<p>הַחֲזִיקִי בִי בְיָדֵךְ בְּרִדְתִּי מֵהַרְרֵי אֵל</p>
</blockquote>

<blockquote>
<p>וְאַל תַּנִּיחִנִי לְבָדָד פֶּן אֶפֹּל בַּגַּיְא</p>
</blockquote>

<blockquote>
<p>וְלֹא אוֹסִיף לָקוּם. וְהִנֵּה חֲצִי הַשִּיר</p>
</blockquote>

<blockquote>
<p>נִשְׁאַר עָלַי לְכַלּוֹתוֹ; אַךְ מְלַאכְתִּי זֹאת</p>
</blockquote>

<blockquote>
<p>לֹא בַשָּׁמַיִם הִיא וְלֹא נִפְלֵאת מִמֶּנִּי</p>
</blockquote>

<blockquote>
<p>כִּי קְרוֹבָה הִיא עַל חוּג הָאָרֶץ</p>
</blockquote>

<blockquote>
<p>לִבִּי נָכוֹן בְּקִרְבִּי וְקוֹלִי חָזָק כְּמֵאָז</p>
</blockquote>

<blockquote>
<p>לֹא נָשְׁתָה לְשׁוֹנִי וּשְׂפָתִי לֹא עֲרֵלָה</p>
</blockquote>

<blockquote>
<p>אַף כִּי חֲבָלִים נָפְלוּ לִי בְּיָמִים רָעִים</p>
</blockquote>

<blockquote>
<p>וּבְיָמִים רָעִים נָפַלְתִּי מִשּׁוֹט לָשׁוֹן רָעָה</p>
</blockquote>

<blockquote>
<p>וָאֵשֵׁב כַּמֵּת בְּמַחֲשַׁכִּים; מָגוֹר מִסָּבִיב לִי</p>
</blockquote>

<blockquote>
<p>וּבָדָד כְּעַרְעָר בַּמִּדְבָּר; אַךְ אֵינֶנִּי לְבָדָד</p>
</blockquote>

<blockquote>
<p>כָּל עוֹד תָּבוֹאִי לִפְקּד אֹתִי בַלֵּילוֹת</p>
</blockquote>

<blockquote>
<p>אוֹ בְאַשְׁמֹרֶת הַבֹּקֶר: וְשִׁירִי זֶה גְּבִרְתִּי!</p>
</blockquote>

<blockquote>
<p>הֱיִי עִם פִּי לְכַלּוֹתוֹ וְקִרְאִי לִי חֲבֵרִים</p>
</blockquote>

<blockquote>
<p>נְבוֹנִים מַקְשִׁיבִים לְקוֹלִי אִם לֹא רַבִּים.</p>
</blockquote>

<blockquote>
<p>אַךְ הַרְחִיקִי מִמֶּנִּי אֹהֲבֵי אֲשִׁישֵׁי עֲנָבִים</p>
</blockquote>

<blockquote>
<p>עֲדַת סֹבְאֵי יָיִן; כִּי הוֹלְלִים כָּהֵמָּה</p>
</blockquote>

<blockquote>
<p>טָרְפוּ מֵטִיב נַגֵּן<a href="#fn:30" id="fnref:30" title="see footnote" class="footnote"><sup>30</sup></a> נְעִים זְמִירוֹת הַיְוָנִים</p>
</blockquote>

<blockquote>
<p>צוּרִים צָהֲלוּ לְקוֹלוֹ וַעֲצֵי יַעַר מָחֲאוּ כָף</p>
</blockquote>

<blockquote>
<p>עַד אֲשֶׁר נִקְרַע הוּא וְכִנּוֹרוֹ לִקְרָעִים</p>
</blockquote>

<blockquote>
<p>וְהָאֵם רַבָּתִי בַגּוֹיִם שָׂרָתִי בִמְלֶאכֶת הַשִּׁיר</p>
</blockquote>

<blockquote>
<p>לֹא הִצִּילָה בְנָהּ מִכַּף לַהֲקַת הַפְּרָאִים.</p>
</blockquote>

<blockquote>
<p>לֹא כֵן אַתְּ עִמָּדִי כִּי הַצֵּל תַּצִּילִנִי</p>
</blockquote>

<blockquote>
<p>מִיַּד מְבַקְשֵׁי נַפְשִׁי; אֱלִילֵי הַגּוֹיִם כֻּלָם</p>
</blockquote>

<blockquote>
<p>חֲלוֹמוֹת וַהֲבָלִים הַרְבֵּה וְאַתְּ כִּסְאֵךְ בַּשָּׁמָיִם.</p>

<br />

<p>הַגִּידִי עַתָּה אֱיָלוּתִי! מֶה הָיָה לְאָדָם</p>
</blockquote>

<blockquote>
<p>אַחֲרֵי הֵעִיד בּוֹ רְפָאֵל מַלְאַךְ רַחֲמִים</p>
</blockquote>

<blockquote>
<p>לָקַחַת מוּסַר הַשְׂכֵּל וְלֹא לִמְעֹל מַעַל</p>
</blockquote>

<blockquote>
<p>לְמַעַן בַּל יֹאבַד הוֹא וְזַרְעוֹ אַחֲרָיו</p>
</blockquote>

<blockquote>
<p>כַּאֲשֶׁר אָבְדוּ הַמֹּרְדִים מֵעַל פְּנֵי הַשָּׁמַיִם</p>
</blockquote>

<blockquote>
<p>כִּי אִם לִשְׁמֹר הַמִּצְוָה הָאַחַת הַזֹּאת</p>
</blockquote>

<blockquote>
<p>בַּל לִנְגֹעַ בָּעֵץ וּבַל לֶאֱכֹל מִפִּרְיוֹ</p>
</blockquote>

<blockquote>
<p>כִּי מִבַּלְעֲדֵי זֹאת מַעְצָר לוֹ אָיִן</p>
</blockquote>

<blockquote>
<p>לְהִתְעַנֵּג בַּדֶּשֶׁן נַפְשִׂי בְּכָל תַּעֲנוּגֵי עֶדֶן</p>
</blockquote>

<blockquote>
<p>לִשְׂמֹחַ בְּכָל הַטּוֹב כַּאֲשֶׁר בֵּרֲכוֹ יְהֹוָה.</p>

<br />

<p>בְּאֹזֶן קַשֶּבֶת שָׁמַע אָדָם וְחַוָּה אִשְׁתּוֹ</p>
</blockquote>

<blockquote>
<p>דִּבְרֵי הַמּוֹרָאִים הַגְּדֹלִים אְשֶׁר סֻפַּר לָהֶם</p>
</blockquote>

<blockquote>
<p>וַיְהִי לְפֶלֶא בְעֵינֵיהֶם הָבִין לֹא יָכֹלוּ</p>
</blockquote>

<blockquote>
<p>אֵיךְ שִׂנְאָה תִּשְׁכֹּן בְּקֶרֶב שֹׁכְנֵי מָרוֹם</p>
</blockquote>

<blockquote>
<p>וְאֵיךְ חֶרֶב מִלְחָמָה תַּעֲבֹר בְּשַׁעַר יְהֹוָה.</p>
</blockquote>

<blockquote>
<p>אַךְ אַחֲרֵי שֹׁמְעָם כִּי תַמּוּ חַטָּאִים</p>
</blockquote>

<blockquote>
<p>וּרְשָׁעִים עוֹד אֵינָם אָמַר אָדָם בְּלִבּוֹ</p>
</blockquote>

<blockquote>
<p>לִשְׁאֹל פִּי הַמַּלְאָךְ לְהַגִּיד לוֹ תַעֲלֻמּוֹת</p>
</blockquote>

<blockquote>
<p>מִדִּבְרֵי תֵּבֵל אַרְצוֹ; אֵיךְ שָׁמַיִם וָאָרֶץ</p>
</blockquote>

<blockquote>
<p>הָיוּ בְיוֹם הִבָּרְאָם; מָתַי נַעֲשׂוּ אֵלֶּה</p>
</blockquote>

<blockquote>
<p>וּמִמַּה וְלָמָּה נוֹצָרוּ; וּמֶה הָיוּ הַקֹּרוֹת</p>
</blockquote>

<blockquote>
<p>בְּעֵדֶן וּמִחוּץ לְעֵדֶן טֶרֶם פָּקַח עֵינָיו.</p>
</blockquote>

<blockquote>
<p>כְּמוֹ עָיֵף וְצָמֵא יוֹסִיף יַבִּיט בַּנַּחַל</p>
</blockquote>

<blockquote>
<p>אַחֲרֵי שְׁתוֹתוֹ מִמֵּימָיו וּלְקוֹל הֲמוֹן נוֹזְלָיו</p>
</blockquote>

<blockquote>
<p>יִצְמָא לִשְׁתוֹת עוֹד כֵּן צָמֵא אָדָם</p>
</blockquote>

<blockquote>
<p>לְדִבְרֵי הָאֹרֵחַ הַבָּא לוֹ וַיֹאמֶר אֵלָיו:</p>

<br />

<p>&quot;גְּדוֹלוֹת וְנִפְלָאות הִגַּדְתָּ בְּאָזְנֵינוּ הַיּוֹם</p>
</blockquote>

<blockquote>
<p>אַתָּה מַלְאָךְ מֵלִיץ שָׁלוּחַ בְּחֶמְלַת אֱלֹהִים</p>
</blockquote>

<blockquote>
<p>לְהוֹרוֹת לָנוּ לְהִשָּׁמֵר מִשָּׂטָן וּפֶגַע רָע</p>
</blockquote>

<blockquote>
<p>הָאוֹרֵב לָנוּ בַמִּסְתָּר וְנַחְנוּ לֹא יָדַעְנוּ</p>
</blockquote>

<blockquote>
<p>כִּי לָדַעַת זֹאֹת נִשְׂגְּבָה מִלֵב אְנוֹשׁ.</p>
</blockquote>

<blockquote>
<p>וְלָכֵן נְבָרֵךְ יָהּ וְנוֹדֶה חַסְדּוֹ לְעוֹלָם</p>
</blockquote>

<blockquote>
<p>וְאֶת מִצְוֹתָיו נִשְׁמֹר וּכְחֵפֶץ לִבּוֹ נַעֲשֶׂה</p>
</blockquote>

<blockquote>
<p>כִּי זֶה כָּל הָאָדָם. אַךְ אַחֲרֵי הַחִלּוֹתָ</p>
</blockquote>

<blockquote>
<p>לְגַלּוֹת לָנוּ בְּעַנְוָתְךָ סִתְרֵי פְלִיאוֹת שָׁמַיִם</p>
</blockquote>

<blockquote>
<p>לְמַעַן נֵדַע לְהִזָּהֵר וְלֹא נִפֹּל בַּפָּח</p>
</blockquote>

<blockquote>
<p>הוֹאֵל נָא בְחַסְדְּךָ לָשִׁית אֱלֵינוּ נוֹסָפוֹת</p>
</blockquote>

<blockquote>
<p>וְסַפֵּר לָנוּ קַדְמֹנִיּוֹת לְמַעַן נֵדַע וְנַשְׂכִּיל</p>
</blockquote>

<blockquote>
<p>אֵיךְ נַעֲשׂוּ מִקֶּדֶם שָׁמַיִם רָמִים אֵלֶּה</p>
</blockquote>

<blockquote>
<p>רָמִים וְנִשָּׂאִים וְנֶאְדָּרִים בִּמְאוֹרֵי אֵשׁ</p>
</blockquote>

<blockquote>
<p>הָרָצִים וְשָׁבִים וְאֵין מִסְפָּר לָמוֹ;</p>
</blockquote>

<blockquote>
<p>מַה־זֶּה הָרוּחַ הַהוֹלֵךְ לְמֶרְחֲבֵי אָרֶץ</p>
</blockquote>

<blockquote>
<p>הוֹלֵךְ וְסוֹבֵב בְּתֵבֵל בִּמְלוֹא כָל מָקוֹם</p>
</blockquote>

<blockquote>
<p>אֵין מָקוֹם רֵק כַּמַּיִם לַיָּם מְכַסִּים;</p>
</blockquote>

<blockquote>
<p>מֶה הָיְתָה הַנְּסִבָּה לְשֹׁכֵן עַד וְקָדוֹשׁ</p>
</blockquote>

<blockquote>
<p>לִבְנוֹת בְּאַבְנֵי בֹהוּ תֵּבֵל זוּ הַחֲדָשָׁה</p>
</blockquote>

<blockquote>
<p>לֵאמֹר לַחֹשֶׁךְ אוֹר וּלְתֹהוּ הֱוֵא אָרֶץ;</p>
</blockquote>

<blockquote>
<p>וְכַמֶּה הָיוּ יְמֵי הַמַּעֲשֶׂה מֵהָחֵל וְעַד כַּלֵּה.</p>
</blockquote>

<blockquote>
<p>הוֹדִיעֵנוּ נָא אֵלֶּה אִם יֵשׁ לְאֵל יָדֶךָ</p>
</blockquote>

<blockquote>
<p>וְלֹא חֵקֶר אֱלוֹהַּ וְתַכְלִית שַׁדַּי נְבַקֵּשׁ</p>
</blockquote>

<blockquote>
<p>כִּי אִם לָדַעַת מַעֲשֵׂי יָדָיו הַגְּדֹלִים</p>
</blockquote>

<blockquote>
<p>לְמַעַן נְהַלֵֹל אֹתָם כַּאֲשֶׁר נוֹסִיף לְדַעְתָּם.</p>
</blockquote>

<blockquote>
<p>עוֹד הַיּוֹם גָּדוֹל וְאַתָּה לֹא תַעֲבֹר</p>
</blockquote>

<blockquote>
<p>טֶרֶם יַשְׁלִים הַשֶּמֶש לָרוּץ אֹרַח תְּקוּפָתוֹ</p>
</blockquote>

<blockquote>
<p>וְאוּלַי לְקוֹלְךָ יַעֲמֹד וְיִדֹּם בְּרוּם שָׁמַיִם</p>
</blockquote>

<blockquote>
<p>כִּי יִתְאָו לְהִתְמַהְמֵהַּ עַד אֲשֶׁר תְּסַפֵּר</p>
</blockquote>

<blockquote>
<p>אֵיךְ נִבְרָא וְהוּכַן לִהְיוֹת מָאוֹר הַגָּדוֹל</p>
</blockquote>

<blockquote>
<p>וְאֵיךְ נוֹלְדָה תֵּבֵל וְיָצְאָה מִתְּהוֹם רַבָּה.</p>
</blockquote>

<blockquote>
<p>וְאִם יָחִישׁוּ יָבוֹאוּ הַיָּרֵח וְכוֹכְבֵי עֶרֶב</p>
</blockquote>

<blockquote>
<p>לִשְׁמֹעַ דְּבָרֶיךָ הַנְּעִימִים; הֲלֹא הֵם יָבִיאוּ</p>
</blockquote>

<blockquote>
<p>עֵת שֶׁקֶט וּדְמָמָה וְנִשְׁמָעֲךָ כָּל הַלַּיְלָה</p>
</blockquote>

<blockquote>
<p>שֵׁנָה לֹא נִרְאֶה וּתְנוּמָה תִרְחַק מֵעַפְעַפֵּינוּ</p>
</blockquote>

<blockquote>
<p>עַד תֹּם שִׁירֶךְ וּנְשַׁלֵּחֲךָ כְּאוֹר הַבֹּקֶר.&quot;</p>

<br />

<p>כָּזֹאת שָׁאַל אָדָם מֵאֵת אֹרֵחַ הַנִּכְבָּד</p>
</blockquote>

<blockquote>
<p>וְזֶה עָנָהוּ בְקוֹל כְּקוֹל יְהֹוָה בֶּהָדָר:</p>

<br />

<p>&quot;גַּם שְׁאֵלָתְךָ זֹאת תִּנָּתֵן לְךָ אָדָם</p>
</blockquote>

<blockquote>
<p>כִּי הֵיטַבְתָּ לִשְׁאוֹל; אַךְ אֵיזֶה שָׂרָף</p>
</blockquote>

<blockquote>
<p>יְמַלֵּל גְּבוּרוֹת יְהֹוָה? וְאַיֵּה לֵב אָדָם</p>
</blockquote>

<blockquote>
<p>יָבִין מַעֲשֶׂה הַיּוֹצֵר? אוּלָם מְעַט מֵהַרְבֵּה</p>
</blockquote>

<blockquote>
<p>תַּקְשִׁיב אָזְנֶךָ לְמַעַן תֵּדַע וְתַכִּיר</p>
</blockquote>

<blockquote>
<p>כִּי גָדוֹל אֲדוֹנֵינוּ וְתִמְצָא נַחַת לְנַפְשֶׁךָ</p>
</blockquote>

<blockquote>
<p>כִּי כֵן צֻוֵּיתִי לְמַלֵּא מִשְׁאֲלוֹת לִבֶּךָ</p>
</blockquote>

<blockquote>
<p>בְּחָכְמָה מוֹרָשָׁה לְךָ בְּקַו וְחֶבֶל נִסְמָן.</p>
</blockquote>

<blockquote>
<p>רַק אַל תַּסִּיג גְּבוּל וְאַל תַּחֲקֹר</p>
</blockquote>

<blockquote>
<p>גְּדֹלוֹת וְנִפְלָאוֹת מִמֶּךָ; כִּי הַנִּסְתָּרוֹת</p>
</blockquote>

<blockquote>
<p>לַיְהֹוָה אֱלֹהֵינוּ לְבַדּוֹ אֵין אֶחָד אִתּוֹ</p>
</blockquote>

<blockquote>
<p>יוֹדֵעַ רָזֵי עוֹלָם גַּם בַּשָּׁמַיִם וּבָאָרֶץ.</p>
</blockquote>

<blockquote>
<p>יֵשׁ לְךָ לִלְמוֹד וְלַהְגּוֹת בַּנִּגְלוֹת</p>
</blockquote>

<blockquote>
<p>אַךְ אַל תִּשְׁכַּח כִּי הַחָכְמָה כְּמָזוֹן</p>
</blockquote>

<blockquote>
<p>אָכֹל תֹּאכַל דַּיּךָּ לְמַלֵּא רַעֲבוֹן נַפְשֶׁךָ</p>
</blockquote>

<blockquote>
<p>וְאִם תַּרֲבֶּה לֶאֱכֹל מֵאֲשֶׁר תָּכִיל הַקֵּבָה</p>
</blockquote>

<blockquote>
<p>יִהְיֶה לְךָ לְזָרָא וְאִם תּוֹסִיף לְהִתְחַכֵּם</p>
</blockquote>

<blockquote>
<p>מֵאֲשֶׁר יָכִיל הַלֵּב חָכְמָה תִהְיֶה לְאִוֶּלֶת</p>
</blockquote>

<blockquote>
<p>עַתָּה הַסְכֵּת וּשְׁמָע כַּאֲשֶׁר נִדַּח הַשָּׂטָן</p>
</blockquote>

<blockquote>
<p>(הוּא הַנִּקְרָא בְשֵׁם הֵילֵל בֶּן־שָׁחַר</p>
</blockquote>

<blockquote>
<p>כִּי כְכוֹכַב הַשַּחַר בֵּין כּוֹכְבֵי אוֹר</p>
</blockquote>

<blockquote>
<p>כֵּן עָלָה לְפָנִים מֵבֵּין צְבָא הַמָּרוֹם)</p>
</blockquote>

<blockquote>
<p>וְנָפַל מִשָּׁמַיִם לִמְקוֹמוֹ הֶעַרוּךְ לוֹ בִשְׁאוֹל</p>
</blockquote>

<blockquote>
<p>עִם כָּל מַחֲנֵהוּ; וּבֶן הָאֱלֹהִים הַגָּדוֹל</p>
</blockquote>

<blockquote>
<p>בְּרֹאשׁ חֵיל קְדוֹשָׁיו שָׁב מֵהַכּוֹת אוֹיְבָיו</p>
</blockquote>

<blockquote>
<p>אָז יָשַׁב אֱלֹהִים עַל כִּסֵּא קָדְשׁוֹ</p>
</blockquote>

<blockquote>
<p>וְעֵינוֹ לְרִבְבוֹת יְרֵאָיו וַיּאֹמֶר לִבְנוֹ יְחִידוֹ:</p>

<br />

<p>&quot;הָאוֹיֵב הַמְקַנֵּא בָנוּ לֹא עָמְדָה עֲצָתוֹ</p>
</blockquote>

<blockquote>
<p>וְלַשָּוְא אָמַר בְּלִבּוֹ כֻּלָּם יִמְרְדוּ כָמוֹהוּ</p>
</blockquote>

<blockquote>
<p>וּבְזְרוֹעַ כֹּחָם יַעֲלֶה עַל בָּמֳתֵי עֶלְיוֹן</p>
</blockquote>

<blockquote>
<p>יִלְכֹּד אֵיתָן מוֹשָׁבוֹ כִּי הוֹרִישׁ יוֹרִישֶׁנּוּ</p>
</blockquote>

<blockquote>
<p>וְּבְכַחַשׁ זֶה מָשַׁךְ וְהִתְעָה אַחֲרָיו רַבִּים</p>
</blockquote>

<blockquote>
<p>אֲשֶׁר מְקוֹמָם בָּזֶה לֹא יַכִּירֵם עוֹד.</p>
</blockquote>

<blockquote>
<p>אַךְ הִנְנִי רֹאֶה שֹׁמְרֵי אֱמֻנִים פֹּה</p>
</blockquote>

<blockquote>
<p>רַבִּים אֲשֶׁר אִתָּנוּ מִכָּל אֲשֶׁר אוֹתָם</p>
</blockquote>

<blockquote>
<p>וּמִסְפָּרָם רַב לָהֶם לְמַלֵּא מַמְלַכְתִּי הָרְחָבָה</p>
</blockquote>

<blockquote>
<p>לְבַקֵּר בְּהֵיכַל קָדְשִׁי וּלְשָׁרֵת לְפָנַי כַּמִּשְׁפָּט.</p>
</blockquote>

<blockquote>
<p>אַךְ פֶּן יִתְהַלֵּל הָרָע בְּרָעָתוֹ לֵאמֹר</p>
</blockquote>

<blockquote>
<p>שֹׁכְנֵי הַשָּמַיִם נִשְׁאֲרוּ מְעַט מֵהַרְבֶּה</p>
</blockquote>

<blockquote>
<p>וּבַאֲבֹד רְשָׁעִים קִינָה וְלֹא רִנָּה</p>
</blockquote>

<blockquote>
<p>לָכֵן הִנְנִי בֹרֵא תֵּבֵל חֲדָשָׁה כְּרָגַע</p>
</blockquote>

<blockquote>
<p>וּמִזֶּרַע אִישׁ אֶחָד אֲנָשִׁים לְאֵין מִסְפָּר</p>
</blockquote>

<blockquote>
<p>לָשֶׁבֶת שָׁמָּה לְבַדָּם וְלֹא אִתָּנוּ פֹּה</p>
</blockquote>

<blockquote>
<p>עַד אֲשֶׁר יֵלְכוּ בְצִדְקָתָם מֵחַיִל לְחָיִל</p>
</blockquote>

<blockquote>
<p>וְהָיָה עֵקֶב יִשְׁמְעוּן בְּקוֹלִי כָּל הָיָּמִים</p>
</blockquote>

<blockquote>
<p>יָסֹלּוּ לָהֶם דֶּרֶךְ וְיַעֲלוּ לִשְׁכֹּן בְּתוֹכֵינוּ</p>
</blockquote>

<blockquote>
<p>וְהָיְתָה הָאָרֶץ כַּשָּׁמַיִם וְהַשָּׁמַיִם כָּאָרֶץ</p>
</blockquote>

<blockquote>
<p>מַמְלָכָה וּמִשְׁפָּחָה אַחַת מָשׂוֹשׂ לְדֹר וָדֹר.</p>
</blockquote>

<blockquote>
<p>וְאַתֶּם צְבָא הַמָּרוֹם שׁוּבוּ וּשְׁבוּ בַמֶּרְחָב</p>
</blockquote>

<blockquote>
<p>וְעַל פִּיךָ בְּנִי יְחִידִי אֲנִי עֹשֵׂה אֵלֶּה</p>
</blockquote>

<blockquote>
<p>כִּי דְבָרִי אָתָּה. אַתָּה תְדַבֵּר וְיֶהִי</p>
</blockquote>

<blockquote>
<p>כִּי רוּחִי עָלֶיךָ וְכֹחִי בְיָדְךָ נָתַתִּי.</p>
</blockquote>

<blockquote>
<p>לֵךְ וְהַגְבֵּל חֵלֶק מִן תְּהוֹם הַגָּדוֹל</p>
</blockquote>

<blockquote>
<p>וֶאֱמָר אֵלָיו: יְהִי לְשָׁמַיִם וָאָרֶץ.</p>
</blockquote>

<blockquote>
<p>הֵן הַתְּהוֹם גָּדוֹל לְאֵין סוֹף וּגְבוּל</p>
</blockquote>

<blockquote>
<p>כִּי אֵת מְקוֹמוֹ אֲנִי מָלֵא בִּכְבוֹדִי</p>
</blockquote>

<blockquote>
<p>וְאֵין מָקוֹם רֵק. וְאַף כִּי אָנֹכִי אֵין־סוֹף</p>
</blockquote>

<blockquote>
<p>בְּכָל זֹאת אֶעְצֹר וְאַגְבִּיל שֶׁפַע טוּבִי</p>
</blockquote>

<blockquote>
<p>וְאֵיטִיב אֲשֶׁר אֵיטִיב אוֹ אֶחְדַּל לְהֵיטִיב</p>
</blockquote>

<blockquote>
<p>וּבִרְצוֹנִי אֱעְשֶׂה זֹאת אֵין אֹנֵס וּמִקְרֶה</p>
</blockquote>

<blockquote>
<p>כִּי רְצוֹנִי לְבַד חֹק הוּא וְלֹא יַעֲבוֹר.&quot;</p>

<br />

<p>&quot;הַדָּבָר יָצֹא יָצָא מֵפִּי אֵל שַׁדַּי</p>
</blockquote>

<blockquote>
<p>וּבְנוֹ מִלֵּא אַחֲרָיו כִּי הוּא דְּבַר יְהֹוָה.</p>
</blockquote>

<blockquote>
<p>וְדַע כִּי פָעֳלֵי אֵל עֲשׂוּיִם בְּפַעַם אֶחָת</p>
</blockquote>

<blockquote>
<p>בִּזְמַן מְעַט רֶגַע חִישׁ קַל כְּמוֹ הֶגֶה</p>
</blockquote>

<blockquote>
<p>אַךְ אָדָם לֹא יָבִין וְלֹא יְסֻפַּר בְּאָזְנָיו</p>
</blockquote>

<blockquote>
<p>כִּי אִם בַּאֲמָרִים אֹמֶר אֵחֲרֵי אֹמֵר</p>
</blockquote>

<blockquote>
<p>כְּדֶרֶךְ כָּל הָאָרֶץ וְאֹרַח כַּאֲנָשִׁים.&quot;</p>

<br />

<p>&quot;וְקוֹל עֲצַת יְהֹוָה נִשְּמַע בְּרִנָּה וְצָהֳלָה</p>
</blockquote>

<blockquote>
<p>וַיָּרִיעוּ בְנֵי אֱלֹהִים וַיְזַמְּרוּ כָבוֹד לִשְׁמוֹ</p>
</blockquote>

<blockquote>
<p>וְדִבְרֵי רָצוֹן וְשָׁלוֹם לַאֲנָשִׁים אֲשֶׁר יֻצָּרוּ</p>
</blockquote>

<blockquote>
<p>וַיֹּאמְרוּ הָבוּ כָבוֹד לָאֵל קַנָּא וְנֹקֵם!</p>
</blockquote>

<blockquote>
<p>זֵדִים הֵנִיס מִפָּנָיו וַיְגָרְשֵׁם מִנְּוֵה צַדִּיקִים</p>
</blockquote>

<blockquote>
<p>הָבוּ כָבוֹד וָעֹז! כִּי רָעַת הָאוֹיֵב</p>
</blockquote>

<blockquote>
<p>אֱלֹהִים חֲשָׁבָה לְטוֹבָה וַיְצַו כַּיּוֹם הַזֶּה</p>
</blockquote>

<blockquote>
<p>לִבְרֹא עֲדַת יְשָׁרִים תַּחַת מַלֲאֲכֵי רָעִים</p>
</blockquote>

<blockquote>
<p>לְהַשְׂבִּיעַ תֵּבֵל טוּבוֹ וְחַסְדּוֹ לְדֹר דֹּרִים.&quot;</p>

<br />

<p>וְשִׁיר מַלְאָכִים זֶה טֶרֶם עָבַר קוֹלוֹ</p>
</blockquote>

<blockquote>
<p>הוֹפִיעַ בֶּן הָאֱלֹהִים לְהָחֵל מְלַאכְתּוֹ</p>
</blockquote>

<blockquote>
<p>גְּבוּרָה אֵזוֹר חֲלָצָיו וְהוֹד מַלְכוּת בְּרֹאשׁוֹ</p>
</blockquote>

<blockquote>
<p>וּבִינָה וָחֶסֶד יְעַטְּרוּהוּ כְּתֹאַר פְּנֵי אֱלֹהִים</p>
</blockquote>

<blockquote>
<p>אַלְפֵי כְרוּבִים וּשְׂרָפִים סָבִיב לְרִכְבּוֹ יְהַלֵּכוּן</p>
</blockquote>

<blockquote>
<p>וְחֵיל גִּבּוֹרֵי כֹחַ שָׂרִים יוֹשְׁבִים לַכִּסֵּא</p>
</blockquote>

<blockquote>
<p>וַהֲמוֹן מַרְכָּבוֹת מְעוֹפְפוֹת מִבֵּית נֶשֶׁק יָהּ</p>
</blockquote>

<blockquote>
<p>הֲלֹא הֵנָּה הַיֹּצְאוֹת מִבֵּין שְׁנֵי הֶהָרִים</p>
</blockquote>

<blockquote>
<p>וְהֶהָרִים הָרֵי נְחֹשֶׁת; כִּי עֹמְדוֹת שָׁם</p>
</blockquote>

<blockquote>
<p>נְכוֹנוֹת בִּפְאֵר וְהָדָר וּשְׁמֻרוֹת מִימֵי קֶדֶם</p>
</blockquote>

<blockquote>
<p>לְמוֹעֵד פְּלֹנִי אַלְמֹנִי.<a href="#fn:31" id="fnref:31" title="see footnote" class="footnote"><sup>31</sup></a> וְעַתָּה בָאוּ כְרָגַע</p>
</blockquote>

<blockquote>
<p>כִּי רוּחַ חַיָּה בָהֶן לָלֶכֶת אַחֲרֵי אֲדֹנֵיהֶן.</p>
</blockquote>

<blockquote>
<p>אָז נָסַבּוּ שַׁעֲרֵי שָׁמַיִם עַל צִירֵיהֶם</p>
</blockquote>

<blockquote>
<p>וּפִתְחֵי עוֹלָם נִפְתְּחוּ לִפְנֵי מֶלֶךְ הַכָּבוֹד</p>
</blockquote>

<blockquote>
<p>הַבָּא לִבְרֹא תֵבֵל בִּדְבַר יְהֹוָה וְרוּחוֹ.</p>
</blockquote>

<blockquote>
<p>וְכֵן עָמְדוּ כֻלָּם בְּפֶתַח שַׁעַר הַשָּׁמַיִם</p>
</blockquote>

<blockquote>
<p>וַיַּבִּיטוּ בִתְהוֹם רַבָּה הַזֹּעֵף כְּיָם גָּדוֹל</p>
</blockquote>

<blockquote>
<p>אָפֵל שָׁמֵם וְשֹׁמֵם סְעָרָה תְרוֹמֵם גַּלָּיו</p>
</blockquote>

<blockquote>
<p>וּמִשְׁבָּרָיו יַעֲלוּ יֵרְדוּ כְּהָרִים וַעֲמָקִים יַחְדָּיו.</p>
</blockquote>

<blockquote>
<p>וְהִנֵּה קוֹל קֹרֵא כִּדְבַר מֶלֶךְ שִׁלְטוֹן</p>
</blockquote>

<blockquote>
<p>&quot;הַחֲרִישׁוּ גַלִּים הֹמִים! הַס יָם זֹעֵף!</p>
</blockquote>

<blockquote>
<p>רַב לָכֶם לִפְרֹעַ רַב לִפְרֹעַ פְּרָעוֹת!&quot;</p>

<br />

<p>&quot;מִדֵּי דַבְּרוֹ כָזֹאת נָשְׂאוּהוּ כַנְפֵי הַכְּרוּבִים</p>
</blockquote>

<blockquote>
<p>וַיֵּדָא מֶרְחָק רַב בִּגְבוּל תֹּהוּ מִתָּחַת</p>
</blockquote>

<blockquote>
<p>כִּי תֹהוּ הִקְשִׁיב לְקוֹלוֹ וַיִּשְׁתֹּק מִזַּעְפּוֹ.</p>
</blockquote>

<blockquote>
<p>וְאַחֲרָיו נָסְעוּ צְבָאָיו חֵיל מַלְאָכָיו אַדִּירִים</p>
</blockquote>

<blockquote>
<p>לִרְאוֹת הַבְּרִיאָה בְהִבָּרְאָהּ נִפְלְאוֹת יַד אֵל</p>
</blockquote>

<blockquote>
<p>וְשָׁם עָמְדוּ הָאוֹפַנִּים וְכָל הֲמוֹן צְבָאָיו</p>
</blockquote>

<blockquote>
<p>וַיִּקַּח חוּג זָהָב מֵאוֹצָר אֱלֹהִים בְּיָדוֹ</p>
</blockquote>

<blockquote>
<p>לָתֵת מִדָּה לְתֵבֵל וְחֹק לְכָל נוֹצָר</p>
</blockquote>

<blockquote>
<p>וַיִּתְקַע כַּף הַחוּג בְּקֶרֶב הַתְּהוֹם בַּתָּוֶךְ</p>
</blockquote>

<blockquote>
<p>וּבְכַף הַשְּנִיָּה חָקַק מַעְגָּל גָּדוֹל סָבִיב</p>
</blockquote>

<blockquote>
<p>וַיֹּאמַר &quot;עַד פֹּה תָבוֹאִי זֶה גְבוּלֵךְ תֵּבֵל!</p>
</blockquote>

<blockquote>
<p>לֹא תוֹסִיפִי עָלָיו וְלֹא תִגְרְעִי מִמֶּנּוּ&quot;</p>

<br />

<p>וּבָזֹאת בָּרָא אֱלֹהִים אֵת הַשָּׁמַיִם וְהָאָרֶץ.</p>
</blockquote>

<blockquote>
<p>וְהָאָרֶץ הָיְתָה עוֹד סָרַת תֹּאַר וְצוּרָה</p>
</blockquote>

<blockquote>
<p>וְחֹשֶׁךְ עַל פְּנֵי תְהוֹם; אַךְ רוּחַ אֱלֹהִים</p>
</blockquote>

<blockquote>
<p>רָבְצָה וְרָחֲפָה בִכְנָפֶיה עַל אַגְמֵי מָיִם</p>
</blockquote>

<blockquote>
<p>וַתְּחַלֵּק חֹם וְחַיִּים לְכָל זוֹב וָלֵחַ</p>
</blockquote>

<blockquote>
<p>וְאֵת טִיט הַיָּוֵן אוֹ רֶפֶשׁ וּשְׁמָרִם</p>
</blockquote>

<blockquote>
<p>אֲשֶׁר אֵין לָהֶם חֵלֶק וְנַחֲלָה בַחַיִּים</p>
</blockquote>

<blockquote>
<p>הִדִּיחָה לְתַחְתִּיוֹת אֶרֶץ וַחֲלָקִים דּוֹמִים בְּמִינָם</p>
</blockquote>

<blockquote>
<p>נָסְכָה לְמַסֵּכָה אַחַת אוֹ הִדְבִּיקָה לַאֲחָדִים</p>
</blockquote>

<blockquote>
<p>וַיִּקְרְבוּ עֶצֶם לְעַצְמוֹ כָּל חֵלֶק לְמִינֵהוּ</p>
</blockquote>

<blockquote>
<p>וּבְכָל מָקוֹם רֵק טָוְתָה פִּיחַ הָאָרֶץ</p>
</blockquote>

<blockquote>
<p>כְּמוֹ מַטְוֶה בְיָדֶיהָ וַיְהִי לְרוּחַ מִסָּבִיב</p>
</blockquote>

<blockquote>
<p>וְהָאָרֶץ עָמְדָה בַתָּוֶךְ כִּתְלוּיָה עַל בְּלִימָה.</p>
</blockquote>

<blockquote>
<p>וַיֹּאמֶר אֱלֹהִים יְהִי אוֹר וַיְהִי אוֹר.</p>
</blockquote>

<blockquote>
<p>הוּא הָאוֹר הָרִאשוֹן וְהַזַּךְ בִּיסוֹדֵי עוֹלָם</p>
</blockquote>

<blockquote>
<p>אֲשֶׁר נִבְקַע מִקָּדִים וְהוֹפִיעַ בְּמַחֲשַׁכִּים</p>
</blockquote>

<blockquote>
<p>טֶרֶם זָרַח הַשֶּׁמֶשׁ; כִּי שָׁכַן בַּעֲרָפֶל</p>
</blockquote>

<blockquote>
<p>וְעוֹדֶנּוּ לֹא יָצָא מִתּוֹךְ עַנְנֵי חֻפָּתוֹ.</p>
</blockquote>

<blockquote>
<p>וַיַּרְא אֱלֹהִים אֶת הָאוֹר כִּי טוֹב</p>
</blockquote>

<blockquote>
<p>וַיַּבְדֵּל בֵּין הָאוֹר וּבֵין הַחֹשֶׁךְ</p>
</blockquote>

<blockquote>
<p>וַיִּקְרָא לָאוֹר יוֹם וְלַחֹשֶׁךְ קָרָא לָיְלָה</p>
</blockquote>

<blockquote>
<p>וַיְהִי עֶרֶב וַיְהִי בֹקֶר יוֹם אֶחָד.</p>
</blockquote>

<blockquote>
<p>גַּם מְשֹׁרְרֵי מָרוֹם כִּרְאוֹתָם אֶת הָאוֹר</p>
</blockquote>

<blockquote>
<p>נָשְׂאוּ שִׁיר וּרְנָנָה עֲלֵי נֵבֶל וְכִנּוֹר</p>
</blockquote>

<blockquote>
<p>וְחָגּוּ יוֹם הֻלֶּדֶת אֵת הַשָּׁמַיִם וְהָאָרֶץ</p>
</blockquote>

<blockquote>
<p>בְּקוֹל תּוֹדָה לַיהֹוָה כִּי אֵלֶּה יָדָיו יָצָרוּ</p>
</blockquote>

<blockquote>
<p>בָּעֶרֶב הָרִאשוֹן פָּתְחוּ וְלַבֹּקֶר הִשְׁלִימוּ רִנָּה.</p>
</blockquote>

<blockquote>
<p>וַיֹּאמֶר אֱלֹהִים יְהִי רָקִיעַ בְּתוֹךְ הַמָּיִם</p>
</blockquote>

<blockquote>
<p>וִיהִי מַבְדִּיל בֵּין מַיִם לָמָיִם. וַיַעַשׂ אֱלֹהִים</p>
</blockquote>

<blockquote>
<p>רָקִיעַ מוּצָק טָהוֹר הַנָּטוּי מִסָּבִיב לָאָרֶץ</p>
</blockquote>

<blockquote>
<p>כְּצָמִיד פָּתִיל עָלֶיהָ וְעֹלֶה כְהַר גַּבְנֻנִּים</p>
</blockquote>

<blockquote>
<p>וְהוּא קִיר מַבְדִּיל בֵּין הַמַּיִם מִתָּחַת</p>
</blockquote>

<blockquote>
<p>וּבֵין מֵימֵי הַיָּם אֲשֶׁר מֵעַל לָרָקִיעַ.</p>
</blockquote>

<blockquote>
<p>כִּי יָם גָּדוֹל מוּצָּק בָּהִיר וָזָךְ</p>
</blockquote>

<blockquote>
<p>כִּזְכוּכִית אוֹ כְשַׁיִשׁ סוֹבֵב מֵעַל לָרָקִיעַ</p>
</blockquote>

<blockquote>
<p>לְהָגֵן בְּעַד תֵּבֵל לְבַל יִנָּטֶה עָלֶיהָ</p>
</blockquote>

<blockquote>
<p>קַו תֹּהוּ וָבֹהוּ מִתְּהוֹם הַהוֹלֵךְ וְסֹעֵר</p>
</blockquote>

<blockquote>
<p>וּמָחָה אֹתָהּ כַצַלַּחַת מָחָה וְהָפַךְ עַל פָּנֶיהָ.</p>
</blockquote>

<blockquote>
<p>וַיִּקְרָא לָרָקִיעַ שָׁמָיִם. וְשִׁיר עֶרֶב וָבֹקֶר</p>
</blockquote>

<blockquote>
<p>הוּשַׁר בְּמַקְהֵלִים גַּם בְּיוֹם הַשֵּׁנִי.&quot;</p>

<br />

<p>&quot;וְהָאָרֶץ הַנִּבְרַאַת עוֹדֶנָּה לֹא נִרְאֲתָה</p>
</blockquote>

<blockquote>
<p>כִּי טְמוּנָה בַמַּיִם כְאֶפְרֹחַ בַּבֵּיצָה.</p>
</blockquote>

<blockquote>
<p>וְלֹא לְחִנָּם כִּסָּה אֹתָהּ יָם שֹׁטֵף מִסָּבִיב</p>
</blockquote>

<blockquote>
<p>כִּי אִם הִשְׁקָה וְהִרְוָה רֶחֶם הָאֲדָמָה</p>
</blockquote>

<blockquote>
<p>לְמַעַן תַּזְרִיעַ זֶרַע וְתִתֵּן אֶת יְבוּלָהּ</p>
</blockquote>

<blockquote>
<p>לְעֵת מְלֹאת הַיָּמִים כְּאֵם כָּל חָי.</p>
</blockquote>

<blockquote>
<p>וַיֹּאמֶר אֱלֹהִים יִקָּווּ הַמַּיִם מִתַּחַת הַשָּׁמַיִם</p>
</blockquote>

<blockquote>
<p>אֶל מָקוֹם אֶחָד וְתֵרָאֶה הַיַּבָּשָׁה.</p>
</blockquote>

<blockquote>
<p>וּכְרֶגַע נִרְאוּ הָרִים עֹלִים מִתּוֹךְ הַמָּיִם</p>
</blockquote>

<blockquote>
<p>גַּבֵּיהֶם לָעָב יַגִּיעוּ וְרָאשֵׁיהֶם עַד שְׁחָקִים</p>
</blockquote>

<blockquote>
<p>וְכַאֲשֶׁר צָבוּ בִטְנֵיהֶם וְרָמוּ נִשָּׂאוּ לִמְאֹד</p>
</blockquote>

<blockquote>
<p>כֵּן נִפְתְּחוּ לְעֻמָּתָם עֲמָקִים גְּדוֹלִים רְחָבִים</p>
</blockquote>

<blockquote>
<p>לִהְיוֹת לְמִקְוֵה הַמָּיִם. וְאֶל עֲמָקִים אֵלֶּה</p>
</blockquote>

<blockquote>
<p>נָהֲרוּ הַמַּיִם בְּחִפָּזוֹן. כִּרְסִיסִים מִפְּנֵי חֹם</p>
</blockquote>

<blockquote>
<p>יִתְאַחֲדוּ מַהֵר לַאֲחָדִים כֵּן נֶעֶרְמוּ יַחְדָּיו</p>
</blockquote>

<blockquote>
<p>וְשָׁטְפוּ כְזֶרֶם קִיר לַמָּקוֹם יָסַד לָהֶם</p>
</blockquote>

<blockquote>
<p>כִּי כֵן הָיָה דְבַר הַמֶּלֶךְ נָחוּץ.</p>
</blockquote>

<blockquote>
<p>כּי כִגְדוּדִים יִתְאַסְּפוּ מַהֵר לְקוֹל שׁוֹפָר</p>
</blockquote>

<blockquote>
<p>כֵּן נִבְהֲלוּ נֶחְפָּזוּ הֲמוֹן מַיִם אַדִּירִים</p>
</blockquote>

<blockquote>
<p>וְגַלִּים אַחֲרֵי גַלִּים יַעַבְרוּ בַאֲשֶׁר יַעֲבֹרוּ</p>
</blockquote>

<blockquote>
<p>פַּעַם כְּמֻגָּרִים בַּמּוֹרָד פּעַם כּנֹזְלִים בַּמְישׁוֹר</p>
</blockquote>

<blockquote>
<p>אֵין הַר וָסֶלַע לְמַעְצָר לָהֶם בַּדֶּרֶךְ</p>
</blockquote>

<blockquote>
<p>כִּי פָרְצוּ וְשָׁטְפוּ מִתַּחַת לָאָרֶץ</p>
</blockquote>

<blockquote>
<p>אוֹ נָטוּ וְסָבְבוּ אֳרָחוֹת עֲקַלְקַלּוֹת</p>
</blockquote>

<blockquote>
<p>עַד אֲשֶׁר בָּאוּ וְהִשְׁתַּפְּכוּ לְמָקוֹם אֶחָד</p>
</blockquote>

<blockquote>
<p>כַּאֲשֶׁר אָמַר אֱלֹהִים תֵּרָאֶה הַיָּבָּשָׁה.</p>
</blockquote>

<blockquote>
<p>וַיִּקְרָא לַיַּבָּשָׁה אֶרֶץ וּלְמִקְוֵה הַמַּיִם יַמִּים</p>
</blockquote>

<blockquote>
<p>וַיַּרְא כִּי טוֹב. וַיֹּאמֶר תַּדְשֵׁא הָאָרֶץ</p>
</blockquote>

<blockquote>
<p>דֶּשֶׁא עֵשֶׂב מַזְרִיעַ זֶרַע עֵץ פְּרִי</p>
</blockquote>

<blockquote>
<p>עֹשֶׂה פְרִי לְמִינוֹ אֲשֶׁר זַרְעוֹ בוֹ עַל הָאָרֶץ.</p>
</blockquote>

<blockquote>
<p>עוֹד דְּבָרוֹ בְפִיו וְהָאָרֶץ אֲשֶׁר יָצְאָה</p>
</blockquote>

<blockquote>
<p>בְּעֵירֹם וּבְחֹסֶר כֹּל בְּאֵין כְּסוּת וַעֲדָיִם</p>
</blockquote>

<blockquote>
<p>לָבֲשָׁה דֶשֶׁא כַבֶּגֶד וְיֶרֶק כִּסָּה מַעֲרֻמֶּיהָ</p>
</blockquote>

<blockquote>
<p>וְאַחֲרֵי כֵן הוֹצִיאָה צֶמַח עָלִים וְנִצָּנִים</p>
</blockquote>

<blockquote>
<p>מִתֲעַלְּסִים בְּחֵן צְבָעִים וּמְפִיקִים רֵיחַ נִיחֹחַ</p>
</blockquote>

<blockquote>
<p>הַגֶּפֶן פִּתַּח הַסְּמָדַר וְאַשְׁכְּלוֹתֶיהָ הִבְשִילוּ עֲנָבִים</p>
</blockquote>

<blockquote>
<p>כְּעֵץ אַדִּיר הָיָה הַקִּיקָיוֹן בִּן לָיְלָה</p>
</blockquote>

<blockquote>
<p>וְשִׁבָּלִים עֹלוֹת בְּקָנֶה כְּמוֹ רְמָחִים בַּשָּׂדֶה</p>
</blockquote>

<blockquote>
<p>וְגַם חֲרֻלִּים יְסֻפָּחוּ וְסִירִים סְבֻכִים גְּבֻלָתוֹ.</p>
</blockquote>

<blockquote>
<p>אָז יִשְׂגֶּה אֶרֶז וְכֹל עֲצֵי לְבָנוֹן</p>
</blockquote>

<blockquote>
<p>כָּל נְטַע שַׁעֲשׁוּעִים וְעֵץ פְּרִי לְמִינֵהוּ</p>
</blockquote>

<blockquote>
<p>הָרִים נָשְׂאוּ צֶאֱלִים כְּמִגְבָּעוֹת עַל רֹאשָׁם</p>
</blockquote>

<blockquote>
<p>וַעֲמָקִים רַב תְּבוּאוֹת; וַתִּמָּלֵא הָאָרֶץ זָרַע</p>
</blockquote>

<blockquote>
<p>וַתָּשֶׂם זֵר לַנַּחַל וּבֵן פֹּרָת עֲלֵי עָיִן</p>
</blockquote>

<blockquote>
<p>וַתְּהִי הָאָרֶץ כַּשָּׁמַיִם כְּמוֹשָׁב לִבְנֵי אֱלֹהִים</p>
</blockquote>

<blockquote>
<p>אַף כִּי עַד הֵנָּה לֹא הִמְטִיר אֱלֹהִים</p>
</blockquote>

<blockquote>
<p>וְגַם אָדָם אַיִן לַעֲבֹד אֶת הָאֲדָמָה</p>
</blockquote>

<blockquote>
<p>רַק אֵד יַעֲלֶה וְהִשְׁקָה אֶת הָאֲדָמָה</p>
</blockquote>

<blockquote>
<p>וְהוֹלִידָהּ וְהִצְמִיחָהּ וְהִרְוָה שִׂיחַ וָעֵשֶׂב</p>
</blockquote>

<blockquote>
<p>אֲשֶׁר עָשָׂה אֱלֹהִים. וַיַּרְא כִּי טוֹב</p>
</blockquote>

<blockquote>
<p>וְקוֹל נִשְׁמַע בְּמַקְהֵלִים עֶרֶב וָבֹקֶר שְׁלִישִי!&quot;</p>

<br />

<p>&quot;וַיֹּאמֶר אֱלֹהִים יְהִי מְאֹרֹת בִּרְקִיעַ הַשָּׁמַיִם</p>
</blockquote>

<blockquote>
<p>לְהַבְדִּיל בֵּין הַיּוֹם וּבֵין הַלָּיְלָה</p>
</blockquote>

<blockquote>
<p>וְהָיוּ לְאֹתֹת וּלְמוֹעֲדִים וּלְיָמִים וְשָׁנִים</p>
</blockquote>

<blockquote>
<p>וְהָיוּ לִמְאוֹרֹת בִּרְקִיעַ הַשָּׁמַיִם</p>
</blockquote>

<blockquote>
<p>לְהָאִיר עַל הָאָרֶץ וַיְהִי כֵן:</p>
</blockquote>

<blockquote>
<p>וַיַּעַשׂ אֱלֹהִים אֶת שְׁנֵי הַמְּאֹרֹת הַגְּדֹלִים</p>
</blockquote>

<blockquote>
<p>אֶת הַמָּאוֹר הַגָּדֹל לְמֶמְשֶׁלֶת הַיּוֹם</p>
</blockquote>

<blockquote>
<p>וְאֶת הַמָּאוֹר הַקָּטֹן לְמֶמְשֶׁלֶת הַלַּיְלָה</p>
</blockquote>

<blockquote>
<p>וְאֵת הַכּוֹכָבִים. וַיּתֵּן אֹתָם אֱלֹהִים</p>
</blockquote>

<blockquote>
<p>בִּרְקִיעַ הַשָּׁמַיִם לְהָאִיר עַל הָאָרֶץ</p>
</blockquote>

<blockquote>
<p>וְלִמְשֹׁל בַּיּוֹם וְבַלַּיְלָה וּלְהַבְדִּיל בֵּין הָאוֹר</p>
</blockquote>

<blockquote>
<p>וּבֵין הַחֹשֶׁךְ וַיַּרְא אֱלֹהִים כִּי טוֹב.</p>
</blockquote>

<blockquote>
<p>מִכָּל צְבָא הַשָּׁמַיִים יָצַר הַשֶּׁמֶשׁ רִאשֹׁנָה</p>
</blockquote>

<blockquote>
<p>כַּדּוּר רְחַב יָדַיִם בְּלֹא אוֹר בַּתְּחִלָּה</p>
</blockquote>

<blockquote>
<p>אַף כִּי עַצְמוֹ כְּעֶצֶם הַשָּׁמַיִם לָטֹהַר</p>
</blockquote>

<blockquote>
<p>וְאַחַר עָשָׂה אֵת הַיָּרֵחַ כְּעָגֹל כָּסֶף</p>
</blockquote>

<blockquote>
<p>וְכוֹכָבִים כַּקָּטֹן כַּגָּדֹל וַיִּזְרָעֵם בַּשָּׁמַיִם</p>
</blockquote>

<blockquote>
<p>כְּזֶרַע בַּשָּׂדֶה לָרֹב. מֵאוֹר הַצָּפוּן בַּמָּרוֹם</p>
</blockquote>

<blockquote>
<p>אָצַל חֵלֶק שִׁבְעָתַיִם עַל פְּנֵי הַשֶּׁמֶשׁ</p>
</blockquote>

<blockquote>
<p>כִּי יְצָרוֹ בְחָכְמָה וּבָרָא בוֹ נְקָבִים</p>
</blockquote>

<blockquote>
<p>נְקָבִים וַחֲלִילִים דַּקִּים לִשְׁתּוֹת מִנְּהַר דִּי־נוּר</p>
</blockquote>

<blockquote>
<p>וּלְהָכִיל שְׁבִיב אִשּׁוֹ בְּקִרְבּוֹ וַיְהִי לְהֵיכַל הָאוֹר.</p>
</blockquote>

<blockquote>
<p>וְהוּא הַמָּקוֹר לַכּוֹכָבִים לִשְׁאֹב אוֹרָם מִמֶּנּוּ</p>
</blockquote>

<blockquote>
<p>וְגַם כּוֹכַב הַשַּׁחַר קַרְנַיִם מִיָּדוֹ לוֹ</p>
</blockquote>

<blockquote>
<p>וְהַמְָּאוֹר הַגָּדוֹל הַזֶּה הוֹפִיעַ תְּחִלָּה</p>
</blockquote>

<blockquote>
<p>בִּמְלֹא אוֹרוֹ בְּמִזְרָח כְּמֹשֵׁל בַּיּוֹם</p>
</blockquote>

<blockquote>
<p>הָאָרֶץ הֵאִירָה מִכְּבוֹדוֹ וְקַוָּיו בִּקְצֵה תֵבֵל</p>
</blockquote>

<blockquote>
<p>וּמֵחוּג שָׁמַיִם יָשִׂישׂ לָרוּץ אֹרַח תְּקוּפָתוֹ</p>
</blockquote>

<blockquote>
<p>מִפָּנָיו יַעַבְרוּ בְמָחוֹל נֶשֶׁף וְכוֹכְבֵי לֶכֶת</p>
</blockquote>

<blockquote>
<p>וּמָעְגְּלֵיהֶם יִרְעֲפוּן דֶּשֶׁן וְטַל בְּרָכָה מֵתָּחַת.</p>
</blockquote>

<blockquote>
<p>וְיָּרֵחַ הַמָּאוֹר הַקָּטָן הוּכַן בִּפְאַת מַעֲרָב</p>
</blockquote>

<blockquote>
<p>כִּרְאִי לְעֻמַּת הַשֶּׁמֶשׁ בְּאוֹר לֹא לוֹ</p>
</blockquote>

<blockquote>
<p>וְשָׁם יִשְׁמֹר מִשְׁמַרְתּוֹ עַד מוֹעֵד הָעָרֶב</p>
</blockquote>

<blockquote>
<p>אָז יַעֲלֶה וְיַגִּיהַּ כִּי יִסֹּב מִזְרָחָה</p>
</blockquote>

<blockquote>
<p>עַל צִיר הַשָּׁמַיִם וְיַחֲזִיק מֶמְשֶׁלֶת הַלַּיְלָה</p>
</blockquote>

<blockquote>
<p>בְּעֵזֶר צָבָא רָב כּוֹכָבִים קְטַנִּים מִמֶּנּוּ</p>
</blockquote>

<blockquote>
<p>אֲשֶׁר יַזְהִירוּ בָרָקִיעַ לַאֲלָפִים וְלִרְבָבוֹת</p>
</blockquote>

<blockquote>
<p>וּמְאֹרוֹת אֵלֶּה הַחֲדָשִׁים הַנֹּצְצִים כְּסַפִּירִים</p>
</blockquote>

<blockquote>
<p>הִרְנִינוּ עֶרֶב וָבֹקֶר וְעִטְּרוּ יוֹם רְבִיעִי.</p>

<br />

<p>וַיֹּאמֶר אֱלֹהִים יִשְׁרְצוּ הַמַּיִם שֶׁרֶץ</p>
</blockquote>

<blockquote>
<p>נֶפֶשׁ חַיָּה וְעוֹף יְעוֹפֵף עַל הָאָרֶץ</p>
</blockquote>

<blockquote>
<p>עַל פְּנֵי רְקִיעַ הַשָּׁמָיִם. וַיִּבְרָא אֱלֹהִים</p>
</blockquote>

<blockquote>
<p>אֶת הַתַּנִּינִם הַגְּדֹלִים וְאֵת כָּל נֶפֶשׁ</p>
</blockquote>

<blockquote>
<p>הַחַיָּה הָרֹמֶשֶׂת אְשֶׁר שָׁרְצוּ הַמַּיִם לְמִינֵהֶם</p>
</blockquote>

<blockquote>
<p>וְאֵת עוֹף כָּנָף לְמִינֵהוּ וַיַּרְא כִּי טוֹב</p>
</blockquote>

<blockquote>
<p>וַיְבָרֶךְ אֹתָם לֵאמֹר פְּרוּ וְּרְבוּ וּמִלְאוּ</p>
</blockquote>

<blockquote>
<p>אֶת הַמַּיִם בַּיַּמִּים וְהָעוֹף יִרֶב בָּאָרֶץ</p>
</blockquote>

<blockquote>
<p>וּבְכֵן יָם וְנַחַל תְּעָלָה אוֹ יְאוֹר</p>
</blockquote>

<blockquote>
<p>כִּל מִקְוֵה מַיִם מָלְאוּ שֶׁרֶץ כַּחוֹל</p>
</blockquote>

<blockquote>
<p>וְדָגִים כְּעָפָר לָרֹב בַּעֲלֵי סְנַפִּיר וְקַשְׂקֶשֶׂת<a href="#fn:32" id="fnref:32" title="see footnote" class="footnote"><sup>32</sup></a></p>
</blockquote>

<blockquote>
<p>עֹבְרִים אֶחָד אֶחָד אוֹ צְמָדִים צְמָדִים</p>
</blockquote>

<blockquote>
<p>אַחַר טֶרֶף יִדְרֹשׁוּ וְחָצִיר וְסוּף לַחְמָם</p>
</blockquote>

<blockquote>
<p>רַבִּים לְמֵרָחוֹק יִתְעוּ בְּסֵתֶר קָנֶה וּבִצָּה</p>
</blockquote>

<blockquote>
<p>אוֹ יְזַנְּקוּ יְנַתְּרוּ לְהֵרָאוֹת לְעֵין הַשֶּׁמֶשׁ</p>
</blockquote>

<blockquote>
<p>בְּסִרְיוֹן קַשְׂקַשִׂים לְבוּשָׁם עִם נְקֻדּוֹת זָהָב</p>
</blockquote>

<blockquote>
<p>וְרַבִּים יִשְׁכְּנוּ בְּבָתֵּי נַפְשָׁם וּמוֹלַדְתָּם</p>
</blockquote>

<blockquote>
<p>בָּתִּים כְּבָתֵּי הַשֵּׁן וְעַל לֵחַ לְבַד יִחְיוּ</p>
</blockquote>

<blockquote>
<p>אוֹ יֵאֶרְבוּ לְטַרְפָם תַּחַת שֵׁן סֶלַע וּמְצוּדָה.</p>
</blockquote>

<blockquote>
<p>תַּנִינִים וְחַיְתוֹ יָם יְשַׂחֲקוּ עַל פְּנֵי מָיִם</p>
</blockquote>

<blockquote>
<p>וּמֵהֶם גְּדֹלִים וְאַדִּירִים יַרְתִּיחוּ כְּסִיר מְצוּלָה</p>
</blockquote>

<blockquote>
<p>שָׁם לִוְיָתָן הַגָּדוֹל יִשְׂחֶה אוֹ יִישָׁן</p>
</blockquote>

<blockquote>
<p>מִשְׂתָּרֵעַ כְּצוּר נִשְׁקָף עַל פְּנֵי הַיָּם</p>
</blockquote>

<blockquote>
<p>אוֹ כְאִי עֹבֵר וְנֹסֵעַ הֵנָּה וָהֵנָּה</p>
</blockquote>

<blockquote>
<p>נָהָר יָגִיחַ אֶל קִרְבּוֹ וּמִנְּחִירָיו יְקִיאֶנּוּ.</p>
</blockquote>

<blockquote>
<p>גַּם מְחִלּוֹת וַאֲגַמִּים בֹּץ וְחוֹף נְהָרוֹת</p>
</blockquote>

<blockquote>
<p>יֵחַמוּ בֵיצִים בְּחֵיק וְכִמְעַט רֶגַע תִּבָּקַעְנָה</p>
</blockquote>

<blockquote>
<p>וְאֶפְרֹחִים עֲרוּמִים בְּצֵאתָם יִלְבְּשׁוּ רִקְמָה וָנֹצָה</p>
</blockquote>

<blockquote>
<p>יִשְׂאוּ כָנָף וָאֵבֶר יָשׁוּטוּ יַגְבִּיהוּ עוּף</p>
</blockquote>

<blockquote>
<p>יַגִּיעוּ לְעָבִים מִמַּעַל וְיִבְזוּ אֶרֶץ מִתָּחַת.</p>
</blockquote>

<blockquote>
<p>שָׁם הַנֶּשֶׁר וְהַחֲסִידָה יָלִינוּ בִסְעִיף סֶלַע</p>
</blockquote>

<blockquote>
<p>בְּרֹאשׁ אֶרֶז יְקַנֵּנוּ. רַבִּים מִבַּעֲלֵי כָנָף</p>
</blockquote>

<blockquote>
<p>יִדֹּדוּן יִדֹּדוּן לְבָדָד וְרַבִּים מְחֻכָּמִים מֵהֶם</p>
</blockquote>

<blockquote>
<p>יַעַרְכוּ מַעֲרָכָה יֵצְאוּ גְדוּדִים גְּדוּדִים</p>
</blockquote>

<blockquote>
<p>יָשִׂימוּ לְדֶרֶךְ פְּעָמֵיהֶם כִּי יֹדְעִים מוֹעֲדֵיהֶם</p>
</blockquote>

<blockquote>
<p>יָעוּפוּ שְׁכֶם אֶחָד מֵעַל לְיַמִּים וַאֲרָצוֹת</p>
</blockquote>

<blockquote>
<p>וְאִישׁ אָחִיו יַעֲזֹרוּ. כֵּן יַאֲבֶר סוּס וְעָגוּר</p>
</blockquote>

<blockquote>
<p>עַל כַּנְפֵי רוּחַ יִפְרְשׁוּ כַנְפֵיהֶם לְתֵימָן</p>
</blockquote>

<blockquote>
<p>וְשֹׁמְרִים עֶת־בּוֹאָם מִדֵּי שָׁנָה בְשָׁנָה.</p>
</blockquote>

<blockquote>
<p>צִפָּרִים קְטַנִּים יִדֹּדוּן מִבַּד אֶל בַּד</p>
</blockquote>

<blockquote>
<p>יִתְּנוּ קוֹלָם בַּשִּׁיר מִבֵּין עֲפָאִים בַּיַּעַר</p>
</blockquote>

<blockquote>
<p>וּבְצֶבַע רִקְמָה וְנֹצָה מִתְעַלְּסִים עַד עָרֶב.</p>
</blockquote>

<blockquote>
<p>וִיפֵה קוֹל אֶחָד נְעִים זְמִרוֹת הַצִּפָּרִים</p>
</blockquote>

<blockquote>
<p>לֹא יֶחְדַּל לָתֵת נֹעַם זְמִרוֹתָיו בַּלָּיְלָה.</p>
</blockquote>

<blockquote>
<p>אֲחָדִים יֹדְעִים לִשְׂחוֹת עַל פְּנֵי הַמָּיִם</p>
</blockquote>

<blockquote>
<p>וּבִנְהָרוֹת וּבְרֵכוֹת יָשׁוּטוּ יִרְחֲצוּ אֶת בְּשָׂרָם</p>
</blockquote>

<blockquote>
<p>וּמֵהֶם אֶרֶךְ הַצַּוָּאר<a href="#fn:33" id="fnref:33" title="see footnote" class="footnote"><sup>33</sup></a> נָטוּי כְמִגְדַּל הַשֵּׁן</p>
</blockquote>

<blockquote>
<p>וּלְבֶן כְּנָפַיִם מֵחָלָב יָשׁוּט בְּיֶתֶר חֵן</p>
</blockquote>

<blockquote>
<p>כְּצִי אַדִּיר בְּתִפְאַרְתּוֹ. וּלְעִתִּים גַּם הֵמָּה</p>
</blockquote>

<blockquote>
<p>יַעֲלוּ מִן הָרַחֲצָה וִיעוֹפְפוּ בְלֵב הָרָקִיעַ.</p>
</blockquote>

<blockquote>
<p>וַאֲחָדִים יִדְרְכוּ יַבֶּשֶׁת בַּמַּיִם לֹא יָבוֹאוּ</p>
</blockquote>

<blockquote>
<p>תַּרְנְגֹל גִּבּוֹר בָּעוֹף קֹרֵא וּמֵבִין הָעִתִּים</p>
</blockquote>

<blockquote>
<p>וְתֻכִּי רַב הַזָּנָב יְפֵה נֹצָה וּצְבָעִים</p>
</blockquote>

<blockquote>
<p>כְּמַרְאֵה קֶשֶׁת בֶּעָנָן וּמְלֹא עֵינַיִם כַּכּוֹכָבִים.</p>
</blockquote>

<blockquote>
<p>כָּזֹאת מִלְאוּ הַדָּגִים אֵת מִקְוֵה הַמָּיִם</p>
</blockquote>

<blockquote>
<p>וְעוֹף כָּל כָּנָף אֵת פְּנֵי הָרָקִיעַ</p>
</blockquote>

<blockquote>
<p>וְקוֹל נִשְׁמַע בַּמָּרוֹם עֶרֶב וָבֹקֶר חֲמִישִׁי!</p>

<br />

<p>כְּבוֹא יוֹם הַשִּׁשִּׁי אַחֲרוֹן לִימֵי הַבְּרִיאָה</p>
</blockquote>

<blockquote>
<p>עָלָה אֱלֹהִים בִּתְרוּעָה בְּקוֹל שִׁיר הַשָּׁחַר</p>
</blockquote>

<blockquote>
<p>וַיֹּאמֶר תּוֹצֵא הָאָרֶץ נֶפֶשׁ חַיָּה לְמִינָהּ</p>
</blockquote>

<blockquote>
<p>בְּהֵמָה וָרֶמֶשׂ וְחַיְתוֹ־אֶרֶץ לְמִינָהּ.</p>
</blockquote>

<blockquote>
<p>וְהָאָרֶץ שָׁמְעָה בְקוֹלוֹ וַתּפְתַּח אֵת רַחְמָהּ</p>
</blockquote>

<blockquote>
<p>וַתֵּלֶד נֶפֶשׁ חַיָּה רַבִּים לְאֵין מִסְפָּר</p>
</blockquote>

<blockquote>
<p>שְׁלֵמִים בְּקוֹמָתָם וְגָדְלָם אֵין אֵבֶר נֶעְדָּר.</p>
</blockquote>

<blockquote>
<p>כֹּל חַיַּת הַשָּׂדֶה עָלְתָה מִבֶּטֶן אֲדָמָה</p>
</blockquote>

<blockquote>
<p>כְּמוֹ מֵחוּר וּמָעוֹן; וּצְמָדִים קָמוּ הָלָכוּ</p>
</blockquote>

<blockquote>
<p>בַּיַּעַר אוֹ בַסְבָךְ בַּחֹרְשָׁה אוֹ בַמְּעָרָה</p>
</blockquote>

<blockquote>
<p>בְּהֵמָה בָקָר וָצֹאן קָמוּ וְרָעוּ כְדָבְרָם</p>
</blockquote>

<blockquote>
<p>עֲדָרִים אוֹ פְזוּרִים בַּבִּקְעָה וְנְאוֹת דֶּשֶׁא.</p>
</blockquote>

<blockquote>
<p>מִתַּלְמֵי שָׂדַי יִוָּלֵד פַּר מַקְרִן מַפְרִיס</p>
</blockquote>

<blockquote>
<p>וּמֵרִגְבֵי עָפָר יַעֲלֶה יִתְנַעֵר כְּפִיר</p>
</blockquote>

<blockquote>
<p>וּמְקַפֵּץ בְּרַגְלָיו כְּבֹרֵחַ מִבֵּית אַסִּיר</p>
</blockquote>

<blockquote>
<p>וְיַחְפֹּץ קְוֻצּוֹת צַוָּארוֹ כָּאֲרִי בָא בַשָּׁנִים.</p>
</blockquote>

<blockquote>
<p>שָּם יַעֲלוּ יָצִיצוּ זְאֵב דּוֹב וְנָמֵר</p>
</blockquote>

<blockquote>
<p>וַעֲפָר חֹרֵיהֶם יִתְפּוֹרֵר יִהְיֶה לְגַלִּים</p>
</blockquote>

<blockquote>
<p>וּצְבִי הַקַל בְּרַגְלָיו בָּקַע אֶרֶץ מִתָּחַת</p>
</blockquote>

<blockquote>
<p>וּקְרָנָיו יְשֹׂרְגוּ כַעֲנָפִים עַל רֹאשׁוֹ.</p>
</blockquote>

<blockquote>
<p>גַּם בְּהֵמוֹת הַגָּדֹל אֵין עַל עָפָר מָשְׁלוֹ</p>
</blockquote>

<blockquote>
<p>יִתְרֹצֵץ בְּקֶרֶב הָאָרֶץ וְיָצָא בְרָב־כֹּחוֹ</p>
</blockquote>

<blockquote>
<p>כְּבָשִׂים בְּצִמְרָם יַעֲלוּ כְצֶמַח הַשָּׂדֶה</p>
</blockquote>

<blockquote>
<p>הָלֹךְ וְגָעוֹ בַבִּקְעָה וְאַחַר יָרוֹק יִדְרֹשוֹ</p>
</blockquote>

<blockquote>
<p>וְכֹל חַיְתוֹ־מַיִם וְתַנִּין נֹשֵׂא שִׁרְיָה</p>
</blockquote>

<blockquote>
<p>עָלוּ מֵרֶחֶם הוֹרָתָם בֵּין יָם וְיַבָּשָׁה.</p>
</blockquote>

<blockquote>
<p>בְּפַעַם אַחַת נִרְאוּ רֶמֶשׂ רִמָּה וְתוֹלֵעָה</p>
</blockquote>

<blockquote>
<p>מְרַחֲפֵי גַּף וָאֵבֶר יְפֵי תֹאַר וּמַרְאֶה</p>
</blockquote>

<blockquote>
<p>עֹטֵי שָׁנִי וַעֲדָנִים וּלְבוּשֵׁי תְכֵלֶת וְאַרְגָּמָן</p>
</blockquote>

<blockquote>
<p>עִם נְקֻדּוֹת זָהָב; מֵהֶם אֲרֻכִּים וְדַקִּים</p>
</blockquote>

<blockquote>
<p>כִּפְתִילִים עֲלֵי אֹרַח גַּבְלֻת מַעֲשֵֹה רֶשֶׁת;</p>
</blockquote>

<blockquote>
<p>מֵהֶם שְׂרָפִים גְּדֹלִים וְעָבִים לִמְאֹד</p>
</blockquote>

<blockquote>
<p>כִּגְלִילִים מְמֻלָּאִים כֶּפֶל מַעֲשֵׂה עָבֹת</p>
</blockquote>

<blockquote>
<p>וְגַם כְּנָפַיִם לָהֶם; וּמֵהֶם קְטַנֵּי אָרֶץ</p>
</blockquote>

<blockquote>
<p>הַנְּמָלִים לֵב רָחָב בְּקֶרֶב גְּוִיָּה קְטַנָּה</p>
</blockquote>

<blockquote>
<p>הַמּכִינִים אֵת מַאֲכָלָם לְכַלְכֵּל כָּל עֲדָתָם</p>
</blockquote>

<blockquote>
<p>וְיַד חָרוּצִים לָהֶם לִהְיוֹת לְמָשָׁל לְזוּלָתָם.</p>
</blockquote>

<blockquote>
<p>וְאַחֲרֵיהֶם נָהֲרוּ וּבָאוּ עֲדַת דְּבוֹרִים</p>
</blockquote>

<blockquote>
<p>הֵן הֵנָּה הַנְּקֵבוֹת נֹתְנוֹת מָזוֹן וָטֶרֶף</p>
</blockquote>

<blockquote>
<p>לְבַעֲלֵיהֶן הָעֲצֵלִים וּבֹנוֹת בָּתֵּי דוֹנָג</p>
</blockquote>

<blockquote>
<p>מְלֵאִים נֹפֶת צוּפִים לִהְיוֹת לְמִחְיָה לָהֶן.</p>
</blockquote>

<blockquote>
<p>וּשְׁאָר צֶאֱצָאֵי אֶרֶץ לֹא יִמָּנֶה מֵרֹב</p>
</blockquote>

<blockquote>
<p>וּלְמוֹתָר הוּא לָשֵׂאת שְׁמוֹתָם עַל שְׂפָתָי</p>
</blockquote>

<blockquote>
<p>כִּי יָדַעְתָּ אֹתָם וְנָתַתָּ לָהֶם שֵׁמוֹת.</p>
</blockquote>

<blockquote>
<p>גַּם נָחָשׁ הֶעָרוּם מִכֹּל חַיַּת הַשָּׂדֶה</p>
</blockquote>

<blockquote>
<p>לֹא נֶעְלָם מִמֶּךָ; גָּדוֹל וְנוֹרָא הוּא</p>
</blockquote>

<blockquote>
<p>עֵינָיו כַּנְחֹשֶׁת קָלָל וְצַוָּארוֹ לָבוּשׁ רַעְמָה</p>
</blockquote>

<blockquote>
<p>אַךְ לֹא לְךָ לִמְחִתָּה כִּי סָר לְמִשְׁמַעְתֶּךָ.&quot;</p>

<br />

<p>&quot;כָּל אֵלֶּה נִבְרְאוּ בְּשֵׁשֶׁת יְמֵי הַמַּעֲשֶׂה</p>
</blockquote>

<blockquote>
<p>כָּל גַּלְגְּלֵּי הַשָּׁמַיִם יָסֹבּוּ עַל תְּקוּפָתָם</p>
</blockquote>

<blockquote>
<p>כַּאֲשֶׁר נָגְעָה בָּם יַד הַמֵּנִיעַ הָרִאשׁוֹן</p>
</blockquote>

<blockquote>
<p>אֶרֶץ לָבְשָׁה בִּגְדֵי תִפְאַרְתָּהּ וַתִּשְׂמָח</p>
</blockquote>

<blockquote>
<p>עוֹף כָּנָף יָעוּף עַל פְּנֵי הָרָקִיעַ</p>
</blockquote>

<blockquote>
<p>דָּגָה תִשְׂחֶה בַמַּיִם וְחַיָּה תְהַלֵּךְ בַּיַּבָּשֶׁת.</p>
</blockquote>

<blockquote>
<p>אַךְ יוֹם הַשִּׁשִּׁי עוֹדֶנּוּ לֹא עָבַר</p>
</blockquote>

<blockquote>
<p>וְגַם לֹא בִצַּע עוֹד תַּכְלִית מַעֲשֵׂהוּ</p>
</blockquote>

<blockquote>
<p>מַעֲשֵׁה יְדֵי אָמָן; כִּי עוֹד יֶחְסַר</p>
</blockquote>

<blockquote>
<p>יְקוּם גְּבַהּ קוֹמָה אִישׁ שֶׂכֶל וּתְבוּנָה</p>
</blockquote>

<blockquote>
<p>לֹא כְאַחַד הַכְּפוּפִים וְלֹא דוֹמֶה לַבְּהֵמָה</p>
</blockquote>

<blockquote>
<p>כִּי הוֹלֵךְ קוֹמְמִיּוּת וְהָדוּר בְּצֶלֶם פָּנָיו</p>
</blockquote>

<blockquote>
<p>יִהְיֶה לְרֹאשׁ וּלְשָׂר לְכָל יוֹשְׁבֵי תֵבֶל</p>
</blockquote>

<blockquote>
<p>וּבְדַעְתּוֹ אֶת נַפְשׁוֹ יִמְשֹׁל כְּלֵב אֱלֹהִים</p>
</blockquote>

<blockquote>
<p>וְתוֹדָה יָשִׁיב לוֹ עַל כָּל תַּגְמוּלוֹהִי</p>
</blockquote>

<blockquote>
<p>וּבְכָל נַפְשׁוֹ וּמְאֹדוֹ יִשָּׂא עֵינוֹ לַמָּרוֹם</p>
</blockquote>

<blockquote>
<p>לְפָאֵר לְרוֹמֵם וּלְבָרֵךְ שֵׁם הַגָּדֹל וְהַנִּכְבָּד</p>
</blockquote>

<blockquote>
<p>אֲשֶׁר הֵרִימוֹ לְמֹשֵׁל עַל מַעֲשֵׂי יָדָיו.</p>
</blockquote>

<blockquote>
<p>וּלָכֵן אֲבִי עַד אֵל מֵרָחוֹק וּמִקָּרוֹב</p>
</blockquote>

<blockquote>
<p>הִשְׁמִיעַ הוֹד קוֹלוֹ וַיַּעַן וַיֹּאמֶר לִבְנוֹ.&quot;</p>

<br />

<p>&quot;נֵעֲשֶׂה אָדָם בְּצַלְמֵנוּ כִּדְמוּתֵנוּ</p>
</blockquote>

<blockquote>
<p>וְיִרְדּוּ בִדְגַת הַיָּם וְבְעוֹף הַשָּׁמַיִם וּבַבְּהֵמָה</p>
</blockquote>

<blockquote>
<p>וּבֲכָל הָאָרֶץ וּבְכָל הָרֶמֶשׂ הָרֹמֵשׂ עַל הָאָרֶץ.&quot;</p>

<br />

<p>&quot;דְּבָרִים אֵלֶּה אָדָם! דִּבֶּר עָלֶיךָ וַתֶּהִי</p>
</blockquote>

<blockquote>
<p>עָפָר מִן הָאֲדָמָה יָצַר אֹתְךָ בְּצַלְמוֹ</p>
</blockquote>

<blockquote>
<p>בְּצֶלֶם אֱלֹהִים בָּרָא אֹתְךָ וַיִּפַּח בְּאַפֶּיךְ</p>
</blockquote>

<blockquote>
<p>נִשְׁמַת חַיִּים וַתְּהִי לְנֶפֶשׁ חַיָּה</p>
</blockquote>

<blockquote>
<p>זָכָר בָּרָא אֹתְךָ וְאֵת אִשְּתְּךָ נְקֵבָה</p>
</blockquote>

<blockquote>
<p>לְהָקִים לְךָ זֶרַע וַיְבָרֶךְ אֶתְכֶם לֵאמֹר</p>
</blockquote>

<blockquote>
<p>פְּרוּ וּרְבוּ וּמִלְאוּ אֶת הָאָרֶץ וְכִבְשֻׁהָ</p>
</blockquote>

<blockquote>
<p>וּרְדוּ בִדְגַת הַיָּם וּבְעוֹף הַשָּׁמַיִם</p>
</blockquote>

<blockquote>
<p>וּבְכָל חַיָּה הָרֹמֶשֶׂת עַל הָאָרֶץ.</p>
</blockquote>

<blockquote>
<p>וְאַחֲרֵי כֵן הֱבִיאֲךָ לְכֶרֶם חֶמֶד הַזֶּה</p>
</blockquote>

<blockquote>
<p>קֶרֶן בֶּן שָׁמֶן מָלֵא עֲצֵי אֱלֹהִים</p>
</blockquote>

<blockquote>
<p>וּפְרִי טוֹב לְמַאֲכָל וְגַם נֶחְמָד לְמַרְאֶה</p>
</blockquote>

<blockquote>
<p>לִהְיוֹת לְךָ לְאָכְלָה כְּכָל אַוַּת נַפְשֶׁךָ</p>
</blockquote>

<blockquote>
<p>כֹּל פְּרִי לְמִינֵהוּ אֵין אֶחָד נֶעְדָּר</p>
</blockquote>

<blockquote>
<p>וְלֹא חָשַׂךְ מִמְּךָ בִּלְתִּי עֵץ הַדַּעַת</p>
</blockquote>

<blockquote>
<p>כִּי אֹכְלָיו יֵדְעוּ טוֹב וְרָע וְיֶאְשָׁמוּ</p>
</blockquote>

<blockquote>
<p>וּבְיוֹם אֲכָלְךָ מִמֶּנּוּ דַּע כִּי מוֹת תָּמוּת</p>
</blockquote>

<blockquote>
<p>וְלָכֵן הִשָּׁמֶר לְךָ אַל תִּתְאָו לְמַטְעַמּוֹתָיו</p>
</blockquote>

<blockquote>
<p>לְבַל יִקְרְךָ עָוֹן וּמָוֶת הַבָּא בַעֲקֵבוֹ.</p>
</blockquote>

<blockquote>
<p>וּבְכֵן כִּלָּה אֱלֹהִים מְלַאכְתּוֹ אֲשֶׁר בָּרָא</p>
</blockquote>

<blockquote>
<p>וָיַּרְא כָל אֲשֶׁר עָשָׂה וְהִנֵּה טוֹב מְאֹד</p>
</blockquote>

<blockquote>
<p>וַיְהִי עֶרֶב וַיְהִי בֹקֶר יוֹם הַשִּׁשִּׁי.&quot;</p>

<br />

<p>&quot;אַךְ לִפְנוֹת הָעֶרֶב טֶרֶם רַד הַיּוֹם</p>
</blockquote>

<blockquote>
<p>שָׁבַת מִכָּל מְלַאכְתּוֹ אַף כִּי עָיֵף אֵינֶנּוּ</p>
</blockquote>

<blockquote>
<p>וַיָּשָׁב לִשְׁמֵי מָרוֹם לְמוֹשַׁב יְקָרוֹ מִמַּעַל</p>
</blockquote>

<blockquote>
<p>לְמַעַן לִרְאוֹת מִשָּׁם אֵת תֵּבֵל הַחֲדָשָׁה</p>
</blockquote>

<blockquote>
<p>הַנּוֹסְפָה עַל מַמְלַכְתּוֹ מַה הִיא מֵרָחוֹק</p>
</blockquote>

<blockquote>
<p>הֲטוֹבָה וּנְכוֹנָה הִיא כְּסוֹד עֲצָתוֹ מִקֶּדֶם.</p>
</blockquote>

<blockquote>
<p>וְכַאֲשֶׁר שָׁב וְעָלָה הֵרִיעוּ בְנֵי אֱלֹהִים</p>
</blockquote>

<blockquote>
<p>בְּשִׁירֵי קָדְשָׁם הַנְעִימִים וַיֵּצְאוּ אֲחֲרָיו בְּרִנָּה</p>
</blockquote>

<blockquote>
<p>בְּאַלְפֵי כְלֵי זֶמֶר וַתִּבָּקַע הָאָרֶץ בְּקוֹלָם.</p>
</blockquote>

<blockquote>
<p>וְגַם אַתָּה תִזְכֹּר כִּי שָׁמַעְתָּ בְּאָזְנֶיךָ</p>
</blockquote>

<blockquote>
<p>בְּרָן יַחַד הַשָּׁמַיִם וְכָל לַהֲקַת כְּסִילֵיהֶם</p>
</blockquote>

<blockquote>
<p>וְהַכּוֹכָבִים מִמְּסִלּוֹתָם עָמְדוּ לִשְּמֹעַ זִמְרַת־יָהּ</p>
</blockquote>

<blockquote>
<p>וְלִרְאוֹת צְבָא הַמָּרוֹם הָעֹלִים שַׁעַר הַשָּׁמָיִם</p>
</blockquote>

<blockquote>
<p>וְכֵן עָנוּ בְשִׁירֵיהֶם &quot; פִּתְחוּ שַׁעֲרֵי שָׁמַיִם!</p>
</blockquote>

<blockquote>
<p>וְיָבוֹא הַיּוֹצֵר בִּכְבוֹדוֹ! הִנָּשְׂאוּ פִּתְחֵי עוֹלָם</p>
</blockquote>

<blockquote>
<p>וְיָבוֹא יוֹצֵר תֵּבֵל בְּשֵׁשֶׁת יְמֵי הַמַּעֲשֶׂה.</p>
</blockquote>

<blockquote>
<p>הִפָּתְחוּ וְאַל תִּסָּגְרוּ עוֹד לְעוֹלָם</p>
</blockquote>

<blockquote>
<p>זֶה הַדֶּרֶךְ וְהַשַּעַר יֵרֵד וְיַעֲלֶה אֱלֹהִים</p>
</blockquote>

<blockquote>
<p>לְבַקֵּר כְּפַעַם בְּפַעַם אָהֳלֵי יְרֵאָיו בָּאָרֶץ</p>
</blockquote>

<blockquote>
<p>וְיִשְׁלַח מַלְאָכָיו אֲלֵיהֶם בִּפְקוּדַת יְשׁוּעָה וְרַחֲמִים.&quot;</p>

<br />

<p>&quot;כָּזֹאת שָׁרוּ הַשָּׁרִים וְעָלוּ עִם אֱלֹהִים</p>
</blockquote>

<blockquote>
<p>דֶּרֶךְ הַשַּׁעַר וְהָרְחוֹב לְבֵית יְהֹוָה הָעֶלְיוֹן.</p>
</blockquote>

<blockquote>
<p>הַשַּׁעַר אַבְנֵי אֶקְדָּח הָרְחוֹב עַפְרוֹת זָהָב</p>
</blockquote>

<blockquote>
<p>וְתוֹכוֹ רָצוּף סַפִּירִים הֲלֹא הֵם הַכּוֹכָבִים</p>
</blockquote>

<blockquote>
<p>אֲשֶׁר תֶּחֱזֶה בַלֵּילוֹת בִּרְחוֹב הַלָּבָן כְּחָלָב</p>
</blockquote>

<blockquote>
<p>הַדּוֹמֶה לַחֲגוֹרָה לְבָנָה מְעֻלֶּפֶת כּוֹכָבִים.</p>

<br />

<p>&quot;וְהִנֵּה עַתָּה אָתָא עֶרֶב הַשְּׁבִיעִי בָאָרֶץ</p>
</blockquote>

<blockquote>
<p>צְלָלָיו יִנָּטוּ בְעֵדֶן כִּי בָא הַשֶּמֶש</p>
</blockquote>

<blockquote>
<p>וְהָאָמָן בּוֹנֵה תֵּבֵל שָׁב לְכֵס מַלְכוּתוֹ</p>
</blockquote>

<blockquote>
<p>אֲשֶׁר הוּכַן בַּמָּרוֹם בְּרֹאשׁ הָהָר הַקֹּדֶשׁ</p>
</blockquote>

<blockquote>
<p>וַיֵּשֶׁב עָלָיו כְּמִשְׁפָּטוֹ עִם אָבִיו הַגָּדוֹל</p>
</blockquote>

<blockquote>
<p>וְגַם הוּא בִכְבוֹדוֹ הָיָה עִמּוֹ בִמְלַאכְתּוֹ</p>
</blockquote>

<blockquote>
<p>כִּי אֵל מִסְתַּתֵר כְּבוֹדוֹ מָלֵא עוֹלָם</p>
</blockquote>

<blockquote>
<p>וְשָׁם עָמַד לְנֹכָח כְּמוֹ נָגִיד מְצַוֶּה</p>
</blockquote>

<blockquote>
<p>וְעַתָּה שָׁבַת וַיִּנָּפַשׁ בְּעֶצֶם יוֹם הַשְּׁבִיעִי</p>
</blockquote>

<blockquote>
<p>וַיְבָרֶךְ אֹתוֹ וַיְקַדְּשֵׁהוּ כִּי בוֹ שָׁבַת</p>
</blockquote>

<blockquote>
<p>מִן כָּל מְלַאכְתּוֹ. וְלֹא בְשֶׁקֶט וּדְמָמָה</p>
</blockquote>

<blockquote>
<p>שָׁמַר שַׁבָּתוֹן זֶה; כִּנּוֹר חָלִיל וּמְצַלְתַּיִם</p>
</blockquote>

<blockquote>
<p>לֹא נָחוּ וְדָמּוּ; נֵבֶל מִנִּים וְעוּגָב</p>
</blockquote>

<blockquote>
<p>נָתְנוּ קוֹלָם בַּשִּיר; וּמֵיטִיבֵי נַגֵּן הִשְׁמִיעוּ</p>
</blockquote>

<blockquote>
<p>קוֹל עֲנוֹת יְחִידִים וְקוֹל עֲנוֹת מַקְהֵלִים</p>
</blockquote>

<blockquote>
<p>וַעֲתַר עֲנַן הַקְּטֹרֶת עֹלֶה מִמַּחְתּוֹת זָהָב</p>
</blockquote>

<blockquote>
<p>וַיְכַס פְּנֵי הָהָר. וְכָל זֶה הָיָה לְזַמֵּר</p>
</blockquote>

<blockquote>
<p>מַעֲשֵׂה שֵׁשֶׁת יָמִים וְשִׁיר לְיוֹם הַשַּׁבָּת</p>
</blockquote>

<blockquote>
<p>וְכֵן עָנוּ וְאָמָרוּ &quot;גְּדֹלִים מַעֲשֵׂי יְהֹוָה!</p>
</blockquote>

<blockquote>
<p>אֵין חֵקֶר לִגְבוּרָתוֹ. אַיֵה לֵב נָבוֹן</p>
</blockquote>

<blockquote>
<p>יָבוֹא עַד תְּכוּנָתוֹ וְלָשׁוֹן תְּמַלֵּל תְּהִלָּתוֹ!</p>
</blockquote>

<blockquote>
<p>הִגְדַּלְתָּ שִׁמְךָ אֵל בְּשׁוּבְךָ מִן הַמְּלָאכָה</p>
</blockquote>

<blockquote>
<p>נוֹרָאוֹת עָשִׂיתָ בָּם בְּרַעַם גְּבוּרוֹתֶיךָ</p>
</blockquote>

<blockquote>
<p>אַךְ לִבְרֹא בְרִיאָה טוֹב מֵהַכּוֹת אֹתָהּ.</p>
</blockquote>

<blockquote>
<p>מִי יִגַּע בְּךָ לְרָעָה מֶלֶךְ אַדִּיר!</p>
</blockquote>

<blockquote>
<p>מִי יֹאמַר לְמַמְלַכְתֶּךָ עַד פֹּה תָבוֹאִי!</p>
</blockquote>

<blockquote>
<p>גְּאוֹן זֵדִים שִׁבַּרְתָּ וַתָּשֶׁב עֲלֵיהֶם אוֹנָם</p>
</blockquote>

<blockquote>
<p>אַךְ לַשֶּׁקֶר אָמְרוּ לְהַשְׁפִּיל כְּבוֹד שִׁמְךָ</p>
</blockquote>

<blockquote>
<p>וְהַקְטִין מִסְפַּר עֹבְדֶיךָ. כָּל מְבַקֵּשׁ רָעָתֶךָ</p>
</blockquote>

<blockquote>
<p>רָעָתוֹ הוּא מֹצֵא וּלְךָ תִּהְיֶה לְתִפְאֶרֶת</p>
</blockquote>

<blockquote>
<p>כִּי מִקֶּרֶב הָרָעָה תָּבִיא אֵת הַטּוֹבָה</p>
</blockquote>

<blockquote>
<p>וְתֵבֵל הַחֲדָשָׁה לְעֵדָה לְךָ בַּיּוֹם הַזֶּה</p>
</blockquote>

<blockquote>
<p>כִּי בָנִיתָ אֹתָהּ כְּאַחַת מֵעָרֵי הַמַּמְלָכָה</p>
</blockquote>

<blockquote>
<p>מִנֶּגֶד לְשַׁעַר הַשָּׁמַיִם וְנִשְׁקְפָה עַל פְּנֵי הַיָּם</p>
</blockquote>

<blockquote>
<p>הוּא הַיָּם הַגָּדֹל אְשֶׁר מֵעַל לָרָקִיעַ</p>
</blockquote>

<blockquote>
<p>הַנִּרְאֶה כְעֵין זְכוּכִית מָלֵא הֲמוֹן כּוֹכָבִים.</p>
</blockquote>

<blockquote>
<p>כָּל כּוֹכָב וְכוֹכָב לֹא תֹהוּ בָרָאתָ</p>
</blockquote>

<blockquote>
<p>לָשֶׁבֶת יָצַרְתָּ אֹתוֹ אַךְ חֲלִיפוֹת חֻקֵּיהֶם</p>
</blockquote>

<blockquote>
<p>אַתָּה אֱלֹהִים יָדַעְתָּ; וְהָאָרֶץ כְּאַחַת מֵהֶם</p>
</blockquote>

<blockquote>
<p>עֵל יֶמִּים וּנְהָרוֹת יָסַדְתָּ אֹתָהּ מִתָּחַת</p>
</blockquote>

<blockquote>
<p>לִהְיוֹת מָעוֹן נֶחְמָד וּבֵית מוֹשָׁב לָאָדָם.</p>
</blockquote>

<blockquote>
<p>אַשְׁרֶיךָ אָדָם! מָה רַב חֶלְקְךָ גָּבֶר!</p>
</blockquote>

<blockquote>
<p>יְהֹוָה הֱרִימְךָ מֵעָפָר וַיִּבְרָא אֹתְךָ בְּצַלְמוֹ</p>
</blockquote>

<blockquote>
<p>וַתָּבוֹא אֶל הַנַּחֲלָה לְמַעַן תַּעֲבֹד אֹתוֹ</p>
</blockquote>

<blockquote>
<p>וְגַם עֵקֶב זֹאת תִּמְשֹׁל בְּמַעֲשֵׂי יָדָיו</p>
</blockquote>

<blockquote>
<p>בְּכָל אֲשֶׁר בָּאָרֶץ בַּיָּם בַּיַּבָּשָׁה וּבָרוּחַ</p>
</blockquote>

<blockquote>
<p>וּלְמַעַן יִרְבּוּ עֹבְדָיו יַרְבֶּה זַרְעֲךָ כַּחוֹל</p>
</blockquote>

<blockquote>
<p>כֻּלּוֹ זֶרַע אֱמֶת זֶרַע בֵּרַךְ יְהֹוָה.</p>
</blockquote>

<blockquote>
<p>אַשְׁרֵי בְנֵי אָדָם אַשְׁרֵי שֶׁכָּכָה לָהֶם</p>
</blockquote>

<blockquote>
<p>וְאַשְׁרֵי יֹדְעֵי אָשְׁרָם וְהוֹלְכֵי בְתֻמָּם נֶצַח!&quot;</p>
</blockquote>

<blockquote>
<p>כִּכְלוֹת מִזְמוֹר זֶה עָבְרָה הָרִנָּה בַמַּחֲנֶה</p>
</blockquote>

<blockquote>
<p>וְקוֹל קֹרֵא הַלְלוּיָהּ בְּכָל קְצוֹת הַשָּׁמָיִם</p>
</blockquote>

<blockquote>
<p>וַיְהִי לְחֹק וּלְמִשְׁפָּט לִשְׁמֹר אֶת יוֹם הַשַּׁבָּת.&quot;</p>
</blockquote>

<blockquote>
<p>&quot;רְאֵה עַתָּה אָדָם כִּי מִלֵּאתִי מִשְׁאֲלוֹתֶיךָ</p>
</blockquote>

<blockquote>
<p>וְהִגַּדְתִּי תוֹלְדֹת שָׁמַיִם וְאֶרֶץ בְּהִבָּרְאָם</p>
</blockquote>

<blockquote>
<p>וּמֶה הָיָה מֵרֹאשׁ טֶרֶם פָּקַחְתָ עֵינֶיךָ</p>
</blockquote>

<blockquote>
<p>לְמַעַן תֵּדַע זֹאת וּתְסַפֵּר לְדוֹר אַחֲרוֹן.</p>
</blockquote>

<blockquote>
<p>וְאִם עוֹדְךָ חָפֵץ לָדַעַת דִּבְרֵי קַדְמֹנִיּוֹת</p>
</blockquote>

<blockquote>
<p>וּגְדֹלוֹת וְנִפְלָאוֹת מִמְּךָ לֹא תְבַקֵּשׁ דַּבֵּר.</p>

<br />
</blockquote>

<blockquote>
<p><strong>תם ספר שביעי</strong></p>

<br />
</blockquote>

<h2 id="סֵפֶרשְׁמִינִי">סֵפֶר שְׁמִינִי</h2>

<blockquote>
<p>וְהַמַּלְאָךְ חָדַל לְדַבֵּר; אַךְ דְּבָרוֹ הָיָה</p>
</blockquote>

<blockquote>
<p>כְּקֶסֶם עַל שְׂפָתָיו וְאָדָם דִּמָּה בִלְבָבוֹ</p>
</blockquote>

<blockquote>
<p>כִּי עוֹדֶנּוּ מַטִּיף נֹעַם אֲמָרָיו בְּאָזְנָיו</p>
</blockquote>

<blockquote>
<p>ופִתְאֹם הֵקִיץ כְּיָשֵׁן וַיַּעַן בְּקוֹל תּוֹדָה.</p>

<br />

<p>&quot;מָה אָשִׁיב לְךָ וּמַה־מִיָּדִי תִקַּח</p>
</blockquote>

<blockquote>
<p>אֲלוּפִי וּמוֹרִי סֹפֵר מָהִיר בְּקַדְמֹנִיּוֹת!</p>
</blockquote>

<blockquote>
<p>נֶפֶשׁ צְמֵאָה וַעֲיֵפָה הִשְׁקִיתָ מֵי דַעַת</p>
</blockquote>

<blockquote>
<p>וְהִגַּדְתָּ לִי תַעֲלֻמוֹת וּנְצֻרוֹת לֹא יָדַעְתִּי</p>
</blockquote>

<blockquote>
<p>וְגַם אֲנִי שְׁמַעְתִּיךָ בְּשָׂשׂוֹן וְתִמְהוֹן לֵבָב</p>
</blockquote>

<blockquote>
<p>וּלְיוֹצֵר רַב הָעֲלִילִיָּה אֶתֵּן כָּבוֹד וָעֹז</p>
</blockquote>

<blockquote>
<p>כִּי לוֹ הַתִּפְאֶרֶת. אַךְ בְּאַחַת יֵתַע לִבִּי</p>
</blockquote>

<blockquote>
<p>כִּי נִשְׂגְּבָה מִמֶּנִּי אוֹחִילָה כִּי תְבִינֵנִי</p>
</blockquote>

<blockquote>
<p>וּתְבָאֵר כָּל קָשֶׁה. כִּי אֶתְבּוֹנָן בַּבְּרִיאָה</p>
</blockquote>

<blockquote>
<p>וְאֶרְאֶה שָׁמַיִם לָרוּם וּלְאֶרֶץ אַבִּיט מִתַּחַת</p>
</blockquote>

<blockquote>
<p>וְחֶבֶל הַמִּדָּה בְיָדִי לָמֹד אֶת שְׁנֵיהֶם</p>
</blockquote>

<blockquote>
<p>וְהִנֵּה הָאָרֶץ כַּנְּקֻדָּה כְּזֶרַע דַּק בַּשָּׁפֶל</p>
</blockquote>

<blockquote>
<p>לְעֻמַּת גַּלְגַּל הַשָּׁמַיִם אֵין חֵקֶר לְגָדְלוֹ</p>
</blockquote>

<blockquote>
<p>עִם צְבָא הַכּוֹכָבִים לֹא יִסָּפֵר מֵרֹב</p>
</blockquote>

<blockquote>
<p>הַמַּקִּיפִים יוֹם בְּיוֹם מֶרְחָק רַב מְאֹד</p>
</blockquote>

<blockquote>
<p>אֲשֶׁר לֹא יֵחָקֵר; וְכָל הַחֲרָדָה הַזֹּאת</p>
</blockquote>

<blockquote>
<p>רַק לָתֵת אוֹר לְאֶרֶץ עֵפָתָה זוּ</p>
</blockquote>

<blockquote>
<p>וּלְהָבִיא יוֹם וָלַיְלָה לְתֵל אַדְמַת עָפָר</p>
</blockquote>

<blockquote>
<p>וּמִבַּלְעֲדֵי זֹאת לְחִנָּם לְלֹא דָבָר נִבְרָאוּ.</p>
</blockquote>

<blockquote>
<p>עַל זֹאת אֶשְׁתּוֹנָן לִבִּי חָלַק בְּקִרְבִּי</p>
</blockquote>

<blockquote>
<p>אֵיךְ אָמָן הַגָּדוֹל הַמַּפְלִיא לַעֲשׂוֹת כֹּל</p>
</blockquote>

<blockquote>
<p>תִּכֵּן שָׁמַיִם וְאֶרֶץ בְּלֹא עֵרֶךְ שָׁוֶה.</p>
</blockquote>

<blockquote>
<p>אֵיךְ יַטְרִיחַ כַּדּוּרִים רַבִּים וְנִכְבָּדִים</p>
</blockquote>

<blockquote>
<p>לָרוּץ אֹרַח תְּקוּפָתָם מִדֵּי יוֹם בְּיוֹם</p>
</blockquote>

<blockquote>
<p>רַק בִּגְלַל אֶחָד כְּמַר מִדְּלִי יֵחָשֵׁב.</p>
</blockquote>

<blockquote>
<p>הֲלֹא נָקֵל לָאָרֶץ לָנוּעַ עַל אוֹפַנֶּיהָ</p>
</blockquote>

<blockquote>
<p>כִּי קְטַנָּה הִיא מֵהֲמוֹן גַּלְגִּלִּים רַבִּים;</p>
</blockquote>

<blockquote>
<p>וְהִיא לְעוֹלָם עֹמֶדֶת מִמְּקוֹמָהּ לֹא תָמוּשׁ</p>
</blockquote>

<blockquote>
<p>וּגְדֹלִים וְנִכְבָּדִים מִמֶּנָּה יִהְיוּ לָהּ לָמַס</p>
</blockquote>

<blockquote>
<p>רָצִים וְשָׁבִים תָּמִיד לְהָבִיא לָהּ מַחְסֹרָהּ</p>
</blockquote>

<blockquote>
<p>וְחֹם וְאוֹר מִמֶּרְחָק אֲשֶׁר לֹא יְסֻפָּר.&quot;</p>

<br />

<p>כַּדְּבָרִים הָאֵלֶּה דִּבֶּר אָדָם אָבִינוּ הָרִאשׁוֹן</p>
</blockquote>

<blockquote>
<p>וַיָּשֶׂם אֵת פָּנָיו כְּחֹקֵר רָאמוֹת וַעֲמֻקּוֹת</p>
</blockquote>

<blockquote>
<p>וְחַוָּה הַיּוֹשֶׁבֶת מִנֶּגֶד בְּעַנְוַת חֵן וָיֹפִי</p>
</blockquote>

<blockquote>
<p>רָאֲתָה זֹאת וַתָּקָם וַתַּעֲזֹב אֶת הַנִדְבָּרִים</p>
</blockquote>

<blockquote>
<p>וְהֵם הִבִּיטוּ אַחֲרֶיהָ כִּי חָמְדוּ חֶבְרָתָהּ</p>
</blockquote>

<blockquote>
<p>וְהִיא הָלְכָה לָהּ לִרְאוֹת פְּרִי בִכּוּרִים</p>
</blockquote>

<blockquote>
<p>וְנִצָנִּים נָטְעָה יָדָהּ אֲשֶׁר שָׂמְחוּ לִקְרָאתָהּ</p>
</blockquote>

<blockquote>
<p>וְנָתְנוּ רֵיחַ נִחוֹחַ פִּי שְׁנַיִם בְּבוֹאָהּ.</p>
</blockquote>

<blockquote>
<p>אוּלָם גַּם לִבָּהּ חָפֵץ לִשְׁמֹעַ בַּלִּמּוּדִים</p>
</blockquote>

<blockquote>
<p>וְשִׂכְלָהּ רַב לָהּ לְהָבִין מֶחְקְרֵי אָרֶץ</p>
</blockquote>

<blockquote>
<p>אַךְ נַפְשָׁהּ תִבְחַר כִּי אַלּוּף נְעוּרֶיהָ</p>
</blockquote>

<blockquote>
<p>יְאַלֵּף אֹתָהּ דַעַת וְאֵין זָר אִתָּם</p>
</blockquote>

<blockquote>
<p>וְלִשְׁאֹל תּוֹרָה מִפִּיהוּ וְלֹא מִפִּי מַלְאָךְ</p>
</blockquote>

<blockquote>
<p>כִּי אָדָם אִישָּׁהּ מֵשִׁיב דְּבָרִים נְכֹחִים</p>
</blockquote>

<blockquote>
<p>וּמִשְּׂפָתָיו תָּמֹץ נֹפֶת מִלְּבַד אִמְרֵי נֹעַם. –</p>
</blockquote>

<blockquote>
<p>אַיֵּה אֵיפֹה נְבַקֵּשׁ יְקָרִים נְעִימִים כָּאֵלֶּה?</p>
</blockquote>

<blockquote>
<p>הֲנִמְצָא כְמוֹהֶם הַיּוֹם! – וְהִיא הָלְכָה מֵאִתָּם</p>
</blockquote>

<blockquote>
<p>כְּמַלְכָּה בְלִוְיַת חֵן וְעֵינֵי רֹאֶיהָ עָלֶיהָ</p>
</blockquote>

<blockquote>
<p>כִּי בַאֲשֶׁר הִיא שָׁם תַּאֲוָה לָעֵינָיִם.</p>
</blockquote>

<blockquote>
<p>וּרְפָאֵל עָנָה וְאָמַר לְאָדָם בְּרוּחַ נְדִיבָה:</p>

<br />

<p>&quot;כִּי חָקַרְתָּ וְדָרַשְׁתָּ אֵין בְּךָ עַוְלָתָה</p>
</blockquote>

<blockquote>
<p>רְאֵה נָא הַשָּׁמַיִם כְּסֵפֶר יְהֹוָה לְפָנֶיךָ</p>
</blockquote>

<blockquote>
<p>בּוֹ תִקְרָא נִפְלְאֹתָיו וְגַם תִּלְמֹד הָעִתִּים</p>
</blockquote>

<blockquote>
<p>לְהַבְדִּיל בֵּין מוֹעֲדִים יָמִים חֲדָשִׁים וְשָׁנִים</p>
</blockquote>

<blockquote>
<p>וְזֹאת תֵּדַע לְנָכוֹן אִם תַּחְשֹׁב כַּמִּשְׁפָּט</p>
</blockquote>

<blockquote>
<p>וּמוֹקֵשׁ לֹא תִמְצָא אִם הַשָּׁמַיִם יָנוּעוּ</p>
</blockquote>

<blockquote>
<p>אוֹ הָאָרֶץ תָּנוּעַ; כִּי כָזֹאת וְכָזֹאת</p>
</blockquote>

<blockquote>
<p>הִסְתִּיר אָמָן הַגָּדוֹל מֵעֵינֵי אָדָם וּמַלְאָךְ</p>
</blockquote>

<blockquote>
<p>וְלֹא גָלָה סוֹדוֹ אֶל עֲבָדָיו וּמְשָׁרְתָיו</p>
</blockquote>

<blockquote>
<p>פֶּן יָבוֹאוּ לְבַקֵּר וְלֹא לְהַלֵּל מַעֲשָׂיו.</p>
</blockquote>

<blockquote>
<p>וְכַאֲשֶׁר יְנַסּוּ הֵם לָתֵת פֵּשֶׁר דָּבָר</p>
</blockquote>

<blockquote>
<p>עַל בִּנְיָן הַגָּדוֹל בְּחָזוּת שָׁוְא וְתָפֵל</p>
</blockquote>

<blockquote>
<p>כֵּן נוֹטֶה שָׁמַיִם יִשְׂחַק עַל שִׂיחָתָם</p>
</blockquote>

<blockquote>
<p>וְיָנוּד רֹאשׁ לָהֶם בְּשָׁמְעוֹ אֵלֶּה בְכֹה</p>
</blockquote>

<blockquote>
<p>וְאֵלֶּה אֹמְרִים בְּכֹה; כִּי כִצְחֹק הוּא</p>
</blockquote>

<blockquote>
<p>לִרְאוֹת אֵיךְ יְבַטְּאוּ אֵיךְ מִלִּים יַכְבִּירוּ</p>
</blockquote>

<blockquote>
<p>עַל תְּכוּנַת הַשָּׁמַיִם תְּכוּנַת הַכּוֹכָבִים</p>
</blockquote>

<blockquote>
<p>וִיסוֹד תֵּבֵל זוּ פַּעַם יִיגְעוּ לִבְנוֹת</p>
</blockquote>

<blockquote>
<p>וּפַעַם יִיגְעוּ לִפְרֹץ לְמַעַן תֵּת פִּתְרוֹן</p>
</blockquote>

<blockquote>
<p>לְכָל מַחֲזֶה וָמַחֲזֶה. אֵיךְ יִיגְעוּ וְיִיעָפוּ</p>
</blockquote>

<blockquote>
<p>לְהַלְבִּישׁ אֶת תֵּבֵל גַּלְגִּלִּים כִּמְעִילִים סָבִיב</p>
</blockquote>

<blockquote>
<p>זֶה עַל חוּג אֶחָד וְזֶה יוֹצֵא מֵחוּג</p>
</blockquote>

<blockquote>
<p>עָגֹל עֲלֵי עָגֹל וְאוֹפָן בְּתוֹךְ אוֹפָן</p>
</blockquote>

<blockquote>
<p>וַאֲנִי מֵחִקְרֵי לִבְּךָ מַגִּיד עֲתִידוֹת אֵלֶּה</p>
</blockquote>

<blockquote>
<p>כִּי לְמוֹפֵת אַתָּה לְבָנִים יוֹצְאֵי יְרֵכָךְ.</p>
</blockquote>

<blockquote>
<p>וְזֹאת תַּחְשֹׁב לַמִּשְׁפָּט כִּי גְרָמִים גְּדֹלִים</p>
</blockquote>

<blockquote>
<p>לֹא יַעַבְדוּ קְטַנִּים וְכֵן בַּעֲלֵי אוֹר</p>
</blockquote>

<blockquote>
<p>לֹא יִהְיוּ לִמְשָׁרְתִים לִבְנֵי בְלִי אוֹר</p>
</blockquote>

<blockquote>
<p>וְלֹא יִתָּכֵן לְעֶצֶם הַשָּׁמַיִם לָרוּץ אֹרַח</p>
</blockquote>

<blockquote>
<p>בַּעֲבוּר הָאָרֶץ לְבַדָּהּ הַיּשֶׁבֶת וְשֹׁקָטֶת</p>
</blockquote>

<blockquote>
<p>אֲבָל דַּע לְךָ כִּי יִתְרוֹן הָאוֹר</p>
</blockquote>

<blockquote>
<p>וְיִתְרוֹן גְּרָמִים גְּדֹלִים אֵינֶנּוּ יֶתֶר שְׂאֵת.</p>
</blockquote>

<blockquote>
<p>שׁוּר נָא אֶרֶץ קְטַנָּה וְעֵפָתָה זוּ</p>
</blockquote>

<blockquote>
<p>לָהּ יִתְרוֹן גָּדוֹל מִן הַשֶּׁמֶשׁ בְּתִפְאַרְתּוֹ</p>
</blockquote>

<blockquote>
<p>כִּי שׁוֹאֵף זוֹרֵחַ וְלֹא לוֹ יְהִי טוּבוֹ</p>
</blockquote>

<blockquote>
<p>רַק אֶרֶץ פֹּרִיָּה תִּרְאֶה אוֹרוֹ הַטּוֹב</p>
</blockquote>

<blockquote>
<p>וְתַעַשׂ פְּרִי תְבוּאָה. אָמְנָם לֹא לְמַעֲנָהּ</p>
</blockquote>

<blockquote>
<p>יָפִיצוּ הַמְּאֹרֹת אוֹרָם; לְמַעַנְךָ ישֵׁב הָאָרֶץ</p>
</blockquote>

<blockquote>
<p>לְמַעַנְךָ יַעֲשׂוּ זֹאת! וְאֵת אֲשֶׁר תִּרְאֶה</p>
</blockquote>

<blockquote>
<p>כִּי רַב הַמָּקוֹם בֵּין שָׁמַיִם וָאָרֶץ</p>
</blockquote>

<blockquote>
<p>הֲלֹא זֶה יוֹרֶה דֵעָה כִּי אַדִּיר הוּא</p>
</blockquote>

<blockquote>
<p>וְרַב טוֹב וָחֶסֶד אֲשֶׁר בָּרָא אֵלֶּה</p>
</blockquote>

<blockquote>
<p>וְהוֹשִׁיב אָדָם בַּמֶּרְחָב לְמַעַן יָבִין בְּלִבּוֹ</p>
</blockquote>

<blockquote>
<p>כִּי גֵר וְתוֹשָׁב הוּא בְּאֶרֶץ לֹא לוֹ</p>
</blockquote>

<blockquote>
<p>וְרַק שִׁבְתּוֹ יִתֵּן בַּאֲשֶׁר חָלַק לוֹ בַּקָּו</p>
</blockquote>

<blockquote>
<p>אֶפֶס יֶתֶר הַמְּקוֹמוֹת כָּל עֲלִיּוֹת מְרֻוָחִים</p>
</blockquote>

<blockquote>
<p>אֲדֹנָי אֱלֹהָיו יֹדֵעַ לָמָּה יָצַר אֹתָם</p>
</blockquote>

<blockquote>
<p>וְגַם תְּקוּפַת הַגַּלְגִּלִּים מְהִירֵי לָכֶת</p>
</blockquote>

<blockquote>
<p>תְּחַוֶּה לְךָ דַּעַת כִּי לוֹ הַגְּבוּרָה</p>
</blockquote>

<blockquote>
<p>הַמְּשַׁלֵּחַ בַּעֲלֵי חֹמֶר וְיֵלְכוּ כְמַלְאָךְ וָרוּחַ</p>
</blockquote>

<blockquote>
<p>וּמַלְאָכָיו הֲלֹא תֵדַע כִּי מְרוּצָתָם נִמְרָצָה</p>
</blockquote>

<blockquote>
<p>כִּי כְאוֹר הַבֹּקֶר עָזַבְתִּי נְוֵה הַקֹּדֶשׁ</p>
</blockquote>

<blockquote>
<p>אֲשֶׁר שָׁם הָאֱלֹהִים וּבָאתִי בַּחֲצֹת הַיּוֹם</p>
</blockquote>

<blockquote>
<p>לְגַן עֵדֶן הַזֶּה מֶרְחָק אֵין לְמַלֵּל.</p>
</blockquote>

<blockquote>
<p>כָּל זֹאת הִגַּדְתִּי לְהַרְחִיק לְזוּת שְׂפָתַיִם</p>
</blockquote>

<blockquote>
<p>אִם אֱמֶת הַדָּבָר כִּי הַשָּׁמַיִם סוֹבְבִים</p>
</blockquote>

<blockquote>
<p>אֲבָל לֹא הִגַּדְתִּי כִּי כֵן וָכֵן הוּא</p>
</blockquote>

<blockquote>
<p>אַף אִם כֵּן יֵרָאֶה לְעֵינֶיךָ ישֵׁב הָאָרֶץ</p>
</blockquote>

<blockquote>
<p>כִּי דַרְכֵּי אֱלֹהִים גָּבְהוּ מִלֵּב אֱנוֹשׁ</p>
</blockquote>

<blockquote>
<p>וְשָׁמַיִם גָּבְהוּ מֵאָרֶץ; וְאִם אִישׁ יַהֲרֹס</p>
</blockquote>

<blockquote>
<p>לִשְׁפֹּט לְמַרְאֵה עֵינָיו יִשְׁגֶּה וְלֹא יָבִין</p>
</blockquote>

<blockquote>
<p>וַעֲמָלוֹ יִהְיֶה לָרִיק. וּמַה־בְּיָדְךָ לְהָשִׁיב</p>
</blockquote>

<blockquote>
<p>אִם אֹמַר הַשֶּׁמֶשׁ נִצָּב בַּחֲצִי תֵבֵל</p>
</blockquote>

<blockquote>
<p>וְכוֹכָבִים בְּכֹחַ הַמּשֵׁךְ נִמְשָׁכִים וּמַקִּיפִים אֹתוֹ</p>
</blockquote>

<blockquote>
<p>וְהֵם בִּמְסִלּוֹתָם יֵלְכוּ אוֹ יְעַבְּטוּן אֹרְחוֹתָם</p>
</blockquote>

<blockquote>
<p>עֹלִים אוֹ יֹרְדִים נִרְאִים אוֹ נִסְתָּרִים</p>
</blockquote>

<blockquote>
<p>בָּאִים אוֹ שָׁבִים כַּאֲשֶׁר אַתָּה רֹאֶה</p>
</blockquote>

<blockquote>
<p>שֵׁשֶׁת כּוֹכְבֵי לֶכֶת שֹׁמְרִים חֻקָּם תָּמִיד?</p>
</blockquote>

<blockquote>
<p>אוֹ מַה־תַּעֲנֶה אִם אוֹסִיף וְאֹמַר</p>
</blockquote>

<blockquote>
<p>כִּי אֶרֶץ זוּ הָעֹמֶדֶת וְשֹׁקֶטֶת לְעֵינֶיךָ</p>
</blockquote>

<blockquote>
<p>גַּם הִיא כוֹכָב כְּאַחַד מִכּוֹכְבֵי לָכֶת</p>
</blockquote>

<blockquote>
<p>וְגַם נוֹעַ תָּנוּעַ בִּתְנוּעָה מְשֻׁלֶּשֶׁת</p>
</blockquote>

<blockquote>
<p>כִּי תִסּוֹב עַל צִירָהּ לְפִי תְקוּפַת הַיּוֹם</p>
</blockquote>

<blockquote>
<p>וְתַקִּיף אֶת הַשֶּׁמֶשׁ לְפִי תְקוּפַת הַשָּׁנָה</p>
</blockquote>

<blockquote>
<p>וְגַם תְפַלֵּס מַעְגְּלֹתֶיהָ לְפִי חוּג הָעוֹלָם?</p>
</blockquote>

<blockquote>
<p>כִּי אִם לֹא זֹאת הֲלֹא תַכִּיר וְתוֹדֶה</p>
</blockquote>

<blockquote>
<p>כִּי גַלְגַּלִּים שׁוֹנִים יִפְגְּשׁוּן זֶה בָזֶה</p>
</blockquote>

<blockquote>
<p>לִהְיוֹת לְצִדִּים וּלְמוֹקֵשׁ וְלָלֶכֶת אֹרַח עֲקַלָּתוֹן.</p>
</blockquote>

<blockquote>
<p>וְעַתָּה הֲלֹא טוֹב לָתֵת מְנוּחָה לַשֶּׁמֶשׁ</p>
</blockquote>

<blockquote>
<p>וְגַם לַגַּלְגָּל עֶלְיוֹן אֲשֶׁר עַיִן לֹא רָאֲתָה</p>
</blockquote>

<blockquote>
<p>וַאֲשֶׁר יֵאָמֵר עָלָיו כִּי סוֹבֵב בִּמְרוּצָתוֹ</p>
</blockquote>

<blockquote>
<p>מֵעַל לְכָל הַכּוֹכָבִים וְהוּא נִקְרָא בְשֵׁם</p>
</blockquote>

<blockquote>
<p>גַּלְגַּל הַיּוֹם וָלָיְלָה. כִּי מָה אַתָּה חָסֵר</p>
</blockquote>

<blockquote>
<p>אִם הָאָרֶץ תָּבִיא לָהּ יוֹם וָלָיְלָה?</p>
</blockquote>

<blockquote>
<p>כִּי נוֹעַ תָּנוּעַ לְנֹכַח הַשֶּׁמֶשׁ קֵדְמָה</p>
</blockquote>

<blockquote>
<p>וְאוֹרוֹ יִהְיֶה לָהּ מֵעֵבֶר מִזֶּה לַיּוֹם</p>
</blockquote>

<blockquote>
<p>וְעֵבֶר הַנִּסְתָּר מֵחַמָּתוֹ יִהְיֶה לָהּ לַלָּיְלָה.</p>
</blockquote>

<blockquote>
<p>וְלָמָּה לֹא יִתָּכֵן כִּי בְאוֹר יוֹמָהּ</p>
</blockquote>

<blockquote>
<p>תָּהֵל מֵרָחוֹק כַּכּוֹכָב וְתַגִּיהַּ לַיָּרֵחַ בַּיּוֹם</p>
</blockquote>

<blockquote>
<p>כַּיָּרֵחַ לָאָרֶץ בַּלַּיְלָה־גְּמוּל תַּחַת גְּמוּלוֹ</p>
</blockquote>

<blockquote>
<p>אִם יֵשׁ ישְׁבִים בַּיָּרֵחַ וְשָׂדוֹת וַאֲרָצוֹת?</p>
</blockquote>

<blockquote>
<p>רְאֵה נָא חֲבַרְבֻּרֹתָיו הֲלֹא כְעָבִים הֵנָּה</p>
</blockquote>

<blockquote>
<p>וְעָבִים יָרִיקוּ גֶשֶׁם עַל פְּנֵי אַדְמָתוֹ</p>
</blockquote>

<blockquote>
<p>וְגֶשֶׁם יְגַדֵּל תְּבוּאָה לְכַלְכֵּל הַיּשְׁבִים בּוֹ.</p>
</blockquote>

<blockquote>
<p>וְאוּלַי תָתוּר וְתִמְצָא שֶׁמֶשׁ יוֹתֵר מֵאֶחָד</p>
</blockquote>

<blockquote>
<p>וּלְבָנָה לְכָל אֶחָד לִהְיוֹת עֵזֶר כְּנֶגְדּוֹ</p>
</blockquote>

<blockquote>
<p>כִּי שֶׁמֶשׁ וּלְבָנָה כְּזָכָר וּנְקֵבָה הֵם</p>
</blockquote>

<blockquote>
<p>שְׁנַיִם שְׁנַיִם יָבוֹאוּ לְהַחְיוֹת תֵּבֵל וּמְלֹאָהּ</p>
</blockquote>

<blockquote>
<p>וְכָל מְאֹרֹת אֵלֶּה כַּאֲרָצוֹת נוֹשָׁבוֹת הֵם</p>
</blockquote>

<blockquote>
<p>מְלֵאִים נֶפֶשׁ כָּל חָי. כִּי אֵיךְ יִתָּכֵן</p>
</blockquote>

<blockquote>
<p>לְבָתֵּי מִדּוֹת כָּאֵלֶּה גָּבֹהַּ מֵעַל גָּבֹהַּ</p>
</blockquote>

<blockquote>
<p>לִהְיוֹת רֵק כַּיְשִׁימוֹן וְכַמִּדְבָּר בְּלִי יוֹשֵׁב?</p>
</blockquote>

<blockquote>
<p>אֵיךְ יִבְרָא אֱלֹהִים עֲלִיּוֹת מְרֻוָּחִים כְּמוֹהֶם</p>
</blockquote>

<blockquote>
<p>רַק לְהָאִיר לָאָרֶץ וְלִשְׁלֹחַ שְׁבִיב אִשָּׁם</p>
</blockquote>

<blockquote>
<p>זְעֵיר שָׁם זְעֵיר שָׁם כִּמְעַט לְלֹא הוֹעִיל?</p>
</blockquote>

<blockquote>
<p>לָכֵן שְׁמַע בְּקוֹלִי בֵּין כֹּה הַדָּבָר</p>
</blockquote>

<blockquote>
<p>וּבֵין כֹּה הַדָּבָר אַל תָּשִׂים לִבֶּךָ</p>
</blockquote>

<blockquote>
<p>אִם הַשֶּׁמֶשׁ עֹלֶה וְסוֹבֵב אֵת הָאָרֶץ</p>
</blockquote>

<blockquote>
<p>אוֹ הָאָרֶץ עֹלָה וְסוֹבֶבֶת אֵת הַשֶּׁמֶשׁ;</p>
</blockquote>

<blockquote>
<p>אִם זֶה יֹצֵא מְחֻפָּתוֹ כְּחָתָן מִקָּדִים</p>
</blockquote>

<blockquote>
<p>אוֹ זֹאת עֹלָה כְּכַלָּה מִפְּאַת מַעֲרָב</p>
</blockquote>

<blockquote>
<p>וְאַתָּה הַיּשֵׁב בְּחֵיקָהּ לֹא תֵדַע מַעְגְּלֹתֶיהָ</p>
</blockquote>

<blockquote>
<p>כִּי נֹסַעַת בְּשֶׁקֶט וְאוֹפַנִּים בְּמִישׁוֹר יֵלֵכוּ</p>
</blockquote>

<blockquote>
<p>וְכָל הַדְּבֵקִים בָּהּ כְּרוּחַ קִיטוֹר וָאֵד</p>
</blockquote>

<blockquote>
<p>יֵלְכוּ בַאֲשֶׁר תֵּלֵךְ הָלוֹךְ וְנָסוֹעַ יַחְדָּיו</p>
</blockquote>

<blockquote>
<p>לְכָל אֵלֶּה הַנִּסְתָּרוֹת אַל תָּשִׂים לִבֶּךָ</p>
</blockquote>

<blockquote>
<p>כִּי הַנִּסְתָּרוֹת לַיהֹוָה. וְאַתָּה אֹתוֹ תִירָא</p>
</blockquote>

<blockquote>
<p>וְאֹתוֹ לְבַדּוֹ תַעֲבֹד וֶהֱיֵה אַךְ שָׂמֵחַ</p>
</blockquote>

<blockquote>
<p>בַּחֲבָלִים נָפְלוּ לְךָ בְּגַן עֵדֶן הַזֶּה</p>
</blockquote>

<blockquote>
<p>וּבְחַוָּה אֵשֶׁת חֵן כִּי הִיא חֶלְקֶךָ.</p>
</blockquote>

<blockquote>
<p>לֹא תוּכַל לָדַעַת כֹּל אֲשֶׁר בַּשָּׁמַיִם</p>
</blockquote>

<blockquote>
<p>כִּי רָמוּ מִמֶּךָּ. בַּקֵּשׁ עֲנָוָה וְתֶחְכָּם</p>
</blockquote>

<blockquote>
<p>כִּי תַצְנֵעַ לֶכֶת וְתִרְאֶה בֵיתְךָ וּמְלַאכְתֶּךָ</p>
</blockquote>

<blockquote>
<p>אָז תַּשְׂכִּיל וְתַצְלִיחַ. וְלָמָּה תֶהְגֶּה אֵיפֹה</p>
</blockquote>

<blockquote>
<p>בְּתֵבֵל לֹא לָךְ? וּכְחֹלֵם חֲלוֹם תִּדְרשׁ</p>
</blockquote>

<blockquote>
<p>מִי הַיּשֵׁב עָלֶיהָ הֶחָזָק הוּא הֲרָפֶה?</p>
</blockquote>

<blockquote>
<p>חֲדַל לְךָ מֵאֵלֶּה שׁוּב לְאַרְצְךָ וּלְמוֹלַדְתֶּךָ</p>
</blockquote>

<blockquote>
<p>וְהִתְעַנֵּג עַל יְהֹוָה עֹשֵׂה שָׁמַיִם וָאָרֶץ.&quot;</p>

<br />

<p>וְאָדָם שָׁמַע הַדָּבָר וַיִּיטַב בְּעֵינָיו וַיֹּאמַר</p>
</blockquote>

<blockquote>
<p>&quot;מַה־נִּמְלְצוּ אִמְרָתֶיךָ מַלְאַךְ טוֹב וָחֶסֶד</p>
</blockquote>

<blockquote>
<p>מַה־טּוֹבָה עֲצָתְךָ יֹדֵעַ דַּעַת עֶלְיוֹן!</p>
</blockquote>

<blockquote>
<p>אַתָּה הוֹצֵאתַנִי מִן דֶּרֶךְ מְבוּכָתִי</p>
</blockquote>

<blockquote>
<p>וַתְּנַהֵל אֹתִי בְּמַעְגְּלֵי צֶדֶק וָאֱמֶת</p>
</blockquote>

<blockquote>
<p>לָלֶכֶת בְּאֹרַח חַיִּים סְלוּלָה מִמְּשֻׂכַת חָדֶק</p>
</blockquote>

<blockquote>
<p>כִּי אָוֶן וּתְלָאָה אֲדֹנָי לֹא צִוָּה</p>
</blockquote>

<blockquote>
<p>בַּעֲמָלִי לֹא יִרְצֶה וּדְאָגָה הִרְחִיק מִמֶּנִּי</p>
</blockquote>

<blockquote>
<p>אִם רַק אִוַּלְתִּי לֹא תְסַלֵּף דַּרְכִּי</p>
</blockquote>

<blockquote>
<p>וּמוֹקֵשׁ לֹא אָכִין כְּפֶתִי בְאַוַּת נַפְשִׁי</p>
</blockquote>

<blockquote>
<p>כִּי נֶפֶשׁ אָדָם בְּלִי מוֹרֶה וּמוֹכִיחַ</p>
</blockquote>

<blockquote>
<p>אֹהֶבֶת לִרְעוֹת רוּחַ וְלִרְדֹּף קָדִים</p>
</blockquote>

<blockquote>
<p>עַד אֲשֶׁר יִבָּחֵן וְיִפְקַח עֵינוֹ לִרְאוֹת</p>
</blockquote>

<blockquote>
<p>כִּי לָדַעַת מַעֲשֵׂהוּ אֲשֶׁר עָלָיו יִחְיֶה</p>
</blockquote>

<blockquote>
<p>וּלְהָבִין חָק־מְלַאכְתּוֹ מְלֶאכֶת יוֹם בְּיוֹמוֹ</p>
</blockquote>

<blockquote>
<p>הוּא רֵאשִׁית חָכְמָה וְשֵׂכֶל טוֹב</p>
</blockquote>

<blockquote>
<p>אֲבָל מִתְחַכֵּם יֹתֵר וְחֹקֵר רָמוֹת וַעֲמֻקּוֹת</p>
</blockquote>

<blockquote>
<p>יִיגַע לְתֹהוּ וָהֶבֶל וְלַחְמוֹ יֶחְסַר לוֹ</p>
</blockquote>

<blockquote>
<p>כִּי יִתְרַפֶּה בִמְלַאכְתּוֹ וְלֹא יִכּוֹן בָּאָרֶץ</p>
</blockquote>

<blockquote>
<p>לַעֲשׂוֹת קְטַנָּה וּגְדֹלָה. לָכֵן הָבָה נֵרְדָה</p>
</blockquote>

<blockquote>
<p>מִשְּׁמֵי הַחָכְמָה וְהַמַּדָּע וְנָשִׂים נָא לִבֵּנוּ</p>
</blockquote>

<blockquote>
<p>לְדִבְרֵי חֵפֶץ הַקְּרֹבִים מַעֲשֵׂה יוֹם יוֹם</p>
</blockquote>

<blockquote>
<p>אוּלַי אֶמְצָא לִשְׁאוֹל דְּבַר עֵצָה מִפִּיךָ</p>
</blockquote>

<blockquote>
<p>וְאַתָּה תַעֲנֶה כְּרַחֲמֶיךָ וְרֹב טוּבְךָ אֵלָי.</p>
</blockquote>

<blockquote>
<p>הִנֵּה הִגַּדְתָּ לִי הַקֹּרוֹת הָיוּ לְפָנָי</p>
</blockquote>

<blockquote>
<p>עַתָּה שְׁמָעֵנִי נָא וַאֲסַפֵּר הַמֹּצְאוֹת אֹתִי</p>
</blockquote>

<blockquote>
<p>אִם לֹא שָׁמַעְתָּ בְּאָזְנֶיךָ עַד כֹּה.</p>
</blockquote>

<blockquote>
<p>עוֹד הַיּוֹם גָּדוֹל טֶרֶם תִּלָּקַח מֵעִמִּי</p>
</blockquote>

<blockquote>
<p>וְאַתָּה רֹאֶה עֲמָלִי לַעֲצֹר אֹתְךָ פֹּה</p>
</blockquote>

<blockquote>
<p>עַד בּוֹא הָעָרֶב וְגַם בְּעָקְבָה עָשִׂיתִי</p>
</blockquote>

<blockquote>
<p>לְבַקֶּשְׁךָ לִשְׁמֹעַ דְּבָרַי כִּי בָזֹאת הֶאֱמַנְתִּי</p>
</blockquote>

<blockquote>
<p>לְהוֹצִיא מִפִּיךָ מִלִּין וְזֶה כָל חֶפְצִי.</p>
</blockquote>

<blockquote>
<p>כִּי אֶחֱזֶה תְמוּנָתְךָ וְקוֹלְךָ כִּי אֶשְׁמַע</p>
</blockquote>

<blockquote>
<p>יַחְשֹׁב יְדַמֶּה לְבָבִי כִּי בַשָּׁמַיִם אָנִי</p>
</blockquote>

<blockquote>
<p>נִיב שְׂפָתֶיךָ יֶעֱרַב יִמְתַּק לְחִכִּי מִתְּמָרִים</p>
</blockquote>

<blockquote>
<p>עָיֵף רָעֵב וְצָמֵא יֹאכַל מֵאֵלֶּה לִשְׂבֹּעַ</p>
</blockquote>

<blockquote>
<p>וַאֲנִי כַאֲשֶׁר אֶשְׁמָעֲךָ כֵּן אֶרְעַב לִדְבָרֶךָ&quot;.</p>

<br />

<p>וַיַּעַן רְפָאֵל וַיֹּאמַר &quot;גַּם אַתָּה אָדָם</p>
</blockquote>

<blockquote>
<p>הוּצַק חֵן בְּשִׂפְתוֹתֶיךָ וּלְשׁוֹנְךָ תְּדַבֵּר צַחוֹת</p>
</blockquote>

<blockquote>
<p>כִּי בֵרַכְךָ אֱלֹהִים בְּגֵו וְנֶפֶשׁ חַיָּה</p>
</blockquote>

<blockquote>
<p>וַתְּהִי בִּדְמוּתוֹ כְּצַלְמוֹ; אִם תְּדַבֵּר וְתַחֲרִישׁ</p>
</blockquote>

<blockquote>
<p>אוֹ תָנוּחַ וְתָנוּעַ פְּאֵרוֹ חָבוּשׁ עָלֶיךָ</p>
</blockquote>

<blockquote>
<p>וַהֲדָרוֹ לֹא יַעַזְבֶךָּ. וְגַם נַחְנוּ בַשָּׁמַיִם</p>
</blockquote>

<blockquote>
<p>כְּאַחַד הַחֲבֵרִים נַחְשְׁבֶךָ כְּאַחַד מֵעַבְדֵי אֲדֹנָי</p>
</blockquote>

<blockquote>
<p>וְלִבֵּנוּ חָרֵד לָדַעַת דַּרְכֵּי אֵל בָּאָרֶץ</p>
</blockquote>

<blockquote>
<p>וַעֲלִילוֹתָיו לִיצִיר כַּפּוֹ כִּי יָקַרְתָּ בְּעֵינָיו</p>
</blockquote>

<blockquote>
<p>וְחָשַׁק בְּךָ לְאַהֲבָה כַּאֲשֶׁר חָשַׁק בָּנוּ</p>
</blockquote>

<blockquote>
<p>וְלָכֵן סַפֵּר לִי וְאֶשְׁמַע תּוֹלְדֹת יָמֶיךָ</p>
</blockquote>

<blockquote>
<p>כִּי בְיוֹם נוֹצַרְתָּ הָיִיתִי בַדֶּרֶךְ לְמֵרָחוֹק</p>
</blockquote>

<blockquote>
<p>כִּי שְׁלָחַנִי אֲדֹנָי עִם גְּדוּד אֶחָד</p>
</blockquote>

<blockquote>
<p>עַד שַׁעֲרֵי שְׁאוֹל לִרְאוֹת וְלָתוּר שָׁמָּה</p>
</blockquote>

<blockquote>
<p>לְבַל יִפְרֹץ אוֹיֵב וּמִתְנַקֵּם מִבָּתֵּי כְלָאִים</p>
</blockquote>

<blockquote>
<p>לְהַמְרוֹת עֵינֵי הַבֹּרֵא בַּעֲשׂוֹתוֹ אֵת מְלַאכְתּוֹ</p>
</blockquote>

<blockquote>
<p>פֶּן יִבְעַר כָּאֵשׁ וְיֹאכַל אֶרֶץ וּמְלוֹאָהּ.</p>
</blockquote>

<blockquote>
<p>וְאֵת הַשְּׁעָרִים מָצָאנוּ מְסֻגָּרִים וּנְעוּלִים</p>
</blockquote>

<blockquote>
<p>אֵין יוֹצֵא וּבָא וְקוֹל שָׁמַעְנוּ מֵרָחוֹק</p>
</blockquote>

<blockquote>
<p>קוֹל עַנּוֹת מִלִּפְנִים קוֹל צְחֹק וּרְקוֹד</p>
</blockquote>

<blockquote>
<p>קוֹל נֹגֵשׂ אַכְזָרִי וְקוֹל אֶנְקַת אָסִיר.</p>
</blockquote>

<blockquote>
<p>אַךְ כְּבוֹא הַשַּׁבָּת לְמוֹעֵד בֵּין הָעַרְבָּיִם</p>
</blockquote>

<blockquote>
<p>שַׁבְתִּי לְבֵיתִי וְלִמְקוֹמִי כִּי כֵן צֻוֵּיתִי.</p>
</blockquote>

<blockquote>
<p>וְעַתָּה סַפֵּר לִי כָּל הַמֹּצְאוֹת אוֹתְךָ</p>
</blockquote>

<blockquote>
<p>כִּי דְבָרֶיךָ לְחִכִּי מְתוּקִים כִּדְבָרַי לְחִכֶּךָ.&quot;</p>

<br />

<p>וְזֶה עָנָה אָבִינוּ אֶת מַלְאַךְ הָאֱלֹהִים</p>
</blockquote>

<blockquote>
<p>&quot;מַה־כָּבֵד לְאָדָם לְהַגִּיד תְּחִלַּת הֱיוֹתוֹ?</p>
</blockquote>

<blockquote>
<p>מִי גֶבֶר יוֹדֵעַ עַצְמוֹ בְּצֵאתוֹ מֵרָחֶם?</p>
</blockquote>

<blockquote>
<p>אַךְ לְמַעַן אוֹסִיף לְשַׁעֲשַׁע וּלְדַבֵּר עִמְּךָ</p>
</blockquote>

<blockquote>
<p>אֲסַפֵּר כַּאֲשֶׁר אוּכָל. כְּמוֹ מֵקִיץ מִתַּרְדֵּמָה</p>
</blockquote>

<blockquote>
<p>הֱקִיצֹתִי כַּאֲשֶׁר שָׁכַבְתִּי עֲלֵי נְאוֹת דֶּשֶׁא</p>
</blockquote>

<blockquote>
<p>מִתְבּוֹסֵס בִּרְסִיסֵי זֵעָה כַּשֶּׁמֶן עַל בְּשָׂרִי</p>
</blockquote>

<blockquote>
<p>אַךְ הַלֵּחַ נָס כִּמְעַט רָאָה הַשֶּׁמֶשׁ</p>
</blockquote>

<blockquote>
<p>וַאֲנִי עֵינִי נָשָׂאתִי אֶל רוּם שְׁחָקִים</p>
</blockquote>

<blockquote>
<p>אֶל שָׁמַיִם מִמַּעַל וּכְמִתְאַמֵּץ לַעֲלוֹת שָׁם</p>
</blockquote>

<blockquote>
<p>חִישׁ קַל קַמְתִּי וְעָמַדְתִּי עַל רַגְלָי</p>
</blockquote>

<blockquote>
<p>וָאֵרֶא מִסָּבִיב לִי הָרִים בְּקָעוֹת וִיְעָרִים</p>
</blockquote>

<blockquote>
<p>שְׂדֵי תְבוּאַת שֶׁמֶשׁ וּפְלָגִים יִבְלֵי מָיִם</p>
</blockquote>

<blockquote>
<p>וְגַם יְצוּרִים חַיִּים רֹבְצִים הוֹלְכִים וְעָפִים</p>
</blockquote>

<blockquote>
<p>וְצִפָּרִים מִבֵּין עֳפָאִים נֹתְנֵי קוֹל זְמִרוֹת</p>
</blockquote>

<blockquote>
<p>וְכָל הָאָרֶץ וּמְלוֹאָהּ צָהֲלָה צָחֲקָה לְפָנָי</p>
</blockquote>

<blockquote>
<p>וּמִקּוֹל מַרְאֶה וָרֵיחַ רָוִיתִי נַחַת וְשָׂשׂוֹן</p>
</blockquote>

<blockquote>
<p>אַחֲרֵי כֵן הִתְבּוֹנַנְתִּי אֶל נַפְשִׁי וּבְשָׂרִי</p>
</blockquote>

<blockquote>
<p>וָאֲסַפֵּר כָּל עַצְמוֹתַי כָּל אֵבֶר וָפֶּרֶק</p>
</blockquote>

<blockquote>
<p>וּכְרֶגַע הָלַכְתִּי וְרַצְתִּי כַּאֲשֶׁר רוּחִי הִנְחַנִי</p>
</blockquote>

<blockquote>
<p>אַךְ מִי אָנֹכִי וְאָנָה וְאֵי מִזֶּה בָאתִי</p>
</blockquote>

<blockquote>
<p>לֹא יָדְעָה נַפְשִׁי. וְכַאֲשֶׁר פָּתַחְתִּי פִי</p>
</blockquote>

<blockquote>
<p>כֵּן יָדַעְתִּי דַבֵּר וְכֹל אֲשֶׁר רָאֲתָה עֵינִי</p>
</blockquote>

<blockquote>
<p>לֹא קָצְרָה לְשׁוֹנִי לָתֵת לָהֶם שֵׁמוֹת.</p>
</blockquote>

<blockquote>
<p>אָז עָנִיתִי וְאָמַרְתִּי הוֹי שֶׁמֶשׁ וָאוֹר!</p>
</blockquote>

<blockquote>
<p>הוֹי אֶרֶץ אֶרֶץ גֶּבַע גֵּיא וָנַחַל</p>
</blockquote>

<blockquote>
<p>כָּל יַעַר וְשָׂדֶה וְנֶפֶשׁ כָּל בָּשָׂר!</p>
</blockquote>

<blockquote>
<p>הַגִּידוּ לִי אִם רְאִיתֶם מֵאַיִן יָצָאתִי</p>
</blockquote>

<blockquote>
<p>וְאֵיךְ בָּאתִי הֲלֹם? הֵן יָדִי לֹא עָשָׂתְנִי</p>
</blockquote>

<blockquote>
<p>וְרַק אָמָן גָּדוֹל רַב כֹּחַ וּגְדָל חֶסֶד</p>
</blockquote>

<blockquote>
<p>יָדָיו אֹתִי יָצָרוּ; וְלָכֵן הַגִּידוּ לִי</p>
</blockquote>

<blockquote>
<p>אָנָה אֵיפֹה אֶמְצָאֵהוּ בַּמָּה אֲקַדֵּם פָּנָיו</p>
</blockquote>

<blockquote>
<p>אַחֲרֵי אֲשֶׁר עָשָׂה לִי הַנֶּפֶשׁ הַזֹּאת</p>
</blockquote>

<blockquote>
<p>וְנָתַן לִי לְהִתְעַנֵּג לֵאוֹר בְּאוֹר הַחַיִּים?</p>
</blockquote>

<blockquote>
<p>מִדֵּי דַּבְּרִי כָזֹאת נָשְׂאוּ אֹתִי רַגְלָי</p>
</blockquote>

<blockquote>
<p>מִמָּקוֹם אֲשֶׁר שָׁאַפְתִּי נִשְׁמַת חַיִּים תְּחִלָּה</p>
</blockquote>

<blockquote>
<p>וְהָלַכְתִּי אָנֶה וָאָנָה הָלוֹךְ וְדַבֵּר</p>
</blockquote>

<blockquote>
<p>וְאֵין קוֹל וָקָשֶׁב. וָאֵשֵׁב לִי כְמַחֲרִישׁ</p>
</blockquote>

<blockquote>
<p>עַל עֲרוּגַת הַבֹּשֶׂם כִּי עָיְפָה נַפְשִׁי</p>
</blockquote>

<blockquote>
<p>וְשָׁם כָּבְדוּ עֵינַי וּמוֹרָשֵׁי לְבָבִי נִתָּקוּ</p>
</blockquote>

<blockquote>
<p>כִּי שֵׁנָה אֲחָזַתְנִי וָאִישָׁן בְּהַשְׁקֵט וָבֶטַח</p>
</blockquote>

<blockquote>
<p>וַאֲנִי אַךְ אָמַרְתִּי הִנְנִי יֹרֵד דּוּמָה</p>
</blockquote>

<blockquote>
<p>וְאָשׁוּב לְאֶפֶס כְּבַתְּחִלָּה! אֶפֶס חִישׁ קַל</p>
</blockquote>

<blockquote>
<p>עָמַד אֶחָד מֵרַאֲשֹׁתַי וּבַחֲלוֹם דִּבֶּר בִּי</p>
</blockquote>

<blockquote>
<p>וָאֵדַע אָז בְּנַפְשִׁי כִּי עוֹדֶנִּי חָי.</p>
</blockquote>

<blockquote>
<p>וְזֶה חָזִיתִי בַחֲלוֹמִי אֶחָד כִּפְנֵי אֱלוֹהַּ</p>
</blockquote>

<blockquote>
<p>נִצָּב עָלַי וַיֹּאמַר &quot;קוּם לְךָ אָדָם</p>
</blockquote>

<blockquote>
<p>אַב הֲמוֹן אֲנָשִׁים! קוּם לֵךְ לְגַן עֵדֶן</p>
</blockquote>

<blockquote>
<p>אֲשֶׁר כּוֹנְנוּ יָדַי לִהְיוֹת מָכוֹן לְשִׁבְתְּךָ</p>
</blockquote>

<blockquote>
<p>וַאֲנִי מוֹלִיכְךָ שָׁמָּה כִּי קָרָאתָ לִי&quot;</p>
</blockquote>

<blockquote>
<p>עוֹד הוּא מְדַבֵּר וַיַּחֲזִיק בְּיָדִי וַיְעִירֵנִי</p>
</blockquote>

<blockquote>
<p>וַיִּשָּׂאֵנִי מֵעַל לָאָרֶץ מֵעַל לְשָׂדוֹת וּנְחָלִים</p>
</blockquote>

<blockquote>
<p>עַד אֲשֶׁר הֱבִיאַנִי לְהַר כְּבָמַת הַיָּעַר.</p>
</blockquote>

<blockquote>
<p>וְהָהָר מִישׁוֹר בְּרֹאשׁוֹ וְאַרְזֵי אֵל סָבִיב</p>
</blockquote>

<blockquote>
<p>וּמַהְלְכִים בֵּין שְׂדֵרוֹת וְסֻכּוֹת לְצֵל וּלְמַחְסֶה</p>
</blockquote>

<blockquote>
<p>לֹא רָאִיתִי כָאֵלֶּה לִצְבִי וּלְכָבוֹד בָּאָרֶץ.</p>
</blockquote>

<blockquote>
<p>וְכַאֲשֶׁר נָשָׂאתִי עֵינַי אֶל עֲצֵי חֶמֶד</p>
</blockquote>

<blockquote>
<p>נֹשְׂאֵי פְרִי הָדָר וְטוֹב לְמַרְאֶה וּלְמַאֲכָל</p>
</blockquote>

<blockquote>
<p>חָזַק עָלַי רַעֲבוֹנִי וְלִקְטֹף לֶאֱכֹל יָאָבְתִּי.</p>
</blockquote>

<blockquote>
<p>עַל זֹאת הֱקִיצֹתִי וּמָצָאתִי אֵלֶּה לְפָנַי</p>
</blockquote>

<blockquote>
<p>בֶּאֱמֶת וְלֹא בְמַרְאֶה כְּעֶצֶם דְּבַר הַחֲלוֹם.</p>
</blockquote>

<blockquote>
<p>וַאֲנִי כִמעַט הַחִלּוֹתִי לִשְׁגוֹת וְלִתְעוֹת עוֹד</p>
</blockquote>

<blockquote>
<p>לוּלֵי אֱלֹהִים זֶה שֶׁהָיָה לִי לִמְנַהֵל</p>
</blockquote>

<blockquote>
<p>נִרְאָה אֵלַי שֵׁנִית מִבֵּין עֲצֵי הַגָּן</p>
</blockquote>

<blockquote>
<p>וְכִרְאוֹתִי דְמוּת כְּבוֹדוֹ גִּיל וּרְעָדָה אֲחָזַתְנִי</p>
</blockquote>

<blockquote>
<p>וְנָפַלְתִּי לְאַפָּיו אָרְצָה וְהוּא הֱקִימַנִי וַיֹּאמַר</p>
</blockquote>

<blockquote>
<p>&quot;אֲשֶׁר אַתָּה מְבַקֵּשׁ אֲנִי הוּא הִנֵּנִי</p>
</blockquote>

<blockquote>
<p>וַאֲשֶׁר אַתָּה רֹאֶה מִמַּעַל מִסָּבִיב וּמִתָּחַת</p>
</blockquote>

<blockquote>
<p>אֲנִי הוּא לְבַדִּי אֲדוֹן הַמַּעֲשִׂים הָאֵלֶּה</p>
</blockquote>

<blockquote>
<p>רְאֵה הִנְנִי נֹתֵן לְךָ גַּן עֲדָנִים הַזֶּה</p>
</blockquote>

<blockquote>
<p>חֶבֶל נַחֲלָתְךָ הוּא לְעָבְדוֹ וְגַם לְשָׁמְרוֹ</p>
</blockquote>

<blockquote>
<p>וְלֶאֱכֹל מִפִּרְיוֹ וּתְבוּאָתוֹ. מִכָּל עֵץ הַגָּן</p>
</blockquote>

<blockquote>
<p>אָכֹל תֹּאכַל כְּנַפְשֶׁךָ וּמַחְסֹר לֹא תִירָא</p>
</blockquote>

<blockquote>
<p>רַק מִפְּרִי הָעֵץ הַפֹּקֵחַ עַיִן לְטֹעֲמָיו</p>
</blockquote>

<blockquote>
<p>לָדַעַת טוֹב וָרָע לֹא תֹאכַל מִמֶּנּוּ</p>
</blockquote>

<blockquote>
<p>כִּי בַגָּן נְטַעְתִּיו אֵצֶל עֵץ הַחַיִּים</p>
</blockquote>

<blockquote>
<p>לִהְיוֹת לְאוֹת בֵּינֵינוּ עַל אֱמוּנָתְךָ וּבְרִיתֶךָ</p>
</blockquote>

<blockquote>
<p>זְכָר כִּי הִזְהַרְתִּיךָ לְבַל תִּטְעַם מִמֶּנּוּ</p>
</blockquote>

<blockquote>
<p>הִשָּׁמֶר לְךָ כִּי מָרָה תִהְיֶה בָאַחֲרֹנָה</p>
</blockquote>

<blockquote>
<p>בְּיוֹם אֲכָלְךָ מִמֶּנּוּ וְעָבַרְתָּ אֶת בְּרִיתִי</p>
</blockquote>

<blockquote>
<p>הַעִידֹתִי בְךָ הַיּוֹם כִּי מוֹת תָּמוּת</p>
</blockquote>

<blockquote>
<p>וּכְבֶן מָוֶת תֵּחָשֵׁב בְּעֶצֶם הַיּוֹם הַהוּא</p>
</blockquote>

<blockquote>
<p>וּמוֹרָשָׁה טוֹבָה הַזֹּאת תֵּעָזֵב מִמֶּךָ</p>
</blockquote>

<blockquote>
<p>וְאַתָּה תִּגָּרֵשׁ לְאֶרֶץ מְלֵאָה עָמָל וּמַכְאֹב&quot;</p>
</blockquote>

<blockquote>
<p>&quot;חֹק וּמִשְׁפָּט זֶה כְּנוֹרָאוֹת שָׁמַעְתִּי מִפִּיו</p>
</blockquote>

<blockquote>
<p>אֲשֶׁר עוֹד עַתָּה תְּצִלֶּינָה אָזְנַי לְקוֹלוֹ</p>
</blockquote>

<blockquote>
<p>אַךְ הֵאִיר פָּנָיו וַיּוֹסֶף לְדַבֵּר עַל לִבִּי&quot;</p>
</blockquote>

<blockquote>
<p>&quot;וְלֹא לְבַד עֵדֶן חֲבָלִים נְעִימִים אֵלֶּה</p>
</blockquote>

<blockquote>
<p>כִּי הָאָרֶץ כֻּלָּהּ לְךָ וּלְזַרְעֲךָ נְתַתִּיהָ</p>
</blockquote>

<blockquote>
<p>וְתִרְדוּ בָהּ כַּאֲדֹנִים וּבְכָל אֲשֶׁר עָלֶיהָ</p>
</blockquote>

<blockquote>
<p>בְּחַיַּת הַשָּׂדֶה בִּדְגַת הַיָּם וּבְעוֹף הַשָּׁמָיִם</p>
</blockquote>

<blockquote>
<p>וְזֶה לְךָ הָאוֹת: רְאֵה כָל עוֹף לְמִינֵהוּ</p>
</blockquote>

<blockquote>
<p>וְכֹל חַיָּה לְמִינָהּ; הִנְנִי מְבִיאָם אֵלֶיךָ</p>
</blockquote>

<blockquote>
<p>וְיִכָּנְעוּ כַעֲבָדִים לְפָנֶיךָ וְתִקְרָא לָהֶם שֵׁמוֹת.</p>
</blockquote>

<blockquote>
<p>וְגַם לִדְגֵי הַיָּם שֹׁכְנֵי מַיִם וַאֲגַמִּים</p>
</blockquote>

<blockquote>
<p>כַּמִשְׁפָּט הַזֶּה תַעֲשֶׂה; אַךְ לֹא צִוִּיתִים</p>
</blockquote>

<blockquote>
<p>לָבוֹא לְפָנֶיךָ הֵנָּה כִּי לֹא יִחְיוּ בֶּחָרָבָה&quot;</p>
</blockquote>

<blockquote>
<p>הַדָּבָר עוֹד בְּפִיו וְהִנֵּה שְׁנַיִם שְׁנַיִם</p>
</blockquote>

<blockquote>
<p>מִכָּל חַיָּה וָעוֹף אֵלֶּה כֹּרְעֵי בֶרֶךְ</p>
</blockquote>

<blockquote>
<p>וְאֵלֶּה מְרַחֲפֵי כָנָף בָּאִים וְעֹבְרִים לְפָנָי</p>
</blockquote>

<blockquote>
<p>וַאֲדֹנָי נָתַן לִי רוּחַ חָכְמָה וָדַעַת</p>
</blockquote>

<blockquote>
<p>וְנָתַתִּי לָהֶם שֵׁמוֹת לְכָל אֶחָד כַּמִּשְׁפָּט</p>
</blockquote>

<blockquote>
<p>אֶפֶס בְּכָל אֵלֶּה עוֹד אַחַת בִּקַּשְׁתִּי</p>
</blockquote>

<blockquote>
<p>בִּקַּשְׁתִּי וְלֹא מָצָאתִי; וְלָכֵן מָלֵתִי מִלִּים</p>
</blockquote>

<blockquote>
<p>וְאֶל הַדֹּבֵר בִּי בֶחָזוֹן אָמַרְתִּי לֵאמֹר:</p>

<br />

<p>&quot;אֵיךְ אֲדַמְּךָ אֲכַנְּךָ אֲבִי שָׁמַיִם וַאָרֶץ!</p>
</blockquote>

<blockquote>
<p>אֵין מִלָּה בִלְשׁוֹנִי לִקְרֹא אֹתְךָ בְּשֵׁם</p>
</blockquote>

<blockquote>
<p>גָּדוֹל אַתָּה מֵאֱנוֹשׁ וְנִשְׂגָּב מִכָּל מַחְשְׁבֹתָיו</p>
</blockquote>

<blockquote>
<p>וְאֵיךְ שְׂפָתַי יְשַׁבְּחוּנְךָ מְרוֹמָם עַל כֹּל!</p>
</blockquote>

<blockquote>
<p>חֵלֶף הַטּוֹב וְהַחֶסֶד אֲשֶׁר עָשִׂיתָ לָאָדָם</p>
</blockquote>

<blockquote>
<p>וַאֲשֶׁר בְּיָד נְדִיבָה הֲכִינוֹתָ לוֹ כֹל?</p>
</blockquote>

<blockquote>
<p>אֶפֶס נַחֲלָתִי הַטּוֹבָה מִי יַחֲלֹק עִמָּדִי?</p>
</blockquote>

<blockquote>
<p>מָה אשֶׁר וּבְרָכָה לְגֶבֶר הוֹלֵךְ עֲרִירִי?</p>
</blockquote>

<blockquote>
<p>הַאֵדַע עֹנֶג לְבָדָד? אִם אֶרְוֶה נַחַת</p>
</blockquote>

<blockquote>
<p>בְּכָל תַּעֲנוּגֵי עֵדֶן וַאֲנִי לְבַדִּי הִנֵּנִי?&quot;</p>
</blockquote>

<blockquote>
<p>שִׂיחִי זֶה שָׁפַכְתִּי לִפְנֵי אֵל רֳאִי</p>
</blockquote>

<blockquote>
<p>וְהוּא נִרְאָה כְמַצְהִיל פָּנִים מִדְּבָרַי וַיֹּאמַר</p>
</blockquote>

<blockquote>
<p>&quot;לָמָּה תִתְאוֹנֵן אָדָם עַל הֱיוֹתְךָ בָּדָד?</p>
</blockquote>

<blockquote>
<p>הַאֵין חַיָּה וּבְהֵמָה וְעוֹף שָׁמַיִם בָּאָרֶץ</p>
</blockquote>

<blockquote>
<p>הֲלֹא כֻלָּם לְקוֹלְךָ יָבוֹאוּ וִיצַחֲקוּ לְפָנֶיךָ</p>
</blockquote>

<blockquote>
<p>הֲטֶרֶם תֵּדַע לְשׁוֹנָם דַּרְכָּם וּתְכוּנָתָם</p>
</blockquote>

<blockquote>
<p>הֲלֹא גַם נַפְשָׁם יֹדַעַת עָרְמָה וּמְזִמָּה</p>
</blockquote>

<blockquote>
<p>וְאַתָּה רְדֵה בָם וּרְאֵה דַרְכָּם וַחֲכָם</p>
</blockquote>

<blockquote>
<p>וּמְלָאכָה זוּ דַיֶּךָ לְבַלּוֹת בַּטּוֹב יָמֶיךָ.&quot;</p>

<br />

<p>כַּדְּבָרִים הָאֵלֶּה דִּבֶּר אֲדוֹן כָּל הָאָרֶץ</p>
</blockquote>

<blockquote>
<p>וַאֲנִי הִתְחַנַּנְתִּי לְפָנָיו לָתֵת לִי רִשְׁיוֹן</p>
</blockquote>

<blockquote>
<p>לְחַוֹּת דֵּעִי אַף אָנִי וָאַעַן וָאֹמַר:</p>

<br />

<p>&quot;אַל נָא יִחַר לַאֲדֹנָי אֵלִי וְצוּרִי</p>
</blockquote>

<blockquote>
<p>שָׂא נָא וַאֲדַבְּרָה וּשְׁמָעֵנִי כְּגֹדֶל חַסְדֶּךָ.</p>
</blockquote>

<blockquote>
<p>הֲלֹא תַחַת אֱלֹהִים שַׂמְתַּנִי פֹה בָאָרֶץ</p>
</blockquote>

<blockquote>
<p>וְכָל אֵלֶּה הַשְּׁפָלִים שַׁתָּה תַחַת רַגְלָי</p>
</blockquote>

<blockquote>
<p>וּמֶה אַהֲבָה וְאַחְוָה בֵּין רָמִים וּשְׁפָלִים?</p>
</blockquote>

<blockquote>
<p>וּמִי יִתְעַנֵּג בְּחֶבְרָתָם? כִּי אַהֲבָה וְאַחְוָה</p>
</blockquote>

<blockquote>
<p>יְסוּדָתָהּ בְּלִבּוֹת שְׁנַיִם נֹשְׂאִים וְנֹתְנִים יַחַד</p>
</blockquote>

<blockquote>
<p>חֵלֶק כְּחֵלֶק חֲלִיפוֹת; אֲבָל מַה־לִּי</p>
</blockquote>

<blockquote>
<p>וּלְעוֹף וְחַיְתוֹ שָׂדַי כִּי נִתְעַלְּסָה בָּאֳהָבִים</p>
</blockquote>

<blockquote>
<p>הֲלֹא לְמִפְגַּע וּלְמַשָּׂא נִהְיֶה זֶה לָזֶה.</p>
</blockquote>

<blockquote>
<p>וַאֲנִי מְבַקֵּשׁ אֶחָד בְּטַעַם וְדַעַת כִּלְבָבִי</p>
</blockquote>

<blockquote>
<p>אֲשֶׁר יִקַּח וְיִתֵּן חֶלְקוֹ בַּנְּעִימִים כָּמוֹנִי</p>
</blockquote>

<blockquote>
<p>אַךְ זוּ בְהֵמָה יָפָה וְסָרַת טָעַם</p>
</blockquote>

<blockquote>
<p>לֹא חָפַצְתִּי בָהּ לָקַחַת לִי לְרַעְיָה.</p>
</blockquote>

<blockquote>
<p>וְהִיא לְמִינָהּ תֵלֵךְ; פַּר יִדְבַּק בְּפָרָה</p>
</blockquote>

<blockquote>
<p>וְלָבִיא יָשִׂישֹ בִּלְבִיָּא כְּחֹק שַׂמְתָּ לָמוֹ</p>
</blockquote>

<blockquote>
<p>אֲבָל אֵין דָּבָר לְצִפּוֹר עִם חַיָּה</p>
</blockquote>

<blockquote>
<p>וּלְדָג עִם עוֹף וּלְשׁוֹר עִם קֹפִים</p>
</blockquote>

<blockquote>
<p>אַף כִּי לָאָדָם עִם כָּל אֵלֶּה.&quot;</p>

<br />

<p>וְזֶה עָנָנִי אֲדֹנָי בִּשְׂפַת רָצוֹן לֵאמֹר</p>
</blockquote>

<blockquote>
<p>&quot;הִנֵּה אֲנִי רֹאֶה מַעַרְכֵי לִבְּךָ אָדָם</p>
</blockquote>

<blockquote>
<p>כִּי תְבַקֵּשׁ לְךָ אשֶׁר נֶחְמָד וְנָעִים</p>
</blockquote>

<blockquote>
<p>וְתָבוּז כָּל תַּעֲנוּגִים כִּי לְבָדָד תִּשְׁכֹּן.</p>
</blockquote>

<blockquote>
<p>הַגֶּד נָא לִי מַה־תַּחְשֹׁב אֶל אֲדֹנָי?</p>
</blockquote>

<blockquote>
<p>הַאֶמְצָא עֹנֶג בְּאָשְׁרִי? הֲיֵשׁ חֶדְוָה בִמְקוֹמִי?</p>
</blockquote>

<blockquote>
<p>הֵן אֲנִי אֶחָד וְאֵין שֵׁנִי עִמָּדִי</p>
</blockquote>

<blockquote>
<p>אֵין אֵל בִּלְתִּי וְאֵין דּוֹמֶה לִי מֵעוֹלָם</p>
</blockquote>

<blockquote>
<p>וּמִי אַחַי וְרֵעָי? זוּלָתִי שְׁפָלִים בַּמָּרוֹם</p>
</blockquote>

<blockquote>
<p>מַעֲשֵׂי יָדַי כֻלָּם כְּכָל הַיְקוּם בָּאָרֶץ</p>
</blockquote>

<blockquote>
<p>אֲשֶׁר נְתַתִּיו בְּיָדְךָ וְנֹפֵל הוּא מִמֶּךָּ.&quot;</p>

<br />

<p>הוּא חָדַל לְדַבֵּר וַאֲנִי עָנִיתִי וְאָמַרְתִּי</p>
</blockquote>

<blockquote>
<p>&quot;רָמוּ עָמְקוּ מַחְשְׁבוֹתֶיךָ מִמַּחְשְׁבוֹת לֵב אֱנוֹשׁ</p>
</blockquote>

<blockquote>
<p>וּתְבוּנָתוֹ קְצָרָה מִדַּעַת דְּרָכֶיךָ עֶלְיוֹן!</p>
</blockquote>

<blockquote>
<p>אַתָּה אֶחָד שָׁלֵם וּמִגְרָעוֹת בְּךָ אָיִן</p>
</blockquote>

<blockquote>
<p>לֹא כֵן הָאָדָם אֲשֶׁר עֵינָיו פְּקֻחוֹת</p>
</blockquote>

<blockquote>
<p>לִרְאוֹת אוֹר הַשֵּׂכֶל וְרֹאֶה אֶפֶס קָצֵהוּ</p>
</blockquote>

<blockquote>
<p>לָכֵן יְבַקֵּשׁ חָבֶר וְיִתְאָו לֶאֱנוֹשׁ כְּעֶרְכּוֹ</p>
</blockquote>

<blockquote>
<p>לִהְיוֹת לוֹ לְעֵזֶר לְמַלֵּא אֵת מַחְסֹרוֹ.</p>
</blockquote>

<blockquote>
<p>אַתָּה יָחִיד בְּעוֹלָמְךָ וְעָלֶיךָ אֵין לְהוֹסִיף</p>
</blockquote>

<blockquote>
<p>כִּי כְבוֹדְךָ מָלֵא מֵעוֹלָם וְעַד עוֹלָם</p>
</blockquote>

<blockquote>
<p>אֵין גְּבוּל לְהַרְחִיב וְאֵין חֶסְרוֹן לְהִמָּנוֹת</p>
</blockquote>

<blockquote>
<p>וְאָדָם יָחִיד בְּדוֹרוֹ<a href="#fn:34" id="fnref:34" title="see footnote" class="footnote"><sup>34</sup></a> רְפֵה יָדַיִם הוּא</p>
</blockquote>

<blockquote>
<p>וְרַק בְּמִסְפָּר רָב יְחַזֵּק יָדַיִם רָפוֹת</p>
</blockquote>

<blockquote>
<p>כִּי יִפְרֶה וְיִרְבֶּה וּמֵאָה יוֹלִיד בְּצַלְמוֹ</p>
</blockquote>

<blockquote>
<p>וּבָזֹאת יְבֹרַךְ גֶּבֶר לִהְיוֹת גִּבּוֹר בָּאָרֶץ.</p>
</blockquote>

<blockquote>
<p>לָכֵן בִּקְשָׁה נַפְשִׁי רְעוּתָהּ לִדְבֹּק בָּה</p>
</blockquote>

<blockquote>
<p>כִּי אַהֲבַת דֹּדִים עָשׂה תַעֲשֶׂה זֹאת.</p>
</blockquote>

<blockquote>
<p>אַתָּה בְסוֹד עֲצָתְךָ עִם רוּחֲךָ הַטּוֹבָה</p>
</blockquote>

<blockquote>
<p>כִּי אֶחָד הִנֶּךָ לֹא תְבַקֵּשׁ שֵׁנִי</p>
</blockquote>

<blockquote>
<p>וְזָר לְהִוָּעֵץ עִמּוֹ; וְיָדְךָ רַב לְךָ</p>
</blockquote>

<blockquote>
<p>לְהָקִים כָּל נֶפֶשׁ וְרוּחַ אֲשֶׁר בָּרָאתָ</p>
</blockquote>

<blockquote>
<p>לַהֲבִיאוֹ בְתוֹר הַמַּעֲלָה לִהְיוֹת כְּלֵב אֱלֹהִים</p>
</blockquote>

<blockquote>
<p>וַאֲנִי חֲדַל כֹּחַ לִהְיוֹת זֹקֵף כְּפוּפִים</p>
</blockquote>

<blockquote>
<p>וְנַפְשִׁי קָצָה בָאֵלֶּה שֶׁבְּהֵמָה הֵמָּה לָהֶם.&quot;</p>
</blockquote>

<blockquote>
<p>כֵּן דִּבַּרְתִּי אָנִי וְהִרְהַבְתִּי בְנַפְשִׁי עֹז</p>
</blockquote>

<blockquote>
<p>כְּרִשְׁיוֹן אֲדֹנָי עָלַי בְּעֵת רָצוֹן וִישׁוּעָה</p>
</blockquote>

<blockquote>
<p>וְלֹא לְתֹהוּ בִקַּשְׁתִּי כִּי עָנָנִי לֵאמֹר</p>
</blockquote>

<blockquote>
<p>&quot;אַךְ לְנַסּוֹתְךָ אָדָם דִּבַּרְתִּי עַד הֵנָּה</p>
</blockquote>

<blockquote>
<p>וְאַתָּה לֹא לְבַד זִיז שָׂדַי יָדַעְתָּ</p>
</blockquote>

<blockquote>
<p>אֲשֶׁר שְׁמוֹתָם נָתַתָּ כֹּל נֶפֶשׁ לְמִינָהּ</p>
</blockquote>

<blockquote>
<p>כִּי גַם אֶת רוּחֲךָ נִשְׁמַת שַׁדַּי יָדַעְתָּ</p>
</blockquote>

<blockquote>
<p>צֶלֶם אֱלוֹהַּ מִמַּעַל לֹא חִלַּקְתִּי לַבְּהֵמָּה</p>
</blockquote>

<blockquote>
<p>וְלָכֵן כֵּן חָרַצְתָּ וְלֹא תִתְעָרֵב בָּם.</p>
</blockquote>

<blockquote>
<p>וְגַם אֲנִי יָדַעְתִּי טֶרֶם תִּקְרָא אֵלָי</p>
</blockquote>

<blockquote>
<p>כִּי לֹא טוֹב הֱיוֹת הָאָדָם לְבַדּוֹ</p>
</blockquote>

<blockquote>
<p>וְנֶפֶשׁ כָּל בָּשָׂר לֹא הֵבֵאתִי לְפָנֶיךָ</p>
</blockquote>

<blockquote>
<p>לְמַעַן תִּתְרַע אִתָּם כִּי אִם אֶבְחָנְךָ</p>
</blockquote>

<blockquote>
<p>לִרְאוֹת כַּיּוֹם אִם בַּעַל נֶפֶשׁ אָתָּה</p>
</blockquote>

<blockquote>
<p>לָדַעַת מַה־נָּאוָה וּמַה־לֹּא נָאוָה לָךְ.</p>
</blockquote>

<blockquote>
<p>וְאֵת אֲשֶׁר אַצִּיגָה לְפָנֶיךָ זֹאת הַפַּעַם</p>
</blockquote>

<blockquote>
<p>יִהְיֶה לְךָ לְרָצוֹן; עֵזֶר כַּאֲשֶׁר שָׁאַלְתָּ</p>
</blockquote>

<blockquote>
<p>תֹּאַר כְּתֹאַר פָּנֶיךָ חֲצִי עַצְמְךָ וּבְשָׂרֶךָ</p>
</blockquote>

<blockquote>
<p>וְיָדַעְתָּ כִּי עָשִׂיתִי כְּכָל מִשְׁאֲלוֹת לִבֶּךָ.&quot;</p>

<br />

<p>עַד הֵנָּה דִבֵּר וְלֹא שְׁמַעְתִּיו עוֹד</p>
</blockquote>

<blockquote>
<p>כִּי עָיְפָה נַפְשִׁי מֵרְאוֹת מַרְאוֹת אֱלֹהִים</p>
</blockquote>

<blockquote>
<p>גַּם כֹּחִי עֲזָבַנִי מִשְּׁמֹעַ הוֹד קוֹלוֹ</p>
</blockquote>

<blockquote>
<p>וּמִכָּל נֹעַם אֲמָרָיו כָּלְתָה רוּחִי לָצֵאת</p>
</blockquote>

<blockquote>
<p>וָאֶפֹּל אַרְצָה לִגְוֹעַ וְתַרְדֵמָה הִפִּיל עָלַי</p>
</blockquote>

<blockquote>
<p>חָשְׁכוּ עֵינַי מֵרְאוֹת וּשְׁנָתִי עָרְבָה לִי</p>
</blockquote>

<blockquote>
<p>דַּלְתֵי עֵינַי סָגַר וְלִבִּי עוֹדֶנּוּ עֵר</p>
</blockquote>

<blockquote>
<p>כִּי עוֹד חָזִיתִי בְאוֹר נַפְשִׁי פְנִימָה</p>
</blockquote>

<blockquote>
<p>כְּמוֹ בְחָזוֹן וַחֲלוֹם. וְהִנֵּה דְמוּת כְּבוֹדוֹ</p>
</blockquote>

<blockquote>
<p>כַּמַּרְאֶה אֲשֶׁר רָאִיתִי בְּעָמְדִי לְפָנָיו בְּהָקִיץ</p>
</blockquote>

<blockquote>
<p>יֹרֵד אֵלַי אָרְצָה וַיִּפְתַּח גֵּוִי מִשְּׂמֹאל</p>
</blockquote>

<blockquote>
<p>וַיִּקַּח אַחַת מִצַּלְעֹתַי חַמָּה מִדָּמִי וּבְשָׂרִי</p>
</blockquote>

<blockquote>
<p>וְאֶת הַחוֹר הֶחְתִּים וַיִּסְגֹּר בָּשָׂר תַּחְתָּיו</p>
</blockquote>

<blockquote>
<p>וַיִּבֶן אֶת הַצֵּלָע מַעֲשֵׂה יְדֵי חשֵׁב</p>
</blockquote>

<blockquote>
<p>וַיַּעֲשֶׂהָ לְנֶפֶשׁ חַיָּה כְּתֹאַר פְּנֵי אִישׁ</p>
</blockquote>

<blockquote>
<p>אַךְ נְקֵבָה לְמִינָהּ וְיָדָיו כָּלְלוּ יָפְיָהּ</p>
</blockquote>

<blockquote>
<p>עַד אֲשֶׁר מִפָּנֶיהָ יֵבוֹשׁ כָּל חֵן</p>
</blockquote>

<blockquote>
<p>וְיֹפִי כְאַיִן בְּתֵבֵל וְרַק הִיא תִתְהַלָּל</p>
</blockquote>

<blockquote>
<p>לִצְבִי כָל הָאָרֶץ מִכְלַל יֹפִי בָהּ</p>
</blockquote>

<blockquote>
<p>וְהִיא בְחֵן עֵינֶיהָ מָסְכָה מֶסֶךְ בְּקִרְבִּי</p>
</blockquote>

<blockquote>
<p>וְטָעַמְתִּי מֶתֶק וְנֹפֶת לֹא יָדַעְתִּי לְפָנִים</p>
</blockquote>

<blockquote>
<p>וּבְיָדָהּ כּוֹס זָהָב מְשַׁכֶּרֶת כָּל הָאָרֶץ.</p>
</blockquote>

<blockquote>
<p>אַךְ חָלְפָה כְרֶגַע הָלְכָה לָּה וְאֵינֶנָּה</p>
</blockquote>

<blockquote>
<p>וַאֲנִי נוֹתַרְתִּי בַחשֶׁךְ. אָז קַמְתִּי מִשְּׁנָתִי</p>
</blockquote>

<blockquote>
<p>וְאִסַּר נַפְשִׁי עָלַי לְבַקֵּשׁ וְלִמְצֹא אֹתָהּ</p>
</blockquote>

<blockquote>
<p>אוֹ לְהִנָּזֵר מֵעֹנֶג וְלִבְכֹּתָהּ כָּל הַיָּמִים</p>
</blockquote>

<blockquote>
<p>כִּמְעַט אָבְדָה תִקְוָתִי וְהִיא בָאָה לִקְרָאתִי</p>
</blockquote>

<blockquote>
<p>כַּאֲשֶׁר רְאִיתִיהָ בַּחֲלוֹם יַעֲלַת חֵן וַאֲהָבִים</p>
</blockquote>

<blockquote>
<p>בְּכָל פְּאֵר וְהָדָר חֶמְדַּת כָּל הָאָרֶץ</p>
</blockquote>

<blockquote>
<p>מַתַּת אֱלֹהֵי שָׁמָיִם. וְהִיא הוּבָלָה לִי</p>
</blockquote>

<blockquote>
<p>בְּיַד עֹשָׂהּ וְיֹצְרָהּ בְּיַד נִסְתָּר מֵעַיִן</p>
</blockquote>

<blockquote>
<p>וּלְקוֹלוֹ שָׂמָה פְעָמֶיהָ כְּפַעֲמֵי בַת נָדִיב.</p>
</blockquote>

<blockquote>
<p>אַף מְלֻמָּדָה הִיא בְּמִצְוָה וְתוֹרָה בִנְעֻרֶיהָ</p>
</blockquote>

<blockquote>
<p>וְחָק־בְּרִית קֹדֶשׁ בֵּין אִישׁ לְאִשְׁתּוֹ</p>
</blockquote>

<blockquote>
<p>עֲנָוָה תֵלֵךְ לְפָנֶיהָ חֵן וְכָבוֹד יִתְמְכוּהָ</p>
</blockquote>

<blockquote>
<p>וְדִגְלָהּ עָלֶיהָ אַהֲבָה. וַאֲנִי מֵרֹב שָׂשׂוֹן</p>
</blockquote>

<blockquote>
<p>הִתְאַפַּק לֹא יָכֹלְתִּי וָאַעַן וָאֶקְרָא בְקוֹל.&quot;</p>

<br />

<p>&quot;כִּדְבָרְךָ אֵלִי וְצוּרִי שָׁלַחְתָּ עֶזְרִי מִקֹּדֶשׁ</p>
</blockquote>

<blockquote>
<p>אַתָּה תִתֵּן הַטּוֹב וְתָרִיק כָּל בְּרָכָה</p>
</blockquote>

<blockquote>
<p>וְלֹא חָשַׂכְתָּ מִמֶּנִּי רֵאשִׁית כָּל חֶפְצִי</p>
</blockquote>

<blockquote>
<p>חֵלֶק שֶׁאַהֲבָה נַפְשִׁי – הֲלֹא זֹאת הַפַּעַם</p>
</blockquote>

<blockquote>
<p>עֶצֶם מֵעֲצָמַי וּבָשָׂר מִבְּשָׂרִי כְנֶגְדִּי</p>
</blockquote>

<blockquote>
<p>לְזֹאת יִקָּרֵא אִשָּׁה כִּי מֵאִישׁ לֻקָּחָה</p>
</blockquote>

<blockquote>
<p>עַל כֵּן יַעֲזָב אִישׁ אֶת אָבִיו וְאֶת אִמּוֹ</p>
</blockquote>

<blockquote>
<p>וְדָבַק בְּאִשְׁתּוֹ וְהָיוּ לְבָשָׂר אֶחָד.&quot;</p>

<br />

<p>וְהִיא כְשָׁמְעָהּ זֹאת אַף כִּי הוּבָאָה</p>
</blockquote>

<blockquote>
<p>עַל פִּי אֱלֹהִים נָטְתָה מִפָּנַי וַתֵּלֶךְ</p>
</blockquote>

<blockquote>
<p>כִּי בְתֻמָּהּ וְעַנְוָתָהּ כְּמִשְׁפַּט הַבְּתוּלָה</p>
</blockquote>

<blockquote>
<p>וּבְדַעְתָּהּ ישֶׁר לִבָּהּ וְחִין עֶרְכָּהּ</p>
</blockquote>

<blockquote>
<p>לֹא רָצְתָה לָגֶשֶׁת וְלָבוֹא אִתִּי בַבְּרִית</p>
</blockquote>

<blockquote>
<p>טֶרֶם עָמַלְתִּי לְהוֹכִיחַ כִּי חָשַׁקְתִּי בָהּ.</p>
</blockquote>

<blockquote>
<p>כִּי זֹה הַדֶּרֶךְ גַּם לְנַעֲרָה תְמִימָה</p>
</blockquote>

<blockquote>
<p>נְקִיָּה מִמַּחְשֶׁבֶת אָוֶן. לָכֵן כִּרְאֹתָהּ אֹתִי</p>
</blockquote>

<blockquote>
<p>שָׂטְתָה מֵעָלַי וְעָבְרָה. וַאֲנִי הָלַכְתִּי אַחֲרֶיהָ</p>
</blockquote>

<blockquote>
<p>לְפַתּוֹת אֶת לִבָּהּ עַד אֲשֶׁר הֵבִינָה</p>
</blockquote>

<blockquote>
<p>כִּי בְצֶדֶק וּבְתָמִים כָּל אִמְרֵי פִי</p>
</blockquote>

<blockquote>
<p>וַתֹּאמֶר לִי הֵן לוּ יְהִי כִדְבָרֶךָ.</p>
</blockquote>

<blockquote>
<p>אַחֲרֵי כֵן הוֹלַכְתִּיָה<a href="#fn:35" id="fnref:35" title="see footnote" class="footnote"><sup>35</sup></a> אֶל סֻכַּת שָׁלוֹם</p>
</blockquote>

<blockquote>
<p>אֶל בֵּית חֲתֻנָּתָהּ וּפָנֶיהָ אָדְמוּ כַשַּׁחַר</p>
</blockquote>

<blockquote>
<p>שָׁמַיִם וְכָל מַזָּלוֹת חִכּוּ לְמוֹעֵד זֶה</p>
</blockquote>

<blockquote>
<p>מִכְּנַף אֶרֶץ וַהֲרָרֶיהָ זְמִרוֹת שָׁמַעֲנוּ</p>
</blockquote>

<blockquote>
<p>יַעַר וְכָל עֵץ וְעוֹף כָּל כָּנָף</p>
</blockquote>

<blockquote>
<p>פָּצְחוּ רִנָּה יַחְדָּיו. רוּחַ נשֵׁב בַּלָּאט</p>
</blockquote>

<blockquote>
<p>יִזְרֶה צִיצִים לְרַגְלֵנוּ וּבְשָׂמִים יִזְּלוּ רֵיחַ.</p>
</blockquote>

<blockquote>
<p>אָז יָשִׁיר הַצִּפּוֹר הַנֹּתֵן זְמִרוֹת בַּלַּיְלָה</p>
</blockquote>

<blockquote>
<p>שִׁירַת דֹּדִים לָנוּ וַיִּקְרָא לְכוֹכַב הַנֶּשֶׁף</p>
</blockquote>

<blockquote>
<p>לָתֵת נָגְהוֹ מֵעָל כַּנֵּר לְחָתָן וְכַלָּה.&quot;</p>

<br />

<p>&quot;בָּזֹאת סִפַּרְתִּי לְךָ כָּל תּוֹלְדֹת חַיָּי</p>
</blockquote>

<blockquote>
<p>עַד עֵת חֲתֻנָּתִי רֹאשׁ כָּל שִׂמְחָתִי.</p>
</blockquote>

<blockquote>
<p>אַךְ הֶרֶף וְאַגִּידָה לְךָ הֶגְיוֹן לְבָבִי</p>
</blockquote>

<blockquote>
<p>עֹנֶג הַמָּתוֹק לְחֵיךְ אוֹ נֶחְמָד לְמַרְאֶה</p>
</blockquote>

<blockquote>
<p>אוֹ טוֹב לְרֵיחַ כִּפְרִי בֹּשֶׂם וָפֶרַח</p>
</blockquote>

<blockquote>
<p>אוֹ מַהְלְכִים נְעִימִים וְקוֹל בְּנוֹת הַשִּׁיר</p>
</blockquote>

<blockquote>
<p>בְּכָל אֵלֶּה חָפַצְתִּי וְנַפְשִׁי תָגֵל בָּם</p>
</blockquote>

<blockquote>
<p>אַךְ בֵּין אֶמְצָא וּבֵין אֶחְסָר אֵלֶּה</p>
</blockquote>

<blockquote>
<p>רוּחִי נָכוֹן בְּקִרְבִּי וְלִבִּי לֹא יִשְׁתּוֹלָל</p>
</blockquote>

<blockquote>
<p>לֹא כֵן הָאִשָּׁה אֲשֶׁר אֶשְׁגֶּה בְּאַהֲבָתָהּ</p>
</blockquote>

<blockquote>
<p>הִיא הִבְעִירָה תַאֲוָה זָרָה בְעַצְמוֹתָי</p>
</blockquote>

<blockquote>
<p>מִדֵּי אֶחֱזֶה בָהּ לִבִּי יִתַּר מִמְּקוֹמוֹ</p>
</blockquote>

<blockquote>
<p>וְכִמְעַט אֶגַּע בִּבְשָׂרָהּ וְתַחְתַּי אֶרְגָּז.</p>
</blockquote>

<blockquote>
<p>יֵשׁ לְאֵל יָדִי לִמְשֹׁל בְּרוּחִי בַּכֹּל</p>
</blockquote>

<blockquote>
<p>וְהִיא תִמְשֹׁל בִּי כְּגֶבֶר אֵין אֱיָל</p>
</blockquote>

<blockquote>
<p>בְּאַחַת מֵעֵינֶיהָ תַּבִּיט וּרְפֵה כֹחַ אָנִי.</p>
</blockquote>

<blockquote>
<p>הֲיַד יוֹצְרִי קְצָרָה לְהוֹסִיף לִי חַיִל</p>
</blockquote>

<blockquote>
<p>לְבַל אֶפֹּל לְפָנֶיהָ? אוֹ לֻקָּחָה מֵאִישׁ זֹאת</p>
</blockquote>

<blockquote>
<p>לָקְחָה הַרְבֵּה מִמֶּנִּי וְנֶפֶשׁ בְּעָלֶיהָ תִּקָּח?</p>
</blockquote>

<blockquote>
<p>הֵן אֱמֶת הַדָּבָר כִּי רַק בִּצְבָעִים</p>
</blockquote>

<blockquote>
<p>וּבַעֲדִי עֲדַיִים מִחוּץ פִּי שְׁנַיִם לָהּ</p>
</blockquote>

<blockquote>
<p>אָכֵן נַחֲלָתָהּ בְּבָתֵּי הַנֶּפֶשׁ פְּנִימָה</p>
</blockquote>

<blockquote>
<p>קְטַנָּה מִנַּחֲלָתִי; כִּי בְחָכְמַת בִּינָה</p>
</blockquote>

<blockquote>
<p>לִי עֶשֶׂר יָדוֹת וְגַם בְּמַדַּע וָשֶׂכֶל</p>
</blockquote>

<blockquote>
<p>וְגַם צֶלֶם אֱלוֹהַּ אֲשֶׁר בְּכֹחַ זֶה</p>
</blockquote>

<blockquote>
<p>אֶכְבּשׁ אֶת הָאָרֶץ לֹא יֵרָאֶה בְּפָנֶיהָ</p>
</blockquote>

<blockquote>
<p>כַּאֲשֶׁר יֵרָאֶה בְּפָנַי אֲבָל בְּכָל זֹאת</p>
</blockquote>

<blockquote>
<p>תַּעֲמֹד הָעֲדִינָה לְעֵינַי כִּגְבֶרֶת וְשַׁלֶּטֶת</p>
</blockquote>

<blockquote>
<p>וְתָבִין לִמְשֹׁל בִּי כְּרֹאשׁ וְלֹא כְמִשְׁנֶה לִי</p>
</blockquote>

<blockquote>
<p>כִּי תְעַוֵּר עֵינַי וְתָשִׂים בְּפִי לֵאמֹר</p>
</blockquote>

<blockquote>
<p>כָּל דְבָרֶיהָ נְכֹחִים וְכָל מַעֲשֶׂיהָ יְשָׁרִים</p>
</blockquote>

<blockquote>
<p>וּמִי יֶעֱרַב לִבּוֹ לְהָקֵל אֶת כְּבוֹדָהּ</p>
</blockquote>

<blockquote>
<p>וְכָבוֹד כַּחוֹמָה לָהּ כְּמִגְדַּל עֹז</p>
</blockquote>

<blockquote>
<p>וּצְדָקָה כְלַהַט חֶרֶב כְּמַלְאָךְ שֹׁמֵר לְרֹאשָׁהּ</p>
</blockquote>

<blockquote>
<p>רַכָּה הִיא וַעֲנֻגָה וַאֲיֻמָּה כַּנִּדְגָּלוֹת.&quot;</p>

<br />

<p>וְהַמַּלְאָךְ שָׁמַע זֹאת וַיִּפְּלוּ פָנָיו וַיֹּאמַר</p>
</blockquote>

<blockquote>
<p>&quot;אַל תָּרִיב אָדָם אֵת הַיּוֹצֵר חִנָּם</p>
</blockquote>

<blockquote>
<p>הוּא עָשָׂה מְלַאכְתּוֹ וּמְלַאכְתְּךָ עֲשֵׂה אָתָּה</p>
</blockquote>

<blockquote>
<p>הַט לִבְּךָ לִדְבָרַי וְהִשָּׁעֵן עַל בִּינָה</p>
</blockquote>

<blockquote>
<p>וְהִיא לֹא תַעַזְבֶךָּ אִם לֹא תַעַזְבֶנָּה</p>
</blockquote>

<blockquote>
<p>וְכִי צַר כֹּחֲךָ וְתָתוּר אַחֲרֵי עֵינֶיךָ</p>
</blockquote>

<blockquote>
<p>לָתֵת יֶתֶר שְׂאֵת לִדְבָרִים קַלֵּי עֵרֶךָ</p>
</blockquote>

<blockquote>
<p>קוּם קְרָא לַתְּבוּנָה וְתִהְיֶה לְךָ לְמָעוֹז.</p>
</blockquote>

<blockquote>
<p>וְלָמָּה כֹה תִשְׁתּוֹלָל מַה־תֶּחֱזֶה פֹה?</p>
</blockquote>

<blockquote>
<p>בַּת חֵן וָיֹפִי וְטוֹבַת טַעַם לִמְאֹד</p>
</blockquote>

<blockquote>
<p>לְכָה קַח אוֹתָהּ לְסֹכֶנֶת וְלֹא לִגְבִירָה</p>
</blockquote>

<blockquote>
<p>תֵּן לָהּ כָבוֹד חַבְּקֶנָּה בִּזְרוֹעוֹת אַהֲבָה</p>
</blockquote>

<blockquote>
<p>וּמָכֹר לֹא תִתְמַכֵּר לִהְיוֹת לָהּ לְעָבֶד.</p>
</blockquote>

<blockquote>
<p>שְׁקֹל אֶת נַפְשְׁךָ עִם נַפְשָׁהּ בְמֹאזְנָיִם</p>
</blockquote>

<blockquote>
<p>וְנַפְשְׁךָ לֹא תֵקַל בְּעֵינֶיךָ גַּם בְּעֵינֶיהָ</p>
</blockquote>

<blockquote>
<p>וְכָל עוֹד תּוֹסִיף לְהָבִין יִקְרַת עֶרְכֶּךָ</p>
</blockquote>

<blockquote>
<p>כֵּן תְּכַבֶּדְךָ הִיא וְאוֹתְךָ לְבַדְךָ תַּעֲבֹד</p>
</blockquote>

<blockquote>
<p>וְכָל תִּפְאַרְתָּהּ תִתֵּן כְּלִוְיַת חֵן לְרֹאשֶׁךָ</p>
</blockquote>

<blockquote>
<p>אַתָּה תִהְיֶה לְרֹאשׁ וְהִיא לְצָנִיף טָהוֹר</p>
</blockquote>

<blockquote>
<p>לְהוֹסִיף עֹנֶג לְךָ וְלִנְוַת בַּיִת אִתֶּךָ</p>
</blockquote>

<blockquote>
<p>וֶאֱלֹהִים עָשָׂה אֹתָהּ יָפָה נָאוָה וַאֲיֻמָּה</p>
</blockquote>

<blockquote>
<p>לְמַעַן תִּדְבַּק בָּהּ גַּם בְּאַהֲבָה וְכָבוֹד.</p>
</blockquote>

<blockquote>
<p>וְכִי תֹאמַר בְּלִבְּךָ כִּי לִנְגֹעַ בִּבְשָׂרָהּ</p>
</blockquote>

<blockquote>
<p>אוֹ לָבוֹא אֵלֶיהָ לְהָקִים לְךָ זֶרַע</p>
</blockquote>

<blockquote>
<p>הוּא תַאֲוָה זָרָה וְנָכְרִיָּה מִכָּל עֹנֶג</p>
</blockquote>

<blockquote>
<p>זְכָר כִּי בְהֵמָה יֹדַעַת לְהַזְרִיעַ זֶרַע</p>
</blockquote>

<blockquote>
<p>וְנֶפֶשׁ כָּל חַיָּה עוֹנָתָהּ לֹא תִגְרָע</p>
</blockquote>

<blockquote>
<p>אַף כִּי הָאָדָם יֵדַע לִשְׁמֹר עוֹנָתוֹ</p>
</blockquote>

<blockquote>
<p>לֹא בְאֵשׁ מִתְלַקַּחַת וְלֹא כְמַעֲשֵׂה תֶבֶל.</p>
</blockquote>

<blockquote>
<p>וְכִי תִרְאֶה חֲבֶרְתְּךָ עֲדִינָה טוֹבַת שֶׂכֶל</p>
</blockquote>

<blockquote>
<p>וְעַל נְדִיבוֹת תָּקוּם אֱהַב אוֹתָהּ כְנַפְשֶׁךָ</p>
</blockquote>

<blockquote>
<p>אֵין חֵטְא בְּאַהֲבָה כִּי אִם בְּתַאֲוָה</p>
</blockquote>

<blockquote>
<p>וּבְתַאֲוָה וַעֲגָבִים אַהֲבָה טְהוֹרָה אָיִן.</p>
</blockquote>

<blockquote>
<p>הָאַהֲבָה תְטַהֵר הַנֶּפֶשׁ וְתַרְחִיב הַלֵּב</p>
</blockquote>

<blockquote>
<p>נֹבַעַת מִמְּקוֹר שֵׂכֶל וְתִתְהַלֵּךְ בְּמֵישָׁרִים</p>
</blockquote>

<blockquote>
<p>וְגַם דֶּרֶךְ עָלֶיהָ תּוּכַל לַעֲלוֹת שָׁמַיְמָה</p>
</blockquote>

<blockquote>
<p>אִם לֹא בַשֶּׁפֶל תְּבַקֵּשׁ חַיֵּי בְשָׂרִים</p>
</blockquote>

<blockquote>
<p>וְלָכֵן בְּחַיַּת הַשָּׂדֶה עֵזֶר לֹא מָצָאתָ.&quot;</p>

<br />

<p>וְאָדָם כְּמוֹ נִכְלָם הֵשִׁיב לוֹ וַיֹּאמַר</p>
</blockquote>

<blockquote>
<p>&quot;לֹא יָפְיָהּ לְמַרְאֶה חִמַּדְתִּי כֵן בְּלִבִּי</p>
</blockquote>

<blockquote>
<p>וְלֹא תוֹר עוֹנָתָהּ כְּדֶרֶךְ כָּל בָּשָׂר</p>
</blockquote>

<blockquote>
<p>אַף כִּי מִטָּתִי כְבוּדָה וִיצוּעִי לֹא אֲחַלֵּל</p>
</blockquote>

<blockquote>
<p>רַק חֶפְצִי בָהּ בַּעֲבוּר יֶתֶר הַחֵן</p>
</blockquote>

<blockquote>
<p>אֲשֶׁר יִזַּל מִשְּׂפָתֶיהָ וּמִמַּעֲשֶׂיהָ יוֹם יוֹם</p>
</blockquote>

<blockquote>
<p>מָהוּל בְּתוֹרַת חֶסֶד וְתוֹכוֹ רָצוּף אַהֲבָה</p>
</blockquote>

<blockquote>
<p>אוֹת נֶאֱמָן לְנַפְשָׁהּ כִּי קְשׁוּרָה בְנַפְשִׁי</p>
</blockquote>

<blockquote>
<p>וְלֵב אֶחָד לִשְׁנֵינוּ דֶּבֶק טוֹב וְנָעִים</p>
</blockquote>

<blockquote>
<p>בֵּין אִישׁ לְאִשְׁתּוֹ מִקּוֹל זִמְרָה לְאֹזֶן</p>
</blockquote>

<blockquote>
<p>אֶפֶס מִמְכֶּרֶת עֶבֶד עוֹדֶנִּי לֹא נִמְכַּרְתִּי</p>
</blockquote>

<blockquote>
<p>רַק גָּלִיתִי אָזְנְךָ מַה שְׂעִפַּי יְשִׁיבוּנִי</p>
</blockquote>

<blockquote>
<p>לְעֵת אֶמְצָא חֲפָצִים נִפְלָגִים בְּחֶלְדִּי</p>
</blockquote>

<blockquote>
<p>וַאֲנִי נִפְתָּה אֵינֶנִּי בַּעֲבוּר חוּשִׁי בִי</p>
</blockquote>

<blockquote>
<p>כִּי חָפְשִׁי עוֹדֶנִּי לִרְאוֹת הַיָּשָׁר וְהַטּוֹב</p>
</blockquote>

<blockquote>
<p>וְלַעֲשׂוֹת הַטּוֹב בְּעֵינָי. וְאַהֲבַת דֹּדִים אָמַרְתָּ</p>
</blockquote>

<blockquote>
<p>אֵין בָּהּ שֶׁמֶץ אוֹ עֶרְוַת דָּבָר</p>
</blockquote>

<blockquote>
<p>כִּי זֹה הַדֶּרֶךְ וְהַשַּׁעַר לְאַהֲבַת יָהּ</p>
</blockquote>

<blockquote>
<p>וְלָכֵן הֶרֶף וַאֲדַבֵּר אֶשְׁאָלְךָ וְהוֹדִיעֵנִי</p>
</blockquote>

<blockquote>
<p>הַאִם אֵין אַהֲבָה בֵּין מַלְאֲכֵי אֵל?</p>
</blockquote>

<blockquote>
<p>וּבַמֶּה תִוָּדַע אֵיפֹה כִּי יֶשְׁנָה בֵינֵיהֶם?</p>
</blockquote>

<blockquote>
<p>בִּרְאוֹת עַיִן בְּעַיִן אוֹ בְחִבֻּק יָדָיִם</p>
</blockquote>

<blockquote>
<p>אוֹ כַנְפֵי כְרוּבִים נֹגְעוֹת אִשָּׁה בַאֲחוֹתָהּ?&quot;</p>

<br />

<p>וְהַמַּלְאָךְ צָחַק וּפָנָיו אָדְמוּ כְּאֹדֶם הַשָּׁמַיִם</p>
</blockquote>

<blockquote>
<p>כְּאִישׁ נִכְלָם מֵאַהֲבָה וַיַּעַן וַיֹּאמַר</p>
</blockquote>

<blockquote>
<p>&quot;רַב לְךָ לָדַעַת כִּי חַיֵּי עֹנֶג חֶלְקֵנוּ</p>
</blockquote>

<blockquote>
<p>וּבְלִי אַהֲבָה וִידִידוּת אֵין עֹנֶג וָנָחַת.</p>
</blockquote>

<blockquote>
<p>כָּל תַּעֲנוּגֵי הַגְּוִיָּה אֲשֶׁר תִּמְצָא לְנַפְשְׁךָ</p>
</blockquote>

<blockquote>
<p>בְּעוֹד נַפְשְׁךָ טְהוֹרָה (כִּי טָהוֹר אַתָּה)</p>
</blockquote>

<blockquote>
<p>נִמְצָא לָנוּ לְנַפְשֵׁנוּ פִּי שְׁנַיִם בַּמָּרוֹם</p>
</blockquote>

<blockquote>
<p>אֵין כָּתְנוֹת עוֹר נֵתַח אוֹ פֶרֶק</p>
</blockquote>

<blockquote>
<p>לְקִיר מַבְדִּיל בֵּינֵינוּ; כִּי הָרוּחַ הַחַי</p>
</blockquote>

<blockquote>
<p>קַל מֵרוּחַ נשֶׁבֶת לְהִתְעָרֵב לִהְיוֹת לְאֶחָד</p>
</blockquote>

<blockquote>
<p>וְטָהוֹר אֶל טָהוֹר יִתְאָו יִשְׁאַף לָבוֹא</p>
</blockquote>

<blockquote>
<p>כְּעֶצֶם אֶל עַצְמוֹ וְלֹא כְבָשָׂר אֶל בָּשָׂר.</p>
</blockquote>

<blockquote>
<p>אַךְ לְהוֹסִיף דַּבֵּר לֹא אוּכַל עוֹד</p>
</blockquote>

<blockquote>
<p>כִּי רַד הַשֶּׁמֶשׁ מֵאַחֲרֵי אִיֵּי הַיָּם</p>
</blockquote>

<blockquote>
<p>אוֹת לִי לְהִפָּרֵד. וְאַתָּה חֲזַק וּצְלַח</p>
</blockquote>

<blockquote>
<p>תֵּן לִבְּךָ לְאַהֲבָה אַךְ רֵאשִית אַהֲבָתְךָ</p>
</blockquote>

<blockquote>
<p>תִּתֵּן לֵאלֹהֵי הָאַהֲבָה כִּי תִשְׁמַע בְּקוֹלוֹ</p>
</blockquote>

<blockquote>
<p>וְאֵת מִצְוָתוֹ תִּשְׁמֹר. הִשָּׁמֶר לְךָ מְאֹד</p>
</blockquote>

<blockquote>
<p>פֶּן רוּחַ תַּאֲוָה תְּעַוֵּר עֵינְךָ מֵרְאוֹת</p>
</blockquote>

<blockquote>
<p>וְעָשׂה תַעֲשֶׂה דָבָר לְמֹרַת רוּחֲךָ הַטּוֹבָה.</p>
</blockquote>

<blockquote>
<p>רְאֵה הַחַיִּים וְהַמָּוֶת לְךָ וּלְזַרְעֲךָ אִתֶּךָ</p>
</blockquote>

<blockquote>
<p>נָתַתִּי לְפָנֶיךָ הַיּוֹם; אִם תִּבְחַר בַּחַיִּים</p>
</blockquote>

<blockquote>
<p>אֶשְׂמַח גַּם אָנִי וְכָל בְּרוּכֵי אֵל.</p>
</blockquote>

<blockquote>
<p>חֲזַק וְיַאֲמֵץ לִבֶּךָ וְסַעַד לֹא תְבַקֵּשׁ</p>
</blockquote>

<blockquote>
<p>כִּי לַעֲמֹד וְלִנְפֹּל בְּיָדְךָ גַּם שְׁנֵיהֶם</p>
</blockquote>

<blockquote>
<p>וּמְנַסֶּה לְהַדִּיחֲךָ הֲדֹךְ כִּי רַב כֹּחֶךָ.&quot;</p>

<br />

<p>אַחֲרֵי דְבָרִים אֵלֶּה קָם הַמַּלְאָךְ מִמְּקוֹמוֹ</p>
</blockquote>

<blockquote>
<p>וְאָדָם עָמַד לְשַׁלְּחוֹ בִּבְרָכָה זֹאת וַיֹּאמַר</p>
</blockquote>

<blockquote>
<p>&quot;צֵא לְשָׁלוֹם מַלְאַךְ עֶלְיוֹן אֹרֵחַ טוֹב</p>
</blockquote>

<blockquote>
<p>שָׁלוּחַ בִּדְבַר אֲדֹנָי כְּרַחֲמָיו וַחֲסָדָיו.</p>
</blockquote>

<blockquote>
<p>נִפְלְאַתָה אַהֲבָתְךָ לִי וְעַנְוָתְךָ לְפָקְדֵנִי</p>
</blockquote>

<blockquote>
<p>וְזֵכֶר רַב טוּבְךָ אֲסַפֵּר לְדוֹר אַחֲרֹן</p>
</blockquote>

<blockquote>
<p>מַה־נָּעַמְתָּ לִי יְדִידִי יְדִיד־אָדָם!</p>
</blockquote>

<blockquote>
<p>כֵּן תּוֹסִיף לִהְיוֹת וְעוֹד תָּשׁוּב אֵלֵינוּ.&quot;</p>

<br />

<p>מִדֵּי דַבְּרוֹ כָזֶה הָלַךְ הַמַּלְאָךְ מֵעֵינָיו</p>
</blockquote>

<blockquote>
<p>וַיַּעַל לִשְׁמֵי מָרוֹם וְאָדָם שָׁב לְסֻכָּתוֹ.</p>

<br />
</blockquote>

<blockquote>
<p><strong>תם ספר שמיני.</strong></p>

<br />
</blockquote>

<h2 id="סֵפֶרתְּשִׁיעִי">סֵפֶר תְּשִׁיעִי</h2>

<blockquote>
<p>רַב לָךְ נַפְשִׁי! מִסַּפֵּר מַרְאוֹת אֱלֹהִים</p>
</blockquote>

<blockquote>
<p>אוֹ דְבַר מַלְאָכוֹ הַבָּא כְּאֹרֵחַ לְאָדָם</p>
</blockquote>

<blockquote>
<p>וְישֵׁב וּמְדַבֵּר אִתּוֹ כְּשֶׁבֶת אַחִים יַחְדָּיו</p>
</blockquote>

<blockquote>
<p>מֵיטִיבִים אֶת־לִבָּם בַּאֲרֻחָה וּמַעֲדַנֵּי אָרֶץ</p>
</blockquote>

<blockquote>
<p>וְקָטֹן עִם גָּדוֹל יִתְוַכַּח וְאֵין פָּשַׁע. –</p>
</blockquote>

<blockquote>
<p>כִּי הִנְנִי עַתָּה לְהָמִיר רִנָּה בְּקִינָה</p>
</blockquote>

<blockquote>
<p>וְזִמְרָתִי בְּקוֹל בֹּכִים. כִּי הִנֵּה מֵעֵבֶר מִזֶּה</p>
</blockquote>

<blockquote>
<p>חֵטְא אָדָם וּתְנוּאָתוֹ מַעַל וּמֶרֶד בְּתֵבֵל</p>
</blockquote>

<blockquote>
<p>וּמֵעֵבֶר מִזֶּה חָרוֹן מִשָּׁמַיִם נִשְׁקָף</p>
</blockquote>

<blockquote>
<p>מוּסָר מִשְׁפַּט צֶדֶק רֹגֶז מַחֲלָה וָמָוֶת.</p>
</blockquote>

<blockquote>
<p>חָזוּת קָשָׁה הִיא וּמַשָּׂא כָבֵד מִמֶּנִּי</p>
</blockquote>

<blockquote>
<p>אַךְ יָקָר הִנֵּהוּ וְנִכְבָּד מִמַּשָּׂא הַהוּא</p>
</blockquote>

<blockquote>
<p>אֲשֶׁר נָשָׂא הֹמִירוּס עֲלֵי אֲחִילֶעס הַגִּבּוֹר</p>
</blockquote>

<blockquote>
<p>בְּרָדְפוֹ אַחֲרֵי אוֹיְבוֹ לִפְנֵי חוֹמַת טְרָאי</p>
</blockquote>

<blockquote>
<p>אוֹ מְשַׁל וִירְגִילְיוּס עַל אֹדוֹת טוּרְנוּס</p>
</blockquote>

<blockquote>
<p>אֲשֶׁר שָׁפַךְ חֲמָתוֹ עַל לַאוִינְיַא בָּגוֹדָה.</p>
</blockquote>

<blockquote>
<p>וַאֲנִי לָכֵן אוֹחִילָה לְרוּחַ הַשִּׁיר מִמָּרוֹם</p>
</blockquote>

<blockquote>
<p>כִּי יָשִׂים דְּבָרוֹ בְּפִי וּמִלָּתוֹ עַל לְשׁוֹנִי</p>
</blockquote>

<blockquote>
<p>הוּא יִהְיֶה לִי לֵאלֹהִים וַאֲנִי לוֹ לְפֶה.</p>
</blockquote>

<blockquote>
<p>אַף כִּי דוֹרִי מְרַפֵּא יָדִי מִמְּלַאכְתִּי</p>
</blockquote>

<blockquote>
<p>וְדָמִי קַר בְּקִרְבִּי מִקֹּר אֶרֶץ מוֹלַדְתִּי</p>
</blockquote>

<blockquote>
<p>אוֹ מֵרֹב יָמִים כִּי שֵׂיבָה זָרְקָה בִי</p>
</blockquote>

<blockquote>
<p>בְּכָל זֹאת אֲכַלֶּה אֵת אֲשֶׁר הַחִילּוֹתִי</p>
</blockquote>

<blockquote>
<p>כִּי אֱיָלוּתִי עִמָּדִי וְצוּרִי חָסִיתִי בוֹ.</p>

<br />

<p>הַשֶּׁמֶשׁ נָטָה לָלוּן כּוֹכָב מַעֲרָבִי עָבָר</p>
</blockquote>

<blockquote>
<p>וְחשֶׁךְ כִּסָּה אֶרֶץ וַיְהִי לָיְלָה.</p>
</blockquote>

<blockquote>
<p>וְהַשָּׂטָן אֲשֶׁר נָס מִפְּנֵי גַבְרִיאֵל מֵעֵדֶן</p>
</blockquote>

<blockquote>
<p>הֶעֱמִיק הִרְחִיב עָרְמָתוֹ לְהַשְׁחִית אֶת אָדָם</p>
</blockquote>

<blockquote>
<p>וַיָּשָׁב לְבַצַּע זְמָמוֹ כִּי הִתְמַכֵּר לְהַרְשִׁיעַ</p>
</blockquote>

<blockquote>
<p>וְלֹא דָאַג מֵעֲוֹנוֹ אֲשֶׁר יוּשַׁת עָלָיו</p>
</blockquote>

<blockquote>
<p>וִישֻׁלַּם כְּדֵי רִשְׁעָתוֹ. בַּלַּיְלָה הוּא נָס</p>
</blockquote>

<blockquote>
<p>וּבַחֲצִי הַלַּיְלָה שָׁב מִיִּרְאָתוֹ לְהֵרָאוֹת בַּיּוֹם</p>
</blockquote>

<blockquote>
<p>כִּי בוֹאוֹ לַגָּן נִרְאָה אֶל אוּרִיאֵל</p>
</blockquote>

<blockquote>
<p>הוּא שַׂר הַשֶּׁמֶשׁ אֲשֶׁר הִגִּיד לַכְּרוּבִים</p>
</blockquote>

<blockquote>
<p>הַנֹּטְרִים אֶת הַגָּן. וְכַאֲשֶׁר הִבְרִיחוֹ גַבְרִיאֵל</p>
</blockquote>

<blockquote>
<p>הָלַךְ שִׁבְעָה לֵילוֹת לִרְאוֹת עֶרְוַת הָאָרֶץ</p>
</blockquote>

<blockquote>
<p>וְלָתוּר בְּעֹפֶל וַעֲלָטָה אֶת תֵּבֵל וּמְלוֹאָהּ</p>
</blockquote>

<blockquote>
<p>כַּחֲצֹת לֵיל הַשְּׁמִינִי שָׁב מִשּׁוּט בָּאָרֶץ</p>
</blockquote>

<blockquote>
<p>וַיִּמְצָא מָבוֹא לַגָּן כְּגַנָּב בְּמַחְתֶּרֶת</p>
</blockquote>

<blockquote>
<p>הַרְחֵק מִן הַשַּׁעַר וּמִן מַצַּב הַכְּרוּבִים.</p>
</blockquote>

<blockquote>
<p>לְפָנִים שָׁטַף חִדֶּקֶל לְרַגְלֵי הַגָּן בְּעֵדֶן</p>
</blockquote>

<blockquote>
<p>אָכֵן עַתָּה אֵינֶנּוּ כִּי יַד הַחֵטְא</p>
</blockquote>

<blockquote>
<p>וְלֹא יַד הַזְּמָן שִׁנְּתָה פְּנֵי הַמָּקוֹם</p>
</blockquote>

<blockquote>
<p>וּמִן הַנָּהָר הַזֶּה נִשְׁקַע פֶּלֶג תַּחְתָּיו</p>
</blockquote>

<blockquote>
<p>עָבַר מִתַּחַת לָאָרֶץ וַיְהִי לְמַעְיָן נֹבֵעַ</p>
</blockquote>

<blockquote>
<p>אֵצֶל עֵץ הַחַיִּים. בְּמוֹ פֶלֶג הַזֶּה</p>
</blockquote>

<blockquote>
<p>נִשְׁקַע הַשָּׂטָן וְעָבַר וַיַּעַל כְּאֵד מִמַּבּוּעַ</p>
</blockquote>

<blockquote>
<p>וַיִּפֶן כֹּה וָכֹה לִמְצֹא מָקוֹם לְהִתְחַבֵּא</p>
</blockquote>

<blockquote>
<p>וְהוּא כְּבַר חָקַר וְחִפֵּשׂ בַּיָּם וּבַיַּבָּשָׁה</p>
</blockquote>

<blockquote>
<p>מִמִּזְרָח עַד מַעֲרָב וּמִצָּפוֹן וְעַד תֵּימָן</p>
</blockquote>

<blockquote>
<p>וְלֹא מָצָא עָרוּם בְּכָל חַיַּת הַשָּׂדֶה</p>
</blockquote>

<blockquote>
<p>לִהְיוֹת לוֹ לְעֵזֶר כְּנָחָשׁ הַזֹּחֵל בָּאָרֶץ</p>
</blockquote>

<blockquote>
<p>וְלָכֵן בָּחַר בּוֹ כִּכְלִי חֵפֶץ לְמַעֲשֵׂהוּ</p>
</blockquote>

<blockquote>
<p>לָבוֹא וְלִשְׁכֹּן בְּתוֹכוֹ לְבַל יֵרָאֶה לָעָיִן</p>
</blockquote>

<blockquote>
<p>וּלְהוֹצִיא עַל יָדוֹ אֶת־מְזִמָּתוֹ הָרָעָה</p>
</blockquote>

<blockquote>
<p>כִּי הַנָּחָשׁ מָלֵא תּוֹךְ וּמִרְמָה כָּמוֹהוּ</p>
</blockquote>

<blockquote>
<p>וְכִי יִרְאֶנּוּ הָרֹאֶה עֹשֶׂה דָבָר בְּעָקְבָה</p>
</blockquote>

<blockquote>
<p>יֹאמַר כִּי הַנָּחָשׁ עָרֹם יַעֲרִים הוּא</p>
</blockquote>

<blockquote>
<p>כַּאֲשֶׁר הִסְכִּין מֵאָז וְלֹא יָשִׁית לֵב</p>
</blockquote>

<blockquote>
<p>אַךְ חַיָּה אֲחֶרֶת אִם תַּעֲשֶׂה כָזֹאת</p>
</blockquote>

<blockquote>
<p>יִשְתָּאֶה הָרֹאֶה לֵאמֹר הֲגַם חַיָּה בַּעֲרוּמִים?</p>
</blockquote>

<blockquote>
<p>זֹאת לֹא זֹאת אוּלַי רוּחַ רָעָה בָהּ.</p>
</blockquote>

<blockquote>
<p>אַךְ טֶרֶם הִתְגַּלְגַּל אֶל תּוֹךְ הַנָּחָשׁ</p>
</blockquote>

<blockquote>
<p>שָׁפַךְ שִׂיחוֹ וְכַעֲסוֹ הֶעָצוּר בְּעַצְמֹתָיו וַיֹּאמַר</p>
</blockquote>

<blockquote>
<p>&quot;הוֹי אֶרֶץ חֶמְדָּה! נָאוָה אַתְּ כַּשָּׁמַיִם</p>
</blockquote>

<blockquote>
<p>וְטוֹבָה כִּנְאוֹת אֱלֹהִים. לָךְ יֶתֶר שְׂאֵת</p>
</blockquote>

<blockquote>
<p>כִּי נִבְנֵיתְ בָּאַחֲרוֹנָה בְּכָל מְלֶאכֶת מַחֲשֶׁבֶת</p>
</blockquote>

<blockquote>
<p>כִּי מִי אֱלֹהִים יִבְנֶה בִּנְיָן שֵׁנִי</p>
</blockquote>

<blockquote>
<p>רַע מִבִּנְיָן רִאשׁוֹן? מָה אַשְׁוֶה־לָּךְ</p>
</blockquote>

<blockquote>
<p>אֶרֶץ כְּלִילַת יֹפִי! כָּל מְאוֹרֵי אוֹר</p>
</blockquote>

<blockquote>
<p>גָּבֹהַּ מֵעַל גָּבֹהַּ אַךְ לְמַעֲנֵךְ יְרוֹצֵצוּ</p>
</blockquote>

<blockquote>
<p>וְכָל קַוֵּיהֶם מִסָּבִיב יֵצְאוּ יִתְאַחֲדוּ בָךְ</p>
</blockquote>

<blockquote>
<p>וְאַתְּ כִּנְקוּדָה בַּתָּוֶךְ כָּאֵל בֵּין מְשָׁרְתָיו</p>
</blockquote>

<blockquote>
<p>כִּי הֵמָּה יָהֵלּוּ וְלֹא לְהוֹעִיל לָהֶם</p>
</blockquote>

<blockquote>
<p>אֲבָל בָּךְ לְבַד תֵּרָאֶה פְּעֻלַּת אוֹרָם</p>
</blockquote>

<blockquote>
<p>כִּי לְאוֹרָם תּוֹצִיאִי עֵשֶׂב צֶמַח וָחָי</p>
</blockquote>

<blockquote>
<p>נֶפֶשׁ נֶפֶשׁ לְמִינָהּ בְּכָל עֵרֶךְ וָמַעֲלֶה</p>
</blockquote>

<blockquote>
<p>כַּמֶּה נִכְסֹף נִכְסַפְתִּי לֶכֶת לְאָרְכֵּךְ וְרָחְבֵּךְ</p>
</blockquote>

<blockquote>
<p>לוּ יָכֹלְתִּי לִשְׂמֹחַ בַּאֲשֶׁר עֵינַי תִרְאֶינָה</p>
</blockquote>

<blockquote>
<p>הֵד הָרִים וְגֵאָיוֹת נָהָר יַעַר וּבִקְעָה</p>
</blockquote>

<blockquote>
<p>יָם מֵעֵבֶר מִזֶּה וּמֵעֵבֶר מִזֶּה יַבָּשָׁה</p>
</blockquote>

<blockquote>
<p>צֶאֱלִים עֲלֵי חוֹף וְחֹרֵי עָפָר וְכֵפִים</p>
</blockquote>

<blockquote>
<p>אָכֵן מָנוֹחַ וּמִקְלָט לֹא אֶמְצָא בָאֵלֶּה</p>
</blockquote>

<blockquote>
<p>כִּי כַאֲשֶׁר אוֹסִיף לִרְאוֹת גִּיל וְתַעֲנוּג</p>
</blockquote>

<blockquote>
<p>כֵּן יִרְבֶּה מַכְאֹבִי וְעֹנֶג יִהְיֶה לְנָגַע</p>
</blockquote>

<blockquote>
<p>וְאִלּוּ גַרְתִּי בַשָּׁמַיִם תִּגְדַּל צָרָתִי כִפְלָיִם.</p>
</blockquote>

<blockquote>
<p>אַךְ מַה־לִּי־פֹה מַה־לִּי בַשָּׁמַיִם</p>
</blockquote>

<blockquote>
<p>אִם לֹא לְהִשְׂתָּרֵר כָּרֹאשׁ עַל שְׁנֵיהֶם</p>
</blockquote>

<blockquote>
<p>וַאֲנִי יָדַעְתִּי מְאֹד כִּי בְכָל מַעֲשַׂי</p>
</blockquote>

<blockquote>
<p>לֹא יֵחָשֵׂךְ כְּאֵבִי; רַק כָּל חֶפְצִי</p>
</blockquote>

<blockquote>
<p>לְהָרַע לַאֲחֵרִים יִרְוַח לִי מְעָט</p>
</blockquote>

<blockquote>
<p>מֵרוּחִי הַנִּגְרָשׁ בְּקִרְבִּי וְהַשְׁקֵט לֹא יוּכָל</p>
</blockquote>

<blockquote>
<p>כִּי יְבֻלַּע הָאָדָם אוֹ יְפֻתֶּה לְהַשְׁחִית</p>
</blockquote>

<blockquote>
<p>תִּשָּׁחֵת כָּל הָאָרֶץ אֲשֶׁר לְמַעֲנוֹ נִבְרָאָה</p>
</blockquote>

<blockquote>
<p>כִּי אֶרֶץ קְשׁוּרָה בְישְׁבֶיהָ לְמִשְׁפָּט וּצְדָקָה</p>
</blockquote>

<blockquote>
<p>אוֹ לְמִסְפָּח וּצְעָקָה. עַתָּה לְמִסְפָּח וּצְעָקָה</p>
</blockquote>

<blockquote>
<p>לְמַעַן יֵצֵא הַמַּשְׁחִית לְבַלַּע וּלְכַלֵּה הַכֹּל</p>
</blockquote>

<blockquote>
<p>וְכָל חֲיָלֵי מַטָּה לִי הַכָּבוֹד יִתֵּנוּ</p>
</blockquote>

<blockquote>
<p>כִּי בְיוֹם אֶחָד הִכְרַתִּי רֹאשׁ וְזָנָב</p>
</blockquote>

<blockquote>
<p>אֲשֶׁר פָּעַל אֱלֹהִים וְעָמַל בְּשֵׁשֶׁת יָמִים</p>
</blockquote>

<blockquote>
<p>וּמִי אֵפוֹא יוֹדֵעַ מָתַי זָמַם בְּלִבּוֹ</p>
</blockquote>

<blockquote>
<p>וְעָלְתָה הַבְּרִיאָה בְּמַחֲשַׁבְתּוֹ. אוּלַי בַּלַּיְלָה הַהוּא</p>
</blockquote>

<blockquote>
<p>אֲשֶׁר קָשַׁרְתִּי קֶשֶׁר וְהוֹצֵאתִי מִבֵּית עֲבָדִים</p>
</blockquote>

<blockquote>
<p>צָבָא רַב מִמָּרוֹם וְהִמְעַטְתִּי חֵיל מְשָׁרְתָיו</p>
</blockquote>

<blockquote>
<p>כִּמְעַט עַד הַחֵצִי. וְהוּא חָשַׁב לְהִתְנַקֵּם</p>
</blockquote>

<blockquote>
<p>וּלְהָקִים לוֹ חַיִל כְּחַיִל הַנֹּפֵל מֵאִתּוֹ</p>
</blockquote>

<blockquote>
<p>אֶפֶס קָצְרָה יָדוֹ לִבְרֹא מַלְאָכִים שֵׁנִית</p>
</blockquote>

<blockquote>
<p>אִם אֱמֶת הַדָּבָר כִּי בְרָאָם מֵרֹאשׁ;</p>
</blockquote>

<blockquote>
<p>אוֹ לְמַעַן הַכְעִיסֵנוּ בָּחַר בְּגוּשׁ עָפָר</p>
</blockquote>

<blockquote>
<p>לָתֵת בּוֹ רוּחַ וְנִשְׁמַת חַיִּים מִמַּעַל</p>
</blockquote>

<blockquote>
<p>וּלְהָקִים אוֹתוֹ תַּחְתֵּינוּ. כֵּן חָשַׁב וַיַּעַשׂ</p>
</blockquote>

<blockquote>
<p>כִּי אֶת הָאָרֶץ רַחֲבַת יָדַיִם יָצָר</p>
</blockquote>

<blockquote>
<p>וְאֶת הָאָדָם הֵקִים לִהְיוֹת לְמשֵׁל עָלֶיהָ</p>
</blockquote>

<blockquote>
<p>וְאַךְ לְהַגְדִּיל חֶרְפָּה צִוָּה עַל מַלְאָכָיו</p>
</blockquote>

<blockquote>
<p>לָשִׂים עֵינָם עָלָיו וּמְשָׁרְתָיו כְּאֵשׁ לֹהֵט</p>
</blockquote>

<blockquote>
<p>לִהְיוֹת שֹׁמְרִים לְרֹאשׁוֹ הַשֹּׁכֵן בְּבָתֵּי חֹמֶר!</p>
</blockquote>

<blockquote>
<p>וְאֵת שֹׁמְרִים אֵלֶּה אֲנִי יָרֵא לִמְאֹד</p>
</blockquote>

<blockquote>
<p>לָכֵן אֵלֵךְ חֶרֶשׁ כַּעֲרָפֶל בַּחֲצִי הַלָּיִל.</p>
</blockquote>

<blockquote>
<p>וְאָתוּר בַּסְּבַךְ וּמְסוּכָה לִמְצֹא נָחָשׁ עֲקַלָּתוֹן</p>
</blockquote>

<blockquote>
<p>לְמַעַן יַסְתִּיר בִּגְוִיָּתוֹ פֹּעֵל אָוֶן כָּמוֹנִי.</p>
</blockquote>

<blockquote>
<p>אוֹי מֶה־הָיָה לִי! אֵיךְ יָרַדְתִּי פְּלָאִים</p>
</blockquote>

<blockquote>
<p>הֲרֹב עִם שַׁדַּי יָבוֹא בְקֶרֶב בְּהֵמָה?</p>
</blockquote>

<blockquote>
<p>וְדוֹמֶה לְאֵל עֶלְיוֹן יִתְגֹּלֵל בְּפֶרֶשׁ וּמֵעִים?</p>
</blockquote>

<blockquote>
<p>תְּמוֹל אִוִּיתִי שֶׁבֶת מִמַּעַל לְכוֹכְבֵי אֵל</p>
</blockquote>

<blockquote>
<p>וְעַתָּה אָגוּרָה בְּבֶטֶן לִהְיוֹת זֹחֵל עָפָר.</p>
</blockquote>

<blockquote>
<p>אַךְ מִי יֹאמַר לְרַהַב מַה־תִּפְעָל?</p>
</blockquote>

<blockquote>
<p>וּלְנֹקֵם מַה־תַּעֲשֶׂה? הַנֹּשֵא עַיִן לִגְדֹלוֹת</p>
</blockquote>

<blockquote>
<p>יַשְׁפִּיל נַפְשׁוֹ לַעֲשׂוֹת כָּל קָלוֹן וּנְבָלָה</p>
</blockquote>

<blockquote>
<p>וְלֹא יָשִׁיב מִכֹּל. וְהַנְּקָמָה מְתוּקָה הִיא</p>
</blockquote>

<blockquote>
<p>אַף כִּי תָשׁוּב לִהְיוֹת מָרָה בָּאַחֲרוֹנָה</p>
</blockquote>

<blockquote>
<p>וַאֲנִי הִשְׁלַכְתִּי נַפְשִׁי לֹא אֲבַקֵּשׁ חֶשְׁבּוֹן</p>
</blockquote>

<blockquote>
<p>וְאַחֲרֵי אֲשֶׁר קָטֹנְתִּי מִנְּגֹעַ בְּרָם מִמֶּנִּי</p>
</blockquote>

<blockquote>
<p>אָרִיק חֶרֶב נֹקֶמֶת אַחֲרֵי מִשְׁנֵהוּ</p>
</blockquote>

<blockquote>
<p>הוּא אִישׁ חֶרְמִי אֲשֶׁר אֲדֹנָי אֲהֵבוֹ</p>
</blockquote>

<blockquote>
<p>אָדָם יְסוֹדוֹ מֵעָפָר בֶּן בּוּז וְקָלוֹן</p>
</blockquote>

<blockquote>
<p>וְעֹשֵׂהוּ הֱרִימוֹ מֵאַשְׁפָּה כְּקִיקָלוֹן עַל כְּבוֹדִי</p>
</blockquote>

<blockquote>
<p>לָכֵן אָשִׁיב לְחֹרְפִי קָלוֹן תַּחַת קָלוֹן&quot;.</p>

<br />

<p>אַחֲרֵי כֵן עָבַר כְּאֵד וְקִיטוֹר בַּגָּן</p>
</blockquote>

<blockquote>
<p>הָלוֹךְ זֹחֵל וְתָר בְּאִישׁוֹן לַיְלָה וַאֲפֵלָה</p>
</blockquote>

<blockquote>
<p>בֵּין סִירִים סְבֻכִים וּבֵין גֹּמֶא וּבִצָּה</p>
</blockquote>

<blockquote>
<p>עַד אֲשֶׁר מָצָא נָחָשׁ יָשֵׁן כַּצְּנֵפָה</p>
</blockquote>

<blockquote>
<p>כַּדּוּר בְּכַר נִרְחָב וְרֹאשׁוֹ עֹלֶה בַתָּוֶךְ</p>
</blockquote>

<blockquote>
<p>וַיָּבוֹא אֶל קִרְבּוֹ כְּרוּחַ דֶּרֶךְ פִּיהוּ</p>
</blockquote>

<blockquote>
<p>וַיְמַלְּאֵהוּ חָכְמָה וְשֵׂכֶל עַד נֶהְפַּךְ הַנָּחָשׁ</p>
</blockquote>

<blockquote>
<p>וַיְהִי לְנֶפֶשׁ מַשְׂכֶּלֶת כָּרוּחַ הַשֹּׁכֵן בּוֹ</p>
</blockquote>

<blockquote>
<p>אַךְ לֹא הִפְרִיעַ אֹתוֹ מִשְּׁנָתוֹ בַלַּיְלָה</p>
</blockquote>

<blockquote>
<p>כִּי אָמַר לְהוֹחִיל עַד עֲלוֹת הַשָּׁחַר.</p>
</blockquote>

<blockquote>
<p>הַבֹּקֶר אוֹר בְּעֵדֶן וְכָל צִיץ וָצֶמַח</p>
</blockquote>

<blockquote>
<p>נָתְנוּ רֵיחָם הַטּוֹב כִּקְטֹרֶת מֵעַל הַמִּזְבֵּחַ</p>
</blockquote>

<blockquote>
<p>לְרֵיחַ נִיחוֹחַ לַאֲדֹנָי. וְהִנֵּה אָדָם וְאִשְׁתּוֹ</p>
</blockquote>

<blockquote>
<p>בָּאִים לְהוֹדוֹת בְּפִיהֶם בְּעַד תֵּבֵל וּמְלֹאָהּ</p>
</blockquote>

<blockquote>
<p>אֲשֶׁר תּוֹדֶה לַאֲדֹנָי בְּלִי אֹמֶר וּדְבָרִים</p>
</blockquote>

<blockquote>
<p>וְאַחֲרֵי סָעֲדוּ לִבָּם וְשָׁאֲפוּ רוּחַ צַח</p>
</blockquote>

<blockquote>
<p>הֵחֵלּוּ לְחַוֹּת דַּעְתָּם עַל עֲבֹדַת הַגָּן</p>
</blockquote>

<blockquote>
<p>כִּי הַמְּלָאכָה רַבָּה וְהַפֹּעֲלִים מְעַטִּים</p>
</blockquote>

<blockquote>
<p>וְחַוָּה פָּתְחָה פִיהָ וַתַּעַן וַתֹּאמֶר לְבַעֲלָהּ.</p>

<br />

<p>&quot;אָדָם! הֵן נִשְׁמֹר חֹק־הָעֲבֹדָה בַּגָּן</p>
</blockquote>

<blockquote>
<p>וְלֹא נִגְרַע מִמֶּנּוּ בְּעַצְלוּת וְשִׁפְלוּת יָדַיִם</p>
</blockquote>

<blockquote>
<p>כִּי מִצְוָה עָלֵינוּ לִנְצֹר עֵץ וָפֶרִי</p>
</blockquote>

<blockquote>
<p>וְכָל נִצָּה וָפֶרַח; אֶפֶס הַמְּלָאכָה רַבָּה</p>
</blockquote>

<blockquote>
<p>מִשְּׁנֵי אֲנָשִׁים כָּמוֹנוּ וְכַאֲשֶׁר נִיגַע בַּכַּרְמֶל</p>
</blockquote>

<blockquote>
<p>לִכְרֹת לִזְמֹר לִסְמֹך וְלִקְשֹׁר כָּל הַיּוֹם</p>
</blockquote>

<blockquote>
<p>בַּלַּיְלָה הַבָּא יִשְׂגֶּה וְהַכַּרְמֶל לְיַעַר יֵחָשֵׁב.</p>
</blockquote>

<blockquote>
<p>לָכֵן הָבָה עֵצָה! אוֹ שְׁמָעֵנִי וַאֲדַבֵּר</p>
</blockquote>

<blockquote>
<p>בְּחַר לְךָ מְלַאכְתְּךָ כַּטּוֹב וְכַיָּשָׁר בְּעֵינֶיךָ</p>
</blockquote>

<blockquote>
<p>אֱסֹר תְּאֵנִים אֵלֶּה לִהְיוֹת לְחֻפָּה עָלֵינוּ</p>
</blockquote>

<blockquote>
<p>אוֹ פְקֹד הַגֶּפֶן וְהַבֵּט לְחִבֻּק שָׂרִיגֶיהָ</p>
</blockquote>

<blockquote>
<p>וַאֲנִי אֵלֵךְ לִי בַעֲרֻגוֹת שׁוֹשַׁנִּים וַהֲדַסִּים</p>
</blockquote>

<blockquote>
<p>וְאֶרְאֶה מַה־לַּעֲשׂוֹת שָׁמָּה עַד הַצָּהֳרָיִם</p>
</blockquote>

<blockquote>
<p>כִּי אִם נִשְׁאַר לַעֲבֹד בְּמָקוֹם אֶחָד</p>
</blockquote>

<blockquote>
<p>שִׂיחַ שְׂחֹק וְשַׁעֲשֻׁעִים יַפְרִיעוּ אוֹתָנוּ</p>
</blockquote>

<blockquote>
<p>וּמְלָאכָה לֹא תֵעָשֶׂה רַק מְעַט מֵהַרְבֶּה</p>
</blockquote>

<blockquote>
<p>וְהָיָה לְעֵת עֶרֶב וְלֶחֶם עַצְלוּת נֹאכַל.&quot;</p>

<br />

<p>וְאָדָם הֵשִׁיב רַכּוֹת וַיֹּאמֶר בְּשָׂפָה נְעִימָה</p>
</blockquote>

<blockquote>
<p>&quot;חַוָּה רַעְיָתִי יָפָתִי! מִכָּל חֲפָצִים יְקָרָה!</p>
</blockquote>

<blockquote>
<p>הֵיטַבְתְּ לָשִׂים לֵב וְלַהֲגוֹת בַּאֲשֶׁר נַעֲשֶׂה</p>
</blockquote>

<blockquote>
<p>לְמַעַן תְּהִי פְּעֻלָּתֵנוּ כְּמִצְוַת אֲדֹנָי עָלֵינוּ</p>
</blockquote>

<blockquote>
<p>וְגַם שְׂפָתַי יְשַׁבְּחוּנֵךְ כִּי חָשַׁבְתְּ כָּזֹאת</p>
</blockquote>

<blockquote>
<p>אֵין טוֹבָה מֵאִשָּׁה צוֹפִיָּה הֲלִיכוֹת בֵּיתָהּ</p>
</blockquote>

<blockquote>
<p>וְנָכוֹנָה לַעֲזֹר לְאִישָׁהּ בְּמַעֲשִׂים טוֹבִים יְשָׁרִים</p>
</blockquote>

<blockquote>
<p>אֶפֶס הָאֵל הַטּוֹב לֹא הֵטִיל עָלֵינוּ</p>
</blockquote>

<blockquote>
<p>לָשֵׂאת עוֹל מְלָאכָה בְּלִי לְהָשִׁיב נֶפֶשׁ</p>
</blockquote>

<blockquote>
<p>בְּמַטְעַמִּים אִמְרֵי שֶׁפֶר שְׂחֹק וְשַׁעֲשֻׁעִים</p>
</blockquote>

<blockquote>
<p>אֲשֶׁר הֵמָּה כְּלֶחֶם יִסְעַד לְבַב אֱנוֹשׁ</p>
</blockquote>

<blockquote>
<p>כִּי גַם הַשְּׂחֹק לֹא חָלַק לַבְּהֵמָה</p>
</blockquote>

<blockquote>
<p>כִּי מוֹצָאוֹ מִתְּבוּנַת לֵב לְהוֹסִיף שֶׁמֶן לְאַהֲבָה</p>
</blockquote>

<blockquote>
<p>הִיא אַהֲבָה עֲדִינָה לְנַחֲלַת אָדָם תֵּחָשֵׁב</p>
</blockquote>

<blockquote>
<p>כִּי עָשָׂנוּ עֹשֵׂנוּ לְהִתְעַנֵּג לֹא לְהִתְעַנּוֹת;</p>
</blockquote>

<blockquote>
<p>וְלִטְעֹם כָּל טוֹב אֲשֶׁר טַעֲמוֹ טַעַם שֵׂכֶל</p>
</blockquote>

<blockquote>
<p>וְרֵיחוֹ רֵיחַ תְּבוּנָה. אָמְנָם לְשָׂרִיגֵי הַגֶּפֶן</p>
</blockquote>

<blockquote>
<p>אוֹ לְחֻפַּת הַתְּאֵנָה אַל תָּשִׂיתִי לִבֵּךְ</p>
</blockquote>

<blockquote>
<p>כִּי נַחְנוּ יַחְדָּיו נַשְׁלִים הַמְּלָאכָה בְּעִתָּהּ</p>
</blockquote>

<blockquote>
<p>לְפִי דֵי מַחֲסֹרֵנוּ עַד דּוֹר חָדָשׁ</p>
</blockquote>

<blockquote>
<p>יָקוּם וְיוֹשִׁיעַ לָנוּ לְהַרְחִיב גְּבוּלֵנוּ.</p>
</blockquote>

<blockquote>
<p>אוּלָם אִם שִׂיחַ הַרְבֵּה יְהִי לָךְ לְזָרָא</p>
</blockquote>

<blockquote>
<p>הִנְנִי נָכוֹן לָשִׂים רֶוַח מְעַט בֵּינֵינוּ</p>
</blockquote>

<blockquote>
<p>כִּי לָשֶׁבֶת בָּדָד טוֹב כְּפַעַם בְּפַעַם</p>
</blockquote>

<blockquote>
<p>לְמַעַן הַרְבּוֹת חֵשֶק לָשׁוּב לְאַהֲבַת דֹּדִים</p>
</blockquote>

<blockquote>
<p>אַךְ חָרֵד אָנֹכִי אִם תַּרְחִיקִי לֶכֶת</p>
</blockquote>

<blockquote>
<p>פֶּן יִקְרֵךְ אָסוֹן. הֲלֹא יָדַעְתְּ רַעֲיָתִי</p>
</blockquote>

<blockquote>
<p>אֲשֶׁר הֻגַּד לָנוּ כִּי צַר וְאוֹיֵב</p>
</blockquote>

<blockquote>
<p>מֵרֹב קִנְאָתוֹ בָנוּ וּמִתִּקְוָתוֹ כִּי אָבָדָה</p>
</blockquote>

<blockquote>
<p>יֶאֱרֹב פֹּה בַּמִסְתָּרִים לַעֲשׂוֹת לָנוּ רָעָה</p>
</blockquote>

<blockquote>
<p>וְאוּלַי צוֹדֶה מִקָּרוֹב לִמְצֹא אֹתָנוּ נִפְרָדִים</p>
</blockquote>

<blockquote>
<p>כִּי בְעוֹדֶנּוּ חֲבֵרִים וּשְׁנַיִם עֹמְדִים נֶגְדּוֹ</p>
</blockquote>

<blockquote>
<p>לֹא יָעִיז לָגֶשֶׁת כִּי לֹא יַצְלִיחַ</p>
</blockquote>

<blockquote>
<p>וְעַתָּה אִם מְבַקֵּשׁ לְהָפֵר אֶת הַבְּרִית</p>
</blockquote>

<blockquote>
<p>בֵּינֵינוּ וּבֵין אֱלֹהִים; אוֹ לְחַרְחֵר רִיב</p>
</blockquote>

<blockquote>
<p>וּמָדוֹן בֵּינִי וּבֵינֵךְ כִּי מְקַנֵּא בְּאַהֲבָתֵנוּ</p>
</blockquote>

<blockquote>
<p>אַל תָּסוּרִי מִמֶּנִּי וּמִצַּלְעִי אֲשֶׁר לֻקַּחְתְּ</p>
</blockquote>

<blockquote>
<p>כִּי אֲנִי לְבַדִּי לְמָגֵן וּלְמַחֲסֶה לָךְ.</p>
</blockquote>

<blockquote>
<p>אִשָּׁה בַּהֲרִיחָהּ מָגוֹר וְאוֹרֵב לְחַלֵּל כְּבוֹדָהּ</p>
</blockquote>

<blockquote>
<p>תִּדְבַּק בְּבַעַל נְעוּרֵיהָ מִימִינוֹ לֹא תָמוּשׁ</p>
</blockquote>

<blockquote>
<p>כִּי בִימִינוֹ יְחַלְּצֶנָּה וְעִמָּהּ יִהְיֶה בְצָרָה.&quot;</p>

<br />

<p>וְחַוָּה בִּגְאוֹן לִבָּהּ שָׁמְעָה דְבָרִים אֵלֶּה</p>
</blockquote>

<blockquote>
<p>מִפִּי־בַעֲלָהּ יְדִידָהּ לֹא כְחֶפְצָהּ וּרְצוֹנָהּ</p>
</blockquote>

<blockquote>
<p>וַתַּעַן בְּפָנִים זֹעֲפִים וּבְשִׂפְתֵי חֵן לֵאמֹר</p>

<br />

<p>&quot;יְלִיד שָׁמַיִם וָאָרֶץ נְשִׂיא אֱלֹהִים בְּתֵבֵל!</p>
</blockquote>

<blockquote>
<p>כִּי צַר וְאוֹיֵב מְבַקֵּשׁ לְהָרַע לָנוּ</p>
</blockquote>

<blockquote>
<p>כְּבַר שָׁמַעְתִּי מִפִּיךָ וְגַם מִפִּי הַמַּלְאָךְ</p>
</blockquote>

<blockquote>
<p>כִּי שַׁבְתִּי מִגִּנָּתִי טֶרֶם עָבַר בָּעֶרֶב</p>
</blockquote>

<blockquote>
<p>וּשְׁמַעְתִּיו מַגִּיד כָּזֹאת בְּעָמְדִי מֵאַחֲרֵי הַסֻּכָּה.</p>
</blockquote>

<blockquote>
<p>אַךְ יָרֵאתָ פֶּן אֶבְגֹּד בַּאֲדֹנָי</p>
</blockquote>

<blockquote>
<p>אוֹ בְּאַהֲבָתְךָ אֲשַׁקֵּר כִּי יְנַסֵּנִי הַצָּר</p>
</blockquote>

<blockquote>
<p>לֹא הֶאֱמַנְתִּי מֵעוֹדִי לִשְׁמֹעַ כָּזֹּאת מִפִּיךָ.</p>
</blockquote>

<blockquote>
<p>הֵן לֹא תִירָא כִּי כְשׁוֹדֵד יָבוֹא</p>
</blockquote>

<blockquote>
<p>כִּי כֹחֵנוּ כְּכֹחוֹ לַעֲמֹד בַּפֶּרֶץ לְפָנָיו</p>
</blockquote>

<blockquote>
<p>וְגַם נֶגֶף וּמַכְאֹב לֹא יִשְׁלֹט בִּבְשָׂרֵנוּ</p>
</blockquote>

<blockquote>
<p>וְלָכֵן רַק מֵעָרְמָתוֹ חָרַדְתָּ הַחֲרָדָה הַזֹּאת</p>
</blockquote>

<blockquote>
<p>כִּי תִפְחַד בְּלִבְּךָ פֶּן תִּצְלַח עָרְמָתוֹ</p>
</blockquote>

<blockquote>
<p>לַהֲדִיחֵנִי מֵאֱמוּנָתִי וְאַהֲבָתִי כִּי קַלָּה אָנִי.</p>
</blockquote>

<blockquote>
<p>הֲרֵעֹתָ אָדָם לַחֲשֹׁב מַחֲשָׁבָה רָעָה כָזוּ</p>
</blockquote>

<blockquote>
<p>עַל אֵשֶׁת חֵיקְךָ אֲשֶׁר תִּתְאַמֵּר בְּאַהֲבָתָהּ.&quot;</p>

<br />

<p>וְאָדָם עָנָה אֹתָהּ דְּבָרִים טוֹבִים וְנִחֻמִּים</p>
</blockquote>

<blockquote>
<p>&quot;בַּת אֱלֹהִים וְאָדָם! נֶפֶשׁ בְּלִי תְמוּתָה!</p>
</blockquote>

<blockquote>
<p>חַוָּה טְהוֹרָה נְקִיָּה! כָּל מוּם אֵין בָּךְ!</p>
</blockquote>

<blockquote>
<p>לֹא מֵחֹסֶר אֱמוּנָה שְׁאַלְתִּיךְ לִהְיוֹת עִמָּדִי</p>
</blockquote>

<blockquote>
<p>כִּי אִם לְמַעַן הָפֵר מַחֲשֶׁבֶת בְּלִיַּעַל</p>
</blockquote>

<blockquote>
<p>הֶחָפֵץ לְנַסּוֹתֵךְ בְּמַסָּה. כִּי כָל מְנַסֶּה</p>
</blockquote>

<blockquote>
<p>אַף כִּי יַעֲמֹל לַשָּׁוְא יוֹצִיא שֵׁם רָע</p>
</blockquote>

<blockquote>
<p>עַל אִישׁ הַנִּבְחָן לֵאמֹר מִי יוֹדֵעַ</p>
</blockquote>

<blockquote>
<p>הֲיַעֲמֹד הֲיֶחֱזַק לִבּוֹ כִּי יִבָּחֵן בָּאֵשׁ!</p>
</blockquote>

<blockquote>
<p>הֵן אַתְּ בְּנַפְשֵׁךְ תִּמָּלְאִי בִזָּיוֹן וָקֶצֶף</p>
</blockquote>

<blockquote>
<p>אִם יִבְחָנֵךְ אִישׁ אַף כִּי כַזָּהָב תֵּצֵאִי</p>
</blockquote>

<blockquote>
<p>וְלָמָּה תָרַע עֵינֵךְ בִּי כִּי אֶעֱמֹל</p>
</blockquote>

<blockquote>
<p>לְפַתּוֹתֵךְ לִהְיוֹת עִמִּי לְבַל יִקְרֵךְ בִּזָיוֹן?</p>
</blockquote>

<blockquote>
<p>כִּי צַר וְאוֹיֵב לֹא יָעֹז לָגֶשֶׁת</p>
</blockquote>

<blockquote>
<p>אֶל שְׁנֵינוּ יַחְדָּיו; וְאִם יָעֹז בִּגְבוּרָתוֹ</p>
</blockquote>

<blockquote>
<p>יִפְגַּע אֹתִי תְחִלָּה. וְאַתְּ אַל תְּדַמִּי</p>
</blockquote>

<blockquote>
<p>כִּי קָטֹן שׂנְאֵנוּ וְעָרְמָתוֹ דַלָּה בְּזוּיָה</p>
</blockquote>

<blockquote>
<p>הֲיוּכַל מַדִּיחַ מַלְאָכִים לִהְיוֹת מִסְכֵּן וּבָזוּי?</p>
</blockquote>

<blockquote>
<p>וְלָכֵן לְעֵזֶר מִנֶּגֶד אַל תָּבוּז נַפְשֵׁךְ</p>
</blockquote>

<blockquote>
<p>וַאֲנִי אֶתְאַמֵּר בְּעֶזְרָתֵךְ וְאוֹר פָּנַיִךְ יְשַׂגְּבֵנִי</p>
</blockquote>

<blockquote>
<p>אַתְּ תָּשׁוּרִי מִנֶּגֶד וְשִׂכְלִי וְחֵילִי יִגְבַּר</p>
</blockquote>

<blockquote>
<p>אִם יִלָּחֵם בִּי הַגִּבֹּר בְּעָמְדֵךְ לִימִינִי</p>
</blockquote>

<blockquote>
<p>אֶתְחַזֵּק בְּרוּחַ גְּבוּרָה וְאֶעֱשֶׂה נִפְלָאוֹת</p>
</blockquote>

<blockquote>
<p>לְבַל אֶהְיֶה לָבוּז בְּעֵינֵי שֶׁאַהֲבָה נַפְשִׁי</p>
</blockquote>

<blockquote>
<p>וּמַדּוּעַ אֵיפֹה לִבֵּךְ לֹא יֶהְגֶּה כָמוֹנִי</p>
</blockquote>

<blockquote>
<p>לְהִבָּחֵן בְּיוֹם מַסָּה בִּהְיוֹתִי עִמֵּך לְמָעוֹז לָךְ</p>
</blockquote>

<blockquote>
<p>וּבְעָמְדִי לְעֵד נֶאֱמָן כִּי שָׂרִית וַתּוּכָלִי!&quot;</p>

<br />

<p>כָּזֹאת דִּבֶּר אָדָם בְּרָדְפוֹ שְׁלוֹם בֵּיתוֹ</p>
</blockquote>

<blockquote>
<p>וְחַוָּה עוֹדֶנָּה חשֶׁבֶת כִּי בַעֲלָהּ יַחְשְׁבֶהָ</p>
</blockquote>

<blockquote>
<p>לְקַלָּה רַכָּה וַעֲנֻגָּה וְאֵין לִבְטֹחַ בֶּאֱמוּנָתָהּ</p>
</blockquote>

<blockquote>
<p>וְלָכֵן הוֹסִיפָה דְבָרֶיהָ וַתַּעַן בְּקוֹל עָרֵב:</p>

<br />

<p>&quot;אִם זֶה חֶלְקֵנוּ לָגוּר בִּגְבוּל נִסְמָן</p>
</blockquote>

<blockquote>
<p>וְלִשְׁכֹּן בְּמָקוֹם צַר מִפְּנֵי שׂוֹנֵא עָרוּם</p>
</blockquote>

<blockquote>
<p>אוֹ שׁוֹדֵד בְּלִיַּעַל אֲשֶׁר יֶאֱרֹב בַּמִּסְתָּר</p>
</blockquote>

<blockquote>
<p>וְאֵין אֶחָד מֵאִתָּנוּ רַב וְאַמִּיץ כֹּחַ</p>
</blockquote>

<blockquote>
<p>לַעֲמֹד לְבַדּוֹ לְפָנָיו אֵיךְ תִּתְהַלֵּל לַשָּׁוְא</p>
</blockquote>

<blockquote>
<p>כִּי נָעִים גּוֹרָלֵנוּ וּמֵרָעָה לֹא נִירָא?</p>
</blockquote>

<blockquote>
<p>אָמְנָם נְקִיִּים מֵעָוֹן לֹא תְרַדֵּף רָעָה</p>
</blockquote>

<blockquote>
<p>רַק הַשָּׂטָן הָרָע מוֹצִיא דִבָּה רָעָה</p>
</blockquote>

<blockquote>
<p>לֵאמֹר אֵין אֵן אֵמוּן בָּנוּ; אַךְ דִּבָּתוֹ זוּ</p>
</blockquote>

<blockquote>
<p>לֹא תַבְאִישׁ רֵיחֵנוּ כִּי לְחֵיקוֹ תָשׁוּב<a href="#fn:36" id="fnref:36" title="see footnote" class="footnote"><sup>36</sup></a>.</p>
</blockquote>

<blockquote>
<p>מָדּוּעַ אֵיפֹה נִבְרַח אוֹ נִירָא מִפָּנָיו?</p>
</blockquote>

<blockquote>
<p>הֲלֹא לְכָבוֹד לָנוּ לְהִבָּחֵן עַל יָדוֹ</p>
</blockquote>

<blockquote>
<p>לָגוֹל שִׂטְנָה מֵעָלֵינוּ וְכָל דִּבַּת שָׁקֶר</p>
</blockquote>

<blockquote>
<p>אָז יִשְׂגֶּה שְׁלֹמֵנוּ וְנָפִיק רָצוֹן מֵאֲדֹנָי.</p>
</blockquote>

<blockquote>
<p>כִּי מִי יִבְטַח בֶּאֱמוּנָה אַהֲבָה צְדָקָה</p>
</blockquote>

<blockquote>
<p>טֶרֶם יִבָּחֲנוּ בַכּוּר בְּלִי זָר לְהוֹשִׁיעַ?</p>
</blockquote>

<blockquote>
<p>עַתָּה אַל נָא נְדַמֶּה כִּי חֶלְקֵנוּ בַּחַיִּים</p>
</blockquote>

<blockquote>
<p>חָלַק לָנוּ אֲדֹנָי מָלֵא צִנִּים וּפַחִים</p>
</blockquote>

<blockquote>
<p>וּמִפְּנֵיהֶם לֹא נוּכַל לַעֲבֹר בָּאָרֶץ בֶּטַח</p>
</blockquote>

<blockquote>
<p>אִישׁ אִישׁ לְבַדּוֹ אוֹ גַם שְׁנַיִם יַחְדָּיו</p>
</blockquote>

<blockquote>
<p>כִּי אִם כֵּן אֵפוֹא מֶה חַיֵּינוּ בְּעֵדֶן?</p>
</blockquote>

<blockquote>
<p>הֲלֹא חַיֵּינוּ הֶבֶל וְעֵדֶן לֹא עֵדֶן שְׁמוֹ.&quot;</p>
</blockquote>

<blockquote>
<p>וַיַּעַן אָדָם וַיֹּאמֶר כְּחֹם לִבּוֹ בְקִרְבּוֹ</p>
</blockquote>

<blockquote>
<p>&quot;רַב לָךְ אִשָּׁה! כָּל מַעֲשֵׂי אֱלֹהִים</p>
</blockquote>

<blockquote>
<p>טוֹבִים אֵלֵינוּ מְאֹד כִּי תָמִים פָּעֳלוֹ</p>
</blockquote>

<blockquote>
<p>תֵּבֵל עָשָׂה כִרְצוֹנוֹ אֵין בָּהּ מִגְרַעַת</p>
</blockquote>

<blockquote>
<p>אַף כִּי הָאָדָם אֲשֶׁר יָדָיו יָצָרוּ.</p>
</blockquote>

<blockquote>
<p>הִנֵּה כֹּחוֹ אִתּוֹ וְחֵילוֹ רַב מִקָּמָיו</p>
</blockquote>

<blockquote>
<p>אֵין אוֹיֵב מִחוּץ יוּכַל לְהָרַע לוֹ</p>
</blockquote>

<blockquote>
<p>בִּלְתִּי נַפְשׁוֹ פְנִימָה אִם לֹא יִמְשֹׁל בְּרוּחוֹ</p>
</blockquote>

<blockquote>
<p>וְרָעָה לֹא תְבוֹאֶנּוּ לוּלֵא יְבִיאֶנָּה בִּרְצוֹנוֹ</p>
</blockquote>

<blockquote>
<p>אַךְ רְצוֹנוֹ לְבַד הֵנִיחַ אֱלֹהִים חָפְשִׁי</p>
</blockquote>

<blockquote>
<p>כִּי הַשֹּׁמֵעַ לְשֵׂכֶל חָפְשִׁי הוּא וְלֹא עָבֶד</p>
</blockquote>

<blockquote>
<p>וְהַשֵּׂכֶל יָשָׁר הוּא אֵין בּוֹ עַוְלָתָה</p>
</blockquote>

<blockquote>
<p>רַק אֲלֹהִים יְצַוֶּנּוּ לְהִשָּׁמֵר לְבַל יָסוּר</p>
</blockquote>

<blockquote>
<p>פֶּן יִשְׁגֶּה יִתְעֶה וְיִשְׁפֹּט לְמַרְאֵה עַיִן</p>
</blockquote>

<blockquote>
<p>וְיַתְעֶה אֶת הָרָצוֹן לַעֲשׂוֹת דְּבַר עָוֶל</p>
</blockquote>

<blockquote>
<p>אֲשֶׁר פִּי אֱלֹהִים צִוָּה לֹא לַעֲשׂוֹתוֹ.</p>
</blockquote>

<blockquote>
<p>וַאֲנִי מֵרוֹב אַהֲבָה וְלֹא מֵחֹסֶר אֱמוּנָה</p>
</blockquote>

<blockquote>
<p>חָרְדָה נַפְשִׁי וּמָלֵאתִי דְאָגָה עָלַיִךְ</p>
</blockquote>

<blockquote>
<p>מִי יִתֵּן וְתִדְאֲגִי עַל אֹדוֹתַי גַּם אָתְּ.</p>
</blockquote>

<blockquote>
<p>עַד הֵנָּה הָלַכְנוּ בְּאֹרַח תֹּם וָישֶׁר</p>
</blockquote>

<blockquote>
<p>אַךְ הָרֶגֶל נָכוֹנָה גַּם לָלֶכֶת עֲקַלְקַלּוֹת</p>
</blockquote>

<blockquote>
<p>כִּי שָׂטָן הָרָע יְעַוֵּר עֵינֵי הַשֵּׂכֶל</p>
</blockquote>

<blockquote>
<p>וְיַשְׁגֶּה עִוֵּר בַּדָּרֶךְ לוּלֵא נִתְחַזֵּק</p>
</blockquote>

<blockquote>
<p>לִשְׁמֹר אֶת הַחֹק כַּאֲשֶׁר צִוָּנוּ אֱלֹהִים</p>
</blockquote>

<blockquote>
<p>לָכֵן שִׁמְרִי רַגְלֵךְ וּמַסָּה אַל תְּבַקֵּשִׁי</p>
</blockquote>

<blockquote>
<p>אַל תִּשְׂטִי מִימִינִי וְלֹא תִפְגְּעִי רָע.</p>
</blockquote>

<blockquote>
<p>וְכִי תְבַקְּשִׁי לְהֵאָמֵן כִּי נֶאֱמָנָה אַתְּ</p>
</blockquote>

<blockquote>
<p>יֵאָמֵן נָא תְחִלָּה דְּבָרֵך לִשְׁמֹעַ בְּקוֹלִי</p>
</blockquote>

<blockquote>
<p>כִּי אִם בְּסֵתֶר יִבָּחֵן וְיֵאָמֵן לִבֵּךְ</p>
</blockquote>

<blockquote>
<p>מִי יַגִּיד לִי וְאֵין עֵד רֹאֶה?</p>
</blockquote>

<blockquote>
<p>אֶפֶס אִם תַּאֲמִינִי כִּי בִרְבוֹת הַמִּשְמָר</p>
</blockquote>

<blockquote>
<p>יִרְבֶּה מִבְטַח שָׁוְא בְּמַסָּה הַבָּאָה</p>
</blockquote>

<blockquote>
<p>לְכִי לָךְ – כִּי עָמְדֵךְ בְּלֹא חֶמְדָּה</p>
</blockquote>

<blockquote>
<p>יַפְרִיד בֵּינִי וּבֵינֵךְ יֶתֶר מִקִּיר מַבְדִּיל. –</p>
</blockquote>

<blockquote>
<p>לְכִי בְתֻמַּת לִבֵּךְ הַחֲזִיקִי בֶאֱמֶת וָצֶדֶק</p>
</blockquote>

<blockquote>
<p>יָדֵךְ רַב לָךְ וְחֵיל אֱלֹהִים חֵילֵךְ</p>
</blockquote>

<blockquote>
<p>הוּא עָשָׂה חֶלְקוֹ וְהַנּוֹתָר עֲשִׂי אָתְּ.&quot;</p>

<br />

<p>כֵּן דִּבֶּר אָדָם הַצּוּר חֻצַּבְנוּ מִמֶּנּוּ</p>
</blockquote>

<blockquote>
<p>וְחַוָּה הִיא בְאַחַת וַתַּעַן כְּעֹשָׂה רְצוֹנוֹ</p>
</blockquote>

<blockquote>
<p>&quot;כִּדְבָרְךָ אֲנִי הוֹלֶכֶת כִּי כֵן חָרַצְתָּ</p>
</blockquote>

<blockquote>
<p>כָּל מִשְׁמָר וּמִבְצָר מִבְטַח שָׁוְא הוּא</p>
</blockquote>

<blockquote>
<p>וּלְפוּקָה יְהִי לָנוּ בְּבוֹא מַסָּה פִּתְאֹם.</p>
</blockquote>

<blockquote>
<p>וְגַם גַּאֲוַת שׂנְאֵנוּ לֹא תִתֵּן אֹתוֹ</p>
</blockquote>

<blockquote>
<p>לְהִתְרָאוֹת פָּנִים תְּחִלָּה עִם אִשָּׁה רָפָה</p>
</blockquote>

<blockquote>
<p>וְאִם כָּזֹאת יַעֲשֶׂה יֵבוֹשׁ מִשִּׂבְרוֹ כִּפְלָיִם.&quot;</p>

<br />

<p>אַחַר כֵּן הֵשִׁיבָה יָדָהּ מִיַּד בַּעֲלָהּ</p>
</blockquote>

<blockquote>
<p>וַתֵּלֶךְ כְּאַיָּלָה שְׁלֻחָה בְּעֵמֶק שׁוֹשַׁנִּים</p>
</blockquote>

<blockquote>
<p>קֶשֶׁת אֵין עָלֶיהָ אֵין אַשְׁפָּה וָחִצִּים</p>
</blockquote>

<blockquote>
<p>וּכְלֵי עֲבֹדַת הַגָּן הֵם עֶדְיָהּ וְקִשֻּרֶיהָ</p>
</blockquote>

<blockquote>
<p>אַךְ עוֹר פָּנֶיהָ קָרַן כַּשַּׁחַר מִקָּדִים</p>
</blockquote>

<blockquote>
<p>כָּל נָשִׁים הַיָּפוֹת אֲשֶׁר סִפְּרוּ הַסֹּפְרִים</p>
</blockquote>

<blockquote>
<p>אוֹ בָדְאוּ הַמּשְׁלִים לֹא יִשְׁווּ לָהּ</p>
</blockquote>

<blockquote>
<p>כִּי עָלְתָה בְּחֵן וְתִפְאֶרֶת עַל כֻּלָּנָה.</p>
</blockquote>

<blockquote>
<p>וּבַעֲלָהּ הִבִּיט אַחֲרֶיהָ וּמֵעָיו הָמוּ לָהּ</p>
</blockquote>

<blockquote>
<p>אַךְ טֶרֶם עָבְרָה פָּקַד עָלֶיהָ עוֹד</p>
</blockquote>

<blockquote>
<p>לָשׁוּב אֵלָיו מְהֵרָה לְבַל תְּאַחֵר הַמּוֹעֵד</p>
</blockquote>

<blockquote>
<p>וְהִיא תָקְעָה כַפָּהּ לָשׁוּב אֶל סֻכָּתוֹ</p>
</blockquote>

<blockquote>
<p>לֶאֱכֹל אִתּוֹ לֶחֶם וְלָנוּחַ עִמּוֹ בַצָּהֳרָיִם.</p>

<br />

<p>הוֹי חַוָּה נִדָּחָה! שְׁדוּדָה אֻמְלָלָה:</p>
</blockquote>

<blockquote>
<p>אֵיךְ נֶהְפַּכְתְּ בְּשׁוּבֵך אֶל אִישֵׁךְ:</p>
</blockquote>

<blockquote>
<p>מֵעֵת הַהִיא וָמָעְלָה לֹא מָצָאת מְנוּחָה</p>
</blockquote>

<blockquote>
<p>לַחְמֵךְ לֹא אָכַלְתְּ בְּלִי אֲנָחָה בְּעֵדֶן</p>
</blockquote>

<blockquote>
<p>בֵּין צִיצִים וּפְרָחִים שׁוֹדֵד כְּחֶתֶף יֶאֱרֹב</p>
</blockquote>

<blockquote>
<p>לָצוּד אֹתֵךְ בְּחֶרְמוֹ אוֹ לַהֲשִׁיבֵךְ לְבֵיתֵךְ</p>
</blockquote>

<blockquote>
<p>עֵרֹם וְעֶרְיָה! אֵין תֹּם אֵין אֱמוּנָה</p>
</blockquote>

<blockquote>
<p>וְאֵין בְּרָכָה וְשָׁלוֹם כִּי הַשָּׂטָן הִקְרִיב</p>
</blockquote>

<blockquote>
<p>וְטֶרֶם אוֹר הַבֹּקֶר נֶהְפַּךְ לְנָחָשׁ עָרוּם</p>
</blockquote>

<blockquote>
<p>הָלוֹךְ עוֹיֵן וּמְחַפֵּשׂ אַיֵּה שְׁנֵי הָאֲנָשִׁים</p>
</blockquote>

<blockquote>
<p>אֲשֶׁר זַרְעָם בָּם וְתוֹלְדֹתָם לְאֶלֶף דּוֹר</p>
</blockquote>

<blockquote>
<p>וְאוֹתָם הוּא מְבַקֵּשׁ לְתִתָּם לְשִׁנָּיו טָרֶף.</p>
</blockquote>

<blockquote>
<p>וְהוּא סוֹבֵב שׁוֹאֵף אֵצֶל כָּל פִּנָּה</p>
</blockquote>

<blockquote>
<p>בֵּין תַּלְמֵי שָׂדָי בְּכֶרֶם אוֹ בְגִנָּה</p>
</blockquote>

<blockquote>
<p>עֲלֵי עֵינוֹת מַיִם אוֹ שְׂפַת הַנָּחַל</p>
</blockquote>

<blockquote>
<p>בְּצִפִּיָּתוֹ לִמְצֹא אֹתָם נִפְרָדִים אוֹ יָחַד.</p>
</blockquote>

<blockquote>
<p>וְהִנֵּה לְשִׂמְחַת לִבּוֹ רָאֲתָה עֵינוֹ מֵרָחוֹק</p>
</blockquote>

<blockquote>
<p>חַוָּה עֹמֶדֶת לְבַדָּהּ סוּגָה בַּשּׁוֹשַׁנִים</p>
</blockquote>

<blockquote>
<p>וּבְחֶמְלָתָהּ תַּבִּיט אֶל נִצָּנִים רַכִּים</p>
</blockquote>

<blockquote>
<p>כְּלִילֵי חֵן וָיֹפִי אֲדֻמִּים בְּרֻדִּים וּלְבָנִים</p>
</blockquote>

<blockquote>
<p>פַּעֲמַיִם שָׁלשׁ תִּשְׁחֶה וְעַנְפֵי הֲדַס בְּיָדָהּ</p>
</blockquote>

<blockquote>
<p>לַחֲבשׁ גֶּזַע נִשְׁבָּר וְלִסְמֹךְ קָנֶה רַךְ</p>
</blockquote>

<blockquote>
<p>אֲשֶׁר גִּבְעֹל וָפֶרַח כָּבֵד בְּרֹאשׁוֹ מִנְּשׂא</p>
</blockquote>

<blockquote>
<p>וְלִבָּה לֹא יַגִּיד לָהּ כִּי הִיא לְבַדָּהּ</p>
</blockquote>

<blockquote>
<p>הַיָּפָה מִכָּל פֶּרַח עֹמֶדֶת בְּלִי מִשְׁעָן</p>
</blockquote>

<blockquote>
<p>כִּי הַמַּשְׁעֵן רָחוֹק וְהַסַּעַר קָרוֹב.</p>
</blockquote>

<blockquote>
<p>וְהַצָּר הוֹלֵךְ וָבָא פַּעַם נִרְאֶה מִבֵּין עֳפָאִים</p>
</blockquote>

<blockquote>
<p>וּפַעַם נִסְתָּר בַּצֵּל בֵּין אַרְזֵי אֵל</p>
</blockquote>

<blockquote>
<p>שְׂדֵרוֹת עֲצֵי שִׁטִּים אוֹ תְמָרִים נִשָּׂאִים</p>
</blockquote>

<blockquote>
<p>רְחֹבוֹת שְׁבִיל וּמַעְגָּל וְזֵר צִיצִים סָבִיב</p>
</blockquote>

<blockquote>
<p>שַׁרְשׁוֹת גַּבְלֻת פֶּרַח מַעֲשֵׂה יְדֵי חַוָּה.</p>
</blockquote>

<blockquote>
<p>לֹא הָיָה כַמָּקוֹם הַהוּא לִצְבִי וּלְהָדָר</p>
</blockquote>

<blockquote>
<p>בְּכָל כַּרְמֵי חֶמֶד יְדֻעִים בְּפַאֲתֵי מַעֲרָב</p>
</blockquote>

<blockquote>
<p>וְגַנּוֹת שָׂרִים וּמְלָכִים עַד הַיּוֹם הַזֶּה;</p>
</blockquote>

<blockquote>
<p>אַף גַּן הַמֶּלֶךְ גְּדוֹל הָעֵצָה וְהַחָכְמָה</p>
</blockquote>

<blockquote>
<p>שֶׁשָּׁם בַּת פַּרְעֹה נָתְנָה לוֹ דֹדֶיהָ</p>
</blockquote>

<blockquote>
<p>לֹא דָמָה בְּיָפְיוֹ לְנָוֶה שַׁאֲנָן הַזֶּה.</p>
</blockquote>

<blockquote>
<p>גַּם הַמְּקַנֵּא רָאָה וַיְהַלֵּל הַמָּקוֹם בְּלִבּוֹ</p>
</blockquote>

<blockquote>
<p>אַךְ תִּפְאֶרֶת הָאִשָּׁה רַבָּה בְּעֵינָיו.</p>
</blockquote>

<blockquote>
<p>כְּמוֹ יוֹשֵׁב קִרְיָה אֲשֶׁר יַעַזְבֶנָּה בַּקָּיִץ</p>
</blockquote>

<blockquote>
<p>כִּי מֵהֲמוֹן ישְׁבֶיהָ רוּחָהּ חַם וְנִבְאָשׁ</p>
</blockquote>

<blockquote>
<p>וְהוּא לְהַשִׁיב נַפְשׁוֹ יַעֲבֹר יָלִין בַּכְּפָרִים</p>
</blockquote>

<blockquote>
<p>יָרִיחַ רֵיחַ הַשָׂדֶה וְיִתְעַנֵּג עַל כֹּל</p>
</blockquote>

<blockquote>
<p>עַל יֶרֶק וְחָצִיר עַל שִׁבֳּלִים וַאֲלֻמִּים</p>
</blockquote>

<blockquote>
<p>אוֹ בָקָר בָּרְפָתִים וְכָל עֲבֹדַת הָאֲדָמָה</p>
</blockquote>

<blockquote>
<p>וְאִם נַעֲרָה יָפָה תִּקָּרֶה שָׁם לִקְרָאתוֹ</p>
</blockquote>

<blockquote>
<p>יִמְצָא פִי שְׁנַיִם עֹנֶג בַּאֲשֶׁר רָאָה</p>
</blockquote>

<blockquote>
<p>וְהַנַּעֲרָה תִּיטַב בְּעֵינָיו מִכָּל אֲשֶׁר רָאָה</p>
</blockquote>

<blockquote>
<p>כֵּן הִתְעַנֵּג הַנָּחָשׁ לִרְאוֹת נָוֶה הַטּוֹב</p>
</blockquote>

<blockquote>
<p>וְיֶתֶר מִזֶּה בִּרְאוֹתוֹ הַיָּפָה וְהַמְּעֻנְּגָה שָׁם.</p>
</blockquote>

<blockquote>
<p>כִּמְעַט הִבִּיט בָּהּ נִכְמְרוּ רַחֲמָיו אֵלֶיהָ</p>
</blockquote>

<blockquote>
<p>נֶהְפַּךְ עָלָיו לִבּוֹ וְנִחַם עַל הָרָעָה.</p>
</blockquote>

<blockquote>
<p>כְּרֶגַע עָמַד כְּאֹהֵב כְּפֹתֶה אֵין לֵב</p>
</blockquote>

<blockquote>
<p>חֵמָה אֵין לוֹ אֵין אֵיבָה וּמַשְׂטֵמָה</p>
</blockquote>

<blockquote>
<p>מִרְמָה קִנְאָה וְנָקָם הַכֹּל סָר מִמֶּנּוּ</p>
</blockquote>

<blockquote>
<p>אַךְ חִישׁ קַל שָׁבָה אֵשׁ רִשְׁעָתוֹ</p>
</blockquote>

<blockquote>
<p>גֶּחָלִים בָּעֲרוּ מִמֶּנּוּ כְּגַחֲלֵי אֵשׁ בְּגֵיהִנֹּם</p>
</blockquote>

<blockquote>
<p>כִּי בַאֲשֶׁר הוּא שָׁם גֵּיהִנֹּם בְּלִבּוֹ</p>
</blockquote>

<blockquote>
<p>וְכָל עוֹד רָאָה תַּעֲנוּגִים לֹא לוֹ</p>
</blockquote>

<blockquote>
<p>כֵּן קָשְׁתָה שִׂנְאָתוֹ וַיְדַבֵּר אֶל לִבּוֹ.</p>
</blockquote>

<blockquote>
<p>&quot;אֲהָהּ יֵצֶר לִבִּי! אָנָה נָחִיתָ אֹתִי!</p>
</blockquote>

<blockquote>
<p>כִּמְעַט פִּתִּיתַנִי לִשְׁכֹחַ מַה־חֶפְצִי פֹה</p>
</blockquote>

<blockquote>
<p>לְאֵיבָה וְלֹא לְאַהֲבָה נִקְרֵאתִי הֵנָּה</p>
</blockquote>

<blockquote>
<p>כִּי מַשְׁחִית אֲנִי לַעֲשׂוֹת עֵדֶן לִשְׁאוֹל</p>
</blockquote>

<blockquote>
<p>וְלֹא לְהִתְעַדֵּן פֹּה; שִׂמְחָה אֵין לִי</p>
</blockquote>

<blockquote>
<p>בִּלְתִּי שִׂמְחָתִי לְהַשְׁבִּית. עַתָּה הָבָה לִבִּי!</p>
</blockquote>

<blockquote>
<p>עֵת רָצוֹן הוּא וְאֵין לְאַחֵר הַמּוֹעֵד</p>
</blockquote>

<blockquote>
<p>הָאִשָּׁה עוֹמֶדֶת לְבַדָּהּ אָחִיש נָא לְנַסּוֹתָה</p>
</blockquote>

<blockquote>
<p>בַּעֲלָהּ אֵין עִמָּהּ אֲשֶׁר אִירָא מִפָּנָיו</p>
</blockquote>

<blockquote>
<p>כִּי גָדוֹל שִׂכְלוֹ וְכֹחוֹ חָזָק וְאַמִּיץ</p>
</blockquote>

<blockquote>
<p>גִּבּוֹר הוּא בַגִּבֹּרִים אִם עָפָר הִנֵּהוּ</p>
</blockquote>

<blockquote>
<p>מַכָּה לֹא תַשִּׂיגֵהוּ וְיָד לֹא תִגַּע בּוֹ</p>
</blockquote>

<blockquote>
<p>וַאֲנִי שַׁדַּי הִבְהִילָנִי וְעִנָּה בִּשְׁאוֹל כֹּחִי</p>
</blockquote>

<blockquote>
<p>אַךְ הָאִשָּׁה יָפָה וּבְנֵי אֱלֹהִים יְהַלְלוּהָ</p>
</blockquote>

<blockquote>
<p>אֲיֻמָּה לְעֵינֵי אֹהֵב וְשׂנֵא יָרֵא לָגֶשֶׁת</p>
</blockquote>

<blockquote>
<p>אַךְ שׂנֵא כָמוֹנִי לָבוּשׁ מְעִיל אַהֲבָה</p>
</blockquote>

<blockquote>
<p>לֹא יִפְחַד מֵאֵימָתָהּ וּבְכֵן אָבוֹא אֵלֶיהָ</p>
</blockquote>

<blockquote>
<p>כִּי בָזֹאת אוּכַל לָהּ לְהוֹרִידָהּ שָׁחַת.&quot;</p>

<br />

<p>כֵּן דִּבֶּר שׂנְאֵנוּ לָבוּשׁ גְּוִיַּת נָחָשׁ</p>
</blockquote>

<blockquote>
<p>וַיָּשֶׂם לְדֶרֶךְ פְּעָמָיו לָבוֹא אֶל חַוָּה</p>
</blockquote>

<blockquote>
<p>לֹא כְזֹחֵל עָפָר כִּי הָלַךְ קוֹמְמִיוּת</p>
</blockquote>

<blockquote>
<p>אֶת זְנָבוֹ עָשָׂה כְּכֵן וּגְלִילִים סָבִיב</p>
</blockquote>

<blockquote>
<p>וּמִפְרָשׂ וְשֹׁבֶל לָשׁוּט בּוֹ כְּשָׂרָף מְעוֹפֵף</p>
</blockquote>

<blockquote>
<p>רֹאשׁוֹ מוּרָם לְמַעְלָה עֵינָיו כְּעֵין בָּרֶקֶת</p>
</blockquote>

<blockquote>
<p>גְּרוֹנוֹ נָטוּי כַּמִּגְדָּל וּרְבִיד זָהָב עָלָיו</p>
</blockquote>

<blockquote>
<p>וְאֶת קְוֻצּוֹתָיו עָשָׂה כַּצָּנִיף עַל רֹאשׁוֹ.</p>
</blockquote>

<blockquote>
<p>הָדוּר הָיָה בִּלְבוּשׁוֹ אֵין בַּנְּחָשִׁים מָשְׁלוֹ</p>
</blockquote>

<blockquote>
<p>אַף לֹא בַנְּחָשִׁים אֲשֶׁר שָׁמַעֲנוּ עֲלֵיהֶם</p>
</blockquote>

<blockquote>
<p>מִפִּי מְמַשְּׁלֵי מְשָׁלִים לֵאמֹר שָׂרֵי מַעֲלָה</p>
</blockquote>

<blockquote>
<p>יָרְדוּ בִדְמוּת נְחָשִׁים וְהַבַּעַל אֶחָד מֵהֶם</p>
</blockquote>

<blockquote>
<p>הוּא אֲשֶׁר בָּעַל אֵם אַלֶכְסַנְדֶּר הַיְוָנִי</p>
</blockquote>

<blockquote>
<p>אוֹ הַבָּא אֶל אֵם סְצִיפְיָה הָרוֹמִי.</p>
</blockquote>

<blockquote>
<p>וְהַנָּחָשׁ הוּא הַשָּׂטָן לֹא הָלַךְ נְכֹחוֹ</p>
</blockquote>

<blockquote>
<p>כִּי נֶעְקַשׁ בִּדְרָכָיו וְסָר יָמִין וּשְׂמֹאל</p>
</blockquote>

<blockquote>
<p>כְּחָפֵץ לָגֶשֶׁת וְיָרֵא פֶּן יִהְיֶה לָטֹרַח.</p>
</blockquote>

<blockquote>
<p>כַּסְּפִינָה בְּיַד הַמַּלָּח יַטֶּה בְּנֵס וּמָשׁוֹט</p>
</blockquote>

<blockquote>
<p>אֶל אֲשֶׁר יַחְפֹּץ כֵּן נָטָה הוּא</p>
</blockquote>

<blockquote>
<p>אַחַת הֵנָּה וָהֵנָּה לָבוֹא לִמְחוֹז חֶפְצוֹ.</p>
</blockquote>

<blockquote>
<p>אַחַר סָפַק דָפַק לְהֵרָאוֹת לְעֵינֵי חַוָּה</p>
</blockquote>

<blockquote>
<p>וּבַעֲשׂוֹתָהּ בְּחֵפֶץ כַּפֶּיהָ שָׁמְעָה אֶת הַקּוֹל</p>
</blockquote>

<blockquote>
<p>וְלֹא שָׁתָה לִבָּהּ בְּאָמְרָהּ צְחֹק הוּא</p>
</blockquote>

<blockquote>
<p>כִּי הַחַיּוֹת יְצַחֲקוּ פַּעַם בְּפַעַם לְפָנֶיהָ</p>
</blockquote>

<blockquote>
<p>וַיָּשֶׂם עֵינָיו בָּהּ וַיִּכְרַע פַּעֲמָיִם</p>
</blockquote>

<blockquote>
<p>צַוְּאָרוֹ וְרֹאשׁוֹ שְׁחוֹחַ וּבִלְשׁוֹנוֹ יָלֹק כַּכֶּלֶב</p>
</blockquote>

<blockquote>
<p>כִּמְנַשֵּק אֶת הָאֲדָמָה אֲשֶׁר תַּחַת רַגְלֶיהָ</p>
</blockquote>

<blockquote>
<p>עַד אֲשֶׁר פָּנְתָה לִרְאוֹת מִי מְצַחֵק שָׁם</p>
</blockquote>

<blockquote>
<p>וּבִרְאוֹתוֹ כִּי נִרְאָה פָּתַח פִּיו וַיְדַבֵּר</p>
</blockquote>

<blockquote>
<p>בְּמוֹ שִׂפְתֵי נָחָשׁ; אוֹ הַשָּׂטָן פְּנִימָה</p>
</blockquote>

<blockquote>
<p>הִשְׁמִיעַ קוֹל בָּרוּחַ כְּקוֹל אֱנוֹש בְּדַבְּרוֹ</p>
</blockquote>

<blockquote>
<p>לְפַתּוֹת אֶת לִבָּהּ בְּחֹנֶף וּמַשָּׁאוֹן לֵאמֹר</p>

<br />

<p>&quot;אַל יִפָּלֵא בְּעֵינַיִךְ גְּבִירָה אֵשֶׁת חָיִל!</p>
</blockquote>

<blockquote>
<p>וְאַל תִּבְזִי אֹתִי עֲדִינָה רַבַּת חָסֶד!</p>
</blockquote>

<blockquote>
<p>כִּי עָרַבְתִּי לִבִּי לָגֶשֶׁת אֵלַיִךְ הֵנָּה</p>
</blockquote>

<blockquote>
<p>לְהִתְבּוֹנֵן בִּגְאוֹן יָפְיֵךְ וְלֹא הִסְתַּרְתִּי פָנַי</p>
</blockquote>

<blockquote>
<p>מֵהַבִּיט אֵלַיִךְ בָּזֶה כִּי בִהְיוֹתֵך בָּדָד</p>
</blockquote>

<blockquote>
<p>אֲיֻמָּה אַתְּ כִּפְלָיִם. אַךְ צֶלֶם עֹשַׂיִךְ</p>
</blockquote>

<blockquote>
<p>בְּכָל הוֹדוֹ וַהֲדָרוֹ יֵרָאֶה עַל פָּנָיִךְ</p>
</blockquote>

<blockquote>
<p>לָכֵן חַי חַי יֶחֱזֶה בָךְ כָּמוֹנִי הַיּוֹם</p>
</blockquote>

<blockquote>
<p>כִּי כֻלָּם נְתוּנִים נְתוּנִים הֵמָּה לָךְ</p>
</blockquote>

<blockquote>
<p>חִין עֶרְכֵּךְ יְהַלֵּלוּ וַהֲדָרֵךְ יִקַּח לִבָּם</p>
</blockquote>

<blockquote>
<p>אַךְ הַדְרַת אִשָּׁה בְּרָב עָם וּמַקְהֵלִים</p>
</blockquote>

<blockquote>
<p>בֵּין שֹׁכְנֵי מַעֲלָה יֹדְעֵי טַעַם וָדַעַת</p>
</blockquote>

<blockquote>
<p>לֹא כֵן עֵדֶן נְאוֹת מִדְבָּר הַזֶּה</p>
</blockquote>

<blockquote>
<p>מְעוֹן חַיָּה וּבְהֵמָה אוֹ גִדְרוֹת צֹאן</p>
</blockquote>

<blockquote>
<p>אַף חֲצִי תִפְאַרְתֵּךְ לֹא יָבִינוּ הַבֹּעֲרִים</p>
</blockquote>

<blockquote>
<p>זוּלָתִי אִישׁ אֶחָד (וּמַה־לָּךְ וּלְאֶחָד?)</p>
</blockquote>

<blockquote>
<p>וְלָךְ נָאוָה גְבִרְתִּי לַעֲלוֹת לִהְיוֹת לְמַלְכָּה</p>
</blockquote>

<blockquote>
<p>בְּקֶרֶב בְּנֵי אֱלֹהִים וּפָנַיִךְ יְחַלּוּ אַבִּירִים.&quot;</p>

<br />

<p>כָּזֹאת הֶחְלִיק הַמְּנַסֶּה לְשׁוֹנוֹ בְּפֵתַח דְּבָרוֹ</p>
</blockquote>

<blockquote>
<p>וְחַוָּה נָתְנָה לִבָּהּ לִשְׁמֹעַ חֲלָקוֹת כָּאֵלֶּה</p>
</blockquote>

<blockquote>
<p>וּבְגִילָה וּרְעָדָה עָנְתָה אֹתוֹ וַתֹּאמַר</p>

<br />

<p>&quot;מַזֶּה? קוֹל אָדָם וְאִמְרֵי טַעַם וָדַעַת</p>
</blockquote>

<blockquote>
<p>מִפִּי הָרֹמֵשׂ בַּשָּׂדֶה? הֲלֹא קוֹל דְּבָרִים</p>
</blockquote>

<blockquote>
<p>לֹא נָתַן אֱלֹהִים לְחַיָּה וְרֶמֶשׂ בְּהִבָּרְאָם</p>
</blockquote>

<blockquote>
<p>אַף כִּי לַאֲחָדִים חָלַק חֵלֶק בַּבִּינָה</p>
</blockquote>

<blockquote>
<p>כַּאֲשֶׁר הַכָּרַת פְּנֵיהֶם וּמַעֲשֵׂיהֶם יָעִידוּ</p>
</blockquote>

<blockquote>
<p>כִּי תְבוּנָה בָם. וַאֲנִי יְדַעְתִּיךָ נָחָשׁ</p>
</blockquote>

<blockquote>
<p>כִּי עָרוּם אַתָּה מִכָּל חַיַּת הַשָּׂדֶה</p>
</blockquote>

<blockquote>
<p>וְהַדִּבֵּר אֵין בְּךָ וְלָכֵן הַגִּידָה לִי</p>
</blockquote>

<blockquote>
<p>אֵיךְ אִלֵּם כָּמוֹךָ נֶהְפַּךְ לְבַעַל דְּבָרִים?</p>
</blockquote>

<blockquote>
<p>וְלָמָּה אַתָּה לְבַדְּךָ בָּאתָ אֵלַי כְּאֹהֵב</p>
</blockquote>

<blockquote>
<p>מִנֶּפֶשׁ כָּל חַי אֲשֶׁר עַל פְּנֵי הָאֲדָמָה?</p>
</blockquote>

<blockquote>
<p>זֹאת חָפַצְתִּי לָדַעַת כִּי נִפְלָאת הִיא.&quot;</p>

<br />

<p>וְהַמְּנַסֶּה לְהַשִּׁיא אֹתָהּ עָנָה וְאָמָר</p>
</blockquote>

<blockquote>
<p>&quot;חַוָּה עֲדִינָה גְּבִירָה! נָקֵל הוּא לְפָנַי</p>
</blockquote>

<blockquote>
<p>לַעֲשׂוֹת כָּל חֶפְצֵךְ כַּאֲשֶׁר פָּקַדְתְּ עָלַי</p>
</blockquote>

<blockquote>
<p>כִּי חֶפְצֵךְ חֶפְצִי וְעַבְדֵּךְ הִנֵּנִי.</p>
</blockquote>

<blockquote>
<p>בַּעַר הָיִיתִי לְפָנִים כְּאֶחָד מֵאֹכְלֵי עֵשֶׂב</p>
</blockquote>

<blockquote>
<p>לֹא הִלַּכְתִּי בִּגְדֹלוֹת רָמוֹת לֹא דָרַשְׁתִּי</p>
</blockquote>

<blockquote>
<p>אַךְ מָזוֹן בִּקַּשְׁתִּי לְמַלֵּא כְרֵשִׂי לָשׂבַע</p>
</blockquote>

<blockquote>
<p>אוֹ נְקֵבָה לְרִבְעָהּ וּלְהִתְעַלֵּל בָּהּ</p>
</blockquote>

<blockquote>
<p>כִּי לִשְׁתַּיִם אֵלֶּה הָיְתָה כָל תַּאֲוָתִי</p>
</blockquote>

<blockquote>
<p>עַד אֲשֶׁר רָאִיתִי עֵץ אַדִּיר מֵרָחוֹק</p>
</blockquote>

<blockquote>
<p>נֹשֵׂא פְרִי חֶמֶד כְּעֵין אֹדֶם וָזָהָב</p>
</blockquote>

<blockquote>
<p>לְמַרְאֵה עַיִן נִמְשַׁכְתִּי לָבוֹא לִרְאוֹתוֹ מִקָּרוֹב</p>
</blockquote>

<blockquote>
<p>וְהִנֵּה רֵיחַ פִּרְיוֹ הוֹסִיף קְטוֹרָה בְּאַפִּי</p>
</blockquote>

<blockquote>
<p>וָאֶחְמֹד לִטְעֹם מִמֶּנּוּ וְרַעֲבֹנִי חָזַק עָלַי</p>
</blockquote>

<blockquote>
<p>אָז לֹא הִתְמַהְמָהְתִּי לְחַבֵּק גִּזְעוֹ מִתַּחַת</p>
</blockquote>

<blockquote>
<p>וְלַעֲלוֹת עַד דָּלִיּוֹתָיו הַגְּבֹהוֹת כְּקוֹמָתֵךְ</p>
</blockquote>

<blockquote>
<p>אוֹ כְקוֹמַת אָדָם. וְרַבִּים מֵחַיְתוֹ־אָרֶץ</p>
</blockquote>

<blockquote>
<p>אֲשֶׁר עָמְדוּ מִסָּבִיב רָאוּ וְחָמְדוּ כָּמוֹנִי</p>
</blockquote>

<blockquote>
<p>וְלֹא יָכְלוּ לַעֲלוֹת וַאֲנִי לְבַדִּי עָלִיתִי</p>
</blockquote>

<blockquote>
<p>וָאֶקְטֹף וָאֹכֵל מִתַּפּוּחָיו כְּכָל אַוַּת נַפְשִׁי</p>
</blockquote>

<blockquote>
<p>כִּי מַעֲדַנִּים כָּאֵלֶּה מֵעוֹדִי לֹא טָעַמְתִּי.</p>
</blockquote>

<blockquote>
<p>וְאַחֲרֵי אָכְלִי לָשׂבַע מָלֵאתִי רוּחַ אֲחֶרֶת</p>
</blockquote>

<blockquote>
<p>רוּחַ שֵׂכֶל וּבִינָה וְנֶהְפַּכְתִּי לִיקוּם אַחֵר</p>
</blockquote>

<blockquote>
<p>גַּם לְשׁוֹנִי לָמְדָה לְדַבֵּר צַחוֹת כְּרָגַע</p>
</blockquote>

<blockquote>
<p>בִּלְתִּי גְוִיָּתִי זֹאת נִשְׁאֲרָה כְמִקֶּדֶם</p>
</blockquote>

<blockquote>
<p>וּמֵאָז שַׂמְתִּי לִבִּי לַחֲקֹר רָמוֹת וַעֲמֻקּוֹת</p>
</blockquote>

<blockquote>
<p>וְנָשָׂאתִי עֵינַי לַאֲשֶׁר בַּשָּׁמָיִם מִמַּעַל</p>
</blockquote>

<blockquote>
<p>לַאֲשֶׁר בָּאָרֶץ מִתַּחַת וּלְכָל אֲשֶׁר בְּתֵבֵל</p>
</blockquote>

<blockquote>
<p>וְאֶת הַכֹּל מָצָאתִי יָפֶה טוֹב וְנָעִים</p>
</blockquote>

<blockquote>
<p>אַךְ אֵין יֹפִי כְיָפְיֵךְ בַּת הָאֱלֹהִים</p>
</blockquote>

<blockquote>
<p>וּבְכָל מְאוֹרֵי אוֹר אֵין כְּאוֹר פָּנָיִךְ</p>
</blockquote>

<blockquote>
<p>שֶׁקֶר הַחֵן בִּלְעָדַיִךְ וְהֶבֶל כָּל יֹפִי</p>
</blockquote>

<blockquote>
<p>לָכֵן גַּם אָנֹכִי בָאתִי לְשֵׁם תִּפְאַרְתֵּךְ</p>
</blockquote>

<blockquote>
<p>לִרְאוֹת הוֹדֵךְ וַהֲדָרֵךְ וּלְהַלְלֵךְ בְּמוֹ פִי</p>
</blockquote>

<blockquote>
<p>כִּי כֶתֶר מְלוּכָה לָךְ לְבַדֵּךְ יָאָתָה</p>
</blockquote>

<blockquote>
<p>וְלָךְ נָאוָה תְהִלָּה אִשָּׁה שׂרֶרֶת בְּתֵבֵל.&quot;</p>

<br />

<p>כֵּן בִּטָּא בִשְׂפָתָיו פֶּתֶן מְחֻכָּם הַזֶּה</p>
</blockquote>

<blockquote>
<p>וְחַוָּה אֲחָזָהּ תִּמָּהוֹן וַתַּעַן בְּתֻמַּת לִבָּהּ</p>
</blockquote>

<blockquote>
<p>&quot;בְּרָב־תְּהִלָּתְךָ נָחָשׁ לֹא יֵאָמֵן הַדָּבָר</p>
</blockquote>

<blockquote>
<p>כִּי בְכֹחַ הַפְּרִי הָיִיתָ לְנֶפֶשׁ מַשְׂכָּלֶת.</p>
</blockquote>

<blockquote>
<p>אַךְ הַגִּידָה נָא אַיֵּה אֵיפֹה הָעֵץ?</p>
</blockquote>

<blockquote>
<p>הֵן עֲצֵי אֱלֹהִים רַבִּים בְּגַן עֵדֶן</p>
</blockquote>

<blockquote>
<p>וּפִרְיָם עַד כֹּה לֹא טָעַמְנוּ מֵרֹב</p>
</blockquote>

<blockquote>
<p>אָכֵן שָׁמוּר הוּא וְרָקָב לֹא יָבוֹא בוֹ</p>
</blockquote>

<blockquote>
<p>עַד דּוֹר חָדָשׁ יָקוּם לֶאֱכֹל מִמֶּנּוּ.&quot;</p>

<br />

<p>וַיַּעַן הַנָּחָשׁ הָרָע וַיֹּאמֶר לְשִׂמְחַת לִבּוֹ</p>
</blockquote>

<blockquote>
<p>&quot;גְּבִרְתִּי הַדֶּרֶךְ נָכוֹנָה לֹא רְחֹקָה מִזֶּה</p>
</blockquote>

<blockquote>
<p>מֵעֵבֶר לַהֲדַסִּים אֵלֶּה עַל יַד הַמַּבּוּעַ</p>
</blockquote>

<blockquote>
<p>הָעֵץ עוֹמֵד בַּמִּישׁוֹר וּמוֹר וּצְרִי מִסָּבִיב</p>
</blockquote>

<blockquote>
<p>אִם טוֹב בְּעֵינַיִךְ הִנְנִי לַנְחֹתֵךְ הַדָּרֶךְ.&quot;</p>

<br />

<p>וְחַוָּה אָמְרָה &#8220;הֵן&#8221; וַתֵּלֶךְ אַחֲרָיו</p>
</blockquote>

<blockquote>
<p>וְהוּא הָלַךְ לְפָנֶיהָ וַיַּעַשׂ מַעֲקַשִּׁים לְמִישׁוֹר</p>
</blockquote>

<blockquote>
<p>לְבַל תִּמְצָא מוֹקֵשׁ בְּלֶכְתָּהּ לַאֲבַדּוֹן</p>
</blockquote>

<blockquote>
<p>וְאֶת פָּנָיו הֵאִיר כִּי בָאָה תִקְוָתוֹ.</p>
</blockquote>

<blockquote>
<p>כְּלַהַב אֵשׁ עֹלֶה מִבֹּץ וָרֶפֶשׁ בַּלַּיְלָה</p>
</blockquote>

<blockquote>
<p>אֲשֶׁר יַאֲמִין הֶהָמוֹן אַחַד הַשֵּׁדִים הוּא</p>
</blockquote>

<blockquote>
<p>וְיַשְׁגֶּה עֹבֵר אֹרַח בְּתֹהוּ לֹא דֶרֶךְ</p>
</blockquote>

<blockquote>
<p>אוֹ יִטְבַּע בַּבֹּץ וּבַמְּצוּלָה וְאֵין מַצִּיל</p>
</blockquote>

<blockquote>
<p>כֵּן הֵאִיר פָּנָיו הַשָּׂרָף הַנּוֹרָא הַזֶּה</p>
</blockquote>

<blockquote>
<p>לְהַתְעוֹת חַוָּה אִמָּנוּ פּוֹתָה וְאֵין לֵב</p>
</blockquote>

<blockquote>
<p>לַהֲבִיאָה עַד הָעֵץ אֲשֶׁר לֹא יֵאָכֵל</p>
</blockquote>

<blockquote>
<p>הֲלֹא הוּא הָעֵץ שׁרֶשׁ לְכָל צָרָה</p>
</blockquote>

<blockquote>
<p>וְהִיא כַאֲשֶׁר רָאָתְהוּ אָמְרָה לְמוֹרֶה דַרְכָּהּ</p>

<br />

<p>&quot;נָחָשׁ! לֹא לְהוֹעִיל הוֹלַכְתַּנִי עַד הֵנָּה</p>
</blockquote>

<blockquote>
<p>כִּי מֵעֵץ הַזֶּה אֵין לֶאֱכֹל מִמֶּנּוּ</p>
</blockquote>

<blockquote>
<p>וְאִם בְּכֹחַ פִּרְיוֹ נֶהְפַּכְתָּ לִיקוּם אַחֵר</p>
</blockquote>

<blockquote>
<p>מוֹפֵת הַגָּדוֹל הַזֶּה לְךָ לְבַדְּךָ הוּא</p>
</blockquote>

<blockquote>
<p>אֲבָל אֲנַחְנוּ מִצְוַת אֱלֹהִים נִשְׁמֹר</p>
</blockquote>

<blockquote>
<p>לְבַל נֹאכַל מִמֶּנּוּ וּלְבַל נִגַּע בּוֹ</p>
</blockquote>

<blockquote>
<p>כִּי מִצְוָה הַזֹּאת אַחַת דִּבֶּר אֱלֹהִים</p>
</blockquote>

<blockquote>
<p>וּשְתַּיִם לֹא שָׁמַעְנוּ יַעַן שִׂכְלֵנוּ אִתָּנוּ</p>
</blockquote>

<blockquote>
<p>וְנַעֲשֶׂה כָל דָּבָר כְּכָל הַיָּשָׁר בְּעֵינֵינוּ.&quot;</p>

<br />

<p>וְהַמְנַסֶּה בְּכַחַשׁ וּמִרְמָה עָנָה וְאָמַר לָהּ</p>
</blockquote>

<blockquote>
<p>&quot;אַתֶּם שָׂרֵי אָרֶץ! משְׁלֵי תֵבֵל וּמְלוֹאָהּ!</p>
</blockquote>

<blockquote>
<p>הַאַף אָמַר אֱלֹהִים מִכֹּל פְּרִי הָעֵץ</p>
</blockquote>

<blockquote>
<p>אֲשֶׁר בְּגַן הַזֶּה לֹא תֹאכְלוּ מִמֶּנּוּ.&quot;</p>

<br />

<p>וְחַוָּה עוֹדֶנָּה בְתֻמָּתָהּ עָנְתָה וְאָמְרָה</p>
</blockquote>

<blockquote>
<p>&quot;מִכֹּל פְּרִי הַעֵץ בַּגָּן הַזֶּה נֹאכֵל</p>
</blockquote>

<blockquote>
<p>וּמִפְּרִי עֵץ הֶהָדָר אֲשֶׁר בְּתוֹךְ הַגָּן</p>
</blockquote>

<blockquote>
<p>אָמַר אֱלֹהִים לָנוּ לֹא תֹאכְלוּ מִמֶּנּוּ</p>
</blockquote>

<blockquote>
<p>וְלֹא תִגְּעוּ בוֹ פֶּן תְּמֻתוּן.&quot;</p>

<br />

<p>וְהַנָּחָשׁ כְּשָׁמְעוֹ זֹאת חַם לִבּוֹ בְקִרְבּוֹ</p>
</blockquote>

<blockquote>
<p>וַיַּעֲרֹךְ אֶת מִלָּיו בְּרֹב עֹז וְהַשְׂכֵּל</p>
</blockquote>

<blockquote>
<p>כְּאֹהֵב אֶת הָאָדָם וּכְרָב אֶת רִיבוֹ.</p>
</blockquote>

<blockquote>
<p>כְּאֶחָד מִזִּקְנֵי אַתּוּנָא אוֹ מִשָּׂרֵי רוֹמָא</p>
</blockquote>

<blockquote>
<p>מְדַבֵּר גְּדֹלוֹת וְנִכְבָּדוֹת בְּיָמִים מִקֶּדֶם</p>
</blockquote>

<blockquote>
<p>בְּהִתְאַסֵּף רָאשֵׁי עָם עַל דִּבְרֵי הַמְּדִינָה</p>
</blockquote>

<blockquote>
<p>כֵּן חָרַץ הַנָּחָשׁ לְשׁוֹנוֹ וַיַּעַן וַיֹּאמַר</p>

<br />

<p>&quot;הוֹי פְּרִי קֹדֶשׁ נֵצֶר בִּינָה וָדַעַת!</p>
</blockquote>

<blockquote>
<p>שֹׁרֶשׁ כָּל חָכְמָה מַחְכִּים כָּל פֶּתִי!</p>
</blockquote>

<blockquote>
<p>עַתָּה יָדַעְתִּי כֹחֲךָ כִּי עֵינִי פָּקַחְתָּ</p>
</blockquote>

<blockquote>
<p>לִרְאוֹת כָּל דָּבָר לְהַשְׂכִּיל כָּל סִבָּה</p>
</blockquote>

<blockquote>
<p>לִמְצֹא חֵקֶר אֱלוֹהַּ וּלְהָבִין תַּכְלִית דַּרְכּוֹ.</p>

<br />

<p>וְאַתְּ שָׂרָתִי בָאָרֶץ! מִמָּוֶת אַל תִּירְאִי</p>
</blockquote>

<blockquote>
<p>אֵימָתוֹ אַל תְּבַעְתֵּךְ כִּי לֹא תָמוּתִי.</p>
</blockquote>

<blockquote>
<p>הַאִם הַפְּרִי יְמִיתֵךְ וְהוּא נוֹתֵן חַיִּים</p>
</blockquote>

<blockquote>
<p>וְשֵׂכֶל טוֹב לְאֹכְלָיו? הַאִם הַמְּצַוֶּה עָלַיִךְ</p>
</blockquote>

<blockquote>
<p>יִשְׁלַח יָדוֹ בָךְ? רְאִי הִנֵּה אָנֹכִי</p>
</blockquote>

<blockquote>
<p>נָגַעְתִּי בִּפְרִי הָעֵץ וְאָכַלְתִּי מִמֶּנּוּ</p>
</blockquote>

<blockquote>
<p>וַאֲנִי עוֹדֶנִּי חַי וְעָלִיתִי בְגֶרֶם הַמַּעֲלוֹת</p>
</blockquote>

<blockquote>
<p>עֵקֶב אֲשֶׁר הֶעְפַּלְתִּי לַעֲלוֹת מֵעַל מַעֲמָדִי.</p>
</blockquote>

<blockquote>
<p>הֲמִן הָאָדָם יִמָּנַע מַאֲכָל טוֹב וְנָעִים</p>
</blockquote>

<blockquote>
<p>אֲשֶׁר הָיָה לִישׁוּעָה אַף לִבְהֵמָה כָמוֹנִי?</p>
</blockquote>

<blockquote>
<p>אוֹ הֲיִחַר לַאֲדֹנָי בַּעֲבוּר עָוֹן הַקַּל?</p>
</blockquote>

<blockquote>
<p>הֲלֹא יָנִיעַ רֹאשׁוֹ לֵאמֹר הֵיטַבְתֶּם בָּנַי</p>
</blockquote>

<blockquote>
<p>כִּי חֵרַפְתֶּם נַפְשְׁכֶם וְלֹא יְרֵאתֶם מִמָּוֶת</p>
</blockquote>

<blockquote>
<p>לְמַעַן קְנוֹת חָכְמָה וְלָדַעַת טוֹב וָרָע</p>
</blockquote>

<blockquote>
<p>לָדַעַת טוֹב לַעֲשׂוֹתוֹ וְלָדַעַת רָע לְהַרְחִיקוֹ.</p>
</blockquote>

<blockquote>
<p>וְעַתָּה אִם אֱלֹהִים צַדִּיק וְיָשָׁר הוּא</p>
</blockquote>

<blockquote>
<p>לֹא יָרַע לָכֶם וְאִם עַוְלָתָה בוֹ</p>
</blockquote>

<blockquote>
<p>לֹא אֱלֹהִים הוּא וְאֵין לָגוּר מִפָּנָיו</p>
</blockquote>

<blockquote>
<p>וְאֵין לִשְׁמֹעַ בְּקוֹלוֹ וְאִם פַּחְדוֹ אָיִן</p>
</blockquote>

<blockquote>
<p>אֵין פַּחַד הַמָּוֶת כִּי הַמָּוֶת אָיִן.</p>
</blockquote>

<blockquote>
<p>וְעַתָּה הֲלֹא תָבִינוּ לָמָּה נָתַן הַמִּצְוָה</p>
</blockquote>

<blockquote>
<p>לָתֵת יִרְאָתוֹ עַל פְּנֵיכֶם לְבִלְתִּי תֶחְכָּמוּ</p>
</blockquote>

<blockquote>
<p>וְרַק כִּנְעָרִים וּפְתָאִים תֵּשְׁבוּ כָּל הַיָּמִים.</p>
</blockquote>

<blockquote>
<p>כִּי הוּא יֹדֵעַ בְּיוֹם אֲכָלְכֶם מִמֶּנּוּ</p>
</blockquote>

<blockquote>
<p>וְנִפְקְחוּ עֵינֵיכֶם הַכֵּהוֹת לִרְאוֹת אוֹר חָדָשׁ</p>
</blockquote>

<blockquote>
<p>וִהְיִיתֶם כֵּאלֹהִים יֹדְעֵי טוֹב וָרָע.</p>
</blockquote>

<blockquote>
<p>כִּי אָנֹכִי הַיּוֹם בִּינַת אָדָם לִי</p>
</blockquote>

<blockquote>
<p>וּמִבְּהֵמָה הָיִיתִי לְאָדָם כֵּן בְּמִדָּה זוּ</p>
</blockquote>

<blockquote>
<p>תַּעֲלוּ מַעֲלָה אַחַת וַאֲנָשִׁים יִהְיוּ כֵאלֹהִים</p>
</blockquote>

<blockquote>
<p>וְאוּלַי מוֹת תָּמוּתוּ לְהָסִיר גְּוִיַּת בָּשָׂר</p>
</blockquote>

<blockquote>
<p>וְלָקוּם בִּדְמוּת אֱלֹהִים וְהַמָּוֶת כָּזֶה</p>
</blockquote>

<blockquote>
<p>אֵימָתוֹ רַק לְעֵינַיִם וְטוֹב הוּא מְאֹד.</p>
</blockquote>

<blockquote>
<p>וּמַה־יִּבָּצֵר מֵאָדָם אֹכֵל לֶחֶם אַבִּירִים</p>
</blockquote>

<blockquote>
<p>לִהְיוֹת כֵּאלֹהִים? כִּי מָה הָאֱלֹהִים</p>
</blockquote>

<blockquote>
<p>בִּלְתִּי כִּי קָדְמוּ וְאָכְלוּ מִלֶּחֶם הַזֶּה?</p>
</blockquote>

<blockquote>
<p>וְנַחְנוּ נִפְתִּים לְהַאֲמִין שֶׁהַכֹּל נִהְיָה בִּדְבָרָם</p>
</blockquote>

<blockquote>
<p>אַךְ אֱמוּנָה כָזֹאת אֵין לָהּ רַגְלַיִם</p>
</blockquote>

<blockquote>
<p>כִּי מִבֶּטֶן הָאָרֶץ בְּבוֹא הַשֶּׁמֶשׁ לְיַחְמֶנָּה</p>
</blockquote>

<blockquote>
<p>תֵּצֵא כָל תְּנוּבָה וּבִדְבָרָם אֵין דָבָר</p>
</blockquote>

<blockquote>
<p>כִּי אִם יְדֵיהֶם כָּל אֵלֶּה יָצָרוּ</p>
</blockquote>

<blockquote>
<p>מִי שָׂם בְּעֵץ הַזֶּה דַּעַת טוֹב וָרָע</p>
</blockquote>

<blockquote>
<p>אֲשֶׁר אֹכְלָיו יֶחְכָּמוּ לְהַמְרוֹת עֵינֵיהֶם?</p>
</blockquote>

<blockquote>
<p>וּמַה־פֶּשַׁע בָּאָדָם כִּי יִקְנֶה דַעַת?</p>
</blockquote>

<blockquote>
<p>הַיֵשׁ בְּחָכְמַתְכֶם וּבִינַתְכֶם רָעָה לַאֲדוֹן כֹּל?</p>
</blockquote>

<blockquote>
<p>אוֹ הֲיִתֵּן הָעֵץ חָכְמָה וּבִינָה לָכֶם</p>
</blockquote>

<blockquote>
<p>לַמְרוֹת עֵינֵי אֲדֹנָיו אִם אֲדֹנָיו הוּא?</p>
</blockquote>

<blockquote>
<p>אוֹ הֲקִנְאָה הִיא וְיֵשׁ קִנְאָה בְעֶלְיוֹן?</p>
</blockquote>

<blockquote>
<p>רְאִי מִכָּל אֵלֶּה וְכָאֵלֶּה רַבּוֹת עִמָּדִי</p>
</blockquote>

<blockquote>
<p>כִּי הַפְּרִי הַזֶּה טוֹב לַמַאֲכָל מְאֹד</p>
</blockquote>

<blockquote>
<p>וְלָכֵן הַחֲזִיקִי בוֹ וְאִכְלִי כְּאַוַּת נַפְשֵׁךְ.&quot;</p>

<br />

<p>הוּא כִלָּה לְדַבֵּר דִּבְרֵי כַחַשׁ וּמִרְמָה</p>
</blockquote>

<blockquote>
<p>וְלֵב הָאִשָּׁה נִפְתָּח וַתִּשָּׂא אֶת עֵינֶיהָ</p>
</blockquote>

<blockquote>
<p>אֶל פְּרִי הָעֵץ כִּי נֶחְמָד לְמַרְאֶה</p>
</blockquote>

<blockquote>
<p>וְקוֹל דִּבְרֵי הַמְּפַתֶּה שָׁמְעָה בְאָזְנֶיהָ</p>
</blockquote>

<blockquote>
<p>כְּדִבְרֵי אֱמֶת וָצֶדֶק וַתִּרְעַב בַּצָּהֳרַיִם</p>
</blockquote>

<blockquote>
<p>וְרֵיחַ הַטּוֹב בְּאַפָּהּ הוֹסִיף רַעֲבוֹן נַפְשָׁהּ</p>
</blockquote>

<blockquote>
<p>וְתְּכַל לֶאֱכֹל שָׁם אַךְ טֶרֶם תִּגַּשׁ</p>
</blockquote>

<blockquote>
<p>עָמְדָה לָהּ מְעַט וַתְּדַבֵּר עַל לִבָּהּ.</p>

<br />

<p>&quot;פְּרִי יָקָר וְנָעִים בְּחִיר כָּל פֶּרִי!</p>
</blockquote>

<blockquote>
<p>הֵן כֹּחֲךָ גָּדוֹל וּלְךָ נָאוָה תְהִלָּה</p>
</blockquote>

<blockquote>
<p>אַף כִּי לָאָדָם עָצוּר הָיִיתָ מִקֶדֶם.</p>
</blockquote>

<blockquote>
<p>פִּי חַיָּה נִבְעָרָה פָּתַחְתָּ לְדַבֵּר צַחוֹת</p>
</blockquote>

<blockquote>
<p>וּלְשׁוֹן נֶאֱלָמָה מֵרֶחֶם הִבִּיעָה תְהִלָּתֶךָ.</p>
</blockquote>

<blockquote>
<p>אַף הַמְּצַוֶּה עָלֵינוּ לְהִנָּזֵר מִמֶּךָ</p>
</blockquote>

<blockquote>
<p>לֹא הֶעְלִים תִּפְאַרְתְּךָ מִמֶּנּוּ כִּי קְרָאֲךָ</p>
</blockquote>

<blockquote>
<p>בְּשֵׁם עֵץ הַדַּעַת דַּעַת טוֹב וָרָע</p>
</blockquote>

<blockquote>
<p>וּמִצְוָתוֹ לְהִנָּזֵר מִמְּךָ הָיְתָה לָנוּ לְעֵדוּת</p>
</blockquote>

<blockquote>
<p>כִּי לְיֹדְעֶיךָ תִּתֵּן לָדַעַת אֶת הַטּוֹב</p>
</blockquote>

<blockquote>
<p>אַךְ הַטּוֹב הַהוּא בְּעוֹדוֹ צָפוּן מֵעֵינֵינוּ</p>
</blockquote>

<blockquote>
<p>אֵינֶנּוּ טוֹב לָנוּ וְהוּא כְּלֹא הָיָה.</p>
</blockquote>

<blockquote>
<p>וַאֲנִי לְהָבִין חָפַצְתִּי מָה הַמִּצְוָה הַזֹּאת</p>
</blockquote>

<blockquote>
<p>לְבַל נֵדַע טוֹב לְבַל נִהְיֶה חֲכָמִים</p>
</blockquote>

<blockquote>
<p>הֲיִתָּכֵן לֶאֱסֹר אִסָּר כָּזֶה עַל נַפְשֵׁנוּ?</p>
</blockquote>

<blockquote>
<p>אֶפֶס הוּא אָמַר בְּאָכְלֵנוּ מוֹת נָמוּת</p>
</blockquote>

<blockquote>
<p>אַךְ מַדּוּעַ אֵיפֹה לֹא מֵת הַנָּחָשׁ?</p>
</blockquote>

<blockquote>
<p>הוּא אָכַל וָחַי וְיֹדֵעַ וּמֵבִין וּמְדַבֵּר</p>
</blockquote>

<blockquote>
<p>וַעֲרַל לֵב וּשְׂפָתַיִם נֶהְפַּךְ לִנְבוֹן דָּבָר</p>
</blockquote>

<blockquote>
<p>הַאִם לָנוּ לְבַד נִמְצָא הַמָּוֶת הַזֶּה</p>
</blockquote>

<blockquote>
<p>וּפְרִי עֵץ הַדַּעַת שָׁמוּר לְחַיַּת הַשָּׂדֶה</p>
</blockquote>

<blockquote>
<p>וְלֹא לָנוּ אֲנָשִׁים? אָמְנָם נָחָשׁ הַזֶּה</p>
</blockquote>

<blockquote>
<p>אֲשֶׁר אָכַל מִמֶּנּוּ אֵינֶנּוּ מְקַנֵּא בָנוּ</p>
</blockquote>

<blockquote>
<p>וּמְנַת חֶלְקוֹ חֹלֵק עִמָּנוּ בְּעַיִן טוֹבָה</p>
</blockquote>

<blockquote>
<p>כְּאֹהֵב יָשָר וְתָמִים בְּלֹא לֵב וָלֵב</p>
</blockquote>

<blockquote>
<p>בְּלֹא שִׂפְתֵי מִרְמָה וְכַחַשׁ אֵין בְּפִיו.</p>
</blockquote>

<blockquote>
<p>וְלָמָּה אֲנִי יָרֵאָה הֲלֹא יִרְאָתִי כִּסְלָתִי</p>
</blockquote>

<blockquote>
<p>כִּי פְתַיָּה אֲנִי וְאֵינֶנִּי יֹדַעַת מָה</p>
</blockquote>

<blockquote>
<p>לֹא טוֹב וָרָע לֹא אֱלֹהִים וָמָוֶת</p>
</blockquote>

<blockquote>
<p>וְלֹא דַת וָדִין. אַךְ אֲרֻכָתִי תִצְמָח</p>
</blockquote>

<blockquote>
<p>בְּעֵץ צוֹמֵחַ הַזֶּה תַּאֲוָה הוּא לְעֵינַיִם</p>
</blockquote>

<blockquote>
<p>פִּרְיוֹ טוֹב לְמַאֲכָל וְנֶחְמָד הוּא לְהַשְׂכִּיל</p>
</blockquote>

<blockquote>
<p>וְלָמָּה אֶחְדַּל מִקַּחַת רִפְאוּת לְגֵו וָנָפֶשׁ?&quot;</p>

<br />

<p>הַדָּבָר יָצָא מִפִּיהָ וְאֶת יָדָהּ שִׁלְּחָה</p>
</blockquote>

<blockquote>
<p>בְּעֵת רָעָה וַתִּקַּח מִפִּרְיוֹ וַתֹּאכַל.</p>
</blockquote>

<blockquote>
<p>אֶרֶץ רָאֲתָה וַתִּרְגַּז תֵּבֵל מָשָׁה מִמְּקוֹמָּה</p>
</blockquote>

<blockquote>
<p>וְקוֹל קָרָא וְאָמַר הַבְּרִיאָה הָיְתָה לְתֹהוּ.</p>
</blockquote>

<blockquote>
<p>וְהַנָּחָש חָמַק עָבַר אֶל הַסְּבַךְ וְאֵינֶנּוּ</p>
</blockquote>

<blockquote>
<p>אֵין חַוָּה רֹאָה כִּי לְאֹכֶל לְבַד</p>
</blockquote>

<blockquote>
<p>שָׁתָה כָל מַחְשְׁבוֹתֶיהָ כִּי בִפְרִי הַזֶּה</p>
</blockquote>

<blockquote>
<p>מָצְאָה מַטְעַמִּים לְחִכָּהּ לֹא טָעֲמָה מֵעוֹדָהּ</p>
</blockquote>

<blockquote>
<p>יַעַן קִוְּתָה לְהַשְׂכִּיל וְלִהְיוֹת כֵּאלֹהִים.</p>
</blockquote>

<blockquote>
<p>וְכֵן מִלְּאָה כְרֵשָׂהּ מֵעֲדָנִים דֵּי שָׂבְעָהּ</p>
</blockquote>

<blockquote>
<p>וְלֹא יָדְעָה כִּי מָוֶת בַּעֲדָנִים אֵלֶּה</p>
</blockquote>

<blockquote>
<p>פָּנֶיהָ נָהֲרוּ וְצָהֲלוּ כַּשִּׁכּוֹרָה מִיָּיִן</p>
</blockquote>

<blockquote>
<p>וּמֵרֹב גִּיל וְחֶדְוָה דִּבְּרָה עִם נַפְשָׁהּ</p>

<br />

<p>&quot;עֵץ אַדִּיר וְנִשָּׂא רֵאשִׁית מַטָּעֵי הַגָּן</p>
</blockquote>

<blockquote>
<p>שֹׁרֶשׁ פֹּרֶה דַעַת וְחָכְמַת אֵל בְּתֵבֵל!</p>
</blockquote>

<blockquote>
<p>עַד הֵנָּה הָיִיתָ כְּגַן נָעוּל וְחָתוּם</p>
</blockquote>

<blockquote>
<p>וּפִרְיֶךָ נָשׂוּא לַשָּׁוְא אֵין דֹּרֵשׁ וּמְבַקֵּשׁ</p>
</blockquote>

<blockquote>
<p>כִּי שׁוֹט לָשׁוֹן הוֹצִיא דִּבָּתְךָ רָעָה</p>
</blockquote>

<blockquote>
<p>אַךְ מִיּוֹם וָמַעְלָה אֶפְקָדְךָ לִבְקָרִים</p>
</blockquote>

<blockquote>
<p>לִנְטֹר אֶת פִּרְיֶךָ לְהָקֵל מַשָּׂא מֵעָלֶיךָ</p>
</blockquote>

<blockquote>
<p>כִּי לַחְמִי תִתֵּן טֶרֶף חֻקִּי יוֹם יוֹם</p>
</blockquote>

<blockquote>
<p>וּבְךָ אֶחְיֶה אֶחְכָּמָה וְאֵדַע כֹּל כָּאֵל.</p>
</blockquote>

<blockquote>
<p>אֶפֶס מִי יֹדֵעַ אִם הָאֵל יֹדֵעַ כֹּל</p>
</blockquote>

<blockquote>
<p>וְרֹאֶה מֵרוּם שְׁחָקִים כָּל מַעֲשַׂי בָאָרֶץ?</p>
</blockquote>

<blockquote>
<p>אוּלַי שִׂיחַ שִׂיג לוֹ וְעֹשֶׂה הֵנָּה וָהֵנָּה</p>
</blockquote>

<blockquote>
<p>וְנֶעְלַם מִמֶּנּוּ עֲוֹנִי כִּי דַעַת קָנִיתִי.</p>
</blockquote>

<blockquote>
<p>אַךְ מָה אֶעֱשֶׂה הַאֵלֵךְ וְאַגִּיד לְאִישִׁי</p>
</blockquote>

<blockquote>
<p>כִּי הָיִיתִי לַאֲחֶרֶת וְנָתֹן אֶתֵּן לוֹ</p>
</blockquote>

<blockquote>
<p>חֵלֶק מֵחֶלְקִי הַטּוֹב? אוֹ אַעְלִים מִמֶּנּוּ</p>
</blockquote>

<blockquote>
<p>לְבַל יִתְעָרֵב אִתִּי בְּחָכְמָה מוֹרָשָׁה לִי</p>
</blockquote>

<blockquote>
<p>וְנוֹסְפָה עַל נַחֲלָתִי הַקְּטַנָּה מִן נַחֲלָתוֹ</p>
</blockquote>

<blockquote>
<p>לְמַעַן אֶמְשֹׁל כָּמוֹהוּ אוֹ אֶמְשֹׁל בּוֹ</p>
</blockquote>

<blockquote>
<p>וְהוּא יֶאֱהָבַנִי כִּגְבִירָה וְלֹא כְאָמָה?</p>
</blockquote>

<blockquote>
<p>אַךְ אִם אֱלֹהִים הִשְׁקִיף מִמְּכוֹן שִׁבְתּוֹ</p>
</blockquote>

<blockquote>
<p>וְיָבוֹא בְמִשְׁפָּט עִמָּדִי וּמוֹת אָמוּת וְאֵינֶנִּי</p>
</blockquote>

<blockquote>
<p>וְאָדָם יִמְצָא לוֹ חַוָּה אֲחֶרֶת לְאִשָּׁה</p>
</blockquote>

<blockquote>
<p>מִי יוּכַל עֲמֹד כִּי תִּקְרֶאנָה כָּאֵלֶּה?</p>
</blockquote>

<blockquote>
<p>הֲלֹא הִגָּיוֹן זֶה רַע עָלַי מִמָּוֶת.</p>
</blockquote>

<blockquote>
<p>לָכֵן אַחַת חָרַצְתִּי לַחַיִּים אִם לַמָּוֶת</p>
</blockquote>

<blockquote>
<p>אִישׁ שֶׁאַהֲבָה נַפְשִׁי לֹא יִפָּרֵד מִמֶּנִּי</p>
</blockquote>

<blockquote>
<p>בַּאֲשֶׁר אָמוּת יָמוּת וּבַאֲשֶׁר אֶחְיֶה יִחְיֶה</p>
</blockquote>

<blockquote>
<p>כִּי אִם נִלְקָח מִמֶּנִּי לָמָה לִי חַיִים.&quot;</p>

<br />

<p>אַחֲרֵי כֵן קָמָה וַתֶּהְגֶּה תוֹדָה בְּלִבָּהּ</p>
</blockquote>

<blockquote>
<p>לְרוּחַ הַדַּעַת הַשֹּׁכֵן בְּעֵץ הָאֱלֹהִים זֶה</p>
</blockquote>

<blockquote>
<p>וַתֵּפֶן וַתֵּלֶךְ לָהּ לָשׁוּב אֶל אָדָם</p>
</blockquote>

<blockquote>
<p>וּהוּא חִכָּה לָהּ לַמּוֹעֵד אֲשֶׁר אָמְרָה</p>
</blockquote>

<blockquote>
<p>וַיַּעַשׂ גַּבְלֻת פֶּרַח לְעַטֵּר אֶת שַׂעֲרוֹתֶיהָ</p>
</blockquote>

<blockquote>
<p>גְּמוּל עֲבֹדָתָהּ בַגָּן כַּנֵּזֶר יָשִׂימוּ הַקֹּצְרִים</p>
</blockquote>

<blockquote>
<p>עַל הַיָּפָה בָהֶם. אַךְ תּוֹחַלְתּוֹ נִמְשָׁכָה</p>
</blockquote>

<blockquote>
<p>וְלִבּוֹ הִכָּה אֹתוֹ אַחֲרֵי אֲשֶׁר אָזְלָה</p>
</blockquote>

<blockquote>
<p>פֶּן מְצָאָהּ אָסוֹן בַּדֶּרֶךְ לֹא טוֹב.</p>
</blockquote>

<blockquote>
<p>וַיָּקָם וַיֵּלֶךְ לִקְרָאתָהּ בַּדֶּרֶךְ אֲשֶׁר אָזְלָה</p>
</blockquote>

<blockquote>
<p>וַיִּמְצָאָהּ עַל הָעַיִן בְּשׁוּבָהּ מֵעֵץ הַדַּעַת</p>
</blockquote>

<blockquote>
<p>וּזְמוֹרָה נֹתֶנֶת רֵיחַ מְלֵאָה פְרִי בְּיָדָהּ.</p>
</blockquote>

<blockquote>
<p>כִּרְאוֹתָהּ אֹתוֹ מִהֲרָה לְקַדֵּם פָּנָיו</p>
</blockquote>

<blockquote>
<p>וְהַכָּרַת פָּנֶיהָ עָנְתָה כִּי עָרְכָה לְשׁוֹנָהּ</p>
</blockquote>

<blockquote>
<p>לְהִצְטַדֵּק בְּאִמְרֵי נֹעַם וַתַּעַן וַתֹּאמַר</p>

<br />

<p>&quot;מָה הָגִיתָ אָדָם כִּי אֵחַרְתִּי עַד כֹּה?</p>
</blockquote>

<blockquote>
<p>וַאֲנִי עֻנֵּיתִי מְאֹד בִּבְלִי רְאוֹת פָּנֶיךָ</p>
</blockquote>

<blockquote>
<p>חוֹלַת אַהֲבָה חָלִיתִי הַפַּעַם וְלֹא אוֹסִיף</p>
</blockquote>

<blockquote>
<p>כִּי לֹא אֶשְׁנֶה לְהִפָּרֵד מִמְּךָ לְעוֹלָם</p>
</blockquote>

<blockquote>
<p>אַךְ זַר הַדָּבָר אֲשֶׁר עֲצָרַנִי מִבּוֹא</p>
</blockquote>

<blockquote>
<p>וְתִתְמַהּ לִמְשְׁמַע אָזְנֶךָ. הִנֵּה עֵץ הַדַּעַת</p>
</blockquote>

<blockquote>
<p>אֵינֶנּוּ עֶץ רַע אוֹ מָוֶת לְאֹכְלָיו</p>
</blockquote>

<blockquote>
<p>כַּאֲשֶׁר שָׁמַעְנוּ מֵאָז כִּי אִם פְּעוּלָתוֹ</p>
</blockquote>

<blockquote>
<p>לִפְקֹחַ עַיִן לְהַשְׂכִּיל וְלִהְיוֹת כֵּאלֹהִים</p>
</blockquote>

<blockquote>
<p>וּלְעֵדוּת עַל זֹאת הִנֵּה נָחָשׁ עָרוּם</p>
</blockquote>

<blockquote>
<p>אֲשֶׁר אֵינֶנּוּ מַאֲמִין כְּפֶתִי לְכָל דָּבָר</p>
</blockquote>

<blockquote>
<p>אָכַל מִפִּרְיוֹ לְעֵינַי וְלֹא נָפַל מֵת</p>
</blockquote>

<blockquote>
<p>כִּי אִם עָלָה וַיְהִי כְּאַחַד מֵאִתָּנוּ</p>
</blockquote>

<blockquote>
<p>פִּיוְ נִפְתַּח לְדַבֵּר לִבּוֹ לְהָבִין כְּאִישׁ</p>
</blockquote>

<blockquote>
<p>וּלְשׁוֹנוֹ כְּחֵץ שָׁנוּן יִפֹּל בְּלֵב שֹׁמְעָיו</p>
</blockquote>

<blockquote>
<p>וְלִי דִבֶּר וַיְפַתֵּנִי וְגַם טָעַמְתִּי וְרָאִיתִי</p>
</blockquote>

<blockquote>
<p>כִּי טוֹב הַפֶּרִי כִּי עֵינַי נִפְקָחוּ</p>
</blockquote>

<blockquote>
<p>לִבִּי רָחַב בְּקִרְבִּי וְהָרוּחַ נָחָה עָלַי</p>
</blockquote>

<blockquote>
<p>וּבָזֹאת עָלֹה אֶעֱלֶה עַד אֶהְיֶה כֵּאלֹהִים</p>
</blockquote>

<blockquote>
<p>וְאַךְ לְמַעַנְךָ אִישִׁי בִּקַּשְׁתִּי כָל אֵלֶּה</p>
</blockquote>

<blockquote>
<p>כִּי רַק עִמְךָ אֶתְעַנֵּג בְּיִתְרוֹן דָּעַת</p>
</blockquote>

<blockquote>
<p>וּבִלְעָדֶיךָ הַכֹּל הֶבֶל. לָכֵן שְׁמַע בְּקוֹלִי</p>
</blockquote>

<blockquote>
<p>אֱכֹל מִפְּרִי הַזֶּה וַעֲלֵה אִתִּי בְגוֹרָלִי</p>
</blockquote>

<blockquote>
<p>לְמַעַן נִהְיֶה לְאֶחָד בְּכָל חֵלֶק וָנַחֲלָה</p>
</blockquote>

<blockquote>
<p>כַּאֲשֶר גַּם בְּאַהֲבָה הָיִינוּ לְבָשָׂר אֶחָד</p>
</blockquote>

<blockquote>
<p>פֶּן אֶעֱלֶה לְבַדִּי וְאַתָּה תַעֲמֹד בַּשָּׁפֶל</p>
</blockquote>

<blockquote>
<p>וּמֶרְחָק רַב יִהְיֶה כְּקִיר מַבְדִּיל בֵּינֵינוּ.&quot;</p>

<br />

<p>כָּזֹאת סִפְּרָה הִיא בְּקוֹל עֹז וְצָהֲלָה</p>
</blockquote>

<blockquote>
<p>אַךְ רִגְשַׁת לִבָּהּ נִרְאֲתָה עַל לֶחֱיָהּ.</p>
</blockquote>

<blockquote>
<p>וְאָדָם שָׁמַע דְּבָרֶיהָ וַיִתְחַלְחַל מְאֹד</p>
</blockquote>

<blockquote>
<p>לִבּוֹ מֵת בְּקִרְבּוֹ פָּנָיו חָוְרוּ כַשָּׁלֶג</p>
</blockquote>

<blockquote>
<p>וּצְרוֹר פְּרָחָיו אֲשֶׁר הֵכִין לְאִשְׁתּוֹ</p>
</blockquote>

<blockquote>
<p>נָפַל מִיָּדוֹ אָרְצָה וַיַּעֲמֹד כְּאֶבֶן דּוּמָם</p>
</blockquote>

<blockquote>
<p>עַד עֲבֹר הַבֶּהָלָה וַיְדַבֵּר אֶל נַפְשׁוֹ</p>

<br />

<p>&quot;הַצְּבִי כָל הָאָרֶץ תַּכְלִית מַעֲשֵׂה אֲדֹנָי!</p>
</blockquote>

<blockquote>
<p>חַוָּה חוֹתַם תָּכְנִית מְלֵאָה חֵן וָיֹפִי:</p>
</blockquote>

<blockquote>
<p>אֵיךְ אֻמְלַלְתְּ אֵיךְ אֻמְלַלְתְּ כְּרָגַע!</p>
</blockquote>

<blockquote>
<p>סָר הוֹדֵךְ וַהֲדָרֵךְ יָפְיֵךְ נִתְעָב וְנֶאֱלָח</p>
</blockquote>

<blockquote>
<p>בָּא שִׁמְשֵׁךְ בַּצָּהֳרַיִם וּמָוֶת רֹבֵץ לַפֶּתַח.</p>
</blockquote>

<blockquote>
<p>מָה אֲמֻלָה לִבָּתֵךְ בְּעָבְרֵךְ מִצְוַת עֶלְיוֹן</p>
</blockquote>

<blockquote>
<p>וּפְרִי קֹדֶשׁ אֲשֶׁר לֹא יֵאָכֵל חִלַּלְתְּ.</p>
</blockquote>

<blockquote>
<p>זֶה מַעֲשֵׂה הַשָּטָן כִּי בָא בְּמִרְמָה</p>
</blockquote>

<blockquote>
<p>לָצוּד נֶפֶשׁ יְקָרָה נֶפֶשׁ בְּלֹא דַעַת</p>
</blockquote>

<blockquote>
<p>וּבִמְצוּדָתוֹ הָרָעָה נִתְפַשְׂתִּי גָם אָנִי</p>
</blockquote>

<blockquote>
<p>כִּי עִמֵּךְ אָמוּתָה לֹא תָמוּתִי לְבָדָד</p>
</blockquote>

<blockquote>
<p>כִּי אֵיךְ אֶחְיֶה עֲרִירִי בְּיַעַר זֶה</p>
</blockquote>

<blockquote>
<p>בְּלִי רְאוֹת פָּנַיִךְ אֲשֶׁר נַפְשִׁי אֲהֵבָה?</p>
</blockquote>

<blockquote>
<p>כִּי אָמַרְתִּי אֶתֵּן עוֹד אַחַת מִצַּלְעֹתַי</p>
</blockquote>

<blockquote>
<p>וֵאלֹהִים יִבְנֶה לִי חַוָּה אֲחֶרֶת לְאִשָּׁה</p>
</blockquote>

<blockquote>
<p>הֲיִתְּנֵנִי לִבִּי לְהִנָּחֵם עַל אָבְדַן נַפְשֵׁךְ</p>
</blockquote>

<blockquote>
<p>וְנַפְשֵׁךְ קְשׁוּרָה בְנַפְשִׁי בְּקֶשֶׁר לֹא יִנָּתֵק</p>
</blockquote>

<blockquote>
<p>כִּי עֶצֶם מֵעֲצָמַי וּבָשָר מִבְּשָׂרִי אַתְּ</p>
</blockquote>

<blockquote>
<p>וְגוֹרָל אֶחָד לָנוּ בְּעֹנֶג אוֹ בְעֹנִי.&quot;</p>

<br />

<p>אַחֲרֵי כֵן הִתְחַזַּק כְּגֶבֶר לְעִתּוֹת בַּצָּרָה</p>
</blockquote>

<blockquote>
<p>לָשֵׂאת אֶת הַשֶּׁבֶר אֲשֶׁר לֹא לְהֵרָפֵא</p>
</blockquote>

<blockquote>
<p>הִשְׁבִּיחַ שְׁאוֹן לִבּוֹ וַיִּפֶן וַיֹּאמֶר לְחַוָּה</p>
</blockquote>

<blockquote>
<p>&quot;אֲהָהּ הַבַּת הַשּׁוֹבֵבָה! מַה־זֹּאת עָשִׂית</p>
</blockquote>

<blockquote>
<p>כִּי הָיִית בְּעְכְרָי וְאֵת בֵּיתִי הֶחֱרַמְתְּ</p>
</blockquote>

<blockquote>
<p>כִּי נַגְעְּת בַּפֶּרִי וְגַם אָכַלְתְּ מִמֶּנּוּ</p>
</blockquote>

<blockquote>
<p>אֲשֶׁר לֹא יֵאָכֵל וְלֹא לִנְגֹעַ בּוֹ</p>
</blockquote>

<blockquote>
<p>כִּי חֵרֶם הוּא. אֲבָל מִי יָשִׁיב</p>
</blockquote>

<blockquote>
<p>מַה־שֶּׁהָיָה וְעָבָר? וּמַה־שֶּׁנַּעֲשֶׂה לְפָנִים</p>
</blockquote>

<blockquote>
<p>מִי יַהְפֹּךְ לְאָחוֹר? כֹּחַ שִלְטוֹן אֵין</p>
</blockquote>

<blockquote>
<p>וְיַד אֱלֹהִים תִּקְצַר לַעֲשׂוֹת דָּבָר כָּזֶה.</p>
</blockquote>

<blockquote>
<p>אַךְ מִי יַגִּיד כִּי מוֹת תָּמוּתִי כַיּוֹם</p>
</blockquote>

<blockquote>
<p>אוּלַי קַל הֶעָוֹן אֵין בּוֹ מִשְׁפַּט מָוֶת</p>
</blockquote>

<blockquote>
<p>אַחֲרֵי אֲשֶׁר הַנָּחָשׁ אָכַל בַּפְּרִי וַיְחַלְּלֵהוּ</p>
</blockquote>

<blockquote>
<p>וְעֵץ הַזֶּה הַקֹּדֶשׁ דֶּרֶךְ חֹל לוֹ</p>
</blockquote>

<blockquote>
<p>וְהַנָּחָשׁ הֲלֹא אָמַרְתְּ לֹא מֵת בַעֲוֹנוֹ</p>
</blockquote>

<blockquote>
<p>רַק עָלָה וְנֶהְפַּךְ לִהְיוֹת כְּלֵב אָדָם</p>
</blockquote>

<blockquote>
<p>וְאִם אֲנַחְנוּ נֹאכַל גַּם אֲנַחְנוּ נַעֲלֶה</p>
</blockquote>

<blockquote>
<p>וְנִהְיֶה כֵאלֹהִים אוֹ כִבְנֵי אֵלִים.</p>
</blockquote>

<blockquote>
<p>וַאֲנִי לֹא אַאֲמִין כִּי הַיּוֹצֵר הַגָּדוֹל</p>
</blockquote>

<blockquote>
<p>הַשְׁמֵד יַשְׁמִידֵנוּ אַף כִּי אָמַר הַשְׁמֵד</p>
</blockquote>

<blockquote>
<p>בַּעֲבוּר עָוֹן הַזֶּה. כִּי הוּא עָשָׂנוּ</p>
</blockquote>

<blockquote>
<p>לִמְשֹׁל בְּמַעֲשֵׂי יָדָיו וְכַל הָאָרֶץ וּמְלוֹאָהּ</p>
</blockquote>

<blockquote>
<p>שָׁת תַּחַת רַגְלֵינוּ. וְאִם תַּמְנוּ לְגוֹעַ</p>
</blockquote>

<blockquote>
<p>יִגְוַע כַּל הַיְקוּם אֲשֶׁר עָשָׂה לְמַעֲנֵנוּ</p>
</blockquote>

<blockquote>
<p>וְאֵיךְ יִפְרֹץ אֱלֹהִים אֲשֶׁר יָסַד בְּחָכְמָתוֹ?</p>
</blockquote>

<blockquote>
<p>הַהוּא רֶגַע יִטַּע וְרֶגַע יַעֲקֹר נָטוּעַ</p>
</blockquote>

<blockquote>
<p>רֶגַע יִבְנֶה וְיַהֲרֹס וְכָל עֲמָלוֹ לַשָּוְא?</p>
</blockquote>

<blockquote>
<p>הֵן כֹּחוֹ רַב לְהַחֲרִיב אֶרֶץ בְּאַפּוֹ</p>
</blockquote>

<blockquote>
<p>וְלִבְרֹא חֲדָשָׁה בִּרְצוֹנוֹ אֲבָל יָקָר בְּעֵינָיו</p>
</blockquote>

<blockquote>
<p>הַמָּוְתָה לִיצִירֵי כַפּוֹ פֶּן יִתְפָּאֵר הַצָּר</p>
</blockquote>

<blockquote>
<p>וְיִלְעַג יִשְׂחַק לֵאמֹר מִי יִחְיֶה בֶאֱמוּנָתוֹ?</p>
</blockquote>

<blockquote>
<p>מִי יָקוּם בִּבְרִיתוֹ וְאַהֲבָתוֹ לְאֹרֶךְ יָמִים?</p>
</blockquote>

<blockquote>
<p>בְּמַלְאָכָיו יָשִׂים תָּהֳלָה וְשֹׁכְנֵי בָתֵּי חֹמֶר</p>
</blockquote>

<blockquote>
<p>מָאַס בָּהֶם וַיִּשְׁחָטֵם; וּמִי הַקָּרוֹב אֵלָיו</p>
</blockquote>

<blockquote>
<p>כִּי בִקְרֹבָיו יִקָּדֵשׁ. וְאַתְּ דְעִי נֶאֱמָנָה</p>
</blockquote>

<blockquote>
<p>עִמֵּךְ אָנֹכִי בַצָּרָה וְיַעֲבֹר עָלַי מָה</p>
</blockquote>

<blockquote>
<p>כִּי חַיָּתֵךְ חַיָּתִי דָּמֵךְ דָּמִי הוּא</p>
</blockquote>

<blockquote>
<p>וַאֲשֶׁר יְבַקֵּשׁ נַפְשֵׁךּ יְבַקֵּשׁ נַפְשִׁי</p>
</blockquote>

<blockquote>
<p>וְהַמָּוֶת לֹא יַפְרִיד כִּי אֶחָד אֲנַחְנוּ</p>
</blockquote>

<blockquote>
<p>בָּשָׂר אֶחָד בַּחַיִּים וּבָשָׂר אֶחָד בַּמָּוֶת</p>
</blockquote>

<blockquote>
<p>וְכַאֲשֶׁר אָבַדְתְּ אָבַדְתִּי גַּם אָנִי.&quot;</p>

<br />

<p>כֹּה דִבֶּר אָדָם וְזֹאת עָנְתָה חַוָּה</p>
</blockquote>

<blockquote>
<p>&quot;בְּכוּר נִצְרַפְתָּ הַיּוֹם וְיָצָאתָ כַּזָּהָב טָהוֹר</p>
</blockquote>

<blockquote>
<p>כִּי עַתָּה יָדַעְתִּי כִּי אַהֲבָתְךָ שְׁלֵמָה</p>
</blockquote>

<blockquote>
<p>וּלְמוֹפֵת הָיִיתָ לִי לְמַעַן אֶלְמַד לְאַהֲבָה</p>
</blockquote>

<blockquote>
<p>בְּכָל מְאֹדִי כָּמוֹךָ. אַךְ קַלֹּתִי מְאֹד</p>
</blockquote>

<blockquote>
<p>אַף אִם אֶתְפָּאַר כִּי מִבְּשָׂרְךָ קֹרָצְתִּי</p>
</blockquote>

<blockquote>
<p>וְאֵיךְ אֶעֱרָךְ לְךָ וְקָטְנְךָ עָבָה מִמָּתְנָי?</p>
</blockquote>

<blockquote>
<p>וְלִי מַה־יָקַרְתָּ כַּאֲשֶׁר בָּזֶה אָמַרְתָּ</p>
</blockquote>

<blockquote>
<p>לָנוּ אֲגֻדָּה אַחַת וְלֵב וָנֶפֶשׁ אַחַת</p>
</blockquote>

<blockquote>
<p>וְלֹא תָמוּשׁ מִמֶּנִּי אַף בְּיַרְכְּתֵי שְׁאוֹל</p>
</blockquote>

<blockquote>
<p>אוֹ בְגֵיא צַלְמָוֶת כִּי עַזָּה אַהֲבָתְךָ</p>
</blockquote>

<blockquote>
<p>לָשֵׂאת אִתִּי עֲוֹנִי וּלְהִתְעַנּוֹת עֵקֶב מַעֲלִי</p>
</blockquote>

<blockquote>
<p>אִם עָוִיתִי וּמָעַלְתִּי בְּאָכְלִי מִפְּרִי הָעֵץ.</p>
</blockquote>

<blockquote>
<p>וַאֲנִי עֵקֶב אָכְלִי מִפְּרִי הַטּוֹב הַזֶּה</p>
</blockquote>

<blockquote>
<p>טוֹבָה זוּ מָצָאתִי כִּי נוֹדְעָה כַיּוֹם</p>
</blockquote>

<blockquote>
<p>אַהֲבָתְךָ הַנִּפְלָאָה לִי הַיְקָרָה מֵחַיִּים.</p>
</blockquote>

<blockquote>
<p>וְגַם לֹא אָגוּרָה מִפְּנֵי מִשְׁפַּט הַמָּוֶת</p>
</blockquote>

<blockquote>
<p>אֲשֶׁר שָׁת עָלֵינוּ; כִּי לוּ יָגֹרְתִּי</p>
</blockquote>

<blockquote>
<p>לֹא בָאתִי לְפַתּוֹתְךָ לֶאֱכֹל וְלָמוּת עִמָּדִי</p>
</blockquote>

<blockquote>
<p>אֲבָל רוּחַ מִבִּינָתִי יַעֲנֵנִי מַה־יִּקְרֵנִי</p>
</blockquote>

<blockquote>
<p>כִּי מִשְׁפַּט הָאֹכֵל לַחַיִּים וְלֹא לַמָּוֶת</p>
</blockquote>

<blockquote>
<p>לִפְקֹחַ עַיִן לְהַשְכִּיל לִרְאֹת אוֹר חָדָשׁ</p>
</blockquote>

<blockquote>
<p>לָלֶכֶת מֵחַיִל לְחַיִל עַד לִהְיוֹת כֵּאלֹהִים.</p>
</blockquote>

<blockquote>
<p>זֹאת חָקַרְתִּי מָצָאתִי מַהֵר עֲשֵׂה כָמוֹנִי</p>
</blockquote>

<blockquote>
<p>לְמַעַן תָּמֹץ תִּתְעַנֵּג מִטּוּב טַעַם וָדָעַת</p>
</blockquote>

<blockquote>
<p>וּפַחַד הַמָּוֶת זְרֵה לְאַרְבַּע רוּחוֹת הַשָּׁמָיִם.&quot;</p>

<br />

<p>מִדֵּי דַבְּרָהּ כָזֹאת נָפְלָה עַל צַוְּאָרָיו</p>
</blockquote>

<blockquote>
<p>וַתְּחַבְּקֵהוּ וַתֵּבְךְּ כִּי נִכְמְרוּ רַחֲמֶיהָ</p>
</blockquote>

<blockquote>
<p>אֶל בַּעֲלָהּ אֹהֲבָהּ אֲשֶׁר הִשְׁלִיךְ נַפְשׁוֹ</p>
</blockquote>

<blockquote>
<p>לָשֵׂאת זַעַף אֲדֹנָי וְלָמוּת בִּגְלָלָהּ.</p>
</blockquote>

<blockquote>
<p>וַתִּתֵּן לוֹ בְיָדָיהָ פְּרִי חֶמֶד מֵהַזְּמוֹרָה</p>
</blockquote>

<blockquote>
<p>לְהָשִׁיב אַהֲבָתוֹ לְחֵיקוֹ דֵּי שְׂכַר דָּמִים</p>
</blockquote>

<blockquote>
<p>וְהוּא לֹא אֵחַר לֶאֱכֹל הַפְּרִי מִיָּדָהּ</p>
</blockquote>

<blockquote>
<p>וְלֹא נֶעְלַם מִמֶּנּוּ כִּי מַעַל בַּחֵרֶם הוּא</p>
</blockquote>

<blockquote>
<p>רַק בְּזָדוֹן עָשָׂה וְאַהֲבַת אִשָּׁה הִטַּתּוּ</p>
</blockquote>

<blockquote>
<p>תֵּבֵל חָרְדָה עוֹד כְּמוֹ אִשָּׁה בְצִירֵיהָ</p>
</blockquote>

<blockquote>
<p>קוֹל אֲנָחָה שֵׁנִית נִשְׁמַע מִכְּנַף הָאָרֶץ</p>
</blockquote>

<blockquote>
<p>שָׁמַיִם קָדְרוּ רָעֲמוּ וְעָבִים נָטְפוּ דִמְעָה</p>
</blockquote>

<blockquote>
<p>כִּי שָלֵם עֲוֹן הָאָדָם אֲשֶׁר יָמוּת בּוֹ.</p>
</blockquote>

<blockquote>
<p>וְהוּא אָכַל לָשׂבַע וְלֹא זָכַר אַחֲרִיתוֹ</p>
</blockquote>

<blockquote>
<p>וְחַוָּה לֹא יָרְאָהּ לִשְׁנוֹת לְשַׁלֵּשׁ דְּבָרֶיהָ</p>
</blockquote>

<blockquote>
<p>גַּם יָכְלָה לוֹ וְהֵסַתָּה אֹתוֹ לְהַשְחִית</p>
</blockquote>

<blockquote>
<p>וּשְנֵיהֶם לָקְחוּ דַיָּם מִפְּרִי כַחַשׁ הַזֶּה</p>
</blockquote>

<blockquote>
<p>וַיִּרְאוּ זָרוֹת וְתַהְפֻּכוֹת כְּשִׁכּוֹרִים מִתִּירוֹשׁ</p>
</blockquote>

<blockquote>
<p>וַיָּחֵלּוּ עַד בּוֹשׁ כִּי יִנָּתֵן לָהֶם כְּנָפַיִם</p>
</blockquote>

<blockquote>
<p>וְהָרוּחַ יֵעָרֶה עֲלֵיהֶם לְהַשְׂכִּיל כֵּאלֹהִים.</p>
</blockquote>

<blockquote>
<p>וּבֵין כֹּה וָכֹה וְרוּחַ תַּאֲוָה וַעֲגָבִים</p>
</blockquote>

<blockquote>
<p>בָּעֲרָה בָם כָּאֵשׁ; הוּא הִבִּיט בָּהּ</p>
</blockquote>

<blockquote>
<p>וְהִיא הִבִּיטָה בוֹ בְּעֵינַיִם מְפִיקוֹת אֲהָבִים</p>
</blockquote>

<blockquote>
<p>וְכֹה פָתַח דְּבָרוֹ לְעוֹרֵר אֶת הָאַהֲבָה</p>

<br />

<p>&quot;בְּרוּכָה אַתְּ חַוָּה! גַּם בַּרוּךְ טַעֲמֵךְ</p>
</blockquote>

<blockquote>
<p>חֵיךְ יִטְעַם אֹכֶל וְדַעַת לְנֶפֶשׁ יִנְעָם</p>
</blockquote>

<blockquote>
<p>וְאֵשֶׁת חַיִל כָּמוֹךְ זָמְמָה וְלָקְחָה שְׁנֵיהֶם</p>
</blockquote>

<blockquote>
<p>וְלָכֵן לָךְ לְבַדֵּךְ יָאָתָה תִּפְאֶרֶת הַיּוֹם.</p>
</blockquote>

<blockquote>
<p>עַד הֵנָּה נִסְכַּלְנוּ לְהִנָּזֵר מִמֶּגֶד טוֹב</p>
</blockquote>

<blockquote>
<p>וּמֵעֹנֶג רַב לְנַפְשֵנוּ וְעַתָּה הוֹאַלְתִּי</p>
</blockquote>

<blockquote>
<p>לוּ נִמְצָא עֲשָׂרָה תַּחַת עֵץ אֶחָד</p>
</blockquote>

<blockquote>
<p>כִּי לֶחֶם סְתָרִים יִנְעַם פִּי שְׁנָיִם.</p>
</blockquote>

<blockquote>
<p>אַךְ הָבָה! נִתְעַלְסָה נָא בָּאֳהָבִים</p>
</blockquote>

<blockquote>
<p>אַחֲרֵי מַטְעַמִּים כָּאֵלֶּה נָאוָה לָנוּ לְצַחֵק</p>
</blockquote>

<blockquote>
<p>כִּי מִיּוֹם רְאִיתִיךְ בְּהוֹדֵךְ וַהֲדָרֵךְ בַּתְּחִלָּה</p>
</blockquote>

<blockquote>
<p>וּבְעַלְתִּיךְ בְּאַהֲבַת כְּלוּלֹתַיִךְ לֹא נִרְאָה יָפְיֵךְ</p>
</blockquote>

<blockquote>
<p>וְלֹא מָתְקוּ דֹדַיִךְ כְּמוֹ בַיּוֹם הַזֶּה</p>
</blockquote>

<blockquote>
<p>זֶה יִתְרוֹן הָרִאשׁוֹן מַתַּת עֵץ הַדָּעַת.&quot;</p>

<br />

<p>אַחַר הֶחֱזִיק בָּה וַיֵּלְכוּ יָד בְּיָד</p>
</blockquote>

<blockquote>
<p>עֵינָיו יִלְטוֹשׁ לָהּ וְהִיא תָשִׁיב בְּעַפְעַפֶּיהָ</p>
</blockquote>

<blockquote>
<p>חִצִּים וְרִשְפֵּי אֵשׁ עַד אֲשֶׁר הֵבִיאָהּ</p>
</blockquote>

<blockquote>
<p>אֶל בָּמַת יַעַר מַצַּע צִיצִים וּפְרָחִים</p>
</blockquote>

<blockquote>
<p>תַּחַת אֵלָה עֲבֻתָּה כִּי טוֹב צִלָּהּ</p>
</blockquote>

<blockquote>
<p>וַיִּשְׁכַּב עִמָּהּ שָׁם מִשְׁכַּב דֹּדִים לִרְוָיָה</p>
</blockquote>

<blockquote>
<p>זֶה סוֹף פִּשְׁעָם חֵלֶק חַיֵּי־בְשָׂרִים</p>
</blockquote>

<blockquote>
<p>וַתָּקָץ נַפְשָׁם בְּאַהֲבָתָם וַיִּיעָפוּ וַיִּישְנוּ.</p>
</blockquote>

<blockquote>
<p>וּפְרִי כַחַשׁ הַהוּא רֶגַע כְּיַיִן הִדְלִיקָם</p>
</blockquote>

<blockquote>
<p>וְהִתְעָם כַּשִּׁכּוֹר וְרֶגַע אֻכַּל בְּמֵיעֵיהֶם</p>
</blockquote>

<blockquote>
<p>הוּרַק סָר וְאֵינֶנּוּ וְהָאֵשׁ שָׁקְעָה בְעַצְמֹתָם</p>
</blockquote>

<blockquote>
<p>שְׁנָתָם מָלְאָה נְדֻדִּים וְלֹא עָרְבָה לָהֶם</p>
</blockquote>

<blockquote>
<p>כִּי נִהְיְתָה עֲלֵיהֶם בַּחֲלוֹמוֹת שָׁוְא וָאָוֶן</p>
</blockquote>

<blockquote>
<p>עַד אֲשֶׁר הֵקִיצוּ וַיִּרְאוּ עַיִן בְּעַיִן</p>
</blockquote>

<blockquote>
<p>כִּי עֵינָם נִפְקָחָה וְלִבָּם הָלַךְ חֲשֵׁכִים</p>
</blockquote>

<blockquote>
<p>תֻּמָּתָם אֲשֶׁר הָיְתָה כִּכְסוּת עֵינַיִם לָמוֹ</p>
</blockquote>

<blockquote>
<p>לְבַל יִרְאוּ רָע חָלְפָה אָבְדָה מֵהֶם</p>
</blockquote>

<blockquote>
<p>אֱמֶת נָפְלָה אָרְצָה צְדָקָה וְכָבוֹד כָּשָׁלוּ</p>
</blockquote>

<blockquote>
<p>וְהֵם עָמְדוּ עֵירֻמִּים וַיַּעְטוּ כַּמְּעִיל בּשֶׁת</p>
</blockquote>

<blockquote>
<p>כִּי עֶרְוָתָם נִגְלָתָה. כְּשִׁמְשׁוֹן הַדָּנִי</p>
</blockquote>

<blockquote>
<p>בַּהֲקִיצוֹ מִבִּרְכֵּי הַזּוֹנָה דְּלִילָה בַּת פְּלֶשֶׁת</p>
</blockquote>

<blockquote>
<p>שְׂעַר רֹאשׁוֹ גֻּלָּח וְכֹחוֹ סָר מֵעָלָיו</p>
</blockquote>

<blockquote>
<p>כֵּן אָדָם וְחַוָּה עָמְדוּ בְבוֹשֶׁת פָּנִים</p>
</blockquote>

<blockquote>
<p>וְאֵין דֹּבֵר דָּבָר כִּי נִכְלְמוּ מְאֹד</p>
</blockquote>

<blockquote>
<p>עַד אֲשֶׁר הוּא פָתַח פִּיהוּ וַיֹּאמַר</p>

<br />

<p>&quot;חַוָּה! בְּעֵת רָעָה הִקְשַׁבְתְּ לְקוֹל הַהוּא</p>
</blockquote>

<blockquote>
<p>אֲשֶׁר הִתְנַכֵּר בְּמִרְמָה וְדִבֶּר מִגְּרוֹן הַנָּחָשׁ</p>
</blockquote>

<blockquote>
<p>וְכִחֵשׁ לָךְ לֵאמֹר כִּי עָלֹה נַעֲלֶה</p>
</blockquote>

<blockquote>
<p>כִּי לֹא עָלִינוּ רַק יָרַדְנוּ פְלָאִים</p>
</blockquote>

<blockquote>
<p>הֵן עֵינֵינוּ נִפְקָחוּ וְטוֹב וְרַע יָדַעְנוּ</p>
</blockquote>

<blockquote>
<p>אֲבָל אֵיזֶה טוֹב? הַטּוֹב אֲשֶׁר אִבַּדְנוּ</p>
</blockquote>

<blockquote>
<p>וְהָרָע אֲשֶׁר קָנִינוּ. הַזֶה פְּרִי הַדַּעַת?</p>
</blockquote>

<blockquote>
<p>כּי פָקַח עֵינֵינוּ לְהַשְׂכִּיל כִּי נוֹתַרְנוּ</p>
</blockquote>

<blockquote>
<p>בְּעֵירֹם וּבְחֹסֶר כֹּל אֵין תֹּם וְכָבוֹד</p>
</blockquote>

<blockquote>
<p>אֵין אֱמֶת וֶאֱמוּנָה תַּחַת בֹּר שִׁמְצָה</p>
</blockquote>

<blockquote>
<p>תַּחַת פְאֵר סְחִי וּמָאֹס תַּחַת עֶדִי.</p>
</blockquote>

<blockquote>
<p>אוֹי נָא לָנוּ כִּי הַכָּרַת פָּנֵינוּ</p>
</blockquote>

<blockquote>
<p>תַּעֲנֶה בָנוּ תַּאֲוָה מְקוֹר כָּל הָרָעוֹת</p>
</blockquote>

<blockquote>
<p>וְחֶרְפָּה אַחַת מֵהֵנָּה לְאוֹת בֵּין עֵינֵינוּ.</p>
</blockquote>

<blockquote>
<p>אֵיךְ אֶחֱזֶה עוֹד פְּנֵי אֱלֹוהַּ וּמַלְאָךְ</p>
</blockquote>

<blockquote>
<p>כַּאֲשֶׁר חֲזִיתִים בַּקֹּדֶשׁ? הֲלֹא אוֹר פְּנֵיהֶם</p>
</blockquote>

<blockquote>
<p>יְעַוֵּר עֵינַי מֵרְאוֹת אוֹ אֶרְאֵם וְאֶגְוָע.</p>
</blockquote>

<blockquote>
<p>מִי יִתְּנֵנִי בַמִּדְבָּר לָלוּן כְּפֶרֶא בוֹדֵד</p>
</blockquote>

<blockquote>
<p>אוֹ מְקוֹם סֵתֶר בֵּין סִבְכֵי יָעַר</p>
</blockquote>

<blockquote>
<p>לְבַל אֶרְאֶה עוֹד עֵין שֶׁמֶשׁ וְכוֹכָבִים.</p>
</blockquote>

<blockquote>
<p>כַּסּוּנִי בְּרוֹשִׁים! כַּסּוּנִי אַרְזֵי אֵל</p>
</blockquote>

<blockquote>
<p>חִבְשׁוּ פָנַי בַּטָּמוּן לְבַל אוֹסִיף לִרְאוֹתָם!</p>
</blockquote>

<blockquote>
<p>אַךְ בּוֹאִי נִוָּעֲצָה מַה־לַּעֲשׂוֹת בַּצָּרָה</p>
</blockquote>

<blockquote>
<p>לֹא נוּכַל עוֹד לְהַבִּיט בְּשַׂר עֶרְוָה</p>
</blockquote>

<blockquote>
<p>חֶסֶד הוּא לְעֵינֵינוּ לָכֵן נְבַקֵּשׁ נָא</p>
</blockquote>

<blockquote>
<p>עֲלֵי עֵץ עָבִים וְנִתְפְּרֵם לַאֲחָדִים</p>
</blockquote>

<blockquote>
<p>וּנְכַסֶּה בְּשַׂר עֶרְוָה מִמָּתְנַיִם עַד יְרֵכַיִם</p>
</blockquote>

<blockquote>
<p>לְבַל נִרְאֶה טֻמְאָתֵנוּ כִּי חֶרְפָּה הִיא.&quot;</p>

<br />

<p>כָּזֹאת יָעַץ הוּא וְהִיא שָׁמְעָה עֲצָתוֹ</p>
</blockquote>

<blockquote>
<p>וַיֵּלְכוּ שְׁנֵיהֶם יַחְדָּיו וַיִּבְחֲרוּ עֲלֵי תְאֵנָה</p>
</blockquote>

<blockquote>
<p>וְלֹא כְאַחַת הַתְּאֵנִים הַנֹּשְׂאֵת פְּרִי לְמִינָּהּ</p>
</blockquote>

<blockquote>
<p>כִּי אִם כִּתְאֵנָה הַנּוֹדַעַת בְּאֶרֶץ הֹדּוּ</p>
</blockquote>

<blockquote>
<p>אֲשֶׁר טַרְפֵי צִמְחָהּ גְּדֹלִים וּרְחָבִים</p>
</blockquote>

<blockquote>
<p>וְעָלִים כָּאֵלֶּה תָּפְרוּ כַּאֲשֶׁר מָצְאָה יָדָם</p>
</blockquote>

<blockquote>
<p>וַיַּעֲשׂוּ לֶהם חֲגֹרוֹת לַחֲגֹר עַל הַיָּרֵךְ</p>
</blockquote>

<blockquote>
<p>לְהַסְתִּיר אֶת פִּשְׁעָם לְכַסּוֹת אֶת חֶרְפָּתָם.</p>
</blockquote>

<blockquote>
<p>טֶרֶם עָבְרוּ בְרִית הָלְכוּ חֲשׂוּפֵי שֵׁת</p>
</blockquote>

<blockquote>
<p>וְכָבוֹד לְחֻפָּה עֲלֵיהֶם וְלֹא יָדְעוּ כְלִימָה</p>
</blockquote>

<blockquote>
<p>וְעַתָּה תָּפְרוּ פְּתִיגִיל לְבשֶׁת עֲלֵי גִלְדָּם.</p>
</blockquote>

<blockquote>
<p>כֵּן מָצָא קַלֻמְבּוּס אֶת ישְׁבֵי אַמֶערִיקָא</p>
</blockquote>

<blockquote>
<p>הָלוֹךְ עָרוֹם וְיָחֵף בְּאִיִּים וּבִיְעָרִים</p>
</blockquote>

<blockquote>
<p>וְרַק מַחֲגֹרֶת נוֹצָה כִּסְּתָה אֶת עֶרְוָתָם.</p>
</blockquote>

<blockquote>
<p>אַחֲרֵי כֵן יָשְׁבוּ לִבְכּוֹת עַל הָאָרֶץ</p>
</blockquote>

<blockquote>
<p>וְשָׁם נָחוּ וּבָכוּ וּמְנוּחָה לֹא מָצָאוּ</p>
</blockquote>

<blockquote>
<p>רוּחָם הוֹלֵךְ וְסֹעֵר וְלִבָּם כַּיָּם נִגְרָשׁ</p>
</blockquote>

<blockquote>
<p>וַיִּגְרְשׁוּ רֹגֶז וְכַעַס אֵיבָה תִּגְרָה וּמָדוֹן</p>
</blockquote>

<blockquote>
<p>אֵין אֱמוּנָה וּבִטָּחוֹן וְאֵין שָׁלוֹם עוֹד</p>
</blockquote>

<blockquote>
<p>כִּי חָדְלוּ לִשְׁמֹעַ בְּקוֹל ישֶׁר וָדַעַת</p>
</blockquote>

<blockquote>
<p>וְנָטוּ אַחֲרֵי חֶמְדָּה אַחֲרֵי שְׁרִירוּת לִבָּם</p>
</blockquote>

<blockquote>
<p>כִּי הַדַּעַת בָּאָדָם לָהּ מִשְׁפַּט הַבְּכוֹרָה</p>
</blockquote>

<blockquote>
<p>לִהְיוֹת כִּגְבִירָה וְחֶמְדָּה כְּאַחַת הַשְּׁפָחוֹת</p>
</blockquote>

<blockquote>
<p>וְאֵין טוֹב לַשִּׁפְחָה כִּי תִירַשׁ גְּבִירְתָּהּ</p>
</blockquote>

<blockquote>
<p>כִּי תָבִיא רֹגֶז וְכַעַס וְאֵין נָחַת.</p>
</blockquote>

<blockquote>
<p>וְאָדָם בְּלֵב־רָע וּפָנִים זֹעֲפִים</p>
</blockquote>

<blockquote>
<p>וּשְׂפָתַיִם דֹּלְקִים הוֹסִיף וְאָמַר לְחַוָּה</p>

<br />

<p>&quot;אִלּוּ שָׁמַעְתְּ בְּקוֹלִי וְעָמַדְּתְּ עִמָּדִי</p>
</blockquote>

<blockquote>
<p>וְלֹא הָלַכְתְּ מִמֶּנִּי בַּבֹּקֶר הָרָע הַזֶּה</p>
</blockquote>

<blockquote>
<p>כִּי שָׁלַוְנוּ כַיּוֹם וְרַע לֹא יָדַעְנוּ</p>
</blockquote>

<blockquote>
<p>וְעַתָּה אֵיךְ שֻׁדָּדְנוּ אֵיךְ בּשְׁנוּ אָבָדְנוּ</p>
</blockquote>

<blockquote>
<p>כְּרֶגַע חָסַרְנוּ כֹל וְנוֹתַרְנוּ עֵרֹם וְעֶרְיָה.</p>
</blockquote>

<blockquote>
<p>מִי הוּא הֶחָפֵץ לִהְיוֹת נֶאֱמָן בִּבְרִיתוֹ</p>
</blockquote>

<blockquote>
<p>אַל יָחִישׁ לָרוּץ לְהִבָּחֵן בְּיוֹם מַסָּה</p>
</blockquote>

<blockquote>
<p>כִּי אִם יָחִישׁ יָרוּץ וְיִכָּשֵׁל כָּמוֹךְ.&quot;</p>

<br />

<p>וְחַוָּה חָרָה לָהּ בְּדַבְּרוֹ קָשׁוֹת וַתַּעַן</p>
</blockquote>

<blockquote>
<p>&quot;מַה יָּצָא מִפִּיךָ אָדָם אִישׁ קָשֶׁה?</p>
</blockquote>

<blockquote>
<p>הֲתִפְקֹד עָלַי עֲוֹנִי כִּי אָהַבְתִּי לָנוּעַ?</p>
</blockquote>

<blockquote>
<p>הַאִם הִצַּלְתָּ אֹתִי לוּ הָיִיתָ אֶצְלִי?</p>
</blockquote>

<blockquote>
<p>אִלּוּ מְצָאֲךָ הַמְּנַסֶּה וְנִסָּה דָבָר אֵלֶיךָ</p>
</blockquote>

<blockquote>
<p>גַּם אַתָּה תִלְאֶה וְתִוָּקֵשׁ כָּמוֹנִי.</p>
</blockquote>

<blockquote>
<p>כִּי בְפִי הַנָּחָשׁ הַמִּרְמָה לֹא תַכִּיר</p>
</blockquote>

<blockquote>
<p>דְּבָרָיו הָיוּ כִּנְכֹחִים כִּמְבַקֵּשׁ טוֹבָתֵנוּ</p>
</blockquote>

<blockquote>
<p>וְשִׂנְאָה אוֹ מַשְׂטֵמָה לֹא הָיְתָה בֵינֵינוּ</p>
</blockquote>

<blockquote>
<p>אֵיךְ יָכֹלְתִּי לְהָבִין כִּי מְבַקֵּשׁ רָעָתֵנוּ?</p>
</blockquote>

<blockquote>
<p>וּמַה־פִּשְׁעִי וְחַטָּאתִי כִּי הָלַכְתִּי לְבַדִּי?</p>
</blockquote>

<blockquote>
<p>הַאֵין לִי לָמוּשׁ מִימִינְךָ כָּל הַיָּמִים?</p>
</blockquote>

<blockquote>
<p>וְלָמָּה לֹא נִשְׁאַרְתִּי בְּקֶרֶב גֵּוְךָ הַצֵּלַע</p>
</blockquote>

<blockquote>
<p>כַּאֲשֶׁר הָיִיתִי מֵאָז עַד לֹא נוֹצַרְתִּי?</p>
</blockquote>

<blockquote>
<p>וְגַם אַתָּה בְּדַעְתְּךָ כִּי הַמִּכְשׁוֹל קָרוֹב</p>
</blockquote>

<blockquote>
<p>מַדּוּעַ לֹא חָרַצְתָּ כְּחֹק וְאֵין לְהָשִׁיב</p>
</blockquote>

<blockquote>
<p>וּכִדְבַר רֹאשׁ וְשַׁלִּיט לְבַל אֶרְחַק מִמֶּךָ?</p>
</blockquote>

<blockquote>
<p>הֳלֹא אַתָּה נְתַתַּנִי לָלֶכֶת בַּאֲשֶׁר חָפַצְתִּי</p>
</blockquote>

<blockquote>
<p>וְלֹא חָשַׂכְתָּ אֹתִי בְּמוֹ פְּקוּדָה נִמְרָצָה</p>
</blockquote>

<blockquote>
<p>כִּי שִׁלַּחְתַּנִי בְּשָׁלוֹם. לוּ חָשַׂכְתָּ אֹתִי</p>
</blockquote>

<blockquote>
<p>לֹא הָיִיתִי אֲנִי וְגַם אַתָּה חַטָּאִים.&quot;</p>

<br />

<p>וְאָדָם שָׁמַע וַיִּכְעַס וַיַּעַן בָּחֳרִי אַף</p>
</blockquote>

<blockquote>
<p>&quot;הֲזֹאת מַשְׂכֻּרְתִּי אִשָּׁה גֹמֶלֶת רָעָה</p>
</blockquote>

<blockquote>
<p>תַּחַת אַהֲבָתִי הַיּוֹם? הָיֹה הָיָה בְיָדִי</p>
</blockquote>

<blockquote>
<p>לְעָזְבֵךְ בְּצָרָתֵךְ וּלְבַלּוֹת יָמַי בַּנְּעִימִים</p>
</blockquote>

<blockquote>
<p>וַאֲנִי נָתַתִּי נַפְשִׁי לָמוּת בְּלֹא עִתִּי</p>
</blockquote>

<blockquote>
<p>לְמַעַן עִמֵּךְ אֵרֵד אַף בְּגֵיא צַלְמָוֶת</p>
</blockquote>

<blockquote>
<p>וּלְזֹאת תַּרְשִיעִינִי לֵאמֹר כִּי בִי הֶעָוֹן</p>
</blockquote>

<blockquote>
<p>וְאָנֹכִי הֲסִבֹּתִי אֶת לִבֵּךְ אֲחֹרַנִית. –</p>
</blockquote>

<blockquote>
<p>מַה לַּעֲשׂוֹת לְאִשְׁתִּי וְלֹא עָשִׂיתִי לָהּ?</p>
</blockquote>

<blockquote>
<p>הֵן הִזְהַרְתִּי הוֹכַחְתִּי וְגָלִיתִי אֶת אָזְנָהּ</p>
</blockquote>

<blockquote>
<p>כִּי רֶשֶׁת פְּרוּשָׂה וְהָאֹרֵב ישֵׁב בֶּחָדֶר</p>
</blockquote>

<blockquote>
<p>וְלֹא נִשְׁאַר דָּבָר בִּלְתִּי יָד חֲזָקָה</p>
</blockquote>

<blockquote>
<p>אַךְ מִי יַעְצֹר נֶפֶשׁ חָפְשִׁית בְּחָזְקָה?</p>
</blockquote>

<blockquote>
<p>וְאַת בָּטַחְתְּ בְּנַפְשֵׁךְ בִּטָּחוֹן יֶתֶר מִדָּי</p>
</blockquote>

<blockquote>
<p>בְּאָמְרֵךְ פֶּגַע רָע לֹא יִקְרֵךְ בַּדָּרֶךְ</p>
</blockquote>

<blockquote>
<p>וְאִם יִקְרֵךְ שָׁמָּה יָכֹל תּוּכְלִי לוֹ.</p>
</blockquote>

<blockquote>
<p>וְאוּלַי גַם אָנֹכִי שָׁגִיתִי תָּעִיתִי לֵאמֹר</p>
</blockquote>

<blockquote>
<p>רָעָה לֹא תְאֻנֶּה לְיָפָה וּבָרָה כָּמוֹךְ</p>
</blockquote>

<blockquote>
<p>נִחַמְתִּי כִּי אָמַרְתִּי וּמִשְׁגֶּה זוּ עַתָּה</p>
</blockquote>

<blockquote>
<p>נֶחְשְׁבָה לִי לַחֲטָאָה וְאַתְּ עוֹמֶדֶת לְשִׂטְנִי!</p>
</blockquote>

<blockquote>
<p>זֶה חֵלֶק אָדָם הַבֹּטֵחַ בֶּאֱמוּנַת אִשְׁתּוֹ</p>
</blockquote>

<blockquote>
<p>אֲשֶׁר יַמְשִׁילֶנָּה לַעֲשׂוֹת כָּל הַיָּשָׁר בְּעֵינֶיהָ</p>
</blockquote>

<blockquote>
<p>קַחַת רֶסֶן וּמַעְצָר לֹא תֹאבֶה מִיָּדוֹ</p>
</blockquote>

<blockquote>
<p>וְכִי תִפֹּל בְּרָעָה תַּרְשִׁיעַ אֶת בַּעֲלָהּ</p>
</blockquote>

<blockquote>
<p>כִּי עֲזָבָהּ לִרְצוֹנָהּ וְלֹא כִהָה בָּה.&quot;</p>

<br />

<p>כָּזֹאת וְכָזֹאת הוֹצִיאוּ דִין וּדְבָרִים יַחְדָּיו</p>
</blockquote>

<blockquote>
<p>אֶחָד מַרְשִׁיַע זוּלָתוֹ לֹא יַאֲשִׁים נַפְשׁוֹ</p>
</blockquote>

<blockquote>
<p>וַיְכַלּוּ בְּמָדוֹן יוֹמָם וּלְתִגְרָתָם אֵין קֵץ.</p>

<br />
</blockquote>

<blockquote>
<p><strong>תם ספר תשיעי.</strong></p>

<br />
</blockquote>

<h2 id="סֵפֶרעֲשִירִי">סֵפֶר עֲשִירִי</h2>

<blockquote>
<p>וְזַעֲקַת אֶרֶץ עָלְתָה עַד שַׁעַר מָרוֹם</p>
</blockquote>

<blockquote>
<p>כִּי הַשָּׂטָן הִתְחַפֵּשׂ בּגְוִיַּת נָחָשׁ בַּגָּן</p>
</blockquote>

<blockquote>
<p>וְהִתְעָה אֶת הָאִשָּׁה וְהִיא אֶת בַּעֲלָהּ</p>
</blockquote>

<blockquote>
<p>וְאָכְלוּ מִפְּרִי הָעֵץ אֲשֶׁר לֹא יֵאָכֵל</p>
</blockquote>

<blockquote>
<p>כִּי הֲיֵעָשֶׂה דָבָר וַאֲדֹנָי לֹא יֵדַע?</p>
</blockquote>

<blockquote>
<p>אִם יִסָּתֵר אִישׁ וְעֵינָיו לֹא יִרְאוּהוּ?</p>
</blockquote>

<blockquote>
<p>וְגַם הוּא יָדַע מַעַרְכֵי לֵב הַשָּׂטָן</p>
</blockquote>

<blockquote>
<p>טֶרֶם נִסָּה לְהַחֲטִיא וְלֹא חָשַׂךְ לוֹ</p>
</blockquote>

<blockquote>
<p>כִּי הָאָדָם חָפְשִׁי וְיָדָיו רַב לוֹ</p>
</blockquote>

<blockquote>
<p>לְהָבִין מִרְמַת אוֹיֵב אוֹ אֹהֵב לָעֵינַיִם</p>
</blockquote>

<blockquote>
<p>וּלְהָפִיר עֲצַת מִתְנַכֵּל הַבָּא לְהָרַע לוֹ</p>
</blockquote>

<blockquote>
<p>וְלֹא לַעֲבֹר הַמִּצְוָה וְלִשְמֹעַ לְקוֹל מְנַסֶּה</p>
</blockquote>

<blockquote>
<p>לֶאֱכֹל מִפְּרִי הָעֵץ אֲשֶׁר לֹא יֵאָכֵל.</p>
</blockquote>

<blockquote>
<p>וְהוּא חָטָא בְּזָדוֹן וּמָעַל מַעַל בַּחֵרֶם</p>
</blockquote>

<blockquote>
<p>וּבְאַוַּת נַפְשׁוֹ בָּחַר לָשֵׂאת עֲוֹנוֹ כַּמִּשְׁפָּט.</p>
</blockquote>

<blockquote>
<p>וְחֵיל מַלְאֲכֵי אֵל הַנֹּטְרִים אֶת הַגָּן</p>
</blockquote>

<blockquote>
<p>כְּשָׁמְעָם דְּבַר הַנְּבָלָה שָבוּ וְעָלוּ לַמָּרוֹם</p>
</blockquote>

<blockquote>
<p>וְאֵין דֹּבֵר דָּבָר כִּי הִתְעַצְּבוּ מְאֹד</p>
</blockquote>

<blockquote>
<p>וְאִישׁ לְאָחִיו תָּמָהוּ אֵיךְ הִתְגַּנַּב הַשָּׂטָן</p>
</blockquote>

<blockquote>
<p>וּמָצָא מָבוֹא לַגָּן וְאֵין רֹאֶה וְיוֹדֵעַ.</p>
</blockquote>

<blockquote>
<p>וְכָל צְבָא מַעְלָה הִתְאַסְּפוּ לְקוֹל הַשְּׁמוּעָה</p>
</blockquote>

<blockquote>
<p>כִּי צַר לָהֶם בְּצָרַת אָדָם וּמַפַּלְתּוֹ</p>
</blockquote>

<blockquote>
<p>וְלִבָּם חָרֵד לְשְׁמֹעַ אֵיכָה נִהְיְתָה הָרָעָה</p>
</blockquote>

<blockquote>
<p>וַיִּפְגְּעוּ חֵיל הַשֹּׁמְרִים הָעֹלִים מִן הָאָרֶץ</p>
</blockquote>

<blockquote>
<p>וְהֵם חָשׁוּ לְהִצְטַדֵּק לִפְנֵי כִסֵּא מָרוֹם</p>
</blockquote>

<blockquote>
<p>כִּי שָׁמְרוּ מִשְׁמַרְתָּם וּנְקִיִּם הֵם מֵעָוֹן</p>
</blockquote>

<blockquote>
<p>וְאֵל עֶלְיוֹן הִצְדִּיקָם לְעֵינֵי כָל הַקָּהָל</p>
</blockquote>

<blockquote>
<p>וְעָנָם בְּסֵתֶר רָעַם מִתּוֹך הֶעָנָן לֵאמֹר</p>

<br />

<p>&quot;הַחֲרִישׁוּ צְבָא הַמָּרוֹם הַשְׁקִיטוּ נֹטְרֵי הַגָּן</p>
</blockquote>

<blockquote>
<p>מִזַּעְקַת שֶׁבֶר בָּאָרֶץ אַל יֵחַת לִבְּכֶם</p>
</blockquote>

<blockquote>
<p>נְקִיִּם אַתֶּם מֵאֲדֹנָי וְעָוֹן אֵין בָּכֶם</p>
</blockquote>

<blockquote>
<p>כִּי יֶדְכֶם קְצָרָה מֵעֲצֹר אֶת הָרָעָה.</p>
</blockquote>

<blockquote>
<p>וַאֲנִי מֵאָז הִגַּדְתִּי אֵיךְ יִפֹּל דָּבָר</p>
</blockquote>

<blockquote>
<p>כִּי בִפְרֹץ הַשָּׂטָן מִתּוֹךְ בָּתֵּי שְׁאוֹל</p>
</blockquote>

<blockquote>
<p>הִגַּדְתִּי בְאָזְנֵיכֶם כִּי יַעֲלֶה וְיִצְלַח</p>
</blockquote>

<blockquote>
<p>בְּדֶרֶךְ לֹא טוֹב וִיפַתֶּה אֶת הָאָדָם</p>
</blockquote>

<blockquote>
<p>לְהַאֲמִין בִכְזָבִים וְלִמְעֹל מַעַל בַּאֲדֹנָי.</p>
</blockquote>

<blockquote>
<p>וְהִנֵּה הַמַּעַל עָשָׂה בִּרְצוֹנוֹ אֵין אֹנֵס</p>
</blockquote>

<blockquote>
<p>כִּי לֹא חָרַצְתִּי וְלֹא גָזַרְתִּי אֹמֶר</p>
</blockquote>

<blockquote>
<p>אִם נֶאֱמָן יִהְיֶה אוֹ פֹשֵעַ בַּבְּרִית</p>
</blockquote>

<blockquote>
<p>כִּי בְיָדוֹ נָתַתִּי לִבְחֹר כַּטוֹב בְּעֵינָיו</p>
</blockquote>

<blockquote>
<p>וְהוּא בָחַר וּפָשַׁע. וְגַם אֲנִי אֶבְחַר</p>
</blockquote>

<blockquote>
<p>לָתֵת דַּרְכּוֹ בְרֹאשׁוֹ וְאַחַת דָּתוֹ לְהָמִית</p>
</blockquote>

<blockquote>
<p>כַּאֲשֶׁר נִגְזַר עָלָיו. וְהוּא מִתְבָּרֵךְ בְּלִבּוֹ</p>
</blockquote>

<blockquote>
<p>כִּי לָרִיק הִזְהַרְתִּיו וּדְבָרִי לֹא יָקוּם</p>
</blockquote>

<blockquote>
<p>יַעַן פִּתְגָּם מַעֲשֵׂה הָרָעָה לֹא נַעֲשָׂה מְהֵרָה</p>
</blockquote>

<blockquote>
<p>אַךְ הַיוֹם יֵדַע טֶרֶם יָבוֹא הַחַרְסָה</p>
</blockquote>

<blockquote>
<p>כִּי מַאֲרִיךְ לַחֹטֵא אֵינֶנּוּ מַעֲבִיר דִּינוֹ.</p>
</blockquote>

<blockquote>
<p>אַךְ אֶת מִי אֶשְׁלַח וּמִי יֵלֵךְ לְשָׁפְטוֹ?</p>
</blockquote>

<blockquote>
<p>הֲלֹא אַתָּה בְנִי מָשוּחַ מֶלֶך וְשֹׁפֵט</p>
</blockquote>

<blockquote>
<p>כִּי לְךָ הַמֶּמְשָׁלָה גַּם בַּשָּׁמַיִם וּבָאָרֶץ</p>
</blockquote>

<blockquote>
<p>וּבִשְׁאוֹל מִתַּחַת לָאָרֶץ. וַאֲנִי בְחַרְתִּיךָ</p>
</blockquote>

<blockquote>
<p>לְמַעַן תִּשְׁפֹּט בְּקַו צֶדֶק וָחֶסֶד</p>
</blockquote>

<blockquote>
<p>כִּי אֹהֲבוֹ וְגֹאֲלוֹ וּמַלְאָךְ מֵלִיץ אָתָּה</p>
</blockquote>

<blockquote>
<p>וְגַם בְּאַחֲרִית הַיָּמִים יְלוּד אִשָּׁה תִּהְיֶה</p>
</blockquote>

<blockquote>
<p>וְאֶת כָּפְרוֹ תִתֵּן נַפְשְׁךָ תַּחַת נַפְשׁוֹ</p>
</blockquote>

<blockquote>
<p>לָכֵן קוּם וָלֵךְ כִּי עָלֶיךָ הַדָּבָר.&quot;</p>
</blockquote>

<blockquote>
<p>וַיַּעַן בֶּן הָאֱלֹהִים בְּלָשׁוֹן רַכָּה לֵאמֹר</p>
</blockquote>

<blockquote>
<p>&quot;צוּרִי אֲבִי עַד! אַתָּה אֵל מְחֹקְקִי</p>
</blockquote>

<blockquote>
<p>וַאֲנִי עֹשֶׂה דְבָרְךָ גַּם בַּשָּׁמַיִם וּבָאָרֶץ</p>
</blockquote>

<blockquote>
<p>בַּעֲבוּר תַּחְפֹּץ לָעַד בְּבִנְךָ אֲשֶׁר אָהַבְתָּ.</p>
</blockquote>

<blockquote>
<p>הִנֵּה אֲנִי הוֹלֵךְ לִשְׁפֹּט אֶת הַפּשְׁעִים</p>
</blockquote>

<blockquote>
<p>אַךְ אַתָּה יֹדֵעַ כִּי מַכְאֹבָם הַקָּשֶׁה</p>
</blockquote>

<blockquote>
<p>אֲנִי אֶשָּׂא וְאֶסְבֹּל לְעֵת מְלֹאת הַיָּמִים</p>
</blockquote>

<blockquote>
<p>כַּאֲשֶׁר אָמַרְתִּי אָז וְלֹא נִחַמְתִּי עָתָּה</p>
</blockquote>

<blockquote>
<p>וְלָכֵן אָקֵל מֵעֲלֵיהֶם הָעֹנֶשׁ יוּשַׁת עָלָי</p>
</blockquote>

<blockquote>
<p>וְצֶדֶק וְחֶסֶד יִפְגְּשׁוּ יַחְדָּיו בְּמִשְׁפָּטִי</p>
</blockquote>

<blockquote>
<p>לְטוֹב לָהֶם בְּאַחֲרִיתָם וְלָקַחַת רָצוֹן מִיָּדֶךָ.</p>
</blockquote>

<blockquote>
<p>וְאֵין נַפְשִׁי לְרָצִים וְשָׁלִשִׁים לָלֶכֶת אִתִּי</p>
</blockquote>

<blockquote>
<p>אֶל מְקוֹם הַמִּשְׁפָּט כִּי אֶשְׁפֹּט לְבַדִּי</p>
</blockquote>

<blockquote>
<p>שְׁנֵי הַפּשְׁעִים הָאֵלֶּה אֵין זַר אִתָּנוּ</p>
</blockquote>

<blockquote>
<p>וְהַשְּׁלִישִׁי אֲבִי הַפֶּשַׁע אַרְשִׁיעֶנּוּ לֹא בְפָנָיו</p>
</blockquote>

<blockquote>
<p>כִּי מְנוּסָתוֹ לְעֵדוּת עַל מֶרְיוֹ וְרִשְׁעָתוֹ</p>
</blockquote>

<blockquote>
<p>וּמַה־לִּי וְלַנָּחָשׁ לִשְׁמֹעַ אַשְׁמָתוֹ מִפִּיו.&quot;</p>

<br />

<p>אַחֲרֵי כֵן קָם מִכֵּס כְּבוֹד מַלְכוּתוֹ</p>
</blockquote>

<blockquote>
<p>וְשָׂרִים נְשִׂיאֵי אֱלֹהִים יָצְאוּ לְשַׁלְּחוֹ</p>
</blockquote>

<blockquote>
<p>עַד שַׁעַר הַשָׁמַיִם הַצּוֹפֶה קִדְמַת עֵדֶן</p>
</blockquote>

<blockquote>
<p>וּמִשָּׁם פָּנָה לְבַדּוֹ וַיֵּרֶד אַרְצָה כְּרָגַע.</p>
</blockquote>

<blockquote>
<p>כִּנְטוֹת הַיּוֹם לַעֲרוֹב כִּי רַד הַשֶּׁמֶשׁ</p>
</blockquote>

<blockquote>
<p>וְרוּחַ צַח יָפוּחַ טֶרֶם בּוֹא הָעֶרֶב</p>
</blockquote>

<blockquote>
<p>בְּעֶצֶם עֵת הַזֹּאת יָרַד גֹּאֵל הָאָדָם</p>
</blockquote>

<blockquote>
<p>לְהוֹכִיחוֹ עַל פָּנָיו וּלְשָׁפְטוֹ בְּחַסְדּוֹ וַאֲמִתּוֹ</p>
</blockquote>

<blockquote>
<p>וְאָדָם וְאִשְׁתּוֹ כְּשָׁמְעָם קוֹל רַגְלֵי אֱלֹהִים</p>
</blockquote>

<blockquote>
<p>מִתְהַלֵּךְ בַּגָּן לְרוּחַ הַיּוֹם בָּעָרֶב</p>
</blockquote>

<blockquote>
<p>וַיִּתְחַבְּאוּ מִפָּנָיו בְּתוֹךְ עֲצֵי הַגָּן</p>
</blockquote>

<blockquote>
<p>וַיִּקְרָא יְהוָֹה אֱלֹהִים אֶל הָאָדָם וַיֹאמַר</p>

<br />

<p>&quot;אַיֶּכָּה אָדָם? מַדּוּעַ תִּסָּתֵר שָׁמָּה?</p>
</blockquote>

<blockquote>
<p>הֵן הַסְכֵּן הִסְכַּנְתָּ לְקַדֵּם פָּנַי בְּשָׂשׂוֹן</p>
</blockquote>

<blockquote>
<p>וְאֶת בּוֹאִי שָׁמַעְתָּ מֵרָחוֹק כְּפַעַם בְּפַעַם</p>
</blockquote>

<blockquote>
<p>לָמָּה תִבְרַח מִפָּנַי מַה־קָּרְךָ שָׁם?</p>
</blockquote>

<blockquote>
<p>מַה־יַּעֲצָרְכָה מִבּוֹא? קוּם קְרַב אֵלָי!&quot;</p>

<br />

<p>כְּרֶגַע בָּא אָרָם<a href="#fn:37" id="fnref:37" title="see footnote" class="footnote"><sup>37</sup></a> וְחַוָּה הוֹלֶכֶת אַחֲרָיו</p>
</blockquote>

<blockquote>
<p>אַף כִּי לַחֲטֹא הָלְכָה הִיא לְפָנָיו</p>
</blockquote>

<blockquote>
<p>וּשְׁנֵיהֶם לְבָבָם לְמֵרָע חַסְרֵי שָׁלוֹם וָנַחַת</p>
</blockquote>

<blockquote>
<p>עֵינָם לֹא תָפִיק רָצוֹן וְאַהֲבָה לַאֲדֹנָי</p>
</blockquote>

<blockquote>
<p>וְלֹא אַהֲבַת נֶפֶשׁ בֵּין אִישׁ לְאִשְׁתּוֹ</p>
</blockquote>

<blockquote>
<p>רַק חַטָּאתָם וְחֶרְפָּתָם עָנְתָה בָם</p>
</blockquote>

<blockquote>
<p>וּפְנֵיהֶם רָעִים וְזֹעֲפִים מִכַּעַס אֵיבָה וּמָדוֹן.</p>
</blockquote>

<blockquote>
<p>וְזֶה עָנָה אָדָם בְּכֹּבֶד פֶּה וְלָשׁוֹן</p>

<br />

<p>&quot;קוֹלְךָ שָׁמַעְתִּי בַּגָּן וָאִירָא כִּי עֵירֹם אָנֹכִי</p>
</blockquote>

<blockquote>
<p>וָאֵחָבֵא בְּתוֹך הָעֵצִים&quot; וַיַּעַן אֱלֹהִים וַיֹּאמַר</p>

<br />

<p>&quot;אֶת קוֹלִי שָׁמַעְתָּ לֹא אַחַת וּשְׁתַּיִם</p>
</blockquote>

<blockquote>
<p>וְלֹא יָרֵאתָ מִפָּנַי כִּי שַׂשְׂתָּ לִקְרָאתִי</p>
</blockquote>

<blockquote>
<p>וְלָמָּה תִירָא עָתָּה? מִי הִגִּיד לְךָ</p>
</blockquote>

<blockquote>
<p>כִּי עֵירֹם אָתָּה הֲמִן הָעֵץ הַהוּא</p>
</blockquote>

<blockquote>
<p>אֲשֶׁר צִוִּיתִיךָ לְבִלְתִּי אֲכָל מִמֶּנוּ אָכָלְתָּ?&quot;</p>

<br />

<p>וְאָדָם עָנָה כְּאִישׁ אֲשֶׁר הָרָעָה הִדְבִּיקָתְהוּ</p>
</blockquote>

<blockquote>
<p>&quot;צַר לִי מְאֹד לַעֲמֹד בַּמִּשְׁפָּט לְפָנֶיךָ</p>
</blockquote>

<blockquote>
<p>הֲכִי אַגִּיד לֵאמֹר אָנֹכִי לְבַדִּי חָטָאתִי</p>
</blockquote>

<blockquote>
<p>אוֹ אָשִׁית הַחַטָּאת עַל אֵשֶׁת חֵיקִי</p>
</blockquote>

<blockquote>
<p>כִּי לְבָבִי יַחְפֹּץ לְכַסּוֹת עַל פִּשְׁעָהּ</p>
</blockquote>

<blockquote>
<p>כָּל עוֹד הִיא עֹמֶדֶת בְאָמְנָה אִתִּי</p>
</blockquote>

<blockquote>
<p>אַךְ יָד חֲזָקָה תְּאַלְצֵנִי לְהַגִּיד אֱמֶת</p>
</blockquote>

<blockquote>
<p>לְבַל יוּשַׁת עָלַי הֶעָוֹן וְהָעֹנֶשׁ יַחְדָּיו</p>
</blockquote>

<blockquote>
<p>וְאֵת אֲשֶׁר הִסְתַּרְתִּי לֹא תִסָּתֵר מֵעֵינֶיךָ</p>
</blockquote>

<blockquote>
<p>וּלְזֹאת אוֹדֶה וְלֹא אֲכַחֵד מִמֶּךָּ</p>
</blockquote>

<blockquote>
<p>הָאִשָּׁה אֲשֶׁר נָתַתָּ לִהְיוֹת עֵזֶר כְּנֶגְדִּי</p>
</blockquote>

<blockquote>
<p>וַאֲשֶׁר יְקָרָה בְעֵינַי מִכָּל חֵפֶץ וּמַתָּת</p>
</blockquote>

<blockquote>
<p>וַאֲשֶׁר בָּהּ בָטַחְתִּי כִּי טוֹב תִּגְמְלֵנִי</p>
</blockquote>

<blockquote>
<p>הִיא נָתְנָה לִי מִן הָעֵץ וָאֹכֵל.&quot;</p>

<br />

<p>וַיַּעַן יְהֹוָה אֱלֹהִים וַיֹּאמֶר אֶל הָאָדָם</p>
</blockquote>

<blockquote>
<p>&quot;הֲתַחַת אֱלֹהִים הִיא כִּי לְקוֹלָהּ שָׁמַעְתָּ</p>
</blockquote>

<blockquote>
<p>וְאֶת דְּבָרִי מָאַסְתָּ? הַאִם שַׂמְתִּיהָ</p>
</blockquote>

<blockquote>
<p>לִהְיוֹת נֵר לְרַגְלֶךָ וְאוֹר לִנְתִיבָתֶךָ?</p>
</blockquote>

<blockquote>
<p>הֲלֹא מִמְּךָ לֻקָּחָה וּלְמַעַנְךָ נוֹצָרָה</p>
</blockquote>

<blockquote>
<p>וְכֹחֲךָ רַב מִכֹּחָהּ לִהְיוֹת שׂרֵר בְּבֵיתֶךָ</p>
</blockquote>

<blockquote>
<p>לָמָּה הֲסִירֹתָ הַמִּשְׂרָה וְשַׂמְתָּ עַל שִׁכְמָהּ?</p>
</blockquote>

<blockquote>
<p>הֵן יָפָה עֲשִׂיתִיהָ וְתַאֲוָה לְעֵינַיִם</p>
</blockquote>

<blockquote>
<p>לְמַעַן תֶּחְשַׁק בָּהּ לְאַהֲבָה וּלְדָבְקָה בָהּ</p>
</blockquote>

<blockquote>
<p>וְלֹא לִמְכֹּר נַפְשְׁךָ לִהְיוֹת לָהּ לְעָבֶד</p>
</blockquote>

<blockquote>
<p>כִּי בְחִין עֶרְכָּהּ יָפָה הִיא לְהַלֵּל</p>
</blockquote>

<blockquote>
<p>וְלֹא לִמְשֹׁל בְּךָ אִם בַּעַל נֶפֶשׁ אָתָּה.&quot;</p>

<br />

<p>וַיִּפֶן וַיֹּאמֶר לָאִשָּׁה בְּמִלִּים מְעַטִּים</p>
</blockquote>

<blockquote>
<p>&#8220;מַה־זֹּאת עָשִׂית? הַגִּידִי לִי אִשָּׁה!&#8221;</p>

<br />

<p>וְחַוָּה בְּיָגוֹן וְחֶרְפָּה לֹא הֵעִיזָה עוֹד</p>
</blockquote>

<blockquote>
<p>לְדַבֵּר בִּשְׂפַת יֶתֶר לִפְנֵי אֵל הַמִּשְׁפָּט</p>
</blockquote>

<blockquote>
<p>רַק עָנְתָה בְּפַחַד &#8220;הַנָּחָשׁ הִשִׂיאַנִי וָאֹכֵל&#8221;</p>
</blockquote>

<blockquote>
<p>לְזֹאת קִלֵּל יְהֹוָה אֱלֹהִים אֶת הַנָּחָש</p>
</blockquote>

<blockquote>
<p>אַף כִּי הָיָה כִשְׁאָר חַיָּה וּבְהֵמָה</p>
</blockquote>

<blockquote>
<p>וְהַשָּׂטָן לְקָחוֹ כִּכְלִי מַשְׁחִית בְּיָדוֹ</p>
</blockquote>

<blockquote>
<p>בְּכָל זֹאת נָכוֹן הָיָה לִמְאֵרָה וּקְלָלָה</p>
</blockquote>

<blockquote>
<p>יַעַן הַמּוֹקֵשׁ לָאָדָם בָּא עַל יָדוֹ</p>
</blockquote>

<blockquote>
<p>אָמְנָם בְּדִבְרֵי קִלְלָתוֹ צָפוּן גַּם הַמִּשְׁפָּט</p>
</blockquote>

<blockquote>
<p>לְשָּׂטָן אֲבִי הַפֶּשַׁע כִּי סְתֻמִּים הַדְּבָרִים</p>
</blockquote>

<blockquote>
<p>עַד עֵת קֵץ. וְזֶה דְבַר הַקְּלָלָה</p>

<br />

<p>&quot;כִּי עָשִׂיתָ זֹאת אָרוּר אַתָּה מִכָּל הַבְּהֵמָה</p>
</blockquote>

<blockquote>
<p>וּמִכֹּל חַיַּת הַשָׂדֶה עַל גְּחֹנְךּ תֵלֵךְ</p>
</blockquote>

<blockquote>
<p>וְעָפָר תֹּאכַל כָּל יְמֵי חַיֶּיךָ</p>
</blockquote>

<blockquote>
<p>וְאֵיבָה אָשִׁית בֵּינְךָ וּבֵין הָאִשָּׁה</p>
</blockquote>

<blockquote>
<p>וּבֵין זַרְעֲךָ וְזַרְעָהּ זַרְעָהּ יְשׁוּפְךָ רֹאשׁ</p>
</blockquote>

<blockquote>
<p>וְאַתָּה תְשׁוּפֶנּוּ עָקֵב&quot; וּדְבַר מַשָּׂא הַזֶּה</p>
</blockquote>

<blockquote>
<p>הוּקַם בְּיוֹם בּוֹא יֵשׁוּעַ בֶּן מִרְיָם</p>
</blockquote>

<blockquote>
<p>הִיא חַוָּה הַשֵּׁנִית וְרָאָה אֶת הַשָּׂטָן</p>
</blockquote>

<blockquote>
<p>הַשַּׁלִיט בְּעוֹלָם הַזֶּה נֹפֵל כְּבָרָק מִשָּׁמַיִם</p>
</blockquote>

<blockquote>
<p>וְהֵסִיר כָּל מֶמְשָׁלָה וּגְבוּרָה בְּיָד רָמָה</p>
</blockquote>

<blockquote>
<p>בַּהֲקִיצוֹ מִן הַקֶּבֶר וְכָל שְׁבִי וּמַלְקוֹחַ</p>
</blockquote>

<blockquote>
<p>אֲשֶׁר בָּזַז הַשָּׂטָן מִיָּמִים רַבִּים הֵשִיב</p>
</blockquote>

<blockquote>
<p>כִּי עָלָה לַמָּרוֹם אֲשֶׁר מִשָּׁם יָשׁוּב</p>
</blockquote>

<blockquote>
<p>לְדַכֵּא אֶת הַשָּׂטָן תַּחַת כַּפּוֹת רַגְלֵינוּ</p>
</blockquote>

<blockquote>
<p>כְּפִי הַמְדַבֵּר בָּזֶה כִּי יְשׁוּפֶנּוּ רֹאשׁ.</p>
</blockquote>

<blockquote>
<p>וְאֶל הָאִשָּׁה אָמַר &quot;הַרְבָּה אַרְבֶּה</p>
</blockquote>

<blockquote>
<p>עִצְּבוֹנֵךְ וְהֵרֹנֵךְ בְּעֶצֶב תֵּלְדִי בָנִים</p>
</blockquote>

<blockquote>
<p>וְאֶל אִישֵׁךְ תְּשׁוּקָתֵךְ וְהוּא יִמְשָׁל־בָּךְ.&quot;</p>

<br />

<p>וּלְאָדָם אָמַר &quot;כִּי שָׁמַעְתָּ לְקוֹל אִשְׁתֶּךָ</p>
</blockquote>

<blockquote>
<p>וַתֹּאכַל מִן הָעֵץ אֲשֶׁר צִוִּיתִיךָ לֵאמֹר</p>
</blockquote>

<blockquote>
<p>לֹא תֹאכַל מִמֶּנּוּ אֲרוּרָה הָאֲדָמָה בַּעֲבוֹרֶךָ</p>
</blockquote>

<blockquote>
<p>בְּעִצָּבוֹן תֹּאכְלֶנָּה כֹּל יְמֵי חַיֶּיךָ</p>
</blockquote>

<blockquote>
<p>וְקוֹץ וְדַרְדַּר תַּצְמִיחַ לָךְ וְאָכַלְתָּ עֵשֶׂב הַשָּׂדֶה</p>
</blockquote>

<blockquote>
<p>בְּזֵעַת אַפֶּיךָּ תֹּאכַל לֶחֶם עַד שׁוּבְךָ</p>
</blockquote>

<blockquote>
<p>אֶל הָאֲדָמָה כִּי מִמֶּנָּה לֻקָּחְתָּ</p>
</blockquote>

<blockquote>
<p>כִּי עָפָר אַתָּה וְאֶל עָפָר תָּשׁוּב.&quot;</p>

<br />

<p>כַּדָּבָר הַזֶּה חָרַץ שֹׁפֵט הָאָדָם וְגֹאֲלוֹ</p>
</blockquote>

<blockquote>
<p>וְאֶת מִשְׁפַּט מָוֶת הַנִּגְזָר בַּיּוֹם הַהוּא</p>
</blockquote>

<blockquote>
<p>הֶעֱבִיר לְיָמים רַבִּים. גַּם נִכְמְרוּ רַחֲמָיו</p>
</blockquote>

<blockquote>
<p>כְּאָב עַל בָּנָיו וַיַּרְא אֶת עָנְיָם</p>
</blockquote>

<blockquote>
<p>בְּעָמְדָם עֵרֹם וְעֶרְיָה בְקֹר וְחֹם חֲלִיפוֹת</p>
</blockquote>

<blockquote>
<p>וְלֹא בָזָה לְשָׁרְתָם כַּאֲשֶׁר לֹא בָזָה</p>
</blockquote>

<blockquote>
<p>בְּיוֹם פְּלֹנִי אַלְמֹנִי לִרְחֹץ רַגְלֵי עֲבָדָיו</p>
</blockquote>

<blockquote>
<p>כִּי הִפְשִׁיט עוֹר בְּהֵמָה אוֹ חַיָּה</p>
</blockquote>

<blockquote>
<p>אוֹ לָקַח עוֹר אֲשֶׁר יִפְשֹׁט הַנָּחָש</p>
</blockquote>

<blockquote>
<p>וַיַּעַשׂ לָהֶם כָּתְנוֹת עוֹר וַיַּלְבִּישֵׁם.</p>
</blockquote>

<blockquote>
<p>גַּם עֶרְוַת נַפְשָׁם מִלְּבַד עֶרְוַת גּוּפָם</p>
</blockquote>

<blockquote>
<p>כִּסָּה בִּמְעִיל צְדָקָה לְעֵינֵי אָבִיו בַּשָּׁמַיִם</p>
</blockquote>

<blockquote>
<p>וְאַחֲרֵי כֵן שָׁב וַיַּעַל לִשְׁמֵי מָרוֹם</p>
</blockquote>

<blockquote>
<p>לְמוֹשָׁב יְקָרוֹ כְּבַתְּחִלָּה וַיְסַפֵּר אֶל אָבִיו</p>
</blockquote>

<blockquote>
<p>הַיֹּדֵעַ טֶרֶם יִשְׁמַע כָּל הַדְּבָרִים הָאֵלֶּה</p>
</blockquote>

<blockquote>
<p>וּבְעַד הָאָדָם הִפְגִּיעַ וַיְהִי לוֹ לְמוֹשִׁיעַ.</p>

<br />

<p>בָּעֵת הַהִיא עַד לֹא פָשַׁע הָאָדָם</p>
</blockquote>

<blockquote>
<p>טֶרֶם נִגְזַר דִּינוֹ פָּגְשׁוּ חֲטָאָה וָמָוֶת</p>
</blockquote>

<blockquote>
<p>בְּפֶתַח שַׁעַר הַשְּׁאוֹל הַמֵּקִיא לַהֲבוֹת אֵשׁ</p>
</blockquote>

<blockquote>
<p>כִּי נִשְׁאַר פָּתוּחַ אַחֲרֵי צֵאת הַשָּׂטָן.</p>

<br />

<p>וְכֹה פָתְחָה חֲטָאָה וַתֹּאמֶר אֶל מָוֶת</p>
</blockquote>

<blockquote>
<p>&quot;בְּנִי! לָמָּה נֵשֵׁב פֹּה בְעַצְלוּת יָדַיִם</p>
</blockquote>

<blockquote>
<p>וְצוּר מְחֹלְלֵנוּ הַשָּׂטָן כֹּבֵשׁ מְדִינוֹת אֲחֵרוֹת</p>
</blockquote>

<blockquote>
<p>לִבְחוֹר לָנוּ מָעוֹן וְנָוֶה טוֹב מִזֶּה</p>
</blockquote>

<blockquote>
<p>כִּי צֶאֱצָאָיו אָנוּ. וַאֲנִי יָדַעְתִּי הַיּוֹם</p>
</blockquote>

<blockquote>
<p>כִּי הִצְלִיחַ דַּרְכּוֹ כִּי לוּלֵא כֵן</p>
</blockquote>

<blockquote>
<p>כְּבָר הָיָה נִדְחָף מִמְּשַׂנְאָיו לָשׁוּב אֵלֵינוּ</p>
</blockquote>

<blockquote>
<p>כִּי אֵין מָקוֹם נָכוֹן לְעֹנֶשׁ וּנְקָמָה</p>
</blockquote>

<blockquote>
<p>כַּמָּקוֹם הָרָע הַזֶּה. וּלְבָבִי יַגִּיד לִי</p>
</blockquote>

<blockquote>
<p>כִּי הֶחֱלַפְתִּי כֹּחַ וּמֶמְשָׁלָה נוֹסְפָה לִי</p>
</blockquote>

<blockquote>
<p>מִחוּץ לִתְהוֹם רַבָּה כִּי דָבָר יִמְשְׁכֵנִי</p>
</blockquote>

<blockquote>
<p>כַּחֶבֶל מֹשֵךְ לְמֵרָחֹק הֲלֹא הוּא הַחֶבֶל</p>
</blockquote>

<blockquote>
<p>הַמּשֵׁךְ מִין לְמִינֵהוּ בְּדֶרֶך סֵתֶר וָפֶלֶא</p>
</blockquote>

<blockquote>
<p>וּרְחֹקִים זֶה מִזֶּה יִהְיוּ לַאֲחָדִים כְּרָגַע.</p>
</blockquote>

<blockquote>
<p>וְאַתָּה בְנִי אֲשֶׁר לֹא תָמוּשׁ מִמֶּנִּי כַּצֵּל</p>
</blockquote>

<blockquote>
<p>כִּי אֵַין מַפְרִיד בֵּין חֲטָאָה וָמָוֶת</p>
</blockquote>

<blockquote>
<p>הֲלֹא תַעֲלֶה עִמָּדִי אֶל אֲשֶׁר אֶעֱלֶה</p>
</blockquote>

<blockquote>
<p>אַךְ נַעֲשֶׂה נָא מַסְלוּל לַעֲבֹר בּוֹ</p>
</blockquote>

<blockquote>
<p>מִשְׁאוֹל לְאֶרֶץ הַחֲדָשָׁה אֲשֶׁר שָׁם הַשָּׂטָן</p>
</blockquote>

<blockquote>
<p>גֹבֵר וְעֹשֶׂה חָיִל לְבַל יֵתַע בְּשׁוּבוֹ</p>
</blockquote>

<blockquote>
<p>בְּאֹרַח לֹא סְלוּלָה וְתֹהוּ לֹא דָרֶךְ.</p>
</blockquote>

<blockquote>
<p>וּבְמַסְלוּל חָדָש זֶה נַעֲשֶׂה לָנוּ שֵׁם</p>
</blockquote>

<blockquote>
<p>כִּי יַעַבְרוּ בוֹ כָּל שֹׁכְנֵי מַטָּה</p>
</blockquote>

<blockquote>
<p>וְכָל הַבָּאִים וְשָׁבִים מִשְׁאוֹל אוֹ מֵאָרֶץ.</p>
</blockquote>

<blockquote>
<p>וְאָנָה לַעֲשׂוֹת הַמַּסְלוּל לֹא אֶשְׁגֶּה אָנִי</p>
</blockquote>

<blockquote>
<p>כִּי כֹחַ הַמּשֵׁךְ יַנְחֵנִי בְּמַעְגָּל הַנָּכוֹן</p>
</blockquote>

<blockquote>
<p>וּמֵרָחוֹק אָרִיחַ אֵלֶּה אֲשֶׁר אֲנִי אֲבַקֵּשׁ.&quot;</p>

<br />

<p>וְהַמָּוֶת כִּפְנֵי יֵרָקוֹן הִבִּיט בָּהּ וַיֹּאמַר</p>
</blockquote>

<blockquote>
<p>&quot;אֶל אֲשֶׁר פָּנַיִךְ מֻעָדוֹת הִנְנִי אַחֲרַיִךְ</p>
</blockquote>

<blockquote>
<p>בַּאֲשֶׁר תֵּלְכִי אֵלֵך וְלֹא נִשְׁגֶּה בַדָּרֶךְ</p>
</blockquote>

<blockquote>
<p>כִּי גַם אָנֹכִי אָרִיחַ מְקוֹם הַהֲרֵגָה</p>
</blockquote>

<blockquote>
<p>וְזֶבַח גָּדוֹל בָּאָרֶץ דַּם חַלְלֵי מָוֶת</p>
</blockquote>

<blockquote>
<p>יִמְשֹׁךְ אֹתִי מֵרָחוֹק כְּנֶשֶר עַל הַפְּגָרִים</p>
</blockquote>

<blockquote>
<p>וְגַם יָדִי עִמֵּךְ לַעֲשׂוֹת אֶת הַמְּסִלָּה</p>
</blockquote>

<blockquote>
<p>וְלִהְיוֹת לְעֵזֶר לָךְ כְּכֹל אֲשֶׁר יָזַמְתְּ.&quot;</p>

<br />

<p>הַדָּבָר יָצָא מִפִּיו וַיָּרַח רֵיחַ הַנִּיחֹחַ</p>
</blockquote>

<blockquote>
<p>אֲשֶׁר יִזַּל מֵאָרֶץ מִבְּנֵי תְמוּתָה שָׁם.</p>
</blockquote>

<blockquote>
<p>כְּעוֹף טֹרֵף טֶרֶף יָשׁוּט לְיוֹם מִלְחָמָה</p>
</blockquote>

<blockquote>
<p>עַל שְׂדֵה קָטֶל וְשָׁם יִשְׁמֹר יֶאֱרֹב</p>
</blockquote>

<blockquote>
<p>לֶאֱכֹל מִבְּשַׂר זֶבַח וְלִשְׁתּוֹת מִדַּם חָלָל</p>
</blockquote>

<blockquote>
<p>כֵּן מַלְאַךְ הַמָּוֶת פָּרַשׂ כְּנָפָיו לְמֵרָחוֹק</p>
</blockquote>

<blockquote>
<p>וְהוֹשִׁיט אֶת אַפּוֹ לְהָרִיחַ רֵיחַ הַפְּגָרִים</p>
</blockquote>

<blockquote>
<p>אֲשֶׁר הִתְעַתְּדוּ לִנְפֹּל בְּיוֹם הֶרֶג רָב.</p>

<br />

<p>וּבְכֵן עָזְבוּ שְׁנֵיהֶם חֲטָאָה וָמָוֶת</p>
</blockquote>

<blockquote>
<p>אֶת דַּלְתֵי שְׁאוֹל וַיַּעַבְרוּ בְדֶרֶךְ תֹּהוּ</p>
</blockquote>

<blockquote>
<p>בֵּין אַבְנֵי בֹהוּ וּמִשְׁבְּרֵי מַיִם אַדִּירִים</p>
</blockquote>

<blockquote>
<p>הָלוֹךְ וְעָבֹר בְּרַעַשׁ בֵּין גַּלִּים הֹמִים</p>
</blockquote>

<blockquote>
<p>כִּשְׁתֵּי סְעָרוֹת עַל פְּנֵי יָם זֹעֵף.</p>
</blockquote>

<blockquote>
<p>וְהִנֵּה רֶפֶשׁ וְטִיט נֶעֶרְמוּ כַּקֶּרַח בַּמְּצוּלָה</p>
</blockquote>

<blockquote>
<p>אֶת אֵלֶּה הִכָּה הַמָּוֶת בְּשִׁבְטוֹ הַקָּשֶׁה</p>
</blockquote>

<blockquote>
<p>שֵׁבֶט אֵיתָן כְּצוּר וּכְקִלְשׁוֹן שְׁלֹש הַשִּׁנַּיִם</p>
</blockquote>

<blockquote>
<p>וַיַּעַשׂ אֹתָם כְּנֵּד כְּקִיר אֶחָד חָזָק</p>
</blockquote>

<blockquote>
<p>וְעֹמֵד כְּאִי דֶעלוּס אֲשֶׁר צָף לְפָנִים.</p>
</blockquote>

<blockquote>
<p>וְכָל חֵלֶק וְחֵלֶק נָתַן בּוֹ עֵינָיו</p>
</blockquote>

<blockquote>
<p>וַיְהִי לְאֶבֶן קָשֶׁה כַּסֶּלַע לֹא יִמּוֹט.</p>
</blockquote>

<blockquote>
<p>וּבָזֹאת בָּנוּ אֶת הַקִּיר רָחָב כְּשַׁעַר הַשְּׁאוֹל</p>
</blockquote>

<blockquote>
<p>וּמוּצָק עַד הַתְּהוֹם וַיַּחְמְרוּ אֹתוֹ בַחֵמָר</p>
</blockquote>

<blockquote>
<p>וַיְּחַזְּקֻהוּ מִשְּׁנֵי קְצוֹתָיו וְחֻבָּר בִּקְצֵה הַשְּׁאוֹל</p>
</blockquote>

<blockquote>
<p>וְקָצֵהוּ הַשֵּׁנִי מַגִּיעַ אֶל מְבוֹא הָאָרֶץ</p>
</blockquote>

<blockquote>
<p>אֵין חֵקֶר לְאָרְכּוֹ כִּי רַב הוּא.</p>
</blockquote>

<blockquote>
<p>וְעַל גַּב הַקִּיר עָשׂוּ אֶת הַמַּסְלוּל</p>
</blockquote>

<blockquote>
<p>הוּא גֶשֶׁר הַגָּדוֹל עָשׂוּהוּ הַבּוֹנִים</p>
</blockquote>

<blockquote>
<p>לַעֲלוֹת מִשְּׁאוֹל תַּחְתִּית עַד קְצֵה הַשָּׁמַיִם</p>
</blockquote>

<blockquote>
<p>וּמִשָּׁם לְתֵבֵל הַלֵּזוּ כִּי הַדֶּרֶךְ פָּתוּחַ</p>
</blockquote>

<blockquote>
<p>לִשְׁלֹשָה מְקוֹמוֹת אֵלֶּה לְכָל עֹבֵר וָשָׁב.</p>
</blockquote>

<blockquote>
<p>כְּמוֹ אֲחַשְׁוֵרוֹשׁ בְּלֶכְתּוֹ מִשּׁוּשַׁן הַבִּירָה</p>
</blockquote>

<blockquote>
<p>לִלְחֹץ חֵיל הַיְוָנִים בָּא אֶל הַיָּם</p>
</blockquote>

<blockquote>
<p>וְעָשָׂה אֶת הַמַּעֲבָרָה עַל מֵי אֵילַת פָּנְט<a href="#fn:38" id="fnref:38" title="see footnote" class="footnote"><sup>38</sup></a></p>
</blockquote>

<blockquote>
<p>בֵּין אַסְיָא וְאֵירֻפַּא כֵּן עָשׂוּ אֵלֶּה</p>
</blockquote>

<blockquote>
<p>אֶת מַעְבְּרוֹת הַתְּהוֹם לִלְחֹץ יֹשְבֵי תֵבֵל.</p>
</blockquote>

<blockquote>
<p>וְהֵם כִּלּוּ מְלַאכְתָּם בְּכָל חֲרֹשֶת מַעֲשֶׂה</p>
</blockquote>

<blockquote>
<p>בְּיִתְדוֹת שָׁמִיר וּבַרְזֶל כְּיַד חַכְמֵי חֲרָשִׁים</p>
</blockquote>

<blockquote>
<p>וַיַּעֲלוּ בַמְּסִלָּה אֲשֶׁר עָלָה הַשָּׂטָן</p>
</blockquote>

<blockquote>
<p>מִן נִבְכֵי תְהוֹם כִּי בְעִקְבוֹתָיו הָלָכוּ</p>
</blockquote>

<blockquote>
<p>וַיַּגִּיעוּ עַד הַגְּבוּל אֶל אֵם הַדְּרָכִים</p>
</blockquote>

<blockquote>
<p>וַיָּשִׂימוּ לָאָרֶץ פְּנֵיהֶם לָבוֹא לְגַן עֵדֶן.</p>
</blockquote>

<blockquote>
<p>וְהִנֵּה הַשָּׂטָן כִּפְנֵי מַלְאַךְ עֶלְיוֹן</p>
</blockquote>

<blockquote>
<p>יוֹצֵא לִקְרָאתָם מִבֵּין קֶשֶׁת וְעַקְרַב</p>
</blockquote>

<blockquote>
<p>בְּעוֹד הַשֶּׁמֶשׁ עֹמֵד בִּזְבוּל טָלֶה</p>
</blockquote>

<blockquote>
<p>וְהֵם הִכִּירוּהוּ כִּי אֲבִיהֶם הוּא</p>
</blockquote>

<blockquote>
<p>אַף כִּי הִתְנַכֵּר לְבַל יִוָּדַע לְאוֹיְבָיו.</p>
</blockquote>

<blockquote>
<p>כִּי אַחֲרֵי פַתּוֹתוֹ אֶת חַוָּה עֲזָבָהּ</p>
</blockquote>

<blockquote>
<p>וְהָלַךְ לוֹ בַּסְּבָךְ וַיְשַׁנֶּה תֹאַר פָּנָיו</p>
</blockquote>

<blockquote>
<p>לְמַעַן הַבִּיט מִשָּׁם מַה־יִפֹּל בְּמַלְכֻּדְתּוֹ</p>
</blockquote>

<blockquote>
<p>וְעֵינוֹ הָרָעָה רָאֲתָה כִּי חַוָּה פְּתַיָּה</p>
</blockquote>

<blockquote>
<p>מָשְׁכָה בַעֲלָהּ בְּרִשְׁתּוֹ וְגַם רָאָה חֶרְפָּתָם</p>
</blockquote>

<blockquote>
<p>אֵיךְ בִּקְּשׁוּ לַשָׁוְא לְכַסּוֹת אֶת עֶרְוָתָם.</p>
</blockquote>

<blockquote>
<p>אַךְ כַּאֲשֶׁר רָאָה פְּנֵי בֶן הָאֱלֹהִים</p>
</blockquote>

<blockquote>
<p>יוֹרֵד אַרְצָה לְשָׁפְטָם נָס וְלֹא עָמַד</p>
</blockquote>

<blockquote>
<p>כִּי נִבְעַת מִפָּנָיו לְבַל יְכַלֵּהוּ כְּרָגַע.</p>
</blockquote>

<blockquote>
<p>כַּעֲבֹר דְּבַר הַמִּשְׁפָּט שָׁב חֶרֶשׁ בַּלַּיְלָה</p>
</blockquote>

<blockquote>
<p>אֶל מוֹשַׁב הָאֻמְלָלִים לִשְׁמֹעַ מַה־יְּדַבֵּרוּ.</p>
</blockquote>

<blockquote>
<p>כַּאֲשֶׁר הֵבִין מִפִּיהֶם כִּי עֹנֶשׁ דִּינוֹ</p>
</blockquote>

<blockquote>
<p>יִמָּשֵׁךְ לְיוֹם רָחוֹק אָץ לָשׁוּב שְׁאוֹלָה</p>
</blockquote>

<blockquote>
<p>לְבַשֵּׂר אֶת חֵילוֹ כְּכָל אֲשֶׁר קָרָהוּ</p>
</blockquote>

<blockquote>
<p>וַיִפְגֹּש אֶת צֶאֱצָאָיו אֲשֶׁר בָּאוּ לְבַקְּשׁוֹ</p>
</blockquote>

<blockquote>
<p>עֲלֵי אֵם הַדֶּרֶך בִּקְצֵה גְבוּל תֹּהוּ</p>
</blockquote>

<blockquote>
<p>לְרַגְלֵי גֶשֶׁר הֶחָדָשׁ אֲשֶׁר בָּנוּ לְהַפְלִיא</p>
</blockquote>

<blockquote>
<p>וַיִּשְׂמַח עֲלֵיהֶם וְעַל בּנְיָן הַגָּדוֹל לְמַרְאֶה</p>
</blockquote>

<blockquote>
<p>וַחֲטָאָה בִּתּוֹ יְחִידָתוֹ פָּתְחָה וְאָמְרָה לוֹ</p>

<br />

<p>&quot;אָבִי! בִּנְיָן אַדִּיר אֲשֶׁר אַתָּה רֹאֶה</p>
</blockquote>

<blockquote>
<p>כְּבִנְיַן יְדֵי אֲחֵרִים מַעֲשֵׂה יָדְךָ הוּא</p>
</blockquote>

<blockquote>
<p>וְתֹקֶף פָּעָלְךָ הַנּוֹרָא כִּי אַתָּה הֶאָמָן</p>
</blockquote>

<blockquote>
<p>וְהָאָב לִמְלָאכָה זוּ. כִּי אֲשֶׁר לְבָבִי</p>
</blockquote>

<blockquote>
<p>הֶאָחוּז בְּלִבְּךָ לָנֶצַח הִגִּיד לִי בַּסֵּתֶר</p>
</blockquote>

<blockquote>
<p>כִּי צָלַחְתָּ בְּדַרְכֶּךָ וּפָנֶיךָ יְעִידוּן הַיוֹם</p>
</blockquote>

<blockquote>
<p>שֶׁלֹּא שָׁגִיתִי בָרֹאֶה קַמְתִּי אָז מַהֵר</p>
</blockquote>

<blockquote>
<p>לָרוּץ לָבוֹא אַחֲרֶיךָ עִם בִּנְךָ זֶה</p>
</blockquote>

<blockquote>
<p>כִּי חוּט הַמְּשֻלָּשׁ כָּמוֹנוּ לֹא יִנָּתֵק.</p>
</blockquote>

<blockquote>
<p>שְׁאוֹל לֹא יָכְלָה לְהַצְפִּין אֹתָנוּ עוֹד</p>
</blockquote>

<blockquote>
<p>וּתְהוֹם הַגָּדוֹל וְהַנּוֹרָא לֹא סָגַר עָלֵינוּ</p>
</blockquote>

<blockquote>
<p>כִּי דָרַכְנוּ בְּעִקְבֶיךָ צִיֻּנִים הִצַּבְתָּ לָנוּ.</p>
</blockquote>

<blockquote>
<p>אַתָּה הוֹצֵאתָנוּ מִיַּרְכְּתֵי בוֹר לַחֹפֶשׁ</p>
</blockquote>

<blockquote>
<p>וּבְשִׁמְךָ עָשִׂינוּ חַיִל לִבְנוֹת חוֹמָה וּמַסְלוּל</p>
</blockquote>

<blockquote>
<p>דֶּרֶךְ תְּהוֹם רַבָּה כְּדֶרֶך הַמֶּלֶךְ</p>
</blockquote>

<blockquote>
<p>כִּי לְךָ הַיּוֹם תֵּבֵל וְכָל יֹשְבֶיהָ</p>
</blockquote>

<blockquote>
<p>רֹאשׁ אַתָּה לָאֵלֶּה שֶׁיָּדֶיךָ לֹא יָצָרוּ</p>
</blockquote>

<blockquote>
<p>וַאֲשֶׁר לָקְחוּ מִמֶּנּוּ בְּיָד חֲזָקָה בַּמִּלְחָמָה</p>
</blockquote>

<blockquote>
<p>הֲשִׁיבֹתָ לָנוּ בְּחָכְמָה נַחֲלַת פִּי שְׁנַיִם.</p>
</blockquote>

<blockquote>
<p>וְאַתָּה פֹה תִמְלֹךְ בְּאֶחָד וְאֵין שֵׁנִי</p>
</blockquote>

<blockquote>
<p>כִּי אֱלֹהִים חָרַץ לַעֱזֹב אֶת הָאָרֶץ</p>
</blockquote>

<blockquote>
<p>וּגְבוּל הִצִּיב לוֹ בֵּין שְׁתֵּי הַמַּמְלָכוֹת</p>
</blockquote>

<blockquote>
<p>לוֹ גַב רָבוּעַ הוּא עֲלִיָּתוֹ בַּמָּרוֹם</p>
</blockquote>

<blockquote>
<p>וּלְךָ כַּדּוּר הַגָּדוֹל מֵאֶרֶץ עַד שְׁאוֹל</p>
</blockquote>

<blockquote>
<p>וְעַתָּה יַרְבֶּה צְבָאוֹ וְיֵצֵא לְהִלָּחֵם בָּךְ</p>
</blockquote>

<blockquote>
<p>אִם סָמוּךְ לִבּוֹ כִּי יַעֲמֹד כִּסְאוֹ.&quot;</p>
</blockquote>

<blockquote>
<p>וְשַׂר הָאֹפֶל עָנָה בְּשִׂמְחַת לִבּוֹ לֵאמֹר</p>
</blockquote>

<blockquote>
<p>&quot;חֲטָאָה בִּתִּי יָפָתִי! מָוֶת נִינִי וְנֶכְדִּי!</p>
</blockquote>

<blockquote>
<p>מַעֲשֵׂיכֶם יָעִידוּ הַיּוֹם כִּי לָכֶם נָאוָה</p>
</blockquote>

<blockquote>
<p>לְהִתְיַחֵשׂ לְשָׂטָן אֲבִיכֶם. זֶה שְׁמִי לְעוֹלָם</p>
</blockquote>

<blockquote>
<p>וְזֶה זֵכֶר כְּבוֹדִי כִּי אָרִיב עִם שַׁדַּי</p>
</blockquote>

<blockquote>
<p>וְאִישׁ מִלְחַמְתּוֹ הִנֵּנִי. וְאַתֶּם שְׂכַרְכֶם הַרְבֶּה</p>
</blockquote>

<blockquote>
<p>עֵקֶב תַּגְמוּלְכֶם עָלַי וְעַל חֵילִי מִתַּחַת</p>
</blockquote>

<blockquote>
<p>כִּי בְיָד רָמָה בְּנִיתֶם חֵל וָחוֹמָה</p>
</blockquote>

<blockquote>
<p>לִפְנֵי שַׁעַר הַשָּׁמַיִם וַתִּתְּנוּ בַּתְּהוֹם נְתִיבָה</p>
</blockquote>

<blockquote>
<p>וְאֶרֶץ וּשְׁאוֹל עֲשִׂיתֶם לְמַמְלָכָה אַחַת.</p>
</blockquote>

<blockquote>
<p>וַאֲנִי יֹרֵד בַּמְסִלָּה כּוֹנְנוּ יְדֵיכֶם</p>
</blockquote>

<blockquote>
<p>לִמְקוֹם אֹפֶל וְצַלְמָוֶת לְבַשֵּׂר אֶת חֵילִי</p>
</blockquote>

<blockquote>
<p>כָּל הַטּוֹבוֹת הָאֵלֶּה וְלִשְׂמֹחַ אִתָּם שָׁם.</p>
</blockquote>

<blockquote>
<p>וְאַתֶּם רְדוּ שְׁנַיִם בַּדֶּרֶך מֵעֵבֶר מִזֶּה</p>
</blockquote>

<blockquote>
<p>בֵּין הֲמוֹן הַכּוֹכָבִים וּבוֹאוּ לְגַן עֵדֶן</p>
</blockquote>

<blockquote>
<p>וְהֵאָחֲזוּ בוֹ לְרִשְׁתוֹ וּמִשָּׁם תָּרִימוּ קֶרֶן</p>
</blockquote>

<blockquote>
<p>עַד אֲשֶׁר תִּכְבְּשׁוּ כָּל הָאָרֶץ וּמְלוֹאָהּ</p>
</blockquote>

<blockquote>
<p>וְאָדָם אֲדֹנֵי הָאָרֶץ בּוֹ תַעַבְדוּ בְּפָרֶךְ</p>
</blockquote>

<blockquote>
<p>לֹא תָחֹס עֵינְכֶם עַד אֲשֶׁר תְּמִיתוּהוּ</p>
</blockquote>

<blockquote>
<p>הֲלֹא אָנֹכִי הִפְקַדְתִּי אֶתְכֶם לִהְיוֹת מֹשְלִים</p>
</blockquote>

<blockquote>
<p>כִּי שְׁמִי בְּקִרְבְּכֶם וְכֹחִי הוּא מָעֻזְּכֶם</p>
</blockquote>

<blockquote>
<p>וּבְמָעוֹז יֶדְכֶם מַמְלַכְתִּי הַחֲדָשָׁה תָקוּם</p>
</blockquote>

<blockquote>
<p>כִּי אָנֹכִי כַּצּוּר בְּקֶרֶב מַמְלָכָה זוֹ</p>
</blockquote>

<blockquote>
<p>מִמֶּנִי חֻצְּבָה חֲטָאָה וּפְרִי בִטְנָהּ מָוֶת</p>
</blockquote>

<blockquote>
<p>וְכָל עוֹד תִּמְשְׁלוּ בְּיָד רָמָה בָאָרֶץ</p>
</blockquote>

<blockquote>
<p>הַמֶּמְשָׁלָה נָכוֹנָה בִּשְׁאוֹל; לְכוּ וְהִתְחַזָּקוּ.&quot;</p>

<br />

<p>הוּא כִלָּה לְדַבֵּר וְהֵם יָרְדוּ לְדַרְכָּם</p>
</blockquote>

<blockquote>
<p>בֵּין מַזָּרוֹת שָׁמַיִם הֲמוֹן מְאוֹרֵי אוֹר</p>
</blockquote>

<blockquote>
<p>לִפְנֵיהֶם יֵלֵךְ דֶּבֶר וְנֶגֶף יֵצֵא לְרַגְלָם</p>
</blockquote>

<blockquote>
<p>צְבָא מָרוֹם חָרְדוּ כּוֹכָבִים אָסְפוּ נָגְהָם</p>
</blockquote>

<blockquote>
<p>כִּי נָעוּ מִמְּסִלּוֹתָם וַיְסַכְסְכוּ זֶה בָזֶה.</p>
</blockquote>

<blockquote>
<p>וְהַשָּׂטָן הָלַך לוֹ בִּנְתִיב הֶחָדָש לְבַדּוֹ</p>
</blockquote>

<blockquote>
<p>הַיֹּרֵד דֶּרֶך תֹּהוּ עַד שַׁעַר הַשְּׁאוֹל</p>
</blockquote>

<blockquote>
<p>וְאֹתוֹ מָצָא פָּתוּחַ וְצִיָּה וּשְׁמָמָה סָבִיב</p>
</blockquote>

<blockquote>
<p>וַיַּעֲבֹר וַיָּבוֹא פְּנִימָה אֵין אִישׁ לְנֶגְדּוֹ</p>
</blockquote>

<blockquote>
<p>כִּי שְׁנֵי הַשּׁוֹעֲרִים עָזְבוּ אֶת מִשְׁמַרְתָּם</p>
</blockquote>

<blockquote>
<p>לַעֲלוֹת לְחוּג הָאָרֶץ וְיֶתֶר חֵיל הַפְּקוּדִים</p>
</blockquote>

<blockquote>
<p>הִרְחִיקוּ מִזֶּה לָגוּר מִקָּרוֹב לְבִירָתָם</p>
</blockquote>

<blockquote>
<p>הִיא קִרְיָה וְאַרְמוֹן לְהֵילֵל בֶּן שָׁחַר</p>
</blockquote>

<blockquote>
<p>כִּי הַשָּׂטָן לְפָנִים נִדְמָה לְכוֹכַב הַשַּׁחַר</p>
</blockquote>

<blockquote>
<p>וַיְמַהֵר וַיִּסַּע לְמַסָּעָיו לָבוֹא אֶל הֵיכָלוֹ</p>
</blockquote>

<blockquote>
<p>וַיַּרְא אֶת מַחֲנֵהוּ עֹמְדִים עַל דִּגְלָם</p>
</blockquote>

<blockquote>
<p>וְשֹׁמְרִים אֶת הַבִּירָה כַּאֲשֶׁר צִוָּה עֲלֵיהֶם</p>
</blockquote>

<blockquote>
<p>וְהַסְּגָנִים יֹשְבִים בַּדְּבִיר לַחְקֹר מָה הַדָּבָר</p>
</blockquote>

<blockquote>
<p>כִּי בֹשֵשׁ אֲדֹנָם לָרֶדֶת לָשׁוּב אֲלֵיהֶם</p>
</blockquote>

<blockquote>
<p>וַיִּתְנַכֵּר כְּאֶחָד מִדַּלַּת חֵיל צְבָאוֹ</p>
</blockquote>

<blockquote>
<p>וַיַּעֲבֹר בֵּין שׁוּרוֹתָם וְלֹא הִכִּירוּהוּ</p>
</blockquote>

<blockquote>
<p>וַיָּבוֹא פֶתַח הַדְּבִיר וְלֹא נִרְאָה לְעֵינַיִם</p>
</blockquote>

<blockquote>
<p>כִּי הִתְעַלַּם שָׁם וַיַּעַל עַד הַכִּסֵּא</p>
</blockquote>

<blockquote>
<p>כִּסֵּא רָם וְנִשָּׂא הָעֹמֵד מִקָּצֶה הַשֵּׁנִי</p>
</blockquote>

<blockquote>
<p>וַיֵּשֶׁב עָלָיו בְּהוֹדוֹ וְכֶתֶר מַלְכוּת בְּרֹאשׁוֹ.</p>
</blockquote>

<blockquote>
<p>רֶגַע יָשַׁב עָלָיו כְּרֹאֶה וְאֵין נִרְאֶה</p>
</blockquote>

<blockquote>
<p>וּפִתְאֹם נִגְלָה בְּיָפְיוֹ וְכָל הֲדָרוֹ מִקֶּדֶם</p>
</blockquote>

<blockquote>
<p>וְזֹהַר פָּנָיו קָרַן כַּמָּאוֹר מִתּוֹךְ הֶעָבִים</p>
</blockquote>

<blockquote>
<p>וְהָרֹאִים נִבְהֲלוּ לִרְאוֹת אֶת פְּנֵי הָאָדוֹן</p>
</blockquote>

<blockquote>
<p>אֲשֶׁר הֵם מְבַקְּשִׁים וַיִּצְהֲלוּ מֵעַל כִּסְאוֹתָם</p>
</blockquote>

<blockquote>
<p>וַיָּרוּצוּ לְשַׁחֵר פָּנָיו בְּכָבוֹד וְתוֹדָה</p>
</blockquote>

<blockquote>
<p>וְהוּא הֵנִיף יָדוֹ וַיַּהַס אוֹתָם לֵאמֹר:</p>

<br />

<p>&quot;שִׁמְעוּ מְלָכִים שָׂרִים פַּחוֹת וּסְגָנִים!</p>
</blockquote>

<blockquote>
<p>נָקֵל לָכֶם מֵהִקָּרֵא בִּשְׁמוֹת כָּבוֹד אֵלֶּה</p>
</blockquote>

<blockquote>
<p>כְּמִשְׁפַּטְכֶם מִימֵי עוֹלָם. וַאֲנִי הִנְנִי מוֹסִיף</p>
</blockquote>

<blockquote>
<p>לָתֵת לָכֶם נַחֲלָה בְּמֶרְחֲבֵי תֵבֵל חֲדָשָׁה</p>
</blockquote>

<blockquote>
<p>אֲשֶׁר מָצְאָה יָדִי וְלָקַחְתִּי בְּכֹחִי וּתְבוּנָתִי</p>
</blockquote>

<blockquote>
<p>כִּי צָלְחָה דַרְכִּי כְּכָל מִשְׁאֲלוֹת לִבִּי</p>
</blockquote>

<blockquote>
<p>וְזֶה הִנֵּה שַׁבְתִּי לְהוֹצִיא אֶתְכֶם לַחָפְשִׁי</p>
</blockquote>

<blockquote>
<p>מִבֵּית תַּאֲנִיָּה וַאֲנִיָּה מִבּוֹר יָוֵן הַזֶּה</p>
</blockquote>

<blockquote>
<p>וְאוֹלִיך אֶתְכֶם קוֹמְמִיּוּת אֶל אֶרֶץ חֶמְדָּה</p>
</blockquote>

<blockquote>
<p>נַחֲלָה טוֹבָה וּרְחָבָה כִּמְקוֹם מוֹלַדְתֵּנוּ.</p>
</blockquote>

<blockquote>
<p>וְלֹא אַאֲרִיךְ לְסַפֵּר כָּל אֲשֶׁר עָשִׂיתִי</p>
</blockquote>

<blockquote>
<p>הַתְּלָאָה אֲשֶׁר מְצָאַתְנִי וְהָעֹנִי אֲשֶׁר נָשָׂאתִי</p>
</blockquote>

<blockquote>
<p>בְעָבְרִי תְהוֹם רַבָּה בְּתֹהוּ לֹא דָרֶךְ</p>
</blockquote>

<blockquote>
<p>וַאֲשֶׁר שָׁם עַתָּה מַסְלוּל חָדָש וָטוֹב</p>
</blockquote>

<blockquote>
<p>עָשׂוּהוּ שְׁנֵי הַבּוֹנִים חֲטָאָה וָמָוֶת</p>
</blockquote>

<blockquote>
<p>לְמַעַן הָקֵל מֵעֲלֵיכֶם כִּי תַעַבְרוּן אַתֶּם.</p>
</blockquote>

<blockquote>
<p>וַאֲנִי בְּרֹב־טֹרַח לֹא תַאֲמִינוּ כִּי יְסֻפָּר</p>
</blockquote>

<blockquote>
<p>בָּקַעְתִּי לִי דֶרֶךְ בֵּין נִבְכֵי מְצוּלָה</p>
</blockquote>

<blockquote>
<p>שָׁם יָמֵשׁ חֹשֶךְ אֶמֶשׁ שׁוֹאָה וּמְשֹׁאָה</p>
</blockquote>

<blockquote>
<p>וְאַבְנֵי אֹפֶל וְצַלְמָוֶת סָגְרוּ עָלַי כַּיָּם</p>
</blockquote>

<blockquote>
<p>כִּי שָׂרֵי הַתְּהוֹם שָׁתוּ לִי מוֹקְשִׁים</p>
</blockquote>

<blockquote>
<p>לְבַל אֶעֱבֹר כִּי יָרַט הַדֶּרֶךְ לְנֶגְדָּם</p>
</blockquote>

<blockquote>
<p>אַךְ בְּכֹחִי וְחָכְמָתִי נוֹשַׁעְתִּי מִכָּל צָרָה</p>
</blockquote>

<blockquote>
<p>וַאֲשֶׁר בִּקַּשְׁתִּי מָצָאתִי כִּי תֵבֵל חֲדָשָה</p>
</blockquote>

<blockquote>
<p>אֲשֶׁר טֶרֶם נִבְרָאָה דִּבְּרָה עָלֶיהָ הַנְּבוּאָה</p>
</blockquote>

<blockquote>
<p>אֶרֶץ רַחֲבַת יָדַיִם מִכְלַל יֹפִי בָהּ</p>
</blockquote>

<blockquote>
<p>וְשָׁם הוּשַב אָדָם לְהִתְעַנֵּג בְּגַן עֵדֶן</p>
</blockquote>

<blockquote>
<p>תַּחַת אֲשֶׁר נַחְנוּ גָלִינוּ מִבֵּית חַיֵּינוּ.</p>
</blockquote>

<blockquote>
<p>אֶת אָדָם זֶה הִדַּחְתִּי מֵאַחֲרִי יוֹצְרוֹ</p>
</blockquote>

<blockquote>
<p>וְעָרְמָתִי עָמְדָה לִי לְהַשִּׁיאוֹ בְּתַפּוּחַ אֶחָד</p>
</blockquote>

<blockquote>
<p>וּלְמַלֵּא שְׁחֹק פִּיכֶם תִּשְׁמְעוּ כִּי הַיּוֹצֵר</p>
</blockquote>

<blockquote>
<p>הִתְעַצֵּב אֶל לִבּוֹ וַיַּעְזֹב אֶת הָאָדָם</p>
</blockquote>

<blockquote>
<p>וְאֶת תֵּבֵל אַרְצוֹ בְּיַד חֲטָאָה וָמָוֶת</p>
</blockquote>

<blockquote>
<p>לִמְשֹׁל שָׁם כִּרְצוֹנָם. לָכֵן לָנוּ הַיּוֹם</p>
</blockquote>

<blockquote>
<p>נִתְּנָה הָאָרֶץ לְמוֹרָשָׁה לִשְׁכֹּן וְלִרְדוֹת בָּהּ</p>
</blockquote>

<blockquote>
<p>וְלִמְשֹׁל עַל הָאָדָם וְעַל כָּל מַמְלַכְתּוֹ.</p>
</blockquote>

<blockquote>
<p>אֻמְנָם גַּם אֹתִי שָׁפַט אֱלֹהֵי הַמִּשְׁפָּט</p>
</blockquote>

<blockquote>
<p>וַיָּשֶׂם אֶת קִלְלָתוֹ עַל רֹאשׁ הַנָּחָש</p>
</blockquote>

<blockquote>
<p>אֲשֶׁר עַל יָדוֹ פִּתֵּיתִי אֶת הָאָדָם</p>
</blockquote>

<blockquote>
<p>וְעָלַי דִבֶּר כָּזֹאת כִּי יָשִׁית אֵיבָה</p>
</blockquote>

<blockquote>
<p>בֵּינִי וּבֵין הָאָדָם אָנֹכִי אֱשׁוּפֶנוּ עָקֵב</p>
</blockquote>

<blockquote>
<p>וְזַרְעוֹ יְשוּפֵנִי רֹאשׁ לִזְמַן כָּמֻס וְסָתוּם</p>
</blockquote>

<blockquote>
<p>אַךְ פִּצְעִי וְחַבֻּרָתִי מְחִיר קָטָן הוּא</p>
</blockquote>

<blockquote>
<p>וְכָזֹאת וְכָזֹאת אֶתֵּן בְּעַד תֵּבֵל וּמְלֹאָהּ.</p>
</blockquote>

<blockquote>
<p>וְעַתָּה בְנֵי אֵלִים הִגַּדְתִּי לָכֶם כֹּל.</p>
</blockquote>

<blockquote>
<p>בּוֹאוּ אֶל הַנַּחֲלָה וְהִתְעַנְּגוּ עַל בָּמֳתֵי אָרֶץ.&quot;</p>

<br />

<p>כַּאֲשֶׁר כִּלָּה לְדַבֵּר קִוָּה כִּי הַשֹּׁמְעִים</p>
</blockquote>

<blockquote>
<p>יִמְחֲאוּ כָף וְיִצְהֲלוּ לִבְשׂרָה טוֹבָה זוּ</p>
</blockquote>

<blockquote>
<p>אַךְ כָּל הַקָּהָל נָתְנוּ קוֹלָם כְּתַּנִינִים</p>
</blockquote>

<blockquote>
<p>וַיִּשְׁרְקוּ פֶּה אֶחָד שְׁרִיקוֹת לַעַג וְקָלוֹן</p>
</blockquote>

<blockquote>
<p>רֶגַע עָמַד נִבְהָל כִּי הִשְׁתּוֹמֵם עָלֵימוֹ</p>
</blockquote>

<blockquote>
<p>אַחַר כֵּן הִבִּיט וְהִשְׁתּוֹמֵם עַל נַפְשׁוֹ</p>
</blockquote>

<blockquote>
<p>כִּי נֶהְפַּךְ פִּתְאֹם לְנָחָש בָּרִחַ עֲקַלָּתוֹן</p>
</blockquote>

<blockquote>
<p>שְׁתֵּי יָדָיו וְרַגְלָיו הִתְאַחֲדוּ עִם גְּוִיָּתוֹ</p>
</blockquote>

<blockquote>
<p>וְנָפַל מְלֹא קוֹמָתוֹ אַרְצָה כְּזֹחֵל עָפָר</p>
</blockquote>

<blockquote>
<p>וְהוּא נִסָּה לַשָּׁוְא לְהִתְנַעֵר אַחֲרֵי נָפְלוֹ</p>
</blockquote>

<blockquote>
<p>כִּי יַד חָזָק מִמֶּנּוּ שָׁלְטָה בוֹ לְיַסְּרוֹ</p>
</blockquote>

<blockquote>
<p>בְּתֹאַר אֲשֶׁר חָטָא כַּאֲשֶׁר נִגְזַר עָלָיו.</p>
</blockquote>

<blockquote>
<p>וְכַאֲשֶׁר פָּצָה פִיו וַיּוֹאֶל דַבֵּר עֲלֵיהֶם</p>
</blockquote>

<blockquote>
<p>שָׁרַק גַּם הוּא שְׁרֵקָה תַּחַת שְׁרֵקָה</p>
</blockquote>

<blockquote>
<p>כִּי כָמוֹהוּ כְמוֹהֶם נֶהְפְּכוּ לִנְחָשִׁים</p>
</blockquote>

<blockquote>
<p>עֵקֶב אֲשֶׁר מָעֲלוּ וְהָיוּ יַחְדָּיו בַּקּשְׁרִים.</p>
</blockquote>

<blockquote>
<p>וְקוֹל שְׁרִיקָתָם הוֹלֵךְ הָלוֹךְ וְרָב בַּדְּבִיר</p>
</blockquote>

<blockquote>
<p>כְּקוֹל הֲמוֹן תַּנִינִים; שָׁם פֶּתֶן וְצִפְעֹנִי</p>
</blockquote>

<blockquote>
<p>שְׁפִיפוֹן עַקְרָב עַכְשׁוּב אֶפְעֶה וְשָׂרָף מְעוֹפֵף.</p>
</blockquote>

<blockquote>
<p>אַךְ הַשָּׂטָן לְבַדוֹ תַּנִּין הַגָּדוֹל מִכֻּלָּם</p>
</blockquote>

<blockquote>
<p>הוּא הַשַּׁלִּיט עֲלֵיהֶם כַאֲשֶׁר הָיָה לְפָנִים</p>
</blockquote>

<blockquote>
<p>וְכַאֲשֶׁר יָצָא הַחוּצָה כֵּן יָצְאוּ אַחֲרָיו</p>
</blockquote>

<blockquote>
<p>וְשָׁם כָּל הַגְּדוּדִים הָעֹמְדִים עַל מִשְׁמַרְתָּם</p>
</blockquote>

<blockquote>
<p>שְׁאֵרִית נִדְחֵי שָׁמַיִם מִקֶּרֶב כָּל הַמַּחֲנֶה</p>
</blockquote>

<blockquote>
<p>נָשְׂאוּ עֵינָם לִרְאוֹת אֶת שַׂר צְבָאָם</p>
</blockquote>

<blockquote>
<p>וְהִנֵּה נִבְהֲלוּ נֶחְפָּזוּ כִּי נְחָשִׁים וְעַקְרַבִּים</p>
</blockquote>

<blockquote>
<p>רָאוּ לְמַרְאֵה עֵינָם תַּחַת שַׂר וָמֶלֶךְ</p>
</blockquote>

<blockquote>
<p>וּבְבַלָּהָה זוּ הִשְׁתּוֹלְלוּ וַיְשַׁנּוּ אֶת טַעֲמָם</p>
</blockquote>

<blockquote>
<p>עָזְבוּ כְלֵי מִלְחַמְתָּם מָגֵן וָרֹמַח הִפִּילוּ</p>
</blockquote>

<blockquote>
<p>וְקוֹל שְׁרֵקָה הִשְׁמִיעוּ וַיִּפְּלוּ אַרְצָה יָחַד</p>
</blockquote>

<blockquote>
<p>כִּי נֶהְפְּכוּ לִנְחָשִׁים כַּסְּגָנִים גַּם הֵם</p>
</blockquote>

<blockquote>
<p>אִתָּם הָיּוּ בְמַעַל וְאִתָּם בְּעֹנֶשׁ אֶחָד.</p>
</blockquote>

<blockquote>
<p>זֶה חֵלֶק הַפֹּשְעִים צְעָקָה תַּחַת צָהֳלָה</p>
</blockquote>

<blockquote>
<p>תַּחַת תְּהִלָּה תָּהֳלָה וּקְלוֹנָם תַּעַן לְשׁוֹנָם.</p>
</blockquote>

<blockquote>
<p>אָז עָלָה פִתְאֹם כֶּרֶם חֶמֶד לִפְנֵיהֶם</p>
</blockquote>

<blockquote>
<p>בַּעֲצַת מֹשֵל עֶלְיוֹן לְיַסְּרָם כְּפִי רִשְׁעָתָם</p>
</blockquote>

<blockquote>
<p>נֹשֵׂא פְרִי הָדָר כִּפְרִי עֵץ הַדַּעַת</p>
</blockquote>

<blockquote>
<p>אֲשֶׁר הָיָה לְמוֹקֵשׁ לְחַוָּה בְּיַד הַשָּׂטָן</p>
</blockquote>

<blockquote>
<p>וְהֵמָּה רָאוּ תָמָהוּ כִּי אָמְרוּ בְלִבָּם</p>
</blockquote>

<blockquote>
<p>תַּחַת עֵץ הַדַּעַת עָלוּ עֵצִים רַבִּים</p>
</blockquote>

<blockquote>
<p>לְהוֹסִיף לָהֶם עָמָל וָרֹגֶז פִּי שְׁנָיִם</p>
</blockquote>

<blockquote>
<p>אַךְ מֵרְעָבוֹן וְצִמָּאוֹן לֹא מָשְׁלוּ בְרוּחָם</p>
</blockquote>

<blockquote>
<p>וַיַּעֲלוּ עַל הָעֵצִים וַיְכַסּוּ גֶזַע וְעָנָף</p>
</blockquote>

<blockquote>
<p>כִּי רָבּוּ בְמִסְפָּרָם מִשְּׂעֲרוֹת רֹאשׁ הָאִשָּׁה</p>
</blockquote>

<blockquote>
<p>אַחַת מִבְּנוֹת הַזַּעַם<a href="#fn:39" id="fnref:39" title="see footnote" class="footnote"><sup>39</sup></a> אֲשֶׁר שַׂעֲרוֹתֶיהָ נְחָשִׁים</p>
</blockquote>

<blockquote>
<p>וּלְמַלֵּא רַעֲבוֹן נַפְשָׁם קָטְפוּ לָהֶם בְּחִפָּזוֹן</p>
</blockquote>

<blockquote>
<p>פְּרִי נֶחְמָד לְמַרְאֶה וַיִּבְלְעוּ אֹתוֹ בְפִיהֶם</p>
</blockquote>

<blockquote>
<p>כְּמוֹ גֶפֶן סְדֹם עֲלֵי יָם הַמֶּלַח</p>
</blockquote>

<blockquote>
<p>בִּנְגֹעַ יָד בְּעִנְּבֶיהָ יִהְיוּ לְאָבָק פֹּרֵחַ</p>
</blockquote>

<blockquote>
<p>כֵּן פְּרִי כַחַש זֶה עוֹדֶנּוּ בֵּין שִׁנֵּיהֶם</p>
</blockquote>

<blockquote>
<p>נֶהְפַּךְ לְעִנְּבֵי רוֹש וּלְאֵפֶר מַר כַּלַּעֲנָה</p>
</blockquote>

<blockquote>
<p>פַּעֲמַיִם שָׁלֹש בָּלְעוּ כִּי חָזַק רַעֲבוֹנָם</p>
</blockquote>

<blockquote>
<p>פַּעֲמַיִם שָׁלֹש הֵקִיאוּ כִּסְחִי וּמָאוֹס מִגְּרוֹנָם</p>
</blockquote>

<blockquote>
<p>כִּי בְחֵטְא הָאָדָם אֲשֶׁר נֶעְקַש בְּאַחַת</p>
</blockquote>

<blockquote>
<p>לָקְחוּ מַחֲטִיאָיו אֵלֶּה עַל אַחַת שֶׁבַע.</p>
</blockquote>

<blockquote>
<p>מוּסָר וְעֹנִי כָזֶה נָשְׂאוּ יָמִים אֲחָדִים</p>
</blockquote>

<blockquote>
<p>אַחֲרֵי כֵן שָׁבוּ לְתָאֳרָם וְצַלְמָם כְּבַתְּחִלָּה</p>
</blockquote>

<blockquote>
<p>אַךְ נִגְזַר עֲלֵיהֶם לְהִתְאַסֵּף לְעֵת מוֹעֵד</p>
</blockquote>

<blockquote>
<p>לְהִתְעַנּוֹת אַחַת בַּשָּׁנָה כְּמִשְׁפָּט הַזֶּה</p>
</blockquote>

<blockquote>
<p>עֵקֶב אֲשֶׁר עָלְזוּ בְּמוֹקֵשׁ הָאָדָם וְצָרָתוֹ.</p>
</blockquote>

<blockquote>
<p>בְּכָל זֹאת הוֹצִיאוּ שְׁמֻעַת שָׁוְא בַּגּוֹיִם</p>
</blockquote>

<blockquote>
<p>וְשָׂמוּ בְפִי הַמֹּשְלִים לֵאמֹר כִּי הִצְלִיחוּ</p>
</blockquote>

<blockquote>
<p>וְכִי הַנָּחָש מָלַךְ בְּהַר אָלִמְפּוּס מִקֶּדֶם</p>
</blockquote>

<blockquote>
<p>עַד בּוֹא זַתּוּרָן וַיְגָרְשֵׁהוּ וַיִּמְלֹךְ תַּחְתָּיו.</p>

<br />

<p>וְעַד כֹּה וָכֹה וַחֲטָאָה וּמָוֶת בְּנָהּ</p>
</blockquote>

<blockquote>
<p>הָעֹלִים מִתּוֹךְ הַשְׁאוֹל בָּאוּ לְגַן עֵדֶן</p>
</blockquote>

<blockquote>
<p>לָגוּר שָׁם שְׁנַיִם יַחְדָּיו לֹא יִפָּרֵדוּ</p>
</blockquote>

<blockquote>
<p>וַתֹּאמֶר הִיא אֵלָיו &quot;מָוֶת יְלִיד הַשָּׂטָן</p>
</blockquote>

<blockquote>
<p>גִּבּוֹר הַכֹּבֵשׁ הַכֹּל! מַה־יֶּהְגֶּה לִבְּךָ</p>
</blockquote>

<blockquote>
<p>עַל אֶרֶץ מֶמְשַׁלְתֵּנוּ? הֲלֹא טוֹב לָנוּ</p>
</blockquote>

<blockquote>
<p>לָשֶׁבֶת לִמְשֹׁל פֹּה מִדּוּר בִּשְׁאוֹל תַּחְתִּית</p>
</blockquote>

<blockquote>
<p>לִשְׁמֹר שָׁם הַשַׁעַר בָּרָעָב וּבְחֹסֶר כֹּל.&quot;</p>

<br />

<p>וַיַּעַן מָוֶת וַיֹּאמַר &quot;הֵן רָעֵב אָנֹכִי</p>
</blockquote>

<blockquote>
<p>וּמַה־לִּי וּלְאֶרֶץ אוֹ לִשְׁאוֹל וְשָׁמָיִם?</p>
</blockquote>

<blockquote>
<p>בַּמָּקוֹם אֲשֶׁר אֶמְצָא דֵּי טֶרֶף לְנַפְשִׁי</p>
</blockquote>

<blockquote>
<p>שָׁם אֶבְחַר לָשֵׁבֶת; אֲבָל מַעֲדַנֵּי אֶרֶץ</p>
</blockquote>

<blockquote>
<p>אֵיךְ יַשְׂפִּיקוּ לִי לְמַלֵּא כְרֵשִׂי וְקֵבָתִי?&quot;</p>

<br />

<p>וְחֲטָאָה אֵשֶׁת הַזִּמָּה עָנְתָה וְאָמְרָה לוֹ</p>
</blockquote>

<blockquote>
<p>&quot;רְאֵה יֶרֶק לְפָנֶיךָ וְכָל פְּרִי וְנִצָּנִים</p>
</blockquote>

<blockquote>
<p>סְעַד לִבְּךָ תְּחִלָּה וְאַחַר תֹּאכַל בָּשָׂר</p>
</blockquote>

<blockquote>
<p>בְּשַׂר חַיָּה וּבְהֵמָה בְּשַׂר עוֹף וְדָגִים;</p>
</blockquote>

<blockquote>
<p>וְכָל אֲשֶׁר יִקְצַר מַגַּל הַזְּמָן בְּתֵבֵל</p>
</blockquote>

<blockquote>
<p>יֶעֱרַב יִמְתַּק לְחִכֶּךָ. וַאֲנִי אֶת אָדָם אֶשְׁכֹּן</p>
</blockquote>

<blockquote>
<p>לְהַשְׁמִין לִבּוֹ כַּחֵלֶב וְלֵב זַרְעוֹ אַחֲרָיו</p>
</blockquote>

<blockquote>
<p>וְנַפְשׁוֹ נִקַּח לָנוּ וּבְשָׂרוֹ בְּיוֹם הַצָּיִד</p>
</blockquote>

<blockquote>
<p>וְאֶעֱשֶׂה לְךָ מַטְעַמִּים כַּאֲשֶׁר אָהָבְתָּ.&quot;</p>

<br />

<p>אַחֲרֵי כֵן הָלְכוּ לְהָחֵל אֶת מְלַאכְתָּם</p>
</blockquote>

<blockquote>
<p>כָּל אֶחָד כְּדַרְכּוֹ אַךְ מְגַמַּת שְׁנֵיהֶם</p>
</blockquote>

<blockquote>
<p>לְהַשְׁחִית כָּל נוֹצָר לַהֲרֹס כָּל יְקוּם</p>
</blockquote>

<blockquote>
<p>וּלְהָבִיא כִּלָּיוֹן וּתְמוּתָה לִבְנֵי בְלִי תְמוּתָה.</p>
</blockquote>

<blockquote>
<p>וְאֵל שַׁדַּי הִבִּיט הִשְׁקִיף מִמְּעוֹן קָדְשׁוֹ</p>
</blockquote>

<blockquote>
<p>וַיֹּאמֶר אֶל קְדֹשָיו הָעֹמְדִים עַל הַכִּסֵּא</p>
</blockquote>

<blockquote>
<p>&quot;רְאוּ אֶת כַּלְבֵּי שְׁאוֹל אֵיך יָחִישׁוּ יָרוּצוּ</p>
</blockquote>

<blockquote>
<p>לְשַׁחֵת תֵּבֵל וּמְלֹאָהּ אֲשֶׁר יָצַרְתִּי לִי</p>
</blockquote>

<blockquote>
<p>הֵן טוֹבָה הִיא וְיָדַי כָּלְלוּ יָפְיָהּ</p>
</blockquote>

<blockquote>
<p>לוּלֵי אִוֶּלֶת אָדָם קָרְאָה לִמְחַבְּלִים אֵלֶּה</p>
</blockquote>

<blockquote>
<p>לַעֲשׂוֹת תּוֹעָה בָאָרֶץ. וְהֵם יִלְעֲגוּ לִי</p>
</blockquote>

<blockquote>
<p>לֵאמֹר יָדִי קָצָרָה כִּי עָזַבְתִּי נַחֲלָתִי</p>
</blockquote>

<blockquote>
<p>וְנָטַשְׁתִּי מַעֲשֵׂה יָדִי בְּיַד מַלְאֲכֵי רָעִים</p>
</blockquote>

<blockquote>
<p>וְלֹא יָבִינוּ זֹאת כִּי קְרָאתִים הֵנָּה</p>
</blockquote>

<blockquote>
<p>רַק לִלְחֹךְ וְלִלְקֹק כָּל טֻמְאָה וְחֶלְאָה</p>
</blockquote>

<blockquote>
<p>זוֹב נֶפֶשׁ הָאָדָם וְרִיר בְּשָׂרוֹ לֹא טָהוֹר</p>
</blockquote>

<blockquote>
<p>עַד יָבוֹא בְמֵעֵיהֶם וְהָיָה לַצְבּוֹת בָּטֶן</p>
</blockquote>

<blockquote>
<p>אָז יְקַלְּעֵם בְּנִי בְּתוֹךְ כַּף הַקָּלַע</p>
</blockquote>

<blockquote>
<p>עַל סַף הַשְׁאוֹל לִהְיוֹת מַחְסוֹם לְפִתְחוֹ</p>
</blockquote>

<blockquote>
<p>לְבַל יִפָּתַח עוֹד וְלֹא יִקְרָא הַב הַב</p>
</blockquote>

<blockquote>
<p>כִּי רוּחַ הַטֻּמְאָה אַעֲבִיר מִן הָאָרֶץ</p>
</blockquote>

<blockquote>
<p>חֵטְא יְבֻקַּשׁ וְאֵינֶנוּ וְהַמָּוֶת יְבֻלַּע לָנֶצַח</p>
</blockquote>

<blockquote>
<p>כִּי בִדְבַר אֲדֹנָי תִּתְחַדֵּש אֶרֶץ וְשָׁמָיִם</p>
</blockquote>

<blockquote>
<p>קֹדֶשׁ יִהְיוּ לִי אֵין שָׂטָן וָפֶגַע עוֹד</p>
</blockquote>

<blockquote>
<p>אַךְ בַּיּוֹם הַהוּא אֶהְפֹּךְ הַקְלָלָה לִבְרָכָה</p>
</blockquote>

<blockquote>
<p>כִּי הַקְלָלָה תָחוּל עַד הַיּוֹם הַהוּא.&quot;</p>

<br />

<p>עַל זֹאת הֵשִיבוּ מַלְאֲכֵי עֶלְיוֹן בְּמַקְהֵלוֹת</p>
</blockquote>

<blockquote>
<p>וּכְקוֹל מַיִם אַדִּירִים עָנוּ בְשִׁירָם &quot;הַלְלוּיָהּ!</p>
</blockquote>

<blockquote>
<p>מִשְׁפְּטֵי אֲדֹנָי אֱמֶת וְצִדְקָתוֹ לְדוֹר דּוֹרִים</p>
</blockquote>

<blockquote>
<p>מַה־יַּעֲשֶׂה לוֹ צָר? מַה־יִּגְרַע מִמַּלְכוּתוֹ?</p>
</blockquote>

<blockquote>
<p>הָבוּ כָבוֹד לַבֵּן הַגֹּאֵל אָדָם מִשַּׁחַת</p>
</blockquote>

<blockquote>
<p>הָבוּ כָבוֹד וָעֹז לַמְּחַדֵּשׁ שָׁמַיִם וָאָרֶַץ!&quot;</p>

<br />

<p>כֵּן שָׁרוּ אֵלֶּה וְהַבֹּרֵא נָתַן פְּקוּדָתוֹ</p>
</blockquote>

<blockquote>
<p>לְגִבֹּרָיו הַנְּקֻבִים בְּשֵׁם לְשַׁנּוֹת חֻקִּים וּסְדָרִים</p>
</blockquote>

<blockquote>
<p>הַנְּכוֹנִים לִזְמַן הַהוּא לְשֵׁבֶט וּלְחֶסֶד בָּאָרֶץ.</p>
</blockquote>

<blockquote>
<p>לַשֶׁמֶשׁ נָתַן חֹק לְשַׁנוֹת אֹרַח מְרוּצָתוֹ</p>
</blockquote>

<blockquote>
<p>לְהוֹסִיף קֹר וָחֹם יֶתֶר עַל הַמִּדָּה</p>
</blockquote>

<blockquote>
<p>קֹר מִצָּפוֹן בַּחֹרֶף וְחֹם מִתֵּימָן בַּקָּיִץ</p>
</blockquote>

<blockquote>
<p>וְגַם לַלְּבָנָה אָמַר לְהַגְבִּיל אֶת תְּקוּפָתָהּ</p>
</blockquote>

<blockquote>
<p>וְעָרַךְ מַעֲרָכוֹת חֲלִיפוֹת לַחֲמִשָּׁה כּוֹכְבֵי לֶכֶת</p>
</blockquote>

<blockquote>
<p>לְבַעֲבוּר סַבֵּב עִתּוֹת רָעוֹת וְצָרוֹת</p>
</blockquote>

<blockquote>
<p>וְלִשְׁאָר הַכּוֹכָבִים הוֹרֶה לְמָתַי יָרִיקוּ רָעָה</p>
</blockquote>

<blockquote>
<p>מִי מֵהֶם יַעֲלֶה עִם עֲלוֹת הַשֶּׁמֶשׁ</p>
</blockquote>

<blockquote>
<p>וּמִי יֵרֵד בְּרִדְתּוֹ לִהְיוֹת לְאוֹת לֹא טוֹב</p>
</blockquote>

<blockquote>
<p>וְעַל הָרוּחוֹת צִוָּה לִשְׁמֹר אֶת פִּנּוֹתָם</p>
</blockquote>

<blockquote>
<p>אֵי־מִזֶּה יִתְעוֹרְרוּ כְּסַעַר בְּיָם וְיַבֶּשֶׁת</p>
</blockquote>

<blockquote>
<p>ולְמָתַי יִרְעַם רַעַם וּבְרוֹק בָּרָק רָב.</p>
</blockquote>

<blockquote>
<p>יֵשׁ אֹמְרִים אֱלֹהִים צִוָּה לְמַלְאָכָיו</p>
</blockquote>

<blockquote>
<p>לְהַעְתִּיק צִירֵי הָאָרֶץ מֵעַל קַו הַשֶּׁמֶשׁ</p>
</blockquote>

<blockquote>
<p>מֶרְחָק רַב מֵעֶשְׂרִים מַעֲלוֹת אֲחֹרַנִּית</p>
</blockquote>

<blockquote>
<p>וְהֵם עָמְלוּ וְהֶעְתִּיקוּ כַּדּוּר הָאָרֶץ לְאָחוֹר</p>
</blockquote>

<blockquote>
<p>וְיֵש אֹמְרִים הַמִּצְוָה הָיְתָה עַל הַשֶּׁמֶשׁ</p>
</blockquote>

<blockquote>
<p>לָסוֹג מִקַּו הַשָּׁוֶה לְבעֲבוּר תֵּת הַמּוֹעֲדִים</p>
</blockquote>

<blockquote>
<p>לְכָל חֶלְקֵי הָאֲדָמָה כִּי לוּלֵי זֹאת</p>
</blockquote>

<blockquote>
<p>תִּהְיֶה כָל הַשָּׁנָה כְּימֵי הָאָבִיב בָּאָרֶץ</p>
</blockquote>

<blockquote>
<p>וְאֹרֶךְ אֶחָד לְיוֹם וָלָיִל לְבַד יַרְכְּתֵי צָפוֹן</p>
</blockquote>

<blockquote>
<p>וְחַדְרֵי תֵימָן אֲשֶׁר יִרְאוּ פְּנֵי שֶׁמֶשׁ</p>
</blockquote>

<blockquote>
<p>וְיִהְיֶה שָׁם יוֹם תָּמִיד וְלֹא לַיְלָה לְעוֹלָם.</p>

<br />

<p>לָכֵן בַּעֲוֹן הָאָדָם שִׁנָּה הַשֶּׁמֶשׁ אָרְחוֹ</p>
</blockquote>

<blockquote>
<p>לִשְׁלֹחַ חַמָּתוֹ מֵחֶדֶר וּמִמְּזָרִים קָרָה.</p>
</blockquote>

<blockquote>
<p>וַחֲלִיפוֹת אֵלֶּה בַּשַׁחַק הֶחֱלִיפוּ חֹק בָּאָרֶץ</p>
</blockquote>

<blockquote>
<p>יָם וְיַבָּשָׁה הִתְקַלְקְלוּ לְהַעֲלוֹת אֵד רָע</p>
</blockquote>

<blockquote>
<p>קִיטוֹר עָשָׁן צַחְנָה דֶּבֶר וְקֶטֶב מְרִירִי</p>
</blockquote>

<blockquote>
<p>רוּחַ סְעָרָה וְסוּפָה בָּאָה מִן הַצָּפוֹן</p>
</blockquote>

<blockquote>
<p>רַעַשׁ גָּדוֹל וְחָזָק מִן הַרְרֵי שֶׁלֶג</p>
</blockquote>

<blockquote>
<p>מְפָרֵק יְעָרִים וּסְלָעִים מַרְגִּיז יַמִּים וּתְהֹמוֹת</p>
</blockquote>

<blockquote>
<p>וּלְעֻמָּתוֹ קוֹל בָּרָק וְרַעַם מִתֵּימָן יָבוֹא</p>
</blockquote>

<blockquote>
<p>זַלְעָפָה וּזְוָעָה מִנֶּגֶב הַר וְעֵמֶק יִתְבַּקָּעוּ</p>
</blockquote>

<blockquote>
<p>וְאֶרֶץ פּוֹר תִּתְפּוֹרֵר כְּחֹשֶבֶת לְהִשָׁבֵר.</p>
</blockquote>

<blockquote>
<p>זֹאת תְּחִלַּת הָרַעַשׁ זַעַף בֵּין הַיְסוֹדוֹת</p>
</blockquote>

<blockquote>
<p>אַךְ מָדוֹן וְאֵיבָה יַלְדֵי חֵטְא וָפֶשַׁע</p>
</blockquote>

<blockquote>
<p>הֵבִיאוּ אֶת הַמָּוֶת לְנֶפֶשׁ כָּל בָּשָׂר</p>
</blockquote>

<blockquote>
<p>כִּי פָרַץ הָרִיב בֵּין חַיָּה לְחַיָּה</p>
</blockquote>

<blockquote>
<p>בֵּין עוֹף לְעוֹף וּבֵין דָּג לְדָג</p>
</blockquote>

<blockquote>
<p>חָדְלוּ מֵאֲכֹל יֶרֶק וַיִּבְלְעוּ אִישׁ אָחִיו</p>
</blockquote>

<blockquote>
<p>לֹא יָרְאוּ עוֹד אֶת הָאָדָם כְּבַתְּחִלָּה</p>
</blockquote>

<blockquote>
<p>רַק בָּרְחוּ מִפָּנָיו אוֹ יִקְרְצוּן עָיִן</p>
</blockquote>

<blockquote>
<p>וְיִרְאוּ יַבִּיטוּ בוֹ כְּאוֹיֵב מְבַקֵּשׁ רָעָתָם.</p>

<br />

<p>צָרוֹת אֵלֶּה בַחוּץ רָאָה אָדָם בַּשָּׁפֶל</p>
</blockquote>

<blockquote>
<p>וְרוּחוֹ הַנִּשְׁבָּרָה בְקִרְבּוֹ הֵצִיקָה לוֹ כִפְלַיִם</p>
</blockquote>

<blockquote>
<p>וּמֵרֹב שִׂיחוֹ וְכַעֲסוֹ הִתְאוֹנֵן אֶל נַפְשׁוֹ:</p>

<br />

<p>&quot;אֲנִי הַגֶּבֶר רָאָה עֳנִי אַחֲרֵי שַׁלְוָה</p>
</blockquote>

<blockquote>
<p>הֲזֹאת אַחֲרִית חֶלְדִּי? זֹאת תֵּבֵל שֶׁיֹּאמְרוּ</p>
</blockquote>

<blockquote>
<p>כְּלִילַת יֹפִי הִיא וְאָדָם צְבִי תִפְאַרְתָּהּ?</p>
</blockquote>

<blockquote>
<p>קְלָלָה הֵבֵאתִי עָלַי קְלָלָה וְלֹא בְרָכָה</p>
</blockquote>

<blockquote>
<p>כָּל מֹצְאִי יִבְזֵנִי וּמִפְּנֵי אֱלוֹהַּ אֶסָּתֵר</p>
</blockquote>

<blockquote>
<p>אֲשֶׁר לִרְאוֹת פָּנָיו הָיָה כָל יִשְׁעִי וְחֶפְצִי.</p>
</blockquote>

<blockquote>
<p>וַאֲנִי אָמַרְתִּי אֶשָּׂא כָל זֹאת וְאֶסְבֹּל</p>
</blockquote>

<blockquote>
<p>כַּאֲשֶׁר זָרַעְתִּי אֶקְצֹר וּפְרִי מַעֲלָלַי אֹכֵל</p>
</blockquote>

<blockquote>
<p>אֲבָל בְּכָל אֵלֶּה לֹא תַם עֲוֹנִי</p>
</blockquote>

<blockquote>
<p>כִּי קִלְלָתִי תִפְרֶה וְתִרְבֶּה לְדֹר דֹּרִים</p>
</blockquote>

<blockquote>
<p>וְהַקּוֹל הַקֹּרֵא בְאָזְנַי לֵאמֹר פְּרוּ וּרְבוּ</p>
</blockquote>

<blockquote>
<p>יִקְרַע סְגוֹר לִבִּי כַּאֲשֶׁר אֶפְרֶה וְאֶרְבֶּה</p>
</blockquote>

<blockquote>
<p>כֵּן תִּרְבֶּה קִלְלָתִי. כָּל נִין וָנֶכֶד</p>
</blockquote>

<blockquote>
<p>אֲשֶׁר יֵצֵא מִמֵּעַי יִדְרֹש דָּמוֹ מִיָּדִי</p>
</blockquote>

<blockquote>
<p>כִּי אָנֹכִי סַבֹּתִי בְּכָל נֶפֶש בְּנֵי בֵיתִי</p>
</blockquote>

<blockquote>
<p>וִיקַלְלוּ אֹתִי לֵאמֹר אָדָם הָרִאשׁוֹן חָטָא</p>
</blockquote>

<blockquote>
<p>וְנַחְנוּ עֲוֹנוֹתָיו סָבָלְנוּ. אֵיך חָלְפוּ כַּצֵּל</p>
</blockquote>

<blockquote>
<p>כָּל תַּעֲנוּגֵי עֵדֶן וְנֶהְפַּך לְאֵבֶל מְחוֹלִי.</p>
</blockquote>

<blockquote>
<p>הֲשָׁאַלְתִּי יֹצְרִי מֵאִתְּךָ טֶרֶם רֻקַּמְתִּי</p>
</blockquote>

<blockquote>
<p>לְהַתִּיךְ אֶת חָמְרִי לַעֲשׂוֹת גָּלְמִי לְאָדָם?</p>
</blockquote>

<blockquote>
<p>מִי בִקֵּשׁ מִיָּדְךָ לְהוֹצִיאֵנִי מִתַּחְתִּיּוֹת אָרֶץ</p>
</blockquote>

<blockquote>
<p>לְהוֹשִׁיבֵנִי כַּנָּגִיד בַּגָּן! וְאַחֲרֵי אֲשֶׁר יְצַרְתַּנִי</p>
</blockquote>

<blockquote>
<p>וְאֶת פִּי לֹא שָׁאַלְתָּ לָמָּה לֹא תִתְּנֵנִי</p>
</blockquote>

<blockquote>
<p>לְהָשִׁיב לְךָ נִשְׁמָתִי אֲשֶׁר נָפַחְתָּ בְּאַפִּי</p>
</blockquote>

<blockquote>
<p>וְלָשׁוּב אֶל עַפְרִי כִּי עָבַרְתִּי דְבָרֶךָ</p>
</blockquote>

<blockquote>
<p>וְקָטֹנְתִּי מִכָּל הַחֶסֶד אֲשֶׁר עָשִׂיתָ עִמָּדִי?</p>
</blockquote>

<blockquote>
<p>הֲלֹא דַי בָזֶה עֹנֶשׁ כְּפִי חַטָּאתִי</p>
</blockquote>

<blockquote>
<p>וְאַתָּה הֲרֵעֹתָ לִי לְהַכְאִיבֵנִי כְּאֵב נֶצַח</p>
</blockquote>

<blockquote>
<p>וְתִפְקֹד עָלַי עֲוֹנִי לְהִתְעַנּוֹת לְאֵין קֵץ.</p>
</blockquote>

<blockquote>
<p>צַדִּיק אַתָּה אֲדֹנָי אַךְ פְּלִיאָה צִדְקָתְךָ</p>
</blockquote>

<blockquote>
<p>וְגַם אָנֹכִי אֵחַרְתִּי לָרִיב רִיב עָתָּה</p>
</blockquote>

<blockquote>
<p>לוּ קִדַּמְתִּי לֵאמֹר לְיֹצְרִי חֲדַל מִמֶּנִּי</p>
</blockquote>

<blockquote>
<p>גַּם אֶת הַטּוֹב וְאֶת הָרָע לֹא אֲקַבֵּל</p>
</blockquote>

<blockquote>
<p>כִּי עַתָּה אֶצְדַּק כִּי אֶזְעַק חָמָס</p>
</blockquote>

<blockquote>
<p>אַךְ אַחֲרֵי קַבְּלִי אֶת הַטּוֹב בְּחֵפֶץ לֵב</p>
</blockquote>

<blockquote>
<p>מַה־יֶּשׁ־לִי צְדָקָה לִזְעֹק עוֹד אֵלֶיךָ?</p>
</blockquote>

<blockquote>
<p>הֵן אֱמֶת הַדָּבָר כִּי עֻשֵּׂיתִי בַסֵּתֶר</p>
</blockquote>

<blockquote>
<p>מִיַּד אֱלוֹהַּ עֹשָׂי בְּלִי רִשְׁיוֹן פִּי</p>
</blockquote>

<blockquote>
<p>אַךְ אִם יִהְיֶה לִי בֵּן סוֹרֵר וּמוֹרֶה</p>
</blockquote>

<blockquote>
<p>וְאַרְשִׁיעֶנּוּ כְּדֵי רִשְׁעָתוֹ הֲיִזְכֶּה הוּא בְעֵינַי</p>
</blockquote>

<blockquote>
<p>כִּי יַעֲנֵנִי לֵאמֹר &quot;הֵן לֹא שְׁאַלְתִּיךָ</p>
</blockquote>

<blockquote>
<p>לְהָקִים לְךָ זֶרַע מַדּוּעַ הוֹלַדְתָּ אֹתִי?&quot;</p>

<br />

<p>וְאִם הוּא לֹא יִצְדַּק בְּדַבְּרוֹ סָרָה כָזֹאת</p>
</blockquote>

<blockquote>
<p>אֵיךְ אֶצְדַּק אֲנִי לִפְנֵי אֵל מְחֹלְלִי</p>
</blockquote>

<blockquote>
<p>אֲשֶׁר עָשַׂנִי כִּרְצוֹנוֹ וְצִוָּה עָלַי לְעָבְדוֹ</p>
</blockquote>

<blockquote>
<p>הֲלֹא אִם אֵיטִיב יִתֵּן לִי שְׂכָרִי</p>
</blockquote>

<blockquote>
<p>וְאִם לֹא אֵיטִיב תֹאחַז בַּמִּשְׁפָּט יָדוֹ</p>
</blockquote>

<blockquote>
<p>וְלָכֵן אַחַת אָמַרְתִּי מִשְׁפָּטוֹ אֱמֶת וָצֶדֶק</p>
</blockquote>

<blockquote>
<p>כִּי עָפָר אֲנִי וְאֶל עָפָר אָשׁוּב</p>
</blockquote>

<blockquote>
<p>אַךְ לָמָּה יְאַחֵר וְלֹא יַתֵּר יָדוֹ</p>
</blockquote>

<blockquote>
<p>לְבַצְּעֵנִי בַיּוֹם הַזֶּה כַּאֲשֶׁר גָּזַר עָלָי?</p>
</blockquote>

<blockquote>
<p>לָמָּה יַאֲרִיךְ חַיַּי וְעִתִּי תִמְשֵׁךְ בְּעָנְיִי?</p>
</blockquote>

<blockquote>
<p>הַמָּוֶת יִתְגָּר בִּי וּמְצָרֵי שְׁאוֹל יְבַעֲתוּנִי</p>
</blockquote>

<blockquote>
<p>הֲלֹא אָשִׂישׂ לִגְוֹעַ לִהְיוֹת רֶגֶב עָפָר</p>
</blockquote>

<blockquote>
<p>אֶשְׁכַּב בְּחֵיק אַדְמָתִי כְּמוֹ בְחֵיק אִמִּי</p>
</blockquote>

<blockquote>
<p>שָׁם אֶשְׁכְּבָה וְאִישָׁן וּשְׁנָתִי תֶעֱרַב לִי</p>
</blockquote>

<blockquote>
<p>שַׁאֲנָן מִכָּל פַּחַד נוֹרָאוֹת לֹא אֶשְׁמָע</p>
</blockquote>

<blockquote>
<p>כִּי סָר מַר הַמָּוֶת לֹא אִירָע רָע</p>
</blockquote>

<blockquote>
<p>לֹא לְנַפְשִׁי וּבְשָׂרִי וְלֹא לְזַרְעִי אַחֲרָי.</p>
</blockquote>

<blockquote>
<p>אֶפֶס רַעְיוֹן אֶחָד יָעִיק תַּחְתַּי עוֹד</p>
</blockquote>

<blockquote>
<p>אוּלַי הַמָּוֶת בְּמוֹתִי לֹא יְכַלֶּה כָל נַפְשִׁי</p>
</blockquote>

<blockquote>
<p>כִּי אֵין תְּמוּתָה לְנִשְׁמָתִי נִשְׁמַת חַיִּים</p>
</blockquote>

<blockquote>
<p>חֵלֶק אֱלוֹהַּ מִמַּעַל וְשָׁם בְּיַרְכְּתֵי בוֹר</p>
</blockquote>

<blockquote>
<p>אוֹ בְגֵיא צַלְמָוֶת עוֹד עֲוֹנִי יִרְדְּפֵנִי</p>
</blockquote>

<blockquote>
<p>כְּאֵשׁ לֹא תִכְבֵּה וּכְתוֹלַעַת לֹא תָּמוּת.</p>
</blockquote>

<blockquote>
<p>חָזוּת קָשָׁה הוּא! פַּלָּצוּת אֲחָזַתְנִי</p>
</blockquote>

<blockquote>
<p>אֲבָל שָׁוְא חָזִיתִי כִּי מִי אֲשֶׁר חָטָא</p>
</blockquote>

<blockquote>
<p>מוֹת יָמוּת בְּחֶטְאוֹ וּמִי הוּא הַחֹטֵא</p>
</blockquote>

<blockquote>
<p>הֲלֹא נֶפֶשׁ הַחַי לֹא הַגְּוִיָּה לְבַדָּהּ</p>
</blockquote>

<blockquote>
<p>לְזֹאת אֵיפוֹ הַמָּוֶת מִנֶּפֶשׁ עַד בָּשָׂר יִכְלֶּה</p>
</blockquote>

<blockquote>
<p>וּתְהִי זֹאת נֶחָמָתִי לְהַשְׁקִיט אֶת רוּחִי</p>
</blockquote>

<blockquote>
<p>יַעַן לָדַעַת יוֹתֵר אֵין יָדִי מַשֶּׂגֶת.</p>
</blockquote>

<blockquote>
<p>וְאִם אֲדוֹן כֹּל חַי לְעוֹלָם וָעֶד</p>
</blockquote>

<blockquote>
<p>הֲגַם אַפּוֹ לָנֶצַח? אוּלַי כֵן הַדָּבָר</p>
</blockquote>

<blockquote>
<p>אַךְ הָאָדָם בְּאַשְׁמָתוֹ הוֹלֵךְ הוּא לָמוּת</p>
</blockquote>

<blockquote>
<p>הֲיִטּוֹר לוֹ עֶלְיוֹן זַעְמוֹ אֵין קֵץ?</p>
</blockquote>

<blockquote>
<p>הֲיִרְדֹּף אַחֲרֵי הַמֵּת הַבָּא עַד קִצּוֹ?</p>
</blockquote>

<blockquote>
<p>זוּ דֶרֶך חַלָּשׁ לֹא דֶרֶך אֵל גִּבּוֹר.</p>
</blockquote>

<blockquote>
<p>הַהוּא יַחְלִיף חֹק לָשִׂים אֶת בֶּן תְּמוּתָה</p>
</blockquote>

<blockquote>
<p>לְבֶן בְּלִי תְמוּתָה לְמַעַן יָנִיחַ בּוֹ זַעְפּוֹ</p>
</blockquote>

<blockquote>
<p>אֲשֶׁר לֹא יִשְׁקֹט וְלֹא יָנוּחַ לְעוֹלָם?</p>
</blockquote>

<blockquote>
<p>אַךְ אוּלַי הַמָּוֶת אֵינֶנּוּ כַאֲשֶׁר דִּמִּיתִי</p>
</blockquote>

<blockquote>
<p>כִּי לֹא יִמְחַץ כִּמְרַצֵּחַ בְּמַכָּה אַחַת</p>
</blockquote>

<blockquote>
<p>עַד אֶגְוַע וְאֵינֶנִּי רַק הוּא נִצָּב כַּצָּר</p>
</blockquote>

<blockquote>
<p>מַקְדִּיר עָלַי שָׁמַיִם וּמְשַׁבֵּר רוּחִי וְנַפְשִׁי</p>
</blockquote>

<blockquote>
<p>בְּכָל צָרָה וְיָגוֹן וְזֶה הַחִלּוֹ לַעֲשׂוֹת</p>
</blockquote>

<blockquote>
<p>וְלֹא יִרֶף מִמֶּנִּי מֵעַתָּה וְעַד עוֹלָם.</p>
</blockquote>

<blockquote>
<p>אוֹי לִי אֻמְלָל! זֶה פָחַדְתִּי וַיֶּאֱתָיֵנִי</p>
</blockquote>

<blockquote>
<p>הַמָּוֶת דָּבַק בְּעַצְמֹתַי לֹא יִפָּרֵד מִמֶּנִּי</p>
</blockquote>

<blockquote>
<p>גַּם זַרְעִי יִהְיֶה לְקִלְלַת עוֹלָם כָּמוֹנִי.</p>
</blockquote>

<blockquote>
<p>זֹאת נַחֲלַת אָב לְבָנִים יֹצְאֵי יְרֵכוֹ</p>
</blockquote>

<blockquote>
<p>מִי יִתֵּן וְאוּכַל לְבַלַּע לְהַשְׁחִית הַנַּחֲלָה</p>
</blockquote>

<blockquote>
<p>אוֹ לְהַעֲבִירָהּ מִכֶּם בָּנַי לְבַל תִּירְשוּהָ</p>
</blockquote>

<blockquote>
<p>לְמַעַן תִּשְּׂאוּ שְׁמִי לִבְרָכָה וְלֹא לִקְלָלָה.</p>
</blockquote>

<blockquote>
<p>אֵיךְ בָּנִים נְקִיִּם רַבִּים לְאֶלֶף דּוֹר</p>
</blockquote>

<blockquote>
<p>בַּעֲוֹן אֲבִיהֶם יֶאְשָׁמוּ הֲלֹא נְקִיִּם הֵם?</p>
</blockquote>

<blockquote>
<p>אַךְ הֲיֵצֵא נָקִי מִמְּעִי חֹטֵא כָּמוֹנִי?</p>
</blockquote>

<blockquote>
<p>הֲיִוָּלֵד טָהוֹר מִטָּמֵא הֲלֹא כְאָב כְּבֵן?</p>
</blockquote>

<blockquote>
<p>וְאַיֵּה יִמָּצֵא נָקִי וְטָהוֹר לִפְנֵי אֲדֹנָי?</p>
</blockquote>

<blockquote>
<p>וְלָכֵן הוּא הַצַּדִּיק עַל כָּל הַבָּא עָלֵינוּ.</p>
</blockquote>

<blockquote>
<p>רַק בִּלְבָבִי אָשִׂיחָה וְרוּחַ מִבִּינָתִי יַעֲנֵנִי</p>
</blockquote>

<blockquote>
<p>הֵן אֲנִי חָטָאתִי וַאֲנִי לְבַדִּי הִנֵּנִי</p>
</blockquote>

<blockquote>
<p>לָמָּה לֹא אֶשָּׂא גַּם הַזַּעַף לְבַדִּי?</p>
</blockquote>

<blockquote>
<p>אֶפֶס שְׁאֵלָתִי זֹאת לוּ תִנָּתֵן לִי</p>
</blockquote>

<blockquote>
<p>אֵיכָה אֶשָּׂא לְבַדִּי עֲוֹנִי גָדוֹל מִנְּשׂוֹא</p>
</blockquote>

<blockquote>
<p>וְאֶסְבֹּל סֵבֶל פִּשְׁעִי קָשֶׁה מִכֹּחַ הַסַּבָּל?</p>
</blockquote>

<blockquote>
<p>וּמַה־תּוֹשִׁיעֵנִי אֵיפֹה אִשָּׁה הָרָעָה לְנֶגְדִּי</p>
</blockquote>

<blockquote>
<p>כִּי תֵחַד בַּעֲמָלִי וְעָזֹב תַּעֲזֹב עִמִּי?</p>
</blockquote>

<blockquote>
<p>כָּזֹאת לָךְ נַפְשִׁי אָבְדָה כָל תִּקְוָתֵךְ</p>
</blockquote>

<blockquote>
<p>אֵין יֶשַׁע וְעֵזֶר אֵין עֵצָה וְתַחְבּוּלָה</p>
</blockquote>

<blockquote>
<p>וּמִי יִרְפָּא לָךְ כִּי מָרוֹ מָרִית</p>
</blockquote>

<blockquote>
<p>כִּי בַעֲוֹנֵךְ וְשִׁבְרֵךְ אֶל הַשָּׂטָן דָּמִית</p>
</blockquote>

<blockquote>
<p>מֵעַי מֵעַי יֶהֱמוּ לִבִּי בְקִרְבִּי יַכֵּנִי</p>
</blockquote>

<blockquote>
<p>כִּי בְאַוָּתִי נִגְרַשְׁתִּי וְנִדַּחְתִּי מִדֶּחִי לְדֶחִי.&quot;</p>

<br />

<p>כָּזֹאת הִתְאוֹנֵן אָדָם עַל חַטָּאָיו בַּלַּיְלָה</p>
</blockquote>

<blockquote>
<p>לֵיל עָמָל וּזְוָעָה אֹפֶל וְצַלְמָוֶת</p>
</blockquote>

<blockquote>
<p>טֶרֶם חָטָא הָיָה לוֹ הַלַּיְלָה לִמְנוּחָה</p>
</blockquote>

<blockquote>
<p>וְעַתָּה בְרָעַת לִבּוֹ נֶהְפַּךְ לוֹ לִמְחִתָּה</p>
</blockquote>

<blockquote>
<p>וְהוֹסִיף לוֹ בַּלָהוּת כְּדֶרֶך פֹּעֲלֵי אָוֶן</p>
</blockquote>

<blockquote>
<p>וְהוּא שָׁכַב עָרוּם בְּלִי כְּסוּת בַּקָּרָה</p>
</blockquote>

<blockquote>
<p>מְקַלֵּל אֶת יוֹמוֹ וּמְחַכֶּה לַמָּוֶת וְאֵינֶנּוּ</p>
</blockquote>

<blockquote>
<p>וּבְמַר נַפְשׁוֹ יִזְעָק &quot;מַדּוּעַ בֹּשֵשׁ הַמָּוֶת</p>
</blockquote>

<blockquote>
<p>לָמָּה לֹא יָחִישׁ לְהַכּוֹת אֹתִי כְּרָגַע?</p>
</blockquote>

<blockquote>
<p>הָאֱלֹהִים דִּבֶּר לִי כִּי מוֹת אָמוּת</p>
</blockquote>

<blockquote>
<p>וּדְבָרוֹ לֹא יָקוּם וְלֹא יַעֲשֶׂה מִשְׁפָּט?</p>
</blockquote>

<blockquote>
<p>אַךְ הַמָּוֶת אַכְזָר אֵינֶנּוּ קָרוֹב לְקֹרְאָיו</p>
</blockquote>

<blockquote>
<p>וּמִשְׁפָּט לֹא יֵעָשֶׂה לַאֲשֶׁר יִקְרָאֻהוּ בְעִתּוֹ.</p>
</blockquote>

<blockquote>
<p>שִׁמְעוּ הָרִים רִיבִי! גְּבָעוֹת וּבְקָעוֹת קוֹלִי</p>
</blockquote>

<blockquote>
<p>שִׁמְעוּ מַעְיָן וָנָחַל! אֵיך נֶהְפַּךְ שִׁירִי</p>
</blockquote>

<blockquote>
<p>אֲשֶׁר הִסְכַּנְתֵֶּם לִשְׁמֹעַ מִפִּי מִתְּמוֹל שִׁלְשֹׁם!&quot;<a href="#fn:40" id="fnref:40" title="see footnote" class="footnote"><sup>40</sup></a></p>

<br />

<p>וְחַוָּה עֲצוּבַת רוּחַ רָאֲתָה אֶת בַּעֲלָהּ</p>
</blockquote>

<blockquote>
<p>וַתּוֹאֶל לְנַחֵם אֹתוֹ וּלְדַבֵּר עַל לִבּוֹ</p>
</blockquote>

<blockquote>
<p>וְהוּא גָעַר בָּהּ וַיֹאמֶר בָּחֲרִי אָף</p>

<br />

<p>&quot;צְאִי מֵעָלַי תַּנִּין! כִּי כָמוֹךְ כָּמוֹהוּ</p>
</blockquote>

<blockquote>
<p>אִשָּׁה שְׂנוּאָה כֹּזָבֶת! מִי יִתֵּן אֵיפוֹא</p>
</blockquote>

<blockquote>
<p>וְדָמִית אֶל הַנָּחָשׁ גַּם בְּתֹאַר וּמַרְאֶה</p>
</blockquote>

<blockquote>
<p>לְמַעַן יִוָּדַע לַכֹּל כִּי עָרֹם תַּעֲרִימִי</p>
</blockquote>

<blockquote>
<p>וְלֹא תָצוּדִי עוֹד נֶפֶש בְּרֶשֶׁת יָפְיֵךְ.</p>
</blockquote>

<blockquote>
<p>שָׁלֵו הָיִיתִי בִלְעָדָיִךְ וְאַתְּ הָיִית בְּעֹכְרָי</p>
</blockquote>

<blockquote>
<p>גַּאֲוָתֵךְ הִטַּתֵּךְ גָּאוֹן וְהַבְלֵי שָׁוְא</p>
</blockquote>

<blockquote>
<p>מִדְּאָגָה פֶּן יֹאמְרוּן לֹא אֵמוּן בָּךְ</p>
</blockquote>

<blockquote>
<p>לֹא שָׁכְנוּ רַגְלַיִךְ בַּבַּיִת כַּאֲשֶׁר הִזְהַרְתִּיךְ</p>
</blockquote>

<blockquote>
<p>רַק כְּמוֹ סֹרֵרָה הָלַכְתְּ לִקְרַאת נְחָשִׁים</p>
</blockquote>

<blockquote>
<p>לְמַעַן יֵרָאֶה יָפְיֵךְ אַף לְאֲבִי הַשֵׁדִים</p>
</blockquote>

<blockquote>
<p>וְהוּא הִתְעֵךְ לַחֲטֹא וְאַתְּ פִּתִּיתִנִי וָאֶפָּת</p>
</blockquote>

<blockquote>
<p>וַאֲנִי חֲשַׁבְתִּיךְ לְאֵשֵׁת חַיִל מַשְׂכָּלֶת</p>
</blockquote>

<blockquote>
<p>כְּמוֹ חוֹמָה בְצוּרָה אֵין פֶּרֶץ וְיוֹצֵאת</p>
</blockquote>

<blockquote>
<p>כִּי רָאִיתִי לָעֵינַיִם וְלֹא רָאִיתִי לַלֵּבָב</p>
</blockquote>

<blockquote>
<p>אַךְ עַתָּה יָדַעְתִּי מִי אַתְּ רַעְיָתִי</p>
</blockquote>

<blockquote>
<p>יָפָה וְסָרַת טַעַם צֵלָע נְכוֹנָה לְצַלְעִי</p>
</blockquote>

<blockquote>
<p>צֵלָע מְלֵאָה עִקְּשׁוּת מִיּוֹם הִבָּרְאָהּ</p>
</blockquote>

<blockquote>
<p>וְהִיא לֻקְּחָה מִמֶּנִּי לְמַעַן אָסִיר מִקִּרְבִּי</p>
</blockquote>

<blockquote>
<p>עִקְשׁוּת וּפְתַלְתֹּל. אֲהָהּ יוֹצֵר הַכֹּל!</p>
</blockquote>

<blockquote>
<p>הֵן אַתָּה בָרָאתָ כָּל יוֹשְׁבֵי הַמָּרוֹם</p>
</blockquote>

<blockquote>
<p>גְּבָרִים בְּלֹא נָשִׁים לָמָּה עָשִׂיתָ חֲדָשׁוֹת</p>
</blockquote>

<blockquote>
<p>וְיָצַרְתָּ אִשָּׁה בָאָרֶץ? הַאִם יָדְךָ קְצָרָה</p>
</blockquote>

<blockquote>
<p>לְמַלֵּא פְנֵי תֵבֵל בָּנִים זְכָרִים כְּמַלְאָכִים</p>
</blockquote>

<blockquote>
<p>וּלְהַרְבּוֹת זֶרַע הָאָדָם בְּלִי לָדַעַת נְקֵבָה?</p>
</blockquote>

<blockquote>
<p>הִיא הָיְתָה לִי לִמְסֹר מַעַל בַּאֲדֹנָי</p>
</blockquote>

<blockquote>
<p>וּמְצוֹדִים וַחֲרָמִים תִּהְיֶה עוֹד בְּיָמִים יֻצָּרוּ</p>
</blockquote>

<blockquote>
<p>כָּל גֶּבֶר יָרוּץ אַחֲרֶיהָ יְבַקְשֶׁנָּה כַכָּסֶף</p>
</blockquote>

<blockquote>
<p>וְלֹא יִמְצָא אַחַת לִהְיוֹת עֵזֶר לְנַפְשׁוֹ</p>
</blockquote>

<blockquote>
<p>זֶה בְמִשְׁגֶּה יִקָּחֶנָּה לְהָבִיא רָעָה לְבֵיתוֹ</p>
</blockquote>

<blockquote>
<p>וְזֶה יַעֲמֹל לַשָּׁוְא לַחְשֹׁק לִשְׁגּוֹת בְּאַהֲבָתָהּ</p>
</blockquote>

<blockquote>
<p>כִּי תַהְפֻּכֹת בְּלִבָּהּ וְלֹא תִתֵּן לוֹ דֹדֶיהָ</p>
</blockquote>

<blockquote>
<p>אוֹ תַחְשֹׁק בּוֹ וְיֹלְדֶיהָ לֹא יִתְּנוּהָ</p>
</blockquote>

<blockquote>
<p>וְלֹא לוֹ תִהְיֶה כִּי אִם לִשְׁכֵנוֹ הָרָע</p>
</blockquote>

<blockquote>
<p>אִישׁ נִקְלֶה מִמֶּנּוֹ אִישׁ צַר וְאוֹיֵב</p>
</blockquote>

<blockquote>
<p>לִהְיוֹת לְקוֹץ מַכְאִיב וּלְסִלּוֹן מַמְאִיר בְּעֵינָיו.</p>
</blockquote>

<blockquote>
<p>זֹאת אֹרַח הַנָּשִׁים דֶּרֶךְ בְּנוֹת חַוָּה</p>
</blockquote>

<blockquote>
<p>לִפְרֹעַ פְּרָעוֹת בָּעָם לְהַשְׁבִּית שָׁלוֹם מִבָּיִת.&quot;</p>

<br />

<p>הוּא כִלָּה לְדַבֵּר וַיַּהְפֹּךְ פָּנָיו מִמֶּנָּה</p>
</blockquote>

<blockquote>
<p>אַךְ הִיא נָפְלָה וַתַּחֲזֵק בְּרַגְלָיו וַתֵּבְךְּ</p>
</blockquote>

<blockquote>
<p>שְׂעַר רֹאשָׁהּ פָּרוּעַ וְדִמְעָתָהּ עַל לֶחֱיָהּ</p>
</blockquote>

<blockquote>
<p>וַתִּפְצַר בּוֹ מְאֹד וַתִּתְחַנֵּן לֵאמֹר</p>

<br />

<p>&quot;אַל תַּשְׁלִיכֵנִי אָדָם! אַל תֶּרֶף מִמֶּנִּי</p>
</blockquote>

<blockquote>
<p>עֵדִי בַשַּׁחַק כִּי אֲהַבְתִּיךָ בְּכָל מְאֹדִי</p>
</blockquote>

<blockquote>
<p>וְנַפְשְׁךָ יְקָרָה בְעֵינַי וְלֹא בָגַדְתִּי בָגֶד</p>
</blockquote>

<blockquote>
<p>רַק הַצָּרָה הַזֹּאת בִּשְׁגָגָה בָאָה אֵלֵינוּ</p>
</blockquote>

<blockquote>
<p>כִּי בְמִרְמָה נִלְכַדְתִּי. אָנָּא פְּנֵה אֶל אֲמָתְךָ</p>
</blockquote>

<blockquote>
<p>לֹחֶכֶת אֲבַק רַגְלֶיךָ וְאַל תֵּט מִמֶּנִּי</p>
</blockquote>

<blockquote>
<p>כִּי אַתָּה לְבַדְּךָ מָעֻזִּי וּמְנוּסִי בַצָּרָה</p>
</blockquote>

<blockquote>
<p>אִם כַּיּוֹם תַּעַזְבֵנִי אָנָה אֵלְכָה עֲזוּבָה</p>
</blockquote>

<blockquote>
<p>אָנָה אֵתַע יְתוֹמָה אַלְמָנָה אַלְמְנוּת חַיּוּת</p>
</blockquote>

<blockquote>
<p>מִי יֹדֵעַ כַּמָּה אֹרֶךְ חַיֵּינוּ בָאָרֶץ</p>
</blockquote>

<blockquote>
<p>אוּלַי מְעַט רֶגַע לָכֵן נִתְרַצֶּה נָא</p>
</blockquote>

<blockquote>
<p>וְנֵשְׁבָה בְשָׁלוֹם יַחְדָּיו אֶחָד הָיִינוּ בַצָּרָה</p>
</blockquote>

<blockquote>
<p>וּבְלֵב וּפֶה אֶחָד נִשְׂטֹם אֶת הַנָּחָשׁ</p>
</blockquote>

<blockquote>
<p>הוּא שָׂטָן הָאַכְזָר מְקוֹר הַחֵטְא וְהַמָּוֶת</p>
</blockquote>

<blockquote>
<p>וְאֹתִי אַל תִּשְׂטֹם עַל אֲשֶׁר הֲרֵעֹתִי</p>
</blockquote>

<blockquote>
<p>כִּי לָקַחְתִּי כִפְלַיִם בְּכָל חַטַּאת נַפְשִׁי</p>
</blockquote>

<blockquote>
<p>כְּאֵבִי אָנוּשׁ מִכְּאֵבְךָ וְאֻמְלָלָה אֲנִי מִמֶּךָּ</p>
</blockquote>

<blockquote>
<p>נַחְנוּ שָׁגִינוּ פָּשַׁעֲנוּ אַתָּה בַּאֲדֹנָי לְבַדּוֹ</p>
</blockquote>

<blockquote>
<p>וַאֲנִי בַּאֲדֹנָי וָבָךְ. לָכֵן אֵלְכָה אָשׁוּבָה</p>
</blockquote>

<blockquote>
<p>לִפְנֵי כִסֵּא מִשְׁפָּט וְלֹא אֶתֵּן דֳּמִי לוֹ</p>
</blockquote>

<blockquote>
<p>עַד יַעֲבִיר עֲוֹנְךָ וַאֲנִי לְבַדִּי אֶשָּׂאֶנּוּ</p>
</blockquote>

<blockquote>
<p>כִּי אָנֹכִי סַבֹּתִי בְּרָעָה הַמֹצֵאת אֹתְךָ</p>
</blockquote>

<blockquote>
<p>בְּשֶׁלִּי הַסַּעַר הַזֶּה וְעַל רֹאשִׁי יָחוּל.&quot;</p>

<br />

<p>כֵּן דִבְּרָה בִּבְכִי בְּעוֹדָהּ עַל בִּרְכֶּיהָ</p>
</blockquote>

<blockquote>
<p>לֹא עָמְדָה מִכְּרֹעַ וּמְהַפִּיל תְחִנָּה לְפָנָיו</p>
</blockquote>

<blockquote>
<p>עַד נֶהְפַּךְ לִבּוֹ וְאַפּוֹ שָׁב מִמֶּנּוּ</p>
</blockquote>

<blockquote>
<p>כִּי קָצְרָה נַפְשׁוֹ בַּעֲמַל אֵשֶׁת חֵיקוֹ</p>
</blockquote>

<blockquote>
<p>וְלֹא יָכֹל לִרְאוֹת דִּמְעַת הַנָּוָה וְהַמְּעֻנָּגָה</p>
</blockquote>

<blockquote>
<p>וַיִּזְכֹּר אַהֲבַת נְעוּרֶיהָ כֹּל מַחֲמֻדֶּיהָ מִקֶּדֶם</p>
</blockquote>

<blockquote>
<p>וַיָּקֶם אֹתָהּ בְּחֶמְלָתוֹ וּמַעֲנֶה רַךְ לֵאמֹר:</p>

<br />

<p>&quot;נִמְהָרָה! זֶה דַרְכֵּךְ לְבַקֵּשׁ יֶתֶר מִדָּי</p>
</blockquote>

<blockquote>
<p>רַב לָךְ לָשֵׂאת זַעְפּוֹ בַּעֲוֹן נַפְשֵׁךְ</p>
</blockquote>

<blockquote>
<p>וְלָמָה יֶעֱרַב לִבֵּךְ לִסְבֹּל עֲוֹן זוּלָתֵךְ?</p>
</blockquote>

<blockquote>
<p>אִם חֲמַת אַפִּי קָשָׁה עָלַיִךְ מִנְּשׂוֹא</p>
</blockquote>

<blockquote>
<p>אֵיךְ תַּעַמְדִי לִפְנֵי חֲמַת אֱלֹהֵי הַמִּשְׁפָּט?</p>
</blockquote>

<blockquote>
<p>לוּ יֵשׁ בִּתְּפִלָּה לַהְפֹךְ חָק מָרוֹם</p>
</blockquote>

<blockquote>
<p>לֹא חָדַלְתִּי מֵהַפִּיל תְּחִנָּתִי גַם אָנִי</p>
</blockquote>

<blockquote>
<p>לַעֲנֹש אֹתִי לְבַדִּי לָשֵׂאת עֲוֹן שְׁנֵינוּ</p>
</blockquote>

<blockquote>
<p>אֲנִי אֶשָּׂא וְאֶסְבֹּל וְלָךְ תִּהְיֶה סְלִיחָה</p>
</blockquote>

<blockquote>
<p>כִּי אָנֹכִי הָרֹאשׁ וְאַתְּ מִשְׁמֶרֶת עִמָּדִי.</p>
</blockquote>

<blockquote>
<p>אַךְ קוּמִי נָא אַל נָא נִתְקוֹטֵט עוֹד</p>
</blockquote>

<blockquote>
<p>אַל נָא נוֹכִיחַ נֶפֶש אֶת רְעוּתָהּ</p>
</blockquote>

<blockquote>
<p>דַּי לָנוּ לִשְׁמֹעַ תּוֹכֵחָה מִפִּי זָרִים</p>
</blockquote>

<blockquote>
<p>וַאֲנַחְנוּ נְבַקֵּשׁ נַא אַהֲבַת אִישׁ וְאִשְׁתּוֹ</p>
</blockquote>

<blockquote>
<p>לִהְיוֹת לְעֵזֶר לָנוּ לָשֵׂאת חֶלְקֵנוּ בַצָּרָה</p>
</blockquote>

<blockquote>
<p>כִּי מִשְׁפָּט הַמָּוֶת אֲשֶׁר נִגְזַר עָלֵינוּ</p>
</blockquote>

<blockquote>
<p>לֹא יְבוֹאֵנוּ כְּחֶטֶף רַק כְּרָקָב יָבוֹא</p>
</blockquote>

<blockquote>
<p>לְהַרְבּוֹת עָמָל וּמַכְאֹב וְלָתֵת לָנוּ זְמָן</p>
</blockquote>

<blockquote>
<p>לְחַיּוֹת לָנוּ זֶרַע יוֹרְשֵי עֲמָלֵנוּ וּמַכְאֹבֵנוּ.&quot;</p>

<br />

<p>וְחַוָּה מָצְאָה אֹמֶץ וַתֹּסֶף וַתְּדַבֵּר לְפָנָיו</p>
</blockquote>

<blockquote>
<p>&quot;יָדַעְתִּי אָדָם יָדַעְתִּי בַּמֶּה נֶחְשָׁב דְּבָרִי</p>
</blockquote>

<blockquote>
<p>כִּי שְׁגִיאוֹת אִתִּי וּבַעֲצָתִי תָּעִינוּ אָבָדְנוּ</p>
</blockquote>

<blockquote>
<p>אַךְ יַעַן שַׁבְתָּ וַתִּרְצֵנִי בְּרֹב אַהֲבָתְךָ</p>
</blockquote>

<blockquote>
<p>לֹא אֲכַחֵד מִמְּךָ הֶגְיוֹן לִבִּי בַסֵּתֶר</p>
</blockquote>

<blockquote>
<p>וְאָשִׂיחָה בְּמַר נַפְשִׁי אַף כִּי קַלּוֹתִי</p>
</blockquote>

<blockquote>
<p>אוּלַי רָחַש לִבִּי דָּבָר טוֹב הַפַּעַם</p>
</blockquote>

<blockquote>
<p>לָשִׂים קֵץ לְעָמָל וְלִמְצֹא מָזוֹר לְמַכָּה</p>
</blockquote>

<blockquote>
<p>וְאִם הַמָּזוֹר יַכְאִיב הַכְּאֵב יַעֲבֹר כְּרָגַע</p>
</blockquote>

<blockquote>
<p>וְסַמִים מָרִים לְחֵיך יִתְּנוּ מַרְפֵּא לְבָטֶן</p>
</blockquote>

<blockquote>
<p>וְזֹאת הִיא עֲצָתִי כִּי תֵלֵךְ עֲרִירִי</p>
</blockquote>

<blockquote>
<p>וְלֹא תִזְרַע זֶרַע לִהְיוֹת לְשַׁמָּה וּלְאָלָה</p>
</blockquote>

<blockquote>
<p>טוֹב עָקָר וְעֲקָרָה מֵהוֹלִיד בָּנִים לַבֶּהָלָה</p>
</blockquote>

<blockquote>
<p>כִּי מַה־תִּקְוָה וְאַחֲרִית לְיֹצְאֵי מֵעֵינוּ</p>
</blockquote>

<blockquote>
<p>עָמָל יִרְעוּ בַחַיִּים וְהַמָּוֶת יִרְעֵם לָטֶבַח</p>
</blockquote>

<blockquote>
<p>רָעוֹת תִּשְׂבַּע נַפְשָׁם וּמִבְּשָׂרָם יִשְׂבַּע קָבֶר.</p>
</blockquote>

<blockquote>
<p>וְלָכֵן חֲדַל לְךָ חֲדַל מִגֶּשֶׁת אֵלָי</p>
</blockquote>

<blockquote>
<p>יוֹרֵשׁ אֵין לָנוּ וּבְאֵין יוֹרֵשׁ נָמוּתָה</p>
</blockquote>

<blockquote>
<p>אָז יֵבוֹשׁ הַמָּוֶת כִּי זֶבַח גָּדוֹל</p>
</blockquote>

<blockquote>
<p>לֹא יִמְצָא בָאָרֶץ בִּלְתִּי בָּשָׂר שְׁנָיִם.</p>
</blockquote>

<blockquote>
<p>אָכֵן אִם יָרֵאתָ כִּי כָבֵד הַדָּבָר</p>
</blockquote>

<blockquote>
<p>לֹא תוּכַל לִרְאוֹתִי וְלִגְרֹעַ עוֹנַת אֳהָבִים</p>
</blockquote>

<blockquote>
<p>לִהְיוֹת קָרוֹב אֶצְלִי וְלִמְנֹעַ מִשְׁכַּב דֹּדִים</p>
</blockquote>

<blockquote>
<p>כִּי חֳלִי אַהֲבָה חֳלִי רַע הוּא</p>
</blockquote>

<blockquote>
<p>אִם כֵּן אֵיפֹה נִשְׁלַח יָד בְּנַפְשֵׁנוּ</p>
</blockquote>

<blockquote>
<p>וְנָשִׂים קֵץ לַעֲמָלֵנוּ וַעֲמַל זַרְעֵנוּ אַחֲרֵינוּ.</p>
</blockquote>

<blockquote>
<p>כִּי מַה־נָּקֵל לְאַבֵּד נֶפֶשׁ בְּיָדַיִם</p>
</blockquote>

<blockquote>
<p>נִשְׁמַת אַפִּי הֶבֶל אָפִיחַ בָּהּ וְאֵינֶנָּה</p>
</blockquote>

<blockquote>
<p>וּבְכִלָּיוֹן חָרוּץ אֶחָד כָּל הַצָּרוֹת תִּכְלֶינָה.&quot;</p>

<br />

<p>פֹּה כִלְּתָה לְדַבֵּר וְעָמְדָה מִקֹּצֶר רוּחַ</p>
</blockquote>

<blockquote>
<p>חֶבְלֵי מָוֶת אֲפָפוּהָ וּפָנֶיהָ חָוְרוּ מִפָּחַד</p>
</blockquote>

<blockquote>
<p>וְאָדָם הִתְאַזָּר כְּגֶבֶר; לֹא נִפְתָּה לַעֲצָתָהּ</p>
</blockquote>

<blockquote>
<p>עוֹד תִּקְוָתוֹ בוֹ וַיִּתְחַזֵּק וַיֹּאמֶר לָהּ</p>

<br />

<p>&quot;חַוָּה! אֹמֶץ רוּחֵךְ לִמְסֹר אֶת נַפְשֵׁךְ</p>
</blockquote>

<blockquote>
<p>לַעֲזֹב תַּעֲנוּגֵי תֵבֵל יוֹרֶה יִקְרַת נַפְשֵׁךְ</p>
</blockquote>

<blockquote>
<p>כִּי הִיא נִשְׂגָּבָה מֵאֲשֶׁר בְּעֵינַיִךְ נֶחְשָׁבָה</p>
</blockquote>

<blockquote>
<p>אֲבָל הַמֵּבִין יֹאמַר אִם תְּאַבְּדִי נַפְשֵׁךְ</p>
</blockquote>

<blockquote>
<p>לֹא יוֹרֶה יִקְרָתָהּ כִּי אִם לְעֵדוּת</p>
</blockquote>

<blockquote>
<p>כִּי הָיִית זוֹלֵלָה וְאַחֲרֵי הֶבֶל רָדַפְתְּ</p>
</blockquote>

<blockquote>
<p>וְלָכֵן קַצְתְּ בַּחַיִּים כִּי דַרְכֵּךְ סָלָפְתְּ.</p>
</blockquote>

<blockquote>
<p>אוּלַי תְחַכִּי לַמָּוֶת כַּקֵּץ לַעֲמַל הַחַיִּים</p>
</blockquote>

<blockquote>
<p>וּמִפְלָט מִקִּלְלַת אֱלֹהִים; אֲבָל דְּעִי נֶאֱמָנָה</p>
</blockquote>

<blockquote>
<p>כִּי לְנֶגֶד זַעְמוֹ אֵין חָכְמָה וְעֵצָה</p>
</blockquote>

<blockquote>
<p>דְּבַר מִשְׁפָּטוֹ יָקוּם אֵין נִסְתָּר מֵחֲמָתוֹ</p>
</blockquote>

<blockquote>
<p>וְאִם דַּם נַפְשֵׁנוּ נִשְׁפֹּךְ לְהַמְרוֹת עֵינָיו</p>
</blockquote>

<blockquote>
<p>גַּם שָׁם בַּקֶּבֶר יַד הַמִּשְׁפָּט תֹּאחֲזֵנוּ</p>
</blockquote>

<blockquote>
<p>וְנַקֵּה לֹא יְנַקֶּה כִּי יִתֵּן אֹמֶר</p>
</blockquote>

<blockquote>
<p>וְהַמָּוֶת חַי בְקִרְבֵּנוּ גַּם בְּיַרְכְּתֵי שְׁאוֹל.</p>
</blockquote>

<blockquote>
<p>לָכֵן רֶוַח וְהַצָּלָה נְבַקֵּשׁ מִמָּקוֹם אַחֵר</p>
</blockquote>

<blockquote>
<p>הִנֵּה בִדְבַר מִשְׁפָּטֵךְ נִמְצָא חֵלֶק טוֹב</p>
</blockquote>

<blockquote>
<p>כִּי אָמַר &#8220;זַרְעֵךְ יָשׁוּף רֹאשׁ הַנָּחָש&#8221;</p>
</blockquote>

<blockquote>
<p>וְאִם נָחָשׁ זֶה מֵאַחַד הַנְּחָשִׁים בָּאָרֶץ</p>
</blockquote>

<blockquote>
<p>מַה־בֶּצַע כִּי נַהַרְגֵנוּ בְאַחֲרִית הַיָּמִים?</p>
</blockquote>

<blockquote>
<p>וְלָכֵן אֵין זֶה בִּלְתִּי הַשָּׂטָן אוֹיְבֵנוּ</p>
</blockquote>

<blockquote>
<p>אֲשֶׁר הִתְעָה אֹתָנוּ עַל יַד הַנָּחָש</p>
</blockquote>

<blockquote>
<p>וְלַעֲשׂוֹת נְקָמָה בוֹ הֲלֹא דָבָר הוּא</p>
</blockquote>

<blockquote>
<p>וְאִם נְקַצֵּר חַיֵּינוּ אוֹ נָמוּת עֲרִירִים</p>
</blockquote>

<blockquote>
<p>מִי יִנְקֹם לָנוּ נָקָם מֵרֹאשׁ הַצָּר</p>
</blockquote>

<blockquote>
<p>הֲלֹא הוּא יִמָּלֵט וְנַחְנוּ נִהְיֶה חַטָּאִים</p>
</blockquote>

<blockquote>
<p>לָכֵן רַב לָךְ אַל תוֹסִיפִי דַבֵּר אֵלַי</p>
</blockquote>

<blockquote>
<p>מִדִּבְרֵי שׁוֹד וָרֶצַח אוֹ מֵעֹצֶר רָחַם</p>
</blockquote>

<blockquote>
<p>אֹרַח זָר וְתוֹעֲבַת אֲדֹנָי גַּם שְׁנֵיהֶם.</p>
</blockquote>

<blockquote>
<p>אֲבָל שִׁיתִי לִבֵּךְ לְחַסְדּוֹ כִּי רָב</p>
</blockquote>

<blockquote>
<p>כִּי גַם בְּשָׁפְטוֹ לֹא בָא בְרֹגֶז וָכַעַס</p>
</blockquote>

<blockquote>
<p>לִשְׁפֹּךְ בּוּז וְקָלוֹן וּלְכַלּוֹת אוֹתָנוּ כְרָגַע</p>
</blockquote>

<blockquote>
<p>כִּי זָכַר חַסְדּוֹ וְרַחֲמָיו לֹא כָלוּ בַדִּין</p>
</blockquote>

<blockquote>
<p>רַק עִצָּבוֹן לְבַד הֵטִיל עָלַיִךְ בְּהֵרָיוֹן</p>
</blockquote>

<blockquote>
<p>וְאַחֲרֵי חֶבְלֵי לֵידָה אַתְּ חֹבֶקֶת בֵּן.</p>
</blockquote>

<blockquote>
<p>וּמִמֶּנִּי הֵשִׁיב יָדוֹ כִּמְעַט נָגְעָה בִי</p>
</blockquote>

<blockquote>
<p>וְכִלָּה כָּל חֲמָתוֹ בָּאֲדָמָה אֲשֶׁר אֵרְרָהּ</p>
</blockquote>

<blockquote>
<p>וַיִּגְזֹר עָלַי לֶאֱכֹל בְּזֵעַת אַפַּי לַחְמִי</p>
</blockquote>

<blockquote>
<p>אַךְ יְגִיעַ כַּפַּי לִבְרָכָה וְלֹא לִקְלָלָה</p>
</blockquote>

<blockquote>
<p>כִּי טוֹבָה עֲבוֹדָה מֵאֲכֹל לֶחֶם עַצְלוּת</p>
</blockquote>

<blockquote>
<p>גַּם דָּאַג לָנוּ מִפְּנֵי חֹרֶב וָקָרַח</p>
</blockquote>

<blockquote>
<p>וַיַּלְבֵּשׁ אֹתָנוּ בֶגֶד אֲשֶׁר הֵכִין בְּיָדָיו</p>
</blockquote>

<blockquote>
<p>כִּי גָדְלָה חֶמְלָתוֹ טֶרֶם קָרָאנוּ אֵלָיו</p>
</blockquote>

<blockquote>
<p>וְנִכְמְרוּ רַחֲמָיו בַּדִּין; אַף כִּי יָחוּס</p>
</blockquote>

<blockquote>
<p>וְיִתֵּן לָנוּ חֲנִינָה כִּי נִתְחַנֵּן אֵלָיו</p>
</blockquote>

<blockquote>
<p>לְמַלֵּא מַחְסֹרֵנוּ לְעִתּוֹת בַּצָּרָה</p>
</blockquote>

<blockquote>
<p>מָגֵן מִבָּרָד וְשֶׁלֶג וּמִסְתּוֹר מִזֶּרֶם וּמָטָר.</p>
</blockquote>

<blockquote>
<p>כִּי הֲלֹא תִרְאִי פְּנֵי הַשָּׁמַיִם יִתְקַדָּרוּ</p>
</blockquote>

<blockquote>
<p>עֲצֵי הַיַּעַר יָנוּעוּ הָרוּחַ הוֹלֵךְ וְחָזֵק</p>
</blockquote>

<blockquote>
<p>וְדֶלֶף טֹרֵד מִסָּבִיב בְּכָל הָהָר הַזֶּה</p>
</blockquote>

<blockquote>
<p>כָּל אֵלֶּה בָּאִים לְהַזְכִּיר אֶת עֲוֹנֵנוּ</p>
</blockquote>

<blockquote>
<p>וּלְהַגִּיד כִּי עָלֵינוּ לְבַקֵּשׁ מַחֲסֶה וּמִפְלָט</p>
</blockquote>

<blockquote>
<p>אוֹ בְגָדִים חַמִּים פֶּן יֹאכְלֵנוּ הַקֹּר</p>
</blockquote>

<blockquote>
<p>אוֹ הַקֶּרַח בַּלַּיְלָה אַחֲרֵי בוֹא הַשָּׁמֶשׁ.</p>
</blockquote>

<blockquote>
<p>לְזֹאת קִוְתָה נַפְשִׁי כִּי יוֹרֵנוּ דַעַת</p>
</blockquote>

<blockquote>
<p>אֵיךְ לַעֲשׂוֹת בַּמְּלָאכָה לִבְנוֹת בֵּית זְבוּל</p>
</blockquote>

<blockquote>
<p>אֲשֶׁר בּוֹ יֵאָצֵר חֹם קַוֵּי הַשֶּׁמֶשׁ</p>
</blockquote>

<blockquote>
<p>וְחַם לָנוּ בַּלַּיְלָה אוֹ יְאַלְּפֵנוּ חָכְמָה</p>
</blockquote>

<blockquote>
<p>אֵיך לְהוֹצִיא אֵש מֵעֵצִים אוֹ מֵאֲבָנִים</p>
</blockquote>

<blockquote>
<p>אֶבֶן בְּאֶבֶן יָחַד כִּפְעוּלַת שְׁנֵי עֲנָנִים</p>
</blockquote>

<blockquote>
<p>רָצִים וְנִדָּפִים בָּרוּחַ וּמֵהֶם יוֹצֵא בָרָק</p>
</blockquote>

<blockquote>
<p>יִבְעַר אֵשׁ בְּיַּעַר וִילַהֵט אַרְזֵי לְבָנוֹן.</p>
</blockquote>

<blockquote>
<p>כִּי אִם נַצְלִיחַ לִשְׁמֹר מְדוּרַת אֵשׁ</p>
</blockquote>

<blockquote>
<p>נָגִילָה נִשְׂמְחָה לֵאמֹר חַמּוֹתִי רָאִיתִי אוּר</p>
</blockquote>

<blockquote>
<p>כָּזֹאת וְכָזֹאת יְמַלֵּא כָּל מַחֲסֹר לְמִחְיָתֵנוּ</p>
</blockquote>

<blockquote>
<p>וְכָל חֶפְצֵנוּ יַעְשֶׂה בְּכָל קָרְאֵנוּ אֵלָיו</p>
</blockquote>

<blockquote>
<p>כִּי יֵעָתֵר לָנוּ וְעוֹד נִשְׂבַּע מִטּוּבוֹ</p>
</blockquote>

<blockquote>
<p>וּמִנַּחַל עֲדָנָיו נִרְוֶה כָּל יְמֵי חַיֵּינוּ</p>
</blockquote>

<blockquote>
<p>עַד נִמְצָא מָנוּחַ בְּחֵיק אֲדָמָה אִמָּנוּ</p>
</blockquote>

<blockquote>
<p>כִּי מִמֶּנָּה לֻקָּחְנוּ וְאֶל חֵיקָהּ נָשׁוּב.</p>
</blockquote>

<blockquote>
<p>וְעַתָּה הֲלֹא נֵיטִיב לָלֶכֶת לִמְקוֹם הַמִּשְׁפָּט</p>
</blockquote>

<blockquote>
<p>שָׁם נִשְׁתַּחֲוֶה לַאֲדֹנָי לֵאמֹר כִּי חָטָאנוּ</p>
</blockquote>

<blockquote>
<p>וּנְחַלֶּה אֶת פָּנָיו כִּי יִשָּׂא לְפִשְׁעֵנוּ</p>
</blockquote>

<blockquote>
<p>מִמְּקוֹר דִּמְעָה עֵינֵינוּ יֵרְדוּ פַלְגֵי מָיִם</p>
</blockquote>

<blockquote>
<p>וּבְכִי וַאֲנָקָה נַשְׁמִיעַ נֹכַח שַׁעַר הַשָּׁמָיִם</p>
</blockquote>

<blockquote>
<p>לְבַעֲבוּר יֵרֶא אֱלֹהִים כִּי נִחַמְנוּ שַׁבְנוּ</p>
</blockquote>

<blockquote>
<p>וְכִי נִכְנַע לִבֵּנוּ וְרוּחֵנוּ נִשְׁבָּרָה.</p>
</blockquote>

<blockquote>
<p>וְהוּא יָשׁוּב וְנִחַם יִפֶן וְיֹאמַר סָלַחְתִּי</p>
</blockquote>

<blockquote>
<p>כִּי אַף בְּגַעֲרָתוֹ חֶסֶד מֵעֵינָיו נִשְׁקָף</p>
</blockquote>

<blockquote>
<p>קוֹל שְׂפָתָיו חֵן וְאוֹר פָּנָיו רַחֲמִים.&quot;</p>

<br />

<p>כָּזֹאת דִּבֶּר אָדָם בְּתִתּוֹ לִבּוֹ לִתְשׁוּבָה</p>
</blockquote>

<blockquote>
<p>וְאַף חַוָּה שָׁמְעָה וְנֶהְפַּךְ לִבָּהּ בְקִרְבָּהּ</p>
</blockquote>

<blockquote>
<p>וַיֵּלְכוּ לִמְקוֹם הַמִּשְׁפָּט וַיִּשְׁתַּחֲווּ שָׁם לַאֲדֹנָי</p>
</blockquote>

<blockquote>
<p>וַיְחַלּוּ אֶת פָּנָיו לִסְלֹחַ לָהֶם חַטָּאתָם</p>
</blockquote>

<blockquote>
<p>מִמְּקוֹר דִּמְעָה עֵינֵיהֶם יָרְדוּ פַלְגֵי מָיִם</p>
</blockquote>

<blockquote>
<p>וּבְכִי וַאֲנָקָה הִשְׁמִיעוּ נֹכַח שַׁעַר הַשָּׁמַיִם</p>
</blockquote>

<blockquote>
<p>לְבַעֲבוּר יֵרֶא אֱלֹהִים כִּי נִחֲמוּ שָׁבוּ</p>
</blockquote>

<blockquote>
<p>וְכִי נִכְנַע לִבָּם וְרוּחָם נִשְׁבָּרָה.</p>

<br />
</blockquote>

<blockquote>
<p><strong>תם ספר עשירי</strong></p>

<br />
</blockquote>

<h2 id="סֵפֶרעַשְׁתֵּיעָשָׂר">סֵפֶר עַשְׁתֵּי עָשָׂר</h2>

<blockquote>
<p>בַּעֲנָוָה וּבשֶׁת פָּנִים הִתְוַדּוּ אָדָם וְחַוָּה</p>
</blockquote>

<blockquote>
<p>וְהִתְחַנְּנוּ בְּלֶב־שָׁלֵם לִפְנֵי שֹׁמֵעַ תְּפִלָּה;</p>
</blockquote>

<blockquote>
<p>כִּי נִשְׁפַּךְ עֲלֵיהֶם רוּחַ חֵן וְתַחֲנוּנִים</p>
</blockquote>

<blockquote>
<p>לֵב אֶבֶן הָיָה לְלֵב בָּשָׂר בְּקִרְבָּם</p>
</blockquote>

<blockquote>
<p>וַאֲנָחוֹת עֲמֻקּוֹת מִמַלֵּל עָלוּ עַד מָרוֹם</p>
</blockquote>

<blockquote>
<p>אֲשֶׁר בָּרוּר מִלֵּלוּ מִכָּל שָׂפָה וְלָשׁוֹן.</p>
</blockquote>

<blockquote>
<p>אוּלָם דְּבַר שְׁאֵלָתָם לֹא דָבָר רֵיק הוּא</p>
</blockquote>

<blockquote>
<p>כִּי כַאֲשֶׁר יֵאָמֵר בְּדִבְרֵי מְשַׁל הַקַּדְמֹנִי</p>
</blockquote>

<blockquote>
<p>דֶּקַלְיוֹן וּפִירְרָה אִשְׁתּוֹ<a href="#fn:41" id="fnref:41" title="see footnote" class="footnote"><sup>41</sup></a> הִפִּילוּ תְחִנָּתָם</p>
</blockquote>

<blockquote>
<p>לִפְנֵי אֱלֹהֵי הַמִּשְׁפָּט לְהַצִּילָם מִדֹּר הַמַּבּוּל</p>
</blockquote>

<blockquote>
<p>לְמַעַן יְחַיּוּ זֶרַע כִּי גָמַר אָדָם</p>
</blockquote>

<blockquote>
<p>כֵּן שְׁנַיִם הַקְּדוּמִים אָבוֹת לְכָל חָי</p>
</blockquote>

<blockquote>
<p>הֵכִינוּ תְפִלָּתָם לֹא בַעֲבוּרָם לְבַד</p>
</blockquote>

<blockquote>
<p>כִּי אִם הִפְגִּיעוּ בְּעַד דֹּרוֹת יִוָּלֵדוּ.</p>
</blockquote>

<blockquote>
<p>וְשַוְעָתָם עָלְתָה שָׁמַיְמָה לִפְנֵי מִזְבַּח הַזָּהָב</p>
</blockquote>

<blockquote>
<p>אֲשֶׁר שָׁם עֹמֵד הַכֹּהֵן לְאֵל עֶלְיוֹן</p>

<p>הוּא בֶן הָאֱלֹהִים<a href="#fn:42" id="fnref:42" title="see footnote" class="footnote"><sup>42</sup></a> וְהַמַּחְתָּה בְּיָדוֹ</p>
</blockquote>

<blockquote>
<p>כְּמַקְטִיר לִפְנֵי הַכִּסֵּא. וְהוּא הִפְגִּיע כָּזֹאת:</p>

<br />

<p>&quot;אָנָּא אָבִי! רְאֵה רֵאשִׁית תְּבוּאַת הָאָדָם</p>
</blockquote>

<blockquote>
<p>אֲשֶׁר אַתָּה זָרַעְתָּ בְּלִבּוֹ לְפִי חָסֶד</p>
</blockquote>

<blockquote>
<p>רְאֵה תְפִלָּתוֹ וְדִמְעָתוֹ בְּלוּלָה פֹה בַלְּבוֹנָה</p>
</blockquote>

<blockquote>
<p>אֲשֶׁר אֲנִי מַקְטִיר בְּמַחְתַּת זָהָב לְפָנֶיךָ.</p>
</blockquote>

<blockquote>
<p>הִנֵּה בִכּוּרָה זֹאת אֲשֶׁר נָטְעָה יְמִינְךָ</p>
</blockquote>

<blockquote>
<p>בְּלֵב־אָדָם הַנִּדְכֶּה תַּעֲלֶה לְרֵיחַ נִחֹחַ</p>
</blockquote>

<blockquote>
<p>מִכָּל פְּרִי עֵדֶן אֲשֶׁר הִקְרִיב לְמִנְחָה</p>
</blockquote>

<blockquote>
<p>טֶרֶם עָזַב תֻּמָּתוֹ. לָכֵן הַטֵּה אָזְנֶךָ</p>
</blockquote>

<blockquote>
<p>וּשְׁמַע לְקוֹל תַּחֲנוּנָיו לְשַׁוְעָתוֹ הַקְשִׁיבָה</p>
</blockquote>

<blockquote>
<p>כִּי רַבּוֹת אַנְחוֹתָיו וְאֵין מִלָּה בִלְשׁוֹנוֹ</p>
</blockquote>

<blockquote>
<p>וַאֲנִי פֶּה לְאִלֵּם מֵלִיץ לַדַּל הִנֵּנִי</p>
</blockquote>

<blockquote>
<p>כִּי אֲנִי פְדִיתִיו לִי מִשְׁפַּט הַגְּאֻלָּה</p>
</blockquote>

<blockquote>
<p>נַפְשִׁי אֶתֵּן כָּפְרוֹ וּמַעֲשָׂיו מִיָּדִי תְבַקֵּשׁ</p>
</blockquote>

<blockquote>
<p>בִּי אֲדֹנָי הֶעָוֹן וְצִדְקָתִי לוֹ לִצְדָקָה</p>
</blockquote>

<blockquote>
<p>נַפְשְׁךָ רָצְתָה בִי רְצֵה נָא גַּם אֹתוֹ</p>
</blockquote>

<blockquote>
<p>הַבֵּט פְּנֵי מְשִׁיחֲךָ וְאָדָם יִחְיֶה לְפָנֶיךָ</p>
</blockquote>

<blockquote>
<p>מַלֵּא מִסְפַּר יָמָיו יָמָיו מְעַטִּים וְרָעִים</p>
</blockquote>

<blockquote>
<p>כִּי מִשְׁפַּט מָוֶת אַתָּה כֵן חָרַצְתָּ</p>
</blockquote>

<blockquote>
<p>לֹא בָאתִי לְהַעֲבִיר כִּי אִם לְהֵיטִיב אַחֲרִיתוֹ</p>
</blockquote>

<blockquote>
<p>לְעֵת הַגְּאוּלִים אִתִּי יָקוּמוּ לְחַיֵּי עוֹלָם</p>
</blockquote>

<blockquote>
<p>וְהָיוּ לְאֶחָד עִמָּדִי כַּאֲשֶׁר אֲנִי וְאַתָּה אֶחָד.&quot;</p>

<br />

<p>וְהָאָב מִמְּכוֹן שִׁבְתּוֹ עָנָהוּ פָנִים בְּפָנִים</p>
</blockquote>

<blockquote>
<p>&quot;שָׁמַעְתִּי אֶת תְּפִלָּתֶךָ וּשְׁאֵלָתְךָ בְּעַד אָדָם</p>
</blockquote>

<blockquote>
<p>תִּנָּתֵן לְךָ בְּנִי כִּי שָׁאַלְתָּ כַּמִּשְׁפָּט.</p>
</blockquote>

<blockquote>
<p>אַךְ בְּגַן עֵדֶן לֹא יוּכַל שֶׁבֶת עוֹד</p>
</blockquote>

<blockquote>
<p>כִּי הַמָּקוֹם שָׁם אַדְמַת קֹדֶשׁ הוּא</p>
</blockquote>

<blockquote>
<p>אֵין תֶּבֶל וְכִלְאַיִם אֵין יְסוֹד מָשְׁחָת</p>
</blockquote>

<blockquote>
<p>וּלְפִי חֻקּוֹ יְקִיאֶנּוּ אַחֲרֵי אֲשֶׁר נִטְמָא</p>
</blockquote>

<blockquote>
<p>וְיַשְׁלִיכֵהוּ לְאֶרֶץ אֲחֶרֶת אֶרֶץ קוֹץ וְדַרְדַּר</p>
</blockquote>

<blockquote>
<p>אֶרֶץ נִשְׁחָתָה כְּלִבּוֹ אֶרֶץ אֹכֶלֶת ישְׁבֶיהָ</p>
</blockquote>

<blockquote>
<p>וְשָׁם יִגְוַע בְּעִתּוֹ וְיֵאָסֵף אֶל עַפְרוֹ</p>
</blockquote>

<blockquote>
<p>כִּי חַיֵּי עוֹלָם נָטַעְתִּי בוֹ בְּהִבָּרְאוֹ</p>
</blockquote>

<blockquote>
<p>וְחַיֵּי אשֶׁר בְּנַפְשׁוֹ וּבְאִוַּלְתּוֹ אָבַד אָשְׁרוֹ</p>
</blockquote>

<blockquote>
<p>וּמַתְּנַת חַיֵּי עוֹלָם הָיְתָה לוֹ לְרָעָה</p>
</blockquote>

<blockquote>
<p>כִּי יָקוּץ בְּחַיָּיו מִפְּנֵי עָמָל וָכָעַס</p>
</blockquote>

<blockquote>
<p>לָכֵן אָמַרְתִּי לוֹ הַמָּוֶת טוֹב מְאֹד</p>
</blockquote>

<blockquote>
<p>כְּרֹפֵא לְכָל תַּחֲלוּאָיו כִּי בִימֵי חַיָּיו</p>
</blockquote>

<blockquote>
<p>יִבָּחֵן בְּכוּר הָעֹנִי וְיִצָּרֵף כְּכֶסֶף בַּעֲלִיל</p>
</blockquote>

<blockquote>
<p>עַד יֵצֵא מְזֻקָּק בֶּאֱמוּנָתוֹ וּמַעֲשֵׂה יָדָיו</p>
</blockquote>

<blockquote>
<p>וּמֵת מוֹת יְשָׁרִים וְקָם וָחַי לְעוֹלָם</p>
</blockquote>

<blockquote>
<p>בְּעוֹלָם טוֹב וְחָדָשׁ הוּא עוֹלָם הַבָּא.</p>
</blockquote>

<blockquote>
<p>וְעַתָּה קְרָא וְהַקְהֵל אֵת צְבָא הַמָּרוֹם</p>
</blockquote>

<blockquote>
<p>הֵמָּה רָאוּ מִשְׁפָּטִי בְּחֵיל מַלְאֲכֵי רָעִים</p>
</blockquote>

<blockquote>
<p>וְעַתָּה יוֹסִיפוּ לִרְאוֹת מֶה אֲנִי עֹשֶׂה לָאָדָם</p>
</blockquote>

<blockquote>
<p>לְמַעַן יִשְׁמְעוּן וְיִרְאוּן וְלֹא יְזִידוּן עוֹד.&quot;</p>

<br />

<p>הַדָּבָר יָצָא מִפִּיו וְהַבֵּן נָתַן אוֹת</p>
</blockquote>

<blockquote>
<p>אֶל הַצֹּפֶה בַמִּשְׁמָר וַיִּתְקַע בְּשׁוֹפָר גָּדוֹל</p>
</blockquote>

<blockquote>
<p>הוּא הַשּׁוֹפָר אֲשֶׁר קוֹלוֹ נִשְׁמַע בְּהַר חֹרֵב</p>
</blockquote>

<blockquote>
<p>וְגַם עוֹד יִשָּׁמַע בְּיוֹם מִשְׁפָּט הָאַחֲרוֹן.</p>
</blockquote>

<blockquote>
<p>וּלְקוֹל תְּרוּעַת הַמַּלְאָךְ נִקְבְּצוּ צְבָא הַמָּרוֹם</p>
</blockquote>

<blockquote>
<p>מֵאַרְבַּע רוּחוֹת הַשָּׁמַיִם מִכָּל מוֹשְׁבוֹתֵיהֶם</p>
</blockquote>

<blockquote>
<p>וַיֵּאָסְפוּ כְאִישׁ אֶחָד קָהָל רַב לִמְאֹד</p>
</blockquote>

<blockquote>
<p>וְהִנֵּה קוֹל שַׁדַּי מְדַבֵּר אֲלֵיהֶם מִכִּסְאוֹ:</p>

<br />

<p>&quot;בָּנַי! הֵן הָאָדָם הָיָה כְּאַחַד מִמֶּנּוּ</p>
</blockquote>

<blockquote>
<p>לָדַעַת טוֹב וָרָע עֵקֶב אֲשֶׁר אָכַל</p>
</blockquote>

<blockquote>
<p>מִפְּרִי עֵץ הַדַּעַת וְהוּא יֹדֵעַ אֶת הַטּוֹב</p>
</blockquote>

<blockquote>
<p>אֲשֶׁר אָזַל וְאֵינֶנּוּ וְיֹדֵעַ אֶת הָרָע</p>
</blockquote>

<blockquote>
<p>אֲשֶׁר קָנָה לְנַפְשׁוֹ. לוּ הֶחְזִיק בְּתֻמָּתוֹ</p>
</blockquote>

<blockquote>
<p>לֹא יֶחְסַר כָּל טוֹב וְכָל רָע לֹא יֵדָע.</p>
</blockquote>

<blockquote>
<p>אַךְ הוּא מִתְנוֹדֵד וּמַפִּיל תְּחִנָּתוֹ לְפָנַי</p>
</blockquote>

<blockquote>
<p>כִּי רוּחַ תַּחֲנוּנִים אָנֹכִי שָׁפַכְתִּי עָלָיו.</p>
</blockquote>

<blockquote>
<p>וַאֲנִי בֹחֵן כְּלָיוֹת אֶת לִבּוֹ יָדַעְתִּי</p>
</blockquote>

<blockquote>
<p>עָקֹב וְאָנוּשׁ הוּא אִם לֹא אֲשַׂגְּבֵהוּ</p>
</blockquote>

<blockquote>
<p>וְעַתָּה פֶן יִשְׁלַח יָדוֹ וְלָקַח מֵעֵץ הַחַיִּים</p>
</blockquote>

<blockquote>
<p>וְאָכַל וָחַי לְעוֹלָם חַיֵּי צָרָה וְיָגוֹן</p>
</blockquote>

<blockquote>
<p>לָכֵן גָּזַרְתִּי אֹמֶר לְשַׁלְּחֵהוּ מִגַּן עֵדֶן</p>
</blockquote>

<blockquote>
<p>לַעֲבֹד אֶת הָאֲדָמָה אֲשֶׁר לֻקַּח מִשָּׁם.</p>
</blockquote>

<blockquote>
<p>וְאַתָּה מִיכָאֵל צֻוֵּיתָ מַהֵר בְּחַר לָךְ</p>
</blockquote>

<blockquote>
<p>גְּדוּד גִּבּוֹרֵי חַיִל מִן חֵיל הַכְּרוּבִים</p>
</blockquote>

<blockquote>
<p>וּשְׁמֹר אֶת הַדְּרָכִים פֶּן יִפְרֹץ הָאוֹיֵב</p>
</blockquote>

<blockquote>
<p>וְיָבוֹא לַעֲזֹר לְאָדָם אוֹ לָרֶשֶׁת אֲחֻזָּתוֹ.</p>
</blockquote>

<blockquote>
<p>וְאֶת אָדָם וְאִשְׁתּוֹ שְׁנֵי הַפּשְׁעִים הָאֵלֶּה</p>
</blockquote>

<blockquote>
<p>גָּרֵשׁ מִגַּן אֲדֹנָי אַל תָּחוֹס עֵינֶךָ</p>
</blockquote>

<blockquote>
<p>וְכֹה תַגִּיד לָהֶם יַעַן כִּי הִתְגָּאָלוּ</p>
</blockquote>

<blockquote>
<p>אֵין חֵלֶק וְנַחֲלָה לָהֶם וּלְיֹצְאֵי יְרֵכָם</p>
</blockquote>

<blockquote>
<p>בְּכָל הַמָּקוֹם הַזֶּה כִּי אַדְמַת קֹדֶשׁ הוּא.</p>
</blockquote>

<blockquote>
<p>אַךְ אֵימָתָה וָפַחַד אַל תַּפִּיל עָלֵימוֹ</p>
</blockquote>

<blockquote>
<p>לְבַל יִתְעַטְּפוּ בְּעָנְיָם כִּי רָאִיתִי דִמְעָתָם</p>
</blockquote>

<blockquote>
<p>וְכִי צַר לִי בְּצָרַת נַפְשָׁם וְחַטָּאתָם.</p>
</blockquote>

<blockquote>
<p>אִם יִשְׁמְעוּן לְקוֹלְךָ וְלֹא יַמְרוּ פִיךָ</p>
</blockquote>

<blockquote>
<p>שַׁלֵּחַ תְּשַׁלַּח אֹתָם בִּדְבָרִים טוֹבִים נִחֻמִּים</p>
</blockquote>

<blockquote>
<p>הַגֵּד לְאָדָם עֲתִדוֹתָיו כָּל אֲשֶׁר תִּקְרֶאנָה</p>
</blockquote>

<blockquote>
<p>וְגָלִיתָ אֶת אָזְנוֹ כַּאֲשֶׁר אֹמַר אֵלֶיךָ</p>
</blockquote>

<blockquote>
<p>וְשִׁנַּנְתָּ לוֹ אֶת בְּרִיתִי עִם זֶרַע הָאִשָּׁה</p>
</blockquote>

<blockquote>
<p>אַחַר תְּשַׁלַּח אֶת הַנֶּאֱנָחִים לְשָׁלוֹם.</p>
</blockquote>

<blockquote>
<p>וּמִקֶּדֶם לְגַן עֵדֶן דֶּרֶךְ מְבוֹא שְׁעָרָיו</p>
</blockquote>

<blockquote>
<p>הַשְׁכֵּן אֶת הַכְּרוּבִים לִהְיוֹת לְחֵיל מִשְׁמָר</p>
</blockquote>

<blockquote>
<p>וְאֶת לַהַט חֶרֶב הַמִּתְהַפֶּכֶת לְהוֹסִיף אֵימָה</p>
</blockquote>

<blockquote>
<p>לִשְׁמֹר מִפְּנֵי כֹל אֶת דֶּרֶךְ עֵץ הַחַיִּים</p>
</blockquote>

<blockquote>
<p>פֶּן יִהְיֶה גַן עֲדָנַי לִמְעָרַת פָּרִצִים</p>
</blockquote>

<blockquote>
<p>לִנְוֵה מַלְאֲכֵי רָעִים אֲשֶׁר עֵצַי יַשְׁחִיתוּן</p>
</blockquote>

<blockquote>
<p>וְאֶת פִּרְיִי יִגְנֹבוּן לְהַדִּיחַ נֶפֶשׁ עוֹד.&quot;</p>

<br />

<p>וּמִיכָאֵל שַׂר הַצָּבָא שָׁמַע וַיֵּרֶד אָרְצָה</p>
</blockquote>

<blockquote>
<p>עִם מַחֲנֵה הַכְּרוּבִים כְּמוֹ לַפִּידִים יַהֲלֹכוּ</p>
</blockquote>

<blockquote>
<p>אַרְבָּעָה פָנִים לְאֶחָד וְגַבּוֹתָם מְלֵאוֹת עֵינַיִם</p>
</blockquote>

<blockquote>
<p>כִּי צֹפִים הֵמָּה אֶל אַרְבַּעַת רִבְעֵיהֶם.</p>
</blockquote>

<blockquote>
<p>בֵּין כֹּה וָכֹה וְעַפְעַפֵּי שַׁחַר נִפְתָּחוּ</p>
</blockquote>

<blockquote>
<p>טַל שָׁמַיִם מֵעָל מַרְוֶה אֶת הָאָרֶץ</p>
</blockquote>

<blockquote>
<p>וְאָדָם עִם חַוָּה הִתְפַּלְּלוּ לִפְנוֹת בֹּקֶר</p>
</blockquote>

<blockquote>
<p>וַיִמְצְאוּ עֹז בְּנַפְשָׁם פֵּתַח תִּקְוָה טוֹבָה</p>
</blockquote>

<blockquote>
<p>כִּי הִתְחַזְּקוּ בַצּוּר הָעֹנֶה בְעֵת צָרָה</p>
</blockquote>

<blockquote>
<p>וְכֹה פָתַח וְאָמַר לְחַוָּה בְּשִׂפְתֵי רָצוֹן</p>

<br />

<p>&quot;חַוָּה נָקֵל לְהָבִין כִּי הָאֱלֹהִים הוּא</p>
</blockquote>

<blockquote>
<p>הַמּוֹרִיד מֵאֲרֻבּוֹת שָׁמַיִם כָּל הַטּוֹב לָנוּ</p>
</blockquote>

<blockquote>
<p>אַךְ פְּלִיאָה מִמֶּנִי מַה־יַּעֲלֶה לַמָּרוֹם</p>
</blockquote>

<blockquote>
<p>מַה־מִיָּדֵינוּ יִקַּח וְדָבָר לֹא יֶחְסָר</p>
</blockquote>

<blockquote>
<p>אִם נִצְדַּק וְנֵיטִיב מַה־נִּפְעַל בּוֹ?</p>
</blockquote>

<blockquote>
<p>אָמְנָם תְּפִלָּה הֶאֱמַנְתִּי לָהּ יֶתֶר שְׂאֵת</p>
</blockquote>

<blockquote>
<p>וְאֶנְקַת אָדָם תַּעֲלֶה לִפְנֵי כִסֵּא רַחֲמִים</p>
</blockquote>

<blockquote>
<p>כִּי מֵעֵת הַחִלֹּתִי לְחַלּוֹת פְּנֵי אֲדֹנָי</p>
</blockquote>

<blockquote>
<p>לִכְרֹעַ עַל בִּרְכַּי וּלְהַגִּיד לְפָנָיו צָרָתִי</p>
</blockquote>

<blockquote>
<p>לְבָבִי יַגִּיד לִי שֶׁשָּׁב אַפּוֹ מִמֶּנִּי</p>
</blockquote>

<blockquote>
<p>כִּי הִטָּה אָזְנוֹ וְנֶעְתַּר לְקוֹל תַּחֲנוּנָי</p>
</blockquote>

<blockquote>
<p>בִּרְצוֹנוֹ נָשָׂא פָנַי וְשָׁלוֹם הֵשִׁיב בַּעֲצָמָי.</p>
</blockquote>

<blockquote>
<p>וְכַיּוֹם זָכֹר אֶזְכֹּר מוֹצָא שְׂפָתָיו לָנוּ</p>
</blockquote>

<blockquote>
<p>כִּי אָמַר זַרְעֵךְ יָשׁוּף רֹאשׁ אוֹיְבֵנוּ</p>
</blockquote>

<blockquote>
<p>אֹמֶר זֶה לְפָנִים לֹא הִשְׂכַּלְתִּי מִפָּחַד</p>
</blockquote>

<blockquote>
<p>וְעַתָּה סָמוּךְ לִבִּי כִּי סָר מַר הַמָּוֶת</p>
</blockquote>

<blockquote>
<p>וְעוֹד נִחְיֶה לְפָנָיו. לְזֹאת אַשְׁרֵיךְ חַוָּה!</p>
</blockquote>

<blockquote>
<p>הֲכִי נִקְרֵאת חַוָּה אֵם לְכָל חָי</p>
</blockquote>

<blockquote>
<p>אָדָם חַי בִּגְלָלֵךְ וְכָל חַי בִּגְלָלוֹ.&quot;</p>

<br />

<p>וְחַוָּה נֶאֶנְחָה וַתָּשֶׁב בְּעֶצֶב וַעֲנָוָה</p>
</blockquote>

<blockquote>
<p>&quot;שֵׁם זֶה לֹא נָאוֶה לְחֹטֵאת כָּמוֹנִי</p>
</blockquote>

<blockquote>
<p>נוֹצַרְתִּי לְאֶבֶן עֶזֶר וּלְאֶבֶן נֶגֶף הָיִיתִי</p>
</blockquote>

<blockquote>
<p>מוּסָר נָכוֹן לִי דְּבַר תּוֹכֵחָה וּגְעָרָה</p>
</blockquote>

<blockquote>
<p>וְלֹא שֵׁם תִּפְאָרָה; אַךְ אֵל שֹׁפְטִי</p>
</blockquote>

<blockquote>
<p>אֱלוֹהַּ סְלִיחוֹת הוּא וַיַּעֲשֵׂנִי לִמְקוֹר חַיִּים</p>
</blockquote>

<blockquote>
<p>אַף כִּי הֵבֵאתִי הַמָּוֶת לְנֶפֶשׁ כָּל חָי.</p>
</blockquote>

<blockquote>
<p>וְגַם אַתָּה בַעֲלִי הִגְדַּלְתָּ חַסְדְּךָ עִמָּדִי</p>
</blockquote>

<blockquote>
<p>וַתִּתֵּן לִי שֵׁם גָּדוֹל וְלֹא כִגְמוּל יָדִי.</p>
</blockquote>

<blockquote>
<p>אַךְ נֵצֵא נָא לַעֲבֹד אֶת הָאֲדָמָה</p>
</blockquote>

<blockquote>
<p>לַעֲמֹל בְּזֵעַת אַפַּיִם אַחֲרֵי לֵיל עָמָל</p>
</blockquote>

<blockquote>
<p>כִּי הַבֹּקֶר אוֹר הַשֶּׁמֶשׁ יָשִׂישׂ בִּמְרוּצָתוֹ</p>
</blockquote>

<blockquote>
<p>וְלֹא יָחוּשׁ לִשְׁנָתֵנוּ כִּי נִגְזְלָה בַלָּיְלָה</p>
</blockquote>

<blockquote>
<p>וַאֲנִי לֹא אֶעֱזָבְךָ לֹא אֵתַע מֵעָלֶיךָ</p>
</blockquote>

<blockquote>
<p>כִּי עִמְּךָ אֶעֱבֹד בְּכָל מְלֶאכֶת הַיּוֹם</p>
</blockquote>

<blockquote>
<p>עַד בּוֹא הָעָרֶב. וְכָל עוֹד נֵשֵׁב פֹּה</p>
</blockquote>

<blockquote>
<p>בְּנַחֲלָה זוּ הַטּוֹבָה וּבָאָרֶץ כִּי נָעֵמָה</p>
</blockquote>

<blockquote>
<p>נִטֶּה שִׁכְמֵנוּ לִסְבֹּל וְלֶחֶם עֲצָבִים יִנְעַם</p>
</blockquote>

<blockquote>
<p>כִּי טוֹב חֶלְקֵנוּ אַף כִּי יָרַדְנוּ פְּלָאִים.&quot;</p>

<br />

<p>כֵּן הִגִּידָה חַוָּה אֶת רְצוֹנָהּ בְּהִכָּנְעָהּ</p>
</blockquote>

<blockquote>
<p>אַךְ אֵין שֹׁמֵעַ וּמַקְשִׁיב לְמַלֵּא רְצוֹנָהּ</p>
</blockquote>

<blockquote>
<p>גַּם מוֹפְתִים נִרְאוּ אָז בַּשָּׁמַיִם וּבָאָרֶץ</p>
</blockquote>

<blockquote>
<p>הַיּוֹם קָדַר פִּתְאֹם כִּמְעַט עָלָה הַשָּׁמֶשׁ</p>
</blockquote>

<blockquote>
<p>נֶשֶׁר יָטוּשׁ בַּשָּׁמַיִם לִטְרֹף תּוֹר וָגוֹזָל</p>
</blockquote>

<blockquote>
<p>וּפְרִיץ חַיּוֹת בַּיַּעַר יָצָא כְגִבּוֹר צַיִּד</p>
</blockquote>

<blockquote>
<p>וַיִּרְדֹּף אַחֲרֵי צְבִי עִם אַיֶּלֶת אֲהָבִים</p>
</blockquote>

<blockquote>
<p>עַד אֲשֶׁר נָסוּ דֶּרֶך הַשַּׁעַר קֵדְמָה.</p>
</blockquote>

<blockquote>
<p>וְאָדָם נָמוֹג לִבּוֹ בִּרְאוֹתוֹ אֵלֶּה וַיֹּאמַר</p>

<br />

<p>&quot;הוֹי חַוָּה! יָרֵאתִי כִּי חֲדָשׁוֹת תִּקְרֶאנָה</p>
</blockquote>

<blockquote>
<p>וְאוֹתוֹת הַשָּׁמַיִם מְסַפְּרִים מַה־יֵּלֶד יוֹם.</p>
</blockquote>

<blockquote>
<p>אַךְ מִי יֹדֵעַ לִפְתֹּר לָנוּ אֶת הָאוֹתוֹת?</p>
</blockquote>

<blockquote>
<p>אוּלַי יָעִידוּ בָנוּ לְבַל נִבְטַח לֵאמֹר</p>
</blockquote>

<blockquote>
<p>נִמְלַטְנוּ מִדִּין מָוֶת יַעַן חָיִינוּ יוֹמָיִם</p>
</blockquote>

<blockquote>
<p>כִּי מִי עָרַב מִי הִבְטִיחַ לָנוּ</p>
</blockquote>

<blockquote>
<p>כַּמָּה יְמֵי חַיֵּינוּ וּמָה חַיֵּינוּ בָאָרֶץ?</p>
</blockquote>

<blockquote>
<p>אוֹ יָעִידוּ בָנוּ כִּי עָפָר אֲנַחְנוּ</p>
</blockquote>

<blockquote>
<p>וְאֶל עָפָר נָשׁוּב לִהְיוֹת אֶפֶס וּבְלִימָה</p>
</blockquote>

<blockquote>
<p>כִּי הִשָּׁנוֹת הַצַּיִד נֶגֶד עֵינֵינוּ פַּעֲמָיִם</p>
</blockquote>

<blockquote>
<p>צֵיד חַיָּה בָאָרֶץ וְעוֹף עַל פְּנֵי הַשָּׁמָיִם</p>
</blockquote>

<blockquote>
<p>הֲמִקְרֶה הוּא לָנוּ? וְלָמָּה יֵהָפֵּךְ הַשֶׁמֶשׁ</p>
</blockquote>

<blockquote>
<p>קַדְרוּת וְחשֶׁךְ מִקָּדִים וּפְנֵי מַעֲרָב יַזְהִירוּ?</p>
</blockquote>

<blockquote>
<p>כִּי אוֹר זוֹרֵחַ כְּלִבְנַת הַסַּפִּיר שָׁמָּה</p>
</blockquote>

<blockquote>
<p>אוֹר בָּהִיר בֶּעָנָן הוֹלֵךְ וְיֹרֵד לִקְרָאתֵנוּ&quot;</p>

<br />

<p>וְהוּא דִבֶּר נְכוֹנָה לֹא שָׁנָה בָּרֹאֶה</p>
</blockquote>

<blockquote>
<p>כִּי בְעֵת הַהִיא חֵיל מַלְאֲכֵי מַעְלָה</p>
</blockquote>

<blockquote>
<p>כְּזֹהַר הַקֶּשֶׁת בֶּעָנָן יָרְדוּ מִתּוֹךְ הָרָקִיעַ</p>
</blockquote>

<blockquote>
<p>וַיַּחֲנוּ בְגַן עֵדֶן עַל רֹאשׁ הַפִּסְגָּה</p>
</blockquote>

<blockquote>
<p>וּמַרְאֵיהֶם הוֹד וְהָדָר לוּלֵא עֵין אָדָם</p>
</blockquote>

<blockquote>
<p>כָּהֲתָה בַיּוֹם הַהוּא מִמֹּרֶךְ לֵב וּמִפָּחַד.</p>
</blockquote>

<blockquote>
<p>וּפְנֵי כָל הַמַּחֲנֶה יֶתֶר עֹז לָהֶם</p>
</blockquote>

<blockquote>
<p>מֵאֲשֶׁר רָאָה יַעֲקֹב חֵיל מַחֲנֵה אֱלֹהִים</p>
</blockquote>

<blockquote>
<p>חֹנִים בְּאָהֳלֵי אַפַּדְנָם בִּשְׂדֵה מַחֲנָיִם</p>
</blockquote>

<blockquote>
<p>אוֹ מֵאֲשֶׁר רָאָה הַנַּעַר הַהוּא בְּדֹתָן</p>
</blockquote>

<blockquote>
<p>סוּסִים וְרֶכֶב אֵשׁ עַל פְּנֵי כָל הָהָר</p>
</blockquote>

<blockquote>
<p>לְהָגֵן עַל אֲדֹנָיו מִפְּנֵי מֶלֶךְ אֲרָם</p>
</blockquote>

<blockquote>
<p>אֲשֶׁר שָׁלַח כִּמְרַצֵּחַ לְקַחְתּוֹ בַסֵּתֶר לַהֲמִיתוֹ.</p>
</blockquote>

<blockquote>
<p>וְשַׂר צְבָא אֲדֹנָי הֶעֱמִיד גְּדוּדָיו לְדִגְלֵיהֶם</p>
</blockquote>

<blockquote>
<p>לִלְכֹּד הַגָּן לְרִשְׁתּוֹ אַחַר הָלַךְ לְבַדּוֹ</p>
</blockquote>

<blockquote>
<p>לְבַקֵּשׁ אַיֵּה הָאָדָם. וּבְטֶרֶם יִקְרַב אֵלָיו</p>
</blockquote>

<blockquote>
<p>רָאָהוּ אָדָם מֵרָחוֹק וַיֹּאמֶר אֶל אִשְׁתּוֹ</p>

<br />

<p>&quot;הוֹחִילִי עַתָּה לַחֲדָשׁוֹת אוּלַי קָרַב קִצֵּנוּ</p>
</blockquote>

<blockquote>
<p>אוֹ נוֹסִיף לִשְׁמֹע דָּת וָדִין הַיּוֹם</p>
</blockquote>

<blockquote>
<p>כִּי עֵינִי תֶחֱזֶה אַחַד מִצְּבָא הַמָּרוֹם</p>
</blockquote>

<blockquote>
<p>יֹרֵד כְּעַמּוּד אֵשׁ מִתּוֹךְ הָעֲרָפֶל בָּהָר</p>
</blockquote>

<blockquote>
<p>וְהַכָּרַת פָּנָיו תַּעֲנֶה כִּי גָדוֹל הוּא וָרָם</p>
</blockquote>

<blockquote>
<p>אֶחָד מִנְּשִׂיאֵי אֵל הַיּשְׁבִים רִאשֹׁנָה בַּמַּלְכוּת</p>
</blockquote>

<blockquote>
<p>לֹא נוֹרָא מַרְאֵהוּ אֵימָתוֹ לֹא תְבַעֲתַנִּי</p>
</blockquote>

<blockquote>
<p>וְאַף לֹא נֶחְמָד לְמָשְׁכֵנִי אַחֲרָיו כִּרְפָאֵל</p>
</blockquote>

<blockquote>
<p>אָכֵן נִכְבָּד הוּא מֵהֲדַר גְּאוֹנוֹ אֶשְׁפָּל</p>
</blockquote>

<blockquote>
<p>צְאִי אַתְּ מִזֶּה וַאֲקַדֵּם פָּנָיו בְּכָבוֹד.&quot;</p>

<br />

<p>עוֹד הוּא מְדַבֵּר וְשַׂר הַמַּלְאָכִים הִקְרִיב</p>
</blockquote>

<blockquote>
<p>הָדוּר בִּלְבוּשׁוֹ וְתָאֳרוֹ כִּדְמוּת פְּנֵי גָבֶר</p>
</blockquote>

<blockquote>
<p>נֹשֵׂא מֵעַל לְמַדָּיו מְעִיל שַׂר הַצָּבָא</p>
</blockquote>

<blockquote>
<p>הוּא לְבוּשׁ תְּכֵלֶת וְרִקְמָה כְּמַרְאֵה הַקֶּשֶׁת</p>
</blockquote>

<blockquote>
<p>כְּעֵין כְּתֹנֶת פַּסִּים אֲשֶׁר יִלְבְּשׁוּ הַמְּלָכִים</p>
</blockquote>

<blockquote>
<p>כּוֹבַע יָצִיץ בְּרֹאשׁוֹ כְּמוֹ אַבְנֵי נֵזֶר</p>
</blockquote>

<blockquote>
<p>וְחֶרֶב מְצֻמֶּדֶת בְּאֵזוֹר מָלֵא כוֹכָבִים</p>
</blockquote>

<blockquote>
<p>הִיא הַחֶרֶב אֲשֶׁר הַשָּׂטָן נִבְעַת מִפָּנֶיהָ</p>
</blockquote>

<blockquote>
<p>וְחֵץ חֲנִיתוֹ בְּיָדוֹ. כִּרְאוֹת אָדָם אֹתוֹ</p>
</blockquote>

<blockquote>
<p>נִגַּשׁ וַיִשְׁתַּחוּ לוֹ וְהוּא לֹא שַׁח לְפָנָיו</p>
</blockquote>

<blockquote>
<p>רַק עָמַד כְּשַׂר לִפְנֵי עֶבֶד וַיֹּאמַר</p>

<br />

<p>&quot;קוּם אָדָם! דְּבַר אֱלֹהִים לִי אֵלֶיךָ</p>
</blockquote>

<blockquote>
<p>כִּי שָׁמַע תְּפִלָּתְךָ וּמִשְׁפַּט הַמָּוֶת בַּעֲוֹנְךָ</p>
</blockquote>

<blockquote>
<p>הֶעֱבִיר לְיָמִים רַבִּים יְמֵי תְשׁוּבָה וּסְלִיחָה</p>
</blockquote>

<blockquote>
<p>בָּם תוּכַל לְהֵיטִיב וּמַעֲשִׂים טוֹבִים רַבִּים</p>
</blockquote>

<blockquote>
<p>יְכַסּוּ פֶּשַׁע אֶחָד אָז אֱלֹהֶיךָ יִרִצֶךָ</p>
</blockquote>

<blockquote>
<p>וְלֹא יִמְצָא מַעְצוֹר לִפְדֹתְךָ מִשִּׁנֵּי הַמָּוֶת</p>
</blockquote>

<blockquote>
<p>כִּי יִגְאַל נַפְשְׁךָ וְחָיִיתָ לְפָנָיו לְעוֹלָם</p>
</blockquote>

<blockquote>
<p>אַךְ בְּגַן עֵדֶן לֹא תוּכַל שֶׁבֶת עוֹד</p>
</blockquote>

<blockquote>
<p>וַאֲנִי בָאתִי לְשַׁלֵּחֲךָ לַעֲבֹד אֶת הָאֲדָמָה</p>
</blockquote>

<blockquote>
<p>אֲשֶׁר לֻקָּחְתָּ מִשָּׁם הַטּוֹבָה לְךָ עָתָּה.&quot;</p>

<br />

<p>פֹּה עָמַד הַמַּלְאָךְ חָדַל לְדַבֵּר עוֹד</p>
</blockquote>

<blockquote>
<p>כִּי אָדָם הִתְחַלְחֵל וַיָּמָת לִבּוֹ בְקִרְבּוֹ</p>
</blockquote>

<blockquote>
<p>גַּם חַוָּה שָׁמְעָה הַדְּבָרִים מֵאַחֲרֵי הַסְּבָךְ</p>
</blockquote>

<blockquote>
<p>וַתִּשָּׂא קוֹלָהּ וַתִּזְעַק זְעָקָה גְּדוֹלָה וּמָרָה:</p>

<br />

<p>&quot;הוֹי אֵיד פִּתְאֹם שֶׁבֶר מַר מִמָּוֶת!</p>
</blockquote>

<blockquote>
<p>אֵיךְ אֶעֱזֹב גַּנִּי וְאֶרְחַק מִמְּקוֹם מוֹלַדְתִּי</p>
</blockquote>

<blockquote>
<p>אֵיךְ אֶעֱזֹב כַּרְמִי מְשַׂמֵּחַ אֱלֹהִים וַאֲנָשִׁים</p>
</blockquote>

<blockquote>
<p>וַאֲנִי אָמַרְתִּי פֹּה בִדְמִי יָמֵינוּ נֵשֵׁבָה</p>
</blockquote>

<blockquote>
<p>וּבְשׁוּבָה וְנַחַת נִוָּשֵׁעָה עַד בּוֹא חֲלִיפָתֵנוּ</p>
</blockquote>

<blockquote>
<p>וְעַתָּה אָבְדָה תוֹחַלְתִּי אֵין תִּקְוָה עוֹד</p>
</blockquote>

<blockquote>
<p>צַר לִי עֲלֵיכֶם פְּרָחִים יְקָרִים נְעִימִים!</p>
</blockquote>

<blockquote>
<p>שַׁחַר קַמְתִּי לִרְאֹתְכֶם וְאֵחַרְתִּי עֲלֵיכֶם בַּנֶּשֶׁף</p>
</blockquote>

<blockquote>
<p>כְּאֵם גִּדַּלְתִּי וְרוֹמַמְתִּי וָאֶתֵּן לָכֶם שֵׁמוֹת.</p>
</blockquote>

<blockquote>
<p>מִי יִפְקֹד אֶתְכֶם לַעֲרֹךְ מִין לְמִינֵהוּ</p>
</blockquote>

<blockquote>
<p>מִי יַשְׁקֶה כָּל צָמֵא מִמְּקוֹר מַיִם חַיִּים?</p>
</blockquote>

<blockquote>
<p>וְאַתְּ סֻכַּת שְׁלוֹמִי אַפִּרְיוֹן חֲתֻנָּתִי!</p>
</blockquote>

<blockquote>
<p>יָפָה עֲשִׂיתִיךְ לְמַרְאֶה לְרֵיחַ בְּשָׂמַיִךְ טוֹבִים</p>
</blockquote>

<blockquote>
<p>אֵיךְ אוּכַל לְעָזְבֵךְ לְהַרְחִיק נְדֹד בַּמִּדְבָּר</p>
</blockquote>

<blockquote>
<p>אֵיךְ נִשְׁאַף רוּחַ עַל אֲדָמָה טְמֵאָה</p>
</blockquote>

<blockquote>
<p>וְתַחַת מַעֲדָנֵּי מַלְאָכִים נֹאכַל שָׁם בְּאֻשִׁים?&quot;</p>

<br />

<p>וְהַמַּלְאָךְ עָנָה אֹתָהּ בְּשִׂפְתֵי רָצוֹן וַיֹּאמַר:</p>
</blockquote>

<blockquote>
<p>&quot;אַל תִּבְכִּי חַוָּה אֶל הִלָּקַח הַנַּחֲלָה</p>
</blockquote>

<blockquote>
<p>אֵין לָךְ צְדָקָה לִזְעֹק כִּי נִלְקָחָה</p>
</blockquote>

<blockquote>
<p>הַרְפִּי מִלָּשִׁית לִבֵּךְ לַדָּבָר לֹא לָךְ</p>
</blockquote>

<blockquote>
<p>לֹא לְבָדָד אַתְּ וְלֹא אִשָּׁה עֲזוּבָה</p>
</blockquote>

<blockquote>
<p>הִנֵּה אִישֵׁךְ הוֹלֵךְ וּבַאֲשֶׁר יֵלֵךְ תֵּלֵכִי</p>
</blockquote>

<blockquote>
<p>כִּי בַאֲשֶׁר הוּא שָׁם אֶרֶץ מוֹלַדְתֵּךְ.&quot;</p>

<br />

<p>וְאָדָם שָׁמַע וַתָּשָׁב רוּחוֹ אֵלָיו וַיֹּאמַר</p>
</blockquote>

<blockquote>
<p>&quot;זֶה חַסְדְּךָ עִמָּנוּ שַׂר צְבָא הַמָּרוֹם</p>
</blockquote>

<blockquote>
<p>לְהַשְׁמִיעַ לָנוּ בְּנַחַת מַלְאֲכוּת אֲדֹנָי הַקָּשָׁה</p>
</blockquote>

<blockquote>
<p>לְבַל יִהְיוּ לָנוּ דְבָרֶיךָ לְמַדְקְרוֹת חֶרֶב</p>
</blockquote>

<blockquote>
<p>וּלְבַל נִגְוַע וְנָמוּת מֵעֹצֶר רָעָה וְיָגוֹן.</p>
</blockquote>

<blockquote>
<p>וְכִמְעַט גַּם עַתָּה נְשָׁמָה לֹא נִשְׁאֲרָה בָנוּ</p>
</blockquote>

<blockquote>
<p>וְלֹא תוּכַל נַפְשֵׁנוּ לְהָכִיל בְּשׂוֹרָה הָרָעָה</p>
</blockquote>

<blockquote>
<p>כִּי מִנָּוֶה שַׁאֲנָן מֵאֶרֶץ חַיִּים נִגְזַרְנוּ</p>
</blockquote>

<blockquote>
<p>לָלֶכֶת גּוֹלָה לְאֶרֶץ לֹא יָדַעְנוּ מִתְּמוֹל</p>
</blockquote>

<blockquote>
<p>אֶרֶץ זָרָה וְנָכְרִיָּה וְאֹתָנוּ לֹא תַכִּיר.</p>
</blockquote>

<blockquote>
<p>לוּ קִוְּתָה נַפְשִׁי כִּי בִתְפִלָּה וְתַחֲנוּנִים</p>
</blockquote>

<blockquote>
<p>יִנָּחֵם אֱלֹהֵי הַמִּשְׁפָּט עַל דְּבַר מִשְׁפָּטוֹ</p>
</blockquote>

<blockquote>
<p>לֹא אִרֶף מִשַּׁוֵּעַ וְלֹא אֶתֵּן דֳּמִי לוֹ</p>
</blockquote>

<blockquote>
<p>אַךְ מִשְׁפַּט פִּיו חֹק וְאֵין לְהָשִׁיב</p>
</blockquote>

<blockquote>
<p>וּתְפִלָּתִי לְחֵיקִי תּשׁוּב כְּנשֵׁב נֶגֶד הָרוּחַ</p>
</blockquote>

<blockquote>
<p>לָכֵן יַעֲשֶׁה לָנוּ כְּכָל הַטּוֹב בְּעֵינָיו.</p>
</blockquote>

<blockquote>
<p>אַךְ אֵלֶּה אֶזְכְּרָה וְעָלָי לִבִּי דַוָּי</p>
</blockquote>

<blockquote>
<p>כִּי אֶעֱבֹר מִזֶּה וּמִפְּנֵי אֱלוֹהַּ אֶסָּתֵר</p>
</blockquote>

<blockquote>
<p>פֹּה בְאַדְמַת קֹדֶשׁ הִסְכַּנְתִּי לֵרָאוֹת פָּנָיו</p>
</blockquote>

<blockquote>
<p>וְהִצַּבְתִּי לִי צִיֻּנִים לְסַפֵּר לְבָנִים יִוָּלֵדוּ</p>
</blockquote>

<blockquote>
<p>כִּי בְהַר זֶה נִגְלוּ אֵלַי הָאֱלֹהִים</p>
</blockquote>

<blockquote>
<p>שָׁם תַּחַת הָעֵץ מַחֲזֵה שַׁדַּי חָזִיתִי</p>
</blockquote>

<blockquote>
<p>פֹּה תַחַת הַתַּפּוּח הוֹד קוֹלוֹ שָׁמַעְתִּי</p>
</blockquote>

<blockquote>
<p>וְעַל בְּאֵר זוּ פֶּה אֶל פֶּה דִבֶּר בִּי.</p>
</blockquote>

<blockquote>
<p>אַף נְדָרִים נָדַרְתִּי לְהָקִים לוֹ מִזְבְּחוֹת</p>
</blockquote>

<blockquote>
<p>לְהָרִים מַצְּבוֹת אֶבֶן מִכָּל אַבְנֵי חֵפֶץ</p>
</blockquote>

<blockquote>
<p>לְהַקְרִיב לוֹ מִנְחָה מִכָּל צִיץ וָפֶרִי</p>
</blockquote>

<blockquote>
<p>וּלְהַסֵּךְ לוֹ נְסָכִים נֵסֶךְ שֶׁמֶן וָיָיִן</p>
</blockquote>

<blockquote>
<p>עִם מוֹר וּלְבֹנָה זִכָּרוֹן לְדוֹר אַחֲרֹן.</p>
</blockquote>

<blockquote>
<p>אַךְ אַיֵּה אֶרְאֶה יְשׁוּעַת פָּנָיו בַּשְּׁפֵלָה</p>
</blockquote>

<blockquote>
<p>אַיֵּה אֶמְצָא עִקְבוֹתָיו מִחוּץ לָאָרֶץ זֹאת?</p>
</blockquote>

<blockquote>
<p>הֵן נַחְבֵּאתִי לִבְרֹח בִּהְיוֹתִי סָר וְזָעֵף</p>
</blockquote>

<blockquote>
<p>אַךְ כַּאֲשֶׁר אָמַר לְהוֹסִיף לִי יָמִים</p>
</blockquote>

<blockquote>
<p>וְלָתֵת לִי בָנִים נִכְסַפְתִּי לִרְאוֹתוֹ עוֹד</p>
</blockquote>

<blockquote>
<p>לִרְאוֹת אֶת אֲחֹרָיו וּלְנַשֵּׁק צִיצִית כְּנָפָיו</p>
</blockquote>

<blockquote>
<p>עִקְבוֹתָיו תְּשַׁחֵר נַפְשִׁי וּמְקוֹם רַגְלָיו אֲכַבֵּד.&quot;</p>

<br />

<p>וּמִיכָאֵל הִבִּיט בּוֹ בְּעַיִן טוֹבָה וַיֹּאמַר</p>
</blockquote>

<blockquote>
<p>&quot;הֲלֹא יָדַעְתָּ אָדָם! לוֹ הַשָּׁמַיִם וּצְבָאָם</p>
</blockquote>

<blockquote>
<p>וְלוֹ הָאָרֶץ וּמְלוֹאָהּ כָּל הַמָּעוֹז הַזֶּה</p>
</blockquote>

<blockquote>
<p>וְכָל הַר וּבִקְעָה יָם יַבָּשָׁה וָרוּחַ</p>
</blockquote>

<blockquote>
<p>כְּבוֹדוֹ מָלֵא תֵבֵל עֵינָיו בְּישְׁבֶיהָ תִּצְפֶּינָה</p>
</blockquote>

<blockquote>
<p>בְּשַׁגָּם לִכְבוֹדוֹ יְצָרָם וּמְחַיֶּה אֶת כֻּלָּם</p>
</blockquote>

<blockquote>
<p>וְכָל הָאָרֶץ נָתַן לְךָ לְכָבְשָׁהּ וְלִמְשֹׁל בָּהּ</p>
</blockquote>

<blockquote>
<p>מַתְּנַת יָדוֹ הִיא מַתָּנָה לֹא קְטַנָּה</p>
</blockquote>

<blockquote>
<p>אַל תֹּאמַר אֵיפֹה בְּעֵדֶן בָּחַר לִשְׁכֹּן</p>
</blockquote>

<blockquote>
<p>וּלְהִתְהַלֵּךְ בַּגָּן לְבַדּוֹ. אוּלַי חָשַׁב מֵרֹאשׁ</p>
</blockquote>

<blockquote>
<p>לַעֲשׂוֹת הַמָּקוֹם הַזֶּה לְעִיר וְאֵם בַּמַּמְלָכָה</p>
</blockquote>

<blockquote>
<p>מִמְכוֹן שִׁבְתְּךָ זֶה כָּל הָעַמִּים יִפָּרֵדוּ</p>
</blockquote>

<blockquote>
<p>וּמֵאַרְבַּע כַּנְפוֹת הָאָרֶץ יָבוֹאוּ לְשַׁחֵר פָּנֶיךָ</p>
</blockquote>

<blockquote>
<p>כְּרֹאשׁ וַאֲבִי הַמִּשְׁפָּחָה כְּצוּר מִמֶּנּוּ חֻצָּבוּ</p>
</blockquote>

<blockquote>
<p>אַךְ חִלַּלְתָּ נַחֲלָתְךָ וְלֹא תוֹתַר עוֹד</p>
</blockquote>

<blockquote>
<p>וְשָּם בַּמִּישׁוֹר תֵּשֵׁב תָּגוּר כְּאַחַד מִבָּנֶיךָ.</p>
</blockquote>

<blockquote>
<p>אָכֵן אֱלֹהֵי הָרִים וֵאלֹהֵי מִישׁוֹר הוּא</p>
</blockquote>

<blockquote>
<p>וְגַם בָּעֵמֶק וָגַיְא יִמָּצֵא כִּי תִדְרְשֶׁנּוּ</p>
</blockquote>

<blockquote>
<p>וּבַאֲשֶׁר אַתָּה הוֹלֵךְ טוּבוֹ וְחַסְדּוֹ יִרְדְּפוּךָ</p>
</blockquote>

<blockquote>
<p>אֶת אוֹתֹתָיו תִּרְאֶה שֶׁאֱלֹהֵי מִקָּרוֹב הוּא</p>
</blockquote>

<blockquote>
<p>פָּנָיו הוֹלְכִים אִתְּךָ וְעִקְבוֹתָיו לֹא תְנַכֵּר.</p>
</blockquote>

<blockquote>
<p>וַאֲנִי הִנְנִי שָׁלוּחַ לְהַרְאֹתְךָ מַה־יִּקְרֶךָ</p>
</blockquote>

<blockquote>
<p>וּמַה־יִּקְרֶה לְזַרְעֲךָ בְּאַחֲרִית הַיָּמִים</p>
</blockquote>

<blockquote>
<p>לְמַעַן יַאֲמִין לִבְּךָ טֶרֶם תֵּצֵא מִזֶּה</p>
</blockquote>

<blockquote>
<p>וְלֹא תִרֶף מֵאֱמוּנָה כֹּל יְמֵי חַיֶּיךָ.</p>
</blockquote>

<blockquote>
<p>וְאַתָּה תִרְאֶה בַּמַּחֲזֶה טוֹב עִם רָע</p>
</blockquote>

<blockquote>
<p>חֶסֶד מִשָּׁמַיִם נִשְׁקָף וְרִשְׁעָה מֵאֶרֶץ תִּצְמָח</p>
</blockquote>

<blockquote>
<p>וְהֲשֵׁבֹתָ אֶל לְבָבֶךָ כִּי טוֹבָה תוֹחֶלֶת</p>
</blockquote>

<blockquote>
<p>לְהוֹחִיל בְּיוֹם רָע לָגִיל בִּרְעָדָה בְּיוֹם טוֹב</p>
</blockquote>

<blockquote>
<p>כִּי רַק בְּזֹאת יִכּוֹן אָדָם חַי בָאָרֶץ</p>
</blockquote>

<blockquote>
<p>לָשֵׂאת חֶלְקוֹ בַּנְּעִימִים אִם יַעֲלֶה וְיִצְלַח</p>
</blockquote>

<blockquote>
<p>וְגַם לָשֵׂאת עֹנִי כְּגֶבֶר לְעִתּוֹת בַּצָּרָה</p>
</blockquote>

<blockquote>
<p>וְכֵן תֵּלֵךְ לָבֶטַח וְעָרְבוּ לְךָ שְׁנוֹתֶיךָ</p>
</blockquote>

<blockquote>
<p>וְלֹא תִירָא מִמָּוֶת כִּי בְשָׁלוֹם תָּמוּת.</p>
</blockquote>

<blockquote>
<p>עֲלֵה שָׁם הָהָרָה אֶל רֹאשׁ הַפִּסְגָּה</p>
</blockquote>

<blockquote>
<p>וְחַוָּה בּוֹכִיָּה נֶאֱנָחָה תָּנוּם וְתִישַׁן פֹּה</p>
</blockquote>

<blockquote>
<p>בְּצֵאתָהּ לְאוֹר הַחַיִּים תַּרְדֵּמָה נָפְלָה עָלֶיךָ</p>
</blockquote>

<blockquote>
<p>וְכַיּוֹם הִיא תִישַׁן וְאַתָּה תֶהֱזֶה בְּהָקִיץ.&quot;</p>

<br />

<p>וְאָדָם עָנָה אֹתוֹ בְּקוֹל תּוֹדָה וַיֹּאמַר</p>
</blockquote>

<blockquote>
<p>&quot;עֲלֵה מוֹרֶה צֶדֶק! וַאֲנִי אֶעֱלֶה בְּעִקְבֹתֶיךָ</p>
</blockquote>

<blockquote>
<p>הִנְנִי בְיַד אֲדֹנָי לֹא אֶמְאַס מוּסָרוֹ</p>
</blockquote>

<blockquote>
<p>הֵן בַּשֵּׁבֶט יוֹכִיחֵנִי וַאֲנִי לוֹ אֲיַחֵל</p>
</blockquote>

<blockquote>
<p>לֹא אֶתְרַפֶּה בַּצָּרָה עַל תְּלָאָה אֶתְגַּבָּר</p>
</blockquote>

<blockquote>
<p>בְּעָנְיִי אֶמְצָא נֹחַם וְעֵקֶב עֲמָלִי מָנוֹחַ.&quot;</p>

<br />

<p>וּבְכֵן עָלוּ שְׁנֵיהֶם בְּמַרְאוֹת אֱלֹהִים</p>
</blockquote>

<blockquote>
<p>אֶל רֹאשׁ הָהָר הַהוּא הַמִּתְנוֹסֵס בְּגַן עֵדֶן</p>
</blockquote>

<blockquote>
<p>הַר גָּבֹהַּ וְתָלוּל מִכָּל גִּבְעוֹת עוֹלָם</p>
</blockquote>

<blockquote>
<p>אֲשֶׁר מִשָּׁם יַשְׁקִיף הַצּוֹפֶה סָבִיב סָבִיב</p>
</blockquote>

<blockquote>
<p>וְיִרְאֶה אֶת הָאָרֶץ כִּמְגִלָּה פְּרוּשָׂה לְעֵינָיו.</p>
</blockquote>

<blockquote>
<p>עֲלֵי הַר כָּזֶה עָמַד בֶּן אָדָם בַּמִּדְבָּר</p>
</blockquote>

<blockquote>
<p>אֲשֶׁר הֱבִיאוֹ הַמְּנַסֶּה בְּעֵצָה וְרוּחַ אֲחֶרֶת</p>
</blockquote>

<blockquote>
<p>בְּיוֹם הַרְאֹתוֹ כְּבוֹד מַמְלְכוֹת הָאָרֶץ.</p>
</blockquote>

<blockquote>
<p>מִשָּׁם נָקֵל הָיָה לַצּוֹפֶה לָשִׂים עֵינוֹ</p>
</blockquote>

<blockquote>
<p>עַל כָּל הַמְּקוֹמוֹת הִתְעַתְּדוּ לְהִבָּנוֹת</p>
</blockquote>

<blockquote>
<p>לִהְיוֹת עִיר מוֹשָׁב אוֹ קִרְיַת מֶלֶךְ רָב</p>
</blockquote>

<blockquote>
<p>מִגְדַּל עֹז וְאַרְמוֹן וְכָל חוֹמָה בְצוּרָה</p>
</blockquote>

<blockquote>
<p>כָּל מְדִינָה חֲדָשָׁה וְכָל מַמְלֶכֶת קְדוּמִים</p>
</blockquote>

<blockquote>
<p>מֵרֵאשִׁית יְמוֹת עוֹלָם עַד שְׁנוֹת דּוֹר וָדוֹר</p>
</blockquote>

<blockquote>
<p>אֵלֶּה מִמִּזְרָח וְנֶגֶב וְאֵלֶּה מִצָּפוֹן וּמִיָּם.</p>
</blockquote>

<blockquote>
<p>אַךְ מִיכָאֵל הֱבִיאוּ לְמַרְאוֹת גְּדֹלוֹת מֵאֵלֶּה</p>
</blockquote>

<blockquote>
<p>וַיְגַל אֶת עֵינָיו לְהַרְאוֹתוֹ חָזוּת הַכֹּל</p>
</blockquote>

<blockquote>
<p>וַיָּסַר עוֹר דַּק אוֹ תְבַלֻּל מֵעֵינָיו</p>
</blockquote>

<blockquote>
<p>כִּי בְיוֹם אָכְלוֹ מִפְּרִי כַחַשׁ הַהוּא</p>
</blockquote>

<blockquote>
<p>דִּמָּה לִהְיוֹת פִּקֵּח וְהוּכָּה בְּעִוָּרוֹן.</p>
</blockquote>

<blockquote>
<p>וְאַחַר הִזָּה עָלָיו הַמַּלְאָךְ שָׁלשׁ פְּעָמִים</p>
</blockquote>

<blockquote>
<p>אֶל בָּבַת עֵינָיו מִמְּקוֹר מַיִם חַיִּים</p>
</blockquote>

<blockquote>
<p>עַד אֲשֶׁר נִבְעַת וְנָפַל כְּנִרְדָּם אָרְצָה</p>
</blockquote>

<blockquote>
<p>וְהַמַּלְאָךְ הֶחֱזִיק בְּיָדוֹ וַיְעִירֵהוּ וַיֹּאמֶר לוֹ</p>

<br />

<p>&quot;פְּקַח עֵינֶיךָ אָדָם! וּרְאֵה פְּרִי חַטָּאתְךָ</p>
</blockquote>

<blockquote>
<p>בְּחֵיק יֹצְאֵי יְרֵכָךְ. בְּעֵץ הַדַּעַת לֹא נָגָעוּ</p>
</blockquote>

<blockquote>
<p>וְעִם נָחָשׁ הֶעָרוּם לֹא הָיוּ בַקּשְׁרִים</p>
</blockquote>

<blockquote>
<p>בְּכָל זֹאת הִשְׁחִיתוּ הֵרֵעוּ מַעַלְלֵיהֶם מִמֶּךָ.&quot;</p>

<br />

<p>וְהוּא פָקַח עֵינָיו וַיַּרְא שְׂדֵי תְרוּמוֹת</p>
</blockquote>

<blockquote>
<p>מָלֵא אֲלֻמִּים וּצְבָתִים וְחֶלְקָה אַחַת מִנֶּגֶד</p>
</blockquote>

<blockquote>
<p>מִרְעֶה וְגִדְרוֹת צֹאן וּבֵין חֶלְקָה לַחֶלְקָה</p>
</blockquote>

<blockquote>
<p>נִצָּב מִזְבַּח אֲדָמָה כְּצִיּוּן עַל הַגְּבוּל</p>
</blockquote>

<blockquote>
<p>וְהִנֵּה קֹצֵר אֶחָד הֵבִיא בְזֵעַת אַפּוֹ</p>
</blockquote>

<blockquote>
<p>מִן הַבָּא בְיָדוֹ שִׁבֳּלִים בְּרִיאוֹת וְטוֹבוֹת</p>
</blockquote>

<blockquote>
<p>וְגַם צְנֻמוֹת וְרַקּוֹת מִנְחָה עַל הַמִּזְבֵּחַ</p>
</blockquote>

<blockquote>
<p>וְאַחֲרָיו רֹעֶה אֶחָד קָטָן וְשָׁפָל בְּעֵינָיו</p>
</blockquote>

<blockquote>
<p>הִקְרִיב גַּם הוּא מִבְּכֹרוֹת צֹאנוֹ וּמֵחֶלְבֵּיהֶן.</p>
</blockquote>

<blockquote>
<p>עָרַךְ אֶת הָעֵצִים וְנָתַן עֲלֵיהֶם לְבֹנָה</p>
</blockquote>

<blockquote>
<p>וְאֶת הַחֵלֶב וְהַכְּלָיוֹת שָׂם עֲלֵיהֶם כַּמִשְׁפָּט</p>
</blockquote>

<blockquote>
<p>וַתִּפֹּל אֵשׁ מִשָּׁמַיִם וַתֹּאכַל אֶת עֵצָיו</p>
</blockquote>

<blockquote>
<p>וְאֶת קָרְבָּנוֹ לְרָצוֹן. אַךְ לְמִנְחַת הַקֹּצֵר</p>
</blockquote>

<blockquote>
<p>שֶׁהִקְרִיב בְּעַיִן רָעָה אֲדֹנָי לֹא שָׁעָה</p>
</blockquote>

<blockquote>
<p>לְזֹאת חָרָה אַפּוֹ בְּאָחִיו הַטּוֹב מִמֶּנּוּ</p>
</blockquote>

<blockquote>
<p>וּמִדֵּי דַבְּרוֹ אִתּוֹ הִשְׁלִיךְ עָלָיו אָבֶן</p>
</blockquote>

<blockquote>
<p>וַיַּכֵּהוּ אֶל הַחֹמֶשׁ וַיִּשְׁפֹּךְ מֵעָיו אָרְצָה</p>
</blockquote>

<blockquote>
<p>וְהוּא מִתְגֹּלֵל בַּדָּם פָּנָיו הִלְבִּינוּ וַיִּגְוָע.</p>
</blockquote>

<blockquote>
<p>וְאָדָם רָאָה וַיִּבָּהֵל וַיִּזְעַק אֶל הַמַּלְאָךְ</p>

<br />

<p>&quot;אֲהָהּ אֲדֹנִי! אִישׁ חָסִיד וְעָנָיו הַזֶּה</p>
</blockquote>

<blockquote>
<p>אֲשֶׁר זָבַח לֵאלֹהִים אָסוֹן קָרָהוּ</p>
</blockquote>

<blockquote>
<p>זוּ עֲבֹדַת אֵל וְזוּ שְׂכַר עֲבֹדָתוֹ?&quot;</p>

<br />

<p>וְהַמַּלְאָךְ גַּם הוּא נִכְמְרוּ רַחֲמָיו וַיַּעַן:</p>
</blockquote>

<blockquote>
<p>&quot;אֵלֶּה שְׁנֵי בָנֶיךָ אֲשֶׁר יֵצְאוּ מִמֵּעֶיךָ</p>
</blockquote>

<blockquote>
<p>הָרָשָׁע מַכֶּה אֶת אָחִיו צַדִּיק מִמֶּנּוּ</p>
</blockquote>

<blockquote>
<p>כִּי הִקְרִיב קָרְבָּנוֹ וְנִרְצָח בְעֵינֵי אֲדֹנָי</p>
</blockquote>

<blockquote>
<p>אַךְ הוּא יֵרֶא וְיִדְרשׁ דַּם הַשָּׁפוּךְ יֻקָּם</p>
</blockquote>

<blockquote>
<p>וְצַדִּיק פְּעֻלָּתוֹ לְפָנָיו שָׂכָר לֶאֱמוּנָתוֹ יֵשׁ</p>
</blockquote>

<blockquote>
<p>אַף כִּי תִרְאֵהוּ מִתְגֹּלֵל בֶּעָפָר וּבַדָּם.&quot;</p>

<br />

<p>וַיַּעַן אָדָם וַיֹּאמַר &quot;אוֹי לִי מֵרֶצַח!</p>
</blockquote>

<blockquote>
<p>אוֹי לִי מֵרֹצֵחַ! אַךְ הַגִּידָה לִי</p>
</blockquote>

<blockquote>
<p>הֲזֶה הוּא הַמָּוֶת? הֲזֶה הוּא הַדֶּרֶךְ</p>
</blockquote>

<blockquote>
<p>אֲשֶׁר אָשׁוּב לְאַדְמָתִי וְזֹאת פְּקֻדַּת כָּל אָדָם?</p>
</blockquote>

<blockquote>
<p>מַה־נּוֹרָא הַמַּרְאֶה כִּמְעַט הַשָּׁבָץ אֲחָזַנִי</p>
</blockquote>

<blockquote>
<p>נוֹרָא וְאָיֹם הוּא וּמִי אֵיפוֹא יְכִילֶנּוּ.&quot;</p>

<br />

<p>וַיַּעַן מִיכָאֵל וַיֹּאמַר &quot;פֹּה רָאִיתָ אָדָם</p>
</blockquote>

<blockquote>
<p>דֶּרֶךְ עֹצֶב אֶחָד מִדַּרְכֵּי מָוֶת הָרַבִּים</p>
</blockquote>

<blockquote>
<p>כִּי שׁוֹנִים כֻּלָּמוֹ וְאֵין חֵפֶץ בְּאַחַד מֵהֶם</p>
</blockquote>

<blockquote>
<p>אַךְ מְבֹא שְׁעָרָיו רַע מִקִּבְרוֹ פְּנִימָה.</p>
</blockquote>

<blockquote>
<p>יֵשׁ מֵתִים בְּיַד הוֹרֵג כַּמַּרְאֶה אֲשֶׁר רָאִיתָ</p>
</blockquote>

<blockquote>
<p>אֵלֶּה בָּאֵשׁ וּבַמַּיִם וְאֵלֶּה חַלְלֵי רָעָב</p>
</blockquote>

<blockquote>
<p>אַךְ רַבִּים חֲלָלִים יַפִּיל לֶחֶם וָיָיִן</p>
</blockquote>

<blockquote>
<p>כִּי לְזוֹלְלִים וְסֹבְאִים נְכוֹנִים חֳלָיִם רָעִים.</p>
</blockquote>

<blockquote>
<p>וּפֹה אַרְאֶךָּ בַּמַּחֲזֶה כָּל חֳלִי וּמַדְוֶה</p>
</blockquote>

<blockquote>
<p>לְמַעַן תֶּחֱזֶה וְתָבִין מַה חֵלֶק וְנַחֲלָה</p>
</blockquote>

<blockquote>
<p>יִרְשׁוּ בָנִים מֵאִמָּם אֲשֶׁר הָיְתָה לְזוֹלֵלָה.&quot;</p>

<br />

<p>וְהִנֵּה בַּיִת אָפֵל נִפְתַּח לְעֵינֵי אָדָם</p>
</blockquote>

<blockquote>
<p>כְּבֵית הֶחָפְשִׁית מָלֵא חוֹלִים מְעֻנִּים וְנִדְכָּאִים</p>
</blockquote>

<blockquote>
<p>סְרוּחִים עַל עַרְשׂוֹתָם בְּמַכְאֹבוֹת עָצְמוּ מִסַּפֵּר</p>
</blockquote>

<blockquote>
<p>שַׁחֶפֶת דַּלֶּקֶת קַדַּחַת שְׂאֵת וְסַפַּחַת</p>
</blockquote>

<blockquote>
<p>עֲפֹלִים רָזוֹן מִגְעֶרֶת וְכָל צָרַעַת מַמְאֶרֶת</p>
</blockquote>

<blockquote>
<p>כָּל שְׁחִין רָע כָּל נֶגַע וּמַחֲלָה</p>
</blockquote>

<blockquote>
<p>חַרְחֻר גָּרָב וְחָרֶס יַלֶּפֶת אוֹ יַבֶּלֶת</p>
</blockquote>

<blockquote>
<p>פֶּצַע מַכָּה טְרִיָּה בֶּטֶן צָבָה וְיֶרֶךְ נֹפֶלֶת</p>
</blockquote>

<blockquote>
<p>מֻכֵּי יָרֵחַ וְשִׁגָּעוֹן וְחַלְלֵי דֶבֶר וּמַגֵּפָה</p>
</blockquote>

<blockquote>
<p>נִכְאֵי יָדַיִם וְרַגְלַיִם וְכָל תַּחֲלֻאֵי מֵעִים.</p>
</blockquote>

<blockquote>
<p>כָּל אֵלֶּה נֶאֱנָחִים אוֹ מַר יִבְכָּיוּן</p>
</blockquote>

<blockquote>
<p>עֲטוּפִים בְּלֹא כֹחַ אוֹ מַשְׁמִיעֵי זְעָקָה</p>
</blockquote>

<blockquote>
<p>אֵלֶּה אֹרְרֵי יוֹמָם וְאֵלֶּה מְחַכִּים לַמָּוֶת</p>
</blockquote>

<blockquote>
<p>זֹאת נֶחָמָתָם בְּעָנְיָם כִּי יִמְצְאוּ קָבֶר.</p>

<br />

<p>וְאָדָם בִּרְאֹתוֹ אֵלֶּה לֹא יָכֹל הִתְאַפֵּק</p>
</blockquote>

<blockquote>
<p>כִּי נִכְמְרוּ רַחֲמָיו וַיֵּבְךְּ וַיְקֹנֵן לֵאמֹר:</p>

<br />

<p>הֲזֹאת מְנַת חֶלְקְכֶם בָּנִים אֻמְלָלִים</p>
</blockquote>

<blockquote>
<p>הֲזֶה גוֹרָל לָכֶם יְלוּדֵי אִשָּׁה בָאָרֶץ!</p>
</blockquote>

<blockquote>
<p>לָמָּה יָצָאנוּ מִבָּטֶן לָמָּה נוֹצַרְנוּ שָׁמָּה?</p>
</blockquote>

<blockquote>
<p>לוּ עָפָר הָיִינוּ כַּאֲשֶׁר הָיִינוּ מִקֶּדֶם</p>
</blockquote>

<blockquote>
<p>אוֹ נֵצֵא וְנִגְוַע נָמוּת וְנִשְׁכַּב בְּשָׁלוֹם.</p>
</blockquote>

<blockquote>
<p>לָמָּה יִתֵּן חַיִּים לִרְאוֹת עָמָל וָעֹנִי</p>
</blockquote>

<blockquote>
<p>גְּוִיָּה לָדַעַת מַכְאֹב וְנֶפֶשׁ לִשְׂבֹּעַ רֹגֶז?</p>
</blockquote>

<blockquote>
<p>אֵיךְ בְּחִירֵי אֵל עֲשׂוּיִם בִּדְמוּתוֹ וְצַלְמוֹ</p>
</blockquote>

<blockquote>
<p>יִבְלוּ כְּעֵץ רִקָּבוֹן יְדֻכְּאוּ כְּטִיט חוּצוֹת?</p>
</blockquote>

<blockquote>
<p>אֵיךְ לֹא יִשָּׂא פְנֵיהֶם כִּפְנֵי אֱלֹהִים</p>
</blockquote>

<blockquote>
<p>וְצַלְמָם צֶלֶם עֶלְיוֹן יִתֵּן לְבִזָּה וּלְחֶרְפָּה?&quot;</p>

<br />

<p>וַיַּעַן מִיכָאֵל וַיֹאמַר &quot;צֶלֶם אֱלֹהִים עֲזָבָם</p>
</blockquote>

<blockquote>
<p>כִּי סָר מֵאִתָּם בְּיוֹם הִתְעִיבוּ עֲלִילָה</p>
</blockquote>

<blockquote>
<p>וְהִתְאַוּוּ תַאֲוָה כְּחַוָּה כִּי נִבְעֲרוּ מִדַּעַת</p>
</blockquote>

<blockquote>
<p>וּבְהֵמָה הֵמָּה לָהֶם צֶלֶם אֹכְלֵי עֵשֶׂב.</p>
</blockquote>

<blockquote>
<p>וְגַם יַד הַמִּשְׁפָּט קָשְׁתָה עֲלֵיהֶם כְּחַטָּאתָם</p>
</blockquote>

<blockquote>
<p>כִּי הִשְׁחִיתוּ דַרְכָּם וְהֵפֵרוּ כָּל חֹק</p>
</blockquote>

<blockquote>
<p>צֶלֶם אֱלֹהִים בָּזוּ וְגַם צַלְמָם מָאָסוּ</p>
</blockquote>

<blockquote>
<p>לָכֵן נָמַקוּ בַּעֲוֹנָם וְגַם נִבְזוּ וְנִמְאָסוּ.&quot;</p>

<br />

<p>וַיַּעַן אָדָם וַיֹּאמַר &quot;כֵּן מִשְׁפַּט עֶלְיוֹן</p>
</blockquote>

<blockquote>
<p>אֵין בּוֹ עַוְלָתָה. אַךְ הַגִּידָה לִי</p>
</blockquote>

<blockquote>
<p>הַאֵין דֶּרֶךְ אֲחֶרֶת בִּלְעֲדֵי מַכְאֹבִים אֵלֶּה</p>
</blockquote>

<blockquote>
<p>לָבוֹא לַחֲצַר הַמָּוֶת לָשׁוּב לִהְיוֹת עָפָר?&quot;</p>

<br />

<p>וַיַּעַן מִיכָאֵל וַיֹּאמַר &quot;יֵשׁ דֶּרֶךְ אֲחֶרֶת</p>
</blockquote>

<blockquote>
<p>אִם תֹּאכַל וְתִשְׁתֶּה רַק לְמַעַן תִּחְיֶה</p>
</blockquote>

<blockquote>
<p>לֹא כְאֹכֵל לְתַאֲוָה לְהִתְעַנֵּג בַּדֶּשֶׁן נַפְשׁוֹ</p>
</blockquote>

<blockquote>
<p>אוֹ כְסוֹבֵא מִמְסָךְ כִּי יִנְעַם לְחִכּוֹ</p>
</blockquote>

<blockquote>
<p>רַק תִּקַּח מָזוֹן לְמַלֵּא דֵי מַחְסוֹרֶךָ</p>
</blockquote>

<blockquote>
<p>אָז תַּאֲרִיך יָמִים עַד זִקְנָה וָשֵׂיבָה</p>
</blockquote>

<blockquote>
<p>וְתֵאָסֵף לְחֵיק אִמְּךָ כִּפְרִי עֵץ בְּכָלַח</p>
</blockquote>

<blockquote>
<p>כִּי בְשָׁלוֹם תָּמוּת זָקֵן וּשְׂבַע יָמִים.</p>
</blockquote>

<blockquote>
<p>כִּי בְרֹב הַשָּׁנִים כֹּחַ נְעוּרִים יִרְפֶּה</p>
</blockquote>

<blockquote>
<p>חֵילְךָ וַהֲדָרְךָ יֶחְסַר וּצְבִי תִפְאַרְתְּךָ יִבֹּל</p>
</blockquote>

<blockquote>
<p>בְּשָׂרְךָ תְּכַסֶּה בַבֶּגֶד וְלֹא יֵחַם לָךְ</p>
</blockquote>

<blockquote>
<p>וּמַטְעַמִּים לֹא תֵדַע בֵּין טוֹב לָרָע</p>
</blockquote>

<blockquote>
<p>כִּי תָפֵר הָאֲבִיּוֹנָה וְכָל הַחוּשִׁים יִשַּׁחוּ</p>
</blockquote>

<blockquote>
<p>תַּחַת שֶׁמֶן שָׂשׂוֹן תִּלְבַּשׁ רוּחַ כֵּהָה</p>
</blockquote>

<blockquote>
<p>עַד אֲשֶׁר תֶּחֱלַשׁ חֵפֶץ נַפְשְׁךָ יֶחְסָר</p>
</blockquote>

<blockquote>
<p>וְשֶׁמֶן חַיֶּיךָ יַעֲמֹד טֶרֶם יִכְבֶּה נֵרֶךָ.&quot;</p>

<br />

<p>וַיַּעַן אָדָם וַיֹּאמַר &quot;אִם כֵּן אֵיפֹה</p>
</blockquote>

<blockquote>
<p>לֹא אִירָא הַמָּוֶת וּלְהַאֲרִיךְ יָמִים וְשָׁנִים</p>
</blockquote>

<blockquote>
<p>לֹא תַחְמֹד נַפְשִׁי רַק אֶשְׁמֹר אֲצַפֶּה</p>
</blockquote>

<blockquote>
<p>מָתַי יַעֲבֹר הַמּוֹעֵד יוֹם בּוֹא חֲלִיפָתִי.&quot;</p>

<br />

<p>וַיַּעַן מִיכָאֵל וַיֹּאמַר &quot;אַל תִּשְׂנָא חַיֶּיךָ</p>
</blockquote>

<blockquote>
<p>וְאַל תֶּאֱהַב יֶתֶר מִדָּי; רַק רְעֵה אֱמוּנָה</p>
</blockquote>

<blockquote>
<p>לְמַעַן יִטַּב לִבְּךָ כָּל יְמֵי שְׁנֵי חַיֶּיךָ</p>
</blockquote>

<blockquote>
<p>כִּי חֲרוּצִים הֵמָּה מְעַט אוֹ הַרְבֵּה.</p>
</blockquote>

<blockquote>
<p>וְעַתָּה חֲזֵה עוֹד אֲשֶׁר אַתָּה מָרְאֶה.&quot;</p>

<br />

<p>וְהוּא נָשָׂא עֵינָיו וַיַּרְא בִּקְעָה גְדוֹלָה</p>
</blockquote>

<blockquote>
<p>מֵעֵבֶר אֶחָד מִזֶּה אָהֳלֵי רֹעִים וּמִקְנֵיהֶם</p>
</blockquote>

<blockquote>
<p>וּמֵעֵבֶר הַשֵּׁנִי מִזֶּה תֹּפְשֵׂי כִנּוֹר וְעוּגָב</p>
</blockquote>

<blockquote>
<p>מֵיטִיבֵי נַגֵּן וָשִׁיר וּמְנַצֵּחַ אֶחָד עֲלֵיהֶם.</p>
</blockquote>

<blockquote>
<p>וּבְמָקוֹם אַחַר מִנֶּגֶד עֹמֵד חֲכַם חֲרָשִׁים</p>
</blockquote>

<blockquote>
<p>אֲשֶׁר מָצָא שָׁם מְטִילֵי בַרְזֶל וּנְחשֶׁת</p>
</blockquote>

<blockquote>
<p>כִּי נִתְּכוּ בָּאֵשׁ אֲשֶׁר תִּבְעַר יָעַר</p>
</blockquote>

<blockquote>
<p>אֶת אֵלֶּה יָצַק בִּיצֻקָתוֹ אֲשֶׁר הֵכִין</p>
</blockquote>

<blockquote>
<p>וַיּוֹצֵא כֵלִים שׁוֹנִים כְּלֵי אָמָן לְמַעֲשֵׂהוּ.</p>
</blockquote>

<blockquote>
<p>וְאַחַר הֵחֵל לִלְטשׁ אוֹ לִנְסֹךְ מַסֵּכָה</p>
</blockquote>

<blockquote>
<p>וְלַעֲשׂוֹת כָּל מְלָאכָה מְלֶאכֶת חָרָשׁ וְחשֵׁב.</p>
</blockquote>

<blockquote>
<p>וְהִנֵּה אֲנָשִׁים שָׁם יָרְדוּ מֵרָאשֵׁי הֶהָרִים</p>
</blockquote>

<blockquote>
<p>מֵעִם טַבּוּר הָאָרֶץ פְּנֵיהֶם כִּפְנֵי יְשָׁרִים</p>
</blockquote>

<blockquote>
<p>עֹבְדֵי אֱלֹהֵי אֱמֶת וּמַעֲשֵׂי יָדָיו מַגִּידִים</p>
</blockquote>

<blockquote>
<p>וְקֹרְאִים לְכָל אָדָם שָׁלוֹם חֹפֶשׁ וְאַחְוָה.</p>
</blockquote>

<blockquote>
<p>הֵם הִגִּיעוּ בַבִּקְעָה וַהֲמוֹן נָשִׁים טֹבֹת</p>
</blockquote>

<blockquote>
<p>בְּנוֹת חֵן וָיֹפִי יֹצְאוֹת לִקְרָאתָם מֵאָהֳלֵיהֶן</p>
</blockquote>

<blockquote>
<p>מִמִּשְׁבְּצוֹת זָהָב לְבוּשָׁן וְשִׁירֵי עֲגָבִים בְּפִיהֶן</p>
</blockquote>

<blockquote>
<p>וְהֵנָּה יֹצְאוֹת בַּמְּחֹלוֹת תּוֹפְפוֹת וּמְשַׂחֲקוֹת</p>
</blockquote>

<blockquote>
<p>וְאַנְשֵׁי מוֹפֵת הָהֵם נָשְׂאוּ אֶת עֵינֵיהֶם</p>
</blockquote>

<blockquote>
<p>הִבִּיטוּ וְנָפְלוּ בְרִשְׁתָּן כִּי חָשְׁקָה נַפְשָׁם</p>
</blockquote>

<blockquote>
<p>לְאַהֲבָה וּלְדָבְקָה בָהֶן כְּכֹל אֲשֶׁר בָּחָרוּ.</p>
</blockquote>

<blockquote>
<p>אָז נִדְבְּרוּ יַחְדָּיו הִמְתִּיקוּ סוֹד וָשִׂיחַ</p>
</blockquote>

<blockquote>
<p>וְהִתְנוּ לָהֶם אֲהָבִים עַד צֵאת הַכּוֹכָבִים.</p>
</blockquote>

<blockquote>
<p>בְּבוֹא נֶשֶׁף חִשְׁקָם חָגוּ חַג חֲתֻנָּתָם</p>
</blockquote>

<blockquote>
<p>בְּלַפִּידִים וְשִׁירֵי יְדִידֹת וַתְּהִי לְחֹק וּמִשְׁפָּט.</p>
</blockquote>

<blockquote>
<p>וְקוֹל שִׁיר וּמָחוֹל קוֹל רִנָּה וְצָהֳלָה</p>
</blockquote>

<blockquote>
<p>נִשְׁמַע כָּל הַלַּיְלָה מֵאָהֳלֵי חָתָן וְכַלָּה.</p>
</blockquote>

<blockquote>
<p>וְאָדָם רָאָה בַמַּחֲזֶה הִלּוּלִים אֵלֶּה לְפָנָיו</p>
</blockquote>

<blockquote>
<p>וַיִּחַדְּ עֲלֵיהֶם מְאֹד וַיֹּאמֶר אֶל הַמַּלְאָךְ</p>

<br />

<p>&quot;נִחַמְתַּנִי נְשִׂיא אֱלֹהִים כִּי פָקַחְתָּ עֵינַי</p>
</blockquote>

<blockquote>
<p>לִרְאוֹת מַחֲזֶה זֶה רֹב אַהֲבָה בַּתַּעֲנוּגִים</p>
</blockquote>

<blockquote>
<p>כִּי זֶה יְנַחֲמֵנִי מֵעִצְּבוֹנִי בִּשְׂדֵה קָטֶל</p>
</blockquote>

<blockquote>
<p>וּמִן מַרְאוֹת נְגָעִים אֲשֶׁר הִרְאִיתַנִי תְּחִלָּה</p>
</blockquote>

<blockquote>
<p>זֶה חֵלֶק טוֹב חָלַק אֱלֹהִים לִירֵאָיו.&quot;</p>

<br />

<p>וַיַּעַן מִיכָאֵל וַיֹּאמַר &quot;אַל תִּשְׁפֹּט דָּבָר</p>
</blockquote>

<blockquote>
<p>כִּי טוֹב הוּא בַּעֲבוּר רֹב תַּעֲנוּגָיו</p>
</blockquote>

<blockquote>
<p>חֵלֶק אֱלֹהִים טוֹב גַּם קָדוֹשׁ וְטָהוֹר הוּא</p>
</blockquote>

<blockquote>
<p>וְאַהֲבַת בְּשָׂרִים תּוֹעֵבָה עֹנֶג יְהִי לָנָגַע.</p>
</blockquote>

<blockquote>
<p>אֹהָלִים אֲשֶׁר רָאִיתָ אָהֳלֵי רֶשַׁע הֵמָּה</p>
</blockquote>

<blockquote>
<p>שָׁם זֶרַע מְרֵעִים בְּנֵי מְרַצֵּחַ יִשְׁכֹּנוּ</p>
</blockquote>

<blockquote>
<p>הֱלֹא הוּא הַמְּרַצֵּחַ אֲשֶׁר רָצַח אָחִיו.</p>
</blockquote>

<blockquote>
<p>וְהֵם בָּנִים מַשְׁחִיתִים חָרוּצִים בְּכָל מְלָאכָה</p>
</blockquote>

<blockquote>
<p>מְלֶאכֶת חָרָשׁ וְחשֵׁב לְפָאֵר וּלְשַׂמַּח חַיִּים</p>
</blockquote>

<blockquote>
<p>אַךְ אֵל עֹשָׂם הַמְּלַמֵּד יָדָם לַמְּלָאכָה</p>
</blockquote>

<blockquote>
<p>לֹא יֵדְעוּ שְׁמוֹ וּפְעֻלוֹת יָדָיו לֹא יַשְׂכִּילוּ.</p>
</blockquote>

<blockquote>
<p>אָמְנָם יִפְרוּ וְיִרְבּוּ וִיפוֹת תֹּאַר יוֹלִידוּ</p>
</blockquote>

<blockquote>
<p>הֵן הֵנָּה הַבָּנוֹת אֲשֶׁר רָאִיתָ בַּמַּרְאֶה</p>
</blockquote>

<blockquote>
<p>מְלֵאוֹת חֵן וָיֹפִי וְקֶסֶם עַל פְּנֵיהֶן</p>
</blockquote>

<blockquote>
<p>אַךְ קַלּוֹת הֵנָּה וְרֵקוֹת מִכָּל טוֹב</p>
</blockquote>

<blockquote>
<p>אֲשֶׁר לִנְשֵׁי חַיִל לְכָבוֹד וּתְהִלָּה יֵחָשֵׁב</p>
</blockquote>

<blockquote>
<p>כִּי הֵנָּה מְלֻמָּדוֹת רַק לְתַאֲוָה וַעֲגָבִים</p>
</blockquote>

<blockquote>
<p>לָשִׁיר לָחוּל בַּמְּחֹלוֹת לָשׂוּם עֲדִי וְקִשֻּרִים</p>
</blockquote>

<blockquote>
<p>לְבַטֵּא בְּנִיב שְׂפָתַיִם וּלְשַׁקֵּר עֵינָיִם.</p>
</blockquote>

<blockquote>
<p>וְאֶל פּוֹחֲזוֹת אֵלֶּה יִצָּמְדוּ קְדוֹשֵׁי אֵל</p>
</blockquote>

<blockquote>
<p>מִזֶּרַע קֹדֶשׁ לְמִשְׁפְּחוֹתָם לְבֵית אֲבוֹתָם</p>
</blockquote>

<blockquote>
<p>הֲלֹא הֵם הַנְּקוּבִים בְּשֵׁם בְּנֵי הָאֱלֹהִים</p>
</blockquote>

<blockquote>
<p>כִּי יִדְבְּקוּ יִשְׁגּוּ בְּאַהֲבַת בְּנוֹת בְּלִיַּעַל</p>
</blockquote>

<blockquote>
<p>וְלָהֶן יִתְּנוּ חֵילָם עִם שֵׁם תִּפְאַרְתָּם</p>
</blockquote>

<blockquote>
<p>בַּעֲבוּר חֵלֶק שְׂפָתֵיהֶן וְקוֹלָן כִּי עָרֵב.</p>
</blockquote>

<blockquote>
<p>אַךְ חִישׁ תַּחַת צָהֳלָה יִשָּׁמַע קוֹל יְלָלָה</p>
</blockquote>

<blockquote>
<p>תַּחַת מֵי שָׂשׂוֹן מֵי שֶׁטֶף יִשְׁטְפוּם</p>
</blockquote>

<blockquote>
<p>וְתַחַת זִרְמַת בְּשָׂרָם זֶרֶם מַבּוּל מָיִם.&quot;</p>

<br />

<p>וְאָדָם שָׁבַת מְשׂוֹשׂ לִבּוֹ וַיַּעַן וַיֹּאמַר</p>
</blockquote>

<blockquote>
<p>&quot;צַר לִי מְאֹד עַל אֲנָשִׂים הָאֵלֶּה</p>
</blockquote>

<blockquote>
<p>כִּי נָטוּ סָרוּ מִדַּרְכֵּי ישֶׁר וָאֱמֶת</p>
</blockquote>

<blockquote>
<p>וּלְבָשְׁתָּם בָּחֲרוּ לָהֶם אֳרָחוֹת עֲקַלְקַלּוֹת</p>
</blockquote>

<blockquote>
<p>וְאֶת הָאִשָּׁה מָצָאתִי גַּם זֹאת הַפַּעַם</p>
</blockquote>

<blockquote>
<p>מוֹקֵשׁ לְכָל אָדָם וּמָקוֹר לְכָל צָרָה.&quot;</p>

<br />

<p>וַיַּעַן מִיכָאֵל וַיֹּאמַר &quot;לֹא מִפַּחֲזוּת אִשָּׁה</p>
</blockquote>

<blockquote>
<p>רַק מֵרִפְיוֹן גֶּבֶר אֲשֶׁר חָכְמָתוֹ אָבָדָה</p>
</blockquote>

<blockquote>
<p>וְלִבּוֹ לֵב אִשָּׁה תָּקוּם לָכֶם צָרָה.</p>
</blockquote>

<blockquote>
<p>אַךְ שָׂא עֵינֶיךָ וּרְאֵה מַחֲזֶה אַחַר.&quot;</p>

<br />

<p>וְהוּא נָשָׂא עֵינָיו וַיַּרְא אֶרֶץ רַחֲבַת יָדַיִם</p>
</blockquote>

<blockquote>
<p>עָרִים וּכְפָרִים לְפָנָיו וַעֲבֻדָּה רַבָּה</p>
</blockquote>

<blockquote>
<p>עָרֵי מִבְצָר לְאַנְשֵׁי חַיִל וְשַׁעַר וּמִגְדָּל</p>
</blockquote>

<blockquote>
<p>סוּס רֶכֶב וּפָרָשִׁים גִּבּוֹרִים מָרֵי נֶפֶשׁ</p>
</blockquote>

<blockquote>
<p>וַעֲנָקִים בַּעֲלֵי גָרֶם עֲרוּכִים לַמִּלְחָמָה</p>
</blockquote>

<blockquote>
<p>תֹּפְשֵׂי נֶשֶׁק יְרוֹצְצוּ לְהִתְרָאוֹת פָּנִים</p>
</blockquote>

<blockquote>
<p>גְּדוּד לִקְרַאת גְּדוּד וְאִישׁ לִקְרַאת אִישׁוֹ</p>
</blockquote>

<blockquote>
<p>אֵלֶּה רָצִים רַגְלִי וְאֵלֶּה בְּרֶכֶב וְסוּסִים</p>
</blockquote>

<blockquote>
<p>וְכֻלָּם שֹׁקְדִים רֹגְשִׁים הַשְׁקֵט לֹא יֻכָלוּ</p>
</blockquote>

<blockquote>
<p>אֲחָדִים מֵהֶם פָּשְׁטוּ וַיַּעֲטוּ אֶל הַשָּׁלָל</p>
</blockquote>

<blockquote>
<p>וַיָּבֹזוּ כַּר נִרְחָב מִקְנֵה בָקָר וָצֹאן</p>
</blockquote>

<blockquote>
<p>מִשּׁוֹר וְעַד שֶׂה מִגָּמָל וְעַד חֲמוֹר</p>
</blockquote>

<blockquote>
<p>וְהָרוֹעִים נָסוּ לְנַפְשָׁם וַיִּקְרְאוּ מֵעִיר לַעֲזֹר</p>
</blockquote>

<blockquote>
<p>וְיוֹשְׁבֶיהָ בָּאוּ בֶהָמוֹן וַיִּנָּגְפוּ לִפְנֵי הַשֹּׁלְלִים</p>
</blockquote>

<blockquote>
<p>מִקְנֵיהֶם נִשְׁבּוּ וְאֵינָם וְהֵם שֹׁכְבִים חֲלָלִים</p>
</blockquote>

<blockquote>
<p>נַחֲלָתָם הָיְתָה לְשַׁמָּה וְעִיר מוֹשָׁב לְמִדְבָּר.</p>
</blockquote>

<blockquote>
<p>וּמֵעֵבֶר אַחַר תָּבוֹא קִרְיָה בְצוּרָה בַּמָּצוֹר</p>
</blockquote>

<blockquote>
<p>הַצָּרִים עָלֶיהָ יַעֲלוּ יִגְּשׁוּ בִּמְחִי־קָבֳלָם</p>
</blockquote>

<blockquote>
<p>בְּאֵילֵי בַרְזֶל יַבְקִיעוּהָ וְאַנְשֵׁי הַמְּצוּדָה</p>
</blockquote>

<blockquote>
<p>יוֹרוּ מֵעַל הַחוֹמוֹת חִצִּים וְאַבְנֵי קָלַע</p>
</blockquote>

<blockquote>
<p>אֵשׁ וְגָפְרִית יַמְטִירוּ וְאֵלֶּה מִזֶּה וּמִזֶּה</p>
</blockquote>

<blockquote>
<p>יִתְהַלְלוּ בַעֲלִילוֹתָם מֵרֹב חָלָל וּפָגֶר.</p>
</blockquote>

<blockquote>
<p>וְשָׁם בְּשַׁעַר הָעִיר מִטַּעַם רָאשֵׁי הָעָם</p>
</blockquote>

<blockquote>
<p>נֶאֶסְפוּ גִבּוֹרֵי חַיִל עִם זִקְנֵי הָאָרֶץ</p>
</blockquote>

<blockquote>
<p>לָקַחַת לָהֶם עֵצָה מִסּוֹד חֲכָמִים וּנְבוֹנִים</p>
</blockquote>

<blockquote>
<p>וַיְדַבְּרוּ זֶה בְּכֹה וְזֶה אֹמֵר בְּכֹה</p>
</blockquote>

<blockquote>
<p>כִּי נָטוּ לְמַחְלְקוֹתָם. עַד עָמַד אֶחָד</p>
</blockquote>

<blockquote>
<p>צָעִיר מִן הַיְשִׁישִׁים בָּחוּר וְטוֹב מֵהֶם</p>
</blockquote>

<blockquote>
<p>וַיּוֹרֵם אָרְחוֹת ישֶׁר אָרְחוֹת צֶדֶק וָאֱמֶת</p>
</blockquote>

<blockquote>
<p>דִּבְרֵי דָת וָדִין וּמִשְׁפַּט אֱלֹהֵי עוֹלָם</p>
</blockquote>

<blockquote>
<p>לְזֹאת חֵרְפוּהוּ כֻּלָּם נָתְנוּ עָלָיו בְּקוֹלָם</p>
</blockquote>

<blockquote>
<p>לֵאמֹר הַחֲזִיקוּ בוֹ אַךְ עָנָן מִשָּׁמַיִם</p>
</blockquote>

<blockquote>
<p>הִפְרִיד בֵּינֵיהֶם וַיַּעַל בַּסְעָרָה וְאֵינֶּנוּ.</p>
</blockquote>

<blockquote>
<p>אָז קָם הֶחָמָס פָּרַח מַטֵּה רֶשַׁע</p>
</blockquote>

<blockquote>
<p>הַזְּרוֹע הָיְתָה לְרֹאשׁ וְהַחֶרֶב תַּעֲנֶה הַכֹּל.</p>
</blockquote>

<blockquote>
<p>וְאָדָם רָאָה וְנֶעְצַב נָתַן קוֹלוֹ בִּבְכִי</p>
</blockquote>

<blockquote>
<p>וַיֹּאמֶר אֶל מוֹרֵהוּ &quot;מִי אֵלֶּה פֹה</p>
</blockquote>

<blockquote>
<p>שֹׁפְכֵי דַם אֲחֵיהֶם? לֹא אֲנָשִׁים הֵמָּה</p>
</blockquote>

<blockquote>
<p>רַק מַלְאֲכֵי מָוֶת. הֵן הַהוֹרֵג הָרִאשׁוֹן</p>
</blockquote>

<blockquote>
<p>הִכָּה אֶת אָחִיו רַק פַּעַם אֶחָת</p>
</blockquote>

<blockquote>
<p>וְאֵלֶּה שִׁבְעִים וְשִׁבְעָה. אַךְ מִי הוּא הַצַּדִּיק</p>
</blockquote>

<blockquote>
<p>אֲשֶׁר הוֹכִיחָם בַּשַּׁעַר וְלוּלֵי עָלָה בַסְעָרָה</p>
</blockquote>

<blockquote>
<p>הָיָה אֹבֵד בְּצִדְקוֹ?&quot; וַיַּעַן מִיכָאֵל וַיֹּאמַר</p>
</blockquote>

<blockquote>
<p>&quot;אֵלֶּה בְּנֵי הַתַּעֲרֻבוֹת כִּי הִתְעָרְבוּ אֲבוֹתָם</p>
</blockquote>

<blockquote>
<p>בְּעַמֵּי הָאָרֶץ אֲשֶׁר אֵין לְהִתְחַתֵּן בָּם</p>
</blockquote>

<blockquote>
<p>וַיִּשְּׂאוּ נָשִׁים נָכְרִיּוֹת כַּאֲשֶׁר רָאִיתָ בַּמַּחֲזֶה</p>
</blockquote>

<blockquote>
<p>וּמֵהוֹרִים רָעִים וְטוֹבִים יָצְאוּ אֵמִים אֵלֶּה</p>
</blockquote>

<blockquote>
<p>הֲלֹא הֵם הַנְּפִילִים הַגִּבֹּרִים אַנְשֵׁי הַשֵּׁם</p>
</blockquote>

<blockquote>
<p>כִּי הַדּוֹר הַהוּא רַק בִּגְבֻרָתוֹ יִתְהַלֵּל</p>
</blockquote>

<blockquote>
<p>וּלְכֹחַ הַזְּרוֹעַ לְבַד יִתֵּן נֵצַח וָהוֹד.</p>
</blockquote>

<blockquote>
<p>כָּל גִּבּוֹר עָרִיץ הַלּוֹכֵד עַמִּים בְּחֶרְמוֹ</p>
</blockquote>

<blockquote>
<p>כָּל מַחֲרִיב אֲרָצוֹת וּמַרְגִּיז מַמְלָכוֹת</p>
</blockquote>

<blockquote>
<p>וְכָל מְחַלְּקֵי שָׁלָל בְּיוֹם הֶרֶג רָב</p>
</blockquote>

<blockquote>
<p>יִקְּחוּ כָבוֹד וָעוֹז וּנְדִיבֵי אֶרֶץ יִקָּרְאוּ</p>
</blockquote>

<blockquote>
<p>מַלְאֲכֵי עֶלְיוֹן וְאַדִּירָיו אוֹ בְנֵי הָאֱלֹהִים</p>
</blockquote>

<blockquote>
<p>תַּחַת מְחַבְּלֵי אֶרֶץ וְנִגְעֵי בְנֵי אָדָם</p>
</blockquote>

<blockquote>
<p>שֵׁם הַנָּכוֹן לָהֶם לְפִי דַרְכָּם וַעֲלִילוֹתָם.</p>
</blockquote>

<blockquote>
<p>אַךְ צַדִּיק הַהוּא הַיָּשָׁר בְּדוֹר תַּהְפֻּכוֹת</p>
</blockquote>

<blockquote>
<p>אֲשֶׁר רָאִיתָ אֹתוֹ הוּא אֶחָד מִזַּרְעֶךָ</p>
</blockquote>

<blockquote>
<p>יָקוּם בְּדוֹר הַשְּׁבִיעִי וְהוּא בְישֶׁר לֵבָב</p>
</blockquote>

<blockquote>
<p>יוֹכִיחֵם עַל פְּנֵיהֶם יַגִּיד לִקְהַל הַחַטָּאִים</p>
</blockquote>

<blockquote>
<p>כִּי אֵל עֶלְיוֹן אֱלֹהִים שֹׁפְטִים הוּא</p>
</blockquote>

<blockquote>
<p>וּבוֹא יָבוֹא בַּמִּשְׁפָּט וְכֹל קְדשָׁיו עִמּוֹ</p>
</blockquote>

<blockquote>
<p>עַל כֵּן יִרְדְּפֻהּו יְבַקְּשׁוּ אֶת נַפְשׁוֹ</p>
</blockquote>

<blockquote>
<p>וְגַם אֵל עֶלְיוֹן יִשְׁלַח רֶכֶב וְסוּסִים</p>
</blockquote>

<blockquote>
<p>עֲלֵי עָב קַל וְאַחַר כָּבוֹד יִקָּחֵהוּ</p>
</blockquote>

<blockquote>
<p>לְהִתְעַנֵּג בְּאוֹר הַחַיִּים לְהִתְהַלֵּךְ אִתּוֹ נֶצַח.</p>
</blockquote>

<blockquote>
<p>וַאֲנִי מַרְאֶךָּ אֵלֶּה לְמַעַן תִּרְאֶה וְתַשְׂכִּיל</p>
</blockquote>

<blockquote>
<p>כִּי גְמוּל נָכוֹן לְכָל גֶּבֶר כְּמִפְעָלוֹ</p>
</blockquote>

<blockquote>
<p>אוֹר זָרֻעַ לַצַּדִּיק וְחשֶׁךְ לְרִשְׁעֵי אָרֶץ.&quot;</p>

<br />

<p>וְאָדָם הִבִּיט עוֹד וַיַּרְא עַל פְּנֵי הַכִּכָּר</p>
</blockquote>

<blockquote>
<p>כִּי הָיְתָה הָרְוָחָה חָדַל רַעַם כְּלֵי נֶשֶׁק</p>
</blockquote>

<blockquote>
<p>וּמְטַר אַבְנֵי קֶלַע לֹא נִתַּךְ אָרְצָה</p>
</blockquote>

<blockquote>
<p>וְכָל הָעָם יָשְׁבוּ לֶאֱכֹל לִשְׁתּוֹת וּלְצַחֵק</p>
</blockquote>

<blockquote>
<p>קוֹל הָמוֹן חוֹגֵג בְּתֻפִּים וּבִמְחֹלוֹת</p>
</blockquote>

<blockquote>
<p>וּמִתְעַלְּסִים בָּאֳהָבִים כְּכָל חֵשֶׁק נַפְשָׁם</p>
</blockquote>

<blockquote>
<p>לָקוֹחַ נָשִׁים כַּדָּת אוֹ לֹא כַדָּת</p>
</blockquote>

<blockquote>
<p>זָנֹה וְנָאֹף לְרָצוֹן אוֹ לְעַנּוֹת בְּחָזְקָה</p>
</blockquote>

<blockquote>
<p>וּמֵרֹב זְנוּנִים וְשִׁכָּרוֹן לְרִיב וּמָדוֹן יָקוּמוּ.</p>
</blockquote>

<blockquote>
<p>בֵּין כֹּה וָכֹה קָם יָשִׁישׁ אֶחָד מִבֵּינֵיהֶם</p>
</blockquote>

<blockquote>
<p>וְהוּא נִכְבָּד מֵהֶם וְאַחֲרֵיהֶם לֹא נָטָה</p>
</blockquote>

<blockquote>
<p>כִּי הֵעִיד בָּם עַל דַּרְכָּם וּמַעַלְלֵיהֶם</p>
</blockquote>

<blockquote>
<p>הַשְׁכֵּם וָבוֹא בִּקְהָלָם בְּבֵית מוֹעֵד וַעֲצָרָה</p>
</blockquote>

<blockquote>
<p>לְהַזְהִיר אֹתָם לָשׁוּב מִדַּרְכָּם הָרָעָה</p>
</blockquote>

<blockquote>
<p>פֶּן יִהְיוּ לְחָרְמָה עֵקֶב כָּל חַטָּאתָם.</p>
</blockquote>

<blockquote>
<p>אַךְ עֲמָלוֹ לָרִיק וְשֹׁמֵעַ לֹא הָיָה לוֹ</p>
</blockquote>

<blockquote>
<p>לָכֵן עָזַב אֹתָם וַיִּתְקַע אָהֳלוֹ בָּהָר</p>
</blockquote>

<blockquote>
<p>וַיִּכְרֹת שָׁם עֵצִים עֲצֵי גֹפֶר מִיַּעַר</p>
</blockquote>

<blockquote>
<p>וַיִּבֶן לוֹ תֵבָה קִנִּים עָשָׂה אֹתָהּ</p>
</blockquote>

<blockquote>
<p>אָרְכָּהּ רָחְבָּהּ וְקוֹמָתָהּ כְּמִדַּת אֳנִיָּה גְדֹלָה</p>
</blockquote>

<blockquote>
<p>פֶּתַח הַתֵּבָה בְּצִדָּהּ וְכֹפֶר מִבַּיִת וּמִחוּץ</p>
</blockquote>

<blockquote>
<p>וּמָזוֹן צָבַר בָּהּ לָאָדָם וְלַבְּהֵמָה לָרֹב.</p>
</blockquote>

<blockquote>
<p>וְהִנֵּה בִּדְבַר אֲדֹנָי בָּאוּ אֶל הַתֵּבָה</p>
</blockquote>

<blockquote>
<p>מֵהָעוֹף מֵהַבְּהֵמָה וּמִכָּל רֶמֶשׂ הָאֲדָמָה</p>
</blockquote>

<blockquote>
<p>שְׁנַיִם אוֹ שִׁבְעָה אִישׁ אִישׁ וְאִשְׁתּוֹ</p>
</blockquote>

<blockquote>
<p>וְאַחֲרֵיהֶם בַּעַל הַתֵּבָה שְׁלֹשֶת בָּנָיו וְאִשְׁתּוֹ</p>
</blockquote>

<blockquote>
<p>וּנְשֵׁי בָנָיו אִתּוֹ וַאֲדֹנָי סָגַר בַּעֲדָם.</p>
</blockquote>

<blockquote>
<p>וְהִנֵּה רוּחַ גְּדוֹלָה בָּאָה מִפְּאַת נֶגֶב</p>
</blockquote>

<blockquote>
<p>נְשִׂיאִים וְעָבִים יָעוּפוּ מִקְּצֵה כָל הָאָרֶץ</p>
</blockquote>

<blockquote>
<p>קִיטוֹר וְאֵד יַעֲלֶה מִמַּעְיְנוֹת תְּהוֹם רַבָּה</p>
</blockquote>

<blockquote>
<p>פְּנֵי הַשָּׁמַיִם הִתְקַדְּרוּ אֲרֻבּוֹתֵיהֶם נִפְתָּחוּ</p>
</blockquote>

<blockquote>
<p>וַיְהִי גֶשֶׁם שֹׁטֵף סֹחֵף מֵאֵין הֲפֻגוֹת</p>
</blockquote>

<blockquote>
<p>עַד אֲשֶׁר יַבֶּשֶׁת לֹא נִרְאֲתָה עוֹד.</p>
</blockquote>

<blockquote>
<p>וְהַמַּיִם גָּבְרוּ מְאֹד וַיִּשְׂאוּ אֶת הַתֵּבָה</p>
</blockquote>

<blockquote>
<p>וַתֵּלֵךְ הָלוֹךְ וּבָקֹעַ בֵּין גַּלִּים הֹמִים</p>
</blockquote>

<blockquote>
<p>כָּאֳנִיָּה בְּמִשְׁבְּרֵי יָם. כָּל קִרְיָה עֲלִיזָה</p>
</blockquote>

<blockquote>
<p>כָּל בָּתֵּי מָשׂוֹשׂ טָבְעוּ בְּמַיִם אַדִּירִים</p>
</blockquote>

<blockquote>
<p>הָיוּ לִנְוֵה תַנִּים מָעוֹן לְחַיְתוֹ־יָם</p>
</blockquote>

<blockquote>
<p>וּמִנֶּפֶשׁ כָּל אָדָם וּמִכָּל הַחַי בֶּחָרָבָה</p>
</blockquote>

<blockquote>
<p>לֹא נִשְׁאַר אֶחָד בִּלְתִּי הַשְּׂרִידִים בַּתֵּבָה. –</p>
</blockquote>

<blockquote>
<p>כִּרְאוֹת אָדָם בַּמַּחֲזֶה קֵץ זַרְעוֹ אַחֲרָיו</p>
</blockquote>

<blockquote>
<p>נָמֵס לִבּוֹ כַּדּוֹנָג וְעֵינָיו יָרְדוּ מָיִם</p>
</blockquote>

<blockquote>
<p>כְּאִלֵּם לֹא פָתַח פִּיו מִקֹּצֶר רוּחַ</p>
</blockquote>

<blockquote>
<p>וְנַפְשׁוֹ עָלָיו תִּתְעַטָּף כְּאָב בְּאָבְדַן בָּנָיו.</p>
</blockquote>

<blockquote>
<p>וְהַמַּלְאָךְ נָגַע בּוֹ וַיַּעֲמִידֵהוּ עַל רַגְלָיו</p>
</blockquote>

<blockquote>
<p>וַתָּשָׁב רוּחוֹ אֵלָיו וַיְדַבֵּר בְּמַר נַפְשׁוֹ</p>
</blockquote>

<blockquote>
<p>&quot;מִי יִתֵּן וְלֹא חָזִיתִי חָזוּת קָשָׁה זֹאת</p>
</blockquote>

<blockquote>
<p>וְלֹא נִגְלוּ לְעֵינַי עֲתִידוֹת דּוֹר וָדוֹר</p>
</blockquote>

<blockquote>
<p>רַב לִי עֲמָלִי לָשֵׂאת צָרַת נַפְשִׁי</p>
</blockquote>

<blockquote>
<p>לָמָּה נִפְקְחוּ עֵינַי לְהוֹסִיף לִי דַעַת וּמַכְאֹב</p>
</blockquote>

<blockquote>
<p>לִרְאוֹת אֵיד וָשֶׁבֶר שׁוֹד וְכִלָּיוֹן חָרוּץ</p>
</blockquote>

<blockquote>
<p>אֲשֶׁר יִקְרֶה לְבָנַי אַחֲרֵי שׁוּבִי לְאַדְמָתִי?</p>
</blockquote>

<blockquote>
<p>אֵין טוֹב אֵיפוֹא לַגֶּבֶר לְבַקֵּשׁ חָזוֹן</p>
</blockquote>

<blockquote>
<p>לָדַעַת מַה־יְבוֹאֵהוּ אוֹ מַה־יִקְרֶה</p>
</blockquote>

<blockquote>
<p>לְבָנָיו בְּאַחֲרִית הַיָּמִים. הַצָּרָה בּוֹא תָבוֹא</p>
</blockquote>

<blockquote>
<p>וּמַה־תּוֹעִיל לוֹ הַדְּאָגָה מִתְּמוֹל שִׁלְשׁוֹם</p>
</blockquote>

<blockquote>
<p>רַב לַדְּאָגָה בְּיוֹמָהּ וְדַי לַצָּרָה בְּעִתָּהּ.</p>
</blockquote>

<blockquote>
<p>אַךְ לְמִי אֲצַוֶּה לְמִי אוֹרֶה דֵעָה</p>
</blockquote>

<blockquote>
<p>וְאָדָם אֵין בָּאָרֶץ כִּי כֻלָּם גָּוָעוּ</p>
</blockquote>

<blockquote>
<p>וְהַשְּׂרִידִים בַּתֵּבָה הֲלֹא יִתַּמּוּ בְּרָעָב</p>
</blockquote>

<blockquote>
<p>אוֹ יָמוּתוּ מִפַּחַד עַל פְּנֵי הַמְּצוּלָה.</p>
</blockquote>

<blockquote>
<p>וַאֲנִי אָמַרְתִּי בְלִבִּי כְּהָתֵם חָמָס וּמִלְחָמָה</p>
</blockquote>

<blockquote>
<p>כִּי שָׁלוֹם יִהְיָה בְּרָכָה בְקֶרֶב הָאָרֶץ</p>
</blockquote>

<blockquote>
<p>אַךְ בּשְׁתִּי מִתִּקְוָתִי כִּי עַתָּה חָזִיתִי</p>
</blockquote>

<blockquote>
<p>כִּי חַלְלֵי שָׁלוֹם עָצְמוּ מֵחַלְלֵי חָרֶב.</p>
</blockquote>

<blockquote>
<p>פְּלִיאָה דַעַת מִמֶּנִּי אֵיךְ נִהְיְתָה זֹאת</p>
</blockquote>

<blockquote>
<p>הַגֵּד לִי מוֹרִי! הֲקֵץ כָּל בָּשָׂר בָּא</p>
</blockquote>

<blockquote>
<p>הֲכָלָה הוּא עֹשֶׂה לִשְׁאֵרִית בְּנֵי אָדָם?&quot;</p>

<br />

<p>וַיַּעַן מִיכָאֵל וַיֹּאמַר &quot;אֲנָשִׁים אֲשֶׁר רָאִיתָ</p>
</blockquote>

<blockquote>
<p>כִּי גָאֹה גָּאוּ וְהִתְעַדְּנוּ בְּחַיֵּי בְשָׂרִים</p>
</blockquote>

<blockquote>
<p>בַּעֲלֵי זְרוֹעַ יִהְיוּ וְגִבֹּרֵי כֹחַ בַּמִּלְחָמָה</p>
</blockquote>

<blockquote>
<p>אָכֵן כֹּחָם וּגְבֻרָתָם לֹא בְצֶדֶק וּבְמִשְׁפָּט</p>
</blockquote>

<blockquote>
<p>כִּי יַחֲרִיבוּ אֲרָצוֹת יִשְׁפְּכוּ דָם כַּמָּיִם</p>
</blockquote>

<blockquote>
<p>וְעַמִּים יִכְבְּשׁוּ יִלְחֲצוּ יְשִׂימוּם כְּעָפָר לָדוּשׁ</p>
</blockquote>

<blockquote>
<p>וּבָזֹאת יַעֲשׂוּ לָהֶם שֵׁם יַאַסְפוּ שָׁלָל רָב</p>
</blockquote>

<blockquote>
<p>אָז יְשַׁנּוּ אָרְחוֹתָם לְמַלֵּא תַאֲוַת נַפְשָׁם</p>
</blockquote>

<blockquote>
<p>בְּתַעֲנוּגוֹת בְּנֵי אָדָם מַאֲכָל מִשְׁתֶּה וְשִׂמְחָה</p>
</blockquote>

<blockquote>
<p>עַצְלוּת וְחֶמְדַּת נָשִׁים; וּמֵרֹב גָּאוֹן וָשׂבַע</p>
</blockquote>

<blockquote>
<p>יוֹצִיאוּ אֵיבָה מֵאַהֲבָה וּמָדוֹן בְּעֵת שָׁלוֹם.</p>
</blockquote>

<blockquote>
<p>וְגַם הַנִּכְנָעִים בָּעָם נֹשְׂאֵי עֹל עָרִיצִים</p>
</blockquote>

<blockquote>
<p>יֶחְדְּלוּ לָלֶכֶת בְּתֹם יָסוּרוּ מִמַּעְגְּלֵי ישֶׁר</p>
</blockquote>

<blockquote>
<p>כַּאֲשֶׁר חָדַל חֹפֶשׁ וּדְרוֹר סָר מֵהֶם.</p>
</blockquote>

<blockquote>
<p>כִּי כְהָצֵר לָהֶם לְעֵת־צָר וּמִלְחָמָה</p>
</blockquote>

<blockquote>
<p>יִקְרְאוּ בִשְׂפַת שֶׁקֶר אֶל אֲדֹנָי וְלֹא יַעֲנֵם</p>
</blockquote>

<blockquote>
<p>לְזֹאת יִבְזוּ דְרָכָיו יֶחְדְּלוּ לְיִרְאָה אֶת שְׁמוֹ</p>
</blockquote>

<blockquote>
<p>וְיַעֲשׂוּ כָל תּוֹעֵבָה כַּאֲשֶׁר תַּשִּׂיג יָדָם</p>
</blockquote>

<blockquote>
<p>בְּרִשְׁיוֹן אֲדֹנִים קָשִׁים הַמּשְׁלִים עֲלֵיהֶם</p>
</blockquote>

<blockquote>
<p>עַד אֲשֶׁר תִּרְבֶּה רָעַת הָאָדָם בָּאָרֶץ</p>
</blockquote>

<blockquote>
<p>וְיֵצֶר מַחְשְׁבוֹת לִבּוֹ רַע כְּעֶבֶד כַּאֲדֹנָיו</p>
</blockquote>

<blockquote>
<p>גָּמַר חָסִיד וְצַדִּיק וְיָשָׁר בָּאָדָם אָיִן.</p>
</blockquote>

<blockquote>
<p>אֶפֶס אִישׁ אֶחָד יִשָּׁאֵר צַדִּיק בְּדֹרֹתָיו</p>
</blockquote>

<blockquote>
<p>הוֹלֵךְ בְּאוֹר אֲדֹנָי בֵּין ישְׁבֵי חשֶׁךְ</p>
</blockquote>

<blockquote>
<p>תָּמִים וּבַר לֵבָב בֵּין רָעִים וְחַטָּאִים</p>
</blockquote>

<blockquote>
<p>וְהוּא יוֹכִיחֵם בַּקָּהָל פִּשְׁעָם יַגִּיד בַּשַּׁעַר</p>
</blockquote>

<blockquote>
<p>יִפְצַר בָּם לָשׁוּב יַזְהִירֵם מֵחָרוֹן הַבָּא</p>
</blockquote>

<blockquote>
<p>לֹא יֵחַת מִגַּעֲרָתָם אֶל לַעְגָּם לֹא יַבִּיט</p>
</blockquote>

<blockquote>
<p>כִּי יֶחֱשַׁק לְהוֹרוֹתָם אֹרַח חַיִּים וְשָׁלוֹם</p>
</blockquote>

<blockquote>
<p>לֵאמֹר צְדָקָה עֵץ חַיִּים וּפְרִי צְדָקָה שָׁלוֹם</p>
</blockquote>

<blockquote>
<p>וְהֵם יִלְעֲגוּ לוֹ לְקֶלֶס יִהְיֶה בְעֵינֵיהֶם</p>
</blockquote>

<blockquote>
<p>אַךְ בְּעֵינֵי אֲדֹנָי יִמְצָא חֵן וְכָבוֹד</p>
</blockquote>

<blockquote>
<p>וְעַל פִּיו יַעֲשֶׁה הַתֵּבָה אֹתָהּ אֲשֶׁר רָאִיתָ</p>
</blockquote>

<blockquote>
<p>לְמַלֵּט בָּהּ נַפְשׁוֹ וְנֶפֶשׁ כָּל בֵּיתוֹ</p>
</blockquote>

<blockquote>
<p>מִשּׁוֹט שׁוֹטֵף הַבָּא לְהַכּוֹת אֶת הָאָרֶץ חֵרֶם</p>
</blockquote>

<blockquote>
<p>וְאַחֲרֵי בוֹאוֹ בַּתֵּבָה הוּא וְזַרְעוֹ אִתּוֹ</p>
</blockquote>

<blockquote>
<p>וּמִן הַבְּהֵמָה וְהָעוֹף אֲשֶׁר יִקַּח לְהַחְיוֹתָם</p>
</blockquote>

<blockquote>
<p>יִפָּתְחוּ צִנּוֹרֵי שָׁמַיִם לִשְׁפֹּךְ מִטְרוֹת עֻזָּם</p>
</blockquote>

<blockquote>
<p>וּמַעְיְנוֹת תְּהוֹם יִבָּקְעוּ לַהֲפֹךְ יַבָּשָׁה לְיָם</p>
</blockquote>

<blockquote>
<p>עַד אֲשֶׁר יַעֲלוּ הַמַּיִם יִגְבְּרוּ יָמִים רַבִּים</p>
</blockquote>

<blockquote>
<p>יְכַסּוּ אֶרֶץ וְיוֹשְׁבֶיהָ וְכָל הֶהָרִים הָרָמִים.</p>
</blockquote>

<blockquote>
<p>אָז יָמוּשׁ הָהָר הַזֶּה עִם גַּן עֲדָנָיו</p>
</blockquote>

<blockquote>
<p>יֶעְתַּק מִמְּקוֹמוֹ וְיַעֲבֹר בְּשֶׁטֶף מֵי הַמַּבּוּל</p>
</blockquote>

<blockquote>
<p>דֶּרֶךְ נְהַר פְּרָת עַד מְצוּלַת הַיָּם</p>
</blockquote>

<blockquote>
<p>שָׁם יִתְנַצֵּל עֶדְיוֹ יָסִיר כָּל תִּפְאַרְתּוֹ</p>
</blockquote>

<blockquote>
<p>מֵאֶרֶז וְעַד אֵזוֹב מִשּׁוֹשַׁנָּה וְעַד חוֹחַ</p>
</blockquote>

<blockquote>
<p>וְהָיָה שָׁם לְאִי קָטָן מִכְרֵה מֶלַח וּשְׁמָמָה</p>
</blockquote>

<blockquote>
<p>מְעוֹן צִיִּים וְאֹחִים וְתַנִּים יְיֵלִילוּ שָׁם.</p>
</blockquote>

<blockquote>
<p>וְאַתָּה תַּשְׂכִּיל מִזֶּה תִּקַּח לְךָ מוּסָר</p>
</blockquote>

<blockquote>
<p>כִּי הַמָּקוֹם וְהָהָר אֲשֶׁר אַדְמָתוֹ קֹדֶשׁ</p>
</blockquote>

<blockquote>
<p>אֵין לוֹ יִתְרוֹן אוֹ בִטָּחוֹן לְבַל יִמּוֹט</p>
</blockquote>

<blockquote>
<p>אִם לֹא גַם ישְׁבָיו אַנְשֵׁי קֹדֶשׁ הֵם.</p>
</blockquote>

<blockquote>
<p>אַךְ שָׂא עֵינֶיךָ וּרְאֵה הָאֹתִיּוֹת לְאָחוֹר.&quot;</p>

<br />

<p>וְהוּא נָשָׁא עֵינָיו וַיַּרְא אֶת הַתֵּבָה</p>
</blockquote>

<blockquote>
<p>נָחָה שֹׁקֶטֶת בַּמַּיִם הַהוֹלְכִים הָלוֹךְ וְחָסוֹר</p>
</blockquote>

<blockquote>
<p>רוּחַ מִצָּפוֹן עָבְרָה וַתְּטַהֵר אֶת הֶעָבִים</p>
</blockquote>

<blockquote>
<p>שֶׁמֶשׁ בְּחֻמּוֹ יַשְׁקִיף עַל פְּנֵי הַמַּבּוּל</p>
</blockquote>

<blockquote>
<p>וּכְמוֹ צָמֵא יִשְׁתֶּה יִינַק שֶׁפַע מֵימָיו</p>
</blockquote>

<blockquote>
<p>וְעַל יַד עַל יַד יִמְעֲטוּ יָשׁוּבוּ כַּאֲשֶׁר בָּאוּ</p>
</blockquote>

<blockquote>
<p>הָלוֹךְ וָשׁוֹב הַיָּמָּה כִּי מַעְיְנוֹתָיו נִסְגָּרוּ</p>
</blockquote>

<blockquote>
<p>הַגֶּשֶׁם מֵאֲרֻבֹּת הַשָּׁמַיִם חָלַף הָלַךְ לוֹ</p>
</blockquote>

<blockquote>
<p>הַתֵּבָה עָמְדָה תַחְתֶּיהָ עַל אַחַד הֶהָרִים</p>
</blockquote>

<blockquote>
<p>וְרָאשֵׁי הַגְּבָעוֹת נִרְאוּ עֹלִים כְּמוֹ צוּרִים</p>
</blockquote>

<blockquote>
<p>בְּעוֹד הַמַּיִם יֵחָפֵזוּן אֶל מְקוֹמָם כְּבַתְּחִלָּה.</p>
</blockquote>

<blockquote>
<p>אָז יָצָא עֹרֵב יָצוֹא וָשׁוֹב מֵהַתֵּבָה</p>
</blockquote>

<blockquote>
<p>וְאַחֲרָיו יוֹנָה שְׁלֻחָה כְּצִיר נֶאֱמָן מֵהָרִאשֹׁן</p>
</blockquote>

<blockquote>
<p>וַתֵּצֵא אַחַת וּשְׁתַּיִם לִרְאוֹת הֲקַלּוּ הַמַּיִם</p>
</blockquote>

<blockquote>
<p>וְאִם תִּמְצָא בַּיַּבָּשָׁה אוֹ בְאַחַד הָעֵצִים</p>
</blockquote>

<blockquote>
<p>מָנוֹחַ לְכַף רַגְלָהּ. וּבְפַעַם הַשֵּׁנִית שָׁבָה</p>
</blockquote>

<blockquote>
<p>וַעֲלֵה זַיִת טָרָף לְאוֹת שָׁלוֹם בְּפִיהָ</p>
</blockquote>

<blockquote>
<p>אַחַר יָבְשָׁה הָאָרֶץ. וְרֹאשׁ בֵּית הָאָב</p>
</blockquote>

<blockquote>
<p>וְכָל אֲשֶׁר אִתּוֹ יָצְאוּ אַחֲרָיו מֵהַתֵּבָה</p>
</blockquote>

<blockquote>
<p>וְהוּא נָשָׂא יָדָיו וְעֵינָיו לְהוֹדוֹת לַמָּרוֹם</p>
</blockquote>

<blockquote>
<p>וַיַּרְא קֶשֶׁת בֶּעָנָן כְּלִילַת צְבָעִים שְׁלשָׁה</p>
</blockquote>

<blockquote>
<p>לְאוֹת בְּרִית וְשָׁלוֹם בֵּין הָאֱלֹהִים וְהָאָדָם.</p>

<br />

<p>וְאָדָם בִּרְאֹתוֹ זֹאת שָׂמַח לִבּוֹ וַיֹּאמַר</p>
</blockquote>

<blockquote>
<p>&quot;נִחַמְתַּנִי מַלְאָךְ פֶּלְאִי מוֹרֶה אֹתִיּוֹת לְאָחוֹר</p>
</blockquote>

<blockquote>
<p>נִחַמְתַּנִי בְּמַחֲזֶה זֶה כִּי עַתָּה יָדַעְתִּי</p>
</blockquote>

<blockquote>
<p>כִּי יִחְיֶה זַרְעִי וְנֵרִי לֹא יִכְבֶּה.</p>
</blockquote>

<blockquote>
<p>וַאֲנִי אָגִילָה בְּבֵן צַדִּיק תָּמִים אֶחָד</p>
</blockquote>

<blockquote>
<p>אֲשֶׁר יִתְּנֵהוּ אֱלֹהִים לַאֲבִי דוֹרוֹת הַבָּאִים</p>
</blockquote>

<blockquote>
<p>מֵאֲשֶׁר אֶתְאַבֵּל בַּאֲבֹד רְשָׁעִים רַבִּים</p>
</blockquote>

<blockquote>
<p>דּוֹר בָּנִים מַשְׁחִיתִים. אַךְ הַגִּידָה לִי</p>
</blockquote>

<blockquote>
<p>מָה חֲגֹרָה זֹאת כַּאֲפֻדַּת זָהָב בֶּעָנָן?</p>
</blockquote>

<blockquote>
<p>הֲזֹאת עֵדוּת לַאֲדֹנָי כִּי הֵאִיר פָּנָיו</p>
</blockquote>

<blockquote>
<p>וְאַפּוֹ סָר מִמֶּנּוּ? אוֹ בְמַחֲגֹרֶת זֹאת</p>
</blockquote>

<blockquote>
<p>צֹרֵר מַיִם בְּעָבָיו לְבַל יִבָּקְעוּ עוֹד</p>
</blockquote>

<blockquote>
<p>לִשְׁטֹף אֶרֶץ וּמְלוֹאָהּ בִּמְטַר הַשָּׁמָיִם?&quot;</p>

<br />

<p>וַיַּעַן מִיכָאֵל וַיֹּאמַר &quot;כֵּן דִּבַּרְתָּ</p>
</blockquote>

<blockquote>
<p>אֵל רַחוּם הוּא וְחַנּוּן לְהָשִׁיב אַפּוֹ</p>
</blockquote>

<blockquote>
<p>אַף כִּי יִנָּחֵם כִּי עָשָׂה אֶת הָאָדָם</p>
</blockquote>

<blockquote>
<p>וּמֵרֹב חָמָס בָּאָרֶץ יִתְעַצֵּב אֶל לִבּוֹ</p>
</blockquote>

<blockquote>
<p>לֹא יַסְתִּיר פָּנָיו מִצַּדִּיק תָּמִים בְּדֹרוֹ</p>
</blockquote>

<blockquote>
<p>וְאַחֲרֵי מוֹת הַחַטָּאִים בִּגְלָלוֹ יִתֵּן אֹמֶר</p>
</blockquote>

<blockquote>
<p>כִּי לֹא יַשְׁמִיד זֶרַע הָאָדָם עוֹד</p>
</blockquote>

<blockquote>
<p>וְיָבוֹא אִתּוֹ בַבְּרִית כִּי מֵאָז וְהָלְאָה</p>
</blockquote>

<blockquote>
<p>לֹא יְקַלֵּל הָאֲדָמָה בַּעֲוֹן ישְׁבֶיהָ עוֹד</p>
</blockquote>

<blockquote>
<p>וְלֹא יַכֶּה כָּל חַי וְנֶפֶשׁ כָּל בָּשָׂר</p>
</blockquote>

<blockquote>
<p>בְּשׁוֹא גַלֵּי הַיָּם אוֹ בְשֶׁצֶף מֵי הַמַּבּוּל.</p>
</blockquote>

<blockquote>
<p>וְהָיָה בְּעַנְּנוֹ עָנָן וְנִרְאֲתָה הַקֶּשֶׁת בֶּעָנָן</p>
</blockquote>

<blockquote>
<p>וְרָאָה אֹתָהּ אֱלֹהִים<a href="#fn:43" id="fnref:43" title="see footnote" class="footnote"><sup>43</sup></a> וְזָכַר אֶת בְּרִיתוֹ</p>
</blockquote>

<blockquote>
<p>חֻקּוֹת יוֹם וָלַיְלָה חֻקּוֹת קַיִץ וָחֹרֶף</p>
</blockquote>

<blockquote>
<p>זֶרַע קָצִיר קֹר וָחֹם לֹא יִשְׁבֹּתוּ</p>
</blockquote>

<blockquote>
<p>עַד הַיּוֹם הַהוּא הַבָּא כְּאֵשׁ מְצָרֵף</p>
</blockquote>

<blockquote>
<p>וְטִהֵר שָׁמַיִם וָאָרֶץ וִישָׁרִים יֵשְׁבוּ שָׁם.&quot;</p>

<br />
</blockquote>

<blockquote>
<p><strong>תם ספר עשתי עשר.</strong></p>

<br />
</blockquote>

<h2 id="סֵפֶרשְׁנֵיםעָשָׂר">סֵפֶר שְׁנֵים עָשָׂר</h2>

<blockquote>
<p>כְּהֵלֶךְ אָץ לְדַרְכּוֹ יַעֲמֹד רֶגַע בַּצָּהֳרַיִם</p>
</blockquote>

<blockquote>
<p>טֶרֶם יִסַּע לְמַסָּעָיו כֵּן עָמַד הַמַּלְאָךְ</p>
</blockquote>

<blockquote>
<p>בְּהַגִּיעַ לְתוֹלְדֹת הָאָרֶץ אַחַר הַמַּבּוּל</p>
</blockquote>

<blockquote>
<p>כִּי חִכָּה אוּלַי יְשִׁיבֶנּוּ אָדָם דָּבָר</p>
</blockquote>

<blockquote>
<p>וְאַחֲרֵי דְמָמָה קְטַנָּה הוֹסִיף בְּמֶתֶק שְׂפָתָיו:</p>

<br />

<p>&quot;הִנֵה רָאִיתָ תֵּבֵל נִשְׁחֲתָה וְנִבְנָתָה</p>
</blockquote>

<blockquote>
<p>דּוֹר הָלַךְ וְאֵינֶנּוּ וְדוֹר חָדָשׁ בָּא.</p>
</blockquote>

<blockquote>
<p>וְעוֹד רַבּוֹת כָּהֵנָּה יֵשׁ לִי לְהַרְאוֹתְךָ</p>
</blockquote>

<blockquote>
<p>אַךְ מֵרְאוֹת מַרְאוֹת אֱלֹהִים יֶתֶר מִדַּי</p>
</blockquote>

<blockquote>
<p>עֵינֵי בָשָׂר כְּבֵדוֹת. לָכֵן אֲסַפֵּר לָךְ</p>
</blockquote>

<blockquote>
<p>וְאַגִּידָה אֹתִיּוֹת לְאָחוֹר וְאַתָּה הַסְכֵּת וּשְׁמָע.</p>
</blockquote>

<blockquote>
<p>הַדּוֹר הֶחָדָשׁ הַהוּא טֶרֶם יִפְרֹץ לָרֹב</p>
</blockquote>

<blockquote>
<p>כָּל עוֹד יִזְכֹּר מִשְׁפַּט אֲדֹנָי הַנּוֹרָא</p>
</blockquote>

<blockquote>
<p>לְיִרְאָה אֶת שְׁמוֹ וְלִנְצֹר תֹּם וָיֹשֶׁר</p>
</blockquote>

<blockquote>
<p>יַצְלִיחַ יִרְאֶה זֶרַע וְיַאֲרִיךְ יָמִים</p>
</blockquote>

<blockquote>
<p>אַדְמָתוֹ יִזְרַע וְיִקְצֹר דָּגָן יַיִן וָשָׁמֶן</p>
</blockquote>

<blockquote>
<p>וְקָרְבָּן יַקְרִיב לַאֲדֹנָי מִן הַבָּקָר וְהַצֹּאן</p>
</blockquote>

<blockquote>
<p>שׁוֹר שֶׂה וָעֵז וּנְסָכִים בְּמִקְרָאֵי קֹדֶשׁ.</p>
</blockquote>

<blockquote>
<p>כֵּן יְבַלּוּ יְמֵיהֶם בָּשָׁלוֹם וְאֵין מַחֲרִיד</p>
</blockquote>

<blockquote>
<p>וְאִישׁ אִישׁ לְמִשְׁפַּחְתּוֹ לְמַטֵּה בֵית אֲבוֹתָיו</p>
</blockquote>

<blockquote>
<p>יֵשֵׁב תַּחַת גַּפְנוֹ וְתַחַת תְּאֵנָתוֹ לָבֶטַח</p>
</blockquote>

<blockquote>
<p>עַד יָקוּם אִישׁ רֹדֵף כָּבוֹד וּמִמְשָׁל</p>
</blockquote>

<blockquote>
<p>יָרוּם לִבּוֹ מֵאֶחָיו לְהִשְׂתָּרֵר עֲלֵיהֶם</p>
</blockquote>

<blockquote>
<p>כִּי יִבֶז בְּעֵינָיו לִהְיוֹת כְּאַחַד מֵהֶם</p>
</blockquote>

<blockquote>
<p>לָכֵן יָפִיר חֹק וְתוֹרַת הָאָדָם יָמִיר</p>
</blockquote>

<blockquote>
<p>וְהוּא יַשְׁבִּית שָׁלוֹם וּבְרִית אַחִים מֵאָרֶץ</p>
</blockquote>

<blockquote>
<p>וְגִבֹּר צַיִד יִהְיֶה לָצוּד צֵיד אֲנָשִׁים</p>
</blockquote>

<blockquote>
<p>כִּי כָל הַמֵּאֲנִים לְהָבִיא צַוָּארָם בְּעֻלּוֹ</p>
</blockquote>

<blockquote>
<p>יַפִּילֵם בְּחֶרֶב מִלְחָמָה אוֹ יְצוּדֵם בְּרִשְׁתּוֹ</p>
</blockquote>

<blockquote>
<p>עַל כֵּן יִקָּרֵא גִּבּוֹר צַיִד לִפְנֵי אֲדֹנָי</p>
</blockquote>

<blockquote>
<p>כְּאִישׁ מַמְרֶה לְפָנָיו אוֹ כְמִתְנַשֵּׂא לֵאמֹר</p>
</blockquote>

<blockquote>
<p>אֲדֹנָי בָּחַר בּוֹ וַיִּתְּנֵהוּ לְמִשְׁנֶה בְּמֶמְשַׁלְתּוֹ</p>
</blockquote>

<blockquote>
<p>וְרֹאשׁ הַמֹּרְדִים הַזֶּה יַחֲשֹׁב לְמֹרְדִים אֵלֶּה</p>
</blockquote>

<blockquote>
<p>אֲשֶׁר יַעַמְדוּ נֶגְדּוֹ בְּלִי הִכָּנַע לְפָנָיו</p>
</blockquote>

<blockquote>
<p>וְאֵלָיו יִתְלַקְּטוּ זֵדִים וּרְהָבִים כָּמוֹהוּ</p>
</blockquote>

<blockquote>
<p>לְהַחֲזִיק הַמִּשְׂרָה בְּיָדוֹ אוֹ לִרְדוֹת עִמּוֹ</p>
</blockquote>

<blockquote>
<p>וְהֵם יִסְעוּ מֵעֵדֶן הָלוֹךְ וְנָסוֹעַ מַעֲרָבָה</p>
</blockquote>

<blockquote>
<p>וְשָׁם יִמְצְאוּ בִּקְעָה בֶּאֱרֹת בֶּאֱרֹת חֵמָר</p>
</blockquote>

<blockquote>
<p>מֶלֶט וְשִׂיד נָפוּחַ בָּאֵשׁ מִשְּׁאוֹל תַּחְתִּית</p>
</blockquote>

<blockquote>
<p>מֵאֵלֶּה יִלְבְּנוּ לְבֵנִים יִשְׁרְפוּ אֹתָם לַאֲבָנִים</p>
</blockquote>

<blockquote>
<p>וְיִבְנוּ עִיר וּמִגְדָּל רֹאשׁוֹ לַשָּׁמַיִם יַגִּיעַ</p>
</blockquote>

<blockquote>
<p>לַעֲשׂוֹת לָהֶם שֵׁם כִּי יָפוּצוּ בָאָרֶץ</p>
</blockquote>

<blockquote>
<p>לְבַל יֹאבַד זִכְרָם לְכָבוֹד אוֹ לְקָלוֹן.</p>
</blockquote>

<blockquote>
<p>אַךְ אֲדֹנָי מִשָּׁמַיִם הַיֹּרֵד מֵעֵת לְעֵת</p>
</blockquote>

<blockquote>
<p>לְהַבִּיט בִּבְנֵי אָדָם וּלְהָבִין אֶל מַעֲשֵׂיהֶם</p>
</blockquote>

<blockquote>
<p>יֵרֵד לִרְאוֹת עִירָם טֶרֶם יְבַצְּעוּ הַמִּגְדָּל</p>
</blockquote>

<blockquote>
<p>וּלְמַעַן תִּתָּם לְקֶלֶס יִתֵּן רוּחַ בְּפִיהֶם</p>
</blockquote>

<blockquote>
<p>לְשְׁכֹּחַ שְׂפַת מוֹלַדְתָּם וּלְדַבֵּר בִּלְשׁוֹן עִלְּגִים</p>
</blockquote>

<blockquote>
<p>שָׂפָה לֹא יָדְעוּ וְלֹא שָׁמְעוּ מִתְּמוֹל.</p>
</blockquote>

<blockquote>
<p>וּבְכֵן תְּהִי מְהוּמָה וּמְבוּכָה בֵּין הַבּוֹנִים</p>
</blockquote>

<blockquote>
<p>אִישׁ אִישׁ יְבַטֵּא בִּלְשׁוֹנוֹ עַד נִחַר גְּרוֹנוֹ</p>
</blockquote>

<blockquote>
<p>וְכֻלָּם יִקְצְפוּ יִזְעֲקוּ כְּהוֹלְלִים וְאֵין מֵבִין</p>
</blockquote>

<blockquote>
<p>וְשֹׁכְנֵי מָרוֹם יִרְאוּ אֶת הַקּוֹלוֹת וְהַמְּהוּמוֹת</p>
</blockquote>

<blockquote>
<p>שְׂחֹק יִמָּלֵא פִיהֶם לַעַג מִרְבָּה לְהָכִיל</p>
</blockquote>

<blockquote>
<p>הַבּוֹנִים יֶחְדְּלוּ לִבְנוֹת וּבִנְיָנָם יְהִי לִשְׁנִינָה</p>
</blockquote>

<blockquote>
<p>וְעַל כֵּן יִקָּרֵא שֵׁם הָעִיר בָּבֶל</p>
</blockquote>

<blockquote>
<p>כִּי שָׁם בָּלַל אֲדֹנָי שְׂפַת כָּל הָאָרֶץ.&quot;</p>

<br />

<p>וְאָדָם חָרָה אַפּוֹ בְּבֵן הַסּוֹרֵר וַיֹּאמַר</p>
</blockquote>

<blockquote>
<p>&quot;בֶּן נַעֲוַת הַמַּרְדּוּת! אֵיכָכָה מְלָאוֹ לִבּוֹ</p>
</blockquote>

<blockquote>
<p>לְהִתְנַשֵּׂא עַל אֶחָיו לָקַחַת לוֹ מֶמְשָׁלָה</p>
</blockquote>

<blockquote>
<p>אֲשֶׁר אֲדֹנָי אֱלֹהִים לֹא חָלַק לוֹ?</p>
</blockquote>

<blockquote>
<p>הוּא נָתַן לָנוּ לִמְשֹׁל בְּמַעֲשֵׂי יָדָיו</p>
</blockquote>

<blockquote>
<p>בָּעוֹף בָּבְּהֵמָה וּבַדָּגָה; אֲבָל בְּנֵי אָדָם</p>
</blockquote>

<blockquote>
<p>כֻּלָּם אַחִים הֵם אֵין אָדוֹן וְעֶבֶד</p>
</blockquote>

<blockquote>
<p>כִּי הָאָדָם חָפְשִׁי וְאָדוֹן אֶחָד אֱלֹהִים</p>
</blockquote>

<blockquote>
<p>וְעַז פָּנִים הַהוּא הַנֹּשֵׂא כֶּתֶר לֹא לוֹ</p>
</blockquote>

<blockquote>
<p>לֹא לְבַד לַאֲנָשִׁים יַעֲשֶׂה עָוֶל וְחָמָס</p>
</blockquote>

<blockquote>
<p>כִּי זֹמֵם מִגְדָּלוֹ גַּם לְהִלָּחֵם בֵּאלֹהִים.</p>
</blockquote>

<blockquote>
<p>סָכָל: מַה־צֵּידָה תָּכִין לְךָ לַדָּרֶךְ</p>
</blockquote>

<blockquote>
<p>בַּעֲלוֹתְךָ מֵעַל לְעָבִים עִם פּוֹחֲזִים כָּמוֹךָ?</p>
</blockquote>

<blockquote>
<p>הֲלֹא תֶחְסַר רוּחַ לְכַלְכֵּל נִשְׁמַת אַפֶּיךָ</p>
</blockquote>

<blockquote>
<p>אִם לֹא תֶחְסַר לֶחֶם לְמַלֵּא בִטְנֶךָ.&quot;</p>

<br />

<p>וַיַּעַן מִיכָאֵל &quot;כֵּן תְּדַבֵּר בְּבִנְךָ</p>
</blockquote>

<blockquote>
<p>הַמְּהַפֵּךְ חֻפְשָׁה לְעַבְדֻת וְעֹכֵר אֶת הָאָרֶץ</p>
</blockquote>

<blockquote>
<p>אַךְ דַּע וְהָבֵן כִּי בְחֶטְאָךְ הָרִאשׁוֹן</p>
</blockquote>

<blockquote>
<p>חֻפְשָׁה אָזְלָה לָהּ וּדְרוֹר בָּאָרֶץ אָיִן</p>
</blockquote>

<blockquote>
<p>כִּי חֻפְשָׁה שְׁלֵמָה וְנֶפֶשׁ תְּמִימָה מַשְׂכֶּלֶת</p>
</blockquote>

<blockquote>
<p>אַחְיוֹת תְּאוֹמוֹת הֵן לֹא תִפָּרַדְנָה עוֹד</p>
</blockquote>

<blockquote>
<p>וְאִם הַנֶּפֶשׁ תֶּחֱטָא וְחָק הַשֵּׁכֶל תָּמִיר</p>
</blockquote>

<blockquote>
<p>תִּגְבַּר תַּאֲוָה בָאָדָם וְתִמְשֹׁל עַל הַשֵּׂכֶל</p>
</blockquote>

<blockquote>
<p>וְתַחַת הֱיוֹתוֹ חָפְשִׁי יְהִי עֶבֶד לְתַאֲוָתוֹ</p>
</blockquote>

<blockquote>
<p>לָכֵן גַּם הָאֱלֹהִים יָבוֹא בְמִשְׁפָּט עִמָּדוֹ</p>
</blockquote>

<blockquote>
<p>וְיַעַזְבֶנּוּ בְיַד אֲדֹנִים קָשִׁים זוּלָתוֹ</p>
</blockquote>

<blockquote>
<p>הַלֹּחֲצִים גֵּו וָנֶפֶשׁ בְּלִי תֵת חֲנִינָה</p>
</blockquote>

<blockquote>
<p>הַלַּחַץ בָּא בְמִשְׁפָּט וְלַלֹּחֲצִים צְדָקָה אָיִן.</p>
</blockquote>

<blockquote>
<p>אַךְ עַמִּים לְעִתִּים יִבְעֲרוּ יִכְסָלוּ</p>
</blockquote>

<blockquote>
<p>יִבְזוּ צֶדֶק וָשֵׂכֶל עַוְלָה וּנְבָלָה יֶחְפָּצוּן</p>
</blockquote>

<blockquote>
<p>אָז יִצְטַדֵּק הַמֹּשֵׁל כִּי יַעֲצֹר בָּמוֹ</p>
</blockquote>

<blockquote>
<p>לַעֲצֹר בְּגוֹי נָבָל נָכוֹן כְּמֶתֶק לַחֲמוֹר</p>
</blockquote>

<blockquote>
<p>קִלְלַת אֱלֹהִים הִיא וְעַל רֹאשָׁם תָּחוּל.</p>
</blockquote>

<blockquote>
<p>וּבֵן הַצָּעִיר הַבָּזוּי מִשְּׂרִידֵי מֵי הַמַּבּוּל</p>
</blockquote>

<blockquote>
<p>יְהִי לְמוֹפֵת לָנוּ הוּא גִלָּה קְלוֹן אָבִיו</p>
</blockquote>

<blockquote>
<p>וְלָכֵן הֵבִיא קִלְלָתוֹ עַל זַרְעוֹ אַחֲרָיו</p>
</blockquote>

<blockquote>
<p>כִּי אֵרֲרוֹ לֵאמֹר: עֶבֶד עֲבָדִים יִהְיֶה:</p>
</blockquote>

<blockquote>
<p>עַתָּה הֲלֹא תֵדַע כִּי כָל יֹשְׁבֵי תֵבֵל</p>
</blockquote>

<blockquote>
<p>יֵצְאוּ מֵרָעָה לְרָעָה כְּמוֹ דֹר הַמַּבּוּל</p>
</blockquote>

<blockquote>
<p>עַד אֲשֶׁר יַעַזְבֵם אֱלֹהִים לִשְׁרִירוּת לִבָּם</p>
</blockquote>

<blockquote>
<p>כִּי תִקְצַר נַפְשׁוֹ לָשֵׂאת עֲוֹנָם עוֹד</p>
</blockquote>

<blockquote>
<p>יָסִיר פָּנָיו מֵהֶם וְעֵינָיו יְעַצֵּם מֵרְאוֹתָם</p>
</blockquote>

<blockquote>
<p>רַק עַם אֶחָד יִבְחַר לוֹ מִכָּל הָעַמִּים</p>
</blockquote>

<blockquote>
<p>עַם אֶחָד סְגֻלָּה לְמַעַן יִקְרְאוּ בִשְׁמוֹ</p>
</blockquote>

<blockquote>
<p>עַם גָּדוֹל וָרָם מִיֶּרֶךְ אִישׁ אֶחָד נֶאֱמָן</p>
</blockquote>

<blockquote>
<p>הוּא הָאִישׁ הָנֶּאֱמָן מֵעֵבֶר נְהַר פְּרָת</p>
</blockquote>

<blockquote>
<p>הַנּוֹלָד עַל בִּרְכֵּי עֹבְדֵי אֱלֹהִים אֲחֵרִים</p>
</blockquote>

<blockquote>
<p>כִּי יֹשְׁבֵי הָאָרֶץ יִתְעוּ יֵרְדוּ פְלָאִים</p>
</blockquote>

<blockquote>
<p>וּבְחַיֵּי בַעַל הַתֵּבָה יַעַזְבוּ אֵל חָי</p>
</blockquote>

<blockquote>
<p>יִסְגְּדוּ לְעֵץ וָאֶבֶן וְיֹאמְרוּ אֵלֶּה אֱלֹהֵינוּ.</p>
</blockquote>

<blockquote>
<p>אַךְ אֵל שַׁדַּי יִבְחַר בְּאִישׁ אֶחָד אֹהֲבוֹ</p>
</blockquote>

<blockquote>
<p>בַּמַּרְאָה אֵלָיו יִתְוַדָּע בֶּחָזוֹן יְדַבֶּר־בּוֹ</p>
</blockquote>

<blockquote>
<p>לַעֲזֹב אַרְצוֹ וּמוֹלַדְתּוֹ לָלֶכֶת מִבֵּית אָבִיו</p>
</blockquote>

<blockquote>
<p>בְּנֵי אֵל נֵכָר אֶל הָאָרֶץ אֲשֶׁר יַרְאֶנּוּ</p>
</blockquote>

<blockquote>
<p>וּלְגוֹי גָדוֹל יַעֲשֶׂנּוּ וְגַם יְשִׂימֶנּוּ לִבְרָכָה</p>
</blockquote>

<blockquote>
<p>עַד יִתְבָּרְכוּ בְזַרְעוֹ כָּל גּוֹיֵי הָאָרֶץ.</p>
</blockquote>

<blockquote>
<p>וְהוּא שֹׁמֵעַ וְהוֹלֵךְ טֶרֶם יֵדַע מָה הָאָרֶץ</p>
</blockquote>

<blockquote>
<p>כִּי אֱמוּנָתוֹ תַנְחֶנּוּ. וַאֲנִי צוֹפֶה מֵרָחוֹק</p>
</blockquote>

<blockquote>
<p>וְאַתָּה לֹא תֶחֱזֶה גִבּוֹר זֶה בֶּאֱמוּנָתוֹ</p>
</blockquote>

<blockquote>
<p>אֵיךְ נִפְרָד מֵאֱלִילָיו מִבְּנֵי גִילוֹ וּמוֹלַדְתּוֹ</p>
</blockquote>

<blockquote>
<p>וְיֹצֵא מֵאוּר כַּשְׂדִּים עֹבֵר וְהוֹלֵךְ חָרָנָה</p>
</blockquote>

<blockquote>
<p>וְהוּא אֵינֶנּוּ נֹסֵעַ כְּדַל וְאֶבְיוֹן בַּדָּרֶךְ</p>
</blockquote>

<blockquote>
<p>מִקְנֵה בָקָר וָצֹאן וַעֲבֻדָּה רַבָּה לְרַגְלָיו</p>
</blockquote>

<blockquote>
<p>כִּי שָׁת מִבְטַחוֹ בְּאֵל הַמּוֹצִיאוֹ מֵאַרְצוֹ</p>
</blockquote>

<blockquote>
<p>שֶיִּהְיֶה לוֹ לְמַחֲסֶה וּלְכָל הַכְּבוּדָה אִתּוֹ</p>
</blockquote>

<blockquote>
<p>וְהִנְנִי רֹאֵהוּ עַתָּה בָּא אַרְצָה כְּנָעַן</p>
</blockquote>

<blockquote>
<p>עֹבֵר וְנוֹטֶה אָהֳלוֹ עַד מְקוֹם שְׁכֶם</p>
</blockquote>

<blockquote>
<p>בִּסְבִיבֵי אֵלוֹן מוֹרֶה וְשָׁם הָאָרֶץ הַזֹּאת</p>
</blockquote>

<blockquote>
<p>נְתוּנָה בִדְבַר אֲדֹנָי לִהְיוֹת לְזַרְעוֹ לְמוֹרָשָׁה</p>
</blockquote>

<blockquote>
<p>מִלְּבֹא חֲמָת צָפוֹנָה עַד מִדְבָּר נֶגֶב</p>
</blockquote>

<blockquote>
<p>וּמֵהַר חֶרְמוֹן קֵדְמָה עַד יָם הַגָּדוֹל.</p>
</blockquote>

<blockquote>
<p>וְשִׂים לִבְּךָ לַמְּקוֹמוֹת שֶׁאֲנִי קֹרֵא מֵרֹאשׁ</p>
</blockquote>

<blockquote>
<p>טֶרֶם נִקְּבוּ בְּשֵׁמוֹת חֶרְמוֹן וְיָם הָאַחֲרֹן</p>
</blockquote>

<blockquote>
<p>כַּרְמֶל בַּיָּם וְיַרְדֵּן נַחַל פִּיפִיּוֹת</p>
</blockquote>

<blockquote>
<p>הַנִּסְמָן לִגְבוּל קֵדְמָה. אַךְ בָּנָיו יִפְרֹצוּ</p>
</blockquote>

<blockquote>
<p>וְיִרְשׁוּ שְׂנִיר וְשִׂרְיוֹן הָרִים גַּבְנֻנִּים בַּבָּשָׁן.</p>
</blockquote>

<blockquote>
<p>אַךְ בִּין בַּדָּבָר כִּי יִתְבָּרְכוּ בְזַרְעוֹ</p>
</blockquote>

<blockquote>
<p>כָּל מִשְׁפְּחוֹת הָאֲדָמָה וְזַרְעוֹ הֲלֹא יָדַעְתָּ</p>
</blockquote>

<blockquote>
<p>הוּא גֹאֵל הַגָּדוֹל שֶׁיָּשׁוּף רֹאשׁ הַנָּחָשׁ</p>
</blockquote>

<blockquote>
<p>וְיֶתֶר מַעֲשָׂיו וּגְבֻרָתוֹ אַשְׁמִיעֲךָ דֵּי בָאֵר</p>
</blockquote>

<blockquote>
<p>טֶרֶם אֲכַלֶּה בָּזֶה דְּבַר כָּל חָזוֹן.</p>
</blockquote>

<blockquote>
<p>אָמְנָם אֲבִי הָאֻמָּה יִקָּרֵא שְׁמוֹ אַבְרָהָם</p>
</blockquote>

<blockquote>
<p>רֹאשׁ לְכָל מַאֲמִינִים וּבָרוּךְ לְאֵל עֶלְיוֹן</p>
</blockquote>

<blockquote>
<p>וְהוּא יוֹלִיד בֵּן לִזְקֻנָיו וּבֶן בְּנוֹ אַחֲרָיו</p>
</blockquote>

<blockquote>
<p>אַנְשֵׁי שֵׁם כָּמוֹהוּ בְּדַעַת אֱמֶת וְאֱמוּנָה</p>
</blockquote>

<blockquote>
<p>וּבֶן בְּנוֹ הַהוּא אֲבִי שְׁנֵים עָשָׂר שְׁבָטִים</p>
</blockquote>

<blockquote>
<p>שִׁבְטֵי יָהּ וּבְחִירָיו יֵצֵא מֵאֶרֶץ כְּנָעָן</p>
</blockquote>

<blockquote>
<p>לָגוּר בְּאֶרֶץ יִקָּרֵא שְׁמָהּ מִצְרַיִם</p>
</blockquote>

<blockquote>
<p>אֲשֶׁר תֵּחַץ לִשְׁתַּיִם עַל יַד הַיְאֹר</p>
</blockquote>

<blockquote>
<p>הַשֹּׁטֵף אֶל הַיָּם דֶּרֶךְ שִׁבְעָה נְחָלִים</p>
</blockquote>

<blockquote>
<p>וְלָגוּר בָּאָרֶץ יָבוֹא עַל פִּי אַחַד מִבָּנָיו</p>
</blockquote>

<blockquote>
<p>אֲשֶׁר יְכַלְכְּלֵהוּ שָׁם בִּימֵי שְׁנוֹת הַבַּצֹרֶת</p>
</blockquote>

<blockquote>
<p>הוּא בֶן זְקֻנִים מַשְׁבִּיר לְעַם הָאָרֶץ</p>
</blockquote>

<blockquote>
<p>וּמִשְׁנֶה לְמֶלֶךְ פַּרְעֹה בְּחָכְמָתוֹ כִּי רַבָּה.</p>
</blockquote>

<blockquote>
<p>וּבָנָיו אַחֲרֵי מוֹתוֹ יִרְבּוּ לְגוֹי גָדוֹל</p>
</blockquote>

<blockquote>
<p>עַד יִתְחַכֵּם לָהֶם מֶלֶךְ חָדָשׁ בָּאָרֶץ</p>
</blockquote>

<blockquote>
<p>מִיִּרְאָתוֹ פֶּן יַעַצְמוּ וְיַעֲלוּ לְהִלָּחֵם בּוֹ</p>
</blockquote>

<blockquote>
<p>וְלָכֵן יִלְחַץ הַגֵּרִים וְאֶת עוֹלְלֵיהֶם יַהֲרֹג.</p>
</blockquote>

<blockquote>
<p>אָז יִשְׁלַח אֱלֹהִים שְׁנֵי אַחִים נְבִיאִים</p>
</blockquote>

<blockquote>
<p>מֹשֶׁה וְאַהֲרֹן בִּשְׁמוֹתָם וְעַל יָדָם יִוָּשֵׁעוּ</p>
</blockquote>

<blockquote>
<p>וְיֵצְאוּ מִבֵּית עֲבָדִים בִּרְכוּשׁ וּבְיָד רָמָה</p>
</blockquote>

<blockquote>
<p>וְיִרְשׁוּ אֶת הָאָרֶץ הַנְּתוּנָה לַאֲבוֹתָם לְנַחֲלָה.</p>
</blockquote>

<blockquote>
<p>אַךְ בְּטֶרֶם יֵצְאוּ יָרִיב אֲדֹנָי רִיבָם</p>
</blockquote>

<blockquote>
<p>בְּאֹתוֹת וּשְׁפָטִים גְּדֹלִים עִם מֶלֶךְ אַכְזָר</p>
</blockquote>

<blockquote>
<p>הַשֹׁאֵל מִי הוּא אֲדֹנָי כִּי יִשְׁמַע בְּקוֹלוֹ</p>
</blockquote>

<blockquote>
<p>יְאֹרָיו יֵהָפְכוּ לְדָם וְשָׁרְצוּ צְפַרְדְּעִים בִּגְבוּלוֹ</p>
</blockquote>

<blockquote>
<p>כִּנִּים יַעֲלוּ כְּאָבָק וְעָרֹב בְּכָל אַרְמְנוֹתָיו</p>
</blockquote>

<blockquote>
<p>שְׁחִין פֹּרֵחַ בִּבְשָׂרוֹ וְרָקָב בְּכָל עַמּוֹ</p>
</blockquote>

<blockquote>
<p>אָמַר וְיָּבוֹא בָרָק בָּרָד וְרִשְׁפֵּי אֵשׁ</p>
</blockquote>

<blockquote>
<p>שְׁמֵי מִצְרַיִם יָנּוּעוּ וְאֵשׁ תִּהֲלַךְ אָרְצָה</p>
</blockquote>

<blockquote>
<p>חֲנָמָל יְכַלֶּה יְבוּלוֹ וְעֵצָיו אַבְנֵי אֶלְגָבִישׁ</p>
</blockquote>

<blockquote>
<p>וְהַנּוֹתָר מִן הַבָּרָד יִתֵּן לְיֶלֶק וְחָסִיל</p>
</blockquote>

<blockquote>
<p>יֶרֶק הַשָּׂדֶה לְאַרְבֶּה וּפִרְיוֹ יֹאכַל הַצְּלָצָל.</p>
</blockquote>

<blockquote>
<p>שְׁלֹשֶׁת יָמִים יָמֵשׁ חֹשֶׁךְ וְצַלְמָוֶת</p>
</blockquote>

<blockquote>
<p>שֶׁמֶש יְכַחֵשׁ אוֹרוֹ יָלִיט פָּנָיו בַּעֲלָטָה</p>
</blockquote>

<blockquote>
<p>אַךְ רַהַב מִצְרַיִם לֹא יִכָּנַע בַּנְּגָעִים</p>
</blockquote>

<blockquote>
<p>עַד יַכֵּהוּ הַמַּלְאַךְ הָעֹבֵר בַּחֲצִי לָיִל</p>
</blockquote>

<blockquote>
<p>וְכָל בְּכוֹרֵי אַרְצוֹ שֹׁכְבִים פְּגָרִים מֵתִים</p>
</blockquote>

<blockquote>
<p>אָז יֶחֱרַד הַתַּנִּין מִפְּנֵי יָד הַנְּטוּיָה</p>
</blockquote>

<blockquote>
<p>וּלְבָבוֹ הֶעָרֵל יִכָּנַע לְשַׁלַּח רְצוּצִים חָפְשִׁי</p>
</blockquote>

<blockquote>
<p>אֶפֶס כְּקֶרַח יִקְשֶׁה אַחֲרֵי נָמֵס בַּחֹם</p>
</blockquote>

<blockquote>
<p>כֵּן יִכְבָּד לִבּוֹ לִרְדֹף אַחֲרֵי הַגֵּרִים</p>
</blockquote>

<blockquote>
<p>אֲשֵׁר שִׁלְּחָם מֵאַרְצוֹ. הַיָּם יִפְעַר לִקְרָאתוֹ</p>
</blockquote>

<blockquote>
<p>כַּתַּנִין יִבְלַע אֹתוֹ עִם חֵילוֹ וּפָרָשָׁיו</p>
</blockquote>

<blockquote>
<p>וְהַנִּרְדָּפִים יֵלְכוּ בַּיַּבָּשָׁה בֵּין עֲרֵמוֹת מַיִם</p>
</blockquote>

<blockquote>
<p>אֲשֵׁר יִתְיַצְּבוּ כַנֵד מִפְּנֵי מַטֵּה מֹשֶׁה</p>
</blockquote>

<blockquote>
<p>וְלֹא יָשׁוּבוּ לְאֵיתָנָם עַד עֲבֹר גְּאוּלִים.</p>
</blockquote>

<blockquote>
<p>עֹז וּגְבוּרָה כָּזֹאת יִתֵּן אֲדֹנָי לְנֶאֱמָן בֵּיתוֹ</p>
</blockquote>

<blockquote>
<p>אַף פָּנָיו יֵלְכוּ בְּעַמּוּד עָנָן יוֹמָם</p>
</blockquote>

<blockquote>
<p>וּבְעַמּוּד אֵשׁ לַיְלָה לַנְחוֹת הַדֶּרֶךְ לְעַמּוֹ</p>
</blockquote>

<blockquote>
<p>וְלִהְיוֹת לְמָגֵן לָהֶם מִפְּנֵי צַר וְרֹדֵף</p>
</blockquote>

<blockquote>
<p>כִּי הַמֶּלֶךְ בְּלִיַּעַל יִרְדֹּף אַחֲרֵיהֶם לָיְלָה</p>
</blockquote>

<blockquote>
<p>וְלֹא יִקְרַב אֲלֵיהֶם מִפְּנֵי הֶעָנָן וְהַחֹשֶׁךְ</p>
</blockquote>

<blockquote>
<p>עַד אַשְׁמֹרֶת הַבֹּקֶר. אָז יַשְׁקִיף אֱלֹהִים</p>
</blockquote>

<blockquote>
<p>אֶל מַחֲנֵה מִצְרַיִם בְּעַמּוּד אֵשׁ וְעָנָן</p>
</blockquote>

<blockquote>
<p>וְהָמַם כָּל חֵילוֹ וְאֹפַן מַרְכְּבֹתָיו יָסִיר</p>
</blockquote>

<blockquote>
<p>וּמֹשֶׁה יוֹסִיף לִנְטוֹת מַטֵּה עֻזּוֹ עַל הַיָּם</p>
</blockquote>

<blockquote>
<p>וְהַיָּם יִרְאֶה יָשׁוּב יְכַסֶּה מַחֲנֵה הָאוֹיֵב</p>
</blockquote>

<blockquote>
<p>לְכָל רִכְבּוֹ וּפָרָשָׁיו אִישׁ לֹא יִמָּלֵט.</p>
</blockquote>

<blockquote>
<p>וְצִבְאוֹת אֲדֹנָי יִסְעוּ מִשְׂפַת הַיָּם לִכְנָעַן</p>
</blockquote>

<blockquote>
<p>דֶּרֶךְ רְחֹקָה בַּמִדְבָּר בְּאֶרֶץ לֹא זְרוּעָה</p>
</blockquote>

<blockquote>
<p>וְלֹא יַנְחֵם אֱלֹהִים דֶרֶךְ אֶרֶץ נוֹשָׁבֶת</p>
</blockquote>

<blockquote>
<p>מִדְּאָגָה מִדָּבָר פֶּן יִנָּחֵם הָעָם</p>
</blockquote>

<blockquote>
<p>בִּרְאוֹתָם מִלְחָמָה וְשָׁבוּ לְבֵית עֲבָדִים</p>
</blockquote>

<blockquote>
<p>כִּי כַנִּקְלֶה כַּנִּכְבָּד בִּלְתִּי מְלֻמָּדֵי מִלְחָמָה</p>
</blockquote>

<blockquote>
<p>יִבְחֲרוּ חַיֵּי עֶבֶד מִלִּנְפֹּל לְפִי חָרֶב.</p>
</blockquote>

<blockquote>
<p>וְגַם מַחֲשָׁבָה אֲחֶרֶת תִּכּוֹן בְּעֵצָה זוּ</p>
</blockquote>

<blockquote>
<p>כִּי בְהִתְמַהְמְהַם בַּמִּדְבָּר יִמְצְאוּ לָהֶם יָדַיִם</p>
</blockquote>

<blockquote>
<p>לְכוֹנֵן מֶמְשֶׁלֶת עַמָּם בְּיַד זִקְנֵי הָעֵדָה</p>
</blockquote>

<blockquote>
<p>רָאשֵׁי בֵית אָבוֹת לִשְׁנֵים עָשָׂר מַטּוֹת</p>
</blockquote>

<blockquote>
<p>הִיא הָעֵדָה הַגְּדֹלָה תַּחֲזִיק שֵׁבֶט הַמִּשְׂרָה</p>
</blockquote>

<blockquote>
<p>לַחֲרֹץ כָּל דִּין וּמִשְׁפָּט עַל פִּי הַתּוֹרָה</p>
</blockquote>

<blockquote>
<p>אֲשֶׁר יִתֵּן אֱלֹהִים בְּרֹאשׁ הַר סִינָי</p>
</blockquote>

<blockquote>
<p>כִּי יֵרֵד עָלָיו בֶּעָנָן וְלַהֲבוֹת אֵשׁ</p>
</blockquote>

<blockquote>
<p>בְּקֹלוֹת וּבְרָקִים וְקוֹל שׁוֹפָר חָזָק</p>
</blockquote>

<blockquote>
<p>הָהָר יָנוּעַ מִפַּחַד וְכָל הַמַּחֲנֶה יֶחֱרָד</p>
</blockquote>

<blockquote>
<p>וּמִשָּׁם יִתֵּן דָּת לָמוֹ לְכָל חֻקֵּי הַמְּדִינָה</p>
</blockquote>

<blockquote>
<p>וּלְכָל קָרְבָּן וָזֶבַח לַעֲבֹדַת הַקֹּדֶשׁ.</p>
</blockquote>

<blockquote>
<p>וְדִבְרֵי עֲבֹדָה הַזֹּאת יִרְזְמוּן לְיֹדְעֵי בִינָה</p>
</blockquote>

<blockquote>
<p>כִּי יָבוֹא הַזֶּרַע וּמָחַץ רֹאשׁ הַנָּחָש</p>
</blockquote>

<blockquote>
<p>לָתֵת גְּאֻלָּה שְׁלֵמָה לְכָל יֹשְׁבֵי תֵבֵל.</p>
</blockquote>

<blockquote>
<p>אָמְנָם כִּשְׁמֹעַ הָעָם קוֹל אֲדֹנָי כִּי נוֹרָא</p>
</blockquote>

<blockquote>
<p>יִצְעֲקוּ לֵאמֹר מֹשֶׁה דַּבֵּר אַתָּה עִמָּנוּ</p>
</blockquote>

<blockquote>
<p>וְאַל יְדַבֵּר עִמָּנוּ אֱלֹהִים פֶּן נָמוּת</p>
</blockquote>

<blockquote>
<p>וְהוּא יְמַלֵּא שֶׁאֱלָתָם כַּאֲשֶׁר אֱלֹהָיו יוֹרֶנּוּ</p>
</blockquote>

<blockquote>
<p>כִּי אֵין לָגֶשֶׁת אֵלָיו בִּלְתִּי מַלְאָךְ מֵלִיץ</p>
</blockquote>

<blockquote>
<p>וְזֶה מֹשֶׁה הָאִישׁ יַעֲמֹד כְּאִישׁ הַבֵּנַיִם</p>
</blockquote>

<blockquote>
<p>לִהְיוֹת לְאוֹת וְלִדְמוּת לְרָם וְנִשָּׂא מִמֶּנּוּ</p>
</blockquote>

<blockquote>
<p>הוּא מְשִׁיחַ אֲדֹנָי אֲשֶׁר לוֹ הַמִּשְׁפָּט</p>
</blockquote>

<blockquote>
<p>וַאֲשֶׁר יָבוֹא בְעִתּוֹ. וְעַל הַיּוֹם הַהוּא</p>
</blockquote>

<blockquote>
<p>יַגִּיד מֹשֶׁה בְּתוֹרָתוֹ וְהַנְּבִיאִים בְּשִׁירֵי קָדְשָׁם.</p>
</blockquote>

<blockquote>
<p>וְאַחֲרֵי מַתַּן הַתּוֹרָה יִתֵּן אֲדֹנָי אֹמֶר</p>
</blockquote>

<blockquote>
<p>בְּאַהֲבָתוֹ אֶת יְרֵאָיו לָתֵת מִשְׁכָּנוֹ בְּתוֹכָם</p>
</blockquote>

<blockquote>
<p>כִּי בְאֹהֶל וּמִשְׁכָּן יִתְהַלֵּךְ בְּקֶרֶב עַמּוֹ</p>
</blockquote>

<blockquote>
<p>וְעַל פִּי הַתַּבְנִית אֲשֶׁר תֵּרָאֶה בָהָר</p>
</blockquote>

<blockquote>
<p>יַעֲשׂוּ לוֹ מִקְדָּשׁ מְצֻפֶּה זָהָב סָבִיב</p>
</blockquote>

<blockquote>
<p>וּבְתוֹכוֹ אֲרוֹן הָעֵדוּת לִשְׁנֵי לוּחוֹת הַבְּרִית</p>
</blockquote>

<blockquote>
<p>וְעַל הָאָרוֹן מִלְמַעְלָה כַּפֹּרֶת זָהָב טָהוֹר</p>
</blockquote>

<blockquote>
<p>בֵּין שְׁנֵי כְרוּבִים פֹּרְשֵׂי כְנָפַיִם לְמַעְלָה</p>
</blockquote>

<blockquote>
<p>וּמְנוֹרַת זָהָב לִפְנֵי; וְשִׁבְעַת הַנֵּרוֹת יָאִירוּ</p>
</blockquote>

<blockquote>
<p>כְּשִׁבְעַת כּוֹכְבֵי לֶכֶת עַל עֵבֶר פָּנֶיהָ</p>
</blockquote>

<blockquote>
<p>וְעַל אֹהֶל מוֹעֵד יִשְׁכֹּן הֶעָנָן יוֹמָם</p>
</blockquote>

<blockquote>
<p>וְאֵשׁ תִּהְיֶה לַיְלָה לְהוֹרוֹת לָעָם דֶּרֶךְ</p>
</blockquote>

<blockquote>
<p>לְמָתַי יִסְעוּ וְיַחֲנוּ כֹּל יְמֵי מַסְּעֵיהֶם</p>
</blockquote>

<blockquote>
<p>וּמַלְאָכוֹ יֵלֵךְ לִפְנֵיהֶם עַד אֲשֶׁר יָבוֹאוּ</p>
</blockquote>

<blockquote>
<p>אֶל אֶרֶץ נַחֲלָה נַחֲלַת אַבְרָהָם וְזַרְעוֹ.</p>
</blockquote>

<blockquote>
<p>וְיֶתֶר דִּבְרֵי הַמִּלְחָמוֹת עִם מַלְכֵי הָאָרֶץ</p>
</blockquote>

<blockquote>
<p>עָצְמוּ מִסַּפֵּר כִּי יוֹרִישׁוּ גוֹיִם רַבִּים</p>
</blockquote>

<blockquote>
<p>יַהַרְגוּ מְלָכִים אַדִּירִים שֶׁמֶש יִדֹּם בַּשָּׁמַיִם</p>
</blockquote>

<blockquote>
<p>וְיָרֵחַ יַעֲמֹד זְבֻלוֹ כִּי יִשְׁמְעוּ בְקוֹל אִישׁ</p>
</blockquote>

<blockquote>
<p>הַקֹּרֵא כְנָגִיד מְצַוֶּה: שֶׁמֶש בְּגִבְעוֹן דּוֹם!</p>
</blockquote>

<blockquote>
<p>וְיָרֵחַ בְּעֵמֶק אַיָּלוֹן! וְלֹא יָמוּשׁוּ מִמְּקוֹמָם</p>
</blockquote>

<blockquote>
<p>עַד יִקֹּם גּוֹי אוֹיְבָיו זֶה גוֹי יִשְׂרָאֵל</p>
</blockquote>

<blockquote>
<p>הַנִּקְרָא בְּשֵׁם אֲבִיהֶם נֶכֶד לְאַבְרָהָם</p>
</blockquote>

<blockquote>
<p>אֲשֶׁר אֲדֹנָי אֱלֹהִים בְּשֵׁם יִשְׁרָאֵל יְכַנֶּה</p>
</blockquote>

<blockquote>
<p>וְהֵם יַעֲשׂוּ חָיִל וְיֵאָחֲזוּ בְאֶרֶץ כְּנָעַן.&quot;</p>

<br />

<p>וַיַּעַן אָדָם וַיֹּאמַר &quot;אַלּוּפִי וּמוֹרִי!</p>
</blockquote>

<blockquote>
<p>אֲמָרֶיךָ אִמְרֵי נֹעַם דְּבָרֶיךָ הֵאִירוּ עֵינַי</p>
</blockquote>

<blockquote>
<p>וַאֲשֶׁר דִּבַּרְתָּ בֶּחָזוֹן עַל אַבְרָהָם וְזַרְעוֹ</p>
</blockquote>

<blockquote>
<p>זֶה יְנַחֲמֵנִי מֵעָצְבִּי וְיָשִׁיב נַפְשִׁי בְּעָנְיִי</p>
</blockquote>

<blockquote>
<p>כִּי נַעֲוֵיתִי שַׁחוֹתִי לָדַעַת מַה־קִּצִּי</p>
</blockquote>

<blockquote>
<p>וּמִי יָבוֹא אַחֲרָי; אַךְ רַב לִי עַתָּה</p>
</blockquote>

<blockquote>
<p>כִּי בוֹא יָבוֹא הַחֹטֶר מִגֶּזַע אַבְרָהָם</p>
</blockquote>

<blockquote>
<p>בּוֹ יִתְבָּרְכוּ עַמִּים כָּל גּוֹיִם יוֹשִׁיעַ</p>
</blockquote>

<blockquote>
<p>רַב כִּי אֶרְאֶה יוֹמוֹ אֲשׁוּרֶנּוּ וְלֹא קָרוֹב</p>
</blockquote>

<blockquote>
<p>לַאֲדֹנָי לֹא לִי הַחֶסֶד כִּי עָבַרְתִּי בְרִית.</p>
</blockquote>

<blockquote>
<p>אַךְ הַגִּידָה לִי הָעָם שֶׁאֲדֹנָי בְּתוֹכוֹ</p>
</blockquote>

<blockquote>
<p>מַה־לָּעָם הַזֶּה וּלְחֻקִּים וּמִשְׁפָּטִים רַבִּים?</p>
</blockquote>

<blockquote>
<p>הֲלֹא חֻקִּים וּמִשְׁפָּטִים יוֹכִיחוּ חֵטְא וָפֶשַׁע</p>
</blockquote>

<blockquote>
<p>וְאֵיךְ יִשְׁכֹּן אֲדֹנָי בְּקֶרֶב גּוֹי חֹטֵא?&quot;</p>

<br />

<p>וַיַּעַן מִכָאֵל וַיֹּאמַר &quot;כֵּן דִּבַּרְתָּ</p>
</blockquote>

<blockquote>
<p>חֵטְא יִמָּצֵא בָעָם כִּי מִזַּרְעֲךָ הוּא</p>
</blockquote>

<blockquote>
<p>וְתוֹרַת הָעֵדוּת יְקַבֵּל לְמַעַן יִלְמַד לָדַעַת</p>
</blockquote>

<blockquote>
<p>כִּי יֵצֶר לִבּוֹ רַע וְנִשְׁחַת מִנְּעוּרָיו</p>
</blockquote>

<blockquote>
<p>כִּי בְּבוֹא הַתּוֹרָה יִגְבַּר כֹּחַ הַחֵטְא</p>
</blockquote>

<blockquote>
<p>וּבָשָׂר וְרוּחַ יִלָּחֲמוּ בְּיֶתֶר חֹזֶק וְאֹמֶץ</p>
</blockquote>

<blockquote>
<p>אָז יִרְאֶה יָבִין כִּי הַתּוֹרָה תַּרְשִׁיעֶנּוּ</p>
</blockquote>

<blockquote>
<p>אַךְ אֵין לְאֵל יָדָהּ לְהָסִיר לֵב הֶעָקֹב</p>
</blockquote>

<blockquote>
<p>בִּלְתִּי אֱלֹהִים יְכַפֵּר בִּדְמֵי כְבָשִׂים וְעַתּוּדִים</p>
</blockquote>

<blockquote>
<p>אֲשֶׁר לֹא יָדִיחוּ טֻמְאַת הַנֶּפֶשׁ וְחֶלְאָתָהּ</p>
</blockquote>

<blockquote>
<p>וּבָזֹאת יִפְקַח עֵינָיו וְיָבוֹא בְסוֹד אֲדֹנָי</p>
</blockquote>

<blockquote>
<p>כִּי דַּם אַחֵר נָכוֹן לְטַהֵר אֶת הַנֶּפֶשׁ</p>
</blockquote>

<blockquote>
<p>דַּם מָשִׁיחַ נָגִיד לְהָבִיא צֶדֶק עֹלָמִים</p>
</blockquote>

<blockquote>
<p>כִּי לְמַאֲמִין בּוֹ יַחְשֹׁב אֲדֹנָי לִצְדָקָה</p>
</blockquote>

<blockquote>
<p>וּצְדָקָה זוּ תִּהְיֶה לִמְקוֹר חַיִּים וְשָׁלוֹם</p>
</blockquote>

<blockquote>
<p>נֶגַע לְבָבוֹ יֵרָפֵא וּמִכָּל טֻמְאָתוֹ יִטְהָר</p>
</blockquote>

<blockquote>
<p>וְיִתְרוֹן זֶה יִמְצָא רַק בִּבְרִית הַחֲדָשָׁה</p>
</blockquote>

<blockquote>
<p>וְלֹא בְדַת הַתּוֹרָה הַמְּלֵאָה חֻקִּים וּמִשְׁפָּטִים</p>
</blockquote>

<blockquote>
<p>וּמִצְוֹת אֲשֶׁר תֵּעָשֶׂינָה וַאֲשֶׁר לֹא תֵּעָשֶׂינָה.</p>
</blockquote>

<blockquote>
<p>אָמְנָם זֹאת הַתּוֹרָה תְּמִימָה וּנְכוֹנָה בְּעִתָּהּ</p>
</blockquote>

<blockquote>
<p>רַק קְצָרָה הִיא מִתֵּת מַרְפֵּא לַנָּפֶשׁ</p>
</blockquote>

<blockquote>
<p>וְהִיא נְתוּנָה מִשָּׁמַיִם לְהוֹלִיךְ אֶת מַחֲזִיקֶיהָ</p>
</blockquote>

<blockquote>
<p>מִתְּמוּנוֹת וּצְלָלִים לְעֶצֶם אוֹר הָאֱמֶת</p>
</blockquote>

<blockquote>
<p>מִדִּבְרֵי חֹק וּמִשְׁפָּט לְתוֹרַת חֵן וָחֶסֶד</p>
</blockquote>

<blockquote>
<p>מֵעִנְיָנֵי חֹמֶר לָרוּחַ מִיִּרְאָה לָאַהֲבָה</p>
</blockquote>

<blockquote>
<p>מִתּוֹרַת מַעֲשֵׂה יָדַיִם לְתוֹרַת אֱמוּנַת הַלֵּב.</p>
</blockquote>

<blockquote>
<p>וְלָכֵן מֹשֶׁה הַמְּחֹקֵק בְּחִיר אֲדֹנָי וְאֹהֲבוֹ</p>
</blockquote>

<blockquote>
<p>לֹא יָבִיא אֶת עַמּוֹ אֶל הַמְּנוּחָה וְהַנַּחֲלָה</p>
</blockquote>

<blockquote>
<p>בִּלְתִּי יְהוֹשֻׁעַ אַחֲרָיו אֲשֶׁר יִקָּרֵא יֵשׁוּעַ</p>
</blockquote>

<blockquote>
<p>וַאֲשֶׁר יִמְחַץ רֹאשׁ הַנָּחָש צוֹרֵר הָאָדָם</p>
</blockquote>

<blockquote>
<p>הוּא יְקַבֵּץ הַתּוֹעִים וְהַנִּדַּחִים בָּאָרֶץ</p>
</blockquote>

<blockquote>
<p>וּלְעֵדֶן עֶלְיוֹן יְבִיאֵם לִמְנוּחַת חַיֵּי נֶצַח.</p>
</blockquote>

<blockquote>
<p>אָמְנָם בְּנֵי יִשְׂרָאֵל יֵשְׁבוּ בְאֶרֶץ כְּנַעַן</p>
</blockquote>

<blockquote>
<p>יַצְלִיחוּ יָמִים רָבִּים עַד יוֹסִיפוּ לַחֲטֹא</p>
</blockquote>

<blockquote>
<p>וְיַכְעִיסוּ אֶת אֱלֹהֵיהֶם לְהָקִים לָהֶם אוֹיְבִים</p>
</blockquote>

<blockquote>
<p>וְהוּא יוֹשִׁיעֵם מִצָּרָה כִּי יִזְעֲקוּ יָשׁוּבוּ</p>
</blockquote>

<blockquote>
<p>פַּעַם בִּיְדֵי שֹׁפְטִים פַּעַם בִּיְדֵי מְלָכִים</p>
</blockquote>

<blockquote>
<p>וְדָוִד מַלְכָּם הַשֵּׁנִי אִישׁ גִּבּוֹר חַיִל</p>
</blockquote>

<blockquote>
<p>חָסִיד וְרַב פְּעָלִים יִשָּׁבֵעַ לוֹ אֱלֹהִים</p>
</blockquote>

<blockquote>
<p>כִּי כִתְרוֹ לָנֶצַח וְכִסְאוֹ כִימֵי שָׁמָיִם</p>
</blockquote>

<blockquote>
<p>וְכָל נְבִיאֵי קֹדֶשׁ הוֹד קוֹלָם יַשְׁמִיעוּ</p>
</blockquote>

<blockquote>
<p>כִּי מִזֶּרַע הָאִשָּׁה מִזֶּרַע בֵּית דָּוִד</p>
</blockquote>

<blockquote>
<p>יָקוּם מֹשֵׁל אַדִּיר אֵלָיו גּוֹיִם יִדְרשׁוּ</p>
</blockquote>

<blockquote>
<p>הוּא הַמּוֹשִׁיעַ הַגָּדֹל הֻגַּד לְךָ מִקֶּדֶם</p>
</blockquote>

<blockquote>
<p>וּשְׁמוֹ נוֹדַע לְאַבְרָהָם גַּם לִמְלָכִים רַבִּים</p>
</blockquote>

<blockquote>
<p>כִּי הוּא מֶלֶךְ אַחֲרוֹן עַל עָפָר יָקוּם</p>
</blockquote>

<blockquote>
<p>וּלְמַלְכוּתוֹ אֵין קֵץ. אַךְ בְּטֶרֶם יִוָּלֵד</p>
</blockquote>

<blockquote>
<p>דּוֹרוֹת רַבִּים יַעֲבֹרוּ וְעַל כִּסֵּא דָוִד</p>
</blockquote>

<blockquote>
<p>יֵשֵׁב בְּנוֹ אַחֲרָיו גָּדוֹל בְּחָכְמָה וּבָעֹשֶׁר</p>
</blockquote>

<blockquote>
<p>וְהוּא יִבְנֶה בֵּית אֲרָזִים לְאֲרוֹן בְּרִית אֲדֹנָי</p>
</blockquote>

<blockquote>
<p>הַיֹּשֵׁב עַד הֵנָּה בָּאֹהֶל בְּתוֹךְ הַיְרִיעָה</p>
</blockquote>

<blockquote>
<p>וְאַחֲרָיו יִמְלְכוּ מְלָכִים גַּם טוֹבִים וְרָעִים</p>
</blockquote>

<blockquote>
<p>רָעִים רַבִּים מִטּוֹבִים וְהֵם יַתְעוּ עַמָּם</p>
</blockquote>

<blockquote>
<p>לָסוּר מֵאֱלֹהֵי אֲבוֹתָם לַעֲבֹד אֱלֹהִים אֲחֵרִים</p>
</blockquote>

<blockquote>
<p>עַד יִמָּלֵא עֲוֹנָם וַאֲדֹנָי בֶּעֱזוּז אַפּוֹ</p>
</blockquote>

<blockquote>
<p>יִמְכֹּר אֹתָם וְאַרְצָם עִירָם וּבֵית מִקְדָּשָׁם</p>
</blockquote>

<blockquote>
<p>עִם אֲרוֹן הָעֵדוּת וְכָל כְּלֵי קָדְשָׁם</p>
</blockquote>

<blockquote>
<p>בְּיַד מַלְכֵי בָבֶל לְשַׁמָּה לְבִזָּה וּלְחֶרְפָּה</p>
</blockquote>

<blockquote>
<p>וְהָעָם שְׁבוּיֵי חֶרֶב יִגְלוּ מֵאַרְצָם בָּבֶלָה</p>
</blockquote>

<blockquote>
<p>וּמִקֵּץ שִׁבְעִים שָׁנָה יִזְכֹּר אֱלֹהִים בְּרִיתוֹ</p>
</blockquote>

<blockquote>
<p>וְחַסְדֵּי דָוִד הַנֶּאֱמָנִים לְהָשִׁיב אֶת שְׁבוּתָם</p>
</blockquote>

<blockquote>
<p>וְכֵן יָשׁוּבוּ לַאֲחֻזָּתָם וְיִבְנוּ בֵית אֲדֹנָי</p>
</blockquote>

<blockquote>
<p>כִּי יַטֶּה בְחֶמְלָתוֹ לֵב מֹשְׁלֵיהֶם לְטוֹבָה</p>
</blockquote>

<blockquote>
<p>וְהָיוּ מַמְלָכָה שְׁפָלָה נִכְנָעִים לִפְנֵי זָרִים</p>
</blockquote>

<blockquote>
<p>עַד אֲשֶׁר יִרְבּוּ יַעַשְׁרוּ יִשְׁמְנוּ וְיִבְעָטוּ</p>
</blockquote>

<blockquote>
<p>וְיַּד הַכֹּהֲנִים הַלְּוִיִּם תִּהְיֶה בַמַּעַל רִאשֹׁנָה</p>
</blockquote>

<blockquote>
<p>בְּמָדוֹן וּרְמִיָּה יְהַלֵּכוּ וְלֹא בְשָׁלוֹם וּמִישׁוֹר</p>
</blockquote>

<blockquote>
<p>מִזְבֵּחַ יִתְּנוּ לְשִׁמְצָה וְאֶת הַמִּקְדָּשׁ יְחַלֵּלוּ</p>
</blockquote>

<blockquote>
<p>וְגַם בְּשֵׁבֶט הַמְּלוּכָה יַחֲזִיקוּ לֹא כְמִשְׁפָּט</p>
</blockquote>

<blockquote>
<p>כִּי הַמִּשְׁפָּט לְדָוִד וּלְזַרְעוֹ עַד עוֹלָם</p>
</blockquote>

<blockquote>
<p>לָכֵן יָסוּר הַשֶּׁבֶט מֵהֶם וְזָר<a href="#fn:44" id="fnref:44" title="see footnote" class="footnote"><sup>44</sup></a> יִירָשֶׁנוּ.</p>
</blockquote>

<blockquote>
<p>בָּעֵת הַהִיא יֵצֵא מֶלֶךְ הַמָּשִׁיחַ מֵרָחֶם</p>
</blockquote>

<blockquote>
<p>אֵין כִּסֵּא בְּבֵיתוֹ וְאֵין שֵׁבֶט וָכֶתֶר</p>
</blockquote>

<blockquote>
<p>אַךְ עֵת הִוָּלְדוֹ יְבַשֵּׂר כּוֹכָב חָדָשׁ</p>
</blockquote>

<blockquote>
<p>רְחוֹקִים יָבוֹאוּ לְנָגְהוֹ לְאוֹרוֹ חַכְמֵי קֶדֶם</p>
</blockquote>

<blockquote>
<p>אֶת הַיֶּלֶד יְבַקֵּשׁוּ בֶּרֶך לוֹ יִכְרָעוּ</p>
</blockquote>

<blockquote>
<p>וְזָהָב מֹר וּלְבֹנָה מִנְחָה לוֹ יַקְרִיבוּ</p>
</blockquote>

<blockquote>
<p>וְרוֹעֵי עֵדֶר בַּלַּיְלָה לְקוֹל מַלְאַךְ עֶלְיוֹן</p>
</blockquote>

<blockquote>
<p>יָחִישׁוּ לִרְאוֹתוֹ בַּחֲתֻלָּתוֹ וְשָׁם צְבָא הַמָּרוֹם</p>
</blockquote>

<blockquote>
<p>יִתְרוֹעֲעוּ אַף יָשִׁירוּ: אִמּוֹ עַלְמָה מִבֵּית לָחֶם</p>
</blockquote>

<blockquote>
<p>אָבִיו אֵל אֲבִי־עַד; כִּסְאוֹ נַחֲלַת אָבִיו</p>
</blockquote>

<blockquote>
<p>מֶמְשַׁלְתוֹ לְאַפְסֵי אָרֶץ וְהוֹדוֹ עַד שְׁחָקִים.&quot;</p>

<br />

<p>וְאָדָם בְּשָׁמְעוֹ זֹאת מָלְאוּ עֵינָיו מֵי שָׂשׂוֹן</p>
</blockquote>

<blockquote>
<p>וְלֹא יָכֹל לְדַבֵּר כְּאִישׁ מְקֹּצֶר רוּחַ</p>
</blockquote>

<blockquote>
<p>וְהַמַּלְאָךְ הוֹחִיל לוֹ עַד פָּתַח פִּיו וַיִּקְרָא:</p>

<br />

<p>&quot;הֶאָח מְבַשֵּׂר טוֹב! מַגִּיד מַשְׁמִיעַ שָׁלוֹם!</p>
</blockquote>

<blockquote>
<p>בְּשֹׂרָה זֹאת גָּדְלָה מֵאֲשֶׁר קִוְּתָה נַפְשִׁי</p>
</blockquote>

<blockquote>
<p>הִנֵּה עַתָּה הִשְׂכַּלְתִּי אֱשֶׁר נִשְׂגְּבָה מִמֶּנִּי</p>
</blockquote>

<blockquote>
<p>לָמָּה יִקָּרֵא הַגּוֹאֵל בְּשֵׁם זֶרַע הָאִשָּׁה.</p>
</blockquote>

<blockquote>
<p>אַשְׁרֵיךְ עַלְמָה אֵם בֶּן הָאֱלֹהִים!</p>
</blockquote>

<blockquote>
<p>אַשְׁרֵיךְ שֶׁכָּכָה לָךְ! אָכֵן פְּרִי בִטְנִי אַתְּ</p>
</blockquote>

<blockquote>
<p>וּבֵן הַיִּלּוֹד לָךְ הוּא בֶן הָאָדָם</p>
</blockquote>

<blockquote>
<p>בֶּן אָדָם הוּא וּבֶן אֱלֹהִים כְּאֶחָד.</p>
</blockquote>

<blockquote>
<p>וְהוּא בְכֹחוֹ וּתְבֻנָתוֹ יִמְחַץ רֹאשׁ הַנָּחָשׁ</p>
</blockquote>

<blockquote>
<p>מַכַּת מָוֶת אַחַת יַכֶּנּוּ וְלֹא יִשְׁנֶה לוֹ.</p>
</blockquote>

<blockquote>
<p>אַךְ מָתַי תִּהְיֶה וְאָנָה מִלְחָמָה הַזֹּאת?</p>
</blockquote>

<blockquote>
<p>הוֹדִיעֵנִי מַה הַמַּכָּה יָשִׁיב הַנָּחָשׁ לְמַכֵּהוּ</p>
</blockquote>

<blockquote>
<p>כִּי יְשׁוּפֶנּוּ עָקֵב?&quot; וַיַּעַן הַמַּלְאָךְ</p>
</blockquote>

<blockquote>
<p>&quot;אַל יֶהְגֶּה לִבְּךָ כִּי מִלְחָמָה הַזֹּאת</p>
</blockquote>

<blockquote>
<p>כְּמִלְחֶמֶת שְׁנֵי אֲנָשִׁים וּמַחַץ רֹאשׁ וְעָקֵב</p>
</blockquote>

<blockquote>
<p>לֹא בַעֲבוּר זֹאת יִתְאַזֵּר בֶּן הָאָדָם</p>
</blockquote>

<blockquote>
<p>וְיִלְבַּשׁ עֹז אֱלֹהִים; וְגַם הַשָּׂטָן אֹיִבְךָ</p>
</blockquote>

<blockquote>
<p>לֹא יֵהָרֵג בְּיָדַיִם וְהַזְּרוֹעַ לֹא תְמִיתֶנּוּ</p>
</blockquote>

<blockquote>
<p>הֲלֹא הוּא נֶהְדַּף מֵרוּם שְׁחָקִים שְׁאוֹלָה</p>
</blockquote>

<blockquote>
<p>וְלֹא נֶהְרַג בְּנָפְלוֹ כִּי אִם עָמַד</p>
</blockquote>

<blockquote>
<p>וְצָלְחָה עָרְמָתוֹ בְּיָדוֹ לִדְקוֹר אֶת נַפְשֶׁךָ</p>
</blockquote>

<blockquote>
<p>וְלָכֵן בְּבוֹא גֹאֲלֶךָ יַעֲלֶה אֲרֻכָה לְמַכָּתְךָ</p>
</blockquote>

<blockquote>
<p>לֹא בְמוֹת הַשָּׂטָן כִּי אִם בְּהָסִיר נִגְעוֹ</p>
</blockquote>

<blockquote>
<p>וּפְעֻלָּתוֹ מִקֶּרֶב נַפְשֶׁךָ וְנֶפֶשׁ זַרְעֶךָ</p>
</blockquote>

<blockquote>
<p>וְזֹאת לֹא תִצְלַח בְּלִי הִמָּנוֹת הַחֶסְרוֹן</p>
</blockquote>

<blockquote>
<p>זֶה חֶטְאָךְ הָרִאשׁוֹן חֵטְא מִשְׁפַּט מָוֶת</p>
</blockquote>

<blockquote>
<p>כִּי בִשְׁתַּיִם תִּתְרַצֶּה אֶל שׁוֹפֵט עוֹלָם</p>
</blockquote>

<blockquote>
<p>בִּשְׁמֹעַ בְּקוֹל מִצְוָתוֹ וּבְנֶפֶשׁ תַּחַת נָפֶשׁ</p>
</blockquote>

<blockquote>
<p>כִּי אַחַת דָּתוֹ לְהָמִית וְאֵין לְהָשִׁיב</p>
</blockquote>

<blockquote>
<p>וּלְזֹאת בּוֹא יָבוֹא קָדוֹשׁ וְטָהוֹר מִבָּטֶן</p>
</blockquote>

<blockquote>
<p>שֹׁמֵר תּוֹרַת אֲדֹנָי גַּם מִיִּרְאָה וְאַהֲבָה</p>
</blockquote>

<blockquote>
<p>וְהוּא יִסְבֹּל עֲוֹנֶיךָ בְּעָנְיוֹ וּמְרוּדוֹ בְּחַיָּיו</p>
</blockquote>

<blockquote>
<p>וּמוּסַר שְׁלוֹמֶךָ יִשָּׂא בְּמוֹתוֹ הַמַּר וְהַקָּשֶׁה</p>
</blockquote>

<blockquote>
<p>כִּי יִקְרָא לְעַמּוֹ לְהַאֲמִין בִּדְבַר יְשׁוּעָתוֹ</p>
</blockquote>

<blockquote>
<p>לְמַעַן יִמְצְאוּ כֹפֶר בְּנַפְשׁוֹ הַנְּתוּנָה לָטֶבַח</p>
</blockquote>

<blockquote>
<p>וּצְדָקָה מַתְּנַת חִנָּם עֵקֶב אֱמוּנָה בְצִדְקָתוֹ</p>
</blockquote>

<blockquote>
<p>אַךְ הֵם יִשְׂטְמֻהוּ יְדַבְּרוּ בוֹ גִדּוּפִים</p>
</blockquote>

<blockquote>
<p>וּבְבֵית דִּינָם יַרְשִׁיעֻהוּ עַל לֹא חָמָס</p>
</blockquote>

<blockquote>
<p>יִתְלֻהוּ עַל הָעֵץ וּבְמַסְמְרִים שָׁם יְחַזְקֻהוּ.</p>
</blockquote>

<blockquote>
<p>כָּזֹאת יַעֲשׂוּ עַמּוֹ עַם עִוֵּר וְחֵרֵשׁ</p>
</blockquote>

<blockquote>
<p>יִדְקְרוּ יָמִיתוּ אֹתוֹ הַמֵּבִיא יֵשַׁע וָחַיִּים.</p>
</blockquote>

<blockquote>
<p>אָמְנָם יִשְׁעֲךָ אָדָם יָבוֹא וְלֹא יְכַזֵּב</p>
</blockquote>

<blockquote>
<p>כִּי בְמוֹתוֹ יָמִית כָּל מְבַקְשֵׁי נַפְשֶׁךָ</p>
</blockquote>

<blockquote>
<p>הַתּוֹרָה לֹא תַרְשִׁיעֲךָ וְשָׂטָן אֵין עוֹד</p>
</blockquote>

<blockquote>
<p>כִּי הַחוֹסֶה בְמוֹתוֹ יְכֻפַּר עֲוֹנוֹ וְנִקָּה.</p>
</blockquote>

<blockquote>
<p>אָכֵן הַמָּשִׁיחַ הַמֵּת לֹא יֵעָזֵב לִשְׁאוֹל</p>
</blockquote>

<blockquote>
<p>כִּי בְיוֹם הַשְּׁלִישִׁי טֶרֶם יַעֲלֶה הַשַּׁחַר</p>
</blockquote>

<blockquote>
<p>יִרֶף הַמָּוֶת מִמֶּנּוּ וּלְאוֹר כּוֹכָבִים יִתְנַעֵר</p>
</blockquote>

<blockquote>
<p>יָקוּם מִן קִבְרוֹ וְיַעֲלֶה כַעֲלוֹת הַשָּׁחַר</p>
</blockquote>

<blockquote>
<p>זֶה כָפְרְךָ אָדָם נַפְשׁוֹ הַנְּתוּנָה תַּחְתֶּיךָ</p>
</blockquote>

<blockquote>
<p>וּבְעַד כָּל הַחֲפֵצִים לָרֶשֶׁת חַיֵּי עוֹלָם</p>
</blockquote>

<blockquote>
<p>כִּי אִם בֶּאֱמוּנָה יָכֹסוּ עַל דָּמוֹ</p>
</blockquote>

<blockquote>
<p>יִתְעוֹרְרוּ לְמַעֲשִׂים טוֹבִים וְיִחְיוּ עֲדֵי עַד</p>
</blockquote>

<blockquote>
<p>וּמַעֲשֵׂה אֲדֹנָי הוּא כִּי הֶעֱבִיר חַטָּאתְךָ</p>
</blockquote>

<blockquote>
<p>וְלֹא תָמוּת לַשַּׁחַת כַּאֲשֶׁר נִגְזַר עָלֶיךָ</p>
</blockquote>

<blockquote>
<p>וְזֶה עֹנֶשׁ הַנָּחָש כִּי תְשׁוּפֶנּוּ רֹאשׁ</p>
</blockquote>

<blockquote>
<p>כִּי יִהְיֶה כְאַיִן וּפְעֻלָּתוֹ תָשׁוּב רֵיקָם</p>
</blockquote>

<blockquote>
<p>כְּאִלּוּ קַמְתָּ עָלָיו וּמָחַצְתָּ אֶת רֹאשׁוֹ</p>
</blockquote>

<blockquote>
<p>וְחֵטְא וּמָוֶת שְׁנֵי בַעֲלֵי בְרִיתוֹ אִבַּדְתָּ.</p>
</blockquote>

<blockquote>
<p>אֲבָל מַחַץ הַמַּכָּה בַּעֲקֵב זֶרַע הָאִשָּׁה</p>
</blockquote>

<blockquote>
<p>הוּא מוֹת הַגֹּאֵל וְכָל הַגְאוּלִים אִתּוֹ</p>
</blockquote>

<blockquote>
<p>אֵינֶנָּה מַכָּה נִצַּחַת רַק כְּשֵׁנָה עֲצוּמָה</p>
</blockquote>

<blockquote>
<p>אֲשֶׁר אַחֲרֵי שְׁנָתָם יָקִיצוּ לְחַיֵּי עוֹלָם.</p>
</blockquote>

<blockquote>
<p>וְהוּא אַחֲרֵי תְקוּמָתוֹ לֹא יַעֲמֹד בָּאָרֶץ</p>
</blockquote>

<blockquote>
<p>בִּלְתִּי פַעֲמַיִם שָׁלֹש יֵרָאֶה אֶל תַּלְמִידָיו</p>
</blockquote>

<blockquote>
<p>אֲשֶׁר הָלְכוּ אַחֲרָיו וְרָאוּ מַעֲשָׂיו בְּחַיָּיו</p>
</blockquote>

<blockquote>
<p>וְאֹתָם יִפְקֹד לְהוֹרוֹת לְכָל עַם וְלָשׁוֹן</p>
</blockquote>

<blockquote>
<p>לֶקַח דָּת הַחֲדָשָׁה מָסֹרֶת הַבְּרִית וְהַיְשׁוּעָה</p>
</blockquote>

<blockquote>
<p>כַּאֲשֶׁר שָׁמְעוּ מִפִּיו; וְאִם יַאֲמִינוּ בַּבְּשׂרָה</p>
</blockquote>

<blockquote>
<p>יִרְחֲצוּ בְשָׂרָם בַּמַּיִם לִהְיוֹת לְאוֹת לָהֶם</p>
</blockquote>

<blockquote>
<p>כִּי הִטָּהֲרוּ מֵעֲוֹנָם וְנִפְדוּ מִמָּוֶת לְחַיִּים</p>
</blockquote>

<blockquote>
<p>וְגַם בְּמוֹתָם יִחְיוּ כַּאֲשֶׁר גֹּאֲלָם חָי.</p>
</blockquote>

<blockquote>
<p>וּמַגִּידֵי יְשׁוּעָה אֵלֶּה יִקְרְאוּ לְכָל הַגּוֹיִם</p>
</blockquote>

<blockquote>
<p>כִּי מִיּוֹם וָמָעְלָה יִהְיֶה דְבַר אֲדֹנָי</p>
</blockquote>

<blockquote>
<p>גַּם לְזֶרַע אַבְרָהָם גַּם לְמִשְׁפְּחוֹת הַגּוֹיִם</p>
</blockquote>

<blockquote>
<p>מַחֲזִיקֵי אֱמוּנַת אַבְרָהָם לְמַלֵּא אֶת הַדָּבָר</p>
</blockquote>

<blockquote>
<p>כִּי יִתְבָּרְכוּ בְזַרְעוֹ כֹּל גּוֹיֵי הָאָרֶץ.</p>
</blockquote>

<blockquote>
<p>אַחֲרֵי כֵן יַעֲלֶה הַמָּשִׁיחַ לִשְׁמֵי מָרוֹם</p>
</blockquote>

<blockquote>
<p>גָּאֹה יִגְאֶה עַל שׂנְאָיו תַּחַת כָּל הַשָּׁמָיִם.</p>
</blockquote>

<blockquote>
<p>וְשַׂר הָרֹדֶה בְתֵבֵל הוּא נָחָשׁ הַקַּדְמֹנִי</p>
</blockquote>

<blockquote>
<p>יִפֹּל יִבָּהֵל תַּחְתָּיו וְיַאַסְרֵהוּ בַּכֶּבֶל</p>
</blockquote>

<blockquote>
<p>סָחוֹב וְהַשְׁלֵךְ בַּבּוֹר בְּלִי יוֹסִיף לָקוּם</p>
</blockquote>

<blockquote>
<p>וְלִימִין אֲבִי עַד יֵשֵׁב הַבֵּן בִּכְבוֹדוֹ</p>
</blockquote>

<blockquote>
<p>אַדִּיר וְנִשָּׁא בִּשְׁמוֹ מִכָּל שֵׁם בַּשָׁמָיִם</p>
</blockquote>

<blockquote>
<p>וּלְעֵת קֵץ הַיָּמִים יָבוֹא בְּעֹז וְהָדָר</p>
</blockquote>

<blockquote>
<p>לִשְׁפֹּט הַחַיִּים וְהַמֵּתִים אֵלֶּה לְדִרְאוֹן עוֹלָם</p>
</blockquote>

<blockquote>
<p>וְאֵלֶּה לִצְבִי וּלְכָבוֹד גַּם בַּשָּׁמַיִם וּבָאָרֶץ</p>
</blockquote>

<blockquote>
<p>כִּי הָאָרֶץ תִּהְיֶה כְּגַן אֲדֹנָי בְּעֵדֶן</p>
</blockquote>

<blockquote>
<p>וְיָמִים הַבָּאִים טוֹבִים מִכָּל יָמֶיךָ מִקֶּדֶם.&quot;</p>

<br />

<p>וְאָדָם רָחַב לִבּוֹ מִשָּׂשׂוֹן וִישׁוּעָה וַיֹּאמַר</p>
</blockquote>

<blockquote>
<p>&quot;גְדֹלִים רַחֲמֵי אֲדֹנָי מִי יְמַלֵּל חֲסָדָיו</p>
</blockquote>

<blockquote>
<p>הַמּוֹצִיא טוֹב מֵרָע וּמֵשִׂים מַר לְמָתוֹק</p>
</blockquote>

<blockquote>
<p>מִי־יַּעֲשֶׂה כָזֹאת מִי־יִּפְעַל כָּאֵלֶּה</p>
</blockquote>

<blockquote>
<p>רַק הָאֹמֵר לַחֹשֶׁךְ יְהִי אוֹר וַיֶּהִי</p>
</blockquote>

<blockquote>
<p>הוּא מַגִּיהַּ חָשְׁכִּי וְהֹפֵךְ לַבֹּקֶר צַלְמָוֶת.</p>
</blockquote>

<blockquote>
<p>וַאֲנִי לֹא אֵדַע אִם אֶתְעַצֵּב הַיּוֹם</p>
</blockquote>

<blockquote>
<p>עַל אֲשֶׁר הֲרֵעֹתִי אוֹ אָגִיל וְאֶשְׂמָח</p>
</blockquote>

<blockquote>
<p>כִּי מֵחַטַּאת נַפְשִׁי גָּדְלָה יְשׁוּעַת אֱלֹהָי</p>
</blockquote>

<blockquote>
<p>זְרוֹעוֹ נִגְלְתָה עָלֵינוּ בְּרֹב עֹז וְהָדָר</p>
</blockquote>

<blockquote>
<p>אָהֲבָה יְתֵרָה מֵעֶבְרָה וְחֶסֶד רַב מִמִּשְׁפָּט. –</p>
</blockquote>

<blockquote>
<p>אַךְ הַגִּידָה לִי בַּעֲלוֹת הַגֹּאֵל לַמָּרוֹם</p>
</blockquote>

<blockquote>
<p>מַה־יִּקְרֶה לְמַאֲמִינָיו מְעַט הַצֹּאן הָהֵנָּה</p>
</blockquote>

<blockquote>
<p>בֵּין בּוֹזֵי אֱמוּנָה בֵּין שֹׂנְאֵי אֱמֶת?</p>
</blockquote>

<blockquote>
<p>מִי יוֹרֵם בָּדָּרֶך מִי יָגֵן עֲלֵיהֶם?</p>
</blockquote>

<blockquote>
<p>אִם אֹתוֹ רָדְפוּ אַף כִּי אֶת תָּלְמִידָיו.&quot;</p>

<br />

<p>וַיַּעַן הַמַּלְאָךְ &quot;רָדֹף יִרְדְּפוּ אֹתָם</p>
</blockquote>

<blockquote>
<p>אַךְ הוּא מִמָּרוֹם יִשְׁלַח לָהֶם מְנַחֵם</p>
</blockquote>

<blockquote>
<p>הוּא רוּחַ הָאֱלֹהִים אֲשֶׁר יִשְׁכֹּן בְּתוֹכָם</p>
</blockquote>

<blockquote>
<p>תּוֹרָתוֹ יִתֵּן בְּקִרְבָּם וְעַל לִבָּם יִכְתְּבֶנָּה</p>
</blockquote>

<blockquote>
<p>וַהֲרִיחָם בֶּאֱמוּנָה וְאַהֲבָה וּבְאוֹר הָאֱמֶת יַנְחֵם</p>
</blockquote>

<blockquote>
<p>גַּם יָגֵן עָלֵימוֹ מִפְּנֵי שָׂטָן הָרָע</p>
</blockquote>

<blockquote>
<p>חִצָּיו יִסּוֹגוּ אָחוֹר וְחַרְבּוֹ תָשׁוּב רֵיקָם</p>
</blockquote>

<blockquote>
<p>וּמִכָּל רֹדְפֵיהֶם וּמְנַדֵּיהֶם לֹא יֵחַת לִבָּם</p>
</blockquote>

<blockquote>
<p>כִּי נֶחָמָתָם אִתָּם אַף בְּעָבְרָם בַּשָּׁלַח</p>
</blockquote>

<blockquote>
<p>וְאַהֲבַת יָהּ תְּסַעֲדֵם גַּם בִּשְׂדֵה קָטֶל.</p>
</blockquote>

<blockquote>
<p>אַכְזָרִים יִרְאוּ יֵבוֹשׁוּ אַבִּירֵי לֵב יִשְׁתּוֹלָלוּ</p>
</blockquote>

<blockquote>
<p>כִּי הָרוּחַ הַנִּשְׁפַּךְ עַל מַלְאֲכֵי הַבְּשׂרָה</p>
</blockquote>

<blockquote>
<p>וְעַל כָּל הָעֵדָה אֲשֶׁר נִטְבְּלוּ בַמָּיִם</p>
</blockquote>

<blockquote>
<p>הָרוּחַ הַהוּא יִתְגַּבֵּר יִתֵּן עֹז לִבְעָלָיו</p>
</blockquote>

<blockquote>
<p>שְׂפַת לֹא יָדְעוּ יְדַבֵּרוּ יֶשַׁע יַשְׁמִיעוּ לָרַבִּים</p>
</blockquote>

<blockquote>
<p>וְיַעֲשׂוּ נִפְלָאוֹת כְּמוֹשִׁיעָם עֹשֵׂה־פֶלֶא.</p>
</blockquote>

<blockquote>
<p>בָּזֹאת יַעֲלוּ יִפְרְצוּ בְּכָל גּוֹיֵי הָאָרֶץ</p>
</blockquote>

<blockquote>
<p>וְרַבִּים יִשְׁמְעוּ יַאֲמִינוּ מִכָּל עַם וְלָשׁוֹן</p>
</blockquote>

<blockquote>
<p>וְיָבוֹאוּ בִּקְהַל אֲדֹנָי. גַּם יִכְתְבוּ בַּסֵּפֶר</p>
</blockquote>

<blockquote>
<p>דִּבְרֵי בְרִית הַחֲדָשָׁה בְּרָכָה לְדֹרֹת עוֹלָם.</p>
</blockquote>

<blockquote>
<p>אַךְ אַחֲרֵיהֶם יָקוּמוּ כַּאֲשֶׁר יַגִּידוּ בֶחָזוֹן</p>
</blockquote>

<blockquote>
<p>רֹעִים לֹא טוֹבִים זְאֵבִים טֹרְפֵי טָרֶף</p>
</blockquote>

<blockquote>
<p>סוֹד הַיְשׁוּעָה יַעֲרִימוּ בְּעַד בֶּצַע כֶּסֶף</p>
</blockquote>

<blockquote>
<p>וְדִבְרֵי קֹדֶשׁ יְחַלֵּלוּ כִּי יִמְצְאוּ מְחִיר</p>
</blockquote>

<blockquote>
<p>הַבְלֵי שָׁוְא יוֹסִיפוּ עַל תּוֹרָה תְמִימָה</p>
</blockquote>

<blockquote>
<p>וְעַל מִצְוַת אֲדֹנָי מִצְוַת אֲנָשִׁים מְלֻמָּדָה</p>
</blockquote>

<blockquote>
<p>וּבִזְדוֹן לִבָּם יַעְפִּילוּ לַעֲלוֹת בִּמְקוֹם גְדֹלִים</p>
</blockquote>

<blockquote>
<p>לִקְנוֹת לָהֶם שֵׁם לְהַחֲזִיק בְּשֵׁבֶט הַמִּשְׂרָה</p>
</blockquote>

<blockquote>
<p>וּבִזְרוֹעַ בָּשָׂר יֹאמְרוּ לְתַקֵּן מַלְכוּת שָׁמָיִם.</p>
</blockquote>

<blockquote>
<p>וְעַל רוּחַ הָאֱלֹהִים יְחַפְּאוּ דְבָרִים לֵאמֹר</p>
</blockquote>

<blockquote>
<p>לָהֶם נִתְּנָה לְמוֹרָשָׁה וְלֹא לְכָל הָעֵדָה</p>
</blockquote>

<blockquote>
<p>וְלָכֵן יְאַלְּצוּ בְחֶרֶב כָּל נֶפֶשׁ וָלֵב</p>
</blockquote>

<blockquote>
<p>לִשְׁמֹעַ תּוֹרָה מִפִּיהֶם אֲדֹנָי לֹא צִוָּה.</p>
</blockquote>

<blockquote>
<p>אַף חֶסֶד אֵל יִכְלְאוּ יִתְּנוּ לַאֲשֶׁר יִתֵּנוּ</p>
</blockquote>

<blockquote>
<p>יָסִירוּ דְרוֹר מֵאֶרֶץ וְחֹפֶשׁ מִבְּנֵי חֹרִים</p>
</blockquote>

<blockquote>
<p>הֵיכַל אֲדֹנָי יֶהֶרְסוּ הוּא הֵיכַל הַדָּת</p>
</blockquote>

<blockquote>
<p>אֲשֶׁר יְסוֹדוֹ אֱמוּנָה הַבָּאָה מִמְּקוֹר הַלֵּב</p>
</blockquote>

<blockquote>
<p>וְהֵיכַל זַר יִבְנוּ הֵיכַל מַעֲשֵׂה יְדֵיהֶם</p>
</blockquote>

<blockquote>
<p>לְהִקָּרֵא כֹּהֲנֵי אֲדֹנָי יֹדְעֵי דַעַת עֶלְיוֹן.</p>
</blockquote>

<blockquote>
<p>הָאֲנָשִׁים רָעִים וְחַטָּאִים יֹאמְרוּ זַךְ לִקְחֵנוּ?</p>
</blockquote>

<blockquote>
<p>וְגֶבֶר נִתְעָב וְנֶאֱלָח יָדַעְתִּי דַעַת עֶלְיוֹן?</p>
</blockquote>

<blockquote>
<p>אָכֵן זֶה מִשְׁפַּט הַכְּמָרִים מִדּוֹר דּוֹר</p>
</blockquote>

<blockquote>
<p>בַּאֲדֹנָי יִתְהַלְלוּ לַשָּׁוְא וְאֵת עֹבְדָיו בֶּאֱמֶת</p>
</blockquote>

<blockquote>
<p>יִרְדְּפוּ עַד חָרְמָה. וּשְׁאֵרִית הֲמוֹן הָאֲנָשִׁים</p>
</blockquote>

<blockquote>
<p>יַחְשְׁבוּ עֲבֹדַת יָדַיִם אוֹ דְבַר שְׂפָתַיִם</p>
</blockquote>

<blockquote>
<p>רַב לַעֲבֹדַת הַקֹּדֶשׁ. אֱמֶת תִּסֹּב לְאָחוֹר</p>
</blockquote>

<blockquote>
<p>כִּי הִזִּילוּהָ וֶאֱמוּנָה טְהוֹרָה נֶעְדָּרֶת.</p>
</blockquote>

<blockquote>
<p>כֵּן יַעַבְרוּ הַיָּמִים יָמִים רָעִים וְקָשִׁים</p>
</blockquote>

<blockquote>
<p>אוֹי זָרֻעַ לַצַּדִּיק וּלְנַעֲוֵי־לֵב שִׂמְחָה.</p>
</blockquote>

<blockquote>
<p>עַל אֵלֶּה תָּחִיל אֶרֶץ תִּזְעַק בַּחֲבָלֶיהָ</p>
</blockquote>

<blockquote>
<p>עַד בּוֹא הַמִּשְׁפָּט יֶשַׁע רַב לַיְשָׁרִים</p>
</blockquote>

<blockquote>
<p>וְיוֹם שִׁלּוּמִים לַפֹּשְׁעִים הוּא הַיּוֹם הַגָּדֹל</p>
</blockquote>

<blockquote>
<p>בּוֹ יוֹפִיעַ יִשְׁעֲךָ זֶרַע הָאִשָּׁה הֶאָמוּר</p>
</blockquote>

<blockquote>
<p>מִקֶּדֶם שָׁמַעְתָּ עָלָיו רַק לְשֵׁמַע אֹזֶן</p>
</blockquote>

<blockquote>
<p>וְעַתָּה יָדַעְתָּ שְׁמוֹ גֹּאַלְךָ וּמַלְכְּךָ הוּא</p>
</blockquote>

<blockquote>
<p>כִּי בֶעָנָן יָבוֹא מִמְּעוֹן קָדְשׁוֹ מִמָּרוֹם</p>
</blockquote>

<blockquote>
<p>לְהַעֲבִיר מֶמְשֶׁלֶת זָדוֹן וּכָל גִּלּוּלָיו אִתּוֹ</p>
</blockquote>

<blockquote>
<p>וְלִבְרֹא שָׁמַיִם חֲדָשִׁים וְאֶרֶץ צְרוּפָה בָאֵשׁ</p>
</blockquote>

<blockquote>
<p>יְסוּדָתָה בְּצֶדֶק וֶאֱמֶת וְרֹב שָׁלוֹם וְאַהֲבָה</p>
</blockquote>

<blockquote>
<p>וּפִרְיָהּ קֹדֶש הִלּוּלִים עִם חַיֵּי נֶצַח.&quot;</p>

<br />

<p>וְאֵלֶּה דִּבְרֵי אָדָם הָאַחֲרֹנִים וַיֹּאמַר</p>
</blockquote>

<blockquote>
<p>&quot;חֹזֶה בְּרוּךְ אֲדֹנָי בְּרֶגַע קָטֹן מַדּוֹתָ</p>
</blockquote>

<blockquote>
<p>יְמֵי תֵבֵל הָעֹבֶרֶת עַד תֹּם הַזְּמָן</p>
</blockquote>

<blockquote>
<p>כִּי לְקֵץ הַיָּמִים יִכְלֶה הַזְּמָן כְּהֶגֶה</p>
</blockquote>

<blockquote>
<p>אוֹ יַעֲמֹד כִּתְהוֹם לְאֵין חֵקֶר וָחֶשְׁבּוֹן</p>
</blockquote>

<blockquote>
<p>כִּי מֶה הָאָדָם שֶׁיַּחְשֹׁב עוֹלְמֵי עַד? ־</p>
</blockquote>

<blockquote>
<p>וַאֲנִי הִנְנִי הוֹלֵך כִּי מִדִּבְרֵי הַחִזָּיוֹן</p>
</blockquote>

<blockquote>
<p>לָקַחְתִּי לִי מוּסָר רִגְשַׁת נַפְשִׁי הִרְגַּעְתָּ</p>
</blockquote>

<blockquote>
<p>וְשָׁלוֹם נָתַתָּ בְּלִבִּי גַּם קָנִיתִי דַעַת</p>
</blockquote>

<blockquote>
<p>כַּאֲשֶׁר אוּכַל שְׂאֵת וְלֹא יֶתֶר מִדָּי</p>
</blockquote>

<blockquote>
<p>אֲשֶׁר לְפָנִים בִּקַּשְׁתִּי וַתְּהִי לִי לְמוֹקֵשׁ</p>
</blockquote>

<blockquote>
<p>אַךְ עַתָּה יָדַעְתִּי מָה רֵאשִׁית חָכְמָה</p>
</blockquote>

<blockquote>
<p>לִשְׁמֹעַ בְּקוֹל אֲדֹנָי לְאַהֲבָה וּלְיִרְאָה שְׁמוֹ</p>
</blockquote>

<blockquote>
<p>לָלֶכֶת בַּתֹּם לְפָנָיו וּלְהוֹחִיל לוֹ לַבְּקָרִים</p>
</blockquote>

<blockquote>
<p>כִּי רַחֲמָיו גְּדֹלִים עַל כָּל מַעֲשָׂיו</p>
</blockquote>

<blockquote>
<p>לִכְבֹּשׁ רַע בְּטוֹב לַעֲשׂוֹת גְּדֹלוֹת</p>
</blockquote>

<blockquote>
<p>עַל יְדֵי קְטַנּוֹת לְנַצֵּחַ גִּבּוֹרֵי תֵבֵל</p>
</blockquote>

<blockquote>
<p>בְּאִמְרֵי יֹשֶׁר וָצֶדֶק וּבַעֲנָוָה חַכְמֵי אָרֶץ</p>
</blockquote>

<blockquote>
<p>הַמְּעֻנֶּה עַל לֹא חָמָס טוֹב מִגִּבּוֹר מִלְחָמָה</p>
</blockquote>

<blockquote>
<p>וְהַמָּוֶת לְשֹׁמְרֵי אֱמוּנָה הוּא שַׁעַר הַחַיִּים</p>
</blockquote>

<blockquote>
<p>כֵּן הוֹרַנִי גֹאֲלִי וְכֵן אֶעֱשֶׂה גַם אָנִי&quot;</p>

<br />

<p>וְזֶה מַעֲנֶה הָאַחֲרוֹן אֲשֶׁר הֵשִׁיב הַמַּלְאָךְ</p>
</blockquote>

<blockquote>
<p>&quot;אִם זֹאת לָמַדְתָּ אַשְׁרֶיךָ וְטוֹב לָךְ</p>
</blockquote>

<blockquote>
<p>תַּכְלִית בִּינָה קָנִיתָ וּגְדֹלוֹת אַל תְּבַקֵּשׁ</p>
</blockquote>

<blockquote>
<p>אִם תִּקְרָא בְשֵׁם מִסְפָּר כָּל הַכּוֹכָבִים</p>
</blockquote>

<blockquote>
<p>וְתֵדַע שָׁמַיִם לָרוּם חֵקֶר תְּהוֹם לָעֹמֶק</p>
</blockquote>

<blockquote>
<p>וְכָל מַעֲשֵׂי אֱלֹהִים בְּרוּחַ יָם וְיַבָּשָׁה</p>
</blockquote>

<blockquote>
<p>גַּם תִּצְבֹּר לְךָ כָּל עֹשֶׁר וְכָבוֹד</p>
</blockquote>

<blockquote>
<p>וְכָל הָאָרֶץ תִּכְבֹּשׁ לִהְיוֹת לְמַמְלָכָה אֶחָת</p>
</blockquote>

<blockquote>
<p>רְאֵה לְהוֹסִיף לְנַפְשְׁךָ כָּל מַעֲשֵׂה טוֹב</p>
</blockquote>

<blockquote>
<p>אוֹצַר צְדָקָה אֱמוּנָה תּוֹחֶלֶת עֲנָוָה וְאַהֲבָה</p>
</blockquote>

<blockquote>
<p>אָז תַּשְׂכִּיל וְתַצְלִיחַ וְלֹא תִתְעַצֵּב עוֹד</p>
</blockquote>

<blockquote>
<p>אֶל גַּן עֵדֶן הַזֶה כִּי נִלְקַח מִמֶּךָּ</p>
</blockquote>

<blockquote>
<p>כִּי גַּן עֲדָנִים תִּמְצָא בְּאֹשֶׁר נַפְשֶׁךָ.</p>
</blockquote>

<blockquote>
<p>וְעַתָּה נֵרְדָה נָא מֵרֹאשׁ הַר הַחִזָּיוֹן</p>
</blockquote>

<blockquote>
<p>כִּי בָא הַמּוֹעֵד לְהִפָּרֵד אֲנִי וְאָתָּה</p>
</blockquote>

<blockquote>
<p>גַּם חֵיל הַשֹּׁמְרִים הַנִּצָּבִים שָׁם בַּגִּבְעָה</p>
</blockquote>

<blockquote>
<p>הֵרִימוּ לַהַט חַרְבָּם הַמִּתְהַפֶּכֶת לְכָל עֵבֶר</p>
</blockquote>

<blockquote>
<p>אוֹת לָנוּ לִנְסֹעַ. לֶךְ־רֵד מִזֶּה</p>
</blockquote>

<blockquote>
<p>עוֹרְרָה אֶת חַוָּה כִּי אֲנִי חִזַּקְתִּיהָ</p>
</blockquote>

<blockquote>
<p>בִּדְבָרִים טוֹבִים נִחֻמִּים; בַּחֲלוֹם דִּבַּרְתִּי בָהּ</p>
</blockquote>

<blockquote>
<p>שְׁמָר אִמְרֵי פִי וְשִׁנַּנְתָּם לְאֵשֶׁת חֵיקֶךָ</p>
</blockquote>

<blockquote>
<p>עַל הַגְּאֻלָּה הַבָּאָה עַל יַד זַרְעָהּ</p>
</blockquote>

<blockquote>
<p>כִּי בְזֶרַע הָאִשָּׁה תִּהְיֶה תְּשׁוּעַת עוֹלָמִים.</p>
</blockquote>

<blockquote>
<p>וְאַתָּה רְעֵה אֱמוּנָה עִם יְדִידוּת נַפְשֶׁךָ</p>
</blockquote>

<blockquote>
<p>לְמַעַן תִּחְיֶה עִמָּהּ בַּנְּעִימִים לְאֹרֶך יָמִים</p>
</blockquote>

<blockquote>
<p>וְאִם רֵאשִׁיתְךָ מָרָה בִּגְלַל חֵטְא הַקַּדְמֹנִי</p>
</blockquote>

<blockquote>
<p>הֲלֹא תָגֵל לִרְאוֹת כִּי אַחֲרִיתְךָ טוֹבָה.&quot;</p>

<br />

<p>כַּאֲשֶׁר כִּלּוּ לְדַבֵּר יָרְדוּ מֵרֹאשׁ הַפִּסְגָּה</p>
</blockquote>

<blockquote>
<p>וְאָדָם רָץ אֶל הַסֻּכָּה לְעוֹרֵר אֶת חַוָּה</p>
</blockquote>

<blockquote>
<p>בַּאֲשֶׁר יְשֵׁנָה שָׁם וְהִיא הֵקִיצָה מִשְּׁנָתָהּ</p>
</blockquote>

<blockquote>
<p>טֶרֶם יָבוֹא אֵלֶיהָ וַתְּקַדְּמֵהוּ בְשָׁלוֹם לֵאמֹר:</p>

<br />

<p>&quot;יָדַעְתִּי מֵאַיִן בָּאתָ וְאָנָה אַתָּה הוֹלֵךְ</p>
</blockquote>

<blockquote>
<p>כִּי בְשֵׁנָה וּבַחֲלוֹם דִּבֶּר בִּי אֲדֹנָי</p>
</blockquote>

<blockquote>
<p>בְמַר נֶפֶשׁ נִרְדַּמְתִּי וּבְטוּב לֵב הֱקִיצֹתִי</p>
</blockquote>

<blockquote>
<p>כִּי בְאַהֲבָתוֹ וְחֶמְלָתוֹ הִרְאַנִי יֵשַׁע וָאַחֲרִית.</p>
</blockquote>

<blockquote>
<p>עַתָּה לֵךְ נְחֵה בַּאֲשֶׁר תֵּלֵךְ אֵלֵכָה</p>
</blockquote>

<blockquote>
<p>כִּי לֶכְתִּי אִתְּךָ כְּשִׁבְתִּי בְגַן עֵדֶן</p>
</blockquote>

<blockquote>
<p>וְשִׁבְתִּי פֹה בִּלְעָדֶיךָ כְּגֹלָה וְסוּרָה שָׁם.</p>
</blockquote>

<blockquote>
<p>אַתָּה חֶלְקִי בָאָרֶץ בְּכָל מָקוֹם אָתָּה</p>
</blockquote>

<blockquote>
<p>כִּי הֲלֹא בַּעֲוֹנִי נִגְרַשְׁתָּ מִבֵּית חַיֵּינוּ</p>
</blockquote>

<blockquote>
<p>וַאֲנִי זֹאת נֶחָמָתִי אַף כִּי קַלֹּתִי</p>
</blockquote>

<blockquote>
<p>וְעָכַרְתִּי אֶת הָאָרֶץ רֻחַמְתִּי בְחֶסֶד אֵל</p>
</blockquote>

<blockquote>
<p>הַמַּבְטִיחִי עַל זַרְעִי אֲשֶׁר יִגְאַל גְּאֻלָתִי</p>
</blockquote>

<blockquote>
<p>וְהֵקִים חָרְבוֹת עוֹלָם וְאַרְצֵנוּ יְחַדֵּשׁ כְּקֶדֶם.&quot;</p>

<br />

<p>כָּזֹאת דִּבְּרָה חַוָּה אֵם לְכָל חָי</p>
</blockquote>

<blockquote>
<p>וְאָדָם שָׁמַע וַיִּיטַב הַדָּבָר בְּעֵינָיו</p>
</blockquote>

<blockquote>
<p>וְלֹא עָנָה מְאוּמָה כִּי הַמַּלְאָךְ הִקְרִיב</p>
</blockquote>

<blockquote>
<p>וְחֵיל הַכְּרוּבִים מְעוֹפְפִים כֶּעָנָן מִן הַגִּבְעָה</p>
</blockquote>

<blockquote>
<p>אוֹ כְאֵד עֶרֶב הָעֹלֶה מִסּוּף הַנָּחַל</p>
</blockquote>

<blockquote>
<p>לַעֲמֹד עַל מִשְׁמַרְתָּם מִקֶּדֶם לְגַן עֵדֶן</p>
</blockquote>

<blockquote>
<p>וְחֶרֶב אֲדֹנָי לִפְנֵיהֶם כְּשֵׁבֶט מִצְּבָא הַמָּרוֹם</p>
</blockquote>

<blockquote>
<p>כִּלְשׁוֹן אֵשׁ לֶהָבָה אֹכֶלֶת בְּרֹאשׁ הָהָר</p>
</blockquote>

<blockquote>
<p>וּמִתּוֹכָה יֹצֵא לַהַט וְחֹם קָשֶׁה מִנְּשׂוֹא</p>
</blockquote>

<blockquote>
<p>לָכֵן הֶחֱזִיק הַמַּלְאָךְ בְּיַד אָדָם מִימִינוֹ</p>
</blockquote>

<blockquote>
<p>וּבְיַד חַוָּה מִשְּׂמֹאלוֹ וַיְשַׁלְחֵם מִגַּן עֵדֶן</p>
</blockquote>

<blockquote>
<p>דֶּרֶךְ שַׁעַר הַקָּדִים וַיּוֹלִיכֵם עַד הַבִּקְעָה</p>
</blockquote>

<blockquote>
<p>בְּמוֹרַד הָהָר הַהוּא וַיַּעַל מֵעֲלֵיהֶם שָׁם.</p>
</blockquote>

<blockquote>
<p>וְהֵם הִבִּיטוּ מֵאַחֲרֵיהֶם וַיִּרְאוּ לַהַט הַחֶרֶב</p>
</blockquote>

<blockquote>
<p>מִתְהַפֶּכֶת כְּדֶגֶל בְּרוּחַ מֵעַל לְגַן חֶמְדָּתָם</p>
</blockquote>

<blockquote>
<p>וּפְנֵי כְרוּבִים נוֹרָאִים שֹׁמְרִים אֶת הַשָּׁעַר</p>
</blockquote>

<blockquote>
<p>וַיִּשְׁפְּכוּ שָׁם דִּמְעָה כִּי אֵין לְהִתְאַפֵּק</p>
</blockquote>

<blockquote>
<p>אֶפֶס עַד מְהֵרָה מָחוּ אֶת דִּמְעָתָם</p>
</blockquote>

<blockquote>
<p>כִּי כָל הָאָרֶץ נְתוּנָה לָהֶם לָשֶׁבֶת</p>
</blockquote>

<blockquote>
<p>וּבַאֲדֹנָי בָּטַח לִבָּם לִהְיוֹת לָהֶם לְעֵינָיִם</p>
</blockquote>

<blockquote>
<p>וַיִּפְנוּ כֹּה וָכֹה וַיֵּצְאוּ אֲחֻזֵי יָד</p>
</blockquote>

<blockquote>
<p>יָצֹא וְהָלוֹךְ אָט מֵעֵדֶן מְקוֹם מְגוּרָתָם</p>
</blockquote>

<blockquote>
<p>לַעֲבֹד אֶת־הָאֲדָמָה אֲשֶׁר לֻקְּחוּ מִשָּׁם.</p>

<br />
</blockquote>

<blockquote>
<p><strong>תם ספר שנים עשר.</strong></p>
</blockquote>

<blockquote>
<p><strong>הוא ספר האחרון.</strong></p>
</blockquote>

<h2 id="שְׁלֹשֶׁתאַנְשֵׁיהַשֵּׁם44">שְׁלֹשֶׁת אַנְשֵׁי הַשֵּׁם<a href="#fn:45" id="fnref:45" title="see footnote" class="footnote"><sup>45</sup></a></h2>

<blockquote>
<p>שְׁלֹשָׁה לְשָׁלֹשׁ אֲרָצוֹת, עָשׂוּ שֵׁם לְפָנִים</p>
</blockquote>

<blockquote>
<p>הֹמִירוּס שַׂגִּיא כֹחַ, נְעִים זְמִרוֹת הַיְוָנִים</p>
</blockquote>

<blockquote>
<p>וִירְגִילְיוּס גְּאוֹן אִטַלְיָא, הָדוּר בְּחֵן יֶתֶר</p>
</blockquote>

<blockquote>
<p>וְקוֹל מִלְטָן בְּכֹחַ וְהָדָר, לְרֹאשׁ עֶנְגְּלַנְד כֶּתֶר.</p>
</blockquote>

<blockquote>
<p>לָרִאשׁוֹן נִתַּן כָּל עֹז, לַשֵּׁנִי חֵן שְׂפָתַיִם</p>
</blockquote>

<blockquote>
<p>וּלְמַעַן יִגְדַּל הַשְּׁלִישִׁי, חֻבְּרוּ יַחְדָּיו הַשְּׁנַיִם</p>
</blockquote>

<blockquote>
<p>וְאֵין גְּדֹלִים מִשְּׁלָשְּתָּם, בִּלְתִּי הַקְּדֹשִׁים מֵרָחֶם</p>
</blockquote>

<blockquote>
<p>הֲלֹא הֵמָּה הַנְּבִיאִים וּבֶן יִשַׁי מִבֵּית לָחֶם.</p>
</blockquote>

<div class="footnotes">
<hr />
<ol>

<li id="fn:1">
<p>הבעל Jupiter <a href="#fnref:1" title="return to body" class="reversefootnote">&#160;&#8617;</a></p>
</li>

<li id="fn:2">
<p>אף ברי Briareos <a href="#fnref:2" title="return to body" class="reversefootnote">&#160;&#8617;</a></p>
</li>

<li id="fn:3">
<p>בעל צפון Typhon <a href="#fnref:3" title="return to body" class="reversefootnote">&#160;&#8617;</a></p>
</li>

<li id="fn:4">
<p>שמות הרים באיטאליא <a href="#fnref:4" title="return to body" class="reversefootnote">&#160;&#8617;</a></p>
</li>

<li id="fn:5">
<p>שמות הרים באיטאליא <a href="#fnref:5" title="return to body" class="reversefootnote">&#160;&#8617;</a></p>
</li>

<li id="fn:6">
<p>במקור: &#8220;וְהַּמַּרְגֵּעָה &#8221;. צ&#8220;ל: &#8221;וְהַמַּרְגֵּעָה&quot;. הערת פרויקט
בן־יהודה. <a href="#fnref:6" title="return to body" class="reversefootnote">&#160;&#8617;</a></p>
</li>

<li id="fn:7">
<p>הרואה בטוסקני הוא Galileo <a href="#fnref:7" title="return to body" class="reversefootnote">&#160;&#8617;</a></p>
</li>

<li id="fn:8">
<p>רַיִן וְדָנוֹי Rhein &amp; Donau <a href="#fnref:8" title="return to body" class="reversefootnote">&#160;&#8617;</a></p>
</li>

<li id="fn:9">
<p>שרף Serapis <a href="#fnref:9" title="return to body" class="reversefootnote">&#160;&#8617;</a></p>
</li>

<li id="fn:10">
<p>מולציבר הוא Mulciber —Vulcan <a href="#fnref:10" title="return to body" class="reversefootnote">&#160;&#8617;</a></p>
</li>

<li id="fn:11">
<p>ארבעה נהרות שמותם בלע&quot;ז Styx, Acheron, Cocytus &amp; Phlegethon ושם
נהר החמישי Lethe והעתקת שמות האלה בעברית לפי פתרון המלות. <a href="#fnref:11" title="return to body" class="reversefootnote">&#160;&#8617;</a></p>
</li>

<li id="fn:12">
<p>Medusa <a href="#fnref:12" title="return to body" class="reversefootnote">&#160;&#8617;</a></p>
</li>

<li id="fn:13">
<p>טאנטאלוס היה מלך בלוד לפי משלי הקדמונים ונגזר עליו להשליכו בנהר
להיות אסור שם לבל יכול לשתות ממימיו ולא לאכול מפרי העץ הקרוב לו. <a href="#fnref:13" title="return to body" class="reversefootnote">&#160;&#8617;</a></p>
</li>

<li id="fn:14">
<p>תהום הנושן זה מקום הנשאר מחוץ לגבול הבריאה והמליץ יקרא יסודותיו
בשם תהו חשך או לילה לילית מקרה מהומה וכו' ויתן רוח חיים בהם כאלו הם
השרים המושלים שם. <a href="#fnref:14" title="return to body" class="reversefootnote">&#160;&#8617;</a></p>
</li>

<li id="fn:15">
<p>Bellona <a href="#fnref:15" title="return to body" class="reversefootnote">&#160;&#8617;</a></p>
</li>

<li id="fn:16">
<p>בן הנשר והאריה Gryphon היה ידועה במשלי הקדמונים ופקודתה על בית
האוצר. <a href="#fnref:16" title="return to body" class="reversefootnote">&#160;&#8617;</a></p>
</li>

<li id="fn:17">
<p>יסון ארגה וכו' ספורי היוונים במשליהם. <a href="#fnref:17" title="return to body" class="reversefootnote">&#160;&#8617;</a></p>
</li>

<li id="fn:18">
<p>תמיריס שם משורר קדמוני נזכר בספרי הומירוס. <a href="#fnref:18" title="return to body" class="reversefootnote">&#160;&#8617;</a></p>
</li>

<li id="fn:19">
<p>מאנידעס הוא הומירוס. <a href="#fnref:19" title="return to body" class="reversefootnote">&#160;&#8617;</a></p>
</li>

<li id="fn:20">
<p>טירסיאס חוזה בכוכבים במדינת טעבאן. <a href="#fnref:20" title="return to body" class="reversefootnote">&#160;&#8617;</a></p>
</li>

<li id="fn:21">
<p>פנחס מלך ארקאדיא. <a href="#fnref:21" title="return to body" class="reversefootnote">&#160;&#8617;</a></p>
</li>

<li id="fn:22">
<p>אחד מהררי שלג באזיא בקצה גבול טארטארי ואימאוס בלשון יושבי המקום
יורה שלג. <a href="#fnref:22" title="return to body" class="reversefootnote">&#160;&#8617;</a></p>
</li>

<li id="fn:23">
<p>עמפעדוקלס היה פילוסוף אחד מארץ סיציליא מתלמידי פעטאגורוס, פעם אחת
התגנב מאנשי ביתו ותלמידיו לילה, ויתנפל ליקוד אש בהר עטנא, למען
יאמינו האנשים, כי לא ידעו מה היה לו לאמר כי עלה השמימה, ונהפך שם
לאלהים, אך ההר השליך את נעליו (נעלי ברזל) מתוך המדורה, ויהי למשל
ולשנינה, על ערמתו וסכלותו. <a href="#fnref:23" title="return to body" class="reversefootnote">&#160;&#8617;</a></p>
</li>

<li id="fn:24">
<p>קלעמברטוס איש יוני מאחת ערי עפירוס, והוא בקראו ספר פעדאהן על
השארת הנפש ותענג העתיד, התנפל מחומה גבוהה לתוך הים, למען יתענג מהרה
בחיי עולם הבא. <a href="#fnref:24" title="return to body" class="reversefootnote">&#160;&#8617;</a></p>
</li>

<li id="fn:25">
<p>כל זה לפי תכונת בטאלמיוס. <a href="#fnref:25" title="return to body" class="reversefootnote">&#160;&#8617;</a></p>
</li>

<li id="fn:26">
<p>הר בסביבות ארם קרוב למוצא חידקל וגן עדן היה בארם לפי דעת המחבר. <a href="#fnref:26" title="return to body" class="reversefootnote">&#160;&#8617;</a></p>
</li>

<li id="fn:27">
<p>Cape of Hope <a href="#fnref:27" title="return to body" class="reversefootnote">&#160;&#8617;</a></p>
</li>

<li id="fn:28">
<p>Great Seleusia <a href="#fnref:28" title="return to body" class="reversefootnote">&#160;&#8617;</a></p>
</li>

<li id="fn:29">
<p>&#8220;הַמֹּרְרִים&#8221; במקור המודפס. צ&#8220;ל: הַמֹּרְדִים – הערת פב&#8221;י. <a href="#fnref:29" title="return to body" class="reversefootnote">&#160;&#8617;</a></p>
</li>

<li id="fn:30">
<p>המשורר Pentheus יסופר עליו כי נהרג ביד אליל Bacchus <a href="#fnref:30" title="return to body" class="reversefootnote">&#160;&#8617;</a></p>
</li>

<li id="fn:31">
<p>לפי נבואת זכריה.1 Cap VI, Vers. <a href="#fnref:31" title="return to body" class="reversefootnote">&#160;&#8617;</a></p>
</li>

<li id="fn:32">
<p>במקור נוקד בטעות ב־ש' ימנית – הערת פב&quot;י. <a href="#fnref:32" title="return to body" class="reversefootnote">&#160;&#8617;</a></p>
</li>

<li id="fn:33">
<p>Swan <a href="#fnref:33" title="return to body" class="reversefootnote">&#160;&#8617;</a></p>
</li>

<li id="fn:34">
<p>במקור נדפס &#8220;בדודו&#8221;. צ&#8220;ל: &#8221;בדורו&quot;. הערת פרויקט בן־יהודה. <a href="#fnref:34" title="return to body" class="reversefootnote">&#160;&#8617;</a></p>
</li>

<li id="fn:35">
<p>&#8220;הוֹלַכְתִּיָה&#8221; – כך במקור. הערת פרויקט בן־יהודה. <a href="#fnref:35" title="return to body" class="reversefootnote">&#160;&#8617;</a></p>
</li>

<li id="fn:36">
<p>במקור נדפס בטעות: &#8220;תשוכ&#8221; – הערת פב&quot;י. <a href="#fnref:36" title="return to body" class="reversefootnote">&#160;&#8617;</a></p>
</li>

<li id="fn:37">
<p>&#8220;ארם&#8221; במקור המודפס, צ&#8220;ל: אדם ־ הערת פב&#8221;י. <a href="#fnref:37" title="return to body" class="reversefootnote">&#160;&#8617;</a></p>
</li>

<li id="fn:38">
<p>Hellespont. <a href="#fnref:38" title="return to body" class="reversefootnote">&#160;&#8617;</a></p>
</li>

<li id="fn:39">
<p>Megaera. <a href="#fnref:39" title="return to body" class="reversefootnote">&#160;&#8617;</a></p>
</li>

<li id="fn:40">
<p>זה נמשך לתפלתו ביום הצלחתו כנזכר בדף 133 <a href="#fnref:40" title="return to body" class="reversefootnote">&#160;&#8617;</a></p>
</li>

<li id="fn:41">
<p>לפי סופרי יונים הקדמונים, נמלטו דעקאליון ופיררה Deucalion &amp;
Pyrrha מימי המבול, והם נחשבים לראשי אבות אומתם. <a href="#fnref:41" title="return to body" class="reversefootnote">&#160;&#8617;</a></p>
</li>

<li id="fn:42">
<p>&#8220;הָאֱלֹחִים&#8221; במקור המודפס. צ&#8220;ל: הָאֱלֹהִים – הערת פב&#8221;י. <a href="#fnref:42" title="return to body" class="reversefootnote">&#160;&#8617;</a></p>
</li>

<li id="fn:43">
<p>&#8220;אֱלֹחִים&#8221; במקור המודפס. צ&#8220;ל: אֱלֹהִים – הערת פב&#8221;י. <a href="#fnref:43" title="return to body" class="reversefootnote">&#160;&#8617;</a></p>
</li>

<li id="fn:44">
<p>הוא הורדוס האדומי. <a href="#fnref:44" title="return to body" class="reversefootnote">&#160;&#8617;</a></p>
</li>

<li id="fn:45">
<p>מכתב זה מקורו בלשון רומי, מיד Salvaggi והמשורר Dryden העתיקו
ללשונו והרחיב דבריו, ופה נעתק במעט נוספות עוד. <a href="#fnref:45" title="return to body" class="reversefootnote">&#160;&#8617;</a></p>
</li>

</ol>
</div>

</body>
</html>



<hr />את הטקסט[ים] לעיל הפיקו מתנדבי <a href="https://benyehuda.org/">פרויקט בן־יהודה באינטרנט</a>.  <br />הכל זמין תמיד בכתובת הבאה:<br /><a href="https://benyehuda.org/read/21238">https://benyehuda.org/read/21238</a></div></body></html>