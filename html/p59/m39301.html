<!DOCTYPE html PUBLIC "-//W3C//DTD XHTML 1.0 Transitional//EN" "http://www.w3.org/TR/xhtml1/DTD/xhtml1-transitional.dtd"><html xmlns="http://www.w3.org/1999/xhtml" xml:lang="he" lang="he" dir="rtl"><head><meta http-equiv="Content-Type" content="text/html; charset=utf-8" /></head><body dir='rtl' ><div dir="rtl" align="right"><!DOCTYPE html>
<html xmlns="http://www.w3.org/1999/xhtml" lang="en">
<head>
	<meta charset="utf-8"/>
	<title>ר' אברהם בן מאיר אבן עזרא</title>
	<meta name="author" content="ישראל חיים טביוב"/>
</head>
<body>

<p>ר' אברהם אבן עזרא (ראב&quot;ע) נולד בעיר טולידה (ספרד) בשנת
תתנ&#8220;ב (1092) וימת בר&#8221;ח אדר תתקכ&#8220;ז (1167). רוב ימיו בלה בעיר קורדובה,
שהיתה עיר מלאה חכמים וסופרים בימים ההם, וירבה להגות שם בתורה ובחכמה. אבל
בהיותו חוקר חריף, אשר לא ירא לגלות ברבים דעות המתנגדות לדעות המקובלות
בעם, רבו שונאיו ורודפיו, עד כי נטל עליו לברח מארץ מולדתו, ויהי נע ונד
בארצות תבל כמעט כל ימי חייו. וישב ימים רבים באיטליא, בצרפת, במדינות יון,
ולעת זקנתו בא גם ארצה בריטניה, וישב בלונדון שנים אחדות. בימי נדודיו
הרבים שבע הרבה עמל ועוני, ועניותו לא נתנה לו לשהות זמן רב בעיר אחת, כי
חייו היו תלואים בחסדי נדיבים, ולא תמיד נמצא איש נדיב אשר יתמוך בידי החכם
המסכן הזה. אבל טלטוליו ונדודיו הרבים לא פזרו את נפשו ולא בלבלו את דעתו,
ועניותו הגדולה (&#8220;לא היה להחכם הנכבד ראב&#8221;ע אפילו שתי פרוטות מימיו&quot; כן
יעיד עליו האפודי) לא דכאה את רוחו ולא הכשילה את כחות נפשו, ונהפוך הוא:
בכל מקום בואו כתב ספרים נכבדים וחבר שירים. אם לבקשת מכבדיו ומעריציו, או
לכבוד הנדיבים שתמכו בידו. וככל גדל עניו ומחסוריו, כן גדלה חכמתו ודעתו,
והמעט כי לא נתן לעניותו למשול בנפשו ולהעציבה, כי עוד התגבר על כל עמלו
ולחצו ויתלוצץ בשירי שנינה על רוע מזלו. בכלל לא היה בכל חכמי ישראל בדורו
וגם בין הקודמים לו בעל לשון חדה ועליז הרוח ומהתל סטירי כמוהו. הוא היה
אחד <strong>מגדולי</strong> חכמינו בתורה, בפילוסופיה, ובכל דבר מדע. ואולם בחכמת
הדקדוק, בחקרי לה&#8221;ק ובבאורי ספרי הקדש הוא עולה על כל חכמינו עד היום הזה.
— בתור משורר אין לדמותו למשוררינו הגדולים. שיריו אינם השתפכות רגשות הלב,
כי אם שירי מחקר והגיון השכל הנובעים מאמונה צרופה ומההכרה הפנימית של
מציאות הבורא ויכלתו; הוא היה משורר לא ברגשותיו כי אם בשכלו וברום
רעיוניו. לכן הוא מצטיין ביחוד בשירי-למוד (דידאקטישע פואיזיה) ובכל מקצעות
השירה שאינם נצרכים לרוח ממרום כי אם לרוחב הדעת ולחריפות. ואף אמנם הפליא
לעשות בשיריו המלמדים לדעת עניני מחקר או גם כל דבר אומנות (הוא חבר שירים
גם על שחוק השאַך). — מלבד זאת הוא מצוין במכתמיו ובשירי סטירה, ובזה אין
דומה לו בכל משוררי ספרד. גם ב&#8220;חידות&#8221; הוא אָמָן גדול. ועוד יתרון לו על
חבריו, כי הוא כתב גם מליצה פרָזית בלשון צחה ומדויקת ובסגנון יפה מאד; תחת
אשר כל משורר ספרד כתבו גם את פרזתם בחרוזים ובהפרזות ובשברי פסוקים בלי
טעם יפה. — בימי זקנתו קרהו אסון, אשר העציב את רוחו מאד: בנו יחידו
<strong>יצחק</strong> המיר את דתו, אחרי אשר נעלם מעיני אביו שלש שנים וכבר חשבו מת. על
המקרה המעציב הזה קונן הראב&#8220;ע בשיר מלא רגש (אשר נביא בדוגמאותינו). וגם
בשירי התפלה הרבים אשר חבר ימצאו שירים אחדים היוצאים לא מהראש כי אם מהלב,
והם כתובים ברגש עמוק. — הראב&#8221;ע חבר ספרים רבים מאד בכל מקצעות חכמת ישראל
והפילוסופיה, וביחוד נכבדים פירושיו על כתבי הקדש וספריו בחקרי לה&quot;ק. —
שיריו יצאו לאור בקבוצות אחדות ( ולאחרונה נדפסו בהוצאת &#8220;אחיאסף&#8221; ע&quot;י הח'
ר' דוד כהנא).</p>

<blockquote>
<br />
</blockquote>

<h2 id="שירי-חֹל">שירי-חֹל</h2>

<h3 id="א.שירתלונה">א. שיר תלונה</h3>

<p>(יתד וד' תנועות).</p>

<blockquote>
<p>נְדוֹד הֵסִיר אוֹנִי</p>
</blockquote>

<blockquote>
<p>וְהִבְהִיל רַעֲיוֹנִי,</p>
</blockquote>

<blockquote>
<p>וְשָׂם פִּי וּלְשׁוֹנִי</p>
</blockquote>

<blockquote>
<p>אֲסוּרִים בַּזִּיקִים.</p>
</blockquote>

<blockquote>
<p>לְפָנִים בַּנְעוּרִים</p>
</blockquote>

<blockquote>
<p>הֲכִינוֹתִי שִׁירִים,</p>
</blockquote>

<blockquote>
<p>בְּצַוַּאר הָעִבְרִים</p>
</blockquote>

<blockquote>
<p>נְתַתִּים כַּעֲנָקִים;</p>
</blockquote>

<blockquote>
<p>בְּכָל מָקוֹם גַּרְתִּי</p>
</blockquote>

<blockquote>
<p>סְפָרִים חִבַּרְתִּי</p>
</blockquote>

<blockquote>
<p>וְסוֹדוֹת בֵּאַרְתִּי</p>
</blockquote>

<blockquote>
<p>וְכִרְאִי מוּצָקִים<a href="#fn:1" id="fnref:1" title="see footnote" class="footnote"><sup>1</sup></a>;</p>
</blockquote>

<blockquote>
<p>שְׂפָתַי אִם אָשִׂים</p>
</blockquote>

<blockquote>
<p>בְּהָרִים וּרְכָסִים,</p>
</blockquote>

<blockquote>
<p>יְעוּפוּן בָּם סוּסִים</p>
</blockquote>

<blockquote>
<p>יְרוּצוּן כִּבְרָקִים<a href="#fn:2" id="fnref:2" title="see footnote" class="footnote"><sup>2</sup></a>.</p>
</blockquote>

<blockquote>
<p>וְעַתָּה נָפַלְתִּי</p>
</blockquote>

<blockquote>
<p>לְעָפָר שָפַלְתִּי</p>
</blockquote>

<blockquote>
<p>וְתַחֲנוּן הִפַּלְתִּי</p>
</blockquote>

<blockquote>
<p>לְאֵל מִמַּעֲמַקִּים – –</p>
</blockquote>

<blockquote>
<p>וְאַנְשֵׁי לֵב מָטוּ</p>
</blockquote>

<blockquote>
<p>וְהַיּוֹם נִמְעָטוּ,</p>
</blockquote>

<blockquote>
<p>אֲבָל שָׁמְנוּ בָעֲטוּ</p>
</blockquote>

<blockquote>
<p>אֲשֶׁר צִיָּה עוֹרְקִים<a href="#fn:3" id="fnref:3" title="see footnote" class="footnote"><sup>3</sup></a></p>
</blockquote>

<blockquote>
<p>וְאָנֹכִי מוּסָר</p>
</blockquote>

<blockquote>
<p>לְעֵינֵי כָל בָּשָׂר</p>
</blockquote>

<blockquote>
<p>כְּבוֹדִי וְהוֹדִי סָר</p>
</blockquote>

<blockquote>
<p>וְשֵׁן עָלַי חוֹרְקִים.</p>
</blockquote>

<blockquote>
<p>וְגָבַר מַחְשָׁבִי</p>
</blockquote>

<blockquote>
<p>לְאָרְכִּי וּלְרָחְבִּי<a href="#fn:4" id="fnref:4" title="see footnote" class="footnote"><sup>4</sup></a>,</p>
</blockquote>

<blockquote>
<p>וּפֹה לֹא אֶפְתַּח פִּי,</p>
</blockquote>

<blockquote>
<p>שְׁדֵי דַעְתִּי צוֹמְקִים</p>
</blockquote>

<blockquote>
<p>וְחַיָּתִי סָפָה</p>
</blockquote>

<blockquote>
<p>בְּעַם עִמְקֵי שָׂפָה,</p>
</blockquote>

<blockquote>
<p>וְנַפְשִׁי נִכְסָפָה</p>
</blockquote>

<blockquote>
<p>לְרַבִּי אֶלְיָקִים – –</p>
</blockquote>

<blockquote>
<p>שְׁמָעֵנִי, אָחִי<a href="#fn:5" id="fnref:5" title="see footnote" class="footnote"><sup>5</sup></a>,</p>
</blockquote>

<blockquote>
<p>שְׁמַע נָא אֶל שִׂיחִי,</p>
</blockquote>

<blockquote>
<p>אֲהֵבַתְךָ רוּחִי</p>
</blockquote>

<blockquote>
<p>וְעֵדִי בַשְּׁחָקִים.</p>
</blockquote>

<blockquote>
<p>וְלַמַּה נִתְעַבֵּר</p>
</blockquote>

<blockquote>
<p>בְּזֵד כִּי הִתְגַּבֵּר?</p>
</blockquote>

<blockquote>
<p>וּמַה נּוּכַל דַּבֵּר</p>
</blockquote>

<blockquote>
<p>בְּאֶרֶץ מֶרְחַקִּים?</p>
</blockquote>

<blockquote>
<p>אֲנַחְנוּ עִם דַּלּוּת,</p>
</blockquote>

<blockquote>
<p>וְקַלּוּת עִם סִכְלוּת,</p>
</blockquote>

<blockquote>
<p>בְּגָלוּת תּוֹךְ גָּלוּת</p>
</blockquote>

<blockquote>
<p>בְּכָל עֵת מָעְתָּקִים<a href="#fn:6" id="fnref:6" title="see footnote" class="footnote"><sup>6</sup></a>.</p>
</blockquote>

<blockquote>
<p>וּבֶאֱדוֹם<a href="#fn:7" id="fnref:7" title="see footnote" class="footnote"><sup>7</sup></a> אֵין הָדָר</p>
</blockquote>

<blockquote>
<p>לְכָל חָכָם הוּא דָר</p>
</blockquote>

<blockquote>
<p>בְּאַדְמַת בֶּן קֵדָר<a href="#fn:8" id="fnref:8" title="see footnote" class="footnote"><sup>8</sup></a>,</p>
</blockquote>

<blockquote>
<p>וְעָלֵינוּ שׁוֹרְקִים;</p>
</blockquote>

<blockquote>
<p>וְאִלּוּ בָא חָגָב</p>
</blockquote>

<blockquote>
<p>יְוָנִי, בָּם שֻגַּב</p>
</blockquote>

<blockquote>
<p>וְרָכַב עַל כָּל גַּב</p>
</blockquote>

<blockquote>
<p>וְנֶחְשַׁב כַּעֲנָקִים<a href="#fn:9" id="fnref:9" title="see footnote" class="footnote"><sup>9</sup></a> – –</p>
</blockquote>

<blockquote>
<br />
</blockquote>

<h3 id="ב.עלפרידתידידו.">ב. על פרידת ידידו.</h3>

<blockquote>
<p>אֵיךְ יִשְׁלָיוּ</p>
</blockquote>

<blockquote>
<p>בְּלִבִּי קְרָבַי אֲשֶׁר</p>
</blockquote>

<blockquote>
<p>כְּיָם יֶהֱמָיוּ?!</p>
</blockquote>

<blockquote>
<p>רֵעַי, קְחוּ נָא בְיָדִי<a href="#fn:10" id="fnref:10" title="see footnote" class="footnote"><sup>10</sup></a>!</p>
</blockquote>

<blockquote>
<p>יִבְעַר כְּמוֹ אֵשׁ כְּבֵדִי</p>
</blockquote>

<blockquote>
<p>עַל נוֹד צְבִי-חֵן יְדִידִי.</p>
</blockquote>

<blockquote>
<p>מַר יִבְכָּיוּ</p>
</blockquote>

<blockquote>
<p>עֵינַי, כְּטַל יִזְלוּ</p>
</blockquote>

<blockquote>
<p>וְלֹא יִדְמָיוּ.</p>
</blockquote>

<blockquote>
<p>מַטַּע אֲהָבִים וְעֹפֶר<a href="#fn:11" id="fnref:11" title="see footnote" class="footnote"><sup>11</sup></a>,</p>
</blockquote>

<blockquote>
<p>בּוֹ נִקְבְּצוּ חֵן וְשֶׁפֶר.</p>
</blockquote>

<blockquote>
<p>נַפְשִׁי פְדוּת לוֹ וְכֹפֶר – – –</p>
</blockquote>

<blockquote>
<br />
</blockquote>

<h3 id="ג.שירלכבודרשי.">ג. שיר לכבוד רש&quot;י.</h3>

<p>(ארבע תנועות)</p>

<blockquote>
<p>כּוֹכָב דָּרַך</p>
</blockquote>

<blockquote>
<p>מִצָּרְפַתָּה</p>
</blockquote>

<blockquote>
<p>מַחְנֶה עָרַךְ</p>
</blockquote>

<blockquote>
<p>עַל יָטְבָתָה<a href="#fn:12" id="fnref:12" title="see footnote" class="footnote"><sup>12</sup></a>.</p>

<br />
</blockquote>

<blockquote>
<p>שָׁלוֹם בּוֹאוֹ,</p>
</blockquote>

<blockquote>
<p>הוּא וּצְבָאוֹ,</p>
</blockquote>

<blockquote>
<p>מְסִּינַי אוֹ</p>
</blockquote>

<blockquote>
<p>מִצִּין אָתָה – – –</p>
</blockquote>

<blockquote>
<p>אוֹר כָּל סוֹמֵא<a href="#fn:13" id="fnref:13" title="see footnote" class="footnote"><sup>13</sup></a>,</p>
</blockquote>

<blockquote>
<p>בּוֹ כָל צָמֵא</p>
</blockquote>

<blockquote>
<p>נֹפֶת מֵימֵי</p>
</blockquote>

<blockquote>
<p>מִתְקוֹ שָׁתָה,</p>
</blockquote>

<blockquote>
<p>פֵּרוּשׁ נוֹרָא</p>
</blockquote>

<blockquote>
<p>שָׂם לַתּוֹרָה,</p>
</blockquote>

<blockquote>
<p>עַל כֵּן נִקְרָא</p>
</blockquote>

<blockquote>
<p>פַּרְשַׁן-דָּתָא<a href="#fn:14" id="fnref:14" title="see footnote" class="footnote"><sup>14</sup></a>.</p>
</blockquote>

<blockquote>
<p>סִפְרוֹ גוֹאֵל</p>
</blockquote>

<blockquote>
<p>אֶל כָּל שׁוֹאֵל,</p>
</blockquote>

<blockquote>
<p>וּבְיִשְׂרָאֵל</p>
</blockquote>

<blockquote>
<p>הוּא תִרְשָׁתָא<a href="#fn:15" id="fnref:15" title="see footnote" class="footnote"><sup>15</sup></a>.</p>
</blockquote>

<blockquote>
<p>יַקִּיר פּוֹתֵר,</p>
</blockquote>

<blockquote>
<p>בַּקִּיר חוֹתֵר,</p>
</blockquote>

<blockquote>
<p>עֵינוֹ סֵתֶר-</p>
</blockquote>

<blockquote>
<p>יָהּ רָאָתָה – – –</p>
</blockquote>

<blockquote>
<p>מַלְאַךְ קוֹנֶה<a href="#fn:16" id="fnref:16" title="see footnote" class="footnote"><sup>16</sup></a></p>
</blockquote>

<blockquote>
<p>אֶצְלוֹ חוֹנֶה,</p>
</blockquote>

<blockquote>
<p>חִזֵּק מָתְנֵי</p>
</blockquote>

<blockquote>
<p>הַמַּתְנָיְתָה<a href="#fn:17" id="fnref:17" title="see footnote" class="footnote"><sup>17</sup></a>.</p>

<br />
</blockquote>

<h3 id="ד.שירלחתונה.">ד. שיר לחתונה.</h3>

<p>(ש&#8220;ת ויתד, ש&#8221;ת ויתד וש&quot;ת).</p>

<blockquote>
<p>הִנֵּה פְנֵי תֵבֵל מְחֻדָּשָׁה</p>
</blockquote>

<blockquote>
<p>שִׂמְלַת שְׂמָחוֹת הִיא מְלֻבָּשָׁה,</p>
</blockquote>

<blockquote>
<p>יוֹם שָׂשׂ יְלִיד-מִשְׂרָה בְּבַת דּוֹדוֹ,</p>
</blockquote>

<blockquote>
<p>כִּי מֵאֲדֹנָי לֶאֱנוֹשׁ אִשָּׁה.</p>
</blockquote>

<blockquote>
<p>הֵבִיא אֲשֶׁר שָׁאַל<a href="#fn:18" id="fnref:18" title="see footnote" class="footnote"><sup>18</sup></a>, וְהִיא גַם הִיא</p>
</blockquote>

<blockquote>
<p>מָצְאָה אֲשֶׁר דָּרְשָׁה וּבִקֵּשָׁה;</p>
</blockquote>

<blockquote>
<p>אַךְ לוֹ לְבַדּוֹ יָאֲתָה כָזֹאת,</p>
</blockquote>

<blockquote>
<p>לוֹ מִנְּעוּרָיו הִיא מְקֻדָּשָׁה.</p>
</blockquote>

<blockquote>
<p>לוּ בִקְשָׁה בִלְתּוֹ הֱיוֹתָהּ לוֹ<a href="#fn:19" id="fnref:19" title="see footnote" class="footnote"><sup>19</sup></a></p>
</blockquote>

<blockquote>
<p>הִתְגָּעֲשָׁה אֶרֶץ וְרָעָשָׁה!</p>
</blockquote>

<blockquote>
<br />
</blockquote>

<h3 id="ה.בּאבודבנוממנו.">ה. בּאבוד בנו ממנו.</h3>

<p>(שש תנועות).</p>

<blockquote>
<p>תּוֹחַלְתִּי נִכְזָבָה</p>
</blockquote>

<blockquote>
<p>וְעֵינִי בִבְכִי זָבָה</p>
</blockquote>

<blockquote>
<p>וְכָל-אַזִּיל אֲנִי דִמְעָה</p>
</blockquote>

<blockquote>
<p>יְגוֹנִי יַעֲנֶה: הָבָה<a href="#fn:20" id="fnref:20" title="see footnote" class="footnote"><sup>20</sup></a>!</p>
</blockquote>

<blockquote>
<p>אֲשֶׁר שָׁלַח בְּעַצְמוֹתַי</p>
</blockquote>

<blockquote>
<p>מְדוּרַת אֵשׁ וְלֶהָבָה,</p>
</blockquote>

<blockquote>
<p>לְאָב יִצְעַק בְּמַעֲצֵבָה</p>
</blockquote>

<blockquote>
<p>לְעֵת מוֹצָא וְעֵת מוֹבָא<a href="#fn:21" id="fnref:21" title="see footnote" class="footnote"><sup>21</sup></a>:</p>
</blockquote>

<blockquote>
<p>הַיֶּלֶד אֵינֶנּוּ</p>
</blockquote>

<blockquote>
<p>וַאֲנִי אָנָּה אֲנִי בָא! –</p>
</blockquote>

<blockquote>
<p>לְקָרְאִי נִחַר גְּרוֹנִי</p>
</blockquote>

<blockquote>
<p>וְדָבַק לְחִכִּי לְשׁוֹנִי</p>
</blockquote>

<blockquote>
<p>וְאֵין שָׁלוֹם בַּעֲצָמַי</p>
</blockquote>

<blockquote>
<p>בִּשְׁבוֹר זְרוֹעַ יְמִינִי</p>
</blockquote>

<blockquote>
<p>וְנִלְקַח מַחֲמַד עֵינִי</p>
</blockquote>

<blockquote>
<p>וְנוֹתַרְתִּי בְלִי בָבָה<a href="#fn:22" id="fnref:22" title="see footnote" class="footnote"><sup>22</sup></a> – – –</p>
</blockquote>

<blockquote>
<br />
</blockquote>

<h3 id="ו.עליצחקבנושהמירדתו.">ו. על יצחק בנו שהמיר דתו.</h3>

<p>(המשקל בלי סדר נכון).</p>

<blockquote>
<p>אֲבִי הַבֵּן קְרַב לִסְפֹּד,</p>
</blockquote>

<blockquote>
<p>כִּי אֵל מִמְּךָ רִחַק</p>
</blockquote>

<blockquote>
<p>אֶת בִּנְךָ יְחִידְךָ אֲשֶׁר</p>
</blockquote>

<blockquote>
<p>אָהַבְתָּ, אֶת יִצְחָק!</p>
</blockquote>

<blockquote>
<br />
</blockquote>

<blockquote>
<p><strong>אֲ</strong>נִי הַגֶּבֶר, רָאָה שֶׁבֶר, וּמְשׂוֹשׂוֹ גָלָה,</p>
</blockquote>

<blockquote>
<p>הָהּ! פֻּקַּדְתִּי<a href="#fn:23" id="fnref:23" title="see footnote" class="footnote"><sup>23</sup></a> פְרִי בִטְנִי וְעַל לִבִּי לֹא עָלָה<a href="#fn:24" id="fnref:24" title="see footnote" class="footnote"><sup>24</sup></a>:</p>
</blockquote>

<blockquote>
<p>חִשַּׁבְתִּי לְעֵת זִקְנָה הֱיוֹתוֹ לְרֶוַח וְהַצָּלָה,</p>
</blockquote>

<blockquote>
<p>אַךְ לָרִיק יָגַעְתִּי וְיָלַדְתִּי לַבֶּהָלָה,</p>
</blockquote>

<blockquote>
<p>כִּי אֵיךְ יִשְׂמַח לִבִּי — וַיִּגְוַע וַיָּמָת יִצְחָק!</p>
</blockquote>

<blockquote>
<p><strong>ב</strong>ָּכֹה אֶבְכֶּה בְכָל רֶגַע, וְאֶשָּׂא נְהִי נִהְיָה</p>
</blockquote>

<blockquote>
<p>בְּזָכְרִי זֶה שָׁלשׁ שָׁנִים מוֹתוֹ<a href="#fn:25" id="fnref:25" title="see footnote" class="footnote"><sup>25</sup></a> בְאֶרֶץ נָכְרִיָּה,</p>
</blockquote>

<blockquote>
<p>וּשְׂאֵתִי<a href="#fn:26" id="fnref:26" title="see footnote" class="footnote"><sup>26</sup></a> מִמָּקוֹם לְמָקוֹם וְנַפְשִׁי עָלָיו הוֹמִיָּה,</p>
</blockquote>

<blockquote>
<p>עַד שֶׁהֲבֵאתִיו אֶל בֵּיתִי — לַיְלָה וְיוֹמָם בּוֹכִיָּה<a href="#fn:27" id="fnref:27" title="see footnote" class="footnote"><sup>27</sup></a></p>
</blockquote>

<blockquote>
<p>כַּמָּה תְלָאוֹת מְצָאוּנִי — וְאֵלֶּה תוֹלְדוֹת יִצְחָק!</p>
</blockquote>

<blockquote>
<p><strong>רֵ</strong>עִי הַרְפֵּה מִמֶּנִּי, אִם תְּנַחְמֵנִי — תְּנִיעֵנִי<a href="#fn:28" id="fnref:28" title="see footnote" class="footnote"><sup>28</sup></a>.</p>
</blockquote>

<blockquote>
<p>מַחֲלַת נַפְשִׁי אַל תַּזְכֵּר וּשְׁמוֹ אַל תַּשְׁמִיעֵנִי!</p>
</blockquote>

<blockquote>
<p>גַּחַלְתִּי אֲשֶׁר נִשְׁאֲרָה לִי — כִּבָּה זְמָן וְגַם יְרוֹעֵנִי<a href="#fn:29" id="fnref:29" title="see footnote" class="footnote"><sup>29</sup></a>,</p>
</blockquote>

<blockquote>
<p>שִׁמְמוֹת עוֹלָם הֲשִׁמַּנִי, וַיִּקַּח מַחֲמַד עֵינִי,</p>
</blockquote>

<blockquote>
<p>כָּלָה שְׂאֵרִי וּלְבָבִי, כַּאֲשֶׁר כִּלָּה יִצְחָק.</p>
</blockquote>

<blockquote>
<p><strong>מָ</strong>עוֹן<a href="#fn:30" id="fnref:30" title="see footnote" class="footnote"><sup>30</sup></a> אֲשֶׁר הַכֹּל בְּיָדוֹ וְחֶפְצוֹ עוֹשֶׂה בְכָל יְצוּרָיו,</p>
</blockquote>

<blockquote>
<p>דַּבֵּר עֲלֵי לֵב אָב נִכְאָב יְרֵא-שִׁמְךָ מִנְּעוּרָיו;</p>
</blockquote>

<blockquote>
<p>רוּחַ תַּנְחוּמִים עוֹרֵר עָלָיו וְיַעֲבֹר בֵּין בְּתָרָיו,</p>
</blockquote>

<blockquote>
<p>הוֹרֵה חֲמוּדוֹ יִרְאָתְךָ, לָלֶכֶת בְּדֶרֶךְ הוֹרָיו<a href="#fn:31" id="fnref:31" title="see footnote" class="footnote"><sup>31</sup></a>,</p>
</blockquote>

<blockquote>
<p>עוֹדֶנּוּ נַעַר — אוֹתָהּ הוֹכַחְתָּ לְעַבְדְּךָ לְיִצְחָק!</p>
</blockquote>

<blockquote>
<br />
</blockquote>

<h3 id="ז.משירתהלהלרמנחםובנוברומא.">ז. משיר תהלה לר' מנחם ובנו ברומא.</h3>

<p>(יתד וש&#8220;ת, יתד וש&#8221;ת ויתד ותנועה).</p>

<blockquote>
<ul>
<li>– אֲנִי יָשֵׁן וְלִבִּי עֵר, וְהִנֵּה</li>
</ul>
</blockquote>

<blockquote>
<p>נְתָחַי<a href="#fn:32" id="fnref:32" title="see footnote" class="footnote"><sup>32</sup></a> נִצְבוּ לָרִיב כְּצָרִים</p>
</blockquote>

<blockquote>
<p>וְקָם עַיִן עֲלֵי אֹזֶן וְלָשׁוֹן</p>
</blockquote>

<blockquote>
<p>וְהִרְחִיב פֶּה וְנָשָׂא קוֹל וְהֵרִים;</p>
</blockquote>

<blockquote>
<p>נְאֻם עַיִן: &quot;אֲנִי רוֹאֶה וְחוֹזֶה</p>
</blockquote>

<blockquote>
<p>מְחַפֵּשׂ מַה בְּחַדְרֵי הַחֲדָרִים.</p>
</blockquote>

<blockquote>
<p>וְשָׁמַיִם לְפִי רֶגַע וְאֶרֶץ</p>
</blockquote>

<blockquote>
<p>אֲשׁוּרֵימוֹ<a href="#fn:33" id="fnref:33" title="see footnote" class="footnote"><sup>33</sup></a> בְלִי צַעַד אֲשׁוּרִים<a href="#fn:34" id="fnref:34" title="see footnote" class="footnote"><sup>34</sup></a> – – –</p>
</blockquote>

<blockquote>
<p>וְאַפְרִישׁ הָרְחוֹקִים מִקְּרוֹבִים</p>
</blockquote>

<blockquote>
<p>וְאַבְדִּיל הַלְּבָנִים מִשְּׁחוֹרִים,</p>
</blockquote>

<blockquote>
<p>וּבִי חָכְמוּ בְנֵי מִדּוֹת<a href="#fn:35" id="fnref:35" title="see footnote" class="footnote"><sup>35</sup></a> וְעָלוּ</p>
</blockquote>

<blockquote>
<p>לְמַזָּלוֹת וְכוֹכָבִים סְפוּרִים;</p>
</blockquote>

<blockquote>
<p>בְּלִי רֶגֶל בְּלִי כָנָף אֲהַלֵּךְ,</p>
</blockquote>

<blockquote>
<p>וּבִי תִכּוֹן מְלֶאכֶת כָּל גְּבָרִים.</p>
</blockquote>

<blockquote>
<p>נְאֻם אֹזֶן לְעַיִן: &quot;הַחֲרֵשׁ-נָא</p>
</blockquote>

<blockquote>
<p>וּמַה תּוּכַל וְלָךְ צֹרֶךְ לְאוֹרִים<a href="#fn:36" id="fnref:36" title="see footnote" class="footnote"><sup>36</sup></a>,</p>
</blockquote>

<blockquote>
<p>וְלא תִרְאֶה לְבַד מַה יֵּשׁ לְנֹכַח,</p>
</blockquote>

<blockquote>
<p>וּמֶמְשַׁלְתִּי בְּכָל שִׁשָּׁה עֲבָרִים<a href="#fn:37" id="fnref:37" title="see footnote" class="footnote"><sup>37</sup></a>;</p>
</blockquote>

<blockquote>
<p>וְאִם מָסָךְ לְנֶגְדֵּךְ — אַתְּ כְעִוֵּר,</p>
</blockquote>

<blockquote>
<p>וְאֶשְׁמַע<a href="#fn:38" id="fnref:38" title="see footnote" class="footnote"><sup>38</sup></a> אַחֲרֵי קִירוֹת וְהָרִים;</p>
</blockquote>

<blockquote>
<p>וְדָת אֵל אַאֲזִין יוֹמָם וְלַיִל</p>
</blockquote>

<blockquote>
<p>וּבַלַּיְלָה שְׁעָרֶיךָ סְגוּרִים<a href="#fn:39" id="fnref:39" title="see footnote" class="footnote"><sup>39</sup></a>;</p>
</blockquote>

<blockquote>
<p>וְכָל שָׂרִים וְנֹגְנִים בִּי יְבִינוּן</p>
</blockquote>

<blockquote>
<p>וְאַכִּיר הַנְּקֵבוֹת מִזְּכָרִים&quot;.</p>
</blockquote>

<blockquote>
<p>נְאֻם לָשׁוֹן לְעַיִן גַּם לְאֹזֶן:</p>
</blockquote>

<blockquote>
<p>&quot;חֲשַׁבְתֶּם לִהְיוֹת בַּגֵּו לְשָׂרִים?</p>
</blockquote>

<blockquote>
<p>אֲנִי נִמְשָׁל לְמֶלֶךְ דָּר בְּאַרְמוֹן</p>
</blockquote>

<blockquote>
<p>וְאַתֶּם כַּעֲבָדִים לִי מְסוּרִים,</p>
</blockquote>

<blockquote>
<p>וְהַחַיִּים וְהַמָוֶת בְּיָדִי</p>
</blockquote>

<blockquote>
<p>וּבִי טַעַם מְתוּקִים מִמְּרוֹמִים,</p>
</blockquote>

<blockquote>
<p>אֲנִי יָחִיד בְּלִי רֵעַ כְּמוֹכֶם</p>
</blockquote>

<blockquote>
<p>וְאָנֹכִי לְבַדִּי אִישׁ דְּבָרִים.</p>
</blockquote>

<blockquote>
<p>אֲנִי מֵלִיץ בְּצֶדֶק בֵּין לְבָבוֹת</p>
</blockquote>

<blockquote>
<p>וְאוֹדִיעַ בְּחָכְמָתִי סְתָרִים.</p>
</blockquote>

<blockquote>
<p>וְאֶהְפֹּךְ מַאֲכָל לִהְיוֹת לְעֵזֶר</p>
</blockquote>

<blockquote>
<p>לְשִׁנַּיִם, וְיִגָּזֵר גְּזָרִים&quot;.</p>
</blockquote>

<blockquote>
<p>הֱקִיצוֹתִי וּבִקְרָבַי קְרָבִים<a href="#fn:40" id="fnref:40" title="see footnote" class="footnote"><sup>40</sup></a></p>
</blockquote>

<blockquote>
<p>וּמַחֲנוֹת זֶה וְזֶה כֻּלָּם אֲזוּרִים;</p>
</blockquote>

<blockquote>
<p>וְקוֹל נָתְנוּ שְׁחָקִים: מַה תְּרִיבוּן?</p>
</blockquote>

<blockquote>
<p>לְכוּ נָא בַחֲרוּ מִשְׁפַּט יְשָׁרִים<a href="#fn:41" id="fnref:41" title="see footnote" class="footnote"><sup>41</sup></a> —</p>

<br />
</blockquote>

<blockquote>
<p>לְכוּ אֶל רַב מְנַחֵם הַמְנַחֵם</p>
</blockquote>

<blockquote>
<p>נְפָשִׁים עַד יְשִׁיבֵם לַפְּגָרִים<a href="#fn:42" id="fnref:42" title="see footnote" class="footnote"><sup>42</sup></a> — — —</p>
</blockquote>

<blockquote>
<br />
</blockquote>

<h3 id="ח.ריבהחורףעםהקיץ.">ח. ריב החורף עם הקיץ.</h3>

<p>(בכל שורה ארוכה תשע תנועות, ובקצרה — שש תנועות).</p>

<blockquote>
<p><strong>אֵ</strong>ל אֶחָד מָה רַבּוּ עֵדֶיךָ</p>
</blockquote>

<blockquote>
<p>יָעִידוּ כִי אֵין בִּלְעָדֶיךָ:</p>
</blockquote>

<blockquote>
<p>בָּרָאתָ אָדָם לִכְבוֹדֶךָ,</p>
</blockquote>

<blockquote>
<p>אָכֵן לֹא הוֹדַעְתּוֹ סוֹדֶךָ,</p>
</blockquote>

<blockquote>
<p>אַךְ לָמַד מִמַּעֲשֵׂה יָדֶיךָ:</p>
</blockquote>

<blockquote>
<p>כִּי תוֹלְדוֹת אֶרֶץ מַעְבָּדֶיךָ,</p>
</blockquote>

<blockquote>
<p>גַּם תַּתָּה בַּשַּׁחַק הוֹדֶךָ.</p>
</blockquote>

<blockquote>
<p>הוֹדְךָ הַכֹּל מָלֵא</p>
</blockquote>

<blockquote>
<p>יוֹם יוֹם תַּעֲשֶׂה פֶלֶא;</p>
</blockquote>

<blockquote>
<p>פֶּלֶא בַּכֹּל נֶחֱזֶה:</p>
</blockquote>

<blockquote>
<p>גַּם אֶת זֶה לְעֻמַּת זה<a href="#fn:43" id="fnref:43" title="see footnote" class="footnote"><sup>43</sup></a>,</p>
</blockquote>

<blockquote>
<p><strong>ב</strong>ַּצֶּדֶק דַּרְכֵי אֵל נִצָּבוּ</p>
</blockquote>

<blockquote>
<p>וְלַהֶבֶל דַּרְכֵי אִישׁ נֶחְשָׁבוּ;</p>
</blockquote>

<blockquote>
<p>דַּרְכֵי אֵל עַל מַעְגָּל סָבָבוּ</p>
</blockquote>

<blockquote>
<p>וְכָרֵאשִׁית בָּאַחֲרִית יָשׁוּבוּ<a href="#fn:44" id="fnref:44" title="see footnote" class="footnote"><sup>44</sup></a>;</p>
</blockquote>

<blockquote>
<p>כָּל יָמִים בִּזְמַנָּם מַה טֹּבוּ! —</p>
</blockquote>

<blockquote>
<p>שָׁמַעְנוּ שֶׁבֵּינֵיהֶם רָבוּ</p>
</blockquote>

<blockquote>
<p>קֹר וָחֹם, לִקְרַאת דִּין יִקְרָבוּ.</p>
</blockquote>

<blockquote>
<p>יִקְרָבוּ אֶל דַּיָּן</p>
</blockquote>

<blockquote>
<p>יַגִּידוּ כָל עִנְיָן;</p>
</blockquote>

<blockquote>
<p>עִנְיָן מִשְׁפָּט יָקִים</p>
</blockquote>

<blockquote>
<p>וּשְׁנֵיהֶם צַדִּיקִים.</p>
</blockquote>

<blockquote>
<p><strong>רָ</strong>חַב פִּיו הַקַּיִץ וַיִּקְרָא:</p>
</blockquote>

<blockquote>
<p><strong>מֵחֶרְפָּה</strong> שֵׁם <strong>הַחֹרֶף</strong> נִקְרָא,</p>
</blockquote>

<blockquote>
<p><strong>יִקְרַח</strong> רֹאשׁ <strong>בַּקֶּרַח</strong> הַנּוֹרָא</p>
</blockquote>

<blockquote>
<p>וִיקַרְקֵר קִירוֹת לֵב בַּקָּרָה</p>
</blockquote>

<blockquote>
<p>יַד עָמֵל לִמְזוֹנוֹ נִסְתָּרָה<a href="#fn:45" id="fnref:45" title="see footnote" class="footnote"><sup>45</sup></a>,</p>
</blockquote>

<blockquote>
<p>גַּם רֶגֶל לֹא תֵלֵךְ בִּשְׁיָרָה<a href="#fn:46" id="fnref:46" title="see footnote" class="footnote"><sup>46</sup></a>,</p>
</blockquote>

<blockquote>
<p>גַּם עוֹף הַשָּׁמַיִם לֹא יֵרָא<a href="#fn:47" id="fnref:47" title="see footnote" class="footnote"><sup>47</sup></a>.</p>
</blockquote>

<blockquote>
<p>יֵרָא אָז לָאִישִׁים</p>
</blockquote>

<blockquote>
<p>יַחֲנוּ סְבִיבוֹת אִשִּׁים;</p>
</blockquote>

<blockquote>
<p>אִשִּׁים בָּם יֵחַמּוּ,</p>
</blockquote>

<blockquote>
<p>לוּלֵי זֶה נָדַמּוּ.</p>
</blockquote>

<blockquote>
<p><strong>הַ</strong>חֹרֶף שָׁמַע זֹאת, פִּיו פָּצָה:</p>
</blockquote>

<blockquote>
<p>נֶפֶשׁ כָּל חַי בַּקַּיִץ קָצָה,</p>
</blockquote>

<blockquote>
<p>אַךְ בָּךְ חֹם יֵרָאֶה הַחוּצָה</p>
</blockquote>

<blockquote>
<p>אוּלָם תּוֹךְ הַקֶּרֶב קֹר נִמְצָא<a href="#fn:48" id="fnref:48" title="see footnote" class="footnote"><sup>48</sup></a>,</p>
</blockquote>

<blockquote>
<p>לֵב יוֹדְעִים יָמֶיךָ לֹא רָצָה<a href="#fn:49" id="fnref:49" title="see footnote" class="footnote"><sup>49</sup></a>,</p>
</blockquote>

<blockquote>
<p>לֹא יֹאכְלוּ מֵחֻקָּם הַמֶּחֱצָה<a href="#fn:50" id="fnref:50" title="see footnote" class="footnote"><sup>50</sup></a>;</p>
</blockquote>

<blockquote>
<p>יַעְלְצוּ עַד כִּי הַשֶּׁמֶשׁ יָצָא<a href="#fn:51" id="fnref:51" title="see footnote" class="footnote"><sup>51</sup></a>.</p>
</blockquote>

<blockquote>
<p>יָצָא אוֹר יַעֲרוֹצוּ<a href="#fn:52" id="fnref:52" title="see footnote" class="footnote"><sup>52</sup></a>,</p>
</blockquote>

<blockquote>
<p>לִצְלָלִים יָרוּצוּ;</p>
</blockquote>

<blockquote>
<p>יָרוּצוּ כְגִבּוֹרִים</p>
</blockquote>

<blockquote>
<p>אֶל מַיִם הַקָּרִים.</p>
</blockquote>

<blockquote>
<p>מַה תַּגְבִּיר עָלַי, חֹרֶף,</p>
</blockquote>

<blockquote>
<p>מִלִּים<a href="#fn:53" id="fnref:53" title="see footnote" class="footnote"><sup>53</sup></a>!</p>
</blockquote>

<blockquote>
<p>אָנֹכִי מֵכִין הַמַּאֲכָלִים,</p>
</blockquote>

<blockquote>
<p>לֵךְ וּשְׁאַל לִנְמָלִים וּרְחֵלִים,</p>
</blockquote>

<blockquote>
<p>לִי צִיצִים, לִי פֵרוֹת, לִי עָלִים,</p>
</blockquote>

<blockquote>
<p>לִי שׁוֹשָׁן, לִי כֹפֶר וַאֲהָלִים<a href="#fn:54" id="fnref:54" title="see footnote" class="footnote"><sup>54</sup></a>,</p>
</blockquote>

<blockquote>
<p>כַּכַּלָּה עֵת שֶׁתַּעֲדֶה כֵלִים —</p>
</blockquote>

<blockquote>
<p>וּלְאֵבֶל יָמֶיךָ נִמְשָׁלִים.</p>
</blockquote>

<blockquote>
<p>נִמְשָׁלִים הָאֲרָצוֹת</p>
</blockquote>

<blockquote>
<p>לְשׁוֹמֵמוֹת נֶחֱרָצוֹת<a href="#fn:55" id="fnref:55" title="see footnote" class="footnote"><sup>55</sup></a>;</p>
</blockquote>

<blockquote>
<p>נֶחֱרָצוֹת כִּזְקֵנָה,</p>
</blockquote>

<blockquote>
<p>אַלְמָנָה אֶבְיוֹנָה.</p>
</blockquote>

<blockquote>
<p>מַה תֹּאמַר קַיִץ לִפְנֵי אִישִׁים<a href="#fn:56" id="fnref:56" title="see footnote" class="footnote"><sup>56</sup></a>?</p>
</blockquote>

<blockquote>
<p>תַּאֲכִילֵם פֵּרוֹת הַשָּׁרָשִׁים,</p>
</blockquote>

<blockquote>
<p>תּוֹלִיד בָּם כָּל תַּחֲלוּאִים קָשִׁים</p>
</blockquote>

<blockquote>
<p>יֵאָנְקוּ בָם נְעָרִים וִישִׁישִׁים,</p>
</blockquote>

<blockquote>
<p>מַאֲכָלִים נֶחֱמָדִים נִבְאָשִׁים<a href="#fn:57" id="fnref:57" title="see footnote" class="footnote"><sup>57</sup></a>,</p>
</blockquote>

<blockquote>
<p>וּזְבוּבֵי מָוֶת גַּם פַּרְעֻשִּׁים;</p>
</blockquote>

<blockquote>
<p>גַּם אָבוֹת מִבָּנִים נִפְרָשִׁים</p>
</blockquote>

<blockquote>
<p>נִפְרָשִׁים לִמְקוֹמוֹת<a href="#fn:58" id="fnref:58" title="see footnote" class="footnote"><sup>58</sup></a></p>
</blockquote>

<blockquote>
<p>מֵהֶם לַמִּלְחָמוֹת:</p>
</blockquote>

<blockquote>
<p>מִלְחָמוֹת בָּךְ יִהְיוּ,</p>
</blockquote>

<blockquote>
<p>וּבְיָמַי יִשְׁלָיוּ. –</p>
</blockquote>

<blockquote>
<p>אֶתֵּן עֹז, סוֹף דָּבָר, לָרוֹפֵא<a href="#fn:59" id="fnref:59" title="see footnote" class="footnote"><sup>59</sup></a></p>
</blockquote>

<blockquote>
<p>לִשְׁבוּרֵי לֵב, הַשָּׂם לִיעֵפֵי</p>
</blockquote>

<blockquote>
<p>כֹּחַ רַב סֵבֶל, פֶּן תֵּרָפֶה</p>
</blockquote>

<blockquote>
<p>רוּחַ אִישׁ, וּכְרֶגַע יִסָּפֶה;</p>
</blockquote>

<blockquote>
<p>טוֹב וָרָע עָתִיד לָבֹא, צוֹפֶה<a href="#fn:60" id="fnref:60" title="see footnote" class="footnote"><sup>60</sup></a>,</p>
</blockquote>

<blockquote>
<p>וּבְעִתּוֹ עָשָׂה הַכֹּל יָפֶה,</p>
</blockquote>

<blockquote>
<p>וּלְדַבֵּר כָּל אֵלֶּה שָׂם לִי פֶה.</p>
</blockquote>

<blockquote>
<p>פֶּה יִתְהַלֵּל בִּשְׁמוֹ</p>
</blockquote>

<blockquote>
<p>כִּי הַחֶסֶד עִמּוֹ;</p>
</blockquote>

<blockquote>
<p>עִמּוֹ אֶהְיֶה תָמִים</p>
</blockquote>

<blockquote>
<p>אֶשְׂמַח כָּל הַיָּמִים.</p>
</blockquote>

<blockquote>
<br />
</blockquote>

<h3 id="ט.ריבביןהחיותוהאדם.">ט. ריב בין החיות והאדם.</h3>

<p>(המשקל כנ&quot;ל).</p>

<blockquote>
<p><strong>אֶ</strong>ל <strong>בּ</strong>וֹרְאִי, <strong>רֵ</strong>אשִׁית <strong>הַ</strong>כֹּל, <strong>מִ</strong>לַּי<a href="#fn:61" id="fnref:61" title="see footnote" class="footnote"><sup>61</sup></a>,</p>
</blockquote>

<blockquote>
<p>בּוֹ רַבּוּ, בּוֹ יִרְבּוּ מַהֲלָלַי,</p>
</blockquote>

<blockquote>
<p>כִּי יָצַר רוּחַ חֵן<a href="#fn:62" id="fnref:62" title="see footnote" class="footnote"><sup>62</sup></a> בִּכְסָלַי.</p>
</blockquote>

<blockquote>
<p>מִכִּסֵּא כָבוֹד הָיְתָה עָלַי,</p>
</blockquote>

<blockquote>
<p>וַיָּשֶׁת כָּל חַי תַּחַת רַגְלַי.</p>
</blockquote>

<blockquote>
<p>אָרִים קוֹל וְלֹא אִירָא,</p>
</blockquote>

<blockquote>
<p>לִי עֵצָה וּגְבוּרָה,</p>
</blockquote>

<blockquote>
<p>אֵלִי יַצְדִּיקֵנִי,</p>
</blockquote>

<blockquote>
<p>מִי הוּא יַרְשִׁיעֵנִי?</p>
</blockquote>

<blockquote>
<p>אִמְרָתִי הַקְשִׁיבוּ נִכְבָּדִים.</p>
</blockquote>

<blockquote>
<p>כִּי פָשְׁעוּ בָנוּ הַנֶּעֱבָדִים,</p>
</blockquote>

<blockquote>
<p>הַחַיּוֹת עִם עוֹפוֹת נִצְמָדִים</p>
</blockquote>

<blockquote>
<p>וְעִמָּהֶם הַדָּגִים נֶאֱחָדִים,</p>
</blockquote>

<blockquote>
<p>וַיֵּלְכוּ אֶל מֶלֶךְ הַשֵּׁדִים.</p>
</blockquote>

<blockquote>
<p>וַיִּקְרָא לַחֲכָמָיו</p>
</blockquote>

<blockquote>
<p>וַיִּקְבֹּץ חַרְטֻמָּיו,</p>
</blockquote>

<blockquote>
<p>לַעֲשׂוֹת דִּין בֵּינֵיהֶם</p>
</blockquote>

<blockquote>
<p>וּבֵין אָדָם אֲדוֹנֵיהֶם.</p>
</blockquote>

<blockquote>
<p>בֶּן-אָדָם מַה מְּאֹד עָצְמָה שְׂאֵתוֹ,</p>
</blockquote>

<blockquote>
<p>יִשְׂתָּרֵר עַל אַרְיֵה בַּחֲנִיתוֹ,</p>
</blockquote>

<blockquote>
<p>יַךְ פַּרְעשׁ גַּם כִּנִּים בַּחֲמָתוֹ</p>
</blockquote>

<blockquote>
<p>וּנְמָלִים יִרְמֹס בַּהֲלִיכָתוֹ —</p>
</blockquote>

<blockquote>
<p>כִּי עַל מִי לֹא עָבְרָה רָעָתוֹ!</p>
</blockquote>

<blockquote>
<p>יִפְרֹשׂ בַּלָּט רִשְׁתּוֹ</p>
</blockquote>

<blockquote>
<p>וְעוֹף יָצוּד בְּמַלְכֻּדְתּוֹ,</p>
</blockquote>

<blockquote>
<p>וְדָגִים לוֹ נִתָּנִים</p>
</blockquote>

<blockquote>
<p>יִקַּח אֵם עַל בָּנִים.</p>
</blockquote>

<blockquote>
<p>גָּעָה שׁוֹר וַיִּצְעַק: שִׁמְעוּ לִי</p>
</blockquote>

<blockquote>
<p>מַה פִּשְׁעִי לָאִישׁ, אוֹ מַה</p>
</blockquote>

<blockquote>
<p>מַּעֲלִי,</p>
</blockquote>

<blockquote>
<p>כִּי חִנָּם הִכְבִּיד מֹטוֹת עֻלִּי</p>
</blockquote>

<blockquote>
<p>וִיעַנֶּה בֶחָרִישׁ אֶת רַגְלִי,</p>
</blockquote>

<blockquote>
<p>חִטִּים אָדוּשׁ אֵינָם מַאֲכָלִי.</p>
</blockquote>

<blockquote>
<p>גַּם אֶמְשֹׁךְ הָעֲגָלוֹת</p>
</blockquote>

<blockquote>
<p>שֶׁהֵמָּה מְסֻבָּלוֹת,</p>
</blockquote>

<blockquote>
<p>מִמֶּנִּי מִנְעָלָיו</p>
</blockquote>

<blockquote>
<p>אֲנִי מִדְרַךְ כַּף רַגְלָיו.</p>
</blockquote>

<blockquote>
<p>דָּרשׁ דָּרַשׁ הַשֶּׂה הַשּׁוֹטֶה:</p>
</blockquote>

<blockquote>
<p>הוּשַׂמְתִּי כֹפֶר כָּל אִישׁ חוֹטֵא<a href="#fn:63" id="fnref:63" title="see footnote" class="footnote"><sup>63</sup></a>;</p>
</blockquote>

<blockquote>
<p>אִם לִרְעוֹת מֵעַל דֶּרֶךְ אֶשְׂטֶה</p>
</blockquote>

<blockquote>
<p>יַכֵּנִי הָרוֹעֶה בַּמַּטֶּה —</p>
</blockquote>

<blockquote>
<p>סוֹף דָּבָר לַהֶרֶג אִנָּטֶה.</p>
</blockquote>

<blockquote>
<p>זֶה יִשְׁחַט וְזֶה יִתְלֶה,</p>
</blockquote>

<blockquote>
<p>זֶה יִפְשַׁט וְזֶה יִצְלֶה,</p>
</blockquote>

<blockquote>
<p>זֶה יִשְׂמַח בִּבְשָׂרִי</p>
</blockquote>

<blockquote>
<p>וְזֶה יִלְבַּשׁ אֶת עוֹרִי.</p>
</blockquote>

<blockquote>
<p>הֵן חָרַץ גַּם הַכֶּלֶב לָשׁוֹן:</p>
</blockquote>

<blockquote>
<p>מִי יִתֵּן יִגְרוֹף נַחַל קִישׁוֹן</p>
</blockquote>

<blockquote>
<p>אֶת חַוָּה עִם אָדָם הָרִאשׁוֹן!</p>
</blockquote>

<blockquote>
<p>זַרְעָם לַיְלָה אֶשְׁמֹר מֵאִישׁוֹן<a href="#fn:64" id="fnref:64" title="see footnote" class="footnote"><sup>64</sup></a>,</p>
</blockquote>

<blockquote>
<p>וְאֵינֶנּוּ מַנִּיחַ לִי לִישׁוֹן.</p>
</blockquote>

<blockquote>
<p>וְכַמָּה שָׁמְעָה אָזְנִי</p>
</blockquote>

<blockquote>
<p>כִי כֻלּוֹ מְקַלְלֵנִי,</p>
</blockquote>

<blockquote>
<p>וּמַאֲכָלִי כָל קָשׁוֹת</p>
</blockquote>

<blockquote>
<p>הָעֲצָמוֹת הַיְבֵשׁוֹת.</p>
</blockquote>

<blockquote>
<p>וַיַּעַן הַגֶּבֶר<a href="#fn:65" id="fnref:65" title="see footnote" class="footnote"><sup>65</sup></a> הַמְּהֻלָּל:</p>
</blockquote>

<blockquote>
<p>אֲנִי הוּא מֶלֶךְ עַל כָּל חַי, בִּגְלַל</p>
</blockquote>

<blockquote>
<p>כֶּתֶר מַלְכוּת עַל רֹאשִׁי כָלַל<a href="#fn:66" id="fnref:66" title="see footnote" class="footnote"><sup>66</sup></a></p>
</blockquote>

<blockquote>
<p>אֵלִי, עַל כֵּן בִּשְׁמוֹ אֶתְהַלָּל,</p>
</blockquote>

<blockquote>
<p>בַּחֲצוֹת לַיְלָה אָקוּם וְאֶתְפַּלָּל – – –</p>
</blockquote>

<blockquote>
<p>וִישֵׁנִים אֲחָזוּנִי</p>
</blockquote>

<blockquote>
<p>שְׁחָטוּנִי אֲכָלוּנִי —</p>
</blockquote>

<blockquote>
<p>הֲלֹא אָב אֶחָד לְכֻלָּנוּ</p>
</blockquote>

<blockquote>
<p>הֲלֹא אֵל אֶחָד בְּרָאָנוּ! — — —</p>
</blockquote>

<blockquote>
<br />
</blockquote>

<h3 id="י.עלרועמזלו.">י. על רוע מזלו.</h3>

<p>(ש&#8220;ת ויתד, ש&#8221;ת ויתד וש&quot;ת).</p>

<blockquote>
<p>גַּלְגַּל וּמַזָּלוֹת בְּמַעֲמָדָם</p>
</blockquote>

<blockquote>
<p>נָטוּ בְמַהֲלָכָם לְמוֹלַדְתִּי<a href="#fn:67" id="fnref:67" title="see footnote" class="footnote"><sup>67</sup></a>;</p>
</blockquote>

<blockquote>
<p>לוּ יִהְיוּ נֵרוֹת סְחוֹרָתִי</p>
</blockquote>

<blockquote>
<p>לֹא יֶאֱסֹף שֶׁמֶשׁ עֲדֵי מוֹתִי.</p>
</blockquote>

<blockquote>
<p>אִיגַע לְהַצְלִיחַ וְלֹא אוּכַל,</p>
</blockquote>

<blockquote>
<p>כִּי עִוְּתוּנִי כּוֹכְבֵי שָׁמָי:</p>
</blockquote>

<blockquote>
<p>לוּ אֶהְיֶה סוֹחֵר בְּתַכְרִיכִין</p>
</blockquote>

<blockquote>
<p>לֹא יִגְוְעוּן אִישִׁים בְּכָל יָמָי!</p>
</blockquote>

<blockquote>
<br />
</blockquote>

<h3 id="יא.">יא.</h3>

<p>(ש&#8220;ת ויתד וש&#8221;ת).</p>

<blockquote>
<p>אַשְׁכִּים לְבֵית הַשָּׂר<a href="#fn:68" id="fnref:68" title="see footnote" class="footnote"><sup>68</sup></a></p>
</blockquote>

<blockquote>
<p>אוֹמְרִים: כְּבָר רָכָב;</p>
</blockquote>

<blockquote>
<p>אָבֹא לְעֵת עֶרֶב</p>
</blockquote>

<blockquote>
<p>אוֹמְרִים: כְּבָר שָׁכָב;</p>
</blockquote>

<blockquote>
<p>אוֹ יַעֲלֶה מֶרְכָּב</p>
</blockquote>

<blockquote>
<p>אוֹ יַעֲלֶה מִשְׁכָּב —</p>
</blockquote>

<blockquote>
<p>אוֹיָה לְאִישׁ עָנִי</p>
</blockquote>

<blockquote>
<p>נוֹלַד בְּלִי כוֹכָב<a href="#fn:69" id="fnref:69" title="see footnote" class="footnote"><sup>69</sup></a>!</p>
</blockquote>

<blockquote>
<br />
</blockquote>

<h3 id="יב.עלמעילוהקרוע.">יב. על מעילו הקרוע.</h3>

<p>(יתד וש&#8220;ת, יתד וש&#8221;ת ויתד ותנועה).</p>

<blockquote>
<p>מְעִיל יֵשׁ לִי וְהוּא כִדְמוּת כְּבָרָה</p>
</blockquote>

<blockquote>
<p>לְחִטָּה לַהֲנָפָה אוֹ שְׂעוֹרָה<a href="#fn:70" id="fnref:70" title="see footnote" class="footnote"><sup>70</sup></a>;</p>
</blockquote>

<blockquote>
<p>כְּאֹהֶל אֶפְרְשֶׂנּוּ לֵיל בְּאִישׁוֹן<a href="#fn:71" id="fnref:71" title="see footnote" class="footnote"><sup>71</sup></a></p>
</blockquote>

<blockquote>
<p>וְכוֹכְבֵי רוּם יְשִׂימוּן בּוֹ מְאוֹרָה;</p>
</blockquote>

<blockquote>
<p>בְּתוֹכוֹ אֶחֱזֶה סַהַר וְכִימָה</p>
</blockquote>

<blockquote>
<p>וְיוֹפִיעַ כְּסִיל<a href="#fn:72" id="fnref:72" title="see footnote" class="footnote"><sup>72</sup></a> עָלָיו נְהָרָה;</p>
</blockquote>

<blockquote>
<p>וְאֵלַהּ<a href="#fn:73" id="fnref:73" title="see footnote" class="footnote"><sup>73</sup></a> מִסְּפוֹר אֶת כָּל נְקָבָיו</p>
</blockquote>

<blockquote>
<p>אֲשֶׁר דּוֹמִים לְשִׁנֵּי הַמְּגֵרָה<a href="#fn:74" id="fnref:74" title="see footnote" class="footnote"><sup>74</sup></a>;</p>
</blockquote>

<blockquote>
<p>וְתִקְוַת חוּט תְּפִירַת כָּל קְרוּעָיו</p>
</blockquote>

<blockquote>
<p>עֲלֵי שֶׁתִי וְעֵרֶב הִיא יְתֵרָה<a href="#fn:75" id="fnref:75" title="see footnote" class="footnote"><sup>75</sup></a>;</p>
</blockquote>

<blockquote>
<p>וְאִם יִפֹּל זְבוּב עָלָיו בְּחָזְקָה</p>
</blockquote>

<blockquote>
<p>כְּמוֹ פֶתִי, יְהִי נִמְלָךְ מְהֵרָה<a href="#fn:76" id="fnref:76" title="see footnote" class="footnote"><sup>76</sup></a>.</p>
</blockquote>

<blockquote>
<p>אֱלֹהַי! הַחֲלִיפֵהוּ בְמַעֲטֵה</p>
</blockquote>

<blockquote>
<p>תְהִלָּה לִי, וְתֵיטִיב הַתְּפִירָה!</p>
</blockquote>

<blockquote>
<br />
</blockquote>

<h3 id="יג.עלהזבובים.">יג. על הזבובים.</h3>

<p>(המשקל כנ&quot;ל).</p>

<blockquote>
<p>לְמִי אָנוּס לְעֶזְרָה מֵחֲמָסִי?</p>
</blockquote>

<blockquote>
<p>אֲשַׁוַּע מִפְּנֵי שׁוֹד הַזְּבוּבִים,</p>
</blockquote>

<blockquote>
<p>אֲשֶׁר לֹא יִתְּנוּ הָשֵׁב לְרוּחִי,</p>
</blockquote>

<blockquote>
<p>בְּכָל כֹּחָם יְעִיקוּנִי כְאוֹיְבִים,</p>
</blockquote>

<blockquote>
<p>וְעַל עֵינַי וְעַפְעַפַּי יְרוּצוּן,</p>
</blockquote>

<blockquote>
<p>בְּאָזְנַי יֹאמְרוּ שִׁירֵי עֲנָבִים;</p>
</blockquote>

<blockquote>
<p>אֲדַמֶּה לֶאֱכֹל פִּתִּי לְבַדִּי</p>
</blockquote>

<blockquote>
<p>וְהֵם בּוֹ יֹאכְלוּ כִּדְמוּת זְאֵבִים,</p>
</blockquote>

<blockquote>
<p>וְעוֹד יִשְׁתּוּ בְּכוֹס יֵינִי, כְּאִלּוּ</p>
</blockquote>

<blockquote>
<p>קְרָאתִים כַּאֲהוּבִים אוֹ קְרוֹבִים – – –</p>
</blockquote>

<blockquote>
<p>וְכִי אֶקְרָא לְמוֹדָעַי לְאָכְלָה</p>
</blockquote>

<blockquote>
<p>וְהִנָּם יוֹשְׁבִים רֹאשׁ הַמְּסֻבִּים.</p>
</blockquote>

<blockquote>
<p>אֲקַוֶּה לַסְּתָו כִּי הוּא יְכַלֵּם</p>
</blockquote>

<blockquote>
<p>בְּקֹר רוּחַ שְׁלָגִים אוֹ רְבִיבִים;</p>
</blockquote>

<blockquote>
<p>וְלוּלֵי זֹאת אֲנִי קָץ מִפְּנֵיהֶם –</p>
</blockquote>

<blockquote>
<p>בְּכֵן אוֹדֶה לְיוֹשֵׁב הַכְּרוּבִים!</p>
</blockquote>

<blockquote>
<br />
</blockquote>

<h3 id="יד.כשהושיבוהובמקוםשפלממעלתו.">יד. כשהושיבוהו במקום שפל ממעלתו.</h3>

<p>(יתד וד' תנועות — שתי פעמים).</p>

<blockquote>
<p>כְּבוֹדִי בִּמְקוֹמִי, וְאִם אַשְׁפִּיל שִׁבְתִּי<a href="#fn:77" id="fnref:77" title="see footnote" class="footnote"><sup>77</sup></a></p>
</blockquote>

<blockquote>
<p>וְלֹא אֶבְחַר מָקוֹם כְּנִקְלִים בִּגְאוֹנָם</p>
</blockquote>

<blockquote>
<p>אֲשֶׁר הֵמָּה חוֹשְׁבִים הֱיוֹתָם רֹאשׁ מוֹשָׁב</p>
</blockquote>

<blockquote>
<p>וְהַמּוֹשָׁב לָהֶם יְכַסֶּה עֶלְבּוֹנָם.</p>
</blockquote>

<blockquote>
<p>אֲנִי הוּא הַמָּקוֹם וְהַמָּקוֹם אִתִּי</p>
</blockquote>

<blockquote>
<p>וְהֵמָּה — <strong>הַמָּקוֹם</strong> יְמַלֵּא חֶסְרוֹנָם<a href="#fn:78" id="fnref:78" title="see footnote" class="footnote"><sup>78</sup></a>.</p>
</blockquote>

<blockquote>
<br />
</blockquote>

<h3 id="טז.בהיותובעירמורה.">טז. בהיותו בעיר &#8220;מורה&#8221;.</h3>

<p>(ח' תנועות).</p>

<blockquote>
<p>הַקַּנְקָן רֵיקָן, בְּלִי יַיִן;</p>
</blockquote>

<blockquote>
<p>וְהַגְּבִינָה נְגוּבָה<a href="#fn:79" id="fnref:79" title="see footnote" class="footnote"><sup>79</sup></a>,</p>
</blockquote>

<blockquote>
<p>בְּלִי זַיִן<a href="#fn:80" id="fnref:80" title="see footnote" class="footnote"><sup>80</sup></a></p>
</blockquote>

<blockquote>
<p>וְהַגְּבֶרֶת עֲוֶרֶת, בְּלִי עַיִן;</p>
</blockquote>

<blockquote>
<p>וְאַנְשֵׁי הַמָּקוֹם אֲחֵי-קַיִן<a href="#fn:81" id="fnref:81" title="see footnote" class="footnote"><sup>81</sup></a>;</p>
</blockquote>

<blockquote>
<p>וּמוֹתַר הָאָדָם בּוֹ — אַיִן<a href="#fn:82" id="fnref:82" title="see footnote" class="footnote"><sup>82</sup></a>.</p>
</blockquote>

<blockquote>
<p>אִם אֵין אֲנִי דָר שָׁם,</p>
</blockquote>

<blockquote>
<p>אָשִׂים בְּרֹאשָׁהּ הָעַיִן<a href="#fn:83" id="fnref:83" title="see footnote" class="footnote"><sup>83</sup></a>.</p>
</blockquote>

<blockquote>
<br />
</blockquote>

<h3 id="טז.אלאישכילי.">טז. אל איש כילי.</h3>

<p>(ש&#8220;ת ויתד ג&#8221;פ בדלת, ובסוגר ב&#8220;פ וג&#8221;ת).</p>

<blockquote>
<p>בָּאתִי בְיוֹם-צוֹם בֵּית אֱנוֹשׁ צַר עָיִן</p>
</blockquote>

<blockquote>
<p>וָאֶשְׁאֲלָה לִלְחֹם<a href="#fn:84" id="fnref:84" title="see footnote" class="footnote"><sup>84</sup></a> וְלֶחֶם אָיִן;</p>
</blockquote>

<blockquote>
<p>צִוָּה לְהָבִיא פַת חֲרֵבָה לֶאֱכֹל,</p>
</blockquote>

<blockquote>
<p>שָׁאַל בְּעָרְמָה מִשְּׁכֵנִים יָיִן.</p>
</blockquote>

<blockquote>
<p>קַצְתִּי בְחַיַּי אָז וְרָאִיתִי, אֲשֶׁר</p>
</blockquote>

<blockquote>
<p>הוּשַׂם לְפָנַי כּוֹס מְלֹא מֵי עָיִן<a href="#fn:85" id="fnref:85" title="see footnote" class="footnote"><sup>85</sup></a> — — —</p>
</blockquote>

<blockquote>
<p>פָּתַח וְאָמַר לִי: אֱכֹל וּשְׁתֵה, בְּנִי!</p>
</blockquote>

<blockquote>
<p>קַמְתִּי וְעָנִיתִי: אֱמֹר מֵאָיִן?</p>
</blockquote>

<blockquote>
<p>עֵת קָצְרָה יָדְךָ בְּחַיֵּי עַצְמְךָ,</p>
</blockquote>

<blockquote>
<p>מָה אֶתְּנָה אָנִי לְפִי, מִנַּיִן?!</p>
</blockquote>

<blockquote>
<p>נַסְתִּי וּבָרַחְתִּי, וְעוֹד אֶבְרַח בְּעֵת</p>
</blockquote>

<blockquote>
<p>אֶזְכֹּר דְּמוּתוֹ מַהֲלַךְ חָדְשָׁיִם<a href="#fn:86" id="fnref:86" title="see footnote" class="footnote"><sup>86</sup></a> — — —</p>
</blockquote>

<blockquote>
<br />
</blockquote>

<h3 id="יז.בנשאוכוסלחייידידו.">יז. בנשאו כוס לחיי ידידו.</h3>

<p>(נ' תנועות ויתד ונ' תנועות. נ' תנועות ויתד ותנועה).</p>

<blockquote>
<p>אֵי יָשָׁן<a href="#fn:87" id="fnref:87" title="see footnote" class="footnote"><sup>87</sup></a> מְחַדֵּשׁ גִּילִים</p>
</blockquote>

<blockquote>
<p>אֵי שִׁירַת עֲגָבִים?</p>
</blockquote>

<blockquote>
<p>כָּל דָּם נֶאֱסַר לַאֲצִילִים<a href="#fn:88" id="fnref:88" title="see footnote" class="footnote"><sup>88</sup></a></p>
</blockquote>

<blockquote>
<p>בִּלְתִּי דַם עֲנָבִים!</p>
</blockquote>

<blockquote>
<p>לֹא יוּכְלוּן שְׂאֵתְךָ כֵּלִים,</p>
</blockquote>

<blockquote>
<p>בֹּא לִשְׁכֹּן קְרָבִים!</p>
</blockquote>

<blockquote>
<p>הִנָּם חֹל עֲדֵי תַקְדִּישֵׁם<a href="#fn:89" id="fnref:89" title="see footnote" class="footnote"><sup>89</sup></a></p>
</blockquote>

<blockquote>
<p>בָּרוּךְ טַעֲמֶךָ!</p>
</blockquote>

<blockquote>
<p>בֶּן-רֵכָב לְנַפְשׁוֹ אָשֵׁם,</p>
</blockquote>

<blockquote>
<p>נִזְעָם זוֹעֲמֶךָ<a href="#fn:90" id="fnref:90" title="see footnote" class="footnote"><sup>90</sup></a>! — — —</p>

<br />
</blockquote>

<h3 id="יח.מכתמים.">יח. מכתמים.</h3>

<h4 id="א.עַלעָנְיוֹ.">א. עַל עָנְיוֹ.</h4>

<p>(ש&#8220;ת ויתד נ&#8221;פ בדלת, ובסוגר ב&#8220;פ וג&#8221;ת).</p>

<blockquote>
<p>אִלּוּ לְפִי אֵידִי דְמָעַי יִזְּלוּן</p>
</blockquote>

<blockquote>
<p>לֹא דָרְכָה רֶגֶל אֱנוֹשׁ יַבֶּשֶׁת:</p>
</blockquote>

<blockquote>
<p>אַךְ לֹא לְמֵי נֹחַ<a href="#fn:91" id="fnref:91" title="see footnote" class="footnote"><sup>91</sup></a> לְבַד כֹּרַת בְּרִית,</p>
</blockquote>

<blockquote>
<p>כִּי גַם לְדִמְעִי נִרְאֲתָה הַקֶּשֶׁת.</p>
</blockquote>

<blockquote>
<br />
</blockquote>

<h4 id="ב.">ב.</h4>

<p>(ח' תנועות)</p>

<blockquote>
<p>מִיַּלְדֵי יוֹם<a href="#fn:92" id="fnref:92" title="see footnote" class="footnote"><sup>92</sup></a> אַל תִבָּהֵל,</p>
</blockquote>

<blockquote>
<p>כִּי יַלְדֵי יוֹם לֹא יִרְגָּעוּ<a href="#fn:93" id="fnref:93" title="see footnote" class="footnote"><sup>93</sup></a>.</p>
</blockquote>

<blockquote>
<p>אַל תִּשְׂמַח בָּם אִם יֵיטִיבוּ,</p>
</blockquote>

<blockquote>
<p>גַּם אַל תֵּחַת אִם יָרֵעוּ;</p>
</blockquote>

<blockquote>
<p>כִּי הַטּוֹבוֹת גַּם הָרָעוֹת</p>
</blockquote>

<blockquote>
<p>כַּאֲשֶׁר יַחֲנוּ כֵּן יִסָּעוּ.</p>
</blockquote>

<blockquote>
<br />
</blockquote>

<h4 id="ג.עלהשיבה.">ג. על השיבה.</h4>

<p>(המשקל כנ&quot;ל).</p>

<blockquote>
<p>שַׂעַר רֹאשִׁי הָפַךְ לָבָן</p>
</blockquote>

<blockquote>
<p>עַל כֵּן אֶקְרָא: רֹאשִׁי, רֹאשִׁי!</p>
</blockquote>

<blockquote>
<p>הִנֵּה דָלַק אַחְרֵי <strong>לָבָן</strong></p>
</blockquote>

<blockquote>
<p>רָץ וַיַּעֲבֹר אֶת הַכּוּשִׁי<a href="#fn:94" id="fnref:94" title="see footnote" class="footnote"><sup>94</sup></a>.</p>

<br />
</blockquote>

<h4 id="ד.">ד.</h4>

<p>(ש&#8220;ת ויתד ג&#8221;פ בדלת, ובסוגר ב&#8220;פ וג&#8221;ת).</p>

<blockquote>
<p>יֵשׁ עַם בְּאֶבְלָם יִלְבְּשׁוּ לָבָן מְקוֹם</p>
</blockquote>

<blockquote>
<p>שָׁחוֹר, וְהַיּוֹם אֶל גְּבוּלָם בָּאתִי</p>
</blockquote>

<blockquote>
<p>וָאֶלְמְדָה חֻקָּם, וְעַל אָבְדַן יְמֵי</p>
</blockquote>

<blockquote>
<p>עוּלַי, לְחָיַי יִלְבְּשׁוּ שֵׂיבָתִי<a href="#fn:95" id="fnref:95" title="see footnote" class="footnote"><sup>95</sup></a>.</p>

<br />
</blockquote>

<h4 id="ה.">ה.</h4>

<p>(ח' תנועות).</p>

<blockquote>
<p>קוּם עָצֵל, עַד מָתַי תִּשְׁכָּב;</p>
</blockquote>

<blockquote>
<p>שׁוּר<a href="#fn:96" id="fnref:96" title="see footnote" class="footnote"><sup>96</sup></a>, הַנְּמָלָה אָגְרָה לָהּ בָּר;</p>
</blockquote>

<blockquote>
<p>לֹא רָאִיתִי חָתוּל יָשֵׁן</p>
</blockquote>

<blockquote>
<p>שֶׁבָּא אֶל תּוֹךְ פִּיהוּ עַכְבָּר.</p>
</blockquote>

<blockquote>
<br />
</blockquote>

<h4 id="ו.">ו.</h4>

<p>(ז' תנועות).</p>

<blockquote>
<p>מוֹסִיף עַל חֶטְאוֹ פֶשַׂע</p>
</blockquote>

<blockquote>
<p>כָּל יוֹם, לֹא יְמַלֵּט גֶּבֶר —</p>
</blockquote>

<blockquote>
<p>אַךְ הַקְּדֵרָה הוֹלֶכֶת</p>
</blockquote>

<blockquote>
<p>לְמַיִם, עַד כִּי תִשָּׁבֶר.</p>
</blockquote>

<blockquote>
<br />
</blockquote>

<h4 id="ז.">ז.</h4>

<p>(יתד וש&#8220;ת, יתד וש&#8221;ת ויתד ותנועה).</p>

<blockquote>
<p>בְּיוֹם כַּלּוֹת וְחָמוֹת רְיב יְגָרוּן<a href="#fn:97" id="fnref:97" title="see footnote" class="footnote"><sup>97</sup></a></p>
</blockquote>

<blockquote>
<p>בְּאֹהֶל אִישׁ אֲזַי תִּשְׁכֹּן בְּעָתָה;</p>
</blockquote>

<blockquote>
<p>וְאֵשֶׁת חֵן — בְּאִישָׁהּ עֵין יְמִינָהּ</p>
</blockquote>

<blockquote>
<p>הֲלֹא תָשִׁית, וְעָרְפָּהּ לַחֲמוֹתָהּ<a href="#fn:98" id="fnref:98" title="see footnote" class="footnote"><sup>98</sup></a>.</p>

<br />
</blockquote>

<h4 id="ח.">ח.</h4>

<p>(ש&#8220;ת ויתד, ארבע תנועות ויתד וש&#8221;ת).</p>

<blockquote>
<p>אַחַר אֲשֶׁר אַחֲרֵי מָוֶת תְּחַיֵּינוּ</p>
</blockquote>

<blockquote>
<p>לָמָּה בְחַיֵּינוּ תַחְפֹּץ תְּמִיתֵנוּ?</p>
</blockquote>

<blockquote>
<p>לוּלֵי אֲשֶׁר נִירָא מֵחֵטְא לְשׁוֹנֵנוּ</p>
</blockquote>

<blockquote>
<p>נֹאמַר: שְׁתֵּי אֵלֶּה עָמָל בְּעֵינֵינוּ<a href="#fn:99" id="fnref:99" title="see footnote" class="footnote"><sup>99</sup></a>!</p>
</blockquote>

<blockquote>
<br />
</blockquote>

<h2 id="שיריקדשותוכחה.">שירי קדש ותוכחה.</h2>

<h3 id="א.קינהעלכנסתישראלבגלות">א. קינה על כנסת ישראל בגלות</h3>

<p>(ו' תנועות).</p>

<blockquote>
<p><strong>אֱ</strong>לֹהֵי קֶדֶם מְעוֹנָה<a href="#fn:100" id="fnref:100" title="see footnote" class="footnote"><sup>100</sup></a>,</p>
</blockquote>

<blockquote>
<p>יְשׁוֹבֵב יוֹנָה הֶגְלָה,</p>
</blockquote>

<blockquote>
<p>אֲשֶׁר פַּעַם רִאשׁוֹנָה</p>
</blockquote>

<blockquote>
<p>נֶשֶׁר גָּדוֹל הֶחֱלָהּ<a href="#fn:101" id="fnref:101" title="see footnote" class="footnote"><sup>101</sup></a>,</p>
</blockquote>

<blockquote>
<p>גַּם בְּפַעַם אַחֲרוֹנָה</p>
</blockquote>

<blockquote>
<p>חֲזִיר יַעַר הִבְהִילָהּ<a href="#fn:102" id="fnref:102" title="see footnote" class="footnote"><sup>102</sup></a>,</p>
</blockquote>

<blockquote>
<p>וְלֹא מָצְאָה הַיּוֹנָה</p>
</blockquote>

<blockquote>
<p>מָנוֹחַ לְכַף רַגְלָהּ.</p>
</blockquote>

<blockquote>
<p><strong>בֵּ</strong>ין שְׁפַתַּיִם תַּחַת</p>
</blockquote>

<blockquote>
<p>הָאֵפֶר נִרְמָסָה,</p>
</blockquote>

<blockquote>
<p>וּבְשׁוּב מַרְאָהּ מָשְׁחַת</p>
</blockquote>

<blockquote>
<p>לְכָל עַיִן נִמְאָסָה<a href="#fn:103" id="fnref:103" title="see footnote" class="footnote"><sup>103</sup></a>,</p>
</blockquote>

<blockquote>
<p>וּבְעֶבְרֵי פִי פַחַת</p>
</blockquote>

<blockquote>
<p>לְהִמָּלֵט קֵן עוֹשָׂה<a href="#fn:104" id="fnref:104" title="see footnote" class="footnote"><sup>104</sup></a>.</p>
</blockquote>

<blockquote>
<p>הָהּ יָרְדָה לַשַּׁחַת</p>
</blockquote>

<blockquote>
<p>וְכָל עוֹף רֹאשׁוֹ נָשָׂא,</p>
</blockquote>

<blockquote>
<p>וּמִקּוֹל צִפּוֹר תֵּחַת,</p>
</blockquote>

<blockquote>
<p>וְצָעֲקָה יוֹם נִתְפָּשָׂה</p>
</blockquote>

<blockquote>
<p>כְּמוֹ נַעֲרָה מְאֹרָשָׂה</p>
</blockquote>

<blockquote>
<p>אֲשֶׁר אֵין מוֹשִׁיעַ לָהּ.</p>
</blockquote>

<blockquote>
<p><strong>רָ</strong>עָה גָזְרוּ שְׁחָקִים,</p>
</blockquote>

<blockquote>
<p>וְהִנֵּה בָאָה כֻלָּה</p>
</blockquote>

<blockquote>
<p>לְיוֹנַת אֵלֶם רְחוֹקִים.</p>
</blockquote>

<blockquote>
<p>וְסָר מִמֶּנָּהּ בַּעֲלָהּ</p>
</blockquote>

<blockquote>
<p>וְאוֹיְבֶיהָ שֵׁן חוֹרְקִים:</p>
</blockquote>

<blockquote>
<p>כִּי יָכֹל נוּכַל לָהּ!</p>
</blockquote>

<blockquote>
<p>וְלַיְלָה וָיוֹם חוֹנְקִים</p>
</blockquote>

<blockquote>
<p>אֶפְרוֹחֶיהָ לְמוּלָהּ,</p>
</blockquote>

<blockquote>
<p>הִיא תְקוֹנֵן — וְהֵם מְשַׂחֲקִים,</p>
</blockquote>

<blockquote>
<p>וְאִם תַּגְבִּיהַּ קוֹלָהּ</p>
</blockquote>

<blockquote>
<p>אֵין אוֹמֵר: הַרְפֵּה לָהּ</p>
</blockquote>

<blockquote>
<p>כִּי נַפְשָׁהּ מָרָה לָהּ!</p>
</blockquote>

<blockquote>
<p><strong>הֶ</strong>עָוֹן הוֹשִׁיבָהּ</p>
</blockquote>

<blockquote>
<p>שׁוֹמֵמָה בִישִׁימוֹן,</p>
</blockquote>

<blockquote>
<p>וְקוֹלָהּ כְּאוֹב בִּכְאֵבָהּ</p>
</blockquote>

<blockquote>
<p>וְקוֹל רוֹדְפָהּ כְקוֹל הָמוֹן,</p>
</blockquote>

<blockquote>
<p>וַתַּעֲלֶה עַל לְבָבָהּ</p>
</blockquote>

<blockquote>
<p>יוֹם שִׁבְתָּהּ בָּאַרְמוֹן</p>
</blockquote>

<blockquote>
<p>נֶחְפָּה בְכֶסֶף, וְטוּבָהּ</p>
</blockquote>

<blockquote>
<p>נָגַע עַד הַר חֶרְמוֹן,</p>
</blockquote>

<blockquote>
<p>אָז בְּפָרֵשׂ שַׁדַּי בָּהּ</p>
</blockquote>

<blockquote>
<p>מְלָכִים תַּשְׁלֵג בְּצַלְמוֹן;</p>
</blockquote>

<blockquote>
<p>וְלָשׁוּב אֶל קֵן קַדְמוֹן</p>
</blockquote>

<blockquote>
<p>מִי יִתֵּן אֵבֶר לָהּ!</p>
</blockquote>

<blockquote>
<p><strong>מָ</strong>רְטוּ כָל שְׁכֵנֶיהָ</p>
</blockquote>

<blockquote>
<p>כְּנָפֶיהָ בִצְדִיָּה,</p>
</blockquote>

<blockquote>
<p>גַּם יָרְקוּ בְפָנֶיהָ</p>
</blockquote>

<blockquote>
<p>וַאדֹנָי שָׁם הָיָה;</p>
</blockquote>

<blockquote>
<p>לָמָּה לֹא תְחָנֶּהָ</p>
</blockquote>

<blockquote>
<p>צוּר, כִּי בְךָ חָסָיָה?!</p>
</blockquote>

<blockquote>
<p>לְחַיַּת אַל תִּתְּנֶהָ</p>
</blockquote>

<blockquote>
<p>עַד מוּתָהּ בַּשִּׁבְיָה;</p>
</blockquote>

<blockquote>
<p>אִם הִיא כְשִׁפְחָה — קְנֶהָ,</p>
</blockquote>

<blockquote>
<p>וְאִם בַּת הִיא — וָחָיָה! – – –</p>
</blockquote>

<blockquote>
<br />
</blockquote>

<h3 id="ב.פיוטלחגהשבועות.">ב. פיוט לחג השבועות.</h3>

<p>(ז' תנועות).</p>

<blockquote>
<p>בַּצַר — מְנוּסִי אָשִׂימָה</p>
</blockquote>

<blockquote>
<p>תּוֹרַת אֲדֹנָי הַתְּמִימָה<a href="#fn:105" id="fnref:105" title="see footnote" class="footnote"><sup>105</sup></a>!</p>

<br />
</blockquote>

<blockquote>
<p><strong>אָ</strong>שִׂים בְּדָתִי חֶדְוָתִי</p>
</blockquote>

<blockquote>
<p>חֶלְקִי בְּלִקְחִי וּמְנָתִי<a href="#fn:106" id="fnref:106" title="see footnote" class="footnote"><sup>106</sup></a>,</p>
</blockquote>

<blockquote>
<p>עֵדוּת-אֲדֹנָי נַחֲלָתִי;</p>
</blockquote>

<blockquote>
<p>שִׁירָה בְעוֹדִי אָרִימָה</p>
</blockquote>

<blockquote>
<p>לָהּ, מִיָּמִים יָמִימָה.</p>
</blockquote>

<blockquote>
<p><strong>ב</strong>ָּכוּ שְׂרָפִים בִּזְבוּלָם<a href="#fn:107" id="fnref:107" title="see footnote" class="footnote"><sup>107</sup></a></p>
</blockquote>

<blockquote>
<p>יוֹם נָדְדָה דָת מִגְּבוּלָם,</p>
</blockquote>

<blockquote>
<p>וַיִּצְעֲקוּ חוּץ אֶרְאֶלָם:</p>
</blockquote>

<blockquote>
<p>אֵיכָה כְבוּדָה וּנְעִימָה</p>
</blockquote>

<blockquote>
<p>תּוּשַׂם בְּפִי עוֹשֵׂה אַשְׁמָה?</p>
</blockquote>

<blockquote>
<p><strong>רָ</strong>גְזוּ לְאֻמִּים<a href="#fn:108" id="fnref:108" title="see footnote" class="footnote"><sup>108</sup></a> בִּרְאוֹתָם</p>
</blockquote>

<blockquote>
<p>אֶת דָּתְךָ אֵל לִקְרָאתָם,</p>
</blockquote>

<blockquote>
<p>פָּצְחוּ בְרִנָּה שִׂפְתוֹתָם:</p>
</blockquote>

<blockquote>
<p>בָּנוּ בְרִיתָהּ הָקִימָה,</p>
</blockquote>

<blockquote>
<p>נַעֲשֶׂה וְנִשְׁמַע וִיהִי מָה!</p>
</blockquote>

<blockquote>
<p>הִפְלִיא בְסִינַי נוֹרְאוֹתָיו</p>
</blockquote>

<blockquote>
<p>צוּרִי בְמִכְתַּב-לוּחוֹתָיו,</p>
</blockquote>

<blockquote>
<p>עַל כֵּן אֲתַנֶּה צִדְקוֹתָיו;</p>
</blockquote>

<blockquote>
<p>אַךְ מוּל גְּמוּל עוֹשֵׂה-כִימָה</p>
</blockquote>

<blockquote>
<p>מַה מֶַהֲלָלִי, וַאֲנִי מָה<a href="#fn:109" id="fnref:109" title="see footnote" class="footnote"><sup>109</sup></a>?!</p>
</blockquote>

<blockquote>
<p>מַלְכִּי! שְׁעֵה שַׁוְעַת דַּלִּים</p>
</blockquote>

<blockquote>
<p>עוֹנִים לָךְ כִּבְנֵי אֵלִים,</p>
</blockquote>

<blockquote>
<p>&#8220;קָדוֹשׁ&#8221; בַּקֹּדֶשׁ מְהַלְלִים</p>
</blockquote>

<blockquote>
<br />
</blockquote>

<blockquote>
<p>פּוֹצְחִים בְּיִרְאָה וּבְאֵימָה</p>
</blockquote>

<blockquote>
<p>בְּשָׂפָה בְרוּרָה וּנְעִימָה.</p>
</blockquote>

<blockquote>
<br />
</blockquote>

<h3 id="ג.פיוט.">ג. פיוט.</h3>

<p>(המשקל איננו מדויק).</p>

<blockquote>
<p><strong>אַ</strong>זְכִּיר קְצָת הַנּוֹרָאוֹת</p>
</blockquote>

<blockquote>
<p>בְּמֶחְקְרֵי הַלֵּב נִרְאוֹת,</p>
</blockquote>

<blockquote>
<p>וְיוֹתֵר מֵהֵנָה נִפְלָאוֹת</p>
</blockquote>

<blockquote>
<p>מִי יְמַלֵּל גְּבוּרוֹת ה'!</p>
</blockquote>

<blockquote>
<p><strong>בִּ</strong>ינוֹתִי בְּבִנְיַן תַּבְנִיתִי</p>
</blockquote>

<blockquote>
<p>לִרְאוֹת מָה אַחֲרִיתִי,</p>
</blockquote>

<blockquote>
<p>וְהִנֵּה <strong>חמֶר</strong> רֵאשִׁיתִי</p>
</blockquote>

<blockquote>
<p>וְנָחָה עָלָיו <strong>רוּחַ</strong> ה'.</p>
</blockquote>

<blockquote>
<p><strong>ר</strong>וּחִי מִכֹּל נִכְבֶּדֶת</p>
</blockquote>

<blockquote>
<p>וִיסוּדָתוֹ <strong>בְּלֵב</strong> עוֹמֶדֶת</p>
</blockquote>

<blockquote>
<p>וְאִשּׁוֹ תָמִיד יוֹקֶדֶת</p>
</blockquote>

<blockquote>
<p>כִּי בָאֵשׁ ה'!</p>
</blockquote>

<blockquote>
<p><strong>הִ</strong>נֵּה יוֹדֵעַ אָנִי</p>
</blockquote>

<blockquote>
<p>כִּי בְצֶלֶם אֱלֹהִים בְּרָאָנִי</p>
</blockquote>

<blockquote>
<p>וְעַל אַרְבָּעָה רָאשִׁים נְשָׂאָנִי<a href="#fn:110" id="fnref:110" title="see footnote" class="footnote"><sup>110</sup></a></p>
</blockquote>

<blockquote>
<p>נוֹשְׂאֵי כְּלֵי ה'!</p>
</blockquote>

<blockquote>
<p><strong>מִ</strong>לֵּא קְרָבַי גְּדוּדִים</p>
</blockquote>

<blockquote>
<p>וַיַּפְקֵד עֲלֵיהֶם פְּקִידִים,</p>
</blockquote>

<blockquote>
<p>מֵהֶם נְגִידִים וּמֵהֶם עֲבָדִים —</p>
</blockquote>

<blockquote>
<p>עוֹשֵׂה כֻלָּם ה'!</p>
</blockquote>

<blockquote>
<p><strong>בְּ</strong>קִרְבִּי עֵדַי נֶאֱמָנַי</p>
</blockquote>

<blockquote>
<p><strong>וּמִחוּץ</strong> יַעֲנוּ בְפָנַי,</p>
</blockquote>

<blockquote>
<p>וְאֵיךְ אֲכַחֵשׁ, <strong>וְעֵינַי</strong></p>
</blockquote>

<blockquote>
<p>הֵמָּה <strong>רָאוּ</strong> מַעֲשֵׂה ה'?!</p>
</blockquote>

<blockquote>
<p><strong>נָ</strong>טַע אֹזֶן לִי <strong>וְהֶאֱזַנְתִּי</strong></p>
</blockquote>

<blockquote>
<p>וּמִלִּין בָּהּ בָּחַנְתִּי,</p>
</blockquote>

<blockquote>
<p>עָדֶיהָ עֵת הִתְבּוֹנַנְתִּי</p>
</blockquote>

<blockquote>
<p><strong>שָׁמַעְתִּי</strong> בְקוֹל ה'.</p>
</blockquote>

<blockquote>
<p><strong>עַ</strong>ל כָּל מַרְאֶה אֲהוֹדֶנּוּ,</p>
</blockquote>

<blockquote>
<p>וּבְכָל <strong>שֵׁמַע</strong> אֲכַבְּדֶנּוּ,</p>
</blockquote>

<blockquote>
<p><strong>וּנְשִׁימַת אַפִּי</strong> תַעַבְדָנּוּ</p>
</blockquote>

<blockquote>
<p>וַהֲרִיחוֹ בְיִרְאַת ה'.</p>
</blockquote>

<blockquote>
<p><strong>ז</strong>ֶה אֵלִי וַאֲרוֹמְמֵהוּ</p>
</blockquote>

<blockquote>
<p>וּבְכָל <strong>טַעַם</strong> אֶטְעֲמֵהוּ,</p>
</blockquote>

<blockquote>
<p>וְהֵן בַּמָּה אֲקַדְּמֵהוּ</p>
</blockquote>

<blockquote>
<p>עַל כָּל הַטּוֹבָה אֲשֶׁר עָשָׂה ה'?</p>
</blockquote>

<blockquote>
<p><strong>רַ</strong>בּוּ חֲסָדָיו עִמָּדִי</p>
</blockquote>

<blockquote>
<p>וַתִּכּוֹן בְּכֹחוֹ <strong>יָדִי</strong>,</p>
</blockquote>

<blockquote>
<p>וְלָכֵן אֲנִי בְעוֹדִי</p>
</blockquote>

<blockquote>
<p>אֶפְרֹשׂ <strong>כַּפַּי</strong> אֶל ה'.</p>
</blockquote>

<blockquote>
<p>הֵחֵל בְּחָכְמָה וַיְכַלֶה,</p>
</blockquote>

<blockquote>
<p>וְצֹרֶךְ הַכֹּל מִלֵּא;</p>
</blockquote>

<blockquote>
<p>וּמִי חָכָם וְיִשְׁמָר אֵלֶּה</p>
</blockquote>

<blockquote>
<p>וְיִתְבּוֹנְנוּ חַסְדֵּי ה'!</p>
</blockquote>

<blockquote>
<br />
</blockquote>

<h3 id="ד.תוכחה.">ד. תוכחה.</h3>

<p>(ה' תנועות).</p>

<blockquote>
<p><strong>אַ</strong>שְׁרֵי הָאִישׁ יְרֵא</p>
</blockquote>

<blockquote>
<p>מִקּוֹל הַקּוֹרֵא</p>
</blockquote>

<blockquote>
<p>בְּעוֹד יֵשׁ בּוֹ נְשָׁמָה;</p>
</blockquote>

<blockquote>
<p><strong>בַּ</strong>מָּה אִישׁ חָשׁוּב?</p>
</blockquote>

<blockquote>
<p>יֵלֵךְ וְלֹא יָשׁוּב</p>
</blockquote>

<blockquote>
<p>בְּשׁוּבוֹ אֶל אֲדָמָה.</p>
</blockquote>

<blockquote>
<p><strong>ר</strong>וּחוֹ נוֹסְסָה בוֹ</p>
</blockquote>

<blockquote>
<p>וַיִּגְבַּהּ לִבּוֹ</p>
</blockquote>

<blockquote>
<p>בְּעוֹד יֵשׁ בּוֹ נְשָׁמָה;</p>
</blockquote>

<blockquote>
<p><strong>ה</strong>וֹלֵךְ לַקֶּבֶר</p>
</blockquote>

<blockquote>
<p>וּפִתְאֹם יִשָּׁבֵר</p>
</blockquote>

<blockquote>
<p>בְּשׁוּבוֹ אֶל אֲדָמָה.</p>
</blockquote>

<blockquote>
<p><strong>מַ</strong>הֲלָכָיו גְּבֹהִים</p>
</blockquote>

<blockquote>
<p>כְּמַלְאַךְ הָאֱלֹהִים</p>
</blockquote>

<blockquote>
<p>בְּעוֹד יֵשׁ בּוֹ נְשָׁמָה;</p>
</blockquote>

<blockquote>
<p>בְּמוֹתוֹ כַבְּהֵמָה</p>
</blockquote>

<blockquote>
<p>לַהֶבֶל דָּמָה</p>
</blockquote>

<blockquote>
<p>בְּשׁוּבוֹ אֶל אֲדָמָה.</p>
</blockquote>

<blockquote>
<p>רֹחֵץ אֶת פָּנָיו,</p>
</blockquote>

<blockquote>
<p>טָהוֹר הוּא בְעֵינָיו</p>
</blockquote>

<blockquote>
<p>בְּעוֹד יֵשׁ בּוֹ נְשָׁמָה;</p>
</blockquote>

<blockquote>
<p>מִי יִגַּשׁ אֵלָיו</p>
</blockquote>

<blockquote>
<p>וְטֻמְאָתוֹ עָלָיו</p>
</blockquote>

<blockquote>
<p>בְּשׁוּבוֹ אֶל אֲדָמָה.</p>
</blockquote>

<blockquote>
<p>אֶתְמוֹל קוֹל הֵרִים</p>
</blockquote>

<blockquote>
<p>בְּשִׂמְחָה וּבְשִׁירִים</p>
</blockquote>

<blockquote>
<p>בְּעוֹד יֵשׁ בּוֹ נְשָׁמָה;</p>
</blockquote>

<blockquote>
<p>יוֹדְעוֹ בוֹ יֶהְגֶּה</p>
</blockquote>

<blockquote>
<p>קִינִים וָהֶגֶה</p>
</blockquote>

<blockquote>
<p>בְּשׁוּבוֹ אֶל אֲדָמָה — — —</p>
</blockquote>

<blockquote>
<p>נִמְשְׁכָה טוֹבָתוֹ</p>
</blockquote>

<blockquote>
<p>יִרְבֶּה כְּבוֹד בֵּיתוֹ</p>
</blockquote>

<blockquote>
<p>בְּעוֹד יֵשׁ בּוֹ נְשָׁמָה;</p>
</blockquote>

<blockquote>
<p>עָבְרוּ יְמֵי מְהוּמָה</p>
</blockquote>

<blockquote>
<p>וְאֵין בְּיָדוֹ מְאוּמָה</p>
</blockquote>

<blockquote>
<p>בְּשׁוּבוֹ אֶל אֲדָמָה.</p>
</blockquote>

<blockquote>
<p>זְרֹעַ תִּפְאֶרֶת</p>
</blockquote>

<blockquote>
<p>וְלָשׁוֹן מְדַבֶּרֶת</p>
</blockquote>

<blockquote>
<p>בְּעוֹד יֵשׁ בּוֹ נְשָׁמָה;</p>
</blockquote>

<blockquote>
<p>רָד אֶל בּוֹר עָמַק,</p>
</blockquote>

<blockquote>
<p>וּלְשׁוֹנוֹ תִּמַּק</p>
</blockquote>

<blockquote>
<p>בְּשׁוּבוֹ אֶל אֲדָמָה. – – –</p>
</blockquote>

<blockquote>
<p>תְּסוֹבְבוֹ מִלָּתְךָ</p>
</blockquote>

<blockquote>
<p>וְיַגִּיד תְּהִלָּתְךָ</p>
</blockquote>

<blockquote>
<p>בְּעוֹד יֵשׁ בּוֹ נְשָׁמָה;</p>
</blockquote>

<blockquote>
<p>וְעַל עַצְמוֹ תִגְמֹר<a href="#fn:111" id="fnref:111" title="see footnote" class="footnote"><sup>111</sup></a></p>
</blockquote>

<blockquote>
<p>אַךְ אֶת נַפְשׁוֹ שְׁמוֹר</p>
</blockquote>

<blockquote>
<p>בְּשׁוּבוֹ אֶל אֲדָמָה.</p>
</blockquote>

<blockquote>
<br />
</blockquote>

<h3 id="ה.תוכחה.">ה. תוכחה.</h3>

<p>(ו' תנועות).</p>

<blockquote>
<p><strong>אָ</strong>רִיב עִם רַעֲיוֹנָי</p>
</blockquote>

<blockquote>
<p>אוֹדֶה וְאֶעֱזֹב זְדוֹנָי</p>
</blockquote>

<blockquote>
<p>אוּלַי יֶחֱנַן אֲדֹנָי</p>
</blockquote>

<blockquote>
<p>אוּלַי יִשָּׂא פָנָי!</p>
</blockquote>

<blockquote>
<p><strong>בְּ</strong>פָנַי יַעֲנֶה כַחֲשִׁי,</p>
</blockquote>

<blockquote>
<p>בְּתַאֲוָה נִטְמֵאת, נַפְשִׁי;</p>
</blockquote>

<blockquote>
<p>וְאֵיכָה אַחֲרֵי מוֹתִי</p>

<p>תֹאמְרִי לֹא נִטְמֵאתִי?</p>
</blockquote>

<blockquote>
<p><strong>ר</strong>וּחִי חֻבְּלָה בְקִרְבִּי</p>
</blockquote>

<blockquote>
<p>לְדַעְתָּהּ כִּי אֵין טוֹב בִּי,</p>
</blockquote>

<blockquote>
<p>וּפְעֻלַּת מַעֲלָלָהּ</p>
</blockquote>

<blockquote>
<p>לְמָחָר אֲנִי קָרוּא לָהּ<a href="#fn:112" id="fnref:112" title="see footnote" class="footnote"><sup>112</sup></a>.</p>
</blockquote>

<blockquote>
<p><strong>הַ</strong>גְּוִיּוֹת כִּשְׂמָלוֹת</p>

<p>לְאוֹר הַיּוֹם מְגוֹלָלוֹת,</p>

<p>וּבַלַּיְלָה עֵת מְנוּחָה</p>

<p>נִבְלָתָם כַּסּוּחָה.</p>

<p><strong>מְ</strong>כוֹנוֹת הַגֵּו כְּכֵלִים</p>

<p>וְהָרוּחוֹת כַּפּוֹעֲלִים,</p>

<p>וּבְהַשְׁלִימָם חֻקָּם</p>
</blockquote>

<blockquote>
<p>שָׁבוּ כְלֵיהֶם רֵיקָם<a href="#fn:113" id="fnref:113" title="see footnote" class="footnote"><sup>113</sup></a>.</p>
</blockquote>

<blockquote>
<p><strong>עֵ</strong>ינַי עִוְּרוּ לִבִּי<a href="#fn:114" id="fnref:114" title="see footnote" class="footnote"><sup>114</sup></a></p>
</blockquote>

<blockquote>
<p>וּבָאָה תַאֲוָה בְקִרְבִּי</p>
</blockquote>

<blockquote>
<p>וְנִבְעֲרָה נַפְשִׁי בְפֶתַע</p>
</blockquote>

<blockquote>
<p>וַתֵּלֶךְ וַתֵּתַע.</p>
</blockquote>

<blockquote>
<p><strong>ז</strong>וֹרְעֵי אָוֶן, קוֹצְרֵי</p>
</blockquote>

<blockquote>
<p>עָמָל יִהְיוּ; אַשְׁרֵי</p>
</blockquote>

<blockquote>
<p>נֶפֶשׁ דָּבְקָה בְכִשְׁרוֹן<a href="#fn:115" id="fnref:115" title="see footnote" class="footnote"><sup>115</sup></a></p>
</blockquote>

<blockquote>
<p>וַתִּשְׂחַק לְיוֹם אַחֲרוֹן.</p>
</blockquote>

<blockquote>
<p><strong>ר</strong>וּחַ חֵן<a href="#fn:116" id="fnref:116" title="see footnote" class="footnote"><sup>116</sup></a>, הִשָּׁמֶר</p>
</blockquote>

<blockquote>
<p>מֵחֲמוֹד שֶׁבֶת בְּחֹמֶר,</p>
</blockquote>

<blockquote>
<p>וְאִם בּוֹ הִתְעָרַבְתָּ</p>
</blockquote>

<blockquote>
<p>תִּשְׁוֶה לוֹ גַם אַתָּה!</p>
</blockquote>

<blockquote>
<p><strong>אָ</strong>נָה אַחַי אֵלֵךְ</p>
</blockquote>

<blockquote>
<p>בַּעֲלוֹת חֲמַת הַמֶּלֶךְ<a href="#fn:117" id="fnref:117" title="see footnote" class="footnote"><sup>117</sup></a>?</p>
</blockquote>

<blockquote>
<p>וְאָנָה, אַנְשֵׁי עֲצָתִי,</p>
</blockquote>

<blockquote>
<p>אוֹלִיךְ אֶת חֶרְפָּתִי?</p>
</blockquote>

<blockquote>
<p>לֹא אֵדַע מָה אֶעֱשֶׂה</p>
</blockquote>

<blockquote>
<p>כִּי בַמֶּה אֶתְכַּסֶּה.</p>
</blockquote>

<blockquote>
<p>וּצְדָקוֹת אֵין בְּתוֹכִי</p>
</blockquote>

<blockquote>
<p>כִּי עֵירוֹם אָנֹכִי.</p>
</blockquote>

<blockquote>
<p>רַק נִשְׁאַר דָּבָר בִּי</p>
</blockquote>

<blockquote>
<p>לְטַהֵר לִבִּי בְקִרְבִּי,</p>
</blockquote>

<blockquote>
<p>וּבְהַשְׁפִּילִי גְאוֹנִי</p>
</blockquote>

<blockquote>
<p>יִרְאֶה ה' בְּעֹנִי<a href="#fn:118" id="fnref:118" title="see footnote" class="footnote"><sup>118</sup></a>.</p>
</blockquote>

<blockquote>
<p>אָחִישָׁה מִפְלָט לִי</p>
</blockquote>

<blockquote>
<p>וְאָרוּץ אֶל מִגְדָּלִי<a href="#fn:119" id="fnref:119" title="see footnote" class="footnote"><sup>119</sup></a>,</p>
</blockquote>

<blockquote>
<p>וּמִפְּשָׁעַי לֹא אִירָא</p>
</blockquote>

<blockquote>
<p>כִּי שֵׁם אֲדֹנָי אֶקְרָא!</p>
</blockquote>

<blockquote>
<br />
</blockquote>

<h3 id="ו.הספד1266.">ו. הספד<a href="#fn:120" id="fnref:120" title="see footnote" class="footnote"><sup>120</sup></a>.</h3>

<p>(ו' תנועות).</p>

<blockquote>
<p>אֱמוּנָתְךָ נוֹדָעָה</p>
</blockquote>

<blockquote>
<p>בְּיוֹם טוֹבָה וְיוֹם רָעָה;</p>
</blockquote>

<blockquote>
<p>נִחְיֶה אוֹ נִגְוָעָה —</p>
</blockquote>

<blockquote>
<p>צַדִּיק אַתָּה יְיָ!</p>
</blockquote>

<blockquote>
<p>בֶּאֱמֶת יַד כָּל תִּקְצָר</p>
</blockquote>

<blockquote>
<p>וּמִי זֶה כֹּחַ עָצָר,</p>
</blockquote>

<blockquote>
<p>וְאֵיךְ יִשְׁאַל הַנּוֹצָר</p>
</blockquote>

<blockquote>
<p>עַל מֶה עָשָׂה יְיָ?</p>
</blockquote>

<blockquote>
<p>גַּאֲוָתוֹ מִי יְסַפֵּר</p>
</blockquote>

<blockquote>
<p>וְאֵיךְ יֻחַק בַּסֵּפֶר,</p>
</blockquote>

<blockquote>
<p>אוֹ מִי יוּכַל לְהָפֵר</p>
</blockquote>

<blockquote>
<p>כָּל אֲשֶׁר עָשָׂה יְיָ?</p>
</blockquote>

<blockquote>
<p>דָּת לְאָדָם שַׁתָּה,</p>
</blockquote>

<blockquote>
<p>הֶחְיֵיתָ וְהֵמַתָּה</p>
</blockquote>

<blockquote>
<p>תַּעֲשֶׂה רְצוֹנְךָ, וְאַתָּה</p>
</blockquote>

<blockquote>
<p>מָרוֹם לְעוֹלָם יְיָ! – – –</p>
</blockquote>

<blockquote>
<p>זְרוֹעוֹת עוֹלָם לְפָנִים</p>
</blockquote>

<blockquote>
<p>בְּרוּחַ פִּיו נֶאֱמָנִים<a href="#fn:121" id="fnref:121" title="see footnote" class="footnote"><sup>121</sup></a>,</p>
</blockquote>

<blockquote>
<p>וּשְׁפָלִים וְעֶלְיוֹנִים</p>
</blockquote>

<blockquote>
<p>עוֹשֵׂה כֻלָּם יְיָ!</p>
</blockquote>

<blockquote>
<p>חֲיָלִים בְּאֶרֶץ נִבְרְאוּ</p>
</blockquote>

<blockquote>
<p>בְּמִסְגַּר אוֹפָן הוּבאוּ<a href="#fn:122" id="fnref:122" title="see footnote" class="footnote"><sup>122</sup></a>,</p>
</blockquote>

<blockquote>
<p>וּמַה יֻּכְלוּ עֲשׂות, הֲיֵצְאוּ</p>
</blockquote>

<blockquote>
<p>מִתַּחַת שְׁמֵי יְיָ? – – –</p>
</blockquote>

<blockquote>
<p>יָבִין אֱנוֹשׁ כִּי בוֹרְאוֹ</p>
</blockquote>

<blockquote>
<p>מִבַּיִּת וּמִחוּץ מְלָאוֹ<a href="#fn:123" id="fnref:123" title="see footnote" class="footnote"><sup>123</sup></a>,</p>
</blockquote>

<blockquote>
<p>וּמַה יוֹעִיל הִתְחַבְּאוֹ?</p>
</blockquote>

<blockquote>
<p>וְתוֹכֵן לִבּוֹת יְיָ!</p>
</blockquote>

<blockquote>
<p>כֹּחוֹ וְרוּחוֹ בְּיָדָיו,</p>
</blockquote>

<blockquote>
<p>וְלִבּוֹ, רֹאשׁ כָּל פְּקִידָיו<a href="#fn:124" id="fnref:124" title="see footnote" class="footnote"><sup>124</sup></a></p>
</blockquote>

<blockquote>
<p>והַמּוֹשֵׁל עַל גְּדוּדָיו</p>
</blockquote>

<blockquote>
<p>וּמִשָּׁם הֱפִיצָם יְיָ. – – –</p>
</blockquote>

<blockquote>
<p>נוֹרָא הִפְלִיא חַסְדּוֹ,</p>
</blockquote>

<blockquote>
<p>לְמַעַן כָּל חַי עַבְדּוֹ,</p>
</blockquote>

<blockquote>
<p>וְכִי הָאָדָם לְבַדּוֹ</p>
</blockquote>

<blockquote>
<p>יְמַלֵּל גְּבוּרוֹת יְיָ<a href="#fn:125" id="fnref:125" title="see footnote" class="footnote"><sup>125</sup></a>. – – –</p>
</blockquote>

<blockquote>
<p>פְּלָאֶיךָ מַה גָּבְרוּ,</p>
</blockquote>

<blockquote>
<p>אֲשֶׁר דּוֹרוֹת יַעַבְרוּ</p>
</blockquote>

<blockquote>
<p>וְקָמוּ אֲחֵרִים וְיֹאמְרוּ</p>
</blockquote>

<blockquote>
<p>תָּמִיד יִגְדַּל יְיָ! – – –</p>
</blockquote>

<blockquote>
<p>קָדוֹשׁ<a href="#fn:126" id="fnref:126" title="see footnote" class="footnote"><sup>126</sup></a>, עֶלְיוֹן יִסַּר</p>
</blockquote>

<blockquote>
<p>וְחֶמְדָּה מִלֵּב יָסַר,</p>
</blockquote>

<blockquote>
<p>תַּאֲוַת נַפְשׁוֹ חִסַּר</p>
</blockquote>

<blockquote>
<p>מִלֵּא אַחֲרֵי יְיָ.</p>
</blockquote>

<blockquote>
<p>רָץ אֶל מְלַאכְתּוֹ לִגְמֹר</p>
</blockquote>

<blockquote>
<p>וְתוֹרַת אֱלֹהָיו יִשְׁמֹר,</p>
</blockquote>

<blockquote>
<p>וְאַל יִשָּׁעֵן לֵאמֹר:</p>
</blockquote>

<blockquote>
<p>חַנּוּן וְרַחוּם יְיָ!</p>
</blockquote>

<blockquote>
<p>שׁוֹבֵב מַה זֶּה יַעֲנֶה</p>
</blockquote>

<blockquote>
<p>יוֹם בְּמִשְׁפָּט יְעֻנֶּה?</p>
</blockquote>

<blockquote>
<p>לָכֵן<a href="#fn:127" id="fnref:127" title="see footnote" class="footnote"><sup>127</sup></a> יְכוֹנֵן וְיִבְנֶה</p>
</blockquote>

<blockquote>
<p>לִפְנֵי שַׁחֵת יְיָ. – – –</p>
</blockquote>

<blockquote>
<br />
</blockquote>

<h3 id="ז.שׁירעלתקופותחייהאדם.">ז. שׁיר על תקופות חיי האדם.</h3>

<p>(תנועה ויתד וג' תנועות ויתד וש&quot;ת).</p>

<blockquote>
<p>בֶּן־אֲדָמָה יִזְכֹּר בְּמוֹלַדְתּוֹ</p>
</blockquote>

<blockquote>
<p>כִּי לְעֵת קֵץ יָשׁוּב לְמוֹלַדְתּוֹ<a href="#fn:128" id="fnref:128" title="see footnote" class="footnote"><sup>128</sup></a>! —</p>
</blockquote>

<blockquote>
<p>קוּם וְהַצְלַח! אִמְרוּ לְבֶן חָמֵשׁ,</p>
</blockquote>

<blockquote>
<p>מַעֲלוֹתָיו עוֹלוֹת עֲלוֹת שֶׁמֶשׁ<a href="#fn:129" id="fnref:129" title="see footnote" class="footnote"><sup>129</sup></a>,</p>
</blockquote>

<blockquote>
<p>בֵּין שׁדֵי אֵם יִשְׁכַּב וְאַל יָמֵשׁ<a href="#fn:130" id="fnref:130" title="see footnote" class="footnote"><sup>130</sup></a>,</p>
</blockquote>

<blockquote>
<p>צַוְארֵי אָב יִקַּח לְמֶרְכַּבְתּוֹ.</p>
</blockquote>

<blockquote>
<p>מַה תְּאִיצוּן מוּסָר לְבֶן-עֶשֶׂר?</p>
</blockquote>

<blockquote>
<p>עוֹד מְעַט קָט יִגְדַל וְיִוָּסֶר,</p>
</blockquote>

<blockquote>
<p>דַּבְּרוּ לוֹ חֵן חֵן, וְיִתְבַּשֵּׂר</p>
</blockquote>

<blockquote>
<p>שַׁעֲשׁוּעָיו — יוֹלְדָיו וּמִשְׁפַּחְתּוֹ<a href="#fn:131" id="fnref:131" title="see footnote" class="footnote"><sup>131</sup></a>.</p>
</blockquote>

<blockquote>
<p>מַה נְּעִימִים יָמִים לְבֶן עֶשְׂרִים!</p>
</blockquote>

<blockquote>
<p>קַל כְּעוֹפֶר דּוֹלֵג עֲלֵי הָרִים,</p>
</blockquote>

<blockquote>
<p>בָּז לְמוּסָר, לוֹעֵג לְקוֹל מוֹרִים,</p>
</blockquote>

<blockquote>
<p>יַעֲלַת-חֵן חֶבְלוֹ וּמַלְכֻּדְתּוֹ.</p>
</blockquote>

<blockquote>
<p>בֶּן שְׁלשִׁים נָפַל בְּיַד אֵשֶׁת,</p>
</blockquote>

<blockquote>
<p>קָם וְהִבִּיט הִנּוֹ בְתוֹךְ רֶשֶׁת,</p>
</blockquote>

<blockquote>
<p>יִלְחֲצוּהוּ סָבִיב בְּנֵי קֶשֶׁת<a href="#fn:132" id="fnref:132" title="see footnote" class="footnote"><sup>132</sup></a>:</p>
</blockquote>

<blockquote>
<p>מִשְׁאֲלוֹת לֵב בָּנָיו וְלֵב אִשְׁתּוֹ.</p>
</blockquote>

<blockquote>
<p>נָע וְנִכְנָע מַשִּׂיג<a href="#fn:133" id="fnref:133" title="see footnote" class="footnote"><sup>133</sup></a> לְאַרְבָּעִים,</p>
</blockquote>

<blockquote>
<p>שָׂשׂ בְּחֶלְקוֹ אִם רַע וְאִם נָעִים,</p>
</blockquote>

<blockquote>
<p>רָץ לְדַרְכּוֹ וַיַּעֲזֹב רֵעִים</p>
</blockquote>

<blockquote>
<p>עַל עֲמָלוֹ יַעֲמֹד בְּמִשְׁמַרְתּוֹ.</p>
</blockquote>

<blockquote>
<p>בֶּן חֲמִשִּׁים יִזְכֹּר יְמֵי הֶבֶל,</p>
</blockquote>

<blockquote>
<p>יֶאֱבַל כִּי קָרְבוּ יְמֵי אֵבֶל,</p>
</blockquote>

<blockquote>
<p>בָּז בְּעֵינָיו אֶת כָּל יְקַר-תֵּבֵל</p>
</blockquote>

<blockquote>
<p>כִּי יְפַחֵד פֶּן קָרְבָה עִתּוֹ.</p>
</blockquote>

<blockquote>
<p>שַׁאֲלוּ מֶה הָיָה לְבֶן שִׁשִּׁים?</p>
</blockquote>

<blockquote>
<p>אֵין בְּמַעֲשָׂיו בַּדִּים וְשָׁרָשִׁים<a href="#fn:134" id="fnref:134" title="see footnote" class="footnote"><sup>134</sup></a>,</p>
</blockquote>

<blockquote>
<p>כִּי שְׂרִידָיו<a href="#fn:135" id="fnref:135" title="see footnote" class="footnote"><sup>135</sup></a> דַּלִּים וְנֶחֱלָשִׁים</p>
</blockquote>

<blockquote>
<p>לֹא יְקוּמוּן אִתּוֹ בְמִלְחַמְתּוֹ.</p>
</blockquote>

<blockquote>
<p>אִם שְׁנוֹתָיו נָגְעוּ אֱלֵי שִׁבְעִים<a href="#fn:136" id="fnref:136" title="see footnote" class="footnote"><sup>136</sup></a></p>
</blockquote>

<blockquote>
<p>אֵין דְּבָרָיו נִרְאִים וְנִשְׁמָעִים,</p>
</blockquote>

<blockquote>
<p>רַק לְמַשָּׂא יִהְיֶה עֲלֵי רֵעִים,</p>
</blockquote>

<blockquote>
<p>מַעֲמָס עַל נַפְשׁוֹ וּמִשְׁעַנְתּוֹ.</p>
</blockquote>

<blockquote>
<p>בֶּן-שְׁמוֹנִים טֹרַח עֲלֵי בָנָיו,</p>
</blockquote>

<blockquote>
<p>אֵין לְבָבוֹ אִתּוֹ, וְלֹא עֵינָיו,</p>
</blockquote>

<blockquote>
<p>בּוּז וְלַעַג לְיוֹדְעָיו וְלִשְכֵנָיו,</p>
</blockquote>

<blockquote>
<p>רוֹשׁ בְּכוֹסוֹ גַּם לַעֲנָה פִּתּוֹ.</p>
</blockquote>

<blockquote>
<p>אַחֲרֵי זֹאת כַּמֵּת יְהִי נֶחְשָׁב –</p>
</blockquote>

<blockquote>
<p>אַשְׁרֵי אִישׁ נֶחְשַׁב לְגֵר תּוֹשָׁב<a href="#fn:137" id="fnref:137" title="see footnote" class="footnote"><sup>137</sup></a>,</p>
</blockquote>

<blockquote>
<p>אֵין בְּלִבּוֹ רַעְיוֹן וְלֹא מַחְשָׁב</p>
</blockquote>

<blockquote>
<p>רַק לְאַחֲרִית נַפְשׁוֹ וּמַשְׂכֻּרְתּוֹ.</p>
</blockquote>

<blockquote>
<br />
</blockquote>

<h3 id="ח.אגרתהשבת.">ח. אגרת השבת.</h3>

<blockquote>
<br />
</blockquote>

<p>ויהי בשנת ארבעת אלפים ותשע מאות ותשע עשרה שנה, בחצי
הלילה בליל שבת, בארבעה עשר יום לחדש טבת, ואני אברהם הספרדי הנקרא אבן
עזרא, הייתי בעיר אחת מערי האִי הנקרא <strong>קצה הארץ</strong><a href="#fn:138" id="fnref:138" title="see footnote" class="footnote"><sup>138</sup></a>, שהוא בגבול השביעי מגבולות הארץ הנושבת. ואני הייתי ישן ושנתי
ערבה לי, וארא בחלום והנה אחד עומד לנגדי כמראה גבר, ובידו אגרת חתומה.
ויען ויאמר אלי: קח זאת האגרת שֶשָלחה אליך השבת. וָאֶקֹד ואשתחוה לאדֹנָי
וָאבָרך את השם אשר נתנה לנו, ואשר כִבדַני זה הכבוד, ואתפשנה בשתי ידי,
וידי נטפו מור; ואקראנה, ותהי בראשיתה בפי כדבש למתוק. אך בקראי הטורים
האחרונים חַם לבי בקרבי, וכמעט יצאה נפשי. ואשאל את
העומד לנגדי: מה פשעתי ומה חטאתי? כי מיום שידעתי השם הנכבד, אשר בראני
ולמדתי מִצותיו, לעולם אהבתי את השבת, ובטרם בואה הייתי יוצא לקראתה בכל
לבי; גם בצאתה הייתי משַלחה בשמחה ובשירים, ומי בכל עובדֶיה כמוני בארץ?
ומדוע שלחה אלי זאת האגרת? וזאת היא:</p>

<blockquote>
<br />
</blockquote>

<p>(יתד וש&#8220;ת, יתד וש&#8221;ת ויתד ותנועה).</p>

<blockquote>
<p>אֲנִי שַׁבָּת עֲטֶרֶת דַּת יְקָרִים</p>
</blockquote>

<blockquote>
<p>רְבִיעִית בַּעֲשֶׂרֶת הַדְּבָרִים,</p>
</blockquote>

<blockquote>
<p>וּבֵין הַשֵּׁם וּבֵין בָּנָיו אֲנִי אוֹת</p>
</blockquote>

<blockquote>
<p>בְּרִית עוֹלָם, לְכָל דּוֹרוֹת וְדוֹרִים;</p>
</blockquote>

<blockquote>
<p>וּבִי כָל מַעֲשָׂיו כִּלָּה אֱלֹהִים,</p>
</blockquote>

<blockquote>
<p>וְכֵן כָּתוּב בְּרֵאשִׁית הַסְּפָרִים;</p>
</blockquote>

<blockquote>
<p>וְלֹא יָרַד בְּיוֹם שַׁבָּת אֲזַי מָן,</p>
</blockquote>

<blockquote>
<p>לְמַעַן אֶהְיֶה מוֹפֵת לְהוֹרִים.</p>
</blockquote>

<blockquote>
<p>אֲנִי עֹנֶג לְחַיִּים עַל אֲדָמָה</p>
</blockquote>

<blockquote>
<p>וּמַרְגּוֹעַ לְעַם שׁוֹכְנֵי קְבָרִים.</p>
</blockquote>

<blockquote>
<p>אֲנִי חֶדְוַת זְכָרִים גַּם נְקֵבוֹת</p>
</blockquote>

<blockquote>
<p>וְשָׂשִׂים בִּי זְקֵנִים וּנְעָרִים.</p>
</blockquote>

<blockquote>
<p>וְלֹא יִתְאַבְּלוּ בִי הָאֲבֵלִים</p>
</blockquote>

<blockquote>
<p>וּבִי לֹא יִסְפְּדוּ עַל מוֹת יְשָׁרִים.</p>
</blockquote>

<blockquote>
<p>והַשְׁקֵט יִמְצְאוּ עֶבֶד וְאָמָה</p>
</blockquote>

<blockquote>
<p>וְהַגֵּרִים אֲשֶׁר הֵם בַּשְּׁעָרִים.</p>
</blockquote>

<blockquote>
<p>יְנוּחוּן כָּל בְּהֵמוֹת, הֵם בְּיַד אִישׁ,</p>
</blockquote>

<blockquote>
<p>כְּסוּסִים כַּחֲמוֹרִים כַּשְׁוָרִים.</p>
</blockquote>

<blockquote>
<p>וְכָל מַשְׂכִּיל בְּיֵינוֹ הוּא מְקַדֵּשׁ</p>
</blockquote>

<blockquote>
<p>וְגַם מַבְדִּיל, חֲשׁוּבִים כַּנְּזִירִים.</p>
</blockquote>

<blockquote>
<p>בְּכָל יוֹם יִמְצְאוּ שַׁעֲרֵי תְבוּנָה,</p>
</blockquote>

<blockquote>
<p>בְּיוֹמִי נִפְתְּחוּ מֵאָה שְׁעָרִים.</p>
</blockquote>

<blockquote>
<p>מְכֻבַָּד מֵעֲשׂוֹת דֶּרֶךְ, וְכֵן מִן</p>
</blockquote>

<blockquote>
<p>מְצֹא חֵפֶץ וְדַבֵּר כָּל דְּבָרִים.</p>
</blockquote>

<blockquote>
<p>שְׁמַרְתִּיךָ בְּכָל יָמִים, לְמַעַן</p>
</blockquote>

<blockquote>
<p>שְׁמַרְתַּנִי מְאֹד מִימֵי נְעֻרִים.</p>
</blockquote>

<blockquote>
<p>בְּזִקְנָתְךָ שְׁגָגָה נִמְצְאָה בָךְ:</p>
</blockquote>

<blockquote>
<p>אֲשֶׁר הוּבְאוּ אֱלֵי בֵיתְךָ סְפָרִים<a href="#fn:139" id="fnref:139" title="see footnote" class="footnote"><sup>139</sup></a></p>
</blockquote>

<blockquote>
<p>וְשָׁם כָּתוּב לְחַלֵּל לֵיל שְׁבִיעִי,</p>
</blockquote>

<blockquote>
<p>וְאֵיךְ תֶּחֱשֶׁה וְלֹא תִדּוֹר נְדָרִים</p>
</blockquote>

<blockquote>
<p>לְחַבֵּר אִגְּרוֹת דֶּרֶךְ אֱמוּנָה</p>
</blockquote>

<blockquote>
<p>וְתִשְׁלָחֵן אֱלֵי כָל הָעֲבָרִים. —</p>
</blockquote>

<blockquote>
<br />
</blockquote>

<p>ויען ויאמר עלי צִיר השבת: הנה הוגד לה את אשר הביאו
תלמידיך אתמול אל ביתך, ספרים פרושי התורה, ושם כתוב לחלל את השבת; ואתה
תאזור מתניך בעבוּר כבוד השבת, להלחם מלחמת התורה עם אויבי השבת, ולא תִשא
פני איש. — ואיקץ, ותתפעם רוחי עלי, ונפשי נבהלה מאד. ואקום, וחמתי בערה
בי, ואלבש בגדי וארחץ ידי. ואוציא הספר חוצה אל אור הלבנה, והנה שם כתוב
פרוש &#8220;ויהי ערב ויהי בקר&#8221;, והוא אומר: כי כאשר היה בקר יום שני, אז עלה יום
אחד שָלֵם, כי הלילה הולך אחר היום. וכמעט קט קרעתי בגדי, בראותי זה הפרוש
הרע, וגם קרעתי זה הפרוש; כי אמרתי: טוב לחלל שבת אחת ולא יחללו ישראל
שבתות הרבה, אם יראו זה הפרוש הרע, גם נהיה כלנו ללעג ולקלס בעיני הגוים.
ואתאפק בעבוּר כבוד השבת, וָאֶדור נדר, אם אתן שנת לעיני, אחר צאת יום
הקדוש, עד שאכתוב אגרת ארוכה לבָאר מתי ראשית יום התורה, להרים מכשול
ולהסיר פח ומוקש; כי כל ישראל הפְרושים, גם כל הצדוקים עמהם, יודעים כי לא
נכתבה בפרשת בראשית מעשה השם כל יום, רק בעבור שידעו שומרי התורה איך ישמרו
השבת, שישבתו כאשר שבת השם הנכבד. והנה אם היה סוף יום הששי בקר יום שביעי,
היה לנו לשמור הלילה הבא. הנה זה הפרוש מַתעה כל ישראל&#8230;</p>

<blockquote>
<br />
</blockquote>

<div class="footnotes">
<hr />
<ol>

<li id="fn:1">
<p>סודות אשר היו מוצקים וקשים כראי מוצק. <a href="#fnref:1" title="return to body" class="reversefootnote">&#160;&#8617;</a></p>
</li>

<li id="fn:2">
<p>לוא שלחתי דברי שפתי בהרים ורכסים הייתי משפיל  אותם לבקעה עד כי יכלו הסוסים לרוץ בהם. <a href="#fnref:2" title="return to body" class="reversefootnote">&#160;&#8617;</a></p>
</li>

<li id="fn:3">
<p>אבל שמנו ובעטו אלה הנבזים אשר לפנים היו עורקים  ציה. <a href="#fnref:3" title="return to body" class="reversefootnote">&#160;&#8617;</a></p>
</li>

<li id="fn:4">
<p>בשבתי במקומות אחרים גבר מחשבי ומחקרי, אבל פה  וכו'. <a href="#fnref:4" title="return to body" class="reversefootnote">&#160;&#8617;</a></p>
</li>

<li id="fn:5">
<p>אלה דבריו אל ידידו ר' אליקים. <a href="#fnref:5" title="return to body" class="reversefootnote">&#160;&#8617;</a></p>
</li>

<li id="fn:6">
<p>אנחנו בני ישראל יש בנו דלות וקלות וסכלות ובהן
אנחנו מעתקים ונדחקים בגלות תוך גלות; ר&quot;ל מלבד הגלות שלכולנו אנחנו
יושבים בגלות <strong>תוך</strong> גלות, שכל אחד מאתנו שונא את אחיו יליד ארץ
אחרת. <a href="#fnref:6" title="return to body" class="reversefootnote">&#160;&#8617;</a></p>
</li>

<li id="fn:7">
<p>באיטליה. <a href="#fnref:7" title="return to body" class="reversefootnote">&#160;&#8617;</a></p>
</li>

<li id="fn:8">
<p>ארץ ערב וגם ספרד בכלל זה. ור&quot;ל באיטליה אין  מכבדים את החכם אשר משכנו בארצות ערב וספרד. <a href="#fnref:8" title="return to body" class="reversefootnote">&#160;&#8617;</a></p>
</li>

<li id="fn:9">
<p>אבל אלו בא אליהם &#8220;חגב יוני&#8221; (ר&quot;ל איש סכל מארצות  יון) אזי מצא שם משגב ועזרה וכו'. <a href="#fnref:9" title="return to body" class="reversefootnote">&#160;&#8617;</a></p>
</li>

<li id="fn:10">
<p>תמכו בידי. <a href="#fnref:10" title="return to body" class="reversefootnote">&#160;&#8617;</a></p>
</li>

<li id="fn:11">
<p>מוסב אל ידידו. <a href="#fnref:11" title="return to body" class="reversefootnote">&#160;&#8617;</a></p>
</li>

<li id="fn:12">
<p>רש&#8220;י נולד בצרפת ומקום משכנו היה בעיר
Troyes שקראו לה &#8221;יטבתה&#8220; בלה&#8221;ק (השיר נכתב ימים רבים  אחרי מות רש&#8220;י ז&#8221;ל, והוא מספר רק בשבחו). <a href="#fnref:12" title="return to body" class="reversefootnote">&#160;&#8617;</a></p>
</li>

<li id="fn:13">
<p>רש&quot;י הוא אור לכל עִוֵר (ע&quot;י פירושיו המאירים  עינים בתורה). <a href="#fnref:13" title="return to body" class="reversefootnote">&#160;&#8617;</a></p>
</li>

<li id="fn:14">
<p>כן קראו לרש&quot;י בדרך מליצה כי הוא פירש את  הדת. <a href="#fnref:14" title="return to body" class="reversefootnote">&#160;&#8617;</a></p>
</li>

<li id="fn:15">
<p>שר וגדול, כמו &#8220;נחמיה התרשתא&#8221;. <a href="#fnref:15" title="return to body" class="reversefootnote">&#160;&#8617;</a></p>
</li>

<li id="fn:16">
<p>מלאך ה' (&#8220;קונה שמים וארץ&#8221;). <a href="#fnref:16" title="return to body" class="reversefootnote">&#160;&#8617;</a></p>
</li>

<li id="fn:17">
<p>[ע&#8220;י פירושיו חזק את מתניה של המשנה, והוא  לנע&#8221;ל]. <a href="#fnref:17" title="return to body" class="reversefootnote">&#160;&#8617;</a></p>
</li>

<li id="fn:18">
<p>החתן הביא את הכלה אשר שאל. <a href="#fnref:18" title="return to body" class="reversefootnote">&#160;&#8617;</a></p>
</li>

<li id="fn:19">
<p>לוא בקשה חתן אחר (,בלתו&quot;) להיות לו לאשה, אזי  התגעשה ארץ; יען כי היא ראויה רק לו (ע&quot;ד הפרזה). <a href="#fnref:19" title="return to body" class="reversefootnote">&#160;&#8617;</a></p>
</li>

<li id="fn:20">
<p>וכל מה שאני מוסיף לבכות יקרא יגוני: הבה! הוסף  לבכות עוד! <a href="#fnref:20" title="return to body" class="reversefootnote">&#160;&#8617;</a></p>
</li>

<li id="fn:21">
<p>1167 <a href="#fnref:21" title="return to body" class="reversefootnote">&#160;&#8617;</a></p>
</li>

<li id="fn:22">
<p>מל' &#8220;בבת עינו&#8221;. <a href="#fnref:22" title="return to body" class="reversefootnote">&#160;&#8617;</a></p>
</li>

<li id="fn:23">
<p>חסרתי. <a href="#fnref:23" title="return to body" class="reversefootnote">&#160;&#8617;</a></p>
</li>

<li id="fn:24">
<p>1170 <a href="#fnref:24" title="return to body" class="reversefootnote">&#160;&#8617;</a></p>
</li>

<li id="fn:25">
<p>כי באבדו ממנו לפני ג' שנים חשבו כמת. <a href="#fnref:25" title="return to body" class="reversefootnote">&#160;&#8617;</a></p>
</li>

<li id="fn:26">
<p>מה שנשאתיו אתי בימי נודי. <a href="#fnref:26" title="return to body" class="reversefootnote">&#160;&#8617;</a></p>
</li>

<li id="fn:27">
<p>בוכיה נפשי. <a href="#fnref:27" title="return to body" class="reversefootnote">&#160;&#8617;</a></p>
</li>

<li id="fn:28">
<p>הרף ואל תנחמני, כי בנחמך אותי תניע את  לבי. <a href="#fnref:28" title="return to body" class="reversefootnote">&#160;&#8617;</a></p>
</li>

<li id="fn:29">
<p>ישברני, ינפצני, מל' &#8220;ירע כבירים&#8221;. <a href="#fnref:29" title="return to body" class="reversefootnote">&#160;&#8617;</a></p>
</li>

<li id="fn:30">
<p>מעון כנוי להקב&#8220;ה, כמו שנאמר &#8221;ה', מעון אתה היית  לנו&quot;. <a href="#fnref:30" title="return to body" class="reversefootnote">&#160;&#8617;</a></p>
</li>

<li id="fn:31">
<p>כאן הוא מתפלל שיהפוך ה' את לב בנו לשוב לעמו  ולאלהיו. <a href="#fnref:31" title="return to body" class="reversefootnote">&#160;&#8617;</a></p>
</li>

<li id="fn:32">
<p>אֵברי גופי. <a href="#fnref:32" title="return to body" class="reversefootnote">&#160;&#8617;</a></p>
</li>

<li id="fn:33">
<p>אֶראֵם. <a href="#fnref:33" title="return to body" class="reversefootnote">&#160;&#8617;</a></p>
</li>

<li id="fn:34">
<p>מבלי אשר יצעדו הרגלים להתקרב, כי חוש הראות יביט  למרחוק וברגע אחד יראה קרובות ורחוקות. <a href="#fnref:34" title="return to body" class="reversefootnote">&#160;&#8617;</a></p>
</li>

<li id="fn:35">
<p>חכמי התכונה המודדים את גלגלי השמים. <a href="#fnref:35" title="return to body" class="reversefootnote">&#160;&#8617;</a></p>
</li>

<li id="fn:36">
<p>בלי <strong>אור</strong> לא תרא העין. <a href="#fnref:36" title="return to body" class="reversefootnote">&#160;&#8617;</a></p>
</li>

<li id="fn:37">
<p>העין תרא מה שעומד נכחה, ואולם האוזן שומע מארבע  רוחות השמים וממעלה ומטה (אלה הם &#8220;ששה העברים&#8221;). <a href="#fnref:37" title="return to body" class="reversefootnote">&#160;&#8617;</a></p>
</li>

<li id="fn:38">
<p>אבל אני אשמע גם מאחרי קירות. <a href="#fnref:38" title="return to body" class="reversefootnote">&#160;&#8617;</a></p>
</li>

<li id="fn:39">
<p>אבל אַת, העין, שעריך סגורים בלילה. <a href="#fnref:39" title="return to body" class="reversefootnote">&#160;&#8617;</a></p>
</li>

<li id="fn:40">
<p>קרבות, מלחמות. <a href="#fnref:40" title="return to body" class="reversefootnote">&#160;&#8617;</a></p>
</li>

<li id="fn:41">
<p>כאן המעבר לתהלת ר' מנחם. <a href="#fnref:41" title="return to body" class="reversefootnote">&#160;&#8617;</a></p>
</li>

<li id="fn:42">
<p>כלו' משיב בתנחומותיו נפשות לפגרים. <a href="#fnref:42" title="return to body" class="reversefootnote">&#160;&#8617;</a></p>
</li>

<li id="fn:43">
<p>גם בדברים מה תגבירהמתנגדים זה לזה, כגון בתקופות  השנה השונות. <a href="#fnref:43" title="return to body" class="reversefootnote">&#160;&#8617;</a></p>
</li>

<li id="fn:44">
<p>באחריתם הם כמו בראשיתם, כי הם סובבים  במעגל. <a href="#fnref:44" title="return to body" class="reversefootnote">&#160;&#8617;</a></p>
</li>

<li id="fn:45">
<p>בחורף קשה להשיג מזון. <a href="#fnref:45" title="return to body" class="reversefootnote">&#160;&#8617;</a></p>
</li>

<li id="fn:46">
<p>שיירא — אורחה (קאַראַוואנע), והיא מלה ערבית  המצויה בתלמוד. <a href="#fnref:46" title="return to body" class="reversefootnote">&#160;&#8617;</a></p>
</li>

<li id="fn:47">
<p>בהוצ' אח. הנוסחא &#8220;יִירא&#8221;. <a href="#fnref:47" title="return to body" class="reversefootnote">&#160;&#8617;</a></p>
</li>

<li id="fn:48">
<p>החום בקיץ יראה רק בחוץ ואולם בקרב האדם נמצא  הקור בקיץ. <a href="#fnref:48" title="return to body" class="reversefootnote">&#160;&#8617;</a></p>
</li>

<li id="fn:49">
<p>האנשים היודעים ימיך לא ירצו אותם. <a href="#fnref:49" title="return to body" class="reversefootnote">&#160;&#8617;</a></p>
</li>

<li id="fn:50">
<p>בקיץ אין לאיש תאבון (אפעטיט). <a href="#fnref:50" title="return to body" class="reversefootnote">&#160;&#8617;</a></p>
</li>

<li id="fn:51">
<p>האנשים שמחים בקיץ רק בלילה עד אשר יצא השמש  בגבורות חומו. <a href="#fnref:51" title="return to body" class="reversefootnote">&#160;&#8617;</a></p>
</li>

<li id="fn:52">
<p>יחרדו כמו &#8220;אל תערצו מפניהם&#8221;. <a href="#fnref:52" title="return to body" class="reversefootnote">&#160;&#8617;</a></p>
</li>

<li id="fn:53">
<p>זאת תשובת הקיץ. <a href="#fnref:53" title="return to body" class="reversefootnote">&#160;&#8617;</a></p>
</li>

<li id="fn:54">
<p>מיני בשמים. <a href="#fnref:54" title="return to body" class="reversefootnote">&#160;&#8617;</a></p>
</li>

<li id="fn:55">
<p>דניאל, ט', כ&quot;ו. <a href="#fnref:55" title="return to body" class="reversefootnote">&#160;&#8617;</a></p>
</li>

<li id="fn:56">
<p>אלה דברי החורף. <a href="#fnref:56" title="return to body" class="reversefootnote">&#160;&#8617;</a></p>
</li>

<li id="fn:57">
<p>בקיץ נבאשים מאכלים נחמדים. <a href="#fnref:57" title="return to body" class="reversefootnote">&#160;&#8617;</a></p>
</li>

<li id="fn:58">
<p>ימי הקיץ הם ימי הנדוד. <a href="#fnref:58" title="return to body" class="reversefootnote">&#160;&#8617;</a></p>
</li>

<li id="fn:59">
<p>אלה דברי המשורר: סוף דבר אני נותן עוז לאלהים  הרופא וכו'. <a href="#fnref:59" title="return to body" class="reversefootnote">&#160;&#8617;</a></p>
</li>

<li id="fn:60">
<p>ה' צופה ורואה טוב ורע שעתיד לבוא. <a href="#fnref:60" title="return to body" class="reversefootnote">&#160;&#8617;</a></p>
</li>

<li id="fn:61">
<p>אל בוראי שׁהוא ראשית הכל מלי מוקדשות, כלו&#8216;  לתהלת ה&#8217;. (והח' כהנא פירש את החרוז הפשוט הזה ביאור זר מאד). <a href="#fnref:61" title="return to body" class="reversefootnote">&#160;&#8617;</a></p>
</li>

<li id="fn:62">
<p>הנשמה. <a href="#fnref:62" title="return to body" class="reversefootnote">&#160;&#8617;</a></p>
</li>

<li id="fn:63">
<p>אני &#8220;כפרה&#8221; לכל איש, אותי מקריבים קרבן, גם עלי  ישפכו כלם את חמתם. <a href="#fnref:63" title="return to body" class="reversefootnote">&#160;&#8617;</a></p>
</li>

<li id="fn:64">
<p>את בני האדם אשמור בלילה יותר מאישון  עיני. <a href="#fnref:64" title="return to body" class="reversefootnote">&#160;&#8617;</a></p>
</li>

<li id="fn:65">
<p>התרנגול. <a href="#fnref:65" title="return to body" class="reversefootnote">&#160;&#8617;</a></p>
</li>

<li id="fn:66">
<p>בגלל הכרבולת אשר בה כלל הבורא את יפיי. <a href="#fnref:66" title="return to body" class="reversefootnote">&#160;&#8617;</a></p>
</li>

<li id="fn:67">
<p>הראב&quot;ע (כרוב חכמי ישראל בעת ההיא) האמין כי
הכוכבים וגלגלי השמים משפיעים על גורל חיי האדם. לכן הוא אומר כי בעת
הולדתו נטו הכוכבים ממסלותם וממעמדם הנכון. <a href="#fnref:67" title="return to body" class="reversefootnote">&#160;&#8617;</a></p>
</li>

<li id="fn:68">
<p>בימי נדודו היה מקדים לפתחי הנדיבים לבקש עזרתם,  ולא תמיד נתקבל ברצון. וע&quot;ז סובב השיר הזה. <a href="#fnref:68" title="return to body" class="reversefootnote">&#160;&#8617;</a></p>
</li>

<li id="fn:69">
<p>אשר נולד בלי מזל. <a href="#fnref:69" title="return to body" class="reversefootnote">&#160;&#8617;</a></p>
</li>

<li id="fn:70">
<p>להנפה (להניע) בה חטה או שעורה. <a href="#fnref:70" title="return to body" class="reversefootnote">&#160;&#8617;</a></p>
</li>

<li id="fn:71">
<p>באישון ליל. <a href="#fnref:71" title="return to body" class="reversefootnote">&#160;&#8617;</a></p>
</li>

<li id="fn:72">
<p>מל' &#8220;כוכבי השמים וכסיליהם&#8221;. <a href="#fnref:72" title="return to body" class="reversefootnote">&#160;&#8617;</a></p>
</li>

<li id="fn:73">
<p>איגע, כמו &#8220;וַתֵּלַהּ ארץ מצרים&#8221;. <a href="#fnref:73" title="return to body" class="reversefootnote">&#160;&#8617;</a></p>
</li>

<li id="fn:74">
<p>מַשׂוֹר. <a href="#fnref:74" title="return to body" class="reversefootnote">&#160;&#8617;</a></p>
</li>

<li id="fn:75">
<p>חוטי התפירה שבהם נתפרו קרועיו יתרים ורבים מחוטי  הארג בעצמו (השתי והערב). <a href="#fnref:75" title="return to body" class="reversefootnote">&#160;&#8617;</a></p>
</li>

<li id="fn:76">
<p>כנראה הכונה שמעילו דומה (ע&quot;י חוטי התפירה הרבים)
<strong>לקורי עכביש</strong> אשר עליהם נופלים הזבובים, והזבוב הנופל על חוטי בגדו
יתחרט וימלך מהרה וישוב. <a href="#fnref:76" title="return to body" class="reversefootnote">&#160;&#8617;</a></p>
</li>

<li id="fn:77">
<p>גם אם אשב בשפל. <a href="#fnref:77" title="return to body" class="reversefootnote">&#160;&#8617;</a></p>
</li>

<li id="fn:78">
<p>ע&quot;י מעלת המקום ימלאו את החסרון שבמעלת  עצמם. <a href="#fnref:78" title="return to body" class="reversefootnote">&#160;&#8617;</a></p>
</li>

<li id="fn:79">
<p>יבשה, מל' &#8220;כי ארץ הנגב נתת לי&#8221;. <a href="#fnref:79" title="return to body" class="reversefootnote">&#160;&#8617;</a></p>
</li>

<li id="fn:80">
<p>מל' מזון. [ההפניה להערה זו חסרה במקור. הערת  פרוייקט בן&#8211;יהודה] <a href="#fnref:80" title="return to body" class="reversefootnote">&#160;&#8617;</a></p>
</li>

<li id="fn:81">
<p>הבל. ר&quot;ל הם סכלים ופתאים. <a href="#fnref:81" title="return to body" class="reversefootnote">&#160;&#8617;</a></p>
</li>

<li id="fn:82">
<p>היתרון שיש לאדם מן הבהמה, אין בו (במקום  הזה). <a href="#fnref:82" title="return to body" class="reversefootnote">&#160;&#8617;</a></p>
</li>

<li id="fn:83">
<p>לולי גרתי אני בעיר &#8220;מורה&#8221; כי עתה שמתי בראש שמה  את האות עי&quot;ן (עמורה). <a href="#fnref:83" title="return to body" class="reversefootnote">&#160;&#8617;</a></p>
</li>

<li id="fn:84">
<p>מל' &#8220;לכו לחמו בלחמי&#8221;. <a href="#fnref:84" title="return to body" class="reversefootnote">&#160;&#8617;</a></p>
</li>

<li id="fn:85">
<p>מי מעינות ובארות. <a href="#fnref:85" title="return to body" class="reversefootnote">&#160;&#8617;</a></p>
</li>

<li id="fn:86">
<p>עוד אברח דרך שני חדשים בעת אזכור דמותו. <a href="#fnref:86" title="return to body" class="reversefootnote">&#160;&#8617;</a></p>
</li>

<li id="fn:87">
<p>יין ישן המחדש גיל. <a href="#fnref:87" title="return to body" class="reversefootnote">&#160;&#8617;</a></p>
</li>

<li id="fn:88">
<p>לבני ישראל עם סגולה. <a href="#fnref:88" title="return to body" class="reversefootnote">&#160;&#8617;</a></p>
</li>

<li id="fn:89">
<p>קרבי הם חול עד שהיין יקדישם. <a href="#fnref:89" title="return to body" class="reversefootnote">&#160;&#8617;</a></p>
</li>

<li id="fn:90">
<p>בן רכב אשר אסר למשפחתו לשתות יין (ירמיה ל&quot;ה)  חייב בנפשו, כי כל הזועם עליך (על היין) הוא נזעם בעצמו. <a href="#fnref:90" title="return to body" class="reversefootnote">&#160;&#8617;</a></p>
</li>

<li id="fn:91">
<p>למבול. <a href="#fnref:91" title="return to body" class="reversefootnote">&#160;&#8617;</a></p>
</li>

<li id="fn:92">
<p>ממקרי הזמן. <a href="#fnref:92" title="return to body" class="reversefootnote">&#160;&#8617;</a></p>
</li>

<li id="fn:93">
<p>לא יתעכבו ולא ישהו ימים רבים. <a href="#fnref:93" title="return to body" class="reversefootnote">&#160;&#8617;</a></p>
</li>

<li id="fn:94">
<p>השער הלבן עבר את השער השחור; והמליצה לקוחה מל'  הכתוב (ש&#8220;ב י&#8221;ח, כ&quot;ג). <a href="#fnref:94" title="return to body" class="reversefootnote">&#160;&#8617;</a></p>
</li>

<li id="fn:95">
<p>יש עם (למשל בארץ הודו) אשר באבלם ילבשו לבן
במקום שחורים, וגם אני אחזתי עתה במנהג ארצם, כי באבלי על אבדן ימי
נעורי (&#8220;עולי&#8221; מל' &#8220;עול ימים&#8221;) לבשו לחיי שיבה. <a href="#fnref:95" title="return to body" class="reversefootnote">&#160;&#8617;</a></p>
</li>

<li id="fn:96">
<p>הבט וראה. <a href="#fnref:96" title="return to body" class="reversefootnote">&#160;&#8617;</a></p>
</li>

<li id="fn:97">
<p>זכר במקום נקבה. <a href="#fnref:97" title="return to body" class="reversefootnote">&#160;&#8617;</a></p>
</li>

<li id="fn:98">
<p>אבל אשת חן תשים פניה אל אישה ותפן עורף לחמותה  (מל' הכתוב &#8220;ותשק ערפה לחמותה&#8221;). <a href="#fnref:98" title="return to body" class="reversefootnote">&#160;&#8617;</a></p>
</li>

<li id="fn:99">
<p>שתי אלה (המות ותחית המתים) עמל הוא  בעינינו. <a href="#fnref:99" title="return to body" class="reversefootnote">&#160;&#8617;</a></p>
</li>

<li id="fn:100">
<p>מל' הכתוב &#8220;מעונה אלהי קדם&#8221;. <a href="#fnref:100" title="return to body" class="reversefootnote">&#160;&#8617;</a></p>
</li>

<li id="fn:101">
<p>הנשר הגדול זה נבוכדנאצר (החלהּ — החלה  אותה). <a href="#fnref:101" title="return to body" class="reversefootnote">&#160;&#8617;</a></p>
</li>

<li id="fn:102">
<p>מלכות רומי. <a href="#fnref:102" title="return to body" class="reversefootnote">&#160;&#8617;</a></p>
</li>

<li id="fn:103">
<p>ובשוב (ר&quot;ל כאשר יהיה — ווערדען) מראיה משחת  ומכוער ע&quot;י הגלות, היא נמאסת לעין כל. <a href="#fnref:103" title="return to body" class="reversefootnote">&#160;&#8617;</a></p>
</li>

<li id="fn:104">
<p>היא עושה קן בעברי פי פחת למען המלט  מרודפיה. <a href="#fnref:104" title="return to body" class="reversefootnote">&#160;&#8617;</a></p>
</li>

<li id="fn:105">
<p>בצר לי אשים מנוסי אל התורה. <a href="#fnref:105" title="return to body" class="reversefootnote">&#160;&#8617;</a></p>
</li>

<li id="fn:106">
<p>חלקי ומנתי בלקחי. <a href="#fnref:106" title="return to body" class="reversefootnote">&#160;&#8617;</a></p>
</li>

<li id="fn:107">
<p>הכונה אל דרשת חז&quot;ל ב&#8216; המלאכים התאוננו כאשר נתן  ה&#8217; את התורה לישראל באמרם, איך יוכל ילוד אשה לשמרה. <a href="#fnref:107" title="return to body" class="reversefootnote">&#160;&#8617;</a></p>
</li>

<li id="fn:108">
<p>שבטי ישראל. <a href="#fnref:108" title="return to body" class="reversefootnote">&#160;&#8617;</a></p>
</li>

<li id="fn:109">
<p>אך מול חסדי ה', עושה עש וכימה, מה הן  תהלותי? <a href="#fnref:109" title="return to body" class="reversefootnote">&#160;&#8617;</a></p>
</li>

<li id="fn:110">
<p>דמות אדם בד' חיות המרכבה. <a href="#fnref:110" title="return to body" class="reversefootnote">&#160;&#8617;</a></p>
</li>

<li id="fn:111">
<p>גופו שהוא <strong>עצמו</strong> תוכל לגמור ולעשות בו כליון,  אך את נפשו שמור. <a href="#fnref:111" title="return to body" class="reversefootnote">&#160;&#8617;</a></p>
</li>

<li id="fn:112">
<p>למחר (אחרי מותי) אני קרוא לה, כלומר לקבל שכר  מעללי בעוה&quot;ז ( פעולה — שכר, כמו &#8220;לא תלין פעולת שכיר&#8221;). <a href="#fnref:112" title="return to body" class="reversefootnote">&#160;&#8617;</a></p>
</li>

<li id="fn:113">
<p>מכונות הגוף (ר&quot;ל אברי הגוף) והם רק ככלים אשר
בהם יפעל הרוח (הנשמה), וכאשר ישלים הרוח חוקו (במות האדם) הנה הכלים
ריקים. <a href="#fnref:113" title="return to body" class="reversefootnote">&#160;&#8617;</a></p>
</li>

<li id="fn:114">
<p>ע&#8220;ד מאמר חז&#8221;ל: &#8220;עינא ולבא תרי סרסורי  דעבירה&#8221;. <a href="#fnref:114" title="return to body" class="reversefootnote">&#160;&#8617;</a></p>
</li>

<li id="fn:115">
<p>בכשרון המעשה, &#8220;טוגענד&#8221; בל&quot;א. <a href="#fnref:115" title="return to body" class="reversefootnote">&#160;&#8617;</a></p>
</li>

<li id="fn:116">
<p>מוסב אל הנשמה. <a href="#fnref:116" title="return to body" class="reversefootnote">&#160;&#8617;</a></p>
</li>

<li id="fn:117">
<p>הקב&quot;ה. <a href="#fnref:117" title="return to body" class="reversefootnote">&#160;&#8617;</a></p>
</li>

<li id="fn:118">
<p>בעניי. <a href="#fnref:118" title="return to body" class="reversefootnote">&#160;&#8617;</a></p>
</li>

<li id="fn:119">
<p>מל&#8216; &quot;מגדל עז שם ה&#8217;&quot;. <a href="#fnref:119" title="return to body" class="reversefootnote">&#160;&#8617;</a></p>
</li>

<li id="fn:120">
<p>כל חרוזה גומרת בלשון הכתוב. השיר מסודר עפ&#8220;י סדר  א&#8221;ב. <a href="#fnref:120" title="return to body" class="reversefootnote">&#160;&#8617;</a></p>
</li>

<li id="fn:121">
<p>חזקים, מוצקים וקיימים; כמו &#8220;היתד התקועה במקום  נאמן&#8221;. [ המקור אינו ברור. הערת פרוייקט בן&#8211;יהודה]. <a href="#fnref:121" title="return to body" class="reversefootnote">&#160;&#8617;</a></p>
</li>

<li id="fn:122">
<p>על כחות הטבע הובאו בסדרים כמו במסגר אופן.  [המקור אינו ברור הערת פרוייקט בן&#8211;יהודה]. <a href="#fnref:122" title="return to body" class="reversefootnote">&#160;&#8617;</a></p>
</li>

<li id="fn:123">
<p>כי ה' ממלא אותו ורואהו מבית ומחוץ. [המקור אינו  ברור. הערת פרוייקט בן&#8211;יהודה]. <a href="#fnref:123" title="return to body" class="reversefootnote">&#160;&#8617;</a></p>
</li>

<li id="fn:124">
<p>וגם לב האדם שהוא הראש והמושל על כל האברים, אשר  משם הפיצם ה&#8216; (ר&quot;ל שממנו מסתעפים כל אבריו). — גם הוא ביד ה&#8217;. <a href="#fnref:124" title="return to body" class="reversefootnote">&#160;&#8617;</a></p>
</li>

<li id="fn:125">
<p>ה&#8216; עשה חסד לאדם, כי יעד אותו לבדו למלל גבורות  ה&#8217;, אף כי כל בעלי החיים עבדיו. <a href="#fnref:125" title="return to body" class="reversefootnote">&#160;&#8617;</a></p>
</li>

<li id="fn:126">
<p>את הקדוש, הצדיק, ייסר ה&#8216; וכו&#8217; כדי שיעשה מצות  ה'. <a href="#fnref:126" title="return to body" class="reversefootnote">&#160;&#8617;</a></p>
</li>

<li id="fn:127">
<p>מלת &#8220;לכן&#8221; הוספתי למלא מספר התנועות. <a href="#fnref:127" title="return to body" class="reversefootnote">&#160;&#8617;</a></p>
</li>

<li id="fn:128">
<p>כי במותו ישוב אל האדמה שממנה נולד ונוצר. <a href="#fnref:128" title="return to body" class="reversefootnote">&#160;&#8617;</a></p>
</li>

<li id="fn:129">
<p>בעלות שמש. <a href="#fnref:129" title="return to body" class="reversefootnote">&#160;&#8617;</a></p>
</li>

<li id="fn:130">
<p>ולא ימוש מהם. <a href="#fnref:130" title="return to body" class="reversefootnote">&#160;&#8617;</a></p>
</li>

<li id="fn:131">
<p>שעשועיו הם יולדיו ומשפחתו. <a href="#fnref:131" title="return to body" class="reversefootnote">&#160;&#8617;</a></p>
</li>

<li id="fn:132">
<p>1278 <a href="#fnref:132" title="return to body" class="reversefootnote">&#160;&#8617;</a></p>
</li>

<li id="fn:133">
<p>הוא מגיע לשנת הארבעים. <a href="#fnref:133" title="return to body" class="reversefootnote">&#160;&#8617;</a></p>
</li>

<li id="fn:134">
<p>אין שורש וענף למעשיו, ר&quot;ל אין בהם ממש. <a href="#fnref:134" title="return to body" class="reversefootnote">&#160;&#8617;</a></p>
</li>

<li id="fn:135">
<p>שרידי כחותיו. <a href="#fnref:135" title="return to body" class="reversefootnote">&#160;&#8617;</a></p>
</li>

<li id="fn:136">
<p>במקור חלק מהמלה מחוק: &#8220;שִׁבְ ים&#8221;. צ&#8220;ל:  &#8221;שִׁבְעִים&quot;. הערת פרוייקט בן&#8211;יהודה. <a href="#fnref:136" title="return to body" class="reversefootnote">&#160;&#8617;</a></p>
</li>

<li id="fn:137">
<p>אשרי האיש הנחשב בעיניו כגר עלי אדמות וכל  רעיוניו רק לאחרית נפשו. <a href="#fnref:137" title="return to body" class="reversefootnote">&#160;&#8617;</a></p>
</li>

<li id="fn:138">
<p>ענגלאַנד — Angleterre. <a href="#fnref:138" title="return to body" class="reversefootnote">&#160;&#8617;</a></p>
</li>

<li id="fn:139">
<p>במקור: &#8220;ספְרָיִם&#8221;. צ&#8220;ל: &#8221;סְפָרִים&quot;. הערת  פרוייקט בן&#8211;יהודה. <a href="#fnref:139" title="return to body" class="reversefootnote">&#160;&#8617;</a></p>
</li>

</ol>
</div>

</body>
</html>



<hr />את הטקסט[ים] לעיל הפיקו מתנדבי <a href="https://benyehuda.org/">פרויקט בן־יהודה באינטרנט</a>.  <br />הכל זמין תמיד בכתובת הבאה:<br /><a href="https://benyehuda.org/read/39301">https://benyehuda.org/read/39301</a></div></body></html>