<!DOCTYPE html PUBLIC "-//W3C//DTD XHTML 1.0 Transitional//EN" "http://www.w3.org/TR/xhtml1/DTD/xhtml1-transitional.dtd"><html xmlns="http://www.w3.org/1999/xhtml" xml:lang="he" lang="he" dir="rtl"><head><meta http-equiv="Content-Type" content="text/html; charset=utf-8" /></head><body dir='rtl' align='right'><div dir="rtl" align="right"><!DOCTYPE html>
<html xmlns="http://www.w3.org/1999/xhtml" lang="en">
<head>
	<meta charset="utf-8"/>
	<title>אודיסיאה</title>
	<meta name="author" content="הומרוס / שאול טשרניחובסקי"/>
</head>
<body>

<h1 id="אוֹדִיסֵיאָההומרוסתרגםשאולטשרניחובסקי">אוֹדִיסֵיאָה / הומרוס, תרגם שאול טשרניחובסקי</h1>

<h2 id="שִׁיררִאשׁוֹן:אֲסֵפַתהָאֵלִים.אַתֵּנָהמְדַבֶּרֶתעַללֵבטֶלֶמָּכוֹס">שִׁיר רִאשׁוֹן: אֲסֵפַת הָאֵלִים. אַתֵּנָה מְדַבֶּרֶת עַל לֵב טֶלֶמָּכוֹס</h2>

<br>  

<blockquote>
<p>כַּנִּי לִי, מוּזָה, הַגֶּבֶר זֶה רַב-הַנִּסָּיוֹן, שֶׁנָּדַד</p>
</blockquote>

<blockquote>
<p>הַרְבֵּה מְאֹד אַחַר הָרְסוֹ אֶת-טְרוֹיָה הַקִּרְיָה הַקְּדוֹשָׁה;</p>
</blockquote>

<blockquote>
<p>רָאָה עָרִים שֶׁל-רַבִּים בְּנֵי-אָדָם וְחִקֵּר אָרְחוֹתָם;</p>
</blockquote>

<blockquote>
<p>רַבִּים מַכְאוֹבוֹת סָבְלָה נַפְשׁוֹ עַל-פְּנֵי רַחֲבֵי-יַמִּים,</p>
</blockquote>

<blockquote>
<p>בְּעָמְלוֹ לְמַלֵּט אֶת-נַפְשׁוֹ וּלְהָשִׁיב עֲמִיתָיו לְאַרְצָם;     5</p>
</blockquote>

<blockquote>
<p>אוּלָם אֶת-רֵעָיו לֹא הִצִּיל, אַף כִּי הִשְׁתּוֹקֵק לְמַלְּטָם,</p>
</blockquote>

<blockquote>
<p>יַעַן כִּי אָבְדוּ כֻלָּם בְּרִשְׁעָם אֲשֶׁר רָשָׁעוּ,</p>
</blockquote>

<blockquote>
<p>פְּתָאִים כְּמוֹתָם, שֶׁאָכְלוּ אֶת-בְּקָרוֹ שֶׁל הֵלְיוֹס הִפֶּרְיוֹן,</p>
</blockquote>

<blockquote>
<p>אֵל-הַשֶּׁמֶשׁ, וּמָנַע מֵהֶם אֶת-יוֹם שׁוּבָם לְבֵיתָם.</p>
</blockquote>

<blockquote>
<p>שֶׁמֶץ מֵאֵלֶּה הַגִּידִי גַם לָנוּ, הָאֵלָה, בַּת-זֵאוּס.          10</p>
</blockquote>

<blockquote>
<p>יִתְרָם, כָּל-אֵלֶּה שֶׁמִּלְּטוּ אֶת-נַפְשָׁם מִכִּלְיוֹן אֵין-מִפְלָט,</p>
</blockquote>

<blockquote>
<p>הָיוּ בְּבֵיתָם, כִּי נִצְּלוּ מִשֹּׁד-הַמִּלְחָמָה וְהַיַּמִּים.</p>
</blockquote>

<blockquote>
<p>אוּלָם רַק אוֹתוֹ, הָעוֹרֵג לִתְשׁוּבָה אֶל-בֵּיתוֹ וְאֶל-אִשְׁתּוֹ,</p>
</blockquote>

<blockquote>
<p>עָצְרָה קָלִיפְּסוֹ הַנִּימְפָה הַיָּפָה, הַנִּפְלֵאת-בָּאֵלוֹת,<a href="#fn:1" id="fnref:1" title="see footnote" class="footnote"><sup>1</sup></a></p>
</blockquote>

<br>  

<blockquote>
<p>בְּתוֹךְ מְעָרָתָהּ הַגְּדוֹלָה, כִּי חָשְׁקָה בוֹ לִהְיוֹת לְאִישׁ לָהּ.      15</p>
</blockquote>

<blockquote>
<p>אֶפֶס לִתְקוּפוֹת הַשָּׁנִים, כְּשֶׁבָּאָה גַם אוֹתָהּ הַשָּׁנָה,</p>
</blockquote>

<blockquote>
<p>יָעֲדוּ לוֹ הָאֵלִים לָלֶכֶת וְלָשׁוּב אֶל-בֵּיתוֹ</p>
</blockquote>

<blockquote>
<p>אֲשֶׁר בְּאִתָּקָה – וְאַף שָׁם לֹא נִמְלַט מֵעָמָל וּתְלָאוֹת</p>
</blockquote>

<blockquote>
<p>גַּם בֵּין יְדִידָיו – נִכְמְרוּ רַחֲמֵי הָאֵלִים כֻּלָּהַם,       20</p>
</blockquote>

<blockquote>
<p>בִּלְתִּי אִם-פּוֹסֵידָאוֹן, הָעוֹמֵד בְּקִצְפּוֹ הַנּוֹרָא</p>
</blockquote>

<blockquote>
<p>עַל-אוֹדִיסֵס הַדּוֹמֶה-לָאֵלִים עַד הִשִּׂיג אֶת-אַרְצוֹ.</p>
</blockquote>

<blockquote>
<p>אוּלָם אָז הָיָה בְּאֶרֶץ הָאֵיתְּיוֹפִּים הָרְחוֹקִים –</p>
</blockquote>

<blockquote>
<p>וְעַם הָאֵיתְּיוֹפִּים רְחוֹקִים מֵאָדָם וְנִפְרָדִים לִשְׁנָיִם:</p>
</blockquote>

<blockquote>
<p>אֵלֶּה בְמִזְרַח הַשֶּׁמֶשׁ וְאֵלֶּה מִשְׁכָּנָם בִּמְבוֹאוֹ –</p>
</blockquote>

<blockquote>
<p>לְקַבֵּל אֶת-הַהֶקָּטוֹמְבָּה: פָּרִים בְּנֵי-בָקָר וּכְבָשִׂים.        25</p>
</blockquote>

<blockquote>
<p>יָשַׁב שָׁם, שִׂמַּח אֶת-לִבּוֹ בַּזֶּבַח, וְיֶתֶר הָאֵלִים</p>
</blockquote>

<blockquote>
<p>הֵמָּה נֶאֱסָפִים בְּהֵיכָלוֹ שֶׁל-זֵאוּס אֲשֶׁר בָּאוֹלִימְפּוֹס.</p>
</blockquote>

<blockquote>
<p>פָּתַח בֵּינֵיהֶם אֲבִי-הָאֵלִים וְהָאָדָם וַיְדַבֵּר,</p>
</blockquote>

<blockquote>
<p>יַעַן כִּי עָלָה עַל-לִבּוֹ זֵכֶר אֵיגִיסְתּוֹס הַתָּמִים,</p>
</blockquote>

<blockquote>
<p>אֲשֶׁר הִכָּהוּ אוֹרֶסְטֵס בֶּן-אֲגַמֶּמְנוֹן הַמְהֻלָּל;        30</p>
</blockquote>

<blockquote>
<p>אוֹתוֹ זָכַר וַיִּשָּׂא אִמְרָתוֹ אֶל-בְּנֵי-הָאַלְמָוֶת:</p>
</blockquote>

<blockquote>
<p>&quot;אוֹיָה-לִּי, אֵיךְ מַאֲשִׁימִים לְעוֹלָם בְּנֵי-אָדָם הָאֵלִים,</p>
</blockquote>

<blockquote>
<p>לֵאמֹר, מֵהֶם אַךְ תָּבֹאנָה הָרָעוֹת; וְאוּלָם גַּם הֵמָּה</p>
</blockquote>

<blockquote>
<p>הֹוָה יָמִיטוּ עַל-עַצְמָם בִּזְדוֹנָם, גַּם לַמְרוֹת הַגְּזֵרָה.</p>
</blockquote>

<blockquote>
<p>כָּכָה לָקַח לוֹ עַתָּה אֵיגִיסְתּוֹס אֶת-אֵשֶׁת בֶּן-אַטְרֵס     35</p>
</blockquote>

<blockquote>
<p>לַמְרוֹת הַגְּזֵרָה שֶׁנִּגְזְרָה, וְאוֹתוֹ הִכָּהוּ בְשׁוּבוֹ.</p>
</blockquote>

<blockquote>
<p>יָדַע כִּי נָכוֹן לוֹ אָבְדָן אֵין-מָנוֹס, כִּי נִשְׁלַח לוֹ לְהַגִּיד</p>
</blockquote>

<blockquote>
<p>הֶרְמֵס הַצּוֹפֶה וּמֵמִית-הָאַרְגּוֹס, אֲשֶׁר לֹא יָזִיד</p>
</blockquote>

<blockquote>
<p>לַהֲרוֹג אוֹתוֹ הַגֶּבֶר וְלֹא יִקַּח אֶת-אִשְׁתּוֹ לוֹ לְאִשָּׁה,</p>
</blockquote>

<blockquote>
<p>יַעַן כִּי יִקֹּם אוֹרֶסְטֵס אֶת-נִקְמַת בֶּן-אַטְרֵס וִישַׁלֵּם,     40</p>
</blockquote>

<blockquote>
<p>כַּאֲשֶׁר יִגְדַּל וְיַעֲרֹג לָשׁוּב אֶל-אֶרֶץ אֲבוֹתָיו.</p>
</blockquote>

<blockquote>
<p>כָּכָה דִבֵּר הֶרְמֵיאַס; וְאֵיגִיסְתּוֹס לֹא שָׂם לָזֹאת לִבּוֹ,</p>
</blockquote>

<blockquote>
<p>טוֹבוֹת כִּי יָעַץ, וְעַתָּה שִׁלֵּם הַכֹּל בְּבַת-אֶחָת&quot;.</p>
</blockquote>

<blockquote>
<p>עָנְתָה הָאֵלָה אַתֵּנָה כְּחֻלַּת-הָעַיִן וַתֹּאמֶר:</p>
</blockquote>

<blockquote>
<p>&quot;הוֹי, אָבִינוּ בֶּן-קְרוֹנוֹס, הַמּוֹשֵׁל-הָעֶלְיוֹן-בָּאֵלִים!     45</p>
</blockquote>

<blockquote>
<p>רָאוּי הָיָה לְכָךְ, וּבְצֶדֶק נִכְרַת מֵעַמָּיו,</p>
</blockquote>

<blockquote>
<p>כָּכָה יֹאבְדוּ גַם כָּל-פּוֹעֲלֵי-אָוֶן כְּמוֹתוֹ;</p>
</blockquote>

<blockquote>
<p>אוּלָם לִבִּי מְאֹד דָּוֶה לְאוֹדִיסֵס הָאִישׁ טוֹב-הַשֶּׂכֶל,</p>
</blockquote>

<blockquote>
<p>אִישׁ קְשֵׁה-הַיּוֹם, אֲשֶׁר יִסְבֹּל זֶה יָמִים רַבִּים מַתְּלָאוֹת</p>
</blockquote>

<blockquote>
<p>הַרְחֵק מִידִידָיו עַל-גַּבֵּי אִי מֻקָּף מַיִם בְּלֶב-יַמִּים,         50</p>
</blockquote>

<blockquote>
<p>שׁוֹהֶה עַל-אִי מַעֲלֶה עֵצִים, אֲשֶׁר שָׁם בֵּיתָהּ שֶׁל-אֵלָה,</p>
</blockquote>

<blockquote>
<p>בִּתּוֹ אֲשֶׁר לְאַטְלַס, זֶה חוֹרֵשׁ-הָרָע, הַיּוֹדֵעַ</p>
</blockquote>

<blockquote>
<p>צוּלוֹת הַיַּמִּים כֻּלָּהַם, וְהוּא אֲשֶׁר בְּיָדָיו עַמּוּדִים</p>
</blockquote>

<blockquote>
<p>גְּדוֹלִים וְאֵיתָנִים בָּם יִתְמֹךְ בְּכֹחַ שָׁמַיִם וָאָרֶץ.</p>
</blockquote>

<blockquote>
<p>בִּתּוֹ הִיא תַעַצְרֶנּוּ, וְהוּא אֻמְלָל וְשׁוֹפֵךְ דִּמְעוֹתָיו,      55</p>
</blockquote>

<blockquote>
<p>תָּשִׁית לוֹ בַחֲלָקוֹת וּבְאִמְרוֹת מֶתֶק לוֹ תִקְסֹם</p>
</blockquote>

<blockquote>
<p>וְיִשְׁכַּח אֶת-עִירוֹ אִתָּקָה; וְאוּלָם אוֹדִיסֵס מִשְׁתּוֹקֵק</p>
</blockquote>

<blockquote>
<p>לִרְאוֹת בְּעֵינָיו עֲשָׁנָהּ שֶׁל-אַרְצוֹ מִתְאַבֵּךְ בַּמֶּרְחָק,</p>
</blockquote>

<blockquote>
<p>וְאַחֲרֵי-כֵן תָּמוּת נַפְשׁוֹ. הוֹי, שׁוֹכֵן-אוֹלִימְפּוֹס, הַאֻמְנָם</p>
</blockquote>

<blockquote>
<p>בְּלִבְּךָ רַחֲמִים אָיִן? הַאִם לֹא כִבֶּדְךָ אוֹדִיסֵס       60</p>
</blockquote>

<blockquote>
<p>אֵצֶל אֳנִיּוֹת בְּנֵי-אַרְגּוֹס בְּאֶרֶץ הַטְּרוֹיִים הָרְחָבָה</p>
</blockquote>

<blockquote>
<p>בְּעוֹלוֹת-קֳדָשִׁים? שַׁלָּמָה יֶעֱשַׁן אַפְּךָ בּוֹ, זֵאוּס?&quot;</p>
</blockquote>

<blockquote>
<p>הֵשִׁיב אֲמָרָיו לָהּ זֵאוּס כּוֹנֵס-הֶעָבִים וַיֹּאמֶר:</p>
</blockquote>

<blockquote>
<p>&quot;בִּתִּי, אֵיזוֹ מִלָּה נִזְרְקָה מִגֶּדֶר שִׁנָּיִךְ?</p>
</blockquote>

<blockquote>
<p>אֵיכָה אֶשְׁכַּח אֲנִי אֶת-אוֹדִיסֵס, הָאִישׁ הָאֱלֹהִי,      65</p>
</blockquote>

<blockquote>
<p>אֲשֶׁר חָכַם מִכָּל-בְּנֵי-הָאָדָם וְהִצְטַיֵּן בְּקָרְבָּנוֹת</p>
</blockquote>

<blockquote>
<p>לְכָל-הָאֵלִים הַנִּצְחִים הַשּׁוֹכְנִים בְּרַחֲבֵי-שָׁמָיִם?</p>
</blockquote>

<blockquote>
<p>אַךְ פּוֹסֵידָאוֹן, זֶה חוֹבֵק-הָאָרֶץ, עוֹד מוֹסִיף וְעוֹמֵד</p>
</blockquote>

<blockquote>
<p>בְּקִצְפּוֹ הָרַב עַל-כִּי עִוֵּר אֶת-עֵינוֹ שֶׁל-אוֹתוֹ הַקִּיקְלוֹפּ,</p>
</blockquote>

<blockquote>
<p>עֵין פּוֹלִיפֵמוֹס הַדּוֹמֶה-לָאֵלִים, הָאַדִּיר וְשַׂגִּיא       70</p>
</blockquote>

<blockquote>
<p>בֵּין הַקִּיקְלוֹפִּים כֻּלָּהַם. וְהוּא אֲשֶׁר יָלְדָה תּוֹאוֹסָה,</p>
</blockquote>

<blockquote>
<p>נִימְפָה, בִּתּוֹ שֶׁל-פוֹרְקִיס הַמּוֹשֵׁל-בְּיַמִּים-זֵידוֹנִים,<a href="#fn:2" id="fnref:2" title="see footnote" class="footnote"><sup>2</sup></a></p>
</blockquote>

<br>  

<blockquote>
<p>וּבִמְעָרָתוֹ הָרְחָבָה פּוֹסֵידָאוֹן שָׁם יְדָעָהּ.</p>
</blockquote>

<blockquote>
<p>הִנֵּה עַל-כֵּן גַּם יַתְעֵהוּ פּוֹסֵידוֹן מַרְגִּיז-הָאָרֶץ</p>
</blockquote>

<blockquote>
<p>הַרְחֵק מֵאֶרֶץ מוֹלַדְתּוֹ, וְאַף כִּי לֹא יָכוֹל לַהֲמִיתוֹ.      75</p>
</blockquote>

<blockquote>
<p>עַתָּה הָבָה נִוָּעֵץ כֻּלָּנוּ, אֵיךְ נוֹצִיא לִפְעֻלּוֹת</p>
</blockquote>

<blockquote>
<p>דְּבַר תְּשׁוּבָתוֹ לְבֵיתוֹ; אוּלָם פּוֹסֵידוֹן הוּא יֶחְדַּל</p>
</blockquote>

<blockquote>
<p>וְעָמַד מִקְּצֹף בּוֹ, כִּי אָכֵן לֹא יוּכַל לַעֲמֹד כְּנֶגֶד</p>
</blockquote>

<blockquote>
<p>כָּל-הָאֵלִים הַנִּצְחִים, וְיָרִיב הָאֶחָד בָּאֵלִים&quot;.</p>
</blockquote>

<blockquote>
<p>עָנְתָה אַתֵּנָה הָאֵלָה כְּחֻלַּת-הָעַיִן וַתֹּאמֶר:      80</p>
</blockquote>

<blockquote>
<p>&quot;הוֹי, אָבִינוּ בֶן-קְרוֹנוֹס, הַמּוֹשֵׁל-הָעֶלְיוֹן-בָּאֵלִים!</p>
</blockquote>

<blockquote>
<p>אִם-עַל-הָאֵלִים אַךְ טוֹב וְיָשָׁר בְּעֵינֵי הַנִּצְחִים,</p>
</blockquote>

<blockquote>
<p>אֲשֶׁר יָשׁוּב אוֹדִיסֵס הָאִישׁ רַב-הַתְּבוּנָה אֶל-בֵּיתוֹ,</p>
</blockquote>

<blockquote>
<p>נִשְׁלַח נָא אֶת-הֶרְמֵיאַס הַצִּיר וּמֵמִית-הָאַרְגּוֹס</p>
</blockquote>

<blockquote>
<p>אֶל-אוֹגִיגְיָה הָאִי לְמַעַן יְמַהֵר וְיָחוּשׁ           85</p>
</blockquote>

<blockquote>
<p>לְהַגִּיד לַנִּימְפָה יְפַת-הַמַּחְלָפוֹת הַגְּזֵרָה לֹא תוּפַר:</p>
</blockquote>

<blockquote>
<p>בָּאָה שְׁעַת תְּשׁוּבַת אוֹדִיסֵס הֶעָשׂוּי-לִבְלִי-חָת הַבָּיְתָה.</p>
</blockquote>

<blockquote>
<p>אֶפֶס אָנֹכִי אָחוּשׁ לְאִתָּקָה לְמַעַן אָעִירָה</p>
</blockquote>

<blockquote>
<p>שָׁם אֶת-בְּנוֹ וְגַם אָשִׂים בְּלִבּוֹ הַגְּבוּרָה כִּי יַזְעִיק</p>
</blockquote>

<blockquote>
<p>אֶל-הַמּוֹעֵצָה אֶת-בְּנֵי-הָאֲכַיִּים יְפֵי-הַמַּחְלָפוֹת,      90</p>
</blockquote>

<blockquote>
<p>וְיֶאֱסֹר מִבֹּא עַל-כָּל-הַחֲתָנִים הַהוֹלְכִים וְזוֹבְחִים</p>
</blockquote>

<blockquote>
<p>הַרְבֵּה צֹנֶה וּבָקָר עֲקֹם-קַרְנַיִם, כְּבַד-רֶגֶל,</p>
</blockquote>

<blockquote>
<p>אַף אֶשְׁלָחֶנּוּ אֶל-סְפַּרְטָה וְאֶל-פִּילוֹס, אֶרֶץ-הַחוֹלוֹת,</p>
</blockquote>

<blockquote>
<p>לַחְקוֹר אִם-יֵשׁ אֵיזוֹ שְׁמוּעָה עַל-דְּבַר תְּשׁוּבַת אָבִיו הֶחָבִיב,</p>
</blockquote>

<blockquote>
<p>וְיִהְיֶה לִתְהִלָּה וּלְשֵׁם בֵּין בְּנֵי-אָדָם בָּאָרֶץ&quot;.        95</p>
</blockquote>

<blockquote>
<p>כָּכָה מִלְּלָה, וַתָּשֶׂם הַסּוּלְיוֹת הַיָּפוֹת לְרַגְלֶיהָ,</p>
</blockquote>

<blockquote>
<p>סוּלְיוֹת אַמְבְּרוֹסְיָה וְזָהָב, שֶׁיִּשָּׂאוּהָ בִּמְעוּפָהּ</p>
</blockquote>

<blockquote>
<p>כְּעַל-כַּנְפֵי רוּחַ עַל-פְּנֵי הָיַּמִּים וּמֶרְחַב-יַבָּשֶׁת.</p>
</blockquote>

<blockquote>
<p>תָּפְשָׂה הַכִּידוֹן הָאַדִּיר, הַנֶּעֱטָר בַּנְּחשֶׁת הַחַדָּה,</p>
</blockquote>

<blockquote>
<p>חָזָק, גָּדוֹל וְשַׂגִּיא, בּוֹ תְמַגֵּר שׁוּרוֹת בְּנֵי-אָדָם,       100</p>
</blockquote>

<blockquote>
<p>אַנְשֵׁי-הֶחָיִל, בָּם תֶּאֱנַף הַבַּת שֶׁל-אָבִיהָ הָאַדִּיר.</p>
</blockquote>

<blockquote>
<p>חָשָׁה וַתֵּרֶד בִּמְעוּפָהּ מֵרָאשֵׁי אוֹלִימְפּוֹס הַנִּשְׂגָּב.</p>
</blockquote>

<blockquote>
<p>עָמְדָה עִם-בֵּית אוֹדִיסֵס, אֲשֶׁר בְּאִתָּקָה, בַּשַּׁעַר,</p>
</blockquote>

<blockquote>
<p>סָמוּךְ לְמִפְתַּן הֶחָצֵר וּבְכַפָּהּ רֹמַח-הַנְּחשֶׁת,</p>
</blockquote>

<blockquote>
<p>תָּאֳרָהּ כְּתֹאַר פְּנֵי מֶנְטֵס נְשִׂיא הַטָּפִיִּים, אוֹרֵחַ.         105</p>
</blockquote>

<blockquote>
<p>רָאֲתָה אֶת-הַחֲתָנִים הַיְהִירִים, הַמְשַׂמְּחִים אֶת-לִבָּם</p>
</blockquote>

<blockquote>
<p>בְּשַׂחֲקָם בְּקוּבְיָה לְנֹכַח פֶּתַח הַשַּׁעַר, כְּשֶׁהֵמָּה</p>
</blockquote>

<blockquote>
<p>יוֹשְׁבִים עַל-עֹרוֹת הַשְּׁוָרִים, כָּל-בְּנֵי-הַבָּקָר זָבָחוּ.</p>
</blockquote>

<blockquote>
<p>שֵׁרְתוּ אוֹתָם כָּרוֹזוֹת וְהַמְשָׁרְתִים הַנְּעָרִים הַזְּרִיזִים:</p>
</blockquote>

<blockquote>
<p>אֵלֶּה עֵרְבוּ הַיַּיִן בַּמַּיִם בְּתוֹךְ הַקִּיתוֹנוֹת,            110</p>
</blockquote>

<blockquote>
<p>וְאֵלֶּה רָחֲצוּ שֻׁלְחָנוֹת בִּסְפוֹגִים מְרֻבֵּי-נְקָבִים,</p>
</blockquote>

<blockquote>
<p>עָרְכוּ שֻׁלְחָן לְיַד שֻׁלְחָן וְחִלְּקוּ הַבָּשָׂר הַמְרֻבֶּה.</p>
</blockquote>

<br>  

<blockquote>
<p>רִאשׁוֹן הִרְגִּישׁ בָּהּ טֵלֶמָּכוֹס הַנִּמְשָׁל-אֶל-אֵלִים,</p>
</blockquote>

<blockquote>
<p>יָשַׁב בֵּין הַחֲתָנִים אָבֵל וְנֶעֱצָב אֶל-לִבּוֹ,</p>
</blockquote>

<blockquote>
<p>רוֹאֶה בְּרוּחוֹ אֶת-אָבִיו הַמְהֻלָּל בָּא בְיוֹם מִן-הַיָּמִים       115</p>
</blockquote>

<blockquote>
<p>לְגָרֵשׁ עֲדַת-הַחֲתָנִים, לַהֲפִיצָם לְכָל-רוּחַ בַּבָּיִת,</p>
</blockquote>

<blockquote>
<p>לְהָשִׁיב לוֹ אֶת-כְּבוֹדוֹ וְיִמְשֹׁל בְּקִנְיָנוֹ. כֵּן הָגָה</p>
</blockquote>

<blockquote>
<p>בְּיָשְׁבוֹ בֵין הַחֲתָנִים. וְרָאָה אֲזַי אֶת-אַתֵּנָה,</p>
</blockquote>

<blockquote>
<p>מִהֵר אֶל-פֶּתַח הַבַּיִת, וּבְלִבּוֹ חֲמָתוֹ בוֹעֶרֶת,</p>
</blockquote>

<blockquote>
<p>יַעַן בּוֹשֵׁשׁ אוֹרֵחַ לַעֲמֹד בַּשַּׁעַר; וַיִּגַּש,ׁ           120</p>
</blockquote>

<blockquote>
<p>תָּפַשׂ בִּימִינָהּ וַיִּקַּח מִמֶּנָּה אֶת-כִּידוֹן-הַנְּחשֶׁת,</p>
</blockquote>

<blockquote>
<p>נָשָׂא אֶת-קוֹלוֹ וַיַּעַן, וַיְדַבֵּר אֶת-אִמְרוֹת-הַכָּנָף:</p>
</blockquote>

<blockquote>
<p>&quot;יִשְׂמַח לִבְּךָ, הַנָּכְרִי, אִתָּנוּ הֵן תֹּאכַל בַּזָּבַח!</p>
</blockquote>

<blockquote>
<p>וְהָיָה כִּי תִשְׂבַּע נַפְשֶׁךָ, תּוֹדִיעַ לָנוּ מַה תֶּחְסָר&quot;.</p>
</blockquote>

<blockquote>
<p>כָּכָה מִלֵּל וַיֵּלֶךְ, וְאַחֲרָיו פַּלַּס-אַתֵּנָה.           125</p>
</blockquote>

<blockquote>
<p>אַךְ כְּשֶׁהָיוּ בִּפְנִים הַבַּיִת הָרָם וְהַנִּשָּׂא,</p>
</blockquote>

<blockquote>
<p>הָלַךְ וַיִּשָּׂא הַכִּידוֹן אֶל-נֹכַח הָעַמּוּד הַגָּדוֹל,</p>
</blockquote>

<blockquote>
<p>שָׁם הֶעֱמִידוֹ בְמִגְדָּל מְהֻקְצָע יָפֶה, בּוֹ הָיוּ</p>
</blockquote>

<blockquote>
<p>רְמָחָיו הָרַבִּים שֶׁל-אוֹדִיסֵס הֶעָשׂוּי-לִבְלִי-חָת,</p>
</blockquote>

<blockquote>
<p>נְהָגָהּ עַד כִּסֵּא-תִפְאָרָה מַעֲשֵׂה אָמָּן וְנָאֶה,            130</p>
</blockquote>

<blockquote>
<p>פָּרַשׂ לָהּ אֵטוּן וַיָּשֶׂם מִתַּחַת רַגְלֶיהָ הַשְּׁרַפְרָף.</p>
</blockquote>

<blockquote>
<p>הֶעֱמִיד כִּסֵּא מְהֻדָּר לְעַצְמוֹ וְהַרְחֵק מִיֶּתֶר</p>
</blockquote>

<blockquote>
<p>כָּל-הַחֲתָנִים, לְמַעַן לֹא תָקוּץ נֶפֶשׁ זֶה אוֹרְחוֹ</p>
</blockquote>

<blockquote>
<p>בְּמִשְׁתֵּה הַחֲתָנִים הַיְהִירִים, הַכָּבֵד בְּשָׁאוֹן וַהֲמֻלָּה,</p>
</blockquote>

<blockquote>
<p>וְיוּכַל גַּם לִדְרשׁ וְלַחְקוֹר עַל-אֹדוֹת אָבִיהוּ הָרָחוֹק.        135</p>
</blockquote>

<blockquote>
<p>וְאַחַת הַשְּׁפָחוֹת הֵבִיאָה אֶת-כִּיּוֹר הַזָּהָב הַנָּאֶה</p>
</blockquote>

<blockquote>
<p>מָלֵא הַמַּיִם לְרָחְצָה, וַתִּצְקֵם בְּנַטְלַת-הַכָּסֶף.</p>
</blockquote>

<blockquote>
<p>נָטְלוּ יְדֵיהֶם, וְשֻׁלְחָן מְצֻחְצָח לְמִשְׁעִי הִקְרִיבָה.</p>
</blockquote>

<blockquote>
<p>נָשְׂאָה סוֹכֶנֶת הַבַּיִת הַכְּבוּדָה, הֵבִיאָה הַלֶּחֶם</p>
</blockquote>

<blockquote>
<p>וְרַבִּים תַּבְשִׁילִים הִגִּישָׁה בְּחֵפֶץ לֵב מִן-הַמּוּכָן.             140</p>
</blockquote>

<blockquote>
<p>הֵבִיא הַמֶּלְצַר הַבָּשָׂר מִמִּינִים שׁוֹנִים, הֱרִימוֹ</p>
</blockquote>

<blockquote>
<p>עַל-פְנָכוֹת שֶׁל-עֵץ וְלִפְנֵיהֶם שָׂם סִפְלֵי-הַזָּהָב.</p>
</blockquote>

<blockquote>
<p>הִרְבָּה הַכָּרוֹז הַמּוֹזֵג יַיִן לָגֶשֶׁת עָדֵיהֶם.</p>
</blockquote>

<blockquote>
<p>וְהִנֵּה נִכְנְסוּ הַחֲתָנִים הַיְהִירִים וְתָפְשׂוּ מְקוֹמָם.</p>
</blockquote>

<blockquote>
<p>יָשְׁבוּ בְסֵדֶר עַל-גַּבֵּי כֻרְסָאוֹת וְכִסְאוֹת הֲדוּרִים.         145</p>
</blockquote>

<blockquote>
<p>בָּאוּ כָּרוֹזוֹת וְיָצְקוּ עַל-יְדֵיהֶם הַמַּיִם הַצּוֹנְנִים,</p>
</blockquote>

<blockquote>
<p>וְשִׁפְחוֹת הַבַּיִת טָעֲנוּ וְשָׂמוּ הַלֶּחֶם בְּסַלְסִלּוֹת.</p>
</blockquote>

<br>

<blockquote>
<p> מִלְאוּ הַנְּעָרִים הַמְשָׁרְתִים אֶת-כַּדֵּי הַיַּיִן עַד שְׂפוֹתָם,<a href="#fn:3" id="fnref:3" title="see footnote" class="footnote"><sup>3</sup></a></p>
</blockquote>

<blockquote>
<p>וְהֵמָּה נָשְׂאוּ יְדֵיהֶם אֶל-הַמַּאֲכָלִים הַנְּתוּנִים.</p>
</blockquote>

<blockquote>
<p>אַךְ כְּשֶׁמִּלְאוּ הַחֲתָנִים אֶת-תַּאֲוַת הָאֹכֶל וְהַמִּשְׁתֶּה        150</p>
</blockquote>

<blockquote>
<p>נֵעוֹר בְּלִבָּם הַחֵפֶץ הָאַחֵר לְעַנֵּג אֶת-נַפְשָׁם</p>
</blockquote>

<blockquote>
<p>בְּשִׁירָה וּמְחֹלוֹת מַחֲנָיִם, שֶׁהֵמָּה תִפְאֶרֶת לַמִּשְׁתֶּה.</p>
</blockquote>

<blockquote>
<p>מָסַר הַכָּרוֹז הַכִּנּוֹר הַנָּאֶה לְיָדָיו שֶׁל-פֵמְיוֹס,</p>
</blockquote>

<blockquote>
<p>אֲשֶׁר הָיָה מְנַגֵּן לִפְנֵי הַחֲתָנִים בְּעַל-כָּרְחוֹ,</p>
</blockquote>

<blockquote>
<p>הִתְחִיל פּוֹרֵט עַל-נִימָיו וַיָּעַר מַנְגִּינָה נִפְלָאָה.             155</p>
</blockquote>

<blockquote>
<p>דִּבֶּר אֲזַי טֵלֶמָּכוֹס לְאַתֵּנָה כְּחֻלַּת-הָעָיִן,</p>
</blockquote>

<blockquote>
<p>כָּפַף עָלֶיהָ אֶת-רֹאשׁוֹ, לְמַעַן לֹא יִשְׁמְעוּ זָרִים:</p>
</blockquote>

<blockquote>
<p>&quot;אוֹרְחִי הֶחָבִיב, בִּי, אַל-נָא יִחַר בִּי אַפְּךָ בְּדַבְּרִי.</p>
</blockquote>

<blockquote>
<p>אֵלֶּה אֵין לָהֶם אֶלָּא קוֹל כִּנּוֹר וְשִׁיר וּמַנְגִּינוֹת.</p>
</blockquote>

<blockquote>
<p>נָקֵל לָהֶם, כִּי הֲלֹא חֵיל-זָרִים יְכַלּוּ וְאֵין-עֹנֶשׁ,             160</p>
</blockquote>

<blockquote>
<p>הוֹנוֹ שֶׁל-אִישׁ, אֲשֶׁר אוּלַי עַצְמוֹתָיו הַלְּבָנוֹת מַרְקִיבוֹת</p>
</blockquote>

<blockquote>
<p>בְּגֶשֶׁם עַל-פְּנֵי שְׂפַת-הַיָּם, אוֹ מִשְׁבְּרֵי-יַמִּים יְנִיעוּן.</p>
</blockquote>

<blockquote>
<p>וְאִלּוּ הֵם רָאוּ אוֹתוֹ בְּשׁוּבוֹ לְאִתָּקָה, הֵן הָיוּ</p>
</blockquote>

<blockquote>
<p>כֻּלָּם מִתְפַּלְלִים לִהְיוֹת קַלֵּי רַגְלַיִם בְּיוֹתֵר</p>
</blockquote>

<blockquote>
<p>מֵאֲשֶׁר לִהְיוֹת עֲשִׁירִים בַּזָּהָב הַטּוֹב וּבִשְׂמָלוֹת.         165</p>
</blockquote>

<blockquote>
<p>אוּלָם עַתָּה הוּא אָבַד בַּגְּזֵרָה הָרָעָה, וְנֶחָמָה</p>
</blockquote>

<blockquote>
<p>אֵין לָנוּ, אַף עַל-פִּי שֶׁיֵּשׁ בְּפִי אִישׁ דָּר בָּאָרֶץ</p>
</blockquote>

<blockquote>
<p>שְׁמוּעָה, לֵאמֹר: עוֹד יָשׁוּב; אַךְ יוֹם-שוּבוֹ אָבַד מִמֶּנּוּ!</p>
</blockquote>

<blockquote>
<p>אוּלָם הַגִּידָה לִּי עַתָּה וּנְכוֹנָה יֶהְגֶּה פִיךָ,</p>
</blockquote>

<blockquote>
<p>אֵי מִזֶּה אַתָּה, מִי עַמְּךָ? וְאֵי אֲבוֹתֶיךָ וְעִירְךָ?              170</p>
</blockquote>

<blockquote>
<p>גַּם מֵאַיִן תָּבֹאָה, הֲבָאֳנִיָּה? וְאֵיכָה</p>
</blockquote>

<blockquote>
<p>בָּהּ הוֹבִילוּךָ מַלָּחִים לְאֶרֶץ אִתָּקָה? וּמִי הֵם?</p>
</blockquote>

<blockquote>
<p>יַעַן אֵינִי מְדַמֶּה בְנַפְשִׁי, כִּי בְרֶגֶל פֹּה בָאתָ.</p>
</blockquote>

<blockquote>
<p>וְזֹאת תְסַפֵּר לִי גַּם כֵּן בֶּאֱמֶת וְאֵדַע אֶל-נָכוֹן,</p>
</blockquote>

<blockquote>
<p>אִם-לָרִאשׁוֹנָה תָבוֹאָה אוֹ אַתָּה מֵאַכְסְנָאֵי           175</p>
</blockquote>

<blockquote>
<p>אָבִי שֶׁלִּי, יַעַן רַבִּים הַנָּכְרִים, שֶׁהָיוּ מְבַקְּרִים</p>
</blockquote>

<blockquote>
<p>בַּיִת זֶה, כִּי גַם לוֹ הָיָה מַשָּׂא וּמַתָּן עִם-אָדָם&quot;.</p>
</blockquote>

<blockquote>
<p>נָשְׂאָה אִמְרָתָהּ הָאֵלָה אַתֵּנָה כְּחֻלַּת-הָעָיִן:</p>
</blockquote>

<blockquote>
<p>&quot;הַכֹּל אַגִּידָה לְךָ, אֱמֶת לַאֲמִתָּהּ אֲסַפְּרָה.</p>
</blockquote>

<blockquote>
<p>הִנְנִי מֶנְטֵס בֶּן-אַנְכִיאָלוֹס הַנָּבוֹן – לְהִתְפָּאֵר.<br />
 180
<br></p>
</blockquote>

<blockquote>
<p>מוֹשֵׁל אָנֹכִי בְּעַם הַטָּפִיִּים חוֹבְבֵי-הַמָּשׁוֹט.<a href="#fn:4" id="fnref:4" title="see footnote" class="footnote"><sup>4</sup></a></p>
</blockquote>

<blockquote>
<p>עַתָּה יָרַדְתִּי הֵנָּה בָאֳנִיָּתִי וְעִם-רֵעַי</p>
</blockquote>

<blockquote>
<p>בְּמַיִם עֲכוּרִים אֶל-גְּבוּלוֹת אֲנָשִׁים מְדַבְּרִים שְׂפַת-זָרִים</p>
</blockquote>

<br>

<blockquote>
<p>לִקְנוֹת נְחשֶׁת בְּטֶמֶּסֵּי וְאִתִּי הַבַּרְזֶל הַנּוֹצֵץ.<a href="#fn:5" id="fnref:5" title="see footnote" class="footnote"><sup>5</sup></a></p>
</blockquote>

<blockquote>
<p>אֶת-אֳנִיָּתִי הֶעֱמַדְתִּי הַרְחֵק מֵעִירְכֶם בַּשָּׂדֶה,          185</p>
</blockquote>

<blockquote>
<p>בְּנָמֵל שֶׁל-רֵיתְרוֹן, בְּמוֹרַד הַר נֵיוֹן הַנֶּחְפֶּה-יְעָרוֹת.</p>
</blockquote>

<blockquote>
<p>גַּם אֲבוֹתֵינוּ מֵעוֹלָם נָהֲגוּ מִנְהַג אֵרוּחַ</p>
</blockquote>

<blockquote>
<p>זֶה בָּזֶה, בּוֹ אֶתְפָּאֵר; אַךְ שְׁאַל אֶת-הַזָּקֵן וְיַגֵּדְךָ,</p>
</blockquote>

<blockquote>
<p>שְׁאַל אֶת-לָאֶרְטֵס הַגִּבּוֹר, שֶׁאוֹמְרִים כִּי כְבָר פָּסַק לָבֹא</p>
</blockquote>

<blockquote>
<p>עִירָה אִתָּקָה, כִּי הַרְחֵק בַּשָּׂדֶה יָגוּר וְיִסְבֹּל           190</p>
</blockquote>

<blockquote>
<p>צַעַר, שָׁם אָמָה זְקֵנָה דּוֹאֶגֶת לוֹ לִמְזוֹנוֹתָיו,</p>
</blockquote>

<blockquote>
<p>כַּאֲשֶׁר תִּתְקֹף אֲבָרָיו עֲיֵפוּת נוֹרָאָה מִלֶּכְתּוֹ</p>
</blockquote>

<blockquote>
<p>הֵנָּה וָהֵנָּה בְּכַרְמוֹ בְּקֶרֶן בֶּן-שָׁמֶן כְּבַד-גָּפֶן.</p>
</blockquote>

<blockquote>
<p>עַתָּה בָאתִי בְּשָׁמְעִי לִי אָמְרוּ, כְּבָר אָבִיךָ בְּבֵיתוֹ;</p>
</blockquote>

<blockquote>
<p>אוּלָם, כַּנִּרְאֶה, עֲדֶן עֲצָרוּהוּ הָאֵלִים בְּדַרְכּוֹ;           195</p>
</blockquote>

<blockquote>
<p>כִּי אוֹדִיסֵס לֹא מֵת עֲדַיִן עַל-פְּנֵי הָאֲדָמָה,</p>
</blockquote>

<blockquote>
<p>נֶעְצָר עוֹדֶנּוּ וָחַי בְּפִנָּה בְּרַחֲבֵי-יַמִּים,</p>
</blockquote>

<blockquote>
<p>שׁוֹהֶה עַל-אִי מֻקָּף מַיִם וּבְיַד הָאֲנָשִׁים הַקָּשִׁים,</p>
</blockquote>

<blockquote>
<p>רָעֵי הַלֵּב שֶׁתְּפָשׂוּהוּ וְעוֹצְרִים בּוֹ שָׁם בְּעַל-כָּרְחוֹ.</p>
</blockquote>

<blockquote>
<p>אוּלָם מֵרֹאשׁ לְךָ אַגִּיד אָנֹכִי, וְכֵן שָׂמוּ בְלִבִּי           200</p>
</blockquote>

<blockquote>
<p>בְּנֵי-הָאַלְמָוֶת, וְאַאֲמִין כִּי יָקוּם הַדָּבָר וְכֵן יֶהִי,</p>
</blockquote>

<blockquote>
<p>אַף כִּי נָבִיא אֵינֶנִּי וּלְנַחֵשׁ בְּצִפֳּרִים לֹא אֵדַע:</p>
</blockquote>

<blockquote>
<p>הַרְחֵק מֵאֶרֶץ מוֹלַדְתּוֹ אֲשֶׁר אֲהֵבָהּ לֹא יוֹסִיף</p>
</blockquote>

<blockquote>
<p>לִשְׁהוֹת כִּשְׁהוֹתוֹ עַד עַתָּה, וְאִם-רֻתַּק בְּכֶבֶל הַבַּרְזֶל.</p>
</blockquote>

<blockquote>
<p>יִמְצָא לוֹ דֶרֶךְ בָּהּ יָשׁוּב, כִּי עַל-כֵּן רַב-מְזִמּוֹת הִנֵּהוּ.       205</p>
</blockquote>

<blockquote>
<p>אוּלָם הַגִּידָה לִי זֹאת, וּנְכוֹנָה יֶהְגֶּה חִכֶּךָ,</p>
</blockquote>

<blockquote>
<p>הֲבֶאֱמֶת אַתָּה אָתָּה בְּנוֹ שֶׁל-אוֹדִיסֵס הִנֶּךָ?</p>
</blockquote>

<blockquote>
<p>אָמְנָם זֶה רֹאשְׁךָ כְּרֹאשׁוֹ, וְעֵינֶיךָ כְּעֵינָיו הַנָּאוֹת,</p>
</blockquote>

<blockquote>
<p>דּוֹמוֹת לוֹ; לְפָנִים הָיִינוּ נִפְגָּשִׁים לְעִתִּים קְרוֹבוֹת,</p>
</blockquote>

<blockquote>
<p>טֶרֶם עָלָה עַל-טְרוֹיָה, כִּי שָׁמָּה הָלְכוּ הַטּוֹבִים          210</p>
</blockquote>

<blockquote>
<p>בֵּין הָאַרְגֵּאִים הָרַבִּים בִּסְפִינוֹת רַחֲבוֹת-יָדַיִם;</p>
</blockquote>

<blockquote>
<p>אוּלָם מֵאָז לֹא רְאִיתִיו, גַּם הוּא לִרְאוֹתֵנִי לֹא הוֹסִיף&quot;.</p>
</blockquote>

<blockquote>
<p>אַךְ טֵלֶמָּכוֹס הַנָּבוֹן כֹּה אָז עָנָהוּ וַיֹּאמֶר:</p>
</blockquote>

<blockquote>
<p>&quot;אָכֵן, הַנָּכְרִי, אָנֹכִי אַגִּידָה רַק אֱמֶת וּנְכוֹנָה.</p>
</blockquote>

<blockquote>
<p>אִמִּי הִיא זֹאת לִי הִגִּידָה, אָנֹכִי אֵינֶנִּי יוֹדֵעַ,           215</p>
</blockquote>

<blockquote>
<p>יַעַן אֵין אָדָם בָּעוֹלָם אֲשֶׁר יֵדַע מִי אָבִיו.</p>
</blockquote>

<blockquote>
<p>אוּלָם מַה-טּוֹב לוּ הָיִיתִי בֶן-אִישׁ מְאֻשָּׁר בָּאָרֶץ,</p>
</blockquote>

<blockquote>
<p>יְהִי מִי שֶׁיִּהְיֶה, אַךְ יוֹשֵׁב עַל-נַחֲלָתוֹ עַד זִקְנָה וְשֵׂיבָה.</p>
</blockquote>

<blockquote>
<p>אַךְ אִם-שָׁאַלְתָּ לָזֹאת – בְּנוֹ שֶׁל-הַגֶּבֶר הָאֻמְלָל</p>
</blockquote>

<blockquote>
<p>בֵּין בְּנֵי אֱנוֹשׁ בְּנֵי-תְמוּתָה הִנֵּנִי, כְּדִבְרַת בְּנֵי-אָדָם&quot;.       220</p>
</blockquote>

<blockquote>
<p>נָשְׂאָה אִמְרָתָהּ אַתֵּנָה בְּהִירַת-הָעַיִן וַתַּעַן:</p>
</blockquote>

<blockquote>
<p>&quot;אָכֵן לֹא אָמְרוּ הָאֵלִים וְגָלָה כָבוֹד מִבֵּיתְךָ</p>
</blockquote>

<blockquote>
<p>בְּיָמִים יָבֹאוּ, כִּי נָתְנוּ בֵּן שֶׁכָּזֶה לְפֵּנֶלּוֹפָּה!</p>
</blockquote>

<blockquote>
<p>אוּלָם הַגִּידָה לִּי עַתָּה, וּנְכוֹנָה יֶהְגֶּה חִכֶּךָ:</p>
</blockquote>

<blockquote>
<p>מַה-הוּא הַמִּשְׁתֶּה וּמַה-כָּל-הֶהָמוֹן? וּמַה לָּךְ לָאֵלֶּה?        225</p>
</blockquote>

<blockquote>
<p>מִשְׁתֶּה הוּא אוֹ חֲתֻנָּה? כִּי אָכֵן לֹא זֶבַח-הָרֵעִים.</p>
</blockquote>

<blockquote>
<p>אֶפֶס לִי נִדְמֶה, כִּי מַרְבִּים אוֹרְחֶיךָ לִנְהֹג בִּיהִירוּת</p>
</blockquote>

<blockquote>
<p>וְחֻצְפָּה בְעָרְכָם הַמִּשְׁתֶּה בַּבַּיִת; יִתְעַבֵּר אִישׁ מַשְׂכִּיל</p>
</blockquote>

<blockquote>
<p>לִהְיוֹת שׁוֹהֶה בִקְהָלָם, בִּרְאוֹתוֹ אֶת-דַּרְכָּם הַנְּלוֹזָה&quot;.</p>
</blockquote>

<blockquote>
<p>אַךְ טֵלֶמָּכוֹס הַנָּבוֹן נָשָׂא אִמְרָתוֹ וַיַּעַן:          230</p>
</blockquote>

<blockquote>
<p>&quot;הוֹי אַכְסְנַאי, אִם-אָמְנָם לָאֵלֶּה תִּשְׁאַל לָדַעַת,</p>
</blockquote>

<blockquote>
<p>אָכֵן הָיָה לְפָנִים הַבַּיִת מְלֵא-טוּב וּמְאֹד נִכְבָּד</p>
</blockquote>

<blockquote>
<p>עַל-פְּנֵי הָעָם, בְּעוֹד הָיָה הַגֶּבֶר הַלָּזֶה בְּבֵיתוֹ.</p>
</blockquote>

<blockquote>
<p>עַתָּה – אַחֶרֶת יָעֲצוּ הָאֵלִים, כִּי חָרְשׁוּ הָרָעָה,</p>
</blockquote>

<blockquote>
<p>עָלָיו הֶאֱפִילוּ בְּעֶבְרָתָם, הִסְתִּירוּ אֶת-דַּרְכּוֹ מֵעֵינֵי         235</p>
</blockquote>

<blockquote>
<p>כָּל-בְּנֵי-אָדָם. וְאִלּוּ מֵת הוּא מִעַטְתִּי לְהִתְאַבֵּל,</p>
</blockquote>

<blockquote>
<p>אִלּוּ מֵת בֵּין מֵרֵעָיו-אוֹהֲבָיו עַל-אַדְמַת הַטְּרוֹיִים</p>
</blockquote>

<blockquote>
<p>הָיוּ אָז שׁוֹפְכִים לוֹ תֵל כָּל-צְבָא-הָאֲכַיִּים עַל-קִבְרוֹ,</p>
</blockquote>

<blockquote>
<p>אוֹ בִזְרוֹעוֹת יְדִידָיו-אוֹהֲבָיו עִם-תֹּם הַמִּלְחָמָה,</p>
</blockquote>

<blockquote>
<p>וְהָיָה מַנְחִיל לִבְנוֹ הַתְּהִלָּה הַגְּדוֹלָה לְעוֹלָמִים.          240</p>
</blockquote>

<br>  

<blockquote>
<p>עַתָּה חָטוֹף חֲטָפוּהוּ הַהַרְפִּיּוֹת, נֶעְלַם וְאֵינֶנּוּ,<a href="#fn:6" id="fnref:6" title="see footnote" class="footnote"><sup>6</sup></a></p>
</blockquote>

<blockquote>
<p>נִסְתָּר מֵעַיִן וְאֵין קָשֶׁב, וַיַּנְחִילֵנִי יְלָלוֹת</p>
</blockquote>

<blockquote>
<p>וְשֶׁבֶר-לֵב; אַךְ אֲנִי לֹא אוֹתוֹ אֲבַכֶּה, אֵילִילָה</p>
</blockquote>

<blockquote>
<p>עָלָיו לְבַדּוֹ; כִּי מִנּוּ לִי אֵלִים עוֹד הֹוָה עַל-הֹוָה.</p>
</blockquote>

<blockquote>
<p>הִנֵּה כָל-הָאַדִּירִים וְהַטּוֹבִים הַשּׂוֹרְרִים בָּאִיִּים,            245</p>
</blockquote>

<blockquote>
<p>אֲשֶׁר בְּדוּלִכְיוֹן וּבְסָמוֹס וְזַקִּינְתּוֹס הַנֶּחְפֶּה-יְעָרוֹת,</p>
</blockquote>

<blockquote>
<p>אַף כָּל-נְשִׂיאֵי-הָעָם שֶׁבְּאִתָּקָה הַמְּלֵאֲתִי-כֵפִים,</p>
</blockquote>

<blockquote>
<p>כֹּפִים אֶת-אִמִּי לְהִנָּשֵׂא לְאִישׁ וּמְכַלִּים אֶת-טוּבִי.</p>
</blockquote>

<blockquote>
<p>אַךְ בַּנִּשּׂוּאִים הַשּׂנוּאִים הִיא אֵינָהּ רוֹצָה וְאֵינָהּ</p>
</blockquote>

<blockquote>
<p>יְכוֹלָה לְהִמָּנַע מֵהֶם, וְהֵמָּה מְכַלִּים בְּבַלְּעָם           250</p>
</blockquote>

<blockquote>
<p>חֵילִי שֶׁלִּי, וּבִמְהֵרָה גַּם אוֹתִי יְשַׁסְּעוּ שַׁסֵּעַ&quot;.</p>
</blockquote>

<blockquote>
<p>בְּשֶׁצֶף קֶצֶף עָנַתּוּ פַּלַּס-אַתֵּנָה וַתֹּאמֶר:</p>
</blockquote>

<blockquote>
<p>&quot;אוֹי עַד כַּמָּה נָחוּץ לְךָ אוֹדִיסֵס אָבִיךָ הָרָחוֹק</p>
</blockquote>

<blockquote>
<p>לִהְיוֹת יָדוֹ הַחֲזָקָה בְּכָל-הַחֲתָנִים הַחֲצוּפִים.</p>
</blockquote>

<blockquote>
<p>אִלּוּ שָׁב עַתָּה בָיְתָה וְעָמַד בְּפֶתַח הַהֵיכָל            255</p>
</blockquote>

<blockquote>
<p>עוֹטֶה קוֹבָעוֹ, וּבְיָדוֹ מָגִנּוֹ וּשְׁתַּיִם חֲנִיתוֹת,</p>
</blockquote>

<blockquote>
<p>כַּאֲשֶׁר רְאִיתִיו אֲנִי בְּפַעַם רִאשׁוֹנָה בְּחַיַּי,</p>
</blockquote>

<blockquote>
<p>וְהָיָה מְשַׂמֵּחַ אֶת-לִבּוֹ בַּיַּיִן הַטּוֹב בְּבֵיתֵנוּ,</p>
</blockquote>

<blockquote>
<p>בְּשׁוּבוֹ מִדַּרְכּוֹ אֶפִירָה אֶל-אִילוֹס בֶּן-מֶרְמֶר הַמֶּלֶךְ,</p>
</blockquote>

<blockquote>
<p>כִּי בִסְפִינָתוֹ הַקַּלָּה עַד שָׁם אוֹדִיסֵס הִגִּיעַ,           260</p>
</blockquote>

<blockquote>
<p>בְּדָרְשׁוֹ לְסַם מֵמִית-אָדָם לְמַעַן יִמְשַׁח בָּרַעַל</p>
</blockquote>

<blockquote>
<p>חִצָּיו נֶעֶטְרֵי-הַנְּחשֶׁת; וְאוּלָם הַלָּז מְנָעוֹ מֶנּוּ,</p>
</blockquote>

<blockquote>
<p>יַעַן כִּי יָרֵא חֲמַת הָאֵלִים הַהֹוִים-לָנֶצַח.</p>
</blockquote>

<blockquote>
<p>אוּלָם אָבִי לוֹ נָתָן, כִּי דָבַק בּוֹ לְאַהֲבָה אוֹתוֹ.</p>
</blockquote>

<blockquote>
<p>וְלוּ הוֹפִיעַ אוֹדִיסֵס, כִּהְיוֹתוֹ אָז, לִפְנֵי הַחֲתָנִים,            265</p>
</blockquote>

<blockquote>
<p>וְקָצְרוּ יְמֵיהֶם מְאֹד, וּמָרָה לָהֶם הַחֲתֻנָּה.</p>
</blockquote>

<blockquote>
<p>אֶפֶס זֹאת נִפְלֵאת מֶנִּי וּבְחֵיק הָאֵלִים הֵן תָּלִין,</p>
</blockquote>

<blockquote>
<p>גְּזֵרָה אִם-נִגְזְרָה כִּי יָשׁוּב לְבֵיתוֹ וְיִקֹּם מִכֻּלָּם</p>
</blockquote>

<blockquote>
<p>פֹּה בְהֵיכָלוֹ, אוֹ לֹא: אַךְ הָבָה נִוָּעֶץ-פֹּה עָתָּה,</p>
</blockquote>

<blockquote>
<p>אֵיזֶה הַדֶּרֶךְ תְּגָרֵשׁ אֶת-קְהַל הַחֲתָנִים מִבֵּיתְךָ.            270</p>
</blockquote>

<blockquote>
<p>הַט אֶת-אָזְנְךָ וּשְׁמַע לִדְבָרַי אֶת-כָּל-אֲשֶׁר אֹמַר.</p>
</blockquote>

<blockquote>
<p>מָחָר הַזְעֵק לַאֲסֵפָה אֶת-כֹּל גִּבּוֹרֵי אֲכַיָּה,</p>
</blockquote>

<blockquote>
<p>פַּרְסֵם בַּקָּהָל הַכֹּל וְהָעֵד עֵדוּתְךָ הָאֵלִים,</p>
</blockquote>

<blockquote>
<p>צַו הַחֲתָנִים וְיָפוּצוּ אִישׁ אִישׁ לְבֵיתוֹ, לְאָהֳלוֹ;</p>
</blockquote>

<blockquote>
<p>וְאִמְּךָ, אִם-אַךְ יֵשׁ אֶת-נַפְשָׁהּ לְהִנָּשֵׂא שֵׁנִית, כִּי תְמַהֵר         275</p>
</blockquote>

<blockquote>
<p>תָּשׁוּב לָהּ בֵּית אָבִיהָ, הָאִישׁ רַב-הַיְכֹלֶת הוֹלִידָהּ,</p>
</blockquote>

<br>  

<blockquote>
<p>הֵמָּה יָכִינוּ לָהּ שָׁם מִשְׁתֵּה-נִשּׂוּאִים, וְנֵדֶה<a href="#fn:7" id="fnref:7" title="see footnote" class="footnote"><sup>7</sup></a></p>
</blockquote>

<blockquote>
<p>יַרְבּוּ לָהּ וְיוֹסִיפוּ, כָּרָאוּי לַבַּת הָאֲהוּבָה.</p>
</blockquote>

<blockquote>
<p>וְעוֹד זֹאת אִיעָצְךָ לְטוֹבָה, אִם-יֶשְׁךָ שׁוֹמֵעַ לַעֲצָתִי:</p>
</blockquote>

<blockquote>
<p>הָכֵן אֳנִיָּה בַת-עֶשְׂרִים מְשׁוֹטִים, הַטּוֹבָה בַּסְּפִינוֹת;        280</p>
</blockquote>

<blockquote>
<p>רֵד בָּהּ לִדְרשׁ לְאָבִיךָ הָרָחוֹק מִמֶּךָּ, לָדַעַת</p>
</blockquote>

<br>  

<blockquote>
<p>מַה-זֶּה יֹאמְרוּ בְנֵי אָדָם, אוֹ תִשְׁמַע נְבוּאָתָהּ שֶׁל-אוֹסָה,<a href="#fn:8" id="fnref:8" title="see footnote" class="footnote"><sup>8</sup></a></p>
</blockquote>

<blockquote>
<p>נִבְּאָה עָלָיו דְּבַר זֵאוּס, כִּי הִיא תָפִיץ דְּבָרָיו בָּרַבִּים.</p>
</blockquote>

<blockquote>
<p>תְּחִלָּה סוּרָה לְפִּילוֹס לִשְׁאֹל אֶת-נֶסְטוֹר הַנַּעֲלֶה,</p>
</blockquote>

<blockquote>
<p>אַחַר תֵּרֵד לִסְפַּרְטָה אֶל-מֶנֶּלָּאוֹס הַצְּהַבְהָב,              285</p>
</blockquote>

<blockquote>
<p>וְהוּא שָׁב הָאַחֲרוֹן מִכָּל-הָאֲכַיִּים בְּשִׁרְיוֹנוֹת-הַנְּחשֶׁת.</p>
</blockquote>

<blockquote>
<p>וְהָיָה אִם-תִּשְׁמַע כִּי חַי עוֹד אָבִיךָ וְיָשׁוּב לְבֵיתוֹ,</p>
</blockquote>

<blockquote>
<p>חַכֵּה תְחַכֶּה לוֹ שָׁנָה וְנָשָׂאתָ הַלַּחַץ, וְאִם-מַר הוּא.</p>
</blockquote>

<blockquote>
<p>אוּלָם אָבִיךָ אִם-מֵת, כִּי תִשְׁמַע – אֵינֶנּוּ בַחַיִּים,</p>
</blockquote>

<blockquote>
<p>מַהֵר וְשׁוּבָה אֶל-אֶרֶץ מוֹלַדְתְּךָ אֲשֶׁר אָהָבְתָּ,              290</p>
</blockquote>

<blockquote>
<p>שְׁפָךְ-לוֹ הַתֵּל וְעָרַכְתָּ מִשְׁתֵּה-הַבְרָאָה מְפֹאָר,</p>
</blockquote>

<blockquote>
<p>גָּדוֹל מְאֹד, כָּרָאוּי, וְאֶת-אִמְּךָ תַּשִּׂיא לְגָבֶר.</p>
</blockquote>

<blockquote>
<p>וְהָיָה כִי תַעֲשֶׂה אֵלֶּה וְכִלִּיתָ אֶת-כָּל-מַעֲשֶׂיךָ,</p>
</blockquote>

<blockquote>
<p>דַּרְכְּךָ תְּחַשֵּׁב, תִּוָּעֵץ בְּלִבְּךָ וּבְכִלְיוֹתֶיךָ,</p>
</blockquote>

<blockquote>
<p>אֵיזֶה הַדֶּרֶךְ אֶת-קְהַל הַחֲתָנִים בְּבֵיתְךָ תַּכְרִיעַ,            295</p>
</blockquote>

<blockquote>
<p>אִם-תַּשְׁמִידֵם בְּעָרְמָה וְאוּלַי בְּגָלוּי; וְלֹא יָאֶה</p>
</blockquote>

<blockquote>
<p>לִנְהֹג לְךָ מִנְהַג-יַלְדוּת, וְאַתָּה כְבָר אֵינְךָ יָלֶד.</p>
</blockquote>

<br>  

<blockquote>
<p>וְאַתָּה הַאִם לֹא שָׁמַעְתָּ הַתְּהִלָּה שֶׁנָּחַל אוֹרֶסְטֵס<a href="#fn:9" id="fnref:9" title="see footnote" class="footnote"><sup>9</sup></a></p>
</blockquote>

<blockquote>
<p>הָאֱלֹהִי בִּבְנֵי-אָדָם, כִּי הֵמִית אֶת-הוֹרֵג אָבִיהוּ,</p>
</blockquote>

<blockquote>
<p>הִכָּה לְאֵיגִיסְתּוֹס הַנּוֹכֵל הַמַּכֶּה אֶת-אָבִיו הַמְהֻלָּל.        300</p>
</blockquote>

<blockquote>
<p>עֵינַי הָרֹאוֹת, כִּי אַתָּה יָפִיתָ מְאֹד גַּם גָּדָלְתָּ.</p>
</blockquote>

<blockquote>
<p>רַק חֲזַק וֶאֱמָץ, וִיסַפֵּר תְּהִלָּתְךָ דּוֹר אַחֲרוֹן.</p>
</blockquote>

<blockquote>
<p>אוּלָם אָנֹכִי אָשׁוּבָה אֶל-אֳנִיָּתִי הַמְּהִירָה,</p>
</blockquote>

<blockquote>
<p>אֶל-כָּל-עֲמִיתַי הַמְחַכִּים לְבוֹאִי וְרוּחָם כְּבָר קָצְרָה</p>
</blockquote>

<blockquote>
<p>אַתָּה דְאַג לְנַפְשֶׁךָ, שִׂים לִבְּךָ לִדְבָרַי אָמָרְתִּי&quot;.             305</p>
</blockquote>

<blockquote>
<p>עָנָה לָהּ טֵלֶמָּכוֹס הָעֶלֶם הַנָּבוֹן וַיֹּאמֶר:</p>
</blockquote>

<blockquote>
<p>&quot;אוֹרְחִי, אָכֵן דְּבָרֶיךָ לְטוֹב לִי אָמַרְתָּ, וּכְדַבֵּר</p>
</blockquote>

<blockquote>
<p>אָב לִבְנוֹ שֶׁלּוֹ, וּלְעוֹלָם אוֹתָם לֹא אֶשְׁכָּח;</p>
</blockquote>

<blockquote>
<p>אוּלָם כַּתֵּר-נָא זְעֵיר, וְאִם-אַתָּה נֶחְפָּז לַדָּרֶךְ.</p>
</blockquote>

<blockquote>
<p>תִּרְחַץ אֶת-בְּשָׂרְךָ בַּמַּיִם, לְבָבְךָ הֶחָבִיב יִתְעַנֵּג             310</p>
</blockquote>

<blockquote>
<p>וְנַפְשְׁךָ תָּגִיל לָאֶשְׁכָּר לְךָ אֶתֵּן בְּלֶכְתְּךָ לַסְּפִינָה,</p>
</blockquote>

<blockquote>
<p>יָקָר וְנָאֶה מְאֹד לִהְיוֹת לְךָ לְמַזְכֶּרֶת</p>
</blockquote>

<blockquote>
<p>יְדִידוּת שֶׁלִּי וּכְדֶרֶךְ הָאַכְסְנַאי בִּידִידוֹ&quot;.</p>
</blockquote>

<blockquote>
<p>נָשְׂאָה אִמְרָתָהּ אַתֵּנָה בְּהִירַת-הָעַיִן וַתַּעַן:</p>
</blockquote>

<blockquote>
<p>&quot;אַל-תַּעַצְרֵנִי הַפַּעַם, כִּי נֶחְפָּז אָנֹכִי לְדַרְכִּי.           315</p>
</blockquote>

<blockquote>
<p>וְאוֹתָהּ מַתָּנָה אָמַרְתָּ, נְשָׂאֲךָ לִבְּךָ לָתֵת לִי,</p>
</blockquote>

<blockquote>
<p>תִּתֵּן לִי בְּשׁוּבִי אֲלֵיכֶם וְאֶשָּׂא בְּלֶכְתִּי הַבָּיְתָה,</p>
</blockquote>

<blockquote>
<p>אֶשְׁכַּר-תִּפְאָרָה לִי תָבֹר, וְאָשִׁיב לְךָ כְּמוֹתוֹ שִׁלּוּמִים&quot;.</p>
</blockquote>

<blockquote>
<p>כָּכָה הִגִּידָה אַתֵּנָה בְּהִירַת-הָעַיִן וַתָּעַל.</p>
</blockquote>

<blockquote>
<p>טָסָה כַּצִּפּוֹר, נֶעְלָמָה, וַתִּטַּע בְּלִבּוֹ הַגְּבוּרָה              320</p>
</blockquote>

<blockquote>
<p>וְאֹמֶץ-אַדִּירִים, הֵעִירָה בְנַפְשׁוֹ אֶת-זֵכֶר אָבִיהוּ</p>
</blockquote>

<blockquote>
<p>בְּיֶתֶר שְׂאֵת מִשֶּׁהָיָה, וּבְלִבּוֹ הִכִּיר וְהִרְגִּישׁ,</p>
</blockquote>

<blockquote>
<p>נַפְשׁוֹ נִשְׂעָרָה מְאֹד, כִּי חָשׁ כִּי זֶה אַחַד-הָאֵלִים.</p>
</blockquote>

<blockquote>
<p>קָרַב עֲדֵי הַחֲתָנִים הַגֶּבֶר הַדּוֹמֶה-לָאֵלִים.</p>
</blockquote>

<blockquote>
<p>הָיָה הַמְשׁוֹרֵר הַמְהֻלָּל מְשׁוֹרֵר לִפְנֵיהֶם, וְהֵמָּה         325</p>
</blockquote>

<blockquote>
<p>יוֹשְׁבִים מַחֲשִׁים, מַאֲזִינִים, כִּי שָׁר שִׁיבַת בְּנֵי-הָאֲכַיִּים,</p>
</blockquote>

<blockquote>
<p>שִׁיבַת-הַיְגוֹנִים מִטְּרוֹיָה, שֶׁעוֹלְלָה פַּלַּס-אַתֵּנָה.</p>
</blockquote>

<blockquote>
<p>שָׁמְעָה הַבַּת שֶׁל-אִיקַרְיוֹס פֵּנֶלּוֹפֵּיָה הַנְּבוֹנָה</p>
</blockquote>

<blockquote>
<p>אֶת-הַמַּנְגִּינָה הַנָּאָה, וְהִיא בָעֲלִיָּה מִמַּעַל,</p>
</blockquote>

<blockquote>
<p>יָרְדָה בַמַּעֲלוֹת הַגְּבֹהוֹת אֲשֶׁר לַבַּיִת הַנִּשָּׂא,           330</p>
</blockquote>

<blockquote>
<p>בְּגַפָּהּ לֹא יָרְדָה, כִּי שְׁתַּיִם מֵאַמְהוֹתֶיהָ לִוּוּהָ.</p>
</blockquote>

<blockquote>
<p>אַךְ כְּשֶׁהִגִּיעָה הַנָּאָה-בַנָּשִׁים עַד קְהַל הַחֲתָנִים,</p>
</blockquote>

<blockquote>
<p>עָמְדָה אֵצֶל מְזוּזַת-הָאוּלָם הַבָּנוּי לְתִפְאָרָה,</p>
</blockquote>

<blockquote>
<p>הָיָה צְעִיפָהּ הַמַּבְרִיק יוֹרֵד עַל-שְׁתֵּי לְחָיֶיהָ,</p>
</blockquote>

<blockquote>
<p>שְׁתֵּי אַמְהוֹתֶיהָ הַצְּנוּעוֹת עוֹמְדוֹת מִימִינָהּ וּשְׂמֹאלָהּ.       335</p>
</blockquote>

<blockquote>
<p>שָׁפְכָה דְמָעוֹת, וַתַּעַן לַמְשׁוֹרֵר הָאִישׁ הָאֱלֹהִי:</p>
</blockquote>

<br>  

<blockquote>
<p>&quot;פֵמְיוֹס, הֵן כַּמָּה מַנְגִּינוֹת מַרְנִינוֹת לֶב-אָדָם יָדָעְתָּ,</p>
</blockquote>

<blockquote>
<p>מַעַלְלֵי אֵלִים וְאָדָם, אֲשֶׁר מְשׁוֹרְרִים יְרוֹמֵמוּ,</p>
</blockquote>

<blockquote>
<p>שִׁירָה נָא אַחַת מֵהֶן, וּמַחֲשִׁים לְךָ יַאֲזִינוּ,</p>
</blockquote>

<blockquote>
<p>בְּשִׁבְתָּם עַל-כּוֹס מְלֵאָה יָיִן; חֲדַל לְךָ מִשִּׁירַת-יְגוֹנִים       340</p>
</blockquote>

<blockquote>
<p>נוּגָה זוֹ, וְלִבִּי הֶחָבִיב מִצְטַעֵר תָּמִיד בְּחֻבִּי</p>
</blockquote>

<blockquote>
<p>בְּשָׁמְעִי אוֹתָהּ, וּבְיַעַן אֵין גָּדוֹל מִשִּׁבְרִי הָשְׁבַּרְתִּי.</p>
</blockquote>

<blockquote>
<p>אֶזְכְּרָה תָמִיד, אֶתְגַּעְגַּע עַל-אוֹתוֹ רֹאשׁ נַעֲלֶה וָגָבֶר,</p>
</blockquote>

<blockquote>
<p>אֲשֶׁר מָלְאָה תְּהִלָּתוֹ הֶלַּס הָרְחָבָה וְאַרְגּוֹס&quot;.</p>
</blockquote>

<blockquote>
<p>עָנָה לָהּ טֵלֶמָּכוֹס הָעֶלֶם הַנָּבוֹן וַיֹּאמֶר:          345</p>
</blockquote>

<blockquote>
<p>&quot;אִמִּי, שַׁלָּמָה תְצַוִּי לַמְשׁוֹרֵר הַנֶּחְמָד כִּי יֶחְדַּל</p>
</blockquote>

<blockquote>
<p>לַרְנִין לִבֵּנוּ כְּמִצְוַת נַפְשׁוֹ הוּא; הֲכִי יֶאְשַׁם</p>
</blockquote>

<blockquote>
<p>שׁוֹרֵר-הַשִּׁירִים, כִּי זֵאוּס הוּא אֲשֶׁר אָשֵׁם, כִּי שָׂם בְּפִי</p>
</blockquote>

<blockquote>
<p>אַנְשֵׁי-הַמַּעַשׂ אֶת-אֲשֶׁר יָשִׂים בְּפִיהֶם – כִּרְצוֹנוֹ.</p>
</blockquote>

<blockquote>
<p>אַל-נָא תַפְרִיעִי אֶת-שִׁיר תְּשׁוּבַת הַדַּנָּאִים הַנּוּגָה,        350</p>
</blockquote>

<blockquote>
<p>יַעַן כִּי אוֹתָהּ הַשִּׁירָה חֲבִיבָה מְאֹד עַל-בְּנֵי-אָדָם.</p>
</blockquote>

<blockquote>
<p>וְהָיָה מִדֵּי יִשְׁמָעוּהָ וְהָיְתָה לָהֶם כַּחֲדָשָׁה.</p>
</blockquote>

<blockquote>
<p>לָכֶן יֶחְזַק לִבֵּךְ וְנַפְשֵׁךְ לִשְׁמֹעַ הַשִּׁירָה;</p>
</blockquote>

<blockquote>
<p>כִּי אוֹדִיסֵס לֹא הָיָה הָאֶחָד, שֶׁאָבַד יוֹם-שׁוּבוֹ</p>
</blockquote>

<blockquote>
<p>בְּאֶרֶץ טְרוֹיָה, כִּי רַבִּים וּשְׁלֵמִים הָאִישִׁים שֶׁנִּסְפּוּ.        355</p>
</blockquote>

<blockquote>
<p>אוּלָם אַתְּ פְּנִי לָךְ אֶל-חֶדְרֵךְ וְדַאֲגִי שָׁם לְמַעֲשַׂיִךְ –</p>
</blockquote>

<br>  

<blockquote>
<p>נוּל הָאֲרִיגָה וְהַפָּלֶךְ; וּתְצַוִּי לַשְּׁפָחוֹת בַּבַּיִת<a href="#fn:10" id="fnref:10" title="see footnote" class="footnote"><sup>10</sup></a></p>
</blockquote>

<blockquote>
<p>לִהְיוֹת שׁוֹקְדוֹת עַל-מְלַאכְתָּן; וּלְדַבֵּר נָאֶה לַגְּבָרִים,</p>
</blockquote>

<blockquote>
<p>לְכֻלָּם, וּבְיוֹתֵר אַךְ לִי, כִּי אָנֹכִי הַשּׂוֹרֵר בַּבָּיִת&quot;.</p>
</blockquote>

<blockquote>
<p>תָּמְהָה הִשְׁתָּאֲתָה אִמּוֹ לִשְׁמֹעַ, וַתָּשָׁב אֶל-חֶדְרָהּ,         360</p>
</blockquote>

<blockquote>
<p>יַעַן אִמְרָתוֹ הַנְּבוֹנָה שֶׁל-בְּנָהּ עַד נַפְשָׁהּ חָדָרָה.</p>
</blockquote>

<blockquote>
<p>אַךְ כַּעֲלוֹתָהּ אֶל-חֶדְרָהּ עִם-כָּל-אַמְהוֹתֶיהָ הִתְחִילָה</p>
</blockquote>

<blockquote>
<p>בּוֹכָה לְאִישָׁהּ אוֹדִיסֵס וַתָּמֶר, עַד הֶאֱפִילָה</p>
</blockquote>

<blockquote>
<p>פַּלַּס-אַתֵּנָה בְּשֵׁנָה מְתוּקָה עֲלֵי עַפְעַפֶּיהָ.</p>
</blockquote>

<blockquote>
<p>אַךְ הַחֲתָנִים סוֹאֲנִים בַּהֵיכָל הַהוֹלֵךְ וְאָפֵל,        365</p>
</blockquote>

<blockquote>
<p>נִצִּים כֻּלָּהַם בֵּינֵיהֶם: מִי יַעַל יְצוּעַ-הַמַּלְכָּה.</p>
</blockquote>

<blockquote>
<p>נָשָׂא אֲלֵיהֶם אִמְרָתוֹ הַבֵּן טֵלֶמָּכוֹס הַנָּבוֹן:</p>
</blockquote>

<blockquote>
<p>&quot;אַתֶּם, חֲתָנִים שֶׁל-אִמִּי, עַלִּיזֵי גַאֲוָה וְזָדוֹן!</p>
</blockquote>

<blockquote>
<p>הָבָה נְשַׂמַּח לִבֵּנוּ בַמִּשְׁתֶּה וְנֶחְדַּל מִשָּׁאוֹן!</p>
</blockquote>

<blockquote>
<p>טוֹב טוֹב לָנוּ כִּי נַטֶּה אָזְנֵנוּ לְשִׁירַת-הַפְּלָאוֹת,             370</p>
</blockquote>

<blockquote>
<p>שִׁירַת מְשׁוֹרֵר כְּמוֹתוֹ הַדּוֹמֶה בְשִׁירָתוֹ לָאֵלִים.</p>
</blockquote>

<blockquote>
<p>אֶפֶס מָחָר עִם-שַׁחַר תָּבֹאוּ אֵלַי לַאֲסֵפָה</p>
</blockquote>

<blockquote>
<p>כֻּלְּכֶם, לְמַעַן אֹמַר לָכֶם בִּפְנֵי קָהָל וָעֵדָה</p>
</blockquote>

<blockquote>
<p>לָצֵאת מִבֵּיתִי שֶׁלִּי, מִשְׁתָּאוֹת אֲחֵרִים תַּעַרְכוּ,</p>
</blockquote>

<blockquote>
<p>כַּלּוּ הוֹנְכֶם לָכֶם, אִישׁ אִישׁ בְּמֹעֲדוֹ וּבְתוֹרוֹ.           375</p>
</blockquote>

<blockquote>
<p>אוּלָם אִם-בּוֹחֲרִים אַתֶּם, וְטוֹב בְּעֵינֵיכֶם וְיָפֶה</p>
</blockquote>

<blockquote>
<p>לַשְׁחִית אֶת-הוֹנוֹ שֶׁל-אַחֵר וְגַם בְּלֹא מְחִיר – הַשְׁחִיתוּהוּ!</p>
</blockquote>

<blockquote>
<p>בַּלְּעוּ! אָנֹכִי אֲשַׁוַּע לָאֵלִים הַהֹוִים-לָנֶצַח,</p>
</blockquote>

<blockquote>
<p>יֵרֶא זֵאוּס וְיִשְׁפֹּט, וְיִהְיֶה גַם נָקָם וְשִׁלֵּם</p>
</blockquote>

<blockquote>
<p>לַכְרִית לָכֶם בְּבֵיתֵנוּ וְתֹאבְדוּ בְלֹא-מְחִיר, תֵּאָסֵפוּ&quot;.        380</p>
</blockquote>

<blockquote>
<p>כָּכָה מִלֵּל, וְהֵמָּה נָשְׁכוּ שִׂפְתֵיהֶם כֻּלָּהַם,</p>
</blockquote>

<blockquote>
<p>שׁוֹמְעִים, מִשְׁתָּאִים לָאִישׁ טֵלֶמָּכוֹס, כִּי בְאֹמֶץ לֵב דִּבֵּר.</p>
</blockquote>

<blockquote>
<p>עָנָה לוֹ אַנְטִינוֹאוֹס בְּנוֹ שֶׁל-אֶבְפֵּיתֵּס וַיֹּאמֶר:</p>
</blockquote>

<blockquote>
<p>&quot;טֵלֶמָּכוֹס, אֵין זֹאת כִּי אַךְ הָאֵלִים הוֹרוּךָ</p>
</blockquote>

<blockquote>
<p>לָרִים קוֹלְךָ בְּגָאוֹן וּלְדַבֵּר אֶת-דִּבְרֵי-הֶעָתָק.              385</p>
</blockquote>

<blockquote>
<p>לְוַאי וְלֹא יַמְלִיכְךָ לְעוֹלָם בֶּן-קְרוֹנוֹס לְמֶלֶךְ בְּאִתָּקָה</p>
</blockquote>

<blockquote>
<p>סָבִיב לָהּ יַמִּים, וְהִיא גַם נַחֲלַת אָבִיךָ, בֶּן-מְלָכִים&quot;.</p>
</blockquote>

<blockquote>
<p>עָנָה לוֹ טֵלֶמָּכוֹס, הָעֶלֶם הַנָּבוֹן וַיֹּאמֶר:</p>
</blockquote>

<blockquote>
<p>&quot;אַנְטִינוֹאוֹס, אַל-יִחַר בִּי אַפְּךָ כִּי כֵן אֲדַבֵּרָה;</p>
</blockquote>

<blockquote>
<p>בְּנֶפֶשׁ חֲפֵצָה אֲקַבֵּל אִם-יִתֵּן לִי זֶבְס אֶת-הַמִּשְׂרָה.        390</p>
</blockquote>

<blockquote>
<p>אוּלַי תֹּאמַר בְּנַפְשְׁךָ: אֵין רָע מִמְּנַת-חֶלְקוֹ בָאָדָם?</p>
</blockquote>

<blockquote>
<p>אָכֵן אֵין רָע לִהְיוֹת מֶלֶךְ. בִּמְהֵרָה הוֹלֵךְ וּפוֹרֵץ</p>
</blockquote>

<blockquote>
<p>הוֹנוֹ בְּבֵיתוֹ, וְהּוא נִכְבָּד מְאֹד עַל-כָּל-בְּנֵי-עַמּוֹ.</p>
</blockquote>

<blockquote>
<p>אֶפֶס רַבִּים מִבְּנֵי הָאֲכַיִּים בְּאִתָּקָה, שֶׁיַּמִּים</p>
</blockquote>

<blockquote>
<p>סָבִיב לָהּ, הֵמָּה טוֹבִים מִמֶּנִּי, גַּם צְעִירִים גַּם זְקֵנִים,          395</p>
</blockquote>

<blockquote>
<p>הִנֵּה מֵהֶם תִּקְחוּ מֶלֶךְ, כִּי מֵת אוֹדִיסֵס הַנָּבוֹן;</p>
</blockquote>

<blockquote>
<p>גַּם בַּעֲבֻדָּה שֶׁרָכַשׁ אוֹדִיסֵס הָאִישׁ הָאֱלֹהִי&quot;.</p>
</blockquote>

<blockquote>
<p>עָנָה לוֹ אֶבְרִימָכוֹס בְּנוֹ שֶׁל-פּוֹלִיבּוֹס וַיֹּאמֶר:</p>
</blockquote>

<blockquote>
<p>&quot;טֵלֶמָּכוֹס, עֲתִידוֹת בְּחֵיק הָאֵלִים תָּלֵנָּה:            400</p>
</blockquote>

<blockquote>
<p>מִי הוּא הָאִישׁ אֲשֶׁר יִמְלֹךְ בְּאִתָּקָה בְּעַם-הָאֲכַיִּים;</p>
</blockquote>

<blockquote>
<p>טוּבְךָ שֶׁלְּךָ אַךְ לְךָ, וּבְבֵיתְךָ אַתָּה הַשּׂוֹרֵר;</p>
</blockquote>

<blockquote>
<p>וְאֵין אִישׁ בָּאָרֶץ, שֶׁבָּא מִנַּחֲלָתְךָ נַשְּׁלֶךָ,</p>
</blockquote>

<blockquote>
<p>גַּם בְּעַל כָּרְחֲךָ, כָּל-עוֹד אִתָּקָה עַל-תִּלָּה וּמְתִים בָּהּ.</p>
</blockquote>

<blockquote>
<p>אֶפֶס, יַקִּירִי, חָפַצְתִּי לְשָׁאָלְךָ עַל-דְּבַר זֶה הַנָּכְרִי.         405</p>
</blockquote>

<blockquote>
<p>מִי הוּא, מֵאַיִן הַגֶּבֶר, וְאֵיזוֹ הִיא אֶרֶץ מוֹלַדְתּוֹ</p>
</blockquote>

<blockquote>
<p>נוֹלַד בָּהּ? וּמֵאֵיזֶה עַם הוּא וּלְשֵׁבֶט מִי נוֹלָד?</p>
</blockquote>

<blockquote>
<p>וְאוּלַי בְּשׂוֹרָה בְּפִיו, אוֹדִיסֵס אָבִיךָ כִּי יָשׁוּב?</p>
</blockquote>

<blockquote>
<p>לְרַגְלֵי עֲסָקָיו הוּא בָא, וְהֵנָּה אַךְ הֵם הוֹבִילוּהוּ?</p>
</blockquote>

<blockquote>
<p>פִּתְאֹם הָלַךְ וְאֵינֶנּוּ, גַּם לֹא הִסְפִּיקָה הַשָּׁעָה           410</p>
</blockquote>

<blockquote>
<p>לְהַכִּיר אוֹתוֹ, וְכַנִּרְאֶה, לֹא הָיָה זֶה אַחַד הַנִּקְלִים&quot;.</p>
</blockquote>

<blockquote>
<p>עָנָה לוֹ טֵלֶמָּכוֹס הָעֶלֶם הַנָּבוֹן וַיֹּאמֶר:</p>
</blockquote>

<blockquote>
<p>&quot;אֶבְרִימָכוֹס, כְּבָר אָבַד יוֹם שׁוּבוֹ שֶׁל-אָבִי לְעוֹלָם.</p>
</blockquote>

<blockquote>
<p>חָדֹל חָדַלְתִּי מֵהַאֲמִין לַבְּשׂוֹרוֹת תָּבֹאנָה מֵאָרֶץ.</p>
</blockquote>

<blockquote>
<p>לִבִּי לֹא אָשִׁית לִנְבוּאוֹת מַגִּידֵי הָאוֹתִיּוֹת מֵרֵאשִׁית,        415</p>
</blockquote>

<blockquote>
<p>אֲשֶׁר יִנַּבְּאוּ לְאִמִּי, כִּי תִדְרשׁ לְמוֹ אֵלֶּה בְּחֶדְרָהּ.</p>
</blockquote>

<blockquote>
<p>אוֹתוֹ הָאִישׁ – אַכְסְנַאי שֶׁלִּי מִימוֹת אָבִי מִטָּפוֹס,</p>
</blockquote>

<blockquote>
<p>מֶנְטֵס שְׁמוֹ בּוֹ יִתְפָּאֵר, וְהוּא בֶן-אַנְכִיאָלוֹס הֶחָכָם,</p>
</blockquote>

<blockquote>
<p>מוֹלֵךְ בְּאַרְצוֹ עַל-עַם הַטָּפִיִּים, גּוֹי חוֹבֵב-מְשׁוֹטִים&quot;.</p>
</blockquote>

<blockquote>
<p>כָּכָה סָח טֵלֶמָּכוֹס, אַךְ בְּלִבּוֹ יָדַע כִּי אֵל הוּא.          420</p>
</blockquote>

<blockquote>
<p>וְאֵלֶּה שָׁבוּ אֶל-שִׁירָם הֶעָרֵב וְלִמְחוֹלוֹתֵימוֹ,</p>
</blockquote>

<blockquote>
<p>הוֹלְכִים וּמְעַנְּגִים אֵת נַפְשָׁם וְשׁוֹהִים עַד נָטָה הָעָרֶב.</p>
</blockquote>

<blockquote>
<p>וּכְשֶׁהִגִּיעַ הָעֶרֶב הַשָּׁחֹר וְהֵמָּה עוֹד שְׂמֵחִים,</p>
</blockquote>

<blockquote>
<p>הָלְכוּ, פָּנוּ כֻּלָּהַם אִישׁ אִישׁ אֶל-בֵּיתוֹ לָנוּחַ.</p>
</blockquote>

<blockquote>
<p>גַּם טֵלֶמָּכוֹס אָז יִפֶן אֶל-חֶדְרוֹ בֶּחָצֵר הַנָּאָה,              425</p>
</blockquote>

<blockquote>
<p>בָּנוּי כְּמוֹ רָמִים וְנִשְׁקָף אֶל-אֶרֶץ רַחֲבַת-יָדַיִם,</p>
</blockquote>

<blockquote>
<p>עָלָה יְצוּעוֹ וּבְלִבּוֹ חוֹשֵׁב מַחֲשָׁבוֹת וְרַבּוֹת.</p>
</blockquote>

<blockquote>
<p>אַךְ אֶבְרִיקְלֵיָה הָאָמָה הַהִיא הַשַּׁקְדָנִית בַּת-אוֹפְּס, הוּא</p>
</blockquote>

<blockquote>
<p>בְּנוֹ שֶׁל-פֵּיסֵנוֹר, הוֹלֶכֶת וְנוֹשֵׂאת לְפָנָיו אֲבוּקוֹת.</p>
</blockquote>

<blockquote>
<p>וְאוֹתָהּ קָנָה לָאֶרְטֵס, כִּי בִּזְבֵּז עָלֶיהָ מָמוֹנוֹ,           430</p>
</blockquote>

<blockquote>
<p>עוֹדָהּ בְּאִבָּהּ, וַיִּתֶּן מְחִירָה שֶׁלָּהּ עֶשְׂרִים פָּרִים.</p>
</blockquote>

<blockquote>
<p>וְהָיָה מְכַבְּדָהּ בְּבֵיתוֹ כְּכַבְּדוֹ אֶת-אִשְׁתּוֹ הַכְּבוּדָּה,</p>
</blockquote>

<blockquote>
<p>אַךְ עַל-יְצוּעָהּ לֹא עָלָה, כִּי יָרֵא חֲמָתָהּ שֶׁל-אִשְׁתּוֹ.</p>
</blockquote>

<blockquote>
<p>נָשְׂאָה לְפָנָיו אֲבוּקוֹת בּוֹעֵרוֹת, וְהִיא אֲהֵבַתּוּ</p>
</blockquote>

<blockquote>
<p>יוֹתֵר מִכָּל-קְהַל הַשְּׁפָחוֹת, וְדָאֲגָה לוֹ עוֹדוֹ קָטָן.         435</p>
</blockquote>

<blockquote>
<p>בָּא וּפָתַח אֶת-דַּלְתוֹת הַחֶדֶר הַבָּנוּי מְאֹד יָפֶה,</p>
</blockquote>

<blockquote>
<p>יָשַׁב שָׁם עַל-מִטָּתוֹ וַיָּסַר כֻּתָּנְתּוֹ הָרַכָּה,</p>
</blockquote>

<blockquote>
<p>מְסָרָהּ בְּכַפֵּי הַזְּקֵנָה הַמַּרְבָּה לִדְאֹג לַאדֹנֶיהָ.</p>
</blockquote>

<blockquote>
<p>קִפְּלָה הַזְּקֵנָה כֻּתָּנְתּוֹ וַתַּחְלִיקֶנָּה לְמִשְׁעִי,</p>
</blockquote>

<blockquote>
<p>תָּלְתָה אוֹתָהּ עַל-מַסְמֵר עַל-יַד מִטָּתוֹ הַנָּאָה,          440</p>
</blockquote>

<blockquote>
<p>וְיָצְאָה מֵחֶדְרוֹ וַתִּנְעֹל אַחֲרֶיהָ הַדֶּלֶת בְּמַנְעוּל-</p>
</blockquote>

<blockquote>
<p>כֶּסֶף וְהִדְּקָה אֶת-בְּרִיחַ הַפֶּתַח בִּרְצוּעָה שֶׁל-עֹרוֹת.</p>
</blockquote>

<blockquote>
<p>אוּלָם הוּא הָיָה כָּל-אוֹתוֹ הַלַּיְלָה, מְכֻסֶּה עוֹר-כְּבָשִׂים,</p>
</blockquote>

<blockquote>
<p>חוֹשֵׁב בְּלִבּוֹ וּמְהַרְהֵר בַּדֶּרֶך לוֹ פַּלַּס הִתְוָתָה.</p>
</blockquote>

<br>  

<h2 id="שִׁירשֵׁנִי:אֲסֵפַתאַנְשֵׁיאִתָּקָה.טֵלֶמָּכוֹסיוֹצֵאמֵאַרְצוֹ">שִׁיר שֵׁנִי: אֲסֵפַת אַנְשֵׁי אִתָּקָה. טֵלֶמָּכוֹס יוֹצֵא מֵאַרְצוֹ</h2>

<br> 

<blockquote>
<p>אֵאוֹס יְלִידַת-הַבֹּקֶר, וְרֻדַּת הָאֶצְבָּעוֹת, אַךְ תּוֹפַע,</p>
</blockquote>

<blockquote>
<p>קָם מִמִּטָּתוֹ שֶׁלּוֹ בְנוֹ שֶׁל-אוֹדִיסֵס, יַקִּירוֹ.</p>
</blockquote>

<blockquote>
<p>לָבַשׁ אֶת-בְּגָדָיו וַיָּשֶׂם אֶת-חַרְבּוֹ הַחַדָּה עַל-כְּתֵפוֹ,</p>
</blockquote>

<br>  

<blockquote>
<p>קָשַׁר תַּחַת לְרַגְלָיו הַצַּחוֹת הַסּוּלְיוֹת הַנָּאוֹת,<a href="#fn:11" id="fnref:11" title="see footnote" class="footnote"><sup>11</sup></a></p>
</blockquote>

<blockquote>
<p>יָצָא מֵחֶדְרוֹ, וְהָיָה מַרְאֵהוּ כְּמַרְאֵה בֶּן-אֵלִים. 5</p>
</blockquote>

<blockquote>
<p>צִוָּה מִיָּד עַל-כָּל-הַכָּרוֹזוֹת שֶׁקּוֹלָם מְצַלְצֵל</p>
</blockquote>

<blockquote>
<p>לַזְעִיק אֶת-בְּנֵי-הָאֲכַיִּים יְפֵי-הַתַּלְתַּלִּים לַאֲסֵפָה.</p>
</blockquote>

<blockquote>
<p>הֵמָּה הִזְעִיקוּ, וְהָעָם הִתְאַסֵּף בִּמְהֵרָה, נִקְהָלוּ,</p>
</blockquote>

<blockquote>
<p>וְכַאֲשֶׁר נִקְבְּצוּ בָאוּ, הִתְכַּנְּסוּ יַחַד בְּהָמוֹן,</p>
</blockquote>

<blockquote>
<p>מִהֵר גַּם הוּא אֶל-הַשּׁוּק וּבְכַפּוֹ רֹמַח-נְחֻשְׁתּוֹ. 10</p>
</blockquote>

<br>  

<blockquote>
<p>בְּגַפּוֹ לֹא הָיָה, כִּי שְׁנַיִם כְּלָבִים מְהִירִים לוֹ אָרְחוּ,<a href="#fn:12" id="fnref:12" title="see footnote" class="footnote"><sup>12</sup></a></p>
</blockquote>

<blockquote>
<p>אוּלָם פַּלַּס-אַתֵּנָה נָסְכָה חֵן-פְּלָאִים עַל-פָּנָיו,</p>
</blockquote>

<blockquote>
<p>הָיוּ מִשְׁתָּאִים הָעָם לִרְאוֹתוֹ מוֹפִיעַ בַּהֲדָרוֹ.</p>
</blockquote>

<blockquote>
<p>קָמוּ מִפָּנָיו הַזְּקֵנִים, וְיָשַׁב עַל-מְקוֹמוֹ שֶׁל-אָבִיו.</p>
</blockquote>

<blockquote>
<p>פָּתַח וַיִּשָּׂא אִמְרָתוֹ אֵיגִפְּטְיוֹס הַגִּבּוֹר הַיָּשִׁישׁ, 15</p>
</blockquote>

<blockquote>
<p>כָּפוּף מִזֹּקֶן וְרֹב יָמִים וּבַעַל-נִסָּיוֹן בָּעוֹלָם.</p>
</blockquote>

<blockquote>
<p>וְיָרַד בְּנוֹ, הוּא אַנְטִיפוֹס הַמּוֹרֶה-בְּכִידוֹן, אִלְיוֹנָה,</p>
</blockquote>

<blockquote>
<p>אֶרֶץ רַבַּת-הַסּוּסִים, עִם-אוֹדִיסֵס בָּאֳנִיּוֹת</p>
</blockquote>

<blockquote>
<p>תְּלוּלוֹת-הַצְּלָעוֹת, וְאוֹתוֹ הָרַג הַקִּיקְלוֹפּ הָאָיֹם</p>
</blockquote>

<blockquote>
<p>בִּמְעָרָתוֹ הַחֲלוּלָה – הָאַחֲרוֹן לְפַת-עֶרֶב.      20</p>
</blockquote>

<blockquote>
<p>הָיוּ לוֹ עוֹד שְׁלשָׁה בָנִים, וְהָאֶחָד בִּקְהַל הַחֲתָנִים,</p>
</blockquote>

<blockquote>
<p>הוּא אֶבְרִינוֹמוֹס, וְעוֹד שְׁנַיִם טְרוּדִים בִּשְׂדֵי-אֲבוֹתֵיהֶם;</p>
</blockquote>

<blockquote>
<p>אֶפֶס לֹא שָׁכַח אֶת-מֵתוֹ, מִתְאַבֵּל עָלָיו וּבוֹכֶה.</p>
</blockquote>

<blockquote>
<p>שָׁפַךְ דִּמְעוֹתָיו, וַיִּשָּׂא אִמְרָתוֹ בַּקָּהָל וַיֹּאמֶר:</p>
</blockquote>

<blockquote>
<p>&quot;שִׁמְעוּ לִי, אַנְשֵׁי-אִתָּקָה, הַאֲזִינוּ לִדְבָרַי אֲדַבְּרָה:  25</p>
</blockquote>

<blockquote>
<p>הִנֵּה מִיּוֹם אֲשֶׁר יָרַד אוֹדִיסֵס הָאִישׁ הָאֱלֹהִי</p>
</blockquote>

<blockquote>
<p>בָּאֳנִיּוֹתָיו הַחֲלוּלוֹת אֲסֵפָה אֵין לָנוּ וְאֵין מוֹשָׁב,</p>
</blockquote>

<blockquote>
<p>עַתָּה מִי הִזְעִיקָנוּ? אֶת-מִי יַכְרִיחַ הַהֶכְרָח?</p>
</blockquote>

<blockquote>
<p>אִם-מִן-הַצְּעִירִים הִנֵּהוּ אוֹ גֶבֶר שֶׁכְּבָר בָּא בַיָּמִים?</p>
</blockquote>

<blockquote>
<p>אוּלַי שָׁמַע הַבְּשׂוֹרָה, כִּי צָבָא עוֹלֶה וְקָרֵב,     30</p>
</blockquote>

<blockquote>
<p>וְיַגִּיד לָנוּ בְּבֵרוּר, כִּי הָיָה הָרִאשׁוֹן לִשְׁמֹעַ?</p>
</blockquote>

<blockquote>
<p>אוּלַי עֲצָתוֹ לָעָם אֱמוּנָה, אַחֶרֶת גַּם יִיעָץ?</p>
</blockquote>

<blockquote>
<p>נִרְאֶה לִי, יָשָׁר הִנֵּהוּ וּבָרוּךְ יִהְיֶה, וְהָיָה</p>
</blockquote>

<blockquote>
<p>זֶבְס בְּעֶזְרָתוֹ וִימַלֵּא אֶת-מִשְׁאֲלוֹת לִבּוֹ הַטּוֹבוֹת&quot;.</p>
</blockquote>

<br>  

<blockquote>
<p>כָּכָה דִבֵּר. וַיִּשְׂמַח בֶּן-אוֹדִיסֵס עַל-מִדַּבְּרוֹתָיו.   35</p>
</blockquote>

<blockquote>
<p>גַּם לֹא הוֹסִיף עוֹד שֶׁבֶת, מִשְׁתּוֹקֵק לְדַבֵּר בַּקָּהָל.</p>
</blockquote>

<blockquote>
<p>קָם וַיִּתְיַצֵּב בַּקָּהָל, וְהַכָּרוֹז פֵּיסֵנוֹר, הַמֵּבִין</p>
</blockquote>

<br>  

<blockquote>
<p>דְּבָרִים נְכוֹנִים וְעֵצוֹת, תָּקַע לוֹ בְּכַפּוֹ הַשַּׁרְבִיט.[<a href="#fn:13" id="fnref:13" title="see footnote" class="footnote"><sup>13</sup></a></p>
</blockquote>

<blockquote>
<p>תְּחִלָּה הִפְנָה אֶת-פָּנָיו לַזָּקֵן, וַיַּעַן וַיֹּאמֶר:</p>
</blockquote>

<br>  

<blockquote>
<p>&quot;אֲבָל, הַיָּשִׁישׁ, לֹא רָחוֹק הָאִישׁ, וּבִמְהֵרָה גַּם תֵּדַע 40</p>
</blockquote>

<blockquote>
<p>מִי הוּא הַמַּקְהִיל – אָנֹכִי, כִּי אֵין צַעַר גָּדוֹל מִצַּעֲרִי.</p>
</blockquote>

<blockquote>
<p>אָזְנִי לֹא שָׁמְעָה כָּל-בְּשׂוֹרָה, כִּי צָבָא עוֹלֶה עָלֵינוּ,</p>
</blockquote>

<blockquote>
<p>אֲשֶׁר אַגִּיד לָכֶם, כִּי רִאשׁוֹן הָיִיתִי לִשְׁמֹעַ.</p>
</blockquote>

<blockquote>
<p>גַּם אֵין עֲצָתִי לָעָם אֱמוּנָה, אַחֶרֶת אִיעָצָה.</p>
</blockquote>

<blockquote>
<p>הֹוָה בָאַתְנִי אֲסַפְּרָה, וְשֶׁבֶר עַל-בֵּיתִי נַחֲלָתִי! 45</p>
</blockquote>

<blockquote>
<p>שְׁתַּיִם הָרָעוֹת, כִּי אָבַד לִי אָבִי הַנַּעֲלֶה, אֲשֶׁר</p>
</blockquote>

<blockquote>
<p>מָלַךְ עֲלֵיכֶם, וְהָיָה לָכֶם כְּאָב רַחֲמָן לְבָנִים,</p>
</blockquote>

<blockquote>
<p>וְרָעָה עוֹד גְּדוֹלָה מִמֶּנָּה; בִּמְהֵרָה יִכָּחֵד כָּל-בֵּיתִי,</p>
</blockquote>

<blockquote>
<p>כָּלָה הִיא וְנֶחֱרָצָה וְאָבַד כָּל-הוֹנִי וְקִנְיָנִי.</p>
</blockquote>

<blockquote>
<p>כּוֹפִים אֶת-אִמִּי חֲתָנִים, מְשַׁדְּכִים אוֹתָהּ בְּעַל-כָּרְחָהּ, 50</p>
</blockquote>

<blockquote>
<p>וְהֵמָּה בָנִים לַטּוֹבִים שֶׁבָּאוּ הַיּוֹם לָאֲסֵפָה,</p>
</blockquote>

<blockquote>
<p>וְהֵמָּה יְרֵאִים לָלֶכֶת אֵל-בֵּית אָבִיהָ אִיקַרְיוֹס</p>
</blockquote>

<blockquote>
<p>וְיַעֲשֶׂה לָהּ אֶת-הַנֵּדֶה, אֶת-נֵּדֶה הַבַּת, וְיַשִּׂיאֶנָּה</p>
</blockquote>

<blockquote>
<p>לְאִישׁ אֲשֶׁר יַחְפֹּץ בּוֹ הוּא, לַטּוֹב בְּעֵינָיו יִתְּנֶנָּה.</p>
</blockquote>

<blockquote>
<p>אוּלָם הֵם בּוֹחֲרִים לָבוֹא יוֹם יוֹם אֶל-בֵּיתֵנוּ בְהָמוֹן, 55</p>
</blockquote>

<blockquote>
<p>זוֹבְחִים מִמֵּיטַב בְּקָרֵנוּ, הַכְּבָשִׂים וְעִזֵּי הַמַּרְבֵּק,</p>
</blockquote>

<blockquote>
<p>עוֹרְכִים מִשְׁתָּאוֹת וְשׁוֹתִים יֵינֵנוּ מֵפִיץ-הַזִּיקוֹת;</p>
</blockquote>

<blockquote>
<p>בּשֶׁת לֹא יֵדְעוּ. טוּבִי הוֹלֵךְ וְכָלֶה, וּבְיַעַן</p>
</blockquote>

<blockquote>
<p>אֵין לָנוּ אִישׁ כְּאוֹדִיסֵס, שֶׁיָּסִיר הַמְּאֵרָה מִבֵּיתוֹ.</p>
</blockquote>

<blockquote>
<p>נַחְנוּ אֵין אָנוּ יְכוֹלִים לְהָסִיר הָרָעָה, וּלְהַבָּא     60</p>
</blockquote>

<blockquote>
<p>נֹאבַד בְּעָנְיֵנוּ, כִּי רוּחַ שֶׁל-גְּבוּרָה אֵין בָּנוּ וְאֵין כֹּחַ.</p>
</blockquote>

<blockquote>
<p>וְאִלּוּ הָיָה לְאֵל יָדִי, וְעָמַדְתִּי אָנֹכִי בַּפָּרֶץ!</p>
</blockquote>

<blockquote>
<p>מַעֲשִׂים אֲשֶׁר לֹא יֵעָשׂוּ נַעֲשִׂים, דְּבָרִים מְגֻנִּים.</p>
</blockquote>

<blockquote>
<p>בֵּיתִי הוֹלֵךְ וְנֶהֱרָס. נָא רִגְזוּ בְנַפְשְׁכֶם אַתֶּם,</p>
</blockquote>

<blockquote>
<p>בּשׁוּ מֵעַמִּים אֲחֵרִים וְהִכָּלְמוּ בִּפְנֵי בְנֵי-אָדָם, 65</p>
</blockquote>

<blockquote>
<p>הֵמָּה שְׁכֵנֵינוּ הַקְּרוֹבִים, וְאֶת-קֶצֶף הָאֵלִים תִּירָאוּ,</p>
</blockquote>

<blockquote>
<p>פֶּן-יִחַר אַפָּם בָּכֶם, יִתְעַבְּרוּ עֵקֶב הַזָּדוֹן.</p>
</blockquote>

<blockquote>
<p>פְּנֵיכֶם אֲחַלֶּה בִשְׁמוֹ שֶׁל-זֶבְס הָאוֹלִימְפִּי וְתֶּמִּיס,</p>
</blockquote>

<blockquote>
<p>הִיא הַמְאַסֶּפֶת-אֲסֵפוֹת בְּנֵי-אָדָם וְהִיא הַמְפַטַּרְתָּן;</p>
</blockquote>

<blockquote>
<p>נוּחוּ, יְדִידַי, וּתְנוּ לִי וְאֶשָּׂא לְבַדִּי מַר-עָצְבִּי,     70</p>
</blockquote>

<blockquote>
<p>וְאוּלַי עָלַב אוֹדִיסֵס אָבִי הַנַּעֲלֶה בְּמֵזִיד</p>
</blockquote>

<blockquote>
<p>אִישׁ מִבְּנֵי-הָאֲכַיִּים הָעוֹטִים מִצְחוֹת-הַנְּחשֶׁת,</p>
</blockquote>

<blockquote>
<p>לָכֶן תִּנָּקְמוּ מִמֶּנִּי וּבְמֵזִיד תָּרֵעוּ לִי עַתָּה,</p>
</blockquote>

<blockquote>
<p>גָּרֵה תְגָרוּ אֶת-אֵלֶּה בִּי. וְאוּלָם טוֹב טוֹב לִי</p>
</blockquote>

<blockquote>
<p>אִלּוּ גְזַלְתֶּם לָכֶם אֶת-מִקְנֵנוּ וּנְכָסִים לֹא נָדִים, 75</p>
</blockquote>

<blockquote>
<p>אַתֶּם לוּ בְלַעְתֶּם, עוֹד הָיוּ שִׁלּוּמִים גַּם לָנוּ בִמְהֵרָה;</p>
</blockquote>

<blockquote>
<p>נַכְבִּיר אָז מִלִּים בְּחוּצוֹת הַקִּרְיָה, נַעְתִּירָה עֲלֵיכֶם</p>
</blockquote>

<blockquote>
<p>לָשִׁיב לָנוּ הַגְּזֵלָה, עֲדֵי הַחֲזִירְכֶם אֶת-כֻּלָּהּ.</p>
</blockquote>

<blockquote>
<p>עַתָּה תָמִיטוּ עַל-נַפְשִׁי הַצַּעַר וּמַרְפֵּא לוֹ אָיִן&quot;.</p>
</blockquote>

<br>  

<blockquote>
<p>כָּכָה סָח בַּחֲמָתוֹ, וַיַּשְׁלֵךְ הַשַּׁרְבִיט לָאָרֶץ.  80</p>
</blockquote>

<blockquote>
<p>פָּרְצוּ דִמְעוֹתָיו. וְרַחֲמִים הִתְמַלֵּא עָלָיו הַקָּהָל.</p>
</blockquote>

<blockquote>
<p>יָשְׁבוּ כֻלָּהַם מַחֲרִישִׁים, נֶאֶלְמוּ דוּמִיָּה, כִּי לִבָּם</p>
</blockquote>

<blockquote>
<p>הוּא לֹא נְתָנָם לְדַבֵּר קָשׁוֹת אֶת-פְּנֵי טֵלֶמָּכוֹס.</p>
</blockquote>

<blockquote>
<p>אַךְ אַנְטִינוֹאוֹס הָאֶחָד נָשָׂא אִמְרָתוֹ וַיַּעַן:</p>
</blockquote>

<br>  

<blockquote>
<p>&quot;טֵלֶמָּךְ עַז-הַפָּנִים, מְדַבֵּר-הַגְּבֹהוֹת! כְּבוֹדֵנוּ  85</p>
</blockquote>

<blockquote>
<p>אַתָּה חִלַּלְתָּ, וַתֹּאמֶר גַּם לָשִׁית עָלֵינוּ הַחַטָּאת!</p>
</blockquote>

<blockquote>
<p>לֹא הַחֲתָנִים, בְּנֵי-הָאֲכַיִּים, אֲשֵׁמִים בַּדָּבָר,</p>
</blockquote>

<blockquote>
<p>אֶלָּא אִמְּךָ אַךְ הִיא, הַמְּלֵאֲתִי תַרְמִית וּתְכָכִים.</p>
</blockquote>

<blockquote>
<p>שָׁלשׁ שָׁנִים כְּבָר מָלְאוּ, וּמְהֵרָה תִמָּלֵא הָרְבִיעִית,</p>
</blockquote>

<blockquote>
<p>אֲשֶׁר הֵחֵלָּה גוֹנֶבֶת אֶת-לֶב-הָאֲכַיִּים בְּחֻבָּם,   90</p>
</blockquote>

<blockquote>
<p>נָטְעָה הַתִּקְוָה בְּלֶב-כֻּלָּם, מַבְטִיחָה לְאִישׁ וָאִישׁ עָצְמָהּ,</p>
</blockquote>

<blockquote>
<p>בְּשׂוֹרוֹת שָׁלֹחַ תִּשְׁלַח, וְאוּלָם אַחֶרֶת זוֹמֶמֶת.</p>
</blockquote>

<blockquote>
<p>הִנֵּה תַּחְבֻּלוֹת הָעָרְמָה שֶׁזָּמְמָה בְלִבָּהּ, חָרָשָׁה.</p>
</blockquote>

<blockquote>
<p>נוּל הֶעֱמִידָה בְחֶדְרָהּ מְאֹד גָּדוֹל, אוֹמֶרֶת לֶאֱרֹג</p>
</blockquote>

<blockquote>
<p>אֶרֶג דַּק וְרַב-מִדּוֹת, וַתֹּאמֶר אֲזַי לְכֻלָּנוּ:  95</p>
</blockquote>

<blockquote>
<p>אַתֶּם, עֲלָמִים חֲתָנָי, כִּי מֵת כְּבָר אוֹדִיסֵס הַנַּעֲלֶה,</p>
</blockquote>

<blockquote>
<p>נִדְחֶה אֶת-זְמַן נִשּׂוּאֵינוּ עַד אִם-כִּלִּיתִי הַסָּדִין,</p>
</blockquote>

<blockquote>
<p>לְמַעַן לֹא יֹאבְדוּ לִי חוּטַי אֲשֶׁר אֲנִי הֲחִלֹּתִי,</p>
</blockquote>

<blockquote>
<p>לִהְיוֹת תַּכְרִיכִים לְלָאֶרְטֵס הַגִּבּוֹר, בְּטֶרֶם מִגְּרַתּוּ</p>
</blockquote>

<blockquote>
<p>רֹעַ-גְּזֵרָתוֹ בְּיַד הַמָּוֶת מְמַתַּח-הַגְּוִיָּה,  100</p>
</blockquote>

<blockquote>
<p>לְמַעַן לֹא תוֹכִיחֵנִי אַחַת מִבְּנוֹת-הָאֲכַיִּים,</p>
</blockquote>

<blockquote>
<p>לֵאמֹר: נִקְבַּר בְּלִי תַכְרִיךְ אִישׁ מְאֹד כָּבֵד בַּנְּכָסִים.</p>
</blockquote>

<blockquote>
<p>כָּכָה דִבְּרָה, וְאָנוּ לִבֵּנוּ, לֶב-גֶּבֶר, לָהּ הֶאֱמִין.</p>
</blockquote>

<blockquote>
<p>הָיְתָה אוֹרֶגֶת בַּיּוֹם וְעוֹשָׂה בָאֵטוּן הַגָּדוֹל,</p>
</blockquote>

<blockquote>
<p>אֶפֶס בַּלַּיְלָה שׁוּב סָתְרָה לְאוֹר הָאֲבוּקוֹת הִבְעִירָה. 105</p>
</blockquote>

<blockquote>
<p>שָׁלשׁ שָׁנִים סְבָבַתְנוּ כָּךְ בְּעָרְמָה, אֶת הָאֲכַיִּים,</p>
</blockquote>

<blockquote>
<p>אַךְ כְּשֶׁהִגִּיעָה הָרְבִיעִית בְּלִוְיַת תְּקוּפוֹת הַשָּׁנָה,</p>
</blockquote>

<blockquote>
<p>גָּלְתָה אָזְנֵינוּ אַחַת הַנָּשִׁים, שֶׁיָּדְעָה דְבַר אֱמֶת,</p>
</blockquote>

<blockquote>
<p>אַף מְצָאנוּהָ, כְּשֶׁהִיא סוֹתֶרֶת הָאֶרֶג הַיָּפֶה.</p>
</blockquote>

<blockquote>
<p>כָּכָה הָיְתָה אֲנוּסָה לִגְמֹר אֶת-מְלַאכְתָּהּ, בְּעַל-כָּרְחָהּ.110</p>
</blockquote>

<blockquote>
<p>אֵלֶּה דִּבְרֵי הַחֲתָנִים אֵלֶיךָ, לְמַעַן תֵּדָעָה</p>
</blockquote>

<blockquote>
<p>אַתָּה בְּנַפְשְׁךָ אָתָּה גַּם הָאֲכַיִּים כֻּלָּהַם:</p>
</blockquote>

<blockquote>
<p>שַׁלַּח תְּשַׁלַּח אֶת-אִמְּךָ, וְצַו לָהּ וְתִנָּשֵׂא לְגֶבֶר,</p>
</blockquote>

<blockquote>
<p>אֲשֶׁר אָבִיהָ לָהּ יִבְחָר, לַאֲשֶׁר יִיטַב בְּעֵינֶיהָ.</p>
</blockquote>

<blockquote>
<p>אוּלָם אִם-תּוֹסִיף וְתָסֹב בְּכַחַשׁ אֶת-בְּנֵי-הָאֲכַיִּים, 115</p>
</blockquote>

<blockquote>
<p>בּוֹטְחָה בְלִבָּהּ עַל-מַתְּנוֹת אַתֵּנָה שֶׁחוֹנְנָה אוֹתָהּ</p>
</blockquote>

<blockquote>
<p>לַעֲשׂוֹת בִּמְלֶאכֶת כַּפַּיִם תַּאֲוָה לָעֵינַיִם וּמְזִמּוֹת,</p>
</blockquote>

<blockquote>
<p>מַעֲשֵׂי עָרְמָה, לֹא נִשְׁמַע כְּמוֹתָם מֵאָז וּמֵעוֹלָם,</p>
</blockquote>

<blockquote>
<p>אֲשֶׁר לֹא יָדְעוּ כָל-בְּנוֹת-הָאֲכַיִּים יְפוֹת-הַמַּחְלָפוֹת,</p>
</blockquote>

<blockquote>
<p>טִירוֹ וְאַלְקְמֵנָה, וְלֹא מִקֵּנָה נֶעֱטֶרֶת-הַכְּלִילִים,  120</p>
</blockquote>

<blockquote>
<p>אֲשֶׁר לֹא עָלָה עַל-לִבָּן הֲלֹא פֵּנֶלּוֹפָּה יָזָמָה.</p>
</blockquote>

<blockquote>
<p>אַךְ כָּל-תַּחְבֻּלוֹת תַּרְמִיתָהּ לֹא עָמְדוּ לָהּ, לֹא הוֹעִילוּ.</p>
</blockquote>

<blockquote>
<p>כַּלֵּה נְכַלֶּה אֶת-הוֹנְךָ וְכָל-אוֹצְרוֹתֶיךָ, כָּל-עוֹדָהּ</p>
</blockquote>

<blockquote>
<p>עוֹמְדָה בְמִרְדָּהּ, עוֹדֶנָּה חוֹרֶשֶׁת מַחֲשָׁבוֹת וּמְזִמּוֹת,</p>
</blockquote>

<blockquote>
<p>אֲשֶׁר נָטְעוּ בְלִבָּהּ הָאֵלִים, כִּי הֵם לָהּ תִּפְאֶרֶת, 125</p>
</blockquote>

<blockquote>
<p>תְּהִלָּה בָאָרֶץ; אַךְ אַתָּה כָּל-הוֹנְךָ תִּתֵּן שִׁלּוּמִים.</p>
</blockquote>

<blockquote>
<p>אָנוּ לֹא נָשׁוּב לְפָעֳלֵנוּ וּלְמָקוֹם אַחֵר לֹא נֵפֶן</p>
</blockquote>

<blockquote>
<p>עַד יוֹם תִּנָּשֵׂא לְאִישׁ מִבְּנֵי-הָאֲכַיִּים בּוֹ תִבְחָר&quot;.</p>
</blockquote>

<br>  

<blockquote>
<p>עָנָה לוֹ טֵלֶמָּכוֹס הָעֶלֶם הַנָּבוֹן וַיֹּאמֶר:</p>
</blockquote>

<blockquote>
<p>&quot;אַנְטִינוֹאוֹס, לְעוֹלָם לֹא אֲשַׁלַּח מִבֵּיתִי בְּעַל-כָּרְחָהּ 130</p>
</blockquote>

<blockquote>
<p>אִמִּי יְלָדַתְנִי, טִפְּחַתְנִי; אָבִי הוּא בְאֶרֶץ אַחֶרֶת,</p>
</blockquote>

<blockquote>
<p>עוֹדוֹ בַּחַיִּים אוֹ מֵת, אַךְ יִקְשֶׁה מִמֶּנִּי לְפַצּוֹת</p>
</blockquote>

<blockquote>
<p>אֶת-אִיקַרְיוֹס אִם-אֶשְׁלַח אֵלָיו אֶת-אִמִּי בִּרְצוֹנִי,</p>
</blockquote>

<blockquote>
<p>רָעָה תְבוֹאֵנִי מִידֵי אָבִיהָ וְדֵימוֹן יְבַעֲתֵנִי.</p>
</blockquote>

<blockquote>
<p>יַעַן בִּי אִמִּי תְּשַׁלַּח אֵרִנְיוֹת-נְקָמוֹת אֲיֻמּוֹת  135</p>
</blockquote>

<blockquote>
<p>אַחֲרֵי צֵאתָהּ מִבֵּיתָהּ וְהָיִיתִי לִשְׁנִינָה בָּאָדָם.</p>
</blockquote>

<blockquote>
<p>לְעוֹלָם לֹא אָהִין בְּנַפְשִׁי לְהַכְלִימָהּ בִּדְבָרִים כָּאֵלֶּה.</p>
</blockquote>

<blockquote>
<p>אֶפֶס אִם-לִבְּכֶם גַּם אַתֶּם לֹא יַרְהִיב לַעֲשׂוֹת אֵלֶּה,</p>
</blockquote>

<blockquote>
<p>צְאוּ מֵהֵיכָלִי שֶׁלִּי, מִשְׁתָּאוֹת אֲחֵרִים תַּעַרְכוּ,</p>
</blockquote>

<blockquote>
<p>כַּלּוּ הוֹנְכֶם לָכֶם, אִישׁ אִישׁ בְּמוֹעֲדוֹ וּבְתוֹרוֹ.  140</p>
</blockquote>

<blockquote>
<p>אוּלָם אִם-בּוֹחֲרִים אַתֶּם וְטוֹב בְּעֵינֵיכֶם וְיָפֶה</p>
</blockquote>

<blockquote>
<p>לַשְׁחִית אֶת-הוֹנוֹ שֶׁל-אַחֵר וְגַם בְּלֹא מְחִיר –הַשְׁחִיתוּהוּ,</p>
</blockquote>

<blockquote>
<p>בַּלְּעוּ!וְאָנֹכִי אֲשַׁוַּע לָאֵלִים הַהֹוִים-לָנֶצַח,</p>
</blockquote>

<blockquote>
<p>יֵרֶא זֵאוּס וְיִשְׁפֹּט, וְיִהְיֶה גַם נָקָם וְשִׁלֵּם</p>
</blockquote>

<blockquote>
<p>לַכְרִית לָכֶם בְּבֵיתֵנוּ, וְתֹאבְדוּ בְּלֹא מְחִיר, תֵּאָסֵפוּ&quot;.145</p>
</blockquote>

<br> 

<blockquote>
<p>כָּכָה סָח טֵלֶמָּכוֹס. וְזֵאוּס הַמַּבִּיט-לְמֵרָחוֹק<a href="#fn:14" id="fnref:14" title="see footnote" class="footnote"><sup>14</sup></a></p>
</blockquote>

<blockquote>
<p>שְׁנַיִם נְשָׁרִים לוֹ שָׁלַח מִמְּרוֹמָיו, מִפִּסְגַּת הַר נִשָּׂא.</p>
</blockquote>

<blockquote>
<p>תְּחִלָּה הִתְעוֹפְפוּ שְׁנֵיהֶם נִשָּׂאִים עַל-כַּנְפֵי הָרוּחַ,</p>
</blockquote>

<blockquote>
<p>קְרוֹבִים אִישׁ אֶל-רֵעֵהוּ וּפוֹרְשִׂים כְּנָפַיִם אַדִּירוֹת;</p>
</blockquote>

<blockquote>
<p>אַךְ כְּשֶׁבָּאוּ עַד לֶב-הָאֲסֵפָה הַמְּלֵאֲתִי מְהוּמָה,   150</p>
</blockquote>

<blockquote>
<p>פִּתְאֹם הֵחֵלּוּ מַקִּיפִים וְסוֹבְבִים בְּאֶבְרוֹת-אַדִּירִים,</p>
</blockquote>

<blockquote>
<p>עֵינָם מַבִּיטָה מִמַּעַל לְרָאשֵׁי הָעָם, תָּפִיץ אֵימָה,</p>
</blockquote>

<blockquote>
<p>וּבְצִפָּרְנֵיהֶם שָׂרְטוּ בִלְחִי אִישׁ רֵעֵהוּ וְצַוָּארוֹ,</p>
</blockquote>

<blockquote>
<p>וְהִפְנוּ, הֵימִינוּ נִשָּׂאִים מִמַּעַל לַבָּתִּים וְלַקִּרְיָה.</p>
</blockquote>

<blockquote>
<p>הָיוּ מִשְׁתָּאִים הָעָם לַצִּפֳּרִים שֶׁרָאוּ בְעֵינֵיהֶם,  155</p>
</blockquote>

<blockquote>
<p>חוֹשְׁבִים בְּלִבָּם מַחֲשָׁבוֹת לָדַעַת מַה פֶּשֶׁר הַדְּבָרִים.</p>
</blockquote>

<blockquote>
<p>נָשָׂא אִמְרָתוֹ הַגִּבּוֹר הַיָּשִׁישׁ הָאִישׁ הָלִתֶּרְסֵס</p>
</blockquote>

<blockquote>
<p>בְּנוֹ שֶׁל-מַסְטוֹר, שֶׁהָיָה הָאֶחָד מִכָּל-בְּנֵי גִילוֹ</p>
</blockquote>

<blockquote>
<p>אֲשֶׁר יָדַע לְנַחֵשׁ בְּצִפֳּרִים וְלָחוּשׁ עֲתִידוֹת,</p>
</blockquote>

<blockquote>
<p>דּוֹרֵשׁ טוֹבָתָם בְּלִבּוֹ, נָשָׂא אִמְרָתוֹ וַיְדַבֵּר:  160</p>
</blockquote>

<blockquote>
<p>&quot;שִׁמְעוּ-נָא, אַנְשֵׁי-אִתָּקָה, הַטּוּ אָזְנְכֶם לִדְבָרָי.</p>
</blockquote>

<blockquote>
<p>אוּלָם תְּחִלַּת דְּבָרַי אָעִידָה בָהֶם, בַּחֲתָנִים:</p>
</blockquote>

<blockquote>
<p>צָרָה גְדוֹלָה מִתְרַגְּשָׁה וּבָאָה עֲלֵיהֶם, לֹא יַרְבֶּה</p>
</blockquote>

<blockquote>
<p>עוֹד אוֹדִיסֵס וְיִרְחַק מִידִידָיו, אַךְ בְּאַחַד הַמְּקוֹמוֹת</p>
</blockquote>

<blockquote>
<p>קָרוֹב הוּא לָנוּ וְחוֹרֵשׁ מְזִמּוֹת אֲבַדּוֹן וָמָוֶת  165</p>
</blockquote>

<blockquote>
<p>לְכֻלְּכֶם לָכֶם, וְהֹוָה עַל-הֹוָה לְרַבִּים אֲחֵרִים</p>
</blockquote>

<blockquote>
<p>אֲשֶׁר בְּאִתָּקָה הָעִיר הַנִּשְׁקָפָה-לְמֵרָחוֹק. נְמַהֵר,</p>
</blockquote>

<blockquote>
<p>נִיעַץ הָעֵצָה אֵיכָכָה נַשְׁקִיטֵם, וְאוּלַי מֵעַצְמָם</p>
</blockquote>

<blockquote>
<p>מוּסָר יִקְחוּ וְיֶחְדָּלוּ, מַה טּוֹב לָהֶם אִם-כֵּן יַעֲשׂוּ.</p>
</blockquote>

<blockquote>
<p>לֹא בְלֹא-דַעַת אֶנָּבֵא, כִּי אָכֵן יָדַעְתִּי, נְבוּנוֹתִי.  170</p>
</blockquote>

<blockquote>
<p>הִנֵּה קָמָה נִהְיָתָה כָּל-אֲשֶׁר נִבֵּאתִי, אָמַרְתִּי,</p>
</blockquote>

<blockquote>
<p>אֲשֶׁר הִגַּדְתִּי מֵרֹאשׁ עוֹד כַּאֲשֶׁר יָרְדוּ אִלְיוֹנָה</p>
</blockquote>

<blockquote>
<p>בְּנֵי-הָאַרְגֵּאִים וּבְתוֹכָם גַּם אוֹדִיסֵס רַב-הַמְּזִמּוֹת,</p>
</blockquote>

<blockquote>
<p>לֵאמֹר: הוּא יִשָּׂא מַתְּלָאוֹת רַבּוֹת וְכָל-רֵעָיו לוֹ יֹאבְדוּ,</p>
</blockquote>

<blockquote>
<p>אִישׁ לֹא יַכִּיר אֶת-פָּנָיו, וְכִמְלֹאת עֶשְׂרִים שָׁנָה שְׁנוֹת-נוּדוֹ 175</p>
</blockquote>

<blockquote>
<p>יָשׁוּב לְבֵיתוֹ, וְאָמְנָם כַּאֲשֶׁר נִבֵּאתִי – מִתְהַוֶּה&quot;.</p>
</blockquote>

<br>

<blockquote>
<p>עָנָה לוֹ אֶבְרִימָכוֹס בְּנוֹ שֶׁל-פּוֹלִיבּוֹס וַיֹּאמֶר:</p>
</blockquote>

<blockquote>
<p>&quot;זָקֵן, לֶךְ-לְךָ לְבֵיתְךָ וְשָׂא נְבוּאָתְךָ בְּאָזְנֵי</p>
</blockquote>

<blockquote>
<p>קְטַנֵּי בָנֶיךָ שֶׁלְּךָ, וְלֹא תְאֻנֶּה אֲלֵיהֶם כָּל-רָעָה.</p>
</blockquote>

<blockquote>
<p>אוּלָם בִּדְבָרִים כָּאֵלֶּה אֵיטִיבָה לִנָּבֵא מִמֶּךָּ.   180</p>
</blockquote>

<blockquote>
<p>רַבּוֹת צִפֳּרִים תִּרְאֶינָה עֵינֵינוּ בְּקַרְנָיו שֶׁל-הֵלְיוֹס</p>
</blockquote>

<blockquote>
<p>רַבּוֹת-הָאוֹר, אַךְ לֹא כֻלָּן מַגִּידוֹת עֲתִידוֹת, – בַּמֶּרְחַקִּים</p>
</blockquote>

<blockquote>
<p>מֵת אוֹדִיסֵס, וּלְוַאי וְאָבַדְתָּ גַּם אַתָּה כְמוֹתוֹ,</p>
</blockquote>

<blockquote>
<p>הֵן לֹא הָיִיתָ מִנַּבֵּא כַיּוֹם אֶת-דְּבָרֶיךָ בְּאָזְנָיו</p>
</blockquote>

<blockquote>
<p>שֶׁל-טֵלֶמָּכוֹס לְהַגְדִּיל חֲמָתוֹ, וְהוּא אַפּוֹ חָרָה.  185</p>
</blockquote>

<blockquote>
<p>תֹּאמַר בְּנַפְשְׁךָ לָשֵׂאת הַמַּשְׂאֵת לְךָ יִתֵּן לְבֵיתְךָ?</p>
</blockquote>

<blockquote>
<p>אֶפֶס אֲדַבְּרָה בְּאָזְנֶיךָ, וְיָקוּם הַדָּבָר וְיִהְיֶה.</p>
</blockquote>

<blockquote>
<p>אַתָּה, יוֹדֵעַ דֵּעַ-יְשָׁנוֹת נוֹשָׁנוֹת, אִם-תּוֹסִיף</p>
</blockquote>

<blockquote>
<p>לָעִיר כַּיּוֹם בִּדְבָרֶיךָ אוֹתוֹ הַצָּעִיר וְקָצַף,</p>
</blockquote>

<blockquote>
<p>הוּא הוּא יִנָּחֵם הָרִאשׁוֹן, וְגָדְלָה רָעָתוֹ עוֹד יוֹתֵר, 190</p>
</blockquote>

<blockquote>
<p>יָדָיו לֹא יַעֲשׂוּ תוּשִׁיָּה, כִּי אֶחָד הוּא, וְאֵלֶּה הָרַבִּים.</p>
</blockquote>

<blockquote>
<p>וְאַתָּה, הַזָּקֵן, מְהֵרָה תִוָּסֵר לְמַעַן תִּנָּחֵם</p>
</blockquote>

<blockquote>
<p>בְּנַפְשְׁךָ אַתָּה וּגְדוֹלָה הָרָעָה אֲשֶׁר תְּבוֹאֶךָ.</p>
</blockquote>

<blockquote>
<p>אַךְ לְטֵלֶמָּכוֹס אֲנִי אִיעָצָה, וָקֳבָל עָם וְעֵדָה:</p>
</blockquote>

<blockquote>
<p>יִפְקֹד עַל-אִמּוֹ וְתָשׁוּב אֶל-בֵּית אָבִיהָ אֲהֵבָהּ,  195</p>
</blockquote>

<blockquote>
<p>הֵמָּה יָכִינוּ לָהּ שָׁם מִשְׁתֵּה-נִשּׂוּאִים, וְנֵדֶה</p>
</blockquote>

<blockquote>
<p>יַרְבּוּ לָהּ וְיוֹסִיפוּ, כָּרָאוּי לַבַּת הָאֲהוּבָה.</p>
</blockquote>

<blockquote>
<p>יַעַן, דּוֹמַנִי, כִּי אָנוּ, בְּנֵי-הָאֲכַיִּים, לֹא נֶחְדַּל</p>
</blockquote>

<blockquote>
<p>מֵהָצִיק לָהּ בְּשִׁדּוּכִים, וְאֵין אִישׁ אֲשֶׁר נִירָא מִמֶּנּוּ,</p>
</blockquote>

<blockquote>
<p>גַּם מִפְּנֵי טֵלֶמָּכוֹס, וְאִם-יַרְבֶּה לַהַג וּדְבָרִים.   200</p>
</blockquote>

<blockquote>
<p>וְאֶל-נְבוּאוֹתֶיךָ לֹא נָשִׂים לִבֵּנוּ, הוֹי זָקֵן מְפַטְפֵּט</p>
</blockquote>

<blockquote>
<p>דְּבָרִים בְּטֵלִים וְרֵיקִים, אַךְ תּוֹסִיף נַפְשֵׁנוּ שָׂנְאֶךָ.</p>
</blockquote>

<blockquote>
<p>אוּלָם אֶת-כָּל-קִנְיָנָיו נַשְׁמִידֵם בְּזָדוֹן וְלֹא יִהְיוּ</p>
</blockquote>

<blockquote>
<p>לָמוֹ שִׁלּוּמִים כָּל-זְמַן, שֶׁתִּדְחֶה נִשּׂוּאֶיהָ עִם-אַחַד</p>
</blockquote>

<blockquote>
<p>בְּנֵי-הָאֲכַיִּים, כִּי עֵקֶב הַדָּבָר הַזֶּה אָנוּ מְחַכִּים  205</p>
</blockquote>

<blockquote>
<p>לָהּ כָּל-הַיָּמִים, מִתְחָרִים אִישׁ בְּרֵעֵהוּ, וְלֹא נִפְנֶה</p>
</blockquote>

<blockquote>
<p>לְנָשִׁים אֲחֵרוֹת לָקַחַת מֵהֶן אִישׁ אֶת-אִשְׁתּוֹ כַמִּשְׁפָּט&quot;.</p>
</blockquote>

<br>  

<blockquote>
<p>עָנָה לוֹ טֵלֶמָּכוֹס, הָעֶלֶם הַנָּבוֹן וַיֹּאמֶר:</p>
</blockquote>

<blockquote>
<p>&quot;אֶבְרִימָכוֹס, וְאַתֶּם כָּל-יֶתֶר הַחֲתָנִים הַנַּעֲלִים!</p>
</blockquote>

<blockquote>
<p>שׁוּב לֹא אֲבַקֵּשׁ עַל-זֹאת וְלֹא אוֹסִיף לְדַבֵּר אֲלֵיכֶם. 210</p>
</blockquote>

<blockquote>
<p>יוֹדְעִים זֹאת כְּבָר הָאֵלִים וְכָל-הָאֲכַיִּים כְּבָר יוֹדְעִים.</p>
</blockquote>

<blockquote>
<p>אָנָא תְּנוּ לִי אֳנִיָּה מְהִירָה וְעֶשְׂרִים עֲמִיתִים,</p>
</blockquote>

<blockquote>
<p>יוֹרְדֵי-הַיָּם, שֶׁיְּלַוּוּנִי גַּם שָׁמָּה גַּם הֵנָּה בְּדַרְכִּי.</p>
</blockquote>

<blockquote>
<p>אֶלְכָה אֶל-סְפַּרְטָה הָעִיר וְאֶל-פִּילוֹס אֶרֶץ הַחוֹלוֹת,</p>
</blockquote>

<blockquote>
<p>לִדְרוֹשׁ לְאָבִי הָרָחוֹק זֶה כַמָּה מִמֶּנִּי, לָדַעַת  215</p>
</blockquote>

<blockquote>
<p>מַה-זֶּה יֹאמְרוּ בְּנֵי-אָדָם אוֹ אֶשְׁמַע נְבוּאַת הָאוֹסָה,</p>
</blockquote>

<blockquote>
<p>נִבְּאָה עָלָיו דְּבַר זֵאוּס, כִּי הִיא תָפִיץ דְּבָרָיו בָּרַבִּים.</p>
</blockquote>

<blockquote>
<p>וְהָיָה אִם-אֶשְׁמַע כִּי חַי עוֹד אָבִי וְיָשׁוּב לְבֵיתוֹ,</p>
</blockquote>

<blockquote>
<p>חַכֵּה אֲחַכֶּה לוֹ שָׁנָה, וְנָשָׂאתִי הַלַּחַץ, וְאִם-מַר הוּא.</p>
</blockquote>

<blockquote>
<p>אוּלָם אָבִי אִם-מֵת, כִּי אֶשְׁמַע –אֵינֶנּוּ בַחַיִּים, 220</p>
</blockquote>

<blockquote>
<p>מַהֵר אָשׁוּבָה אֶל-אֶרֶץ מוֹלַדְתִּי אֲשֶׁר אָהַבְתִּי,</p>
</blockquote>

<blockquote>
<p>אֶשְׁפֹּךְ לוֹ תֵל וְעָרַכְתִּי מִשְׁתֵּה-הַבְרָאָה מְפֹאָר,</p>
</blockquote>

<blockquote>
<p>גָּדוֹל מְאֹד, כָּרָאוּי, וְאֶת-אִמִּי אַשִּׂיאָה לְגָבֶר&quot;.</p>
</blockquote>

<br>  

<blockquote>
<p>כָּכָה מִלֵּל, וְיָשַׁב עַל-מְקוֹמוֹ; וַיָּקָם, הִתְיַצֵּב</p>
</blockquote>

<blockquote>
<p>מֶנְטוֹר רֵעוֹ-עֲמִיתוֹ שֶׁל-אוֹדִיסֵס הַתָּמִים.   225</p>
</blockquote>

<blockquote>
<p>וְאוֹדִיסֵס אוֹתוֹ הִפְקִיד בְּלֶכְתּוֹ עַל-כָּל-אֲשֶׁר בְּבֵיתוֹ</p>
</blockquote>

<blockquote>
<p>לָסוּר לְמִשְׁמַעַת הַזָּקֵן וְלִשְׁמֹר אֶת-כָּל-אֲשֶׁר יֵשׁ לוֹ.</p>
</blockquote>

<blockquote>
<p>דָּרַשׁ טוֹבָתָם בְּלִבּוֹ, וַיִּשָּׂא אִמְרָתוֹ וַיְדַבֵּר:</p>
</blockquote>

<br> 

<blockquote>
<p>&quot;שִׁמְעוּ-נָא, אַנְשֵׁי אִתָּקָה, אֶת-אֲשֶׁר אֲדַבֵּר בְּאָזְנֵיכֶם.</p>
</blockquote>

<blockquote>
<p>מֶלֶךְ מִתּוֹפְשֵׂי הַשַּׁרְבִיט לֹא יוֹסִיף עוֹד לִהְיוֹת מֵעַתָּה 230</p>
</blockquote>

<blockquote>
<p>חָבִיב וּמַסְבִּיר אֶת-פָּנָיו אַף שׁוֹחֵר טוֹב, צְדָקוֹת בְּלִבּוֹ;</p>
</blockquote>

<blockquote>
<p>אֶלָּא אַךְ יַעֲבֹר חֹק וּלְעוֹלָם יַרְשִׁיעַ בִּזְדוֹנוֹ,</p>
</blockquote>

<blockquote>
<p>יַעַן כִּי אֵין אִישׁ כְּבָר זוֹכֵר אֶת-אוֹדִיסֵס הָאֱלֹהִי,</p>
</blockquote>

<blockquote>
<p>אֲשֶׁר מָלַךְ עֲלֵיכֶם, וַיְהִי כְאָב רַחֲמָן לְעַמּוֹ.</p>
</blockquote>

<blockquote>
<p>אוּלָם אֵין לִבִּי לִקְהַל הַחֲתָנִים הַיְהִירִים, הָעוֹשִׂים235</p>
</blockquote>

<blockquote>
<p>מַעֲשֵׂי חָמָס וָשֹׁד וְהַשַּׁעֲרוּרִיָּה בְּבֵיתוֹ,</p>
</blockquote>

<blockquote>
<p>הֵמָּה אֶת-רֹאשָׁם יְסַכְּנוּ וּבוֹ גַם יְשַׁלְּמוּ, בְּהָרְסָם</p>
</blockquote>

<blockquote>
<p>בֵּית-אוֹדִיסֵס, כִּי אָמְרוּ: לְעוֹלָם לֹא יָשׁוּב לְבֵיתוֹ.</p>
</blockquote>

<blockquote>
<p>אוּלָם כָּל-יֶתֶר הָעָם, הֲלֹא תִכָּלְמוּ הַיּוֹשְׁבִים,</p>
</blockquote>

<blockquote>
<p>כֻּלָּם נֶאֶלְמוּ דוּמִיָּה, וְאֵין פּוֹצֶה פִּיו וְאֵין דּוֹבֵר 240</p>
</blockquote>

<blockquote>
<p>כְּנֶגֶד הַחֲתָנִים הַמְעַטִּים לְעָצְרָם, וְאַתֶּם הָרַבִּים&quot;.</p>
</blockquote>

<br>

<blockquote>
<p>עָנָה לוֹ לֵיאוֹקְרִיטוֹס בְּנוֹ שֶׁל-אֶבֵנוֹר וַיֹּאמֶר:</p>
</blockquote>

<blockquote>
<p>&quot;מֶנְטוֹר, חוֹרֵשׁ-הָרָעָה וַחֲסַר-הַלֵּב, מָה אָמַרְתָּ?</p>
</blockquote>

<blockquote>
<p>מֵעִיר אַתָּה הָעָם לְהַכְנִיעֵנוּ, אַךְ יִקְשֶׁה</p>
</blockquote>

<blockquote>
<p>לִתְגָּר מִלְחָמָה בְרַבִּים מִמֶּךָּ וְעֵקֶב הַמִּשְׁתֶּה! 245</p>
</blockquote>

<blockquote>
<p>וְאִלּוּ אוֹדִיסֵס, הוּא מֶלֶךְ-אִתָּקָה, בְּעַצְמוֹ הוֹפִיעַ</p>
</blockquote>

<blockquote>
<p>וְאָמַר בְּנַפְשׁוֹ לְגָרֵשׁ מִבֵּיתוֹ אֶת-קְהַל הַחֲתָנִים,</p>
</blockquote>

<blockquote>
<p>כָּל-הַנְּדִיבִים הַיּוֹשְׁבִים עַל-מִשְׁתֵּה הַיַּיִן בְּהֵיכָלוֹ,</p>
</blockquote>

<blockquote>
<p>וְהָיְתָה תְשׁוּבָתוֹ לְחָגָּא לְאִשְׁתּוֹ, שֶׁכָּךְ מִתְגַּעְגַּעַת</p>
</blockquote>

<blockquote>
<p>עָלָיו וְעַל-תְּשׁוּבָתוֹ, כִּי אָבְדַן-דֵּרָאוֹן לוֹ נָכוֹן, 250</p>
</blockquote>

<blockquote>
<p>אִלּוּ הִתְגָּרָה בָרַבִּים. אֲבָל לְלֹא-חָכְמָה דִבַּרְתָּ.</p>
</blockquote>

<blockquote>
<p>וְאַתֶּם פּוּצוּ אִישׁ לְעֶבְרוֹ, שׁוּבוּ אִישׁ אִישׁ לַעֲבוֹדָתוֹ!</p>
</blockquote>

<blockquote>
<p>מֶנְטוֹר וְהָלִתֶּרְסֵס יִדְאֲגוּ לַלָּז לִנְסִיעָתוֹ,</p>
</blockquote>

<blockquote>
<p>יַעַן כִּי הֵמָּה מֵאָז מֵרֵעָיו-עֲמִיתָיו שֶׁל-אָבִיו.</p>
</blockquote>

<blockquote>
<p>אוּלָם, אֲנִי מְדֻמַּנִי, עוֹד הַרְבֵּה פֹּה יֵשֵׁב בְּאִתָּקָה 255</p>
</blockquote>

<blockquote>
<p>לִדְרשׁ לַבְּשׂוֹרוֹת וּלְעוֹלָם לֹא יַעֲשֶׂה דַּרְכּוֹ שֶׁיָּזָם&quot;.</p>
</blockquote>

<br>  

<blockquote>
<p>כָּכָה דִבֵּר, וַיִּפְטֹר מְהֵרָה אֶת-כָּל-הָאֲסֵפָה.</p>
</blockquote>

<blockquote>
<p>הֵמָּה פָנוּ אִישׁ לְעֶבְרוֹ, וְאִישׁ אִישׁ אֶל-בֵּיתוֹ נָפוֹצוּ,</p>
</blockquote>

<blockquote>
<p>אַךְ הַחֲתָנִים הֵם שָׁבוּ אֶל-בֵּית-אוֹדִיסֵס הַנַּעֲלֶה.</p>
</blockquote>

<br>  

<blockquote>
<p>לְבַדּוֹ בָא טֵלֶמָּכוֹס עַד מִפְרַץ הַיָּם וְעַד שְׂפָתוֹ,260</p>
</blockquote>

<blockquote>
<p>נָטַל אֶת-יָדָיו בַּגַּלִּים הַמְּלוּחִים וַיְחַל אֶת-אַתֵּנָה:</p>
</blockquote>

<blockquote>
<p>&quot;הַט לִי אָזְנְךָ, אֵל, שֶׁנִּגְלֵיתָ לִי אֶמֶשׁ בְּבֵיתֵנוּ,</p>
</blockquote>

<blockquote>
<p>אֲשֶׁר צִוִּיתָ לִי רֶדֶת בַּסְּפִינָה, בְּיָם-הָעֲרָפֶל,</p>
</blockquote>

<blockquote>
<p>לִדְרשׁ אֶת-דְּבַר תְּשׁוּבַת אָבִי הָרָחוֹק זֶה כַמָּה מִמֶּנּוּ.</p>
</blockquote>

<blockquote>
<p>בֹּא לְעֶזְרָתִי, כִּי עוֹצְרִים בַּעֲדִי בְּנֵי-הָאֲכַיִּים 265</p>
</blockquote>

<blockquote>
<p>וְכָל-הַחֲתָנִים עַל-כֻּלָּם, אֵל רָמֵי-הָעַיִן לְהָרַע&quot;.</p>
</blockquote>

<br>  

<blockquote>
<p>כָּכָה סָח בִּתְפִלָּתוֹ, וַתִּגַּשׁ אֵלָיו אַתֵּנָה.</p>
</blockquote>

<blockquote>
<p>הָיָה מַרְאֶהָ כְמַרְאֵה פְנֵי מֶנְטוֹר וְקוֹלָהּ כְּקוֹלוֹ.</p>
</blockquote>

<blockquote>
<p>נָשְׂאָה אֶת-קוֹלָהּ וַתְּדַבֵּר אֶת-אִמְרוֹת-הַכָּנָף וַתֹּאמֶר:</p>
</blockquote>

<br>  

<blockquote>
<p>&quot;טֵלֶמָּכוֹס, לֶעָתִיד לֹא תִהְיֶה רַךְ-לֵב וְלֹא תִוָּאֵל,270</p>
</blockquote>

<blockquote>
<p>אִם-אַךְ אָמְנָם יִהְיֶה כֹּחֲךָ כְּכֹחַ אָבִיךָ,</p>
</blockquote>

<blockquote>
<p>אֲשֶׁר אִם-הִתְחִיל וְגָמַר אֶת-כָּל-אֲשֶׁר עוֹלֵל וְדִבֵּר.</p>
</blockquote>

<blockquote>
<p>אָז לֹא לַשָּׁוְא נְסִיעָתְךָ, וּצְלֵחָה תִּהְיֶה דַרְכֶּךָ.</p>
</blockquote>

<blockquote>
<p>אוּלָם אִם-אֵינְךָ בֶּאֱמֶת מִזַּרְעוֹ וּבֶן-פֵּנֶלּוֹפָּה,</p>
</blockquote>

<blockquote>
<p>אֵין לְךָ תִּקְוָה לְעוֹלָם לְעוֹלֵל אֶת-אֲשֶׁר יָזַמְתָּ, 275</p>
</blockquote>

<blockquote>
<p>יַעַן מְעַטִּים הַבָּנִים הַדּוֹמִים בַּכֹּל לַאֲבִיהֶם:</p>
</blockquote>

<blockquote>
<p>רֻבָּם גְּרוּעִים מֵהֶם, וּמְעַטִּים הָעוֹלִים עֲלֵיהֶם.</p>
</blockquote>

<blockquote>
<p>אֶפֶס וּבְיַעַן בֶּעָתִיד לֹא תִהְיֶה רַךְ-לֵב וְלֹא תִוָּאֵל,</p>
</blockquote>

<blockquote>
<p>כִּי לֹא חָסַרְתָּ לְגַמְרֵי אֶת-חָכְמַת אָבִיךָ אוֹדִיסֵס,</p>
</blockquote>

<blockquote>
<p>יֵשׁ-לְךָ תִּקְוָה, כִּי תְבַצַּע מַעֲשֶׂיךָ, כָּל-אֲשֶׁר יָזַמְתָּ. 280</p>
</blockquote>

<blockquote>
<p>הַנַּח לִקְהַל הַחֲתָנִים, גַּם מֹעֲצוֹתָם וּזְמָמָם,</p>
</blockquote>

<blockquote>
<p>יִהְיוּ בְּשִׁגְעוֹנָם, כִּי חָסְרוּ כָל-בִּינָה וּצְדָקָה לֹא יֵדְעוּ,</p>
</blockquote>

<blockquote>
<p>כָּהֲתָה עֵינָם וְלֹא יִרְאוּ אֶת-מוֹתָם, גְּזֵרָתָם הַשְּׁחֹרָה,</p>
</blockquote>

<blockquote>
<p>הוֹלְכִים וּקְרֵבִים עָדֵיהֶם לְהַכְרִית פִּתְאֹם כֻּלָּהַם.</p>
</blockquote>

<blockquote>
<p>וְדַרְכְּךָ לֹא עוֹד תִּדְחֶה לָלֶכֶת כַּאֲשֶׁר אָמָרְתָּ.285</p>
</blockquote>

<blockquote>
<p>הִנְנִי רֵעוֹ-עֲמִיתוֹ אֲשֶׁר לְאָבִיךָ, וְאָנֹכִי</p>
</blockquote>

<blockquote>
<p>אָכִין לְךָ הָאֳנִיָּה הַמְּהִירָה וְאֶאֱרַח עִמְּךָ.</p>
</blockquote>

<blockquote>
<p>אוּלָם אַתָּה לֵךְ שׁוּבָה הַבַּיְתָה אֶל-קְהַל הַחֲתָנִים,</p>
</blockquote>

<blockquote>
<p>מַלֵּא הַכֵּלִים מַכֹּלֶת וְהָכֵן הַצֵּדָה לַדָּרֶךְ.</p>
</blockquote>

<blockquote>
<p>יַיִן תָּשִׂים בְּקִיתוֹנוֹת וְגֶרֶשׁ, זֶה מֹחוֹ שֶׁל-סַפָּן, 290</p>
</blockquote>

<blockquote>
<p>תְּנֶנּוּ בְנֹאדוֹת שֶׁל-עֹרוֹת מוּצָקִים, וְאָנֹכִי אֲמַהֵר,</p>
</blockquote>

<blockquote>
<p>אַקְהִיל לְךָ תּוֹפְשֵׂי-מָשׁוֹט מִתְנַדְּבִים, וְיֵשׁ בְּאִתָּקָה,</p>
</blockquote>

<blockquote>
<p>סָבִיב-לָהּ-מַיִם, עוֹד הַרְבֵּה אֳנִיּוֹת חֲדָשׁוֹת וִישָׁנוֹת,</p>
</blockquote>

<blockquote>
<p>אֶבְחַר מֵהֶן לְךָ אַחַת, הַטּוֹבָה בְּכָל-הָאֳנִיּוֹת,</p>
</blockquote>

<blockquote>
<p>נָחִישׁ לְכוֹנְנָהּ וְנַפְלִיג בַּיָּם זֶה רְחַב-הַיָּדָיִם&quot;. 295</p>
</blockquote>

<br>  

<blockquote>
<p>כָּכָה דִבְּרָה אַתֵּנָה, בִּתּוֹ שֶׁל-זֶבְס, וְלֹא פִגֵּר</p>
</blockquote>

<blockquote>
<p>שָׁם טֵלֶמָּכוֹס הַנָּבוֹן, כִּי שָׁמַע אֶת-קוֹל בַּת הָאֵלִים.</p>
</blockquote>

<blockquote>
<p>שָׂם אֶת-פְּעָמָיו אֶל-בֵּיתוֹ, מִתְעַצֵּב אֶל-לִבּוֹ הַנָּדִיב.</p>
</blockquote>

<blockquote>
<p>מָצָא אֶת-קְהַל הַחֲתָנִים הַיְהִירִים, מֵהֶם יֵשׁ מַפְשִׁיטִים</p>
</blockquote>

<blockquote>
<p>עוֹרוֹת הָעִזִּים, מֵהֶם יֵשׁ מְחָרְכִים חֲזִירִים בֶּחָצֵר. 300</p>
</blockquote>

<blockquote>
<p>נִגַּשׁ אֲזַי אַנְטִינוֹאוֹס בְּלַעַג אֶל-טֵלֶמָּכוֹס,</p>
</blockquote>

<blockquote>
<p>תָּפַשׂ אֶת-זְרֹעוֹ בִּימִינוֹ, וַיְדַבֵּר אֵלָיו וַיֹּאמֶר:</p>
</blockquote>

<br> 

<blockquote>
<p>&quot;טֵלֶמָּכוֹס הַגֵּאֶה, מְהִיר-אַף וּמְדַבֵּר גְּבוֹהָה!</p>
</blockquote>

<blockquote>
<p>חִדְלָה וְאַל-תַּחֲרשׁ בְּלִבְּךָ לְהָרַע בְּמַעֲשֶׂה אוֹ בְמִלִּים.</p>
</blockquote>

<blockquote>
<p>טוֹב לְךָ תִּשְׁתֶּה וְתֹאכֵל, כַּאֲשֶׁר עָשִׂיתָ לְפָנִים. 305</p>
</blockquote>

<blockquote>
<p>אֶפֶס כָּל-אֲשֶׁר שָׁאַלְתָּ יִתְּנוּ לְךָ הָאֲכַיִּים:</p>
</blockquote>

<blockquote>
<p>גַּם הָאֳנִיָּה גַּם תּוֹפְשֵׂי-הַמָּשׁוֹט הַטּוֹבִים, לְמַעַן</p>
</blockquote>

<blockquote>
<p>תָּחוּשׁ לְפִּילוֹס הַקְּדוֹשָׁה לִדְרוֹשׁ לְאָבִיךָ הַנַּעֲלֶה&quot;.</p>
</blockquote>

<br>  

<blockquote>
<p>עָנָה לוֹ טֵלֶמָּכוֹס הָעֶלֶם הַנָּבוֹן וַיֹּאמֶר:</p>
</blockquote>

<blockquote>
<p>&quot;אַנְטִינוֹאוֹס, לֹא יָאֶה לִי מוֹשַׁב עַלִּיזֵי-הַגַּאֲוָה, 310</p>
</blockquote>

<blockquote>
<p>לִשְׁתּוֹת עִמָּכֶם בְּשַׁלְוָה, לִשְׂמֹחַ בְּשִׂמְחַת-שַׁאֲנַנִּים.</p>
</blockquote>

<blockquote>
<p>שֶׁמָּא מְעַט זֶה לָכֶם, הַחֲתָנִים, אֲכָלְכֶם מִמֵּיטַב</p>
</blockquote>

<blockquote>
<p>טוּבִי וְהוֹנִי שֶׁלִּי, וְאָנֹכִי עוֹדֶנִּי עוּל-יָמִים?</p>
</blockquote>

<blockquote>
<p>עַתָּה, כַּאֲשֶׁר גָּדַלְתִּי וָאֶשְׁמַע גַּם דִּבְרֵי אֲחֵרִים</p>
</blockquote>

<blockquote>
<p>אַף הֲבִינוֹתִי הַכֹּל, נֵעוֹרָה וַתִּגְדַּל גְּבוּרָתִי. 315</p>
</blockquote>

<blockquote>
<p>נַסֵּה אֲנַסֶּה, וְאוּלַי אָמִיטָה עֲלֵיכֶם הַשּׁוֹאָה</p>
</blockquote>

<blockquote>
<p>בֵּין שֶׁאֵלֵךְ לְפִּילוֹס וּבֵין שֶׁאֶשָּׁאֵר פֹּה בָיְתָה.</p>
</blockquote>

<blockquote>
<p>הוֹלֵךְ אֲנִי כְּבֶן-לְוָיָה, – כִּי דֶרֶךְ אַחֶרֶת לִי אָיִן,</p>
</blockquote>

<blockquote>
<p>כְּמוֹ שֶׁאָמַרְתִּי, – וּבְיַעַן חָסַרְתִּי שַׁיָּטִים וּסְפִינָה</p>
</blockquote>

<blockquote>
<p>אֵין לִי, כִּי אַתֶּם מְצָאתֶם לְטוֹב בְּעֵינֵיכֶם הַדָּבָר&quot;.320</p>
</blockquote>

<br>  

<blockquote>
<p>הִגִּיד, וַיְחַלֵּץ אֶת-יָדוֹ מִיַּד אַנְטִינוֹאוֹס בְּנָקֵל.</p>
</blockquote>

<blockquote>
<p>וְכָל-הַחֲתָנִים מִתְכּוֹנְנִים לְמִשְׁתֵּה הַשְּׁמָנִים בַּבַּיִת,</p>
</blockquote>

<blockquote>
<p>הָיוּ לוֹעֲגִים לוֹ, מַכְעִיסִים לוֹ בְּמִלִּים בּוֹטוֹת.</p>
</blockquote>

<blockquote>
<p>עָנָה אַחַד הַנְּעָרִים עַלִּיזֵי-הַגַּאֲוָה וְאָמָר:</p>
</blockquote>

<br>  

<blockquote>
<p>&quot;אֵין זֶה, כִּי אִם-טֵלֶמָּכוֹס זוֹמֵם נַפְשֵׁנוּ לְקַחְתָּהּ. 325</p>
</blockquote>

<blockquote>
<p>אוּלַי יָבִיא לוֹ עֶזְרָה מִפִּילוֹס, זוֹ אֶרֶץ הַחוֹלוֹת,</p>
</blockquote>

<blockquote>
<p>אוֹ יְבִיאֶנָּה מִסְּפַּרְטָה, כִּי לָכֶן יִשְׁתּוֹקֵק לָלֶכֶת,</p>
</blockquote>

<blockquote>
<p>אוֹ יָשִׂים פְּעָמָיו אֶפִירָה, הָאָרֶץ הַבְּרוּכָה, לְמַעַן</p>
</blockquote>

<blockquote>
<p>יָבִיא מִשָּׁם סַמֵּי-מָוֶת, שֶׁהֵמָּה אָבְדָן לָאָדָם,</p>
</blockquote>

<blockquote>
<p>לְתִתָּם בְּתוֹךְ קִיתוֹנֵנוּ לְהַכְרִית אוֹתָנוּ כֻלָּנוּ&quot;. 330</p>
</blockquote>

<br>  

<blockquote>
<p>עָנָה אַחַד הַנְּעָרִים עַלִּיזֵי-הַגַּאֲוָה וְאָמָר:</p>
</blockquote>

<blockquote>
<p>&quot;מִי הַיּוֹדֵעַ וְאוּלַי גַּם הוּא כְאוֹדִיסֵס יֵרֵד שְׁאוֹלָה,</p>
</blockquote>

<blockquote>
<p>הַרְחֵק מִידִידָיו, בְּרִדְתּוֹ כַיּוֹם בָּאֳנִיָּה רְחָבָה.</p>
</blockquote>

<blockquote>
<p>כָּכָה יוֹסִיף גַּם לָנוּ פֹה עָמָל וִיגִיעָה, וּבְיַעַן</p>
</blockquote>

<blockquote>
<p>חַלֵּק נְחַלֵּק בֵּינֵינוּ כָל-טוּבוֹ, אַךְ בֵּיתוֹ 335</p>
</blockquote>

<blockquote>
<p>יָקוּם וְיִהְיֶה לְאִמּוֹ וּלְאִישָׁהּ לַאֲשֶׁר לוֹ תִהְיֶה&quot;.</p>
</blockquote>

<br>  

<blockquote>
<p>כָּכָה נִדְבְּרוּ הֵם, וְהוּא יָרַד לְחֶדְרוֹ שֶׁל-אָבִיו,</p>
</blockquote>

<blockquote>
<p>חֶדֶר גָּדוֹל וָרָם, בּוֹ נֶעֶרְמוּ זָהָב וּנְחשֶׁת,</p>
</blockquote>

<blockquote>
<p>שְׂמָלוֹת מְרֻבּוֹת בַּתֵּבוֹת וְשֶׁמֶן נִיחֹחַ בְּשֶׁפַע.</p>
</blockquote>

<blockquote>
<p>וְעָמְדוּ כַדִּים מְלֵאִים הַיַּיִן הַיָּשָׁן הַמָּתוֹק, 340</p>
</blockquote>

<blockquote>
<p>כֵּלִים אוֹצְרִים בְּתוֹכָם מַשְׁקֵה-אֱלֹהִים וְנָקִי,</p>
</blockquote>

<blockquote>
<p>סְמוּכִים בְּשׁוּרוֹת לַכְּתָלִים וּשְׁמוּרִים לְיוֹם אֲשֶׁר יָשׁוּב</p>
</blockquote>

<blockquote>
<p>בָּיְתָה אוֹדִיסֵס בְּגָבְרוֹ עַל-כָּל-תְּלָאוֹתָיו הָרַבּוֹת.</p>
</blockquote>

<blockquote>
<p>חֶדֶר בַּעַל דְּלָתַיִם חֲזָקוֹת לַפֶּתַח הָאֶחָד,</p>
</blockquote>

<blockquote>
<p>סְגוּרוֹת הֵן וּמְסֻגָּרוֹת, יוֹמָם וְלַיְלָה שׁוֹמֶרֶת 345</p>
</blockquote>

<blockquote>
<p>אָמָה טוֹבַת-הַשֵּׂכֶל, חֲרֵדָה עַל-הוֹן אֲדוֹנֶיהָ,</p>
</blockquote>

<blockquote>
<p>הִיא אֶבְרִיקְלֵיָה בַת-אוֹפְּס בֶּן-פֵּיסֵנוֹר הַכָּרוֹז.</p>
</blockquote>

<blockquote>
<p>קָרָא לָהּ טֵלֶמָּכוֹס הַחַדְרָה וַיַּעַן וַיֹּאמֶר:</p>
</blockquote>

<blockquote>
<p>&quot;אָנָּא, אוֹמַנְתִּי, לִי מִזְגִי הַיַּיִן הַטּוֹב בַּקִּיתוֹנוֹת,</p>
</blockquote>

<blockquote>
<p>אַךְ מִן-הַמְשֻׁבָּח יֵין-רֶקַח, הַסָּמוּךְ לָזֶה אֲשֶׁר שָׁמוּר350</p>
</blockquote>

<blockquote>
<p>עִמָּךְ בִּשְׁבִיל הָאוֹרֵחַ הָאֻמְלָל לוֹ תְחַכִּי וְיָבוֹא –</p>
</blockquote>

<blockquote>
<p>אוֹדִיסֵס הָאֱלֹהִי, כִּי יָשׁוּב וְנִמְלַט מִמָּוֶת.</p>
</blockquote>

<blockquote>
<p>מַלְאִי שְׁנֵים-עָשָׂר קִיתוֹנוֹת וְכַסִּי כֻלָּהַם בַּמִּכְסֶה.</p>
</blockquote>

<blockquote>
<p>שִׁפְכִי לִי קֶמַח בְּנֹאדוֹת שֶׁל-עֹרוֹת עֲשׂוּיִים מְאֹד יָפֶה.</p>
</blockquote>

<blockquote>
<p>עֶשְׂרִים כֹּר קֶמַח-שְׂעוֹרִים, שֶׁטָּחֲנוּ בַטַּחֲנָה יָפֶה, 355</p>
</blockquote>

<blockquote>
<p>דְּעִי זֹאת אַךְ אַתְּ וְאִישׁ בִּלְתֵּךְ, וְכִנַּסְתָּם כֻּלָּם בְּיַחַד.</p>
</blockquote>

<blockquote>
<p>עֶרֶב אָבוֹאָה לְקַחְתָּם, כְּשֶׁתַּעַל עֲלֵי עֲלִיָּתָהּ</p>
</blockquote>

<blockquote>
<p>אִמִּי הוֹרָתִי, כִּי תֹאמַר לָנוּחַ אֶת-שְׁנָתָהּ בִּיצוּעָהּ.</p>
</blockquote>

<blockquote>
<p>הִנְנִי הוֹלֵךְ לִסְפַּרְטָה וְאֶל-פִּילוֹס, אֶרֶץ הַחוֹלוֹת,</p>
</blockquote>

<blockquote>
<p>לִדְרשׁ אִם-יֵשׁ אֵיזוֹ שְׁמוּעָה עַל-דְּבַר תְּשׁוּבַת אָבִי הֶחָבִיב&quot;.360</p>
</blockquote>

<br>  

<blockquote>
<p>כָּכָה מִלֵּל. וַתֵּבְךְּ אֶבְרִיקְלֵיָה מֵינִקְתּוֹ הַחֲבִיבָה,</p>
</blockquote>

<blockquote>
<p>מָרָה הֵילִילָה וַתְּדַבֵּר אֶת-אִמְרוֹת-הַכָּנָף וַתֹּאמֶר:</p>
</blockquote>

<br>  

<blockquote>
<p>&quot;יַלְדִּי הֶחָבִיב, שַׁלָּמָה נָתַתָּ אֶת-לִבְּךָ לְמַחֲשָׁבוֹת</p>
</blockquote>

<blockquote>
<p>אֵלֶּה? לָמָה חָפַצְתָּ לָלֶכֶת אֶל-אֶרֶץ-נָכְרִיָּה</p>
</blockquote>

<blockquote>
<p>וְאַתָּה בֵן יָחִיד, בֵּן אָהוּב? הֲלֹא אוֹדִיסֵס אָבִיךָ 365</p>
</blockquote>

<blockquote>
<p>זֶרַע-הָאֵלִים כְּבָר אָבַד בְּאֶרֶץ נָכְרִיָּה וּרְחוֹקָה.</p>
</blockquote>

<blockquote>
<p>אַתָּה כִי תֵלֵךְ, מִיָּד הֵם יַחַרְשׁוּ רָעָה עָלֶיךָ</p>
</blockquote>

<blockquote>
<p>לַכְחִיד אוֹתְךָ בְּנִכְלֵיהֶם וְלַחֲלֹק הוֹנְךָ בֵּינֵיהֶם.</p>
</blockquote>

<blockquote>
<p>אוּלָם שְׁבָה בִּמְקוֹמְךָ עִמָּנוּ, כִּי אֵין לְךָ צֹרֶךְ</p>
</blockquote>

<blockquote>
<p>לָשׁוּט בַּיָּם הַזֵּידוֹן וְלָשֵׂאת תְּלָאוֹת וּנְדוּדִים&quot;. 370</p>
</blockquote>

<br>  

<blockquote>
<p>עָנָה לָהּ טֵלֶמָּכוֹס הָעֶלֶם הַנָּבוֹן וַיֹּאמֶר:</p>
</blockquote>

<blockquote>
<p>&quot;אַל-נָא, מֵינִקְתִּי, תִּירָאִי, כִּי לֹא בְלִי עֲצַת הָאֵלִים</p>
</blockquote>

<blockquote>
<p>לֶכְתִּי זֶה, אַךְ הִשָּׁבְעִי, כִּי אַתְּ לֹא תַגִּידִי לְאִמִּי</p>
</blockquote>

<br>  

<blockquote>
<p>עַד אִם-מָלְאוּ אַחַד עָשָׂר אוֹ גַם שְׁנֵים עָשָׂר יָמִים;<a href="#fn:15" id="fnref:15" title="see footnote" class="footnote"><sup>15</sup></a></p>
</blockquote>

<blockquote>
<p>אוֹ עַד יוֹם תִּשְׁאַל בְּעַצְמָהּ, אוֹ אַחֵר יִגְלֶה אֶת-אָזְנָהּ. 375</p>
</blockquote>

<blockquote>
<p>יַעַן יָרֵאתִי, פֶּן-יוּעַם הֲדַר פָּנֶיהָ כִּי תִבְכֶּה&quot;.</p>
</blockquote>

<br>  

<blockquote>
<p>כָּכָה סָח, וַתִּשָּׁבַע בָּאֵלִים שְׁבוּעָה חֲמוּרָה.</p>
</blockquote>

<blockquote>
<p>אַךְ כְּכַלּוֹתָהּ הַשְּׁבוּעָה הַחֲמוּרָה, אֶת-שְׁבוּעַת הָאָלָה,</p>
</blockquote>

<blockquote>
<p>מָזְגָה מִיָּד לוֹ הַיַּיִן בְּקִיתוֹנוֹת בְּנֵי יְדוֹתַיִם,</p>
</blockquote>

<blockquote>
<p>שָׁפְכָה לוֹ קֶמַח בְּנֹאדוֹת שֶׁל-עֹרוֹת עֲשׂוּיִים מְאֹד יָפֶה.380</p>
</blockquote>

<blockquote>
<p>אַךְ טֵלֶמָּכוֹס הוּא שָׁב אֶל-הַהֵיכָל וְאֶל-קְהַל הַחֲתָנִים.</p>
</blockquote>

<br>

<blockquote>
<p>וְרַעְיוֹן אַחֵר אָז הָגְתָה אַתֵּנָה כְּחֻלַּת-הָעָיִן.</p>
</blockquote>

<blockquote>
<p>הָפְכָה פָנֶיהָ כִּפְנֵי טֵלֶמָּכוֹס וַתִּסֹּב הַקִּרְיָה,</p>
</blockquote>

<blockquote>
<p>דִּבְּרָה בְּאָזְנֵי כָל-אִישׁ וְאִישׁ, אֲשֶׁר פָּגְשָׁה בְדַרְכָּהּ,</p>
</blockquote>

<blockquote>
<p>צִוְּתָה לָהֶם לְהִתְאַסֵּף בָּעֶרֶב בַּסְּפִינָה הַמְּהִירָה,385</p>
</blockquote>

<blockquote>
<p>בִּקְשָׁה אֲזַי אֶת-נוֹאֵמוֹן בֶּן-פְרוֹנְיוֹס הַנֶּהְדָּר כִּי יִתֶּן-</p>
</blockquote>

<blockquote>
<p>לָהּ הָאֳנִיָּה הַמְּהִירָה – וַיִּתֶּן בְּנֶפֶשׁ חֲפֵצָה.</p>
</blockquote>

<br>  

<blockquote>
<p>הָיְתָה הַחַמָּה שׁוֹקַעַת, וַיִּקְדְּרוּ הַדְּרָכִים כֻּלָּהַם.<a href="#fn:16" id="fnref:16" title="see footnote" class="footnote"><sup>16</sup></a></p>
</blockquote>

<blockquote>
<p>וְהִיא הִסִּיעָה הַסְּפִינָה הַמְּהִירָה הַיָּמָּה וְהֵכִינָה</p>
</blockquote>

<blockquote>
<p>כָּל-כֵּלֶיהָ הָרְאוּיִם לִסְפִינָה טְעוּנַת-מְשׁוֹטִים, 390</p>
</blockquote>

<blockquote>
<p>קָשְׁרָה אוֹתָהּ בַּמִּפְרָץ, בְּקָצֵהוּ, וְכָל-רֵעָיו-גִּבּוֹרָיו</p>
</blockquote>

<blockquote>
<p>נִקְבְּצוּ בָאוּ; וְהָאֵלָה מְעִירָה לֶב-גֶּבֶר וָגָבֶר.</p>
</blockquote>

<br>  

<blockquote>
<p>וְרַעְיוֹן אַחֵר אָז נִצְנֵץ בְּלֶב-פַּלַּס-אַתֵּנָה הָאֵלָה.</p>
</blockquote>

<blockquote>
<p>מִהֲרָה, נִכְנְסָה לְהֵיכַל הָאִישׁ אוֹדִיסֵס הָאֱלֹהִי,</p>
</blockquote>

<blockquote>
<p>שֵׁנָה מְתוּקָה שָׁם נָסְכָה עַל-כָּל-הַחֲתָנִים הַגֵּאִים,395</p>
</blockquote>

<blockquote>
<p>בִּלְבְּלָה כָּל-שַׂרְעַפֵּיהֶם, הִפִּילָה מִיָּדָם גְּבִיעֵימוֹ.</p>
</blockquote>

<blockquote>
<p>חָשׁוּ נָפוֹצוּ בָעִיר לְהַמְתִּיק אֶת-שְׁנָתָם וְלֹא הִרְבּוּ</p>
</blockquote>

<blockquote>
<p>לִהְיוֹת מְסֻבִּים, כִּי מְהֵרָה נָחָה הַשְּׁנָת עַל-שְׁמוּרוֹתָם.</p>
</blockquote>

<blockquote>
<p>וּלְטֵלֶמָּכוֹס אָז דִּבְּרָה אַתֵּנָה בְּהִירַת-הָעָיִן,</p>
</blockquote>

<blockquote>
<p>קָרְאָה לוֹ מִן-הַלִּשְׁכָּה הַבְּנוּיָה לְתִפְאָרָה וַתֹּאמֶר, 400</p>
</blockquote>

<blockquote>
<p>דָּמְתָה לְמֶנְטוֹר וְתָאֳרָהּ כְּתָאֳרוֹ וְקוֹלָהּ כְּקוֹלוֹ:</p>
</blockquote>

<br> 

<blockquote>
<p>&quot;טֵלֶמָּכוֹס, רֵעֶיךָ נְעוּלֵי-הַמְּצָחוֹת-הַנָּאוֹת</p>
</blockquote>

<blockquote>
<p>יוֹשְׁבִים זֶה כְּבָר עַל-מְשׁוֹטֵיהֶם, מְחַכִּים לְךָ בְּכִלְיוֹן עֵינַיִם,</p>
</blockquote>

<blockquote>
<p>מַהֲרָה-חוּשָׁה, וְלֹא נוֹסִיף וְנִדְחֶה דַרְכֵּנוּ לְפָנֵינוּ&quot;.</p>
</blockquote>

<br> 

<blockquote>
<p>כָּכָה דִבְּרָה אַתֵּנָה, וַתָּשֶׂם פְּעָמֶיהָ לַדֶּרֶךְ,405</p>
</blockquote>

<blockquote>
<p>מִהֲרָה בָהּ, וְטֵלֶמָּכוֹס פּוֹסֵעַ וּבָא בְּעִקְּבוֹתֶיהָ.</p>
</blockquote>

<blockquote>
<p>וּכְשֶׁהִגִּיעוּ עֲדֵי הָאֳנִיָּה וּמְבֹאוֹת הַמַּיִם,</p>
</blockquote>

<blockquote>
<p>מָצְאוּ אֶת-רֵעָיו אֶת-בְּנֵי-הָאֲכַיִּים יְפֵי-הַתַּלְתַּלִּים,</p>
</blockquote>

<blockquote>
<p>דִּבֶּר אֲלֵיהֶם אוֹן קָדְשׁוֹ שֶׁל-טֵלֶמָּכוֹס וַיֹּאמֶר:</p>
</blockquote>

<br>  

<blockquote>
<p>&quot;חוּשׁוּ, יְדִידַי, נָבִיאָה הַצֵּדָה כִּי כֻלָּהּ נֶעֱרָמָה 410</p>
</blockquote>

<blockquote>
<p>בְּיַחַד בַּבַּיִת, וְאִמִּי אֵינֶנָּה יוֹדַעַת מְאוּמָה,</p>
</blockquote>

<blockquote>
<p>גַּם אַמְהוֹתֶיהָ בַּבַּיִת, בִּלְתִּי מֵינִקְתִּי שֶׁשָּׁמְעָה&quot;.</p>
</blockquote>

<br>  

<blockquote>
<p>מִלֵּל, וַיֵּלֶךְ לִפְנֵיהֶם, וְהֵמָּה אַחֲרָיו הָלָכוּ.</p>
</blockquote>

<blockquote>
<p>נָשְׂאוּ הַכֹּל וַיָּבִיאוּ בַּסְּפִינָה מֻקֶּפֶת-הַמְּשׁוֹטִים,</p>
</blockquote>

<blockquote>
<p>טָעֲנוּ עַל-הָאֳנִיָּה, כְּצַו בֶּן-אוֹדִיסֵס, יַקִּירוֹ. 415</p>
</blockquote>

<blockquote>
<p>עָלָה הוּא אָז בָּאֳנִיָּה, וְאַתֵּנָה הוֹלֶכֶת לְפָנָיו,</p>
</blockquote>

<blockquote>
<p>יָשְׁבָה עַל-זְנַב הָאֳנִיָּה, וַיֵּשֶׁב עַל-יָדָהּ לְצִדָּהּ</p>
</blockquote>

<blockquote>
<p>גַּם טֵלֶמָּכוֹס. וְרֵעָיו פִּתְּחוּ עֲבוֹת הָאֳנִיָּה,</p>
</blockquote>

<blockquote>
<p>עָלוּ גַם הֵמָּה בַסְּפִינָה וְיָשְׁבוּ אִישׁ אִישׁ עַל-סַפְסָלוֹ.</p>
</blockquote>

<blockquote>
<p>רוּחַ חֲבִיבָה זְבָדָתַם אַתֵּנָה בְּהִירַת-הָעָיִן, 420</p>
</blockquote>

<blockquote>
<p>רוּחַ מַעֲרָבִית סוֹאֶנֶת, רוֹעֶשֶׁת עַל-מֶרְחַב יָם עָכוּר,</p>
</blockquote>

<blockquote>
<p>פָּקַד אֲזַי טֵלֶמָּכוֹס לְרֵעָיו וַיְזָרְזֵם וְתָפְשׂוּ</p>
</blockquote>

<blockquote>
<p>כְּלֵי הָאֳנִיָּה, וְהֵמָּה מִהֲרוּ עָשׂוּ פְקֻדָּתוֹ.</p>
</blockquote>

<blockquote>
<p>נָטְלוּ הֵרִימוּ הַתֹּרֶן הֶעָשׂוּי עֵץ אֹרֶן, קְבָעוּהוּ</p>
</blockquote>

<blockquote>
<p>בְּקִנּוֹ, הֶעֱמִידוּהוּ, אַף מָתְחוּ חֲבָלָיו וְהִדְּקוּם, 425</p>
</blockquote>

<blockquote>
<p>קָשְׁרוּ מִפְרָשָׂיו הַלְּבָנִים בִּרְצוּעוֹת שֶׁל-עוֹרוֹת חֲזָקוֹת.</p>
</blockquote>

<blockquote>
<p>נָפְחָה הָרוּחַ בַּמִּפְרָשׂ, וּבְשָׁאוֹן וַהֲמֻלָּה גְדוֹלָה</p>
</blockquote>

<blockquote>
<p>נֻפְּצוּ כָּל-גַּלֵּי-אַרְגָּמָן לְעֶבְרֵי הַסְּפִינָה הַטָּסָה.</p>
</blockquote>

<blockquote>
<p>הָיְתָה נִשֵּׂאת בַּגַּלִּים וְחוֹתְרָה לָהּ דֶּרֶךְ לְפָנֶיהָ.</p>
</blockquote>

<blockquote>
<p>וּכְשֶׁהֵכִינוּ אֶת-כְּלֵי הָאֳנִיָּה הַשְּׁחוֹרָה הַמְּהִירָה, 430</p>
</blockquote>

<blockquote>
<p>קָמוּ הִצִּיבוּ קִיתוֹנוֹת הַיַּיִן הַמְּלֵאִים עַד שְׂפָתָם,</p>
</blockquote>

<blockquote>
<p>נָסְכוּ לָאֵלִים הַהֹוִים-לָנֶצַח וְזַרְעָם עַד עוֹלָם;</p>
</blockquote>

<blockquote>
<p>וְאוּלָם עַל-כֻּלָּם לְבִתּוֹ שֶׁל-זֵאוּס כְּחֻלַּת-הָעָיִן.</p>
</blockquote>

<blockquote>
<p>וְעָשְׂתָה הַסְּפִינָה אֶת-דַּרְכָּהּ כָּל-אוֹתוֹ הַלַּיְלָה וְהַבֹּקֶר.</p>
</blockquote>

<br> 

<h2 id="שִׁירשְׁלִישִׁי:הַקֹּרוֹתבְּפִּילוֹס">שִׁיר שְׁלִישִׁי: הַקֹּרוֹת בְּפִּילוֹס</h2>

<br>  

<blockquote>
<p>וְהֵלְיוֹס נֵעוֹר וַיַּעֲזֹב אֶת-גֵּאוּת הַיָּם כְּלִיל הַיֹּפִי</p>
</blockquote>

<blockquote>
<p>וְעָלָה בִּרְקִיעַ הַנְּחשֶׁת לְהָאִיר לִבְנֵי-הָאַלְמָוֶת</p>
</blockquote>

<blockquote>
<p>גַּם לִבְנֵי-תְמוּתָה הַדָּרִים עַל-פְּנֵי הָאֲדָמָה הַפּוֹרָה,</p>
</blockquote>

<blockquote>
<p>וְאֵלֶּה בָאוּ לְפִּילוֹס, עִיר נֵלֵס הַבְּנוּיָה-לְתִפְאֶרֶת.</p>
</blockquote>

<blockquote>
<p>וְעַל-שְׂפַת-הַיָּם עַם-הָעִיר מַקְרִיבִים לְמַרְגִּיז-הָאָרֶץ  5</p>
</blockquote>

<blockquote>
<p>שְׁחוֹר-הַמַּחְלָפוֹת, וַיֵּזְבְּחוּ פָרִים בְּנֵי-בָקָר מַשְׁחִירִים.</p>
</blockquote>

<blockquote>
<p>הָיוּ שָׁם תֵּשַׁע שׁוּרוֹת סַפְסָלִים, חֲמֵשׁ מֵאוֹת גֶּבֶר</p>
</blockquote>

<blockquote>
<p>יוֹשְׁבִים עַל-סַפְסָל וְסַפְסָל וְתִשְׁעָה פָרִים לִפְנֵיהֶם.</p>
</blockquote>

<br>  

<blockquote>
<p>וְטָעֲמוּ כְבָר מִן-הַקֶּרֶב וְשָׂרְפוּ לָאֵלִים כְּרָעַיִם,<a href="#fn:17" id="fnref:17" title="see footnote" class="footnote"><sup>17</sup></a></p>
</blockquote>

<blockquote>
<p>כּאֲשֶׁר בָּאָה הַסְּפִינָה וְסִלְּקוּ מִמֶּנָּה מִפְרָשָׂהּ,   10</p>
</blockquote>

<blockquote>
<p>חָתְרוּ אֶל-הַיַּבָּשָׁה, קְשָׁרוּהָ וְיָרְדוּ מִמֶּנָּה.</p>
</blockquote>

<blockquote>
<p>יָרַד גַּם טֵלֶמָּכוֹס וְאַתֵּנָה לְפָנָיו הוֹלֶכֶת.</p>
</blockquote>

<blockquote>
<p>נָשְׂאָה אֵלָיו אִמְרָתָהּ אַתֵּנָה בְּהִירַת-הָעָיִן:</p>
</blockquote>

<br>  

<blockquote>
<p>&quot;טֵלֶמָּכוֹס, לֹא יָאֶה לְךָ כְּלָל לִהְיוֹת מִתְבַּיֵּשׁ,</p>
</blockquote>

<blockquote>
<p>כִּי עַל-כֵּן גַּם יָרַדְתָּ הַיָּמָה, כִּי תִדְרשׁ לְאָבִיךָ,  15</p>
</blockquote>

<blockquote>
<p>אֵי הָאֲדָמָה כִּסַּתּוּ וּמַה-הוּא גוֹרָלוֹ מְנָת-חֶלְקוֹ.</p>
</blockquote>

<blockquote>
<p>חוּשָׁה גְּשָׁה עַד פְּנֵי נֶסְטוֹר מַכְנִיעַ-הַסּוּסִים לָדַעַת</p>
</blockquote>

<blockquote>
<p>דְּבָרָיו אֲשֶׁר בְּפִיו, הֲגִיגָיו יָכִיל בְּקִרְבּוֹ.</p>
</blockquote>

<blockquote>
<p>בַּקֵּשׁ וְאַל-יַעְלִים דָּבַר וְיַגִּיד לְךָ דִּבְרֵי אֱמֶת.</p>
</blockquote>

<blockquote>
<p>שֶׁקֶר לֹא יֹאמַר, כִּי אָכֵן לֵב חָכָם בְּקִרְבּוֹ וְרַב-תְּבוּנָה&quot;. 20</p>
</blockquote>

<br>  

<blockquote>
<p>עָנָה לָהּ טֵלֶמָּכוֹס הָעֶלֶם הַנָּבוֹן וַיֹּאמֶר:</p>
</blockquote>

<blockquote>
<p>&quot;מֶנְטוֹר, אֵיכָה זֶה אֶגַּשׁ? אֵיכָכָה אֲקַדֵּם אֶת-פָּנָיו?</p>
</blockquote>

<blockquote>
<p>יַעַן כִּי עוֹד לֹא נִסִּיתִי לְדַבֵּר בִּתְבוּנָה וָדָעַת,</p>
</blockquote>

<blockquote>
<p>אֲבָל בּוֹשׁ יֵבוֹשׁ הַצָּעִיר לְדַבֵּר בִּפְנֵי זָקֵן מֶנּוּ&quot;.</p>
</blockquote>

<br> 

<blockquote>
<p>עָנְתָה אוֹתוֹ אַתֵּנָה בְּהִירַת-הָעַיִן וַתֹּאמֶר: 25</p>
</blockquote>

<blockquote>
<p>&quot;שֶׁמֶץ מֶנְהוּ, טֵלֶמָּכוֹס, לִבְּךָ לְךָ יַגִּיד וְיָדָעְתָּ,</p>
</blockquote>

<blockquote>
<p>וְשֶׁמֶץ יִיעָצְךָ הַדֵּימוֹן שֶׁלְּךָ, כִּי אָכֵן, מְדֻמָּנִי,</p>
</blockquote>

<blockquote>
<p>לֹא כְנֶגֶד רְצוֹן אֵלִים רָאִיתָ אוֹר חַיִּים, גָּדָלְתָּ&quot;.</p>
</blockquote>

<br> 

<blockquote>
<p>כָּכָה הִגִּידָה לוֹ פַּלַּס-אַתֵּנָה וַתָּחָשׁ לְפָנָיו.</p>
</blockquote>

<blockquote>
<p>מִהֲרָה בְּלֶכְתָּהּ, וְהוּא פוֹסֵעַ וּבָא בְּעִקְּבוֹתֶיהָ.  30</p>
</blockquote>

<blockquote>
<p>בָּאוּ עַד מָקוֹם שָׁם מוֹשַׁב עַם-פִּילוֹס וְשָׁם אֲסֵפָתָם.</p>
</blockquote>

<blockquote>
<p>יָשַׁב שָׁם נֶסְטוֹר עִם-בָּנָיו, וְרֵעָיו לוֹ סָבִיב מְכִינִים</p>
</blockquote>

<blockquote>
<p>סְעֻדָּה, צוֹלִים הַבָּשָׂר, וְיֵשׁ שָׂמִים מִמֶּנּוּ עַל-שְׁפוּדִים.</p>
</blockquote>

<blockquote>
<p>אַךְ כְּשֶׁהִרְגִּישׁוּ בַּנָּכְרִים, נֶחְפְּזוּ בָּאוּ לִקְרָאתָם,</p>
</blockquote>

<blockquote>
<p>לָמוֹ כַפֵּיהֶם הוֹשִׁיטוּ וְהִזְמִינוּם לָשֶׁבֶת עִמָּהֶם.  35</p>
</blockquote>

<blockquote>
<p>אַךְ פֵּיסִיסְטְרָטוֹס בֶּן-נֶסְטוֹר נִגַּשׁ אֵלֵימוֹ הָרִאשׁוֹן,</p>
</blockquote>

<blockquote>
<p>הוֹשִׁיט אֶת-יָדָיו לַשְּׁנַיִם וְהִזְמִינָם לָשֶׁבֶת לַסְּעֻדָּה</p>
</blockquote>

<blockquote>
<p>עַל-גַּב הָעוֹרוֹת הָרַכִּים, עַל-חוֹף-הַיָּם מְלֵא-הַחֹלוֹת,</p>
</blockquote>

<blockquote>
<p>בֵּין אָבִיהוּ וּבֵין אָחִיהוּ הָאִישׁ תְּרָסִימֵדֵס,</p>
</blockquote>

<blockquote>
<p>נָתַן לָמוֹ הָאֶשְׁפָּר מִקֶּרֶב הַזֶּבַח, וְיַיִן    40</p>
</blockquote>

<blockquote>
<p>מָזַג בִּגְבִיעַ הַזָּהָב, הֱרִימוֹ לְחַיֵּי הָאֵלָה.</p>
</blockquote>

<blockquote>
<p>עָנָה לְפַּלַּס-אַתֵּנָה בַּת-זֵאוּס תּוֹפֵשׂ-הָאֵיגִיס:</p>
</blockquote>

<blockquote>
<p>&quot;נָכְרִי, שָׂא עַתָּה תְפִלָּתְךָ, הַעְתִּירָה לַמּוֹשֵׁל פּוֹסֵידוֹן,</p>
</blockquote>

<blockquote>
<p>יַעַן כִּי חַג לוֹ הַיּוֹם, וּלְזִבְחוֹ הַגָּדוֹל גַּם בָּאתֶם,</p>
</blockquote>

<blockquote>
<p>תִּסֹּךְ לוֹ אַף תִּתְפַּלֵּל כְּדֶרֶךְ הָאָרֶץ, וְתִתֵּן    45</p>
</blockquote>

<blockquote>
<p>גַּם לְרֵעֲךָ אֶת-סֵפֶל הַיַּיִן הַמָּתוֹק וְיִסֹּךְ.</p>
</blockquote>

<blockquote>
<p>יַעַן כִּי סָבוּר אָנֹכִי, גַּם הוּא הֵן יִתְפַּלֵּל לָאֵלִים</p>
</blockquote>

<blockquote>
<p>בְּנֵי-הָאַלְמָוֶת, וּבְיַעַן צְרִיכִים בְּנֵי-אָדָם לָאֵלִים.</p>
</blockquote>

<blockquote>
<p>אוּלָם הוּא צָעִיר לְיָמִים מִמֶּךָּ, בֶּן-גִּילִי שֶׁלִּי הוּא,</p>
</blockquote>

<blockquote>
<p>הִנֵּה עַל-כֵּן גַּם נָתַתִּי תְּחִלָּה לְךָ כּוֹס הַזָּהָב&quot;.   50</p>
</blockquote>

<br>  

<blockquote>
<p>כָּכָה דִבֵּר, וַיַּגֶּשׁ לָהּ סֵפֶל הַיַּיִן הֶעָרֵב,</p>
</blockquote>

<blockquote>
<p>שָׂמְחָה אַתֵּנָה לְמַעֲשֶׂה הָעֶלֶם הַנָּבוֹן וְהַמְנֻמָּס,</p>
</blockquote>

<blockquote>
<p>אֲשֶׁר הִקְדִים לָתֵת תְּחִלָּה לָהּ סֵפֶל הַזָּהָב.</p>
</blockquote>

<blockquote>
<p>נָשְׂאָה אֶת-קוֹלָהּ מִיָּד וַתְּפַלֵּל לְפּוֹסֵידוֹן הַמּוֹשֵׁל:</p>
</blockquote>

<br>  

<blockquote>
<p>&quot;שִׁמְעָה, פּוֹסֵידוֹן חוֹבֵק-הָאָרֶץ, אַל-תִּבֶז  55</p>
</blockquote>

<blockquote>
<p>אֶת-תְּפִלָּתֵנוּ אֵלֶיךָ וּרְצֵנוּ להָפִיק פָּעֳלֵנוּ.</p>
</blockquote>

<blockquote>
<p>תְּחִלָּה הוֹאֵל וּתְחוֹנֵן אֶת-נֶסְטוֹר וְאֶת-בָּנָיו הַתְּהִלָּה,</p>
</blockquote>

<blockquote>
<p>תְּנָה גַּם לְיֶתֶר הַמְסֻבִּים שִׁלּוּמִים, לְכָל-אַנְשֵׁי פִּילוֹס,</p>
</blockquote>

<blockquote>
<p>לְהַרְנִין אֶת-לִבָּם עֵקֶב זֶה קָרְבַּן-הַמֵּאָה הַנֶּהְדָּר,</p>
</blockquote>

<blockquote>
<p>תְּנָה לְטֵלֶמָּכוֹס וְלִי וְנָשׁוּב וְנַצְלִיחַ בְּמַעֲשֵׂינוּ,  60</p>
</blockquote>

<blockquote>
<p>בָּאנוּ הֵנָּה בִּגְלָלָם בִּסְפִינָה מְהִירָה וּשְׁחֹרָה&quot;.</p>
</blockquote>

<br>  

<blockquote>
<p>כָּכָה הִתְפַּלְלָה הָאֵלָה, וַתַּעַשׂ וַתְּמַלֵּא כַּמִּשְׁפָּט.</p>
</blockquote>

<blockquote>
<p>מָסְרָה לְטֵלֶמָּכוֹס הַכּוֹס הַמְכֻפֶּלֶת הַיָּפָה,</p>
</blockquote>

<blockquote>
<p>וְכֵן הִתְפַּלֵּל גַּם הוּא בְּנוֹ שֶׁל-אוֹדִיסֵס, יַקִּירוֹ.</p>
</blockquote>

<blockquote>
<p>וְאַחֲרֵי שֶׁצָּלוּ הַבָּשָׂר עַל-שְׁפוּדִים וְגַם הֱסִירוּהוּ,  65</p>
</blockquote>

<blockquote>
<p>חִלְּקוּ הַבָּשָׂר חֲלָקִים וְתִקְּנוּ הַסְּעֻדָּה הַנָּאָה.</p>
</blockquote>

<blockquote>
<p>וְאַחֲרֵי אָכְלָם וּשְׁתוֹתָם וְתַאֲוַת רַעֲבוֹנָם נִמְלָאָה,</p>
</blockquote>

<blockquote>
<p>נָשָׂא אֲלֵיהֶם אִמְרָתוֹ נֶסְטוֹר רֶכֶב-גֶּרֵנְיָה:</p>
</blockquote>

<br>  

<blockquote>
<p>&quot;עַתָּה טוֹב יוֹתֵר וְיָאֶה הַדָּבָר לִפְנוֹת לַנָּכְרִים,</p>
</blockquote>

<blockquote>
<p>לִדְרשׁ מִי הֵמָּה, כִּי אָכֵן כְּבָר עִנְּגוּ אֶת-לִבָּם בָּאֹכֶל.  70</p>
</blockquote>

<blockquote>
<p>מִי אַתֶּם, נָכְרִים? מֵאַיִן תָּבֹאוּ בַּנְּתִיבָה הָרְטֻבָּה?</p>
</blockquote>

<blockquote>
<p>אִם-עִסְקֵיכֶם בְּכָךְ, אוֹ בְּאֵין לָכֶם עֵסֶק תָּנוּדוּ,</p>
</blockquote>

<blockquote>
<p>כְּאוֹתָם הַלִּסְטִים הַנָּדִים עַל-מֶרְחֲבֵי יַמִּים, וּמְסַכְּנִים</p>
</blockquote>

<blockquote>
<p>אֶת-נַפְשׁוֹתֵיהֶם לָהֶם וְשׁוֹאָה בְּכַפָּם לַנָּכְרִים?&quot;</p>
</blockquote>

<br>  

<blockquote>
<p>עָנָה לוֹ טֵלֶמָּכוֹס הָעֶלֶם הַנָּבוֹן וַיֹּאמֶר,   75</p>
</blockquote>

<blockquote>
<p>הֵעֵז בְּנַפְשׁוֹ, כִּי נָטְעָה אַתֵּנָה בְּלִבּוֹ הָאֹמֶץ,</p>
</blockquote>

<blockquote>
<p>לְמַעַן יוּכַל וְיִשְׁאַל עַל-אֹדוֹת אָבִיהוּ הָרָחוֹק.</p>
</blockquote>

<blockquote>
<p>גַּם לְמַעַן יִהְיֶה אַף הוּא לְשֵׁם וְלִתְהִלָּה בָּאָרֶץ:</p>
</blockquote>

<br>  

<blockquote>
<p>&quot;נֶסְטוֹר בֶּן-נֵלֵס הַיָּשִׁישׁ, תְּהִלָּתָם שֶׁל-הָאֲכַיִּים!</p>
</blockquote>

<blockquote>
<p>הֵן תִּשְׁאָלֵנוּ, מֵאַין נָבֹאָה – אָנֹכִי אַגִּידָה.   80</p>
</blockquote>

<blockquote>
<p>בָּאִים אֲנַחְנוּ מֵאִי, מֵאִתָּקָה שֶׁבְּמוֹרַד הַר נֵיוֹן,</p>
</blockquote>

<blockquote>
<p>לֹא לְשֵׁם עִסְקֵי הַכְּלָל, כִּי אִם-לְשֵׁם עִסְקִי אָנֹכִי.</p>
</blockquote>

<blockquote>
<p>הִנְנִי נוֹסֵעַ לְקַבֵּץ שְׁמוּעוֹת עַל-אָבִי הַמְהֻלָּל,</p>
</blockquote>

<blockquote>
<p>אוּלַי אֶשְׁמַע דְּבַר-מָה עַל-אוֹדִיסֵס, וְאוֹמְרִים</p>
</blockquote>

<blockquote>
<p>אִתְּךָ הָיָה, בְּהַצּוֹתְךָ עַל-קִרְיַת הַטְּרוֹיִים לְהָרְסָהּ. 85</p>
</blockquote>

<blockquote>
<p>יַעַן שָׁמַעְנוּ, כִּי אֵלֶּה שֶׁנִּלְחֲמוּ אִתּוֹ בַּטְּרוֹיִים</p>
</blockquote>

<blockquote>
<p>אָבְדוּ נִכְחָדוּ מֵאֶרֶץ, בְּפֶגַע-רָע מֵתוּ כֻלָּמוֹ.</p>
</blockquote>

<blockquote>
<p>אַךְ אֶת-אָבְדָנוֹ שֶׁלּוֹ הֵן כִּסָּה מִמֶּנּוּ בֶּן-קְרוֹנוֹס.</p>
</blockquote>

<blockquote>
<p>אֵין אִישׁ לְסַפֵּר אֶל-נָכוֹן, אֵי אָבַד: הַאִם בַּיַּבֶּשֶׁת</p>
</blockquote>

<blockquote>
<p>נִכְחַד וְאֵינֶנּוּ, כִּי גָבְרוּ עָלָיו מְשַׂנְאָיו הָרַבִּים,  90</p>
</blockquote>

<br>  

<blockquote>
<p>אוֹ מֵת בַּיָּם וּבֵין מִשְׁבְּרֵי יָם אַמְפִיטְרִיטֵי יָנוּחַ.<a href="#fn:18" id="fnref:18" title="see footnote" class="footnote"><sup>18</sup></a></p>
</blockquote>

<blockquote>
<p>לָכֵן אֲחַבֵּק בִּרְכֶּיךָ בִּתְחִנָּה, כִּי תוֹאִיל לְסַפֵּר</p>
</blockquote>

<blockquote>
<p>לִי, לֹא תְכַחֵד מִמֶּנִּי, אֵיךְ אָבַד בְּעָנְיוֹ, אִם-רָאוּ</p>
</blockquote>

<blockquote>
<p>אוֹתוֹ עֵינֶיךָ, אוֹ שָׁמְעוּ אָזְנֶיךָ מִפִּיו שֶׁל-אִישׁ אַחֵר,</p>
</blockquote>

<blockquote>
<p>אִישׁ מִן-הַנּוֹסְעִים, אַךְ לְצָרוֹת יְלָדַתּוּ אִמּוֹ הוֹרָתוֹ; 95</p>
</blockquote>

<blockquote>
<p>וְאַתָּה אַל-תָּחֹס עָלַי, וְאַל-תֹּאמַר לְהַמְתִּיק מִלֶּיךָ,</p>
</blockquote>

<blockquote>
<p>סַפֵּר תְּסַפֵּר הַכֹּל, כְּכָל-אֲשֶׁר רָאוּ עֵינֶיךָ.</p>
</blockquote>

<blockquote>
<p>רְאֵה בִקַּשְׁתִּיךָ, אִם-הֵיטִיב אוֹדִיסֵס לְךָ, אָבִי הַנָּדִיב,</p>
</blockquote>

<blockquote>
<p>בֵּין בְּמַעֲשֵׂי יָדָיו אוֹ בְאִמְרֵי פִיו אֲשֶׁר הִבְטִיחַ</p>
</blockquote>

<blockquote>
<p>בְּאֶרֶץ הַטְּרוֹיִים, בִּהְיוֹתְכֶם, בְּנֵי-הָאֲכַיִּים, בַּמֵּצָר,  100</p>
</blockquote>

<blockquote>
<p>זְכָר-לִי עַתָּה אֶת-חַסְדּוֹ, וְסַפֵּר לִי דָבָר לַאֲמִתּוֹ.&quot;</p>
</blockquote>

<br>  

<blockquote>
<p>עָנָה לוֹ נֶסְטוֹר הַיָּשִׁישׁ רֶכֶב-גֶּרֵנְיָה וַיֹּאמֶר:<a href="#fn:19" id="fnref:19" title="see footnote" class="footnote"><sup>19</sup></a></p>
</blockquote>

<blockquote>
<p>&quot;כֵּיוָן, בְּנִי, הִזְכַּרְתַּנִי הַצָּרוֹת אֲשֶׁר סָבַלְנוּ,</p>
</blockquote>

<blockquote>
<p>אָנוּ בְּנֵי-הָאֲכַיִּים אַמִּיצֵי-הַלֵּב, בְּאוֹתָהּ אֶרֶץ,</p>
</blockquote>

<blockquote>
<p>גַּם בְּנָסְעֵנוּ בַּסְּפִינוֹת בְּיַמִּים מְכֻסִּים עֲרָפֶל,   105</p>
</blockquote>

<blockquote>
<p>שׁוֹחֲרִים לְבִזָּה וְתַחַת יַד אֲכִילֵס הַגִּבּוֹר,</p>
</blockquote>

<blockquote>
<p>גַּם בְּהַצּוֹתֵנוּ עַל-בִּירַת פְּרִיאַמּוֹס הַשַּׁלִּיט הַגְּדוֹלָה</p>
</blockquote>

<blockquote>
<p>לִתְגָּר מִלְחָמָה, וְשָׁמָּה נָפְלוּ הַטּוֹבִים שֶׁבָּנוּ:</p>
</blockquote>

<br>  

<blockquote>
<p>שָׁם יִשְׁכַּב שָׁדוּד גַּם אָיַס, הַדּוֹמֶה-לְאָרֵס, אֲכִילֵס, <a href="#fn:20" id="fnref:20" title="see footnote" class="footnote"><sup>20</sup></a></p>
</blockquote>

<blockquote>
<p>שָׁמָּה כָרַע פַּטְרוֹקְלוֹס, עֲצָתוֹ כַעֲצַת הָאֱלֹהִים,  110</p>
</blockquote>

<blockquote>
<p>שָׁמָּה נָפַל גַּם בְּנִי אַנְטִילוֹכוֹס הַתָּמִים וְהָאַדִּיר,</p>
</blockquote>

<blockquote>
<p>עוֹלֶה עַל-כָּל-בְּנֵי גִילוֹ בְּרַגְלָיו הַקַּלּוֹת וּגְבוּרָה.</p>
</blockquote>

<blockquote>
<p>אֶפֶס עוֹד כַּמָּה וְכַמָּה תְּלָאוֹת סָבַלְנוּ, הֲתוּכַל</p>
</blockquote>

<blockquote>
<p>לְסַפְּרָן לְשׁוֹן בְּנֵי-אָדָם בְּנֵי-תְמוּתָה, לִמְנוֹתָן אֶת-כֻּלָּן?</p>
</blockquote>

<blockquote>
<p>אִלּוּ נִשְׁאַרְתָּ פֹּה שָׁנִים חָמֵשׁ אוֹ שֵׁשׁ וְחָקַרְתָּ    115</p>
</blockquote>

<blockquote>
<p>כָּל-הַמַּתְלָאוֹת שֶׁסָּבְלוּ בְּנֵי-הָאֲכַיִּים הַנַּעֲלִים –</p>
</blockquote>

<blockquote>
<p>וְלֹא תִמָּלֶאנָה אָזְנֶיךָ וְשַׁבְתָּ לְאֶרֶץ הָאָבוֹת.</p>
</blockquote>

<blockquote>
<p>תֵּשַׁע שָׁנִים שָׁקַדְנוּ מִתְנַכְּלִים לָהֶם בְּכָל-מִינֵי</p>
</blockquote>

<blockquote>
<p>עָרְמָה וְתַרְמִית עַד כִּלָּה זֵאוּס בֶּן-קְרוֹנוֹס זְמָמוֹ.</p>
</blockquote>

<blockquote>
<p>אוּלָם אַף אִישׁ לֹא הֵעֵז לְהִדַּמּוֹת לוֹ בְּעֵצָה וְתוּשִׁיָּה  120</p>
</blockquote>

<blockquote>
<p>רַבָּה, כִּי עָלָה עַל-כֻּלָּם בְּעָרְמָה וְתַחְבֻּלוֹת מִלְחָמָה</p>
</blockquote>

<blockquote>
<p>אוֹדִיסֵס הָאֱלֹהִי, אָבִיךָ, אִם-אָכֵן מִזַּרְעוֹ</p>
</blockquote>

<blockquote>
<p>בְּנוֹ אַתָּה לוֹ; וּמִשְׁתָּאֶה אֶתְבּוֹנֵן בְּךָ בְּפָנֶיךָ</p>
</blockquote>

<blockquote>
<p>גַּם בְּדַבֶּרְךָ דָּמִיתָ לוֹ הַרְבֵּה; וּמִי פִלֵּל</p>
</blockquote>

<blockquote>
<p>אֲשֶׁר יֵשׁ צָעִיר הַמְכַלְכֵּל אֶת-דְּבָרָיו בְּמִשְׁפָּט כָּמוֹהוּ? 125</p>
</blockquote>

<blockquote>
<p>אָז מֵעוֹלָם לֹא נִפְרְדוּ דַעְתִּי וְדַעַת אוֹדִיסֵס</p>
</blockquote>

<blockquote>
<p>גַּם בַּאֲסֵפוֹת הָעָם גַּם בְּמוֹעֲצוֹת הַנְּשִׂיאִים.</p>
</blockquote>

<blockquote>
<p>הָיוּ דְבָרֵינוּ אֲחָדִים וְעֵצָה רַק אַחַת לִשְׁנֵינוּ,</p>
</blockquote>

<blockquote>
<p>אֲשֶׁר יָעַצְנוּ לִבְנֵי-הָאַרְגֵּאִים לְטוֹב כָּל-הַיָּמִים.</p>
</blockquote>

<blockquote>
<p>אַךְ כְּשֶׁהֶחֱרַבְנוּ אֶת-בִּירַת פְּרִיאַמּוֹס, הָעִיר הַנִּשָּׂאָה, 130</p>
</blockquote>

<blockquote>
<p>חָשְׁנוּ יָרַדְנוּ בַּסְּפִינוֹת, וַיַּפְרֵד הָאֵל הָאֲכַיִּים.</p>
</blockquote>

<blockquote>
<p>יָזַם בֶּן-קְרוֹנוֹס הַתְּשׁוּבָה הָרָעָה לִבְנֵי-הָאַרְגֵּאִים,</p>
</blockquote>

<blockquote>
<p>חָרַשׁ בְּלִבּוֹ וְגָזַר, כִּי לֹא כֻלָּם נְבוֹנִים, צַדִּיקִים</p>
</blockquote>

<blockquote>
<p>הָיוּ בְדַרְכָּם, לָכֵן גַּם בָּאָתַם רֹעַ גְּזֵרָתָם,</p>
</blockquote>

<br>  

<blockquote>
<p>בְּאַפָּה הָאָיֹם שֶׁל-פַּלַּס הַבַּת לְאָבִיהָ הָאַלְקוּם.<a href="#fn:21" id="fnref:21" title="see footnote" class="footnote"><sup>21</sup></a><br />
135
חִרְחְרָה רִיב וְגַם עוֹרְרָה מְדָנִים בֵּין שְׁנֵי בְנֵי אַטְרֵס,</p>
</blockquote>

<blockquote>
<p>הֵם לַאֲסֵפָה הִקְהִילוּ אֶת-בְּנֵי-הָאֲכַיִּים כֻּלָּהַם,</p>
</blockquote>

<blockquote>
<p>אַךְ מִבְּלִי דַעַת, שֶׁלֹּא כַּשָּׁכִיחַ, כְּבָר שָׁקְעָה הַחַמָּה. –</p>
</blockquote>

<blockquote>
<p>בָּאוּ בְנֵי-הָאֲכַיִּים, הֲלוּמֵי הַיַּיִן נִקְבָּצוּ, –</p>
</blockquote>

<blockquote>
<p>דִּבְּרוּ דִבְרֵיהֶם: שַׁלָּמָה הִזְעִיקוּ הָעָם לַאֲסֵפָה. 140</p>
</blockquote>

<blockquote>
<p>דָּרַשׁ אֲזַי מֶנֶּלָּאוֹס מִכָּל-הָאֲכַיִּים לְמַהֵר</p>
</blockquote>

<blockquote>
<p>לַפְלִיג עַל-גַּבֵּי-הַמַּיִם הָרְחָבִים אֶל-אֶרֶץ מוֹלַדְתָּם.</p>
</blockquote>

<blockquote>
<p>אַךְ אֲגַמֶּמְנוֹן לֹא נֵאוֹת, כִּי הָיְתָה עֲצָתוֹ עוֹד לַעֲצֹר</p>
</blockquote>

<blockquote>
<p>בְּעַד כָּל-הָעָם עַד הַקְרִיבוֹ אֶת-קָרְבַּן-הַמֵּאָה הַקָּדוֹשׁ,</p>
</blockquote>

<blockquote>
<p>לְהַשְׁלִים עִם פַּלַּס-אַתֵּנָה וּלְהָשִׁיב חֲרוֹנָהּ הָאָיֹם.  145</p>
</blockquote>

<blockquote>
<p>פֶּתִי אֲשֶׁר לֹא יָדַע, כִּי הִיא לֹא תִתְפַּיֵּס לְעוֹלָם,</p>
</blockquote>

<blockquote>
<p>כִּי לֹא בְנָקֵל מְשַׁנִּים בְּנֵי-הָאַלְמָוֶת מְזִמּוֹתָם.</p>
</blockquote>

<blockquote>
<p>כָּכָה עָמְדוּ הַשְּׁנַיִם מְדַבְּרִים קָשׁוֹת אִישׁ לְאָחִיהוּ.</p>
</blockquote>

<blockquote>
<p>אַךְ הָאֲכַיִּים נְעוּלֵי-הַמְּצָחוֹת-הַנָּאוֹת הִתְפָּרְצוּ</p>
</blockquote>

<blockquote>
<p>בְּשָׁאוֹן וַהֲמֻלָּה נוֹרָאָה, כִּי נִפְרְדוּ לַעֲצוֹתֵיהֶם.  150</p>
</blockquote>

<blockquote>
<p>אוֹתוֹ הַלַּיְלָה נַחְנוּ, הוֹגִים מַשְׂטֵמָה וְאֵיָבה</p>
</blockquote>

<blockquote>
<p>אֵלֶּה לָאֵלֶּה, כִּי זֶבְס כְּבָר יָזַם הָרָעָה עָלֵינוּ.</p>
</blockquote>

<blockquote>
<p>הַשְׁכֵּם הוֹרַדְנוּ כַּמָּה אֳנִיּוֹת בַּיָּם הָאֱלֹהִי,</p>
</blockquote>

<blockquote>
<p>בָּן הִכְנִיסוּ הַבִּזָּה וְהַנָּשִׁים הַלְּבוּשׁוֹת-מַחֲלָצוֹת.</p>
</blockquote>

<blockquote>
<p>אֶפֶס מַחֲצִית הָעָם שָׁם נֶעֱצָרוּ, כִּי נִשְׁאַר   155</p>
</blockquote>

<blockquote>
<p>עִם-אֲגַמֶּמְנוֹן בֶּן-אַטְרֵס הַמּוֹשֵׁל וְרוֹעֵה-הָעַמִּים.</p>
</blockquote>

<blockquote>
<p>אוּלָם מַחֲצִיתָם הִפְלִיגָה בַיָּם. וְהַסְּפִינוֹת מִהֵרוּ,</p>
</blockquote>

<blockquote>
<p>טָשׂוּ, וְהָאֵלִים מְיַשְּׁרִים לִפְנֵיהֶן הַיָּם רַב-הַתְּהֹמוֹת.</p>
</blockquote>

<blockquote>
<p>אֶפֶס כְּשֶׁבָּאנוּ לְטֶנֶּדּוֹס, הִקְרַבְנוּ קָרְבָּנוֹת לָאֵלִים</p>
</blockquote>

<blockquote>
<p>וְיִרְצוּ שׁוּבֵנוּ הַבַּיְתָה. אַךְ זֵאוּס לֹא נֶעְתַּר לָנוּ,  160</p>
</blockquote>

<blockquote>
<p>יַעַן הִתְאַכְזֵר וְחִרְחֵר שֵׁנִית רִיב אַחִים בֵּינֵינוּ:</p>
</blockquote>

<br>  

<blockquote>
<p>אֵלֶּה שָׁבוּ הִפְלִיגוּ בִסְפִינוֹת כְּפוּפוֹת-הַקְּצָווֹת,<a href="#fn:22" id="fnref:22" title="see footnote" class="footnote"><sup>22</sup></a></p>
</blockquote>

<blockquote>
<p>אִתָּם אוֹדִיסֵס הַשַּׁלִּיט, הָאִישׁ רַב-הַמְּזִמּוֹת הַנָּבוֹן,</p>
</blockquote>

<blockquote>
<p>אֶל-אֲגַמֶּמְנוֹן-בֶּן-אַטְרֵס, לַעֲשׂוֹת רְצוֹנוֹ אָמָרוּ.</p>
</blockquote>

<blockquote>
<p>אוּלָם אָנֹכִי מִהַרְתִּי עִם-כָּל-הָאֳנִיּוֹת שֶׁאִתִּי   165</p>
</blockquote>

<blockquote>
<p>לָנוּס, יַעַן הִכַּרְתִּי כִּי רָעוֹת חוֹרֵשׁ הַדֵּימוֹן.</p>
</blockquote>

<blockquote>
<p>נָס גַּם בֶּן-טִידֵס הַשּׁוֹאֵף-לִקְרָבוֹת וַיְעוֹרֵר אֶת-רֵעָיו;</p>
</blockquote>

<blockquote>
<p>אַחַר נִלְוָה אֵלֵינוּ גַּם מֶנֶּלָּאוֹס הַצְּהַבְהַב,</p>
</blockquote>

<blockquote>
<p>בְּלֶסְבּוֹס הָאִי הִשִּׂיגָנוּ – נוֹעָצִים בַּדֶּרֶךְ הָרְחוֹקָה</p>
</blockquote>

<blockquote>
<p>נַפְלִיג בָּהּ, אִם-מִמַּעַל לְכִיאוֹס הָאִי רַב-הַצּוּקִים  170</p>
</blockquote>

<blockquote>
<p>בּוֹאֲכָה פְּסִירְיָה, וְהָיָה הָאִי לִשְׂמֹאלֵנוּ, אוֹ אוּלַי</p>
</blockquote>

<blockquote>
<p>תַּחַת אִי כִיאוֹס וְעַל-פְּנֵי רֹאשׁ מִמַּס הַנָּתוּן-לָרוּחוֹת.</p>
</blockquote>

<blockquote>
<p>פְּנֵי זֶבְס חִלִּינוּ, כִּי יִתֶּן-לָנוּ הָאוֹת, וְגַם נָתָן.</p>
</blockquote>

<blockquote>
<p>צִוָּה לָנוּ לְהַפְלִיג אֶבְבּוֹיָה וְדֶרֶךְ לֶב-יַמִּים,</p>
</blockquote>

<blockquote>
<p>לַחְצוֹת אוֹתוֹ לְמַעַן נָחוּשׁ וְנִמָּלֵט מֵרָעָה.    175</p>
</blockquote>

<blockquote>
<p>רוּחַ חֲבִיבָה נֵעוֹרָה, נוֹשֶׁבֶת, סוֹאֶנֶת, וְקַל מְהֵרָה</p>
</blockquote>

<blockquote>
<p>כָּלְתָה דַרְכֵּנוּ זוֹ רַבַּת-הַדָּגָה וַנָּבֹא לְגֶרֵיסְטוֹס.</p>
</blockquote>

<blockquote>
<p>לַיְלָה הִגַּעְנוּ, וַנִּשְׂרֹף לְפּוֹסֵידָאוֹן כַּרְעֵי פָרִים</p>
</blockquote>

<blockquote>
<p>רַבִּים וּדְשֵׁנִים, וּבְיַעַן מַדּוֹנוּ הַיָּם זֶה הַגָּדוֹל.</p>
</blockquote>

<blockquote>
<p>אוּלָם בָּרְבִיעִי הִגִּיעוּ אֳנִיּוֹת בֶּן-טִידֵס הַגִּבּוֹר,  180</p>
</blockquote>

<blockquote>
<p>הוּא דִיאוֹמֵדֵס מַכְנִיעַ-הַסּוּסִים, לְאַרְגּוֹס; וְרֵעָיו</p>
</blockquote>

<blockquote>
<p>עָלוּ בַנָּמֵל, וְאָנֹכִי מַפְלִיג לְפִּילוֹס. וְלֹא פָסְקָה</p>
</blockquote>

<blockquote>
<p>אוֹתָהּ הָרוּחַ הַנּוֹחָה שֶׁשָּׁלַח הָאֵל לְזָבְדֵנִי.</p>
</blockquote>

<blockquote>
<p>הִנֵּה כֵן שַׁבְתִּי, חֲבִיבִי, לְלֹא בְשׂוֹרָה, וְגַם לֹא יָדַעְתִּי</p>
</blockquote>

<blockquote>
<p>מִי מִכָּל-הָאֲכַיִּים מִלֵּט אֶת-נַפְשׁוֹ, מִי אָבָד.  185</p>
</blockquote>

<blockquote>
<p>אוּלָם אֶת-אֲשֶׁר שָׁמַעְתִּי בְּשִׁבְתִּי בְּבֵיתִי, לִי סִפְּרוּ,</p>
</blockquote>

<blockquote>
<p>אוֹתָהּ אֲגַלֶּה לְךָ וְדָבָר מִמְּךָ לֹא אֲכַסֶּה.</p>
</blockquote>

<blockquote>
<p>אוֹמְרִים, כִּי שָׁבוּ בַטּוֹב כָּל-הַמִּירְמִידוֹנִים תּוֹפְשֵׂי</p>
</blockquote>

<blockquote>
<p>כִּידוֹן וָרֹמַח, וּבְרֹאשָׁם בְּנוֹ שֶׁל-אֲכִילֵס הַמְהֻלָּל;</p>
</blockquote>

<blockquote>
<p>שָׁב פִילוֹקְטֵטֵס הַמַּזְהִיר בְּנוֹ שֶׁל פּוֹאִיַּס הַגִּבּוֹר; 190</p>
</blockquote>

<blockquote>
<p>גַּם אִידוֹמֶנֵּס שָׁב נוֹהֵג עַד כִּתִּים כָּל-רֵעָיו, שֶׁמִּלְטוּ</p>
</blockquote>

<blockquote>
<p>נַפְשָׁם מִשֹּׁד הַמִּלְחָמָה, וְלֹא אָבַד בַּיָּם לוֹ גַּם אֶחָד.</p>
</blockquote>

<blockquote>
<p>וְאִם-גַּם רְחַקְתֶּם מֵאָדָם, אַךְ וַדַּאי שְׁמַעְתֶּם גַּם אַתֶּם</p>
</blockquote>

<blockquote>
<p>אָבְדַן בֶּן-אַטְרֵס, שֶׁהֵמִיט עָלָיו אֵיגִיסְתּוֹס בִּנְכָלָיו.</p>
</blockquote>

<blockquote>
<p>אֶפֶס כִּגְמוּלוֹ לוֹ שֻׁלַּם, וְעָנְשׁוֹ הָיָה מַה נּוֹרָא.  195</p>
</blockquote>

<blockquote>
<p>אֲשְׁרֵי הָאִישׁ, אֲשֶׁר יָמוּת וְעָזַב אַחֲרָיו בֶּן-חַיִל</p>
</blockquote>

<blockquote>
<p>כְּאוֹתוֹ הַבֵּן, אֲשֶׁר נָקַם אֶת-נִקְמַת אָבִיהוּ מֵהוֹרְגוֹ,</p>
</blockquote>

<blockquote>
<p>אוֹתוֹ אֵיגִיסְתּוֹס הָאִישׁ רַב-הַתְּכָכִים, שֶׁהֵמִית אֶת-אָבִיו.</p>
</blockquote>

<blockquote>
<p>הִנְנִי רוֹאֶה, חֲבִיבִי, כִּי מְאֹד יָפְיָפִיתָ, גָּדַלְתָּ,</p>
</blockquote>

<blockquote>
<p>רַק חֲזַק וֶאֱמָץ, וְהָיִיתָ לְשֵׁם לְדוֹר יָבוֹא.&quot;   200</p>
</blockquote>

<br>  

<blockquote>
<p>עָנָה לוֹ טֵלֶמָּכוֹס הָעֶלֶם הַנָּבוֹן וַיֹּאמֶר:</p>
</blockquote>

<blockquote>
<p>&quot;אֲבָל, נֶסְטוֹר בֶּן-נֵלֵס, תְּהִלָּתָם שֶׁל-הָאֲכַיִּים!</p>
</blockquote>

<blockquote>
<p>אָכֵן כִּי נָקַם נִקְמָתוֹ, תְּהִלָּתוֹ בְּפִי הָאֲכַיִּים,</p>
</blockquote>

<blockquote>
<p>וְשָׁמְעוֹ הוֹלֵךְ בָּאָרֶץ וְהַדּוֹרוֹת הַבָּאִים יְהַלְלוּהוּ.</p>
</blockquote>

<blockquote>
<p>וְאִלּוּ חַנּוּנִי גַּם אוֹתִי הָאֵלִים אֶת-גְּבוּרַת אוֹרֶסְטֵס 205</p>
</blockquote>

<blockquote>
<p>לִהְיוֹת בִּיכָלְתִּי לְהִנָּקֵם מֵאֵת הַחֲתָנִים הַיְהִירִים,</p>
</blockquote>

<blockquote>
<p>הַמַּעֲלִיבִים אוֹתִי, מִתְנַכְּלִים בִּזְדוֹנָם לְאַבְּדֵנִי;</p>
</blockquote>

<blockquote>
<p>אוּלָם הָאֵלִים הִשּׁוּנִי אשֶׁר כָּזֶה וְלֹא חוֹנְנוּ</p>
</blockquote>

<blockquote>
<p>אוֹתוֹ גַם אָבִי גַּם אוֹתִי, וְעַתָּה מְנָת-חֶלְקִי שֵׂאת דּוּמָם&quot;.</p>
</blockquote>

<br>  

<blockquote>
<p>עָנָה לוֹ נֶסְטוֹר הַיָּשִׁישׁ רֶכֶב-גֶּרֵנְיָה וַיֹּאמֶר:   210</p>
</blockquote>

<blockquote>
<p>&quot;אָכֵן, בֵּן יַקִּיר, וּבְיַעַן זֹאת הִזְכַּרְתַּנִי וַתְּדַבֵּר;</p>
</blockquote>

<blockquote>
<p>אוֹמְרִים, כִּי קְהַל הַחֲתָנִים מִשְׁתַּדְּכִים בְּאִמְּךָ וְעוֹשִׂים</p>
</blockquote>

<blockquote>
<p>בְּבֵיתְךָ לְמוֹרַת רוּחֲךָ, מִתְנַכְּלִים לְךָ לְהָרֵעַ,</p>
</blockquote>

<blockquote>
<p>הַגֵּד לִי תַגִּיד כַּיּוֹם, הֲבִרְצוֹנְךָ נִכְנַעְתָּ, אוֹ עַמְּךָ</p>
</blockquote>

<blockquote>
<p>נוֹטֵר לְךָ אֵיבָה, כִּי שָׁמַע בְּקוֹל אֱלֹהוֹ זֶה צִוָּהוּ.  215</p>
</blockquote>

<blockquote>
<p>מִי זֶה יוֹדֵעַ, הֲיָשׁוּב וְיִנָּקֵם מֵהֶם בְּשֶׁל זְדוֹנָם –</p>
</blockquote>

<blockquote>
<p>יָחִיד, וְעוֹזֵר לוֹ אָיִן, אוֹ יַחַד עִם-כָּל-הָאֲכַיִּים?</p>
</blockquote>

<blockquote>
<p>וְלוּ אֲהֵבָתְךָ אַתֵּנָה בְּהִירַת-הָעַיִן לְאַהֲבָה,</p>
</blockquote>

<blockquote>
<p>לִדְאֹג לְךָ, כְּדַאֲגָתָהּ לְאוֹדִיסֵס רַב-הַתְּהִלָּה</p>
</blockquote>

<blockquote>
<p>בְּאֶרֶץ הַטְּרוֹיִים, שָׁם אָנוּ אֲכַיִּים סָבַלְנוּ הַתְּלָאוֹת! 220</p>
</blockquote>

<blockquote>
<p>עֵינַי לֹא רָאוּ מֵעוֹלָם, כִּי יַרְאוּ הָאֵלִים אַהֲבָתָם</p>
</blockquote>

<blockquote>
<p>כַּאֲשֶׁר הֶרְאַתּוּ פַּלַּס-אַתֵּנָה בְּעָמְדָהּ לִימִינוֹ.</p>
</blockquote>

<blockquote>
<p>וְאִלּוּ רָצְתָה לֶאֱהָבְךָ וּבְלִבָּהּ לְךָ דָּאֲגָה דָאוֹג,</p>
</blockquote>

<blockquote>
<p>וְנִשְׁמַד מִלִּבָּם שֶׁל-רַבִּים מֵהֵמָּה גַּם זֵכֶר נִשּׂוּאִים.&quot;</p>
</blockquote>

<br>  

<blockquote>
<p>עָנָה לוֹ טֵלֶמָּכוֹס הָעֶלֶם הַנָּבוֹן וַיֹּאמֶר:   225</p>
</blockquote>

<blockquote>
<p>&quot;אָכֵן, הַזָּקֵן, מְדֻמָּנִי, לֹא יָקוּם דְּבָרְךָ וְלֹא יֶהִי,</p>
</blockquote>

<blockquote>
<p>יַעַן בִּגְדוֹלוֹת דִּבַּרְתָּ, לִשְׁמֹעַ אֶשְׁתּוֹמָם – וְלֹא תִהְיֶה</p>
</blockquote>

<blockquote>
<p>לְעוֹלָם תִּקְוָתִי; וְגַם אִם-הָאֵלִים יִרְצוּ לְמַלְּאוֹתָהּ&quot;.</p>
</blockquote>

<br>  

<blockquote>
<p>עָנְתָה אַתֵּנָה הָאֵלָה בְּהִירַת-הָעַיִן וַתֹּאמֶר:</p>
</blockquote>

<blockquote>
<p>&quot;טֵלֶמָּכוֹס, מַה-מִּלָּה זָרַקְתָּ מִגֶּדֶר שִׁנֶּיךָ!   230</p>
</blockquote>

<blockquote>
<p>נָקֵל לָאֵל לְהוֹשִׁיעַ לָאָדָם בִּרְצוֹנוֹ, וְאִם-רָחָק.</p>
</blockquote>

<blockquote>
<p>הִנְנִי בוֹחֵר וְאֶסְבֹּל תְּלָאוֹת רַבּוֹת וּפְגָעִים</p>
</blockquote>

<blockquote>
<p>וְלָשׁוּב הַבַּיְתָה וְלִרְאוֹת אֶת-יוֹם תְּשׁוּבָתִי, מִלִּנְפֹּל</p>
</blockquote>

<blockquote>
<p>בְּשׁוּבִי עַל-יַד כִּירַת בֵּיתִי, כִּנְפֹל אֲגַמֶּמְנוֹן בִּשְׁעָתוֹ</p>
</blockquote>

<blockquote>
<p>בְּעָרְמַת אֵיגִיסְתּוֹס הַנּוֹכֵל וּבְמוֹעֲצוֹת אֵשֶׁת חֵיקוֹ.235</p>
</blockquote>

<blockquote>
<p>אַךְ גַּם מִיַּד הָאֵלִים יִבָּצֵר לְהַצִּיל מִמָּוֶת</p>
</blockquote>

<blockquote>
<p>נֶפֶשׁ גֶּבֶר יֶאֱהָבוּ, אִם-נִגְזְרָה עָלָיו הַגְּזֵרָה,</p>
</blockquote>

<blockquote>
<p>וְגַם נֶחֱרָצָה, וְנִמְסַר לַמָּוֶת מְמַתֵּחַ-אֲבָרִים&quot;.</p>
</blockquote>

<br>  

<blockquote>
<p>עָנָה לָהּ טֵלֶמָּכוֹס הָעֶלֶם הַנָּבוֹן וַיֹּאמֶר:</p>
</blockquote>

<blockquote>
<p>&quot;מֶנְטוֹר! בִּי, נֶחְדַּל מִדַּבֵּר הַדְּבָרִים הָאֵלֶּה, וְאִם-מַר לִי. 240</p>
</blockquote>

<blockquote>
<p>תְּשׁוּבָה לֹא תִהְיֶה לוֹ לְעוֹלָם, כִּי בְּנֵי-הָאַלְמָוֶת, הָאֵלִים,</p>
</blockquote>

<blockquote>
<p>יָזְמוּ וְגָזְרוּ אַחֶרֶת: הַמָּוְתָה וְהַגְּזֵרָה הַשְּׁחֹרָה.</p>
</blockquote>

<blockquote>
<p>אוּלָם אַחֶרֶת חָפַצְתִּי לִשְׁאֹל אֶת-נֶסְטוֹר וּלְחָקְרוֹ,</p>
</blockquote>

<blockquote>
<p>יַעַן כִּי עָלָה בְּחָכְמָה וּבְצֶדֶק עַל-כָּל-בְּנֵי-הָאָדָם.</p>
</blockquote>

<blockquote>
<p>אוֹמְרִים עָלָיו, הוּא מוֹלֵךְ עַל-שְׁלשָׁה דֹרוֹת בְּנֵי-אֱנוֹשׁ. 245</p>
</blockquote>

<blockquote>
<p>וְנִרְאִים לִי פָנָיו כִּפְנֵי הָאֵלִים, כִּפְנֵי בֶן-אַלְמָוֶת.</p>
</blockquote>

<blockquote>
<p>נֶסְטוֹר בֶּן-נֵלֵס, הַגִּידָה, אֱמֹר לִי אֱמֶת לַאֲמִתָּהּ,</p>
</blockquote>

<blockquote>
<p>אֵיכָה זֶה מֵת אֲגַמֶּמְנוֹן בֶּן-אַטְרֵס הַשַּׁלִּיט עַל-רַבִּים?</p>
</blockquote>

<blockquote>
<p>אֵי הָיָה אָז מֶנֶּלָּאוֹס? וְאֵיכָה הִתְנַכֵּל לְהָרְגוֹ</p>
</blockquote>

<blockquote>
<p>זֶה אִישׁ-הַתְּכָכִים אֵיגִיסְתּוֹס, כִּי הִכָּה אִישׁ חָזָק מִמֶּנּוּ? 250</p>
</blockquote>

<blockquote>
<p>שֶׁמָּא עֲדֶן לֹא הִגִּיעַ עַד אַרְגּוֹס-אֲכַיָּה, בֵּין זָרִים</p>
</blockquote>

<blockquote>
<p>עוֹדוֹ נוֹסֵעַ בְּנוּדוֹ – וַיָּעַז אֶת-לִבּוֹ לְהָרְגוֹ?&quot;</p>
</blockquote>

<br>  

<blockquote>
<p>עָנָה לוֹ נֶסְטוֹר הַיָּשִׁישׁ רֶכֶב-גֶּרֵנְיָה וַיֹּאמֶר:</p>
</blockquote>

<blockquote>
<p>&quot;הַכֹּל אֲסַפְּרָה לְךָ, בְּנִי, וּדְבָרִים נְכוֹנִים אַגִּידָה.</p>
</blockquote>

<blockquote>
<p>אָכֵן, כַּאֲשֶׁר חָשַׁבְתָּ הָיָה הַדָּבָר וְנִהְיָתָה.    255</p>
</blockquote>

<blockquote>
<p>וְאִלּוּ מָצָא אֲזַי מֶנֶּלָּאוֹס בֶּן-אַטְרֵס הַצְּהַבְהָב</p>
</blockquote>

<blockquote>
<p>אוֹתוֹ אֵיגִיסְתּוֹס בְּחַיָּיו וּבְבֵיתוֹ בְּשׁוּבוֹ מִטְּרוֹיָה,</p>
</blockquote>

<blockquote>
<p>צִיּוּן עַל-קִבְרוֹ לֹא הָיוּ לוֹ שׁוֹפְכִים עַל-פְּנֵי הָאֲדָמָה.</p>
</blockquote>

<blockquote>
<p>הָיוּ הַכְּלָבִים וְהָעַיִט אוֹכְלִים מִבְּשָׂרוֹ, וְהוּא שׁוֹכֵב</p>
</blockquote>

<blockquote>
<p>הַרְחֵק מֵאָדָם הָעִיר בַּשָּׂדֶה, וּנְשֵׁי הָאֲכַיִּים    260</p>
</blockquote>

<blockquote>
<p>בֹּכוֹת לֹא הָיוּ לוֹ, יַעַן כִּי עוֹלֵל עֲלִילָה נוֹרָאָה.</p>
</blockquote>

<blockquote>
<p>עֵת שָׁם אָנוּ נִלְחָמִים, וְסוֹבְלִים תְּלָאוֹת-מִלְחָמָה,</p>
</blockquote>

<blockquote>
<p>יָשַׁב הוּא שַׁאֲנָן בְּעֻמְקָהּ שֶׁל-אַרְגּוֹס הַבְּרוּכָה-בְּסוּסִים,</p>
</blockquote>

<blockquote>
<p>סוֹבֵב בְּכַחַשׁ וּדְבָרִים לֵב אֵשֶׁת הָאִישׁ אֲגַמֶּמְנוֹן.</p>
</blockquote>

<blockquote>
<p>גַּם קְלִיטֵימְנֵסְטְרָה הַנַּעֲלָה הֵן בָּחֲלָה נַפְשָׁהּ בַּתְּחִלָּה  265</p>
</blockquote>

<blockquote>
<p>בְּפֹעַל הָאָוֶן הַלָּה, וּבְלִבָּה לָהּ שֵׂכֶל טוֹב קִנֵּן.</p>
</blockquote>

<blockquote>
<p>וְאִתָּהּ בַּבַּיִת אִישׁ מְשׁוֹרֵר. וּבְלֶכֶת אִישָׁהּ בֶּן-אַטְרֵס</p>
</blockquote>

<blockquote>
<p>טְרוֹיָה, הִפְקִידוֹ וְצִוָּהוּ לִהְיוֹת מְפַקֵּחַ עַל-אִשְׁתּוֹ.</p>
</blockquote>

<blockquote>
<p>אַךְ כְּשֶׁסְּבָכַתָּה אָז גְּזֵרַת הָאֵלִים, וְהִיא לָהּ נִכְנָעָה,</p>
</blockquote>

<blockquote>
<p>נָהַג הַלָּז אֶת-הַמְּשׁוֹרֵר לְאִי שָׁמֵם וְשָׁם עֲזָבָהוּ   270</p>
</blockquote>

<blockquote>
<p>לִהְיוֹת נִבְלָתוֹ לְמַאֲכָל לְעוֹף הַשָּׁמַיִם וְלַטָּרֶף.</p>
</blockquote>

<blockquote>
<p>וְאוֹתָהּ הוֹבִילָהּ אֶל-בֵּיתוֹ וְאֶל-נָווֹ, כִּי רְצוֹנָהּ כִּרְצוֹנוֹ.</p>
</blockquote>

<blockquote>
<p>הַרְבֵּה כְּרָעַיִם אָז הִבְעִיר עַל-בָּמוֹת הָאֵלִים הַקְּדוֹשׁוֹת,</p>
</blockquote>

<blockquote>
<p>הִרְבָּה פִקְדוֹנוֹת וְנִדְבוֹת הַזָּהָב הַטּוֹב וַאֲרִיגִים,</p>
</blockquote>

<blockquote>
<p>יַעַן כִּי בִצַּע עֲלִילָה גְדוֹלָה, אֶת-אֲשֶׁר לֹא פִלֵּל.  275</p>
</blockquote>

<blockquote>
<p>אַךְ מֶנֶּלָּאוֹס וְאָנֹכִי הָיִינוּ מַפְלִיגִים בְּיַחַד,</p>
</blockquote>

<blockquote>
<p>עוֹשִׂים דַּרְכֵּנוּ מִטְּרוֹיָה, כִּי דָבְקָה נַפְשֵׁנוּ אִישׁ בְּאָחִיו.</p>
</blockquote>

<blockquote>
<p>אַךְ כְּשֶׁהִגַּעְנוּ עַד סוּנְיוֹן הַנִּשָּׂא אֲשֶׁר בְּאַתּוּנָה,</p>
</blockquote>

<br>  

<blockquote>
<p>הִכָּה פֵיבּוֹס-אַפּוֹלוֹן בְּאַפּוֹ בְּחִצָּיו הָרַכִּים<a href="#fn:23" id="fnref:23" title="see footnote" class="footnote"><sup>23</sup></a></p>
</blockquote>

<blockquote>
<p>תּוֹפֵשׂ-הַהֶגֶה הַנַּעֲלֶה בַּסְּפִינָה בְּצִי מֶנֶּלָּאוֹס,    280</p>
</blockquote>

<blockquote>
<p>וְהֶגֶה הַסְּפִינָה הַמְּהִירָה עוֹדֶנּוּ בְּכַפָּיו שֶׁל-פְרוֹנְטִיס,</p>
</blockquote>

<blockquote>
<p>בְּנוֹ שֶׁל-אוֹנֵטוֹר, הַמְצֻיָּן-בֵּין-תּוֹפְשֵׂי-הַהֶגֶה בָּאָדָם</p>
</blockquote>

<blockquote>
<p>לִנְהֹג בִּסְפִינָה בָּיַּמִּים בְּסוּפָה וָסַעַר נִשָּׂאִים.</p>
</blockquote>

<blockquote>
<p>נֶעֱצַר שָׁם מֶנֶּלָּאוֹס, וְאִם-גַּם נֶחְפַּז לְדַרְכּוֹ,</p>
</blockquote>

<blockquote>
<p>לִקְבֹּר אֶת-רֵעוֹ מִלְּפָנָיו וְלַעֲרֹךְ אֶת-מִשְׁתֵּה-הַקְּבָרוֹת. 285</p>
</blockquote>

<blockquote>
<p>אוּלָם בְּחָזְרוֹ, כְּשֶׁהִפְלִיג בַּיָּם זֶה הֶעָכוּר בִּסְפִינוֹת</p>
</blockquote>

<blockquote>
<p>בְּנוּיוֹת-לָרְחָבָה וְהִגִּיעַ עַד מוּל פְּנֵי הַרְרֵי מָלֵיָה,</p>
</blockquote>

<blockquote>
<p>יָזַם לוֹ זֵאוּס הַמַּבִּיט-לְמֵרָחוֹק נְתִיבָה נוֹרָאָה.</p>
</blockquote>

<blockquote>
<p>הֵקִים עָלָיו רוּחַ נוֹשֶׁבֶת אֲיֻמּוֹת, וַתָּרֶם</p>
</blockquote>

<blockquote>
<p>מִשְׁבְּרֵי יַמִּים אַדִּירִים, וַיִּגְבְּהוּ הַגַּלִּים כֶּהָרִים,  290</p>
</blockquote>

<blockquote>
<p>וְהִפְרִיד בֵּין הָאֳנִיּוֹת: מֵהֶן אֲשֶׁר הִשְׁלִיךְ לְאִי כִּתִּים,</p>
</blockquote>

<blockquote>
<p>יַרְכְּתֵי אֶרֶץ קִידוֹנִים עַל-חוֹפֵי נַחַל יַרְדָּנוֹס.</p>
</blockquote>

<blockquote>
<p>יֵשׁ שָׁם צוּק סֶלַע חָלָק, הַבּוֹלֵט וָרָם מִן-הַמַּיִם,</p>
</blockquote>

<blockquote>
<p>אֵצֶל עִיר גּוֹרְטִיס, בַּקָּצֶה, מִתְנַשֵּׂא בַּיָּם בָּעֲרָפֶל.</p>
</blockquote>

<blockquote>
<p>תֵּימָן זוֹרֶקֶת מִשְׁבָּרִים אֵיתָנִים כְּנֶגֶד צוּק-פֵיסְטוֹס 295</p>
</blockquote>

<blockquote>
<p>שְׂמֹאלָה, וְהַסֶּלַע הַקָּטָן הוּא עוֹצֵר בְּמִשְׁבְּרֵי-אֵיתָן.</p>
</blockquote>

<blockquote>
<p>שָׁמָּה הִגִּיעוּ הַסְּפִינוֹת, וְאַךְ בְּדֵי עָמָל הִצִּילוּ</p>
</blockquote>

<blockquote>
<p>נַפְשָׁם הַנּוֹסְעִים, כִּי נִשְׁבְּרוּ סְפִינוֹתָם עַל-סְלָעִים בְּכֹחַ</p>
</blockquote>

<blockquote>
<p>מִשְׁבְּרֵי הַיָּם, וְאַךְ חָמֵשׁ מַשְׁחִירוֹת-הָרָאשִׁים הִגִּיעוּ</p>
</blockquote>

<blockquote>
<p>אַרְצָה מִצְרָיִם, נִגְרָפוֹת, נִשָּׂאוֹת בְּגַלִּים וְרוּחַ.  300</p>
</blockquote>

<blockquote>
<p>כָּכָה הִתְהַלֵּךְ בַּסְּפִינוֹת בֵּין עַמִּים מְדַבְּרִים שְׂפַת-נֵכָר,</p>
</blockquote>

<blockquote>
<p>הָלוֹךְ וְנָסֹעַ, וְאָצֹר הַזָּהָב הַטּוֹב ורֹב קִנְיָן.</p>
</blockquote>

<blockquote>
<p>כִּוֵּן אֵיגִיסְתּוֹס הַשָּׁעָה, וַיְכַל הַתּוֹעֵבָה בְּבֵיתוֹ.</p>
</blockquote>

<blockquote>
<p>שֶׁבַע שָׁנִים גַּם מָלַךְ בְּמִיקֵנָה הַכְּבֵדָה-בַּזָּהָב.</p>
</blockquote>

<blockquote>
<p>נִכְנַע הָעָם, עֲבָדוּהוּ, כִּי הָרַג אֶת-מַלְּכָּם בֶּן-אַטְרֵס. 305</p>
</blockquote>

<blockquote>
<p>אוּלָם בַּשְּׁמִינִית בָּא לַאֲסוֹנוֹ אוֹרֶסְטֵס הַנַּעֲלֶה,</p>
</blockquote>

<blockquote>
<p>שָׁב מֵאַתּוּנָה וַיָּמֶת אֶת-הוֹרֵג אָבִיהוּ הַמְהֻלָּל,</p>
</blockquote>

<blockquote>
<p>הִכָּה לְאֵיגִיסְתּוֹס הָאִישׁ רַב-הַתְּכָכִים, שֶׁהִכָּה אֶת-אָבִיו,</p>
</blockquote>

<blockquote>
<p>הֵכִין אֶת-מִשְׁתֵּה הַקְּבָרוֹת הַמְפֹאָר לִבְנֵי-הָאַרְגֵּאִים,</p>
</blockquote>

<blockquote>
<p>זֵכֶר לְאִמּוֹ הָרְשָׁעָה וְגַם לְאֵיגִיסְתּוֹס הַפַּחְדָן.   310</p>
</blockquote>

<blockquote>
<p>וְאוֹתוֹ הַיּוֹם גַּם שָׁב מֶנֶּלָּאוֹס הַקּוֹרֵא-בַּקְרָבוֹת</p>
</blockquote>

<blockquote>
<p>וְהַרְבֵּה אוֹצָרוֹת בְּיָדָיו, כְּכָל-אֲשֶׁר נָשְׂאוּ הַסְּפִינוֹת.</p>
</blockquote>

<blockquote>
<p>וְאַתָּה,יַקִּירִי, אַל-תֹּאמַר לִנְדֹּד מִבֵּיתְךָ רֹב יָמִים,</p>
</blockquote>

<blockquote>
<p>יַעַן נָטַשְׁתָּ נַחֲלָתְךָ וְאִישׁיִם יְהִירִים בְּבֵיתְךָ,</p>
</blockquote>

<blockquote>
<p>וְלֹא יִבְלָעוּהָ בִּזְדוֹנָם, וְהָיָה כְּלֹא הָיָה כָּל-טוּבְךָ,  315</p>
</blockquote>

<blockquote>
<p>וְחָלְקוּ בֵינֵיהֶם הַהוֹן וּתְהִי לָרִיק זוֹ דַרְכֶּךָ.</p>
</blockquote>

<blockquote>
<p>אוּלָם אָנֹכִי אִיעָצְךָ וְאֶפְקֹד עָלֶיךָ לְבַקֵּר</p>
</blockquote>

<blockquote>
<p>אֶת-מֶנֶּלָּאוֹס, כִּי הוּא הָאַחֲרוֹן שֶׁשָּׁב מִמֶּרְחַקִּים,</p>
</blockquote>

<blockquote>
<p>שָׁב מֵאֵצֶל בְּנֵי-אָדָם, לְפָנִים לֹא קִוְּתָה כָל-נֶפֶשׁ</p>
</blockquote>

<blockquote>
<p>לָשׁוּב מֵהֶם אִם-גְּרָפָתַם הַסּוּפָה וְהַסַּעַר בְּכֹחָם  320</p>
</blockquote>

<blockquote>
<p>בְּיָם זֶה רְחַב הַיָּדַיִם; גַּם צִפּוֹר הַכָּנָף תְּתְמַהְמַהּ</p>
</blockquote>

<blockquote>
<p>שָׁנָה בְּדַרְכָּהּ מִשָּׁם, כִּי גָדוֹל הַיָּם וּמְאֹד אָיֹם.</p>
</blockquote>

<blockquote>
<p>וְאַתָּה תִּסַּע מִפֹּה בַּסְּפִינָה עִם-כָּל-עֲמִיתֶיךָ,</p>
</blockquote>

<blockquote>
<p>אוֹ בַּיַּבָּשָׁה, אִם-תִּרְצֶה, כִּי סוּסִים וָרֶכֶב לְךָ אֶתֵּן.</p>
</blockquote>

<blockquote>
<p>וְעִמְּךָ יֵרְדוּ גַּם בָּנַי, וְהֵם יְלַוּוּךָ בַּדֶּרֶךְ    325</p>
</blockquote>

<blockquote>
<p>עַד לָקֶדֵּימוֹן הַקְּדוֹשָׁה, כִּי שָׁם מֶנֶּלָּאוֹס הַצְּהַבְהָב.</p>
</blockquote>

<blockquote>
<p>וְאַתָּה בְּעַצְמְךָ תְּבַקֵּשׁ, וּלְךָ דִּבְרֵי אֱמֶת הוּא יַגִּיד</p>
</blockquote>

<blockquote>
<p>וְשֶׁקֶר לֹא יִשָּׂא עַל-שְׂפָתָיו, כִּי נָבוֹן הַגֶּבֶר וְחָכָם&quot;.</p>
</blockquote>

<br>  

<blockquote>
<p>כָּכָה מִלֵּל, וַתִּשְׁקַע הַחַמָּה, וַתְּהִי הַחֲשֵׁכָה.</p>
</blockquote>

<blockquote>
<p>נָשְׂאָה אָז אֵלָיו אִמְרָתָהּ אַתֵּנָה בְּהִירַת-הָעָיִן:   330</p>
</blockquote>

<blockquote>
<p>&quot;אָכֵן, הַזָּקֵן, נָכוֹנוּ נֶאֶמְנוּ דְבָרֶיךָ דִּבַּרְתָּ,</p>
</blockquote>

<br>

<blockquote>
<p>הָבָה נִכְרֹת הַלְּשׁוֹנוֹת, וְנִמְזֹג הַיַּיִן בְּמָיִם,<a href="#fn:24" id="fnref:24" title="see footnote" class="footnote"><sup>24</sup></a></p>
</blockquote>

<blockquote>
<p>לְמַעַן נִסֹּךְ הַנֶּסֶךְ לְפּוֹסֵידוֹן וּלְיֶתֶר הָאֵלִים</p>
</blockquote>

<blockquote>
<p>בְּנֵי-הָאַלְמָוֶת, כִּי אָכֵן הִגִּיעַ זְמַן לִישׁוֹן שְׁנָתֵנוּ.</p>
</blockquote>

<blockquote>
<p>פָּנָה הַיּוֹם, וּכְבָר שָׁקַע הָאוֹר בָּעֲלָטָה, וְלֹא יָאֶה  335</p>
</blockquote>

<blockquote>
<p>לִשְׁהוֹת עַל-זֶבַח הָאֵלִים, הִגִּיעָה הַשָּׁעָה לָלֶכֶת&quot;.</p>
</blockquote>

<br>  

<blockquote>
<p>כָּכָה דִבְּרָה בַּת-זֵאוּס, וְהֶמָּה שָׁמְעוּ לִדְבָרָהּ.</p>
</blockquote>

<blockquote>
<p>בָּאוּ כָּרוֹזוֹת ויָצְקוּ הַמַּיִם לִנְטִילַת יָדֵימוֹ,</p>
</blockquote>

<blockquote>
<p>כַּדֵּי הַיַּיִן מִלְאוּ עַד שְׂפוֹתָם הַנְּעָרִים הַמְשָׁרְתִים,</p>
</blockquote>

<blockquote>
<p>חִלְּקוּ אוֹתוֹ בֵּין כֻּלָּם, אַף יָצְקוּ בַּכֹּסוֹת הַנָּסֶךְ,  340</p>
</blockquote>

<blockquote>
<p>הַשְׁלֵךְ הַלְּשׁוֹנוֹת בָּאֵשׁ, וַיִּסְּכוּ הַנֶּסֶך מְעֻמָּדִים.</p>
</blockquote>

<blockquote>
<p>וְאַחֲרֵי הַסֵּךְ הַנֶּסֶךְ וְשָׁתֹה הַיַּיִן לִרְצוֹנָם,</p>
</blockquote>

<blockquote>
<p>אָמְרוּ אַתֵּנָה וְהָאִישׁ טֶלֶמָּכוֹס הַדּוֹמֶה-לָאֵלִים</p>
</blockquote>

<blockquote>
<p>שְׁנֵיהֶם לָשׁוּב לַסְּפִינָה הַגְּדוֹלָה לָנוּחַ הַלָּיְלָה,</p>
</blockquote>

<blockquote>
<p>עָצַר בַּעֲדָם נֶסְטוֹר, מוֹכִיחָם עַל-פְּנֵיהֶם בִּדְבָרִים: 345</p>
</blockquote>

<blockquote>
<p>&quot;זֶבְס יִשְׁמְרֵנִי וְיֶתֶר כָּל-בְּנֵי-הָאַלְמָוֶת, הָאֵלִים,</p>
</blockquote>

<blockquote>
<p>אִם-יֶשְׁכְם הוֹלְכִים מִמֶּנִּי, אֶל הָאֳנִיָּה הַמְּהִירָה!</p>
</blockquote>

<blockquote>
<p>הַחֲסַר שְׂמָלוֹת אָנִי? דַּלֹּתִי וּבְגָדִים לִי אָיִן?</p>
</blockquote>

<blockquote>
<p>מִכְסֶה מִקָּרָה בְּבֵיתִי וּשְׂמִיכוֹת הֲדוּרוֹת וּמְרֻבּוֹת</p>
</blockquote>

<blockquote>
<p>לִהְיוֹת לִיצוּעִי אָנֹכִי וּלְאוֹרְחַי הַסָּרִים לְבֵיתִי?  350</p>
</blockquote>

<blockquote>
<p>אוּלָם הַרְבֵּה עִמָּדִי גַּם שְׂמָלוֹת וּשְׂמִיכוֹת הֲדוּרוֹת.</p>
</blockquote>

<blockquote>
<p>כְּלוּם אֶפְשָׁר וְאֶפְשָׁר לְבֶן-אוֹדִיסֵס הַמְהֻלָּל, חֲבִיבוֹ,</p>
</blockquote>

<blockquote>
<p>לִהְיוֹת יָשֵׁן עַל-גַּבֵּי מִכְסֵה הַסְּפִינָה, וְאָנֹכִי</p>
</blockquote>

<blockquote>
<p>חַי עוֹד וּבָנַי בַּחַיִּים עִמָּדִי בַּבַּיִת לִי אַחֲרָי</p>
</blockquote>

<blockquote>
<p>לְהַכְנִיס הָאוֹרְחִים הַבָּאִים וּלְשַׁמְּשָׁם בְּסוּרָם אֶל-בֵּיתִי?&quot; 355</p>
</blockquote>

<br> 

<blockquote>
<p>נָשְׂאָה אִמְרָתָהּ אַתֵּנָה בְּהִירַת-הָעַיִן וַתַּעַן:</p>
</blockquote>

<blockquote>
<p>&quot;אָכֵן, הַזָּקֵן הֶחָבִיב, הֵיטַבְתָּ לְדַבֵּר, וְיָאֶה</p>
</blockquote>

<blockquote>
<p>לְטֶלֶמָּכוֹס לִשְׁמֹעַ בְּקוֹלְךָ, כִּי טוֹבָה עֲצָתְךָ,</p>
</blockquote>

<blockquote>
<p>יֵלֵךְ הוּא בְּעִקְּבוֹתֶיךָ לְמַעַן אֶת-שְׁנָתוֹ יָנוּחַ</p>
</blockquote>

<blockquote>
<p>תַּחַת קוֹרָתְךָ, וְאָנֹכִי אָשׁוּבָה לַסְּפִינָה הַשְּׁחוֹרָה  360</p>
</blockquote>

<blockquote>
<p>לְעוֹדֵד אֶת-רֵעַי-עֲמִיתַי וּלְסַפֵּר בְּאָזְנֵיהֶם הַדְּבָרִים.</p>
</blockquote>

<blockquote>
<p>יַעַן אָנֹכִי הָאֶחָד הַכַּבִּיר לְיָמִים בֵּינֵיהֶם,</p>
</blockquote>

<blockquote>
<p>הֵמָּה כֻּלָּם בְּנֵי גִיל טֶלֶמָּכוֹס הַנָּדִיב, אֲנָשִׁים</p>
</blockquote>

<blockquote>
<p>צְעִירִים לְיָמִים, וְאָרְחוּ עִמּוֹ מֵאַהֲבָה רַבָּה.</p>
</blockquote>

<blockquote>
<p>שָׁמָּה אֶשְׁכַּב עַל-יַד הַסְּפִינָה הַשְּׁחוֹרָה וְהַגְּדוֹלָה,  365</p>
</blockquote>

<blockquote>
<p>יַעַן כִּי מָחָר עִם-שַׁחַר עָלַי לִהְיוֹת עִם-הַקַּבְקוֹנִים</p>
</blockquote>

<blockquote>
<p>נְדִיבֵי הַלֵּב, אֲשֶׁר הֵמָּה חַיָּבִים לִי זֶה יָמִים רַבִּים</p>
</blockquote>

<blockquote>
<p>וְחוֹבָם לֹא קָטָן. וְאוֹתוֹ, לְאַחַר שֶׁיִּהְיֶה בְּבֵיתְךָ,</p>
</blockquote>

<blockquote>
<p>שַׁלַּח תְּשַׁלַּח בְּמֶרְכַּבְתְּךָ וְעִם-בִּנְךָ, וְסוּסִים לוֹ תִתֵּן</p>
</blockquote>

<blockquote>
<p>אֶת-הַמֵּיטִיבִים בְּרוּצָם וְהַטּוֹבִים בֵּין סוּסִים אַדִּירִים&quot;. 370</p>
</blockquote>

<br>  

<blockquote>
<p>כָּכָה אָמְרָה לָהֶם אַתֵּנָה הָאֵלָה וְנִסְתַּלְקָה.</p>
</blockquote>

<blockquote>
<p>דָּמְתָה לְנֶשֶׁר גְּדָל-אֵבֶר, וַיֶּחֱרַד הָעָם, כָּל-הָרוֹאִים.</p>
</blockquote>

<blockquote>
<p>רָאָה נֶסְטוֹר הַיָּשִׁישׁ וּלְמַרְאֵה עֵינָיו הִשְׁתָּאֶה.</p>
</blockquote>

<blockquote>
<p>תָּפַשׂ בְּיַד טֶלֶּמָּכוֹס וַיִּשָּׂא אֶת-קוֹלוֹ וַיֹּאמֶר:</p>
</blockquote>

<br>  

<blockquote>
<p>&quot;אָכֵן, יַקִּירִי, לֹא אִירָא, פֶּן-תִּהְיֶה לְרָפֶה וְרַךְ לֵבָב! 375</p>
</blockquote>

<blockquote>
<p>צָעִיר לְיָמִים הִנֶּךָּ וּכְבָר יְלַוּוּךָ הָאֵלִים,</p>
</blockquote>

<blockquote>
<p>כִּי מִן-הָאֵלִים הַשּׁוֹכְנִים בָּאוֹלִימְפּוֹס הִיא וְלֹא אַחֶרֶת,</p>
</blockquote>

<br>  

<blockquote>
<p>בִּלְתִּי אִם-בִּתּוֹ שֶׁל-זֶבְס, הַמְהֻלָּלָה שֶׁנּוֹלְדָה לְיַד טְרִיטוֹן,<a href="#fn:25" id="fnref:25" title="see footnote" class="footnote"><sup>25</sup></a></p>
</blockquote>

<blockquote>
<p>וְהִיא אֲשֶׁר הִפְלְתָה כָּךְ אֶת-אָבִיךָ בֵּין כָּל-הָאַרְגֵּאִים.</p>
</blockquote>

<blockquote>
<p>אָנָּא, הַטִּי לִי חַסְדֵּךְ הַמַּלְכָּה, וּתְנִי תְהִלָּה גְּדוֹלָה  380</p>
</blockquote>

<blockquote>
<p>לִי וּלְכָל-בָּנַי הַטַּף וּלְאִשְׁתִּי הַכְּבוּדָּה עִמָּדִי,</p>
</blockquote>

<blockquote>
<p>וְאַקְרִיב-לָךְ עֶגְלָה בַּת-בָּקָר בַּת-שָׁנָה וְרַחֲבַת-פַּדַּחַת,</p>
</blockquote>

<blockquote>
<p>אֲשֶׁר לֹא עָבְדָה בָעֹל וַעֲדֶן לֹא נִכְנְעָה לְגָבֶר,</p>
</blockquote>

<blockquote>
<p>אוֹתָהּ אַקְרִיב לָךְ, וְצִפִּיתִי קַרְנֶיהָ בַּזָּהָב&quot;.</p>
</blockquote>

<br>  

<blockquote>
<p>כָּכָה הִתְפַּלֵּל, וּפַּלַּס-אַתֵּנָה הִטְּתָה לוֹ אֹזֶן.  385</p>
</blockquote>

<blockquote>
<p>וְנֶסְטוֹר רֶכֶב-גֶּרֵנְיָה הָלַךְ אֶל-בֵּיתוֹ הַנָּאֶה,</p>
</blockquote>

<blockquote>
<p>הוֹלֵךְ בָּרֹאשׁ וְכָל-בָּנָיו וְלוֹקְחֵי בְּנוֹתָיו הֵם אַחֲרָיו.</p>
</blockquote>

<blockquote>
<p>וְכַאֲשֶׁר בָּאוּ לְהֵיכַל הַשַּׁלִּיט הַמְפֹאָר לִתְהִלָּה,</p>
</blockquote>

<blockquote>
<p>יָשְׁבוּ בְּסֵדֶר עַל-גַּבֵּי כֻרְסָאוֹת וְכִסְאוֹת הֲדוּרִים.</p>
</blockquote>

<blockquote>
<p>מָזַג הַיָּשִׁישִ לַבָּאִים הַיַּיִן בְּמַיִם בַּקִּיתוֹן,    390</p>
</blockquote>

<blockquote>
<p>יַיִן עָרֵב לַחֵךְ וּבֶן-אַחַת עֶשְׂרֵה שָׁנָה,</p>
</blockquote>

<blockquote>
<p>זֶה עַתָּה פָּתְחָה הַשִּׁפְחָה וַתָּסַר מִמֶּנּוּ הַפֶּקֶק,</p>
</blockquote>

<blockquote>
<p>מֶנּוּ מָזַג הַיָּשִׁישׁ בְּקִיתוֹן-הַמְּזִיגָה וַיְפַלֵּל</p>
</blockquote>

<blockquote>
<p>לְפַּלַּס-אַתֵּנָה, וַיִּסֹּךְ לְבִתּוֹ שֶׁל-תּוֹפֵשׂ-הָאֵיגִיס.</p>
</blockquote>

<br>  

<blockquote>
<p>אַךְ כְּכַלוֹתָם אֶת-נִסְכָּם וּשְׁתוֹתָם כְּאַוַּת לְבָבָם,  395</p>
</blockquote>

<blockquote>
<p>הָלְכוּ אִישׁ אִישׁ לְהֵיכָלוֹ וְאִישׁ לְמִטָּתוֹ לָנוּחַ.</p>
</blockquote>

<blockquote>
<p>וְנֶסְטוֹר רֶכֶב-גֶּרֵנְיָה הִשְׁכִּיב אֶת-בְּנוֹ שֶׁל-אוֹדִיסֵס,</p>
</blockquote>

<blockquote>
<p>אֶת-טֵלֶמָּכוֹס חֲבִיבוֹ, בְּמִטָּה מַעֲשֵׂה פִתּוּחִים,</p>
</blockquote>

<blockquote>
<p>בְּאוּלָם עַמּוּדִים הַמַּרְעִים-בְּמֶרְחָבָיו, אֲשֶׁר בְּהֵיכָלוֹ,</p>
</blockquote>

<blockquote>
<p>לְיַד פֵּיסִיסְטְרָטוֹס הַגְּבִיר-לַגְּבָרִים וְרוֹמֶה-הַכִּידוֹן. 400</p>
</blockquote>

<blockquote>
<p>וְהוּא אַךְ הָאֶחָד בֵּין אֶחָיו הַיּוֹשֵׁב בְּגַפּוֹ בֵּית אָבִיו.</p>
</blockquote>

<blockquote>
<p>וְנֶסְטוֹר הוּא שָׁכַב בְּחֶדְרוֹ בִּפְנִים בֵּיתוֹ בָּנוּי-כְּמוֹ-רָמִים,</p>
</blockquote>

<blockquote>
<p>וְאִשְׁתּוֹ הַגְּבִירָה הִיא עָשְׂתָה מִטָּתוֹ וִיצוּעוֹ הִצִּיעָה.</p>
</blockquote>

<br> 

<blockquote>
<p>וְאֵאוֹס בַּת-הַדִּמְדּוּמִים, וְרֻדַּת-הָאֶצְבָּעוֹת, אַךְ תּוֹפַע,</p>
</blockquote>

<blockquote>
<p>קָם מִמִּטָּתוֹ נֶסְטוֹר רֶכֶב-גֶּרֵנְיָה הַיָּשִׁישׁ,     405</p>
</blockquote>

<blockquote>
<p>יָצָא וְיָשַׁב עַל-גַּב הָאֲבָנִים מְחֻטָּבוֹת לְמִשְׁעִי,</p>
</blockquote>

<blockquote>
<p>אֲשֶׁר אֶל-מוּל פְּנֵי הַשַּׁעַר לַבַּיִת הַבָּנוּי-כְּמוֹ-רָמִים,</p>
</blockquote>

<blockquote>
<p>צַחוֹת, מַלְבִּינוֹת וּכְאִלּוּ מְשׁוּחוֹת בַּשֶּׁמֶן, וּלְפָנִים</p>
</blockquote>

<blockquote>
<p>יָשַׁב עֲלֵיהֶן נֵלֵס הַדּוֹמֶה-בְּחָכְמָתוֹ-לָאֵלִים;</p>
</blockquote>

<blockquote>
<p>אוּלָם זֶה כְּבָר אֲשֶׁר נֶאֱסַף וְיָרַד שְׁאוֹל תַּחְתִּית לְאֵאִידֵס, 410</p>
</blockquote>

<blockquote>
<p>וְנֶסְטוֹר הַיָּשִׁישׁ נוֹטֵר-אֲכַיִּים שָׁם יָשַׁב עֲלֵיהֶן</p>
</blockquote>

<blockquote>
<p>תּוֹפֵשׂ שַׁרְבִיטוֹ, וְסָבִיב לוֹ נִקְבְּצוּ בָנָיו כֻּלָּמוֹ</p>
</blockquote>

<blockquote>
<p>מֵחַדְרֵיהֶם כִּי יָצְאוּ: גַּם סְטְרַטְיוֹס בְּנוֹ, גַּם אֶכֶפְרוֹן,</p>
</blockquote>

<blockquote>
<p>פֶּרְסֵס וְאָרֵטוֹס וְגַם תְּרָסִימֵדֵס הַדּוֹמֶה-לָאֵלִים.</p>
</blockquote>

<blockquote>
<p>יָצָא אַחֲרֵיהֶם הַשִּׁשִּׁי, בְּנוֹ פֵּיסִיסְטְרָטוֹס הַגִּבּוֹר.  415</p>
</blockquote>

<blockquote>
<p>וְאֶת-טֵלֶמָּכוֹס הַנַּעֲלֶה הוֹלִיכוּ וְהוֹשִׁיבוּ עַל-יָדוֹ.</p>
</blockquote>

<blockquote>
<p>פָּתַח אָז נֶסְטוֹר, זֶה רֶכֶב-גֶּרֵנְיָה, וַיְדַבֵּר אֲלֵיהֶם:</p>
</blockquote>

<br> 

<blockquote>
<p>&quot;חוּשׁוּ, יַקִּירַי, מַהֲרוּ לְמַלֵּא אֶת-מִשְׁאֲלוֹת לִבִּי,</p>
</blockquote>

<blockquote>
<p>לְמַעַן אֲרַצֶּה תְּחִלָּה מִכָּל-הָאֵלִים אֶת-פַּלַּס,</p>
</blockquote>

<blockquote>
<p>אֲשֶׁר נִרְאֲתָה לִי אֶל-זֶבַח הָאֵלִים הַנֶּהְדָּר.  420</p>
</blockquote>

<blockquote>
<p>יָחוּשׁ הָאֶחָד הַשָּׂדֶה לְהָבִיא הָעֶגְלָה לְמַעַן</p>
</blockquote>

<blockquote>
<p>יִנְהַג אוֹתָהּ בְּחָפְזָה הַגֶּבֶר הַבֶּהָם הַבָּיְתָה;</p>
</blockquote>

<blockquote>
<p>הָלֹךְ אֶל-סְפִינַת הָאִישׁ טֵלֶמָּכוֹס הַשְּׁחוֹרָה לְהָבִיא</p>
</blockquote>

<blockquote>
<p>רֵעָיו-עֲמִיתָיו כֻּלָּהַם, אַךְ שְׁנַיִם יִוָּתְרוּ בַּסְּפִינָה;</p>
</blockquote>

<blockquote>
<p>הָלֹךְ וְקָרֹא אִלֵינוּ אֶת-צוֹרֵף הַזָּהָב לָאֶרְקֵס  425</p>
</blockquote>

<blockquote>
<p>לְמַעַן יְצַפֶּה בַּזָּהָב הֶחָרוּץ אֶת-קַרְנֵי הָעֶגְלָה.</p>
</blockquote>

<blockquote>
<p>וְיִתְרְכֶם שְׁבוּ עַל-מְקוֹמְכֶם וּפִקְדוּ לַשְּׁפָחוֹת בַּבַּיִת</p>
</blockquote>

<blockquote>
<p>לַעֲשׂוֹת הַכֵּרָה וּלְהָכִין הַמִּשְׁתֶּה בַּהֵיכָל הַנֶּהְדָּר,</p>
</blockquote>

<blockquote>
<p>לַעֲרֹךְ כִּסְאוֹת וְעֵצִים וּלְהָבִיא הַמַּיִם הַזַּכִּים&quot;.</p>
</blockquote>

<br>  

<blockquote>
<p>כָּכָה דִבֵּר, וְכֻלָּם לַעֲשׂוֹת נֶחְפָּזוּ, הִבְהִילוּ  430</p>
</blockquote>

<blockquote>
<p>עֶגְלַת הַבָּר מִן-הַשָּׂדֶה. וְחֵיל טֵלֶמָּכוֹס הַנָּדִיב</p>
</blockquote>

<blockquote>
<p>בָּאוּ מֵאֵצֶל הַסְּפִינָה הַמְּהִירָה, כָּל רֵעָיו, וַיָּבֹא</p>
</blockquote>

<blockquote>
<p>חָרַשׁ הַנְּחשֶׁת וּבְיָדָיו כְּלֵי מְלֶאכֶת-נְחֻשְׁתּוֹ, מַכְשִׁירָיו:</p>
</blockquote>

<blockquote>
<p>סַדָּן, מַקֶּבֶת וּצְבָת עֲשׂוּיָה לְתִפְאָרָה, שֶׁבָּמוֹ</p>
</blockquote>

<blockquote>
<p>יַעֲשֶׂה מְלַאכְתּוֹ בַּזָּהָב. וַתָּבֹא גַם פַּלַּס-אַתֵּנָה 435</p>
</blockquote>

<blockquote>
<p>לִרְאוֹת בְּהַקְרִיב הַזֶּבַח. וְנֶסְטוֹר הַפָּרָשׁ הַיָּשִׁישׁ</p>
</blockquote>

<blockquote>
<p>נָתַן הַזָּהָב הֶחָרוּץ, בּוֹ צִפָּה אֶת-קַרְנֵי הָעֶגְלָה,</p>
</blockquote>

<blockquote>
<p>שׁוֹקֵד עַל-מְלַאכְתּוֹ, כִּי תִיטַב בְּעֵינֵי הָאֵלָה הַנְּדָבָה.</p>
</blockquote>

<blockquote>
<p>נָהַג סְטְרַטְיוֹס וְאֶכֶפְרוֹן הַנַּעֲלֶה הָעֶגְלָה בְּקַרְנֶיהָ,</p>
</blockquote>

<blockquote>
<p>הוֹצִיא אָרֵטוֹס מֵחֶדְרוֹ הַכִּיּוֹר הַמְצֻיָּר בִּפְרָחִים,  440</p>
</blockquote>

<blockquote>
<p>נָשָׂא הַמַּיִם בְּכַפּוֹ, וְהַשְּׁנִיָּה אוֹחֶזֶת בַּשְּׂעוֹרִים</p>
</blockquote>

<blockquote>
<p>בְּטֶנֶא כְּלִיל-יֹפִי. וַיִּגַּשׁ אָז תְּרָסִימֵדֵס הַגִּבּוֹר</p>
</blockquote>

<blockquote>
<p>תּוֹפֵשׂ-הַגַּרְזֶן הַשָּׁנוּן, אֲשֶׁר בּוֹ יַעֲרֹף הָעֶגְלָה.</p>
</blockquote>

<blockquote>
<p>אָחַז פֶּרְסֵס הַבָּזִיךְ, וְנֶסְטוֹר הַפָּרָשׁ הַיָּשִׁישׁ</p>
</blockquote>

<blockquote>
<p>נָטַל אֶת-יָדָיו וַיִּזֶּר עָלֶיהָ הַשְּׂעוֹרִים וַיִּזְרֹק  445</p>
</blockquote>

<blockquote>
<p>שַׂעֲרוֹת רֹאשָׁהּ בַּמּוֹקֵד, וַיְפַלֵּל לְאַתֵּנָה וַיֶּעְתּר.</p>
</blockquote>

<br> 

<blockquote>
<p>וְאַחֲרֵי שֶׁזָּרוּ עָלֶיהָ הַשְּׂעוֹרִים גַּם יִתְרָם הִתְפַּלְלוּ,</p>
</blockquote>

<blockquote>
<p>נִגַּשׁ וּבָא תְּרָסִימֵדֵס הָאַדִּיר בֶּן-נֶסְטוֹר הַיָּשִׁישׁ,</p>
</blockquote>

<blockquote>
<p>עָמַד אֵצֶל הָעֶגְלָה וַיַּךְ בְּגַרְזִנּוֹ בַּשְּׁרִירִים</p>
</blockquote>

<blockquote>
<p>אֲשֶׁר לָעֹרֶף, וַיַּכְשֵׁל אֶת-כֹּחַ הָעֶגְלָה – צָעֲקוּ  450</p>
</blockquote>

<br>  

<blockquote>
<p>צְעָקָה בְּנוֹת נֶסְטוֹר וְכַלּוֹתָיו, גַּם אִשְׁתּוֹ הַכְּבוּדָה צָעָקָה,<a href="#fn:26" id="fnref:26" title="see footnote" class="footnote"><sup>26</sup></a></p>
</blockquote>

<blockquote>
<p>הִיא אֶבְרִידִיקָה מִזֶּרַע קְלִימֶנּוֹס, הַבְּכִירָה בִּבְנוֹתָיו.</p>
</blockquote>

<blockquote>
<p>וְאֵלֶּה אָחֲזוּ בָעֶגְלָה לַהֲרִימָה מֵעַל הָאֲדָמָה</p>
</blockquote>

<blockquote>
<p>רַחֲבַת-הַדְּרָכִים, וּשְׁחָטָהּ פֵּיסִיסְטְרָט הַנָּשִׂיא-בַּגְּבָרִים.</p>
</blockquote>

<blockquote>
<p>וְכַאֲשֶׁר כָּלוּ לִזְרֹם דָּמֶיהָ הַשְּׁחוֹרִים, וְנַפְשָׁהּ    455</p>
</blockquote>

<blockquote>
<p>עָזְבָה אֶת-הָעֲצָמוֹת, נְתָחוּהָ לִנְתָחִים וְהִפְרִידוּ</p>
</blockquote>

<blockquote>
<p>אֶת-הַכְּרָעַיִם כַּחֹק וּכְרָכוּן בַּפֶּדֶר בִּשְׁתָּיִם:</p>
</blockquote>

<blockquote>
<p>חֵלֶב עַל-גַּבֵּי חֵלֶב וַיְכַסּוּ עֲלֵיהֶן בִּנְתָחִים.</p>
</blockquote>

<blockquote>
<p>שְׂרָפָן הַיָּשִׁישׁ בַּמּוֹקֵד וְהִזָּה עַל-הַכֹּל הַיָּיִן.</p>
</blockquote>

<blockquote>
<p>עָמְדוּ עַל-יָדָיו הַנְּעָרִים וּבְיָדָם חֲמֵשׁ-הַקִּלְשׁוֹן.  460</p>
</blockquote>

<blockquote>
<p>אַךְ כּשֶׁהִבְעִירוּ כְרָעֶיהָ וְטָעֲמוּ מִן-הַמֵּעַיִם,</p>
</blockquote>

<blockquote>
<p>גָּזְרוּ הַיֶּתֶר לִנְתָחִים וְשָׂמוּ הַנְּתָחִים עַל-שְׁפוּדִים</p>
</blockquote>

<blockquote>
<p>וְצָלוּם בַּמּוֹקֵד, מַחֲזִיקִים בִּידֵיהֶם הַשּׁפוּדִים הַחַדִּים.</p>
</blockquote>

<blockquote>
<p>בּאוֹתוֹ הַזְּמַן וְהַצְּעִירָה בּבְנוֹתָיו שֶׁל-נֶסְטוֹר בֶּן-נֵלֵס,</p>
</blockquote>

<blockquote>
<p>פּוֹלִיקָסְטָה הַנָּאָה, רוֹחֶצֶת אֶת-בְּנוֹ שֶׁל-אוֹדִיסֵס.  465</p>
</blockquote>

<blockquote>
<p>וְכַאֲשֶׁר רָחֲצָה אוֹתוֹ וַתָּסֶךְ בְּשֶׁמֶן הַזַּיִת,</p>
</blockquote>

<blockquote>
<p>לָבַשׁ לִבְשָׂרוֹ כֻּתָּנְתּוֹ וּמְעִיל כְּלִיל יֹפִי שָׂם עָלָיו,</p>
</blockquote>

<blockquote>
<p>יָצָא מִבֵּית הָרַחְצָה וְתָאֳרוֹ כְּתֹאַר בֶּן-אֵלִים,</p>
</blockquote>

<blockquote>
<p>נִגַּשׁ עַד אֵצֶל הַיָּשִׁישׁ, זֶה רוֹעֵה-הָעַמִּים וַיֵּשֶׁב.</p>
</blockquote>

<br>  

<blockquote>
<p>וְאֵלֶּה כְּכַלּוֹתָם לִצְלוֹת, הֵסִירוּ הַגַּב מִן-הַשְּׁפוּדִים  470</p>
</blockquote>

<blockquote>
<p>וְיָשְׁבוּ לְמִשְׁתֵּה הַשְּׁמָנִים. וּגְבָרִים בְּנֵי-חַיִל הִתְרוֹמְמוּ</p>
</blockquote>

<blockquote>
<p>לִיצֹק הַיַּיִן וּלְמָזְגוֹ בִּגְבִיעֵי הַזָּהָב הֶחָרוּץ.</p>
</blockquote>

<blockquote>
<p>אַךְ כְּמַלֹּאתָם אֶת-תַּאֲוַת רַעֲבוֹנָם בְּמַאֲכָל וּבְמִשְׁתֶּה,</p>
</blockquote>

<blockquote>
<p>פָּתַח וַיֹּאמֶר אֲלֵיהֶם נֶסְטוֹר רֶכֶב-גֶּרֵנְיָה:</p>
</blockquote>

<blockquote>
<p>&quot;מַהֲרוּ, בָּנַי, וְאִסְרוּ הַסּוּסִים יְפֵהפֵי-הָרַעְמָה  475</p>
</blockquote>

<blockquote>
<p>אֶל-הַמִּרְכֶּבֶת בִּשְׁבִיל טֵלֶמָּכוֹס, וַיַּעַשׂ אֶת-דַּרְכּוֹ&quot;.</p>
</blockquote>

<blockquote>
<p>כָּכָה מִלֵּל, וְהֵם שָׁמְעוּ בְקוֹלוֹ וְכֵן עָשׂוּ,</p>
</blockquote>

<blockquote>
<p>מִהֲרוּ אָסְרוּ לָרֶכֶב הַסּוּסִים הַמְּהִירִים הַקַּלִּים.</p>
</blockquote>

<blockquote>
<p>שָׁמָה הָאִשָּׁה-הַשִּׁפְחָה בְּתוֹכוֹ גַּם לֶחֶם גַּם יָיִן,</p>
</blockquote>

<blockquote>
<p>גַּם פַּרְפְּרָאוֹת, כְּדֶרֶךְ הַמְּלָכִים מִזַּרְעוֹ שֶׁל-זֵאוּס.  480</p>
</blockquote>

<blockquote>
<p>עָלָה אָז טֶלֶמָּכוֹס בָּרֶכֶב הֶעָשׂוּי לְתִפְאָרָה,</p>
</blockquote>

<blockquote>
<p>וְאֶצְלוֹ בֶּן-נֶסְטוֹר הוּא פֵּיסִיסְטְרָטוֹס הַנָּשִׂיא-בַּגְּבָרִים.</p>
</blockquote>

<blockquote>
<p>עָלָה בָּרֶכֶב, וַיִּתְפֹּשׂ בְּיָדָיו הַמּוֹשְׁכוֹת הַנָּאוֹת,</p>
</blockquote>

<blockquote>
<p>דָּפַק בְּשִׁבְטוֹ הַסּוּסִים, וּבְחֵפֶץ לֵב טָסוּ הַסּוּסִים</p>
</blockquote>

<blockquote>
<p>דֶּרֶךְ הַשָּׂדֶה, הִרְחִיקוּ מִפִּילוֹס הָעִיר הַנִּשָּׂאָה,  485</p>
</blockquote>

<br>  

<blockquote>
<p>נִעַנְעוּ כָּל-הַיּוֹם בְּעֻלָּם מִשְׁנֵי הָעֲבָרִים.<a href="#fn:27" id="fnref:27" title="see footnote" class="footnote"><sup>27</sup></a></p>
</blockquote>

<blockquote>
<p>שָׁקְעָה הַחַמָּה וְהַדְּרָכִים עָטוּ עֲלָטָה כֻלָּהַן,</p>
</blockquote>

<blockquote>
<p>וְהֵמָּה הִגִּיעוּ עַד פֶרֵי וְאֶל-הֵיכַל דִּיאוֹקְלֵס הַנָּדִיב,</p>
</blockquote>

<blockquote>
<p>בֶּן-אוֹרְטִילוֹכוֹס, שֶׁיָּלְדָה אֵשֶׁת אַלְפֵיאוֹס-הַזֶּרֶם,</p>
</blockquote>

<blockquote>
<p>שָׁמָּה לָנוּ הַלַּיְלָה וַיִּשְׂאוּ מִלְּפָנָיו הַמַּשְׂאֵת.   490</p>
</blockquote>

<br>  

<blockquote>
<p>וְאֵאוֹס בַּת-הַדִּמְדּוּמִים, וְרֻדַּת-הָאֶצְבָּעוֹת, אַךְ תּוֹפַע,</p>
</blockquote>

<blockquote>
<p>אָסְרוּ הַשְּׁנַיִם סוּסֵיהֶם וַיַּעֲלוּ בָּרֶכֶב הַיָּפֶה,</p>
</blockquote>

<blockquote>
<p>יָצְאוּ דֶרֶךְ שַׁעַר הָאוּלָם הַמַּרְעִים-בְּמֶרְחָבָיו,</p>
</blockquote>

<blockquote>
<p>דָּפְקוּ בַּשּׁוֹטִים סוּסֵיהֶם, וּבְחֵפֶץ לֵב טָסוּ הַסּוּסִים.</p>
</blockquote>

<blockquote>
<p>בָּאוּ בַּשְּׁדֵמָה הַכְּבֵדָה בַּחִטָּה וְשָׁמָּה גַם כִּלּוּ   495</p>
</blockquote>

<blockquote>
<p>דַּרְכָּם, כִּי כָכָה טָסוּ הַסּוּסִים הַמְּהִירִים בְּחָפְזָם.</p>
</blockquote>

<blockquote>
<p>שָׁקְעָה הַחַמָּה, וְעָטוּ הַדְּרָכִים כֻּלָּהַן עֲלָטָה.</p>
</blockquote>

<br>  

<h2 id="שִׁיררְבִיעִי:הַקֹּרוֹתבְּלָקֶדֵּימוֹן">שִׁיר רְבִיעִי: הַקֹּרוֹת בְּלָקֶדֵּימוֹן</h2>

<br>  

<blockquote>
<p>הֵמָּה הִגִּיעוּ עַד עִיר לַקֶדֵּימוֹן מֻקֶּפֶת-הַנְּקִיקִים,</p>
</blockquote>

<blockquote>
<p>נִכְנְסוּ בְהֵיכָלוֹ הָרָם שֶׁל-מֶנֶּלָּאוֹס הַמְהֻלָּל.</p>
</blockquote>

<blockquote>
<p>וְהָיָה מְתַקֵּן אָז מִשְׁתֵּה חֲתֻנָּה מְפֹאָר לָרַבִּים,</p>
</blockquote>

<blockquote>
<p>מַשִּׂיא בְּבֵיתוֹ אֶת-בִּתּוֹ הַתְּמִימָה וְלִבְנוֹ לָקַח אִשָּׁה.</p>
</blockquote>

<blockquote>
<p>בִּתּוֹ שָׁלַח לִבְנוֹ שֶׁל-אֲכִילֵס מְקַרְקֵר-הַשּׁוּרוֹת;   5</p>
</blockquote>

<blockquote>
<p>בְּעָמְדָם שְׁנֵיהֶם בִּטְרוֹיָה עוֹד שָׁם הִתְנָה עִמּוֹ, הִבְטִיחַ</p>
</blockquote>

<blockquote>
<p>לְתִתָּהּ לוֹ, עַתָּה כִלּוּ הָאֵלִים אֶת-דְּבַר נִשּׂוּאֵיהֶם.</p>
</blockquote>

<blockquote>
<p>וְנָתַן לָהּ הַרְבֵּה מֶרְכָּבוֹת וְסוּסִים לָלֶכֶת אֶל-בִּירַת</p>
</blockquote>

<blockquote>
<p>הַמִּירְמִידוֹנִים הָעִיר הַמְּהֻלָּלָה, שָׁם מָלַךְ חֲתָנָהּ.</p>
</blockquote>

<blockquote>
<p>אוּלָם לִבְנוֹ לָקַח אִשָּׁה מִסְּפַּרְטָה, וְהִיא בַת-אֲלֶקְטוֹר, 10</p>
</blockquote>

<blockquote>
<p>אִשָּׁה לִבְנוֹ מֶגַּפֶּנְתֵּס הָאַדִּיר לוֹ יָלְדָה לִזְקוּנָיו</p>
</blockquote>

<blockquote>
<p>אַחַת הַשְּׁפָחוֹת, כִּי מָנְעוּ הָאֵלִים זֶה כְּבָר מֵהֶלֶּנָּה</p>
</blockquote>

<blockquote>
<p>יֶלֶד, אַחַר הֱיוֹת לָהּ הַיַּלְדָּה לָהּ נִכְסְפָה נַפְשָׁהּ,</p>
</blockquote>

<blockquote>
<p>הִיא הֶרְמִיּוֹנָה הַדּוֹמָה בְנוֹי לְאַפְרוֹדִיטַת-הַכָּתֶם.</p>
</blockquote>

<br>  

<blockquote>
<p>כָּכָה שָׂמְחוּ בְהֵיכָלוֹ הַגָּדוֹל הַבָּנוּי-כְּמוֹ-רָמִים  15</p>
</blockquote>

<blockquote>
<p>יְדִידָיו שֶׁל-מֶנֶּלָּאוֹס הַמְהֻלָּל וְכָל-מְקֹרָבָיו,</p>
</blockquote>

<blockquote>
<p>לִבָּם הֵיטִיבוּ; וּבְתוֹכָם מְשׁוֹרֵר אֱלֹהִי מְזַמֵּר</p>
</blockquote>

<blockquote>
<p>פּוֹרֵט עַל-נֵבֶל; וּשְׁנַיִם רַקְדָנִים-מֻקְיוֹנִים בֵּינֵיהֶם,</p>
</blockquote>

<blockquote>
<p>כֵּיוָן שֶׁהִתְחִיל לְשׁוֹרֵר יָצְאוּ מְסוֹבְבִים בַּתָּוֶךְ.</p>
</blockquote>

<br> 

<blockquote>
<p>בְּאוֹתָהּ הַשָּׁעָה הִגִּיעוּ לְשָׁם טֵלֶמָּכוֹס הַגִּבּוֹר,  20</p>
</blockquote>

<blockquote>
<p>הוּא וּבֶן-נֶסְטוֹר הַנֶּחְמָד וְסוּסָיו; וְעָמְדוּ בְּפֶתַח</p>
</blockquote>

<blockquote>
<p>בֵּיתוֹ, וְרִאשׁוֹן רָאָהוּ הָאִישׁ אֶטֶאוֹנֵס הַמְכֻבָּד,</p>
</blockquote>

<blockquote>
<p>נַעֲרוֹ מְשָׁרְתוֹ הַזָּרִיז שֶׁל-מֶנֶּלָּאוֹס הַמְהֻלָּל.</p>
</blockquote>

<blockquote>
<p>מִהֵר דֶּרֶךְ הַבַּיִת לְבַשֵּׂר לְרוֹעֵה-הָעַמִּים,</p>
</blockquote>

<blockquote>
<p>נִגַּשׁ אֵלָיו וַיַּעֲמֹד, וַיְדַבֵּר אֶת-דִּבְרֵי-הַכָּנָף:  25</p>
</blockquote>

<br>  

<blockquote>
<p>&quot;מֶנֶּלָּאוֹס מִזַּרְעוֹ שֶׁל-זֵאוּס, הֵן נָכְרִים בַּבָּיִת,</p>
</blockquote>

<blockquote>
<p>שְׁנַיִם גְּבָרִים, וְכַנִּרְאֶה, מִזַּרְעוֹ שֶׁל-זֵאוּס הַגָּדוֹל.</p>
</blockquote>

<blockquote>
<p>עַתָּה אֱמָר-נָא הַנְפַתַּח לָמוֹ סוּסֵיהֶם הַמְּהִירִים,</p>
</blockquote>

<blockquote>
<p>וְאוּלַי נְשַׁלְּחֵם וְיֵלְכוּ לְהִתְאַכְסֵן אֶל-אֲשֶׁר יֵלְכוּ?&quot;</p>
</blockquote>

<br>

<blockquote>
<p>כָּעַס עָלָיו מְאֹד מֶנֶּלָּאוֹס הַצְּהַבְהַב וַיֹּאמֶר:   30</p>
</blockquote>

<blockquote>
<p>&quot;אִי לְךָ, אֶטֶאוֹנֵס בְּנוֹ שֶׁל-בּוֹאֵתּוֹס, עַד הַיּוֹם</p>
</blockquote>

<blockquote>
<p>נָבוֹן הָיִיתָ, אַךְ עַתָּה אִוֶּלֶת תְּפַטְפֵּט כַּתִּינוֹק.</p>
</blockquote>

<blockquote>
<p>כַּמָּה וְכַמָּה אָכַלְנוּ גַּם אָנוּ מִלֶּחֶם הָאוֹרְחִים</p>
</blockquote>

<blockquote>
<p>אֵצֶל אֲנָשִׁים אֲחֵרִים עַד שַׁבְנוּ הַבָּיְתָה, וְזֵאוּס</p>
</blockquote>

<blockquote>
<p>הוּא יִשְׁמְרֵנוּ לְהַבָּא מִצָּרוֹת! צְאוּ פַּתְּחוּ אֶת-סוּסֵי- 35</p>
</blockquote>

<blockquote>
<p>אֵלֶּה, הַנָּכְרִים, וְאוֹתָם הַכְנִיסוּ אֶל-מִשְׁתֵּה הַיָּיִן.&quot;</p>
</blockquote>

<br>  

<blockquote>
<p>כָּכָה סָח; וְזֶה הִתְפָּרֵץ מֵחֶדְרוֹ וַיִּקְרָא לַאֲחֵרִים,</p>
</blockquote>

<blockquote>
<p>נְעָרִים מְשָׁרְתִים וּזְרִיזִים, לְמַהֵר אַחֲרָיו וְלָבֹא.</p>
</blockquote>

<blockquote>
<p>פִּתְּחוּ הַסּוּסִים מְכֻסֵּי-הַיֶּזַע מֵעֻלָּם הַמַּבְרִיק,</p>
</blockquote>

<blockquote>
<p>אֲסָרוּם אֶל-הָאֲבוּסִים הַנְּכוֹנִים לַסּוּסִים בִּרְצוּעוֹת, 40</p>
</blockquote>

<blockquote>
<p>נָתְנוּ בָאֵבוּס כֻּסֶּמֶת, הוֹסִיפוּ בָהּ שְׂעוֹרָה מַלְבִּינָה.</p>
</blockquote>

<blockquote>
<p>וְאֶת-הַמֶּרְכָּבָה הִשְׁעִינוּ אֶל-כָּתְלֵי הַפְּרוֹזְדוֹר הַנּוֹצְצִים,</p>
</blockquote>

<blockquote>
<p>וְאוֹתָם הִכְנִיס לַהֵיכָל הָאֱלֹהִי, וְהֵם מִשְׁתָּאִים</p>
</blockquote>

<blockquote>
<p>לְמַרְאֵה הֵיכַל הַמֶּלֶךְ מִזַּרְעוֹ שֶׁל זֵאוּס הַגָּדוֹל;</p>
</blockquote>

<blockquote>
<p>יַעַן כִּי נֹגַהּ מִסָּבִיב כְּנֹגַהּ הַחַמָּה וְהַלְּבָנָה   45</p>
</blockquote>

<blockquote>
<p>בְּבֵיתוֹ הַבָּנוּי כְּמוֹ-רָמִים שֶׁל-מֶנֶּלָּאוֹס הַמְהֻלָּל.</p>
</blockquote>

<blockquote>
<p>וְכַאֲשֶׁר שָׂבְעוּ עֵינֵיהֶם מֵהַבִּיט בַּכֹּל, מֵהִתְבּוֹנֵן,</p>
</blockquote>

<blockquote>
<p>בָּאוּ לְבָתֵּי הַמְּסוּתָא הַבְּנוּיִם לְתִפְאָרָה לְרָחְצָה.</p>
</blockquote>

<blockquote>
<p>רָחֲצוּ אוֹתָם הַשְּׁפָחוֹת וְסָכוּ אֶת-בְּשָׂרָם בַּשָּׁמֶן,</p>
</blockquote>

<blockquote>
<p>יָעֲטוּ לִבְשָׂרָם כֻּתָּנוֹת וּמְעִילִים שְׂעִירִים עָלֵימוֹ,  50</p>
</blockquote>

<blockquote>
<p>וְיָשְׁבוּ עַל-גַּבֵּי כִסְאוֹת עַל-יַד מֶנֶּלָּאוֹס בֶּן-אַטְרֵס.</p>
</blockquote>

<blockquote>
<p>וְאַחַת הַשְּׁפָחוֹת הֵבִיאָה אֶת-כִּיּוֹר הַזָּהָב הַנָּאֶה</p>
</blockquote>

<blockquote>
<p>מָלֵא הַמַּיִם לְרָחְצָה וַתִּיצְקֵם בְּנַטְלַת הַכֶּסֶף.</p>
</blockquote>

<blockquote>
<p>נָטְלוּ יְדֵיהֶם, וְשֻׁלְחָן מְצֻחְצָח לְמִשְׁעִי הִקְרִיבָה.</p>
</blockquote>

<blockquote>
<p>נָשְׂאָה סוֹכֶנֶת הַבַּיִת הַכְּבוּדָהּ, הֵבִיאָה הַלֶּחֶם  55</p>
</blockquote>

<blockquote>
<p>וְרַבִּים תַּבְשִׁילִים הִגִּישָׁה בְּחֵפֶץ לֵב מִן-הַמּוּכָן.</p>
</blockquote>

<blockquote>
<p>הֵבִיא הַמֶּלְצַר הַבָּשָׂר מִמִּינִים שׁוֹנִים, הֱרִימוֹ</p>
</blockquote>

<blockquote>
<p>עַל-פְּנָכוֹת שֶׁל-עֵץ וְלִפְנֵיהֶם שָׂם סִפְלֵי-הַזָּהָב.</p>
</blockquote>

<blockquote>
<p>בֵּרְכָם הַמֶּלֶךְ בְּשָׁלוֹם, אַף סָח מֶנֶּלָּאוֹס הַצְּהַבְהָב:</p>
</blockquote>

<br> 

<blockquote>
<p>&quot;טַעֲמוּ, אוֹרְחַי, מִלַּחְמִי וְיָגֵל לְבַבְכֶם; וְהָיָה  60</p>
</blockquote>

<blockquote>
<p>כַּאֲשֶׁר תֹּאכְלוּ הַלֶּחֶם אֶשְׁאַל לְשִׁמְכֶם מִי אַתֶּם,</p>
</blockquote>

<blockquote>
<p>יַעַן לֹא כָבְתָה בָכֶם גַּחֶלֶת יוֹלְדֵיכֶם הַנְּדִיבִים,</p>
</blockquote>

<blockquote>
<p>וְאַתֶּם וַדַּאי מִגֶּזַע מְלָכִים מִזַּרְעוֹ שֶׁל-זֵאוּס</p>
</blockquote>

<blockquote>
<p>תּוֹפְשֵׂי-הַשַּׁרְבִיט, כִּי נִקְלִים אֵין לָהֶם בָּנִים כְּמוֹתְכֶם&quot;.</p>
</blockquote>

<br>  

<blockquote>
<p>דִּבֵּר, וַיִּתֵּן לָהֶם מִגַּב שׁוֹר-הַפָּר נֶתַח שָׁמֵן,   65</p>
</blockquote>

<blockquote>
<p>צְלִי אֵשׁ מֵאֶשְׁפַּר-הַכָּבוֹד שֶׁלּוֹ, אֲשֶׁר לָקַח בְּכַפּוֹ.</p>
</blockquote>

<blockquote>
<p>וְהֵמָּה נָשְׂאוּ יְדֵיהֶם אֶל-נֹכַח הַצֵּדָה הַנְּתוּנָה.</p>
</blockquote>

<blockquote>
<p>וְכַאֲשֶׁר מִלְאוּ אֶת-תַּאֲוַת רַעֲבוֹנָם בְּמַאֲכָל וּבְמִשְׁתֶּה,</p>
</blockquote>

<blockquote>
<p>נָשָׂא דְבָרוֹ אֲזַי טֵלֶמָּכוֹס לְבֶן-נֶסְטוֹר וַיֹּאמֶר,</p>
</blockquote>

<blockquote>
<p>הִרְכִּין אֵלָיו אֶת-רֹאשׁוֹ לְמַעַן לֹא יִשְׁמְעוּ זָרִים:  70</p>
</blockquote>

<br>  

<blockquote>
<p>&quot;חַשְּׁבָה, בֶּן-נֶסְטוֹר, וּמְצָא, הַגֶּבֶר הַיָּקָר לְנַפְשִׁי,</p>
</blockquote>

<blockquote>
<p>כַּמָּה נְחשֶׁת מַבְרִיקָה בַּהֵיכָל הַמַּרְעִים-ְמֶרְחָבָיו,</p>
</blockquote>

<blockquote>
<p>וְכַמָּה זָהָב וְאֵלֶקְטְרוֹן גַּם כֶּסֶף לָרֹב וְשֶׁנְהַבִּים!</p>
</blockquote>

<blockquote>
<p>וַדַּאי כֵּן חֲצֵרוֹ שֶׁל-זֵאוּס אֲשֶׁר בָּאוֹלִימְפּוֹס פְּנִימָה.</p>
</blockquote>

<blockquote>
<p>הוֹן לֹא יִסָּפֵר מֵרֹב. מַבִּיט אָנֹכִי מִשְׁתָּאֶה&quot;.    75</p>
</blockquote>

<br>  

<blockquote>
<p>אַךְ מֶנֶּלָּאוֹס הַצְּהַבְהַב הוּא שָׁמַע אֶת-לַחֲשָׁם בְּדַבְּרָם,</p>
</blockquote>

<blockquote>
<p>נָשָׂא אִמְרָתוֹ וַיְדַבֵּר, וַיֹּאמֶר אֶת-אִמְרוֹת הַכָּנָף:</p>
</blockquote>

<br>  

<blockquote>
<p>&quot;בָּנַי יַקִּירַי, אַל-יֹאמַר בֶּן-אָדָם לְהִדַּמּוֹת לְזֵאוּס,</p>
</blockquote>

<blockquote>
<p>יַעַן כִּי בֵיתוֹ שֶׁל-זֵאוּס וְאוֹצְרוֹתָיו לֹא יִירְאוּ הַמָּוֶת.</p>
</blockquote>

<blockquote>
<p>אַךְ מִבְּנֵי-אָדָם יֵשׁ מִי אֲשֶׁר יִדְמֶה לִי בְּאוֹצְרוֹתָיו  80</p>
</blockquote>

<blockquote>
<p>וְיֵשׁ אֲשֶׁר לֹא, כִּי הֵן רַבּוֹת סָבַלְתִּי וְרַבּוֹת נָדַדְתִּי</p>
</blockquote>

<blockquote>
<p>עַד שֶׁכִּנַּסְתִּים בַּסְּפִינוֹת, הֲבִיאֹתִים בַּשָּׁנָה הַשְּׁמִינִית.</p>
</blockquote>

<blockquote>
<p>יַעַן נָדַדְתִּי לְכִתִּים וּכְנַעֲנָה וְאֶרֶץ מִצְרַיִם,</p>
</blockquote>

<blockquote>
<p>גַּרְתִּי עִם-בְּנֵי הָאֵיתְּיוֹפִּים, וְעִם-הַצִּידוֹנִים וֶאֱרֶמְבִּים,</p>
</blockquote>

<blockquote>
<p>וְגַם בְּאַדְמַת לוּב, אֲשֶׁר שָׁם הַטְּלָאִים מַקְדִּימִים מַקְרִינִים, 85</p>
</blockquote>

<blockquote>
<p>וְשָׁלשׁ פְּעָמִים בַּשָּׁנָה תְּפַלַּחְנָה הָרְחֵלִים תְּמַלֵּטְנָה;</p>
</blockquote>

<blockquote>
<p>מַחְסוֹר לֹא יֵדַע הָאָדוֹן, וְרוֹעֶה עֲדָרִים לֹא יֶחְסַר</p>
</blockquote>

<blockquote>
<p>גְּבִינָה וּבָשָׂר, וְלֹא יִצְמָא לֶחָלָב הַדָּשֵׁן הֶעָרֵב;</p>
</blockquote>

<blockquote>
<p>שָׁנָה תְמִימָה לֹא יִפְסֹ ק מִתֵּת אֶת-חֲלָבוֹ הָעֵדֶר.</p>
</blockquote>

<blockquote>
<p>אוּלָם בִּהְיוֹתִי נוֹסֵעַ בְּאַרְצוֹת נֵכָר וְצוֹבֵר   90</p>
</blockquote>

<blockquote>
<p>קִנְיָן וְאוֹצָרוֹת, וַיָּקָם אִישׁ אַחֵר וַיַּהֲרֹג אֶת-אָחִי,</p>
</blockquote>

<blockquote>
<p>לְפֶתַע פִּתְאֹם, בַּשֶּׁלִּי, וּבְתַרְמִית אִשָּׁה אֲיֻמָּה.</p>
</blockquote>

<blockquote>
<p>וּמֵאָז הָפַךְ לִבִּי וְאֵינֶנִּי שָׂמֵחַ בְּאוֹצְרוֹתָי.</p>
</blockquote>

<blockquote>
<p>וַדַּאי שְׁמַעְתֶּם כָּל-זֹאת מִפִּי אֲבוֹתֵיכֶם וְיִהְיוּ</p>
</blockquote>

<blockquote>
<p>הֵם אֲשֶׁר יִהְיוּ, וְהַרְבֵּה שָׂבְעָה לָהּ נַפְשִׁי, כִּי נִפְקַד 95</p>
</blockquote>

<blockquote>
<p>אוֹתוֹ הַבַּיִת הַמְפֹאָר הַמָּלֵא רָב-טוֹבָה וּנְכָסִים.</p>
</blockquote>

<blockquote>
<p>אֶבְחַר וְהָיָה לִי שְׁלִישׁ מִכָּל-אֲשֶׁר לִי וְלוּ הָיוּ</p>
</blockquote>

<blockquote>
<p>חַיִּים הַגְּבָרִים שֶׁנָּפְלוּ בִּטְרוֹיָה רֶחֲבַת-הַיָּדַיִם,</p>
</blockquote>

<blockquote>
<p>הַרְחֵק מֵאַַרְצָם, מֵאַרְגּוֹס, הָאָרֶץ זָנַת-הַסּוּסִים.</p>
</blockquote>

<blockquote>
<p>כַּמָּה וְכַמָּה פְּעָמִים, שֶׁאֵשֵׁב אֶתְאַבֵּל וְאֶבְכֶּה  100</p>
</blockquote>

<blockquote>
<p>לָמוֹ, לְכֻלָּם, בְּהֵיכָלִי שֶׁלִּי וְנַפְשִׁי תִשְׁתּוֹחָח.</p>
</blockquote>

<blockquote>
<p>יֵשׁ שֶׁאֲשַׁעֲשַׁע נַפְשִׁי בִּדְמָעַי וְיֵשׁ אַרְגִּיעֶנָּה,</p>
</blockquote>

<blockquote>
<p>יַעַן תַּמְרוּרֵי הַיָּגוֹן מַשְׂבִּיעִים לִבֵּנוּ בִּמְהֵרָה.</p>
</blockquote>

<blockquote>
<p>אוּלָם לְכֻלָּם לֹא אֶבְכֶּה, וְאִם-לִבִּי מְאֹד נֶעֱצָב בְּקִרְבִּי,</p>
</blockquote>

<blockquote>
<p>כַּאֲשֶׁר אֶבְכֶּה לָאֶחָד, הַגּוֹזֵל אֶת-שְׁנָתִי וְאֶת-אָכְלִי  105</p>
</blockquote>

<blockquote>
<p>מִדֵּי אֶזְכְּרֶנּוּ; כִּי אֵין אִישׁ בֵּין הָאֲכַיִּים שֶׁסָּבַל</p>
</blockquote>

<blockquote>
<p>כַּאֲשֶׁר סָבַל אוֹדִיסֵס וְנָשָׂא, כִּי מְנָת-חֶלְקוֹ נָטַל</p>
</blockquote>

<blockquote>
<p>עָלָיו לִסְבֹּל פֻּרְעָנוּת, וְעָלַי – אֲשֶׁר עָלָיו אֶתְאַבֵּל</p>
</blockquote>

<blockquote>
<p>תָּמִיד, יַעַן זֶה כַּמָּה אֵינֶנּוּ, וְאֵין אָנוּ יוֹדְעִים,</p>
</blockquote>

<blockquote>
<p>אִם-בַּחַיִּים עוֹדֶנּוּ, אוֹ כְבָר מֵת; וְעָלָיו יִבְכָּיוּ  110</p>
</blockquote>

<blockquote>
<p>אָבִיו לָאֶרְטֵס הַזָּקֵן, וְגַם פֵּנֶלּוֹפָּה הַנְּבוֹנָה,</p>
</blockquote>

<blockquote>
<p>אַף טֵלֶמָּכוֹס, שֶׁהָיָה רַךְ יָמִים, אַךְ נוֹלַד, עֵת נְטָשׁוֹ&quot;.</p>
</blockquote>

<br>

<blockquote>
<p>מִלֵּל, וַיְעוֹרֵר בְּלִבּוֹ רְצוֹנוֹ לִבְכּוֹת לְאָבִיו,</p>
</blockquote>

<blockquote>
<p>נָשְׁרוּ דִמְעוֹתָיו מֵעַל עַפְעַפָּיו לְשֵׁמַע אָבִיהוּ,</p>
</blockquote>

<blockquote>
<p>הֶאֱפִיל עַל-עֵינָיו בִּמְעִיל הָאַרְגָּמָן אֲשֶׁר אֲחָזוֹ  115</p>
</blockquote>

<blockquote>
<p>בְּיָדָיו בַּשְּׁתָּיִם, וַיֵּדַע בֶּן-אַטְרֵס וַיָּבֶן לְשִׂיחוֹ.</p>
</blockquote>

<blockquote>
<p>הָיָה מִתְחַשֵּׁב בְּלִבּוֹ וּבְנַפְשׁוֹ לָדַעַת מַה-יָּעַשׂ:</p>
</blockquote>

<blockquote>
<p>אִם-יַנִּיחֶנּוּ וּבְעַצְמוֹ יַזְכִּיר עַל-אֹדוֹת אָבִיהוּ,</p>
</blockquote>

<blockquote>
<p>אוֹ יַקְדִּימֶנּוּ הוּא וְיַחְקֹר לָדַעַת כָּל-דָּבָר.</p>
</blockquote>

<br>  

<blockquote>
<p>עוֹדוֹ מִתְיָעֵץ בְּלִבּוֹ וּבְנַפְשׁוֹ לָדַעַת מַה יַּעַשׂ,  120</p>
</blockquote>

<blockquote>
<p>וְהִנֵּה הוֹפִיעָה מֵחֶדְרָהּ הָרָם וְהָרֵיחָנִי הֶלֶּנָּה,</p>
</blockquote>

<blockquote>
<p>דּוֹמָה לְאַרְטֶמִידָה תּוֹפֶשֶׂת-פֶּלֶךְ-הַכֶּתֶם,</p>
</blockquote>

<blockquote>
<p>וְכִסֵּא כְּלִיל יֹפִי הִגִּישָׁה אַדְרֵסְטֵי לִגְבִרְתָּהּ לָשֶׁבֶת,</p>
</blockquote>

<blockquote>
<p>פָּרְשָׂה אַלְקִפֵּי לָהּ שְׂמִיכָה רַכָּה עֲשׂוּיָה בַצָּמֶר,</p>
</blockquote>

<blockquote>
<p>וְטֶנֶא שֶׁל-כֶּסֶף הֵבִיאָה לָהּ פִילוֹ, אֲשֶׁר לָהּ נָתְנָה 125</p>
</blockquote>

<blockquote>
<p>אֶשְׁכָּר אַלְכַּנְדְּרֵי, הִיא אֵשֶׁת פּוֹלְבּוֹס הַיּוֹשֵׁב בְּתֵּבֵּי</p>
</blockquote>

<blockquote>
<p>אֲשֶׁר בְּמִצְרָיִם, שָׁם רַבִּים אוֹצָרוֹת וְקִנְיָן בַּבָּתִּים.</p>
</blockquote>

<blockquote>
<p>נָתַן שְׁתַּיִם אַמְבַּטְיוֹת שֶׁל-כֶּסֶף הַטּוֹב לְמֶנֶּלָּאוֹס,</p>
</blockquote>

<blockquote>
<p>שְׁתַּיִם חֲצוּבוֹת הַזָּהָב הֶחָרוּץ כִּכָּרִים עֶשֶׂר.</p>
</blockquote>

<blockquote>
<p>וְאִשְׁתּוֹ הִיא נָתְנָה לְהֶלֶּנָּה מַתָּנוֹת גַּם הִיא מְאֹד נָאוֹת:130</p>
</blockquote>

<blockquote>
<p>כִּישׁוּר שֶׁל-זָהָב וְטֶנֶא בַּעַל גַּלְגַּלִּים בַּכֶּסֶף,</p>
</blockquote>

<blockquote>
<p>שְׂפוֹתָיו אַךְ הֵנָּה בַּזָּהָב, הָעוֹטְרוֹת עָלָיו מִמָּעַל.</p>
</blockquote>

<blockquote>
<p>טֶנֶא זֶה נָשְׂאָה הֵבִיאָה לָהּ פִילוֹ שִׁפְחָתָהּ,</p>
</blockquote>

<blockquote>
<p>מָלֵא עַד שְׂפוֹתָיו הַחוּטִים הַשְּׁזוּרִים יָפֶה, וְעָלָיו</p>
</blockquote>

<blockquote>
<p>נִצָּב פֶּלֶךְ הַזָּהָב עִם-צֶמֶר צָבוּעַ כְּעֵין סִגְלָה.  135</p>
</blockquote>

<blockquote>
<p>וְיָשְׁבָה הֶלֶּנָּה עַל-סַפָּה וְרַגְלֶיהָ מֻנָּחוֹת עַל-שְׁרַפְרָף.</p>
</blockquote>

<blockquote>
<p>אַחֲרֵי-כֵן נָשְׂאָה אִמְרָתָהּ וַתִּשְׁאַל אֶת-אִישָׁהּ וַתַּעַן:</p>
</blockquote>

<br>  

<blockquote>
<p>&quot;מֶנֶּלָּאוֹס זְרַע-זֵאוּס, הֲיוֹדְעִים אֲנַחְנוּ בְּנֵי מִי הֵם</p>
</blockquote>

<blockquote>
<p>בּוֹ יִתְפָּאֲרוּ הַשְּׁנָיִם, שֶׁסָּרוּ כַיּוֹם אֶל-בֵּיתֵנוּ?</p>
</blockquote>

<blockquote>
<p>אֱמֶת בְּפִי אוֹ אֲשַׁקֵּר, לִבִּי הֲלֹא יַשִּׂיאֵנִי.    140</p>
</blockquote>

<blockquote>
<p>הִנֵּה מֵעוֹלָם לֹא רָאֲתָה עֵינִי כַדִּמְיוֹן הַגָּדוֹל</p>
</blockquote>

<blockquote>
<p>הֵן בִּפְנֵי גֶבֶר הֵן בְּאִשָּׁה – אֶשְׁתּוֹמָם – כָּזֶה אֲשֶׁר אֶרְאֶה</p>
</blockquote>

<blockquote>
<p>בֵּין אוֹרְחֵנוּ וּבֵין טֵלֶמָּכוֹס בְּנוֹ שֶׁל-אוֹדִיסֵס</p>
</blockquote>

<blockquote>
<p>גִּבּוֹר-הַלֵּב, שֶׁהִנִּיחוֹ בְּבֵיתוֹ וְהוּא קָטָן אַךְ נוֹלַד,</p>
</blockquote>

<blockquote>
<p>כַּאֲשֶׁר כֻּלְּכֶם עֲלִיתֶם אַנְשֵׁי-אֲכַיָּה בִּגְלָלִי,   145</p>
</blockquote>

<blockquote>
<p>אִשָּׁה בשֶׁת לֹא תֵדָע, קְרָאתֶם מִלְחָמָה עַל-טְרוֹיָה&quot;.</p>
</blockquote>

<br>  

<blockquote>
<p>עָנָה לָהּ מֶנֶּלָּאוֹס הַגִּבּוֹר הַצְּהַבְהַב וַיֹּאמֶר:</p>
</blockquote>

<blockquote>
<p>&quot;אָכֵן, אִשְׁתִּי, כַּאֲשֶׁר תְּדַמִּי חָשַׁבְתִּי גַם אָנִי.</p>
</blockquote>

<blockquote>
<p>אֵלֶּה רַגְלָיו כְּרַגְלָיו וְיָדָיו כְּיָדָיו שֶׁל-זֶה הֵן,</p>
</blockquote>

<blockquote>
<p>גַּם בְּמַבָּטָיו לוֹ יִדְמֶה, וּכְרֹאשׁוֹ גַם רֹאשׁוֹ וּשְׂעָרוֹ.  150</p>
</blockquote>

<blockquote>
<p>גַּם כְּשֶׁהִזְכַּרְתִּיו אֲנִי אֶת-שְׁמוֹ שֶׁל-אוֹדִיסֵס בְּדַבְּרִי,</p>
</blockquote>

<blockquote>
<p>לֵאמֹר: כַּמָּה פֻּרְעָנִיּוֹת סָבַל בִּגְלָלִי הַגֶּבֶר,</p>
</blockquote>

<blockquote>
<p>נָשְׁרָה הַדִּמְעָה הַמָּרָה מֵעֵינָיו, מֵעַל גַּב עַפְעַפָּיו;</p>
</blockquote>

<blockquote>
<p>הֶאֱפִיל בִּמְעִיל הָאַרְגָּמָן עַל-עֵינָיו בְּאָחֲזוֹ בְכַפָּיו&quot;.</p>
</blockquote>

<br> 

<blockquote>
<p>נָשָׂא אִמְרָתוֹ בֶּן-נֶסְטוֹר, סָח פֵּיסִיסְטְרָטוֹס וַיֹּאמֶר: 155</p>
</blockquote>

<blockquote>
<p>&quot;מֶנֶּלָּאוֹס בֶּן-אַטְרֵס, זְרַע-זֵאוּס, הַשַּׁלִּיט בָּעַמִּים!</p>
</blockquote>

<blockquote>
<p>כֶּן-הוּא כַּאֲשֶׁר דִּבַּרְתָּ, בֶּן-אוֹדִיסֵס גַּם הִנֵּהוּ;</p>
</blockquote>

<blockquote>
<p>אוּלָם עָנָו הָאִישׁ מְאֹד וְהוּא חוֹשֵׁב בְּנַפְשׁוֹ:</p>
</blockquote>

<blockquote>
<p>הִנֵּה הוּא בָא, וּבַפַּעַם לוֹ הָרִאשׁוֹנָה, וְלֹא יָאֶה</p>
</blockquote>

<blockquote>
<p>לְדַבֵּר בְּפָנֶיךָ, וְאַתָּה תְשַׂמְּחֵנוּ בְּמִדְבְּרֵי-הָאֵלִים. 160</p>
</blockquote>

<blockquote>
<p>וְאוֹתִי נֶסְטוֹר רֶכֶב-גֶּרֵנְיָה שְׁלָחַנִי לְלַוֹּתוֹ,</p>
</blockquote>

<blockquote>
<p>לָבֹא אֵלֶיךָ, בְּיַחַד, כִּי לִרְאוֹת פָּנֶיךָ הִשְׁתּוֹקֵק,</p>
</blockquote>

<blockquote>
<p>לְמַעַן תִּיעָצֶנּוּ אַתָּה אֶת-כָּל-אֲשֶׁר יַעֲשֶׂה עַתָּה.</p>
</blockquote>

<blockquote>
<p>יַעַן כִּי רַבּוֹת הָרָעוֹת שֶׁיִּסְבֹּל הַבֵּן, אֲשֶׁר אָבִיו</p>
</blockquote>

<blockquote>
<p>יִרְחַק מִבֵּיתוֹ, וְגוֹאֲלִים אֵין לוֹ אֲחֵרִים לְעֶזְרָה, 165</p>
</blockquote>

<blockquote>
<p>כַּאֲשֶׁר יִסְבֹּל כַּיּוֹם טֵלֶמָּכוֹס, אוֹדִיסֵס כִּי רָחַק,</p>
</blockquote>

<blockquote>
<p>וְאָדָם אֵין מִן-הָעָם לְהַרְחִיק מִמֶּנּוּ הָרָעָה&quot;.</p>
</blockquote>

<br> 

<blockquote>
<p>הֵשִׁיב אֲמָרָיו אֲזַי מֶנֶּלָּאוֹס הַצְּהַבְהַב וַיֹּאמֶר:</p>
</blockquote>

<blockquote>
<p>&quot;אֵלִי, הַאֻמְנָם זֶה סָר לְבֵיתִי כַּיּוֹם בֶּן-הַגֶּבֶר,</p>
</blockquote>

<blockquote>
<p>רִאשׁוֹן לִידִידָי, שֶׁסָּבַל תְּלָאוֹת-קְרָב רַבּוֹת בִּגְלָלִי? 170</p>
</blockquote>

<blockquote>
<p>וַאֲנִי שִׁעֲשַׁעְתִּי אֶת-נַפְשִׁי לְכַבְּדוֹ בְּבוֹאוֹ</p>
</blockquote>

<blockquote>
<p>עַל-פְּנֵי כָל-הָאַרְגֵּאִים, אִם-אַךְ יְחוֹנֶנּוּ הַתְּשׁוּבָה</p>
</blockquote>

<blockquote>
<p>זֵאוּס הַמַּבִּיט-לְמֵרָחוֹק בִּסְפִינוֹת מְהִירוֹת בַּיַּמִּים.</p>
</blockquote>

<blockquote>
<p>אֶבְנֶה לוֹ עִיר לְמוֹשָׁבוֹ בְּאַרְגּוֹס, וּבַיִת לוֹ אָקִים,</p>
</blockquote>

<blockquote>
<p>אַף אֲבִיאֶנּוּ אֵלַי מֵאִתָּקָה עִם-בְּנוֹ וְעִם-הוֹנוֹ,  175</p>
</blockquote>

<blockquote>
<p>וְעִמּוֹ כָּל-עַמּוֹ שֶׁלּוֹ, אֲפַנֶּה לוֹ אַחַת מֵעָרַי,</p>
</blockquote>

<blockquote>
<p>קְרוֹבָה לִגְבוּלִי – וְכָל-אֲנָשֶׁיהָ בְּצִלִּי יֶחֱסָיוּן.</p>
</blockquote>

<blockquote>
<p>וְהָיָה בְּשִׁבְתֵּנוּ פֹּה סְמוּכִים, נַרְבֶּה לְהִפָּגֵשׁ, וְאֵין דָּבָר</p>
</blockquote>

<blockquote>
<p>אֲשֶׁר יַפְרִיד בֵּינֵינוּ, שְׂמֵחִים אִישׁ בְּאָחִיו וְרֵעִים,</p>
</blockquote>

<blockquote>
<p>עַד יַעֲטֵנוּ הַמָּוֶת בְּעַנְנֵי-חָשְׁכּוֹ לָנֶצַח;     180</p>
</blockquote>

<blockquote>
<p>אוּלָם אַחַד הָאֵלִים הוּא הָיָה מְקַנֵּא אָז בָּנוּ,</p>
</blockquote>

<blockquote>
<p>מָנַע מִמֶּנּוּ הָאֶחָד הָאֻמְלָל הַתְּשׁוּבָה לְבֵיתוֹ&quot;.</p>
</blockquote>

<br>  

<blockquote>
<p>כָּכָה דִבֵּר, וַיְעוֹרֵר בְּכֻלָּם אֶת-חֶפְצָם לִבְכִיָּה.</p>
</blockquote>

<blockquote>
<p>נָשְׂאָה אֶת-קוֹלָהּ הֶלֶּנָּה בַּת-אַרְגּוֹס זְרַע-זֵאוּס וַתָּמֶר,</p>
</blockquote>

<blockquote>
<p>בָּכָה גַם טֵלֶמָּכוֹס וַיֵּבְךְּ מֶנֶּלָּאוֹס בֶּן-אַטְרֵס,    185</p>
</blockquote>

<blockquote>
<p>גַּם בְּנוֹ שֶׁל-נֶסְטוֹר לֹא מָנַע דְּמָעוֹת מֵעֵינָיו, כִּי עָלָה</p>
</blockquote>

<blockquote>
<p>זֵכֶר אָחִיהוּ עַל-לִבּוֹ, הוּא אַנְטִילוֹכוֹס הַתָּמִים,</p>
</blockquote>

<blockquote>
<p>אֲשֶׁר הֲרָגוֹ בְּחִצּוֹ בֶּן-אֵאוֹס, הַצְּפִירָה הַבְּהִירָה,</p>
</blockquote>

<blockquote>
<p>זָכַר אֶת-אָחִיו וַיַּעַן, וַיְדַבֵּר אֶת-אִמְרוֹת הַכָּנָף:</p>
</blockquote>

<br> 

<blockquote>
<p>&quot;אָכֵן, בֶּן-אַטְרֵס, עָלִיתָ עַל-כָּל-בְּנֵי-הַתְּמוּתָה בִּתְבוּנָה! 190</p>
</blockquote>

<blockquote>
<p>אֵלֶּה דְבָרָיו שֶׁל-נֶסְטוֹר הַיָּשִׁישׁ מִדֵּי יִזְכְּרֶךָ,</p>
</blockquote>

<blockquote>
<p>בִּהְיוֹתֵנוּ בְּבֵיתֵנוּ יוֹשְׁבִים וּמְשׂוֹחֲחִים יַחְדָּו.</p>
</blockquote>

<blockquote>
<p>עַתָּה שִׁמְעָה בְּקוֹלִי, אִם-אַךְ לְךָ אֶפְשָׁר, אֵין נַפְשִׁי</p>
</blockquote>

<blockquote>
<p>לְעוֹרֵר תַּאֲנִיָּה וַאֲנִיָּה בִּשְׁעַת הַסְּעֻדָּה – וְהִנֵּה</p>
</blockquote>

<blockquote>
<p>אֵאוֹס יְלִידַת-הַשַּׁחַר עוֹד תָּשׁוּב וְתַעַל, וְאֵינֶנִּי  195</p>
</blockquote>

<blockquote>
<p>בָּא לְגַנּוֹת הַבּוֹכִים לַמֵּתִים שֶׁנִּסְפּוּ בַגְּזֵרָה.</p>
</blockquote>

<blockquote>
<p>אָנוּ, בְּנֵי-אֱנוֹשׁ אֻמְלָלִים,הֲלֹא זֶה כְּבוֹדֵנוּ הָאֶחָד:</p>
</blockquote>

<blockquote>
<p>הַשְׁלֵךְ בַּמְּדוּרָה הַקְּוֻצָּה שֶׁנִּכְרְתָה, וְדִמְעָה עַל-לֶחִי.</p>
</blockquote>

<blockquote>
<p>הִנֵּה מֵת עָלַי אָחִי, לֹא אַחַד הַנִּקְלִים בְּצִבְאוֹת</p>
</blockquote>

<blockquote>
<p>בְּנֵי-הָאַרְגֵּאִים, וּבְוַדַּאי אַתָּה רְאִיתוֹ; אָנֹכִי   200</p>
</blockquote>

<blockquote>
<p>שָׁם לֹא הָיִיתִי, לֹא רְאִיתִיו, וְאוֹמְרִים עָלָיו כִּי עָלָה</p>
</blockquote>

<blockquote>
<p>בְּרִיצַת רַגְלַיִם לְמַהֵר וּגְבוּרַת יְמִינוֹ בַקָּטֶל&quot;.</p>
</blockquote>

<br> 

<blockquote>
<p>הֵשִׁיב אֲמָרָיו אֲזַי מֶנֶּלָּאוֹס הַצְּהַבְהַב וַיְדַבֵּר:</p>
</blockquote>

<blockquote>
<p>&quot;אָמְנָם, יַקִּירִי, כְּדַבֵּר אַחַד הַגְּבָרִים הַנְּבוֹנִים</p>
</blockquote>

<blockquote>
<p>תְּדַבֵּר אַף תִּפְעָל, וּכְאָדָם הַגָּדוֹל בְּשָׁנִים מִמֶּךָ, 205</p>
</blockquote>

<blockquote>
<p>הִנֵּה אָבִיךָ מְאֹד נָבוֹן, וּנְבוֹנִים דְּבָרֶיךָ גַּם אַתָּה.</p>
</blockquote>

<blockquote>
<p>וְנָקֵל לְהַכִּיר צֶאֱצָאֵי הַגֶּבֶר הַנַּעֲלֶה, לוֹ מִנָּה</p>
</blockquote>

<blockquote>
<p>קְרוֹנְיוֹן בְּחֶלְקוֹ הָאֹשֶׁר בְּגֶזַע מַחְצַבְתּוֹ וְזִוּוּגוֹ,</p>
</blockquote>

<blockquote>
<p>כָּכָה הָיָה מְנָת-חֶלְקוֹ שֶׁל-נֶסְטוֹר אַךְ נְעִימוֹת כָּל-יָמָיו,</p>
</blockquote>

<blockquote>
<p>לִהְיוֹת בָּרִיא וְזָקֵן שְׂבַע יָמִים בְּהֵיכָלוֹ הַנָּאֶה, 210</p>
</blockquote>

<blockquote>
<p>סָבִיב לוֹ בָנָיו מַשְׂכִּילִים וְטוֹבִים בֵּין רוֹמֵי-הַכִּידוֹן.</p>
</blockquote>

<blockquote>
<p>אֶפֶס נֶחְדַּל מִבֶּכִי וְנִמְחֶה הַדִּמְעָה שֶׁנִּגְּרָה,</p>
</blockquote>

<blockquote>
<p>עַתָּה נָשׁוּב לְמִשְׁתֵּנוּ, נִטֹּל יָדֵינוּ בַמָּיִם</p>
</blockquote>

<blockquote>
<p>לְרָחְצָה אוֹתָן, וּמָחָר בַּבֹּקֶר עִם-שַׁחַר נָשׁוּבָה,</p>
</blockquote>

<blockquote>
<p>גַּם טֵלֶמָּכוֹס גַּם אָנִי, וּנְדַבֵּר אִישׁ אֶל-רֵעֵהוּ&quot;.  215</p>
</blockquote>

<br>  

<blockquote>
<p>כָּכָה סָח; וְאַסְפַלְיוֹן יָצַק עַל-יְדֵיהֶם הַמָּיִם,</p>
</blockquote>

<blockquote>
<p>וְהוּא נַעַר זָרִיז מְשָׁרֵת אֶת-פְּנֵי מֶנֶּלָּאוֹס הַמְהֻלָּל,</p>
</blockquote>

<blockquote>
<p>וְהֵמָּה נָשְׁאוּ יְדֵיהֶם אֶל-הַמַּטְעַמִּים הֻגָּשׁוּ.</p>
</blockquote>

<br>  

<blockquote>
<p>אוּלָם אַחֶרֶת יָזְמָה בְלִבָּהּ הֶלֶּנָּה זְרַע-זֵאוּס.</p>
</blockquote>

<blockquote>
<p>מִהֲרָה שָׂמָה בַיַּיִן, שֶׁשָּׁתוּ מִמֶּנּוּ, הַסַּמִּים,  220</p>
</blockquote>

<blockquote>
<p>סַמִּים מְמַתְּקֵי-יְגוֹנִים וָרֹגֶז, מַשְׁכִּיחֵי-כָּל-צָרָה,</p>
</blockquote>

<blockquote>
<p>אֲשֶׁר כָּל-שׁוֹתָם לִרְוָיָה, אִם-עֵרַב בָּם יֵינוֹ בַסֵּפֶל,</p>
</blockquote>

<blockquote>
<p>וְהָיָה שָׂמֵחַ יוֹם תָּמִים וְלֹא תִפֹּל דִּמְעָתוֹ עַל-לֶחְיוֹ</p>
</blockquote>

<blockquote>
<p>וְלוּ גַם מֵת עָלָיו אָבִיו, וְאִמּוֹ הוֹרָתוֹ נֶאֱסָפָה,</p>
</blockquote>

<blockquote>
<p>אָחִיו מֵת מוּטָל לְפָנָיו, אוֹ בְנוֹ אֲשֶׁר אָהַב לְפִתְאֹם  225</p>
</blockquote>

<blockquote>
<p>נָפַל בַּנְּחשֶׁת הָרָעָה וְעֵינָיו הָרֹאוֹת בְּנָפְלוֹ.</p>
</blockquote>

<blockquote>
<p>הָיוּ לְבִתּוֹ שֶׁל-זֶבְס מֵאוֹתָן רְפוּאוֹת הַפְּלָאוֹת,</p>
</blockquote>

<blockquote>
<p>אֲשֶׁר לָהּ נָתְנָה מַתָּנָה אִשְׁתּוֹ שֶׁל-תּוֹן – פּוֹלִידַמְנָה</p>
</blockquote>

<blockquote>
<p>בְּאֶרֶץ מִצְרַיִם הַבְּרוּכָה בְּעִשְׂבֵי הָרְפוּאוֹת וְסַמִּים,</p>
</blockquote>

<blockquote>
<p>אֲשֶׁר מֵהֶם רַבִּים וְטוֹבִים, מֵהֶם יֵשׁ רַבִּים וְרָעִים. 230</p>
</blockquote>

<blockquote>
<p>וְאַנְשֵׁי הַמָּקוֹם כֻּלָּמוֹ רֹפְאִים מְבִינִים וְעוֹלִים</p>
</blockquote>

<blockquote>
<p>עַל-כָּל-בְּנֵי-אָדָם, וּבְיַעַן מִזֶּרַע פֵּיאֵאוֹן מוֹצָאָם.</p>
</blockquote>

<blockquote>
<p>עֵרְבָה הַיַּיִן בַּסַּמִּים וַתְּצַו לְהַגִּישׁוֹ לָאוֹרְחִים,</p>
</blockquote>

<blockquote>
<p>יָשְׁבָה, וַתִּשָּׂא אִמְרָתָהּ וַתְּדַבֵּר אֶת-אִמְרוֹת הַכָּנָף:</p>
</blockquote>

<br>  

<blockquote>
<p>&quot;מֶנֶּלָּאוֹס בֶּן-אַטְרֵס מִזַּרְעוֹ שֶׁל-זֶבְס, וְגַם כֻּלְּכֶם 235</p>
</blockquote>

<blockquote>
<p>זֶרַע גִּבּוֹרִים מְצֻיָּנִים! אִישׁ אִישׁ וְחֶלְקוֹ לוֹ יִתֵּן</p>
</blockquote>

<blockquote>
<p>זֶבְס גַּם טוֹבוֹת וְגַם רָעוֹת, כִּי הוּא הַכֹּל יָכוֹל וְעוֹשֶׂה.</p>
</blockquote>

<blockquote>
<p>שְׁבוּ לָכֶם בְּהֵיכַל הַמֶּלֶךְ, הֵיטִיבוּ אֶת-לִבְּכֶם בַּמִּשְׁתֶּה,</p>
</blockquote>

<blockquote>
<p>עַנְּגוּ אֶת-נַפְשְׁכֶם בִּדְבָרִים, כִּי דְבָרִים נְכוֹנִים אֲסַפְּרָה.</p>
</blockquote>

<blockquote>
<p>אָכֵן, לֹא הַכֹּל אוּכַל לְהוֹדִיעַ וְלֹא הַכֹּל אֲתָאֵר,   240</p>
</blockquote>

<blockquote>
<p>כָּל-תְּלָאוֹת אוֹדִיסֵס, הַגֶּבֶר הֶעָשׂוּי לִבְלִי-חָת,</p>
</blockquote>

<blockquote>
<p>בִּלְתִּי אַחַת שֶׁפָּעַל וְעוֹלֵל הַגֶּבֶר הָאַדִּיר</p>
</blockquote>

<blockquote>
<p>בְּאֶרֶץ טְרוֹיִים, שָׁם הַרְבֵּה נְשָׂאתֶם, הוֹי, הָאֲכַיִּים!</p>
</blockquote>

<blockquote>
<p>הָלַךְ וְעִנָּה אֶת-בְּשָׂרוֹ, פְּצָעָהוּ בַּשּׁוֹט לוֹ לְבָשְׁתּוֹ,</p>
</blockquote>

<blockquote>
<p>לָבַש לִכְתֵפָיו אֶת-בְּלוֹיֵי הַסְּחָבוֹת וְנִדְמָה לְעֶבֶד. 245</p>
</blockquote>

<blockquote>
<p>הָלַךְ לְקִרְיַת הַצָּרִים, מְלֵאֲתִי רְחֹבוֹת רְחָבִים;</p>
</blockquote>

<blockquote>
<p>הָפַךְ מַרְאֵהוּ, הִתְחַפֵּשׂ, וְנִדְמָה לְעָנִי חֵלֵכָה,</p>
</blockquote>

<blockquote>
<p>רָשׁ, וְכָזֶה הֵן לֹא הָיָה בֵין בְּנֵי-הָאֲכַיִּים בַּסְּפִינוֹת.</p>
</blockquote>

<blockquote>
<p>כָּכָה הִתְגּוֹרֵר בְּקִרְיַת הַטְּרוֹיִים, וְהֵמָּה לֹא יָדְעוּ,</p>
</blockquote>

<blockquote>
<p>אִישׁ מֵהֶם, רַק אָנֹכִי הָאַחַת הִכַּרְתִּיו אָז מִי הוּא. 250</p>
</blockquote>

<blockquote>
<p>דָּרשׁ דְּרַשְׁתִּיהוּ וַחֲקַרְתִּיו, אַךְ הֶעֱרִים, מְאוּם לֹא עָנָנִי.</p>
</blockquote>

<blockquote>
<p>אַךְ כְּשֶׁרָחַצְתִּי אֶת-בְּשָׂרוֹ וְסַכְתִּיו בְּשֶׁמֶן הַמִּשְׁחָה,</p>
</blockquote>

<blockquote>
<p>אַף הִלְבַּשְׁתִּיהוּ הַבְּגָדִים, וָאִשָּׁבַע לוֹ שְׁבוּעָה חֲמוּרָה,</p>
</blockquote>

<blockquote>
<p>אֲשֶׁר לֹא אַגִּיד לְאִישׁ מִן-הַטְּרוֹיִים, אֲשֶׁר אוֹדִיסֵס הוּא,</p>
</blockquote>

<blockquote>
<p>טֶרֶם יַגִּיעַ לַסְּפִינוֹת הַמְּהִירוֹת וְאָהֳלֵי הַמַּחֲנֶה,    255</p>
</blockquote>

<blockquote>
<p>סִפֶּר לִי הַכֹּל עַל-אֹדוֹת מְזִמַּת בְּנֵי-הָאֲכַיִּים.</p>
</blockquote>

<blockquote>
<p>וְאַחַר שֶׁהָרַג בַּחֶרֶב אֲרֻכַּת-הַלַּהַב בַּטְּרוֹיִים,</p>
</blockquote>

<blockquote>
<p>שָׁב אֶל-חֵיל הָאַרְגֵּאִים, וְהַרְבֵּה רִגֵּל וְחָקַר.</p>
</blockquote>

<blockquote>
<p>רַבּוֹת הַנָּשִׁים בִּטְרוֹיָה, שֶׁאָבְלוּ מָרָה, אַךְ לִבִּי</p>
</blockquote>

<blockquote>
<p>נִמְלָא גִיל, כִּי הִשְׁתּוֹקֵק לִבִּי זֶה כְּבָר וְנַפְשִׁי כָלְתָה  260</p>
</blockquote>

<blockquote>
<p>לָשׁוּב הַבָּיְתָה, נִחַמְתִּי בְּלִבִּי עַל-חֵטְא אַפְרוֹדִיטָה,</p>
</blockquote>

<blockquote>
<p>שֶׁהִשִּׁיאַתְנִי, נְהָגַתְנִי מֵאֶרֶץ מוֹלַדְתִּי אָהַבְתִּי</p>
</blockquote>

<blockquote>
<p>לִנְטשׁ אֶת-בִּתִּי שֶׁלִּי, חֲדַר מִשְׁכָּבִי וּבַעֲלִי,</p>
</blockquote>

<blockquote>
<p>אֲשֶׁר לִבּוֹ לֹא יֶחְסַר חָכְמָה וּפָנָיו כָּל-יֹפִי&quot;.</p>
</blockquote>

<br>  

<blockquote>
<p>נָשָׂא אִמְרָתוֹ אֲזַי מֶנֶּלָּאוֹס הַצְּהַבְהַב וַיַּעַן:  265</p>
</blockquote>

<blockquote>
<p>&quot;אָכֵן, אִשְׁתִּי, נְכוֹנִים דְּבָרַיִךְ וֶאֱמֶת תֶּהְגִּי.</p>
</blockquote>

<blockquote>
<p>הִנֵּה לָמַדְתִּי דַעַת מַחְשְׁבוֹת רַבִּים גִּבּוֹרִים</p>
</blockquote>

<blockquote>
<p>גַּם מְזִמּוֹתֵיהֶם, כִּי רַבּוֹת אֲרָצוֹת וּמְדִינוֹת עָבַרְתִּי.</p>
</blockquote>

<blockquote>
<p>אוּלָם אֵין בָּהֶן אִישׁ, וְעֵינַי לֹא רָאוּ כָמֹהוּ,</p>
</blockquote>

<blockquote>
<p>אֲשֶׁר יִדְמֶה לְאוֹדִיסֵס, הַגֶּבֶר הָעוֹמֵד לִבְלִי-חָת.  270</p>
</blockquote>

<blockquote>
<p>הִנֵּה זֹאת עָשָׂה וַיִּפְעַל הַגֶּבֶר הָאַדִּיר-מֵרַבִּים.</p>
</blockquote>

<blockquote>
<p>אָנוּ בְּבֶטֶן הַסּוּס הַמְהֻקְצָע, שָׁם נִצְפְּנוּ הַטּוֹבִים</p>
</blockquote>

<blockquote>
<p>בֵּין הָאַרְגֵּאִים וּבְלִבָּם הַמָּוֶת וְהָאָבְדָן לַטְּרוֹיִים.</p>
</blockquote>

<blockquote>
<p>אֵלָיו נִגַּשְׁתְּ אַתְּ, כִּי וַדַּאי כְּפָאֵךְ לַעֲשׂוֹת כַּדָּבָר</p>
</blockquote>

<blockquote>
<p>דֵּימוֹן מִשְׁתּוֹקֵק לְחוֹנֵן הַטְּרוֹיִים הַשֵּׁם וְהַתְּהִלָּה.  275</p>
</blockquote>

<br>  

<blockquote>
<p>גַּם דֵּאִיפוֹבּוֹס הַדּוֹמֶה-לָאֵלִים בָּא אִתָּךְ אָז שָׁמָּה.<a href="#fn:28" id="fnref:28" title="see footnote" class="footnote"><sup>28</sup></a></p>
</blockquote>

<blockquote>
<p>שָׁלשׁ פְּעָמִים סַבֹּת, הִקַּפְתְּ אֶת-הַסּוּס וַתְּמַשְּׁשִׁיהוּ,</p>
</blockquote>

<blockquote>
<p>קָרֹא קָרָאת גַּם בְּשֵׁם הַגִּבּוֹרִים בְּעַם-הַדַּנָּאִים,</p>
</blockquote>

<blockquote>
<p>קוֹלֵךְ הָפַכְתְּ בְּחַקּוֹתֵךְ אֶת-קֹלוֹת נְשֵׁי-הָאַרְגֵּאִים.</p>
</blockquote>

<blockquote>
<p>וְהִנֵּה אֲנִי וּבֶן-טִידֵס וְאוֹדִיסֵס הָאִישׁ הָאֱלֹהִי, 280</p>
</blockquote>

<blockquote>
<p>אָנוּ בְּבֶטֶן הַסּוּס בַּקֶּרֶב וְשׁוֹמְעִים בְּקָרְאֵךְ,</p>
</blockquote>

<blockquote>
<p>נֵעוֹר בְּלִבֵּנוּ הַחֵפֶץ הָאַדִּיר, נִכְסַפְנוּ אָז שְׁנֵינוּ</p>
</blockquote>

<blockquote>
<p>לָצֵאת מִקֶּרֶב הַסּוּס, אוֹ לַעֲנוֹת לָךְ תֵּכֶף מִתּוֹכוֹ;</p>
</blockquote>

<blockquote>
<p>אוּלָם אוֹדִיסֵס אַךְ הוּא עצֲרָנָוּ, וְאִם-אַדִּיר חֶפְצֵנוּ,</p>
</blockquote>

<blockquote>
<p>וְיֶתֶר כָּל-הָאֲכַיִּים נֶאֶלְמוּ דּוּמִיָּה כֻלָּהַם,   285</p>
</blockquote>

<blockquote>
<p>אַךְ אַנְטִיקְלוֹס לְבַדּוֹ רָצָה לַעֲנוֹתֵךְ בְּקוֹלוֹ,</p>
</blockquote>

<blockquote>
<p>אַךְ אוֹדִיסֵס שָׂם אֶת-כַּפּוֹ, כַּף אַדִּירִים, עַל-פִּיהוּ,</p>
</blockquote>

<blockquote>
<p>לְחָצוֹ בְּכֹחַ וַיַּצֵּל אֶת-כָּל-הָאֲכַיִּים בִּתְבוּנָה,</p>
</blockquote>

<blockquote>
<p>דְּחָקוֹ עַד שֶׁנְּהָגַתֵךְ מִמֶּנּוּ הָאֵלָה אַתֵּנָה&quot;.</p>
</blockquote>

<br>  

<blockquote>
<p>עָנָה לוֹ טֵלֶמָּכוֹס הָעֶלֶם הַנָּבוֹן וַיְדַבֵּר:  290</p>
</blockquote>

<blockquote>
<p>&quot;מֶנֶּלָּאוֹס בֶּן-אַטְרֵס, זְרַע-זֵאוּס הַשַּׁלִּיט-בַּגּוֹיִים!</p>
</blockquote>

<blockquote>
<p>לָכֶן מַר וּמָר, כִּי לֹא נִמְלַט מֵאָבְדַן יְגוֹנִים,</p>
</blockquote>

<blockquote>
<p>וְאַף לוּ הָיָה זֶה לִבּוֹ אֲשֶׁר בְּקִרְבּוֹ לֶב-בַּרְזֶל.</p>
</blockquote>

<blockquote>
<p>אֶפֶס עַתָּה נַהֲגֵנוּ אֱלֵי יְצוּעֵנוּ, לְמַעַן</p>
</blockquote>

<blockquote>
<p>נַמְתִּיק שְׁנָתֵנוּ, נַרְגִּיעַ, וְיֶעֱרַב לָנוּ בְּשָׁכְבֵנוּ&quot;.  295</p>
</blockquote>

<br>  

<blockquote>
<p>כָּכָה סָח; וְהֶלֶּנָּה פָּקְדָה לַשְּׁפָחוֹת בַּבַּיִת</p>
</blockquote>

<blockquote>
<p>לָשֵׂאת הַמִּטּוֹת לַמִּסְדְּרוֹן, לְהַצִּיעַ אֲרִיגֵי אַרְגָּמָן</p>
</blockquote>

<blockquote>
<p>מְאֹד נֶהְדָּרִים וְלִפְרֹשׂ עֲלֵיהֶם מִמַּעַל הַשְּׁטִיחִים,</p>
</blockquote>

<blockquote>
<p>לָתֵת עֲלֵיהֶם הַשְּׂמִיכוֹת עֲשׂוּיוֹת הַצֶּמֶר לְכַסּוֹת.</p>
</blockquote>

<blockquote>
<p>וְהֵנָּה יָצְאוּ מֵחֶדְרָן, אֲבוּקוֹת מְאִירוֹת בִּידֵיהֶן,  300</p>
</blockquote>

<blockquote>
<p>הֵנָּה הִצִּיעוּ הַמִּטּוֹת, וְכָרוֹז הוֹבִיל הַנָּכְרִים,</p>
</blockquote>

<blockquote>
<p>וְשָׁמָּה בִּפְרוֹזְדוֹר הַבַּיִת הַגָּדוֹל הִמְתִּיקוּ אֶת-שְׁנָתָם</p>
</blockquote>

<blockquote>
<p>גַּם טֵלֶמָּכוֹס הַגִּבּוֹר גַּם בְּנוֹ שֶׁל-נֶסְטוֹר הַמְהֻלָּל.</p>
</blockquote>

<blockquote>
<p>אֶפֶס בֶּן-אַטְרֵס הִרְגִּיעַ בִּפְנִים הַבַּיִת הַנִּשָּׂא</p>
</blockquote>

<blockquote>
<p>אֵצֶל הֶלֶּנָּה הַנָּאָה-בַּנָּשִׁים הָעוֹטָה-אֳרֻכּוֹת.  305</p>
</blockquote>

<br>  

<blockquote>
<p>וְאֵאוֹס יְלִידַת-הַבֹּקֶר, וְרֻדַּת-הָאֶצְבָּעוֹת, אַךְ תּוֹפַע</p>
</blockquote>

<blockquote>
<p>וּמִמִּטָּתוֹ אָז קָם מֶנֶּלָּאוֹס הַקּוֹרֵא-בְחָיִל.</p>
</blockquote>

<blockquote>
<p>לָבַשׁ אֶת-בְּגָדָיו וַיָּשֶׂם עַל-כְּתֵפוֹ אֶת-חַרְבּוֹ הַשְּׁנוּנָה,</p>
</blockquote>

<blockquote>
<p>קָשַׁר וְהִדֵּק לְרַגְלָיו הַצַּחוֹת הַסּוּלְיוֹת הַנָּאוֹת,</p>
</blockquote>

<blockquote>
<p>יָצָא מֵחֶדְרוֹ, וְהָיָה מַרְאֵהוּ כְּמַרְאֵה בֶן-אֵלִים,  310</p>
</blockquote>

<blockquote>
<p>יָשַׁב עַל-יַד טֵלֶמָּכוֹס וַיִּשָּׂא אִמְרָתוֹ וַיֹּאמֶר:</p>
</blockquote>

<br>  

<blockquote>
<p>&quot;טֵלֶמָּכוֹס הַגִּבּוֹר, שַׁלָּמָה זֶה בָאתָ עַד הֵנָּה,</p>
</blockquote>

<blockquote>
<p>אֶל-לָקֶדֵּימוֹן הַקְּדוֹשָׁה עַל-גַּבֵּי-הַיָּם הַנִּרְחָבִים?</p>
</blockquote>

<blockquote>
<p>לְצָרְכְּךָ אַתָּה אוֹ לְצֹרֶךְ הַכְּלָל? אַךְ הַגִּידָה דְּבַר אֱמֶת&quot;.</p>
</blockquote>

<br> 

<blockquote>
<p>עָנָה לוֹ טֵלֶמָּכוֹס הָעֶלֶם הַנָּבוֹן וַיֹּאמֶר:     315</p>
</blockquote>

<blockquote>
<p>&quot;מֶנֶּלָּאוֹס בֶּן-אַטְרֵס, זְרַע-זֵאוּס, הַשַּׁלִּיט-בָּעַמִּים!</p>
</blockquote>

<blockquote>
<p>הִנֵּה לָכֵן גַּם אָתָתִי, כִּי תַגִּיד לִי בְּשׂוֹרוֹת מֵאָבִי;</p>
</blockquote>

<blockquote>
<p>בֵּיתִי הוֹלֵךְ וְכָלֶה, וְתַמִּים שְׂדוֹתַי הַשְּׁמֵנִים,</p>
</blockquote>

<blockquote>
<p>וְנָוִי יַשִּׂימוּ אֲנָשִׁים מְשַׂנְאַי הָרַבִּים, הַזּוֹבְחִים</p>
</blockquote>

<blockquote>
<p>מֵיטַב צֹאנִי וּבְקָרִי עֲקֹם-הַקֶּרֶן, כְּבַד-רָגֶל,  320</p>
</blockquote>

<blockquote>
<p>מְצַעֲרִים אִמִּי בְּהִשְׁתַּדְּכָם, חֲתָנִים עַלִּיזֵי-הַגַּאֲוָה.</p>
</blockquote>

<blockquote>
<p>לָכֵן אֲחַבֵּק בִּרְכֶּיךָ בִּתְחִנָּה, כִּי תוֹאִיל לְסַפֵּר</p>
</blockquote>

<blockquote>
<p>לִי, לֹא תְכַחֵד מִמֶּנִּי, אֵיךְ אָבַד בְּעָנְיוֹ,אִם-רָאוּ</p>
</blockquote>

<blockquote>
<p>אוֹתוֹ עֵינֶיךָ אוֹ שָׁמְעוּ אָזְנֶיךָ מִפִּיו שֶׁל-אִישׁ אַחֵר,</p>
</blockquote>

<blockquote>
<p>אִישׁ מִן-הַנּוֹסְעִים, אַךְ לְצָרוֹת יְלָדַתּוּ אִמּוֹ הוֹרָתוֹ!  325</p>
</blockquote>

<blockquote>
<p>וְאַתָּה אַל-תָּחֹס עָלַי, וְאַל-תֹּאמַר לְהַמְתִּיק מִלֶּיךָ,</p>
</blockquote>

<blockquote>
<p>סַפֵּר תְּסַפֵּר הַכֹּל, כְּכָל-אֲשֶׁר רָאוּ עֵינֶיךָ.</p>
</blockquote>

<blockquote>
<p>רְאֵה בִקַּשְׁתִּיךָ, אִם-הֵיטִיב אוֹדִיסֵס לְךָ, אָבִי הַנָּדִיב,</p>
</blockquote>

<blockquote>
<p>בֵּין בְּמַעֲשֵׂי יָדָיו אוֹ בְאִמְרֵי פִיו אֲשֶׁר הִבְטִיחַ</p>
</blockquote>

<blockquote>
<p>בְּאֶרֶץ הַטְּרוֹיִים, בִּהְיוֹתְכֶם, בְּנֵי-הָאֲכַיִּים, בַּמֵּצָר,  330</p>
</blockquote>

<blockquote>
<p>זְכָר-לִי עַתָּה אֶת-חַסְדּוֹ וְסַפֵּר-לִי דָבָר לַאֲמִתּוֹ&quot;.</p>
</blockquote>

<br>  

<blockquote>
<p>קָצַף מְאֹד מֶנֶּלָּאוֹס הַצְּהַבְהַב, וַיַּעַן וַיֹּאמֶר:</p>
</blockquote>

<blockquote>
<p>&quot;אוֹיָה-לִּי, אֵיכָה זֶה יֹאמְרוּ לַעֲלוֹת יְצוּעַ הַגֶּבֶר</p>
</blockquote>

<blockquote>
<p>רַב-הַחַיִל הַנֶּאְדָּר, וְהֵם חִדְלֵי-אוֹן וְחַלָּשִׁים.</p>
</blockquote>

<blockquote>
<p>וְאִלּוּ הִשְׁאִירָה הַצְּבִיָּה בִּמְאוּרַת הָאַרְיֵה הַשַּׂגִּיא   335</p>
</blockquote>

<blockquote>
<p>אֶת-עֳפָרֶיהָ זֶה עַתָּה הִמְלִיטָה, הַיּוֹנְקִים שָׁדֶיהָ,</p>
</blockquote>

<blockquote>
<p>וְהָלְכָה וְרָעֲתָה בְּחֹרְשׁוֹת-הֶהָרִים וּבִקְעוֹת-הָעֵשֶׂב,</p>
</blockquote>

<blockquote>
<p>וְהָיָה כִּי יָבֹא הָאַרְיֵה וְיָשׁוּב אֱלֵי מְאוּרָתוֹ –</p>
</blockquote>

<blockquote>
<p>מָרָה תְּהִי אַחֲרִית הַקְּטַנִּים, אֶל שְׁנֵי הָעֳפָרִים גַּם יָחַד,</p>
</blockquote>

<blockquote>
<p>מָרָה תְּהִי אַחֲרִית גַּם אֵלֶּה, אוֹדִיסֵס שְׁאוֹלָה יוֹרִידֵם. 340</p>
</blockquote>

<blockquote>
<p>זֶבְס אָבִינוּ, אַף פַּלַּס-אַתֵּנָה וְאַפּוֹלוֹן הַמּוֹשֵׁל!</p>
</blockquote>

<blockquote>
<p>אִלּוּ הוֹפִיעַ, כִּהְיוֹתוֹ בְלֶסְבּוֹס הָאִי כְּלִיל-הַיֹּפִי,</p>
</blockquote>

<blockquote>
<p>בָּא וְהִתְגּוֹשֵׁשׁ בַּקְרָב עִם-פִּילוֹמֵלֵידֵס הַמֶּלֶךְ,</p>
</blockquote>

<blockquote>
<p>וַיַּכְרִיעֵהוּ בְּכֹחַ לְשִׂמְחַת לֵב כָּל-הָאֲכַיִּים, –</p>
</blockquote>

<blockquote>
<p>לוּ הוֹפִיעַ אוֹדִיסֵס כִּהְיוֹתוֹ אָז לִפְנֵי הַחֲתָנִים,  345</p>
</blockquote>

<blockquote>
<p>וְקָצְרוּ יְמֵיהֶם מְאֹד וּמָרָה לָהֶם הַחֲתֻנָּה.</p>
</blockquote>

<blockquote>
<p>אֶפֶס אֶת-כָּל-אֲשֶׁר תִּשְׁאַל וּתְבַקֵּשׁ לָדַעַת אֲמַלֵּא,</p>
</blockquote>

<blockquote>
<p>הַכֹּל אַגִּידָה לְךָ, לֹא אֶעֱשֶׂה שֶׁקֶר בְּנַפְשִׁי.</p>
</blockquote>

<blockquote>
<p>כָּל-אֲשֶׁר הִגִּיד לִי אָז וַיְגַל זְקַן-הַמַּיִם, הָרוֹאֶה,</p>
</blockquote>

<blockquote>
<p>אוֹתָהּ לֹא אַעְלִים מִמֶּךּ, וְדָבָר מִמְּךָ לֹא אֲכַסֶּה.  350</p>
</blockquote>

<br>  

<blockquote>
<p>נִכְסָף הָיִיתִי לִנְסֹעַ, וְהָאֵלִים עֲצָרוּנִי בְּמִצְרַיִם,<a href="#fn:29" id="fnref:29" title="see footnote" class="footnote"><sup>29</sup></a></p>
</blockquote>

<blockquote>
<p>יַעַן אֲנִי לֹא הִקְרַבְתִּי אֶת-הַהֶקָּטוֹמְבָּה נָדַרְתִּי,</p>
</blockquote>

<blockquote>
<p>אֶפֶס הָאֵלִים זֶה רְצוֹנָם לְעוֹלָם כִּי נִצֹּר מִצְוָתָם.</p>
</blockquote>

<blockquote>
<p>יֵשׁ שָׁם אִי הַמִּתְרוֹמֵם בְּקֶרֶב הַיָּם רַב-הַשָּׁאוֹן</p>
</blockquote>

<blockquote>
<p>נֹכַח אֶרֶץ מִצְרַיִם וּפָרוֹס, זֶה שְׁמוֹ, יְכַנּוּהוּ.    355</p>
</blockquote>

<blockquote>
<p>הַרְחֵק כִּמְרוּצַת אֳנִיָּה רְחָבָה בְּדֶרֶך יוֹם אֶחָד,</p>
</blockquote>

<blockquote>
<p>אִם-זְבָדַתָּה הָרוּחַ הַנּוֹחָה בְּדַרְכָּה בָּהּ תֵּלֶךְ.</p>
</blockquote>

<blockquote>
<p>וְנָמֵל יֵשׁ שָׁם בָּטוּחַ, מִמֶּנּוּ תַפְלֵגְנָה אֳנִיּוֹת</p>
</blockquote>

<blockquote>
<p>לְרַחֲבֵי הַמַּיִם, מִצְטַיְּדוֹת הַמַּיִם הַכֵּהִים לִצְמָאָן.</p>
</blockquote>

<blockquote>
<p>עֶשְׂרִים יוֹם עֲצָרוּנִי הָאֵלִים שָׁם, לֹא נָשְׁבָה כָּל-רוּחַ 360</p>
</blockquote>

<br>  

<blockquote>
<p>לְעֵבֶר הַיָּם, הַנּוֹחָה לַסְּפִינוֹת הַמְלַוָּה אוֹתָנָה,<a href="#fn:30" id="fnref:30" title="see footnote" class="footnote"><sup>30</sup></a></p>
</blockquote>

<blockquote>
<p>לָרוּץ עַל-גַּבֵּי-הַיָּם הָאֵיתָנִים וְרַחֲבֵי יָדָים.</p>
</blockquote>

<blockquote>
<p>אֶפֶס צֵדֵנוּ לַדֶּרֶךְ, וּגְבוּרַת אִישֵׁינוּ נָשָׁתָה,</p>
</blockquote>

<blockquote>
<p>לוּלֵא חָמַל עָלֵינוּ אֶחָד הָאֵלִים לְמַלְּטֵנוּ,</p>
</blockquote>

<blockquote>
<p>בִּתּוֹ שֶׁל-פְּרוֹטֵס הַכַּבִּיר, הוּא הוּא זְקַן-הַמַּיִם הָרוֹאֶה, 365</p>
</blockquote>

<blockquote>
<p>אֵידוֹתֵּיאָה זֶה שְׁמָהּ, עָלַי הָפַךְ לִבַּהּ לְטוֹבָה</p>
</blockquote>

<blockquote>
<p>עֵת פְּגָשַׁתְנִי בִּתְעוֹתִי יְחִידִי וְהַרְחֵק מֵרֵעָי;</p>
</blockquote>

<br>

<blockquote>
<p>הָיוּ נָדִים בָּאִי וְצָדִים הַדָּגִים בְּחַכּוֹת<a href="#fn:31" id="fnref:31" title="see footnote" class="footnote"><sup>31</sup></a></p>
</blockquote>

<blockquote>
<p>כְּפוּפוֹת-הַחֹד, כִּי מְאֹד הֵצִיק הָרָעָב לְכֻלָּם.</p>
</blockquote>

<blockquote>
<p>נִגְּשָׁה אֵלַי אָז הָאֵלָה, וַתִּשָּׂא אִמְרָתָהּ וַתַּעַן:     370</p>
</blockquote>

<blockquote>
<p>'נָכְרִי, הֲבִינָה חָסַרְתָּ, לִבְּךָ אִם-רַךְ אוֹ תִתְרַפֶּה?</p>
</blockquote>

<blockquote>
<p>וְאוּלַי בִּרְצוֹנְךָ פֹּה תֵשֵׁב אַף תָּגִיל לִתְלָאוֹתֶיךָ?</p>
</blockquote>

<blockquote>
<p>כִּי עוֹדְךָ נֶעְצָר בָּאִי זֶה כַמָּה, כְּלוּם אֵינְךָ יָכוֹל</p>
</blockquote>

<blockquote>
<p>לִמְצֹא כָּל-מוֹצָא וִישׁוּעָה, וְרָפָה לֶב-עֲמִיתֶיךָ?'</p>
</blockquote>

<blockquote>
<p>כָּכָה דִבְּרָה הָאֵלָה, וָאָשִׁיב אֲמָרַי וָאַעַן:   375</p>
</blockquote>

<blockquote>
<p>'הִנְנִי לְהַגִּיד לָךְ הַכֹּל, הֱיִי אֲשֶׁר תִּהְיִי בָּאֵלוֹת.</p>
</blockquote>

<blockquote>
<p>לֹא מִרְצוֹנִי פֹּה אֶשְׁהֶה, אֵין זֶה כִּי חָטֹא חָטָאתִי</p>
</blockquote>

<blockquote>
<p>לָאֱלֹהִים בְּנֵי-הַנֵּצַח, הַשּׁוֹכְנִים בִּמְרוֹמֵי שָׁמָיִם,</p>
</blockquote>

<blockquote>
<p>זֹאת תַּגִּידִי לִי – יַעַן כִּי אַתֶּם הָאֵלִים כֹּל יוֹדְעִים –</p>
</blockquote>

<blockquote>
<p>מִי הוּא מִבְּנֵי-הָאַלְמָוֶת הָעוֹצֵר בַּעֲדִי, מוֹנֵעַ  380</p>
</blockquote>

<br>  

<blockquote>
<p>דֶּרֶךְ הַמַּיִם לִתְשׁוּבָה עַל-גַּבֵּי-הַיָּם רַב-הַדָּגָה'.<a href="#fn:32" id="fnref:32" title="see footnote" class="footnote"><sup>32</sup></a></p>
</blockquote>

<blockquote>
<p>כָּכָה דִּבַּרְתִּי, וַתַּעַן הַיָּפָה-בָּאֵלוֹת וַתֹּאמֶר:</p>
</blockquote>

<blockquote>
<p>'הַכֹּל אַגִּידָה, הַנָּכְרִי, אֲסַפֵּרָה דָבָר לַאֲמִתּוֹ.</p>
</blockquote>

<blockquote>
<p>מָקוֹם זֶה יִפְקֹד לַבְּקָרִים זְקַן-הַיָּם דּוֹבֵר-אַךְ-אֱמֶת,</p>
</blockquote>

<blockquote>
<p>פְּרוֹטֵס הַמִּצְרִי, הוּא בֶן-הָאַלְמָוֶת, הָאֵל הַיּוֹדֵעַ   385</p>
</blockquote>

<blockquote>
<p>תְּהֹמוֹת הַיַּמִּים כֻּלָּהַם וְסָר לְמִשְׁמַעַת פּוֹסֵידוֹן,</p>
</blockquote>

<blockquote>
<p>וְאוֹמְרִים הוּא אָבִי, וְכִי מִיּוֹצְאֵי חֲלָצָיו אָנֹכִי.</p>
</blockquote>

<blockquote>
<p>וְאִלּוּ יָכֹלְתָּ לֶאֱרֹב וּלְכָבְשׁוֹ בְּעָרְמָה, אָז יַגִּיד</p>
</blockquote>

<blockquote>
<p>לְךָ אֶת-הַדֶּרֶךְ וּבְמַיִם עַזִּים הַנְּתִיבָה בָהּ תָּשׁוּב,</p>
</blockquote>

<blockquote>
<p>וְכַמָּה בָהּ תַּעַשׂ עַל-גַּבֵּי-הַיָּם רַב-הַדָּגָה כִּי תֵלֶךְ.   390</p>
</blockquote>

<blockquote>
<p>וְהָיָה אִם-תִּרְצֶה, זְרַע-זֵאוּס, וְיַגִּיד לְךְ דְּבַר אֱמֶת,</p>
</blockquote>

<blockquote>
<p>כָּל-אֲשֶׁר יֵעָשׂ בְּבֵיתְךָ, הַטּוֹב וְהָרָע, וְלֹא יַעְלִים,</p>
</blockquote>

<blockquote>
<p>לְמִן-הַיּוֹם בּוֹ הִרְחַקְתָּ בַּדֶּרֶךְ הָרְחוֹקָה וְהַקָּשָׁה'.</p>
</blockquote>

<blockquote>
<p>כָּכָה דִבְּרָה הָאֵלָה, וָאָשִׁיב אֲמָרַי וָאַעַן:</p>
</blockquote>

<blockquote>
<p>'אָנָּא, עוּצִי אַתְּ אֵיכָה נִתְנַכֵּל לַזָּקֵן הַנִּפְלָא,  395</p>
</blockquote>

<blockquote>
<p>אֲשֶׁר לֹא יַקְדִּים מֵרֹאשׁ בִּרְאוֹתוֹ אוֹתִי וְיִמָּלֵט,</p>
</blockquote>

<blockquote>
<p>יַעַן כִּי קָשֶׁה לָאָדָם בֶּן-תְּמוּתָה להַכְנִיעַ בֶּן-אֵלִים'.</p>
</blockquote>

<blockquote>
<p>כָּכָה אָמַרְתִּי, וְתֵכֶף עָנַתְנִי הַיָּפָה-בָּאֵלוֹת:</p>
</blockquote>

<blockquote>
<p>'הַכֹּל אַגִּידָה לְךָ, הַנָּכְרִי, אַךְ אֱמֶת לַאֲמִתָּהּ.</p>
</blockquote>

<blockquote>
<p>וְהָיָה כִּי יַעַל הַשֶּׁמֶשׁ וְיַגִּיעַ עַד אֶמְצַע שָׁמַיִם,  400</p>
</blockquote>

<blockquote>
<p>יֵצֵא הַיָּשִׁישׁ הָרוֹאֶה, הוּא זְקַן-הַיָּם, מִן-הַמַּיִם</p>
</blockquote>

<blockquote>
<p>לְרוּחַ הַיּוֹם הַנּוֹשֶׁבֶת, לוּט מְעַרְבּוֹלוֹת שְׁחֹרוֹת.</p>
</blockquote>

<blockquote>
<p>וְהָיָה בְגִיחוֹ מִגַּלִּים, וְיָנַח בַּמְּעָרוֹת הַגְּדוֹלוֹת,</p>
</blockquote>

<blockquote>
<p>כַּלְבֵי-הַיָּם יְסֻבּוּהוּ, כָּל-בְּנֵי הָלוֹסִידְנָה הַנָּאָה,</p>
</blockquote>

<blockquote>
<p>וְנָמוּ אֶת-שְׁנָתָם בְּגִיחָם מִתְּהוֹם יָם-הַשֵּׂיבָה בְּעֵדֶר, 405</p>
</blockquote>

<blockquote>
<p>הָפֵץ הָרֵיחַ הָרָע, אֶת-רֵיחַ הַיָּם רַב-הַתְּהֹמוֹת.</p>
</blockquote>

<blockquote>
<p>וְהָיָה עִם-שַׁחַר מוֹפִיעַ אֶנְהָגְךָ לְשָׁם, אֲבִיאֶךָ,</p>
</blockquote>

<blockquote>
<p>תִּשְׁכַּב בֵּינֵיהֶם בִּקְהָלָם וְאִתְּךָ רֵעֶיךָ לְךָ תִּבְחָר,</p>
</blockquote>

<blockquote>
<p>שְׁלשָׁה הַטּוֹבִים בָּהֶם בַּסְּפִינוֹת טְעוּנוֹת-הַמְּשׁוֹטִים.</p>
</blockquote>

<blockquote>
<p>הַכֹּל אֲסַפֵּר לְךָ, כָּל-הַוּוֹת הַזָּקֵן וְעָרְמָתוֹ:    410</p>
</blockquote>

<blockquote>
<p>תְּחִלָּה יוֹצִיא בְמִסְפָּר אֶת-כַּלְבֵי-הַיָּם, כִּי יְבַקְּרֵם.</p>
</blockquote>

<blockquote>
<p>וְאַחַר שֶׁיְּבַקְּרֵם וְיִמְנֵם, יִסְתַּכֵּל בְּכֻלָּם, יִתְבּוֹנֵן,</p>
</blockquote>

<blockquote>
<p>יִשְׁכַּב בֵּינֵיהֶם גַּם- הוּא, כָּרוֹעֶה בְּעֵדֶר הָרְחֵלִים.</p>
</blockquote>

<blockquote>
<p>וְכַאֲשֶׁר תִּרְאֶה כִּי שָׁכַב, כִּי יַמְתִּיק הַזָּקֵן אֶת-שְׁנָתוֹ,</p>
</blockquote>

<blockquote>
<p>תִּפְשׂוּ בוֹ וְכִבְשׁוּהוּ בְּכָל-מַאֲמַצֵּי כֹחֲכֶם.    415</p>
</blockquote>

<blockquote>
<p>תֹּאחֲזוּ בוֹ וְלֹא תַרְפּוּ, כִּי יַחְפֹּץ לְהִמָּלֵט עַל-נַפְשׁוֹ.</p>
</blockquote>

<blockquote>
<p>יְנַסֶּה וִישַׁנֶּה אֶת-תָּאֳרוֹ מִמַּרְאֶה לְמַרְאֶה, וּכְתַבְנִית</p>
</blockquote>

<blockquote>
<p>חַיָּה רוֹמֶשֶׂת בָּאָרֶץ, כַּמַּיִם וּכְאֵשׁ הָאוֹכֶלֶת,</p>
</blockquote>

<blockquote>
<p>אֶפֶס אַל-יֵרַךְ לְבַבְכֶם, הַחֲזִיקוּ וְאַל-תַּרְפּוּ מִמֶּנּוּ.</p>
</blockquote>

<blockquote>
<p>אַךְ כַּאֲשֶׁר יִשָּׂא דְבָרוֹ, בְּעַצְמוֹ יִשְׁאָלְךָ וִידַבֵּר,  420</p>
</blockquote>

<blockquote>
<p>וְהָיָה כִּהְיוֹתוֹ כְּבַתְּחִלָּה כַּאֲשֶׁר רְאִיתוּהוּ בְּשָׁכְבוֹ,</p>
</blockquote>

<blockquote>
<p>חִדְלָה, הַגִּבּוֹר, מִתָּפְשׂוֹ בְּכֹחַ וּשְׁלַח אֶת-הַזָּקֵן.</p>
</blockquote>

<blockquote>
<p>שָׁאֹל תִּשְׁאַל לוֹ, מִי בָאֵלִים חָרָה בְךָ אַפּוֹ</p>
</blockquote>

<blockquote>
<p>וְאֵיזֹה הִיא דֶרֶךְ תְּשׁוּבָתְךָ עַל-גַּבֵּי-הַיָּם רַב-הַדָּגָה'.</p>
</blockquote>

<blockquote>
<p>כָּכָה הִגִּידָה, וַתִּצְלֹל בְּמִשְׁבְּרֵי מַיִם אַדִּירִים.   425</p>
</blockquote>

<blockquote>
<p>שַׂמְתִּי פְעָמַי לַסְּפִינוֹת אֶל-שְׂפַת-הַיָּם רַבַּת-הַחוֹלוֹת</p>
</blockquote>

<blockquote>
<p>וְלִבִּי מְפַרְפֵּר-מִתְרַגֵּשׁ בִּהְיוֹתִי עוֹשֶׂה אֶת-דַּרְכִּי.</p>
</blockquote>

<blockquote>
<p>וְכַאֲשֶׁר הִגַּעְתִּי עֲדֵי אֳנִיָּתִי וְהַיָּם, וַאֲנָשַׁי</p>
</blockquote>

<blockquote>
<p>טְרוּדִים בִּסְעֻדַּת הָעֶרֶב, וְלֵיל-הָאַמְבְּרוֹסְיָה כְּבָר יָרַד,</p>
</blockquote>

<blockquote>
<p>לִישׁוֹן שָׁכַבְנוּ עַל-יַד-שְׂפַת-הַיָּם זֶה הַמַּכֶּה-מִשְׁבָּרִים. 430</p>
</blockquote>

<blockquote>
<p>וְאֵאוֹס יְלִידַת-הַבֹּקֶר, וְרֻדַּת-הַאֶצְבָּעוֹת, אַךְ תּוֹפַע,</p>
</blockquote>

<blockquote>
<p>קַמְתִּי הָלַכְתִּי אֶל-חוֹף-הַיָּם זֶה רְחַב-הַיָּדָים,</p>
</blockquote>

<blockquote>
<p>שָׁפוֹךְ שָׁפַכְתִּי תְפִלָּתִי, כּוֹרֵעַ עַל-בִּרְכַּי, וְאִתִּי</p>
</blockquote>

<blockquote>
<p>שְׁלשָׁה מֵרֵעַי בָּמוֹ בָּטַחְתִּי בְּכָל-מַעֲלָלַי.</p>
</blockquote>

<br>  

<blockquote>
<p>צָלְלָה זוֹ בְּחֵיק הַמַּיִם, בִּתְהֹמוֹת הַיָּם הָעֲמֻקִּים, 435</p>
</blockquote>

<blockquote>
<p>וְעֹרוֹת כַּלְבֵי-הַיָּם הֵבִיאָה אַרְבָּעָה בְּיָדֶיהָ,</p>
</blockquote>

<blockquote>
<p>כֻּלָּם הִפְשִׁיטוּם זֶה עַתָּה לְהַשְׁלוֹת אֶת-נֶפֶשׁ אָבִיהָ,</p>
</blockquote>

<blockquote>
<p>כָּרְתָה בוֹרוֹת וַתַּחְפְּרֵם בְּחוֹלוֹת הַחוֹף וְשָׁם יָשְׁבָה</p>
</blockquote>

<blockquote>
<p>לָנוּ מְחַכָּה, וְנָּחָשׁ וַנִּגַּשׁ אֵלֶיהָ כֻלָּנוּ.</p>
</blockquote>

<blockquote>
<p>וַתַּשְׁכִּיבֵנוּ בַבּוֹרוֹת, וַתָּשֶׁת עַל-אִישׁ וָאִישׁ עוֹר לַח. 440</p>
</blockquote>

<blockquote>
<p>וְהָיָה מְאֹד קָשֶׁה עָלֵינוּ אָרְבֵּנוּ, כִּי מְאֹד צִעֲרָנוּ</p>
</blockquote>

<blockquote>
<p>רֵיחַ כַּלְבֵי-הַיָּם שׁוֹכְנֵי מְצוּלוֹת-הַיַּמִּים.</p>
</blockquote>

<blockquote>
<p>מִי הָאִישׁ אֲשֶׁר יַחְפֹּץ לָנוּחַ בֵּין מִפְלְצוֹת יַמִּים?</p>
</blockquote>

<blockquote>
<p>אוּלָם הִיא חִלְּצָה נַפְשֵׁנוּ וַתִּמְצָא הַתְּשׁוּעָה הַגְּדוֹלָה,</p>
</blockquote>

<blockquote>
<p>שָׂמָה מִתַּחַת לְאַפֵּנוּ כֻלָּנוּ אַמְבְּרוֹסְיָה הֵבִיאָה. 445</p>
</blockquote>

<blockquote>
<p>רֵיחַ נִיחוֹחָהּ הִשְׁכִּיחַ אֶת-סִרְחוֹן עֲדַת הַתַּנִּינִים.</p>
</blockquote>

<blockquote>
<p>כָּכָה שָׁכַבְנוּ כָּל-אוֹתוֹ הַבֹּקֶר בְּאֹרֶךְ אַפַּיִם</p>
</blockquote>

<blockquote>
<p>עַד שֶׁהֵגִיחוּ כָּל-כַּלְבֵי-הַיָּם מִן-הַמְּצוּלָה בְּהָמוֹן</p>
</blockquote>

<blockquote>
<p>וְשָׁכְבוּ זֶה עַל-יַד זֶה לְרַגְלֵי הַיָּם רַב-הַשָּׁאוֹן.</p>
</blockquote>

<blockquote>
<p>אוּלָם בַּצָּהֳרַיִם עָלָה הַזָּקֵן וְרָאָה     450</p>
</blockquote>

<blockquote>
<p>כְּלָבָיו בְּרִיאֵי-הַבָּשָׂר וַיְבַקְּרֵם וַיִּמְנֶה מִסְפָּרָם;</p>
</blockquote>

<blockquote>
<p>אוּלָם אוֹתָנוּ הוֹצִיא בַּמִּסְפָּר רִאשׁוֹנִים, כִּי נַפְשׁוֹ</p>
</blockquote>

<blockquote>
<p>תַּרְמִית לֹא שָׁעֲרָה כְּלָל, וַיִּשְׁכַּב גַּם הוּא לָאַחֲרוֹנָה.</p>
</blockquote>

<blockquote>
<p>בְּקוֹל רָם אֲזַי הִתְנַפַּלְנוּ עַל-אוֹתוֹ הַזָּקֵן, תְּפַשְׂנוּהוּ</p>
</blockquote>

<blockquote>
<p>בְּזְרוֹעוֹתֵינוּ הַחֲזָקוֹת, וְלֹא שָׁכַח הַזָּקֵן אֶת-תְּכָכָיו, 455</p>
</blockquote>

<blockquote>
<p>הָפַךְ מַרְאֵהוּ וְהָיָה לִכְפִיר אֲרָיוֹת יְפֵה-זָקָן,</p>
</blockquote>

<blockquote>
<p>נִדְמָה לִדְרָקוֹן וּלְפַנְתֵּר, לַחֲזִיר גְּדַל-קוֹמָה וְאָיֹם;</p>
</blockquote>

<blockquote>
<p>נַעֲשָׂה מַיִם מְפַכִּים, נִהְיָה גַּם עֵץ רָם-צַמֶּרֶת.</p>
</blockquote>

<blockquote>
<p>אַךְ לֹא חַתּוֹנוֹ מִפָּנָיו, וַנַּחֲזֶק-בּוֹ בְּלֶב-גְּבוּרָה.</p>
</blockquote>

<blockquote>
<p>אוּלָם כְּשֶׁעָיֵף הַזָּקֵן יוֹדֵעַ-הַנְּכָלִים מִנְּכָלָיו,  460</p>
</blockquote>

<blockquote>
<p>נָשָׂא אִמְרָתוֹ אֵלַי, וַיְדַבֵּר בְּאָזְנַי וַיֹּאמֶר:</p>
</blockquote>

<blockquote>
<p>'הַגֵּד לִי, בֶּן-אַטְרֵס, מִי הוּא הָאֵל לְךָ יָעַץ הָעֵצָה,</p>
</blockquote>

<blockquote>
<p>אֵיךְ תִּתְנַכֵּל אֵלַי לְכָבְשֵׁנִי? מַה חֶפְצְךָ הַגִּידָה?'</p>
</blockquote>

<blockquote>
<p>כָּכָה דִבֵּר, וָאָשִׁיב אֲמָרַי וָאַעַן לוֹ לֵאמֹר:</p>
</blockquote>

<blockquote>
<p>'אָכֵן,הַזָּקֵן, יָדַעְתָּ וְלָמָּה תִּתְחַפֵּשׂ וְתִשְׁאָל?  465</p>
</blockquote>

<blockquote>
<p>נֶעְצָר אָנֹכִי בָּאִי זֶה כַמָּה וְאֵין אֲנִי יָכוֹל</p>
</blockquote>

<blockquote>
<p>לִמְצֹא מוֹצָא וִישׁוּעָה, וּמְרַפֶּה אֶת-לִבִּי בְּקִרְבִּי.</p>
</blockquote>

<blockquote>
<p>אָנָּא הַגִּידָה לִּי, יַעַן כִּי אַתֶּם הָאֵלִים כֹּל יוֹדְעִים,</p>
</blockquote>

<blockquote>
<p>מִי הוּא מִבְּנֵי-הָאַלְמָוֶת הָעוֹצֵר בַּעֲדִי, מוֹנֵעַ</p>
</blockquote>

<blockquote>
<p>דֶּרֶךְ הַמַּיִם לִתְשׁוּבָה עַל-גַּבֵּי-הַיָּם רַב-הַדָּגָה?' 470</p>
</blockquote>

<blockquote>
<p>כָּכָה דִבַּרְתִּי, וְתֵכֶך הֵשִׁיב אֲמָרָיו וַיַּעַן:</p>
</blockquote>

<blockquote>
<p>'חַיָּב הָיִיתָ לְהָבִיא לְזֶבְס וּלְיֶתֶר הָאֵלִים</p>
</blockquote>

<blockquote>
<p>קָרְבַּן מִנְחָתְךָ הַנָּאֶה לְמַעַן תַּגִּיעַ בִּמְהֵרָה</p>
</blockquote>

<blockquote>
<p>אֶל-מוֹלַדְתְּךָ עַל-גַּבֵּי-הַיָּם זֶה הַגָּדוֹל וְהֶעָכוּר.</p>
</blockquote>

<blockquote>
<p>גְּזֵרָה הִיא, אֲשֶׁר לֹא תִרְאֶה אֶת-פְּנֵי יְדִידֶיךָ וְלֹא תָבֹא 475</p>
</blockquote>

<blockquote>
<p>לְבֵיתְךָ הַבָּנוּי לְתִפְאָרָה וְאֶל-מוֹלַדְתְּךָ אָהַבְתָּ</p>
</blockquote>

<blockquote>
<p>טֶרֶם תַּגִּיעַ עַד נַחַל מִצְרַיִם שְׁקוּי הַשָּׁמַיִם.</p>
</blockquote>

<blockquote>
<p>תָּשׁוּב, וְתֶחֱזֶה אֶת-מֵימָיו, וְתָבִיא אֶת-קָרְבַּן-הַמֵּאָה,</p>
</blockquote>

<blockquote>
<p>מִנְחָה לִבְנֵי-הָאַלְמָוֶת הַיּוֹשְׁבִים בְּמֶרְחֲבֵי שָׁמַיִם,</p>
</blockquote>

<blockquote>
<p>אוֹ אָז לְךָ יִתְּנוּ הָאֵלִים הַדֶּרֶךְ בָּהּ תִּרְצֶה לָלֶכֶת'.  480</p>
</blockquote>

<blockquote>
<p>כָּכָה מִלֵּל, וְלִבִּי הֶחָבִיב הָשְׁבַּר בְּחֻבִּי,</p>
</blockquote>

<blockquote>
<p>יַעַן כִּי נָטַל עָלַי לָלֶכֶת שׁוּב בְּיָם הָעֲרָפֶל</p>
</blockquote>

<blockquote>
<p>אַרְצָה מִצְרַיִם בַּדֶּרֶךְ הָרְחוֹקָה מְאֹד וְהַקָּשָׁה.</p>
</blockquote>

<blockquote>
<p>אוּלָם אֲנִי לוֹ עָנִיתִי וָאֶשָּׂא אֲמָרַי וָאֹמַר:</p>
</blockquote>

<blockquote>
<p>'כָּל אֲשֶׁר תְּצַוֶּה, הַזָּקֵן, אָנֹכִי אֲמַלֵּא וְאָעַשׂ. 485</p>
</blockquote>

<blockquote>
<p>אֶפֶס הַגִּידָה לִּי עַתָּה, סַפֶּר-לִי אֱמֶת לַאֲמִתָּהּ,</p>
</blockquote>

<blockquote>
<p>הַגֵּד אִם-שְׁלֵמִים כֻּלָּהַם שָׁבוּ בְּנֵי-הָאֲכַיִּים,</p>
</blockquote>

<blockquote>
<p>אֵלֶּה שֶׁנְּטַשְׁתִּים אֲנִי וְנֶסְטוֹר בְּשׁוּבֵנוּ מִטְּרוֹיָה?</p>
</blockquote>

<blockquote>
<p>מִי מֵהֶם אָבַד בְּעָנְיוֹ בְּאָבְדַן יְגוֹנִים בַּסְּפִינָה,</p>
</blockquote>

<blockquote>
<p>אוֹ בִּזְרוֹעוֹתָם שֶׁל-רֵעָיו, כִּי נִמְלַט מִשֹּׁד הַמִּלְחָמָה?' 490</p>
</blockquote>

<blockquote>
<p>כָּכָה אָמַרְתִּי, וְתֵכֶך הֵשִׁיב אֲמָרָיו וַיַּעַן:</p>
</blockquote>

<blockquote>
<p>'בְּנוֹ שֶׁל-אַטְרֵס, שַׁלָּמָה תִשְׁאַל לָאֵלֶּה? וְלֹא טוֹב לָךְ</p>
</blockquote>

<blockquote>
<p>הַכֹּל לָדַעַת, וְטוֹב לָךְ לֹא הַעֲמִיק שְׁאָלָה, וּבְיַעַן</p>
</blockquote>

<blockquote>
<p>דִּמְעָה לֹא תַחְשׂךְ לְךָ, כִּי תֵדַע כָּל-אֲשֶׁר נִהְיָתָה.</p>
</blockquote>

<blockquote>
<p>רַבִּים כְּבָר אָבְדוּ וְאֵינָם, וְרַבִּים בַּחַיִּים חַיָּתָם, 495</p>
</blockquote>

<blockquote>
<p>אַךְ מֵאַלּוּפֵי אֲכַיָּה הָעוֹטִים-שִׁרְיוֹנוֹת-הַנְּחשֶׁת</p>
</blockquote>

<blockquote>
<p>שְׁנַיִם כְּבָר מֵתוּ בְּשׁוּבָם, – גַּם אַתָּה הָיִיתָ בַּקָּטֶל–;</p>
</blockquote>

<blockquote>
<p>אוּלָם הַשְּׁלִישִׁי עוֹד חַי וְנֶעְצַר בַּיָּם גְּדָל-הַמֶּרְחָב.</p>
</blockquote>

<blockquote>
<p>אָיַס נֶאֱסַף בַּסְּעָרָה בַּסְּפִינוֹת אֲרֻכּוֹת-הַמְּשׁוֹטִים.</p>
</blockquote>

<blockquote>
<p>תְּחִלָּה הֱטִילָם פּוֹסֵידוֹן אֶל-אַבְנֵי אִי-גִירֵי הַגְּדוֹלוֹת, 500</p>
</blockquote>

<blockquote>
<p>הַשְׁלֵךְ אֶל-סַלְעֵי הַמָּגוֹר, אַךְ אוֹתוֹ הִצִּיל מִמָּיִם.</p>
</blockquote>

<blockquote>
<p>וְהָיָה נִצָּל מִמָּוֶת, וְאִם-לַמְרוֹת חֲרוֹן אַף אַתֵּנָה,</p>
</blockquote>

<blockquote>
<p>אִלּוּ לֹא פָּתַח אֶת-פִּיו בְּזָדוֹן, בְּדִבְרֵי-הַתָּהֳלָה,</p>
</blockquote>

<blockquote>
<p>לֵאמֹר, לַמְרוֹת הָאֵלִים הוּא נִצַּל מִמַּיִם אַדִּירִים.</p>
</blockquote>

<blockquote>
<p>שָׁמַע אוֹתוֹ פּוֹסֵידוֹן, בְּדַבְּרוֹ אֶת-דִּבְרֵי הֶעָתָק,  505</p>
</blockquote>

<blockquote>
<p>תָּפַשׂ בְּיָדוֹ הַחֲזָקָה אֶת-שְׁלשׁ-הַקִּלְשׁוֹן הַשַּׂגִּיא</p>
</blockquote>

<blockquote>
<p>וְהִכָּה בוֹ אֶת-צוּר-גִּירֵי וַיְבַקַּע הַסֶּלַע לִשְׁנָיִם,</p>
</blockquote>

<blockquote>
<p>נִשְׁאַר חֶצְיוֹ שָׁם עוֹמֵד, וְשִׁבְרוֹ שָׁקַע בַּמָּיִם,</p>
</blockquote>

<blockquote>
<p>עָלָיו יָשַׁב שָׁם תְּחִלָּה אָיַס מְדַבֵּר הֶעָתָק,</p>
</blockquote>

<blockquote>
<p>וְהוּא גַם גְּרָפָהוּ הַיָּמָּה רְחַב-הַיָּדַיִם וְהַנִּגְרָשׁ. 510</p>
</blockquote>

<blockquote>
<p>כָּכָה נֶאֱסַף בְּעָנְיוֹ, כִּי בָלַע הַמַּיִם הַמְּלוּחִים.</p>
</blockquote>

<blockquote>
<p>הִנֵּה אָחִיךָ גַּם הוּא מִלֵּט אֶת-נַפְשׁוֹ מִמָּוֶת</p>
</blockquote>

<blockquote>
<p>עִם-אֳנִיּוֹתָיו הַגְּדוֹלוֹת, כִּי הֵרָה הַגְּבִירָה מִלְּטַתּוּ;</p>
</blockquote>

<blockquote>
<p>אוּלָם בְּקָרְבוֹ בֹּאֲכָה הָרֵי מָלֵיָה הַגְּבוֹהִים</p>
</blockquote>

<blockquote>
<p>פִּתְאֹם לְפֶתַע צְנָפַתּוּ סַעֲרַת-אֵל וַתְּטַלְטְלֶנּוּ  515</p>
</blockquote>

<blockquote>
<p>שׁוּב אֶל-הַיָּם רַב-הַדָּגָה, וְהוּא נֶאֱנַח מָרָה,מִתְאַבֵּל.</p>
</blockquote>

<blockquote>
<p>קִלְּעָה אוֹתוֹ אֶל-קַצְוֵי הָאָרֶץ שָׁם יָשַׁב תִּיאֶסְטֵס,</p>
</blockquote>

<blockquote>
<p>טֶרֶם אִוָּה בּוֹ שֶׁבֶת אֵיגִיסְתּוֹס בְּנוֹ שֶׁל-תִּיאֶסְטֵס.</p>
</blockquote>

<blockquote>
<p>אוּלָם הוּא גַם מִפֹּה קִוָּה לִתְשׁוּבָה בְשָׁלוֹם.</p>
</blockquote>

<blockquote>
<p>הָפְכוּ הָאֵלִים הָרוּחַ לִהְיוֹתָהּ נוֹחָה בְדַרְכָּם.  520</p>
</blockquote>

<blockquote>
<p>שָׁב וְהִגִּיעַ לְאֶרֶץ אֲבוֹתָיו וְלִבּוֹ שָׂמֵחַ,</p>
</blockquote>

<blockquote>
<p>נָשַׁק עֲפַר אֶרֶץ-אָבוֹת וְשָׁפַךְ דִּמְעוֹתָיו הָרַבּוֹת,</p>
</blockquote>

<blockquote>
<p>חַמּוֹת נִגָּרוֹת עַל-לֶחְיוֹ, כִּי רָאָה אֶת-אֶרֶץ חֶמְדָּתוֹ.</p>
</blockquote>

<blockquote>
<p>רָאָה אוֹתוֹ הַצּוֹפֶה מֵרָמַת הַצּוֹפִים שָׁם עָמַד,</p>
</blockquote>

<blockquote>
<p>כִּי הֶעֱמִידוֹ אֵיגִיסְתּוֹס, הָאִישׁ רַב-הַתְּכָכִים, וְהִבְטִיחַ 525</p>
</blockquote>

<blockquote>
<p>שְׂכָרוֹ זָהָב כִּכְּרַיִם, וַיְהִי עַל-מִשְׁמַרְתּוֹ שָם שָׁנָה,</p>
</blockquote>

<blockquote>
<p>לְמַעַן לֹא יָבֹא בְּהֵחָבֵא וְלֹא יַחְשֹׁב עַל-גְּבוּרַת מִלְחָמָה.</p>
</blockquote>

<blockquote>
<p>חָשׁ וְהוֹדִיעַ הַבְּשׂוֹרָה בְּבֵיתוֹ שֶׁל-רוֹעֵה-הָעַמִּים.</p>
</blockquote>

<blockquote>
<p>תֵּכֶך חָמַס עָלָיו אֵיגִיסְתּוֹס הַמְּזִמָּה הַגְּדוֹלָה,</p>
</blockquote>

<blockquote>
<p>בָּחַר לוֹ עֶשְׂרִים אִישׁ מֵאַנְשֵׁי הַחַיל בְּעַמּוֹ  530</p>
</blockquote>

<blockquote>
<p>וְשָׂמָם בַּמַּאֲרָב, וְנֹכַח הַמָּקוֹם שָׁם עָרַךְ הַמִּשְׁתֶּה.</p>
</blockquote>

<blockquote>
<p>יָצָא לִקְרַאת אֲגַמֶּמְנוֹן, רוֹעֵה-הָעַמִּים, מַזְמִינוֹ,</p>
</blockquote>

<blockquote>
<p>וְאִתּוֹ סוּסִים וָרֶכֶב, וּבְלִבּוֹ תוֹעֵבָה נוֹרָאָה.</p>
</blockquote>

<blockquote>
<p>אָז נָחָהוּ, וְהַלָּז לֹא חָשַׁד מְאוּם, וַיַּהַרְגֵהוּ</p>
</blockquote>

<blockquote>
<p>עוֹדוֹ אוֹכֵל בַּמִּשְׁתֶּה, כְּהַכּוֹת שׁוֹר-פָּר עַל-אֲבוּסוֹ,  535</p>
</blockquote>

<blockquote>
<p>גַּם אֶת-אֲנָשָׁיו אָז הִכָּה, לֹא נִשְׁאַר מֵהֶם אֲשֶׁר אִתּוֹ:</p>
</blockquote>

<blockquote>
<p>אוּלָם כָּל-אַנְשֵׁי-אֵיגִיסְתּוֹס גַּם הֵמָּה בַּהֵיכַל אָבָדוּ'</p>
</blockquote>

<blockquote>
<p>כָּכָה הִבִּיעַ, וּלְבָבִי הָשְׁבַּר בְּחֻבִּי מִצָּעַר.</p>
</blockquote>

<blockquote>
<p>מָרָה בָּכִיתִי בַּחוֹל שָׁם יָשַׁבְתִּי, וְנַפְשִׁי לֹא רָצְתָה</p>
</blockquote>

<blockquote>
<p>לְהוֹסִיף וְלִהְיוֹת בַּחַיִּים וְלִרְאוֹת בְּאוֹר שֶׁמֶשׁ כִּי יָהֵל. 540</p>
</blockquote>

<blockquote>
<p>אַךְ כְּשֶׁשָּׂבַעְתִּי אֶת-בִּכְיִי, וָאֶחְדַּל הִתְפַּלֵשׁ בֶּעָפָר,</p>
</blockquote>

<blockquote>
<p>עָנָה לִי זְקַן-הַיָּם הַדּוֹבֵר-אַךְ-אֱמֶת וַיֹּאמֶר:</p>
</blockquote>

<blockquote>
<p>'אָכֵן, בֶּן-אַטְרֵס, אַל-תּוֹסֵף וְתַרְבֶּה בְּכִי וְתַמְרוּרִים,</p>
</blockquote>

<blockquote>
<p>כִּי לְלֹא הוֹעִיל כָּל-אֵלֶּה, וְטוֹב לְךָ תָּחוּשׁ וּתְמַהֵר</p>
</blockquote>

<blockquote>
<p>לָשִׁית עֵצוֹת, אֵיכָכהָ תָשׁוּב אֶל-מוֹלַדְתֶּךָ.   545</p>
</blockquote>

<blockquote>
<p>אוּלַי עוֹד תִּמְצָאֵהוּ וְהוּא חַי, וְאוּלַי אוֹרֶסְטֵס</p>
</blockquote>

<blockquote>
<p>יַקְדִּים וְנֶפֶשׁ יַכֶּנּוּ, וְתָבֹא לְמוֹעֵד קְבוּרָתוֹ'.</p>
</blockquote>

<blockquote>
<p>כָּכָה מִלֵּל, וַתָּשָׁב רוּחִי וַיֶּאֱמַץ לִבִּי</p>
</blockquote>

<blockquote>
<p>בְּאוֹתָהּ הַבְּשׂוֹרָה הַטּוֹבָה, וְאִם-גַּם מְאֹד הִצְטַעַרְתִּי,</p>
</blockquote>

<blockquote>
<p>קוֹלִי נָשָׂאתִי וָאַעַן, דִּבַּרְתִּי אֶת-אִמְרוֹת-הַכָּנָף:   550</p>
</blockquote>

<blockquote>
<p>'עַתָּה אֵדַע דְּבַר שְׁנַיִם, אֱמָר-נָא אֶת-שְׁמוֹ שֶׁל-הַשְּׁלִישִׁי,</p>
</blockquote>

<blockquote>
<p>אֲשֶׁר עוֹדֶנּוּ בַחַיִּים, אַךְ נֶעְצַר בְּרַחֲבֵי הַיַּמִּים.</p>
</blockquote>

<blockquote>
<p>וְאוּלַי כְּבָר מֵת, – כִּי רָצִיתִי, וְאִם-מַר לִי, לָדַעַת, לִשְׁמֹעַ'.</p>
</blockquote>

<blockquote>
<p>כָּכָה אָמַרְתִּי, וְתֵכֶך הֵשִׁיב אֲמָרָיו וַיַּעַן:</p>
</blockquote>

<blockquote>
<p>'אֲבָל הוּא הוּא בֶּן-לָאֶרְטֵס, הַיּוֹשֵׁב בּהֵיכָלוֹ בְּאִתָּקָה. 555</p>
</blockquote>

<blockquote>
<p>רָאֹה רְאִיתִיו בָּאִי, דִּמְעוֹתָיו הַחַמּוֹת נִגָּרוֹת</p>
</blockquote>

<blockquote>
<p>בְּמִשְׁכַּן קָלִיפְּסוֹ הַנִּימְפָה, הָעוֹצְרָה בַעֲדוֹ עַל-כָּרְחוֹ,</p>
</blockquote>

<blockquote>
<p>אֲשֶׁר לֹא יוּכַל לָלֶכֶת אֶל-אֶרֶץ מוֹלַדְתּוֹ, יַעַן</p>
</blockquote>

<blockquote>
<p>אֵין לוֹ אֳנִיּוֹת טְעוּנוֹת-מְשׁוֹטִים וְאֵין רֵעִים לְאָרְחָה</p>
</blockquote>

<blockquote>
<p>עִמּוֹ לְשַׁלְּחוֹ עַל-גַּבֵּי-הַיָּם זֶה רְחַב-הַיָּדָיִם.  560</p>
</blockquote>

<blockquote>
<p>אוּלָם גּוֹרָלְךָ לֹא זֶה, מֶנֶּלָּאוֹס זְרַע-זֵאוּס הַמּוֹשֵׁל,</p>
</blockquote>

<blockquote>
<p>אַתָּה לֹא תְמַלֵּא צְבָאֲךָ בְּאַרְגּוֹס הַזָּנָה רֹב-סוּסִים,</p>
</blockquote>

<blockquote>
<p>כִּי יוֹבִילוּךָ הָאֵלִים לְשַׁדְמוֹת אֵלִיסְיוֹן הָרְחוֹקִים,</p>
</blockquote>

<blockquote>
<p>בְּקַצְוֵי תֵבֵל, שָׁם נְאוֹת רָדָמַנְתֵּס הַצְּהַבְהַב וּמְקוֹמוֹ,</p>
</blockquote>

<blockquote>
<p>חַיֵּי בְנֵי אֱנוֹשׁ שָׁם קַלִּים מְאֹד וּמְפַכִּים בִּנְעִימִים, 565</p>
</blockquote>

<blockquote>
<p>סוּפוֹת שֶׁלֶג שָׁם אֵין, וְאֵין סְתָו קַר וְאֵין מָטָר,</p>
</blockquote>

<blockquote>
<p>וְרוּחַ מַעֲרָבִית נוֹשֶׁבֶת וְאֵינָהּ פּוֹסֶקֶת לְעוֹלָם,</p>
</blockquote>

<blockquote>
<p>אוֹתָהּ יְמַן הָאוֹקְיָנוֹס, רוּחַ רַעֲנָנָה לָאָדָם,</p>
</blockquote>

<blockquote>
<p>יַעַן כִּי אִשְׁתְּךָ הֶלֶּנָּה וְאַתָּה חֲתָנוֹ שֶׁל-זֵאוּס'.</p>
</blockquote>

<blockquote>
<p>כָּכָה דִבֵּר, וַיִּצְלֹל בְּמִשְׁבְּרֵי מַיִם אַדִּירִים.  570</p>
</blockquote>

<blockquote>
<p>שַׁבְתִּי עַד אֵצֶל הַסְּפִינוֹת עִם-רֵעַי הַדּוֹמִים-לָאֵלִים,</p>
</blockquote>

<blockquote>
<p>וְלִבִּי מְפַרְפֵּר-מִתְרַגֵּשׁ בִּהְיוֹתִי עוֹשֶׂה אֶת-דַּרְכִּי.</p>
</blockquote>

<blockquote>
<p>וְכַאֲשֶׁר הִגַּעְתִּי עֲדֵי אֳנִיָּתִי וְהַיָּם, וַאֲנָשַׁי</p>
</blockquote>

<blockquote>
<p>טְרוּדִים בִּסְעֻדַּת הָעֶרֶב, וְלֵיל הָאַמְבְּרוֹסְיָה כְּבָר יָרַד,</p>
</blockquote>

<blockquote>
<p>לִישׁוֹן שָׁכַבְנוּ עַל-שְׂפַת-הַיָּם זֶה הַמַּכֶּה-מִשְׁבָּרִים.  575</p>
</blockquote>

<blockquote>
<p>אֵאוֹס יְלִידַת-הַבֹּקֶר, וְרֻדַּת-הָאֶצְבָּעוֹת, אַךְ תּוֹפַע,</p>
</blockquote>

<blockquote>
<p>חַשְׁנוּ הֶעְתַּקְנוּ בַּתְּחִלָּה הַסְּפִינוֹת לַיָּם הָאֱלֹהִי,</p>
</blockquote>

<blockquote>
<p>הָרֵם הַתְּרָנִים בַּסְּפִינוֹת וּפְרֹשׂ עֲלֵיהֶן מִפְרָשִׂים,</p>
</blockquote>

<blockquote>
<p>עָלוּ בָהֶן הַמַּלָּחִים וַיֵּשְׁבוּ עַל-גַּב-הַסַּפְסָלִים,</p>
</blockquote>

<blockquote>
<p>אִישׁ עַל-יַד רֵעוֹ, וַיַּכּוּ בַּמְּשׁוֹטִים אֶת-גַּלֵּי-הַשֵּׂיבָה.  580</p>
</blockquote>

<blockquote>
<p>שַׁבְתִּי וּבָאתִי עַד-נַחַל מִצְרַיִם שְׁקוּי הַשָּׁמַיִם,</p>
</blockquote>

<blockquote>
<p>עָגְנוּ הַסְּפִינוֹת, וָאַקְרִיב אֶת-קָרְבַּן הַמֵּאָה לָאֵלִים.</p>
</blockquote>

<blockquote>
<p>וְכַאֲשֶׁר שָׁכְכָה חֲמָתָם שֶׁל-בְּנֵי-הָאַלְמָוֶת הָאֵלִים,</p>
</blockquote>

<blockquote>
<p>צִיּוּן שָׁפַכְתִּי אֲזַי לַאֲגַמֶּמְנוֹן לְשֵׁם עוֹלָם.</p>
</blockquote>

<blockquote>
<p>פָּעֳלִי הִשְׁלַמְתִּי, הִפְלַגְתִּי וְרוּחַ לִי נוֹחָה זְבָדוּנִי  585</p>
</blockquote>

<blockquote>
<p>בְּנֵי הָאַלְמָוֶת, וּמְהֵרָה הִגַּעְתִּי עַד אֶרֶץ מוֹלַדְתִּי.</p>
</blockquote>

<blockquote>
<p>וְאַתָּה שְׁבָה אִתִּי, וּבְבֵיתִי תְּבַלֶּה עוֹד יָמִים אֶצְלֵנוּ,</p>
</blockquote>

<blockquote>
<p>עַד מְלֹאת אַחַד עָשָׂר, אוֹ אוּלַי גַּם שְׁנֵים עָשָׂר יָמִים,</p>
</blockquote>

<blockquote>
<p>וַאֲשַׁלֵּחֲךָ בְּשָׁלוֹם וּתְשׁוּרוֹת חֲמוּדוֹת לְךָ אֶתֵּן:</p>
</blockquote>

<blockquote>
<p>שְׁלשָׁה סוּסִים וְרֶכֶב מְהֻקְצָע לְמִשְׁעִי, וְעָלֵימוֹ 590</p>
</blockquote>

<blockquote>
<p>אוֹסִיף גָּבִיעַ כְּלִיל יֹפִי, וְהָיָה מִדֵּי תִסֹּךְ נֶסֶךְ</p>
</blockquote>

<blockquote>
<p>יַיִן לִבְנֵי-הָאַלְמָוֶת וְנִזְכַּרְתָּ בִּי כָּל-הַיָּמִים&quot;.</p>
</blockquote>

<br>  

<blockquote>
<p>עָנָה לוֹ טֵלֶמָּכוֹס, הָעֶלֶם הַנָּבוֹן, וַיֹּאמֶר:</p>
</blockquote>

<blockquote>
<p>&quot;אַל-תַּעַצְרֵנִי, בֶּן-אַטְרֵס, לִהְיוֹת פֹּה יָמִים עַל-יָמִים.</p>
</blockquote>

<blockquote>
<p>שָׁנָה תְמִימָה הָיִיתִי נִשְׁאָר וּמְבַלֶּה אֶצְלֶךָ,   595</p>
</blockquote>

<blockquote>
<p>וְלֹא מִתְגַּעְגֵּעַ עַל-בֵּיתִי וְלֹא עַל-אֲבוֹתַי הַיְקָרִים,</p>
</blockquote>

<blockquote>
<p>שָׂשׂ עַל-כָּל-אִמְרוֹתֶיךָ, עַל-כָּל-דְּבָרֶיךָ, לִשְׁמֹעַ:</p>
</blockquote>

<blockquote>
<p>אוּלָם עֲמִיתַי, הָאוֹרְחִים אִתִּי, רוּחָם מְאֹד תִּקְצַר</p>
</blockquote>

<blockquote>
<p>בְּפִּילוֹס הַקְּדוֹשָׁה, וְאַתָּה הֲלֹא תַעַצְרֵנִי פֹּה יָמִים,</p>
</blockquote>

<blockquote>
<p>וְאוֹתוֹ הָאֶשְׁכָּר אָמַרְתּ לִי לָתֵת – יִהְיֶה סְגֻלָּה;  600</p>
</blockquote>

<blockquote>
<p>אֶפֶס לֹא אֶנְהַג הַסּוּסִים אֵלַי לְאִתָּקָה, וְאוֹתָם,</p>
</blockquote>

<blockquote>
<p>מַתְּנַת-יְקָר, לְךָ אַשְׁאִיר, כִּי רַבִּים שְׂדוֹתֶיךָ וּרְחָבִים</p>
</blockquote>

<blockquote>
<p>אֲשֶׁר בָּם תָּנֵץ אַסְפֶּסֶת וְיִשְׂגֶּה הַלּוֹטוֹס הַנָּאֶה,</p>
</blockquote>

<blockquote>
<p>חִטָּה טוֹבָה וּשְׂעוֹרָה מַלְבִּינָה וְרַחֲבַת-שִׁבֹּלֶת;</p>
</blockquote>

<blockquote>
<p>אוּלָם אָנוּ בְּאִתָּקָה אֵין לָנוּ דְרוֹמוֹס וְאֵין כָּרִים. 605</p>
</blockquote>

<blockquote>
<p>מִרְעֶה-לְעִזִּים אַרְצֵנוּ אַךְ טוֹבָה מִזָּנַת-הַסּוּסִים.</p>
</blockquote>

<blockquote>
<p>אֵין לְךָ אִי מֻקָּף יַמִּים וּשְׂדוֹתָיו רְאוּיִים לַסּוּסִים,</p>
</blockquote>

<blockquote>
<p>וְכָרָיו לְמִרְעֶה, וְאִתָּקָה עַל-אַחַת כַּמָּה וְכַמָּה&quot;.</p>
</blockquote>

<br>  

<blockquote>
<p>כָּכָה דִבֵּר, וְחִיֵּךְ מֶנֶּלָּאוֹס הַקּוֹרֵא-בְחָיִל,</p>
</blockquote>

<blockquote>
<p>הֶחֱלִיק אוֹתוֹ בְּכַפּוֹ וַיִּשָּׂא אִמְרָתוֹ וַיַּעַן:  610</p>
</blockquote>

<br>  

<blockquote>
<p>&quot;רוֹאֶה אֲנִי מִדְּבָרֶיךָ, כִּי אַתָּה בֶן-נָדִיב, יַקִּירִי;</p>
</blockquote>

<blockquote>
<p>אוּלָם שַׁי אַחֵר לְךָ אֶתֵּן תְּמוּרָתוֹ, כִּי יֵשׁ לְאֵל יָדִי.</p>
</blockquote>

<blockquote>
<p>תְּשׁוּרָה לְךָ אֶתֵּן וְאֶבְחַר מֵרַבִּים אוֹצְרוֹתַי בְּבֵיתִי,</p>
</blockquote>

<blockquote>
<p>אֶשְׁכַּר-יְקָר וּכְלִיל-יֹפִי וְנָאֶה מֵרַבִּים בְּמִכְמַנָּי:</p>
</blockquote>

<blockquote>
<p>אֶתֵּן לְךָ קִיתוֹן-מְזִיגָה נִפְלָא וּמְלֶאכֶת מַחֲשֶׁבֶת  615</p>
</blockquote>

<blockquote>
<p>כֻּלּוֹ כֶסֶף, וְהַזָּהָב מְצַפֶּה עַל-שְׂפָתוֹ לוֹ סָבִיב,</p>
</blockquote>

<blockquote>
<p>מִפְעַל הֵפֵיסְטוֹס הָאֵל, וּפֵידִימוֹס מֶלֶךְ צִידוֹנִים</p>
</blockquote>

<blockquote>
<p>לִי מַתָּנָה נְתָנוֹ עֵת הִתְאָרַחְתִּי בְּבֵיתוֹ,</p>
</blockquote>

<blockquote>
<p>בְּשׁוּבִי אֶל-אַרְצִי, וְאוֹתוֹ הַקִּיתוֹן לְךָ מִנְחָה אַגִּישָׁה&quot;.</p>
</blockquote>

<br>  

<blockquote>
<p>כָּכָה נִדְבְּרוּ שְׁנֵיהֶם, מְשׂוֹחֲחִים אִישׁ עִם-רֵעֵהוּ, 620</p>
</blockquote>

<blockquote>
<p>אוּלָם בֵּינְתַּיִם הִתְכַּנְסוּ הָאוֹרְחִים לְהֵיכַל הַמֶּלֶךְ,</p>
</blockquote>

<blockquote>
<p>אֵלֶּה הוֹבִילוּ בְּנֵי צֹאן, וְאֵלֶּה הַיַּיִן הַסּוֹעֵד,</p>
</blockquote>

<blockquote>
<p>וְלֶחֶם שָׁלְחוּ נְשֵׁיהֶם עֲטוּרוֹת-הַצְּעִיפִים הַנָּאִים.</p>
</blockquote>

<blockquote>
<p>כָּכָה הָיוּ אָז טְרוּדִים בַּסְּעֻדָּה בְּבֵית מֶנֶּלָּאוֹס.</p>
</blockquote>

<blockquote>
<p>אַךְ הַחֲתָנִים מְשַׁעְשְׁעִים אֶת-נַפְשָׁם לִפְנֵי הָאַרְמוֹן 625</p>
</blockquote>

<blockquote>
<p>אֲשֶׁר לְאוֹדִיסֵס וְזוֹרְקִים דִּסְקָאוֹת, מְטִילִים חֲנִיתוֹת</p>
</blockquote>

<blockquote>
<p>עַל-פְּנֵי הַכִּכָּר הַיְשָׁרָה, עַלִּיזֵי-הַגַּאֲוָה כְּדַרְכָּם.</p>
</blockquote>

<blockquote>
<p>אַךְ אֶבְרִימָךְ וְאַנְטִינוֹאוֹס יוֹשְׁבִים לְבַדָּם, וְהֵמָּה</p>
</blockquote>

<blockquote>
<p>רָאשֵׁי קְהַל הַחֲתָנִים, הָעוֹלִים עַל-כֻּלָּם בִּגְבוּרָה.</p>
</blockquote>

<blockquote>
<p>נִגַּשׁ אֲלֵיהֶם נוֹאֵמוֹן בֶּן-פְרוֹנְיוֹס וַיְדַבֵּר בְּאָזְנָיו  630</p>
</blockquote>

<blockquote>
<p>שֶׁל-אַנְטִינוֹאוֹס, וַיִּשָּׂא אִמְרָתוֹ וַיִּשְׁאַל וַיֹּאמֶר:</p>
</blockquote>

<br>  

<blockquote>
<p>&quot;אַנְטִינוֹאוֹס, הֲנוֹדַע הַדָּבָר, אוֹ אֵין אִישׁ יוֹדֵעַ,</p>
</blockquote>

<blockquote>
<p>מָתַי שָׁב טֵלֶמָּכוֹס מִפִּילוֹס, אֶרֶץ-הַחוֹלוֹת?</p>
</blockquote>

<blockquote>
<p>הִנֵּה לָקַח סְפִינָתִי, וְעַתָּה הִיא דְרוּשָׁה לִי לְעַצְמִי,</p>
</blockquote>

<p><br></p>

<blockquote>
<p>הוֹלֵךְ אָנֹכִי לְאֵלִיס רַחֲבַת-הַכָּרִים, שָׁם סוּסַי:<a href="#fn:33" id="fnref:33" title="see footnote" class="footnote"><sup>33</sup></a><br />
635</p>
</blockquote>

<blockquote>
<p>שְׁתֵּים עֶשְׂרֵה סוּסוֹת מֵינִיקוֹת לִי פְרָדִים מֻכְשָׁרִים לֶעָמָל,</p>
</blockquote>

<blockquote>
<p>אֲשֶׁר לֹא נֻסּוּ בָעֹל, מֵהֶם אֶקַּח אֶחָד לְאַלְּפוֹ&quot;.</p>
</blockquote>

<br>  

<blockquote>
<p>כָּכָה מִלֵּל, וְהֵמָּה נִבְהָלוּ, לֹא דִמּוּ כִּי יֵלֵךְ</p>
</blockquote>

<blockquote>
<p>עִירָה פִּילוֹס שֶׁל-נֵלֵס, אַךְ שׁוֹהֶה בַּמָּקוֹם שֶׁשּׁוֹהֶה</p>
</blockquote>

<blockquote>
<p>בְּאַחַד שְׂדוֹתָיו עִם-צֹאנֹו אוֹ עוֹשֶׂה אֶת-רוֹעֵה חֲזִירָיו. 640</p>
</blockquote>

<br>  

<blockquote>
<p>עָנָה לוֹ אַנְטִינוֹאוֹס בְּנוֹ שֶׁל-אֶבְפֵּיתֵּס וַיֹּאמֶר:</p>
</blockquote>

<blockquote>
<p>&quot;סַפְּרָה דְּבַר אֱמֶת, הַגִּידָה, מָתַי שָׂם פְּעָמָיו לַדָּרֶךְ,</p>
</blockquote>

<blockquote>
<p>מִי הֵם עֲמִיתָיו, אִם-אַנְשֵׁי אִתָּקָה לוֹ בָחָר, אוֹ אוּלַי</p>
</blockquote>

<blockquote>
<p>שְׂכִירֵי יוֹם גַּם עֲבָדָיו? – הַאֶפְשָׁר וְיִצְלַח בְּמַעֲשֵׂהוּ.</p>
</blockquote>

<blockquote>
<p>אֶפֶס גַּם זֹאת לִי תַגִּידָה, וְאוּכַל לָדַעַת אֶל-נָכוֹן,  645</p>
</blockquote>

<blockquote>
<p>אוּלַי לָקַח בְּחֹזֶק יָד אֳנִיָּתְךָ הַשְּׁחוֹרָה,</p>
</blockquote>

<blockquote>
<p>אוֹ לוֹ נָתַתָּ בִּרְצוֹנְךָ, כִּי בִּקֵּשׁ מִמְּךָ וְנִרְצֵיתָ?&quot;</p>
</blockquote>

<br>  

<blockquote>
<p>עָנָה נוֹאֵמוֹן בֶּן-פְרוֹנְיוֹס וַיִּשָּׂא אִמְרָתוֹ וַיְדַבֵּר:</p>
</blockquote>

<blockquote>
<p>&quot;אָכֵן בִּרְצוֹנִי נָתַתִּי, וְכֵן הָיָה עוֹשֶׂה גַּם אַחֵר,</p>
</blockquote>

<blockquote>
<p>מֶנּוּ לוּ בִקֵּשׁ אָדָם כְּמוֹתוֹ הַנֶּעֱצָב לְנַפְשׁוֹ,   650</p>
</blockquote>

<blockquote>
<p>יַעַן קָשֶׁה מְאֹד לְהָשִׁיב רֵיקָם אֶת-פָּנָיו.</p>
</blockquote>

<blockquote>
<p>אוּלָם הַנְּעָרִים שֶׁאִתּוֹ – הַטּוֹבִים בָּעָם אֲשֶׁר אָרְחוּ</p>
</blockquote>

<blockquote>
<p>עִמּוֹ בְדַרְכּוֹ, וּבְרֹאשָׁם רָאִיתִי אֶת-מֶנְטוֹר הַהוֹלֵךְ,</p>
</blockquote>

<blockquote>
<p>וְאוּלַי רַק אַחַד הָאֵלִים הַדּוֹמֶה לוֹ וְתָאֳרוֹ כְתָאֳרוֹ,</p>
</blockquote>

<blockquote>
<p>יַעַן מְאֹד הִשְׁתּוֹמַמְתִּי, כִּי אֶתְמוֹל רָאִיתִי אֶת-מֶנְטוֹר 655</p>
</blockquote>

<blockquote>
<p>הָאֱלֹהִי וְהוּא פֹה, וְהֵן הִפְלִיג בַּסְּפִינָה לְפִּילוֹס&quot;.</p>
</blockquote>

<br>  

<blockquote>
<p>כָּכָה הִגִּיד, וַיִּשָּׂא אֶת-רַגְלָיו לָלֶכֶת בֵּית אָבִיו.</p>
</blockquote>

<blockquote>
<p>אַךְ אֶבְרִימָךְ וְאַנְטִינוֹאוֹס נִבְהֲלָה נֶפֶשׁ הַשְּׁנָיִם.</p>
</blockquote>

<blockquote>
<p>כִּתְּרוּם קְהַל הַחֲתָנִים, וְעָמְדוּ מִשַׂחֲקָם וְיָשְׁבוּ.</p>
</blockquote>

<blockquote>
<p>אָמַר לָהֶם אַנְטִינוֹאוֹס בְּנוֹ שֶׁל-אֶבְפֵּיתֵּס וַיַּעַן, 660</p>
</blockquote>

<blockquote>
<p>קָצַף מְאֹד וּלְבָבוֹ נִמְלָא עֶבְרָתוֹ הַשְּׁחוֹרָה,</p>
</blockquote>

<blockquote>
<p>עֵינָיו לוֹהֲטוֹת אֵימִים וּדְמוּתָן דְּמוּת אֵשׁ מִתְלַקָּחַת:</p>
</blockquote>

<br> 

<blockquote>
<p>&quot;אוֹי לָנוּ! דָּבָר מְאֹד גָּדוֹל עוֹלֵל כַּיּוֹם טֵלֶמָּכוֹס,</p>
</blockquote>

<blockquote>
<p>בְּשׂוּמוֹ לַדֶּרֶךְ פְּעָמָיו, הֲלֹא לֹא דִמִּינוּ, כִּי יָעַשׂ.</p>
</blockquote>

<blockquote>
<p>לַמְרוֹת רְצוֹנֵנוּ הֵן עָשָׂה אֶת-דַּרְכּוֹ, וְהוּא עוֹדוֹ נָעַר. 665</p>
</blockquote>

<blockquote>
<p>לָקַח לוֹ סְפִינָה וְעִמּוֹ הַטּוֹבִים בָּעָם אֲשֶׁר בָּחָר.</p>
</blockquote>

<blockquote>
<p>רָעָה תְבוֹאֵנוּ מִמֶּנּוּ וְצָרָה בֶּעָתִיד, וּלְוַאי בּוֹ</p>
</blockquote>

<blockquote>
<p>יַכְחִיד זֵאוּס אֶת-כֹּחוֹ וּבְטֶרֶם הֱיוֹתוֹ לְגֶבֶר,</p>
</blockquote>

<blockquote>
<p>תְּנוּ לִי אֳנִיָּה מְהִירָה וְעֶשְׂרִים סַפָּנִים עֲמִיתִים,</p>
</blockquote>

<blockquote>
<p>לְמַעַן אֶתְנַכְּלָה בְּשׁוּבוֹ וְאֶאֱרֹב לוֹ, לִכְשֶׁיָּבֹא  670</p>
</blockquote>

<blockquote>
<p>לְמִפְרַץ הַיָּם בֵּין אִתָּקָה וְסַמּוֹס נֶעֱטֶרֶת-הַסְּלָעִים,</p>
</blockquote>

<blockquote>
<p>לְמַעַן תֵֹהָפֵךְ לוֹ לְרוֹעֵץ זוֹ דַרְכּוֹ בְעִקְּבוֹת אָבִיהוּ&quot;.</p>
</blockquote>

<br>  

<blockquote>
<p>כָּכָה מִלֵּל, וְהֵמָּה כֻּלָּם הֵרִיעוּ לְעֻמָּתוֹ.</p>
</blockquote>

<blockquote>
<p>אַחֲרֵי-כֵן קָמוּ וְנִכְנְסוּ לְהֵיכַל אוֹדִיסֵס הַמְפֹאָר.</p>
</blockquote>

<br>  

<blockquote>
<p>אַךְ כַּעֲבֹר שָׁעָה קַלָּה, וַתִּשְׁמַע גַּם פֵּנֶלּוֹפָּה  675</p>
</blockquote>

<blockquote>
<p>אֶת-אֲשֶׁר אָמְרוּ בְּנַפְשָׁם קְהַל הַחֲתָּנִים, יָזָמוּ.</p>
</blockquote>

<blockquote>
<p>מֶדּוֹן הַכָּרוֹז לָהּ גִּלָּה, כִּי שָׁמַע אֵיךְ הֵמָּה נִדְבָּרִים,</p>
</blockquote>

<blockquote>
<p>הָיָה בֶּחָצֵר מִחוּץ וְשָׁמַע אֵיךְ עָלָיו נוֹעָצוּ,</p>
</blockquote>

<blockquote>
<p>מִהֵר דֶּרֶךְ הַהֵיכָל לְהַגִּיד הַכֹּל לְפֵּנֶלּוֹפָּה.</p>
</blockquote>

<blockquote>
<p>הָיָה עַל-מִפְתַּן הַבַּיִת וְאָמְרָה לוֹ פֵּנֶלּוֹפָּה:  680</p>
</blockquote>

<br>  

<blockquote>
<p>&quot;כָּרוֹז, לָמָּה שְׁלָחוּךָ הֵנָּה חֲתָנַי הַנְּדִיבִים?</p>
</blockquote>

<blockquote>
<p>שֶׁמָּא אֲצַוֶּה לְשִׁפְחוֹת אוֹדִיסֵס הָאִישׁ הָאֱלֹהִי</p>
</blockquote>

<blockquote>
<p>לַחְדֹּל מֵעֲבוֹדָתָן וְלַעֲרֹךְ לָהֶם אֲרֻחָתָם?</p>
</blockquote>

<blockquote>
<p>הָהּ, וּלְוַאי הִרְפּוּ מֶנִּי, וְלֹא יָסְפוּ שׁוּב לְהִתְאַסֵּף,</p>
</blockquote>

<blockquote>
<p>וְהָיְתָה פֹה אֲרֻחָתָם אַחֲרוֹנָה עַד קֵץ כָּל-הַיָּמִים!  685</p>
</blockquote>

<blockquote>
<p>אַתֶּם הַבּוֹזְזִים חֵיל טֵלֶמָּכוֹס הַנָּבוֹן, עַד תֻּמּוֹ,</p>
</blockquote>

<blockquote>
<p>לַשְׁחִית קִנְיָנוֹ, הַאֻמְנָם לֹא שָׁמְעוּ אָזְנֵיכֶם מֵעוֹלָם,</p>
</blockquote>

<blockquote>
<p>וַאֲבוֹתֵיכֶם לֹא סִפְּרוּ לָכֶם, לַקְּטַנִּים, מִימֵיכֶם</p>
</blockquote>

<blockquote>
<p>דַּרְכֵי אוֹדִיסֵס, וְאֵיךְ הִתְהַלֵּךְ הַלָּז עִם-הוֹרֵיכֶם?</p>
</blockquote>

<blockquote>
<p>אֲשֶׁר לֹא הֶעֱלִיב אִישׁ גַּם בְּאִמְרֵי פִיו גַּם בְּמַעֲלָלָיו 690</p>
</blockquote>

<blockquote>
<p>אָדָם בָּעָם, גַּם אִם-דֶּרֶךְ כָּל-מַלְכֵי הָעָם הָאַדִּירִים</p>
</blockquote>

<blockquote>
<p>לְהַטּוֹת אֶת-חַסְדָּם לָאֵלֶּה וְלִשְׁמֹר אֵיבָתָם לָאֵלֶּה.</p>
</blockquote>

<blockquote>
<p>אוּלָם הַגֶּבֶר הַלָּה לֹא הִכְלִים אָדָם מֵעוֹלָם.</p>
</blockquote>

<blockquote>
<p>אֶפֶס אַתֶּם זוֹ דַרְכְּכֶם חֻצְפָּה וּמַעֲשֵׂה תוֹעֵבָה,</p>
</blockquote>

<blockquote>
<p>זֹאת אָנוּ רוֹאִים בַעֲלִיל, לְהַכִּיר טוֹבָה לֹא תֵדְעוּ&quot;. 695</p>
</blockquote>

<br>  

<blockquote>
<p>עָנָה לָהּ מֶדּוֹן הַגֶּבֶר בַּר-הַדַּעַת וַיֹּאמֶר:</p>
</blockquote>

<blockquote>
<p>&quot;אָכֵן, הַמַּלְכָּה, אִלְמָלֵא לֹא הָיְתָה עוֹד רָעָה וּגְדוֹלָה!</p>
</blockquote>

<blockquote>
<p>אַךְ הַחֲתָנִים מְזִמּוֹת נוֹרָאוֹת מִמֶּנָּה יַחְמֹסוּ,</p>
</blockquote>

<blockquote>
<p>אָוֶן יַחֲרשׁוּ, וּלְוַאי לֹא יָקִים בֶּן-קְרוֹנוֹס מְזִמָּתָם!</p>
</blockquote>

<blockquote>
<p>זוֹמְמִים הֵם לְטֵלֶמָּכוֹס לְהָרְגוֹ בַּנְּחשֶׁת הַשְּׁנוּנָה,  700</p>
</blockquote>

<blockquote>
<p>בְּשׁוּבוֹ מִדַּרְכּוֹ הַבַּיְתָה, כִּי יָרַד לִדְרשׁ לְאָבִיו</p>
</blockquote>

<blockquote>
<p>לְפִּילוֹס הַקְּדוֹשָׁה וּלְעִיר לָקֶדֵּימוֹן הַמְּלֵאָה הוֹד אֵלִים&quot;.</p>
</blockquote>

<br> 

<blockquote>
<p>כָּכָה דִבֵּר, וַיִּמּוֹג לְבָבָהּ, בִּרְכֶּיהָ כָשָׁלוּ,</p>
</blockquote>

<blockquote>
<p>נִתְּקוּ מִלֶּיהָ, נֶאֶלְמָה דוּמִיָּה זְמַן רָב, וְעֵינֶיהָ</p>
</blockquote>

<blockquote>
<p>נִמְלְאוּ דְמָעוֹת, וְקוֹלָהּ הַמְצַלְצֵל לֹא נִשְׁמַע בְּדַבְּרָה; 705</p>
</blockquote>

<blockquote>
<p>אַךְ לָאַחֲרוֹנָה הֵשִׁיבָה לוֹ אֲמָרֶיהָ וַתַּעַן:</p>
</blockquote>

<br>  

<blockquote>
<p>&quot;כָּרוֹז, לָמָּה זֶה רָחַק בְּנִי זֶה אָהַבְתִּי? לֹא הֻטַּל</p>
</blockquote>

<blockquote>
<p>עָלָיו לָלֶכֶת וּלְהַפְלִיג בַּסְּפִינוֹת הַמְּהִירוֹת, שֶׁהֵנָּה</p>
</blockquote>

<br>  

<blockquote>
<p>סוּסֵי-הַיַּמִּים הַנּוֹשְׂאִים גְּבָרִים בַּמַּיִם הָרַבִּים.<a href="#fn:34" id="fnref:34" title="see footnote" class="footnote"><sup>34</sup></a></p>
</blockquote>

<blockquote>
<p>וְאוּלַי חָפֵץ וְנִכְרַת גַּם שְׁמוֹ מִבְּנֵי אֱנוֹשׁ בָּאָרֶץ?&quot; 710</p>
</blockquote>

<br>  

<blockquote>
<p>עָנָה לָהּ מֶדּוֹן הַכָּרוֹז בַּר-הַדַּעַת וַיֹּאמֶר:</p>
</blockquote>

<blockquote>
<p>&quot;נִפְלָאת מִמֶּנִּי, אִם-עוֹרְרוֹ אַחַד הָאֵלִים אוֹ בְּעַצְמוֹ</p>
</blockquote>

<blockquote>
<p>לִבּוֹ הוּא הִשִּׁיאָהוּ לָלֶכֶת לְפִּילוֹס וְלַחְקֹר</p>
</blockquote>

<blockquote>
<p>דְּבַר תְּשׁוּבַת אָבִיו לְבֵיתוֹ, אוֹ מְנָת-חֶלְקוֹ קָרָהוּ&quot;.</p>
</blockquote>

<br>  

<blockquote>
<p>כָּכָה אָמַר הַכָּרוֹז, וַיַּעַל בְּהֵיכַל אוֹדִיסֵס.   715</p>
</blockquote>

<blockquote>
<p>אֵימָה מְחַבֶּלֶת-נֶפֶשׁ אָז אֲפָפַתָּה, וְלֹא עָצְרָה</p>
</blockquote>

<blockquote>
<p>כֹּחַ לָשֶׁבֶת עַל-כִּסֵּא מֵרַבִּים כִּסְאוֹת בַּהֵיכָל.</p>
</blockquote>

<blockquote>
<p>הָלְכָה וְיָשְׁבָה עַל-מִפְתַּן חֶדְרָהּ מְלֶאכֶת מַחֲשָׁבֶת,</p>
</blockquote>

<blockquote>
<p>בּוֹכָה תַמְרוּרִים; וּסְבִיבָה הִתְאַבְּלוּ הַשְּׁפָחוֹת הָרַבּוֹת,</p>
</blockquote>

<blockquote>
<p>כָּל-אֲשֶׁר הָיוּ בַבַּיִת, הַצְּעִירוֹת וְהַבָּאוֹת בַּיָּמִים. 720</p>
</blockquote>

<blockquote>
<p>יִלְּלָה מַר פֵּנֶלּוֹפָּה בֵּינֵיהֶן, וַתַּעַן וַתֹּאמֶר:</p>
</blockquote>

<br>  

<blockquote>
<p>&quot;שְׁמַעַן קוֹלִי, חֲמוּדוֹתַי, הֵן הִרְבָּה זֶבְס אֶת-צָרוֹתַי,</p>
</blockquote>

<blockquote>
<p>הַרְבֵּה מִכָּל-אֲשֶׁר נוֹלְדוּ וְגָדְלוּ עִמָּדִי בָאָרֶץ.</p>
</blockquote>

<blockquote>
<p>תְּחִלָּה אָבַד לִי אִישִׁי הָאַדִּיר, וְלִבּוֹ לֶב-אַרְיֵה,</p>
</blockquote>

<blockquote>
<p>נֶהְדָּר-בִּגְבוּרָה וְאֹמֶץ, בֵּין כָּל-הַדַּנָּאִים מִצְטַיֵּן,  725</p>
</blockquote>

<blockquote>
<p>נוֹדַע לְשֵׁם, וּתְהִלָּתוֹ מְלֵאָה גַּם הֶלַּס גַּם אַרְגּוֹס,</p>
</blockquote>

<blockquote>
<p>עַתָּה שׁוּב גָּזְלוּ מִמֶּנִּי הַסְּעָרוֹת אֶת-בְּנִי זֶה אָהַבְתִּי</p>
</blockquote>

<blockquote>
<p>כָּךְ, בְּפִתְאֹם, מִבֵּיתִי, אֲנִי לֹא שָׁמַעְתִּי כִּי הָלָךְ.</p>
</blockquote>

<blockquote>
<p>וְאַתֶּן הָרְשָׁעוֹת, גַּם אַחַת מִכֶּן לֹא יָעַץ לָהּ לִבָּהּ</p>
</blockquote>

<blockquote>
<p>לָבֹא אֵלַי הַעִירֵנִי מִיצוּעִי, כִּי יְדַעְתֶּן אֶל-נָכוֹן,  730</p>
</blockquote>

<blockquote>
<p>אֲשֶׁר הוּא הוֹלֵךְ וּמַפְלִיג בִּסְפִינָה עֲמֻקָּה וּשְׁחוֹרָה.</p>
</blockquote>

<blockquote>
<p>אִלּוּ יָדַעְתִּי, כִּי אוֹמֵר הוּא לָשִׂים לַדֶּרֶךְ פְּעָמָיו,</p>
</blockquote>

<blockquote>
<p>נֶעְצָר הָיָה מִלֶּכֶת, וְאִם-גַּם מִשְׁתּוֹקֵק לְהַפְלִיג,</p>
</blockquote>

<blockquote>
<p>אוֹ שֶׁהָיָה עוֹזְבֵנִי, וְאָנֹכִי מֵתָה בַּהֵיכָל.</p>
</blockquote>

<blockquote>
<p>מַהֲרִי אַחַת מִכֶּן, הַבְהִילִי אֶת-דּוֹלְיוֹס הַזָּקֵן,  735</p>
</blockquote>

<blockquote>
<p>עַבְדִּי זֶה נָתַן לִי אָבִי כְּשֶׁהֵנָּה הָלַכְתִּי, נִשֵּׂאתִי,</p>
</blockquote>

<blockquote>
<p>נוֹטֵר אֶת-כַּרְמִי שֶׁלִּי זֶה רַב הָאִילָנוֹת, וְיָחוּשׁ</p>
</blockquote>

<blockquote>
<p>לָבֹא לְהַגִּיד לַיָּשִׁישׁ לָאֶרְטֵס כָּל-אֲשֶׁר נִהְיָתָה,</p>
</blockquote>

<blockquote>
<p>אוּלַי יִוָּעֵץ הַלָּז בְּכִלְיוֹתָיו וּמָצָא הָעֵצָה,</p>
</blockquote>

<blockquote>
<p>יֵצֵא וְיִבְכֶּה בְּאָזְנֵי הָעָם אֲשֶׁר הֵמָּה מִתְנַכְּלִים 740</p>
</blockquote>

<blockquote>
<p>לְיוֹצְאֵי חֲלָצָיו שֶׁלּוֹ וְשֶׁל-אוֹדִיסֵס הָאֱלֹהִי&quot;.</p>
</blockquote>

<br>  

<blockquote>
<p>עָנְתָה לָהּ אֶבְרִיקְלֵיָה הָאָמָה הַיְקָרָה וַתֹּאמֶר:</p>
</blockquote>

<blockquote>
<p>&quot;גְּבֶרֶת יְקָרָה, בְּיָדֵךְ לְהָרְגֵנִי בִּנְחשֶׁת אַכְזְרִיָּה,</p>
</blockquote>

<blockquote>
<p>אוֹ הַשְׁאִירֵנִי בַּבַּיִת, אַךְ דָּבָר מִמֵּךְ לֹא אֲכַסֶּה.</p>
</blockquote>

<blockquote>
<p>הַכֹּל אָנֹכִי יָדַעְתִּי, וְכַאֲשֶׁר צִוַּנִי נָתַתִּי  745</p>
</blockquote>

<blockquote>
<p>לֶחֶם וְיַיִן; וְגַם הִשְׁבִּיעַנִי שְׁבוּעָה חֲמוּרָה,</p>
</blockquote>

<blockquote>
<p>אֲשֶׁר לֹא אַגִּיד לָךְ זֹאת עַד מָלְאוּ שְׁנֵים עָשָׂר יָמִים,</p>
</blockquote>

<blockquote>
<p>עַד שֶׁתִּשְׁאֲלִי אַתְּ אוֹ אַחֵר יִגְלֶה אֶת-אָזְנֵךְ,</p>
</blockquote>

<blockquote>
<p>יַעַן יָרֵא פֶּן-יוּעַם הֲדַר פָּנַיִךְ, כִּי תִבְכִּי.</p>
</blockquote>

<blockquote>
<p>אוּלָם אַתְּ רַחֲצִי וְשִׂימִי בְגָדַיִךְ הַצַּחִים עָלַיִךְ, 750</p>
</blockquote>

<blockquote>
<p>קוּמִי עֲלִי בָעֲלִיָּה, גַּם אַתְּ גַּם הַנָּשִׁים הַשְּׁפָחוֹת,</p>
</blockquote>

<blockquote>
<p>שִׁפְכִי תְפִלָּתֵךְ לְאַתֵּנָה בַּת-זֵאוּס תּוֹפֵשׂ-הָאֵיגִיס,</p>
</blockquote>

<blockquote>
<p>הִיא תוֹשִׁיעֶנּוּ בְּצָרָתוֹ וַתְמַלֵּט אֶת-נַפְשׁוֹ מִמָּוֶת,</p>
</blockquote>

<blockquote>
<p>אַל-תַּעֲצִיבִי הַזָּקֵן, וְהוּא נֶעֱצָב, וְאֵינִי חוֹשֶׁבֶת</p>
</blockquote>

<blockquote>
<p>אֲשֶׁר שָׂטְמוּ הָאֵלִים הַהֹוִים-לָנֶצַח אֶת-זַרְעוֹ  755</p>
</blockquote>

<blockquote>
<p>שֶׁל-אַרְקֵיסְיוֹס; כִּי עוֹד יִשָּׁאֵר לוֹ נִין אֲשֶׁר יִמְשׁוֹל</p>
</blockquote>

<blockquote>
<p>בְּבֵיתוֹ הַבָּנוּי-כְּמוֹ-רָמִים וּשְׂדוֹתָיו בְּקֶרֶן בֶּן-שָׁמֶן&quot;.</p>
</blockquote>

<br> 

<blockquote>
<p>כָּכָה הִגִּידָה; וַתַּעֲמֹד מְעוֹרֵר תַּמְרוּרִים, עֵינֶיהָ</p>
</blockquote>

<blockquote>
<p>מָנְעָה מִדִּמְעָה, הִתְרַחֲצָה, וּבְגָדִים נְקִיִּים לָבָשָׁה,</p>
</blockquote>

<blockquote>
<p>עָלְתָה אֶל-הָעֲלִיָּה וְאִתָּה הַנָּשִׁים הַשְּׁפָחוֹת,  760</p>
</blockquote>

<blockquote>
<p>מִלְאָה הַטֶּנֶא שְׂעוֹרִים וַתְּפַלֵּל לְפַּלַּס-אַתֵּנָה:</p>
</blockquote>

<br>  

<blockquote>
<p>&quot;שִׁמְעִי תְפִלָּתִי, בַּת-זֵאוּס תּוֹפֵשׂ-הָאֵיגִיס, לֹא נֻצָּחָה!</p>
</blockquote>

<blockquote>
<p>אִם-אַךְ הִבְעִיר אוֹדִיסֵס הָאִישׁ רַב-הַמְּזִמּוֹת בְּבֵיתוֹ</p>
</blockquote>

<blockquote>
<p>עֹלוֹת לָךְ, כַּרְעֵי-פָרִים אוֹ צֹנֶה וּמְרִיא מֵחֶלְבֵיהֶן,</p>
</blockquote>

<blockquote>
<p>זִכְרִי לוֹ אֵלֶּה כַּיּוֹם, וְהַצִּילִי אֶת-בְּנִי שֶׁאָהַבְתִּי, 765</p>
</blockquote>

<blockquote>
<p>לַרְחִיק מִמֶּנּוּ הַחֲתָנִים הַזֵּדִים, עַלִּיזֵי-הַגַּאֲוָה&quot;.</p>
</blockquote>

<br>  

<blockquote>
<p>כָּכָה שָׁפְכָה תְפִלָּתָהּ, וַתִּשְׁמַע הָאֵלָה תְחִנָּתָהּ.</p>
</blockquote>

<blockquote>
<p>אוּלָם קְהַל הַחֲתָנִים מְרִיעִים בָּאוּלָם הַמֵּצַל,</p>
</blockquote>

<blockquote>
<p>יֵשׁ אֲשֶׁר יֹאמַר הָאוֹמֵר מִקְּהַל הַבַּחוּרִים הַיְהִירִים:</p>
</blockquote>

<br>  

<blockquote>
<p>&quot;וַדַּאי עוֹרֶכֶת הַמַּלְכָּה הַחֲשׁוּקָה-מֵרַבּוֹת אֶת-מִשְׁתֵּה 770</p>
</blockquote>

<blockquote>
<p>יוֹם נִשּׂוּאֶיהָ, וְלֹא תֵדַע, כִּי נָכוֹן לִבְנָהּ פֹּה הַמָּוֶת&quot;.</p>
</blockquote>

<br>  

<blockquote>
<p>כָּכָה דִּבֵּרוּ; וְלֹא יָדְעוּ אֶל-נָכוֹן אֶת-אֲשֶׁר נִהְיָתָה.</p>
</blockquote>

<blockquote>
<p>נָשָׂא אֲזַי אַנְטִינוֹאוֹס אִמְרָתוֹ וַיֹּאמֶר אֲלֵיהֶם:</p>
</blockquote>

<br> 

<blockquote>
<p>&quot;הָאֲמֵלָלִים, נָא חִדְלוּ מִדַּבֵּר כָּל-דִּבְרֵי הֶעָתָק,</p>
</blockquote>

<blockquote>
<p>לְמַעַן לֹא יִשְׁמְעוּ זָרִים וּבָאוּ לְבַשֵּׂר הַבְּשׂוֹרָה, 775</p>
</blockquote>

<blockquote>
<p>אֶלָּא קוּמוּ בְּדוּמִיָּה וּמַחֲשִׁים נַעַשׂ מַעֲשֵׂנוּ,</p>
</blockquote>

<blockquote>
<p>אֶת-עֲצָתֵנוּ, כָּל-אֲשֶׁר יָזַמְנוּ כֻלָּנוּ לֶב-אֶחָד&quot;.</p>
</blockquote>

<br>

<blockquote>
<p>כָּכָה מִלֵּל, וַיִּבְחַר לוֹ עֶשְׂרִים אֲנָשִׁים בְּנֵי-חַיִל,</p>
</blockquote>

<blockquote>
<p>הֵחִישׁ פְּעָמָיו לַסְּפִינָה הַמְּהִירָה וְאֶל-חוֹפֵי הַמָּיִם.</p>
</blockquote>

<blockquote>
<p>תְּחִלָּה הִסִּיעוּ הַסְּפִינָה בִּתְהֹמוֹת הַיָּם רַב-הַשָּׁאוֹן, 780</p>
</blockquote>

<blockquote>
<p>הָרֵם הַתְּרָנִים בַּסְּפִינָה הַשְּׁחוֹרָה וּפְרֹשׂ מִפְרָשֶׂיהָ,</p>
</blockquote>

<blockquote>
<p>הַתְקֵן הַמְּשׁוֹטִים הַגְּדוֹלִים בְּלוּלָאוֹת עֲשׂוּיוֹת מֵעֹרוֹת.</p>
</blockquote>

<blockquote>
<p>הַכֹּל כָּרָאוּי, אַף מָתְחוּ מִפְרָשִׂים מַלְבִּינִים עָלֶיהָ.</p>
</blockquote>

<blockquote>
<p>נִשְׁקָם הֵבִיאוּ לָהֶם נְעָרִים מְשָׁרְתִים בְּנֵי-חָיִל,</p>
</blockquote>

<blockquote>
<p>וְהֵמָּה עָלוּ בַּסְּפִינָה, הִפְלִיגוּ בַיָּם וַיַּרְחִיקוּ,   785</p>
</blockquote>

<blockquote>
<p>וְיָשְׁבוּ לִסְעֻדַּת הָעֶרֶב מְחַכִּים לָעֶרֶב שֶׁיָּבֹא.</p>
</blockquote>

<br> 

<blockquote>
<p>אַךְ פֵּנֶלּוֹפָּה הַנְּבוֹנָה שָׁם בָּעֲלִיָּה בַּהֵיכָל</p>
</blockquote>

<blockquote>
<p>שָׁכְבָה וּמְאוּם לֹא טָעָמָה, לֶאֱכֹל וְלִשְׁתּוֹת מְמָאֶנֶת.</p>
</blockquote>

<blockquote>
<p>חָשְׁבָה מַחֲשָׁבָה, הַאִם יִנָּצֵל זֶה בְּנָהּ לָהּ הַתָּמִים,</p>
</blockquote>

<blockquote>
<p>וְאוּלַי יִפֹּל מִידֵי הַחֲתָנִים עַלִּיזֵי-הַגַּאֲוָה?    790</p>
</blockquote>

<blockquote>
<p>כְּאוֹתוֹ הַלָּבִיא הַנִּפְחָד הַמְהַרְהֵר, עֵת רַבִּים בְּנֵי-אָדָם</p>
</blockquote>

<blockquote>
<p>סָבִיב שָׁתוּ עָלָיו, מִתְנַכְּלִים לְצוּדוֹ בָעִגּוּל, –</p>
</blockquote>

<blockquote>
<p>כָּכָה הִרְהֲרָה הִיא עַד קָרְבָה לָהּ שְׁנָתָהּ הַמְּתוּקָה,</p>
</blockquote>

<blockquote>
<p>גּוּפָה הִרְכִּינָה וַתִּישָׁן, וְכָל-אֲבָרֶיהָ חָלָשׁוּ.</p>
</blockquote>

<br>  

<blockquote>
<p>אֶפֶס פַּלַּס-אַתֵּנָה נִצְנְצָה בְּרֹאשָׁה מַחֲשָׁבָה.  795</p>
</blockquote>

<blockquote>
<p>בָּרְאָה לָהּ דִּמְיוֹן, צֵל-כּוֹזֵב, כְּמַרְאֵה פְּנֵי אִשָּׁה וּבְצַלְמָהּ,</p>
</blockquote>

<blockquote>
<p>תַּבְנִית אִיפְתִּמָה, הִיא בַת אִיקַרְיוֹס הַזָּקֵן הַנָּדִיב,</p>
</blockquote>

<blockquote>
<p>אֲשֶׁר נִשְּׂאָה לְאֶבְמֵלוֹס הַשּׁוֹכֵן בְּבֵיתוֹ בְּפֶרֵי.</p>
</blockquote>

<blockquote>
<p>וְשָׁלְחָה אוֹתוֹ לְהֵיכַל אוֹדִיסֵס הָאִישׁ הָאֱלֹהִי,</p>
</blockquote>

<blockquote>
<p>אֶל-פֵּנֶלּוֹפָּה עֲצוּבַת-הָרוּחַ הַבּוֹכָה תַמְרוּרִים,   800</p>
</blockquote>

<blockquote>
<p>וְעָמְדָה מִבִּכְיָהּ וְצַעֲרָהּ, מִשְּׁפֹךְ דִּמְעוֹתֶיהָ הַחַמּוֹת.</p>
</blockquote>

<blockquote>
<p>חָדְרָה אֶל-חֶדְרָהּ, נִכְנְסָה לְאֹרֶךְ רְצוּעַת הַבְּרִיחַ,</p>
</blockquote>

<blockquote>
<p>עָמְדָה לִמְרַאֲשׁוֹתֶיהָ, וַתִּשָּׂא אִמְרָתָהּ וַתַּעַן:</p>
</blockquote>

<br>  

<blockquote>
<p>&quot;יְשֵׁנָה אַתְּ, פֵּנֶלּוֹפָּה, וְלִבֵּךְ כֹּה נֶעְצָב וּנוּגֶה?</p>
</blockquote>

<blockquote>
<p>אוּלָם הָאֵלִים הַחַיִּים חַיֵּי עֲדָנִים לָךְ אוֹסְרִים   805</p>
</blockquote>

<blockquote>
<p>לִבְכּוֹת וּלְעוֹרֵר תַּאֲנִיָּה, כִּי בְנֵךְ הֲלֹא יָשׁוּב אֵלַיִךֱ,</p>
</blockquote>

<blockquote>
<p>יַעַן וּבְיַעַן לֹא חָטָא לָאֵלִים הַהֹוִים-לָנֶצַח&quot;.</p>
</blockquote>

<br>  

<blockquote>
<p>עָנְתָה לָהּ פֵּנֶלּוֹפָּה טוֹבַת-הַשֵּׂכֶל וַתֹּאמֶר,</p>
</blockquote>

<blockquote>
<p>עוֹדָה מַמְתִּיקָה אֶת-שְׁנָתָהּ וּבְשַׁעַר חֲלוֹם חֶזְיוֹן לָיְלָה:</p>
</blockquote>

<br>

<blockquote>
<p>&quot;לָמָּה בָאת הֵנָּה, אֲחוֹתִי, וְאַתְּ עַד-כֹּה מְמַעֶטֶת 810</p>
</blockquote>

<blockquote>
<p>לָבֹא אֵלַי לְבַקְּרֵנִי, כִּי רָחוֹק מְאֹד אַתְּ תָּגוּרִי.</p>
</blockquote>

<blockquote>
<p>וְעַתָּה תְּצַוִּינִי כִּי אֶחְדַּל מִלִּבְכּוֹת, מֵעוֹרֵר תַּאֲנִיָּה.</p>
</blockquote>

<blockquote>
<p>נַפְשִׁי וְלִבִּי לְשָׁלָל לַשֶּׁבֶר אֲשֶׁר אֲפָפַנִי.</p>
</blockquote>

<blockquote>
<p>תְּחִלָּה אָבַד לִי אִישִׁי הָאַדִּיר, וְלִבּוֹ לֶב-אַרְיֵה,</p>
</blockquote>

<blockquote>
<p>עוֹלֶה בִּגְבוּרָה וָאֹמֶץ, בֵּין כָּל-הַדַּנָּאִים מִצְטַיֵּן, 815</p>
</blockquote>

<blockquote>
<p>נוֹדַע לְשֵׁם, וּתְהִלָּתוֹ מְלֵאָה גַּם הֶלַּס גַּם אַרְגּוֹס.</p>
</blockquote>

<blockquote>
<p>עַתָּה הִפְלִיג בַּסְּפִינָה הַגְּדוֹלָה בְּנִי שֶׁאָהַבְתִּי,</p>
</blockquote>

<blockquote>
<p>נַעַר עוֹדֶנּוּ, לֹא נָשָׂא כָּל-סֵבֶל וְדַבֵּר לֹא יֵדָע,</p>
</blockquote>

<blockquote>
<p>עָלָיו עַתָּה אֶתְאַבֵּל אַף אַגְדִּיל מֵאָבְלִי עַל-אִישִׁי,</p>
</blockquote>

<blockquote>
<p>אִירָא אַף אֶפְחַד לְנַפְשׁוֹ, פֶּן-צָרָה תְבוֹאֶנּוּ וָפֶגַע 820</p>
</blockquote>

<blockquote>
<p>בְּאֶרֶץ נָכְרִיָּה וּרְחוֹקָה, אוֹ בַיָּם זֶה רְחַב-הַיָּדַיִם.</p>
</blockquote>

<blockquote>
<p>וְצוֹרְרָיו רַבִּים וּמְשַׂנְאָיו, וְעָלָיו מְזִמּוֹת יַחְמֹסוּ</p>
</blockquote>

<blockquote>
<p>לְהוֹרִיד נַפְשׁוֹ שְׁאוֹלָה, וּבְטֶרֶם עַד אַרְצוֹ הִגִּיעַ&quot;.</p>
</blockquote>

<br>

<blockquote>
<p>הֵשִׁיב אֲמָרָיו הַדִּמְיוֹן, הַצֵּל הָעַרְפִלִּי וַיַּעַן:</p>
</blockquote>

<blockquote>
<p>&quot;חִזְקִי וְאַל-תַּעֲרֹצִי, וְלִבֵּךְ אַל-יִמַּס בְּקִרְבֵּךְ! 85</p>
</blockquote>

<blockquote>
<p>יֵשׁ לוֹ מְלַוָּתוֹ עַל-דַּרְכּוֹ, לִהְיוֹת לוֹ תָמִיד לְעֵזֶר,</p>
</blockquote>

<blockquote>
<p>אֲשֶׁר לָהּ גְּבָרִים כֹּה רַבִּים מְפַלְלִים, כִּי הִיא כֹּל יְכוֹלָה, –</p>
</blockquote>

<blockquote>
<p>פַּלַּס-אַתֵּנָה. רַחֲמֶיהָ נִכְמְרוּ עָלַיִךְ הַנּוּגָה,</p>
</blockquote>

<blockquote>
<p>וְאוֹתִי שְׁלָחַתְנִי כַיּוֹם אֵלַיִךְ לְהַגִּיד לָךְ אֵלֶּה&quot;.</p>
</blockquote>

<br> 

<blockquote>
<p>עָנְתָה לָהּ פֵּנֶלּוֹפָּה, הָאִשָּׁה הַנְּבוֹנָה וַתֹּאמֶר:  830</p>
</blockquote>

<blockquote>
<p>&quot;אִם-בֶּאֱמֶת אַתְּ אֵל, וְקוֹל אֵל בְּדַבְּרוֹ שָׁמַעַתְּ,</p>
</blockquote>

<blockquote>
<p>גַּלִּי מְנָת-חֶלְקוֹ שֶׁל-אוֹתוֹ הָאֻמְלָל וְכָל-אֲשֶׁר קָרָהוּ,</p>
</blockquote>

<blockquote>
<p>אוּלַי בַּחַיִּים עוֹדֶנּוּ וְרוֹאֶה בְּאוֹר שֶׁמֶשׁ כִּי יָהֵל,</p>
</blockquote>

<blockquote>
<p>אוֹ כְבָר מֵת וּכְבָר יָרַד שְׁאוֹלָה לְמִשְׁכְּנוֹת-הַדֵס?&quot;</p>
</blockquote>

<br>  

<blockquote>
<p>הֵשִׁיב אֲמָרָיו הַדִּמְיוֹן, הַצֵּל הָעַרְפִלִּי וַיַּעַן:   835</p>
</blockquote>

<blockquote>
<p>&quot;מְאוּמָה לֹא אוּכַל לָךְ הַגִּיד נְכוֹנָה עַל-אוֹדוֹת הַגֶּבֶר,</p>
</blockquote>

<blockquote>
<p>אִם-עוֹד בַּחַיִּים חַיָּתוֹ אוֹ מֵת, וְהַפִּטְפּוּט –מְגֻנֶּה&quot;.</p>
</blockquote>

<br>  

<blockquote>
<p>כָּכָה הִבִּיעָה, וַתַּחְלֹף לְיַד סֶדֶק הַמְּזוּזָה וְהַבְּרִיחַ</p>
</blockquote>

<blockquote>
<p>בְּרוּחַ נוֹשֶׁבֶת בִּמְעוּפָהּ; וַתָּקָם מִשְׁנָתָהּ, נֵעוֹרָה</p>
</blockquote>

<blockquote>
<p>אָז בַּת-אִיקַרְיוֹס הַנְּבוֹנָה וְלִבָּהּ הֶחָבִיב שָׂמֵחַ,  840</p>
</blockquote>

<blockquote>
<p>כִּי בַחֲלוֹם חֶזְיוֹן לַיְלָה מַרְאֵה אֱלֹהִים לָהּ נִגְלָה.</p>
</blockquote>

<br>  

<blockquote>
<p>אַךְ הַחֲתָנִים מַפְלִיגִים וְעוֹשִׂים בִּנְתִיבוֹת הַמָּיִם,</p>
</blockquote>

<blockquote>
<p>חוֹמְסִים בְּלִבָּם מְזִמּוֹת עֲלֵי טֵלֶמָּכוֹס לְאַבְּדוֹ.</p>
</blockquote>

<blockquote>
<p>יֵשׁ אִי בְּאֶמְצַע הַיָּם זָרוּעַ אֲבָנִים וּסְלָעִים,</p>
</blockquote>

<blockquote>
<p>בְּאֶמְצַע הַתְּחוּם בֵּין אִתָּקָה וּבֵין סַמּוֹס רַבַּת-הַסְּלָעִים, 845</p>
</blockquote>

<blockquote>
<p>שְׁמוֹ אַסְטֶרִיס, וְאֵינוֹ גָדוֹל, וּנְמֵלִים בָּאִי לָאֳנִיּוֹת,</p>
</blockquote>

<blockquote>
<p>נָמֵל מִכָּאן וּמִכָּאן, וְשָׁם אָרְבוּ לוֹ בְנֵי-הָאֲכַיִּים.</p>
</blockquote>

<br>  

<h2 id="שִׁירחֲמִישִׁי:מְעָרַתקָלִיפְּסוֹ.רַפְסוֹדַתאוֹדִיסֵס.">שִׁיר חֲמִישִׁי: מְעָרַת קָלִיפְּסוֹ. רַפְסוֹדַת אוֹדִיסֵס.</h2>

<br>  

<blockquote>
<p>וְאֵאוֹס קָמָה מִיצוּעָהּ מֵאֵצֶל טִיתּוֹנוֹס הַנֶּחְמָד</p>
</blockquote>

<blockquote>
<p>וְעָלְתָה לְהָבִיא הָאוֹר לִבְנֵי-הָאַלְמָוֶת וְהַתְּמוּתָה.</p>
</blockquote>

<blockquote>
<p>וְכָל-הָאֵלִים הִתְאַסְּפוּ לְסוֹד וּלְעֵצָה, בֵּינֵיהֶם</p>
</blockquote>

<blockquote>
<p>זֶבְס הַמַּרְעִים-בַּמְּרוֹמִים, הָאַדִּיר וְהַגָּדוֹל-בָּאֵלִים.</p>
</blockquote>

<blockquote>
<p>הָיְתָה אַתֵּנָה מְסַפֶּרֶת לָהֶם כָּל-עִנּוּיֵי אוֹדִיסֵס  5</p>
</blockquote>

<blockquote>
<p>בְּלִבָּהּ לוֹ נֶעֱצֶבֶת עַל-שִׁבְתּוֹ בְּהֵיכַל הַנִּימְפָּה:</p>
</blockquote>

<br> 

<blockquote>
<p>&quot;זֶבְס אָבִינוּ וְיֶתֶר הָאֵלִים הַהֹוִים-לָנֶצַח!</p>
</blockquote>

<blockquote>
<p>מֶלֶךְ מִתּוֹפְשֵׂי-הַשַּׁרְבִיט לֹא יוֹסִיף עוֹד לִהְיוֹת מֵעַתָּה</p>
</blockquote>

<blockquote>
<p>חָבִיב וּמַסְבִּיר אֶת-פָּנָיו אַף שׁוֹחֵר טוֹב, צְדָקוֹת בְּלִבּוֹ;</p>
</blockquote>

<blockquote>
<p>אֶלָּא אַךְ יַעֲבֹר חֹק וּלְעוֹלָם יַרְשִׁיעַ בִּזְדוֹנוֹ, 10</p>
</blockquote>

<blockquote>
<p>יַעַן כִּי אֵין זוֹכֵר כְּבָר אֶת-אוֹדִיסֵס הָאֱלֹהִי</p>
</blockquote>

<blockquote>
<p>אֲשֶׁר מָלַךְ עֲלֵיהֶם וַיְהִי כְּאָב רָחוּם לְעַמּוֹ,</p>
</blockquote>

<blockquote>
<p>וְהִנּוֹ שׁוֹכֵב עַל-אִי וְסוֹבֵל תְּלָאוֹת נוֹרָאוֹת</p>
</blockquote>

<blockquote>
<p>בְּהֵיכַל קָלִיפְּסוֹ הַנִּימְפָה, הָעוֹצְרָה בַעֲדוֹ עַל-כָּרְחוֹ,</p>
</blockquote>

<blockquote>
<p>אֲשֶׁר לֹא יוּכַל לָלֶכֶת אֶל-אֶרֶץ מוֹלַדְתּוֹ, יַעַן  15</p>
</blockquote>

<blockquote>
<p>אֵין לוֹ אֳנִיּוֹת טְעוּנוֹת-מְשׁוֹטִים וְאֵין רֵעִים לְאָרְחָה</p>
</blockquote>

<blockquote>
<p>עִמּוֹ לְשַׁלְּחוֹ עַל-גַּבֵּי-הַיָּם זֶה רְחַב-הַיָּדָיִם.</p>
</blockquote>

<blockquote>
<p>עַתָּה יִתְנַכְּלוּ לִבְנוֹ אֲשֶׁר אָהַב לָקַחַת אֶת-נַפְשׁוֹ,</p>
</blockquote>

<blockquote>
<p>בְּשׁוּבוֹ לְבֵיתוֹ, כִּי הָלַךְ לִדְרשׁ עַל-אֹדוֹת אָבִיהּו</p>
</blockquote>

<blockquote>
<p>לְפִּילוֹס הַקְּדוֹשָׁה וּלְעִיר לָקֶדֵּימוֹן הַמְּלֵאָה הוֹד-אֵלִים&quot;.  20</p>
</blockquote>

<br>  

<blockquote>
<p>הֵשִׁיב אֲמָרָיו לָהּ זֵאוּס כּוֹנֵס-הֶעָבִים וַיַּעַן:</p>
</blockquote>

<blockquote>
<p>&quot;בִּתִּי, אֵיזֶה אִמְרָה זָרַקְתְּ מִגֶּדֶר שִׁנָּיִךְ?</p>
</blockquote>

<blockquote>
<p>שֶׁמָּא לֹא אַתְּ מִבִּינָתֵךְ יָעַצְתְּ אֶת-הָעֵצָה: וְהָיָה</p>
</blockquote>

<blockquote>
<p>בְּשׁוּב אוֹדִיסֵס לְבֵיתוֹ, יִקּוֹם מֵהֶם אֶת-נִקְמָתוֹ?</p>
</blockquote>

<blockquote>
<p>נַהֲלִי בְנוֹ טֵלֶמָּכוֹס בְּדַעַת, כִּי אַתְּ יֵשׁ לְאֵל יָדֵךְ, 25</p>
</blockquote>

<blockquote>
<p>לְמַעַן יָשׁוּב בְּשָׁלוֹם אֶל-אֶרֶץ אֲבוֹתָיו הַחֲבִיבָה,</p>
</blockquote>

<blockquote>
<p>וְשָׁבוּ גַם הַחֲתָנִים בָּאֳנִיָּתָם בְּיָד רֵיקָה&quot;.</p>
</blockquote>

<br>  

<blockquote>
<p>כָּכָה דִבֵּר וַיֹּאמֶר אֶל-הֶרְמֵס, אֶל-בְּנוֹ אֲשֶׁר אָהֵב:</p>
</blockquote>

<blockquote>
<p>&quot;הֶרְמֵס, הֲלֹא אַתָּה תָמִיד הָיִיתָ מַלְאָכִי, לֵךְ בַּשֵּׂר</p>
</blockquote>

<blockquote>
<p>עַתָּה לַנִּימְפָה יְפַת-הַתַּלְתַּלִּים עֲצָתִי לֹא תוּפָר, 30</p>
</blockquote>

<blockquote>
<p>לֵאמֹר: בָּא מוֹעֵד לִתְשׁוּבַת אוֹדִיסֵס הֶעָשׂוּי-לִבְלִי-חָת,</p>
</blockquote>

<blockquote>
<p>אִישׁ לֹא יִלָּוֶה אֵלָיו, לֹא אֵלִים, לֹא אָדָם בֶּן-תְּמוּתָה,</p>
</blockquote>

<blockquote>
<p>אַךְ עַל-רַפְסֹדֶת מְרֻבַּת-אֲגָדִים, וְיִסְבֹּל תְּלָאוֹת.</p>
</blockquote>

<blockquote>
<p>עֶשְׂרִים יוֹם יַעַשׂ עַד סְכֶרְיָה, הָאִי זֶה הַפּוֹרֶה, עַד יָבֹא</p>
</blockquote>

<blockquote>
<p>אֶרֶץ עַם-הַפֵיאַקִּים שְׁאֵרֵי בְשַׂר-הָאֵלִים,    35</p>
</blockquote>

<blockquote>
<p>וְהֵם יְכַבְּדוּהוּ בְלִבָּם וּכְאַחַד הָאֵלִים יוֹקִירוּ,</p>
</blockquote>

<blockquote>
<p>גַּם יְבִיאוּהוּ בִסְפִינָה אֶל-אֶרֶץ אֲבוֹתָיו זוּ אָהֵב;</p>
</blockquote>

<blockquote>
<p>לוֹ יַעֲנִיקוּ נְחשֶׁת, וְזָהָב וּשְׂמָלוֹת בְּשֶׁפַע,</p>
</blockquote>

<blockquote>
<p>יוֹתֵר מִכָּל-אֲשֶׁר הָיָה אוֹדִיסֵס לוֹ רוֹכֵשׁ בִּטְרוֹיָה,</p>
</blockquote>

<blockquote>
<p>אִלּוּ שָׁב בְּשָׁלוֹם מִשָּׁם וּבְיָדוֹ הַבִּזָּה, שְׁלַל חֶלְקוֹ.  40</p>
</blockquote>

<blockquote>
<p>גְּזֵרָה – כָּךְ יָשׁוּב וְיִרְאֶה אֶת-קְרוֹבָיו וִידִידָיו, וְיַגִּיעַ</p>
</blockquote>

<blockquote>
<p>לְבֵיתוֹ הַבָּנוּי-כְּמוֹ-רָמִים, לְאֶרֶץ אֲבוֹתָיו זוֹ אָהֵב&quot;.</p>
</blockquote>

<br> 

<blockquote>
<p>כָּכָה סָח, וְלֹא סֵרֵב לוֹ מֵמִית-הָאַרְגּוֹס, הַמְבַשֵּׂר.</p>
</blockquote>

<blockquote>
<p>מִהֵר וְקָשַׁר לְרַגְלָיו סוּלְיוֹתָיו כְּלִילוֹת הַיֹּפִי,</p>
</blockquote>

<blockquote>
<p>סוּלְיוֹת אַמְבְּרוֹסְיָה וְזָהָב, שֶׁתִּשָּׂאוּהוּ בִּמְעוּפוֹ 45</p>
</blockquote>

<blockquote>
<p>כְּעַל-כַּנְפֵי רוּחַ עַל-פְּנֵי הַיַּמִּים וּמֶרְחַב-יַבֶּשֶׁת.</p>
</blockquote>

<blockquote>
<p>תָּפַשׂ הַמַּטֶּה, בּוֹ יִסְגֹּר עֵינֵי בְנֵי-אָדָם כִּרְצוֹנוֹ</p>
</blockquote>

<blockquote>
<p>לַמְתִּיק אֶת-שְׁנָתָם עֲרֵבָה וּמֵקִיץ נִרְדָּמִים וִישֵׁנִים.</p>
</blockquote>

<blockquote>
<p>מַטֵּה הַקְּסָמִים בְּיָדוֹ טָס מֵמִית-הָאַרְגּוֹס הַשַּׂגִּיא</p>
</blockquote>

<blockquote>
<p>עַד שֶׁהִגִּיעַ לְפִּיאֶירְיָה וְיָרַד מֵאֵיתֶּר הַיָּמָּה,  50</p>
</blockquote>

<blockquote>
<p>וַיִּתְנוֹפֵף עַל-גַּלִּים כְּאוֹתָהּ הַצִּפּוֹר הַשָּׁחַף</p>
</blockquote>

<blockquote>
<p>שׁוֹלֶה הַדָּגִים מִנִּבְכֵי-הַיָּם הַנּוֹרָאִים, יָם שָׁמֵם,</p>
</blockquote>

<blockquote>
<p>וּמְטַבֵּל כְּנָפָיו צְפוּפוֹת-הַנּוֹצוֹת בַּמָּיִם, –</p>
</blockquote>

<blockquote>
<p>כָּכָה נִשָּׂא הֶרְמֵיאַס עַל-גַּלֵּי-הַיָּם הָעֲצוּמִים.</p>
</blockquote>

<blockquote>
<p>אַךְ כְּשֶׁהִגִּיעַ וַיָּבֹא עַד קַצְוֵי הָאִי זֶה הָרָחוֹק, 55</p>
</blockquote>

<blockquote>
<p>עָלָה מִגַּלֵּי הַיָּם הַמַּכְחִיל וְעַל-פְּנֵי הַיַּבֶּשֶׁת</p>
</blockquote>

<blockquote>
<p>הָלַךְ וְהִגִּיעַ עַד מְעָרָה גְדוֹלָה, בָּהּ תִּשְׁכֹּן הַנִּימְפָה</p>
</blockquote>

<blockquote>
<p>יְפַת-הַמַּחְלָפוֹת, וְאוֹתָהּ מָצָא יוֹשֶׁבֶת בַּמְּעָרָה.</p>
</blockquote>

<blockquote>
<p>אֵשׁ מְאֹד גְּדוֹלָה בּוֹעֶרֶת עַל-גַּב הַכִּירַיִם, וְרֵיחַ</p>
</blockquote>

<br>  

<blockquote>
<p>אֶרֶז יְפֵה-בְקָעִים וְתִיאוֹן עוֹלֶה בָּאִי לְמַלֹּאתוֹ<a href="#fn:35" id="fnref:35" title="see footnote" class="footnote"><sup>35</sup></a><br />
60</p>
</blockquote>

<blockquote>
<p>בְּלַהַט הָעֵצִים, וְהִיא שָׁם שׁוֹרֶרֶת בְּקוֹלָהּ הֶעָרֵב,</p>
</blockquote>

<blockquote>
<p>עוֹשָׂה בְּמַטְוֶה שֶׁל-זָהָב, עֲסוּקָה עַל-נוּל הָאֲרִיגָה.</p>
</blockquote>

<blockquote>
<p>סָבִיב לַמְּעָרָה לָהּ חֹרְשָׁה מוֹרִיקָה מַרְבָּה-אִילָנוֹת,</p>
</blockquote>

<blockquote>
<p>אָשׁוּר וְתִרְזָה וּבְרוֹשִׁים מְפִיצִים אֶת-רֵיחַ נִיחוֹחָם,</p>
</blockquote>

<blockquote>
<p>שָׁם תָּבֹאנָה תְּקַנֵּנָּה צִפֳּרִים רַחֲבוֹת כְּנָפַיִם,   65</p>
</blockquote>

<blockquote>
<p>סִיעוֹת יַנְשׁוּף וְתַחְמָס וְעוֹרְבִית רַחֲבַת-הַלָּשׁוֹן,</p>
</blockquote>

<blockquote>
<p>צִפּוֹר-הַמַּיִם הַטְּרוּדָה בְּעִסְקֵי-הַיָּם כָּל-הַיָּמִים.</p>
</blockquote>

<blockquote>
<p>וְגֶפֶן אַדֶּרֶת מִסְתַּבְּכָה עַל-כָּתְלֵי הַמְּעָרָה הָרְחָבָה</p>
</blockquote>

<blockquote>
<p>עוֹד אַשְׁכְּלוֹתֶיהָ רַעֲנַנִּים בְּאִבָּם וְכִבְדֵי עֲנָבִים.</p>
</blockquote>

<blockquote>
<p>מְקוֹרוֹת אַרְבָּעָה מִשְׁתַּפְּכִים וּמְלֵאִים הַמַּיִם הַזַּכִּים 70</p>
</blockquote>

<blockquote>
<p>קְרוֹבִים אֶחָד לָאֶחָד, מִתְפַּתְּלִים הֵנָּה וָהֵנָּה:</p>
</blockquote>

<blockquote>
<p>וְכָרִים רַכִּים מִסָּבִיב מְעֻלָּפִים הַסִּגְלָה וְהַקִּסּוֹס</p>
</blockquote>

<blockquote>
<p>יְרֻקִּים מוֹרִיקִים, וְאִלּוּ הוֹפִיעַ שָׁם אֵל בֶּן-אַלְמָוֶת,</p>
</blockquote>

<blockquote>
<p>הָיָה מִשְׁתָּאֶה לְמַרְאֵה עֵינָיו וְשָׂמֵחַ בְּלִבּוֹ.</p>
</blockquote>

<blockquote>
<p>עָמַד מִשְׁתָּאֶה שָׁם מֵמִית-הָאַרְגּוֹס הַמְבַשֵּׂר הַמָּהִיר. 75</p>
</blockquote>

<blockquote>
<p>וְכַאֲשֶׁר שָׂבְעָה לָהּ נַפְשׁוֹ מֵהַבִּיט בַּכֹּל, מֵהִשְׁתָּאוֹת,</p>
</blockquote>

<blockquote>
<p>נִכְנַס בַּמְּעָרָה הַגְּדוֹלָה; וְאַךְ רָאֲתָה אוֹתוֹ הִכִּירָה</p>
</blockquote>

<blockquote>
<p>אוֹתוֹ מִיָּד בְּהִכָּנְסוֹ קָלִיפְּסוֹ הַיָּפָה-בָּאֵלוֹת,</p>
</blockquote>

<blockquote>
<p>יַעַן כִּי בְנֵי-הָאֵלִים מַכִּירִים אִישׁ אָחִיו בְּהִפָּגְשָׁם,</p>
</blockquote>

<blockquote>
<p>וְאִם-גַּם יַרְחִיקוּ לָשֶׁבֶת וְאִישׁ מֵרֵעֵהוּ יִרְחָקוּ,  80</p>
</blockquote>

<blockquote>
<p>אַךְ אֶת-אוֹדִיסֵס הַנָּדִיב אוֹתוֹ לֹא מָצָא בַּמְּעָרָה,</p>
</blockquote>

<blockquote>
<p>יָשַׁב וּבָכָה הַלָּה, וּכְדַרְכּוֹ יוֹם יוֹם עַל-הַמָּיִם,</p>
</blockquote>

<blockquote>
<p>מְצַעֵר אֶת-נַפְשׁוֹ וְאֶת-לִבּוֹ בִּבְכִי וַאֲנָחוֹת וָצַעַר,</p>
</blockquote>

<blockquote>
<p>הָיָה מִסְתַּכֵּל בַּיָּם הַזּוֹעֵף, וְשׁוֹפֵךְ דִּמְעוֹתָיו.</p>
</blockquote>

<blockquote>
<p>עָנְתָה קָלִיפְּסוֹ הָאֵלָה-בָּאֵלוֹת וַתִּשְׁאַל אֶת-הֶרְמֵס, 85</p>
</blockquote>

<blockquote>
<p>הַגֵּשׁ הִגִּישָׁה לוֹ כִּסֵּא עָשׂוּי לְתִפְאָרָה וּמַבְרִיק:</p>
</blockquote>

<br>  

<blockquote>
<p>&quot;לָמָּה זֶּה תָבֹא, הֶרְמֵיאַס הָאוֹחֵז-בְּשֵׁבֶט-הַזָּהָב?</p>
</blockquote>

<blockquote>
<p>לָמָּה, חֲבִיבִי נִכְבַּדִּי? וּלְפָנִים לֹא סַרְתָּ לְבֵיתִי.</p>
</blockquote>

<blockquote>
<p>הַגֵּד מַה תִּרְצֶה, כִּי נַפְשִׁי הֲלֹא תַשִּׁיאֵנִי וְאַעַשׂ</p>
</blockquote>

<blockquote>
<p>אִם-אַךְ יֵשׁ לְאֵל יָדִי, וְאִם-אֶפְשָׁר לַעֲשׂוֹת הַדָּבָר. 90</p>
</blockquote>

<blockquote>
<p>אוּלָם קְרַב אֵלַי תְּחִלָּה, וְאוּכַל לְהַגִּישׁ לְךָ לָחֶם&quot;.</p>
</blockquote>

<br>  

<blockquote>
<p>כָּכָה הִבִּיעָה הָאֵלָה, וַתַּגֵּשׁ עָדָיו הַשֻּׁלְחָן</p>
</blockquote>

<blockquote>
<p>מָלֵא אַמְבְּרוֹסְיָה, וַתִּמְזֹג הַנֶּקְטַר הַמַּאְדִּים בַּסֵּפֶל,</p>
</blockquote>

<blockquote>
<p>וְאָכַל וְשָׁתָה לִצְמָאוֹ מֵמִית-הָאַרְגּוֹס, הַמְבַשֵּׂר.</p>
</blockquote>

<blockquote>
<p>אֶפֶס לְאַחַר שֶׁאָכַל וְסָעַד אֶת-לִבּוֹ בַּלָּחֶם,   95</p>
</blockquote>

<blockquote>
<p>הֵשִׁיב אֲמָרָיו הֶרְמֵיאַס וַיַּעַן, וַיְדַבֵּר אֶת-דְּבָרָיו:</p>
</blockquote>

<br>  

<blockquote>
<p>&quot;אֵלָה, הֲלֹא תִשְׁאָלִינִי, אוֹתִי הָאֵל, לָמָּה בָּאתִי?</p>
</blockquote>

<blockquote>
<p>דָּבָר מִמֵּךְ לֹא אֲכַסֶּה, כִּי עַל-כֵּן צֻוֵּיתִי לְדַבֵּר:</p>
</blockquote>

<blockquote>
<p>זֵאוּס הוּא פָקַד עָלַי לָרֶדֶת הֵנָּה בְּעַל-כָּרְחִי.</p>
</blockquote>

<blockquote>
<p>מִי זֶה יַעֲשֶׂה בִּרְצוֹנוֹ הַדֶּרֶךְ הָרְחוֹקָה בְּמֵי מֶלַח, 100</p>
</blockquote>

<blockquote>
<p>מַיִם שֶׁאֵין לָהֶם סוֹף, וְאֵין עָרִים קְרוֹבוֹת וְאֵין אָדָם</p>
</blockquote>

<blockquote>
<p>זוֹבְחֵי זְבָחִים לָאֵלִים וְקָרְבְּנוֹת-הַמֵּאָה הַנַּעֲלִים?</p>
</blockquote>

<blockquote>
<p>אוּלָם אֵין אֵל בֵּין הָאֵלִים, שֶׁיּוּכַל וְיַעֲבֹר עַל-מִצְוַת</p>
</blockquote>

<blockquote>
<p>זֵאוּס בֶּן-קְרוֹנוֹס הָאוֹחֵז-בָּאֵיגִיס וּלְבַטְּלָהּ בְּבִטּוּל.</p>
</blockquote>

<blockquote>
<p>וְהִנֵּה הוּא אוֹמֵר, פֹּה שׁוֹהֶה הַגֶּבֶר הָאֻמְלָל-בָּאָדָם, 105</p>
</blockquote>

<blockquote>
<p>אֶחָד מֵאֵלֶּה שֶׁהָיוּ נִלְחָמִים עַל-קִרְיַת פְּרִיאַמּוֹס</p>
</blockquote>

<blockquote>
<p>תֵּשַׁע שָׁנִים וַיְסִירוּהָ מֵעִיר בָּעֲשִׂירִית, וְשָׁבוּ</p>
</blockquote>

<blockquote>
<p>בָּיְתָה, אַךְ חָטְאוּ חֲטָאָה לְפַּלַּס-אַתֵּנָה בְּשׁוּבָם.</p>
</blockquote>

<blockquote>
<p>וְהִיא בָּם שִׁלְּחָה הָרוּחַ הָרָעָה וְגַלִּים אַדִּירִים.</p>
</blockquote>

<blockquote>
<p>יֶתֶר רֵעָיו-עֲמִיתָיו הַטּוֹבִים אָבְדוּ כֻלָּהַם,  110</p>
</blockquote>

<blockquote>
<p>וְהוּא, נְשָׂאַתְהוּ הָרוּחַ, וְהִנֵּה גְרָפוּהוּ הַגַּלִּים,</p>
</blockquote>

<blockquote>
<p>עַתָּה יִפְקֹד עָלַיִך לְשַׁלְּחוֹ לְבֵיתוֹ מְהֵרָה,</p>
</blockquote>

<blockquote>
<p>יַעַן לֹא נִגְזְרָה עָלָיו כִּי יֹאבַד פֹּה הַרְחֵק מִידִידָיו.</p>
</blockquote>

<blockquote>
<p>גְּזֵרָה הִיא וְיָשֹׁב וְיִרְאֶה אֶת-קְרוֹבָיו וִידִידָיו, וְיַגִּיעַ</p>
</blockquote>

<blockquote>
<p>לְבֵיתוֹ הַבָּנוּי-כְּמוֹ-רָמִים וּלְאֶרֶץ אֲבוֹתָיו זוּ אָהֵב&quot;. 115</p>
</blockquote>

<br> 

<blockquote>
<p>כָּכָה סָח, וַתִּבָּהֵל קָלִיפְּסוֹ הַיָּפָה-בָּאֵלוֹת,</p>
</blockquote>

<blockquote>
<p>נָשְׂאָה אִמְרָתָהּ וַתַּעַן וַתְּדַבֵּר אֶת-אִמְרוֹת הַכָּנָף:</p>
</blockquote>

<br>  

<blockquote>
<p>&quot;אַכְזָר לִבְּכֶם, הָאֵלִים, וְאֵין עַיִן רָעָה כְּעֵינְכֶם</p>
</blockquote>

<blockquote>
<p>לֶאֱסֹר אִסָּר עַל-אֵלוֹת לִדְבֹּק בְּגֶבֶר בֶּן-תְּמוּתָה</p>
</blockquote>

<blockquote>
<p>בְּגָלוּי, בְּאִישׁ אֲשֶׁר תִּבְחַר לִהְיוֹת לְבַעַל לָהּ תֶּאֱהָב. 120</p>
</blockquote>

<blockquote>
<p>כָּכָה עֵת נָהֲגָה אֵאוֹס, לָהּ-אֶצְבָּעוֹת-וְרֻדּוֹת, אֶת-אוֹרְיוֹן</p>
</blockquote>

<blockquote>
<p>רָעָה בָהּ עֵינְכֶם, הָאֵלִים הַחַיִּים אַךְ חַיֵּי עֲדָנִים,</p>
</blockquote>

<blockquote>
<p>עַד שֶׁאִבְּדַתּוּ בְּאוֹרְטִיגְיָה אַרְטֶמִּיס הָאֵלָה הַצְּנוּעָה</p>
</blockquote>

<blockquote>
<p>בַּעֲלַת-כִּסֵּא-הַפָּז, הִשִּׂיגַתּוּ בְחִצֶּיהָ הָרַכִּים;</p>
</blockquote>

<blockquote>
<p>כָּכָה עֵת הָיְתהָ דֵמֵטֵר יְפַת-הַמַּחְלָפוֹת לְיָסְיוֹן,  125</p>
</blockquote>

<blockquote>
<p>נַפְשָׁה כִּי דָבְקָה בָּזֶה לִהְיוֹת לוֹ וְלִרְווֹת דּוֹדִים</p>
</blockquote>

<blockquote>
<p>בְּשֶׁלֶף שֶׁנֶּחֱרַשׁ בַּשְּׁלִישִׁית, וְלֹא נִסְתַּר הַדָּבָר מֵעֵינֵי</p>
</blockquote>

<blockquote>
<p>זֵאוּס, וְחָשׁ וַיַּכֵּהוּ, כִּי רָב בּוֹ בְרָקִים מַבְרִיקִים.</p>
</blockquote>

<blockquote>
<p>כָּכָה צָרָה בִי עֵינְכֶם הָאֵלִים, בְּדָבְקִי בְּבֶן-אֱנוֹשׁ,</p>
</blockquote>

<blockquote>
<p>אֲשֶׁר מִלַּטְתִּי נַפְשׁוֹ עֵת לָפַת אֶת-קַרְקַע הַסְּפִינָה, 130</p>
</blockquote>

<blockquote>
<p>לְבַדּוֹ, כִּי נִפֵּץ לוֹ זֶבְס סְפִינָתוֹ הַמְּהִירָה בָּאֶמְצַע</p>
</blockquote>

<blockquote>
<p>יָם הֶעָכוֹר, כִּי יָרָה בוֹ לַהֲבוֹת בְּרָקָיו לְהֻמּוֹ.</p>
</blockquote>

<blockquote>
<p>יֶתֶר רֵעָיו-עֲמִיתָיו הַטּוֹבִים אָבְדוּ כֻלָּהַם,</p>
</blockquote>

<blockquote>
<p>וְהוּא, נְשָׂאַתְהוּ הָרוּחַ, וְהֵנָּה גְרָפוּהוּ הַגַּלִּים.</p>
</blockquote>

<blockquote>
<p>בְּסֵבֶר פָּנִים קִבַּלְתִּיו, דָּאַגְתִּי לוֹ אַף הִבְטַחְתִּיהוּ 135</p>
</blockquote>

<blockquote>
<p>לָתֶת-לוֹ הָאַלְמָוֶת וְלֹא יִזְקַן לָעַד כָּל-הַיָּמִים.</p>
</blockquote>

<blockquote>
<p>אֲבָל אֵין אֵל בֵּין הָאֵלִים, שֶׁיּוּכַל וְיַעֲבֹר עַל-מִצְוַת</p>
</blockquote>

<blockquote>
<p>זֵאוּס בֶּן-קְרוֹנוֹס הָאוֹחֵז-בָּאֵיגִיס וּלְבַטְּלָהּ בְּבִטּוּל.</p>
</blockquote>

<blockquote>
<p>יִסַּע, אִם-אָמְנָם לָזֶה יְעוֹרְרוֹ הַלָּה וִיצַוֶּנּוּ,</p>
</blockquote>

<blockquote>
<p>עַל-פְּנֵי אוֹתוֹ יָם שָׁמֵם. לֹא אֶתֵּן לוֹ בְנֵי-לְוָיָה,  140</p>
</blockquote>

<blockquote>
<p>יַעַן כִּי אֵין לִי אֳנִיּוֹת טְעוּנוֹת-מְשׁוֹטִים וְאֵין רֵעִים</p>
</blockquote>

<blockquote>
<p>לֶאֱרֹחַ עִמָּם לְחֶבְרָה עַל-גַּבֵּי-הַיָּם הָאַדִּירִים.</p>
</blockquote>

<blockquote>
<p>עֵצָה אֱמוּנָה לוֹ אִיעָץ, וּמְאוּם לֹא אֲכַסֶּה מִמֶּנּוּ,</p>
</blockquote>

<blockquote>
<p>לְמַעַן יַגִּיעַ בְּשָׁלוֹם אֶל-אֶרֶץ אֲבוֹתָיו זוּ אָהֵב&quot;.</p>
</blockquote>

<br>  

<blockquote>
<p>עָנָה לָהּ מֵמִית-הָאַרְגּוֹס, הַמְבַשֵּׂר הַמָּהִיר, וַיֹּאמֶר: 145</p>
</blockquote>

<blockquote>
<p>&quot;עַתָּה, חוּשִׁי שַׁלְּחִיהוּ, וַחֲמָתוֹ שֶׁל-זֵאוּס תִּירָאִי,</p>
</blockquote>

<blockquote>
<p>לְמַעַן לֹא יִטֹּר לָךְ אֵיבָה וְלֹא יִחַר בָּךְ אַפּוֹ הַקָּשֶׁה&quot;.</p>
</blockquote>

<br>  

<blockquote>
<p>כָּכָה הִבִּיעַ לָהּ מֵמִית-הָאַרְגּוֹס הֶחָסִין וַיֵּלֵךְ.</p>
</blockquote>

<blockquote>
<p>הָלְכָה הַנִּימְפָה הַגְּבִירָה וַתִּמְצָא לְאוֹדִיסֵס הַנָּדִיב,</p>
</blockquote>

<blockquote>
<p>הָלְכָה, כִּי שָׁמְעָה אֶת-מִצְוַת פִּי זֶבְס וְהַבְּשׂוֹרָה לָהּ שָׁלַח. 150</p>
</blockquote>

<blockquote>
<p>מָצְאָה אוֹתוֹ וְהוּא יוֹשֵׁב עַל-גַּבֵּי הַחוֹף, וְלֹא חָרְבוּ</p>
</blockquote>

<blockquote>
<p>עֵינָיו מִדִּמְעָה וְחַיָּיו הַמְּתוּקִים כָּךְ חוֹלְפִים וְעוֹבְרִים,</p>
</blockquote>

<blockquote>
<p>מְמָרֵר וּמִתְגַּעְגֵּעַ לִתְשׁוּבָה, כְּבָר מָאַס בַּנִּימְפָה.</p>
</blockquote>

<blockquote>
<p>אוּלָם לַיְלָה לַיְלָה שָׁכַב עַל-יָדָהּ בְּעַל-כָּרְחוֹ</p>
</blockquote>

<blockquote>
<p>שָׁם בִּמְעָרָתָהּ הַגְּדוֹלָה, וְלֹא הָיָה רְצוֹנוֹ כִּרְצוֹנָהּ. 155</p>
</blockquote>

<blockquote>
<p>אֶפֶס בַּיּוֹם הָיָה יוֹשֵׁב עַל-גַּב הָאֲבָנִים וְהַחוֹלוֹת,</p>
</blockquote>

<blockquote>
<p>הָיָה מְצַעֵר אֶת-נַפְשׁוֹ בִּדְמָעוֹת, אֲנָחוֹת וִילָלוֹת,</p>
</blockquote>

<blockquote>
<p>מַבִּיט, מִתְבּוֹנֵן בַּיָּם הַזּוֹעֵף וְשׁוֹפֵךְ דִּמְעוֹתָיו.</p>
</blockquote>

<blockquote>
<p>קָרְבָה אֵלָיו הַיָּפָה-בָּאֵלוֹת וַתַּעַן וַתֹּאמֶר:</p>
</blockquote>

<br>  

<blockquote>
<p>&quot;חִדְלָה, הָאֻמְלָל, אַל-תֶּאֱבַל פֹּה, וְאַל-תְכַלֶּה יָמֶיךָ, 160</p>
</blockquote>

<blockquote>
<p>בְּחֵפֶץ לְבָבִי עַתָּה הַבַּיְתָה אֲנִי אֲשַׁלְּחֶךָ.</p>
</blockquote>

<blockquote>
<p>כְּרֹת לְךָ קוֹרוֹת אֲרֻכּוֹת וִישָׁרוֹת בִּנְחשֶׁת – וְאָגְדֵן,</p>
</blockquote>

<blockquote>
<p>בְּנֵה רַפְסֹדֶת נִרְחָבָה וּמַעֲקֶה צָפוּף לְצִדֶּיהָ</p>
</blockquote>

<blockquote>
<p>לָהּ מִלְמָעְלָה, לְמַעַן תִּשָּׂאֵךְ בַּיָּם הָעַרְפִלִּי.</p>
</blockquote>

<blockquote>
<p>הִנְנִי נוֹתְנָה לְךָ לֶחֶם וּמַיִם, וְיַיִן זֶה מַאֲדִּים  165</p>
</blockquote>

<blockquote>
<p>יְשַׂמַּח לֵב אֱנוֹשׁ אָשִׂימָה עָלֶיהָ וְרָעָב לֹא תֵדָע.</p>
</blockquote>

<blockquote>
<p>הַלְבֵּשׁ אַלְבִּישְׁךָ בְּגָדִים וְרוּחַ לְךָ רְצוּיָה אֶזְבָּדְךָ</p>
</blockquote>

<blockquote>
<p>לְמַעַן תַּגִּיעַ בְּשָׁלוֹם לְאֶרֶץ מוֹלַדְתְּךָ אָהַבְתָּ,</p>
</blockquote>

<blockquote>
<p>אִם-אַךְ טוֹב בְּעֵינֵי הָאֵלִים הַיּוֹשְׁבִים בְּמֶרְחֲבֵי שָׁמַיִם,</p>
</blockquote>

<blockquote>
<p>וְהֵמָּה חֲזָקִים מִמֶּנִּי לִגְזֹר אֹמֶר וּלְקַיֵּם.     170</p>
</blockquote>

<br> 

<blockquote>
<p>כָּכָה אָמְרָה, וְנִבְהַל אוֹדִיסֵס הָאִישׁ רַב-הַתְּלָאוֹת,</p>
</blockquote>

<blockquote>
<p>נָשָׂא אֶת-קוֹלוֹ אֵלֶיהָ וַיְדַבֵּר אֶת-אִמְרוֹת הַכָּנָף:</p>
</blockquote>

<br>  

<blockquote>
<p>&quot;וַדַּאי, אַחֶרֶת יָזַמְתְּ, הָאֵלָה, אַךְ לֹא דְבַר תְּשׁוּבָתִי,</p>
</blockquote>

<blockquote>
<p>כִּי תִיעָצִינִי לְעֶבְרָה עַל-גַּבֵּי רַפְסֹדֶת עַל-תְּהֹמוֹת-</p>
</blockquote>

<blockquote>
<p>יָם נוֹרָאִים וְעַזִּים; גַּם סְפִינוֹת חֲזָקוֹת וּמְהִירוֹת  175</p>
</blockquote>

<blockquote>
<p>לֹא תַעַבְרוּהוּ, וְאִם-זְבָדוּן אֵלִים הָרוּחַ הָרְצוּיָה.</p>
</blockquote>

<blockquote>
<p>אֶפֶס עַל-הָרַפְסֹדֶת לְמֹרַת רוּחֵךְ לֹא אָעַל,</p>
</blockquote>

<blockquote>
<p>עַד אִם-נִשְׁבַּעַתְּ הַשְּׁבוּעָה, שְׁבוּעַת הָאָלָה הַחֲמוּרָה,</p>
</blockquote>

<blockquote>
<p>אֲשֶׁר לֹא תַחְרְשִׁי רָעָה אַחֶרֶת עָלַי וְלֹא תָזֹמִּי&quot;.</p>
</blockquote>

<br>  

<blockquote>
<p>כָּכָה דִבֵּר, וַתְּחַיֵּךְ קָלִיפְּסוֹ הַיָּפָה-בָּאֵלוֹת,   180</p>
</blockquote>

<blockquote>
<p>לִטְּפָה אוֹתוֹ בִּנְעִימוּת, וַתִּשָּׂא אִמְרָתָהּ וַתֹּאמֶר:</p>
</blockquote>

<br> 

<blockquote>
<p>&quot;אָכֵן עָרוּם הִנֶּךָ וּלְבָבְךָ לֹא עָרֹם מִשֵּׂכֶל,</p>
</blockquote>

<blockquote>
<p>יַעַן נוֹעַצְתָּ בְּלִבְּךָ בְּטֶרֶם תָּשִׁיב לִי מִלִּים.</p>
</blockquote>

<br>  

<blockquote>
<p>עֵדִים לִי אֶרֶץ וּמֶרְחַב שָׁמַיִם עָלֶיהָ מִמַּעַל,<a href="#fn:36" id="fnref:36" title="see footnote" class="footnote"><sup>36</sup></a></p>
</blockquote>

<blockquote>
<p>מֵימֵי נְהַר סְטִיכְּס בַּאֲפִיקָיו הַיּוֹרְדִים בַּמּוֹרָד, שֶׁזּוֹ הִיא 185</p>
</blockquote>

<blockquote>
<p>שְׁבוּעָה חֲמוּרָה וְנוֹרָאָה בִּשְׁבוּעוֹת הָאֵלִים הַנִּצְחִים,</p>
</blockquote>

<blockquote>
<p>כִּי לֹא חָרַשְׁתִּי עָלֶיךָ כָּל-רָעָה אַחֶרֶת וְזַמֹּתִי.</p>
</blockquote>

<blockquote>
<p>אוֹתָהּ יָעַצְתִּי לְךָ, כַּאֲשֶׁר הָיִיתִי מְיָעֶצֶת</p>
</blockquote>

<blockquote>
<p>לְעַצְמִי אָנֹכִי, אִלּוּ הָיִיתִי בַּמָּצוֹק כָּמוֹךָ.</p>
</blockquote>

<blockquote>
<p>צְדָקוֹת אָהַבְתִּי גַם אָנִי, גַּם לִבִּי לֵב-בַּרְזֶל אֵינֶנּוּ, 190</p>
</blockquote>

<blockquote>
<p>אֲשֶׁר בְּחֻבִּי, כִּי רַחֲמִים רַבִּים גַּם בּוֹ יֶהֱמָיוּן&quot;.</p>
</blockquote>

<br>  

<blockquote>
<p>כָּכָה הִבִּיעָה, וַתָּחַשׁ הַיָּפָה-בָּאֵלוֹת פְּעָמֶיהָ,</p>
</blockquote>

<blockquote>
<p>וְהָלַךְ גַּם הוּא אַחֲרֶיהָ וּבְעִקְּבוֹת הָאֵלָה גַם צָעַד.</p>
</blockquote>

<blockquote>
<p>עַד שֶׁהִגִּיעוּ הָאֵלָה וְהַגֶּבֶר לַמְּעָרָה הַגְּדוֹלָה</p>
</blockquote>

<blockquote>
<p>וְשָׁמָּה יָשַׁב עַל-כִּסֵּא, מֵעָלָיו אַךְ זֶה קָם הֶרְמֵיאַס. 195</p>
</blockquote>

<blockquote>
<p>בָּאָה הַנִּימְפָה וְהִגִּישָׁה לְפָנָיו כָּל-מִינֵי מַאֲכָלִים,</p>
</blockquote>

<blockquote>
<p>מַאֲכָל וּמִשְׁתֶּה מִכָּל-אֲשֶׁר יֹאכְלוּ בְנֵי-אָדָם בְּנֵי-תְמוּתָה.</p>
</blockquote>

<blockquote>
<p>אוּלָם הִיא יָשְׁבָה לְנֹכַח אוֹדִיסֵס הָאִישׁ הָאֱלֹהִי</p>
</blockquote>

<blockquote>
<p>וְנַעֲרוֹתֶיהָ הַשְּׁפָחוֹת הִגִּישׁוּ לָהּ נֶקְטַר וְאַמְבְּרוֹסְיָה.</p>
</blockquote>

<blockquote>
<p>הֵמָּה נָשְׂאוּ יְדֵיהֶם לַצֵּדָה הַזֹּאת הָעֲרוּכָה.    200</p>
</blockquote>

<blockquote>
<p>וְכַאֲשֶׁר אָכְלוּ וְשָׁתוּ, וְתַאֲוַת רַעֲבוֹנָם נִמְלָאָה,</p>
</blockquote>

<blockquote>
<p>פָּתְחָה קָלִיפְּסוֹ הַנִּימְפָה הַיָּפָה-בָּאֵלוֹת, וַתַּעַן:</p>
</blockquote>

<br>  

<blockquote>
<p>&quot;בְּנוֹ שֶׁל-לָאֶרְטֵס, זְרַע-זֵאוּס, אוֹדִיסֵס הָאִישׁ רַב-הַמְּזִמּוֹת,</p>
</blockquote>

<blockquote>
<p>כָּל-כָּךְ אַתָּה מִשְׁתּוֹקֵק לְמַהֵר וְלָשׁוּב לְבֵיתְךָ</p>
</blockquote>

<blockquote>
<p>וְאֶל-מוֹלַדְתְּךָ אָהַבְתָּ, הֱיֵה שָׁלוֹם וּצְלֵחָה דַרְכֶּךָ! 205</p>
</blockquote>

<blockquote>
<p>וְאִלּוּ הָיִיתָ מְשַׁעֵר בְּנַפְשְׁךָ כַּמָּה תְלָאוֹת</p>
</blockquote>

<blockquote>
<p>תִּשָּׂא וְתִסְבֹּל עַד שֶׁתָּבֹא אֶל-אֶרֶץ הָאָבוֹת אָהַבְתּ,</p>
</blockquote>

<blockquote>
<p>וַדַּאי נִשְׁאַרְתָּ פֹּה לִהְיוֹת בַּבַּיִת הַזֶּה עִמָּדִי,</p>
</blockquote>

<blockquote>
<p>בֶּן-אַלְמָוֶת, וְאִם-גַּם נִכְסְפָה נַפְשְׁךָ לִרְאוֹת</p>
</blockquote>

<blockquote>
<p>אִשְׁתְּךָ אֲשֶׁר עָלֶיהָ תִּתְגַּעְגַּע הֲלֹא כָל-הַיָּמִים, 210</p>
</blockquote>

<blockquote>
<p>יַעַן אֵינֶנִּי מְדַמָּה לִהְיוֹת נוֹפֶלֶת מִמֶּנָּה</p>
</blockquote>

<blockquote>
<p>גַּם בְּקוֹמָתִי גַּם בְּמַרְאִי, וּבְיַעַן לֹא נִתַּן לְנָשִׁים</p>
</blockquote>

<blockquote>
<p>בְּנוֹת-הַחֲלוֹף לְהִדַּמּוֹת בְּתָאֳרָן לִבְנוֹת-הָאַלְמָוֶת&quot;.</p>
</blockquote>

<br>  

<blockquote>
<p>הֵשִׁיב אֲמָרָיו וַיַּעַן אוֹדִיסֵס הָאִישׁ רַב-הַמְּזִמּוֹת:</p>
</blockquote>

<blockquote>
<p>&quot;אַל-נָא בְאַפֵּךְ, הָאֵלָה הַגְּבִירָה, הֵן נַפְשִׁי יוֹדַעַת,  215</p>
</blockquote>

<blockquote>
<p>אֲשֶׁר לֹא תִדְמֶה לָךְ כְּלָל פֵּנֶלּוֹפָּה הַנְּבוֹנָה בְּקוֹמָתָהּ,</p>
</blockquote>

<blockquote>
<p>גַּם בְּתָאֳרָה הִיא גְרוּעָה מִמֵּךְ מֵהִדַּמּוֹת אֵלָיִךְ,</p>
</blockquote>

<blockquote>
<p>יַעַן כִּי הִיא מִבְּנוֹת-תְּמוּתָה, וְאַת בַּת-אַלְמָוֶת לְלֹא זִקְנָה;</p>
</blockquote>

<blockquote>
<p>אֶפֶס מִשְׁתּוֹקֵק אֲנִי וְרוֹצֶה מְאֹד כָּל-הַיָּמִים</p>
</blockquote>

<blockquote>
<p>לָשׁוּב לְבֵיתִי וּלְאַרְצִי וְלִרְאוֹת אֶת-מוֹעֵד תְּשׁוּבָתִי, 229</p>
</blockquote>

<blockquote>
<p>וְאִם-יְחִתֵּנִי שׁוּב אַחַד הָאֵלִים בַּיָּם זֶה הֶעָכוּר,</p>
</blockquote>

<blockquote>
<p>אֶשָּׂא, כִּי לִבִּי בְחֻבִּי הֵן עָשׂוּי לִהְיוֹת רַב-סוֹבֵל,</p>
</blockquote>

<blockquote>
<p>יַעַן כְּבָר הַרְבֵּה סָבַלְתִּי וְהַרְבֵּה נָשָׂאתִי בְחַיַּי</p>
</blockquote>

<blockquote>
<p>בְּרַחֲבֵי הַיָּם וּבַקְרָב; וְנוֹסְפוּ גַּם אֵלֶּה לָאֵלֶּה&quot;.</p>
</blockquote>

<br>  

<blockquote>
<p>כָּכָה סָח, וְהַשֶּׁמֶשׁ שָׁקַע וַתִּפְרֹץ עֲלָטָה.   225</p>
</blockquote>

<blockquote>
<p>נִכְנְסוּ לְעָמְקֵי הַמְּעָרָה הַגְּדוֹלָה וְשָׁמָּה הִתְעַלְּסוּ</p>
</blockquote>

<blockquote>
<p>שְׁנֵיהֶם אָז בַּאֳהָבִים, וּקְרוֹבִים אִישׁ אֶל-רֵעֵהוּ.</p>
</blockquote>

<br>  

<blockquote>
<p>וְאֵאוֹס יְלִידַת-הַבֹּקֶר, וְרֻדַּת-הָאֶצְבָּעוֹת, אַךְ תּוֹפַע,</p>
</blockquote>

<blockquote>
<p>חָשׁ אוֹדִיסֵס וְלָבַשׁ כֻּתֹּנֶת וְאַדֶּרֶת לִבְשָׂרוֹ;</p>
</blockquote>

<blockquote>
<p>שָׁתָה עַל-עָצְמָהּ הַנִּימְפָה שִׂמְלָה מַכְסִיפָה וּגְדוֹלָה, 230</p>
</blockquote>

<blockquote>
<p>רַכָּה וּכְלִילַת הַחֵן, וַתֶּאֱזֹר גִּזְרָתָהּ מַחֲגֹרֶת</p>
</blockquote>

<blockquote>
<p>זָהָב יָפָה מְאֹד, וַתָּשֶׂם לְרֹאשָׁה הַצָּעִיף.</p>
</blockquote>

<blockquote>
<p>אַחַר הִתְחִילָה דוֹאֶגֶת לִתְשׁוּבַת אוֹדִיסֵס הַנָּדִיב.</p>
</blockquote>

<blockquote>
<p>קַרְדֹּם אַדִּירִים לוֹ נָתְנָה וּמַתְאִים מְאֹד לְכַפּוֹתָיו,</p>
</blockquote>

<br>  

<blockquote>
<p>עָשׂוּי נְחשֶׁת, מְלֻטָּשׁ פִּיפִיּוֹת, וְיָד לוֹ בַתָּוֶךְ<a href="#fn:37" id="fnref:37" title="see footnote" class="footnote"><sup>37</sup></a><br />
235</p>
</blockquote>

<blockquote>
<p>כְּלִילַת יֹפִי, עֲשׂוּיָה עֵץ זַיִת, מֵיטִיבָה בִּתְנוּפָה.</p>
</blockquote>

<blockquote>
<p>אַחַר נָתְנָה מַקְצוּעָה מְשֻׁפָּה יָפֶה, נְהָגַתּוּ</p>
</blockquote>

<blockquote>
<p>לְקַצְוֵי הָאִי שָׁם הִתְנוֹסְסוּ עֵצִים אַדִּירֵי-הַקּוֹמָה,</p>
</blockquote>

<blockquote>
<p>תְּרָזוֹת, אֲשׁוּרִים, אֳרָנִים בּוֹקְעִים שָׁמַיִם בְּרֹאשָׁם,</p>
</blockquote>

<blockquote>
<p>זְקֵנִים וִיבֵשִׁים מִכְּבָר, הַטּוֹבִים לַעֲבוֹר בַּיַּמִּים. 240</p>
</blockquote>

<blockquote>
<p>אַךְ כְּהַרְאוֹתָהּ לוֹ מְקוֹם הִתְנוֹסְס הָעֵצִים הַגְּבוֹהִים,</p>
</blockquote>

<blockquote>
<p>הָלְכָה קָלִיפְּסוֹ הַיָּפָה לְמִשְׁכָּנָהּ, וְקוֹרוֹת עֵץ קָצַץ</p>
</blockquote>

<blockquote>
<p>לוֹ אוֹדִיסֵס, וְהָיְתָה מְלַאכְתּוֹ נַעֲשֵׂית בִּמְהֵרָה.</p>
</blockquote>

<blockquote>
<p>עֶשְׂרִים קוֹרוֹת בְּיַחַד לוֹ כָרַת בְּקַרְדֹּם הַנְּחשֶׁת,</p>
</blockquote>

<blockquote>
<p>אַחַר הִקְצִיעָן יָפֶה, הֵישִׁירָן בְּקַו וּמִשְׁקֹלֶת,  245</p>
</blockquote>

<blockquote>
<p>בָּאָה קָלִיפְּסוֹ הַיָּפָה-בָּאֵלוֹת הֵבִיאָה מַקְדֵּחַ,</p>
</blockquote>

<blockquote>
<p>נְקָבָן כֻּלָּהַן, כָּל-אַחַת, הִתְאִים קוֹרָה לְקוֹרָה,</p>
</blockquote>

<blockquote>
<p>אִגְּדָן בִּיתֵדוֹת לְרַפְסֹדֶת וּקְשָׁרָן בְּסִינִים מְחַבְּרִים.</p>
</blockquote>

<blockquote>
<p>וְהֵכִין אוֹדִיסֵס רַפְסֹדֶת רַחֲבַת-יָדַיִם כְּרַחֲבַת</p>
</blockquote>

<blockquote>
<p>קַרְקַע אֳנִיַּת-הַמַּשָּׂא הַגְּדוֹלָה שֶׁבּוֹנֶה בִתְבוּנָה 250</p>
</blockquote>

<blockquote>
<p>חָרַשׁ הָעֵצִים הָאָמָּן הַבָּקִי בְּבִנְיַן אֳנִיּוֹת.</p>
</blockquote>

<blockquote>
<p>עָשָׂה מַעֲקֶה סָּבִיב, דָּבֵק לַצְּלָעוֹת הַתְּכוּפוֹת,</p>
</blockquote>

<blockquote>
<p>וְכִסָּה בִקְרָשִׁים אַדִּירִים, וַיְכַל אֶת-הַסִּפּוּן מִמָּעַל.</p>
</blockquote>

<blockquote>
<p>עָשָׂה הַתֹּרֶן וְקָבַע הַמּוֹט הָעוֹבֵר בַּאֲלַכְסוֹן,</p>
</blockquote>

<blockquote>
<p>הֶגֶה לוֹ עָשָׂה, מִרְדַיָּה, לַנְחוֹתָה בַּדֶּרֶךְ בַּמָּיִם. 255</p>
</blockquote>

<blockquote>
<p>עָשָׂה גַפַּת זְמֹרוֹת וּנְצָרִים עֲבֻתִּים מִסָּבִיב</p>
</blockquote>

<blockquote>
<p>לִהְיוֹת לְמַחֲסֶה מִגַּלִּים, וַיִּטְעַן עָלֶיהָ זָבוֹרִית.</p>
</blockquote>

<blockquote>
<p>בָּאָה קָלִיפְּסוֹ הַיָּפָה-בָּאֵלוֹת וַתָּבִיא בַּד-מִפְרָשׂ</p>
</blockquote>

<blockquote>
<p>לַעֲשׂוֹת נֵס וּמִפְרָשִׂים, וַיַּעֲשֵׂם יָפֶה גַּם אוֹתָם.</p>
</blockquote>

<blockquote>
<p>הֵכִין אֶת-חַבְלֵי הַתְּרָנִים הַיָּפִים, אַף חֶבֶל לֹא נֶעְדָּר, 260</p>
</blockquote>

<blockquote>
<p>עָשָׂה מְנוֹפִים וְהֶעְתִּיק הַדֹּבְרָה בַּיָּם הָאֱלֹהִי.</p>
</blockquote>

<br> 

<blockquote>
<p>מָלְאוּ יָמִים אַרְבָּעָה וַיְכַל אֶת-מְלַאכְתּוֹ שֶׁעָשָׂה,</p>
</blockquote>

<blockquote>
<p>וּבַחֲמִישִׁי שִׁלְּחַתּוּ קָלִיפְּסוֹ הָאֵלָה מֵאִיָּהּ.</p>
</blockquote>

<blockquote>
<p>לְמִשְׁעִי רְחָצַתּוּ וּשְׂמָלוֹת מְפִיצוֹת נִיחֹחַ יְעָטַתּוּ.</p>
</blockquote>

<blockquote>
<p>וְחֵמֶת הֵבִיאָה הָאֵלָה מְלֵאָה הַיַּיִן הַכֵּהֶה,    265</p>
</blockquote>

<blockquote>
<p>וְעוֹד חֵמֶת אַחַת גְּדוֹלָה מְלֵאֲתִי מַיִם, וְאַמְתַּחַת</p>
</blockquote>

<blockquote>
<p>צֵדָה לַדֶּרֶךְ וַתּוֹסֶף עָלֶיהָ מַמְתַּקִּים עֲרֵבִים.</p>
</blockquote>

<blockquote>
<p>וְרוּחַ חֲרִישִׁית וְנוֹחָה זְבָדַתּוּ לַנְחוֹתוֹ בְמֵישָׁרִים.</p>
</blockquote>

<blockquote>
<p>שָׂמַח אוֹדִיסֵס לָרוּחַ הָרְצוּיָה וַיִּפְרֹשׂ הַמִּפְרָשׂ,</p>
</blockquote>

<blockquote>
<p>יָשַׁב עַל-יַד הַמִּרְדַּיָּה וַיִּנְהַג בַּדֹּבְרָה בִּתְבוּנָה   270</p>
</blockquote>

<blockquote>
<p>וְדַעַת נְבוֹנִים, וְלֹא יָדְעוּ שְׁמוּרוֹתָיו גַּם שֵׁנָה גַּם תְּנוּמָה.</p>
</blockquote>

<blockquote>
<p>הִבִּיט, הִתְבּוֹנֵן בְּכִימָה, בְּבּוֹאוֹטֵס הַמְפַגֵּר לָרֶדֶת,</p>
</blockquote>

<blockquote>
<p>בְּמַזַּל הָעַיִשׁ, הוּא אַרְקְטוֹס, הַקָּרוּי בָּעָם &#8220;הָעֲגָלָה&#8221;,</p>
</blockquote>

<blockquote>
<p>הִיא הַסּוֹבֶבֶת עַל-מְקוֹמָה נִבֶּטֶת בִּכְסִיל, וְהִיא לְבַדָּה</p>
</blockquote>

<blockquote>
<p>אֵינָהּ טוֹבֶלֶת לְעוֹלָם בְּמִשְׁבְּרֵי יָם-הָאוֹקְיָנוֹס.    275</p>
</blockquote>

<blockquote>
<p>וְכָכָה לִמְּדַתּוּ קָלִיפְּסוֹ הַיָּפָה-בָּאֵלוֹת לִהְיוֹתוֹ</p>
</blockquote>

<blockquote>
<p>עוֹשֶׂה אֶת-דַּרְכּוֹ בַּיַּמִּים וְאוֹתוֹ הַמַּזָּל לִשְׂמֹאלוֹ.</p>
</blockquote>

<blockquote>
<p>שִׁבְעָה עָשָׂר יוֹם מָלְאוּ לִהְיוֹתוֹ בַּיָּם, עוֹשֶׂה-דַּרְכּוֹ;</p>
</blockquote>

<blockquote>
<p>אוּלָם בִּשְׁמֹנָה הֶעָשָׂר לוֹ נִגְלוּ הֶהָרִים הַמְּצִלִּים</p>
</blockquote>

<blockquote>
<p>בְּאֶרֶץ עַם-הַפֵיאַקִּים, וְהִיא הִיא דַרְכּוֹ הַקְּרוֹבָה, 280</p>
</blockquote>

<blockquote>
<p>נִרְאֲתָה לוֹ הָאֲדָמָה כְּמָגֵן בַּיָּם הָעַרְפִלִּי.</p>
</blockquote>

<br>  

<blockquote>
<p>וְהִנֵּה מַרְגִּיז-הָאָרֶץ בָּא שָׁב לוֹ מִכְּנַף הָאֵיתְּיוֹפִּים</p>
</blockquote>

<blockquote>
<p>וּמִמֶּרְחַקִּים, מֵהָרֵי עַם-הַשּׂוֹלִימִים רָאָהוּ,</p>
</blockquote>

<blockquote>
<p>הִכִּיר בּוֹ בְּעָבְרוֹ בַיָּם, וַתִּבְעַר חֲמָתוֹ בְלִבּוֹ,</p>
</blockquote>

<blockquote>
<p>נוֹעַ הֵנִיעַ בְּרֹאשׁוֹ וַיַּעַן, מְדַבֵּר אֶל-נַפְשׁוֹ:  285</p>
</blockquote>

<br>  

<blockquote>
<p>&quot;אוֹי לִי, אַחֶרֶת יָעֲצוּ בְּסוֹד הָאֵלִים עַל-אֹדוֹת</p>
</blockquote>

<blockquote>
<p>אוֹתוֹ אוֹדִיסֵס, בִּהְיוֹתִי אָנֹכִי בִּמְחוֹז הָאֵיתְּיוֹפִּים.</p>
</blockquote>

<blockquote>
<p>הִנֵּה הוּא קָרֵב אֶל-כְּנַף הַפֵיאַקִּים, כִּי שָׁם עָלָיו נִגְזַר</p>
</blockquote>

<blockquote>
<p>אֲשֶׁר יִמָּלֵט מִרֶשֶׁת מְצוּקוֹתָיו הַגְּדוֹלוֹת סַבּוּהוּ.</p>
</blockquote>

<blockquote>
<p>אַךְ, מְדֻמַּנִי, עוֹד הַרְבֵּה תְּלָאוֹת וְרָעוֹת אַרְוֶנּוּ&quot;.   290</p>
</blockquote>

<br>  

<blockquote>
<p>מִלֵּל וַיְכַנֵּס עֲנָנִים, הִרְגִּיז הַיָּם וַיַּרְתִּיחוֹ</p>
</blockquote>

<blockquote>
<p>בְּאָחֲזוֹ בִּשְׁלשׁ קִלְּשׁוֹנוֹ, וַיֶּאֱסֹף כָּל-סוּפָה וָסַעַר</p>
</blockquote>

<blockquote>
<p>וְרוּחוֹת מִכָּל-כַּנְפֵי אֶרֶץ וַיַּאֲפֵל בְּעָבִים וְעָנָן</p>
</blockquote>

<blockquote>
<p>אֶרֶץ וְשָׁמַיִם מִסָּבִיב, וְלַיְלָה יָרַד מִמְּרוֹמִים.</p>
</blockquote>

<blockquote>
<p>סַעֲרוּ קֶדֶם וְתֵימָן, וְרוּחַ מַעֲרָבִית הִתְחוֹלְלָה,  295</p>
</blockquote>

<blockquote>
<p>וְצָפוֹן אָתָא מֵאֵיתֶּר, וַיְגוֹלְלוֹ מִשְׁבְּרֵי אֵיתָן.</p>
</blockquote>

<blockquote>
<p>רָפוּ בִרְכֵּי אוֹדִיסֵס וַיִּפֹּל בּוֹ לִבּוֹ הֶחָבִיב,</p>
</blockquote>

<blockquote>
<p>מָרָה נֶאֱנַח וַיֹּאמֶר, מְדַבֵּר אֶל-נַפְשׁוֹ הַנְּדִיבָה:</p>
</blockquote>

<br>  

<blockquote>
<p>&quot;אוֹי לִי, הָאֻמְלָל בָּאָרֶץ! וְעַתָּה מַה יִּהְיֶה בְסוֹפִי?</p>
</blockquote>

<blockquote>
<p>חוֹשֵׁשׁ אָנֹכִי, כִּי אָכֵן כֵּנִים כָּל-דִּבְרֵי הָאֵלָה,  300</p>
</blockquote>

<blockquote>
<p>אֲשֶׁר הִגִּידָה, כִּי נְכוֹנוֹת לִי הַרְבֵּה תְלָאוֹת בַּיַּמִּים</p>
</blockquote>

<blockquote>
<p>טֶרֶם אַגִּיעַ עַד אַרְצִי – וְהִנֵּה דְבָרֶיהָ כְּבָר בָּאוּ.</p>
</blockquote>

<blockquote>
<p>הִנֵּה הֶעֱטָה זֵאוּס מֶרְחֲבֵי שָׁמַיִם עֲנָנִים,</p>
</blockquote>

<blockquote>
<p>נִעֵר הַיָּם וַיַּרְעִישׁוֹ, סוּפוֹת וּסְעָרוֹת הִתְפָּרְצוּ,</p>
</blockquote>

<blockquote>
<p>רוּחוֹת מִכָּל-כַּנְפֵי אָרֶץ, אַךְ עַתָּה אָבַדְתִּי אָבָדְתִּי.  305</p>
</blockquote>

<blockquote>
<p>בְּנֵי הַדַּנָּאִים אַשְׁרֵיהֶם פִּי שְׁלשָׁה וְאַרְבָּעָה כִּי נָפְלוּ</p>
</blockquote>

<blockquote>
<p>בְּאֶרֶץ טְרוֹיִים הָרְחָבָה, עֵת בָּאוּ לְעֶזְרַת בֶּן-אַטְרֵס!</p>
</blockquote>

<blockquote>
<p>אָכֵן מַה טּוֹב לִי לוּ מַתִּי וְאָבַדְתִּי בְּרֹעַ גְּזֵרָתִי</p>
</blockquote>

<blockquote>
<p>יוֹם בּוֹ נִלְחַמְתִּי בָרַבִּים עַל-גְּוִיַּת בֶּן-פֵּלֵס שֶׁנָּפַל,</p>
</blockquote>

<blockquote>
<p>טְרוֹיִים הִתְנַפְּלוּ עָלַי בַּחֲנִיתוֹת הַנְּחשֶׁת הַשְּׁנוּנָה,  310</p>
</blockquote>

<blockquote>
<p>וְהָיְתָה קְבוּרָתִי בְכָבוֹד וְהִלְלוּ שְׁמִי הָאֲכַיִּים.</p>
</blockquote>

<blockquote>
<p>עַתָּה אָמוּתָה בְּאִי-כָבוֹד וְאָבַדְתִּי אָבְדַן-יְגוֹנִים&quot;.</p>
</blockquote>

<br>  

<blockquote>
<p>כָּכָה מִלֵּל, וַיָּרוֹם מִשְׁבַּר אַדִּירִים מִמַּעַל,</p>
</blockquote>

<blockquote>
<p>סוֹעֵר בְּאוֹן וַאֲיֻמּוֹת, הִסְתּוֹבְבָה בְּאוֹן הָרַפְסֹדֶת,</p>
</blockquote>

<blockquote>
<p>טִלְטְלוֹ טַלְטֵלָה לַמֶּרְחָק מֵעַל הַדֹּבְרָה וְנִשְׁמַט  315</p>
</blockquote>

<blockquote>
<p>הֶגֶה דֹבְרָתוֹ מִכַּפָּיו, וְתָרְנָהּ נִשְׁבַּר בָּאֶמְצַע</p>
</blockquote>

<blockquote>
<p>בְּכֹחַ הַסּוּפָה וְהַסַּעַר, בְּהִתְרוֹצְצָם אֵלֶּה בָאֵלֶּה.</p>
</blockquote>

<blockquote>
<p>רָחַק הַמִּפְרָשׂ הַיָּמָּה, וְעִמּוֹ מוֹט הָאֲלַכְסוֹן.</p>
</blockquote>

<blockquote>
<p>הִרְבָּה וְשָׁהָה מִתַּחַת, וְלֹא הָיָה בּוֹ כֹחַ וְלֹא יָכֹל</p>
</blockquote>

<blockquote>
<p>לַעֲלוֹת מָעְלָה, כִּי גָבְרוּ מִשְׁבְּרֵי הַיָּם הָאַדִּירִים,  320</p>
</blockquote>

<blockquote>
<p>כָּבְדוּ עָלָיו הַבְּגָדִים שֶׁהִלְבִּישַׁתּוּ קָלִיפְּסוֹ.</p>
</blockquote>

<blockquote>
<p>אַךְ לָאַחֲרוֹנָה צָף וְעָלָה, וַיְרוֹקֵק מִפִּיו אֶת-הַמַּיִם,</p>
</blockquote>

<blockquote>
<p>מַיִם מָרִים וּמְפַכִּים מֵעַל גַּבֵּי רֹאשׁוֹ בְּשֶׁפַע;</p>
</blockquote>

<blockquote>
<p>אַךְ אֶת-דֹּבְרָתוֹ לֹא שָׁכַח, וְאִם-הָיָה בְמֵצַר וּבְמָצוֹק,</p>
</blockquote>

<blockquote>
<p>נֶחְפַּז אַחֲרֶיהָ לְתָפְשָׂהּ בַּגַּלִּים הָרַבִּים וַיָּעַל,  325</p>
</blockquote>

<blockquote>
<p>יָשַׁב בְּאֶמְצַע הַדֹּבְרָה לְמַעַן יִמָּלֵט מִמָּוֶת.</p>
</blockquote>

<blockquote>
<p>וְהָיוּ הַגַּלִּים זוֹרְקִים הַדֹּבְרָה הֵנָּה וָהֵנָּה.</p>
</blockquote>

<blockquote>
<p>כְּאוֹתָהּ רוּחַ צְפוֹנִית הַנּוֹשֵׂאת בַּחֹרֶף הַחוֹחִים</p>
</blockquote>

<blockquote>
<p>דֶּרֶךְ הַשָּׂדוֹת, וְהֵמָּה אִישׁ אֶל-רֵעֵהוּ דָּבֵקוּ, –</p>
</blockquote>

<blockquote>
<p>כָּכָה נְשָׂאוּהָ הָרוּחוֹת, מְטַלְטְלוֹת הֵנָּה וָהֵנָּה;  330</p>
</blockquote>

<blockquote>
<p>יֵשׁ אֲשֶׁר תֵּימָן מְסָרָהּ לְצָפוֹן לְזָרְקָהּ וּלְקַלְּעָהּ,</p>
</blockquote>

<blockquote>
<p>וְיֵשׁ אֲשֶׁר זְרָקָהּ הַיָּם לְתִתָּהּ לְמַדְחֵפוֹת לַקָּדִים.</p>
</blockquote>

<br> 

<blockquote>
<p>רָאֲתָה אוֹתוֹ בַּת-קַדְמוֹס, הִיא אִינוֹ יְפַת-הָרַגְלַיִם,</p>
</blockquote>

<blockquote>
<p>הִיא לֶבְקֹתֵּיָה, וּלְפָנִים גַּם הִיא מְדַבֶּרֶת לְשׁוֹן אָדָם,</p>
</blockquote>

<blockquote>
<p>עַתָּה בִּתְהֹמוֹת הַיָּם נִכְבָּדָה כְּאַחַת הָאֵלוֹת,   335</p>
</blockquote>

<blockquote>
<p>הָמוּ מֵעֶיהָ לְאוֹדִיסֵס, כִּי הָיָה בְצָרָה מְאֹד גְּדוֹלָה,</p>
</blockquote>

<blockquote>
<p>עָלְתָה בִמְעוּפָה כַּטַּבְלָן, מִתְּהֹמוֹת הַיָּם הִתְרוֹמָמָה,</p>
</blockquote>

<blockquote>
<p>יָשְׁבָה עַל-גַּב הָרַפְסֹדֶת מְרֻבַּת-הַדְּבָקִים וַתַּעַן:</p>
</blockquote>

<br>

<blockquote>
<p>&quot;לָמָּה, הָאֻמְלָל, שְׂנֵאֲךָ פּוֹסֵידוֹן מַרְגִּיז-הָאָרֶץ?</p>
</blockquote>

<blockquote>
<p>אָנַף בְּךָ וְגַם הֵמִיט עָלֶיךָ שֹׁאָה וּמְשׁוֹאָה.  340</p>
</blockquote>

<blockquote>
<p>אוּלָם אַבֶּדְךָ לֹא יוּכַל, וְאִם-יַרְבֶּה כָּהֵנָּה וְכָהֵנָּה.</p>
</blockquote>

<blockquote>
<p>קוּמָה עֲשֵׂה, כִּי פָנֶיךָ נִרְאִים כִּפְנֵי אִישׁ תְּבוּנוֹת,</p>
</blockquote>

<blockquote>
<p>הָסֵר מִמְּךָ אֶת-הַבְּגָדִים, הַנִּיחָה לָרוּחוֹת וְיִשְׂאוּ</p>
</blockquote>

<blockquote>
<p>אוֹתָהּ רַפְסֹדֶת, וּשְׁלַח אֶת-יָדֶיךָ וְחָתַרְתָּ אֶל-אֶרֶץ</p>
</blockquote>

<blockquote>
<p>עַם-הַפֵיאַקִּים, כִּי גְזֵרָה הִיא, וְשָׁם תְּמַלֵּט נַפְשֶׁךָ. 345</p>
</blockquote>

<blockquote>
<p>קַח אֶת-הַצָּעִיף הַלָּז הֶעָשׂוּי אַמְבְּרוֹסְיָה, אָזְרֶנּוּ</p>
</blockquote>

<blockquote>
<p>תַּחַת הֶחָזֶה וְאַל-תֵּחַת מִצָּרָה וְאֵיד וְכִלָּיוֹן.</p>
</blockquote>

<blockquote>
<p>אַךְ כְּשֶׁתַּגִּיעַ וְתִגַּע בְּכַפֶּיךָ בִּפְנֵי הֶחָרָבָה,</p>
</blockquote>

<blockquote>
<p>חִישׁ תְּסִירֶנּוּ וְתַשְׁלִיךְ בִּמְצוּלַת הַיָּם זֶה הַכֵּהֶה,</p>
</blockquote>

<blockquote>
<p>הַרְחֵק מֵעַל הַיַּבָּשָׁה וְאַל-תָּהִין לְהַבִּיט אַחֲרֶיךָ&quot;. 350</p>
</blockquote>

<br>  

<blockquote>
<p>כָּכָה אָמְרָה הָאֵלָה הַנָּאָה וַתִּתֶּן הַצָּעִיף.</p>
</blockquote>

<blockquote>
<p>מִהֲרָה וְטָבְלָה בַיָּם זֶה רַב-הַמִּשְׁבָּרִים וַתִּשְׁקַע</p>
</blockquote>

<blockquote>
<p>כְּאוֹתוֹ הַטַּבְלָן בַּמָּיִם, וַתִּתְכַּס בַּגַּלִּים הַשְּׁחֹרִים.</p>
</blockquote>

<blockquote>
<p>הִרְהֵר בְּלִבּוֹ אוֹדִיסֵס הָאִישׁ רַב-הַתְּלָאוֹת הַנָּדִיב,</p>
</blockquote>

<blockquote>
<p>מָרָה נֶאֱנַח וְאָמַר, מְדַבֵּר אֶל-נַפְשׁוֹ הַנְּדִיבָה:  355</p>
</blockquote>

<br>  

<blockquote>
<p>&quot;אוֹי לִי פֶּן-יַחְמֹס מְזִמּוֹת עָלַי מִן-הָאֵלִים הָאֶחָד,</p>
</blockquote>

<blockquote>
<p>אֲשֶׁר כַּיּוֹם יַשִּׁיאֵנִי לָרֶדֶת מֵעַל הָרַפְסֹדֶת.</p>
</blockquote>

<blockquote>
<p>אֶפֶס לוֹ לֹא אֶשָּׁמַע, כִּי עֵינַי וְלֹא זָר הֲלֹא רָאוּ</p>
</blockquote>

<blockquote>
<p>כִּי רְחוֹקָה הָאָרֶץ, אֲשֶׁר לְמִפְלָט לִי אָמָר.</p>
</blockquote>

<blockquote>
<p>אֶפֶס אַךְ זֹאת אֲנִי עוֹשֶׂה, כִּי אוֹתָהּ רָאִיתִי לְטוֹב לִי: 360</p>
</blockquote>

<blockquote>
<p>עַד שֶׁהַסִּינִים בַּדֹּבְרָה מְאַגְּדִים עוֹד קוֹרָה לְקוֹרָה,</p>
</blockquote>

<blockquote>
<p>פֹּה אֲנִי נִשְׁאָר וְאֶשָּׂא וְאֶסְבֹּל תְּלָאָה וְהֹוָה.</p>
</blockquote>

<blockquote>
<p>אַךְ כְּשֶׁיָּרֹעַ גַּל אֵיתָן וּמִשְׁבָּר יְפוֹצֵץ דֹּבְרָתִי,</p>
</blockquote>

<blockquote>
<p>אֶשְׂחֶה, בְּאֵין לִי עֵצָה אַחֶרֶת טוֹבָה מִמֶּנָּה.&quot;</p>
</blockquote>

<br>  

<blockquote>
<p>עוֹדוֹ מְהַרְהֵר בִּלְבָבוֹ וְנוֹעָץ בְּכִלְיוֹתָיו, וְהִנֵּה 365</p>
</blockquote>

<blockquote>
<p>הֵקִים עָלָיו פּוֹסֵידוֹן מַרְגִּיז-הָאָרֶץ גַּל אֵיתָן,</p>
</blockquote>

<blockquote>
<p>אָיֹם, נִשְׂעָר, מִתְקַמֵּר, וַיַּפִּילֵהוּ עַל-רֹאשׁוֹ.</p>
</blockquote>

<blockquote>
<p>מָשָׁל לְרוּחַ נוֹשֶׁבֶת בַּעֲרֵמַת מוֹץ וְנִשֹּׁבֶת,</p>
</blockquote>

<blockquote>
<p>פִּתְאֹם וְהֵמָּה מִתְנַדְּפִים, כִּי הֵנָּה וָהֵנָּה נָפוֹצוּ,</p>
</blockquote>

<blockquote>
<p>כָּכָה הִתְפָּרְדוּ גַּם קוֹרוֹת הַדֹּבְרָה הַגְּדוֹלוֹת, וַיַּעַל 370</p>
</blockquote>

<blockquote>
<p>אוֹדִיסֵס עַל-הָאַחַת וַיִּרְכַּב כְּעַל סוּס עָלֶיהָ.</p>
</blockquote>

<blockquote>
<p>הֵסִיר מֵעָלָיו הַבְּגָדִים שֶׁנָּתְנָה קָלִיפְּסוֹ הַנִּימְפָה,</p>
</blockquote>

<blockquote>
<p>קָשַׁר מִתַּחַת לְחָזוֹ הַצָּעִיף לוֹ נָתְנָה הָאֵלָה,</p>
</blockquote>

<blockquote>
<p>קָפַץ בַּמַּיִם וְרֹאשׁוֹ לְמַטָּה, וַיִּפְרֹשׂ כַּפּוֹתָיו,</p>
</blockquote>

<blockquote>
<p>אוֹמֵר לִשְׂחוֹת, וְרָאָה זֹאת מַרְגִּיז-הָאָרֶץ הַמּוֹשֵׁל, 375</p>
</blockquote>

<blockquote>
<p>אַחֲרָיו רֹאשׁוֹ הֵנִיעַ, מְדַבֵּר אֶל-נַפְשׁוֹ, וַיֹּאמֶר:</p>
</blockquote>

<br>  

<blockquote>
<p>&quot;כָּכָה תְעֵה עַל-הַגַּלִּים לְאַחַר תְּלָאוֹת אֵין סְפוֹרוֹת</p>
</blockquote>

<blockquote>
<p>עַד אֲשֶׁר תָּשׁוּב וְתִפְגּשׁ אָדָם מִזַּרְעוֹ שֶׁל-זֵאוּס.</p>
</blockquote>

<blockquote>
<p>אַךְ מְדֻמַּנִי, כִּי נַפְשְׁךָ לֹא תֹאמַר לַתְּלָאוֹת: מְעַט לִי&quot;.</p>
</blockquote>

<br>  

<blockquote>
<p>כָּכָה הִבִּיעַ, וַיִּדְפֹּק אֶת-סוּסָיו יְפֵהפֵי-הָרַעְמָה  380</p>
</blockquote>

<blockquote>
<p>עַד שֶׁהִגִּיעַ לְאֵיגֵי, כִּי שָׁמָּה מִשְׁכָּנוֹ הַנָּאֶה.</p>
</blockquote>

<br>

<blockquote>
<p>אוּלָם אַחֶרֶת יָזְמָה אַתֵּנָה בַּת-זֵאוּס, יָעָצָה.</p>
</blockquote>

<blockquote>
<p>גָּדְרָה בְּכֹחָהּ בְּעַד הָרוּחוֹת אֶת-דַּרְכָּן בַּיַּמִּים,</p>
</blockquote>

<blockquote>
<p>צִוְּתָה עֲלֵיהֶן עַל-כֻּלָּן וְשָׁבְתוּ וְנָמוּ אֶת-שְׁנָתָן,</p>
</blockquote>

<blockquote>
<p>בִּלְתִּי אִם-לְרוּחַ צְפוֹנִית הַסּוֹעֵר, כִּי יִפְרֹץ בַּגַּלִּים 385</p>
</blockquote>

<blockquote>
<p>עַד שֶׁיִּפָּגֵשׁ אוֹדִיסֵס הַנָּדִיב עִם-עַם-הַפֵיאַקִּים</p>
</blockquote>

<blockquote>
<p>חוֹבְבֵי-הַמְּשׁוֹטִים וְיִנָּצֵל מִמָּוֶת וּמַר הַכִּלָּיוֹן.</p>
</blockquote>

<br>  

<blockquote>
<p>שְׁנַיִם לֵילוֹת וּשְׁנַיִם יָמִים כֹּה נִשָּׂא עַל-גַּלִּים</p>
</blockquote>

<blockquote>
<p>נִסְעָר בַּיָּם, וּכְבָר הִרְגִּישׁ כַּמָּה פְעָמִים בְּאָבְדָנוֹ;</p>
</blockquote>

<blockquote>
<p>אַךְ כְּשֶׁהוֹפִיעַ עִם-אֵאוֹס יְפַת-הַמַּחְלָפוֹת יוֹם שְׁלִישִׁי  390</p>
</blockquote>

<blockquote>
<p>עָמְדָה הָרוּחַ מִנְּשֹׁב, הִרְגִּיעַ הַיָּם מִמִּשְׁבָרָיו,</p>
</blockquote>

<blockquote>
<p>הָיְתָה דוּמִיָּה, וְרָאָה, כִּי קְרוֹבָה אֵלָיו הֶחָרָבָה</p>
</blockquote>

<blockquote>
<p>מִדֵּי יִתְבּוֹנֵן בָּהּ הֵיטֵב בְּהֵרוֹמוֹ עַל-מִשְׁבַּר אַדִּירִים.</p>
</blockquote>

<blockquote>
<p>כְּאוֹתָם הַיְלָדִים הַשְּׂמֵחִים אֶל-גִּיל לְהַבְרָאַת אֲבִיהֶם,</p>
</blockquote>

<blockquote>
<p>אֲשֶׁר נָשָׂא עִנּוּיִים אֲיֻמִּים בַּמַּחֲלָה תְקָפַתּוּ,      395</p>
</blockquote>

<blockquote>
<p>תָּשַׁשׁ כֹּחוֹ, כִּי דֵימוֹן נוֹרָא מְאֹד פְּגָעָהוּ,</p>
</blockquote>

<blockquote>
<p>אַךְ לְשִׂמְחָתָם גְּאָלוּהוּ הָאֵלִים מֵעֹצֶר הָרָעָה, –</p>
</blockquote>

<blockquote>
<p>כָּכָה שָׂשׂ אוֹדִיסֵס עַל-מַרְאֵה הָאָרֶץ וְהַיָּעַר,</p>
</blockquote>

<blockquote>
<p>שָׁקַד בִּשְׂחוֹתוֹ לִפְסֹעַ בְּרַגְלָיו עַל-פְּנֵי הֶחָרָבָה.</p>
</blockquote>

<blockquote>
<p>אוּלָם בִּהְיוֹתוֹ עוֹד רָחוֹק, כְּדֵי שְׁמוֹעַ קוֹל קוֹרֵא מֵרָחוֹק,  400</p>
</blockquote>

<blockquote>
<p>קָלְטָה אָזְנוֹ קוֹל נָהַם הַיָּם בְּהִתְנַפְּצוֹ בֵּין סְלָעִים,</p>
</blockquote>

<blockquote>
<p>יַעַן הִרְעִימוּ מִשְׁבָּרִים אֵיתָנִים עַל-יַד הֶחָרָבָה</p>
</blockquote>

<blockquote>
<p>בְּשָׁאוֹן וּמַפָּץ אֲיֻמִּים וּמְכַסִּים בְּקֶצֶף מָלוּחַ.</p>
</blockquote>

<blockquote>
<p>נָמֵל לֹא הָיָה וּמַחֲסֶה לַסְּפִינוֹת וְאֶפֶס כָּל-מָבוֹא,</p>
</blockquote>

<blockquote>
<p>בִּלְתִּי אִם-סַלְעֵי הַמָּגוֹר, אַךְ כֵּפִים מַבְלִיטִים וְצוּרִים,  405</p>
</blockquote>

<blockquote>
<p>כָּשְׁלוּ בִרְכֵּי אוֹדִיסֵס וַיִּפֹּל לְבָבוֹ הֶחָבִיב,</p>
</blockquote>

<blockquote>
<p>נֶאֱנַח מָרָה וַיַּעַן, מְדַבֵּר אֶל-נַפְשׁוֹ הַנְּדִיבָה:</p>
</blockquote>

<br>  

<blockquote>
<p>&quot;אוֹי לִי, לָמָּה נְתָנַנִי זֵאוּס וְאֶרְאֶה פְּנֵי אֶרֶץ,</p>
</blockquote>

<blockquote>
<p>כִּי לֹא קִוִּיתִי לַעֲבֹר בְּשָׁלוֹם אֶת-פְּנֵי תְהוֹם הַמָּיִם,</p>
</blockquote>

<blockquote>
<p>וְהִנֵּה אֵין לִרְאוֹת כָּל-מוֹצָא מִגַּלֵּי הַיָּם הָאֲפֹרִים.  410</p>
</blockquote>

<blockquote>
<p>שִׁנֵּי הַצּוּר מִבַּחוּץ, וְסָבִיב מִשְׁבָּרִים יָרִיבוּ</p>
</blockquote>

<blockquote>
<p>בְּדָכְיָם הַנּוֹרָא, וּסְלָעִים יָרִימוּ אֶת-נֵדָם הֶחָלָק.</p>
</blockquote>

<blockquote>
<p>וְעָמֹק עָמֹק הַיָּם, וְאֵין מָקוֹם עָלָיו תִּתְבַּצֵּר</p>
</blockquote>

<blockquote>
<p>רֶגֶל הָעוֹלֶה בַחוֹף וְנִמְלָט מֵהֹוָה וְכִלָּיוֹן.</p>
</blockquote>

<blockquote>
<p>אִם-אַךְ לֹא יִתְפְּשֵׂנִי מִשְׁבָּר גָּדוֹל בַּעֲלוֹתִי, 415</p>
</blockquote>

<blockquote>
<p>הַשְׁלֵךְ וְנַפֵּץ אֶל-סֶלַע, וְהָיָה לַשָּׁוְא כָּל-עֲמָלִי.</p>
</blockquote>

<blockquote>
<p>אֶפֶס אִם-אֶשְׂחֶה לְאֹרֶךְ הָאָרֶץ, לְמַעַן שָׁם אֶמְצָא</p>
</blockquote>

<blockquote>
<p>חוֹפֵי יָם יוֹרְדִים בַּמּוֹרָד, אוֹ מְבוֹאוֹת מִבְטַחִים בָּם אָעַל,</p>
</blockquote>

<blockquote>
<p>יָרֹא יָרֵאתִי פֶּן-תָּבֹא רוּחַ סְעָרָה וְטִלְטְלַתְנִי</p>
</blockquote>

<blockquote>
<p>שׁוּב אֶל-הַיָּם רַב-הַדָּגָה, וְאָנֹכִי אָרִידָה בְּאַנְחָתִי; 420</p>
</blockquote>

<blockquote>
<p>וְאוּלַי יְשַׁסֶּה בִי דֵימוֹן תַּנִּין אַדִּירִים מִמְּצוּלָה,</p>
</blockquote>

<blockquote>
<p>אֶחָד מֵרַבִּים גִּדְּלַתּוּ בַּיָּם אַמְפִיטְרִיטָה הַנָּאָה,</p>
</blockquote>

<blockquote>
<p>יַעַן יָדַעְתִּי כִּי יֶאֱנַף בִּי מַרְגִּיז-הָאָרֶץ הַמְהֻלָּל&quot;.</p>
</blockquote>

<br> 

<blockquote>
<p>הָיָה אוֹדִיסֵס מְהַרְהֵר בְּלִבּוֹ, נוֹעָץ בְּכִלְיוֹתָיו,</p>
</blockquote>

<blockquote>
<p>וְגַל אֶחָד אַדִּיר טִלְטְלָהוּ אֶל-אַדְמַת הַחוֹף רַב-הַצּוּקִים.  425</p>
</blockquote>

<blockquote>
<p>הָיָה קוֹרֵעַ אֶת-עוֹרוֹ וּמְפָרֵךְ עַצְמוֹתָיו, אִלְמָלֵא</p>
</blockquote>

<blockquote>
<p>נָטְעָה בְלִבּוֹ אַתֵּנָה בְּהִירַת-הָעַיִן הָעֵצָה</p>
</blockquote>

<blockquote>
<p>לִתְפֹּשׂ בִּשְׁתַּיִם כַּפּוֹתָיו אֶת-אַחַד הַצּוּרִים הַבּוֹלְטִים,</p>
</blockquote>

<blockquote>
<p>וְאָחַז בּוֹ נֶאֱנַח מָרָה עַד חָלַף וַיַּעֲבֹר הַמִּשְׁבָּר.</p>
</blockquote>

<blockquote>
<p>כָּכָה נִצַּל הַפַּעַם; וַיָּשָׁב הַגַּל וַיְכַסֵּהוּ,    430</p>
</blockquote>

<blockquote>
<p>תְּפָשׂוֹ וַיְטַלְטְלֵהוּ שֵׁנִית וְהַרְחֵק הַיָּמָה.</p>
</blockquote>

<blockquote>
<p>כְּאוֹתוֹ פּוֹלִיפּוֹס, שֶׁנֶּעֱקַר מִיצוּעוֹ בּוֹ הוּדַק בְּכֹחַ</p>
</blockquote>

<blockquote>
<p>וְדָבְקוּ בְּכַפָּיו הַקְּטַנּוֹת שַׁבְרוּרֵי אֲבָנִים מְרֻבִּים, –</p>
</blockquote>

<blockquote>
<p>כָּכָה דָבַק גַּם עוֹר אוֹדִיסֵס אֶל-צוּקֵי הַסָּלַע,</p>
</blockquote>

<blockquote>
<p>נִקְרַע מִיָּדָיו הַחֲזָקוֹת, וּמִשְׁבַּר אַדִּירִים כִּסָּהוּ.   435</p>
</blockquote>

<blockquote>
<p>וְהָיָה אָז אוֹבֵד הָאֻמְלָל גַּם לַמְרוֹת הַגְּזֵרָה, אִלְמָלֵא</p>
</blockquote>

<blockquote>
<p>נָטְעָה בְּלִבּוֹ אַתֵּנָה בְּהִירַת-הָעַיִן הַתְּבוּנָה</p>
</blockquote>

<blockquote>
<p>בְּגִיחוֹ מִתּוֹךְ אוֹתוֹ מִשְׁבַּר הַחוֹתֵר אֶל-פְּנֵי הַיַּבָּשָׁה.</p>
</blockquote>

<blockquote>
<p>שָׂחָה בַאֲלַכְסוֹן, מִסְתַּכֵּל בָּאָרֶץ, אוּלַי שָׁם יִרְאֶה</p>
</blockquote>

<blockquote>
<p>חוֹפִים הַיּוֹרְדִים בַּמּוֹרָד, אוֹ מְבֹאוֹת מִבְטַחִים בָּם יָעַל,  440</p>
</blockquote>

<blockquote>
<p>וְהִנֵּה תּוֹצְאוֹת הַנָּהָר הַשּׁוֹטֵף בִּנְעִימוֹת לְפָנָיו</p>
</blockquote>

<blockquote>
<p>רָאָה בְּשׁוּטוֹ, וְנִרְאָה לוֹ יָפֶה וְנוֹחַ מֵרַבִּים,</p>
</blockquote>

<blockquote>
<p>רֵיק מִכָּל-סֶלַע, וּמַחֲסֶה מְרֻוָּח וּמִפְלָט מִסַּעַר.</p>
</blockquote>

<blockquote>
<p>הִכִּיר הָאֵל-הַזֶּרֶם וַיְפַלֵּל אֵלָיו בִּלְבָבוֹ:</p>
</blockquote>

<br>  

<blockquote>
<p>&quot;שִׁמְעָה בְקוֹלִי, הַמּוֹשֵׁל, הֱיֵה אֲשֶׁר תִּהְיֶה, לְךָ אֶעֱרֹג. 445</p>
</blockquote>

<blockquote>
<p>נִמְלָט אֲנִי מִגַּעֲרוֹתָיו שֶׁל-פּוֹסֵידוֹן הַמּוֹשֵׁל.</p>
</blockquote>

<blockquote>
<p>גַּם לָאֵלִים בְּנֵי-הָאַלְמָוֶת קְדוֹשִׁים בְּנֵי-אָדָם,</p>
</blockquote>

<blockquote>
<p>אֲשֶׁר יָבוֹאוּ בְנוּדָם בִּתְפִלָּה, כָּמוֹנִי אָנֹכִי.</p>
</blockquote>

<blockquote>
<p>בָּאתִי בִתְפִלָּה אֶל-זִרְמְךָ, כּוֹרֵעַ, כִּי רַבּוֹת צָרוֹתַי,</p>
</blockquote>

<blockquote>
<p>אָנָּא, רַחֲמֵנִי, הַמּוֹשֵׁל, וְאֶתְפָּאֵר כִּי בְךָ אֶחֱסָיָה&quot;. 450</p>
</blockquote>

<br> 

<blockquote>
<p>סָח, וַיַּהַס הַלָּז אֶת-הַנָּהָר, וַיַּעֲצֹר בַּגַּלִּים,</p>
</blockquote>

<blockquote>
<p>וְעָשָׂה דוּמִיָּה מִלְפָנָיו וַיְפָלֵּט אֶת-נַפְשׁוֹ מִמָּוֶת</p>
</blockquote>

<blockquote>
<p>בְּתוֹצְאוֹת הַנָּהָר, וְאוֹדִיסֵס כּוֹרֵעַ עַל-בִּרְכָּיו וַיְפָרֶשׂ</p>
</blockquote>

<blockquote>
<p>כַּפָּיו הַחֲזָקוֹת, כִּי לִבּוֹ חָלַשׁ מִשּׁוּטוֹ בַמָּיִם.</p>
</blockquote>

<blockquote>
<p>צָבָה בְשָׂרוֹ וְהוּא מֵקִיא הַמַּיִם מִפִּיו וּמִנְּחִירָיו  455</p>
</blockquote>

<blockquote>
<p>הַרְבֵּה מְאֹד, וְהוּא שָׁכַב וְרוּחַ אֵין בּוֹ, קוֹלוֹ נֶחְבָּא,</p>
</blockquote>

<blockquote>
<p>כָּל-עוֹד נִשְׁמָתוֹ בְּקִרְבּוֹ, עֲיֵפוּת נוֹרָאָה תְּקָפַתּוּ.</p>
</blockquote>

<blockquote>
<p>אַךְ כְּשֶׁהִתְחִיל שׁוּב לִנְשֹׁם, וְנַפְשׁוֹ כִּי שָׁבָה אֶל-קִרְבּוֹ,</p>
</blockquote>

<blockquote>
<p>הֵסִיר מֵעָלָיו הַצָּעִיף לוֹ נָתְנָה הָאֵלָה הַנָּאָה,</p>
</blockquote>

<blockquote>
<p>שָׂמוֹ בְּשֶׁטֶף-הַנָּהָר הַשּׁוֹפֵךְ הַיָּמָה אֲפִיקָיו,   460</p>
</blockquote>

<blockquote>
<p>וְגַּלִּים אַדִּירִים גְּרָפוּהוּ מִיָּד הַיָּמָה, שָׁם אִינוֹ</p>
</blockquote>

<blockquote>
<p>חָשָׁה צָדַתּוּ בְּכַפֶּיהָ. וַיֵּלֶךְ מֵעִם חוֹף הַנַּחַל,</p>
</blockquote>

<blockquote>
<p>שָׁח אֶל-תַּחַת הַקָּנִים וַיִּשַּׁק אֶת-פְּנֵי הָאֲדָמָה,</p>
</blockquote>

<blockquote>
<p>נֶאֱנַח מָרָה וַיַּעַן, מְדַבֵּר אֶל-נַפְשׁוֹ הַנְּדִיבָה:</p>
</blockquote>

<br>  

<blockquote>
<p>&quot;אוֹי לִי, מָה אֶשָּׂא וְאֶסְבֹּל, מַה יִּהְיֶה בְּסוֹפִי? אִם-אֹמַר  465</p>
</blockquote>

<blockquote>
<p>אֶשְׁהֶה בְּלֵיל הָעֲבָרוֹת עַל-חוֹפֵי הַנַּחַל הַשּׁוֹטֵף,</p>
</blockquote>

<blockquote>
<p>וְלָקְחוּ אֶת-נַפְשִׁי הַכְּפוֹר הַמַּשְׁחִית וְטַלְלֵי הַצִּנָּה,</p>
</blockquote>

<blockquote>
<p>בְּשֶׁל הָעֲיֵפוּת הַגְּדוֹלָה שֶׁעָבְרָה עַל-נַפשִׁי, וּבְיַעַן</p>
</blockquote>

<blockquote>
<p>רוּחַ קָרָה נוֹשֶׁבֶת מֵאֵצֶל הַיְאוֹר טֶרֶם שָׁמֶשׁ.</p>
</blockquote>

<blockquote>
<p>אוּלָם אִם-אַעַל בַּגִּבְעָה, אֶכָּנֵס בַּיַּעַר הַמֵּצַל   470</p>
</blockquote>

<blockquote>
<p>לִישׁוֹן אֶת-שְׁנָתִי בְּעָבְיוֹ בְּהַרְפּוֹת מִמֶּנִּי הַצִּנָּה,</p>
</blockquote>

<blockquote>
<p>גַּם עֲיֵפוּתִי זוֹ, וּתְקָפַתְנִי הַתְּנוּמָה הַמְּתוּקָה,</p>
</blockquote>

<blockquote>
<p>אִירָא פֶּן-אֶהְיֶה לְשָׁלָל וָטֶרֶף לְחַיְתוֹ הַיָּעַר&quot;.</p>
</blockquote>

<br>  

<blockquote>
<p>כָּכָה הִרְהֵר בְּלִבּוֹ, וּמָצָא לְטוֹב לוֹ הָעֵצָה.</p>
</blockquote>

<blockquote>
<p>הָלַךְ וְנִכְנַס לַיַּעַר, וּמָצָא וְהוּא קָרוֹב לַמַּיִם,   475</p>
</blockquote>

<blockquote>
<p>עוֹמֵד עַל-רָמָה נִשָּׂאָה, וַיִּזְחַל אֶל-תַּחַת שְׁנֵי שִׂיחִים</p>
</blockquote>

<br>  

<blockquote>
<p>עוֹלִים בַּגֶּזַע הָאֶחָד: הַזַּיִת עֵץ-פְּרִי וְהַפִּרְאִי.<a href="#fn:38" id="fnref:38" title="see footnote" class="footnote"><sup>38</sup></a></p>
</blockquote>

<blockquote>
<p>וְרוּחַ וּרְטִיבוּת בִּכְנָפָיו לֹא נָשַׁב בָּהֵמָּה מֵעוֹלָם,</p>
</blockquote>

<blockquote>
<p>וְהֵלְיוֹס, הַשֶּׁמֶשׁ הַמַּבְרִיק, לֹא יָרָה בָּם קְרָנָיו, וּמָטָר</p>
</blockquote>

<blockquote>
<p>סוֹחֵף לֹא נִחַת בָּם לַמְטִיר עַל-רֹאשָׁם וְעַל-שָׁרְשָׁם, כִּי רַבּוּ  480</p>
</blockquote>

<blockquote>
<p>מְאֹד שָׂרִיגֵיהֶם, סֻבָּכוּ; וְשָׁמָּה נֶחְבָּא אוֹדִיסֵס.</p>
</blockquote>

<blockquote>
<p>נִכְנַס וּבְיָדָיו הַחֲבִיבוֹת צָבַר יָצוּעַ מְרֻוָּח</p>
</blockquote>

<blockquote>
<p>מִן-הַשַּׁלֶּכֶת שֶׁמָּצָא, כִּי רַבּוּ הֶעָלִים הַנּוֹשְׁרִים,</p>
</blockquote>

<blockquote>
<p>עַד כְּדֵי לִהְיוֹת לְמַחְסֶה לִשְׁנַיִם אֲנָשִׁים וּשְׁלשָׁה</p>
</blockquote>

<blockquote>
<p>בְּעוֹנַת הַסְּתָו, וְאִם-גַּם תִּגְבַּר הַקָּרָה וְתוֹסִיף וְתֶעֱצַם. 485</p>
</blockquote>

<blockquote>
<p>רָאָם וַיָּשֶׂשׂ עֲלֵיהֶם אוֹדִיסֵס הָאִישׁ רַב-הַתְּלָאוֹת,</p>
</blockquote>

<blockquote>
<p>שָׁכַב בְּתוֹךְ הָעֲרֵמָה וַיִּשְׁפֹּךְ עַל-גַּבּוֹ הֶעָלִים.</p>
</blockquote>

<blockquote>
<p>כּאוֹתוֹ הָאוּד, אֲשֶׁר הִצְפִּין הָאָדָם בָּאֵפֶר הַשָּׁחוֹר</p>
</blockquote>

<blockquote>
<p>הַרְחֵק בַּשָּׂדֶה בַּקָּצֶה וְהַרְחֵק מִגְּבוּלוֹת שֶׁל-זָרִים,</p>
</blockquote>

<blockquote>
<p>לִשְׁמֹר עַל-זֶרַע הָאֵשׁ שֶׁלֹּא לַהֲבִיאָה מִמֶּרְחָק, –  490</p>
</blockquote>

<blockquote>
<p>כָּכָה נֶחְבָּא אוֹדִיסֵס בֶּעָלִים בְּתוֹכָם, וְאַתֵּנָה</p>
</blockquote>

<blockquote>
<p>שָׁפְכָה עַל-עֵינָיו הַשֵּׁנָה לְמַעַן יָנוּחַ קַל מַהֵר</p>
</blockquote>

<blockquote>
<p>מִן-הַיְגִיעָה הַגְּדוֹלָה, עַל-שְׁמוּרוֹת עֵינָיו הֶאֱפִילָה.</p>
</blockquote>

<br>  

<h2 id="שִׁירשִׁשִּׁי:אוֹדִיסֵסבָּאאֶלהַפֵיאַקִּים">שִׁיר שִׁשִּׁי: אוֹדִיסֵס בָּא אֶל הַפֵיאַקִּים</h2>

<br>  

<blockquote>
<p>כָּכָה נָם שָׁם אֶת-שְׁנָתוֹ אוֹדִיסֵס הָאִישׁ רַב-הַתְּלָאוֹת</p>
</blockquote>

<blockquote>
<p>נִלְאֶה מֵעָמָל וְשֵׁנָה; וּפַּלַּס-אַתֵּנָה בַּת-זֵאוּס</p>
</blockquote>

<blockquote>
<p>בָּאָה, הִגִּיעָה אֶל-אַדְמַת עַם-הַפֵיאַקִּים וּלְעִירָם.</p>
</blockquote>

<blockquote>
<p>וְהֵמָּה גָרוּ לְפָנִים בְּהִפֶּרֵיָה רַבַּת הַכָּרִים,</p>
</blockquote>

<blockquote>
<p>קְרוֹבִים אֶל-עַם-הַקִּיקְלוֹפִּים, אֶל-אַנְשֵׁי הֶעָתָק וְהַזָּדוֹן 5</p>
</blockquote>

<blockquote>
<p>אֲשֶׁר עֲשָׁקוּם, כִּי הָיוּ עוֹלִים עַל-אֵלֶּה בְּכֹחַ.</p>
</blockquote>

<blockquote>
<p>הוֹצִיא אוֹתָם מִשָּׁם נַבְסִיתּוֹאוֹס הָאִישׁ-הָאֱלֹהִי</p>
</blockquote>

<blockquote>
<p>לָגוּר בִּסְכֶרְיָה וְהַרְחֵק מֵאָדָם מְלֻמְּדֵי-חֲרשֶׁת.</p>
</blockquote>

<blockquote>
<p>חוֹמָה בָּנָה מִסָּבִיב לְעִירָם וְיָסַד בָּתֵּיהֶם,</p>
</blockquote>

<blockquote>
<p>הֵקִים הֵיכָלוֹת לָאֵלִים וַיְחַלֵּק בֵּינֵיהֶם הַשָּׂדוֹת, 10</p>
</blockquote>

<blockquote>
<p>אוּלָם כְּבָר קִדְּמוֹ הַמָּוֶת וְיָרַד שְׁאוֹלָה אֶל-הַדֵס,</p>
</blockquote>

<blockquote>
<p>מַלְכָּם אֲזַי אַלְקִינוֹאוֹס, הַדּוֹמֶה-בְּחָכְמָתוֹ-לָאֵלִים.</p>
</blockquote>

<blockquote>
<p>יָרְדָה הָאֵלָה אַתֵּנָה כְּחֻלַּת-הָעַיִן לְאַרְמוֹנוֹ,</p>
</blockquote>

<blockquote>
<p>זוֹמְמָה תְּשׁוּבַת אוֹדִיסֵס הַגֶּבֶר הַנָּדִיב לְבֵיתוֹ.</p>
</blockquote>

<blockquote>
<p>נִכְנְסָה לַחֶדֶר הַמְפֹאָר אֲשֶׁר לְבִתּוֹ, בּוֹ תִישַׁן 15</p>
</blockquote>

<blockquote>
<p>כְּלִילַת הַיֹּפִי, הַדּוֹמָה-לָאֵלוֹת בְּקוֹמָה וּבְתֹאַר –</p>
</blockquote>

<blockquote>
<p>הִיא נַבְסִיקָיָה הַנַּעֲרָה, בַּת-אַלְקִינוֹאוֹס הַנָּדִיב.</p>
</blockquote>

<blockquote>
<p>שְׁתַּיִם אֲמָהוֹת, שֶׁחוֹנְנוּן חֵן הַכַרִיטוֹת, יְשֵׁנוֹת</p>
</blockquote>

<blockquote>
<p>אֵצֶל הַמְּזוּזוֹת מִכָּאן וּמִכָּאן לַדְּלָתוֹת הַנּוֹצְצוֹת.</p>
</blockquote>

<blockquote>
<p>נִכְנְסָה כְּרוּחַ נוֹשֶׁבֶת, קָרְבָה עַד מִטַּת הַנַּעֲרָה,  20</p>
</blockquote>

<blockquote>
<p>עָמְדָה לִמְרַאֲשׁוֹתֶיהָ וַתִּשָּׂא אִמְרָתָהּ וַתַּעַן –</p>
</blockquote>

<blockquote>
<p>תָּאֳרָה כְּתֹאַר בַּת-דִּימַס הַמְצֻיָּן-בֵּין-יוֹרְדֵי-הַיַּמִּים.</p>
</blockquote>

<blockquote>
<p>הָיְתָה הַנַּעֲרָה בַּת-גִּילָהּ וְנַפְשָׁה מְאֹד נִקְשְׁרָה בְּנַפְשָׁהּ,</p>
</blockquote>

<blockquote>
<p>דָּמְתָה אֵלֶיהָ אַתֵּנָה כְּחֻלַּת-הָעַיִן וַתֹּאמֶר:</p>
</blockquote>

<br>  

<blockquote>
<p>&quot;נַבְסִיקָיָה, הַאֻמְנָם רְפַת-יָדַיִם אַתְּ לְאִמֵּךְ?  25</p>
</blockquote>

<blockquote>
<p>הִנֵּה בְגָדַיִךְ הַחֲמוּדִים מֻנָּחִים וְהֵמָּה מְלֻכְלָכִים;</p>
</blockquote>

<blockquote>
<p>קָרְבוּ יְמֵי נִשּׂוּאַיִךְ, וְאַתְּ זְקוּקָה לַשְּׂמָלוֹת הַנָּאוֹת</p>
</blockquote>

<br>  

<blockquote>
<p>לִלְבּשׁ לִבְשָׂרֵךְ שֶׁלָּךְ וּבִשְׁבִיל שׁוֹשְׁבִינַיִךְ יוֹבִילוּךְ,<a href="#fn:39" id="fnref:39" title="see footnote" class="footnote"><sup>39</sup></a></p>
</blockquote>

<blockquote>
<p>כִּי בָזֶה תִּנְחֲלִי שֵׁם לָךְ וּתְהִלָּה בְּפִי כָּל-הַבְּרִיּוֹת,</p>
</blockquote>

<blockquote>
<p>יָשִׂישׂ עָלַיִךְ גַּם אָבִיךְ גַּם אִמֵּךְ הוֹרָתֵךְ הַגְּבִירָה.  30</p>
</blockquote>

<blockquote>
<p>הָבָה נֵרְדָה לְכַבֵּס הַבְּגָדִים עִם-שַׁחַר יוֹפִיעַ.</p>
</blockquote>

<blockquote>
<p>גַּם אֲנִי אִלָּוֶה אֵלַיִךְ לִהְיוֹת לָךְ לְעֶזְרָה, לְמַעַן</p>
</blockquote>

<blockquote>
<p>תְּכַלִּי מַהֵר הַמְּלָאכָה, כִּי לֹא תַרְבִּי הֱיוֹת בִּבְתוּלָיִךְ.</p>
</blockquote>

<blockquote>
<p>רַבִּים הַמְבַקְשִׁים לְקַחְתֵּךְ לְאִשָּׁה, וְהֵמָּה אֲצִילֵי</p>
</blockquote>

<blockquote>
<p>עַם-הַפֵיאַקִּים, כִּי אַתְּ גַּם אַתְּ הֵן מִזֶּרַע אֲצִילִים.  35</p>
</blockquote>

<blockquote>
<p>קוּמִי וְעוֹרְרִי בַּבֹּקֶר אֶת-אָבִיךְ הַגֶּבֶר הַמְהֻלָּל,</p>
</blockquote>

<blockquote>
<p>בַּקְּשִׁי אֶת-פָּנָיו וְיִתֵּן לָךְ פְּרָדִים וַעֲגָלָה לְהוֹבִיל</p>
</blockquote>

<br>  

<blockquote>
<p>שְׂמָלוֹת, חֲגוֹרוֹת וּשְׂמִיכוֹת מַבְרִיקוֹת, בְּגָדַיִךְ וְגַם אוֹתָךְ –<a href="#fn:40" id="fnref:40" title="see footnote" class="footnote"><sup>40</sup></a></p>
</blockquote>

<blockquote>
<p>וְזֹאת לָךְ נָאֶה וְיָאֶה בְּיוֹתֵר מִלֶּכְתֵּךְ בָּרֶגֶל,</p>
</blockquote>

<blockquote>
<p>וְהַרְחֵק מְאֹד מִן-הָעִיר גַּם בְּרֵכוֹת הַכְּבִיסָה וְהַמָּיִם&quot;. 40</p>
</blockquote>

<br>  

<blockquote>
<p>כָּכָה דִּבְּרָה אַתֵּנָה כְּחֻלַּת-הָעַיִן, וַתַּעַל</p>
</blockquote>

<blockquote>
<p>אֶל-הָאוֹלִימְפּוֹס שֶׁשָּׁם, כְּפִי שֶׁמְּסַפְּרִים בְּנֵי-אָדָם,</p>
</blockquote>

<blockquote>
<p>מִשְׁכַּן הָאֵלִים, זְבוּל-עַד אֵין רוּחוֹת וַחֲזִיזִים, וְאֵין מָטָר</p>
</blockquote>

<blockquote>
<p>לַרְטִיב הַכְּתָלִים, וְאֵין שֶׁלֶג לְכַסּוֹת עֲלֵיהֶם, אַךְ אֵיתֶּר</p>
</blockquote>

<blockquote>
<p>נִמְתָּח, וְאֵין עָב וְאֵין עָנָן, אַךְ אוֹרוֹת צַחְצָחוֹת נִשְׁפָּכִים. 45</p>
</blockquote>

<blockquote>
<p>שָׁם הָאֵלִים הַבְּרוּכִים מְבַלִּים יְמֵיהֶם בַּנְּעִימִים,</p>
</blockquote>

<blockquote>
<p>שָׁמָּה רָחֲקָה אַתֵּנָה, כִּי יָעֲצָה עֵצָה לַנַּעֲרָה.</p>
</blockquote>

<br>  

<blockquote>
<p>וְאֵאוֹס, הַיּוֹשְׁבָה עַל-כִּסְאָהּ הַמְפֹאָר, הוֹפִיעָה וַתָּעַר</p>
</blockquote>

<blockquote>
<p>אֶת-נַבְסִיקָיָה הַלְּבוּשָׁה-מַחֲלָצוֹת, מִשְׁתָּאָה לַחֲלוֹמָהּ.</p>
</blockquote>

<blockquote>
<p>וְהָלְכָה בְהֵיכַל אָבִיהָ לְסַפֵּר לְהוֹרֶיהָ חֲלוֹמָהּ,    50</p>
</blockquote>

<blockquote>
<p>גַּם לְאָבִיהָ גַּם לְאִמָּהּ הַיְקָרִים; שָׁם פְּנִימָה מְצָאָתָם.</p>
</blockquote>

<blockquote>
<p>יָשְׁבָה עַל-יַד הַכִּירַיִם וְסָבִיב לָהּ כָּל-אַמְהוֹתֶיהָ,</p>
</blockquote>

<blockquote>
<p>שָׁזְרָה הַחוּטִים הַדַּקִּים כְּעֵין אַרְגְּמַן-יָם; פְּגָשַׁתּוּ</p>
</blockquote>

<blockquote>
<p>בְּשַׁעַר הַהֵיכָל, כִּי הָלַךְ מִשָּׁם אֶל-הַנְּשִׂיאִים הַנְּדִיבִים,</p>
</blockquote>

<blockquote>
<p>אֶל-הַמּוֹעֵצָה, כִּי שָׁמָּה קְרָאוּהוּ נְדִיבֵי פֵיאַקָּה.   55</p>
</blockquote>

<blockquote>
<p>נִגְּשָׁה אֵלָיו וַתִּקְרַב, וַתֹּאמֶר לְאָבִיהָ הֶחָבִיב:</p>
</blockquote>

<br>  

<blockquote>
<p>&quot;אַבָּא יַקִּירִי, וּכְלוּם לֹא תְצַוֶּה לִרְתֹּם לִי עֲגָלָה</p>
</blockquote>

<blockquote>
<p>רָמָה הֲדוּרַת-אוֹפַנִּים, לְהוֹבִיל אֶת-בְּגָדַי הַחֲמוּדִים</p>
</blockquote>

<blockquote>
<p>לְכַבֵּס בְּמֵימֵי הַנַּחַל, כִּי רַבִּים עִמָּדִי וְצוֹאִים.</p>
</blockquote>

<blockquote>
<p>וְיָאֶה, בְּלֶכְתְּךָ לְמוֹשַׁב הַטּוֹבִים-בָּעָם לְהִוָּעֵץ  60</p>
</blockquote>

<blockquote>
<p>עֵצוֹת, שֶׁיִּהְיוּ בְגָדֶיךָ לִבְשָׂרְךָ גַם אַתָּה נְקִיִּים.</p>
</blockquote>

<blockquote>
<p>וְהִנֵּה בְּהֵיכָל שֶׁלְּךָ חֲמֵשֶׁת בָּנֶיךָ הַיְקָרִים,</p>
</blockquote>

<blockquote>
<p>שְׁנַיִם נְשׂוּאִים, וְהַשְּׁלשָׁה עוֹדָם בַּחוּרִים בְּאִבָּם.</p>
</blockquote>

<blockquote>
<p>וְהֵמָּה תָּמִיד תְּשׁוּקָתָם, כִּי יִהְיוּ בִגְדֵיהֶם נְקִיִּים</p>
</blockquote>

<blockquote>
<p>בְּלֶכְתָּם לִמְחוֹלוֹת מַחֲנָיִם; וְעָלַי הֲלֹא לִדְאֹג לְכָל-אֵלֶּה&quot;. 65</p>
</blockquote>

<br>  

<blockquote>
<p>כָּכָה הִגִּידָה. כִּי בוֹשָׁה לְדַבֵּר לְאָבִיהָ עַל-אֹדוֹת</p>
</blockquote>

<blockquote>
<p>יוֹם חֲתֻנָּתָהּ לוֹ עָרְגָה; אַךְ הוּא הֵבִין לְרֵעָהּ וַיֹּאמֶר:</p>
</blockquote>

<br>

<blockquote>
<p>&quot;יַלְדָּה, אֵינֶנִּי מוֹנֵעַ דָּבָר מִמֵּךְ, גַּם הַפְּרָדִים.</p>
</blockquote>

<blockquote>
<p>לְכִי לָךְ, עֲבָדַי יָכִינוּ בִּשְׁבִילֵךְ עֲגָלָה גְבוֹהָה</p>
</blockquote>

<blockquote>
<p>יְפַת-אוֹפַנִּים, וְשָׂמוּ עָלֶיהָ הַתֵּבָה מִמָּעַל&quot;. 70</p>
</blockquote>

<br>  

<blockquote>
<p>כָּכָה אָמַר, וַיְצַו לַעֲבָדָיו, וְהֵם שָׁמְעוּ בְקוֹלוֹ.</p>
</blockquote>

<blockquote>
<p>עָרְכוּ בֶּחָצֵר בַּחוּץ הָעֲגָלָה יְפַת-הָאוֹפַנִּים,</p>
</blockquote>

<blockquote>
<p>נָהֲגוּ חִישׁ אֶת-הַפְּרָדִים אֶל-תַּחַת הָעֹל לָעֲגָלָה.</p>
</blockquote>

<blockquote>
<p>יָרְדָה הַנַּעֲרָה, הֵבִיאָה הַבְּגָדִים הַצַּחִים מֵחֶדְרָהּ</p>
</blockquote>

<blockquote>
<p>וַתַּעֲמִיסֵם עֲלֵי הָעֲגָלָה הַבְּנוּיָה-לְתִפְאָרָה.   75</p>
</blockquote>

<blockquote>
<p>וְאִמָּהּ הֵבִיאָה מַכֹּלֶת סוֹעֶדֶת-לְבָבוֹת בַּטֶּנֶא,</p>
</blockquote>

<blockquote>
<p>צֵדָה וּמִינֵי מַמְתַּקִּים, וְיַיִן בְּחֵמֶת לָהּ מָזְגָה,</p>
</blockquote>

<blockquote>
<p>חֵמֶת עֲשׂוּיָה עוֹר-עִזִּים, וַתַּעַל הַבַּת בָּעֲגָלָה.</p>
</blockquote>

<blockquote>
<p>נָתְנָה גַם שֶׁמֶן הַזַּיִת בְּבַקְבּוּק שֶׁל-זָהָב, לְמַעַן</p>
</blockquote>

<blockquote>
<p>תָּסוּךְ אֶת-בְּשָׂרָהּ גַּם הִיא וְכָל-שִׁפְחוֹתֶיהָ הַנָּשִׁים 80</p>
</blockquote>

<blockquote>
<p>נָטְלָה בְיָדָהּ הַשּׁוֹט וּמוֹשְׁכוֹת-הַפְּרָדִים הַצַּחוֹת,</p>
</blockquote>

<blockquote>
<p>דָּפְקָה הַפְּרָדִים בַּשּׁוֹט, וְהֵמָּה הִתְחִילוּ בְקוֹל שְׁעָטָה.</p>
</blockquote>

<blockquote>
<p>חָשׁוּ, לֹא נָחוּ וְנוֹשְׂאִים גַּם אוֹתָהּ גַּם כָּל-שִׂמְלוֹתֶיהָ.</p>
</blockquote>

<blockquote>
<p>לְבַדָּה לֹא יָצְאָה, כִּי עִמָּהּ הַנָּשִׁים הַשְּׁפָחוֹת הָלָכוּ.</p>
</blockquote>

<br>  

<blockquote>
<p>וּכְשֶׁהִגִּיעוּ עַד זֶרֶם הַנַּחַל הַשּׁוֹטֵף בְּיָפְיוֹ,    85</p>
</blockquote>

<blockquote>
<p>שָׁם גַּם הַבְּרֵכוֹת הַכְּבֵדוֹת בַּמַּיִם, וְהָיוּ הַמַּיִם</p>
</blockquote>

<blockquote>
<p>הוֹלְכִים וְשׁוֹטְפִים לֹא פוֹסְקִים לְנַקּוֹת הַבְּגָדִים הַצּוֹאִים,</p>
</blockquote>

<blockquote>
<p>שָׁם הִתִּירוּ הַפְּרָדִים מִתַּחַת הָעֹל, אַף הֱרִיצוּם</p>
</blockquote>

<blockquote>
<p>הָלְאָה אֶל-דִּשְׁאֵי הָאָחוּ עַל-יַד מֵי-הַנַּחַל הַזּוֹרְמִים</p>
</blockquote>

<blockquote>
<p>לִרְעוֹת בַּדְּשָׁאִים הַמְּתוּקִים כִּדְבָשׁ. וּמֵעַל הָעֲגָלָה 90</p>
</blockquote>

<blockquote>
<p>חָשׁוּ הֵסִירוּ הַשְּׂמָלוֹת לְתִתָּן בַּמַּיִם הַכֵּהִים,</p>
</blockquote>

<blockquote>
<p>רְמָסוּן בְּרַגְלֵיהֶן בַּשּׁוּחוֹת, מִתְחָרוֹת אִשָּׁה בִרְעוּתָהּ.</p>
</blockquote>

<blockquote>
<p>אַךְ כְּכַלּוֹתָן לְכַבֵּס וּלְנַקּוֹת כָּל-כֶּתֶם וָכֶתֶם,</p>
</blockquote>

<blockquote>
<p>פֵּרְשׂוּן עַל-חוֹפֵי הַיָּם, כָּל-שִׂמְלָה וְשִׂמְלָה בַּמָּקוֹם</p>
</blockquote>

<blockquote>
<p>אֲשֶׁר שָׁם מַכִּים הַגַּלִּים לְשַׁפְשֵׁף חַלֻּקֵּי אֲבָנִים.  95</p>
</blockquote>

<blockquote>
<p>רָחֲצוּ אֶת-בְּשָׂרָן בַּמָּיִם, וְסָכוּ בַּשֶּׁמֶן הַמַּבְרִיק,</p>
</blockquote>

<blockquote>
<p>סָעֲדוּ לִבָּן בַּלֶּחֶם עַל-חוֹפֵי הַנָּהָר, מְחַכּוֹת</p>
</blockquote>

<blockquote>
<p>עַד שֶׁתִּיבַשְׁנָה הַשְּׂמָלוֹת הַפְּרוּשׂוֹת בְּלַהַט הַשֶּׁמֶשׁ.</p>
</blockquote>

<blockquote>
<p>וְכַאֲשֶׁר שָׂבְעָה גַם הִיא וְכָל-אַמְהוֹתֶיהָ הַצֵּדָה,</p>
</blockquote>

<blockquote>
<p>שִׂחֲקוּ יַחְדָּו בַּכַּדּוּר, הֵסִירוּ הַצְּעִיפִים מֵרֹאשָׁן. 100</p>
</blockquote>

<blockquote>
<p>פָּתְחָה בַשְּׂחוֹק נַבְסִיקָיָה הַנַּעֲלָה לִבְנַת-הַזְּרוֹעוֹת.</p>
</blockquote>

<blockquote>
<p>דּוֹמָה לְאַרְטֶמִּיס הַשְּׂמֵחָה-אֶל-חִצִּים, הַגּוֹלְשָׁה מֵהָרִים,</p>
</blockquote>

<blockquote>
<p>הַרְרֵי טַיגֶּטּוֹס הָרָמִים אוֹ שִׂיא אֶרִימַנְתּוֹס, כִּי תָגִיל</p>
</blockquote>

<blockquote>
<p>בְּצוּדָהּ חֲזִירֵי-הַיָּעַר, וְעָפְרֵי הַצְּבָאִים הַקַּלִּים,</p>
</blockquote>

<blockquote>
<p>וְאִתָּה כָּל-נִימְפוֹת-הַשָּׂדֶה, בְּנוֹת זֵאוּס הָאוֹחֵז-בָּאֵיגִיס, 105</p>
</blockquote>

<blockquote>
<p>יַחַד תִּשְׁתַּעֲשַׁעְנָה לְשִׂמְחַת לֵב לֵטוֹ הוֹרָתָהּ,</p>
</blockquote>

<blockquote>
<p>וְעוֹלָה הִיא עַל-כֻּלָּנָה וּגְבוֹהָה מֵרֹאשָׁהּ וָמָעְלָה,</p>
</blockquote>

<blockquote>
<p>נָקֵל לְהַכִּיר בָּאֵלָה, וְאִם-גַּם מְאֹד יָפוּ כֻּלָּהַן, –</p>
</blockquote>

<blockquote>
<p>כָּכָה הִצְטַיְּנָה הַנַּעֲרָה הַבְּתוּלָה בֵּין כָּל-אַמְהוֹתֶיהָ.</p>
</blockquote>

<br>  

<blockquote>
<p>אוּלָם כְּאָמְרָן בְּלִבָּן כְּבָר לָשׁוּב הַבַּיְתָה הָעִירָה, 110</p>
</blockquote>

<blockquote>
<p>אָסְרוּ הַפְּרָדִים לָעֲגָלָה וְכִפְּלוּ הַשְּׂמָלוֹת הַנָּאוֹת,</p>
</blockquote>

<blockquote>
<p>יָזְמָה אַחֶרֶת הָאֵלָה אַתֵּנָה כְּחֻלַּת-הָעָיִן</p>
</blockquote>

<blockquote>
<p>אֲשֶׁר יִתְעוֹרֵר אוֹדִיסֵס וְרָאָה הַנַּעֲרָה הַיָּפָה,</p>
</blockquote>

<blockquote>
<p>וְהִיא תוֹבִילֶנּוּ הָעִירָה אֶל-הַפֵיאַקִּים הַנְּדִיבִים.</p>
</blockquote>

<blockquote>
<p>זָרְקָה הַגְּבִירָה כַּדּוּרָהּ בְּאַחַת הַשְּׁפָחוֹת, הֶחֱטִיאָה 115</p>
</blockquote>

<blockquote>
<p>אֶת-הַמַּטָּרָה, כִּי נָפַל בְּזֶרֶם הַנָּהָר, בַּמְּצוּלָה.</p>
</blockquote>

<blockquote>
<p>וְקָרְאוּ כֻּלָּהַן קוֹל גָּדוֹל, וַיִּיקַץ אוֹדִיסֵס הַנָּדִיב.</p>
</blockquote>

<blockquote>
<p>יָשַׁב וְהִרְהֵר בְּלִבּוֹ וְנוֹעַץ בְּנַפְשׁוֹ וְכִלְיוֹתָיו:</p>
</blockquote>

<br> 

<blockquote>
<p>&quot;אוֹי לִי! לְאַרְצָם שֶׁל-אֵיזֶה בְּנֵי אֱנוֹשׁ בְּנֵי-תְמוּתָה הִגַּעְתִּי?</p>
</blockquote>

<blockquote>
<p>שֶׁמָּא עַם אַכְזַר-הַלֵּב, גּוֹי פֶּרֶא וְצֶדֶק לֹא יֵדָע?  120</p>
</blockquote>

<blockquote>
<p>וְאוּלַי עַם מַכְנִיס-אוֹרֵחַ, יִרְאֵי-הָאֵלִים, חֲסִידִים?</p>
</blockquote>

<blockquote>
<p>הִנֵּה מְצַלְצֵל בְּאָזְנַי כְּקוֹל שֶׁל-נְעָרוֹת, קוֹל נָשִׁים,</p>
</blockquote>

<blockquote>
<p>קוֹלוֹת הַנִּימְפוֹת הַגָּרוֹת עַל-רָאשֵׁי הֶהָרִים הָרָמִים,</p>
</blockquote>

<blockquote>
<p>שֹׁכְנוֹת בָּאָחוּ עַל-נַחַל וּבְעֵינוֹת הַנְּהָרִים בַּזֶּרֶם.</p>
</blockquote>

<blockquote>
<p>וְאוּלַי קָרַבְתִּי עַד נְאוֹת בְּנֵי-אָדָם מְדַבְּרִים לְשׁוֹן-אָדָם? 125</p>
</blockquote>

<blockquote>
<p>הָבָה אֲנַסֶּה בְעַצְמִי וְאָבֹא עַד חִקְרוֹ וְאֶרְאֶה&quot;.</p>
</blockquote>

<br>  

<blockquote>
<p>כָּכָה דִבֵּר אוֹדִיסֵס וַיֵּצֵא מִסֻּבְּכוֹ-מַחֲבוֹאוֹ,</p>
</blockquote>

<blockquote>
<p>פָּרַס בְּיָדוֹ הַקָּשָׁה מִשְּׁלֻחוֹת הַשִּׂיחַ סַרְעַפָּה,</p>
</blockquote>

<blockquote>
<p>מַרְבַּת-עָלִים, לְכַסּוֹת בָּהּ עֶרְוַת בְּשָׁרוֹ הֶעָרֹם.</p>
</blockquote>

<blockquote>
<p>וְיָצָא כְאַרְיֵה הֶהָרִים בּוֹטֵחַ בְּכֹחוֹ וְאוֹנוֹ, 130</p>
</blockquote>

<blockquote>
<p>צוֹעֵד בַּסּוּפָה וָזֶרֶם וְעֵינָיו מִתְלַקְּחוֹת נוֹרָאוֹת,</p>
</blockquote>

<blockquote>
<p>בּוֹעֲרוֹת, לִנְפֹּל בַּבְּקָרִים אוֹ לִפְרֹץ בְּעֶדְרוֹת הַצֹּנֶה,</p>
</blockquote>

<blockquote>
<p>לֶאֱרֹב לְאַיְלוֹת הַיַּעַר, כִּי בִטְנוֹ הָרְעֵבָה לוֹ תָצִיק</p>
</blockquote>

<blockquote>
<p>לְנַסּוֹת גַּם לִבְנֵי-צֹאן, לָרְחֵלִים בִּגְדֵרוֹת-מִבְטַחִים, –</p>
</blockquote>

<blockquote>
<p>כָּכָה הִתְכּוֹנֵן אוֹדִיסֵס לָגֶשֶׁת אֶל-קְהַל הָעֲלָמוֹת 135</p>
</blockquote>

<blockquote>
<p>יְפוֹת-הַמַּחְלָפוֹת, וְאִם-עֵירֹם; כִּי אָכַף עָלָיו הַמָּצוֹק.</p>
</blockquote>

<blockquote>
<p>נִרְאָה מְאֹד נוֹרָא לַנְּעָרוֹת, כִּי רֶפֶשׁ הַיָּם מְכַסֵּהוּ;</p>
</blockquote>

<blockquote>
<p>חָשׁוּ, הִתְפַּזְּרוּ בְּפַחַד הֵנָּה וָהֵנָּה בַּחוֹפִים,</p>
</blockquote>

<blockquote>
<p>בִּלְתִּי אִם-בַּת-אַלְקִינוֹאוֹס שֶׁעָמְדָה, יַעַן כִּי נָטְעָה</p>
</blockquote>

<blockquote>
<p>פַּלַּס-אַתֵּנָה בְּלִבָּהּ הָעֹז וַתְּחַסְּרֶנָּה הַפַּחַד.140</p>
</blockquote>

<blockquote>
<p>עָמְדָה לְפָנָיו וְלֹא בָרְחָה, וְאוֹדִיסֵס נוֹעַץ בִּלְבָבוֹ:</p>
</blockquote>

<blockquote>
<p>שֶׁמָּא יְחַבֵּק בִּתְחִנָּה אֶת-בִּרְכֵּי הַנַּעֲרָה הַנָּאָה,</p>
</blockquote>

<blockquote>
<p>אוֹ אַךְ יְדַבֵּר מֵרָחוֹק וּבְחֵלֶק שְׂפָתַיִם יִתְחַנָּן,</p>
</blockquote>

<blockquote>
<p>כִּי תִנְהָגֶּנּוּ הָעִירָה וְתִתֵּן לוֹ שִׂמְלָה לִבְשָׂרוֹ.</p>
</blockquote>

<blockquote>
<p>הָיָה מְהַרְהֵר בְּלִבּוֹ וַתִּיטַב הָעֵצָה בְעֵינָיו 145</p>
</blockquote>

<blockquote>
<p>לִהְיוֹת מְדַבֵּר מֵרָחוֹק וּבְחֵלֶק שְׂפָתַיִם יִתְחַנָּן,</p>
</blockquote>

<blockquote>
<p>לְמַעַן לֹא יִחַר בּוֹ אַף הַנַּעֲרָה בְּחָבְקוֹ בִרְכֶּיהָ.</p>
</blockquote>

<blockquote>
<p>פָּתַח וַיְדַבֵּר חֲלָקוֹת וּבְחֹנֶף שְׂפָתַיִם הִתְחַנָּן:</p>
</blockquote>

<br>  

<blockquote>
<p>&quot;גְּבִרְתִּי, אֲחַלֶּה פָנַיִךְ, וּמִי אַתְּ, בַּת-אֵל אוֹ בַת-אָדָם?</p>
</blockquote>

<blockquote>
<p>אִם-מִבְּנוֹת אֵלִים גַּם אַתְּ, הַיּוֹשְׁבִים-בְּרַחֲבֵי-שָׁמַיִם, 150</p>
</blockquote>

<blockquote>
<p>הִנָּךְ אָרְטֶמִּיס הָאֵלָה בַּת-זֵאוּס הַגָּדוֹל-בָּאֵלִים,</p>
</blockquote>

<blockquote>
<p>יַעַן לָהּ דָּמְתָה קוֹמָתֵךְ וּכְתָאֳרָה תָּאֳרֵךְ לְיֹפִי;</p>
</blockquote>

<blockquote>
<p>וְאִם-מִבְּנוֹת אָדָם גַּם אַתְּ, מִדָּרִים עַל-פְּנֵי הָאֲדָמוֹת,</p>
</blockquote>

<blockquote>
<p>אַשְׁרֵי אָבִיךְ גַּם אַשְׁרֵיהוּ, אַשְׁרֵי הַגְּבִירָה הוֹרָתֵךְ,</p>
</blockquote>

<blockquote>
<p>גַּם אַשְׁרֵיהֶם פִּי שְׁלשָׁה אַחַיִךְ, שֶׁלִּבָּם לְעוֹלָם  155</p>
</blockquote>

<blockquote>
<p>מָלֵא אַךְ חֶדְוָה וְשָׂשׂוֹן בִּגְלָלֵךְ, עָלַיִך יָגִילוּ,</p>
</blockquote>

<blockquote>
<p>לִרְאוֹת חֹטֶר כְּמוֹתֵךְ בְּצֵאתֵךְ בִּמְחֹלוֹת מַחֲנָיִם!</p>
</blockquote>

<blockquote>
<p>אֶפֶס אַשְׁרֵיהוּ לֶב-אִישׁ, הַמְאֻשָּׁר בֵּינֵיהֶם, הַגֶּבֶר,</p>
</blockquote>

<blockquote>
<p>אֲשֶׁר יִנְהָגֵךְ אֶל-בֵּיתוֹ, כִּי גָבַר עַל-רַבִּים בַּמֹּהַר.</p>
</blockquote>

<blockquote>
<p>יַעַן כִּי עֵינַי לֹא רָאוּ כְמוֹתֵךְ בָּאָדָם מֵעוֹלָם   160</p>
</blockquote>

<blockquote>
<p>גַּם בֵּין הַגְּבָרִים וְגַם בֵּין הַנָּשִׁים; אֶשְׁתָּאֶה לַמַּרְאֶה.</p>
</blockquote>

<blockquote>
<p>אָכֵן אַךְ פַּעַם רָאִיתִי בְּדֵלוֹס לְיַד בָּמַת אַפּוֹלוֹן</p>
</blockquote>

<blockquote>
<p>סַנְסַן שֶׁל-תֹּמֶר מְתַמֵּר וְנָאֶה וְרַעֲנָן כְּמוֹתֵךְ;</p>
</blockquote>

<blockquote>
<p>יַעַן גַּם שָׁמָּה הָלַכְתִּי וְרַבִּים בְּנֵי חַיִל עִמָּדִי,</p>
</blockquote>

<blockquote>
<p>בְּלֶכְתִּי בַדֶּרֶךְ עָלֶיהָ נָשָׂאתִי מַכְאֹבוֹת וּפְגָעִים.  165</p>
</blockquote>

<blockquote>
<p>כָּכָה הִרְבֵּיתִי עָמַדְתִּי מִשְׁתָּאֶה בְנַפְשִׁי לַסַּנְסַן,</p>
</blockquote>

<blockquote>
<p>יַעַן כִּי חֹטֶר כָּמֹהוּ לֹא יָצָא מִגֶּזַע בָּאָרֶץ,</p>
</blockquote>

<blockquote>
<p>כָּכָה אֶשְׁתָּאֶה גַם לָךְ, אֶתְפַּלֵּא; ואוּלָם יָרֵאתִי</p>
</blockquote>

<blockquote>
<p>גַּעַת בְּבִרְכַּיִךְ וְאָנֹכִי מְצָאוּנִי מְצוּקוֹת נוֹרָאוֹת.</p>
</blockquote>

<blockquote>
<p>אֶתְמוֹל – כַּחֲלֹף עֶשְׂרִים יוֹם נִמְלַטְתִּי מִשֹּׁד יָם הֶעָכוֹר,170</p>
</blockquote>

<blockquote>
<p>נָשׂא נְשָׂאוּנִי מִשְׁבָּרִים וְסַעֲרוֹת-עֹז דְּחָפוּנִי</p>
</blockquote>

<blockquote>
<p>מִנִּי אוֹגִיגְיָה הָאִי, וְהֵנָּה טִלְטְלַנִי הַדֵּימוֹן</p>
</blockquote>

<blockquote>
<p>לָשֵׂאת בַּתְּלָאוֹת גַּם פֹּה. הֵן לֹא תִכְלֶינָה, דּוֹמַנִי,</p>
</blockquote>

<blockquote>
<p>לְעוֹלְמֵי-עַד, כִּי הָאֵלִים יוֹסִיפוּ כָהֵנָּה וְכָהֵנָּה!</p>
</blockquote>

<blockquote>
<p>אָנָּא רַחֲמִינִי, הַגְּבִירָה; וּכְגָבְרִי עַל-תְּלָאוֹת לְמַכְבִּיר, 175</p>
</blockquote>

<blockquote>
<p>אוֹתָךְ רָאִיתִי רִאשׁוֹנָה וּבְיַעַן אֵין אִישׁ אֵדָעֶנּוּ</p>
</blockquote>

<blockquote>
<p>בֵּין בְּנֵי-הָאָדָם הַדָּרִים בָּאָרֶץ הַזֹּאת וּבָעִיר בָּהּ.</p>
</blockquote>

<blockquote>
<p>אָנָּא, הַרְאִינִי הָעִיר וּסְחָבָה לִי תֵנִי וְאֶתְכָּס,</p>
</blockquote>

<blockquote>
<p>מַעֲטֵה חָבַשְׁתְּ בּוֹ הַשְּׂמָלוֹת, בְּשִׂימֵךְ פְּעָמַיִךְ לַדֶּרֶךְ.</p>
</blockquote>

<blockquote>
<p>וְיִתְּנוּ לָךְ הָאֵלִים כָּל-אֲשֶׁר יִשְׁאַל לְבָבֵךְ.    180</p>
</blockquote>

<blockquote>
<p>בַּעַל-נְעוּרִים וּבַיִת, וְיִהְיֶה זֶה לְבַבְכֶם לֵב אֶחָד</p>
</blockquote>

<blockquote>
<p>בְּכָל-אֲשֶׁר תִּפְנוּ, וּבְיַעַן אֵין טוֹב וְאֵין גָּדוֹל בָּעוֹלָם</p>
</blockquote>

<blockquote>
<p>אֲשֶׁר יִהְיוּ הַבַּעַל וְהָאִשָּׁה לֵב אֶחָד לִשְׁנֵיהֶם</p>
</blockquote>

<blockquote>
<p>בְּכָל-אֲשֶׁר יִפְנוּ בְּבֵיתָם לְמַפַּח נֶפֶשׁ מְשַׂנְאֵיהֶם,</p>
</blockquote>

<blockquote>
<p>לְשָׂשׂוֹן לְדוֹרְשֵׁי טוֹבָתָם, וְלִבָּם זֹאת מֵיטִיב לָדַעַת&quot;. 185</p>
</blockquote>

<br>  

<blockquote>
<p>עָנְתָה לוֹ נַבְסִיקָיָה לִבְנַת-הַזְּרֹעוֹת וַתֹּאמֶר:</p>
</blockquote>

<blockquote>
<p>&quot;נָכְרִי, לֹא כְאַחַד הַנִּקְלִים וְלֹא כְאִישׁ חֲסַר-לֵב מַרְאֶךָ.</p>
</blockquote>

<blockquote>
<p>וְזֵאוּס הַשּׁוֹכֵן-אוֹלִימְפּוֹס אַךְ בְּיָדָיו גּוֹרָלוֹ שֶׁל-אָדָם</p>
</blockquote>

<blockquote>
<p>לָתֵת הָאשֶׁר לְכָל-אִישׁ, לַטּוֹבִים וְלָרָעִים גַּם יָחַד.</p>
</blockquote>

<blockquote>
<p>וְנָתַן לְךָ אֶת-שֶׁלְּךָ, וְעָלֶיךָ לְשֵׂאתוֹ בַּעֲנָוָה.190</p>
</blockquote>

<blockquote>
<p>אוּלָם עַתָּה, כְּשֶׁבָּאתָ בִּגְבוּלוֹת אַרְצֵנוּ וְעִירֵנוּ,</p>
</blockquote>

<blockquote>
<p>שִׂמְלָה לֹא תֶחְסַר לְךָ, לֹא תֶחְסַר כָּל-צָרְכֵי בֶן-אָדָם,</p>
</blockquote>

<blockquote>
<p>אֲשֶׁר יִקְרַב בַּמֵּצַר מְבַקֵּשׁ לוֹ מִפְלָט וּמַחֲסֶה.</p>
</blockquote>

<blockquote>
<p>גַּם אֶת-הַקִּרְיָה אַרְאֶךָּ וְהָעָם אֲשֶׁר בָּהּ אֲכַנֶּנּוּ.</p>
</blockquote>

<blockquote>
<p>עַם-הַפֵיאַקִּים בָּהּ יוֹשֵׁב, וְלָמוֹ הָעִיר וְהָאָרֶץ.195</p>
</blockquote>

<blockquote>
<p>הִנְנִי בַת-אַלְקִינוֹאוֹס, הַמֶּלֶךְ הַנָּדִיב, הַמּוֹשֵׁל</p>
</blockquote>

<blockquote>
<p>בְּעַם-הַפֵיאַקִּים הַגָּדוֹל בְּכֹחַ וּזְרוֹעַ נְטוּיָה&quot;.</p>
</blockquote>

<br>  

<blockquote>
<p>מִלְּלָה וַתִּקְרָא לַשְּׁפָחוֹת יְפוֹת-הַמַּחְלָפוֹת לָגֶשֶׁת:</p>
</blockquote>

<blockquote>
<p>&quot;קְרַבְנָה, שִׁפְחוֹתַי, שַׁלָּמָה זֶה בְרַחְתֶּן כִּי רְאִיתֶן הַגֶּבֶר?</p>
</blockquote>

<blockquote>
<p>אוּלַי אֲמַרְתֶּן בִּלְבַבְכֶן, אַךְ אַחַד הָאִישִׁים הַצּוֹרְרִים? 200</p>
</blockquote>

<blockquote>
<p>אֲבָל לֹא קָם עוֹד הָאִישׁ, וְטֶרֶם רָאָה אוֹר שֶׁמֶשׁ,</p>
</blockquote>

<blockquote>
<p>אֲשֶׁר יַגִּיעַ לְאֶרֶץ עַם-הַפֵיאַקִּים וְיָבִיא</p>
</blockquote>

<blockquote>
<p>קְרָבוֹת וָשֹׁד, כִּי עַל-כֵּן אֲהֵבוּם מְאֹד כָּל-הָאֵלִים.</p>
</blockquote>

<blockquote>
<p>וְיוֹשְׁבִים אֲנַחְנוּ רְחוֹקִים מִשֶּׁטֶף הַיָּם רַב-הַשָּׁאוֹן</p>
</blockquote>

<blockquote>
<p>בְּקַצְוֵי הָאָרֶץ, וְאֵין אָדָם בֶּן-תְּמוּתָה יִתְוַדַּע אֵלֵינוּ;205</p>
</blockquote>

<blockquote>
<p>אוּלָם הַלָּז בָּא אֵלֵינוּ, אִישׁ אֻמְלָל וְגוֹלֶה וְנִדָּח.</p>
</blockquote>

<blockquote>
<p>וְהִנֵּה עָלֵינוּ לִדְאֹג לוֹ, כִּי זֵאוּס חוֹנֵן כָּל-דַּלִּים</p>
</blockquote>

<blockquote>
<p>וְנָכְרִים כֻּלָּהַם, וְאִם-קְטַנָּה הַנְּדָבָה הֵן תִּיקַר בְּעֵינָיו.</p>
</blockquote>

<blockquote>
<p>חשְׁנָה, שִׁפְחוֹתַי, וְתֵנָּה גַם מַאֲכָל גַּם מִשְׁתֶּה לַנָּכְרִי,</p>
</blockquote>

<blockquote>
<p>רְחַצְנָה אֶת-בְּשָׂרוֹ בַנָּהָר, בִּמְקוֹם מַחֲסֶה מֵרוּחַ&quot;.  210</p>
</blockquote>

<br>  

<blockquote>
<p>כָּכָה הִבִּיעָה, וְהֵן עוֹמְדוֹת, מְעוֹדְדוֹת אִשָּׁה רְעוּתָהּ.</p>
</blockquote>

<blockquote>
<p>אֶת-אוֹדִיסֵס הוֹשִׁיבוּ בַמַּחֲסֶה מֵרוּחַ, כְּמַאֲמַר</p>
</blockquote>

<blockquote>
<p>בַּת-אַלְקִינוֹאוֹס הַנָּדִיב, הֲלֹא נַבְסִיקָיָה הַנַּעֲרָה.</p>
</blockquote>

<blockquote>
<p>שִׁמְלָה הִנִּיחוּ עַל-יָדוֹ וּמְעִיל וַחֲלִיפַת בְּגָדִים.</p>
</blockquote>

<blockquote>
<p>וְשֶׁמֶן נִגָּר לוֹ נָתְנוּ, בְּבַקְבּוּק שֶׁל-זָהָב הֵבִיאוּ,  215</p>
</blockquote>

<blockquote>
<p>אַף עוֹרְרוּהוּ כִּי יִרְחַץ אֶת-בְּשָׂרוֹ בַּנַּחַל הַשּׁוֹטֵף.</p>
</blockquote>

<blockquote>
<p>נָשָׂא אִמְרָתוֹ אוֹדִיסֵס הַנָּדִיב וַיַּעַן לַשְּׁפָחוֹת:</p>
</blockquote>

<br>  

<blockquote>
<p>&quot;אַל-נָא תִקְרַבְנָה, הַשְּׁפָחוֹת! עֲמֹדְנָה מֵרָחוֹק וּבְעַצְמִי</p>
</blockquote>

<blockquote>
<p>אָסִיר הָרֶפֶשׁ מִכְּתֵפַי וְאָסוּךְ אֶת-בְּשָׂרִי בַּשֶּׁמֶן,</p>
</blockquote>

<blockquote>
<p>יַעַן וּבְיַעַן זֶה כַּמָּה שֶׁחָסֵר בְּשָׂרִי הַשֶּׁמֶן;    220</p>
</blockquote>

<blockquote>
<p>אֶפֶס לֹא אֶרְחַץ בִּפְנֵיכֶן, כִּי בשְׁתִּי, נִכְלַמְתִּי, מִהְיוֹתִי</p>
</blockquote>

<blockquote>
<p>עֵירֹם וְעֶרְיָה, וּנְעָרוֹת יְפוֹת-מַחְלָפוֹת כִּתְּרוּנִי&quot;.</p>
</blockquote>

<br>  

<blockquote>
<p>כָּכָה סָח, וַתִּרְחַקְנָה לְהַגִּיד לַנַּעֲרָה הַגְּבִירָה.</p>
</blockquote>

<blockquote>
<p>אַךְ אוֹדִיסֵס הַנַּעֲלֶה רָחַץ בַּנָּהָר אֶת-בְּשָׂרוֹ</p>
</blockquote>

<blockquote>
<p>כֻּלּוֹ מֵרֶפֶשׁ הַיָּם עַל-גַּבּוֹ וְעַל-כְּתֵפָיו הָרְחָבוֹת,  225</p>
</blockquote>

<blockquote>
<p>שָׁטַף הִדִּיחַ מֵרֹאשׁוֹ אֶת-קֶצֶף הַיָּם זֶה הַשּׁוֹמֵם.</p>
</blockquote>

<blockquote>
<p>וְאַחֲרֵי רָחְצוֹ לְמִשְׁעִי כָּל-בְּשָׂרוֹ וְסוּכוֹ בַשֶּׁמֶן,</p>
</blockquote>

<blockquote>
<p>עָטָה וְלָבַשׁ הַבְּגָדִים לוֹ נָתְנָה הָעַלְמָה הַבְּתוּלָה,</p>
</blockquote>

<blockquote>
<p>וְהָלְכָה פַּלַּס-אַתֵּנָה בִּתּוֹ שֶׁל-זֵבְס וַתְּנַשְּׂאֵהוּ,</p>
</blockquote>

<blockquote>
<p>גִּדְּלָה קוֹמָתוֹ –וַיֵּגְבַּהּ, וַתַּבְרִיא גִזְרָתוֹ, וְקְוֻצּוֹת  230</p>
</blockquote>

<blockquote>
<p>רֹאשׁוֹ לוֹ עָשְׂתָה תַּלְתַּלִּים כְּמַרְאֵה הַפֶּרַח יַקִּינְטוֹס;</p>
</blockquote>

<blockquote>
<p>כְּאוֹתוֹ גְבִיעַ הַכֶּסֶף, זָהָב צִפָּהוּ הָאָמָּן,</p>
</blockquote>

<blockquote>
<p>אֲשֶׁר לִמְּדָהוּ הֵפֵיסְטוֹס וּפַּלַּס-אַתֵּנָה בּוֹ נָטְעָה</p>
</blockquote>

<blockquote>
<p>חָכְמָה וּתְבוּנָה בְּלִבּוֹ לַעֲשׂוֹת מַעֲשֵׂהוּ כְּלִיל יֹפִי, –</p>
</blockquote>

<blockquote>
<p>כָּכָה שָׁפְכָה אָז עָלָיו הַחֵן, עַל-רֹאשׁוֹ וּכְתֵפָיו. 235  235</p>
</blockquote>

<blockquote>
<p>יָשַׁב מֵרָחוֹק עַל-חוֹף הַיָּם זֶה רְחַב-הַיָּדַיִם,</p>
</blockquote>

<blockquote>
<p>מַזְהִיר בְּחֵן וּבְיֹפִי, וְהַנַּעֲרָה הַבְּתוּלָה מִשְׁתָּאָה.</p>
</blockquote>

<blockquote>
<p>נָשְׂאָה אִמְרָתָהּ וַתֹּאמֶר לַשְּׁפָחוֹת יְפוֹת-הַמַּחְלָפוֹת:</p>
</blockquote>

<br>  

<blockquote>
<p>&quot;שְׁמַעַן, אַמְהוֹתַי מַלְבִּינוֹת-הַזְּרֹעוֹת, אֶת-אֲשֶׁר אַגִּידָה,</p>
</blockquote>

<blockquote>
<p>אֲבָל לֹא לַמְרוֹת רְצוֹן הָאֵלִים אֲשֶׁר בָּאוֹלִימְפּוֹס,  240</p>
</blockquote>

<blockquote>
<p>בֹּא יָבֹא אוֹתוֹ הַגֶּבֶר אֶל-גְּבוּל הַפֵיאַקִּים הַנְּדִיבִים!</p>
</blockquote>

<blockquote>
<p>תְּחִלָּה לִי נִרְאָה מְכֹעָר, וַיְהִי בְּעֵינַי כְּאַחַד הָאָדָם,</p>
</blockquote>

<blockquote>
<p>עַתָּה הוּא נִדְמֶה לָאֵלִים הַיּוֹשְׁבִים-בְּמֶרְחַב-שָׁמָיִם.</p>
</blockquote>

<blockquote>
<p>לִי לְוַאי מִנּוּ הָאֵלִים כָּמֹהוּ אִישׁ לְבַעַל נְעוּרַי,</p>
</blockquote>

<blockquote>
<p>גֶּבֶר הַגָּר פֹּה אִתָּנוּ, הָאֹמֵר פֹּה לָגוּר כָּל-יָמָיו.  245</p>
</blockquote>

<blockquote>
<p>אֶפֶס, שִׁפְחוֹתַי, מַהֵרְנָה לַנָּכְרִי גַּם מַאֲכָל גַּם מִשְׁתֶּה&quot;.</p>
</blockquote>

<br>  

<blockquote>
<p>מִלְּלָה, וְהֵנָּה הֶאֱזִינוּ וְעָשׂוּ כַּאֲשֶׁר צִוָּתַן</p>
</blockquote>

<blockquote>
<p>לָשִׂים לִפְנֵי אוֹדִיסֵס הַנָּדִיב, מַאֲכָל וּמִשְׁתֶּה.</p>
</blockquote>

<blockquote>
<p>אָכַל וְשָׁתָה, אוֹדִיסֵס הַנָּדִיב,הָאִישׁ רַב-הַתְּלָאוֹת,</p>
</blockquote>

<blockquote>
<p>אָכַל בְּתֵאָבוֹן, כִּי הַרְבֵּה יָמִים לֹא אָכַל וְלֹא שָׁתָה. 250</p>
</blockquote>

<br>  

<blockquote>
<p>אַךְ נַבְסִיקָיָה לִבְנַת-הַזְּרֹעוֹת אַחֶרֶת יָזָמָה.</p>
</blockquote>

<blockquote>
<p>צָבְרָה הַשְּׂמָלוֹת וַתְּשִׂימֵן עַל-פְּנֵי הָעֲגָלָה הַנָּאָה,</p>
</blockquote>

<blockquote>
<p>אָסְרָה הַפְּרָדִים הַקַּלִּים אַדִּירֵי-הַפַּרְסָה וַתָּעַל,</p>
</blockquote>

<blockquote>
<p>וְעוֹרְרָה אֶת-אוֹדִיסֵס וַתִּשָּׂא אִמְרָתָהּ וַתֹּאמֶר:</p>
</blockquote>

<br> 

<blockquote>
<p>&quot;עַתָּה קוּמָה, הַנָּכְרִי, וְנֵלְכָה הָעִירָה וְאֶנְהָגְךָ  255</p>
</blockquote>

<blockquote>
<p>אַף אֲבִיאֲךָ בֵּית אָבִי, הָאִישׁ רַב-הַתְּבוּנָה, כִּי שָׁמָּה</p>
</blockquote>

<blockquote>
<p>תִּמְצָא, וַדַּאי, כַּיּוֹם כָּל-אֲצִילֵי עַם-הַפֵיאַקִּים.</p>
</blockquote>

<blockquote>
<p>וְאַתָּה כִדְבָרַי עֲשֵׂה, לֹא אִישׁ חֲסַר-תְּבוּנָה מַרְאֶךָ.</p>
</blockquote>

<blockquote>
<p>כָּל-עוֹד דַּרְכֵּנוּ בַּשָּׂדוֹת וּבֵין הַשְּׁדֵמוֹת נֵלֵכָה,</p>
</blockquote>

<blockquote>
<p>אַתָּה לֵךְ עִם-הַשְּׁפָחוֹת, וּבְעִקְּבוֹת הַצָּב וְהַפְּרָדִים260</p>
</blockquote>

<blockquote>
<p>תָּחִישׁ פְּעָמֶיךָ, וְאָנֹכִי הוֹלֶכֶת לִפְנֵיכֶם בַּדָּרֶךְ.</p>
</blockquote>

<blockquote>
<p>אַךְ בְּבוֹאֵנוּ הָעִירָה, שֶׁסָּבִיב לָהּ חֹמוֹת גְּבֹהוֹת, –</p>
</blockquote>

<blockquote>
<p>נָמֵל מְאֹד יָפֶה לַקִּרְיָה מֵעֵבֶר מִזֶּה וּמִזֶּה לָהּ,</p>
</blockquote>

<blockquote>
<p>אֶפֶס הַמָּבוֹא צָר, כִּי אֳנִיּוֹת כְּפוּפוֹת-הַקְּצָווֹת</p>
</blockquote>

<blockquote>
<p>שׂוּמוֹת בַּדֶּרֶךְ, כִּי סְכָכָה שָׁם יֵשׁ לִסְפִינַת כָּל-גֶּבֶר; 265</p>
</blockquote>

<blockquote>
<p>סָמוּךְ פֹּה גַּם הַשּׁוּק הַסּוֹבֵב לְהֵיכַל פּוֹסֵידוֹן,</p>
</blockquote>

<blockquote>
<p>סָבִיב לוֹ אַבְנֵי-מִדּוֹת קְבוּעוֹת בָּאָרֶץ, מַכְתִּירוֹת,</p>
</blockquote>

<blockquote>
<p>שָׁמָּה יָכִינוּ כָּל-כְּלֵי הָאֳנִיּוֹת הַשְּׁחֹרוֹת וְצָרְכֵיהֶן:</p>
</blockquote>

<blockquote>
<p>תְּרָנִים וּמִפְרְשֵׂי סְפִינוֹת וְשָׁמָּה יַקְצִיעוּ הַמְּשׁוֹטִים,</p>
</blockquote>

<blockquote>
<p>יַעַן אֵין לֵב הַפֵיאַקִּים לִקְשָׁתוֹת וּלְאַשְׁפָּה, כִּי נַפְשָׁם 270</p>
</blockquote>

<blockquote>
<p>תִּבְחַר בִּתְרָנִים וּמְשׁוֹטִים וּסְפִינוֹת עֲשׂוּיוֹת-יְשָׁרוֹת,</p>
</blockquote>

<blockquote>
<p>וְהֵמָּה יָגִילוּ אֶל-שׁוּטָם בְּרַחֲבֵי הַיָּם הָאֲפֹרִים.</p>
</blockquote>

<blockquote>
<p>אוּלָם אֵינֶנִּי חֲפֵצָה בִּשְׁמוּעוֹת הַדֹּפִי, וְלֹא יְרַנֵּן</p>
</blockquote>

<blockquote>
<p>אַחֲרַי אִישׁ, כִּי מְאֹד רַבִּים הַזֵּדִים בֵּין עַמֵּי הָאָרֶץ,</p>
</blockquote>

<blockquote>
<p>לְמַעַן לֹא יָבֹא הַנִּקְלֶה הַבָּא לִקְרָאתֵנוּ לְהַגִּיד:  275</p>
</blockquote>

<blockquote>
<p>&quot;מִי הוּא הַנָּכְרִי הַלָּז, הָאִישׁ גְּבַהּ הַקּוֹמָה הַנָּאֶה,</p>
</blockquote>

<blockquote>
<p>עִם-נַבְסִיקָיָה? וְאֵיפֹה מְצָאַתּוּ, הֲזֶה לוֹ תִנָּשֵׂא?</p>
</blockquote>

<blockquote>
<p>אִם-מִן-הַגּוֹלִים הַלָּז, שֶׁנָּהֲגָה לָהּ מִן-הַסְּפִינָה,</p>
</blockquote>

<blockquote>
<p>נָכְרִי מֵאֶרֶץ רְחוֹקָה, כִּי אֵין לָנוּ עַמִּים קְרוֹבִים,</p>
</blockquote>

<blockquote>
<p>אוֹ זֶה רַק אַחַד הָאֵלִים, לוֹ הִתְפַּלְלָה וַתֶּעְתַּר,  280</p>
</blockquote>

<blockquote>
<p>יָרַד מִמְּרוֹמֵי רָקִיעַ לִהְיוֹת אַךְ לָהּ כָּל-הַיָּמִים.</p>
</blockquote>

<blockquote>
<p>טוֹב לָהּ זֶה לֶכְתָּה מִפֹּה, וּמָצְאָה לָהּ בַּעַל כִּלְבָבָהּ</p>
</blockquote>

<blockquote>
<p>בְּאֶרֶץ אַחֶרֶת, כִּי נִבְזִים בְּעֵינֶיהָ כָּל-עַמֵּי הָאָרֶץ,</p>
</blockquote>

<blockquote>
<p>בְּנֵי הַפֵיאַקִּים הַחוֹשְׁקִים אַךְ בָּהּ, כָּל-הָרַבִּים וְהַטּוֹבִים&quot;.</p>
</blockquote>

<blockquote>
<p>כָּכָה יְדַבְּרוּ, וְהָיוּ לִי לְחֶרְפָּה וּלִשְׁנִינָה דִבְרֵיהֶם.  285</p>
</blockquote>

<blockquote>
<p>וְכָכָה הָיִיתִי אוֹמֶרֶת גַּם אָנִי, לוּ עָשְׂתָה אַחֶרֶת,</p>
</blockquote>

<blockquote>
<p>אֲשֶׁר יֵשׁ לָהּ אָב גַּם אֵם לָהּ, וְעַל-אַפָּם וַחֲמָתָם</p>
</blockquote>

<blockquote>
<p>הָיְתָה מִתְיַחֲדָה עִם-גְּבָרִים בְּטֶרֶם תִּנָּשֵׂא לְבַעַל.</p>
</blockquote>

<blockquote>
<p>וְאַתָּה, הַנָּכְרִי, שִׂים לִבְּךָ לְכָל-אֲשֶׁר אֹמַר, לְמַעַן</p>
</blockquote>

<blockquote>
<p>יִהְיוּ מֵאָבִי לְךָ רֵעִים לִתְשׁוּבָה לְבֵיתְךָ בִּמְהֵרָה. 290</p>
</blockquote>

<blockquote>
<p>עוֹד מְעַט וְרָאִיתָ הַחֹרְשָׁה הַנְּעִימָה, הַקְּדוֹשָׁה לְאַתֵּנָה,</p>
</blockquote>

<blockquote>
<p>סְמוּכָה לַדֶּרֶךְ; בָּה תְּרָזִים וּמַעְיָן מְפַכֶּה, וְאָחוּ</p>
</blockquote>

<blockquote>
<p>סָבִיב לָהּ, וְשָׁמָּה לְאָבִי שַׁדְמוֹתָיו וְגִנָּה פּוֹרִיָּה,</p>
</blockquote>

<blockquote>
<p>הַרְחֵק מֵאָדָם הָעִיר כְּדֵי שְׁמוֹעַ קוֹל קוֹרֵא מֵרָחוֹק,</p>
</blockquote>

<blockquote>
<p>שָׁמָּה גַּם תֵּשֵׁב וְתִשְׁהֶה מְעַט קָט, עַד שֶׁנַּגִּיעַ  295</p>
</blockquote>

<blockquote>
<p>לְחוֹמַת הָעִיר, וְנִכָּנֵס וְנָבוֹא עַד בֵּיתוֹ שֶׁל-אָבִי.</p>
</blockquote>

<blockquote>
<p>אֶפֶס כַּאֲשֶׁר תְּשַׁעֵר כִּי אָנוּ כְבָר בָּאנוּ הַבַּיְתָה,</p>
</blockquote>

<blockquote>
<p>בּוֹאָה גַם אַתָּה הָעִירָה אֶל-עַם-הַפֵיאַקִּים, וּשְׁאָלָה</p>
</blockquote>

<blockquote>
<p>אֵיפֹה הוּא בֵיתוֹ שֶׁל-אָבִי, אַלְקִינוֹאוֹס הַנָּדִיב.</p>
</blockquote>

<blockquote>
<p>נָקֵל מְאֹד לְהַכִּירוֹ, אֲפִלּוּ תִינוֹק יִנְהָגְךָ,    300</p>
</blockquote>

<blockquote>
<p>יַעַן אֵין בַּיִת בֵּין בָּתֵּי כָּל-הַפֵיאַקִּים, כַּבַּיִת</p>
</blockquote>

<blockquote>
<p>אֲשֶׁר לָאִישׁ אַלְקִינוֹאוֹס הַגִּבּוֹר, מָרוֹם וְנִשָּׂא.</p>
</blockquote>

<blockquote>
<p>וְהָיָה כְּעָבְרְךָ בִּנְיָנוֹ, וְחָלַפְתָּ הֶחָצֵר הַגְּדוֹלָה,</p>
</blockquote>

<blockquote>
<p>מַהֵר וְהִכָּנֵס לָאוּלָם, לְמַעַן תַּגִּיעַ עַד מוֹשַׁב</p>
</blockquote>

<blockquote>
<p>אִמִּי הוֹרָתִי הַיּוֹשְׁבָה עַל-יַד הַכִּירַיִם וְאֵשׁ תּוּקַד,  305</p>
</blockquote>

<blockquote>
<p>שׁוֹזְרָה חוּטִים כְּעֵין אַרְגְּמַן-הַיַּמִּים, נִפְלָאִים לְמַרְאֶה.</p>
</blockquote>

<blockquote>
<p>אֶל-פְּנֵי הָעַמּוּד תִּשָּׁעֵן, וּמֵאֲחוֹרֶיהָ הַשְּׁפָחוֹת,</p>
</blockquote>

<blockquote>
<p>וְשָׁמָּה גַם כִּסְאוֹ שֶׁל-אָבִי, הַסָּמוּךְ לְאִמִּי, בּוֹ יֵשֵׁב,</p>
</blockquote>

<blockquote>
<p>יְשַׂמַּח אֶת-לִבּוֹ בַּיַּיִן וּכְאֶחָד מִבְּנֵי-הָאַלְמָוֶת.</p>
</blockquote>

<blockquote>
<p>שְׂטֵה וַעֲבֹר עָלָיו; אוּלָם חֲבֹק בְּיָדֶיךָ אֶת-בִּרְכֵּי 310</p>
</blockquote>

<blockquote>
<p>אִמִּי הוֹרָתִי בִּתְחִנָּה, כִּי תִרְאֶה יוֹם שׁוּבְךָ הַבַּיְתָה</p>
</blockquote>

<blockquote>
<p>בְּלֵב שָׂמֵחַ וּמְהֵרָה, וְאִם-רָחֲקָה מְאֹד מְכוֹרָתְךָ.</p>
</blockquote>

<blockquote>
<p>וְהָיָה אִם-אַךְ תִּשָּׂא חֵן בְּעֵינֶיהָ, וְנַפְשָׁה בְּךָ תִּרְצֶה, –</p>
</blockquote>

<blockquote>
<p>תִּקְוָה לְךָ אֲשֶׁר תִּרְאֶה בְעֵינֶיךָ קְרוֹבֶיךָ וְתָשׁוּב</p>
</blockquote>

<blockquote>
<p>לְבֵיתְךָ הַבָּנוּי-כְּמוֹ-רָמִים וּלְאֶרֶץ מְכוֹרָתְךָ אָהַבְתָּ&quot;. 315</p>
</blockquote>

<br>  

<blockquote>
<p>כָּכָה הִבִּיעָה וַתִּדְפֹּק בְּשׁוֹטָהּ הַמַּזְהִיר הַפְּרָדִים,</p>
</blockquote>

<blockquote>
<p>וְאֵלֶּה מִהֲרוּ הִרְחִיקוּ מֵחוֹפֵי הַנַּחַל הַשּׁוֹטֵף.</p>
</blockquote>

<blockquote>
<p>הָיוּ מֵיטִיבִים וְרָצִים וְהָיוּ מֵיטִיבִים וְפוֹסְעִים.</p>
</blockquote>

<blockquote>
<p>הָיְתָה נוֹהֶגֶת בִּתְבוּנָה לְמַעַן יֵלְכוּ אַחֲרֶיהָ</p>
</blockquote>

<blockquote>
<p>יַחַד הַשְּׁפָחוֹת וְאוֹדִיסֵס, וַתִּדְפֹּק הַפְּרָדִים בְּהַשְׂכֵּל. 320</p>
</blockquote>

<blockquote>
<p>וְשָׁקַע הַשֶּׁמֶשׁ בְּבוֹאָם עַד חֹרְשַׁת-אַתֵּנָה הַנְּעִימָה,</p>
</blockquote>

<blockquote>
<p>חֹרְשַׁת הַקֹּדֶשׁ, וַיֵּשֶׁב אוֹדִיסֵס הָאִישׁ הָאֱלֹהִי.</p>
</blockquote>

<blockquote>
<p>שָׁפַךְ תְּפִלָּתוֹ מִיָּד לְבִתּוֹ שֶׁל-זֵאוּס הַנֶּהְדָּר:</p>
</blockquote>

<br>

<blockquote>
<p>&quot;שִׁמְעִי תְפִלָּתִי, בַּת-זֵאוּס הָאוֹחֵז-בָּאֵיגִיס, לֹא נֻצְּחָה,</p>
</blockquote>

<blockquote>
<p>אָנָּא שְׁמָעִינִי הַפַּעַם, כִּי הֵן לֹא שָׁמַעַתְּ תְּפִלָּתִי,   325</p>
</blockquote>

<blockquote>
<p>שַׁוְעַת טוֹבֵעַ, עֵת הֵרַע לִי מַרְגִּיז-הָאָרֶץ הַמְהֻלָּל,</p>
</blockquote>

<blockquote>
<p>תְּנִינִי וְאֶמְצָא בְעֵינֵי עַם-הַפֵיאַקִּים חֵן וְרַחֲמִים&quot;.</p>
</blockquote>

<br>  

<blockquote>
<p>כָּכָה הִתְפַּלֵּל, וּפַּלַּס-אַתֵּנָה הֶאֱזִינָה תְפִלָּתוֹ;</p>
</blockquote>

<blockquote>
<p>אַךְ לֹא נִגְלְתָה לוֹ בְּגָלוּי כִּי יָרְאָה אֶת-דּוֹדָהּ,</p>
</blockquote>

<blockquote>
<p>אֲשֶׁר עָמַד בְּקִצְפּוֹ, חֲמָתוֹ טֶרֶם שָׁכָכָה,  330</p>
</blockquote>

<blockquote>
<p>עַד שֶׁהִגִּיעַ אוֹדִיסֵס הַדּוֹמֶה-לָאֵלִים לְאַרְצוֹ.</p>
</blockquote>

<br>  

<h2 id="שִׁירשְׁבִיעִי:אוֹדִיסֵסבְּבֵיתוֹשֶׁלאַלְקִינוֹאוֹס">שִׁיר שְׁבִיעִי: אוֹדִיסֵס בְּבֵיתוֹ שֶׁל אַלְקִינוֹאוֹס</h2>

<br>  

<blockquote>
<p>כָּכָה הִתְפַּלֵּל אוֹדִיסֵס הָאִישׁ רַב-הַתְּלָאוֹת הַנַּעֲלֶה.</p>
</blockquote>

<blockquote>
<p>אַךְ הַפְּרָדִים הַחֲזָקִים מוֹבִילִים הַנַּעֲרָה הָעִירָה.</p>
</blockquote>

<blockquote>
<p>וּכְשֶׁהִגִּיעָה עַד הֵיכַל אָבִיהָ הַבָּנוּי-לִתְהִלָּה,</p>
</blockquote>

<blockquote>
<p>וְעָמְדָה בִּפְרוֹזְדוֹר הַבַּיִת, חָשׁוּ אַחֶיהָ כִּתְּרוּהָ,</p>
</blockquote>

<blockquote>
<p>וְתָאֳרָם כְּתֹאַר בְּנֵי-אֵלִים, – לְפַתַּח הַפְּרָדִים הַקַּלִּים 5</p>
</blockquote>

<blockquote>
<p>מִן-הָעֲגָלָה, וַיִּשְׂאוּ הַשְּׂמָלוֹת הַצַּחוֹת הַבָּיְתָה.</p>
</blockquote>

<blockquote>
<p>הָלְכָה אֶל-חֶדְרָהּ שֶׁלָּהּ, שָׁם אֵשׁ לָהּ הִבְעִירָה שִׁפְחָתָהּ</p>
</blockquote>

<blockquote>
<p>אֶבְרִימֶדּוּזָה הַזְּקֵנָה נוֹטֶרֶת-הַתָּא הָאַפֵּירִית,</p>
</blockquote>

<blockquote>
<p>שֶׁמֵּאַפֵּירָה נְהָגוּהָ בַּסְּפִינוֹת כְּפוּפוֹת-הַקְּצָווֹת</p>
</blockquote>

<blockquote>
<p>שַׁי לְאַלְקִינוֹאוֹס וּמִנְחַת-הַכָּבוֹד, יַעַן כִּי מָשַׁל  10</p>
</blockquote>

<blockquote>
<p>בְּעַם-הַפֵיאַקִּים בְּכֻלָּם, וְכִבְּדוּהוּ הָעָם כְּבֶן-אֵלִים.</p>
</blockquote>

<blockquote>
<p>וְהִיא הִיא שֶׁאָמְנָה אֶת-בַּת-אַלְקִינוֹאוֹס לִבְנַת-הַזְּרֹעוֹת,</p>
</blockquote>

<blockquote>
<p>וְהִיא הִיא הִבְעִירָה הָאֵשׁ, וַתִּדְאַג לִסְעֻדַּת הָעֶרֶב.</p>
</blockquote>

<blockquote>
<p>קָם אָז אוֹדִיסֵס, וַיִּשָּׂא אֶת-רַגְלָיו הָעִירָה, וְאַתֵּנָה</p>
</blockquote>

<blockquote>
<p>עַב הָעֲרָפֶל עָטַתּוּ, כִּי דָרְשָׁה אֶת-טוֹבַת אוֹדִיסֵס, 15</p>
</blockquote>

<blockquote>
<p>לְמַעַן לֹא יְשׁוּרֶנּוּ אִישׁ מִן-הַפֵיאַקִּים הַגֵּאִים,</p>
</blockquote>

<blockquote>
<p>אֲשֶׁר יִפְגְּשֶׁנּוּ וּלְעָלְבוֹ בְמִלִּים, וְלֹא יִשְׁאַל לוֹ מִי הוּא.</p>
</blockquote>

<blockquote>
<p>אַךְ כְּשֶׁהִגִּיעַ וְאָמַר לְהִכָּנֵס בָּעִיר הַנֶּחְמָדָה,</p>
</blockquote>

<blockquote>
<p>יָצְאָה לִקְרָאתוֹ הָאֵלָה אַתֵּנָה כְּחֻלַּת-הָעַיִן,</p>
</blockquote>

<blockquote>
<p>וְתָאֳרָהּ כְּתֹאַר פְּנֵי עַלְמָה רַעֲנַנָּה וְכַדָּהּ עַל-שִׁכְמָהּ,  20</p>
</blockquote>

<blockquote>
<p>עָמְדָה עַל-יָדוֹ, וַיִּשְׁאַל הָאִישׁ אוֹדִיסֵס הָאֱלֹהִי:</p>
</blockquote>

<br> 

<blockquote>
<p>&quot;בִּתִּי, הַתְנַהֲגִינִי עַד הֵיכַל הָאִישׁ אַלְקִינוֹאוֹס,</p>
</blockquote>

<blockquote>
<p>גֶּבֶר-מוּרָם-מֵעָם, הַמּוֹשֵׁל-בְּאַנְשֵׁי-הַמָּקוֹם?</p>
</blockquote>

<blockquote>
<p>יַעַן וּבְיַעַן אָנֹכִי אִישׁ נָכְרִי יוֹדֵעַ-מַתְּלָאוֹת,</p>
</blockquote>

<blockquote>
<p>בָּאתִי מֵאֶרֶץ רְחוֹקָה מִקַּצְוֵי תֵבֵל, וְלֹא אֵדַע  25</p>
</blockquote>

<blockquote>
<p>אִישׁ מֵאֵלֶּה שֶׁלָּמוֹ הַקִּרְיָה הַזֹּאת וְהַשָּׂדוֹת&quot;.</p>
</blockquote>

<br> 

<blockquote>
<p>עָנְתָה לוֹ פַּלַּס-אַתֵּנָה כְּחֻלַּת-הָעַיִן וַתֹּאמֶר:</p>
</blockquote>

<blockquote>
<p>&quot;הִנְנִי, אָבִי הַנָּכְרִי, לְהַרְאוֹת הַבַּיִת לוֹ תִשְׁאָל,</p>
</blockquote>

<blockquote>
<p>אֲבָל הוּא אֵצֶל בֵּית אָבִי הַגֶּבֶר הַתָּמִים וְקָרוֹב.</p>
</blockquote>

<blockquote>
<p>לֶךְ-לְךָ אַחֲרַי מַחֲרִישׁ, וְאָנֹכִי הוֹלֶכֶת לְפָנֶיךָ,  30</p>
</blockquote>

<blockquote>
<p>גַּם אַל-תִּסְתַּכֵּל בְּאִישׁ, אַל-תֵּפֶן וְאַל-תִּשְׁאַל מְאוּמָה,</p>
</blockquote>

<blockquote>
<p>יַעַן כִּי עֵינָם שֶׁל-אַנְשֵׁי הַמָּקוֹם לֹא טוֹבָה בַּנָּכְרִים</p>
</blockquote>

<blockquote>
<p>וְאֵינָם מַכְנִיסִים אוֹרֵחַ, גֶּבֶר הַבָּא-מִמֶּרְחַקִּים.</p>
</blockquote>

<blockquote>
<p>לִבָּם בּוֹטֵחַ בִּסְפִינוֹת מְהִירוֹת וְקַלּוֹת, בָּן עוֹבְרִים</p>
</blockquote>

<blockquote>
<p>תְּהֹמוֹת הַיָּם הַנּוֹרָאִים, כִּי זֹאת חָלַק לָמוֹ פּוֹסֵידוֹן; 35</p>
</blockquote>

<blockquote>
<p>גַּם סְפִינוֹתֵיהֶם מְהִירוֹת כִּשְׂעִפִּים אוֹ כְאֶבְרוֹת צִפֳּרִים&quot;.</p>
</blockquote>

<br>  

<blockquote>
<p>כָּכָה סָחָה פַּלַּס-אַתֵּנָה, וַתֵּלֶךְ לְפָנָיו,</p>
</blockquote>

<blockquote>
<p>מִהֲרָה בְדַרְכָּהּ, וְהוּא צוֹעֵד וְיוֹצֵא בְּעִקְּבוֹת הָאֵלָה,</p>
</blockquote>

<blockquote>
<p>וְעֵין הַפֵיאַקִּים, הַטּוֹבִים-בֵּין-יוֹרְדֵי-הַיָּם, לֹא רָאַתְהוּ</p>
</blockquote>

<blockquote>
<p>בְּלֶכְתּוֹ בֵּינֵיהֶם בָּעִיר, כִּי פַּלַּס – הַבַּת הָאֲיֻמָּה,   40</p>
</blockquote>

<blockquote>
<p>אֵלָה יְפַת-הַתַּלְתַּלִּים, בְּמוֹ אֵלֶּה מֵאֵנָה, וַתִּשְׁפֹּךְ</p>
</blockquote>

<blockquote>
<p>עָלָיו אֲפֵלָה אֲיֻמָּה, כִּי דָרְשָׁה טוֹבָתוֹ בְּלִבָּהּ.</p>
</blockquote>

<blockquote>
<p>הָיָה אוֹדִיסֵס מִשְׁתָּאֶה לַנְּמֵלִים וְלַסְּפִינוֹת הַחֲזָקוֹת,</p>
</blockquote>

<blockquote>
<p>לְשׁוּק בְּנֵי הָעִיר הַגִּבּוֹרִים, וְלַחֹמוֹת הַבְּצֻרוֹת וְהַגְּבֹהוֹת,</p>
</blockquote>

<blockquote>
<p>בְּנוּיוֹת כְּמוֹ-רָמִים, מֻקָּפוֹת יְתֵדוֹת נִפְלָאוֹת לְמַרְאֶה.  45</p>
</blockquote>

<blockquote>
<p>אַךְ כְּשֶׁהִגִּיעַ עַד הֵיכַל הַמֶּלֶךְ הַמְהֻלָּל-בָּאָרֶץ,</p>
</blockquote>

<blockquote>
<p>פָּתְחָה הָאֵלָה אַתֵּנָה בְּהִירַת-הָעַיִן וַתַּעַן:</p>
</blockquote>

<br>  

<blockquote>
<p>&quot;אָבִי הַנָּכְרִי, גַּם הִנֵּה הַבַּיִת, הוּא אֲשֶׁר אָמַרְתָּ</p>
</blockquote>

<blockquote>
<p>לְהַרְאוֹת לְךָ, וְגַם תִּמְצָא הַמְּלָכִים מִזַּרְעוֹ שֶׁל-זֵאוּס</p>
</blockquote>

<blockquote>
<p>מְסֻבִּים לַמִּשְׁתֶּה, אַךְ אַתָּה הִכָּנֵס וְלִבְּךָ אַל-יֵחַת,  50</p>
</blockquote>

<blockquote>
<p>יַעַן כִּי לְעוֹלָם וּלְעוֹלָם יַצְלִיחַ בְּכָל-מַעֲשֵׂי יָדָיו</p>
</blockquote>

<blockquote>
<p>גֶּבֶר עַז רוּחַ וְעַז לֵב, וְאִם-יָבֹא מֵאֶרֶץ אַחֶרֶת.</p>
</blockquote>

<blockquote>
<p>תְּחִלַּת מַעֲשֶׂיךָ מְצָא לְךָ אֶת-גְּבֶרֶת הַבַּיִת הַכְּבוּדָּה,</p>
</blockquote>

<blockquote>
<p>שְׁמָהּ לָהּ יִקָּרֵא אֲרֵיטֵי, וּמִמַּקֶּבֶת בּוֹר אֶחָד</p>
</blockquote>

<blockquote>
<p>נֻקְּרָה גַם הִיא וְגַם אִישָהּ הָאִישׁ אַלְקִינוֹאוֹס הַמֶּלֶךְ. 55</p>
</blockquote>

<blockquote>
<p>רִאשׁוֹן הוּא נַבְסִיתּוֹאוֹס לְמַרְגִּיז-הָאָרֶץ, לְפּוֹסֵידוֹן,</p>
</blockquote>

<blockquote>
<p>לוֹ וְלַבַּת פֶּרִבּוֹיָה הַיָּפָה-בַּנָּשִׁים בָּאָרֶץ,</p>
</blockquote>

<blockquote>
<p>הִיא הִיא הַצְּעִירָה בִּבְנוֹתָיו שֶׁל-אֶבְרִימֶדּוֹן הַגִּבּוֹר,</p>
</blockquote>

<br> 

<blockquote>
<p>וְהוּא אֲשֶׁר מָלַךְ לְפָנִים עַל-שֵׁבֶט הַנְּפִילִים הַזֵּדִים.<a href="#fn:41" id="fnref:41" title="see footnote" class="footnote"><sup>41</sup></a></p>
</blockquote>

<blockquote>
<p>אֶפֶס בְּאָבְדוֹ גַּם הוּא, וַיֹּאבַד גַּם עַמּוֹ הַיָּהִיר.  60</p>
</blockquote>

<blockquote>
<p>וְאוֹתָהּ יָדַע פּוֹסֵידוֹן, וַתֵּלֶד לוֹ בֵּן אֲשֶׁר אָהַב,</p>
</blockquote>

<blockquote>
<p>אֶת-נַבְסִיתּוֹאוֹס הַגִּבּוֹר הַמּוֹשֵׁל-בְּעַם-הַפֵיאַקִּים.</p>
</blockquote>

<blockquote>
<p>בְּנֵי נַבְסִיתּוֹאוֹס הֵם רֵכְּסֵנוֹר וְאַלְקִינוֹאוֹס.</p>
</blockquote>

<blockquote>
<p>וְאוֹתוֹ נָגַף אַפּוֹלוֹן הַמּוֹרֶה-בְּקֶשֶׁת-הַכֶּסֶף,</p>
</blockquote>

<blockquote>
<p>זֶה אַךְ נָשָׂא לוֹ אִשָּׁה, חֲשׂוּךְ-בֵּן, אַךְ בַּת לוֹ יְחִידָה, 65</p>
</blockquote>

<blockquote>
<p>הִיא הִיא אֲרֵיטֵי, וְתְּהִי לְאִשָּׁה לָאִישׁ אַלְקִינוֹאוֹס.</p>
</blockquote>

<blockquote>
<p>וְכִבְּדָהּ כַּאֲשֶׁר לֹא כֻבְּדָה מֵעוֹלָם בָּאָרֶץ שׁוּם אִשָּׁה,</p>
</blockquote>

<blockquote>
<p>עַתָּה שׂוֹרֶרֶת בַּבַּיִת, נִכְנַעַת לְמִצְוַת הַבַּעַל.</p>
</blockquote>

<blockquote>
<p>כֵּן יְכַבְּדוּהָ בְּכָל-לִבָּם וְכֵן יוֹקִירוּהָ לְעוֹלָם</p>
</blockquote>

<blockquote>
<p>גַּם אַלְקִינוֹאוֹס זֶה אִישָׁהּ גַּם כָּל-בָּנֶיהָ הַחֲבִיבִים, 70</p>
</blockquote>

<blockquote>
<p>גַּם כָּל-הָעָם, וּמִדֵּי יִרְאוּהָ, כְּאַחַת הָאֵלוֹת,</p>
</blockquote>

<blockquote>
<p>יִדְרְשׁוּ שְׁלוֹמָהּ בִּדְבָרִים, עֵת הִיא מִתְהַלֶּכֶת בַּקָּרֶת,</p>
</blockquote>

<blockquote>
<p>יַעַן גַּם הִיא אֵינֶנָּה חֲסֵרָה הַתְּבוּנָה הָרַבָּה,</p>
</blockquote>

<blockquote>
<p>עֵינָה כִּי טוֹבָה בְּכֻלָּם, וּמְדָנִים בֵּין גְּבָרִים תַּשְׁבִּיחַ.</p>
</blockquote>

<blockquote>
<p>וְהָיָה אִם-אַךְ תִּשָּׂא חֵן בְּעֵינֶיהָ, וְנַפְשָׁה בְּךָ תִּרְצֶה, – 75</p>
</blockquote>

<blockquote>
<p>תִּקְוָה לְךָ אֲשֶׁר תִּרְאֶה בְעֵינֶיךָ קְרוֹבֶיךָ וְתָשׁוּב</p>
</blockquote>

<blockquote>
<p>לְבֵיתְךָ הַבָּנוּי-כְּמוֹ-רָמִים וּלְאֶרֶץ מְכוֹרָתְךָ אָהַבְתָּ&quot;.</p>
</blockquote>

<br>  

<blockquote>
<p>כָּכָה הִגִּידָה אַתֵּנָה בְּהִירַת-הָעַיִן וַתֵּלֶךְ</p>
</blockquote>

<blockquote>
<p>בְּדֶרֶךְ הַיָּם הַזּוֹעֵף, וַתִּטּשׁ אֶת-סְכֶרְיָה הַחֲמוּדָה.</p>
</blockquote>

<blockquote>
<p>בָּאָה לְעִיר מָרַתּוֹן וְאַתּוּנָה רַחֲבַת-הָרְחֹבוֹת,  80</p>
</blockquote>

<br>  

<blockquote>
<p>וְנִכְנְסָה לְהֵיכַל אֱרֶכְתֵּס הַבָּנוּי-לְתִפְאָרָה; וְאוֹדִיסֵס<a href="#fn:42" id="fnref:42" title="see footnote" class="footnote"><sup>42</sup></a></p>
</blockquote>

<blockquote>
<p>בָּא וְהִגִּיעַ עַד בֵּית אַלְקִינוֹאוֹס הַמְפֹאָר, וּבְלִבּוֹ</p>
</blockquote>

<blockquote>
<p>הִרְהֵר וְהִרְהֵר וְשָׁהָה עַד עָלָה בְּמִפְתַּן הַנְּחשֶׁת,</p>
</blockquote>

<blockquote>
<p>יַעַן כִּי נֹגַהּ מִסָּבִיב כְּנֹגַהּ הַחַמָּה וְהַלְּבָנָה</p>
</blockquote>

<blockquote>
<p>בְּבֵיתוֹ הָרָם וְהַנִּשָּׂא שֶׁל-אַלְקִינוֹאוֹס הַנָּדִיב;  85</p>
</blockquote>

<blockquote>
<p>יַעַן כִּי כָתְלֵי נְחשֶׁת נִמְתָּחִים גַּם הֵנָּה גַּם הֵנָּה</p>
</blockquote>

<blockquote>
<p>מִן-הַמִּפְתָּנִים וְעַד פְּנִים הַבַּיִת, וְזִיז בַּרְזֶל מַכְחִיל.</p>
</blockquote>

<blockquote>
<p>דַּלְתֵי הַזָּהָב הַטּוֹב סוֹגְרוֹת לַהֵיכָל הַמְפֹאָר,</p>
</blockquote>

<blockquote>
<p>מְזוּזוֹת הַדְּלָתוֹת כֶּסֶף קְבוּעוֹת בְּסִפֵּי נְחשֶׁת,</p>
</blockquote>

<blockquote>
<p>וְאַמּוֹת הַסִּפִּים כֶּסֶף, טַבַּעַת-הַדֶּלֶת מִכֶּתֶם,  90</p>
</blockquote>

<blockquote>
<p>כֶּלֶב מִכָּאן וּמִכָּאן, עֲשׂוּיִם זָהָב וָכֶסֶף,</p>
</blockquote>

<blockquote>
<p>מַעֲשֵׂי יְדֵי הֵפֵיסְטוֹס, שֶׁעָשָׂם בִּתְבוּנָה וָדַעַת,</p>
</blockquote>

<blockquote>
<p>לִשְׁמֹר עַל-הֵיכַל הָאִישׁ אַלְקִינוֹאוֹס הַגִּבּוֹר הַנָּדִיב,</p>
</blockquote>

<blockquote>
<p>יַעַן כִּי מָוֶת לֹא יָדְעוּ וְאֵין זִקְנָה לָהֶם כָּל-הַיָּמִים.</p>
</blockquote>

<blockquote>
<p>אֵצֶל הַכְּתָלִים כִּסְאוֹת עֲרוּכִים גַּם הֵנָּה וְגַם הֵנָּה,  95</p>
</blockquote>

<blockquote>
<p>מִן-הַמִּפְתָּנִים וְעַד פְּנִים הַבַּיִת מִסָּבִיב, וַעֲלֵיהֶם</p>
</blockquote>

<blockquote>
<p>פְּרוּשׂוֹת שְׂמִיכוֹת קַלִּילוֹת נָאוֹת, מַעֲשֵׂה יְדֵי נָשִׁים.</p>
</blockquote>

<blockquote>
<p>הָיוּ יוֹשְׁבִים עֲלֵיהֶם נְשִׂיאֵי כָל-הַפֵיאַקִּים</p>
</blockquote>

<blockquote>
<p>בְּאָכְלָם וּשְׁתוֹתָם, כִּי הַכֹּל בְּשֶׁפַע וּבְיָד מְאֹד רְחָבָה.</p>
</blockquote>

<blockquote>
<p>וְעָמְדוּ נְעָרִים שֶׁל-זָהָב עַל-גַּבֵּי עַמּוּדִים מְפֹאָרִים  100</p>
</blockquote>

<blockquote>
<p>אוֹחֲזִים בְּיָדָם לַפִּידִים, אֲבוּקוֹת בּוֹעֲרוֹת לְהָאִיר</p>
</blockquote>

<blockquote>
<p>בְּהֵיכַל הַמֶּלֶךְ בַּלַּיְלָה לַיּוֹשְׁבִים בְּמִשְׁתֵּה הַשְּׁמָנִים.</p>
</blockquote>

<blockquote>
<p>וְנָשִׁים בַּהֵיכָל חֲמִשִּׁים, הַשְּׁפָחוֹת הַטְּרוּדוֹת בַּבָּיִת:</p>
</blockquote>

<blockquote>
<p>אֵלֶּה טוֹחֲנוֹת בְּרֵחַיִם אֶת-פְּרִי הָאֲדָמָה הַכָּתֹם,</p>
</blockquote>

<blockquote>
<p>וְאֵלֶּה אֹרְגוֹת הָאֶרֶג וְטֹווֹת הַחוּטִים הַדַּקִּים, 105</p>
</blockquote>

<blockquote>
<p>יוֹשְׁבוֹת צְפוּפוֹת כְּטַרְפֵּי הַתְּרָזוֹת גְּבֹהוֹת-הַקּוֹמָה.</p>
</blockquote>

<blockquote>
<p>וְהָיָה הָאֶרֶג הַמּוּצָק זוֹרֵחַ כְּנִמְשָׁח בַּשָּׁמֶן,</p>
</blockquote>

<blockquote>
<p>יַעַן כִּהְיוֹת הַפֵיאַקִּים מְצֻיָּנִים בַּגְּבָרִים לְנַהֵג</p>
</blockquote>

<blockquote>
<p>סְפִינוֹת מְהִירוֹת בַּיַּמִּים, כֵּן עָלוּ נְשֵׁיהֶם בַּנָּשִׁים</p>
</blockquote>

<blockquote>
<p>לַעֲשׂוֹת בָּאֶרֶג וְלִטְווֹת, כִּי פַּלַּס הִיא חֲנָנָתַן  110</p>
</blockquote>

<blockquote>
<p>חָכְמָה וּמְזִמָּה בָאֶרֶג וְכָל-מַעֲשֵׂה-יָד לְהִתְפָּאֵר.</p>
</blockquote>

<blockquote>
<p>גִּנָּה סְמוּכָה לַפֶּתַח מִחוּץ לְחַצְרוֹתָיו וּגְדוֹלָה,</p>
</blockquote>

<blockquote>
<p>אַרְבַּע כִּבְרוֹת אֲדָמָה וְגָדֵר מִכָּאן וּמִכָּאן לָהּ.</p>
</blockquote>

<blockquote>
<p>עֵצִים מוֹרִיקִים בַּגִּנָּה כָּל-רָמֵי הַגֶּזַע יִפְרָחוּ,</p>
</blockquote>

<blockquote>
<p>עֲצֵי אַגָּס וְרִמּוֹנִים וְתַפּוּחִים הֲדוּרֵי-הַפֶּרִי,  115</p>
</blockquote>

<blockquote>
<p>תְּאֵנִים מְתוּקוֹת וְזֵיתִים מוֹרִיקִים צַמַּרְתָּם בֶּהָדָר,</p>
</blockquote>

<blockquote>
<p>אֲשֶׁר פִּרְיָם לֹא יִבֹּל וִיבוּלָם לֹא יָסוּף לְעוֹלָם,</p>
</blockquote>

<blockquote>
<p>גַּם בַּסְּתָו גַּם בַּקַּיִץ, בִּימוֹת כָּל-הַשָּׁנָה; כִּי לְעוֹלָם</p>
</blockquote>

<blockquote>
<p>מַעֲרָב נוֹשֶׁבֶת, מַצְמִיחָה הָאֶחָד, מַבְשִׁילָה מִשְׁנֵהוּ.</p>
</blockquote>

<blockquote>
<p>וְנָגַע אַגָּס בָּאַגָּס, וְתַפּוּחַ בְּתַפּוּחַ מַבְשִׁילִים,   120</p>
</blockquote>

<blockquote>
<p>עֵנָב מְבַכֵּר בְּצַד עֵנָב, וּתְאֵנָה גוֹמֶלֶת בְּצַד תְּאֵנָה.</p>
</blockquote>

<blockquote>
<p>וְשָׁמָּה גַם כַּרְמוֹ שֶׁלּוֹ רַב-אַשְׁכֹּלוֹת, גֶּפֶן אַדֶּרֶת.</p>
</blockquote>

<blockquote>
<p>אֵלֶּה נְפוֹצִים בַּמִּישׁוֹר עַל-קַרְקַע הַיִּבּוּשׁ לְיַבְּשָׁם</p>
</blockquote>

<blockquote>
<p>בְּלַהַט הַשֶּׁמֶשׁ, וְאֵלֶּה מוּכָנִים וְעוֹמְדִים לְהִזָּמֵר;</p>
</blockquote>

<blockquote>
<p>אֵלֶּה בַּגַּת יִדָּרֵכוּן וְאֵלֶּה מִלְּפָנָיו עוֹד בֹּסֶר,  125</p>
</blockquote>

<blockquote>
<p>אַךְ זֶה נָשְׁרָה נִצָּתָם וְאֵלֶּה מַבְשִׁילִים וְהוֹלְכִים.</p>
</blockquote>

<blockquote>
<p>שָׁם גַּם עֲרוּגוֹת תִּפְאָרָה מִתְנוֹסְסוֹת בַּכֶּרֶם בְּקָצֵהוּ,</p>
</blockquote>

<blockquote>
<p>עוֹמְדוֹת בְּזָהֳרָן וּנְטָעִים מַעֲלִים צִיץ כָּל-הַשָּׁנָה,</p>
</blockquote>

<blockquote>
<p>שָׁם גַּם שְׁתַּיִם עֲיָנוֹת: הָאַחַת מִתְפַּתְּלָה בַגִּנָּה,</p>
</blockquote>

<blockquote>
<p>אוּלָם הַשְּׁנִיָּה מִתְפָּרְצָה מִתַּחַת לְמִפְתַּן הֶחָצֵר  130</p>
</blockquote>

<blockquote>
<p>נֹכַח הַהֵיכָל הַנִּשָּׂא, מִמֶּנָּה בְּנֵי עִירוֹ יִשְׁאָבוּ.</p>
</blockquote>

<blockquote>
<p>כֵּן הֶעֱנִיקוּ הָאֵלִים מַתְּנוֹת יְקָר לְאַלְקִינוֹאוֹס!
<br><br />
שָׁמָּה עָמַד הִשְׁתָּאָה אוֹדִיסֵס הָאִישׁ רַב-הַתְּלָאוֹת,</p>
</blockquote>

<blockquote>
<p>אַךְ כְּכַלּוֹתוֹ לִתְמֹהַּ בְּנַפְשׁוֹ לְכָל-אֲשֶׁר רָאָה,</p>
</blockquote>

<blockquote>
<p>מִהֵר וְנִכְנַס הַבַּיְתָה וַיַּחֲלֹף עַל-פְּנֵי סַף הַהֵיכָל, 135</p>
</blockquote>

<blockquote>
<p>מָצָא אֶת-נְשִׂיאֵי הָעָם וְאֶת-זִקְנֵי עַם-הַפֵיאַקִּים</p>
</blockquote>

<blockquote>
<p>נוֹסְכִים אֶת-נִסְכָּם לְמֵמִית-הָאַרְגּוֹס הַמֵּיטִיב-לְהַשְׁקִיף,</p>
</blockquote>

<blockquote>
<p>יַעַן לוֹ נָסְכוּ לָאַחֲרוֹן, בְּאָמְרָם לְהַמְתִּיק אֶת-שְׁנָתָם.</p>
</blockquote>

<blockquote>
<p>הָלַךְ אוֹדִיסֵס הָאִישׁ רַב-הַתְּלָאוֹת וְחָלַף הַהֵיכָל,</p>
</blockquote>

<blockquote>
<p>עוֹטֶה עַב הָעֲרָפֶל, עָטַתּוּ אַתֵּנָה הָאֵלַה,    140</p>
</blockquote>

<blockquote>
<p>עַד שֶׁהִגִּיעַ עַד מוֹשַׁב אֲרֵיטֵי וְהָאִישׁ אַלְקִינוֹאוֹס.</p>
</blockquote>

<blockquote>
<p>חָבַק אוֹדִיסֵס בְּיָדָיו אֶת-בִּרְכֵּי אֲרֵיטֵי הַמַּלְכָּה,</p>
</blockquote>

<blockquote>
<p>וְעַב הָעֲלָטָה עַל-סְבִיבָיו הִתְעוֹפֵף, וַיְהִי כְּלֹא הָיָה.</p>
</blockquote>

<blockquote>
<p>וְהֵמָּה נֶאֶלְמוּ דוּמִיָּה, כִּי רָאוּ הַגֶּבֶר בַּהֵיכָל,</p>
</blockquote>

<blockquote>
<p>אַף הֶחֱרִישׁוּ, הִשְׁתָּאוּ, וְאוֹדִיסֵס הִתְחַנֵּן אֲלֵיהֶם:  145</p>
</blockquote>

<br>  

<blockquote>
<p>&quot;בָּאתִי, אֲרֵיטֵי, בַּת-רֵכְּסֵנוֹר הַדּוֹמֶה-לָאֵלִים,</p>
</blockquote>

<blockquote>
<p>אַחַר רֹב תְּלָאוֹת אֶל-אִישֵׁךְ וְאֵלַיִךְ לְחַבֵּק בִּרְכַּיִךְ</p>
</blockquote>

<blockquote>
<p>וְאֶל-מְסֻבֵּיכֶם, וְיִתְּנוּ לָהֶם הָאֵלִים רָב-אשֶׁר</p>
</blockquote>

<blockquote>
<p>לְאֹרֶךְ יְמֵיהֶם, וְיִירַשׁ גַּם זַרְעָם אַחֲרֵיהֶם, אִישׁ זַרְעוֹ,</p>
</blockquote>

<blockquote>
<p>כָּל-קִנְיְנֵיהֶם בְּהֵיכָלָם וּמַתְּנוֹת-הָעָם בָּן כֻּבָּדוּ.   150</p>
</blockquote>

<blockquote>
<p>וְאַתֶּם, בִּי, תְּנוּ לִי וְאָשׁוּב אֶל-אֶרֶץ אֲבוֹתַי בִּמְהֵרָה,</p>
</blockquote>

<blockquote>
<p>יַעַן כִּי רַבּוֹת תְּלָאוֹת סָבַלְתִּי הַרְחֵק מִידִידָי&quot;.</p>
</blockquote>

<br>  

<blockquote>
<p>כָּכָה אָמַר, וַיֵּשֶׁב עַל-יַד הַכִּירַיִם בָּאֵפֶר</p>
</blockquote>

<blockquote>
<p>אֵצֶל הָאֵשׁ, וְהֵם כֻּלָּם מַחֲרִישִׁים, וְהָיְתָה דוּמִיָּה.</p>
</blockquote>

<blockquote>
<p>עָנָה לִבְסוֹף אֲכֶנֵּאוֹס הַגִּבּוֹר הַיָּשִׁישׁ וַיֹּאמֶר.  155</p>
</blockquote>

<blockquote>
<p>הָיָה הָאִישׁ בָּא בַּיָּמִים, הַזָּקֵן בְּעַם-הַפֵיאַקִּים,</p>
</blockquote>

<blockquote>
<p>מֵלִיץ מֵישָׁרִים וְיוֹדֵעַ רָב-דַּעַת וּתְבוּנָה מִקֶּדֶם.</p>
</blockquote>

<blockquote>
<p>פָּתַח, כִּי דָרַשׁ טוֹבָתָם בְּלִבּוֹ, וַיַּעַן וַיֹּאמֶר:</p>
</blockquote>

<br>  

<blockquote>
<p>&quot;אַלְקִינוֹאוֹס! לֹא נָאֶה וְלֹא יָאֶה לְךָ אֲשֶׁר יִהְיֶה</p>
</blockquote>

<blockquote>
<p>נָכְרִי יוֹשֵׁב בָּאֵפֶר עַל-יַד הַכִּירַיִם לָאָרֶץ;    160</p>
</blockquote>

<blockquote>
<p>וְאֵלֶּה מִתְאַפְּקִים, מְחַכִּים לְמוֹצָא פִיךָ מַה לַּעֲשׂוֹת,</p>
</blockquote>

<blockquote>
<p>הָבָה, הָרֵם הַנָּכְרִי, אֱמֹר לוֹ וְיֵשֵׁב עַל-כִּסֵּא</p>
</blockquote>

<blockquote>
<p>עֲשׂוּי בְּמַסְמְרוֹת כֶּסֶף, וְאֶת-הַכָּרוֹזוֹת תְּצַוֶּה</p>
</blockquote>

<blockquote>
<p>לִמְסֹךְ הַיַּיִן בַּמַּיִם לְמַעַן נִסֹּךְ נִסְכֵּנוּ</p>
</blockquote>

<blockquote>
<p>לְזֵאוּס הַמַּרְעִים הַמְלַוֶּה-הֲגוּנִים הַבָּאִים בִּתְחִנָּה, 165</p>
</blockquote>

<blockquote>
<p>וְתִתֵּן סוֹכֶנֶת הַבַּיִת מִלַּחְמָהּ הַמּוּכָן לַנָּכְרִי&quot;.</p>
</blockquote>

<br>  

<blockquote>
<p>שָׁמַע זֹאת אוֹנוֹ הַקָּדוֹשׁ שֶׁל-אַלְקִינוֹאוֹס הַנָּדִיב,</p>
</blockquote>

<blockquote>
<p>אָחַז בְּכַף יַד אוֹדִיסֵס הָאִישׁ רַב-הַמְּזִמּוֹת הַנָּבוֹן,</p>
</blockquote>

<blockquote>
<p>מִן-הַכִּירַיִם הֱרִימוֹ וַיַּגֶּשׁ-לוֹ כִסֵּא מִתְנוֹצֵץ,</p>
</blockquote>

<blockquote>
<p>אֲשֶׁר קָם מֶנּוּ בְּמַאֲמָרוֹ בְּנוֹ לֵאוֹדָמַס הָעִזּוּז  170</p>
</blockquote>

<blockquote>
<p>יוֹשֵׁב עַל-יָדוֹ, וְאָבִיו אֲהֵבוֹ עַל-כָּל-בָּנָיו יָחַד.</p>
</blockquote>

<blockquote>
<p>וְאַחַת הַשְּׁפָחוֹת הֵבִיאָה אֶת-כִּיּוֹר הַזָּהָב הַנָּאֶה</p>
</blockquote>

<blockquote>
<p>מָלֵא הַמַּיִם לְרָחְצָה וַתִּצְקֵם בְּנַטְלַת הַכָּסֶף.</p>
</blockquote>

<blockquote>
<p>נָטַל אֶת-יָדָיו, וְשֻׁלְחָן מְצֻחְצָח לְמִשְׁעִי הִקְרִיבָה,</p>
</blockquote>

<blockquote>
<p>נָשְׂאָה סוֹכֶנֶת הַבַּיִת הַכְּבוּדָּה הֵבִיאָה הַלֶּחֶם  175</p>
</blockquote>

<blockquote>
<p>וְרַבִּים תַּבְשִׁילִים הִגִּישָׁה בְּחֵפֶץ-לֵב מִן-הַמּוּכָן.</p>
</blockquote>

<blockquote>
<p>אָכַל וְשָׁתָה אוֹדִיסֵס הָאִישׁ רַב-הַתְּלָאוֹת הַנָּדִיב.</p>
</blockquote>

<blockquote>
<p>פָּתַח אוֹן אַלְקִינוֹאוֹס וַיֹּאמֶר לַכָּרוֹז וַיַּעַן:</p>
</blockquote>

<br>  

<blockquote>
<p>&quot;אָנָא מְסוֹךְ, פּוֹנְטוֹנוֹאוֹס, הַיַּיִן בַּמַּיִם בַּקִּיתוֹן,</p>
</blockquote>

<blockquote>
<p>תְּנֵהוּ לַיּוֹשְׁבִים בַּהֵיכָל לְכֻלָּם וְנִסֹּךְ הַנֶּסֶךְ   180</p>
</blockquote>

<blockquote>
<p>לְזֵאוּס הַמַּרְעִים הַמְלַוֶּה-הֲגוּנִים הַבָּאִים-בִּתְחִנָּה&quot;.</p>
</blockquote>

<br>  

<blockquote>
<p>סָח, וּמָסַךְ פּוֹנְטוֹנוֹאוֹס יַיִן יְשַׂמַּח לְבָבוֹת,</p>
</blockquote>

<blockquote>
<p>מָזַג לְכֻלָּם בַּכֹּסוֹת וְהִגִּישׁ לַמְסֻבִּים הַיַּיִן.</p>
</blockquote>

<blockquote>
<p>וְאַחֲרֵי נָסְכָם וּשְׁתוֹתָם כְּכָל-אֲשֶׁר אִוְּתָה נַפְשָׁם,</p>
</blockquote>

<blockquote>
<p>נָשָׂא הָאִישׁ אַלְקִינוֹאוֹס אִמְרָתוֹ וַיַּעַן וַיֹּאמֶר:  185</p>
</blockquote>

<br> 

<blockquote>
<p>&quot;שִׁמְעוּ-נָא קוֹלִי, נְשִׂיאֵי עַם-הַפֵיאַקִּים וּקְצִינָיו!</p>
</blockquote>

<blockquote>
<p>אֶשָּׂא אִמְרָתִי, כִּי כֵן הִשִּׁיאַנִי לְבָבִי בְּחֻבִּי.</p>
</blockquote>

<blockquote>
<p>הִנֵּה אֲכַלְתֶּם, וְעַתָּה לְכוּ אִישׁ לְבֵיתוֹ לָנוּחַ.</p>
</blockquote>

<blockquote>
<p>מָחָר בַּבֹּקֶר נְקַבֵּץ הַזְּקֵנִים כָּהֵנָּה וְכָהֵנָּה</p>
</blockquote>

<blockquote>
<p>לְכַבֵּד אֶת-פְּנֵי הַנָּכְרִי בַּהֵיכָל, וְזִבְחֵי קֳדָשִׁים 190</p>
</blockquote>

<blockquote>
<p>נָאִים נִזְבַּח לָאֵלִים, וְאַחַר נַחְשֹׁבָה, אֵיךְ נָשִׁיב</p>
</blockquote>

<blockquote>
<p>אוֹתוֹ הַנָּכְרִי לְמַעַן יוּכַל בְּלִי רֹגֶז וְעָמָל</p>
</blockquote>

<blockquote>
<p>עִם-בְּנֵי-לְוָיָה שֶׁלָּנוּ לְהַגִּיעַ לְאֶרֶץ אֲבוֹתָיו</p>
</blockquote>

<blockquote>
<p>בְּלֵב שָׂמֵחַ וּמְהֵרָה, וְאִם-רָחֲקָה מְאֹד מֵאִתָּנוּ.</p>
</blockquote>

<blockquote>
<p>וְרָעָה לֹא יֵדַע בֵּינְתַּיִם, וְרָחֲקָה מֶנּוּ הַתְּלָאָה  195</p>
</blockquote>

<blockquote>
<p>עַד שֶׂיַּגִּיעַ עַד אַרְצוֹ. וְאוּלָם כְּבוֹאוֹ הוּא יִסְבֹּל</p>
</blockquote>

<br> 

<blockquote>
<p>אֲשֶׁר לוֹ שָׁזְרוּ אֲאִיסָה וּקְלוֹתֶּס הַשַּׂגִּיאוֹת<a href="#fn:43" id="fnref:43" title="see footnote" class="footnote"><sup>43</sup></a></p>
</blockquote>

<blockquote>
<p>וְטָווּ לְתוֹךְ חוּט חַיָּתוֹ עֵת אִמּוֹ הוֹרָתוֹ יְלָדַתּוּ.</p>
</blockquote>

<blockquote>
<p>אַךְ אִם-הוּא אַחַד הָאֵלִים שֶׁיָּרַד מִמְּרוֹמֵי שָׁמַיִם,</p>
</blockquote>

<blockquote>
<p>הִנֵּה אַחֶרֶת כְּבָר יָזְמוּ הַהֹוִים-לָנֶצַח וְאָמְרוּ,   200</p>
</blockquote>

<blockquote>
<p>יַעַן כֵּן דֶּרֶךְ הָאֵלִים מֵאָז וּמֵעוֹלָם לְהוֹפִיעַ</p>
</blockquote>

<blockquote>
<p>לָנוּ בְּגָלוּי עֵת נֹאמַר לְהַקְרִיב לָהֶם הֶקָּטוֹמְבָּה,</p>
</blockquote>

<blockquote>
<p>לִהְיוֹת אֶצְלֵנוּ לַזֶּבַח וּלְהָסֵב בְּיַחַד לַמִּשְׁתֶּה.</p>
</blockquote>

<blockquote>
<p>גַּם אִם-יִפְגְּשֵׁם בְּדַרְכּוֹ אֶחָד וְהוּא נוֹדֵד בַּגּוֹלָה,</p>
</blockquote>

<blockquote>
<p>אֵינָם מִתְעַלְּמִים, כִּי אָמְנָם נֶחְשַׁבְנוּ לָהֶם מְקֹרָבִים, 205</p>
</blockquote>

<blockquote>
<p>כְּעַם-הַקִּיקְלוֹפִים הַגֵּאִים וּכְשֵׁבֶט הַנְּפִילִים הַפְּרָאִים&quot;.</p>
</blockquote>

<br>  

<blockquote>
<p>הֵשִׁיב אֲמָרָיו אוֹדִיסֵס הָאִישׁ רַב-הַמְּזִמּוֹת וַיַּעַן:</p>
</blockquote>

<blockquote>
<p>&quot;אַל, אַלְקִינוֹאוֹס, כֹּה תֹאמַר בִּלְבָבְךָ, כִּי אָכֵן אֵינֶנִּי</p>
</blockquote>

<blockquote>
<p>דּוֹמֶה לִבְנֵי הָאַלְמָוֶת הַשּׁוֹכְנִים בְּמֶרְחַב שָׁמַיִם</p>
</blockquote>

<blockquote>
<p>גַּם בְּקוֹמָתִי גַם בְּצַלְמִי, אַךְ לְאַחַד הָאָדָם בֶּן-תְּמוּתָה. 210</p>
</blockquote>

<blockquote>
<p>אוּלָם אִם-תֵּדְעוּ יָדֹעַ בְּנֵי-אָדָם אֻמְלָלִים בָּאָרֶץ</p>
</blockquote>

<blockquote>
<p>וְאֵין כִּתְלָאוֹתָם תְּלָאָה – לָהֶם אֶדַּמֶּה וְאֶשְׁוֶה.</p>
</blockquote>

<blockquote>
<p>אֶעֱלֶה עֲלֵיהֶם אִם-אֹמַר אֲסַפֵּר הַמְּצוּקוֹת מְצָאוּנִי,</p>
</blockquote>

<blockquote>
<p>אֲשֶׁר נָשָׂאתִי וְסָבַלְתִּי בִּרְצוֹן הָאֵלִים כֻּלָּהַם.</p>
</blockquote>

<blockquote>
<p>אֲבָל תְּנוּ לִי וְאֶטְעַם אֲרֻחַת הָעֶרֶב, וְאִם-מַר לִי, 215</p>
</blockquote>

<blockquote>
<p>יַעַן אֵין מַכְאוֹב כְּמַכְאוֹב הַבֶּטֶן הָרֵיקָה לְרֹעַ,</p>
</blockquote>

<blockquote>
<p>אֲשֶׁר הִיא תְצַוֶּנּוּ לִדְאֹג אַךְ לָהּ עַל-כָּרְחֵנוּ,</p>
</blockquote>

<blockquote>
<p>וְאִם-רַבּוּ מְאֹד מְצוּקוֹתֵינוּ וְצַעַר לִבֵּנוּ גַּם יִגְדָּל.</p>
</blockquote>

<blockquote>
<p>גָּדַל יְגוֹנִי בִּלְבָבִי גַּם אָנִי, אֲבָל אַף-עַל-פִּי-כֵן</p>
</blockquote>

<blockquote>
<p>אָנוּס אָנֹכִי גַּם לֶאֱכֹל גַּם לִשְׁתּוֹת, וְאָנוּס לִשְׁכֹּחַ 220</p>
</blockquote>

<blockquote>
<p>הַכֹּל, כָּל-אֲשֶׁר סָבַלְתִּי, וְעָלַי לְהַשְׂבִּיעַ אֶת-נַפְשִׁי.</p>
</blockquote>

<blockquote>
<p>וְאַתֶּם חוּשׁוּ הִזְדָּרְזוּ; וּמָחָר עִם-שַׁחַר מוֹפִיעַ</p>
</blockquote>

<blockquote>
<p>שִׁלְּחוּ-נָא אוֹתִי הָאֻמְלָל אֶל-אֶרֶץ אֲבוֹתַי, וְאַף כִּי</p>
</blockquote>

<blockquote>
<p>רַבּוֹת נָשָׂאתִי, אַךְ בְּחֵפֶץ לֵב מַתִּי וְלוּ אַךְ שַׁבְתִּי</p>
</blockquote>

<br> 

<blockquote>
<p>לִרְאוֹת רְכוּשִׁי, עֲבָדַי וְהֵיכָלִי הַגָּדוֹל וְהַנִּשָּׂא&quot;.<a href="#fn:44" id="fnref:44" title="see footnote" class="footnote"><sup>44</sup></a><br />
225</p>
</blockquote>

<br> 

<blockquote>
<p>כָּכָה הִבִּיעַ, וְהֵמָּה הִסְכִּימוּ לוֹ כֻלָּם וְאָמְרוּ</p>
</blockquote>

<blockquote>
<p>לְשַׁלַּח הַנָּכְרִי לְאַרְצוֹ, כִּי דִבֵּר בְּהַשְׂכֵּל וּבִינָה.</p>
</blockquote>

<blockquote>
<p>אַךְ בַּעֲשׂוֹתָם אֶת-נִסְכָּם וּשְׁתוֹתָם כִּרְצוֹנָם וּכְנַפְשָׁם,</p>
</blockquote>

<blockquote>
<p>הָלְכוּ אִישׁ אֶל-נָוֵהוּ לִשְׁכַּב וְלַמְתִּיק אֶת-שְׁנָתָם.</p>
</blockquote>

<blockquote>
<p>נוֹתַר בַּהֵיכָל לְבַדּוֹ אוֹדִיסֵס הָאִישׁ הָאֱלֹהִי  230</p>
</blockquote>

<blockquote>
<p>וְאִתּוֹ אֲרֵיטֵי הַמַּלְכָּה וְהָאִישׁ אַלְקִינוֹאוֹס הַנָּדִיב</p>
</blockquote>

<blockquote>
<p>יוֹשְׁבִים, וְהַשְּׁפָחוֹת מְפַנּוֹת הַבַּיִת לְאַחַר הַמִּשְׁתֶּה.</p>
</blockquote>

<blockquote>
<p>פָּתְחָה אֲרֵיטֵי מַלְבִּינַת-הַזְּרֹעוֹת וַתֹּאמֶר אֲלֵיהֶם,</p>
</blockquote>

<blockquote>
<p>יַעַן הִכִּירָה הַמְּעִיל וְהַכֻּתֹּנֶת, רָאֲתָה הַבְּגָדִים</p>
</blockquote>

<blockquote>
<p>כְּלִילֵי הַיֹּפִי הֵכִינָה הִיא וְהַנָּשִׁים הַשְּׁפָחוֹת, 235</p>
</blockquote>

<blockquote>
<p>נָשְׂאָה אֶת-קוֹלָהּ וַתְּדַבֵּר אֶת-אִמְרוֹת הַכָּנָף וַתַּעַן:</p>
</blockquote>

<br>  

<blockquote>
<p>&quot;תְּחִלָּה, הַנָּכְרִי, אֲדַבְּרָה אָנֹכִי וּבְעַצְמִי אֶשְׁאָלְךָ:</p>
</blockquote>

<blockquote>
<p>מִי אַתָּה, אֵי מִזֶּה תָּבוֹא, מִי נָתַן לְךָ אֵל בְּגָדֶיךָ?</p>
</blockquote>

<blockquote>
<p>כְּלוּם לֹא אָמוֹר אָמַרְתָּ, בַּיָּם הֵן נָדַדְתָּ הֵנָּה?&quot;</p>
</blockquote>

<br>  

<blockquote>
<p>הֵשִׁיב אֲמָרָיו אוֹדִיסֵס הָאִישׁ רַב-הַמְּזִמּוֹת וַיַּעַן: 240</p>
</blockquote>

<blockquote>
<p>&quot;קָשֶׁה מְאֹד לִי, הַמַּלְכָּה, לְסַפֵּר לָךְ כָּל-הַמַּתְלָאוֹת;</p>
</blockquote>

<blockquote>
<p>יַעַן כִּי רַבּוֹת הֶלְאוּנִי הָאֵלִים, כָּל-יוֹשְׁבֵי-שָׁמַיִם;</p>
</blockquote>

<blockquote>
<p>אוּלָם אֶת-אֲשֶׁר תִּשְׁאֲלִי, תַּחְקֹרִי, אָנֹכִי אֲסַפֵּר.</p>
</blockquote>

<blockquote>
<p>יֵשׁ אִי נִקְרָא אוֹגִיגְיָה, מִתְרוֹמֵם בַּיָּם בָּמֶּרְחַקִּים,</p>
</blockquote>

<blockquote>
<p>אֲשֶׁר בּוֹ תִנְוֶה בַּת-אַטְלַס, קָלִיפְּסוֹ אֵשֶׁת-הַתְּכָכִים, 245</p>
</blockquote>

<blockquote>
<p>יְפַת-הַמַּחְלָפוֹת, אֲיֻמָּה-בָאֵלוֹת, וְאֵין לָהּ כָּל-דָּבָר</p>
</blockquote>

<blockquote>
<p>עִם-הָאֵלִים וְגַם עִם-זֶרַע הָאָדָם בְּנֵי-תְמוּתָה.</p>
</blockquote>

<blockquote>
<p>וְאוֹתִי הָאֻמְלָל-בָּאָדָם נָחַנִי הַדֵּימוֹן אֶל-נָוָהּ</p>
</blockquote>

<blockquote>
<p>לְבַדִּי, כִּי נִפֵּץ לִי זֵאוּס סְפִינָתִי הַמְּהִירָה בְּאֶמְצַע</p>
</blockquote>

<blockquote>
<p>יָם זֶה הֶעָכוֹר, כִּי הִשְׁלִיךְ בִּי לַהֲבוֹת בְּרָקָיו בְּאַפּוֹ. 250</p>
</blockquote>

<blockquote>
<p>וְיֶתֶר עֲמִיתַי הַטּוֹבִים, שֶׁאָרְחוּ עִמִּי, אָבָדוּ.</p>
</blockquote>

<blockquote>
<p>יָדִי אוֹחֶזֶת בְּקַרְקַע הַסְּפִינָה כְּפוּפַת-הַקְּצָווֹת, –</p>
</blockquote>

<blockquote>
<p>כֹּה תִשְׁעָה יָמִים נִשֵּׂאתִי, בֶּעָשׂוֹר בְּלֵיל-הַחֲשֵׁכָה</p>
</blockquote>

<blockquote>
<p>טִלְטְלוּ אוֹתִי הָאֵלִים לְאוֹגִיגְיָה הָאִי, מְעוֹן קָלִיפְּסוֹ</p>
</blockquote>

<blockquote>
<p>יְפַת-הַמַּחְלָפוֹת, וְהִיא הָאֲיֻמָּה-בָּאֵלוֹת קִבְּלַתְנִי  255</p>
</blockquote>

<blockquote>
<p>בְּסֵבֶר פָּנִים וּנְעִימוֹת, גַּם דָּאֲגָה לִי, הִבְטִיחַתְנִי</p>
</blockquote>

<blockquote>
<p>לָתֵת-לִי הָאַלְמָוֶת וְלֹא אֶזְקַן לָעַד כָּל-הַיָּמִים.</p>
</blockquote>

<blockquote>
<p>אֶפֶס לֹא יָכְלָה לְפַתּוֹת אֶת-לִבִּי בְּחֻבִּי וְאֶפָּת.</p>
</blockquote>

<blockquote>
<p>שֶׁבַע שָׁנִים בִּלִּיתִי שָׁמָּה, הָיִיתִי כָּל-יָמַי</p>
</blockquote>

<blockquote>
<p>מַמְסֶה בִּדְמָעַי לְבוּשׁ הָאַמְבְּרוֹסְיָה לִי נָתְנָה קָלִיפְּסוֹ; 260</p>
</blockquote>

<blockquote>
<p>אוּלָם בַּשָּׁנָה הַשְּׁמִינִית, כְּשֶׁמָּלְאוּ תְקוּפוֹת הַשָּׁנִים,</p>
</blockquote>

<blockquote>
<p>וְהִנֵּה צִוַּתְנִי, עוֹרְרַתְנִי לִנְסוֹעַ אֶל-אֶרֶץ מוֹלַדְתִּי,</p>
</blockquote>

<blockquote>
<p>אוּלַי בְּמַאֲמַר זֵאוּס וְאוּלַי כִּי שֻׁנּוּ שְׂעִפֶּיהָ,</p>
</blockquote>

<blockquote>
<p>גַּם שְׁלָחַתְנִי בְּרַפְסֹדַת מְרֻבַּת-קְשָׁרִים, וְצֵדָה</p>
</blockquote>

<blockquote>
<p>הַרְבֵּה לִי נָתְנָה וְיַיִן עָרֵב וּבִגְדֵי אַמְבְּרוֹסְיָה. 265</p>
</blockquote>

<blockquote>
<p>וְרוּחַ חֲרִישִׁית וְנוֹחָה לְדַרְכִּי בְּמַסָּעַי זְבָדַתְנִי.</p>
</blockquote>

<blockquote>
<p>שִׁבְעָה עָשָׂר יוֹם עָשִׂיתִי בַּיַּמִּים אֶת-דַּרְכִּי,</p>
</blockquote>

<blockquote>
<p>אוּלָם בַּשְּׁמֹנָה הֶעָשָׂר לִי נִגְלוּ הֶהָרִים הַמְּצִלִּים</p>
</blockquote>

<blockquote>
<p>אֲשֶׁר בְּאַרְצְכֶם, וְלִבִּי הֶחָבִיב כְּבָר יָגִיל וְיָשִׂישׂ</p>
</blockquote>

<blockquote>
<p>בְּחֻבִּי הָאֻמְלָל; אַךְ רַבּוֹת עוֹד מִנָּה לִי הֹוָה עַל-הֹוָה 270</p>
</blockquote>

<blockquote>
<p>לָשֵׂאת וְלִסְבֹּל פּוֹסֵידוֹן הַמּוֹשֵׁל הַמַּרְגִּיז-אֲדָמוֹת.</p>
</blockquote>

<blockquote>
<p>שִׁלַּח בִּי רוּחַ סְעָרָה וְסָגַר עָלַי אֶת-הַדֶּרֶךְ,</p>
</blockquote>

<blockquote>
<p>גֵּרָה בִּי גֵאוּת הַיָּם, וְלֹא נְתָנוּנִי מִשְׁבְּרֵי אוֹנוֹ</p>
</blockquote>

<blockquote>
<p>לִנְהֹג בְּדוֹבְרָתִי כִרְצוֹנִי וְלָשׁוּט, וּמָרָה נֶאֱנָחְתִּי.</p>
</blockquote>

<blockquote>
<p>אַחַר תְּפָשַׂתָּה הַסּוּפָה וַתְּפוֹצְצֶנָּה, וְאָנֹכִי    275</p>
</blockquote>

<blockquote>
<p>שׂוֹחֶה לַעֲבֹר תְּהוֹם רַבָּה בִּרְצוֹנִי לְהַגִּיעַ עַד יַרְכְּתֵי</p>
</blockquote>

<blockquote>
<p>אַרְצְכֶם, שָׁמָּה גְרָפוּנִי מִשְׁבְּרֵי יָם וְרוּחַ סַעַר.</p>
</blockquote>

<blockquote>
<p>וְשָׁמָּה הָיְתָה מְאַבַּדְתַּנִי הַכְּרִית הַנּוֹרָאָה בְּצֵאתִי,</p>
</blockquote>

<blockquote>
<p>בְּטַלְטְלָהּ אוֹתִי אֶל-סַלְעֵי הָאֵימָה וְאֶל-אֶרֶץ הַמָּגוֹר,</p>
</blockquote>

<blockquote>
<p>אֲבָל אֲנִי נְסוּגוֹתִי, שַׁבְתִּי וְשָׂחִיתִי עַד בּוֹאִי    280</p>
</blockquote>

<blockquote>
<p>לְמוֹצָא הַנָּהָר, שָׁם נִדְמְתָה לִי נוֹחָה הָאָרֶץ בָּהּ אָעַל,</p>
</blockquote>

<blockquote>
<p>רֵיקָה מִסֶּלַע, וּמַחֲסֶה מֵרוּחַ וָסַעַר וּמִפְלָט.</p>
</blockquote>

<blockquote>
<p>עָיֵף נָפַלְתִּי לָאָרֶץ, וְלֵיל הָאַמְבְּרוֹסְיָה הָיָה.</p>
</blockquote>

<blockquote>
<p>קַמְתִּי וָאֶרְחַק מֵעַל פִּי הַנָּהָר שְׁקוּי הַשָּׁמַיִם,</p>
</blockquote>

<blockquote>
<p>בָּאתִי בַשִּׂיחִים לָנוּחַ שָׁם שְׁנָתִי וָאֶתְכַּס בֶּעָלִים. 285</p>
</blockquote>

<blockquote>
<p>וְאַחַד הָאֵלִים נָסַךְ עָלַי שֵׁנָה מְמֻשֶּׁכֶת.</p>
</blockquote>

<blockquote>
<p>שָׁמָּה נַמְתִּי אֶת-שְׁנָתִי בְּתוֹךְ הַשַּׁלֶּכֶת, וְאִם-מַר לִי.</p>
</blockquote>

<blockquote>
<p>נַמְתִּי כָּל-הַלַּיְלָה וְהַבֹּקֶר וּשְׁעַת צָהֳרַיִם.</p>
</blockquote>

<blockquote>
<p>שָׁקְעָה הַחַמָּה, וּשְׁנָתִי הַמְּתוּקָה אַךְ אָז נָדְדָה מֶנִּי.</p>
</blockquote>

<blockquote>
<p>והִנֵּה רָאִיתִי אֶת-אַמְהוֹת בִּתֵּךְ הַנַּעֲרָה, וְהִנֵּה  290</p>
</blockquote>

<blockquote>
<p>מְשַׂחֲקוֹת בַּחוֹף, וּבֵינֵיהֶן גַּם הִיא, וּמַרְאֶהָ כְּבַת-אֵלִים.</p>
</blockquote>

<blockquote>
<p>בָּאתִי בִתְחִנָּה עָדֶיהָ, וּנְדִיבוֹת יָזְמָה יָעָצָה,</p>
</blockquote>

<blockquote>
<p>אֲשֶׁר אֵין תִּקְוָה לְמָצְאָן בִּצְעִירֵי הַיָּמִים שֶׁלָּנוּ.</p>
</blockquote>

<blockquote>
<p>יַעַן כִּי צְעִירֵי הַיָּמִים לְעוֹלָם עֲצָתָם נִמְהָרָה.</p>
</blockquote>

<blockquote>
<p>נָתְנָה לִי צֵדָה בְּשֶׁפַע וְגַם מִן הַיַּיִן הַמַּבְרִיק, 295</p>
</blockquote>

<blockquote>
<p>רָחֲצָה בְשָׂרִי בַּנַּחַל וַתִּתֵּן-לִי אֵלֶּה שִׂמְלוֹתַי.</p>
</blockquote>

<blockquote>
<p>הִנֵּה סִפַּרְתִּי דְבַר אֱמֶת, וְאִם-גַּם עֲצוּב רוּחַ הִנֵּנִי&quot;.</p>
</blockquote>

<br>  

<blockquote>
<p>עָנָה לוֹ אַלְקִינוֹאוֹס וַיִּשָּׂא אֶת-קוֹלוֹ וַיֹּאמֶר:</p>
</blockquote>

<blockquote>
<p>&quot;אֲבָל, הַנָּכְרִי, לֹא יָפֶה יָזְמָה, עֲשׂה לֹא הֵיטִיבָה</p>
</blockquote>

<blockquote>
<p>בִּתִּי, כִּי לֹא נְהָגַתְךָ עִם-כָּל-הַנָּשִׁים-הַשְּׁפָחוֹת  300</p>
</blockquote>

<blockquote>
<p>פֹּה אֶל בֵּיתֵנוּ, וּבְיַעַן הֵן לָהּ נִקְרֵיתָ בָּרִאשׁוֹנָה&quot;.</p>
</blockquote>

<br> 

<blockquote>
<p>נָשָׂא אִמְרָתוֹ אוֹדִיסֵס, הָאִישׁ רַב-הַמְּזִמּוֹת וַיַּעַן:</p>
</blockquote>

<blockquote>
<p>&quot;אַל-נָא, הַגִּבּוֹר, תִּנָּזֵף הַנַּעֲרָה הַתְּמִימָה בִגְלַל זֹאת;</p>
</blockquote>

<blockquote>
<p>אָמְנָם צִוַּתְנִי לָלֶכֶת אַחֲרֶיהָ עִם-כָּל-אַמְהוֹתֶיהָ,</p>
</blockquote>

<blockquote>
<p>אֶפֶס אָנֹכִי מֵאַנְתִּי, בּשְׁתִּי מִמְּךָ וְיָרֵאתִי   305</p>
</blockquote>

<blockquote>
<p>עֶבְרָה וָזַעַם בִּלְבָבְךָ, תִּתְעַבֵּר כִּי תִרְאֶה בְעֵינֶיךָ,</p>
</blockquote>

<blockquote>
<p>יַעַן כִּי מְהִירִים לִכְעוֹס כֻּלָּנוּ בְּנֵי-אֱנוֹשׁ בָּאָרֶץ&quot;.</p>
</blockquote>

<br>  

<blockquote>
<p>עָנָה לוֹ אַלְקִינוֹאוֹס, וַיִּשָּׂא אֶת-קוֹלוֹ וַיֹּאמֶר:</p>
</blockquote>

<blockquote>
<p>&quot;אֲבָל לֹא כָזֶה לִבִּי הֶחָבִיב בְּחֻבִּי, הוֹי, נָכְרִי!</p>
</blockquote>

<blockquote>
<p>עַל-לֹא דָבָר לֹא יֶאֱנַף, אֵין טוֹב לְךָ מִמִּדַּת הַמְּתִינוּת. 310</p>
</blockquote>

<blockquote>
<p>זֶבְס אָבִינוּ הָאַדִּיר וּפַּלַּס-אַתֵּנָה וְאַפּוֹלוֹן!</p>
</blockquote>

<blockquote>
<p>אִלּוּ בָא גֶּבֶר כְּמוֹתְךָ וּשְׂעִפָּיו כִּשְׂעִפַּי אָנֹכִי</p>
</blockquote>

<blockquote>
<p>לָשֵׂאת לוֹ בִתִּי לְאִשָּׁה וְרוֹצֶה לְהִקָּרֵא חֲתָנִי</p>
</blockquote>

<blockquote>
<p>וְגַם נִשְׁאַר פֹּה, וְנָתַתִּי לְךָ בַּיִת וְרָב-קִנְיָן וּמִקְנֶה,</p>
</blockquote>

<blockquote>
<p>אִלּוּ נִשְׁאַרְתָּ בִּרְצוֹנְךָ, בְּעַל כָּרְחֲךָ לֹא יַעֲצָרְךָ  315</p>
</blockquote>

<blockquote>
<p>אִישׁ מִבֵּין הַפֵיאַקִּים, יִשְׁמְרֵנוּ מִזֶּה זֶבְס אָבִינוּ!</p>
</blockquote>

<blockquote>
<p>אֲשַׁלֵּחֲךָ אֶל-בֵּיתְךָ, הֲלֹא בִּשַּׂרְתִּיךָ כִּי תֵדַע –</p>
</blockquote>

<blockquote>
<p>מָחָר עִם-שַׁחַר. תָּנוּחָה, כִּי שֵׁנָה תִּתְקָפְךָ; וְהֵמָּה</p>
</blockquote>

<blockquote>
<p>יַעַבְרוּ בֵינְתַּיִם בַּיָּם בַּגַּלִּינָה עַד שֶׁתָּבוֹאָה</p>
</blockquote>

<blockquote>
<p>לְאֶרֶץ מְכוֹרָתְךָ וּלְבֵיתְךָ, אוֹ אֶל-אֲשֶׁר יִהְיֶה עִם-לִבְּךָ. 320</p>
</blockquote>

<blockquote>
<p>גַּם אִם-תִּרְחַק מְאֹד מֵעֵבֶר יַרְכְּתֵי אֶבְבּוֹיָה,</p>
</blockquote>

<blockquote>
<p>אֲשֶׁר אֵין רְחוֹקָה מִמֶּנָּה, לְדִבְרֵי הַגְּבָרִים רָאוּהָ,</p>
</blockquote>

<br> 

<blockquote>
<p>וְהֵם בְּנֵי עַמֵּנוּ שֶׁנִּלְווּ אֶל-רָדַמַּנְתּוֹס הַצְּהַבְהַב<a href="#fn:45" id="fnref:45" title="see footnote" class="footnote"><sup>45</sup></a></p>
</blockquote>

<blockquote>
<p>בְּלֶכְתּוֹ לִרְאוֹת אֶת-טִיטְיוּס בֶּן-גֵּיָה הָאֵלָה הַגְּדוֹלָה.</p>
</blockquote>

<blockquote>
<p>וְהֵמָּה בָאוּ לְשָׁם וְכִלּוּ אֶת-מְלַאכְתָּם בְּאֵין מִפְגָּע  325</p>
</blockquote>

<blockquote>
<p>בְּאוֹתוֹ הַיּוֹם, וְשָׁבוּ הִגִּיעוּ לְאֶרֶץ מוֹלַדְתָּם.</p>
</blockquote>

<blockquote>
<p>אַתָּה בְעַצְמְךָ תִּרְאֶה, כִּי אֵין כִּסְפִינוֹתַי לְטוֹבָה</p>
</blockquote>

<blockquote>
<p>וְאֵין גַּם כִּנְעָרַי-מְשָׁרְתַי לְפוֹצֵץ הַגַּלִּים בִּמְשׁוֹטִים&quot;.</p>
</blockquote>

<br>  

<blockquote>
<p>כָּכָה דִבֵּר, וַיִּחַדְּ אוֹדִיסֵס הָאִישׁ רַב-הַתְּלָאוֹת.</p>
</blockquote>

<blockquote>
<p>הֵחֵל מִתְפַּלֵּל, וַיִּשָּׂא אִמְרָתוֹ וַיַּעַן וַיֹּאמֶר:   330</p>
</blockquote>

<blockquote>
<p>&quot;זֶבְס אָבִינוּ! וְלוּ קִיַּם הָאִישׁ אַלְקִינוֹאוֹס אֶת-דְּבָרָיו,</p>
</blockquote>

<blockquote>
<p>כָּל-אֲשֶׁר אָמָר, וּמָלְאוּ פְּנֵי אֶרֶץ הַזָּנָה-כָּל-חַיָּה</p>
</blockquote>

<blockquote>
<p>שְׁמוֹ, וּתְהִלָּתוֹ לֹא תָסוּף, וְאָנֹכִי אָשׁוּבָה אֶל-אַרְצִי&quot;.</p>
</blockquote>

<br>  

<blockquote>
<p>הֵמָּה נִדְבְּרוּ כָּכָה, מְשׂוֹחֲחִים אִישׁ אֶל-רֵעֵהוּ,</p>
</blockquote>

<blockquote>
<p>צִוְּתָה אֲרֵיטֵי הַמַּלְכָּה לִבְנַת-הַזְּרֹעוֹת לַשְּׁפָחוֹת  335</p>
</blockquote>

<blockquote>
<p>לָשֵׂאת הַמִּטָּה לַמִּסְדְּרוֹן, לְהַצִּיעַ אֲרִיגֵי אַרְגָּמָן</p>
</blockquote>

<blockquote>
<p>רַכִּים וְנָאִים וְלִפְרֹשׂ עֲלֵיהֶם הַשְּׁטִיחִים מִמַּעַל,</p>
</blockquote>

<blockquote>
<p>לָתֵת עֲלֵיהֶם הַשְּׂמִיכוֹת עֲשׂוּיוֹת הַצֶּמֶר לְכַסּוֹת.</p>
</blockquote>

<blockquote>
<p>וְהִנֵּה יָצְאוּ מֵחֶדְרָן אֲבוּקוֹת דּוֹלְקוֹת בִּידֵיהֶן.</p>
</blockquote>

<blockquote>
<p>אַךְ כְּשֶׁהִזְדָּרְזוּ וְהִצִּיעוּ לוֹ מִטָּה הֲדוּרָה וְשָׁבוּ, 340</p>
</blockquote>

<blockquote>
<p>קָרְבוּ עֲדֵי אוֹדִיסֵס הָאֱלֹהִי וְעוֹרְרוּהוּ:</p>
</blockquote>

<blockquote>
<p>&#8220;קוּמָה, הַנָּכְרִי, לֵךְ לִישׁוֹן, כִּי הִנֵּה מִטָּתְךָ מֻצָּעַת&#8221;.</p>
</blockquote>

<blockquote>
<p>כָּכָה הִבִּיעוּ, וְעָרְבָה לוֹ שְׁעַת תַּרְדֵּמָתוֹ וּשְׁנָתוֹ.</p>
</blockquote>

<blockquote>
<p>כָּכָה הִמְתִּיק שָׁם שְׁנָתוֹ אוֹדִיסֵס הָאִישׁ רַב-הַתְּלָאוֹת</p>
</blockquote>

<blockquote>
<p>בְּמִטָּה מַעֲשֵׂה פִּתּוּחִים בַּהֵיכָל הַמַּרְעִים-בְּמֶרְחָבָיו. 345</p>
</blockquote>

<blockquote>
<p>אַךְ אַלְקִינוֹאוֹס נָם שְׁנָתוֹ בִּפְנִים הֵיכָלוֹ הַנִּשָּׂא,</p>
</blockquote>

<blockquote>
<p>אִשְׁתּוֹ הַגְּבִירָה אֲרֵיטֵי הִיא עָשְׂתָה מִטָּתוֹ וִיצוּעוֹ.</p>
</blockquote>

<br>  

<h2 id="שִׁירשְׁמִינִי:אוֹדִיסֵסאֵצֶלהַפֵיאַקִּים">שִׁיר שְׁמִינִי: אוֹדִיסֵס אֵצֶל הַפֵיאַקִּים</h2>

<br>  

<blockquote>
<p>אֵאוֹס יְלִידַת-הַבֹּקֶר, וְרֻדַּת-הָאֶצְבָּעוֹת, אַךְ תּוֹפַע,</p>
</blockquote>

<blockquote>
<p>קָם מִמִּטָּתוֹ גַּם אוֹן-אַלְקִינוֹאוֹס עֱזוּזוֹ הַקָּדוֹשׁ,</p>
</blockquote>

<blockquote>
<p>קָם גַּם אוֹדִיסֵס זְרַע-זֶבְס, הַגֶּבֶר הַמַּחֲרִיב-עָרִים,</p>
</blockquote>

<blockquote>
<p>נִלְוָה אֶל-אוֹן-אַלְקִינוֹאוֹס עֱזוּזוֹ הַקָּדוֹשׁ לָלֶכֶת</p>
</blockquote>

<blockquote>
<p>לְשׁוּק הַפֵיאַקִּים, בַּמָּקוֹם הַסָּמוּךְ לַעֲמִידַת הַסְּפִינוֹת.   5</p>
</blockquote>

<blockquote>
<p>בָּאוּ וְיָשְׁבוּ עַל-גַּבֵּי אֲבָנִים מְהֻקְצָעוֹת-לְהָדָר.</p>
</blockquote>

<blockquote>
<p>רַבּוּ הַבָּאִים, כִּי פַּלַּס-אַתֵּנָה עוֹבֶרֶת בַּקִּרְיָה,</p>
</blockquote>

<blockquote>
<p>וְתָאֳרָהּ כְּתֹאַר הַכָּרוֹז שֶׁל-אַלְקִינוֹאוֹס הַנָּבוֹן,</p>
</blockquote>

<blockquote>
<p>לִדְאֹג לִתְשׁוּבַת אוֹדִיסֵס הַגֶּבֶר הַנָּדִיב לְבֵיתוֹ,</p>
</blockquote>

<blockquote>
<p>וְעָמְדָה עַל-יַד אִישׁ וָאִישׁ מְדַבְּרָה לְגֶבֶר וָגֶבֶר:    10</p>
</blockquote>

<blockquote>
<p>&quot;נְשִׂיאֵי עַם-הַפֵיאַקִּים וּקְצִינָיו, אָנָּא מַהֲרוּ</p>
</blockquote>

<blockquote>
<p>לָבֹא לַשּׁוּק לְמוֹעֵצָה, לִשְׁמֹעַ בְּאָזְנֵיכֶם אֶת-דִּבְרֵי</p>
</blockquote>

<blockquote>
<p>אוֹתוֹ הַנָּכְרִי, שֶׁבָּא זֶה עַתָּה אֶל-בֵּית אַלְקִינוֹאוֹס,</p>
</blockquote>

<blockquote>
<p>עוֹשֶׂה אֶת-דַּרְכּוֹ בַיָּם, וּדְמוּתוֹ כִּבְנֵי-הָאַלְמָוֶת!&quot;</p>
</blockquote>

<br>  

<blockquote>
<p>כָּכָה הִגִּידָה, וַתָּעַר בְּלֶב-כֻּלָּם חֵפֶץ וְקִנְאָה.       15</p>
</blockquote>

<blockquote>
<p>נִמְלְאוּ מְהֵרָה הַשְּׁוָקִים וּמְקוֹמוֹת הַיְשִׁיבָה בְּנֵי-אָדָם</p>
</blockquote>

<blockquote>
<p>אֲשֶׁר הִתְאַסְּפוּ; וְהֵמָּה מִשְׁתָּאִים לְמַרְאֵה עֵינֵיהֶם,</p>
</blockquote>

<blockquote>
<p>לִרְאוֹת אֶת-בְּנוֹ שֶׁל-לָאֶרְטֵס הַנָּבוֹן. וּפַּלַּס-אַתֵּנָה</p>
</blockquote>

<blockquote>
<p>נָסְכָה עָלָיו מֵחִנָּהּ עַל-רֹאשׁוֹ וְעַל-כְּתֵפָיו הָרְחָבוֹת,</p>
</blockquote>

<blockquote>
<p>גִּדְּלָה קוֹמָתוֹ – וַיִּגְבַּהּ, וַתּוֹסֶף לִבְשָׂרוֹ עֲתֶרֶת,     20</p>
</blockquote>

<blockquote>
<p>לִמְצֹא חֵן וְחֶסֶד בְּעֵינֵי כָּל-הַפֵיאַקִּים הַנְּדִיבִים,</p>
</blockquote>

<blockquote>
<p>גָּדוֹל וְנִכְבָּד בְּעֵינֵי הָעָם וְגַם עוֹלֶה עֲלֵיהֶם</p>
</blockquote>

<blockquote>
<p>בְּשַׂחֲקוֹ מִשְׂחֲקֵי גִבּוֹרִים, כִּי יְנַסּוּ לוֹ הַפֵיאַקִּים.</p>
</blockquote>

<blockquote>
<p>וּכְשֶׁהִתְאַסְּפוּ כֻלָּמוֹ, יַחְדָּו נִקְבְּצוּ בָאוּ,</p>
</blockquote>

<blockquote>
<p>פָּתַח הָאִישׁ אַלְקִינוֹאוֹס, וַיְדַבֵּר אֲלֵיהֶם וַיֹּאמֶר:    25
<br><br />
&quot;נְשִׂיאֵי עַם-הַפֵיאַקִּים וּקְצִינָיו, הַאֲזִינוּ אִמְרָתִי!</p>
</blockquote>

<blockquote>
<p>דַּבֵּר אֲדַבְּרָה בְאָזְנֵיכֶם כְּמִצְוַת לִבָּתִי בְחֻבִּי.</p>
</blockquote>

<blockquote>
<p>אוֹתוֹ הַנָּכְרִי בָּא גוֹלֶה לְבֵיתִי, וּמִי הוּא לֹא אֵדָע,</p>
</blockquote>

<blockquote>
<p>גַּם לֹא אֵדַע מֵאַיִן – מִקֶּדֶם אוֹ מִבְּנֵי מַעֲרָב.</p>
</blockquote>

<blockquote>
<p>בִּקֵּשׁ לְשַׁלְּחוֹ הַבָּיְתָה, מִתְחַנֵּן כִּי נָקִים דְּבָרֵינוּ.     30</p>
</blockquote>

<blockquote>
<p>הָבָה נָחִישָׁה נְבִיאֵהוּ אֶל-אַרְצוֹ, כְּמַעֲשֵׂנוּ מֵעוֹלָם;</p>
</blockquote>

<blockquote>
<p>יַעַן לֹא הָיָה מֵעוֹלָם, מֵאֵלֶּה שֶׁנִּכְנְסוּ לְבֵיתִי,</p>
</blockquote>

<blockquote>
<p>אִישׁ שֶׁיִּתְמַהְמַהּ בְּצַעַר וִימָרֵר שֶׁאֲשַׁלְּחֶנּוּ.</p>
</blockquote>

<blockquote>
<p>הָבָה נַסִּיעַ אֳנִיָּה מַשְׁחִירָה בַּיָּם-הָאֱלֹהִי,</p>
</blockquote>

<blockquote>
<p>סְפִינָה, אַךְ זֶה בָּנוּהָ, וּנְעָרִים חֲמִשִּׁים וּשְׁנַיִם       35</p>
</blockquote>

<blockquote>
<p>נָבֹר מִתּוֹךְ הַפֵיאַקִּים, הַטּוֹבִים בְּתוֹפְשֵׂי-הַמָּשׁוֹט.</p>
</blockquote>

<blockquote>
<p>אַךְ כְּהַדֶּקְכֶם כֻּלְּכֶם הַמְּשׁוֹטִים אֶל-פְּנֵי הַסַּפְסָלִים,</p>
</blockquote>

<blockquote>
<p>שׁוּבוּ וּרְדוּ, וְעִרְכוּ הַמִּשְׁתֶּה, מַהֲרוּ לַעֲשׂוֹתוֹ,</p>
</blockquote>

<blockquote>
<p>בֹּאוּ אֶל-בֵּיתִי אֵלָי, כִּי בְחֵפֶץ לֵב אֶעֶרְכֶנּוּ.</p>
</blockquote>

<blockquote>
<p>זֹאת אֲנִי מְצַוֶּה לַנְּעָרִים; אַךְ, אַתֶּם הַנְּשִׂיאִים וְכֻלְּכֶם    40</p>
</blockquote>

<blockquote>
<p>תּוֹפְשֵׂי-הַשַּׁרְבִיט, בִּי, סוּרוּ לְבֵיתִי הַמְפֹאָר, אֵין נֶעְדָּר,</p>
</blockquote>

<blockquote>
<p>כֻּלְּכֶם לְמַעַן נְכַבֵּד הַנָּכְרִי בִּסְעֻדָּה בַּהֵיכָל,</p>
</blockquote>

<blockquote>
<p>אִישׁ אַל-יִפָּקֵד. וְקִרְאוּ לַמְשׁוֹרֵר הָאִישׁ הָאֱלֹהִי</p>
</blockquote>

<blockquote>
<p>הוּא דֵמוֹדוֹקוֹס, הַמְחוֹנָן מִיַּד הָאֵלִים בָּאָדָם</p>
</blockquote>

<blockquote>
<p>לַרְנִין לְבָבוֹת בְּשִׁירָתוֹ, כְּעוֹלֶה עַל-רוּחוֹ לְרַנֵּן&quot;.       45</p>
</blockquote>

<br>

<blockquote>
<p>כֵּן סָח, וַיֵּלֶךְ לִפְנֵיהֶם; וְהַנְּשִׂיאִים כָּל-תּוֹפְשֵׂי-הַשַּׁרְבִיט</p>
</blockquote>

<blockquote>
<p>צוֹעֲדִים אַחֲרָיו, וְהַכָּרוֹז מְמַהֵר לְהַבְהִיל הַמְשׁוֹרֵר.</p>
</blockquote>

<blockquote>
<p>אֶפֶס הַנְּעָרִים הַטּוֹבִים, הַחֲמִשִּׁים וּשְׁנַיִם אִישׁ בָּחוּר,</p>
</blockquote>

<blockquote>
<p>יָרְדוּ בְּמַאֲמַר הַמֶּלֶךְ לִמְבוֹאוֹת הַיָּם זֶה הַשָּׁמֵם.</p>
</blockquote>

<blockquote>
<p>וּכְשֶׁהִגִּיעוּ לַסְּפִינָה וּלְחוֹף-הַיָּם רַב-הַשָּׁאוֹן,     50</p>
</blockquote>

<blockquote>
<p>חָשׁוּ הִסִּיעוּ הַסְּפִינָה הַשְּׁחוֹרָה לִתְהֹמוֹת הַמַּיִם,</p>
</blockquote>

<blockquote>
<p>תִּקְּנוּ הַתֹּרֶן הַגָּדוֹל וּמִפְרְשֵׂי הַסְּפִינָה הַשְּׁחוֹרָה,</p>
</blockquote>

<blockquote>
<p>הִדְּקוּ הַמְּשׁוֹטִים הַגְּדוֹלִים בְּלוּלָאוֹת עֲשׂוּיוֹת מֵעוֹרוֹת,</p>
</blockquote>

<blockquote>
<p>הַכֹּל כַּשּׁוּרָה, אַף פֵּרְשׂוּ אֶת-נִסֵּי הַסְּפִינָה הַצְּחֹרִים.</p>
</blockquote>

<blockquote>
<p>הֵמָּה הִפְלִיגוּ וְהִרְחִיקוּ הַיָּמָּה, וְאַחַר מִהֵרוּ         55</p>
</blockquote>

<blockquote>
<p>אֶל-אַלְקִינוֹאוֹס הַנָּבוֹן, אֶל-הֵיכַל תִּפְאַרְתּוֹ הַגָּדוֹל.</p>
</blockquote>

<blockquote>
<p>נִמְלְאוּ חֲצֵרוֹתָיו, עַזְרוֹתָיו וְאוּלַמָּיו בְּנֵי-אָדָם שׁוֹקְקִים,</p>
</blockquote>

<blockquote>
<p>אֲשֶׁר נִקְבְּצוּ בָאוּ כִּי רַבִּים הֵם: זְקֵנִים וּנְעָרִים.</p>
</blockquote>

<blockquote>
<p>זָבַח לָהֶם אַלְקִינוֹאוֹס שְׁתֵּים עֶשְׂרֵה צֹאן וַחֱזִירִים</p>
</blockquote>

<blockquote>
<p>שְׁמוֹנָה מַלְבִּינֵי-שִׁנַּיִם וּשְׁנֵי פָרִים כִּבְדֵי-רַגְלַיִם.       60</p>
</blockquote>

<blockquote>
<p>אֶת-עוֹרוֹתָם הִפְשִׁיטוּם, וְהֵכִינוּ הַמִּשְׁתֶּה הַמְפֹאָר.</p>
</blockquote>

<br> 

<blockquote>
<p>שָׁב גַּם הַכָּרוֹז וְהוֹלִיךְ אִתּוֹ הַמְשׁוֹרֵר הַנָּעִים,</p>
</blockquote>

<blockquote>
<p>יָקָר לַמּוּזָה מֵרַבִּים, חֲנָנַתּוּ גַּם טוֹבָה גַּם רָעָה:</p>
</blockquote>

<br>  

<blockquote>
<p> אוֹר עֵינָיו לָקְחָה מִמֶּנּוּ, וַתִּתֶּן-לוֹ זִמְרָה מַנְעִימָה.<a href="#fn:46" id="fnref:46" title="see footnote" class="footnote"><sup>46</sup></a></p>
</blockquote>

<blockquote>
<p>הֶעֱמִיד לוֹ פַּנְטוֹנוֹאוֹס הַכִּסֵּא הַמְסֻמָּר-בַּכֶּסֶף        65</p>
</blockquote>

<blockquote>
<p>בְּאֶמְצַע הַמְסֻבִּים וְנִשְׁעַן אֶל-עַמּוּד אַדִּירִים בַּהֵיכָל.</p>
</blockquote>

<blockquote>
<p>תָּלָה הַכָּרוֹז לְרֹאשׁוֹ עַל-יָתֵד תְּקוּעָה כִּנּוֹרוֹ,</p>
</blockquote>

<blockquote>
<p>כִּנּוֹר רָם-שִׁירָה, וְהֶעֱבִיר אֶת-כַּפּוֹ שֶׁל-זֶה לֶאֱחֹז בּוֹ.</p>
</blockquote>

<blockquote>
<p>הִצִּיג עַל-יָדוֹ אֶת-טֶנֶא הַלֶּחֶם וְשֻׁלְחָן מְפֹאָר,</p>
</blockquote>

<blockquote>
<p>וְסֵפֶל הַיַּיִן לוֹ הִגִּישׁ וְיִשְׁתֶּה לוֹ כְּאַוַּת נַפְשׁוֹ.        70</p>
</blockquote>

<blockquote>
<p>וְהֵמָּה נָשְׂאוּ כַפֵּיהֶם אֶל-אוֹתוֹ הַמַּאֲכָל הֶעָרוּךְ.</p>
</blockquote>

<blockquote>
<p>וְאַחֲרֵי אָכְלָם וּשְׁתוֹתָם, וְתַאֲוַת רַעֲבוֹנָם נִמְלָאָה,</p>
</blockquote>

<blockquote>
<p>עוֹרְרָה הַמּוּזָה הַמְשׁוֹרֵר לְהַרְנִין אֲנָשִׁים גִּבּוֹרִים.</p>
</blockquote>

<blockquote>
<p>בָּחַר לוֹ שִׁירָה שֶׁעָלְתָה תְהִלָּתָהּ עַד גָּבְהֵי-שָׁמַיִם,</p>
</blockquote>

<blockquote>
<p>סִפּוּר הַמְּדָנִים וְרִיב אֲכִילֵס בֶּן-פֵּלֵס וְאוֹדִיסֵס,       75</p>
</blockquote>

<blockquote>
<p>אֵיךְ הִתְקוֹטְטוּ הַשְּׁנַיִם עַל-זֶבַח הָאֵלִים הַגָּדוֹל</p>
</blockquote>

<blockquote>
<p>בְּדִבְרֵי זַעַף וָאוֹן לְשִׂמְחַת לֶב-אֲגַמֶּמְנוֹן</p>
</blockquote>

<blockquote>
<p>מוֹשֵׁל-הַגְּבָרִים, כִּי נִצִּים הַטּוֹבִים בְּעַם-הָאֲכַיִּים.</p>
</blockquote>

<blockquote>
<p>יַעַן כֹּה נִבָּא לְפָנִים לוֹ פֵיבּוֹס-אַפּוֹלוֹן בִּשְׁעָתוֹ</p>
</blockquote>

<blockquote>
<p>בְּמִקְדַּשׁ פִּתּוֹ הַקְּדוֹשָׁה, עֵת עָבַר אֶת-מִפְתַּן הָאֶבֶן   80</p>
</blockquote>

<blockquote>
<p>לִדְרוֹשׁ בַּנְּבִיאִים וּבְרֵאשִׁית צְמִיחַת הַתְּלָאוֹת, שֶׁמָּצְאוּ</p>
</blockquote>

<blockquote>
<p>אֶת-הַדַּנָּאִים וְהַטְּרוֹיִים, כִּי כֵן יָעַץ זֵאוּס הַגָּדוֹל.</p>
</blockquote>

<br>  

<blockquote>
<p>כָּכָה שׁוֹרֵר הַמְשׁוֹרֵר הַמְהֻלָּל שִׁירָתוֹ; וְאוֹדִיסֵס</p>
</blockquote>

<blockquote>
<p>תָּפַשׂ בְּכַפָּיו הַחֲזָקוֹת אַדֶּרֶת הַיְקָר מֵאַרְגָּמָן,</p>
</blockquote>

<blockquote>
<p>הֵלִיט בָּהּ רֹאשׁוֹ הַנָּאֶה וַיַּסְתֵּר אֶת-פָּנָיו הַנָּאוֹת,      85</p>
</blockquote>

<blockquote>
<p>יַעַן כִּי בוֹשׁ מִדִּמְעוֹתָיו לְעֵינֵי כָּל-הַפֵיאַקִּים.</p>
</blockquote>

<blockquote>
<p>אַךְ כְּכַלּוֹת דֵמוֹדוֹקוֹס הָאִישׁ הָאֱלֹהִי שִׁירָתוֹ,</p>
</blockquote>

<blockquote>
<p>הוֹבִישׁ דִּמְעָתוֹ, וַיָּסַר מֵעַל הָרֹאשׁ הָאַדֶּרֶת,</p>
</blockquote>

<blockquote>
<p>לָקַח הַסֵּפֶל הַכָּפוּל וַיִּסֹּךְ אֶת-נִסְכּוֹ לָאֵלִים.</p>
</blockquote>

<blockquote>
<p>אַךְ מִדֵּי שׁוּבוֹ לְשׁוֹרֵר שִׁירָתוֹ, כִּי כֵן עוֹרְרוּהוּ        90</p>
</blockquote>

<blockquote>
<p>טוֹבֵי עַם-הַפֵיאַקִּים הַשְּׂמֵחִים לִשְׁמוֹעַ שִׁירָתוֹ,</p>
</blockquote>

<blockquote>
<p>הָיָה אוֹדִיסֵס שׁוּב מֵלִיט אֶת-רֹאשׁוֹ וּבוֹכֶה תַמְרוּרִים,</p>
</blockquote>

<blockquote>
<p>אוּלָם מֵעֵינֵי הַזָּרִים נִסְתַּר, כִּי שָׁפַךְ דִּמְעוֹתָיו,</p>
</blockquote>

<blockquote>
<p>בִּלְתִּי אִם-אַלְקִינוֹאוֹס הָאֶחָד שֶׁרָאָה וְהִכִּיר,</p>
</blockquote>

<blockquote>
<p>יַעַן כִּי סָמוּךְ לוֹ יָשַׁב, וַיִּשְׁמַע אַנְחָתוֹ הַמָּרָה.        95</p>
</blockquote>

<blockquote>
<p>מִהֵר וַיֹּאמֶר אֶל-הַפֵיאַקִּים חוֹבְבֵי-הַמְּשׁוֹטִים:</p>
</blockquote>

<blockquote>
<p>&quot;נְשִׂיאֵי עַם-הַפֵיאַקִּים וּקְצִינָיו, הַאֲזִינוּ אִמְרָתִי!</p>
</blockquote>

<blockquote>
<p>רַבַּת שָׂבְעָה נַפְשֵׁנוּ אֶת-מִשְׁתֵּה הַיַּיִן, וְאֶת שִׁירַת</p>
</blockquote>

<blockquote>
<p>כִּנּוֹר-הָרְנָנוֹת הַמְלַוֶּה אֶת-מִשְׁתֵּה הַשְּׁמָנִים הַגָּדוֹל,</p>
</blockquote>

<blockquote>
<p>עַתָּה נֵצֵא נִתְחָרֶה בְּמִשְׂחַק בְּנֵי הַגִּבּוֹרִים          100</p>
</blockquote>

<blockquote>
<p>מִשְׂחָק וּמִשְׂחָק, לְמַעַן יְסַפֵּר הַנָּכְרִי לִידִידָיו</p>
</blockquote>

<blockquote>
<p>בְּשׁוּבוֹ לְבֵיתוֹ, עַד כַּמָּה עָלִינוּ עַל-יֶתֶר הָעַמִּים</p>
</blockquote>

<blockquote>
<p>בְּמִלְחֲמוֹת אֶגְרוֹף, בְּהִתְגּוֹשְׁשׁוּת, בִּקְפִיצָה, וּבְרִיצַת רַגְלַיִם&quot;.</p>
</blockquote>

<br>  

<blockquote>
<p>כָּכָה דִּבֵּר, וַיֵּלֶךְ לִפְנֵיהֶם, וְהֵם צוֹעֲדִים אַחֲרָיו.</p>
</blockquote>

<blockquote>
<p>תָּלָה הַכָּרוֹז כִּנּוֹרוֹ הַמְצַלְצֵל עַל-יָתֵד תְּקוּעָה,       105</p>
</blockquote>

<blockquote>
<p>תָּפַשׂ בְּכַף דֵּמוֹדוֹקוֹס וְהוֹצִיאוֹ מֵהֵיכַל הַמֶּלֶךְ</p>
</blockquote>

<blockquote>
<p>בְּאוֹתָהּ הַדֶּרֶךְ בָּהּ הָלְכוּ גַּם יֶתֶר כָּל-הַפֵיאַקִּים,</p>
</blockquote>

<blockquote>
<p>כָּל-הָאֲצִילִים בֵּינֵיהֶם, לְהִתְפַּלֵּא עַל-מִשְׂחֲקֵי-גְבוּרָה.</p>
</blockquote>

<blockquote>
<p>מִהֲרוּ בוֹא אֶל-הַשּׁוּק, וְרַבִּים הַהוֹלְכִים עִמָּהֶם,</p>
</blockquote>

<blockquote>
<p>עַד אֵין מִסְפָּר, וְקָמוּ מִפְּנֵיהֶם הַצְּעִירִים וְהַטּוֹבִים.     110</p>
</blockquote>

<blockquote>
<p>קָם אַקְרוֹנֶאוֹס וְאֶלַּטְרֵס, וַיָּקָם הָאִישׁ אוֹקְיָלוֹס,</p>
</blockquote>

<blockquote>
<p>נַבְטֵס וּפְּרִימְנֵס הַנָּדִיב, גַּם אַנְכִיאָלוֹס וְאֶרֶטְמֵס,</p>
</blockquote>

<blockquote>
<p>פּוֹנְטֵס, פְּרוֹרֵס וְתּוֹאוֹן וְגַם אֲנַבֵּסִינֶאוֹס;</p>
</blockquote>

<blockquote>
<p>קָם אַמְפִיאָלוֹס הַבֵּן שֶׁל-פּוֹלִינֵאוֹס בֶּן-טֶקְטוֹן,</p>
</blockquote>

<blockquote>
<p>גַּם אֶבְרִיאָלוֹס הַדּוֹמֶה-לְאָרֵס הַהוֹרֵג-בָּאָדָם,       115</p>
</blockquote>

<blockquote>
<p>בֶּן-נַבְבּוֹלוֹס הַגִּבּוֹר-בְּעַם-הַפֵיאַקִּים, הָעוֹלֶה</p>
</blockquote>

<blockquote>
<p>בְּיָפְיוֹ וּבְגֹבַהּ קוֹמָתוֹ עַל-כֻּלָּם מִלְּבַד לָאוֹדָמַס;</p>
</blockquote>

<blockquote>
<p>קָמוּ גַּם שְׁלשֶׁת בְּנֵי אַלְקִינוֹאוֹס הַגֶּבֶר הַתָּמִים,</p>
</blockquote>

<blockquote>
<p>קָם לָאוֹדָמַס וְהָלִיּוֹס וּקְלִיטוֹנֵאוֹס הַנָּדִיב.</p>
</blockquote>

<blockquote>
<p>תְּחִלָּה יָצְאוּ לְתַחֲרוֹת בְּרִיצַת רַגְלַיִם לְמַהֵר.        120</p>
</blockquote>

<blockquote>
<p>יַחְדָּו רָצוּ מֵעַמּוּד הַדְּרוֹמוֹס הַנִּמְתָּח לִפְנֵיהֶם,</p>
</blockquote>

<blockquote>
<p>חָשׁוּ בְּרוּצָם בַּשָּׂדֶה וּמַעֲלִים אָבָק פּוֹרֵחַ.</p>
</blockquote>

<blockquote>
<p>הֵיטִיב מִכֻּלָּם בְּרִיצָה הָאִישׁ קְלִיטוֹנֵאוֹס הַתָּמִים,</p>
</blockquote>

<blockquote>
<p>הַרְחֵק כְּמַעֲנִית הַפְּרָדִים הַחוֹרְשִׁים בַּנִּיר עַד קָצֵהוּ,</p>
</blockquote>

<blockquote>
<p>הִקְדִים אֶת-כֻּלָּם בְּשׁוּבָם אֶל-קְהַל הָעָם וַעֲבָרָם.       125</p>
</blockquote>

<blockquote>
<p>וְאֵלֶּה הִתְנַסּוּ בְהֵאָבְקָם, מִתְחָרִים בְּמַאֲבָק מוֹגִיעַ,</p>
</blockquote>

<blockquote>
<p>וְנִמְצָא הָאִישׁ אֶבְרִיאָלוֹס – הַטּוֹב בְּכָל-הַגִּבּוֹרִים.</p>
</blockquote>

<blockquote>
<p>אוּלָם בִּקְפִיצָה הִצְטַיֵּן הָאִישׁ אַמְפִיאָלוֹס בֵּין כֻּלָּם;</p>
</blockquote>

<blockquote>
<p>עָלָה עַל-כֻּלָּם אֶלַּטְרֵס בִּזְרִיקַת הַדִּיסְקוֹס; אַךְ בְּאֶגְרוֹף</p>
</blockquote>

<blockquote>
<p>גָּבַר מְאֹד לָאוֹדָמַס בֶּן-אַלְקִינוֹאוֹס הַמְצֻיָּן.            130</p>
</blockquote>

<blockquote>
<p>אַךְ כְּכַלּוֹתָם לְשַׂמַּח אֶת-לִבָּם בְּמִשְׂחֲקֵי-גְבוּרָה,</p>
</blockquote>

<blockquote>
<p>דִּבֵּר לָהֶם לָאוֹדָמַס בֶּן-אַלְקִינוֹאוֹס וַיֹּאמֶר:</p>
</blockquote>

<blockquote>
<p>&quot;הָבָה, יַקִּירַי, נִשְׁאֲלָה אֶת-פִּי הַנָּכְרִי וְיַגֵּד,</p>
</blockquote>

<blockquote>
<p>אֵיזֶה שְׂחוֹק יָדַע, מַה לָּמַד? אֲבָל זוֹ קוֹמָתוֹ לֹא רָעָה,</p>
</blockquote>

<blockquote>
<p>הִנֵּה יְרֵכָיו וְשׁוֹקָיו אַמִּיצוֹת, גַּם יָדָיו מִמָּעַל,           135</p>
</blockquote>

<blockquote>
<p>צַוַּאר אַדִּירִים לוֹ, וְכֻלּוֹ אוֹמֵר הַגְּבוּרָה, וְלֹא יֶחְסַר</p>
</blockquote>

<blockquote>
<p>אוֹן הָעֲלוּמִים; אַךְ הָיוּ תְּלָאוֹתָיו הָרַבּוֹת בְּעוֹכְרָיו.</p>
</blockquote>

<blockquote>
<p>יַעַן, דּוֹמַנִי, אֵין דָּבָר לְרֹעַ כְּמִשְׁבְּרֵי יַמִּים</p>
</blockquote>

<blockquote>
<p>לִהְיוֹת לְרוֹעֵץ לַגִּבּוֹר, וְאִם-יֶאֱמַץ כָּהֵנָּה וְכָהֵנָּה&quot;.</p>
</blockquote>

<br>  

<blockquote>
<p>עָנָה לוֹ אֶבְרִיאָלוֹס, הֵשִׁיב אֲמָרָיו וַיֹּאמֶר:           140</p>
</blockquote>

<blockquote>
<p>&quot;אָכֵן מֵישָׁרִים דִּבַּרְתָּ, הָאִישׁ לָאוֹדָמַס, וּכְשׁוּרָה;</p>
</blockquote>

<blockquote>
<p>קָרְבָה אֵלָיו, הַזְמִינֵהוּ לַקְרָב וְהַגִּידָה דְבָרֶיךָ&quot;.</p>
</blockquote>

<br>  

<blockquote>
<p>שָׁמַע בֶּן-אַלְקִינוֹאוֹס הַמְצֻיָּן אֶת-דְּבָרָיו וַיָּקָם,</p>
</blockquote>

<blockquote>
<p>וְהָלַךְ בְּאֶמְצַע הַקָּהָל וַיְדַבֵּר לָאִישׁ לְאוֹדִיסֵס:</p>
</blockquote>

<br> 

<blockquote>
<p>&quot;הָבָה, אָבִי הַנָּכְרִי, גַּם אַתָּה תִּתְחָרֶה בְּמִשְׂחָקִים,       145</p>
</blockquote>

<blockquote>
<p>אִם-אַךְ לָמַדְתָּ אֶחָד מֵהֶם, כִּי אָכֵן לְךָ יָאֶה לְדַעְתָּם.</p>
</blockquote>

<blockquote>
<p>גֶּבֶר כָּל-עוֹדוֹ בַּחַיִּים, אֵין תְּהִלָּה גְדוֹלָה לוֹ נָאוָה</p>
</blockquote>

<blockquote>
<p>בִּלְתִּי אִם-זוֹ אֲשֶׁר קָנָה בִּזְרוֹעוֹת וְרַגְלַיִם חֲזָקוֹת.</p>
</blockquote>

<blockquote>
<p>הָבָה הִתְנַסֵּה, וְהָסֵר מִלִּבְּךָ כָּל-פַּחַד וּדְאָגָה!</p>
</blockquote>

<blockquote>
<p>יַעַן נְסִיעָתְךָ לֹא תִרְחַק עוֹד חֹק, אֳנִיָּתְךָ מוּכָנָה,          150</p>
</blockquote>

<blockquote>
<p>הָנְתְּקָה הַיָּמָה, וְרֵעֶיךָ-מְלַוֶּיךָ כֻּלָּהַם נְכוֹנִים&quot;.</p>
</blockquote>

<br>  

<blockquote>
<p>הֵשִׁיב אֲמָרָיו אוֹדִיסֵס הָאִישׁ רַב-הַמְּזִמּוֹת וַיַּעַן:</p>
</blockquote>

<blockquote>
<p>&quot;לָאוֹדָמַס, שַׁלָּמָה כֹּה תְדַבֵּר וְתִלְעַג לִי לָעוֹג?</p>
</blockquote>

<blockquote>
<p>רָחַק לִבִּי מִמִּשְׂחָק, וקְרוֹבִים לוֹ יוֹתֵר הַיְגוֹנִים,</p>
</blockquote>

<blockquote>
<p>יַעַן כִּי רַבּוֹת נָשָׂאתִי וְרָעוֹת אֵין סְפֹרוֹת סָבַלְתִּי;         155</p>
</blockquote>

<blockquote>
<p>עַתָּה אֵשֵׁב בְּמוֹשַׁבְכֶם מִשְׁתּוֹקֵק לִתְשׁוּבָה לְבֵיתִי.</p>
</blockquote>

<blockquote>
<p>הִנֵּה עָלֶיהָ אֶתְחַנֵּן לַמֶּלֶךְ וּלְכָל-הָעָם אִתּוֹ&quot;.</p>
</blockquote>

<br>  

<blockquote>
<p>עָנָה לוֹ אֶבְרִיאָלוֹס וּבְלַעֲגֵי מָעוֹג יְדַבֵּר:</p>
</blockquote>

<blockquote>
<p>&quot;אָכֵן וְאָכֵן, הַנָּכְרִי, אֵין דְּמוּתְךָ דְּמוּת גֶּבֶר יוֹדֵעַ</p>
</blockquote>

<blockquote>
<p>מִשְׂחֲקֵי-גְבוּרָה הָרַבִּים, הַנְּפוֹצִים בֵּין בְּנֵי-אָדָם;         160</p>
</blockquote>

<blockquote>
<p>דְּמוּתְךָ כְּאַחַד הָעוֹבְרִים בִּסְפִינוֹת מְרֻבּוֹת-סַפְסָלִים,</p>
</blockquote>

<blockquote>
<p>רֹאשׁ לְיוֹרְדֵי הַיָּם, אֲנָשִׁים הָעוֹשִׂים פְּרַקְמַטְיָה,</p>
</blockquote>

<blockquote>
<p>לִבָּם אֶל-נֵטֶל סְחֹרוֹתָם, וְעֵינָם צוֹפִיָּה לְמַרְכֹּלֶת,</p>
</blockquote>

<blockquote>
<p>לְבֶצַע-מַעֲשַׁקּוֹת יַעַרְגוּ, וְאֵינְךָ דּוֹמֶה לְאַתְּלֵט&quot;.</p>
</blockquote>

<br>  

<blockquote>
<p>זְעוּמוֹת הִשְׁקִיף אוֹדִיסֵס הָאִישׁ רַב-הַמְּזִמּוֹת וַיַּעַן:       165</p>
</blockquote>

<blockquote>
<p>&quot;הֵן לֹא הֵיטַבְתָּ לְדַבֵּר, וּלְגֶבֶר עַז פָּנִים דָּמִיתָ;</p>
</blockquote>

<blockquote>
<p>הֵן בְּנֵי-אָדָם לֹא כֻלָּם זוֹכִים לְכָל-מַתְּנוֹת הָאֵלִים,</p>
</blockquote>

<blockquote>
<p>מַתְּנוֹת-הַחֵן: יְפִי מַרְאֶה, וּבִינָה וְאִמְרֵי-הַשָּׁפֶר.</p>
</blockquote>

<blockquote>
<p>יֵשׁ אֲשֶׁר דַּלָּה גִּזְרָתוֹ, גֶּבֶר לְלֹא מַרְאֶה וְלֹא הָדָר,</p>
</blockquote>

<blockquote>
<p>אֶפֶס הָאֵלִים עוֹטְרִים הַחֵן לְמִדַּבְּרוֹתָיו, יָשִׂישׂוּ          170</p>
</blockquote>

<blockquote>
<p>גְּבָרִים, כִּי יִשָּׂא אִמְרוֹתָיו בִּתְבוּנָה וְרוּחַ אַמִּיצָה,</p>
</blockquote>

<blockquote>
<p>בְּעַנְוַת הַחֵן וּבִנְעִימוֹת, עַל-פְּנֵי הַנֶּאֱסָפִים יְכֻבַּד,</p>
</blockquote>

<blockquote>
<p>וְהָיָה בְּהִתְהַלְּכוֹ בָּעִיר, יִתְבּוֹנְנוּ בּוֹ כְּאֶל-אֵל אַדִּיר.</p>
</blockquote>

<blockquote>
<p>וְיֵשׁ יְפֵה מַרְאֶה וְטוֹב רֹאִי, וּכְאֶחָד מִבְּנֵי-הָאַלְמָוֶת,</p>
</blockquote>

<blockquote>
<p>אֶפֶס לֹא נָאֲוָה לוֹ תִפְאֶרֶת אֲמָרִים בְּדַבְּרוֹ.            175</p>
</blockquote>

<blockquote>
<p>כָּכָה תִּתְנוֹסֵס גַּם אַתָּה בְמַרְאֶךָ, גַּם אֵלִים לֹא יוּכְלוּ</p>
</blockquote>

<blockquote>
<p>לִבְרֹא עוֹד יָפֶה מִמֶּנּוּ, אַךְ חָכְמָה חָסַרְתָּ, נִסְכָּלְתָּ.</p>
</blockquote>

<blockquote>
<p>עַתָּה הֲלֹא הֲעִירוֹתָ אֶת-לִבִּי הֶחָבִיב בְּחֻבִּי</p>
</blockquote>

<blockquote>
<p>בְּאִמְרֵי פִיךָ הַמְגֻנִּים, גַּם טִירוֹן בַּמִּשְׂחָק אֵינֶנִּי,</p>
</blockquote>

<blockquote>
<p>כֶּאֱמָרְךָ; דּוֹמַנִי, כִּי בֵין הָרִאשׁוֹנִים נִמְנֵיתִי           180</p>
</blockquote>

<blockquote>
<p>עוֹדִי בְאִבִּי, בּוֹטֵחַ בִּנְעוּרַי וּזְרוֹעִי הָעַזָּה.</p>
</blockquote>

<blockquote>
<p>עַתָּה עִוְּדוּנִי עֲמָלִי וִיגוֹנִי, כִּי רַבּוֹת נָשָׂאתִי,</p>
</blockquote>

<blockquote>
<p>גּוֹבֵר עַל-אָדָם וּקְרָבוֹת וְעַל-מִשְׁבְּרֵי הַיָּם הָאֲיֻמִּים.</p>
</blockquote>

<blockquote>
<p>אַךְ אַף-עַל-פִּי שֶׁסָּבַלְתִּי הַצָּרוֹת הָרַבּוֹת אֲנַסֶּה,</p>
</blockquote>

<blockquote>
<p>יַעַן הִכְאַבְתָּ אֶת-לִבִּי בְּדַבֶּרְךָ, לְעוֹרְרֵנִי בָּאֹמֶר&quot;.          185</p>
</blockquote>

<br>  

<blockquote>
<p>דִּבֵּר, וַיָּקָם וְעָלָיו אַדַּרְתּוֹ, וַיִּתְפֹּשׂ הַדִּיסְקוֹס</p>
</blockquote>

<blockquote>
<p>עָבֶה וְגָדוֹל מְאֹד, וְכָבֵד מִכָּל-הַדִּיסְקָאוֹת,</p>
</blockquote>

<blockquote>
<p>אֲשֶׁר כְּבָר זְרָקוּם כָּל-יֶתֶר הַפֵיאַקִּים בְּשַׂחֲקָם;</p>
</blockquote>

<blockquote>
<p>תְּפָשׂוֹ, הֱנִיעוֹ וּזְרָקוֹ בִזְרוֹעוֹ הַנְּטוּיָה וְהַחֲזָקָה.</p>
</blockquote>

<blockquote>
<p>זִמְזְמָה הָאֶבֶן בִּמְעוּפָה; וְהוֹרִידוּ רָאשֵׁיהֶם לָאָרֶץ         190</p>
</blockquote>

<blockquote>
<p>הַפֵיאַקִּים, כָּל-יוֹרְדֵי-הַיָּם-הַמְצֻיָּנִים וְתוֹפְשֵׂי-</p>
</blockquote>

<blockquote>
<p>מְשׁוֹטִים-אֲרֻכִּים, וַיַּעֲבֹר הַדִּיסְקוֹס סִמָּנֵי כֻלָּהַם.</p>
</blockquote>

<blockquote>
<p>פָּרַץ מִיָּדָיו בִּמְהִירוּת, וְאַתֵּנָה הִיא צִיְּנָה מְקוֹם נָפְלוֹ,</p>
</blockquote>

<blockquote>
<p>וְתָאֳרָהּ כְּתֹאַר פְּנֵי גֶבֶר, אַף נָשְׂאָה אִמְרָתָהּ וַתַּעַן:</p>
</blockquote>

<br>  

<blockquote>
<p>&quot;אֲבָל, הַנָּכְרִי, גַּם אָדָם שְׁתֻם עַיִן יַכִּיר סִמָּנְךָ          195</p>
</blockquote>

<blockquote>
<p>בְּמַשְּׁשׁוֹ אוֹתוֹ מִסָּבִיב בְּיָדָיו, הֲלֹא לֹא הִתְעָרֵב,</p>
</blockquote>

<blockquote>
<p>הִרְחִיק מִכֻּלָּם; וְאַתָּה חֲזַק כִּי נַעֲלֵיתָ הַפָּעַם,</p>
</blockquote>

<blockquote>
<p>אִישׁ מִכָּל-הַפֵיאַקִּים לֹא יִזְרֹק כָּמוֹךָ וְלֹא יַעֲבִיר&quot;.</p>
</blockquote>

<br>

<blockquote>
<p>כָּכָה הִבִּיעָה, וַיִּחַדְּ אוֹדִיסֵס הָאִישׁ רַב-הַתְּלָאוֹת.</p>
</blockquote>

<blockquote>
<p>שָׂשׂ, כִּי נִמְצָא לוֹ רֵעַ וִידִיד גַּם בַּמָּקוֹם שָׁם נִלְחָם,     200</p>
</blockquote>

<blockquote>
<p>הוּקַל לוֹ, וְנָשָׂא אִמְרָתוֹ, וַיְדַבֵּר אֶל-הַפֵיאַקִּים:</p>
</blockquote>

<br> 

<blockquote>
<p>&quot;נַסּוּ, הַנְּעָרִים, לְהַשִּׂיגוֹ! עוֹד מְעַט קָט וְאֶזְרֹק הַשֵּׁנִי.</p>
</blockquote>

<blockquote>
<p>הִנֵּה אָמַרְתִּי אֲטִילוֹ כָרִאשׁוֹן, וְאוּלַי עוֹד אַרְחִיק;</p>
</blockquote>

<blockquote>
<p>אוּלָם אִם-יֵשׁ מִכֶּם אֶחָד וְלִבּוֹ כִּי יִשָּׂאֶנּוּ,</p>
</blockquote>

<blockquote>
<p>הִנָּה יָבֹא וִינַסֶּה, כִּי אַתֶּם מְאֹד כִּעַסְתּוּנִי,            205</p>
</blockquote>

<blockquote>
<p>אִם-בְּמִלְחֶמֶת הָאֶגְרוֹף אוֹ בְמַאֲבָק אוֹ בְרִיצָה, לֹא אָשִׁיב</p>
</blockquote>

<blockquote>
<p>רֵיקָם פְּנֵי כָל-הַפֵיאַקִּים, בִּלְעֲדֵי הָאִישׁ לָאוֹדָמַס,</p>
</blockquote>

<blockquote>
<p>אוֹרְחוֹ אֲנִי, וּמִי נִלחַם אֶת-מִי שֶׁהִכְנִיסוֹ לְבֵיתוֹ?</p>
</blockquote>

<blockquote>
<p>בַּעַר לֹא יָבִין אֶת-זֹאת, וְגֶבֶר לֹא יִצְלַח כֵּן יָעַשׂ:</p>
</blockquote>

<blockquote>
<p>לַעֲרֹךְ תַּחֲרוּת עִם-בַּעַל הַבַּיִת מַכְנִיסוֹ אֶל-בֵּיתוֹ          210</p>
</blockquote>

<blockquote>
<p>בְּאֶרֶץ נָכְרִיָּה, וּבְיַעַן אֶת-נַפְשׁוֹ יַחְסִיר מִטּוֹבָה.</p>
</blockquote>

<blockquote>
<p>כִּי לֹא אֶמָּנַע מֵאִישׁ וְלֹא אֶבְזֶה לְאִישׁ מֵהֵאָבֵק,</p>
</blockquote>

<blockquote>
<p>נַפְשִׁי רָצְתָה וְאֶרְצֶנּוּ, וְאֵצֵא לִקְרָאתוֹ לְנַסּוֹתוֹ.</p>
</blockquote>

<blockquote>
<p>אֵין אֲנִי רָע גַּם בְּכֻלָּם, בְּכָל מִשְׂחַק-גֶּבֶר בָּעוֹלָם.</p>
</blockquote>

<blockquote>
<p>הִנְנִי יוֹדֵעַ אֵיךְ דּוֹרְכִים קֶשֶׁת מְהֻקְצָעָה-לְמִשְׁעִי:         215</p>
</blockquote>

<blockquote>
<p>רִאשׁוֹן אֶפְגַּע אֲנִי בְחִצִּי, כִּי אֶשְלַח בֶּהָמוֹן,</p>
</blockquote>

<blockquote>
<p>בְּאִישׁ תַּחֲרוּתִי, וְאִם-יִרְבּוּ כָהֵנָּה וְכָהֵנָּה עֲמִיתַי,</p>
</blockquote>

<blockquote>
<p>עוֹמְדִים קְרוֹבִים אֵלַי וּמוֹרִים בְּקֶשֶׁת בַּגָּבֶר.</p>
</blockquote>

<blockquote>
<p>רַק פִילוֹקְטֵטֵס, הָאֶחָד, נִצְּחַנִי בִירִיָּה בַקֶּשֶׁת,</p>
</blockquote>

<blockquote>
<p>בְּאֶרֶץ טְרוֹיִים, עֵת אָנוּ אֲכַיִּים יָרִינוּ חִצֵּינוּ.           220</p>
</blockquote>

<blockquote>
<p>אוּלָם מְאֹד נַעֲלֵיתִי עַל-יֶתֶר הָאָדָם כֻּלָּהַם,</p>
</blockquote>

<blockquote>
<p>אֵלֶּה הַחַיִּים כַּיּוֹם עַל-אֲדָמוֹת וְיִשְׂבְּעוּ לָחֶם.</p>
</blockquote>

<blockquote>
<p>אוּלָם אֵין נַפְשִׁי לְהִתְחָרוֹת בִּבְנֵי-הַגִּבּוֹרִים מִקֶּדֶם,</p>
</blockquote>

<blockquote>
<p>גַּם בְּהֵרַקְלֵס הַגִּבּוֹר גַּם בְּאֶבְרִיט אִישׁ אֵיכַלְיָה,</p>
</blockquote>

<blockquote>
<p>אֲשֶׁר הִתְחָרוּ בְקֶשֶׁת בִּבְנֵי-הָאַלְמָוֶת גַּם בָּמוֹ.          225</p>
</blockquote>

<blockquote>
<p>לָכֵן מֵת פִּתְאֹם אֶבְרִיט הָאַדִּיר, לֹא הֶאֱרִיךְ יָמִים</p>
</blockquote>

<blockquote>
<p>בְּבֵיתוֹ, לֹא הִזְקִין, כִּי פֵיבּוֹס-אַפּוֹלוֹן נְגָפוֹ,</p>
</blockquote>

<blockquote>
<p>אָנַף בּוֹ מְאֹד, כִּי קְרָאָהוּ לְהִתְחָרוֹת בִּירִיָּה בַקָּשֶׁת.</p>
</blockquote>

<blockquote>
<p>מֵטִיל אֲנִי אֶת-חֲנִיתִי וּמַרְחִיק מִמְּטַחֲוֵי הַקָּשֶׁת.</p>
</blockquote>

<blockquote>
<p>אַחַת אָנֹכִי יָרֵאתִי, שֶׁמָּא יְנַצְּחֵנִי בְרִיצָה          230</p>
</blockquote>

<blockquote>
<p>גֶּבֶר מִן-הַפֵיאַקִּים, כִּי הַרְבֵּה הֶחֱלִישׁוּ אֶת-כֹּחִי</p>
</blockquote>

<blockquote>
<p>מִשְׁבְּרֵי הַיָּם הָאַדִּירִים, וּבְרִדְתִּי בַסְּפִינָה חָסַרְתִּי</p>
</blockquote>

<blockquote>
<p>טִפּוּל בְּשָׂרִי דֵי צָרְכּוֹ. וְהִנֵּה תַּשׁ כֹּחַ אֲבָרַי&quot;.</p>
</blockquote>

<br>  

<blockquote>
<p>כָּכָה סָח, וְהֵם כֻּלָּם נָדַמּוּ, נֶאֱלְמוּ דּוּמִיָּה,</p>
</blockquote>

<blockquote>
<p>אַךְ אַלְקִינוֹאוֹס לְבַדּוֹ נָשָׂא אִמְרָתוֹ וַיַּעַן:  235</p>
</blockquote>

<br>  

<blockquote>
<p>&quot;הֵן לֹא לְמוֹרַת רוּחַ לָנוּ דְבָרֶיךָ, הַנָּכְרִי.</p>
</blockquote>

<blockquote>
<p>חָפוֹץ חָפַצְתָּ לְהַרְאוֹת לָנוּ גְבוּרָתְךָ תֶּאֱזָרְךָ</p>
</blockquote>

<blockquote>
<p>בְּקִצְפְּךָ, יַעַן הַגֶּבֶר הַלָּז לְךָ לָעַג בַּקָּהָל,</p>
</blockquote>

<blockquote>
<p>בְּקֶרֶב הָעָם, אֲבָל עַתָּה לֹא יוֹסִיף עוֹד לָבוּז לְעָזְּךָ</p>
</blockquote>

<blockquote>
<p>אִישׁ אֲשֶׁר בְּלִבּוֹ הַתְּבוּנָה לְכַלְכֵּל אֶת-דְּבָרָיו בַּמִּשְׁפָּט.     240</p>
</blockquote>

<blockquote>
<p>אֶפֶס עַתָּה הַאֲזִינָה אָמַרְתִּי לְמַעַן תְּסַפֵּר</p>
</blockquote>

<blockquote>
<p>גַּם לִגְבָרִים אֲחֵרִים בְּשִׁבְתְּךָ בְּבֵיתְךָ לַמִּשְׁתֶּה</p>
</blockquote>

<blockquote>
<p>יַחַד עִם-אֵשֶׁת חֵיקְךָ וְסָבִיב לְךָ יוֹצְאֵי חֲלָצֶיךָ,</p>
</blockquote>

<blockquote>
<p>תִּזְכֹּר גַּם הַחֲרִיצוּת שֶׁלָּנוּ וַאֲשֶׁר חַנָּנוּ</p>
</blockquote>

<blockquote>
<p>זֶבְס אָבִינוּ מֵאָז מִימוֹת אֲבוֹת אֲבוֹתֵינוּ.       245</p>
</blockquote>

<blockquote>
<p>לֹא הִצְטַיַּנּוּ מֵעוֹלָם בְּמִלְחֲמוֹת-אֶגְרוֹף וְהִתְגּוֹשְׁשׁוּת,</p>
</blockquote>

<blockquote>
<p>אַךְ רָצִים טוֹבִים אֲנַחְנוּ, בֵּין יוֹרְדֵי-הַיָּם-מְצֻיָּנִים,</p>
</blockquote>

<blockquote>
<p>שָׂשִׂים לְעוֹלָם אֶל-מִשְׁתֶּה, אֶל-כִּנּוֹר וּמְחֹלוֹת מַחֲנָיִם,</p>
</blockquote>

<blockquote>
<p>נַחְמֹד בְּגָדִים לְחַלְּפָם, מְסוּתוֹת חֲמִימוֹת וִיצוּעִים.</p>
</blockquote>

<blockquote>
<p>אֲבָל, קִרְבוּ רַקְדָנֵי פֵיאַקְיָה, טוֹבִים בֵּינֵיהֶם!        250</p>
</blockquote>

<blockquote>
<p>רִקְדוּ לְמַעַן יְסַפֵּר הַנָּכְרִי לִידִידָיו בְּשׁוּבוֹ</p>
</blockquote>

<blockquote>
<p>לְבֵיתוֹ, כִּי, אָמְנָם, מְאֹד נַעֲלֵינוּ עַל-יֶתֶר הָעַמִּים</p>
</blockquote>

<blockquote>
<p>בְּשִׁיטָה בַיָּם וּבְרִיצָה, בְּשִׁירָה וּמְחֹלוֹת מַחֲנָיִם.</p>
</blockquote>

<blockquote>
<p>יָחוּשׁ-נָא אֶחָד מִכֶּם וְיָבִיא לָאִישׁ דֵּמוֹדוֹקוֹס</p>
</blockquote>

<blockquote>
<p>כִּנּוֹר-הָרְנָנוֹת הַמֻּנָּח בַּאֲשֶׁר הוּא מֻנָּח בְּהֵיכָלִי&quot;.       255</p>
</blockquote>

<br>

<blockquote>
<p>כָּכָה סָח אַלְקִינוֹאוֹס, וַיְמַהֵר הַכָּרוֹז לְהָבִיא</p>
</blockquote>

<blockquote>
<p>כִּנּוֹר-הָרְנָנוֹת הַנָּבוּב הַמֻּנָּח בְּהֵיכַל הַמֶּלֶךְ.</p>
</blockquote>

<blockquote>
<p>תִּשְׁעָה דַיָּנִים נִבְחָרִים מִקֶּרֶב הָעָם אָז הִתְיַצְּבוּ,</p>
</blockquote>

<blockquote>
<p>כֻּלָּם יוֹדְעִים כָּל-מִשְׂחָק וְלַעֲרֹךְ דָּבָר עַל-אָפְנָיו,</p>
</blockquote>

<blockquote>
<p>כִּבְּדוּ, הֵישִׁירוּ הַקַּרְקַע, הִתְקִינוּ הִרְחִיבוּ הַזִּירָה.      260</p>
</blockquote>

<blockquote>
<p>נִגַּשׁ הַכָּרוֹז וְהֵבִיא אֶת-כִּנּוֹר-הָרְנָנוֹת וּמְסָרוֹ</p>
</blockquote>

<blockquote>
<p>בְּיַד דֵּמוֹדוֹקוֹס, וַיֵּצֵא לְאֶמְצַע הַמָּקוֹם, וְהַנְּעָרִים</p>
</blockquote>

<blockquote>
<p>עוֹדָם בְּאִבָּם רַעֲנַנִּים וּמְלֻמְּדֵי מְחֹלוֹת כִּתְּרוּהוּ,</p>
</blockquote>

<blockquote>
<p>הוֹלְמִים בְּרַגְלֵיהֶם וְרוֹקְדִים בִּמְחֹלוֹת-הַקֹּדֶשׁ; וְאוֹדִיסֵס</p>
</blockquote>

<blockquote>
<p>מַבִּיט בְּרַגְלֵיהֶם הַקַּלּוֹת בְּנוֹצְצָן, מִשְׁתָּאֶה בְּנַפְשׁוֹ.      265</p>
</blockquote>

<br>  

<blockquote>
<p>הֵעִיר הַלָּז אֶת-כִּנּוֹרוֹ בְּשִׁירָה עֲרֵבָה עַל-אֹדוֹת</p>
</blockquote>

<blockquote>
<p>אַהֲבַת אָרֵס הָאֵל וְאַפְרוֹדִיטָה עֲדוּיַת-הַכְּלִילִים,</p>
</blockquote>

<blockquote>
<p>אֵיךְ הִתְיַחֲדוּ הֵם לָרִאשׁוֹנָה בְּהֵיכַל הֵפֵיסְטוֹס,</p>
</blockquote>

<blockquote>
<p>אַךְ בְּהֵחָבֵא; וְהִרְבָּה לָהּ אֶתְנָן וְאֶשְׁכָּר, וְחִלְּלוּ</p>
</blockquote>

<blockquote>
<p>מִטַּת הֵפֵיסְטוֹס הַמּוֹשֵׁל וִיצוּעוֹ, וּבִשְּׂרוֹ הַחֶרֶס –         270</p>
</blockquote>

<blockquote>
<p>הֵלְיוֹס, אֲשֶׁר הִתְבּוֹנֵן וְרָאָם מִתְעַלְּסִים בָּאֳהָבִים.</p>
</blockquote>

<blockquote>
<p>שָׁמַע הֵפֵיסְטוֹס אֶת-שְׁמוּעַת הַכְּלִמָּה הַגְּדוֹלָה וַיְמַהֵר</p>
</blockquote>

<blockquote>
<p>חָשׁ אֶל-הַפַּחַם בּוֹ חָרַשׁ, וּבְלִבּוֹ חָרַשׁ הָרָעָה,</p>
</blockquote>

<blockquote>
<p>שָׁת אֶת-הַסַּדָּן הַגָּדוֹל עַל-גַּבֵּי הַגָּזִיר, וַיַּעַשׂ</p>
</blockquote>

<blockquote>
<p>כְּבָלִים שֶׁלֹּא יִנָּתֵקוּ, חֲזָקִים וְעוֹקְדִים לָנֶצַח.          275</p>
</blockquote>

<blockquote>
<p>אַךְ בְּכַלּוֹתוֹ אֶת-רֶשֶׁת הַתַּרְמִית בְּעֶבְרָתוֹ לְאָרֵס</p>
</blockquote>

<blockquote>
<p>מִהֵר לְחֶדְרוֹ שֶׁשָּׁם יַצִּיעַ יְצוּעוֹ הֶחָבִיב,</p>
</blockquote>

<blockquote>
<p>מָתַח מִסָּבִיב לַמִּטָּה עַל-גַּבֵּי כְרָעֶיהָ הַכְּבָלִים,</p>
</blockquote>

<blockquote>
<p>רַבִּים יוֹרְדִים מִמַּעַל, נִמְתָּחִים מִקֹּרוֹת הַתִּקְרָה,</p>
</blockquote>

<blockquote>
<p>דַּקִּים כְּקוּרֵי עַכָּבִישׁ, נִסְתָּרִים, אֵין לִרְאוֹת בְּעַיִן,        280</p>
</blockquote>

<blockquote>
<p>גַּם עֵין אֵלִים מְאֻשָּׁרִים, כִּי עָשָׂה בִמְזִמָּה וְעָרְמָה.</p>
</blockquote>

<blockquote>
<p>אַךְ כְּכַלּוֹתוֹ אֶת-מַעֲשֵׂה הַתַּרְמִית מִסָּבִיב לִיצוּעוֹ,</p>
</blockquote>

<blockquote>
<p>הָלַךְ בִּרְמִיָּה לְלֵמְנוֹס הַקִּרְיָה הַבְּנוּיָה-לְתִפְאָרָה,</p>
</blockquote>

<blockquote>
<p>עִיר אֲשֶׁר אָהַב מִכָּל-הַמְּדִינוֹת עַל-פְּנֵי הָאֲדָמָה.</p>
</blockquote>

<blockquote>
<p>אוּלָם לֹא שָׁוְא צִפָּה אָרֵס הַנּוֹהֵג-בְּמשְׁכוֹת-הַכֶּתֶם,        285</p>
</blockquote>

<blockquote>
<p>רָאָה בְלֶכֶת הֵפֵיסְטוֹס הֶחָרָשׁ-הָאָמָּן הַמְצֻיָּן,</p>
</blockquote>

<blockquote>
<p>מִהֵר וְנִכְנַס לְהֵיכַל הֵפֵיסְטוֹס הַנּוֹדָע-לִתְהִלָּה,</p>
</blockquote>

<blockquote>
<p>אוֹמֵר לְהִתְעַלֵּס בָּאֳהָבִים עִם-אִשְׁתּוֹ עֲדוּיַת-הַכְּלִילִים,</p>
</blockquote>

<blockquote>
<p>הִיא אַךְ זֶה שָׁבָה מֵהֵיכַל אָבִיהָ בֶּן-קְרוֹנוֹס הַשַּׂגִּיא,</p>
</blockquote>

<blockquote>
<p>נָחָה יוֹשֶׁבֶת עַל-כִּסֵּא; וְזֶה נִכְנַס לַהֵיכָל פְּנִימָה,       290</p>
</blockquote>

<blockquote>
<p>פָּשַׁט אֶת-יָדוֹ, וַיִּשָּׂא אִמְרָתוֹ וַיַּעַן וַיֹּאמֶר:</p>
</blockquote>

<br>

<blockquote>
<p>&quot;בֹּאִי, יוֹנָתִי, וְשִׁכְבִי-נָא עִמִּי, נִתְעַלְּסָה בָּאֳהָבִים,</p>
</blockquote>

<blockquote>
<p>יַעַן הֵפֵיסְטוֹס אֵינֶנּוּ בְּבֵיתוֹ, כִּי הָלַךְ לוֹ וַדַּאי</p>
</blockquote>

<blockquote>
<p>לְלֵמְנוֹס אֶל-שֵׁבֶט הַסִּינְטִים, הַגּוֹי אֲשֶׁר גַּסּוֹת יְדַבֵּר&quot;.</p>
</blockquote>

<br>  

<blockquote>
<p>כָּכָה דִבֵּר, וַיִּמְצָא חֵן בְּעֵינֶיהָ וַתִּשְׁכָּב.        295</p>
</blockquote>

<blockquote>
<p>שָׁכְבוּ בַמִּטָּה, נִרְדָּמוּ, וּפִתְאֹם אֲפָפוּם כָּל-כַּבְלֵי</p>
</blockquote>

<blockquote>
<p>תַּרְמִית הֵפֵיסְטוֹס הֶחָרָשׁ-הָאָמָּן הַמְצֻיָּן-בִּמְזִמָּה,</p>
</blockquote>

<blockquote>
<p>וְאֵינָם יְכוֹלִים לְהָרִים גַּם יָד וְגַם רֶגֶל וְלָקוּם.</p>
</blockquote>

<blockquote>
<p>הֵמָּה הִרְגִּישׁוּ בָאֵלֶּה, וּכְבָר אָפַס מָנוֹס וְאֵין מִפְלָט.</p>
</blockquote>

<blockquote>
<p>קָרַב עָדֵיהֶם אֲזַי הַפִּסֵּחַ-שְׁתֵּי-רַגְלָיו הַמְּהֻלָּל,         300</p>
</blockquote>

<blockquote>
<p>הָלַךְ וְשָׁב עַל-עֲקֵבָיו וּבְטֶרֶם הִגִּיעַ עַד לֵמְנוֹס,</p>
</blockquote>

<blockquote>
<p>יַעַן כִּי הֵלְיוֹס הַמַּשְׁקִיף מִמְּרוֹמָיו הִגִּיד לוֹ הַכֹּל.</p>
</blockquote>

<blockquote>
<p>מִהֵר לָשׁוּב לְבֵיתוֹ מִצְטַעֵר בְּלִבּוֹ, מִתְעַצֵּב.</p>
</blockquote>

<blockquote>
<p>עָמַד בְּפֶתַח הַהֵיכָל וַחֲמָתוֹ בּוֹעֶרֶת עַד לְהַשְׁחִית.</p>
</blockquote>

<blockquote>
<p>צָעַק בְּקוֹל נוֹרָא וְאָיֹם, וַיִּקְרָא לְכָל-הָאֵלִים:<br />
305</p>
</blockquote>

<br> 

<blockquote>
<p>&quot;זֶבְס אָבִינוּ וְכָל-יֶתֶר הָאֵלִים הַהֹוִים-לָנֶצַח!</p>
</blockquote>

<blockquote>
<p>בֹּאוּ, וְעֵינֵיכֶם תִּרְאֶינָה אֶת-מַעֲשֵׂה-הַלַּעַג וְהַתּוֹעֵבָה:</p>
</blockquote>

<blockquote>
<p>הִנֵּה זֶה דֶּרֶךְ בַּת-זֶבְס, אַפְרוֹדִיטָה הַנָּאָה, לְחַלֵּל</p>
</blockquote>

<blockquote>
<p>כְּבוֹד נְכֵה-הָרַגְלַיִם, כִּי תֶעְגַּב עַל-אָרֵס הַמְחַבֵּל,</p>
</blockquote>

<blockquote>
<p>יַעַן כִּי תָאֳרוֹ יָפֶה, וְרַגְלָיו מְאֹד קַלּוֹת, וְאָנֹכִי           310</p>
</blockquote>

<blockquote>
<p>דַּלְיוּ שׁוֹקַי מֵרֶחֶם, וְאֵין מִי הָאָשֵׁם בַּדָּבָר,</p>
</blockquote>

<blockquote>
<p>בִּלְתִּי הוֹרַי יְלָדוּנִי, כִּי טוֹב לִי וְלוּ לֹא נוֹלַדְתִּי!</p>
</blockquote>

<blockquote>
<p>בֹּאוּ וּרְאוּ אֶת-הַשְּׁנַיִם מִתְעַלְּסִים לָהֶם בָּאֳהָבִים,</p>
</blockquote>

<blockquote>
<p>שׁוֹכְבִים בְּמִטָּתִי שֶׁלִּי, וְעֵינַי רוֹאוֹת וּנְמַקּוֹת.</p>
</blockquote>

<blockquote>
<p>אֶפֶס הֲלֹא לֹא יוֹסִיפוּ לִשְׁכַּב כְּמוֹ-כֵן, מֻבְטַחְנִי;          315</p>
</blockquote>

<blockquote>
<p>וְאִם תִּגְדַּל מְאֹד אַהֲבָתָם, בִּמְהֵרָה יְמָאֲנוּ שְׁנֵיהֶם</p>
</blockquote>

<blockquote>
<p>לִשְׁכַּב, אַךְ כְּבָלַי לֹא אָסִיר וּכְלִי תַּרְמִיתִי לֹא אֶקַּח</p>
</blockquote>

<br>  

<blockquote>
<p>עַד עִם-הֵשִׁיב אָבִיהָ לִי מֹהַר בְּתוּלֶיהָ הַגָּדוֹל,<a href="#fn:47" id="fnref:47" title="see footnote" class="footnote"><sup>47</sup></a></p>
</blockquote>

<blockquote>
<p>אֲשֶׁר הִרְבֵּיתִי לוֹ חֵלֶף הַנַּעֲרָה בשֶׁת-לֹא-תֵדָע.</p>
</blockquote>

<blockquote>
<p>אָכֵן, זוֹ בִתּוֹ יְפַת תֹּאַר, אַךְ לִבָּהּ הֲפַכְפַּךְ בְּקִרְבָּהּ&quot;.        320</p>
</blockquote>

<br>  

<blockquote>
<p>כָּכָה דִבֵּר וְהָאֵלִים נִקְבְּצוּ לְהֵיכַל הַנְּחשֶׁת.</p>
</blockquote>

<blockquote>
<p>בָּא גַּם פּוֹסֵידוֹן מְחַבֵּק-הָאָרֶץ וַיָּבֹא גַם הֶרְמֵס</p>
</blockquote>

<blockquote>
<p>עוֹשֵׂה-הַחֶסֶד, וַיָּבֹא אַפּוֹלוֹן הַנּוֹגֵף-לְמֵרָחוֹק.</p>
</blockquote>

<blockquote>
<p>אוּלָם הָאֵלוֹת לֹא בָאוּ, כִּי בשׁוּ וְיָשְׁבוּ בַבָּיִת.</p>
</blockquote>

<blockquote>
<p>וְעָמְדוּ הָאֵלִים חוֹנְנֵי-הַטּוֹבוֹת בְּפֶתַח הַבַּיִת.           325</p>
</blockquote>

<blockquote>
<p>פָּתְחוּ הָאֵלִים הַנִּצְחִים בִּצְחוֹק אַדִּירִים, לֹא-חָדֵל,</p>
</blockquote>

<blockquote>
<p>לְמַרְאֵה תַרְמִית הֵפֵיסְטוֹס, הָאֵל רַב-הַתְּבוּנוֹת הָאָמָּן,</p>
</blockquote>

<blockquote>
<p>יַבִּיט אִישׁ אֶל-רֵעֵהוּ וְנָשָׂא מְשָׁלוֹ וְיֹאמַר:</p>
</blockquote>

<br>  

<blockquote>
<p>&quot;רָע לֹא יַצְמִיחַ תּוֹעֶלֶת, וּמָתוּן יַעֲבִיד אֶת-מָהִיר.</p>
</blockquote>

<blockquote>
<p>כָּכָה לָכַד הַיּוֹם הֵפֵיסְטוֹס הַמָּתוּן אֶת-אָרֵס,            330</p>
</blockquote>

<blockquote>
<p>וְאִם-הוּא הַמָּהִיר-בָּאֵלִים הַיּוֹשְׁבִים בְּהַר-הָאוֹלִימְפּוֹס;</p>
</blockquote>

<blockquote>
<p>נְכֵה-הָרַגְלַיִם הֵן תְּפָשׂוֹ בְּעָרְמָתוֹ, גְּמוּל זְנוּנָיו לוֹ הוּשָׁב&quot;.</p>
</blockquote>

<br> 

<blockquote>
<p>כָּכָה שׂוֹחֲחוּ הָאֵלִים, נִדְבְּרוּ אִישׁ אֶל-רֵעֵהוּ.</p>
</blockquote>

<blockquote>
<p>עָנָה אַפּוֹלוֹן הַמּוֹשֵׁל בֶּן-זֵאוּס לְהֶרְמֵס וַיֹּאמֶר:</p>
</blockquote>

<blockquote>
<p>&quot;הֶרְמֵס בֶּן-זֵאוּס, הַמְבַשֵּׂר הַמָּהִיר וְחוֹנֵן-הַטֹּבוֹת!         335</p>
</blockquote>

<blockquote>
<p>רוֹצֶה אַתָּה בַּכְּבָלִים הַחֲזָקִים הָאֵלֶּה, וְתִשְׁכַּב</p>
</blockquote>

<blockquote>
<p>בְּמִטַּת הַחֵן לִהְיוֹת אֶצְלָהּ, עַל-יַד אַפְרוֹדִיטָה הַזְּהוּבָה?&quot;</p>
</blockquote>

<br>

<blockquote>
<p>עָנָה לוֹ הֶרְמֵס הַמְבַשֵּׂר וּמֵמִית-הָאַרְגּוֹס וַיֹּאמֶר:</p>
</blockquote>

<blockquote>
<p>&quot;וְלוֹ כִדְבָרֶיךָ, אַפּוֹלוֹן, הַמּוֹשֵׁל הַנּוֹגֵף-לְמֵרָחוֹק!</p>
</blockquote>

<blockquote>
<p>וְאִלּוּ כָבְדוּ הַכְּבָלִים פִּי שְׁלשָׁה וְלֹא יִנָּתֵקוּ,           340</p>
</blockquote>

<blockquote>
<p>וְאַתֶּם כֻּלְּכֶם הַיּוֹם נֶאֱסַפְתֶּם, הָאֵלִים וְהָאֵלוֹת,</p>
</blockquote>

<blockquote>
<p>וְלוּ אַךְ שָׁכַבְתִּי עַל-יַד אַפְרוֹדִיטָה הָאֵלָה הַזְּהוּבָה&quot;.</p>
</blockquote>

<br>  

<blockquote>
<p>כָּכָה סָח, וְהָאֵלִים הַנִּצְחִים צָחוֹק צָחָקוּ.</p>
</blockquote>

<blockquote>
<p>אַךְ פּוֹסֵידוֹן לֹא צָחָק, וַיְבַקֵּשׁ וַיֶּעְתַּר לְהֵפֵיסְטוֹס,</p>
</blockquote>

<blockquote>
<p>הוּא הָאָמָּן הַמְצֻיָּן, לְשַׁחְרֵר אֶת-אָרֵס הַמַּשְׁחִית.         345</p>
</blockquote>

<blockquote>
<p>נָשָׂא אֶת-קוֹלוֹ וַיַּעַן וַיֹּאמֶר אֶת-אִמְרוֹת-הַכָּנָף:</p>
</blockquote>

<br>  

<blockquote>
<p>&quot;אָנָּא שַׁלְּחֶנּוּ, וְאָנֹכִי הֲלֹא אֶעֶרְבֶנּוּ כִּי יְמַלֵּא</p>
</blockquote>

<blockquote>
<p>כֹּל אֲשֶׁר תִּשְׁאַל בְּמוֹשַׁב הָאֵלִים כָּל-בְּנֵי-הָאַלְמָוֶת&quot;.</p>
</blockquote>

<br>  

<blockquote>
<p>נָשָׂא אֲמָרָיו וַיַּעַן לוֹ נְכֵה-הָרַגְלַיִם הַמְהֻלָּל:</p>
</blockquote>

<blockquote>
<p>&quot;אַל-נָא זֹאת תִּדְרשׁ מִמֶּנִּי, פּוֹסֵידוֹן מְחַבֵּק-הָאָרֶץ!        350</p>
</blockquote>

<blockquote>
<p>אָכֵן גְּרוּעָה עֲרֻבָּה שֶׁיֵּשׁ בָּהּ עֲרֻבַּת הַגְּרוּעִים.</p>
</blockquote>

<blockquote>
<p>וְאֵיכָה אֶכְפֶּה אוֹתְךָ בְּסוֹד כָּל-הָאֵלִים הַנִּצְחִים,</p>
</blockquote>

<blockquote>
<p>אָרֵס כִּי יָנוּס וְנִמְלַט מִכַּבְלֵי בַרְזִלּוֹ וְעָנְשׁוֹ?&quot;</p>
</blockquote>

<br>  

<blockquote>
<p>עָנָה לוֹ פּוֹסֵידוֹן מַרְגִּיז-הָאָרֶץ וַיֹּאמֶר:</p>
</blockquote>

<blockquote>
<p>&quot;אָכֵן, הֵפֵיסְטוֹס, אִם-אָרֵס יְמָאֵן לְשַׁלֵּם דְּמֵי-עָנְשׁוֹ        355</p>
</blockquote>

<blockquote>
<p>וְנִמְלַט עַל-נַפְשׁוֹ, אָנֹכִי אֲשַׁלֵּם לְךָ עָנְשׁוֹ וּקְנָסוֹ&quot;.</p>
</blockquote>

<br>  

<blockquote>
<p>הֵשִׁיב אֲמָרָיו נְכֵה-הָרַגְלַיִם הַמְהֻלָּל וַיַּעַן:</p>
</blockquote>

<blockquote>
<p>&#8220;אָכֵן לֹא נָאֶה וְלֹא יָאֶה לִי לְהָשִׁיב רֵיקָם פָּנֶיךָ&#8221;.</p>
</blockquote>

<br>  

<blockquote>
<p>כָּכָה מִלֵּל הֵפֵיסְטוֹס הָאַדִּיר וַיִּתֹּץ הַכְּבָלִים.</p>
</blockquote>

<blockquote>
<p>אַךְ כְּשֶׁהֵסִירוּ מֵהֶם אֶת-חַרְצֻבּוֹתֵיהֶם הַחֲזָקוֹת,         360</p>
</blockquote>

<blockquote>
<p>מִהֲרוּ קָפְצוּ; וַיַּחַשׁ הַלָּז אֶרֶץ תְּרַקְיָה הָרְחוֹקָה,</p>
</blockquote>

<blockquote>
<p>וְהִיא, אַפְרוֹדִיטָה מַנְעֶמֶת-הַחִיּוּךְ, לְקַפְרִיסִין יָרָדָה,</p>
</blockquote>

<blockquote>
<p>עִירָה פָּפוֹס,שֶׁשָּׁם לָהּ מִזְבֵּחַ רֵיחָנִי וְחֻרְשָׁה.</p>
</blockquote>

<blockquote>
<p>רָחֲצוּ שָׁם הַכַרִיטוֹת אֶת-בּשָׂרָהּ וְסָכוּהָ בַשָּׁמֶן,</p>
</blockquote>

<blockquote>
<p>שֶׁמֶן אַמְבְּרוֹסְיָה בּוֹ אַךְ הַהֹוִים-לָנֶצַח יָסוּכוּ,           365</p>
</blockquote>

<blockquote>
<p>וְהִלְבִּישׁוּהָ בִּגְדֵי חֲמֻדוֹת נִפְלָאִים לְמָרְאֶה.</p>
</blockquote>

<br>  

<blockquote>
<p>שִׁירָה זוֹ שׁוֹרֵר הַמְשׁוֹרֵר הַמְהֻלָּל-בָּאָרֶץ, וְאוֹדִיסֵס<a href="#fn:48" id="fnref:48" title="see footnote" class="footnote"><sup>48</sup></a></p>
</blockquote>

<blockquote>
<p>לִבּוֹ שָׂמֵחַ בְּקִרְבּוֹ, וַיִּשְׂמְחוּ גַם הַפֵיאַקִּים,</p>
</blockquote>

<blockquote>
<p>יוֹרְדֵי-הַיָּם-הַמְצֻיָּנִים, תּוֹפְשֵׂי-מְשׁוֹטִים-אֲרֻכִּים.</p>
</blockquote>

<br> 

<blockquote>
<p>צִוָּה אָז אַלְקִינוֹאוֹס לִבְנוֹ לָאוֹדָמַס וּלְהָלִיּוֹס          370</p>
</blockquote>

<blockquote>
<p>לָצֵאת בְּמָחוֹל אַךְ שְׁנֵיהֶם, כִּי אֵין מֵיטִיב לִרְקֹד כְּמוֹתָם.</p>
</blockquote>

<blockquote>
<p>תָּפְשׂוּ בְּיָדָם הַכַּדּוּר הַנָּאֶה הֶעָשׂוּי אַרְגָּמָן,</p>
</blockquote>

<blockquote>
<p>כַּדּוּר מַעֲשֵׂה יְדֵי פּוֹלִבּוֹס הַגֶּבֶר הַנָּבוֹן,</p>
</blockquote>

<blockquote>
<p>זְרָקוֹ הָאֶחָד שָׁמַיְמָה עַד נֹכַח הֶעָנָן הַמֵּצַל,</p>
</blockquote>

<blockquote>
<p>כּוֹפֵף רֹאשׁוֹ לַאֲחוֹרָיו; וַיִּקְפֹּץ הַשֵּׁנִי וּתְפָשׂוֹ,        375</p>
</blockquote>

<blockquote>
<p>נֶעֱקַר מֵעַל פְּנֵי הַקַּרְקַע, וּבְטֶרֶם הִגִּיעַ לָאָרֶץ.</p>
</blockquote>

<blockquote>
<p>אוּלָם כְּחָדְלָם מִנַּסּוֹת אֶת-כֹּחָם בִּזְרִיקַת הַכַּדּוּר,</p>
</blockquote>

<blockquote>
<p>יָצְאוּ בְמָחוֹל עַל-פְּנֵי הָאֲדָמָה הַזָּנָה-כָּל-עוֹלָם,</p>
</blockquote>

<blockquote>
<p>תְּכוּפוֹת מִתְחַלְּפִים, אַךְ יֶתֶר הַנְּעָרִים הוֹלְמִים בְּרַגְלֵיהֶם.</p>
</blockquote>

<blockquote>
<p>סָבִיב נִצָּבִים בָּעִגּוּל, – וַתָּקָם הֲמֻלָּה נוֹרָאָה.           380</p>
</blockquote>

<blockquote>
<p>סָח אוֹדִיסֵס הָאִישׁ-הָאֱלֹהִי לְאַלְקִינוֹאוֹס:</p>
</blockquote>

<br> 

<blockquote>
<p>&quot;אַלְקִינוֹאוֹס הַמּוֹשֵׁל-הָאַדִּיר, הַמְהֻלָּל-בַּגּוֹיִים!</p>
</blockquote>

<blockquote>
<p>עַל-כָּל-הָעַמִּים, אָמַרְתָּ, נַעֲלֵיתֶם בִּמְחוֹלוֹת מַחֲנָיִם,</p>
</blockquote>

<blockquote>
<p>אֱמֶת וְנָכוֹן הַדָּבָר, מִשְׁתָּאֶה אָנֹכִי לַמַּרְאֶה&quot;.</p>
</blockquote>

<br> 

<blockquote>
<p>כָּכָה הִבִּיעַ, וַיִּחַדְּ עֱזוּז-אַלְקִינוֹאוֹס הַקָּדוֹשׁ.          385</p>
</blockquote>

<blockquote>
<p>דִּבֵּר אֶל-הַפֵיאַקִּים חוֹבְבֵי-הַמְּשׁוֹטִים וַיַּעַן:</p>
</blockquote>

<br>  

<blockquote>
<p>&quot;נְשִׂיאֵי עַם-הַפֵיאַקִּים וּקְצִינָיו, הַאֲזִינוּ אִמְרָתִי!</p>
</blockquote>

<blockquote>
<p>אֲבָל אוֹתוֹ הַנָּכְרִי חָכָם בְּעֵינַי וְנָבוֹן.</p>
</blockquote>

<blockquote>
<p>הָבָה וְנִתְּנָה לוֹ תְשׁוּרוֹת הָאַכְסְנָאִים כַּמִּשְׁפָּט.</p>
</blockquote>

<blockquote>
<p>הִנֵּה שְׁנֵים עָשָׂר נְשִׂיאִים הָרוֹדִים-בָּעָם מְצֻיָּנִים,         390</p>
</blockquote>

<blockquote>
<p>רָאשֵׁי הָעָם וְנִכְבַּדָּיו, הַשְּׁלשָׁה עָשָׂר אָנֹכִי,</p>
</blockquote>

<blockquote>
<p>אִישׁ אִישׁ לוֹ יִתֵּן אַדֶּרֶת כְּבוּסָה-לְמִשְׁעִי וְכֻתֹּנֶת,</p>
</blockquote>

<blockquote>
<p>גַּם הַזָּהָב הַטּוֹב יַעֲנִיק לוֹ כִּכָּר אֶַחָת.</p>
</blockquote>

<blockquote>
<p>הַכֹּל יָבִיאוּ מִיָּד בְּיַחַד, וְהָיָה כְּשֶׁיִּהְיוּ</p>
</blockquote>

<blockquote>
<p>בְּיָדָיו אָז תָּגִיל גַּם נֶפֶשׁ הַנָּכְרִי בְּלֶכְתּוֹ לַמִּשְׁתֶּה.         395</p>
</blockquote>

<blockquote>
<p>אַךְ אֶבְרִיאָלוֹס יְפַיְּסוֹ בִּדְבָרִים נְעִימִים וּתְשׁוּרָה,</p>
</blockquote>

<blockquote>
<p>יַעַן כִּי הִכְלִימָהוּ, וּדְבָרָיו לֹא כִלְכֵּל כַּמִּשְׁפָּט&quot;.</p>
</blockquote>

<br>  

<blockquote>
<p>כָּכָה מִלֵּל, וְכֻלָּם הֵרִיעוּ לְעֻמָּתוֹ וְשִׁבְּחוּהוּ.</p>
</blockquote>

<blockquote>
<p>אִישׁ אִישׁ שָׁלַח כָּרוֹזוֹ הַבַּיְתָה לְהָבִיא הַתְּשׁוּרָה.</p>
</blockquote>

<blockquote>
<p>הֵשִׁיב אֲמָרָיו הָאִישׁ אֶבְרִיאָלוֹס וַיֶּעַן וַיֹּאמֶר:         400</p>
</blockquote>

<br>  

<blockquote>
<p>&quot;אַלְקִינוֹאוֹס הַמּוֹשֵׁל-הָאַדִּיר, הַמְהֻלָּל-בַּגּוֹיִם!</p>
</blockquote>

<blockquote>
<p>אָכֵן אָנֹכִי אֲפַיְּסָה הַנָּכְרִי כַּאֲשֶׁר צִוִּיתָ.</p>
</blockquote>

<blockquote>
<p>הִנְנִי נוֹתֵן לוֹ חֶרֶב עֲשׂוּיָה נְחשֶׁת, וְנִצָּבָהּ</p>
</blockquote>

<blockquote>
<p>כֶּסֶף סָגוּר, וּנְדָנָהּ – שֵׁן שֶׁזֶּה עַתָּה נְסָרוּהָ</p>
</blockquote>

<blockquote>
<p>מְכַסָּה מִכָּאן וּמִכָּאן, אַף תִּיקַר מְאֹד בְּעֵינֵי הַנָּכְרִי&quot;.        405</p>
</blockquote>

<br>  

<blockquote>
<p>ד ִּ בֵּר, וַיִּמְסֹר בְּיָדָיו חֶרֶב לַהּ מַסְמְרוֹת-כָּסֶף,</p>
</blockquote>

<blockquote>
<p>נָשָׂא אֶת-קוֹלוֹ וַיַּעַן וַיֹּאמֶר אֶת-אִמְרוֹת-הַכָּנָף:</p>
</blockquote>

<br>  

<blockquote>
<p>&quot;גִּילָה, אָבִי הַנָּכְרִי! אִם-נִזְרַק מִפִּי אֵיזֶה דָּבָר,</p>
</blockquote>

<blockquote>
<p>וְאֵינוֹ מְהֻגָּן, תִּשָּׂאֶנּוּ וּתְסָעֲרוֹ רוּחַ סְעָרָה.</p>
</blockquote>

<blockquote>
<p>וְיִתְּנוּ לְךָ הָאֵלִים וְתִרְאֶה אֶת-אִשְׁתְּךָ וְתָבֹא           410</p>
</blockquote>

<blockquote>
<p>לְאֶרֶץ מְכוֹרָתְךָ, וּבְיַעַן סָבַלְתָ וְהַרְחֵק מִידִידִים!&quot;</p>
</blockquote>

<br> 

<blockquote>
<p>הֵשִׁיב אֲמָרָיו אוֹדִיסֵס הָאִישׁ רַב-הַמְּזִמּוֹת וַיַּעַן:</p>
</blockquote>

<blockquote>
<p>&quot;גִּילָה גַם אַתָּה, יְדִידִי! וְיִתְּנוּ לְךָ הָאֵלִים</p>
</blockquote>

<blockquote>
<p>אֲשֶׁר וְהָיוּ יָמֶיךָ טוֹבִים וְגַם לֹא תִנָּחֵם</p>
</blockquote>

<blockquote>
<p>עַל-הַחֶרֶב נָתַתָּ לִי עַתָּה עִם-דִּבְרֵי הַפִּיּוּס&quot;.           415</p>
</blockquote>

<br> 

<blockquote>
<p>מִלֵּל, וַיָּשֶׂם עַל-כְּתֵפוֹ הַחֶרֶב לָהּ מַסְמְרוֹת-הַכָּסֶף.</p>
</blockquote>

<blockquote>
<p>אוּלָם כְּשֶׁשָּׁקַע הַשֶּׁמֶשׁ, הִגִּיעוּ הַתְּשׁוּרוֹת כֻּלָּהַן</p>
</blockquote>

<blockquote>
<p>לְהֵיכַל הָאִישׁ אַלְקִינוֹאוֹס, הֱבִיאוּן הַכָּרוֹזוֹת הַנַּעֲלִים.</p>
</blockquote>

<blockquote>
<p>קִבְּלוּן שָׁם בְּנֵי אַלְקִינוֹאוֹס הַגֶּבֶר הַתָּמִים לְתִתָּן</p>
</blockquote>

<blockquote>
<p>לִפְנֵי אִמָּם הַכְּבוּדָה, כָּל-מַתְּנוֹת הַחֵן וְהַתִּפְאֶרֶת.         420</p>
</blockquote>

<blockquote>
<p>וְהָלַךְ אוֹן-אַלְקִינוֹאוֹס הַקָּדוֹשׁ לִפְנֵיהֶם וְהֵם אַחֲרָיו.</p>
</blockquote>

<blockquote>
<p>אֶפֶס כְּבוֹאָם לַהֵיכָל וּכְיָשְׁבָם עַל-כִּסְאוֹת נִשָּׂאִים,</p>
</blockquote>

<blockquote>
<p>דִּבֵּר עֱזוּז-אַלְקִינוֹאוֹס הַקָּדוֹשׁ וַיֹּאמֶר לַאֲרֵיטֵי:</p>
</blockquote>

<br> 

<blockquote>
<p>&quot;אִשְׁתִּי, הָבִיאִי לִי הֵנָּה הַיָּפֶה בְּכָל-אַרְגָּזֵינוּ,</p>
</blockquote>

<blockquote>
<p>שִׂימִי בָאַרְגָּז אַדֶּרֶת כְּבוּסָה-לְמִשְׁעִי וְכֻתֹּנֶת,           425</p>
</blockquote>

<blockquote>
<p>שִׁיתִי דוּד נְחשֶׁת עַל-אֵשׁ בַּלֶּהָבָה לְהָחֵם לוֹ מַיִם,</p>
</blockquote>

<blockquote>
<p>וְיִרְחַץ אֶת-בְּשָׂרוֹ וְיִתְבּוֹנֵן לִתְשׁוּרוֹת הַיְקָר הַמֻּנָּחוֹת</p>
</blockquote>

<blockquote>
<p>כֻּלָּן בְּהָדָר, אֲשֶׁר הֶעֱנִיקוּ לוֹ הַפֵיאַקִּים הַנְּדִיבִים,</p>
</blockquote>

<blockquote>
<p>וְיָשִׂישׂ אֶל-מִשְׁתֵּה הַיַּיִן וְאֶל-שִׁירַת הַנֹּעַם, כִּי יִשְׁמָע.</p>
</blockquote>

<blockquote>
<p>אֶתְּנָה לוֹ סֵפֶל הַזָּהָב, גָּבִיעַ שֶׁלִּי כְּלִיל הַיֹּפִי,           430</p>
</blockquote>

<blockquote>
<p>וְהָיָה מִדֵּי יִסֹּךְ נִסְכּוֹ לְזֶבְס וּלְיֶתֶר הָאֵלִים,</p>
</blockquote>

<blockquote>
<p>זָכוֹר יִזְכְּרֵנִי גַּם אָנִי בְּהֵיכָלוֹ שֶׁלּוֹ כָּל-הַיָּמִים&quot;.</p>
</blockquote>

<br>  

<blockquote>
<p>כָּכָה דִבֵּר, וַתְּצַו אֲרֵיטֵי הַשְּׁפָחוֹת בַּבַּיִת</p>
</blockquote>

<blockquote>
<p>לְמַהֵר וּלְהַעֲמִיד הַחֲצוּבָה הַגְּדוֹלָה עַל-גַּבֵּי הַמּוֹקֵד.</p>
</blockquote>

<blockquote>
<p>וְהֵנָּה הֶעֱמִידוּ הַחֲצוּבָה עַל-גַּבֵּי הָאֵשׁ הַיּוֹקֶדֶת,         435</p>
</blockquote>

<blockquote>
<p>נָתְנוּ בָהּ מַיִם וְהוֹסִיפוּ, הִבְעִירוּ תַּחְתֶּיהָ הָעֵצִים.</p>
</blockquote>

<blockquote>
<p>אָפְפָה הָאֵשׁ אֶת-בֶּטֶן הַחֲצוּבָה וַתְּחַמֵּם הַמַּיִם;</p>
</blockquote>

<blockquote>
<p>נָשְׂאָה אֲרֵיטֵי מֵחֶדְרָהּ הָאַרְגָּז הַיָּפֶה לַנָּכְרִי,</p>
</blockquote>

<blockquote>
<p>אוֹתוֹ הֵבִיאָה וַתָּשֶׂם בּוֹ תְּשׁוּרוֹת-הַחֵן הַמַּתָּנוֹת:</p>
</blockquote>

<blockquote>
<p>שְׂמָלוֹת וְזָהָב הַטּוֹב שֶׁנָּתְנוּ לוֹ הַפֵיאַקִּים.         440</p>
</blockquote>

<blockquote>
<p>אֶפֶס גַּם הִיא שָׂמָה בוֹ אַדֶּרֶת הֲדוּרָה וְכֻתֹּנֶת,</p>
</blockquote>

<blockquote>
<p>נָשְׂאָה אֶת-קוֹלָהּ וַתַּעַן וַתֹּאמֶר אֶת-אִמְרוֹת-הַכָּנָף:</p>
</blockquote>

<br>  

<blockquote>
<p>&quot;הַבֶּט-נָא אַתָּה לַמִּכְסֶה וּמַהֲרָה קְשֹׁר אֶת-הַקֶּשֶׁר</p>
</blockquote>

<blockquote>
<p>לְמַעַן לֹא יִגְנֹב אָדָם דָּבָר מִמְּךָ בְּדַרְכֶּךָ,</p>
</blockquote>

<blockquote>
<p>עֵת תִּתְקָפְךָ הַשֵּׁנָה הַמְּתוּקָה בַּסְּפִינָה הַשְּׁחוֹרָה!&quot;         445</p>
</blockquote>

<br> 

<blockquote>
<p>שָׁמַע דְּבָרֶיהָ אוֹדִיסֵס הָאִישׁ רַב-הַתְּלָאוֹת, וַיְמַהֵר</p>
</blockquote>

<blockquote>
<p>לָשׂוּם הַמִּכְסֶה עַל-גַּבּוֹ וְלִקְשֹׁר הַקֶּשֶׁר לָאַרְגָּז,</p>
</blockquote>

<blockquote>
<p>קֶשֶׁר הַפְּלָאוֹת לִמְּדַתּוּ לְפָנִים קִירְקֵי הַכְּבוּדָּה.</p>
</blockquote>

<blockquote>
<p>צִוְּתָה סוֹכֶנֶת הַבַּיִת לוֹ לִרְחֹץ מִיָּד בָּאַמְבָּטֵי.</p>
</blockquote>

<blockquote>
<p>נִכְנַס לַמֶּרְחָץ הֶחָמִים וַיָּשֶׂשׂ עָלָיו מְאֹד לִבּוֹ,           450</p>
</blockquote>

<blockquote>
<p>יַעַן כִּי חָסַר זֶה כַּמָּה אֶת-טִפּוּל-בְּשָׂרוֹ הַדָּרוּשׁ</p>
</blockquote>

<blockquote>
<p>לְמִן-הַיּוֹם עָזַב אֶת-מְעָרַת קָלִיפְּסוֹ יְפַת-הַתַּלְתַּלִּים;</p>
</blockquote>

<blockquote>
<p>אוּלָם שָׁם הָיָה מְטַפֵּל בִּבְשָׂרוֹ כְּאַחַד הָאֵלִים.</p>
</blockquote>

<blockquote>
<p>וְכַאֲשֶׁר רָחֲצוּ אוֹתוֹ הַשְּׁפָחוֹת וְסָכוּהוּ בַּשֶּׁמֶן,</p>
</blockquote>

<blockquote>
<p>הֶעֱטוּ עַל-גֵּווֹ הַשִּׂמְלָה הַנָּאָה וְכְתֹנֶת הֲדוּרָה,          455</p>
</blockquote>

<blockquote>
<p>יָצָא מִתּוֹךְ הָאַמְבָּטֵי וְנִכְנַס אֶל-מִשְׁתֵּה הַגְּבָרִים.</p>
</blockquote>

<blockquote>
<p>וְעָמְדָה הַבַּת נַבְסִיקָיָה מְחֻנֶּנֶת-תִּפְאֶרֶת-אֵלִים</p>
</blockquote>

<blockquote>
<p>אֵצֶל מְזוּזַת הָאוּלָם הַבָּנוּי-לְתִפְאָרָה וְמוּצָק,</p>
</blockquote>

<blockquote>
<p>רָאוּ אוֹתוֹ עֵינֶיהָ, וְהִשְׁתָּאֲתָה לְאוֹדִיסֵס,</p>
</blockquote>

<blockquote>
<p>נָשְׂאָה אֶת-קוֹלָהּ וַתַּעַן וַתֹּאמֶר אֶת-אִמְרוֹת-הַכָּנָף:        460</p>
</blockquote>

<br> 

<blockquote>
<p>&quot;גִּילָה, הַנָּכְרִי! וְהָיָה כִּי תָּבֹא לְאֶרֶץ מוֹלַדְתְּךָ</p>
</blockquote>

<blockquote>
<p>זָכוֹר תִּזְכְּרֵנִי, כִּי אָכֵן אָנֹכִי מִלַּטְתִּי חַיֶּיךָ&quot;.</p>
</blockquote>

<br>  

<blockquote>
<p>הֵשִׁיב אֲמָרָיו אוֹדִיסֵס הָאִישׁ רַב-הַמְּזִמּוֹת וַיַּעַן:</p>
</blockquote>

<blockquote>
<p>&quot;נַבְסִיקָיָה, בַּת אַלְקִינוֹאוֹס הַגֶּבֶר הַנָּדִיב!</p>
</blockquote>

<blockquote>
<p>יַעַשׂ לִי זֶבְס וְכֵן יוֹסִיף לִי אִישָׁהּ-הַמַּרְעִים שֶׁל-הֵרָה     465</p>
</blockquote>

<blockquote>
<p>וְאָשׁוּב אֶל-בֵּיתִי אֶל-נָוִי וְאֶרְאֶה יוֹם שׁוּבִי לְאַרְצִי;</p>
</blockquote>

<blockquote>
<p>וְשָׁם אֶתְפַּלֵּל גַּם לָךְ, הַנַּעֲרָה, כְּאֶל-אַחַת הָאֵלוֹת</p>
</blockquote>

<blockquote>
<p>כָּל-הַיָּמִים, כִּי אָכֵן חִלַּצְתְּ אַתְּ אֶת-נַפְשִׁי מִמָּוֶת&quot;.</p>
</blockquote>

<br>  

<blockquote>
<p>מִלֵּל, וַיֵּשֶׁב עַל-כִּסֵּא לְיַד אַלְקִינוֹאוֹס הַמֶּלֶךְ.</p>
</blockquote>

<blockquote>
<p>וְהֵמָּה חִלְּקוּ הַבָּשָׂר וּמָסְכוּ הַיַּיִן כַּמִּשְׁפָּט.            470</p>
</blockquote>

<blockquote>
<p>נִגַּשׁ הַכָּרוֹז נוֹהֵג בַּיָּד אֶת-הַמְשׁוֹרֵר הַמְהֻלָּל,</p>
</blockquote>

<blockquote>
<p>אֶת-דֵּמוֹדוֹקוֹס הַנִּכְבָּד-בְּעֵינֵי-הָעָם, וְהוֹשִׁיבוֹ</p>
</blockquote>

<blockquote>
<p>בְּאֶמְצַע הַמְסֻבִּים לַמִּשְׁתֶּה וְנִשְׁעַן לָעַמּוּד הָאַדִּיר.</p>
</blockquote>

<blockquote>
<p>נָשָׂא אוֹדִיסֵס הָאִישׁ רַב-הַמְּזִמּוֹת אִמְרָתוֹ לַכָּרוֹז,</p>
</blockquote>

<blockquote>
<p>נָתַח מִבְּשַׂר הַחֲזִיר לְבֶן-הַשִּׁנַּיִם, מִגַּבּוֹ,             475</p>
</blockquote>

<blockquote>
<p>נֵתַח הַשְּׁמָנִים הַטּוֹב, אַךְ גָּדוֹל עוֹד הָיָה הַמּוֹתָר:</p>
</blockquote>

<br>  

<blockquote>
<p>&quot;כָּרוֹז, הַגִּישָׁה הַבָּשָׂר לָאִישׁ דֵּמוֹדוֹקוֹס וְיֹאכַל,</p>
</blockquote>

<blockquote>
<p>וְהָיָה לוֹ לְאוֹת אַהֲבָתִי, וְאִם-שָׁרוּי בְּצַעַר אָנֹכִי,</p>
</blockquote>

<blockquote>
<p>יַעַן כִּי כָל-בְּנֵי-הָאָדָם הַדָּרִים עַל-פְּנֵי הָאֲדָמָה</p>
</blockquote>

<blockquote>
<p>רוֹחֲשִׁים כָּבוֹד לַמְשׁוֹרְרִים, אֲשֶׁר לִמְּדָתַם הַמּוּזָה         480</p>
</blockquote>

<blockquote>
<p>לָשִׁיר שִׁירָה עֲרֵבָה, בְּאָהֳבָהּ אֶת-שֵׁבֶט הַמְשׁוֹרְרִים&quot;.</p>
</blockquote>

<br>  

<blockquote>
<p>כָּכָה מִלֵּל, וַיִּשָּׂא הַכָּרוֹז הַנֵּתַח וּתְקָעוֹ</p>
</blockquote>

<blockquote>
<p>בְּכַף דֵּמוֹדוֹקוֹס הַגִּבּוֹר; זֶה קִבְּלוֹ וַיָּגֶל לְבָבוֹ.</p>
</blockquote>

<blockquote>
<p>וְהֵמָּה נָשְׂאוּ כַפֵּיהֶם אֶל-מַאַכְלֵי הַמַּטְעַמִּים.</p>
</blockquote>

<blockquote>
<p>וְאַחַר שֶׁאָכְלוּ וְשָׁתוּ וְתַאֲוַת רַעֲבוֹנָם נִמְלָאָה,           485</p>
</blockquote>

<blockquote>
<p>סָח לְדֵמוֹדוֹקוֹס אוֹדִיסֵס הָאִישׁ רַב-הַמְּזִמּוֹת וַיֹּאמֶר:</p>
</blockquote>

<br>  

<blockquote>
<p>&quot;דֵּמוֹדוֹקוֹס, מְאֹד נַעֲלֵיתָ עַל-כָּל-בְּנֵי-הָאָדָם,</p>
</blockquote>

<blockquote>
<p>אוֹ שֶׁלִּמְּדַתְךָ הַמּוּזָה, בִּתּוֹ שֶׁל-זֶבְס, אוֹ אַפּוֹלוֹן,</p>
</blockquote>

<blockquote>
<p>יַעַן כִּי תֵיטִיב לְשׁוֹרֵר אֶת-גּוֹרַל בְּנֵי-הָאֲכַיִּים,</p>
</blockquote>

<blockquote>
<p>דָּבָר עַל-אָפְנָיו, סִבְלוֹתָם, מְרִי עָצְבָּם וַעֲלִילוֹתָם,         490</p>
</blockquote>

<blockquote>
<p>כְּאִלּוּ הָיִיתָ גַּם אַתָּה עִמָּהֶם שָׁם, וְאוּלַי שָׁמָעְתָּ.</p>
</blockquote>

<blockquote>
<p>אָנָּא הוֹסִיפָה לְסַפֵּר עַל-אֹדוֹת הַסּוּס זֶה הֶעָשׂוּי</p>
</blockquote>

<blockquote>
<p>עֵצִים וְקֹרוֹת, שֶׁבָּנוּ אֶפֶּיוֹס וּפַּלַּס-אַתֵּנָה,</p>
</blockquote>

<blockquote>
<p>אֲשֶׁר הִכְנִיסוֹ לַמְּצוּדָה אוֹדִיסֵס הָאִישׁ הָאֱלֹהִי</p>
</blockquote>

<blockquote>
<p>בְּעָרְמָה רַבָּה מְלֵא אָדָם, וְהֵמָּה הֶחֱרִיבוּ אֶת-אִלְיוֹן.        495</p>
</blockquote>

<blockquote>
<p>אַךְ אִם-תְּסַפֵּר לִי אֵלֶּה, דָּבָר וְדָבָר עַל-אָפְנָיו,</p>
</blockquote>

<blockquote>
<p>תֵּכֶף אַבִּיעַ לְכָל-בְּנֵי-הָאָדָם עַל-פְּנֵי אֲדָמוֹת,</p>
</blockquote>

<blockquote>
<p>אֲשֶׁר חֲנָנְךָ אֵל נוֹטֵה חֲסָדָיו שִׁירָה נִשְׂגָּבָה&quot;.</p>
</blockquote>

<br>  

<blockquote>
<p>סָח, וְזֶה הֵחֵל שִׁירָתוֹ, כִּי רוּחַ אֱלֹהִים פִּעֲמַתּוּ,</p>
</blockquote>

<blockquote>
<p>אֵיךְ הִפְלִיגוּ בַיָּם כָּל-הָאַרְגֵּאִים בִּסְפִינוֹת            500</p>
</blockquote>

<blockquote>
<p>יְפוֹת-הַצְּלָעוֹת, וְשִׁלְּחוּ הָאֵשׁ בָּאֳהָלִים נָטָשׁוּ.</p>
</blockquote>

<blockquote>
<p>וְאֵלֶּה אֲשֶׁר הִתְאַסְּפוּ מִסָּבִיב לְאוֹדִיסֵס הַמְהֻלָּל,</p>
</blockquote>

<blockquote>
<p>בְּשָׁכְבָם בְּבֶטֶן הַסּוּס, הִגִּיעוּ עַד שׁוּק אַנְשֵׁי טְרוֹיָה,</p>
</blockquote>

<blockquote>
<p>יַעַן הִכְנִיסוּם הַטְּרוֹיִים, הֵמָּה בְּעַצְמָם, לַמְּצוּדָה.</p>
</blockquote>

<blockquote>
<p>כָּכָה עָמַד הַסּוּס שָׁם, וְהֵמָּה מִסָּבִיב מַכְבִּירִים          505</p>
</blockquote>

<blockquote>
<p>מִלִּים אֵין לָהֶם שָׁחַר, כִּי נִפְרְדוּ שְׁלשׁ עֲצוֹתֵיהֶם:</p>
</blockquote>

<blockquote>
<p>לַהֲרֹס בִּנְחשֶׁת אַכְזְרִיָּה בִּנְיַן הָעֵצִים הַנָּבוּב,</p>
</blockquote>

<blockquote>
<p>אוֹ לְהַסִּיעוֹ לַמְּצוּדָה, לְהַפִּילוֹ מִשָּׁם מִן-הַסְּלָעִים,</p>
</blockquote>

<blockquote>
<p>אוֹ לְהַשְׁאִירוֹ, – וְהָיָה אוֹת-חַטָּאת וְתִפְאֶרֶת לָאֵלִים.</p>
</blockquote>

<blockquote>
<p>וְקָמוּ וְהָיוּ הַדְּבָרִים, הָעֵצָה הַיְעוּצָה נֶעֱשָׂתָה,          510</p>
</blockquote>

<blockquote>
<p>יַעַן כִּי נִגְזְרָה כְלָיָה עֲלֵיהֶם, לִכְשֶׁתִּפָּתַח</p>
</blockquote>

<blockquote>
<p>עִירָם לְסוּס-עֵץ הָאַבִּיר, אֲשֶׁר בְּקִרְבּוֹ כָּל-טוֹבֵי</p>
</blockquote>

<blockquote>
<p>חֵיל-הָאַרְגֵּאִים לְהָבִיא כִלָּיוֹן וּמָוֶת לַטְּרוֹיִים.</p>
</blockquote>

<blockquote>
<p>שָׁר אֵיךְ הֶחֱרִיבוּ בְּנֵי-הָאֲכַיִּים הַקִּרְיָה,</p>
</blockquote>

<blockquote>
<p>פּוֹרְצִים מִבֶּטֶן הַסּוּס, וּבְגִיחָם מִמְּקוֹם מַאֲרָבָם,         515</p>
</blockquote>

<blockquote>
<p>אֵיךְ פָּנוּ אִישׁ לְעֶבְרוֹ, מְהָרְסִים הָעִיר הַנִּשָּׂאָה,</p>
</blockquote>

<blockquote>
<p>אֵיךְ הִתְפָּרֵץ אוֹדִיסֵס, וּכְמַרְאֵה אָרֵס מַרְאֵהוּ,</p>
</blockquote>

<blockquote>
<p>עִם-מֶנֶּלָּאוֹס הַדּוֹמֶה-לָאֵלִים אֶל-בֵּית דֵּאִיפוֹבּוֹס,</p>
</blockquote>

<blockquote>
<p>אָסַר בִּגְבוּרָה וְעֹז-לֵב מִלְחֶמֶת הַמָּגוֹר וְהַדָּמִים,</p>
</blockquote>

<blockquote>
<p>וְנִצַּח לְבַסּוֹף, כִּי לִימִינוֹ עוֹמֶדֶת אַתֵּנָה הַנְּדִיבָה.         520</p>
</blockquote>

<br>  

<blockquote>
<p>כָּכָה שָׁר דֵּמוֹדוֹקוֹס הַמְשׁוֹרֵר הַמְהֻלָּל; וְאוֹדִיסֵס</p>
</blockquote>

<blockquote>
<p>נַפְשׁוֹ תִתְמוֹגֵג בַּצַּעַר וּדְמָעָיו עַל-לְחָיָיו וְעַפְעַפָּיו.</p>
</blockquote>

<blockquote>
<p>כְּאִשָּׁה הַבּוֹכָה תַמְרוּרִים וּמְחַבְּקָה לְבַעְלָהּ יַקִּירָהּ,</p>
</blockquote>

<blockquote>
<p>אֲשֶׁר נָפַל בַּחֶרֶב עֵת נִלְחַם עַל-עִירוֹ וְעַל-עַמּוֹ</p>
</blockquote>

<blockquote>
<p>לְהַרְחִיק מֵעִירוֹ וְטַפּוֹ אֶת-יוֹם הָעֲבָרוֹת הַנּוֹרָא;          525</p>
</blockquote>

<blockquote>
<p>רָאֲתָה אוֹתוֹ וְהוּא גוֹסֵס, עוֹדֶנּוּ מְפַרְפֵּר בַּאֲבָרָיו</p>
</blockquote>

<blockquote>
<p>וְעָלָיו הִתְנַפְּלָה, וַתִּשָּׂא קוֹל ילֵל נוֹרָא, אַךְ הֵמָּה</p>
</blockquote>

<blockquote>
<p>אָחוֹר יֶהְדְּפוּהָ בִּרְמָחִים, יִמְחֲצוּ עָרְפָּהּ וּכְתֵפָהּ,</p>
</blockquote>

<blockquote>
<p>יִנְהֲגוּ אוֹתָהּ בַּשִּׁבְיָה לְעָמָל וּתְלָאָה בַּנֵּכָר,</p>
</blockquote>

<blockquote>
<p>וְנָבְלוּ לְחָיֶיהָ הַנָּאוֹת מֵעֹצֶר יְגוֹנִים וָצָעַר, –           530</p>
</blockquote>

<blockquote>
<p>כָּכָה נִגְּרוּ מֵעֵינֵי אוֹדִיסֵס דִּמְעוֹתָיו שֶׁל-חֶמְלָה.</p>
</blockquote>

<blockquote>
<p>אוּלָם אִישׁ לֹא הִתְבּוֹנֵן וְלֹא רָאָה דִּמְעוֹתָיו נִגָּרוֹת,</p>
</blockquote>

<blockquote>
<p>בִּלְתִּי אִם-אַלְקִינוֹאוֹס הָאֶחָד שֶׁרָאָה וְהִכִּיר,</p>
</blockquote>

<blockquote>
<p>יַעַן כִּי סָמוּךְ לוֹ יָשַׁב וְשָׁמַע אַנְחָתוֹ הַמָּרָה.</p>
</blockquote>

<blockquote>
<p>עָנָה לִקְהַל הַפֵיאַקִּים, כָּל-תּוֹפְשֵׂי-הַמָּשׁוֹט, וְאָמַר:        535</p>
</blockquote>

<br>

<blockquote>
<p>&quot;נְשִׂיאֵי עַם-הַפֵיאַקִּים וּקְצִינָיו, הַאֲזִינוּ אִמְרָתִי!</p>
</blockquote>

<blockquote>
<p>יַעֲמֹד-נָא דֵמוֹדוֹקוֹס מִנַּגֵּן בַּכִּנּוֹר הַמְצַלְצֵל,</p>
</blockquote>

<blockquote>
<p>יַעַן לֹא כָל-נֶפֶשׁ תִּצְהַל לִשְׁמוֹעַ כַּיּוֹם מַנְגִּינוֹתָיו.</p>
</blockquote>

<blockquote>
<p>הִנֵּה מֵאָז אָנוּ מְסֻבִּים לַשֻּׁלְחָן, וְהַמְשׁוֹרֵר הַנִּשְׂגָב</p>
</blockquote>

<blockquote>
<p>מֵעִיר כִּנּוֹרוֹ, לֹא עָמַד הַנָּכְרִי מִבְּכִי הַתַּמְרוּרִים.         540</p>
</blockquote>

<blockquote>
<p>אֵין זֶה כִּי לִבּוֹ בוֹ יִכְאַב, וִיגוֹנִים הֲלֹא אֲפָפוּהוּ.</p>
</blockquote>

<blockquote>
<p>יֶחְדַּל-נָא עַתָּה הַלָּז וְכֻלָּנוּ נַפְשֵׁנוּ תִּתְעַנָּג:</p>
</blockquote>

<blockquote>
<p>לִבּוֹת הַמְאָרְחִים וְלֵב הָאוֹרֵחַ – וְכָךְ נָאֶה וְיָאֶה.</p>
</blockquote>

<blockquote>
<p>יַעַן כִּי הַכֹּל עָשִׂינוּ לִכְבוֹד הָאוֹרֵחַ הַנִּכְבָּד,</p>
</blockquote>

<blockquote>
<p>שִׁיבָה לְבֵיתוֹ וְהַתְּשׁוּרוֹת הַיְקָרוֹת נָתַנּוּ לוֹ בְּאַהֲבָה.        545</p>
</blockquote>

<blockquote>
<p>אָהוּב כְּאָח הַנָּכְרִי, הַבָּא לְבַקֵּשׁ לוֹ מַחֲסֶה,</p>
</blockquote>

<blockquote>
<p>עַל-כָּל-אִישׁ אֲשֶׁר נָגַע עַד לִבּוֹ הַדָּבָר אוֹ קְצָתוֹ!</p>
</blockquote>

<blockquote>
<p>לָכֵן אַל-תַּעְלֵם מִמֶּנִּי עַתָּה דָבָר בְּעָרְמָה,</p>
</blockquote>

<blockquote>
<p>כֹּל אֲשֶׁר אֶשְׁאַל תַּגִּידָה, כִּי טוֹב וְגַם יָאֶה כִּי תַגֵּד.</p>
</blockquote>

<blockquote>
<p>הַגֵּד מַהוּ הַשֵּׁם לְךָ קָרְאוּ אִמְּךָ וְאָבִיךָ,          550</p>
</blockquote>

<blockquote>
<p>גַּם הָאַחֵרִים, כָּל-גָּרֵי עִירְךָ וְהַיּוֹשְׁבִים בַּסְּבִיבָה,</p>
</blockquote>

<blockquote>
<p>וְאָכֵן אֵין אָדָם, שֵׁאין לוֹ שֵׁם וְגַם כִּנּוּי בָּאָרֶץ,</p>
</blockquote>

<blockquote>
<p>אִם-אַךְ נוֹלַד, בְּלִי הַבְדֵּל, אִם-נִקְלֶה אוֹ שׁוֹעַ יִוָּלֶד;</p>
</blockquote>

<blockquote>
<p>אָדָם וְאָדָם וּשְׁמוֹ לוֹ יִקְרְאוּ אֲבוֹתָיו בְּהִוָּלְדוֹ.</p>
</blockquote>

<blockquote>
<p>הַגֵּד לִי אֶרֶץ מוֹלַדְתְּךָ וְעַמְּךָ, וְהַגֵּד לִי עִירְךָ           555</p>
</blockquote>

<blockquote>
<p>לְמַעַן יְבִיאוּךָ שָׁמָּה אֳנִיּוֹת-בִּינוֹת שֶׁלָּנוּ,</p>
</blockquote>

<blockquote>
<p>יַעַן כִּי אֵין לַפֵיאַקִּים כָּל-קַבַּרְנִיט רַב-חוֹבֵל.</p>
</blockquote>

<blockquote>
<p>הֶגֶה אֵין לִסְפִינוֹתָם כְּמוֹ לָאֳנִיּוֹת אֲחֵרוֹת,</p>
</blockquote>

<blockquote>
<p>וְיוֹדְעוֹת הֵן בְּעַצְמָן עֶשְׁתֹּנוֹת אָדָם וְכָל-אֲשֶׁר בְּלִבּוֹ,</p>
</blockquote>

<blockquote>
<p>יוֹדְעוֹת כָּל-עָרִים נוֹשָׁבוֹת וּשְׁדֵמוֹת פּוֹרִיּוֹת כֻּלָּהַן         560</p>
</blockquote>

<blockquote>
<p>אֲשֶׁר לְגוֹי וָגוֹי, מַפְלִיגוֹת עַל-פְּנֵי תְהֹמוֹת יַמִּים,</p>
</blockquote>

<blockquote>
<p>לוּטֵי עֲרָפֶל וְעָנָן וּמְמַהֲרוֹת, זָר לָהֶן פַּחַד</p>
</blockquote>

<blockquote>
<p>מִהְיוֹת נִזָּקוֹת בַּדֶּרֶךְ אוֹ מֵהִכָּחֵד וְכָלֹה.</p>
</blockquote>

<blockquote>
<p>אַחַת אָנֹכִי שָׁמַעְתִּי לְפָנִים מִפִּי אָבִי יוֹלְדִי –</p>
</blockquote>

<blockquote>
<p>הוּא נַבְסִיתּוֹאוֹס – אֲסַפְּרָה: חֲמַת פּוֹסֵידוֹן עָלֵינוּ,     565</p>
</blockquote>

<blockquote>
<p>יַעַן נוֹלִיךְ בְּשָׁלוֹם גֶּבֶר וָגֶבֶר לְבֵיתוֹ;</p>
</blockquote>

<blockquote>
<p>יָבֹא יוֹם וִיפוֹצֵץ אֳנִיַּת פֵיאַקִּים נֶחְמָדָה</p>
</blockquote>

<blockquote>
<p>בְּשׁוּבָהּ מֵהוֹבִיל אִישׁ נָכְרִי וּבְיָם הָעֲרָפֶל יִשְׁבְּרֶנָּה,</p>
</blockquote>

<blockquote>
<p>וְהִקִּיף עַל-עִיר מָעֻזֵּנוּ הָהָר רְחַב הַיָּדָיִם.</p>
</blockquote>

<blockquote>
<p>כָּכָה נִבָּא הַיָּשִׁישׁ. וְאִם-כֹּה יַעַשׂ לָנוּ אֵלֹּה,           570</p>
</blockquote>

<blockquote>
<p>אוֹ יִמָּנַע מֵעֲשׂוֹת, כַּטּוֹב בְּעֵינָיו גַּם יֶהִי!</p>
</blockquote>

<blockquote>
<p>אַתָּה תְּסַפְּרָה דְבָרֶיךָ, וְדָבָר אַל-תְּכַסֶּה מִמֶּנִּי:</p>
</blockquote>

<blockquote>
<p>אֵיפֹה הָיִיתָ נָע וָנָד, וְעַד אֵילוּ מְדִינוֹת-</p>
</blockquote>

<blockquote>
<p>אָדָם הִגַּעְתָּ, וְקָרָאתָ בְּשֵׁם כָּל-הַגּוֹיִם וְהֶעָרִים,</p>
</blockquote>

<blockquote>
<p>גַּם אֶת-אַכְזְרֵי הַלֵּב, גּוֹי פֶּרֶא וְצֶדֶק לֹא יֵדָע,        575</p>
</blockquote>

<blockquote>
<p>גַּם אֶת-מַכְנִיסֵי הָאוֹרְחִים, הַנְּבוֹנִים וְיִרְאֵי הָאֵלִים.</p>
</blockquote>

<blockquote>
<p>הַגֵּד שַׁלָּמָה תִבְכֶּה, נַפְשְׁךָ תֶּאֱבַל מָרָה</p>
</blockquote>

<blockquote>
<p>מִדֵּי שָׁמְעֲךָ מְנת-חֶלְקָם שֶׁל-הָאַרְגֵּאִים וְעִיר אִלְיוֹן?</p>
</blockquote>

<blockquote>
<p>אוֹתָהּ גָּזְרוּ הָאֵלִים וְהֵמָּה חָרְצוּ עַל-אָדָם</p>
</blockquote>

<blockquote>
<p>אָבְדָן לְמַעַן יוֹסִיף וְיִחְיֶה בַּשִּׁירָה לְדוֹר יָבֹא.           580</p>
</blockquote>

<blockquote>
<p>אוּלַי נָפַל שְׁאֵר בְּשָׂרְךָ לְנֹכַח חוֹמַת עִיר טְרוֹיָה,</p>
</blockquote>

<blockquote>
<p>גִּבּוֹר מִלְחָמָה, חֲתָנְךָ אוֹ אוּלַי חוֹתֶנְךָ שֶׁהֵמָּה</p>
</blockquote>

<blockquote>
<p>קְרוֹבִים לְלִבֵּנוּ בְּיוֹתֵר אַחֲרֵי דָמֵנוּ וְשִׁבְטֵנוּ?</p>
</blockquote>

<blockquote>
<p>וְאוּלַי גֶּבֶר עֲמִיתְךָ אֲשֶׁר אֲהַבְתּוֹ כְּנַפְשֶׁךָ</p>
</blockquote>

<blockquote>
<p>גִּבּוֹר מִלְחָמָה, לֹא נוֹפֵל בְּעֵינֶיךָ מֵאָח בֶּן-אִמֶּךָ,          585</p>
</blockquote>

<blockquote>
<p>גֶּבֶר עֲמִיתְךָ וְנָבוֹן וּבְלִבּוֹ תְּבוּנָה וָדָעַת?&quot;</p>
</blockquote>

<br>  

<h2 id="שִׁירתְּשִׁיעִי:אֲשֶׁרסֻפַּרלְאַלְקִינוֹאוֹס:מַעֲשֵׂההַקִּיקְלוֹפּ">שִׁיר תְּשִׁיעִי: אֲשֶׁר סֻפַּר לְאַלְקִינוֹאוֹס: מַעֲשֵׂה הַקִּיקְלוֹפּ</h2>

<br>  

<blockquote>
<p>הֵשִׁיב אֲמָרָיו אוֹדִיסֵס הָאִישׁ רַב-הַמְּזִמּוֹת וַיַּעַן:</p>
</blockquote>

<blockquote>
<p>&quot;אַלְקִינוֹאוֹס, הַמּוֹשֵׁל הָאַדִּיר, הַמְהֻלָּל-בַּגּוֹיִים,</p>
</blockquote>

<blockquote>
<p>אָכֵן מַה יָּפֶה מְאֹד לִהְיוֹת מַאֲזִין לְשִׁירַת מְשׁוֹרֵר</p>
</blockquote>

<blockquote>
<p>נִשְּׂגָּב כָּמֹהוּ, שֶׁקּוֹלוֹ דוֹמֶה לְקוֹל בְּנֵי-הָאֵלִים.</p>
</blockquote>

<blockquote>
<p>גַּם, מְדֻמַּנִי, אֵין דָּבָר בָּעוֹלָם נַעֲלֶה מֵאֲשֶׁר   5</p>
</blockquote>

<blockquote>
<p>לִרְאוֹת הָעָם וְהוּא כֻּלּוֹ שָׂמֵחַ וְלִבּוֹ טוֹב עָלָיו,</p>
</blockquote>

<blockquote>
<p>וְאָזְנֵי הַמְסֻבִּים בַּהֵיכָל קַשּׁוּבוֹת לְקוֹלוֹ שֶׁל-מְנַגֵּן,</p>
</blockquote>

<blockquote>
<p>יוֹשְׁבִים בְּסֵדֶר לְשֻלְחָנוֹת מְלֵאִים כָּל-טוּב, וְלִפְנֵיהֶם</p>
</blockquote>

<blockquote>
<p>לֶחֶם וּבָשָׂר, הַמַּשְׁקֶה מוֹזֵג הַיַּיִן בַּמִּזְרָק,</p>
</blockquote>

<blockquote>
<p>מַגִּישׁ לְאִישׁ וָאִישׁ וּמוֹזֵג לַמְסֻבִּים בַּמִּשְׁתֶּה.  10</p>
</blockquote>

<blockquote>
<p>נִרְאֶה לִי יָפֶה הַדָּבָר וְכֵן מָצָאתִי בְלִבִּי;</p>
</blockquote>

<blockquote>
<p>אוּלָם לִבְּךָ הֲלֹא יַשִּׁיאֲךָ לִדְרוֹשׁ לְגוֹרָלִי</p>
</blockquote>

<blockquote>
<p>רַב-הָאֲנָחוֹת, לְמַעַן אַרְבֶּה בְּאַנְחָתִי וְאֶבְלִי,</p>
</blockquote>

<blockquote>
<p>מַה לְּךָ אַגִּיד בַּתְּחִלָּה וּמַה בַּסּוֹף אֲסַפֵּרָה?</p>
</blockquote>

<blockquote>
<p>הִנֵּה הִרְבּוּ לִי פְגָעִים הָאֵלִים מִזֶּרַע אוּרָנוֹס.  15</p>
</blockquote>

<blockquote>
<p>תְּחִלָּה אֹמַר לְךָ שְׁמִי, לְמַעַן תֵּדְעוּ גַם אַתֶּם,</p>
</blockquote>

<blockquote>
<p>וְאֶהְיֶה לָכֶם לִידִיד, בְּהִנָּצְלִי מִיּוֹם-הָעֲבָרוֹת,</p>
</blockquote>

<blockquote>
<p>לְיָמִים יָבֹאוּ, וְאַף כִּי מְאֹד רָחַק מִכֶּם מִשְׁכָּנִי.</p>
</blockquote>

<blockquote>
<p>הִנְנִי אוֹדִיסֵס, בְּנוֹ שֶׁל-לָאֶרְטֵס, הַנּוֹדָע בְּפִיהֶם</p>
</blockquote>

<blockquote>
<p>שֶׁל-בְּנֵי-הָאָדָם בְּעָרְמָתִי, תְּהִלָּתִי עַד מְרֹמֵי שְׁחָקִים. 20</p>
</blockquote>

<blockquote>
<p>גָּר אֲנִי בְּאִתָּקָה, הָאִי הַנִּשְׁקָף-לְמֵרָחוֹק,</p>
</blockquote>

<blockquote>
<p>שָׁמָּה יִתְנוֹסֵס נֵרִיטוֹן הַלּוֹט-אִילָנוֹת-מִסָּבִיב,</p>
</blockquote>

<blockquote>
<p>רַבִּים שָׁם אִיֵּי הַיָּם נְחִתִּים וּקְרוֹבִים אִישׁ לְאָחִיו:</p>
</blockquote>

<blockquote>
<p>סָמֵי, דּוּלִיכְיוֹן וְזָקִינְתּוֹס, הָאִי הַנֶּחְפֶּה-יְעָרוֹת;</p>
</blockquote>

<blockquote>
<p>אֶפֶס אִתָּקָה לְמַעְלָה מִכֻּלָּם וְשְׁטוּחָה מַעֲרָבָה, – 25</p>
</blockquote>

<blockquote>
<p>יִתְרָם נְחִתִּים לְמַטָּה כְּלַפֵּי הַשַּׁחַר וְהַשֶּׁמֶשׁ –</p>
</blockquote>

<br>  

<blockquote>
<p>אֶרֶץ טְרָשִׁים, מְגַדֶּלֶת אֲנָשִׁים בְּנֵי-חַיִל, וְאָנֹכִי<a href="#fn:49" id="fnref:49" title="see footnote" class="footnote"><sup>49</sup></a></p>
</blockquote>

<blockquote>
<p>אֶרֶץ אַחֶרֶת לֹא אֵדַע נֶחְמָדָה מִמֶּנָּה לְעֵינַיִם.</p>
</blockquote>

<blockquote>
<p>אוּלָם קָלִיפְּסוֹ הַיָּפָה-בָּאֵלוֹת הִיא עֲצָרַתְנִי</p>
</blockquote>

<blockquote>
<p>בִּמְעָרָתָהּ הַגְּדוֹלָה, כִּי חָשְׁקָה בִּי וְאֶהְיֶה לָהּ בַּעַל, 30</p>
</blockquote>

<blockquote>
<p>כַּאֲשֶׁר כְּבָר עֲצָרַתְנִי בְּהֵיכָלָהּ הַמּוֹשְׁלָה-בְּאֵיאֵיָה,</p>
</blockquote>

<blockquote>
<p>קִירְקֵי רַבַּת-הַתְּכָכִים, כִּי חָשְׁקָה בִּי, וְאֶהְיֶה לָהּ בָּעַל.</p>
</blockquote>

<blockquote>
<p>אוּלָם לֹא יָכְלוּ גַם שְׁתֵּיהֶן לְפַתּוֹת לִבָּתִי בְּחֻבִּי,</p>
</blockquote>

<blockquote>
<p>יַעַן כִּי אֵין לְךָ דָּבָר הַמָּתוֹק מֵאֶרֶץ-הָאָבוֹת</p>
</blockquote>

<blockquote>
<p>וּמִן-הָאָבוֹת, וְלּו גַם יָשַׁבְנוּ בְּבַיִת רָב-עשֶׁר  35</p>
</blockquote>

<blockquote>
<p>הַרְחֵק בְּאֶרֶץ נָכְרִיָּה וְרָחוֹק מֵהוֹרִים יְלָדוּנוּ.</p>
</blockquote>

<blockquote>
<p>אוּלָם לְךָ אֲסַפְּרָה תְּשׁוּבָתִי הַכְּבֵדָה-בְּצָרוֹת,</p>
</blockquote>

<br>  

<blockquote>
<p>אֲשֶׁר לִי מִנָּה בֶּן-קְרוֹנוֹס מִיּוֹם בּוֹ שַׁבְתִּי מִטְּרוֹיָה.<a href="#fn:50" id="fnref:50" title="see footnote" class="footnote"><sup>50</sup></a></p>
</blockquote>

<blockquote>
<p>רוּחַ טִלְטְלַתְנִי מֵאֵצֶל עִיר טְרוֹיָה אֶל-עַם-הַקִּיקוֹנִים,</p>
</blockquote>

<blockquote>
<p>עִירָה אִסְמַר, הֶחֱרַבְתִּיהָ, הָרַגְנוּ הַגְּבָרִים,    40</p>
</blockquote>

<blockquote>
<p>אַךְ אֶת-הַנָּשִׁים נָהַגְנוּ וְאֶת-כָּל-הָאוֹצָרוֹת הָרַבִּים</p>
</blockquote>

<blockquote>
<p>חֵלֶק כְּחֵלֶק חָלַקְנוּ, אִישׁ אִישׁ לֹא נִגְרַע מֵחֶלְקוֹ.</p>
</blockquote>

<blockquote>
<p>מֵאִיץ הָיִיתִי בְּאִישֵׁינוּ לָשֵׂאת רַגְלֵיהֶם לִבְרֹחַ;</p>
</blockquote>

<blockquote>
<p>אוּלָם הֵמָּה לֹא שָׁעוּ לִדְבָרַי, כִּי חַסְרֵי-לֵב הֵמָּה.</p>
</blockquote>

<blockquote>
<p>הִרְבּוּ לִשְׁתּוֹת הַיַּיִן, לִטְבֹּחַ כְּבָשִׂים שְׁמֵנִים   45</p>
</blockquote>

<blockquote>
<p>עַל-שְׂפַת-הַיָּם וְרֹב בָּקָר מַקְרִינִים וְכִבְדֵי-רַגְלַיִם.</p>
</blockquote>

<blockquote>
<p>אַךְ הַקִּיקוֹנִים, כָּל-אֵלֶּה שֶׁמִּלְּטוּ אֶת-נַפְשָׁם, הִזְעִיקוּ</p>
</blockquote>

<blockquote>
<p>אֶת-הַקִּיקוֹנִים שִׁכְנֵיהֶם הַטּוֹבִים מֵהֶם וְהָרַבִּים,</p>
</blockquote>

<blockquote>
<p>יוֹשְׁבֵי כְנַף הַיַּבֶּשֶׁת, אֲנָשִׁים מְלֻמְּדֵי-מִלְחָמָה</p>
</blockquote>

<blockquote>
<p>בְּרֶכֶב וְסוּסִים, וְלִלְחֹם גַּם רַגְלִים בַּמָּקוֹם שֶׁנָּחוּץ.  50</p>
</blockquote>

<blockquote>
<p>עָלוּ וּבָאוּ לְאֵין מִסְפָּר, כְּעָלִים וּכְעֵשֶׂב הָאָבִיב.</p>
</blockquote>

<blockquote>
<p>הַשְׁכֵּם בַּבֹּקֶר הָיְתָה גְזֵרָתוֹ הָרָעָה שֶׁל-זֵאוּס</p>
</blockquote>

<blockquote>
<p>בָּנוּ הָאֲמֵלָלִים וּפְגָעִים רַבִּים סָבָלְנוּ.</p>
</blockquote>

<blockquote>
<p>נִלְחֹם נִלְחַמְנוּ, נִצָּבִים עַל-פְּנֵי הָאֳנִיּוֹת הַמְּהִירוֹת,</p>
</blockquote>

<blockquote>
<p>אִישׁ בְּרֵעֵהוּ מְטִילִים חֲנִיתוֹת מְצֻפּוֹת-נְחשֶׁת.  55</p>
</blockquote>

<blockquote>
<p>כָּל-עוֹד הַשַּׁחַר בְּהִלּוֹ וְהָלַךְ וְגָדַל יוֹם-קֹדֶשׁ,</p>
</blockquote>

<blockquote>
<p>עוֹמְדִים הָיִינוּ בִּפְנֵיהֶם, וְאִם-רַבִּים הֵם וַעֲצוּמִים.</p>
</blockquote>

<blockquote>
<p>אוּלָם כְּשֶׁנָּטְתָה הַשֶּׁמֶשׁ לְמוֹעֵד פַּתֵּחַ הַשְּׁוָרִים</p>
</blockquote>

<blockquote>
<p>הָדְפוּ אָז הַקִּיקוֹנִים אֶת-חֵיל-הָאֲכַיִּים וּנְצָחוּם.</p>
</blockquote>

<blockquote>
<p>שִׁשָּׁה מֵרֵעַי-עֲמִיתַי נְעוּלֵי-הַמְּצָחוֹת שָׁם נָפְלוּ,  60</p>
</blockquote>

<blockquote>
<p>שִׁשָּׁה מִסְּפִינָה וּסְפִינָה, יִתְרֵנוּ נִמְלַטְנוּ מִמָּוֶת.</p>
</blockquote>

<br>  

<blockquote>
<p>הָלְאָה הִפְלַגְנוּ מִשָּׁם בְּלֵב דָּוֶה עַל-עֲמִיתֵינוּ,</p>
</blockquote>

<blockquote>
<p>עַל-מַחְמַדֵּינוּ, אַךְ שְׂמֵחִים, כִּי אָנוּ מִמָּוֶת נִמְלַטְנוּ.</p>
</blockquote>

<blockquote>
<p>אַךְ לֹא הִפְלִיגוּ הַסְּפִינוֹת הַכְּפוּפוֹת עַד שֶׁקָּרָאנוּ</p>
</blockquote>

<blockquote>
<p>שְׁמוֹת הָאֻמְלָלִים, רֵעֵינוּ – שָׁלשׁ פְּעָמִים כָּל-אֶחָד,  65</p>
</blockquote>

<blockquote>
<p>שְׁמוֹת הַנּוֹפְלִים בַּשָּׂדֶה מִיַּד הַקִּיקוֹנִים מַכֵּינוּ.</p>
</blockquote>

<blockquote>
<p>וְזֵאוּס כּוֹנֵס-הֶעָבִים הֵעִיר עַל-כָּל-הָאֳנִיּוֹת</p>
</blockquote>

<blockquote>
<p>רוּחַ צְפוֹנִית סוֹעֶרֶת וַיָּלֶט בְּעַב-הָעֲנָנִים</p>
</blockquote>

<blockquote>
<p>אֶרֶץ וּמֶרְחַב שָׁמַיִם, וַיֵּרֶד הַלַּיְלָה מִשְּׁחָקִים.</p>
</blockquote>

<blockquote>
<p>שַׁחוֹת כְּלַפֵּי חָטְמֵיהֶן נִשְּׂאוּ הַסְּפִינוֹת, וּקְרוּעִים  70</p>
</blockquote>

<blockquote>
<p>כָּל-מִפְרְשֵׂיהֶן לִשְׁלשָׁה וְאַרְבָּעָה קְרָעִים בָּרוּחַ.</p>
</blockquote>

<blockquote>
<p>חַשְׁנוּ וַנּוֹרֶד כֻּלָּהַם יְרֵאִים מֵאָבְדָן וּכְלָיָה,</p>
</blockquote>

<blockquote>
<p>וּבִמְשׁוֹטֵינוּ חָתַרְנוּ לָבֹא עַד פְּנֵי הֶחָרָבָה.</p>
</blockquote>

<blockquote>
<p>שָׁמָּה שָׁהִינוּ שְׁנֵי לֵילוֹת וּשְׁנַיִם יָמִים רְצוּפִים,</p>
</blockquote>

<blockquote>
<p>חוֹבְקִים יָדַיִם, יְגֵעִים, וְיָגוֹן אוֹכֵל לִבֵּנוּ.   75</p>
</blockquote>

<blockquote>
<p>אַךְ כְּשֶׁהֵבִיאָה אֵאוֹס יְפַת-הַמַּחְלָפוֹת יוֹם שְׁלִישִׁי,</p>
</blockquote>

<blockquote>
<p>הֲרִימוֹנוּ הַתְּרָנִים, פָּרַשְׂנוּ מִפְרָשִׂים מַלְבִּינִים,</p>
</blockquote>

<blockquote>
<p>חַשְׁנוּ יָשַׁבְנוּ, וְהָרוּחַ וְהַחוֹבְלִים נוֹהֲגִים בַּסְּפִינוֹת.</p>
</blockquote>

<blockquote>
<p>וַדַּאי הָיִיתִי מַגִּיעַ בְּשָׁלוֹם לְאֶרֶץ מוֹלַדְתִּי,</p>
</blockquote>

<blockquote>
<p>לוּלֵא מִשְׁבָּרִים, וְשֶׁטֶף וְרוּחַ בּוֹרֶאַס, כְּשֶׁאָנוּ 80</p>
</blockquote>

<blockquote>
<p>סוֹבְבִים יַרְכְּתֵי מָלֵיָה, טִלְטְלוּנוּ לְקִתֵּרָה.</p>
</blockquote>

<br>  

<blockquote>
<p>תִּשְׁעָה יָמִים נְשָׂאוּנוּ רוּחוֹת מַזִּיקוֹת בְּכַנְפֵיהֶן</p>
</blockquote>

<blockquote>
<p>דֶּרֶךְ הַיָּם רַב-הַדָּגָה, וּלְסוֹף, בָּעֲשִׂירִי, הִגַּעְנוּ</p>
</blockquote>

<br>  

<blockquote>
<p>לְאֶרֶץ הַלּוֹטוֹפָגִים, בְּנֵי-אָדָם נִזּוֹנִים מִפְּרָחִים.<a href="#fn:51" id="fnref:51" title="see footnote" class="footnote"><sup>51</sup></a></p>
</blockquote>

<blockquote>
<p>שָׁמָּה חָתַרְנוּ אֶל-פְּנֵי הֶחָרָבָה, שָׁאַבְנוּ הַמַּיִם, 85</p>
</blockquote>

<blockquote>
<p>חָשׁוּ מֵרֵעַי וְסָעֲדוּ עַל-יַד הָאֳנִיּוֹת הַמְּהִירוֹת.</p>
</blockquote>

<blockquote>
<p>אַךְ כְּשֶׁשָּׂבַע לִבֵּנוּ הַמַּאֲכָל וְהַמִּשְׁתֶּה עָשִׂינוּ,</p>
</blockquote>

<blockquote>
<p>רֵעַי-עֲמִיתַי שָׁלַחְתִּי לָלֶכֶת וְלָתוּר הָאָרֶץ:</p>
</blockquote>

<blockquote>
<p>מִי הוּא הָעָם אֲשֶׁר בָּהּ הָאוֹכְלִים מִלֶּחֶם-הָאָרֶץ.</p>
</blockquote>

<blockquote>
<p>שְׁנַיִם בָּחַרְתִּי וּשְׁלִישִׁי נִסְפַּח אֲלֵיהֶם הַכָּרוֹז.</p>
</blockquote>

<blockquote>
<p>הֵמָּה נֶחְפְּזוּ הָלְכוּ, הִגִּיעוּ עַד הַלּוֹטוֹפָגִים.</p>
</blockquote>

<blockquote>
<p>וְהַלּוֹטוֹפָגִים לֹא זָמְמוּ כִלָּיוֹן עַל-עֲמִיתֵינוּ,</p>
</blockquote>

<blockquote>
<p>אֶלָּא נָתְנוּ לָהֶם לִטְעֹם מִפִּרְחֵי הַלּוֹטוֹס;</p>
</blockquote>

<blockquote>
<p>אֶפֶס כָּל-אֲשֶׁר יֹאכַל מִפְּרִי הַלּוֹטוֹס הַמָּתוֹק</p>
</blockquote>

<blockquote>
<p>סוֹפוֹ לֹא יִרְצֶה שׁוּב לֶכֶת לְבַשֵּׂר בְּשׂוֹרָה אוֹ לָשׁוּב,</p>
</blockquote>

<blockquote>
<p>נִכְסָף לְהִשָּׁאֵר גַּם הוּא עִם-שֵׁבֶט הַלּוֹטוֹפָגִים,</p>
</blockquote>

<blockquote>
<p>לִקְטֹף מִפִּרְחֵי הַלּוֹטוֹס, וְיִשְׁכַּח תְּשׁוּבָתוֹ לְאַרְצוֹ.</p>
</blockquote>

<blockquote>
<p>אוּלָם אֲנִי הֲבִיאוֹתִים בַּסְּפִינוֹת בְּעַל-כָּרְחָם וּבוֹכִים.</p>
</blockquote>

<blockquote>
<p>קְשַׁרְתִּים מִתַּחַת לְסַפְסְלֵי שַׁיָּטֵי הַסְּפִינוֹת הַקְּמוּרוֹת.</p>
</blockquote>

<blockquote>
<p>אַךְ עַל-עֲמִיתַי, עַל-יִתְרָם, עַל-כָּל-הַנֶּאֱמָנִים, פָּקַדְתִּי 100</p>
</blockquote>

<blockquote>
<p>לָחוּשׁ וְלַעֲלוֹת בַּסְּפִינוֹת הַמְמַהֲרוֹת-לַפְלִיג-בַּיַּמִּים,</p>
</blockquote>

<blockquote>
<p>לְמַעַן לֹא יִשְׁכַּח הָאוֹכֵל-מִפְּרִי-עֵץ-הַלּוֹטוֹס תְּשׁוּבָתוֹ.</p>
</blockquote>

<blockquote>
<p>חָשׁוּ וְעָלוּ כֻלָּהַם, וְיָשְׁבוּ עַל-גַּב הַסַּפְסָלִים</p>
</blockquote>

<blockquote>
<p>בְּסֵדֶר וַיַּכּוּ בַמְּשׁוֹטִים אֶת-גַּלֵּי-הַיָּם יָם-הַשֵּׂיבָה.</p>
</blockquote>

<br>  

<blockquote>
<p>אָנוּ הִפְלַגְנוּ מִשָּׁם, וְלִבֵּנוּ דּוֹאֵב, וַנָּבֹא   105</p>
</blockquote>

<blockquote>
<p>אֶרֶץ עַם-הַקִּיקְלוֹפִּים הַזֵּדִים הַמְתַעֲבִים-מִשְׁפָּט,</p>
</blockquote>

<blockquote>
<p>הֵמָּה מַשְׁלִיכִים יְהָבָם עַל-בְּנֵי-הָאַלְמָוֶת הָאֵלִים.</p>
</blockquote>

<blockquote>
<p>כַּפָּם לֹא תִטַּע נְטָעִים וְחָרוֹשׁ לֹא יַחְרְשׁוּ לְעוֹלָם,</p>
</blockquote>

<blockquote>
<p>לֹא נִזְרְעָה וְלֹא נֶחְרְשָׁה הָאֲדָמָה וְתוֹצִיא נֵצֶר,</p>
</blockquote>

<blockquote>
<p>חִטָּה, שְׂעוֹרָה וְגֶפֶן-אַדֶּרֶת הַכְּבֵדָה-בֶּחָמֶר,   110</p>
</blockquote>

<blockquote>
<p>בְּאַשְׁכֹּלוֹת גְּדוֹלִים, וְזֶבְס הוּא יַמְטִיר עֲלֵיהֶן לַשְׁקוֹתָן.</p>
</blockquote>

<blockquote>
<p>אֵין לָמוֹ מוֹעֲצוֹת-עָם וּמִשְׁפָּט וְחֻקָּה חָסֵרוּ,</p>
</blockquote>

<blockquote>
<p>וְהֵמָּה יוֹשְׁבִים עַל-פִּסְגוֹת הֶהָרִים הָרָמִים בִּמְעָרוֹת-</p>
</blockquote>

<blockquote>
<p>הָרִים גְּדוֹלוֹת, אִישׁ אִישׁ הַיָּשָׁר בְּעֵינָיו גַּם יַעֲשֶׂה,</p>
</blockquote>

<blockquote>
<p>שׂוֹרֵר בְּאִשְׁתּוֹ וּבְבָנָיו ולֹא יִדְאַג לְאָחֵר זוּלָתוֹ.   115</p>
</blockquote>

<blockquote>
<p>נֹכַח מִפְרַץ-הַיָּם לְיַד אֶרֶץ עַם-הַקִּיקְלוֹפִּים</p>
</blockquote>

<blockquote>
<p>אִי מִשְׂתָּרֵעַ תָּחוּחַ, לֹא סָמוּךְ וְלֹא רָחוֹק מֵאֶרֶץ,</p>
</blockquote>

<blockquote>
<p>נֶחְפֶּה יְעָרוֹת וְכָבֵד בְּעִזִּים שֶׁגָּדְלוּ שָׁם פֶּרֶא,</p>
</blockquote>

<blockquote>
<p>יַעַן אֵין אֵימַת בְּנֵי-אָדָם עֲלֵיהֶן לְהַפְחִידָן.</p>
</blockquote>

<blockquote>
<p>צַיָּד אֵין נִמְצָא בָּאָרֶץ, הָעוֹבֵר בָּאָרֶץ וְעָמֵל   120</p>
</blockquote>

<blockquote>
<p>לַעֲלוֹת בְּפִסְגוֹת הֶהָרִים וְלַעֲבֹר דֶּרֶךְ הַיְּעָרוֹת.</p>
</blockquote>

<blockquote>
<p>וְעֶדְרֵי בָּקָר שָׁם אָיִן, וְאֵין חוֹרְשִׁים לַחֲרשׁ נִירוֹ,</p>
</blockquote>

<blockquote>
<p>גַּם לֹא יִזָּרַע וְגַם לֹא יֵעָדֵר הָאִי כָל-הַיָּמִים.</p>
</blockquote>

<blockquote>
<p>אָדָם שָׁם אָיִן, וְהָאָרֶץ – מִרְעֶה לָעִזִּים הַפּוֹעוֹת,</p>
</blockquote>

<blockquote>
<p>יַעַן כִּי אֵין לַקִּיקְלוֹפִּים אֳנִיּוֹת אֲדֻמּוֹת-צְלָעוֹת.  125</p>
</blockquote>

<blockquote>
<p>וְאֵין לָהֶם גַּם אָמָּנִים חָרָשִׁים לְבִנְיַן אֳנִיּוֹת</p>
</blockquote>

<blockquote>
<p>יְפוֹת-הַצְּלָעוֹת הַיּוֹרְדוֹת אֳנִיָּה אֳנִיָּה לְבַקֵּר</p>
</blockquote>

<blockquote>
<p>עָרֵי בְנֵי-אָדָם רְחוֹקוֹת, כְּמִנְהַג רַבִּים בְּנֵי-אָדָם,</p>
</blockquote>

<blockquote>
<p>יוֹרְדֵי הַיָּם בָּאֳנִיּוֹת, בְּבוֹאָם לְבַקֵּר אִישׁ רֵעוֹ.</p>
</blockquote>

<blockquote>
<p>אֶפְשָׁר לְהוֹשִׁיב הָאִי וְלִבְנוֹת בּוֹ מִשְׁכְּנוֹת-תִּפְאָרָה, 130</p>
</blockquote>

<blockquote>
<p>יַעַן אַדְמָתוֹ לֹא רָעָה: יְבוּלָהּ תִּשָּׂא בְּעִתָּהּ,</p>
</blockquote>

<blockquote>
<p>וְיֵשׁ שָׁם כָּרִים עַל-חוֹפֵי-הַיָּם, יָם-הַשֵּׂיבָה, וּמְבֹאָיו</p>
</blockquote>

<blockquote>
<p>רַכִּים וּרְטֻבִּים, וְלֹא הָיְתָה לְעוֹלָם חֲסֵרָה הַגֶּפֶן.</p>
</blockquote>

<blockquote>
<p>יֵשׁ גַּם מִישׁוֹר לֶחָרִישׁ, וְהָיְתָה הַקָּמָה נוֹתֶנֶת</p>
</blockquote>

<blockquote>
<p>פִּרְיָהּ בְּעִתָּהּ וְקָצִיר, כִּי שְׁמֵנָה אַדְמָתוֹ, פּוֹרִיָּה. 135</p>
</blockquote>

<blockquote>
<p>גַּם מְבוֹא יַמּוּ מְאֹד נָאֶה, וְאֵינוֹ זָקוּק לֶחָבֶל,</p>
</blockquote>

<blockquote>
<p>גַּם לְאַבְנֵי-עֹגֶן לְהַשְׁלִיךְ וְלִקְשֹׁר זְנַב-סְפִינָה בְּזִקִּים,</p>
</blockquote>

<blockquote>
<p>אֶלָּא אֳנִיָּה עוֹמֶדֶת וְשׁוֹהָה שָׁם זְמָן, עַד שֶׁיִּרְצֶה</p>
</blockquote>

<blockquote>
<p>לֵב הַמַּלָּחִים, אוֹ תָבוֹא וְתָפוּחַ הָרוּחַ הָרְצוּיָה.</p>
</blockquote>

<blockquote>
<p>מַיִם נָאִים וּמְפַכִּים נִשְׁפָּכִים לְרֹאשׁ אוֹתוֹ מָבוֹא, 140</p>
</blockquote>

<blockquote>
<p>נוֹבְעִים מֵאַחַת הַמְּעָרוֹת, וּתְרָזוֹת מְתַמְּרוֹת מִסָּבִיב.</p>
</blockquote>

<blockquote>
<p>שָׁמָּה הִגַּעְנוּ בְּדַרְכֵּנוּ, כִּי אַחַד הָאֵלִים נָחָנוּ</p>
</blockquote>

<blockquote>
<p>לַיְלָה עִם-חשֶׁךְ וָאָמֶשׁ, וְדָבָר אֵין נִרְאֶה לָעָיִן.</p>
</blockquote>

<blockquote>
<p>וְעַב-הָעֲרָפֶל הוּא הֵלִיט הַסְּפִינוֹת, וְאֵין סַהַר לְמָאוֹר</p>
</blockquote>

<blockquote>
<p>מִן-הַשָּׁמַיִם, כִּי עָנָן וְעָבִים כִּתְּרוּהוּ כִּסּוּהוּ.   145</p>
</blockquote>

<blockquote>
<p>וְאָדָם לֹא יָכֹל אָז לִרְאוֹת בְּעֵינָיו הָאִי הַמִּתְנוֹסֵס,</p>
</blockquote>

<blockquote>
<p>לְהַכִּיר בִּגְאוֹת הַגַּלִּים הָרָמִים הַחוֹתְרִים בְּעֻזָּם</p>
</blockquote>

<blockquote>
<p>אֶל-הֶחָרָבָה עַד קָרְבוּ הַסְּפִינוֹת אֶל-קְצֵה הַיַּבָּשָׁה.</p>
</blockquote>

<blockquote>
<p>אֶפֶס כְּשֶׁקָּרְבוּ הַסְּפִינוֹת, כִּנַּסְנוּ אֶת-כָּל-הַמִּפְרָשִׂים,</p>
</blockquote>

<blockquote>
<p>יָרוֹד יָרַדְנוּ עַל-שְׂפַת-הַיָּם הַמַּכֶּה-מִשְׁבָּרִים,   150</p>
</blockquote>

<blockquote>
<p>שָׁמָּה הִמְתַּקְנוּ שְׁנָתֵנוּ, מְחַכִּים לִצְפִירַת-הַקֹּדֶשׁ.</p>
</blockquote>

<blockquote>
<p>אֵאוֹס יְלִידַת-הַבֹּקֶר, וְרֻדַּת-הָאֶצְבָּעוֹת, אַךְ תּוֹפַע,</p>
</blockquote>

<blockquote>
<p>וְאָנוּ מִתְהַלְּכִים בָּאִי, מִשְׁתָּאִים לְמַרְאֵה-עֵינֵינוּ.</p>
</blockquote>

<blockquote>
<p>הִקְרוּ הַנִּימְפוֹת, בְּנוֹתָיו שֶׁל-זֵאוּס הָאוֹחֵז-בָּאֵיגִיס,</p>
</blockquote>

<blockquote>
<p>עֶדְרֵי עִזֵּי-הֶהָרִים לִהְיוֹת לְאָכְלָה לְרֵעָי.    155</p>
</blockquote>

<blockquote>
<p>חַשְׁנוּ לָקַחְנוּ מֵעַל הָאֳנִיּוֹת הַקְּשָׁתוֹת הַכְּפוּפוֹת</p>
</blockquote>

<blockquote>
<p>וְגַם אֶת-הַחֲנִיתוֹת אֲרֻכּוֹת-הַקָּנֶה, וַנָּשֶׂם</p>
</blockquote>

<blockquote>
<p>שְׁלשָׁה רָאשִׁים, וַיֶּקֶר לְפָנֵינוּ הָאֵל צַיִד מְרֻבֶּה.</p>
</blockquote>

<blockquote>
<p>אִתִּי שְׁתֵּים-עֶשְׂרֵה אֳנִיּוֹת, וַיַּעַל בְּגוֹרַל כָּל-אַחַת</p>
</blockquote>

<blockquote>
<p>תֵּשַׁע מֵעִזֵּי-הֶהָרִים, וּבְחֶלְקִי לְבַדִּי עוֹד עֶשֶׂר.  160</p>
</blockquote>

<blockquote>
<p>אָנוּ כָּל-אוֹתוֹ הַיּוֹם עַד שָּׁקַע לָנוּ הַשֶּׁמֶשׁ</p>
</blockquote>

<blockquote>
<p>יָשׁוֹב יָשַׁבְנוּ, אָכַלְנוּ הַבָּשָׂר הָרַב וַנֵּשְׁתְּ יָיִן,</p>
</blockquote>

<blockquote>
<p>כִּי לֹא חָסְרוּ עֲדַיִן הַסְּפִינוֹת הַיַּיִן הַמַּאְדִּים,</p>
</blockquote>

<blockquote>
<p>וְנִשְׁאַר בָּן עוֹד, כִּי שָׁאַבְנוּ בְּמִזְרָקוֹת בְּנֵי-יְדֹתַיִם</p>
</blockquote>

<blockquote>
<p>הַרְבֵּה מְאֹד, כְּשֶׁהֶחֱרַבְנוּ אֶת-עִיר-הַקִּיקוֹנִים הַקְּדוֹשָׁה. 165</p>
</blockquote>

<blockquote>
<p>שָׁם רָאִינוּ בְּעֵינֵינוּ אֶת-אִי הַקִּיקְלוֹפִּים וְהוּא קָרוֹב,</p>
</blockquote>

<blockquote>
<p>עוֹלֶה עֲשָׁנוֹ, וַנִּשְׁמַע קוֹל אָדָם וְצֹאנֶה וְעִזִּים,</p>
</blockquote>

<blockquote>
<p>אוּלָם כְּשֶׁשָּׁקַע הַשֶּׁמֶשׁ וְנָטוּ צִלְלֵי-מַחֲשַׁכִּים,</p>
</blockquote>

<blockquote>
<p>שָׁמָּה שָׁכַבְנוּ לָנוּחַ עַל-שְׂפַת-הַיָּם רַב-הַשָּׁאוֹן.</p>
</blockquote>

<blockquote>
<p>אֵאוֹס יְלִידַת-הַבֹּקֶר, וְרֻדַּת-הָאֶצְבָּעוֹת, אַךְ תּוֹפַע, 170</p>
</blockquote>

<blockquote>
<p>קְרָאתִים, אֶת-כֻּלָּם, לְמוֹעֵצָה, דִּבַּרְתִּי בְּאָזְנֵי כֻּלָּמוֹ:</p>
</blockquote>

<br>  

<blockquote>
<p>&quot;אַתֶּם תִּשָּׁאֲרוּ פֹּה, רֵעַי הַנֶּאֱמָנִים!</p>
</blockquote>

<blockquote>
<p>אוּלָם אֲנִי וְיֶתֶר עֲמִיתַי בַּסְּפִינָה נֵרֵדָה</p>
</blockquote>

<blockquote>
<p>שָׁמָּה לַחְקֹר לָדַעַת, מִי הֵם הָאֲנָשִׁים הָאֵלֶּה,</p>
</blockquote>

<blockquote>
<p>אוּלַי עַם אַכְזַר-לֵבָב, גּוֹי פֶּרֶא וְצֶדֶק לֹא יֵדַע, 175</p>
</blockquote>

<blockquote>
<p>וְאוּלַי עַם מַכְנִיס-אוֹרֵחַ, חֲסִידִים וְיִרְאֵי הָאֵלִים&quot;.</p>
</blockquote>

<br>  

<blockquote>
<p>כָּכָה אָמַרְתִּי וָאַעַל בַּסְּפִינָה, וָאֶפְקֹד עַל-רֵעַי</p>
</blockquote>

<blockquote>
<p>לַעֲלוֹת גַּם הֵמָּה אֵלַי לְפַתַּח עֲבוֹת-הָאֳנִיָּה.</p>
</blockquote>

<blockquote>
<p>הֵמָּה חָשׁוּ וְעָלוּ, וַיֵּשְׁבוּ עַל-גַּב הַסַּפְסָלִים,</p>
</blockquote>

<blockquote>
<p>יָשְׁבוּ בְּסֵדֶר וַיַּכּוּ בַּמְּשׁוֹטִים אֶת-מֵי יָם-הַשֵּׂיבָה. 180</p>
</blockquote>

<blockquote>
<p>אַךְ כְּשֶׁהִגַּעְנוּ וַנָּבֹא עַד אוֹתָהּ הָאָרֶץ הַקְּרוֹבָה,</p>
</blockquote>

<blockquote>
<p>וְהִנֵּה רָאִינוּ מְעָרָה נִשָּׂאָה עַל-שְׂפַת-יָם, בַּקָּצֶה,</p>
</blockquote>

<blockquote>
<p>כֻּלָּהּ נֶחְפָּה דְפָנִים וּמִקְלָט בַּלַּיְלָה לְעֶדְרֵי</p>
</blockquote>

<blockquote>
<p>צֹנֶה, עִזִּים וּכְבָשִׂים. וְסָבִיב לַמְּעָרָה בְּנוּיָה</p>
</blockquote>

<blockquote>
<p>גָּדֵר נִשָּׂאָה עֲשׂוּיָה אֲבָנִים תְּקוּעוֹת בָּאָרֶץ,  185</p>
</blockquote>

<blockquote>
<p>וַעֲצֵי-אַלּוֹן אַדִּירִים וָאֳרָנִים מַגְבִּיהֵי-הָאָמִיר.</p>
</blockquote>

<blockquote>
<p>וְאָדָם בַּמְּעָרָה עֲנָק, אִישׁ-מִדָּה, וְהוּא רוֹעֶה לְבָדָד</p>
</blockquote>

<blockquote>
<p>עֶדְרֵי צֹאנוֹ בַּשְּׁפֵלָה, וְדָבָר עִם-אַחֵר לוֹ אָיִן.</p>
</blockquote>

<blockquote>
<p>הָיָה רָחוֹק וּבוֹדֵד וּמִשְׁפָּט וְחֻקָּה לֹא יָדָע,</p>
</blockquote>

<blockquote>
<p>יַעַן לֹא הָיָה אֶלָּא מִפְלֶצֶת-אֵימִים, וְלֹא דוֹמֶה 190</p>
</blockquote>

<blockquote>
<p>לְאָדָם נִזּוֹן מִלֶּחֶם, אַךְ לְאֶחָד מֵרָאשֵׁי-הֶהָרִים</p>
</blockquote>

<blockquote>
<p>נֶחְפֶּה יְעָרוֹת, מִתְנוֹסֵס בֵּין יֶתֶר הֶהָרִים וְגַלְמוּד.</p>
</blockquote>

<br>  

<blockquote>
<p>אָז פָּקַדְתִּי עַל-יֶתֶר עֲמִיתַי, כָּל-הַנֶּאֱמָנִים,</p>
</blockquote>

<blockquote>
<p>שֶׁיִּשָּׁאֲרוּ עַל-יַד הָאֳנִיּוֹת וְלִשְׁמֹר עֲלֵיהֶן;</p>
</blockquote>

<blockquote>
<p>אוּלָם אָנֹכִי הָלַכְתִּי עִם-שְׁנֵים-עָשָׂר אִישׁ, וְהֵם הַטּוֹבִים 195</p>
</blockquote>

<blockquote>
<p>אֲשֶׁר בְּחַרְתִּים; וְאִתִּי הַיַּיִן הַמְשֻׁמָּר בְּנֹאד-עִזִּים,</p>
</blockquote>

<blockquote>
<p>יַיִן עָרֵב לִי נָתַן מָרוֹן הוּא בְּנוֹ שֶׁל-אֶבַנְתֵּס,</p>
</blockquote>

<blockquote>
<p>כֹּהֵן לְפֵיבּוֹס-אַפּוֹלוֹן הַנּוֹטֵר אֶת-קִרְיַת אִסְמָרוֹס,</p>
</blockquote>

<blockquote>
<p>יַעַן חָמַלְנוּ עַל-בְּנוֹ וְעַל-אִשְׁתּוֹ וְעָלָיו לְמַלְּטָם.</p>
</blockquote>

<blockquote>
<p>הָיָה מוֹשָׁבוֹ בַּחֹרְשָׁה הַקְּדוֹשָׁה לְפֵיבּוֹס-אַפּוֹלוֹן  200</p>
</blockquote>

<blockquote>
<p>רַבַּת-הָעֵצִים, וַיִּתֵּן לִי תְשׁוּרוֹת נֶחְמָדוֹת וַיֶּרֶב.</p>
</blockquote>

<blockquote>
<p>נָתַן הַזָּהָב הַטּוֹב וְהֶחָרוּץ שֶׁבַע כִּכָּרִים,</p>
</blockquote>

<blockquote>
<p>נָתַן לִי קִיתוֹן שֶׁל-כֶּסֶף עָשׂוּי-לְתִפְאָרָה, וַיִּצֶּק</p>
</blockquote>

<blockquote>
<p>יַיִן בְּמִזְרָקוֹת בְּנֵי-יְדֹתַיִם, בִּשְׁנֵים-עָשָׂר כֵּלִים,</p>
</blockquote>

<blockquote>
<p>יַיִן מָתוֹק לֹא מָהוּל, מַשְׁקֵה הָאֵלִים, וְלֹא יָדַע 205</p>
</blockquote>

<blockquote>
<p>אִישׁ מִבְּנֵי-בֵיתוֹ כִּי יֶשְׁנוֹ, גַּם עֶבֶד גַּם אָמָה בַּבָּיִת,</p>
</blockquote>

<blockquote>
<p>בִּלְתִּי אִם-הוּא וְגַם אִשְׁתּוֹ וְסוֹכֶנֶת הַבָּיִת, אַךְ הֵמָּה.</p>
</blockquote>

<blockquote>
<p>וְהָיָה בִּשְׁתוֹתָם מֵאוֹתוֹ הַיַּיִן הַמַּאֲדִּים הַמָּתוֹק,</p>
</blockquote>

<blockquote>
<p>יִמְזְגוּ סֵפֶל שֶׁל-יַיִן וְיָצְקוּ עוֹד עֶשְׂרִים בַּת מַיִם</p>
</blockquote>

<blockquote>
<p>עָלָיו, וְנָדַף מִמֶּנּוּ רֵיחוֹ, הָרֵיחַ הֶעָרֵב     210</p>
</blockquote>

<blockquote>
<p>לְהַפְלִיא, וְלֹא יָכֹל אִישׁ לַעֲמֹד וְיִנָּזֵר וְלֹא יִשְׁתֶּה מִמֶּנּוּ.</p>
</blockquote>

<blockquote>
<p>מֶנּוּ לָקַחְתִּי נֹאד גָּדוֹל וְצֵדָה נָשָׂאתִי בְּאַמְתַּחַת.</p>
</blockquote>

<blockquote>
<p>לִבִּי, לֵב-גֶּבֶר, כְּבָר חָשׁ אֲשֶׁר אֶפָּגֵשׁ עִם-אָדָם,</p>
</blockquote>

<blockquote>
<p>גֶּבֶר אִישׁ-מִדָּה וְאָיֹם וְנֶאְזָר בִּגְבוּרָה אֲיֻמָּה</p>
</blockquote>

<blockquote>
<p>בַּעַר אֲשֶׁר לֹא יֵדַע צֶדֶק וּמִשְׁפָּט לֹא יָבִין.   215</p>
</blockquote>

<br>  

<blockquote>
<p>מַהֵר בָּאנוּ לַמְּעָרָה, אַךְ אוֹתוֹ שָׁם לֹא מָצָאנוּ,</p>
</blockquote>

<blockquote>
<p>יַעַן כִּי אָז הָיָה רוֹעֶה בָּאָחוּ הַצֹּנֶה הַכָּשֶׂה.</p>
</blockquote>

<blockquote>
<p>אָנוּ נִכְנַסְנוּ לַמְּעָרָה מִשְׁתָּאִים לְכָל-אֲשֶׁר רָאִינוּ:</p>
</blockquote>

<blockquote>
<p>סַלִּים כְּבֵדִים בִּגְבִינָה, מִכְלָאוֹת מְלֵאוֹת עַל-גְּדוֹתָן</p>
</blockquote>

<blockquote>
<p>גְּדָיִים וּטְלָאִים, כָּל-מִין וּמִין בְּמִכְלָה וּמִכְלָה:  220</p>
</blockquote>

<blockquote>
<p>גְּדוֹלִים נְתוּנִים לְבָד, וּלְבַד הַבֵּינוֹנִים נְתוּנִים,</p>
</blockquote>

<blockquote>
<p>וְהָעֲטוּפִים לְבָד, וְכָל-דְּלָיָו וְכָל-הָאַגָּנוֹת</p>
</blockquote>

<blockquote>
<p>שִׁמְּשׁוּ לוֹ כְּלֵי-חֲלִיבָה וּמְלֵאִים הֶחָלָב הֶחָמִיץ.</p>
</blockquote>

<blockquote>
<p>אָז הֶעְתִּירוּ עָלַי כָּל-עֲמִיתַי דְּבָרִים לָקַחַת</p>
</blockquote>

<blockquote>
<p>תְּחִלָּה מֵחֲרִיצֵי הַגְּבִינָה וְלָשׁוּב עַל-עִקְּבוֹתֵינוּ,  225</p>
</blockquote>

<blockquote>
<p>וְאַחַר – לִנְהֹג וּלְהָחִישׁ אֶל-הָאֳנִיָּה הַמְּהִירָה</p>
</blockquote>

<blockquote>
<p>מִן-הַטְּלָאִים והַגְּדָיִים וּלְהַפְלִיג בַּמַּיִם הַמְּלוּחִים.</p>
</blockquote>

<blockquote>
<p>אֶפֶס אֲנִי לֹא שָׁמַעְתִּי בְּקוֹלָם – וּלְוַאי כֵן עָשִׂיתִי –</p>
</blockquote>

<blockquote>
<p>נִכְסָף לִרְאוֹתוֹ, וְאוּלַי יִתֵּן לִי אֶשְׁכַּר-הָאוֹרְחִים;</p>
</blockquote>

<blockquote>
<p>אוּלָם לֹא הָיְתָה פְגִישָׁתִי לְשָׂשׂוֹן לְלֵב כָּל-עֲמִיתָי. 230</p>
</blockquote>

<blockquote>
<p>אֵשׁ אָז הִבְעַרְנוּ, וַנַּקְרֵב הָאִשֶּׁה, וַנֹּאכַל גַּם אָנוּ</p>
</blockquote>

<blockquote>
<p>מִן-הַחֲרִיצִים וְהַגְּבִינָה, נִשְׁאַרְנוּ מְחַכִּים לְשׁוּבוֹ.</p>
</blockquote>

<blockquote>
<p>וְהִנֵּה הוּא בָא מִן-הָעֵדֶר וְנוֹשֵׂא עַל-שִׁכְמוֹ אֶת-מַשָּׂא</p>
</blockquote>

<blockquote>
<p>עֵץ-הַהַסָּקָה, צְרוֹר גָּדוֹל, בּוֹ יַעֲשֶׂה סְעֻדַּת-הָעֶרֶב,</p>
</blockquote>

<blockquote>
<p>וַיַּשְׁלִיכֶנּוּ בַּמְּעָרָה, וַיִּפֹּל בְּשָׁאוֹן וָרָעַשׁ.     235</p>
</blockquote>

<blockquote>
<p>אָנוּ נִבְעַתְנוּ וְנַסְנוּ אֶל-פְּנִים מְעָרָתוֹ הַגְּדוֹלָה.</p>
</blockquote>

<blockquote>
<p>אַחֲרֵי-כֵן דָּפַק אֶת-צֹאנוֹ הַשְּׁמֵנוֹת לְתוֹךְ מְעָרָתוֹ,</p>
</blockquote>

<blockquote>
<p>כָּל-רְחֵלוֹתָיו שֶׁחָלַב, וַיִּטּשׁ הַזְּכָרִים מִחוּץ לָהּ,</p>
</blockquote>

<blockquote>
<p>אֶת-הָאֵילִים וְהַתְּיָשִׁים, הִצִּיגָם לְבַדָּם בֶּחָצֵר.</p>
</blockquote>

<blockquote>
<p>אַחֲרֵי-כֵן הֵנִיף הָאֶבֶן, אֶבֶן-הַמִּדּוֹת לַפֶּתַּח,  240</p>
</blockquote>

<blockquote>
<p>וַיַּנִּיחֶנָּה בִּמְבוֹא מְעָרָתוֹ. גַּם עֶשְׂרִים וּשְׁנַיִם</p>
</blockquote>

<blockquote>
<p>צַבִּים אַדִּירִים לְאַרְבָּעָה אוֹפַנִּים לֹא ישָּׂאוּהָ, –</p>
</blockquote>

<blockquote>
<p>זוֹהִי מִדַּת הַסֶּלַע בּוֹ סָגַר עַל-פֶּתַח הַמְּעָרָה.</p>
</blockquote>

<blockquote>
<p>יָשַׁב וְהָיָה חוֹלֵב הָרְחֵלִים וְהָעִזִּים הַפּוֹעוֹת,</p>
</blockquote>

<blockquote>
<p>הַכֹּל כַּנָּהוּג, כַּשּׁוּרָה, וַיַּרְבֵּץ תַּחְתֵּיהֶן טִלְאֵיהֶן.  245</p>
</blockquote>

<blockquote>
<p>הִפְרִיד אֶת-מַחֲצִית הֶחָלָב הַמַּלְבִּין וַיִּצְקוֹ לְהַחְמִיץ</p>
</blockquote>

<blockquote>
<p>בְּתוֹךְ כְּלֵי-נְצָרִים קְלוּעִים, וַיְשִׂימֵם לְבַדָּם הַצִּדָּה.</p>
</blockquote>

<blockquote>
<p>אֶפֶס מַחֲצִיתוֹ הַשְּׁנִיָּה הִשְׁאִירָה בַּכֵּלִים, וְיִהְיֶה</p>
</blockquote>

<blockquote>
<p>לִשְׁתּוֹת לוֹ מֶנּוּ לִצְמָאוֹ וְשִׁמֵּשׁ לוֹ סְעֻדַּת הָעָרֶב.</p>
</blockquote>

<blockquote>
<p>אַךְ כְּכַלּוֹתוֹ אֶת-מַעֲשָׂיו וְעוֹשֶׂה בְּחָפְזָה פָּעֳלוֹ,</p>
</blockquote>

<blockquote>
<p>הִצִּית לוֹ אֵשׁ וְרָאָנוּ, וַיִּשָּׂא אִמְרָתוֹ וַיֹּאמֶר:</p>
</blockquote>

<blockquote>
<p>&quot;מִי אַתֶּם, נָכְרִים? מֵאַיִן תָּבוֹאוּ בִּנְתִיבוֹת-הַמָּיִם?</p>
</blockquote>

<blockquote>
<p>אִם-עִסְקֵיכֶם בְּכָךְ, אוֹ בְּאֵין לָכֶם עֵסֶק תָּנוּדוּ,</p>
</blockquote>

<blockquote>
<p>כְּאוֹתָם הַלִּסְטִים הַנָּדִים עַל-מֶרְחֲבֵי-יַמִּים, שֶׁהֵמָּה</p>
</blockquote>

<blockquote>
<p>מְסַכְּנִים אֶת-נַפְשׁוֹתֵיהֶם וְשׁוֹאָה יָמִיטוּ עַל-נָכְרִים?&quot;</p>
</blockquote>

<br>  

<blockquote>
<p>כָּכָה הִבִּיעַ, וַיִּמַּס לִבֵּנוּ מִפַּחַד וְאֵימַת</p>
</blockquote>

<blockquote>
<p>קוֹלוֹ הָאָיֹם בְּרֵעוֹ וּדְמוּתוֹ דְּמוּת שֶׁל-מִפְלֶצֶת;</p>
</blockquote>

<blockquote>
<p>אוּלָם אֲנִי הֲשִׁיבוֹתִי אֲמָרַי וָאַעַן וָאֹמַר:</p>
</blockquote>

<br>  

<blockquote>
<p>&quot;אָנוּ אֲכַיִּים, הַתּוֹעִים כַּיּוֹם עַל-אֲדָמוֹת, מִטְּרוֹיָה</p>
</blockquote>

<blockquote>
<p>בָּאִים-נִשָּׂאִים בַּסַּעַר עַל-עִמְקֵי תְהוֹם-יַמִּים וּמְצֻלוֹת,</p>
</blockquote>

<blockquote>
<p>שָׁבִים הַבָּיְתָה; וְאוּלָם בְּדֶרֶךְ אַחֶרֶת וּנְתִיבָה</p>
</blockquote>

<blockquote>
<p>הִנֵּה אָתָאנוּ, וְאֵין זֹאת כִּי כֵן יָעַץ זֶבְס וְכָךְ רָצָה.</p>
</blockquote>

<blockquote>
<p>אָנוּ מֵחֵיל אֲגַמֶּמְנוֹן בֶּן-אַטְרֵס, בָּזֶה נִתְפָּאֵרָה,</p>
</blockquote>

<blockquote>
<p>אֲשֶׁר שֵׁם כְּבוֹדוֹ הַגָּדוֹל הִגִּיעַ עַד רוּם הַשָּׁמָיִם,</p>
</blockquote>

<blockquote>
<p>יַעַן כִּי הֶחֱרִיב עָרִים רַבּוֹת וַיַּכְחֵד עֲמָמִים   265</p>
</blockquote>

<blockquote>
<p>רַבִּים; וְאֵלֶיךָ אָתָאנוּ, נְחַבֵּק בִּרְכֶּיךָ בִּתְחִנָּה,</p>
</blockquote>

<blockquote>
<p>אוּלַי תּוֹאִיל וְתִשָּׂא לָנוּ הַמַּשְׂאֵת אוֹ אֶשְׁכָּר,</p>
</blockquote>

<blockquote>
<p>תִּתֵּן אֶת אֲשֶׁר תִּתֵּן, כְּמִנְהַג מַכְנִיסֵי-אוֹרֵחַ,</p>
</blockquote>

<blockquote>
<p>יְרָא אֶת-הָאֵלִים, יַקִּירִי, כִּי בָאנוּ אֵלֶיךָ לְבַקְּשֶׁךָ.</p>
</blockquote>

<blockquote>
<p>וְזֵאוּס – מָגֵן לַנָּכְרִים, לַבָּאִים לְבַקֵּשׁ וְנוֹטֵר   270</p>
</blockquote>

<blockquote>
<p>מִשְׁפַּט הַנָּכְרִי ומְלַוֶּה הֲגוּנִים הַבָּאִים בִּתְחִנָּה&quot;.</p>
</blockquote>

<br>  

<blockquote>
<p>כָּכָה דִּבַּרְתִּי, וַיְמַהֵר וַיָּשֶׁב אֲמָרָיו זֵד יָהִיר:</p>
</blockquote>

<blockquote>
<p>&quot;אֵין זֶה כִּי פֶתִי הִנֶּךָ, הַנָּכְרִי, אוֹ תָבוֹא מִמֶּרְחָק,</p>
</blockquote>

<blockquote>
<p>יַעַן כִּי תִפְקֹד עָלַי וְאִירָא הָאֵלִים, אֲכַבְּדָם.</p>
</blockquote>

<blockquote>
<p>בְּנֵי-הַקִּיקְלוֹפִּים לֹא יִשְׁעוּ אֶל-זֵאוּס הָאוֹחֵז-בָּאֵיגִיס,  275</p>
</blockquote>

<blockquote>
<p>גַּם אֶל-כָּל-יֶתֶר הָאֵלִים, כִּי הַרְבֵּה עָצַמְנוּ מִכֻּלָּם.</p>
</blockquote>

<blockquote>
<p>אַף לֹא אֲרַחֵם עָלֶיךָ וְעַל-עֲמִיתֶיךָ מֵאֵימַת</p>
</blockquote>

<blockquote>
<p>פַּחְדּוֹ הָעַז אוֹ עֶבְרָתוֹ, אִם-לֹא יַשִּׂיאֵנִי לְבָבִי.</p>
</blockquote>

<blockquote>
<p>אֶפֶס הַגִּידָה לִי אָנָה תַּפְלִיג בַּסְּפִינָה הַנָּאָה?</p>
</blockquote>

<blockquote>
<p>אִם-לִקְצוֹת תֵּבֵל תָּנוּעַ, אוֹ קָרוֹב הַמָּקוֹם, וְאֵדָע&quot;.  280</p>
</blockquote>

<br>  

<blockquote>
<p>כָּכָה הִבִּיעַ הַקִּיקְלוֹפּ לְמַעַן חָקְרֵנִי, וְלֹא נִסְתַּר</p>
</blockquote>

<blockquote>
<p>דָּבָר מִמֶּנִּי, וְאָנֹכִי נְבוֹן-דָּבָר, וָאַעַן בִּרְמִיָּה:</p>
</blockquote>

<blockquote>
<p>&quot;נַפֵּץ נִפֵּץ סְפִינָתִי פּוֹסֵידוֹן מַרְגִּיז-הָאָרֶץ,</p>
</blockquote>

<blockquote>
<p>טִלְטְלָהּ אֶל-סַלְעֵי-אַדְמַתְכֶם אֲשֶׁר יָרוּמוּ בַּקָּצֶה,</p>
</blockquote>

<blockquote>
<p>אֶל-שֶׁן-הַצּוּר, וּסְעָרָה מֵעֵבֶר הַיָּם גְּרָפַתָּה,   285</p>
</blockquote>

<blockquote>
<p>וָאִמָּלֵט אָנֹכִי וְאֵלֶּה עִמָּדִי מֵאָבְדָן&quot;.</p>
</blockquote>

<br>  

<blockquote>
<p>כָּכָה אָמַרְתִּי, וּמְאוּמָה לֹא עָנָה לִי אוֹתוֹ זֵד יָהִיר,</p>
</blockquote>

<blockquote>
<p>אֶלָּא הִתְרוֹמֵם וַיִּשְׁלַח אֶת-כַּפָּיו אֶל-רֵעַי-עֲמִיתָי,</p>
</blockquote>

<blockquote>
<p>תָּפַשׂ שְׁנַיִם מֵהֶם וְהִשְׁלִיכָם כְּהַשְׁלִיךְ גּוּר-כֶּלֶב</p>
</blockquote>

<blockquote>
<p>אֶל-הָאֲדָמָה, וַיִּזַּל מֹחָם לָאָרֶץ וְהִרְטִיבָהּ.    290</p>
</blockquote>

<blockquote>
<p>אוֹתָם נִתַּח לִנְתָחִים וַיַּעֲרֹךְ סְעֻדָּתוֹ שֶׁל-עֶרֶב,</p>
</blockquote>

<blockquote>
<p>בְּלָעָם כִּבְלֹעַ כְּפִיר-הָרִים אֶת-טַרְפּוֹ, לֹא הוֹתִיר מְאוּמָה</p>
</blockquote>

<blockquote>
<p>בְּשָׂרָם, מֵעֵיהֶם וְעַצְמוֹתָם הָאוֹצְרוֹת הַמֹּחַ בְּתוֹכָן.</p>
</blockquote>

<blockquote>
<p>אָנוּ פָּרַשְׂנוּ כַּפֵּינוּ אֶל-זֵאוּס אָבִינוּ; בָּכִינוּ</p>
</blockquote>

<blockquote>
<p>לְמַרְאֵה מַעֲשֵׂה-הַזְּוָעוֹת, וַיִּמַּס לִבֵּנוּ, נוֹאָשְׁנוּ,  295</p>
</blockquote>

<blockquote>
<p>אֶפֶס כַּאֲשֶׁר מִלֵּא הַקִּיקְלוֹפּ אֶת-כְּרֵסוֹ הָרְחָבָה</p>
</blockquote>

<blockquote>
<p>בְּשַׂר-אָדָם וַיֵּשְׁתְּ מִן-הֶחָלָב הַטָּהוֹר לִרְוָיָה,</p>
</blockquote>

<blockquote>
<p>שָׁכַב בְּתוֹךְ מְעָרָתוֹ, הִשְׂתָּרַע בֵּין עַשְׁתְּרוֹת צֹאנוֹ.</p>
</blockquote>

<blockquote>
<p>אָז חָרַצְתִּי בְּלִבִּי,לֶב-גֶּבֶר, וַתְּהִי זֹאת עֲצָתִי:</p>
</blockquote>

<blockquote>
<p>אֶגַּשׁ אֵלָיו וְלָקַחְתִּי מֵעַל יְרֵכִי צוּר-חַרְבִּי  300</p>
</blockquote>

<blockquote>
<p>לִדְקֹר אוֹתוֹ בְּחָזֵהוּ, שֶׁשָּׁם כְּבֵדוֹ עֲטוּי-הַטַּרְפֵּשׁ.</p>
</blockquote>

<blockquote>
<p>בְּכַפִּי תְּפַסְתִּיהָ, אַךְ אַחֵר הֲגִיגִי אָז עֲצָרַנִי:</p>
</blockquote>

<blockquote>
<p>אָבוֹד שָׁם נֹאבַד כֻּלָּנוּ, וְלֹא יִהְיֶה לָנוּ כָּל-מִפְלָט,</p>
</blockquote>

<blockquote>
<p>יַעַן כִּי תִקְצַר יָדֵנוּ מִגָּלֹל מִפִּתְחוֹ הַנִּשָּׂא</p>
</blockquote>

<blockquote>
<p>אֶבֶן-הַמִּדּוֹת הַגְּדוֹלָה הַסּוֹגְרָה, אֲשֶׁר הִנִּיחַ,  305</p>
</blockquote>

<blockquote>
<p>כָּכָה נֶאֱנָחִים בַּמְּעָרָה חִכִּינוּ לְאֵאוֹס-הַקֹּדֶשׁ.</p>
</blockquote>

<br>  

<blockquote>
<p>וְאֵאוֹס יְלִידַת-הַבֹּקֶר, וְרֻדַּת-הָאֶצְבָּעוֹת, הוֹפִיעָה,</p>
</blockquote>

<blockquote>
<p>הִבְעִיר לוֹ מְדוּרָה וַיַּחְלֹב אֶת-עֵדֶר הַצֹּאן הַמְצֻיָּנוֹת,</p>
</blockquote>

<blockquote>
<p>הַכֹּל כַּנָּהוּג, כַּשּׁוּרָה, וַיַּרְבֵּץ תַּחְתֵּיהֶן טִלְאֵיהֶן.</p>
</blockquote>

<blockquote>
<p>אַךְ כְּכַלּוֹתוֹ אֶת-מַעֲשָׂיו וְעוֹשֶׂה בְּחָפְזָה פָּעֳלוֹ,  310</p>
</blockquote>

<blockquote>
<p>תָּפַשׂ בִּשְׁנַיִם עֲמִיתַי וַיַּעֲרֹךְ סְעֻדָּתוֹ שֶׁל-בֹּקֶר.</p>
</blockquote>

<blockquote>
<p>אַךְ כְּכַלּוֹתוֹ לֶאֱכֹל, גֵּרַשׁ הַצֹּאן הַמְצֻיָּנוֹת,</p>
</blockquote>

<blockquote>
<p>גָּלַל בְּנָקֵל הָאֶבֶן הַגְּדוֹלָה, הֱשִׁיבָה לִמְקוֹמָה</p>
</blockquote>

<blockquote>
<p>לְפֶתַח הַמְּעָרָה, כְּאִלּוּ בְּיָדָיו אַךְ מִכְסֶה שֶׁל-אַשְׁפָּה.</p>
</blockquote>

<blockquote>
<p>שָׁרַק הַקִּיקְלוֹפּ לְצֹאנוֹ הַשְּׁמֵנוֹת וְהֶרָה הֱנִיסָן.  315</p>
</blockquote>

<blockquote>
<p>נִשְׁאוֹר נִשְׁאַרְתִּי וְחוֹרֵשׁ בְּלִבִּי מְזִמּוֹת וְרָעָה,</p>
</blockquote>

<blockquote>
<p>אֵיכָה אֲשַׁלֵּם לוֹ גְמוּלוֹ, וְאַתֵּנָה תְּחָנֵּנִי הַתְּהִלָּה.</p>
</blockquote>

<blockquote>
<p>וְהִנֵּה מָצָאתִי לְטוֹב לִי, וַתִּבְחַר נַפְשִׁי בְּמוֹ-אֵלֶּה:</p>
</blockquote>

<blockquote>
<p>עָמְדָה בַּמִּכְלָה אַלָּתוֹ הַגְּדוֹלָה שֶׁל-אוֹתוֹ הַקִּיקְלוֹפּ,</p>
</blockquote>

<blockquote>
<p>יְרֻקָּה, גֶּזַע עֵץ זַיִת, וּכְרָתָהּ לְמַעַן יִשָּׂאֶנָּה   320</p>
</blockquote>

<blockquote>
<p>לִכְשֶׁתִּיבַשׁ. וְהָיְתָה הָאַלָּה הַזֹּאת בְּעֵינֵינוּ</p>
</blockquote>

<blockquote>
<p>כְּתֹרֶן אֳנִיָּה מַשְׁחִירָה עֲשׂוּיָה לְהוֹבִיל הַמַּשָּׂא,</p>
</blockquote>

<blockquote>
<p>גְּדוֹלָה, בַּת-עֶשְׂרִים מַלָּחִים, מַפְלִיגָה בְּמֶרְחֲבֵי יַמִּים, –</p>
</blockquote>

<blockquote>
<p>כָּכָה גָדְלָה וְכֹה עָבְתָה לְמַרְאֵה עֵינֵי הָרוֹאֶה.</p>
</blockquote>

<blockquote>
<p>אָז נִגַּשְׁתִּי אֵלֶיהָ וָאֶכְרֹת כְּמִשְׁלשׁ אַמּוֹת אָרְכָּהּ,  325</p>
</blockquote>

<blockquote>
<p>גֶּזֶר זֶה מְסַרְתִּיו לְרֵעַי, צִוִּיתִי לַעֲשׂוֹתוֹ מְאֹד חָלָק.</p>
</blockquote>

<blockquote>
<p>וְהֵמָּה מְרָטוּהוּ, וָאֶקְרַב וָאַעַשׂ אוֹתוֹ גַם שָׁנוּן,</p>
</blockquote>

<blockquote>
<p>מְחֻדָּד בְּרֹאשׁוֹ, וָאֶקַּח לְחָרְכוֹ בְּלַהַב הַמְּדוּרָה.</p>
</blockquote>

<blockquote>
<p>אַחֲרֵי-כֵן נְשָׂאתִיו וָאֶצְפְּנוֹ תַּחַת הַזֶּבֶל,</p>
</blockquote>

<blockquote>
<p>אֲשֶׁר נֶעֱרַם עֲרֵמָה עֲצוּמָה בַּמְּעָרָה הַגְּדוֹלָה.   330</p>
</blockquote>

<blockquote>
<p>עַתָּה צִוִּיתִים, אֶת-יִתְרָם, לְהַפִּיל הַגּוֹרָל מִי הֵמָּה</p>
</blockquote>

<blockquote>
<p>אֲשֶׁר יַעַזְרוּ עַל-יָדִי לְהָרִים הָאַלָּה הַגְּדוֹלָה,</p>
</blockquote>

<blockquote>
<p>לִמְעֹךְ אוֹתָהּ בְּעֵינוֹ, עֵת תִּתְקְפוֹ הַשֵּׁנָה הַמְּתוּקָה.</p>
</blockquote>

<blockquote>
<p>נָפַל הַגּוֹרָל עַל-אֵלֶּה שֶׁבְּעַצְמִי הָיִיתִי בּוֹרְרָם</p>
</blockquote>

<blockquote>
<p>בְּחֵפֶץ לִבִּי, אַרְבָּעָה, וְאָנֹכִי נִטְפַּלְתִּי חֲמִישִׁי.  335</p>
</blockquote>

<blockquote>
<p>עָרַב הַיּוֹם, וַתָּשֹׁבְנָה מִמִּרְעָן הַצֹּאן יְפוֹת-הַצָּמֶר,</p>
</blockquote>

<blockquote>
<p>דָּפַק מִיָּד אֶל-הַמְּעָרָה הַגְּדוֹלָה הַצֹּאן הֶמְצֻיָּנוֹת,</p>
</blockquote>

<blockquote>
<p>כֻּלָּן גֵּרַשׁ וְלֹא הוֹתִיר אַף פַּרְסָה בֶּחָצֵר הַגְּדוֹלָה;</p>
</blockquote>

<blockquote>
<p>אוּלַי הוּא רָאָה בְחוּשׁ אוֹ אַחַד הָאֵלִים צִוָּהוּ.</p>
</blockquote>

<blockquote>
<p>שָׁב וַיִּסְגֹּר הַמְּעָרָה בְּאֶבֶן-הַפֶּתַח הַגְּדוֹלָה,    340</p>
</blockquote>

<blockquote>
<p>יָשַׁב וְהָיָה חוֹלֵב הָרְחֵלִים וְהָעִזִּים הַפּוֹעוֹת,</p>
</blockquote>

<blockquote>
<p>הַכֹּל כַּנָּהוּג, כַּשּׁוּרָה, וַיַּרְבֵּץ תַּחְתֵּיהֶן טִלְאֵיהֶן.</p>
</blockquote>

<blockquote>
<p>אַךְ כְּכַלּוֹתוֹ אֶת-מַעֲשָׂיו וְעוֹשֶׂה בְּחָפְזָה פָּעֳלוֹ,</p>
</blockquote>

<blockquote>
<p>תָּפַשׂ בִּשְׁנַיִם מֵרֵעַי וַיַּעֲרֹךְ סְעֻדָּתוֹ שֶׁל-עֶרֶב.</p>
</blockquote>

<blockquote>
<p>אָז נִגַּשְׁתִּי אֲנִי אֶל-אוֹתוֹ הַקִּיקְלוֹפּ וָאֹמַר,   345</p>
</blockquote>

<br>  

<blockquote>
<p>כַּפִּי אוֹחֶזֶת בְּאִלְפָּס מָלֵא הַיַּיִן הַשָּׁחוֹר:<a href="#fn:52" id="fnref:52" title="see footnote" class="footnote"><sup>52</sup></a></p>
</blockquote>

<br>  

<blockquote>
<p>&quot;קִיקְלוֹפּ, קוּמָה שְׁתֵה יָיִן אַחַר אֲכָלְךָ בְשַׂר-אָדָם,</p>
</blockquote>

<blockquote>
<p>וְתֵדַע אֶת-טַעַם הַמַּשְׁקֵה שֶׁהָיָה צָפוּן בְּקַרְקַע,</p>
</blockquote>

<blockquote>
<p>אֳנִיָּתֵנוּ. לְךָ נֶסֶךְ נָסַכְתִּי לְמַעַן תִּרְצֵנִי</p>
</blockquote>

<blockquote>
<p>לַהֲשִׁיבֵנִי הַבָּיְתָה, וְאַתָּה מִתְעַבֵּר אֲיֻמּוֹת,   350</p>
</blockquote>

<blockquote>
<p>אַכְזָר כְּמוֹתְךָ! מִי יָעֵז וְיִקְרַב עָדֶיךָ מִיֶּתֶר</p>
</blockquote>

<blockquote>
<p>רַבִּים בְּנֵי-אָדָם, וּבְיַעַן שֶׁלֹּא כַּשּׁוּרָה עוֹלָלְתָּ?&quot;</p>
</blockquote>

<br>  

<blockquote>
<p>כָּכָה אָמַרְתִּי, וַיִּקַּח וַיֵּשְׁתְּ, וַיֶּעֱרַב לְחִכּוֹ</p>
</blockquote>

<blockquote>
<p>שִׁקּוּי-הַמַּעֲדַנִּים. וַתַּחֲשֹׁק נַפְשׁוֹ כּוֹס שְׁנִיָּה:</p>
</blockquote>

<blockquote>
<p>&quot;הַגְמִיאֵנִי בִּידִידוּת עוֹד אַחַת וְשִׁמְךָ תַּגִּידָה  355</p>
</blockquote>

<blockquote>
<p>תֵּכֶף לְמַעַן לְךָ אֶתֵּן הָאֶשְׁכָּר וְיָגֵל לִבֶּךָ.</p>
</blockquote>

<blockquote>
<p>גַּם לַקִּיקְלוֹפִּים אֲדָמָה פּוֹרִיָּה מַצְמִיחָה הַגֶּפֶן,</p>
</blockquote>

<blockquote>
<p>כְּבֵדָה בַיַּיִן, וְזֶבְס הוּא מַמְטִיר עָלֶיהָ לְהַשְׁקוֹתָהּ;</p>
</blockquote>

<blockquote>
<p>אוּלָם הַמַּשְׁקֶה שֶׁלְּךָ מוֹצָאוֹ אַמְבְּרוֹסְיָה וְנֶקְטַר&quot;.</p>
</blockquote>

<br>  

<blockquote>
<p>כָּכָה הִבִּיעַ, וְאָנֹכִי שָׁנִיתִי לוֹ יֵינִי הַנּוֹצֵץ,   360</p>
</blockquote>

<blockquote>
<p>שָׁלשׁ פְּעָמִים מָזַגְתִּי, וְשָׁלשׁ פְּעָמִים הוּא הֵרִיק,</p>
</blockquote>

<blockquote>
<p>אוּלָם כְּטוֹב לֵב הַקִּיקְלוֹפּ בְּאוֹתוֹ הַיַּיִן הַשָּׁחוֹר,</p>
</blockquote>

<blockquote>
<p>נָשׂא נָשָׂאתִי אִמְרָתִי וְאֵלָיו דִּבַּרְתִּי מַחֲמָאוֹת:</p>
</blockquote>

<blockquote>
<p>&quot;קִיקְלוֹפּ, הֵן תִּשְׁאַל לִשְׁמִי הַמְהֻלָּל –אָנֹכִי אַגִּידָה,</p>
</blockquote>

<blockquote>
<p>לְךָ אֲכַנֶּנּוּ. וְאַתָּה חָנֵּנִי הָאֶשְׁכָּר אָמַרְתָּ.     365</p>
</blockquote>

<blockquote>
<p>שְׁמִי הוּא שׁוּם-אִישׁ, זֶה שְׁמִי וְזֶה זִכְרִי בְּפִי כָּל-הָאָדָם,</p>
</blockquote>

<blockquote>
<p>כֵּן תְּכַנֵּנִי הוֹרָתִי, גַּם אָבִי וְגַם רֵעַי-עֲמִיתַי&quot;.</p>
</blockquote>

<br>  

<blockquote>
<p>כָּכָה אָמַרְתִּי, וַיְמַהֵר וַיַּעַן לִי אוֹתוֹ זֵד יָהִיר:</p>
</blockquote>

<blockquote>
<p>&quot;לָכֶן, שׁוּם-אִישׁ, וַאֲכַלְתִּיךָ אַחֲרֵי כָּל-עֲמִיתֶיךָ;</p>
</blockquote>

<blockquote>
<p>אוֹתָם אֹכַל רִאשׁוֹנָה, וְזֶה לְךָ אֶשְׁכַּר-הָאוֹרְחִים&quot;.   370</p>
</blockquote>

<br>  

<blockquote>
<p>אָמַר, וַיִּשְׂתָּרַע, וַיִּפֹּל אַפְּרַקְדָּן וַיִּשְׁכָּב,</p>
</blockquote>

<blockquote>
<p>עִקֵּל בַּאֲלַכְסוֹן אֶת-עָרְפּוֹ הַשָּׁמֵן, וּפִתְאֹם תְּקָפַתּוּ</p>
</blockquote>

<blockquote>
<p>שֵׁנָה מַכְנִיעָה-הַכֹּל, וּפָרְצוּ מִלֹּעוֹ עִם-יֵינוֹ</p>
</blockquote>

<blockquote>
<p>פְּתוֹתִים שֶׁל-בְּשַׂר אָדָם, הֱקִיאָם בְּשָׁכְרוֹ מִיָּיִן.</p>
</blockquote>

<blockquote>
<p>יָדִי שָׁלַחְתִּי לַיָּתֵד לְגַלְגְּלָהּ בָּאֵפֶר הַמְהַבְהֵב   375</p>
</blockquote>

<blockquote>
<p>עַד שֶׁהִתְאַדְּמָה, עוֹדַדְתִּי בִּדְבָרִים אֶת-לֵב כָּל-עֲמִיתַי,</p>
</blockquote>

<blockquote>
<p>לְמַעַן לֹא יֹאמַר גַּם אִישׁ מֵהֶם לְהֵרָתַע מִיִּרְאָה.</p>
</blockquote>

<blockquote>
<p>הָיְתָה יְתַד עֵץ-הַזַּיִת מוּכָנָה, וַיֹּאחֶז בָּהּ לַהַב,</p>
</blockquote>

<blockquote>
<p>וְאַף אִם-הָיְתָה רַעֲנַנָּה, אַךְ הֶאְדִּימָה נוֹרָאוֹת.</p>
</blockquote>

<blockquote>
<p>מִן-הָאֵשׁ הוֹצֵאתִיהָ וָאֶקְרַב, וְרֵעַי מִסָּבִיב  380</p>
</blockquote>

<blockquote>
<p>עוֹמְדִים עָלַי, כִּי נָפַח בָּם דֵּימוֹן אֶת-רוּחַ הַגְּבוּרָה.</p>
</blockquote>

<blockquote>
<p>יַחְדָּו תָּפְשׂוּ בִּיתַד עֵץ-הַזַּיִת שֶׁרֹאשׁׂהּ מְחֻדָּד</p>
</blockquote>

<blockquote>
<p>וַיִּמְעָכוּהָ בָּעָיִן, וַאֲנִי גִלְגַּלְתִּיהָ מִמָּעַל.</p>
</blockquote>

<blockquote>
<p>כְּמַעֲשֵׂה בוֹנֶה-אֳנִיּוֹת הַהוֹלֵךְ וְנוֹקֵב בְּמַקְדֵּחַ</p>
</blockquote>

<blockquote>
<p>קוֹרַת-הַסְּפִינָה, וּשְׁנַיִם מֵעוֹזְרָיו הָעוֹמְדִים מִתַּחַת  385</p>
</blockquote>

<blockquote>
<p>מוֹשְׁכִים בָּרְצוּעָה מִכָּאן וּמִכָּאן, וְלֹא יַעֲמֹד מֵהִסּוֹב, –</p>
</blockquote>

<blockquote>
<p>כָּכָה סִבַּבְנוּ בְּעֵינוֹ הַיָּתֵד הַמַּעֲלָה לַהַב,</p>
</blockquote>

<blockquote>
<p>הָלוֹךְ וְסַבֵּב, וְדָמָיו הַחַמִּים נִגָּרִים וְקוֹלְחִים.</p>
</blockquote>

<blockquote>
<p>אָכְלָה הָאֵשׁ אֶת-שְׁמוּרוֹתָיו וְאֶת-רִיסֵי הָעַיִן עַל-סְבִיבָהּ,</p>
</blockquote>

<blockquote>
<p>אָחֲזָה בְּגַלְגַּל הָעַיִן, וַיִּלְחֲשׁוּ כְּאֵשׁ שָׁרָשֶׁיהָ.     390</p>
</blockquote>

<blockquote>
<p>כְּאוֹתוֹ הַבַּרְזֶל הַלּוֹחֵשׁ בְּשָׁאוֹן בַּמַּיִם הַקָּרִים,</p>
</blockquote>

<blockquote>
<p>חָרַשׁ-הַנְּחשֶׁת כִּי טוֹבְלוֹ בְּיָצְרוֹ לוֹ גַּרְזֶן אוֹ קַרְדֹּם,</p>
</blockquote>

<blockquote>
<p>בָּא לְהַקְשׁוֹתוֹ בְּצוֹנְנִים, כִּי הִיא הִיא גְבוּרָתוֹ שֶׁל-בַּרְזֶל, –</p>
</blockquote>

<blockquote>
<p>כָּכָה לָחֲשָׁה הָעַיִן מִתַּחַת לִיתַד עֵץ-הַזָּיִת.</p>
</blockquote>

<blockquote>
<p>הֵילִיל בְּקוֹל אָיֹם, וַתַּעַן לוֹ בַת-קוֹל מִגַּחַר-הַצּוּרִים.  395</p>
</blockquote>

<blockquote>
<p>אָנוּ חַשְׁנוּ-נִמְלַטְנוּ מִפַּחַד, וַיּוֹצֵא הַקִּיקְלוֹפּ</p>
</blockquote>

<blockquote>
<p>אוֹתָהּ הַיָּתֵד מֵעֵינוֹ מְגֹאָלָה בְּדָמִים עַל-סְבִיבָהּ,</p>
</blockquote>

<blockquote>
<p>וַיַּשְׁלִיכֶנָּה מִפָּנָיו בְּיָדָיו בְּעֶבְרָה וָזָעַם.</p>
</blockquote>

<blockquote>
<p>קָרָא, וְקוֹלוֹ קוֹל גָּדוֹל, לְכָל-הַקִּיקְלוֹפִּים – לַשְּׁכֵנִים,</p>
</blockquote>

<blockquote>
<p>לְאֵלֶּה הַשּׁוֹכְנִים בִּמְעָרוֹת-הַצּוּרִים הַנְּתוּנוֹת-לָרוּחוֹת. 400</p>
</blockquote>

<blockquote>
<p>הֵמָּה שָׁמְעוּ צִוְחָתוֹ, מִכָּל-הָעֲבָרִים נִקְהָלוּ,</p>
</blockquote>

<blockquote>
<p>עָמְדוּ מִסָּבִיב לַמְּעָרָה, שְׁאֵלוּהוּ לַצָּרָה בָּאַתְהוּ:</p>
</blockquote>

<blockquote>
<p>&quot;מַה לְּךָ, הוֹי, פּוֹלִיפֵם, שֶׁכָּכָה נִזְעָקְתָּ, וְקוֹלְךָ</p>
</blockquote>

<blockquote>
<p>עוֹלֶה בְּלֵיל-הָאַמְבְּרוֹסְיָה, הִפְרַעְתָּ שְׁנָתֵנוּ הַמְּתוּקָה?</p>
</blockquote>

<blockquote>
<p>אוּלַי נָהַג אֶת-צֹאנְךָ אַחַד הָאָדָם וְלֹא רְצוֹנְךָ?   405</p>
</blockquote>

<blockquote>
<p>אוּלַי בָּאוּ לָקַחַת אֶת-נַפְשְׁךָ בְּעָרְמָה אוֹ בְּכֹחַ?&quot;</p>
</blockquote>

<blockquote>
<p>עָנָה אוֹתָם מִמְּעָרָתוֹ הָאִישׁ פּוֹלִיפֵם גְּדָל-הַכֹּחַ:</p>
</blockquote>

<blockquote>
<p>&#8220;אוֹיָה, יְדִידַי, שׁוּם-אִישׁ לֹא יָכֹל לִי בְּכֹחַ אַךְ בְּעָרְמָה!&#8221;</p>
</blockquote>

<blockquote>
<p>אָז אִמְרֵיהֶם הֵשִׁיבוּ וַיַּעֲנוּ אֶת-אִמְרוֹת-הַכָּנָף:</p>
</blockquote>

<blockquote>
<p>&quot;אִם-לֹא הֵרַע לְךָ שׁוּם-אִישׁ, כִּי גַלְמוּד הִנֶּךָ,   410</p>
</blockquote>

<blockquote>
<p>אֵין זֹאת כִּי מַחֲלָה הִיא, בָּאָה מֵאֵת זֶבְס אָבִינוּ הַגָּדוֹל;</p>
</blockquote>

<blockquote>
<p>קוּם וְהִתְפַּלֵּל לְאָבִיךָ, לָאֵל פּוֹסֵידוֹן הַמּוֹשֵׁל&quot;</p>
</blockquote>

<br>  

<blockquote>
<p>כָּכָה הִגִּידוּ וְהָלְכוּ, וַיִּחַדְּ לְבָבִי הָאַדִּיר,</p>
</blockquote>

<blockquote>
<p>שְׁמִי כִּי הִתְעָהוּ, וְלִי עָמְדָה הַפַּעַם עָרְמָתִי הַגְּדוֹלָה.</p>
</blockquote>

<blockquote>
<p>הָיָה הַקִּיקְלוֹפּ שָׁם נֶאֱנָח מֵעָצְמַת מַכְאוֹבָיו הַגְּדוֹלִים,  415</p>
</blockquote>

<blockquote>
<p>מְגַשֵּׁשׁ בְּכַפָּיו, וַיָּגֶל מֵעַל פִּי-הַמְּעָרָה הָאָבֶן.</p>
</blockquote>

<blockquote>
<p>אוּלָם הוּא בְּעַצְמוֹ יָשַׁב בַּפֶּתַח וַיְפָרֶשׂ אֶת-כַּפָּיו,</p>
</blockquote>

<blockquote>
<p>אוֹמֵר לָצוּד אִישׁ נִמְלָט מִמֶּנּוּ בֵין עֶדְרֵי-הַצֹּנֶה,</p>
</blockquote>

<blockquote>
<p>יַעַן כִּי אָמַר בְּלִבּוֹ: אַךְ נִבְעָר מִדַּעַת אָנֹכִי.</p>
</blockquote>

<blockquote>
<p>אוּלָם נִמְלַכְתִּי בְדַעְתִּי לִמְצֹא הָעֵצָה הַטּוֹבָה,  420</p>
</blockquote>

<blockquote>
<p>אֵיזוֹ הַדֶּרֶךְ אַצִּילָה אֶת-רֵעַי-עֲמִיתַי מִמָּוֶת,</p>
</blockquote>

<blockquote>
<p>אֶפְדֶּה אֶת-נַפְשִׁי אָנֹכִי, וְתַחְבֻּלוֹת כָּל-עָרְמָה וְתַרְמִית</p>
</blockquote>

<blockquote>
<p>עוֹבְרוֹת בַּסָּךְ נֶגֶד עֵינָי, כִּי בָאָה וּגְדוֹלָה הָרָעָה.</p>
</blockquote>

<blockquote>
<p>וְהִנֵּה מָצָאתִי לְטוֹב לִי, רָאִיתִי הָעֵצָה הָאַחַת.</p>
</blockquote>

<blockquote>
<p>הָיוּ שָׁם אֵילֵי-הַצֹּאן עֲבֻתֵּי-הַצֶּמֶר וְכָשִׂים,  425</p>
</blockquote>

<blockquote>
<p>טוֹבִים לְמַרְאֶה וּגְדוֹלִים, לוּטִים הַצֶּמֶר הָאָפֹר;</p>
</blockquote>

<blockquote>
<p>אוֹתָם קָשַׁרְתִּי בְּסִיבִים קְלוּעִים-לְתִפְאָרָה, עֲלֵיהֶם</p>
</blockquote>

<blockquote>
<p>הָיָה יָשֵׂן הַקִּיקְלוֹפּ הַשַּׂגִּיא שֶׁמִּשְׁפָּט לֹא יָדַע:</p>
</blockquote>

<blockquote>
<p>שְׁלשָׁה שְׁלשָׁה וְהַתִּיכוֹן נוֹשֵׂא אֶת-אַחַד הַגְּבָרִים,</p>
</blockquote>

<blockquote>
<p>וְאֵלֶּה הַשְּׁנַיִם לִצְדָדָיו, סוֹכְכִים עַל-רֵעַי-עֲמִיתַי.  430</p>
</blockquote>

<blockquote>
<p>שְׁלשָׁה אֵילִים נָשְׂאוּ הַגֶּבֶר הָאֶחָד; וְאָנֹכִי</p>
</blockquote>

<blockquote>
<p>בְּאַיִל אֶחָד בָּחַרְתִּי, הָאַיִל הַטּוֹב בְּכָל-הָעֵדֶר,</p>
</blockquote>

<blockquote>
<p>גַּבּוֹ חִבַּקְתִּי, מִתְעַקֵּל מִתַּחַת לִכְרֵסוֹ הַשְּׂעִירָה,</p>
</blockquote>

<blockquote>
<p>תָּלוּי וְאוֹחֵז בְּכַפַּי הַתְּקוּעוֹת בְּשִׁפְעַת צַמַּרְתּוֹ,</p>
</blockquote>

<blockquote>
<p>אוֹחֵז בְּכֹחַ וָאוֹן, וּלְבָבִי נֶאְזַר-סַבְלָנוּת.    435</p>
</blockquote>

<blockquote>
<p>כָּכָה הָיִינוּ מְחַכִּים לִצְפִירַת-אֵל וְנֶאֱנָחִים.</p>
</blockquote>

<blockquote>
<p>וְאֵאוֹס יְלִידַת-הַבֹּקֶר, וְרֻדַּת-הָאֶצְבָּעוֹת, אַךְ תּוֹפַע,</p>
</blockquote>

<blockquote>
<p>פָּרְצוּ הַזְּכָרִים בַּצֹּאן הַחוּצָה לִרְעוֹת בַּמִּרְעֶה;</p>
</blockquote>

<blockquote>
<p>אֶפֶס הַנְּקֵבוֹת עוֹד גּוֹעוֹת בְּתוֹךְ הַמִּכְלָאוֹת, לֹא חֻלְּבוּ,</p>
</blockquote>

<blockquote>
<p>וַעֲטִינֵיהֶן עוֹד מְלֵאִים; אַךְ אֲדוֹנֵיהֶן –מַכְאוֹבָיו   440</p>
</blockquote>

<blockquote>
<p>עָצְמוּ מְאֹד, וְהוּא מְמַשֵּׁשׁ גַּבֵּי הַצֹּאן אַחַת אֶחָת,</p>
</blockquote>

<blockquote>
<p>בְּעָמְדָהּ נִצָּבָה; וְאוּלָם לֹא הֵבִין הַפֶּתִי, לֹא יָדָע</p>
</blockquote>

<blockquote>
<p>אֲשֶׁר קֻשְּׁרוּ אֶל-כֶּרֶס הַכִּבְשָׂה רַבַּת-הַצֶּמֶר;</p>
</blockquote>

<blockquote>
<p>צָעַד הָאַיִל הָאַחֲרוֹן לָעֵדֶר מִתּוֹךְ מְעָרָתוֹ</p>
</blockquote>

<blockquote>
<p>כָּבֵד בַּצֶּמֶר וּבִי, הַחוֹמֵס בְּלִבִּי תַּחְבֻּלוֹת.   445</p>
</blockquote>

<blockquote>
<p>חָשׁ בּוֹ הָאִישׁ פּוֹלִיפֵם, הָעֲנָק רַב-הַכֹּחַ, וַיַּעַן:</p>
</blockquote>

<blockquote>
<p>&quot;לָמָּה תְּפַגֵּר, הוֹי, אַיִל אֲשֶׁר אָהַבְתִּי, בְּצֵאתְךָ</p>
</blockquote>

<blockquote>
<p>אַחֲרוֹן מִמְּעָרָתִי, הֵן לֹא הִתְמַהְמַהְתָּ לְפָנִים?</p>
</blockquote>

<blockquote>
<p>רִאשׁוֹן הָיִיתָ לְלַחֵךְ מֵעֵשֶׂב הַשָּׂדֶה בַּמִּרְעֶה,</p>
</blockquote>

<blockquote>
<p>צוֹעֵד אֲרֻכּוֹת, הִגַּעְתָּ הָרִאשׁוֹן עַד זִרְמֵי-מַבּוּעַ,  450</p>
</blockquote>

<blockquote>
<p>רִאשׁוֹן הָיִיתָ מִשְׁתּוֹקֵק גַּם לָבוֹא הַבַּיְתָה לַמִּכְלָה</p>
</blockquote>

<blockquote>
<p>לִפְנוֹת עֶרֶב; אַךְ הַיּוֹם תְּפַגֵּר וְאוּלַי תִּצְטַעֵר</p>
</blockquote>

<blockquote>
<p>עַל-עֵינוֹ שֶׁל-אֲדוֹנֶיךָ נְטָלָהּ הַגֶּבֶר הַנָּבָל,</p>
</blockquote>

<blockquote>
<p>הוּא וַאֲחֻזַּת מֵרֵעָיו? כִּי הִשְׁכִּירֵנִי הַיַּיִן</p>
</blockquote>

<blockquote>
<p>שׁוּם-אִישׁ, וּמֻבְטְחַנִי לֹא יְמַלֵּט אֶת-נַפְשׁוֹ מֵאָבְדָן. 455</p>
</blockquote>

<blockquote>
<p>לוּ נוֹצַרְתָּ גַם אַתָּה כָּמוֹנִי בֶּן-בִּינוֹת וּמְדַבֵּר,</p>
</blockquote>

<blockquote>
<p>וַדַּאי הִגַּדְתָּ, אֵי נֶחְבָּא הַלָּז מֵעֶבְרָתִי הַקָּשָׁה,</p>
</blockquote>

<blockquote>
<p>וְהָיָה אָז מֹחוֹ קוֹלֵחַ בִּמְלֹא כָּל-הַמְּעָרָה הַגְּדוֹלָה,</p>
</blockquote>

<blockquote>
<p>נוֹזֵל עַל-פְּנֵי כָל-הַקַּרְקַע; אָז יִרְוַח לְלִבִּי, וְיִתְרוֹקֵן</p>
</blockquote>

<blockquote>
<p>מִן-הָעִנּוּיִים, שֶׁהֵמִיט עָלַי זֶה הַנָּבָל, הוּא שׁוּם-אִישׁ&quot;.  460</p>
</blockquote>

<br>  

<blockquote>
<p>כָּכָה הִבִּיעַ, וַיִּתֵּן לָאַיִל לַעֲבֹר בַּפֶּתַח.</p>
</blockquote>

<blockquote>
<p>אַךְ כְּשֶׁהָנְתַּקְנוּ כִּמְעַט מֵאוֹתָהּ הַמְּעָרָה וְהֶחָצֵר,</p>
</blockquote>

<blockquote>
<p>סַרְתִּי חִישׁ מִן-הָאַיִל, פִּתַּחְתִּי לְמוֹסְרוֹת עֲמִיתָי.</p>
</blockquote>

<blockquote>
<p>חַשְׁנוּ וַנִּנְהַג הָרְחֵלִים, כָּל-דַּקּוֹת-הָרֶגֶל וְהַשְּׁמֵנוֹת,</p>
</blockquote>

<blockquote>
<p>דֶּרֶךְ אֳרָחוֹת עֲקַלְקַלּוֹת וְרַבּוֹת, עַד שֶׁהִגַּעְנוּ  465</p>
</blockquote>

<blockquote>
<p>אֶל-הָאֳנִיָּה, וַיִּשְׂמַח לֵב כָּל-עֲמִיתֵינוּ עָלֵינוּ,</p>
</blockquote>

<blockquote>
<p>לְכָל-הַנִּמְלָטִים מִמָּוֶת, וַנֶּאֱבַל וַנֵּבְךְּ לַחֲלָלִים.</p>
</blockquote>

<blockquote>
<p>אוּלָם אֲנִי לֹא נָתַתִּי, רָמַזְתִּי בְּגַבּוֹת-הָעַיִן</p>
</blockquote>

<blockquote>
<p>לַעֲצֹר מִבֶּכִי וָאֶפְקֹד לְמַהֵר וּלְהַשְׁלִיךְ הַצֹּנֶה</p>
</blockquote>

<blockquote>
<p>יְפוֹת-הַצֶּמֶר לְתוֹךְ הָאֳנִיָּה וּלְהַפְלִיג בַּמָּיִם.  470</p>
</blockquote>

<blockquote>
<p>חָשׁוּ וְעָלוּ בַּסְּפִינָה, וַיֵּשְׁבוּ עַל-גַּב-הַסַּפְסָלִים</p>
</blockquote>

<blockquote>
<p>שׁוּרוֹת שׁוּרוֹת, וַיַּכּוּ בַמְּשׁוֹטִים אֶת-גַּלֵּי-הַשֵּׂיבָה.</p>
</blockquote>

<blockquote>
<p>אַךְ בִּהְיוֹתֵנוּ רְחוֹקִים כְּדֵי שְׁמֹעַ קוֹל-קוֹרֵא בְּחָיִל,</p>
</blockquote>

<blockquote>
<p>קוֹלִי נָשָׂאתִי לַקִּיקְלוֹפּ וָאֶקְרָא בְּלַעֲגֵי-מָעוֹג:</p>
</blockquote>

<blockquote>
<p>&quot;אָכֵן וְאָכֵן, הַקִּיקְלוֹפּ, לֹא הָיָה רַךְ-ל ֵ בָב הַגֶּבֶר, 475</p>
</blockquote>

<blockquote>
<p>אֲשֶׁר אָמַרְתָּ בִּזְדוֹנְךָ לְכַרְסֵם עֲמִיתָיו בַּמְּעָרָה.</p>
</blockquote>

<blockquote>
<p>אָמְנָם, הוּשַׁב גְּמוּלְךָ, וּכְרֹעַ פָּעָלְךָ לְךָ שֻׁלַּם,</p>
</blockquote>

<blockquote>
<p>אַכְזָר, אֲשֶׁר לֹא יִירָא לֶאֱכֹל בְּשַׂר-אוֹרְחָיו בְּבֵיתוֹ,</p>
</blockquote>

<blockquote>
<p>וְנַפְשׁוֹ לֹא יָרְאָה, הֵן שִׁלֵּם לְךָ זֶבְס וְיֶתֶר הָאֵלִים&quot;.</p>
</blockquote>

<blockquote>
<p>כָּכָה דִבַּרְתִּי, וַתַּעַל חֲמָתוֹ הַגְּדוֹלָה עַד לְהַשְׁחִית,  480</p>
</blockquote>

<blockquote>
<p>עָקַר מִשָּׁרְשׁוֹ שִׂיא-סֶלַע, רֹאשׁ אַחַד הֶהָרִים הַגְּדוֹלִים,</p>
</blockquote>

<blockquote>
<p>טִלְטְלוֹ וּזְרָקוֹ בַּסְּפִינָה מַשְׁחִירַת-הַחַרְטוֹם, אֶל-רֹאָׁשּה.</p>
</blockquote>

<blockquote>
<p>עוֹד מְעַט וְנִפֵּץ לִשְׁבָבִים אֶת-רֹאשָׁהּ שֶׁל-הַמִּרְדַּיָּה.</p>
</blockquote>

<blockquote>
<p>רָגַז הַיָּם וַיִּזְדַּעְזַע מִמַּחַץ הַסֶּלַע הַמֻּשְׁלָךְ.</p>
</blockquote>

<blockquote>
<p>שָׁבוּ הַגַּלִּים וַיַּפְנוּ אֶל-פְּנֵי הַיַּבָּשָׁה זִרְמָתָם,   485</p>
</blockquote>

<blockquote>
<p>גּוֹרְפִים הַסְּפִינָה אֶל-נֹכַח פְּנֵי הֶחָרָבָה בְּשָׁטְפָם.</p>
</blockquote>

<blockquote>
<p>חַשְׁתִּי, יָדַי שָׁלַחְתִּי לַגָּשׁוֹשׁ הַגָּדוֹל לְהַסִּיעָהּ</p>
</blockquote>

<blockquote>
<p>מִן-הֶחָרָבָה הַיָּמָּה, וְעַל-רֵעַי-עֲמִיתַי פָּקַדְתִּי,</p>
</blockquote>

<blockquote>
<p>בְּרָמְזִי לָמוֹ בְּרֹאשִׁי, כְּדֵי לְהִמָּלֵט מִפֶּגַע,</p>
</blockquote>

<blockquote>
<p>לְמַהֵר וְלֶאֱחֹז בַּמְּשׁוֹטִים, וְחָתְרוּ בִּשְׁקִידָה נִמְרָצָה.  490</p>
</blockquote>

<blockquote>
<p>אַךְ כְּשֶׁהִרְחַקְנוּ הִפְלַגְנוּ פִּי שְׁנַיִם בַּיָּם, כִּי שָׁקַדְנוּ,</p>
</blockquote>

<blockquote>
<p>קָרֹא קָרָאתִי לַקִּיקְלוֹפּ, וְאוּלָם כָּל-רֵעַי-עֲמִיתַי</p>
</blockquote>

<blockquote>
<p>מַרְבִּים עָלַי מַחֲמָאוֹת, מַפְצִירִים בִּי לַעֲצוֹר מִדַּבֵּר:</p>
</blockquote>

<blockquote>
<p>&quot;הוֹי, חֲסַר-דַּעַת, שַׁלָּמָה תַקְמִיט הַגֶּבֶר הָאַכְזָר?</p>
</blockquote>

<blockquote>
<p>הִנֵּה אַךְ זָרַק הָאֶבֶן בַּמַּיִם, וַתָּשָׁב הַסְּפִינָה,    495</p>
</blockquote>

<blockquote>
<p>אֶל-הֶחָרָבָה נִגְרָפָה, אָמַרְנוּ כְּבָר אָבְדָה לְעוֹלָם.</p>
</blockquote>

<blockquote>
<p>וְאִלּוּ דָּבָר יְגֻנַּב לְאָזְנָיו, לוּ שָׁמַע אַךְ הֶגֶה,</p>
</blockquote>

<blockquote>
<p>הָיָה זֶה רֶגֶב-חַדּוּדִים מְרוֹצֵץ אֶת-גֻּלְגְּלוֹתֵינוּ</p>
</blockquote>

<blockquote>
<p>וְקַרְשֵׁי-הַסְּפִינוֹת גַּם יַחַד, כִּי גָדַל מְאֹד כֹּחוֹ בְּזָרְקוֹ&quot;.</p>
</blockquote>

<blockquote>
<p>כָּכָה הִגִּידוּ, וְאוּלָם זֶה לִבִּי, לֵב-גֶּבֶר, לֹא שָׁמַע.  500</p>
</blockquote>

<blockquote>
<p>שַׁבְתִּי וָאֶקְרָא אֵלָיו, כִּי עֶבְרָה וְזַעַם בִּלְבָבִי:</p>
</blockquote>

<blockquote>
<p>&quot;קִיקְלוֹפּ, אִם-אַךְ יִשְׁאָלְךָ אִישׁ מִבְּנֵי-תְמוּתָה, בֶּן-אָדָם,</p>
</blockquote>

<blockquote>
<p>לֵאמֹר: אַיֵּה הִיא עֵינְךָ וּמָה הָעִוָּרוֹן הַנִּתְאָב,</p>
</blockquote>

<blockquote>
<p>תֹּאמַר לוֹ: סַמֵּא סִמְּאָהוּ אוֹדִיסֵס מְקַרְקֵר-הַקְּרִיּוֹת,</p>
</blockquote>

<blockquote>
<p>בְּנוֹ שֶׁל-לָאֶרְטֵס הַנָּדִיב הַיּוֹשֵׁב בִּזְבוּלוֹ בְּאִתָּקָה&quot;.  505</p>
</blockquote>

<br> 

<blockquote>
<p>כָּכָה דִבַּרְתִּי, וַיֵּילֶל וַיָּשֶׁב אֲמָרָיו וַיַּעַן:</p>
</blockquote>

<blockquote>
<p>&quot;אוֹיָה לִּי, אָכֵן נִהְיָתָה, וְכַאֲשֶׁר נִבְּאוּ לִי הָיָה!</p>
</blockquote>

<blockquote>
<p>הָיֹה הָיָה פֹּה נָבִיא, טוֹב-תֹּאַר מְאֹד וְאִישׁ מִדָּה,</p>
</blockquote>

<blockquote>
<p>טֵלֶמּוֹס בֶּן-אֶבְרִימוֹס, וְהוּא חוֹזֵה-חֶזְיוֹנוֹת מְצֻיָּן,</p>
</blockquote>

<blockquote>
<p>מַגִּיד עֲתִידוֹת מֵרֹאשׁ לִבְנֵי-הַקִּיקְלוֹפִּים עַד זָקְנוֹ,  510</p>
</blockquote>

<blockquote>
<p>אֲשֶׁר לִי נִבָּא מֵרֹאשׁ, וְלִדְבָרָיו עוֹד חָזוֹן לַמּוֹעֵד,</p>
</blockquote>

<blockquote>
<p>לֵאמֹר: כַּפֵּי אוֹדִיסֵס יִגְזְלוּ מֶנִּי אוֹר-עֵינַי.</p>
</blockquote>

<blockquote>
<p>אָמוֹר אָמַרְתִּי, אֶרְאֶנּוּ – אִישׁ חָסֹן גְּבַהּ-קוֹמָה, יְפֵה-תֹאַר,</p>
</blockquote>

<blockquote>
<p>הֵנָּה יַגִּיעַ וְיַעַל אִישׁ נֶאְזָר בִּגְבוּרָה אֲיֻמָּה,</p>
</blockquote>

<blockquote>
<p>וְהִנֵּה קְטַן-קוֹמָה, רְפֵה-כֹחַ וְגֶבֶר לֹא-יִצְלָח, וַיִּגְזֹל  515</p>
</blockquote>

<blockquote>
<p>עֵינִי מִמֶּנִּי, כִּי הִשְׁקָה אוֹתִי לְשָׁכְרָה הַיָּיִן.</p>
</blockquote>

<blockquote>
<p>אָנָּא, שׁוּבָה, אוֹדִיסֵס, וְאֶתְּנָה לְךָ אֶשְׁכַּר-הָאוֹרְחִים,</p>
</blockquote>

<blockquote>
<p>אַעְתִּיר אֶל-מַרְגִּיז-הָאָרֶץ הַמְהֻלָּל לַחֲנָנְךָ תְּשׁוּבָה,</p>
</blockquote>

<blockquote>
<p>יַעַן כִּי בְנוֹ לוֹ אָנֹכִי, וְהוּא יְלָדַנִי, כָּךְ יֹאמַר.</p>
</blockquote>

<blockquote>
<p>וְהוּא יִרְפָּאֵנִי בִּרְצוֹתוֹ, וְאֵין אַחֵר לְרַפֵּא לִי בִלְתּוֹ  520</p>
</blockquote>

<blockquote>
<p>בֵּין בְּנֵי-הָאֵלִים הַנִּצְחִים גַּם בִּבְנֵי-אָדָם, בְּנֵי-תְמוּתָה&quot;.</p>
</blockquote>

<br>  

<blockquote>
<p>כָּכָה הִבִּיעַ וָאָשִׁיב אֲמָרַי וָאַעַן וָאֹמַר:</p>
</blockquote>

<blockquote>
<p>&quot;וְאִלּוּ הָיָה לְאֵל יָדִי לָקַחַת מִמְּךָ גַּם חַיֶּיךָ,</p>
</blockquote>

<blockquote>
<p>גַּם אֶת-נַפְשְׁךָ וּלְהוֹרִיד אוֹתְךָ יַרְכְּתֵי-הַדֵס,</p>
</blockquote>

<blockquote>
<p>כְּשֵׁם שֶׁלֹּא יְרַפֵּא לְעֵינְךָ גַּם מַרְגִּיז-הָאָרֶץ!&quot;  525</p>
</blockquote>

<br>

<blockquote>
<p>כָּכָה דִבַּרְתִּי, וְהֵחֵל מִתְפַּלֵּל לַמּוֹשֵׁל פּוֹסֵידוֹן,</p>
</blockquote>

<blockquote>
<p>פָּרַשׂ אֶת-כַּפָּיו בִּתְפִלָּה שָׁמַיְמָה הַזְּרוּעִים-כּוֹכָבִים:</p>
</blockquote>

<blockquote>
<p>&quot;שִׁמְעָה-נָּא קוֹלִי, פּוֹסֵידוֹן הָאוֹחֵז-בָּאָרֶץ, שְׁחֹר-שֵׂעָר!</p>
</blockquote>

<blockquote>
<p>אִם-אָכֵן בִּנְךָ אָנֹכִי, וְאַתָּה הוּא אָבִי יְלָדַנִי,</p>
</blockquote>

<blockquote>
<p>תְּנָה וְלֹא יָשׁוּב הַבַּיְתָה אוֹדִיסֵס מְקַרְקֵר-הַקְּרִיּוֹת, 530</p>
</blockquote>

<blockquote>
<p>הוּא בֶן-לָאֶרְטֵס הַנָּדִיב הַיּוֹשֵׁב בִּזְבוּלוֹ בְּאִתָּקָה.</p>
</blockquote>

<blockquote>
<p>אוּלָם אִם נִגְזְרָה גְזֵרָה כִּי יָשׁוּב וְיִרְאֶה יְדִידָיו,</p>
</blockquote>

<blockquote>
<p>יָבוֹא לְבֵיתוֹ הַנָּאֶה וְיַגִּיעַ לְאֶרֶץ-מוֹלַדְתּוֹ,</p>
</blockquote>

<blockquote>
<p>יָבוֹא בָרָעָה וִיאַחֵר, וִיאַבֵּד כָּל-רֵעָיו-עֲמִיתָיו,</p>
</blockquote>

<blockquote>
<p>יָשׁוּב בִּסְפִינָה נָכְרִיָּה וְיִמְצָא פְגָעִים בְּבֵיתוֹ&quot;.  535</p>
</blockquote>

<br> 

<blockquote>
<p>כָּכָה הִתְפַּלֵּל וָסָח, וַיֵּעָתֶר-לוֹ כְּחָל-הַמַּחְלָפוֹת.</p>
</blockquote>

<blockquote>
<p>וְהוּא שָׁב וַיָּרֶם הָאֶבֶן, גְּדוֹלָה עוֹד מִבָּרִאשׁוֹנָה,</p>
</blockquote>

<blockquote>
<p>וַיְטַלְטְלֶנָּה וַיִּזְרְקָהּ בְּכֹחַ-אַדִּירִים וְאָיֹם,</p>
</blockquote>

<blockquote>
<p>קָלַע אֶל-זְנַב-הָאֳנִיָּה מַשְׁחִירַת-הַחַרְטוֹם לְשַׁחֲתָהּ.</p>
</blockquote>

<blockquote>
<p>עוֹד מְעַט וְנִפֵּץ לִשְׁבָבִים אֶת-רֹאשָׁהּ שֶׁל-הַמִּרְדַּיָּה.  540</p>
</blockquote>

<blockquote>
<p>רָגַז הַיָּם, וַיִּזְדַּעְזַע מִמַּפַּץ הָאֶבֶן הַגְּדוֹלָה,</p>
</blockquote>

<blockquote>
<p>גָּרְפוּ הַגַּלִּים הַסְּפִינָה נִכְחָהּ אֶל-פְּנֵי הַיַּבֶּשֶׁת.</p>
</blockquote>

<blockquote>
<p>וּכְשֶׁהִגַּעְנוּ לָאִי, אֲשֶׁר שָׁם כָּל-יֶתֶר הַסְּפִינוֹת</p>
</blockquote>

<blockquote>
<p>יְפוֹת-הַצְּלָעוֹת נָחוֹת צְפוּפוֹת, וּסְבִיבָן עֲמִיתַי</p>
</blockquote>

<blockquote>
<p>יוֹשְׁבִים מִתְאַבְּלִים עָלֵינוּ וְשׁוֹהִים לָנוּ מְחַכִּים,  545</p>
</blockquote>

<blockquote>
<p>אָנוּ הַבָּאִים חָתַרְנוּ בַּסְּפִינָה עַד-שְׂפַת פְּנֵי הַחוֹלוֹת.</p>
</blockquote>

<blockquote>
<p>שָׁמָּה יָרַדְנוּ כֻּלָּנוּ עַל-חוֹף-הַיָּם רַב-הַשָּׁאוֹן.</p>
</blockquote>

<blockquote>
<p>אוּלָם אֶת-עֵדֶר הַקִּיקְלוֹפּ הוֹרַדְנוּ מִתּוֹךְ הָאֳנִיָּה,</p>
</blockquote>

<blockquote>
<p>חֵלֶק כְּחֵלֶק חָלַקְנוּ, אִישׁ אִישׁ לֹא נִגְרַע מֵחֶלְקוֹ.</p>
</blockquote>

<blockquote>
<p>וְרֵעַי כָּל-לוּטֵי-הַמְּצָחוֹת הַנָּאוֹת לִי נָתְנוּ עוֹד אַיִל,  550</p>
</blockquote>

<blockquote>
<p>אֶשְׁכָּר מִמִּבְחַר הַצֹּאן שֶׁחָלַקְנוּ, וְהִקְרַבְתִּיו שָׁם עוֹלָה</p>
</blockquote>

<blockquote>
<p>עַל-שְׂפַת-הַיָּם לְבֶן-קְרוֹנוֹס, לְזֵאוּס הַמּוֹלֵךְ-עַל-הַכֹּל</p>
</blockquote>

<blockquote>
<p>בְּסֵתֶר עַב-עָנָן, הִבְעַרְתִּי כְּרָעַיִם, וְלֹא שָׁעָה לָעוֹלָה.</p>
</blockquote>

<blockquote>
<p>הָיָה מְהַרְהֵר בְּנַפְשׁוֹ, אֵיךְ יַאֲבִיד כָּל-אֳנִיּוֹתַי</p>
</blockquote>

<blockquote>
<p>יְפוֹת-הַצְּלָעוֹת עַל-רֵעַי-עֲמִיתַי הַנֶּאֱמָנִים.     555</p>
</blockquote>

<blockquote>
<p>אוֹתוֹ הַיּוֹם עַד שֶׁנָּטָה לָנוּ הַשֶּׁמֶשׁ יָשַׁבְנוּ</p>
</blockquote>

<blockquote>
<p>אוֹכְלִים הַבָּשָׂר הָרַב וּמְשַׂמְּחִים לִבֵּנוּ בַּיָּיִן;</p>
</blockquote>

<blockquote>
<p>אֶפֶס כְּשֶׁשָּׁקְעָה הַחַמָּה וְנָטוּ צִלְלֵי-מַחֲשַׁכִּים,</p>
</blockquote>

<blockquote>
<p>שָׁמָּה שָׁכַבְנוּ לָנוּחַ אֶל-קוֹל הַמִּשְׁבָּרִים בְּרֵעָם.</p>
</blockquote>

<blockquote>
<p>אֵאוֹס יְלִידַת-הַבֹּקֶר, וְרֻדַּת-הָאֶצְבָּעוֹת, אַךְ תּוֹפַע,  560</p>
</blockquote>

<blockquote>
<p>חַשְׁתִּי עוֹדַדְתִּי בִּדְבָרִים וָאֶפְקֹד עַל-רֵעַי-עֲמִיתַי</p>
</blockquote>

<blockquote>
<p>לַעֲלוֹת בָּאֳנִיּוֹת וּלְפַתַּח אֶת-הָעֲבוֹתוֹת.</p>
</blockquote>

<blockquote>
<p>הֵמָּה חָשׁוּ וְעָלוּ וַיֵּשְׁבוּ עַל-גַּב הַסַּפְסָלִים</p>
</blockquote>

<blockquote>
<p>שׁוּרוֹת שׁוּרוֹת, וַיַּכּוּ בַמְּשׁוֹטִים אֶת-גַּלֵּי-הַשֵּׂיבָה.</p>
</blockquote>

<blockquote>
<p>הָלְאָה הִפְלַגְנוּ מִשָּׁם בְּלֵב דָּוֶה עַל-עֲמִיתֵינוּ,   565</p>
</blockquote>

<blockquote>
<p>עַל-מַחְמַדֵּינוּ, אַךְ שְׂמֵחִים כִּי אָנוּ נִמְלַטְנוּ מִמָּוֶת&quot;.</p>
</blockquote>

<br>  

<h2 id="שִׁירעֲשִׂירִי:אֲשֶׁרסֻפַּרלְאַלְקִינוֹאוֹס:הַקֹּרוֹתאֵצֶלאֵיאוֹלוֹסאֵצֶלהַלֵּיסְטְרִיגוֹנִיםוְאֵצֶלקִירְקֵי">שִׁיר עֲשִׂירִי: אֲשֶׁר סֻפַּר לְאַלְקִינוֹאוֹס: הַקֹּרוֹת אֵצֶל אֵיאוֹלוֹס, אֵצֶל הַלֵּיסְטְרִיגוֹנִים וְאֵצֶל קִירְקֵי</h2>

<br>  

<blockquote>
<p>&quot;בָּאנוּ הִגַּעְנוּ עַד אִי אֵיאוֹלְיָה, אֲשֶׁר שָׁם יָשַׁב</p>
</blockquote>

<blockquote>
<p>בְּנוֹ שֶׁל-הִפּוֹטֵס, אֵיאוֹלוֹס חֲבִיב-כָּל-הָאֵלִים הַנִּצְחִים;</p>
</blockquote>

<br>  

<blockquote>
<p>צָף הָאִי עַל-פְּנֵי מַיִם וְסָבִיב לוֹ חוֹמַת נְחשֶׁת<a href="#fn:53" id="fnref:53" title="see footnote" class="footnote"><sup>53</sup></a></p>
</blockquote>

<blockquote>
<p>בִּלְתִּי-נִבְקַעַת, וְהוּא עוֹלֶה מִתְרוֹמֵם כִּדְמוּת סֶלַע חָלָק.</p>
</blockquote>

<blockquote>
<p>שְׁנֵים עָשָׂר בָּנִים לוֹ יֻלְּדוּ עַל-בִּרְכָּיו בַּהֵיכָל הַנִּשָּׂא,        5</p>
</blockquote>

<blockquote>
<p>וְהֵמָּה שֵׁשׁ בָּנוֹת חֲבִיבוֹת וְשִׁשָּׁה בָּנִים חֲסֻנִּים.</p>
</blockquote>

<blockquote>
<p>נָתַן אֵיאוֹלוֹס אֶת-בְּנוֹתָיו לְנָשִׁים לְבָנָיו הַנְּעָרִים,</p>
</blockquote>

<blockquote>
<p>וְהֵם כָּל-הַיָּמִים אוֹכְלִים עַל-שֻׁלְחַן אֲבִיהֶם הַיָּקָר</p>
</blockquote>

<blockquote>
<p>וְאִמָּם הַטּוֹבָה, וְאֵין קֶצֶב לָאֹכֶל עַל-שֻׁלְחַן מִשְׁתֵּיהֶם.</p>
</blockquote>

<blockquote>
<p>נוֹדֵף בְּבֵיתָם רֵיחַ הַדֶּשֶׁן, יָרִיעַ קוֹל חָלִיל         10</p>
</blockquote>

<blockquote>
<p>יוֹמָם, אַךְ לַיְלָה יָנוּחוּ עַל-יַד נְשׁוֹתֵיהֶם הַצְּנוּעוֹת</p>
</blockquote>

<blockquote>
<p>עַל-פְּנֵי מַרְבַדִּים וּבְמִטּוֹת-פִּתּוּחִים מַעֲשֵׂה-אָמָּן.</p>
</blockquote>

<blockquote>
<p>שָׁמָּה הִגַּעְנוּ, וַנָּבֹא אֶל-עִירָם וּמְעוֹנָם הַנָּאֶה.</p>
</blockquote>

<blockquote>
<p>חֹדֶשׁ יָמִים כִּבְּדָנוּ בְּמַאֲכָל וּבְמִשְׁתֶּה, וַיִּדְרשׁ</p>
</blockquote>

<blockquote>
<p>לְדָבָר וְדָבָר, לְאִלְיוֹן, לִסְפִינוֹת בְּנֵי-אַרְגּוֹס וּלְשִׁיבַת     15</p>
</blockquote>

<blockquote>
<p>בְּנֵי-הָאֲכַיִּים, לוֹ הַכֹּל סִפַּרְתִּי, כָּל-דָּבָר, כְּסִדְרוֹ.</p>
</blockquote>

<blockquote>
<p>אַךְ כְּשֶׁשְּׁאִלְתִּיו גַּם אָנִי, בִּקַּשְׁתִּיו כִּי יְשַׁלְּחֵנִי,</p>
</blockquote>

<blockquote>
<p>הוּא לֹא הֵשִׁיב אֶת-פָּנַי וַיִּדְאַג לְשׁוּבִי לְבֵיתִי.</p>
</blockquote>

<blockquote>
<p>נָתַן לִי חֵמֶת עֲשׂוּיָה עוֹר פַּר בֶּן-בָּקָר בֶּן-תֵּשַׁע.</p>
</blockquote>

<blockquote>
<p>סָגַר בְּתוֹכָהּ אֶת-כָּל-הָרוּחוֹת הַסּוֹעָרוֹת בְּכֹחַ,       20</p>
</blockquote>

<blockquote>
<p>יַעַן כִּי אוֹתוֹ הִפְקִיד בֶּן-קְרוֹנוֹס לִשְׁלֹט בָּרוּחוֹת,</p>
</blockquote>

<blockquote>
<p>לְעוֹרֵר אוֹתָן וְלַשְׁבִּיתָן, כַּאֲשֶׁר יִהְיֶה עִם-לִבּוֹ.</p>
</blockquote>

<blockquote>
<p>שָׂמָּהּ עַל-גַּב הָאֳנִיָּה הַגְּדוֹלָה, וַיִּצְרוֹר עַל-גַּבָּהּ</p>
</blockquote>

<blockquote>
<p>חוּט שֶׁל-כֶּסֶף מַבְרִיק, וְלֹא תַעֲבוֹר גַּם רוּחַ קַלִּילָה.</p>
</blockquote>

<blockquote>
<p>נָתַן לִי אַךְ נְשִׁימָתָהּ שֶׁל-רוּחַ מַעֲרָבִית – זֶפִירוֹס,      25</p>
</blockquote>

<blockquote>
<p>לַנְחוֹת אֶת-סְפִינוֹתֵינוּ וְאוֹתָנוּ; וְאוּלָם לֹא נִגְזַר</p>
</blockquote>

<blockquote>
<p>דָּבָר וְיָקוּם, כִּי אָנוּ בַּטִּפְּשׁוּת אָבַדְנוּ אָבָדְנוּ.</p>
</blockquote>

<br>

<blockquote>
<p>תִּשְׁעָה יָמִים הָיִינוּ מַפְלִיגִים גַּם יוֹמָם גַּם לָיְלָה.</p>
</blockquote>

<blockquote>
<p>וּבָעֲשִׂירִי כְּבָר נִגְלוּ שַׁדְמוֹת אֶרֶץ מוֹלַדְתִּי.</p>
</blockquote>

<blockquote>
<p>הָיֹה הָיִינוּ מַבְחִינִים בְּמַשּׂוּאוֹת הִבְעִירוּ וְהֵן קְרוֹבוֹת,       30</p>
</blockquote>

<blockquote>
<p>וְהִנֵּה תְּקָפַתְנִי הַשֵּׂנָה הַמְּתוּקָה, וְאָנֹכִי יָגֵעַ,</p>
</blockquote>

<blockquote>
<p>כִּי לֹא חָדַלְתִּי מִתְּפׂשׂ בְּהֶגֶה הַסְּפִינָה, וּלְאַחֵר</p>
</blockquote>

<blockquote>
<p>לֹא נְתַתִּיהוּ, בִּרְצוֹתִי לְמַהֵר וְלָבֹא לְאַרְצֵנוּ.</p>
</blockquote>

<blockquote>
<p>וְרֵעַי עֲמִיתַי מְשׂוֹחֲחִים, אִישׁ אֶל-רֵעֵהוּ נִדְבָּרוּ</p>
</blockquote>

<blockquote>
<p>לֵאמֹר: הִנְנִי מֵבִיא לְבֵיתִי גַּם זָהָב גַּם כֶּסֶף,        35</p>
</blockquote>

<blockquote>
<p>תְּשׁוּרָה לִי נָתַן אֵיאוֹלוֹס הַגִּבּוֹר בְּנוֹ שֶׁל-הִפּוֹטֵס.</p>
</blockquote>

<blockquote>
<p>אָמַר הָאוֹמֵר לַחֲבֵרוֹ, הִתְבּוֹנֵן אֵלָיו וַיְדַבֵּר:</p>
</blockquote>

<br>  

<blockquote>
<p>&quot;אֵלִי! מֶה חָבִיב הַגֶּבֶר וְנִכְבָּד עַל-כָּל-בְּנֵי-הָאָדָם,</p>
</blockquote>

<blockquote>
<p>כֻּלָּם כְּכֻלָּם, בְּבוֹאוֹ אֶל-עִירָם וְאֶרֶץ מְכוֹרָתָם!</p>
</blockquote>

<blockquote>
<p>כַּמָּה אוֹצָרוֹת יְקָרִים נָהַג הַלָּה מִשְּׁלַל טְרוֹיָה!          40</p>
</blockquote>

<blockquote>
<p>הִנֵּה הֲלֹא גַּם אֲנַחְנוּ עָשִׂינוּ הַדֶּרֶךְ הוּא עָשָׂה,</p>
</blockquote>

<blockquote>
<p>אוּלָם הַבַּיְתָה נָשׁוּבָה וְאֵין כֹּל לָנוּ, רֵיקוֹת יָדֵינוּ.</p>
</blockquote>

<blockquote>
<p>עַתָּה הֶעֱנִיק לוֹ אֵיאוֹלוֹס הָאִישׁ, כִּי בוֹ רָצָה.</p>
</blockquote>

<blockquote>
<p>הָבָה נָחִישָׁה מַעֲשֵׂינוּ וְנִרְאֶה בְּעֵינֵינוּ מַה יֵּשׁ פֹּה,</p>
</blockquote>

<blockquote>
<p>כַּמָּה זָהָב וְכַמָּה כֶסֶף מֻנָּחִים בְּנֹאד זֶה&quot;.<br />
45</p>
</blockquote>

<br>  

<blockquote>
<p>כָּכָה נִדְבְּרוּ; וַתִּגְבַּר הָעֵצָה הָרָעָה עַל-רֵעַי,</p>
</blockquote>

<blockquote>
<p>פָּתְחוּ הַנֹּאד, וַתִּפְרֹצְנָה הָרוּחוֹת כֻּלָּהַן הַחוּצָה.</p>
</blockquote>

<blockquote>
<p>חִישׁ תְּפָסָתַם הַסְּעָרָה, נְשָׂאָתַם הַיָּמָּה וְהֵם בּוֹכִים,</p>
</blockquote>

<blockquote>
<p>הַרְחֵק מֵאֶרֶץ מְכוֹרָתָם טִלְטְלָתַם, – אָנֹכִי נֵעֹרְתִּי,</p>
</blockquote>

<blockquote>
<p>נִמְלָךְ בְּנַפְשִׁי הַתְּמִימָה, מַה טּוֹב לִי וְאֶעֱשֶׂה, אוּלַי     50</p>
</blockquote>

<blockquote>
<p>אָטִיל אֶת-נַפְשִׁי הַיָּמָּה מֵעַל הָאֳנִיָּה, אוֹ אוּלַי</p>
</blockquote>

<blockquote>
<p>דּוּמָם אֶסְבֹּלָה, אֶשָּׁאֵר בַּחַיִּים עַל-פְּנֵי הָאֲדָמוֹת?</p>
</blockquote>

<blockquote>
<p>אָכֵן סָבַלְתִּי, נִשְׁאַרְתִּי, לוּט-פָּנִים שָׁכַבְתִּי בַּסְּפִינָה,</p>
</blockquote>

<blockquote>
<p>וְרוּחַ הַסַּעַר הָאָיֹם נְשָׂאַתְנוּ וַתִּגְרְפֵנוּ</p>
</blockquote>

<blockquote>
<p>שׁוּב אֶל-הָאִי אֶל-אֵיאוֹלְיָה, וְרֵעַי עֲמִיתַי נֶאֱנָחִים.        55</p>
</blockquote>

<br>  

<blockquote>
<p>שָׁמָּה עָלִינוּ בְּחוֹף הֶחָרָבָה וַנִּשְׁאַב הַמָּיִם.</p>
</blockquote>

<blockquote>
<p>חָשׁוּ סָעֲדוּ רֵעַי עַל-יַד הָאֳנִיָּה הַמְּהִירָה,</p>
</blockquote>

<blockquote>
<p>א ַ ךְ כְּשֶׁשָּׁבְרוּ רַעֲבוֹנָם וְצִמְאוֹנָם בְּמַאֲכָל וּבְמִשְׁתֶּה,</p>
</blockquote>

<blockquote>
<p>קַמְתִּי לָקַחְתִּי לִי אֶחָד מֵרֵעַי וְאִתּוֹ הַכָּרוֹז,</p>
</blockquote>

<blockquote>
<p>חַשְׁתִּי אֶל-הֵיכַל אֵיאוֹלוֹס הַנּוֹדָע-לִתְהִלָּה, וְנִמְצָא        60</p>
</blockquote>

<blockquote>
<p>יוֹשֵׁב וְאוֹכֵל, וְעַל-יָדוֹ גַּם אִשְׁתּוֹ גַּם בָּנָיו כֻּלָּהַם.</p>
</blockquote>

<blockquote>
<p>אַךְ בְּבוֹאֵנוּ בַּהֵיכָל, יָשַׁבְנוּ עַל-מִפְתַּן הַבַּיִת</p>
</blockquote>

<blockquote>
<p>אֵצֶל הַמְּזוּזוֹת, וְהֵמָּה רָאוּנוּ, אֵלֵינוּ הִשְׁתָּאוּ:</p>
</blockquote>

<blockquote>
<p>'אֵיכָה זֶה בָּאתָ, אוֹדִיסֵס, וְאֵיזֶה דֵימוֹן בְּעוֹכְרֶיךָ?</p>
</blockquote>

<blockquote>
<p>הִנֵּה דָאַגְתִּי מְאֹד לִתְשׁוּבָתְךָ לְמַעַן תָּבוֹאָה        65</p>
</blockquote>

<blockquote>
<p>לְאֶרֶץ מְכוֹרָתְךָ וּלְבֵיתְךָ, הַמָּקוֹם בּוֹ רָצְתָה נַפְשֶׁךָ'.</p>
</blockquote>

<br>  

<blockquote>
<p>כָּכָה הִבִּיעוּ וָאַעַן, וּלְבָבִי נֶעֱצַב בְּקִרְבִּי:</p>
</blockquote>

<blockquote>
<p>'רֵעַי עֲמִיתַי הָרָעִים וְשֵׁנָה אֲמוּלָה בְּעוֹכְרָי,</p>
</blockquote>

<blockquote>
<p>אָנָּא עִזְרוּנִי, יַקִּירִי, כִּי אַתֶּם יְכוֹלִים לְהוֹשִׁיעַ'.</p>
</blockquote>

<br> 

<blockquote>
<p>כָּכָה אָמַרְתִּי וָאֶפְתַּח בְּדִבְרֵי תַחֲנוּנִים וִידִידוּת;  70</p>
</blockquote>

<blockquote>
<p>אֶפֶס נֶאֶלְמוּ דוּמִיָּה, וַאֲבִיהֶם הֵשִׁיב אֲמָרָיו:</p>
</blockquote>

<br>  

<blockquote>
<p>'לֶךְ-לְךָ חִישׁ מִן-הָאִי, הַגֶּבֶר הַנִּבְזֶה-בָּאָדָם!</p>
</blockquote>

<blockquote>
<p>יַעַן לֹא יָאֶה וְלֹא נָאֶה לִי לִהְיוֹת מְטַפֵּל וְדוֹאֵג</p>
</blockquote>

<blockquote>
<p>לְאָדָם, אֲשֶׁר הָאֵלִים הַמְאֻשָּׁרִים שְׂנֵאוּהוּ.</p>
</blockquote>

<blockquote>
<p>לֶךְ-לְךָ, זֹאת בָּאַתְךָ כִּי בְנֵי-הָאַלְמָוֶת שְׂנֵאוּךָ'.          75</p>
</blockquote>

<br>  

<blockquote>
<p>כָּכָה סָח, וַיְשַׁלְּחֵניִ מִבֵּיתוֹ, וּמָרָה נֶאֶנָחְתִּי.</p>
</blockquote>

<blockquote>
<p>אָנוּ הִפְלַגְנוּ מִשָּׁם נֶעֱצָבִים כֻּלָּנוּ בְּלִבֵּנוּ,</p>
</blockquote>

<blockquote>
<p>נָפַל לֵב הָאֲנָשִׁים עֲלֵיהֶם בְּחָתְרָם בַּמְּשׁוֹטִים,</p>
</blockquote>

<blockquote>
<p>יַעַן נוֹאַלְנוּ הִסְכַּלְנוּ, וְאָפְסָה כָּל-רוּחַ מוֹשִׁיעָה.</p>
</blockquote>

<br>  

<blockquote>
<p>שִׁשָּׁה יָמִים עָשִׂינוּ דַרְכֵּנוּ יוֹמָם וָלַיְלָה      80</p>
</blockquote>

<blockquote>
<p>עַד שֶׁהִגַּעְנוּ בַּשְּׁבִיעִי לְטִירַת לָמוֹס הַמּוֹשֵׁל,</p>
</blockquote>

<blockquote>
<p>הִיא טֵלֶפִּילוֹס הָעִיר שֶׁבְּלֵיסְטְרִיגוֹנְיָה, שָׁם נִפְגָּשׁ</p>
</blockquote>

<br>  

<blockquote>
<p>רוֹעֶה בְּרוֹעֶה: זֶה דּוֹרֵשׁ בִּשְׁלוֹמוֹ בְּבוֹאוֹ וְזֶה בְּצֵאתוֹ.<a href="#fn:54" id="fnref:54" title="see footnote" class="footnote"><sup>54</sup></a></p>
</blockquote>

<blockquote>
<p>וְאִישׁ אֲשֶׁר שֵׁנָה לֹא יֵדַע וְלָקַח בִּשְׂכָרוֹ כִּפְלַיִם:</p>
</blockquote>

<blockquote>
<p>זֶה אֲשֶׁר יִרְעֶה הַצֹּאן וְזֶה אֲשֶׁר יִרְעֶה הַבָּקָר,       85</p>
</blockquote>

<blockquote>
<p>יַעַן כִּי קְרוֹבִים שָׁם תְּחוּמֵי הַיּוֹם וְהַלַּיְלָה, נָגָעוּ.</p>
</blockquote>

<blockquote>
<p>וּכְשֶׁהִגַּעְנוּ לַחוֹף וְלַנָּמֵל הַמְצֻיָּן, שָׁם סְלָעִים</p>
</blockquote>

<blockquote>
<p>עוֹטְרִים לוֹ סָבִיב נִשָּׂאִים, מִכָּאן וּמִכָּאן יַכְתִּירוּהוּ,</p>
</blockquote>

<blockquote>
<p>גְּדוֹתָיו בּוֹלְטוֹת וּתְלוּלוֹת מִתְנוֹסְסוֹת אֵלֶּה מוּל אֵלֶּה</p>
</blockquote>

<blockquote>
<p>לִהְיוֹת פִּי מָבוֹא לִשְׂפָתוֹ, וְהוֹלְכוֹת וְנַעֲשׂוֹת צָרוֹת.     90</p>
</blockquote>

<blockquote>
<p>שָׁמָּה הִנְחוּ עֲמִיתַי הַסְּפִינוֹת כְּפוּפוֹת-הַקְּצָווֹת</p>
</blockquote>

<blockquote>
<p>וְהָיוּ קְשׁוּרוֹת כֻּלָּהַן בַּנָּמֵל הַגָּדוֹל בַּתָּוֶךְ,</p>
</blockquote>

<blockquote>
<p>רְצוּפוֹת אַחַת אֶל-אֶחָת, יַעַן מֵעוֹלָם לֹא גָבַהּ</p>
</blockquote>

<blockquote>
<p>גַּל בּוֹ בַנָּמֵל מִגָּדוֹל עַד קָטָן, אַךְ דְּמָמָה מַבְרִיקָה.</p>
</blockquote>

<blockquote>
<p>רַק אֳנִיָּתִי שֶׁלִּי הַשְּׁחוֹרָה בַּחוּץ הִצַּגְתִּיהָ,         95</p>
</blockquote>

<blockquote>
<p>הַרְחֵק בַּמָּבוֹא בַּקָּצֶה, קְשַׁרְתִּיהָ בַּעֲבוֹתוֹת לַסֶּלַע.</p>
</blockquote>

<blockquote>
<p>עָלֹה עָלִיתִי בַּצּוּר, מִתְבּוֹנֵן מִמִּצְפֵּה הַסְּלָעִים;</p>
</blockquote>

<br>  

<blockquote>
<p>אוּלָם אֵין לִרְאוֹת כָּל-פֹּעַל-שְׁוָרִים אוֹ פָּעֳלֵי-אָדָם.<a href="#fn:55" id="fnref:55" title="see footnote" class="footnote"><sup>55</sup></a></p>
</blockquote>

<blockquote>
<p>רָאוּ עֵינֵינוּ אַךְ עָשָׁן עוֹלֶה מֵעַל הָאֲדָמָה.</p>
</blockquote>

<blockquote>
<p>רֵעַי עֲמִיתַי שָׁלַחְתִּי לְשָׁם כִּי יֵלְכוּ וְיָתוּרוּ,         100</p>
</blockquote>

<blockquote>
<p>מִי הוּא הָעָם וְהַשֵּׁבֶט הָאוֹכְלִים מִלֶּחֶם-הָאָרֶץ.</p>
</blockquote>

<blockquote>
<p>שְׁנַיִם בָּרֹתִי מֵהֶם וְנִלְוָה הַשְּׁלִישִׁי הַכָּרוֹז.</p>
</blockquote>

<blockquote>
<p>הָלְכוּ בַדֶּרֶךְ הַחֲלָקָה בֹּאֲכָה הָעִיר, בָּהּ מְבִיאִים</p>
</blockquote>

<blockquote>
<p>עֲצֵי הַסָּקָה בְּצַבִּים מִיעָרוֹת עַל-רָאשֵׁי הֶהָרִים.</p>
</blockquote>

<blockquote>
<p>נִקְרְתָה נַעֲרָה לִפְנֵיהֶם בַּשַּׁעַר, שׁוֹאֶבֶת הַמַּיִם,          105</p>
</blockquote>

<blockquote>
<p>בִּתּוֹ הַחֲסֻנָּה שֶׁל-אַנְטִיפַטּ ֵס הַלֵּיסְטְרִיגוֹנִי,</p>
</blockquote>

<blockquote>
<p>אֲשֶׁר יָרְדָה הָעַיְנָה מֵימֶיהָ נוֹבְעִים בִּנְעִימוּת,</p>
</blockquote>

<blockquote>
<p>עֵין-אַרְטַקְיָה, כִּי שָׁמָּה יִשְׁאֲבוּ כֻּלָּם הַמָּיִם.</p>
</blockquote>

<blockquote>
<p>נִגְּשׁוּ אֵלֶיהָ הָאִישִׁים, וַיִּשְׂאוּ אִמְרָתָם שָׁאָלוּ:</p>
</blockquote>

<blockquote>
<p>&#8216;מִי הוּא הַמּוֹלֵךְ בָּעִיר? וּמִי הָאֲנָשִׁים בָּם יִמְשֹׁל?&#8217;      110</p>
</blockquote>

<blockquote>
<p>מִהֲרָה הַנַּעֲרָה לְהַרְאוֹת אֶת-הֵיכַל-אָבִיהָ הַנִּשָּׂא.</p>
</blockquote>

<blockquote>
<p>וּכְשֶׁנִּכְנְסוּ אֵלֶּה לַהֵיכָל הַמְצֻיָּן, וְרָאוּ</p>
</blockquote>

<blockquote>
<p>אִשְׁתּוֹ, וְהִנֵּה מַרְאֶהָ כְּרָאשֵׁי הֶהָרִים – נִבְעָתוּ.</p>
</blockquote>

<blockquote>
<p>קָרְאָה לְאִישָׁהּ מִיָּד, הָאִישׁ אַנְטִיפַטֵּס מִמּוֹשַׁב</p>
</blockquote>

<blockquote>
<p>עַמּוֹ; וַיַּחְמֹס מְזִמּוֹת וְאָבְדַן-יְגוֹנִים לְרֵעַי,         115</p>
</blockquote>

<blockquote>
<p>תָּפַס בְּאֶחָד מֵרֵעַי-עֲמִיתַי, וַיְהִי לוֹ לְאָכְלָה.</p>
</blockquote>

<blockquote>
<p>רָאוּ הַשְּׁנַיִם, מִהֲרוּ וְנָסוּ וְהִגִּיעוּ לַסְּפִינָה.</p>
</blockquote>

<blockquote>
<p>הֵחֵל צֹוֵחַ בָּעִיר, נִקְהֲלוּ עָלָיו מִסָּבִיב</p>
</blockquote>

<blockquote>
<p>הַלֵּיסְטְרִיגוֹנִים הַגְּבָרִים אַדִּירֵי-הַכֹּחַ לְאַלְפֵיהֶם.</p>
</blockquote>

<blockquote>
<p>דְּמוּתָם וְצַלְמָם לֹא צֶלֶם בְּנֵי-אָדָם, אַךְ צֶלֶם נְפִילִים.       120</p>
</blockquote>

<blockquote>
<p>הָיוּ מַשְׁלִיכִים אֲבָנִים כְּבֵדוֹת כְּפִי כֹּחוֹ שֶׁל-גֶּבֶר</p>
</blockquote>

<blockquote>
<p>מֵעַל הַצּוּקִים, וַיַּעַל קוֹל שָׁאוֹן מֵאֵצֶל הַסְּפִינוֹת,</p>
</blockquote>

<blockquote>
<p>קוֹל הָאֳנִיּוֹת בְּהִשָּׁבְרָן וְקוֹלוֹת הַגּוֹסְסִים, חֲרָזוּם</p>
</blockquote>

<blockquote>
<p>חָרוֹז עַל-שְׁפוּדִים כְּדָגִים לְשֵׂאתָם לְמַאֲכָל-תּוֹעֵבָה.</p>
</blockquote>

<blockquote>
<p>הֵמָּה מַשְׁחִיתִים בָּאֵלֶּה בַּנָּמֵל הֶעָמֹק, וְאָנֹכִי        125</p>
</blockquote>

<blockquote>
<p>חַשְׁתִּי נָשָׂאתִי אֶת-חַרְבִּי הַשְּׁנוּנָה מִירֵכִי וָאֶגְזֹר</p>
</blockquote>

<blockquote>
<p>גָּזוֹר עֲבוֹת הָאֳנִיָּה מַכְחִילַת-הַחַרְטוֹם לִשְׁנָיִם.</p>
</blockquote>

<blockquote>
<p>תֵּכֶף רָמַזְתִּי לְרֵעַי, עוֹדַדְתִּים וָאֶפְקֹד עֲלֵיהֶם</p>
</blockquote>

<blockquote>
<p>לָחוּשׁ לַמְּשׁוֹטִים, לְמַעַן נְמַלֵּט נַפְשֵׁנוּ מֵרָעָה.</p>
</blockquote>

<blockquote>
<p>הִכּוּ כֻלָּם הַגַּלִּים בַּמְּשׂוֹטִים מִפַּחַד אֲבַדּוֹן.        130</p>
</blockquote>

<blockquote>
<p>טָסָה סְפִינָתִי בְּגִיל מִמְּצָרֵי הַסְּלָעִים הַיָּמָּה;</p>
</blockquote>

<blockquote>
<p>אוּלָם כָּל-יֶתֶר הַסְּפִינוֹת כֻּלָּן אָבְדוּ אָבָדוּ.</p>
</blockquote>

<br>  

<blockquote>
<p>הָלְאָה הִפְלַגְנוּ מִשָּׁם בְּלֵב דָּוֶה עַל עֲמִיתֵינוּ,</p>
</blockquote>

<blockquote>
<p>עַל-מַחֲמַדֵּינוּ, אַךְ שְׂמֵחִים, כִּי אָנוּ נִמְלַטְנוּ מִמָּוֶת.</p>
</blockquote>

<blockquote>
<p>בָּאנוּ לְאֵיאֵיָה הָאִי, שָׁם מִשְׁכַּן בַּת-אֵלִים אֲיֻמָּה,      135</p>
</blockquote>

<blockquote>
<p>קִירְקֵי יְפַת-הַמַּחְלָפוֹת, הָאֵלָה מַנְעִימַת-הַזֶּמֶר,</p>
</blockquote>

<blockquote>
<p>וְהִיא הִיא אֲחוֹתוֹ, בַּת-אֵם אֵיאֵטֵס חוֹרֵשׁ-הָרָעוֹת.</p>
</blockquote>

<blockquote>
<p>שְׁנֵיהֶם הֵלְיוֹס הוֹלִידָם, הַשֶּׁמֶשׁ הַמֵּאִיר-לָאָדָם,</p>
</blockquote>

<blockquote>
<p>אוֹתָם לוֹ יָלְדָה פֶּרְסֵי הָאֵלַָה, בַּת-הָאוֹקְיָנוֹס.</p>
</blockquote>

<blockquote>
<p>וּכְשֶׁהִגַּעְנוּ עַד שְׂפָתוֹ, נִכְנַסְנוּ לַנָּמֵל בַּשֶּׁלִּי         140</p>
</blockquote>

<blockquote>
<p>בְּחוֹף הַמִּבְטַחִים, וְכַנִּרְאֶה, נָחָנוּ אָז אַחַד הָאֵלִים.</p>
</blockquote>

<blockquote>
<p>וּכְשֶׁיָּרַדְנוּ לְשָׁם, שָׁהִינוּ שְׁנֵי יָמִים וְלֵילוֹת,</p>
</blockquote>

<blockquote>
<p>שׁוֹכְבִים, כִּי עָיְפָה נַפְשֵׁנוּ מֵעֹצֶר יְגוֹנִים וְעָמָל.</p>
</blockquote>

<blockquote>
<p>אַךְ כְּשֶׁהֵבִיאָה הַצְּפִירָה יְפַת-הַמַּחְלָפוֹת יוֹם שְׁלִישִׁי,</p>
</blockquote>

<blockquote>
<p>קַמְתִּי לָקַחְתִּי חֲנִיתִי וָאֶקַּח אֶת-חַרְבִּי הַשְּׁנוּנָה,      145</p>
</blockquote>

<blockquote>
<p>חַשְׁתִּי לָלֶכֶת מֵעַל הָאֳנִיָּה וָאַעַל הַר-צוֹפִים,</p>
</blockquote>

<blockquote>
<p>אוּלַי אֶרְאֶה פָּעֳלֵי בְנֵי-אֱנוֹשׁ אוֹ אֶשְׁמַע אֶת-קוֹלָם.</p>
</blockquote>

<blockquote>
<p>וְהִנֵּה בְּעָמְדִי עַל-רָמַת-הַצּוֹפִים עֲטוּרַת-הַסְּלָעִים,</p>
</blockquote>

<blockquote>
<p>וְעָשָׁן מִתְאַבֵּךְ מֵעַל פְּנֵי הָאָרֶץ רַחֲבַת-הַדְּרָכִים,</p>
</blockquote>

<blockquote>
<p>בָּא מֵהֵיכָלָהּ שֶׁל-קִירְקֵי, מְתַמֵּר בֵּין חֹרְשָׁה וְעַב סְבָכִים.      150</p>
</blockquote>

<blockquote>
<p>מְהַרְהֵר הָיִיתִי בְּלִבִּי וְנוֹעָץ בְּכִלְיוֹתַי, הַאוֹסִיף</p>
</blockquote>

<blockquote>
<p>לֶכֶת אוֹ אֶחְדַּל, בִּרְאוֹתִי כִּי הָיָה הֶעָשָׁן אֲדַמְדָּם.</p>
</blockquote>

<blockquote>
<p>כָּכָה הָיִיתִי מְהַרְהֵר, וָאֶמְצָא לְטוֹב לִי הָעֵצָה:</p>
</blockquote>

<blockquote>
<p>לָשׁוּב תְּחִלָּה אֶל-שְׂפַת-הַיָּם וְהַסְּפִינָה הַמְּהִירָה,</p>
</blockquote>

<blockquote>
<p>לֶאֱכֹל עִם-רֵעַי עֲמִיתַי וּלְשָׁלְחָם לִדְרשׁ וְלַחְקֹר.       155</p>
</blockquote>

<blockquote>
<p>אַךְ כְּשֶׁקָּרַבְתִּי עֲדֵי אֳנִיָּתִי כְּפוּפַת-הַקְּצָווֹת</p>
</blockquote>

<blockquote>
<p>נִכְמְרוּ אֵלַי הַגַּלְמוּד רַחֲמָיו שֶׁל-אַחַד הָאֵלִים,</p>
</blockquote>

<blockquote>
<p>הִקְרָה לְפָנַי בַּדֶּרֶךְ צְבִי רָם-קֶרֶן גְּדָל-קוֹמָה,</p>
</blockquote>

<blockquote>
<p>הוֹלֵךְ לִקְרָאתִי, בְּרִדְתוֹ מִתּוֹךְ עֲבִי יַעַר הַמָּיְמָה</p>
</blockquote>

<blockquote>
<p>לִשְׁתּוֹת מִנַּחַל, כִּי גָבְרָה מְאֹד חַמָּתָהּ שֶׁל-חַמָּה.      160</p>
</blockquote>

<blockquote>
<p>הָיָה יוֹצֵא מִסִּבְכֵי הַיַּעַר, וָאֶמְחָצֵהוּ</p>
</blockquote>

<blockquote>
<p>בְּגַבּוֹ בָאֶמְצַע, וַיֵּצֵא הַכִּידוֹן הַמְצֻפֶּה-נְחשֶׁת.</p>
</blockquote>

<blockquote>
<p>נָפַל בָּאָבָק צֹוֵחַ, וַיִּפַּח אֶת-רוּחוֹ וַיִּגְוָע.</p>
</blockquote>

<blockquote>
<p>שַׂמְתִּי עָלָיו כַּף רַגְלִי וָאוֹצִיא מִפִּצְעוֹ הַנּוֹרָא</p>
</blockquote>

<blockquote>
<p>כִּידוֹן נְחֻשְׁתִּי, הִנַּחְתִּיו שָׁם נִשְׁעָן אֶל-פְּנֵי הָאֲדָמָה,     165</p>
</blockquote>

<blockquote>
<p>זְמֹרוֹת לָקַטְתִּי וּנְצָרִים וּקְלַעְתִּים, וָאַעַשׂ שְׂבָכָה</p>
</blockquote>

<blockquote>
<p>אָרְכָּהּ שָׁלשׁ אַמּוֹת, עֲשׂוּיָה מִכָּאן וּמִכָּאן לְתִפְאָרָה.</p>
</blockquote>

<blockquote>
<p>בַּהּ גַּם קָשַׁרְתִּי אֶת-רַגְלֵי הַצְּבִי גְדָל-הַקּוֹמָה וְהַנּוֹרָא.</p>
</blockquote>

<blockquote>
<p>שַׂמְתִּי פְעָמַי לַסְּפִינָה הַשְּׁחוֹרָה, נְשָׂאתִיו עַל-צַוָּאר</p>
</blockquote>

<blockquote>
<p>הוֹלֵךְ וְנִשְׁעָן עַל-רָמְחִי, כִּי כָּבֵד מִמֶּנִּי לְשֵׂאתוֹ       170</p>
</blockquote>

<blockquote>
<p>בְּיָדִי הָאַחַת עַל-שִׁכְמִי, כִּי גְדוֹלָה הַחַיָּה, כַּבִּירָה;</p>
</blockquote>

<blockquote>
<p>אוֹתוֹ זָרַקְתִּי עַל-יַד הָאֳנִיָּה, עוֹדַדְתִּי עֲמִיתַי</p>
</blockquote>

<blockquote>
<p>בְּדִבְרֵי יְדִידוּת נָשָׂאתִי, דִּבַּרְתִּי אֶל-גֶּבֶר וָגֶבֶר:</p>
</blockquote>

<br>  

<blockquote>
<p>'אָכֵן, יַקִּירַי, וְאִם-גַּם נֶעֱצַב לִבֵּנוּ לֹא נָחוּשׁ</p>
</blockquote>

<blockquote>
<p>רֶדֶת שְׁאוֹל תַּחַת לְהַדֵס, וּבְטֶרֶם נִגְזַר עָלֵינוּ,          175</p>
</blockquote>

<blockquote>
<p>לָכֵן כָּל-עוֹד יֵשׁ צֵדָה וּמִשְׁתֶּה בַּסְּפִינָה הַמְּהִירָה,</p>
</blockquote>

<blockquote>
<p>נַחְשׁוֹב עַל-אֹדוֹת אָכְלֵנוּ וְלֹא נִגְוַע בְּרָעָב וּבְצָמָא'.</p>
</blockquote>

<br>  

<blockquote>
<p>כָּכָה דִּבַּרְתִּי, וְהֵמָּה מִהֲרוּ שָׁמְעוּ לִדְבָרַי,</p>
</blockquote>

<blockquote>
<p>הָסֵר לוֹט פְּנֵיהֶם וַיִּגְּשׁוּ עַד שְׂפַת-הַיָּם הַנִּגְרָשׁ,</p>
</blockquote>

<blockquote>
<p>עָמְדוּ מִשְׁתָּאִים לַצֶּבִי, כִּי גְדוֹלָה הַחַיָּה, כַּבִּירָה.      180</p>
</blockquote>

<blockquote>
<p>אֶפֶס כְּשֶׁשָּׂבְעוּ עֵינֵיהֶם לַחֲזוֹת בַּצְּבִי וּלְהִתְבּוֹנֵן,</p>
</blockquote>

<blockquote>
<p>נָטְלוּ יְדֵיהֶם בַּמַּיִם, הֵכִינוּ הַסְּעֻדָּה הַחֲמוּדָה.</p>
</blockquote>

<blockquote>
<p>אוֹתוֹ הַיּוֹם עַד שֶׁנָּטָה לָנוּ הַשֶּׁמֶשׁ יָשַׁבְנוּ</p>
</blockquote>

<blockquote>
<p>אוֹכְלִים הַבָּשָׂר הָרָב וּמְשַׂמְּחִים לִבֵּנוּ בַּיָּיִן.</p>
</blockquote>

<blockquote>
<p>אֶפֶס כְּשֶׁשָּׁקַע הַשֶּׁמֶשׁ וְנָטוּ צִלְלֵי-מַחֲשַׁכִּים,        185</p>
</blockquote>

<blockquote>
<p>שָׁמָּה שָׁכַבְנוּ לָנוּחַ אֶל-קוֹל הַמִּשְׁבָּרִים בְּרֵעָם.</p>
</blockquote>

<blockquote>
<p>אֵאוֹס יְלִידַת-הַבֹּקֶר, וְרֻדַּת-הָאֶצְבָּעוֹת, אַךְ תּוֹפַע,</p>
</blockquote>

<blockquote>
<p>קְרָאתִים, אֶת-כֻּלָּם, לְמוֹעֵצָה, דִּבַּרְתִּי בְאָזְנֵי כֻּלָּמוֹ:</p>
</blockquote>

<br>

<blockquote>
<p>'הַאֲזִינוּ אִמְרָתִי, וְאִם-גַּם תִּשְׂאוּ תְּלָאוֹת.</p>
</blockquote>

<blockquote>
<p>הִנֵּה, יְדִידַי, אֵין אָנוּ יוֹדְעִים אֵי מִזְרָח אֵי מַעֲרָב,        190</p>
</blockquote>

<blockquote>
<p>אֵיפֹה יָרַד הַשֶּׁמֶשׁ הַמֵּאִיר לָאָדָם בִּמְבוֹאוֹ</p>
</blockquote>

<blockquote>
<p>וְאֵיפֹה יַעֲלֶה בְּצֵאתוֹ. וְאוּלָם נָחוּשָׁה נַחְשׁוֹבָה,</p>
</blockquote>

<blockquote>
<p>אוּלַי עוֹד יֵשׁ לָנוּ עֵצָה, אֲנִי מְדֻמַּנִי – אֵינֶנָּה,</p>
</blockquote>

<blockquote>
<p>יַעַן רָאִיתִי מֵרָמַת-הַצּוֹפִים עֲטוּרַת-הַסְּלָעִים</p>
</blockquote>

<blockquote>
<p>אִי זֶה וְהוּא גַלְמוּד, וְסָבִיב לוֹ מֶרְחַב יָם רְחַב-יָדַיִם,    195</p>
</blockquote>

<blockquote>
<p>כֻּלּוֹ שָׁטוּחַ הָאִי, וְאוּלָם בָּאֶמְצַע לוֹ עוֹלֶה</p>
</blockquote>

<blockquote>
<p>עָשָׁן, וּבְעֵינַי רְאִיתִיו מְתַמֵּר בְּיַעַר וְעַב סְבָכִים'.</p>
</blockquote>

<br> 

<blockquote>
<p>כָּכָה דִבַּרְתִּי, וְהֵמָּה נִשְׁבַּר לְבָבָם הֶחָבִיב,</p>
</blockquote>

<blockquote>
<p>בְּזָכְרָם עֲלִילוֹת הָאִישׁ אַנְטִיפַטֵּס הַלֵּיסְטְרִיגוֹנִי,</p>
</blockquote>

<blockquote>
<p>עֶבְרַת הַקִּיקְלוֹפּ הָאָיֹם, הָאוֹכֵל בְּשַׂר אָדָם בִּזְדוֹנוֹ,     200</p>
</blockquote>

<blockquote>
<p>נָשְׂאוּ אֶת-קוֹלָם הֵילִילוּ, וַיִּבְכּוּ בִּדְמָעוֹת שָׁלִישׁ,</p>
</blockquote>

<blockquote>
<p>אוּלָם כְּלוּם לֹא הוֹעִילוּ וְאִם-גַּם מַר הִתְאַבָּלוּ.</p>
</blockquote>

<br> 

<blockquote>
<p>אַחַר חָצִיתִי הָעָם, כָּל-עֲמִיתַי הֲדוּרֵי-הַמְּצָחוֹת,</p>
</blockquote>

<blockquote>
<p>שַׂמְתִּים שְׁנַיִם רָאשִׁים וָאֶפְקֹד שַׂר עַל-כָּל-פְּלַגָּה.</p>
</blockquote>

<blockquote>
<p>רֹאשׁ לָרִאשׁוֹנָה אָנֹכִי, לַשְּׁנִיָּה הָאִישׁ אֶבְרִילוֹכוֹס.        205</p>
</blockquote>

<blockquote>
<p>חַשְׁנוּ לְטָרֵף בְּקוֹבַע-הַנְּחשֶׁת אֶת-שְׁנֵי הַגּוֹרָלוֹת.</p>
</blockquote>

<blockquote>
<p>נָפַל פּוּר אֶבְרִילוֹכוֹס הָאִישׁ הָאֱלֹהִי, הַנַּעֲלֶה,</p>
</blockquote>

<blockquote>
<p>נֶחְפַּז וַיֵּלֶךְ וְאִתּוֹ עֶשְׂרִים וּשְׁנַיִם עֲמִיתַי,</p>
</blockquote>

<blockquote>
<p>הוֹלְכִים הָלוֹךְ וּבָכֹה, וְאָנוּ נוֹתַרְנוּ מֵילִילִים.</p>
</blockquote>

<blockquote>
<p>מָצְאוּ בַבִּקְעָה אֶת-זְבוּלָהּ שֶׁל-קִירְקֵי הַבָּנוּי-אֲבָנִים,    210</p>
</blockquote>

<blockquote>
<p>אַבְנֵי גָזִית מְהֻקְצָעוֹת לְתִפְאָרָה, וְצוֹפֶה לְמֵרָחוֹק.</p>
</blockquote>

<blockquote>
<p>סָבִיב לַבַּיִת זְאֵבִים מְלֻמְּדֵי-הָרִים וְּלְבָאִים</p>
</blockquote>

<blockquote>
<p>אֲשֶׁר הִקְסִימָה, בְּטַעֲמָם מִינֵי סַמְמָנִים מַזִּיקִים.</p>
</blockquote>

<blockquote>
<p>וְהֵם לֹא הֵרֵעוּ לַגְּבָרִים, הִתְחַטְּאוּ עֲלֵיהֶם נִגָּשִׁים,</p>
</blockquote>

<blockquote>
<p>מְנַעְנְעִים כֻּלָּם לִקְרָאתָם זַנְבוֹתָם הַמָּאֳרָכִים.       215</p>
</blockquote>

<blockquote>
<p>כְּאוֹתָם הַכְּלָבִים הַפּוֹגְשִׁים בַּעֲלֵיהֶם בְּשׁוּבוֹ מִמִּשְׁתֶּה,</p>
</blockquote>

<blockquote>
<p>מְנַעְנְעִים זַנְבוֹתָם, כִי לְעוֹלָם יֵשׁ אִתּוֹ לְשׁוֹבֵב אֶת-נַפְשָׁם,</p>
</blockquote>

<blockquote>
<p>כָּכָה כִתְרוּם זְאֵבִים אַדִּירֵי-צִפֹּרֶן וּלְבָאִים,</p>
</blockquote>

<blockquote>
<p>מְנַעְנְעִים זַנְבוֹתָם – וְהִתְיָרְאוּ, כִּי רָאוּ מִפְלָצוֹת-הָאֵימִים.</p>
</blockquote>

<blockquote>
<p>עָמְדוּ בְּפִתְחוֹ שֶׁל-הֵיכַל הָאֵלָה יְפַת-הַתַּלְתַּלִּים       220</p>
</blockquote>

<blockquote>
<p>וְשָׁמְעוּ קוֹל קִירְקֵי הַשָּׁרָה בְּתוֹכוֹ, וְקוֹלָהּ קוֹל נָאֶה,</p>
</blockquote>

<blockquote>
<p>טְרוּדָה בְּאֵטוּן מְאֹד גָּדוֹל, אֶרֶג אַמְבְּרוֹסְיָה כְּמַעֲשֵׂה</p>
</blockquote>

<blockquote>
<p>בְּנוֹת-הָאֵלִים הָאוֹרְגוֹת אַךְ דַּקּוֹת וְנָאוֹת, כְּלִיל-יֹפִי.</p>
</blockquote>

<blockquote>
<p>פָּתַח פּוֹלִיטֵס הַמּוֹשֵׁל-בַּגְּבָרִים וַיְדַבֵּר אֲלֵיהֶם,</p>
</blockquote>

<blockquote>
<p>וְהוּא הוּא הַגֶּבֶר הַיָּקָר וְהֶחָבִיב עָלַי בֵּין עֲמִיתָי:      225</p>
</blockquote>

<br>  

<blockquote>
<p>'אֲבָל, יְדִידַי, מַה נָּאֶה קוֹל אוֹתָהּ הָאִשָּׁה שָׁם פְּנִימָה,</p>
</blockquote>

<blockquote>
<p>אוֹרְגָה הִיא אֵטוּן מְאֹד גָּדוֹל וְעוֹנָה לָהּ בַּת-קוֹל הֶחָצֵר.</p>
</blockquote>

<blockquote>
<p>בַּת-אֵלִים אוֹ בַת-אָדָם? נָחוּשָׁה וְנִקְרָא אֵלֶיהָ'.</p>
</blockquote>

<br>  

<blockquote>
<p>כָּכָה הִבִּיעַ, וַיִּשְׂאוּ אֶת-קוֹלָם וְקָרְאוּ אֵלֶיהָ.</p>
</blockquote>

<blockquote>
<p>תֵּכֶף יָצְאָה, וַתִּפְתַּח אֶת-דַּלְתוֹת הַזְּבוּל הַמַּבְרִיקוֹת,       230</p>
</blockquote>

<blockquote>
<p>קָרְאָה לָהֶם, וְנִכְנְסוּ כֻלָּם בַּחֲסַר-לֵב וְטִפְּשׁוּת;</p>
</blockquote>

<blockquote>
<p>אַךְ אֶבְרִילוֹכוֹס הוּא נִשְׁאַר, כִּי יָרֵא פֶּן-תַּחְשֹׁב מְזִמּוֹת.</p>
</blockquote>

<blockquote>
<p>שָׁם הוֹשִׁיבָתַם עַל-כִּסְאוֹת וְעַל-גַּבֵּי סַפְסָלִים הֲדוּרִים,</p>
</blockquote>

<blockquote>
<p>בָּלְלָה לָמוֹ הַגְּבִינָה, הַדְּבַשׁ הַכָּתֹם וְהַסֹּלֶת</p>
</blockquote>

<blockquote>
<p>וְיַיִן, יֵין פְּרַמְנִיָּה, וּמָסְכָה בְּאוֹתוֹ הַמַּשְׁקֶה וַתָּשֶׂם     235</p>
</blockquote>

<blockquote>
<p>יְרָקוֹת מַזִּיקִים, לְמַעַן יִשְׁכְּחוּ אֶרֶץ מוֹלַדְתָּם.</p>
</blockquote>

<blockquote>
<p>אוֹתוֹ הִגִּישָׁה לִפְנֵיהֶם, וַיִּשְׁתּוּ מִמֶּנּוּ – וַתַּכֵּם</p>
</blockquote>

<blockquote>
<p>תֵּכֶף בַּשּׁוֹט אֲשֶׁר בְּיָדָהּ, וַתִּסְגְּרֵם בְּמִכְלַת-חֲזִירִים.</p>
</blockquote>

<blockquote>
<p>וְהֵם רֹאשׁ חֲזִיר רֹאשָׁם וּכְשַׂעֲרוֹ שַׂעֲרָם, וְקוֹלָם</p>
</blockquote>

<blockquote>
<p>כְּקוֹלוֹ, וְצַלְמָם כְּצַלְמוֹ; אַךְ רוּחַ בִּינָתָם כְּקֹדֶם.      240</p>
</blockquote>

<blockquote>
<p>הֵמָּה בּוֹכִים, וַתִּסְגְּרֵם קִירְקֵי וַתַּשְׁלֵךְ לִפְנֵיהֶם</p>
</blockquote>

<blockquote>
<p>מִינֵי בַּלּוּטֵי מַאֲכָל וּפֵירוֹת קוֹרָנִית לְאָכְלָה,</p>
</blockquote>

<blockquote>
<p>כָּל-אֲשֶׁר יִהְיֶה לְבָרוֹת לַחֲזִירִים רוֹבְצִים עַל-עָפָר.</p>
</blockquote>

<br>  

<blockquote>
<p>אַךְ אֶבְרִילוֹכוֹס בָּא נֶחְפָּז עַד הָאֳנִיָּה הַשְּׁחוֹרָה</p>
</blockquote>

<blockquote>
<p>לְהַגִּיד מִקְרֵה עֲמִיתָיו, הָרָעָה אֲשֶׁר מְצָאָתַם;       245</p>
</blockquote>

<blockquote>
<p>אֶפֶס לֹא יָכֹל לְהוֹצִיא אַף הֶגֶה, וְאִם-מְאֹד חָפֵץ,</p>
</blockquote>

<blockquote>
<p>יַעַן כִּי תָקַף הַכְּאֵב הַגָּדוֹל אֶת-לִבּוֹ, וְעֵינָיו</p>
</blockquote>

<blockquote>
<p>נִמְלְאוּ דְמָעוֹת, וְנַפְשׁוֹ רָצְתָה לִבְכּוֹת תַּמְרוּרִים.</p>
</blockquote>

<blockquote>
<p>אַךְ כְּשֶׁתְּקַפְנוּהוּ בִּשְׁאֵלוֹת, מִשְׁתָּאִים לוֹ הַרְבֵּה כֻּלָּנוּ,</p>
</blockquote>

<blockquote>
<p>סִפֶּר אָז לָנוּ אֶת-מַר גּוֹרָלָם שֶׁל-יֶתֶר רֵעֵינוּ:        250</p>
</blockquote>

<br>  

<blockquote>
<p>'הוֹי, אוֹדִיסֵס הַמַּזְהִיר, כְּמִצְוָתְךָ הָלַכְנוּ בַּסְּבָכִים,</p>
</blockquote>

<blockquote>
<p>גַּם רָאִינוּ בַּבִּקְעָה הַהֵיכָל הַבָּנוּי-לְתִפְאֶרֶת</p>
</blockquote>

<blockquote>
<p>אַבְנֵי גָזִית מְהֻקְצָעוֹת לְמִשְׁעִי, וְצוֹפֶה לְמֵרָחוֹק.</p>
</blockquote>

<blockquote>
<p>פְּנִימָה קוֹל אִשָּׁה שׁוֹרֶרֶת וְאוֹרֶגֶת הָאֵטוּן הַגָּדוֹל,</p>
</blockquote>

<blockquote>
<p>בַּת-אֵלִים אוֹ בַת-אָדָם; וַיִּקְרְאוּ הֵמָּה אֵלֶיהָ.       255</p>
</blockquote>

<blockquote>
<p>תֵּכֶף יָצְאָה, וַתִּפְתַּח אֶת-דַּלְתוֹת הַזְּבוּל הַמַּבְרִיקוֹת.</p>
</blockquote>

<blockquote>
<p>קָרְאָה, וַיֵּלְכוּ אַחֲרֶיהָ כֻּלָּם בַּחֲסַר-לֵב וְטִפְּשׁוּת.</p>
</blockquote>

<blockquote>
<p>נִשְׁאוֹר נִשְׁאַרְתִּי רַק אָנִי, יָרֵאתִי פֶּן-תַּחְשֹׁב מְזִמּוֹת,</p>
</blockquote>

<blockquote>
<p>וְהֵמָּה נֶעֶלְמוּ כֻלָּהַם וְאֵינָם, גַּם אֶחָד מֵאֵלֶּה</p>
</blockquote>

<blockquote>
<p>שׁוּב לֹא הוֹפִיעַ, וְאָנֹכִי יָשַׁבְתִּי עַד בּוֹשׁ וְצִפִּיתִי'.      260</p>
</blockquote>

<br>  

<blockquote>
<p>כָּכָה הִבִּיעַ, וָאָשִׂים עַל-שִׁכְמִי אֶת-חַרְבִּי הַגְּדוֹלָה</p>
</blockquote>

<blockquote>
<p>הָעֲשׂוּיָה נְחשֶׁת עִם-מַסְמְרוֹת כֶּסֶף וְאֶת-קַשְׁתִּי.</p>
</blockquote>

<blockquote>
<p>אוֹתוֹ צִוִּיתִי וְיַנְחֵנִי הַדֶּרֶךְ זֶה עַתָּה בָּהּ הָלָךְ;</p>
</blockquote>

<blockquote>
<p>חַבֵּק חִבֵּק בִּשְׁתֵי כַפּוֹת יָדָיו אֶת-בִּרְכַּי בִּתְחִנָּה,</p>
</blockquote>

<blockquote>
<p>מַר הִתְיַפַּח, וַיַּעַן וַיֹּאמֶר אֶת-אִמְרוֹת הַכָּנָף:           265</p>
</blockquote>

<br>  

<blockquote>
<p>'אַל-נָא תַנְחֵנִי לְשָׁם, הוֹי זַרְעוֹ שֶׁל-זֵאוּס, פֹּה אֵשֵׁב,</p>
</blockquote>

<blockquote>
<p>יַעַן יָדַעְתִּי נֶאֱמָנָה: גַּם אַתָּה לֹא תָשׁוּב, גַּם אֵלֶּה</p>
</blockquote>

<blockquote>
<p>כָּל-מֵרֵעֶיךָ לֹא תַחֲזִיר; אַךְ נָחוּשׁ עִם-אֵלֶּה וְנָנוּס.</p>
</blockquote>

<blockquote>
<p>אוּלַי עוֹד נוּכַל לְמַלֵּט נַפְשֵׁנוּ מִיּוֹם-הָעֲבָרוֹת'.</p>
</blockquote>

<br>  

<blockquote>
<p>כָּכָה הִבִּיעַ הַלָּז; וָאָשִׁיב אֲמָרַי וָאַעַן:<br />
270</p>
</blockquote>

<br>  

<blockquote>
<p>'שְׁבָה לְךָ פֹּה, אֶבְרִילוֹכוֹס, וְאַל-תִּטּשׁ הַמָּקוֹם לָלֶכֶת,</p>
</blockquote>

<blockquote>
<p>אָכְלָה וּשְׁתֵה עַל-יַד הָאֳנִיָּה הַחֲלוּלָה הַשְּׁחוֹרָה;</p>
</blockquote>

<blockquote>
<p>אוּלָם אָנֹכִי אֵצֵאָה, כִּי גֹדֶל הַהֶכְרַח יְאַלְּצֵנִי'.</p>
</blockquote>

<br>  

<blockquote>
<p>כָּכָה אָמַרְתִּי, וָאָחוּשׁ מֵעַל שְׂפַת-הַיָּם וְהָאֳנִיָּה.</p>
</blockquote>

<blockquote>
<p>אַךְ בַּעֲשׂוֹתִי אֶת-דַּרְכִּי וּכְעָבְרִי הַבְּקָעוֹת הַקְּדוֹשׁוֹת,     275</p>
</blockquote>

<blockquote>
<p>בָּאתִי עַד מִשְׁכְּנוֹת קִירְקֵי בַּעֲלַת-הַכְּשָׁפִים-הַגְּדוֹלִים,</p>
</blockquote>

<blockquote>
<p>טֶרֶם אֶכָּנֵס לַהֵיכָל, וְהִנֵּה לִקְרָאתִי הֶרְמֵיאַס</p>
</blockquote>

<blockquote>
<p>תּוֹפֵשׂ-שֵׁבֶט-הַזָּהָב, כְּמַרְאֵה עֶלֶם מַרְאֵהוּ,</p>
</blockquote>

<blockquote>
<p>זְקָנוֹ אַךְ הֵחֵל צַמֵּחַ בִּיפִי הָעֲלוּמִים וּבְאִבָּם.</p>
</blockquote>

<blockquote>
<p>הוֹשִׁיט לִי יָדוֹ הַלָּה, וַיִּשָּׂא אִמְרָתוֹ וַיַּעַן:         280</p>
</blockquote>

<br> 

<blockquote>
<p>'אָנָה תֵּלֵךְ לְבָדָד, בֶּהָרִים תָּחִישׁ פְּעָמֶיךָ,</p>
</blockquote>

<blockquote>
<p>בְּמָקוֹם אֲשֶׁר לֹא תֵדַע? הֲלֹא עֲמִיתֶיךָ נְתוּנִים</p>
</blockquote>

<blockquote>
<p>בְּמִכְלְאוֹת קִירְקֵי הַגְּדוֹלוֹת מַרְאֵיהֶם הֲפוּכִים לַחֲזִירִים.</p>
</blockquote>

<blockquote>
<p>הִנֵּה אִם-בָּאתָ לְמַלְּטָם, הֲלֹא אֵלֶּה דְבָרַי: לֹא תָשׁוּב</p>
</blockquote>

<blockquote>
<p>אַתָּה גַם אַתָּה, תִּשָּׁאֵר בַּמָּקוֹם שָׁם יִתְרָם נְחִתִּים.        285</p>
</blockquote>

<blockquote>
<p>אוּלָם אָנֹכִי מִצָּרָה אֶפְדֶּךְ, אֲמַלֶּט נַפְשֶׁךָ.</p>
</blockquote>

<blockquote>
<p>קַח אֶת-הַיֶּרֶק הַנִּפְלָא בְּלֶכְתְּךָ לְמִשְׁכְּנוֹת קִירְקֵי,</p>
</blockquote>

<blockquote>
<p>הוּא הוּא יַרְחִיק מֵרֹאשְׁךָ אֶת-יוֹם-הָעֲבָרוֹת הַנּוֹרָא.</p>
</blockquote>

<blockquote>
<p>עַתָּה אֲסַפְּרָה לְךָ כָּל-תִּכְכֵי קִירְקֵי וְתַרְמִיתָהּ.</p>
</blockquote>

<blockquote>
<p>תָּכִין לְךָ יַיִן הָרֶקַח, וְתָשִׂים יְרָקוֹת בַּמַּשְׁקֶה,          290</p>
</blockquote>

<blockquote>
<p>אֶפֶס לֹא תוּכַל לְךָ בִּכְשָׁפֶיהָ, כִּי יִשְׁמְרֶךָ</p>
</blockquote>

<blockquote>
<p>יֶרֶק-הַיְקָר לְךָ נָתַתִּי; וְעוֹד לְךָ אוֹסִיף אֲסַפְּרָה:</p>
</blockquote>

<blockquote>
<p>וְהָיָה כִּי קִירְקֵי תַכֶּךָּ בַּמַּטֶּה הָאָרֹךְ בְּכַפָּהּ,</p>
</blockquote>

<blockquote>
<p>מַהֵר וְהָסֵר אֶת-חַרְבְּךָ הַשְּׁנוּנָה מֵעַל יְרֵכֶךָ,</p>
</blockquote>

<blockquote>
<p>פִּתְאֹם הִתְנַפֵּל עָלֶיהָ, כְּאוֹמֵר לְהַכּוֹתָהּ שָׁם נָפֶשׁ.      295</p>
</blockquote>

<blockquote>
<p>אָז מִפָּנֶיךָ תִּבָּהֵל וְתִקְרָא לְךָ לִשְׁכַּב עִמָּהּ.</p>
</blockquote>

<blockquote>
<p>וְאַתָּה אַל-תָּשֶׁב אֶת-פְּנֵי בַת-הָאֵלִים וְשָׁכַבְתָּ</p>
</blockquote>

<blockquote>
<p>לְמַעַן תִּמְסֹר לְךָ אֶת-עֲמִיתֶיךָ וּתְאָרְחֶךָ,</p>
</blockquote>

<blockquote>
<p>אֶפֶס תִּשָּׁבַע לְךָ מִתְּחִלָּה שְׁבוּעָה חֲמוּרָה,</p>
</blockquote>

<blockquote>
<p>אֲשֶׁר לֹא תַחְמֹס עָלֶיךָ מְזִמּוֹת אֲחֵרוֹת לְהָרַע,          300</p>
</blockquote>

<blockquote>
<p>וְלֹא תַעַשְׂךָ רְפֵה-כֹחַ וַחֲדַל-אוֹנִים כִּי תִּתְגָּל'.</p>
</blockquote>

<br>  

<blockquote>
<p>כָּכָה הִבִּיעַ לִי מֵמִית-הָאַרְגּוֹס, וַיִּתֵּן הַיֶּרֶק,</p>
</blockquote>

<blockquote>
<p>תְּלָשׁוֹ מִן-הָאֲדָמָה וַיַּרְא לִי צוּרָתוֹ וְטִבְעוֹ.</p>
</blockquote>

<blockquote>
<p>הָיָה עִקָּרוֹ מְאֹד שָׁחֹר, אַךְ פִּרְחוֹ מַלְבִּין כְּחָלָב.</p>
</blockquote>

<br>  

<blockquote>
<p>&#8216;מוֹלִי&#8217; זֶה שְׁמוֹ בְּפִי אֵלִים, בְּקשִׁי תָּלוֹשׁ יִתָּלֵשׁ<a href="#fn:56" id="fnref:56" title="see footnote" class="footnote"><sup>56</sup></a><br />
305</p>
</blockquote>

<blockquote>
<p>בְּיַד בְּנֵי-אָדָם בְּנֵי-תְמוּתָה; אַךְ יַד בְּנֵי-הָאֵלִים כֹּל תּוּכָל.</p>
</blockquote>

<br> 

<blockquote>
<p>הָלַךְ לוֹ הֶרְמֵס, וַיָּשָׁב אֶל-הָאוֹלִימְפּוֹס הַנִּשָּׂא</p>
</blockquote>

<blockquote>
<p>דֶּרֶךְ הָאִי נֶחְפֶּה יַעַר; וְאָנֹכִי אֶל-מִשְׁכְּנוֹת קִירְקֵי,</p>
</blockquote>

<blockquote>
<p>וְלִבִּי מְפַרְפֵּר-מִתְרַגֵּשׁ בִּהְיוֹתִי עוֹשֶׂה אֶת-דַּרְכִּי.</p>
</blockquote>

<blockquote>
<p>בְּעָמְדִי בְּפֶתַח הֵיכָלָהּ שֶׁל-קִירְקֵי יְפַת-הַמַּחְלָפוֹת,     310</p>
</blockquote>

<blockquote>
<p>קָרֹא קָרָאתִי לָהּ בְּקוֹל, וַתִּשְׁמַע הָאֵלָה קְרִיאָתִי;</p>
</blockquote>

<blockquote>
<p>תֵּכֶף יָצְאָה וַתִּפְתַּח אֶת-דַּלְתוֹת הֵיכָלָהּ הַמַּבְרִיק</p>
</blockquote>

<blockquote>
<p>וַתִּקְרָאֵנִי; וְאָנֹכִי נִכְנַסְתִּי, וְלִבִּי בִי נֶעֱצָב.</p>
</blockquote>

<blockquote>
<p>וַתּוֹשִׁיבֵנִי עַל-כִּסֵּא אֲשֶׁר לוֹ מַסְמְרוֹת כֶּסֶף,</p>
</blockquote>

<blockquote>
<p>נָאֶה מְאֹד וּכְלִיל יֹפִי, וּשְׁרַפְרַף מִתַּחַת לְרַגְלָיו.       315</p>
</blockquote>

<blockquote>
<p>מָזְגָה לִי יַיִן הרֶקַח בְּכוֹס זָהָב וְאֶשְׁתֶּה מִמֶּנּוּ,</p>
</blockquote>

<blockquote>
<p>וְיֶרֶק בּוֹ זָרְקָה, כִּי חָמְסָה בְלִבָּהּ מְזִמּוֹת-הָרָעָה,</p>
</blockquote>

<blockquote>
<p>נָתְנָה לִי לִשְׁתּוֹת מִמֶּנּוּ, וְלֹא הָיוּ בִי כָּל-כִּשּׁוּפֶיהָ.</p>
</blockquote>

<blockquote>
<p>הַכֵּה הִכַּתְנִי בַּמַּטֶּה וַתִּשָּׂא דְבָרָהּ וַתֹּאמֶר:</p>
</blockquote>

<br>  

<blockquote>
<p>&#8216;רֶד-לְךָ אֶל-מִכְלַת הַחֲזִירִים וְשִׁכְבָה עִם-כָּל-עֲמִיתֶיךָ!&#8217;   320</p>
</blockquote>

<blockquote>
<p>כָּכָה הִבִּיעָה, וָאֶקְרַע אֶת-חַרְבִּי הַשְּׁנוּנָה מִירֵכִי,</p>
</blockquote>

<blockquote>
<p>אַף הִתְנַפַּלְתִּי עַל-קִירְקֵי, כְּאוֹמֵר לָקַחַת אֶת-נַפְשָׁהּ.</p>
</blockquote>

<blockquote>
<p>צָעֲקָה בְּקוֹל וַתֵּחָפֵז וַתְּחַבֵּק אֶת-בִּרְכַּי בִּתְחִנָּה,</p>
</blockquote>

<blockquote>
<p>מָרָה הִילִילָה נִרְגָּשָׁה, וַתֹּאמֶר אֶת-אִמְרוֹת-הַכָּנָף:</p>
</blockquote>

<br>

<blockquote>
<p>'אֵי מִזֶּה אַתָּה, אֵי עִירְךָ וְאֵי אֲבוֹתֶיךָ יְלָדוּךָ?   325</p>
</blockquote>

<blockquote>
<p>הִנְנִי מִשְׁתָּאָה: טָעַמְתָּ הַיֶּרֶק וְלֹא נֶהְפַּכְתָּ.</p>
</blockquote>

<blockquote>
<p>אָדָם לֹא הָיָה וְשָׁתָה מִמֶּנּוּ וְלֹא נֶהְפַּךְ תֵּכֶף,</p>
</blockquote>

<blockquote>
<p>אִם-אַךְ טָעַם מִמֶּנּוּ וְחָלַף אֶת-גֶּדֶר שִׁנָּיו,</p>
</blockquote>

<blockquote>
<p>אֶפֶס בְּלִבְּךָ שָׁם תִּנְוֶה בִינָה אֲשֶׁר לֹא תִמּוֹט.</p>
</blockquote>

<blockquote>
<p>אוּלַי אַתָּה אוֹדִיסֵס רַב-הַמַּסָּעוֹת, שֶׁעָלָיו            330</p>
</blockquote>

<blockquote>
<p>סִפֶּר-לִי מֵמִית-הָאַרְגּוֹס, תּוֹפֵשׂ-שַׁרְבִיט-הַזָּהָב,</p>
</blockquote>

<blockquote>
<p>לֵאמֹר: פֹּה יָבֹא בְּשׁוּבוּ מִטְּרוֹיָה בִּסְפִינָה מַשְׁחִירָה?</p>
</blockquote>

<blockquote>
<p>מַהֵר וְהָשֵׁב חַרְבְּךָ הַשְּׁנוּנָה לִנְדָנָהּ, וְאָנוּ</p>
</blockquote>

<blockquote>
<p>הָבָה נַעֲלֶה שְׁנֵינוּ מִטָּתִי וִיצוּעִי, לְמַעַן</p>
</blockquote>

<blockquote>
<p>נִרְוֶה דוֹדִים גַּם יַחַד, נִתְעַלֵּס שָׁם בָּאֳהָבִים'.          335
<br><br />
כָּכָה הִבִּיעָה, וָאָשִׁיב לָהּ אֲמָרַי וָאַעַן:</p>
</blockquote>

<blockquote>
<p>'קִירְקֵי, אֵיכָכָה תְּצַוִּינִי לִנְטוֹת חֶסֶד אֵלַיִךְ,</p>
</blockquote>

<blockquote>
<p>וְאַתְּ אֶת-עֲמִיתַי הָפַכְתְּ לַחֲזִירִים, וְהֵם בְּמִשְׁכָּנֵךְ.</p>
</blockquote>

<blockquote>
<p>עַתָּה כִּי בָאתִי עָדַיִךְ תְּצַוִּי לִי בְּחָשְׁבֵךְ מְזִמּוֹת</p>
</blockquote>

<blockquote>
<p>לֶכֶת אַחֲרַיִךְ אֶל-חֶדְרֵךְ וְלַעֲלוֹת יְצוּעֵךְ תַּצִּיעִי,          340</p>
</blockquote>

<blockquote>
<p>לַעֲשׂוֹת אוֹתִי רְפֵה-כֹחַ וַחֲדַל-אוֹנִים כִּי אֶתְגָּל.</p>
</blockquote>

<blockquote>
<p>אוּלָם אָנֹכִי לֹא אֶעֱלֶה עַל-יְצוּעֵךְ, כִּי אִם</p>
</blockquote>

<blockquote>
<p>לִי תִשָּׁבְעִי שְׁבוּעָה חֲמוּרָה בִּשְׁבוּעוֹת הָאֵלִים,</p>
</blockquote>

<blockquote>
<p>כִּי לֹא תַחְמְסִי בְּלִבֵּךְ מְזִמָּה אַחֶרֶת לְהָרַע'.</p>
</blockquote>

<br>  

<blockquote>
<p>כָּכָה אָמַרְתִּי, וַתְּמַהֵר וַתִּשָּׁבַע לִי חִישׁ כְּמִצְוָתִי.  345</p>
</blockquote>

<blockquote>
<p>אַךְ כְּשֶׁנִּשְׁבְּעָה הַשְּׁבוּעָה וַתְּכַל אֶת-דִּבְרֵי הָאָלָה,</p>
</blockquote>

<blockquote>
<p>עָלֹה עָלִיתִי יְצוּעָה הַנֶּהְדָּר שֶׁל-קִירְקֵי הָאֵלָה.</p>
</blockquote>

<br> 

<blockquote>
<p>אוּלָם בֵּין כֹּה וּבֵין כֹּה טְרוּדוֹת בַּהֵיכָל הַשְּׁפָחוֹת,</p>
</blockquote>

<blockquote>
<p>אַרְבַּע אֲמָהוֹת, שֶׁהֵן הַמְמֻנּוֹת עַל-בֵּיתָה לָהּ פְּנִימָה,</p>
</blockquote>

<blockquote>
<p>וְהֵנָּה יֻלְּדוּ לַחֹרְשׁוֹת הַמְּצִלּוֹת וּלְעֵינוֹת-הַמָּיִם,       350</p>
</blockquote>

<blockquote>
<p>בְּנוֹת הָאֲפִיקִים הַקְּדוֹשִׁים הַזּוֹרְמִים לְגַלֵּי-יָם מְלוּחִים.</p>
</blockquote>

<blockquote>
<p>הָיְתָה הָאַחַת פּוֹרֶשֶׂת מַרְבַדִּים הֲדוּרִים עַל-כִּסְאוֹת,</p>
</blockquote>

<blockquote>
<p>אֵטוּן אַרְגָּמָן מִמַּעַל, אֵטוּן שֶׁל-פִּשְׁתִּים מִתָּחַת.</p>
</blockquote>

<blockquote>
<p>שְׁנִיָּה הִגִּישָׁה שֻׁלְחָנוֹת שֶׁל-כֶּסֶף אֶל-מוּל פְּנֵי הַכִּסְאוֹת,</p>
</blockquote>

<blockquote>
<p>עָרְכָה וַתָּשֶׂם עֲלֵיהֶם סַלְסִלּוֹת הַזָּהָב הַנָּאוֹת.       355</p>
</blockquote>

<blockquote>
<p>שְׁלִישִׁית מָסְכָה יַיִן יְשַׂמַּח לְבָב-אֱנוֹשׁ וּמָתוֹק</p>
</blockquote>

<blockquote>
<p>בְּקִיתוֹן כֶּסֶף כְּלִיל יֹפִי, וַתְּחַלֵּק אֶת-כּוֹסוֹת הַזָּהָב.</p>
</blockquote>

<blockquote>
<p>מַיִם הֵבִיאָה הָרְבִיעִית וַתַּבְעֵר מְדוּרָה עֲצוּמָה</p>
</blockquote>

<blockquote>
<p>תַּחַת הַחֲצוּבָה הַגְּדוֹלָה, הִתְחִילָה מְחַמֶּמֶת הַמַּיִם.</p>
</blockquote>

<blockquote>
<p>אַךְ כְּשֶׁהִתְחִילוּ הַמַּיִם לִרְתֹּחַ בְּדוּדֵי הַנְּחשֶׁת,       360</p>
</blockquote>

<blockquote>
<p>הוֹשִׁיבַתְנִי בְּאַמְבָּטֵי, וַתִּצֹּק עַל-רֹאשִׁי וְעַל-כְּתֵפַי</p>
</blockquote>

<blockquote>
<p>מַיִם צוֹנְנִים מְהוּלִים בְּחַמִּים מֵאוֹתָהּ חֲצוּבָה,</p>
</blockquote>

<blockquote>
<p>עַד שֶׁנָּטְשָׁה אֲבָרַי הַיְגִיעָה אוֹכֶלֶת הַנָּפֶשׁ.</p>
</blockquote>

<blockquote>
<p>אַךְ כְּשֶׁרָחֲצָה אֶת-בְּשָׂרִי וְסָכָה בַשֶּׁמֶן הַמַּבְרִיק,</p>
</blockquote>

<blockquote>
<p>וַתַּלְבִּישֵׁנִי אַדֶּרֶת כְּלִילַת יֹפִי וְכֻתֹּנֶת,           365</p>
</blockquote>

<blockquote>
<p>הֱבִיאַתְנִי הַחַדְרָה אֶל-כִּסֵּא לוֹ מַסְמְרוֹת כֶּסֶף,</p>
</blockquote>

<blockquote>
<p>נָאֶה וְכֻלּוֹ מַחְמַדִּים וּשְׁרַפְרַף מִתַּחַת לַכִּסֵּא.</p>
</blockquote>

<blockquote>
<p>וְאַחַת הַשְּׁפָחוֹת הֵבִיאָה אֶת-כִּיּוֹר הַזָּהָב הַנָּאֶה</p>
</blockquote>

<blockquote>
<p>מָלֵא הַמַּיִם לְרָחְצָה, וַתִּצְקֵם אֶל-נַטְלַת הַכֶּסֶף.</p>
</blockquote>

<blockquote>
<p>יָדַי נָטַלְתִּי, וְשֻׁלְחָן מְצֻחְצָח-לְמִשְׁעִי הִקְרִיבָה.          370</p>
</blockquote>

<blockquote>
<p>נָשְׂאָה סוֹכֶנֶת הַבַּיִת הַכְּבוּדָּה הֵבִיאָה הַלֶּחֶם,</p>
</blockquote>

<blockquote>
<p>וְרַבִּים תַּבְשִׁילִים מוּכָנִים הִגִּישָׁה בְּנֶפֶשׁ חֲפֵצָה;</p>
</blockquote>

<blockquote>
<p>צִוְּתָה לִי לֶאֱכֹל וְלִשְׁתּוֹת, וְאוּלָם בָּם נַפְשִׁי בָּחָלָה.</p>
</blockquote>

<blockquote>
<p>צוֹלֵל בְּמַחְשְׁבוֹתַי יָשַׁבְתִּי, כִּי חַשְׁתִּי עֲתִידוֹת לֹא טוֹבוֹת.</p>
</blockquote>

<br>  

<blockquote>
<p>רָאֲתָה קִירְקֵי וְאָנֹכִי יוֹשֵׁב וְיָדִי לֹא אֶשְׁלַח     375</p>
</blockquote>

<blockquote>
<p>אֶל-הַמַּאֲכָלִים לִי עָרְכוּ, נֶעֱצָב וְהוֹגֶה נְכָאִים,</p>
</blockquote>

<blockquote>
<p>נִגְּשָׁה אֵלַי, וַתַּעַן וַתֹּאמֶר אֶת-אִמְרוֹת-הַכָּנָף:</p>
</blockquote>

<br>  

<blockquote>
<p>'לָמָּה תֵשֵׁב, אוֹדִיסֵס, כְּאִישׁ אֲשֶׁר שְׂפָתוֹ אֵין אִתּוֹ?</p>
</blockquote>

<blockquote>
<p>תֹּאכַל אֶת-נַפְשְׁךָ וְגַם לֹא תִגַּע בְּמַאֲכָל וּמִשְׁתֶּה?</p>
</blockquote>

<blockquote>
<p>וַדַּאי יָרֵאתָ מִתְּכָכִים, מִמְּזִמּוֹת תִּפְחָדָה, וְאוּלָם      380</p>
</blockquote>

<blockquote>
<p>אַתָּה אַל-תִּירָא, כִּי מְאֹד חֲמוּרָה הַשְּׁבוּעָה נִשְׁבַּעְתִּי'.</p>
</blockquote>

<br> 

<blockquote>
<p>כָּכָה הִבִּיעָה, וָאָשִׁיב לָהּ אֶת-אֲמָרַי וָאַעַן:</p>
</blockquote>

<blockquote>
<p>'קִירְקֵי, הַאִם יֵשׁ בָּעוֹלָם אִישׁ הוֹגֶה מֵישָׁרִים וְהָגוּן,</p>
</blockquote>

<blockquote>
<p>אֲשֶׁר נַפְשׁוֹ תִּתְעַדֵּן בְּמִשְׁתֶּה וּבְמַאֲכַל-מַטְעַמִּים,</p>
</blockquote>

<blockquote>
<p>טֶרֶם יִגְאַל אֶת-נֶפֶשׁ עֲמִיתָיו וְיִרְאֵם בְּעֵינָיו?        385</p>
</blockquote>

<blockquote>
<p>אַךְ אִם-בֶּאֱמֶת וּבְתָמִים תְּצַוִּינִי כִּי אֹכַל וְאֶשְׁתֶּה,</p>
</blockquote>

<blockquote>
<p>פָּדֹה תִפְדִּים וְאֶרְאֶה בְּעֵינַי אֶת-רֵעַי הַיְקָרִים'.</p>
</blockquote>

<br>  

<blockquote>
<p>כָּכָה דִבַּרְתִּי, וַתֵּצֵא קִירְקִי מִזְּבוּלָהּ הַגָּדוֹל,</p>
</blockquote>

<blockquote>
<p>מַטֵּה הַכְּשָׁפִים בְּיָדָהּ, וַתִּפְתַּח אֶת-דַּלְתֵי הַמִּכְלָה;</p>
</blockquote>

<blockquote>
<p>שִׁלְּחָה אוֹתָם, וְהֵם, דְּמוּת חֲזִירִים בְּנֵי תֵּשַׁע מַרְאֵיהֶם.      390</p>
</blockquote>

<blockquote>
<p>עָמְדוּ אִישׁ מוּל רֵעֵהוּ, וַתַּעֲבֹר עֲלֵיהֶם עַל-כֻּלָּם,</p>
</blockquote>

<blockquote>
<p>מָשְׁחָה כָּל-אֶחָד וְאֶחָד בְּמִשְׁחָה אַחֶרֶת, וּפִתְאֹם</p>
</blockquote>

<blockquote>
<p>וְהִנֵּה נָשַׁר שְׂעָרָם, אֲשֶׁר צִמַּח עֲלֵיהֶם</p>
</blockquote>

<blockquote>
<p>בּכֹחַ הַיֶּרֶק הַמַּזִּיק שֶׁנָּתְנָה אָז קִירְקֵי הַכְּבוּדָּה.</p>
</blockquote>

<blockquote>
<p>שָׁבוּ וְהָיוּ לִגְבָרִים וּצְעִירֵי הַדְּמוּת מִשֶּׁהָיוּ,        395</p>
</blockquote>

<blockquote>
<p>יָפִים הַרְבֵּה מִהְיוֹתָם וְרָמֵי קוֹמָה לְמַרְאֶה.</p>
</blockquote>

<blockquote>
<p>וְהֵם הִכִּירוּנִי וַיּוֹשֶׁט לִי גֶבֶר וָגֶבֶר אֶת-יָדוֹ,</p>
</blockquote>

<blockquote>
<p>פָּתְחוּ וְהֵילִילוּ תַמְרוּרִים כֻּלָּהַם, וְהַבַּיִת עַל-סְבִיבָיו</p>
</blockquote>

<blockquote>
<p>רֵעַ הֵרִיעַ בְּקוֹל, גַּם בַּת-הָאֵלִים בָּכָתָה.</p>
</blockquote>

<blockquote>
<p>קָרְבָה אֵלַי וַתַּעַן וַתֹּאמֶר הַיָּפָה-בָּאֵלוֹת:         400</p>
</blockquote>

<br>  

<blockquote>
<p>'בֶּן לָאֶרְטֵס, זְרַע-זֶבְס, אוֹדִיסֵס הָאִישׁ רַב-הַמְּזִמּוֹת!</p>
</blockquote>

<blockquote>
<p>לֶךְ-לְךָ אֶל-הָאֳנִיָּה הַמְּהִירָה וְאֶל-שְׂפַת-יָם-הַקֹּדֶשׁ.</p>
</blockquote>

<blockquote>
<p>תְּחִלָּה הַסִּיעוּ הַסְּפִינָה, הוֹצִיאוּהָ אֶל-הֶחָרָבָה,</p>
</blockquote>

<blockquote>
<p>וְאֶת-אוֹצְרוֹתֵיכֶם תַּצְפִּינוּ וְגַם כָּל-כְּלֵיכֶם בַּמְּעָרוֹת.</p>
</blockquote>

<blockquote>
<p>אַחֲרֵי-כֵן תָּשׁוּב וְתָבִיא רֵעֶיךָ הַנֶּאֱמָנִים'.        405</p>
</blockquote>

<br> 

<blockquote>
<p>כָּכָה הִבִּיעָה, וְנִפְתָּה לִבִּי לֶב-גֶּבֶר בְּקִרְבִּי,</p>
</blockquote>

<blockquote>
<p>חַשְׁתִּי אֶל-שְׂפַת-יָם-הַקֹּדֶשׁ וְאֶל-הָאֳנִיָּה הַמְּהִירָה.</p>
</blockquote>

<blockquote>
<p>אֵצֶל הַסְּפִינָה הַמְּהִירָה מָצָאתִי אֶת-רֵעַי הַיְקָרִים</p>
</blockquote>

<blockquote>
<p>מָרָה מֵילִילִים, מִתְיַפְּחִים בִּדְמָעוֹת שָׁלִישׁ כֻּלָּמוֹ.</p>
</blockquote>

<blockquote>
<p>כְּאוֹתָם עֲגָלִים גּוֹעִים בְּמִכְלְאוֹתֵיהֶם בִּרְאוֹתָם       410</p>
</blockquote>

<blockquote>
<p>אֶת-הַפָּרוֹת הַשָּׁבוֹת מִאֵצֶל הַמִּרְעֶה שָׁם שָׂבְעוּ,</p>
</blockquote>

<blockquote>
<p>כֻּלָּם מְקַפְּצִים לִקְרָאתָן וְלֹא תוּכַל כָּל-מִכְלָה לְכָלְאָם,</p>
</blockquote>

<blockquote>
<p>גָּעֹה יִגְעוּ בְקוֹל, נֶחְפָּזִים בֹּא אֶל-אִמּוֹתָם, –</p>
</blockquote>

<blockquote>
<p>כָּכָה נֶחְפְּזוּ לִקְרָאתִי גַּם הֵם, כִּי רָאוּנִי בְּעֵינֵיהֶם,</p>
</blockquote>

<blockquote>
<p>בּוֹכִים מָרָה, וְהָיָה לִבָּם עֲלֵיהֶם כְּאִלּוּ          415</p>
</blockquote>

<blockquote>
<p>בָּאוּ הִגִיעוּ לְאֶרֶץ אֲבוֹתָם וְאִישׁ אִישׁ אֶל-עִירוֹ</p>
</blockquote>

<blockquote>
<p>אֲשֶׁר בְּאִתָּקָה אֶרֶץ-הַטְּרָשִׁים, בָּהּ נוֹלְדוּ גָדֵלוּ.</p>
</blockquote>

<blockquote>
<p>הָיוּ מֵילִילִים, מִתְיַפְּחִים וַיֹּאמְרוּ אֶת-אִמְרוֹת-הַכָּנָף:</p>
</blockquote>

<br>  

<blockquote>
<p>'שָׂשִׂים אָנוּ לְשׁוּבְךָ, הוֹי, זַרְעוֹ שֶׁל-זֵאוּס הַנַּעֲלֶה,</p>
</blockquote>

<blockquote>
<p>כְּאִלּוּ כְבָר שַׁבְנוּ לְאִתָּקָה אֶרֶץ הָאָבוֹת הַחֲמוּדָה;      420</p>
</blockquote>

<blockquote>
<p>אֲבָל מַהֲרָה סַפְּרָה, אֵיךְ אָבְדוּ כָּל-יֶתֶר רֵעֵינוּ'.</p>
</blockquote>

<br>

<blockquote>
<p>כָּכָה הִבִּיעוּ, וָאַעַן בְּדִבְרֵי יְדִידוּת וָאֹמַר:</p>
</blockquote>

<blockquote>
<p>'תְּחִלָּה נַסִּיעַ הַסְּפִינָה, נוֹצִיאָהּ אֶל-הֶחָרָבָה,</p>
</blockquote>

<blockquote>
<p>אֶת-אוֹצְרוֹתֵינוּ וְיֶתֶר כֵּלֵינוּ נַצְפִּינָה בַמְּעָרוֹת.</p>
</blockquote>

<blockquote>
<p>אַחֲרֵי-כֵן תֵּחָפְזוּ וְאִתִּי תְּמַהֲרוּ כֻּלְּכֶם,          425</p>
</blockquote>

<blockquote>
<p>לְמַעַן תִּרְאוּ רֵעֵינוּ בְּהֵיכָלָהּ הַקָּדוֹשׁ שֶׁל-קִירְקֵי,</p>
</blockquote>

<blockquote>
<p>אוֹכְלִים וְשׁוֹתִים, כִּי הַכֹּל בְּשֶׁפַע וְכוֹסָם רְוָיָה'.</p>
</blockquote>

<br>  

<blockquote>
<p>כָּכָה אָמַרְתִּי, וַיְמַהֲרוּ עָשׂוּ כְּכָל-אֲשֶׁר צִוִּיתִי.</p>
</blockquote>

<blockquote>
<p>רַק אֶבְרִילוֹכוֹס מְמָאֵן וְעוֹצֵר בְּכָל-רֵעַי עֲמִיתַי,</p>
</blockquote>

<blockquote>
<p>נָשָׂא אֲמָרָיו וַיַּעַן, וַיְדַבֵּר אֶת-אִמְרוֹת-הַכָּנָף:          430</p>
</blockquote>

<br>  

<blockquote>
<p>'הוֹי, הָאֻמְלָלִים, אָן תֵּלְכוּ? מִשְׁתּוֹקְקִים אַתֶּם לְאָבְדָן?</p>
</blockquote>

<br> 

<blockquote>
<p>בְּרִדְתְּכֶם לְהֵיכַל קִירְקֵי, שֶׁשָּׁם אוֹתָנוּ כֻלָּנוּ<a href="#fn:57" id="fnref:57" title="see footnote" class="footnote"><sup>57</sup></a></p>
</blockquote>

<blockquote>
<p>הִיא תַּהַפְכֵנוּ לִזְאֵבִים, לִלְבָאִים, אוֹ לַחֲזִירִים</p>
</blockquote>

<blockquote>
<p>לְמַעַן נִשְׁמֹר עַל-בֵּיתָהּ הַגָּדוֹל, וְאִם-עַל-כָּרְחֵנוּ,</p>
</blockquote>

<blockquote>
<p>כָּכָה עָשָׂה הַקִּיקְלוֹפּ, כְּשֶׁבָּאוּ רֵעֵינוּ אֶל-זְבוּלוֹ,       435</p>
</blockquote>

<blockquote>
<p>בָּאוּ מִשְׁכָּנוֹ בְּיַחַד עִם-אוֹתוֹ אוֹדִיסֵס הֶעָזָם,</p>
</blockquote>

<blockquote>
<p>יַעַן גַּם אֵלֶּה בְּקַלּוּת דַּעְתּוֹ שֶׁל-אִישׁ זֶה נִכְחָדוּ'.</p>
</blockquote>

<br>  

<blockquote>
<p>כָּכָה הִבִּיעַ, וְאָנֹכִי הָיִיתִי מְהַרְהֵר בְּלִבִּי:</p>
</blockquote>

<br>  

<blockquote>
<p>אוּלַי אָסִירָה מִירֵכִי הָעַזָּה הַחֶרֶב הַגְּדוֹלָה<a href="#fn:58" id="fnref:58" title="see footnote" class="footnote"><sup>58</sup></a></p>
</blockquote>

<blockquote>
<p>וְאַתִּיז מֵעָלָיו אֶת-רֹאשׁוֹ, אַף אַשְׁלִיכֶנּוּ לָאָרֶץ,       440</p>
</blockquote>

<blockquote>
<p>וְאִם-גַּם שְׁאֵר בְּשָׂרִי הִנֵּהוּ; אַךְ רֵעַי עֲמִיתַי כֻּלָּמוֹ</p>
</blockquote>

<blockquote>
<p>הֵם עֲצָרוּנִי, זֶה בְּכֹה וְזֶה בְּכֹה בְּדִבְרֵי מַחֲמָאוֹת:</p>
</blockquote>

<br> 

<blockquote>
<p>'אָנָּא, זַרְעוֹ שֶׁל-זֵאוּס, יִשָּׁאֵר, אִם-טוֹב בְּעֵינֶיךָ,</p>
</blockquote>

<blockquote>
<p>יִשְׁהֶה פֹּה אֵצֶל הַסְּפִינָה הַמְּהִירָה, וְיִשְׁמֹר עָלֶיהָ;</p>
</blockquote>

<blockquote>
<p>וְאַתָּה צֵא לְפָנֵינוּ עַד מִשְׁכַּן הַקֹּדֶשׁ שֶׁל-קִירְקֵי'.      445</p>
</blockquote>

<br>  

<blockquote>
<p>כָּכָה דִבְּרוּ, וַיֵּלְכוּ מֵעַל שְׂפַת-הַיָּם וְהָאֳנִיָּה.</p>
</blockquote>

<blockquote>
<p>גַּם אֶבְרִילוֹכוֹס לֹא נִשְׁאַר אֵצֶל הַסְּפִינָה הַגְּדוֹלָה</p>
</blockquote>

<blockquote>
<p>וְהָלַךְ אַחֲרֵינוּ, כִּי יָרֵא מִדִּבְרֵי אִיּוּמֵי הַנּוֹרָא.</p>
</blockquote>

<br> 

<blockquote>
<p>אָנוּ עֲסוּקִים בַּסְּפִינָה, וְקִירְקֵי רָחֲצָה לְמִשְׁעִי</p>
</blockquote>

<blockquote>
<p>יֶתֶר רֵעֵינוּ, וַתָּסָךְ אֶת-בְּשָׂרָם בַּשֶּׁמֶן הַמַּבְרִיק,       450</p>
</blockquote>

<blockquote>
<p>הַלְבֵּשׁ אוֹתָם כֻּתָּנוֹת וְאַדְּרוֹת הַשֵּׂעָר הַנָּאוֹת.</p>
</blockquote>

<blockquote>
<p>כֻּלָּם מְצָאנוּם וְהֵם אוֹכְלִים וְשׁוֹתִים בְּהֵיכָלָהּ הַנָּאֶה;</p>
</blockquote>

<blockquote>
<p>אוּלָם כְּשֶׁרָאוּ אִישׁ רֵעוֹ, הִתְבּוֹנְנוּ אִישׁ בִּפְנֵי אָחִיו,</p>
</blockquote>

<blockquote>
<p>בָּכוּ וְהִתְיַפְּחוּ בְּקוֹל גָּדוֹל, וְנֶאֱנַח הַבַּיִת מִסָּבִיב.</p>
</blockquote>

<blockquote>
<p>קָרְבָה וַתִּגַּשׁ אֵלַי הַיָּפָה-בָּאֵלוֹת וַתְּדַבֵּר:         455</p>
</blockquote>

<br>  

<blockquote>
<p>'בֶּן-לָאֶרְטֵס, זְרַע-זֶבְס, אוֹדִיסֵס הָאִישׁ רַב-הַמְּזִמּוֹת!</p>
</blockquote>

<blockquote>
<p>חִדְלוּ לָכֶם מִילֵל-הַתַּמְרוּרִים הַזֶּה, גַּם יָדַעְתִּי</p>
</blockquote>

<blockquote>
<p>כָּל-סִבְלוֹתֵיכֶם וּפְגָעִים נְשָׂאתֶם בַּיָּם רַב-הַדָּגָה,</p>
</blockquote>

<blockquote>
<p>וְאֵיכָה הֵרֵעוּ לָכֶם בְּנֵי-אָדָם מְנַדֵּיכֶם בָּאָרֶץ.</p>
</blockquote>

<blockquote>
<p>עַתָּה סַעֲדוּ אֶת לִבְּכֶם וְשַׂמְּחוּ אֶת-לִבְּכֶם בַּיָּיִן,       460</p>
</blockquote>

<blockquote>
<p>עַד שֶׁתָּשׁוּב וְתֵעוֹר בִּלְבַבְכֶם רוּחַ גְּבוּרַתְכֶם,</p>
</blockquote>

<blockquote>
<p>כַּאֲשֶׁר הָיְתָה עִם-לִבְּכֶם, בְּצֵאתְכֶם מֵאֶרֶץ מְכוֹרַתְכֶם,</p>
</blockquote>

<blockquote>
<p>אֶרֶץ-הַטְּרָשִׁים – אִתָּקָה; וְעַתָּה נָפַל רוּחֲכֶם,</p>
</blockquote>

<blockquote>
<p>רָפוּ יְדֵיכֶם, כִּי תָמִיד תִּזְכְּרוּ הַנְּסִיעָה הַקָּשָׁה,</p>
</blockquote>

<blockquote>
<p>שָׁבַת מְשׂוֹשְׂכֶם בְּלִבְּכֶם כִּי רַבּוֹת נְשָׂאתֶם וּסְבַלְתֶּם'.       465</p>
</blockquote>

<br>  

<blockquote>
<p>כָּכָה הִבִּיעָה, וְנִפְתָּה לִבֵּנוּ לֶב-גֶּבֶר בְּקִרְבֵּנוּ.</p>
</blockquote>

<blockquote>
<p>שָׁמָּה יָשַׁבְנוּ, שָׁהִינוּ יָמִים עַד כָּלְתָה הַשָּׁנָה,</p>
</blockquote>

<blockquote>
<p>אוֹכְלִים הַבָּשָׂר הָרַב וְשׁוֹתִים הַיַּיִן הַמָּתוֹק;</p>
</blockquote>

<blockquote>
<p>אֶפֶס כְּשֶׁעָבְרָה הַשָּׁנָה וּתְקוּפוֹת הַשָּׁנָה חָזָרוּ,</p>
</blockquote>

<blockquote>
<p>חָלְפוּ חֳדָשִׁים וְהַיָּמִים הִתְחִילוּ גְדֵלִים וְהוֹלְכִים,      470</p>
</blockquote>

<blockquote>
<p>קָרֹא קְרָאוּנִי הַחוּצָה וַיֹּאמְרוּ לִי רֵעַי נֶאֱמָנוּ:</p>
</blockquote>

<br>  

<blockquote>
<p>'אָכֵן, חֵלֵכָה, בָּא מוֹעֵד כִּי תִּזְכֹּר אֶת-אֶרֶץ הָאָבוֹת.</p>
</blockquote>

<blockquote>
<p>אִם-אַךְ נִגְזְרָה גְזֵרָה וְתַצִיל אֶת-נַפְשְׁךָ וְתָשׁוּב</p>
</blockquote>

<blockquote>
<p>לְבֵיתְךָ הַבָּנוּי-לְתִפְאֶרֶת וּלְאֶרֶץ הָאָבוֹת אָהָבְתָּ'.</p>
</blockquote>

<br> 

<blockquote>
<p>כָּכָה הִבִּיעוּ, וְנִפְתָּה לִבִּי לֶב-גֶּבֶר בְּקִרְבִּי.     475</p>
</blockquote>

<blockquote>
<p>שָׁמָּה יָשַׁבְנוּ כָּל-אוֹתוֹ הַיּוֹם עַד שֶׁשָּׁקַע הַשֶּׁמֶשׁ,</p>
</blockquote>

<blockquote>
<p>אוֹכְלִים הַבָּשָׂר הָרַב וְשׁוֹתִים הַיַּיִן הַמָּתוֹק;</p>
</blockquote>

<blockquote>
<p>אֶפֶס כְּשֶׁשָּׁקַע הַשֶּׁמֶשׁ וְצִלְלֵי הָעֶרֶב נִטָּיוּ,</p>
</blockquote>

<blockquote>
<p>שָׁכְבוּ כֻלָּהַם לָנוּחַ בַּהֵיכָל הַהוֹלֵךְ וְאָפֵל.</p>
</blockquote>

<br> 

<blockquote>
<p>אַךְ כְּשֶׁעָלִיתִי יְצוּעַ קִירְקֵי הֶעָשׂוּי-לְתִפְאָרָה,          480</p>
</blockquote>

<blockquote>
<p>חַבֵּק חִבַּקְתִּי בִּרְכֶּיהָ בִּתְחִנָּה, וַתִּשְׁמַע אֶת-קוֹלִי.</p>
</blockquote>

<blockquote>
<p>קוֹלִי נָשָׂאתִי, וָאַעַן וָאֹמַר אֶת-אִמְרוֹת-הַכָּנָף:</p>
</blockquote>

<br> 

<blockquote>
<p>'מַלְאִי-נָא, קִירְקֵי, כָּל-אֲשֶׁר לָנוּ קֹדֶם הִבְטַחַתְּ:</p>
</blockquote>

<blockquote>
<p>אָנָּא שַׁלְּחִינִי לְבֵיתִי, כִּי נַפְשִׁי וְנֶפֶשׁ עֲמִיתַי</p>
</blockquote>

<blockquote>
<p>תִּתְגַּעְגַּע לִתְשׁוּבָה, לִבִּי הֶחָבִיב הֵן כָּלֶה,            485</p>
</blockquote>

<blockquote>
<p>עֵת בִּבְכִי מַר יְסֻבּוּנִי, אַךְ תִּרְחֲקִי רֶגַע וְאֵינֵךְ'.</p>
</blockquote>

<br>  

<blockquote>
<p>כָּכָה דִּבַּרְתִּי, וַתַּעַן מִיָּד לִי הַיָּפָה-בָּאֵלוֹת:</p>
</blockquote>

<blockquote>
<p>'בֶּן-לָאֶרְטֵס הַנָּדִיב, אוֹדִיסֵס הָאִישׁ רַב-הַמְּזִמּוֹת!</p>
</blockquote>

<blockquote>
<p>אַל-תּוֹסִיפוּ וְתִשְׁהוּ עִמִּי בְּבֵיתִי מֵאֹנֶס,</p>
</blockquote>

<blockquote>
<p>אֲבָל רִאשׁוֹנָה עֲלֵיכֶם לָלֶכֶת בְּדֶרֶךְ אַחֶרֶת,           490</p>
</blockquote>

<blockquote>
<p>לְמִשְׁכְּנוֹת-הַדֵס וּנְאוֹת פֶּרְסֶפוֹנֵיָה הַקָּשָׁה</p>
</blockquote>

<blockquote>
<p>לִשְׁאֹל בְּנֶפֶש טֵירֶסְיַס הָאִישׁ הַתֵּבָּאִי וְלִדְרוֹשׁ</p>
</blockquote>

<blockquote>
<p>אוֹתוֹ הָרוֹאֶה הָעִוֵּר, אשֶׁר לֹא נִתְּקוּ זִמּוֹתָיו,</p>
</blockquote>

<blockquote>
<p>כִּי גַּם בְּמוֹתוֹ חַנַּתּוּ פֶּרְסֶפוֹנֵיָה הַבִּינָה,</p>
</blockquote>

<blockquote>
<p>אוֹתוֹ לְבַדּוֹ, כִּי יִתְרָם הֵמָּה אַךְ צְלָלִים הַתּוֹעִים'.         495</p>
</blockquote>

<br>  

<blockquote>
<p>כָּכָה הִבִּיעָה, וְלִבִּי הֶחָבִיב נִשְׁבַּר בְּקִרְבִּי.</p>
</blockquote>

<blockquote>
<p>בּוֹכֶה יָשַׁבְתִּי בַּמִּטָּה, וְנַפְשִׁי הַנְּכֵאָה לֹא רָצְתָה</p>
</blockquote>

<blockquote>
<p>לִחְיוֹת חַיֵּי בְנֵי-אָדָם וְלִרְאוֹת אוֹר חֶרֶס בְּהִלּוֹ.</p>
</blockquote>

<blockquote>
<p>אֶפֶס כְּחָדְלִי מִבְּכוֹת וּמְהִתְפַּלֵּשׁ בַּמִּטָּה,</p>
</blockquote>

<blockquote>
<p>דְּבָרַי נָשָׂאתִי וָאַעַן, אֲמָרַי לָהּ הֲשִׁיבוֹתִי:            500</p>
</blockquote>

<br>  

<blockquote>
<p>'קִירְקֵי, וּמִי זֶה יַנְחֵנִי וְיֵלֵךְ לְפָנַי בַּדֶּרֶךְ?</p>
</blockquote>

<blockquote>
<p>אִישׁ עוֹד לֹא יָרַד מֵעוֹלָם לְהַדֵס בִּסְפִינָה מַשְׁחִירָה'.</p>
</blockquote>

<br> 

<blockquote>
<p>כָּכָה אָמַרְתִּי, וְתֵכֶף עָנַתְנִי הַיָּפָה-בָּאֵלוֹת:</p>
</blockquote>

<blockquote>
<p>'בֶּן-לָאֶרְטֵס הַנָּדִיב, אוֹדִיסֵס הָאִישׁ רַב-הַמְּזִמּוֹת!</p>
</blockquote>

<blockquote>
<p>אַל-נָא תִדְאַג לְמַנְהִיג הַסְּפִינָה בְּלֶכְתְּךָ שָׁמָּה.          505</p>
</blockquote>

<blockquote>
<p>הָרֵם הַתֹּרֶן הָרָם וּפְרֹשׂ הַמִּפְרַשִׂים הַלְּבָנִים,</p>
</blockquote>

<blockquote>
<p>שְׁבָה עַל-מְקוֹמְךָ, בּוֹרֶאַס הוּא יִשָּׂאֶנָּה בִּכְנָפָיו;</p>
</blockquote>

<blockquote>
<p>אַךְ בְּעָבְרְךָ בַּסְּפִינָה אֲפִיקֵי יָם הָאוֹקְיָנוֹס,</p>
</blockquote>

<blockquote>
<p>עַד שְׂפַת-הַיָּם שֶׁהֶעֶלְתָה חֹרְשׁוֹת פֶּרְסֶפוֹנֵיָה,</p>
</blockquote>

<blockquote>
<p>תְּרָזוֹת רָמוֹת-הַגֶּזַע וְצַפְצָפוֹת מַשִּׁירוֹת אֶת-פִּרְיָן,         510</p>
</blockquote>

<blockquote>
<p>תַּצִּיג שָׁם אֶת-הַסְּפִינָה עַל-שְׂפַת-הָאוֹקְיָנוֹס הַסּוֹעֵר,</p>
</blockquote>

<blockquote>
<p>אַתָּה בְעַצְמְךָ בֹּא בִּנְאוֹת הָעֲרָפֶל שֶׁל-הַדֵס,</p>
</blockquote>

<blockquote>
<p>שָׁם לָאֲכֶרוֹן זוֹרְמִים אֲפִיקֵי פִּירִיפְלֶגֶּתּוֹן</p>
</blockquote>

<blockquote>
<p>וְהַקּוֹקִיטוֹס שֶׁאֵינוֹ אֶלָּא סְעִיפָם שֶׁל-מֵי-סְטִיכְּס.</p>
</blockquote>

<blockquote>
<p>שָׁמָּה יִתְאַחוּ הַשְּׁנַיִם בִּמְעָרַת סְלָעִים בְּשָׁאוֹן,          515</p>
</blockquote>

<blockquote>
<p>שָׁמָּה תִּכְרֶה לְךָ שׁוּחָה, כַּאֲשֶׁר אֲצַוְּךָ, הַגִּבּוֹר,</p>
</blockquote>

<blockquote>
<p>אַמָּה אָרְכּוֹ וְאַמָּה רָחְבּוֹ – הַבּוֹר תַּחְפְּרֶנּוּ.</p>
</blockquote>

<blockquote>
<p>נֶסֶךְ תִּסֹּךְ עַל-סְבִיבוֹ לַמֵּתִים, לָרְפָאִים כֻּלָּמוֹ,</p>
</blockquote>

<blockquote>
<p>תְּחִלָּה תַּעֲרֹבֶת שֶׁל-דְּבַשׁ, שֵׁנִית – הַיַּיִן הַמָּתוֹק,</p>
</blockquote>

<blockquote>
<p>שְׁלִישִׁית תִּצֹּק הַמַּיִם, וְזָרִיתָ סֹלֶת-שְׂעוֹרִים,          520</p>
</blockquote>

<blockquote>
<p>תַּעְתִּיר עַל-כָּל-קְהַל-הָרְפָאִים חִדְלֵי-הָאוֹנִים וְנָדַרְתָּ</p>
</blockquote>

<blockquote>
<p>לָמוֹ פָרָה אַיְלוֹנִית וְנָאָה בְּשׁוּבְךָ לְאִתָּקָה,</p>
</blockquote>

<blockquote>
<p>לְהַבְעִיר אוֹתָהּ בָּאֵשׁ בַּהֵיכָל עִם-הַרְבֵּה אוֹצָרוֹת,</p>
</blockquote>

<blockquote>
<p>אוּלָם לְנֶפֶשׁ טֵירֶסְיַס, אַךְ לָהּ לְבַדָּה, תִּזְבָּחָה</p>
</blockquote>

<blockquote>
<p>אַיִל שֶׁהוּא כֻּלּוֹ שָׁחוֹר, הַיָּפֶה בְּעַשְׁתְּרוֹת צֹאנֶךָ;         525</p>
</blockquote>

<blockquote>
<p>אַךְ כְּכַלּוֹתְךָ לְהַשְׁבִּיעַ אֶת-כָּל-קְהַל-הָרְפָאִים הַמְצֻיָּן</p>
</blockquote>

<blockquote>
<p>זְבַח לָמוֹ זֶבַח הַצֹּאן, הַכֶּבֶשׂ וְהַכִּבְשָׂה הַשְּׁחוֹרָה,</p>
</blockquote>

<br>  

<blockquote>
<p>רֹאשָׁם תָּסֵב לְאֶרֶבּוֹס, וְאַתָּה תִפְנֶה הַצִּדָּה,<a href="#fn:59" id="fnref:59" title="see footnote" class="footnote"><sup>59</sup></a></p>
</blockquote>

<blockquote>
<p>אֶל-אֲפִיקֵי הַנַּחַל, וְסַבּוּ עָלֶיךָ וְרַבּוּ</p>
</blockquote>

<blockquote>
<p>נַפְשׁוֹת הַמֵּתִים הָרַבִּים, כָּל-אֵלֶּה שֶׁהָלְכוּ לְעוֹלָמָם.        530</p>
</blockquote>

<blockquote>
<p>אַחֲרֵי-כֵן עוּרָה רֵעֶיךָ וְצַו לָהֶם עַל-בְּנֵי-הַצֹּנֶה,</p>
</blockquote>

<blockquote>
<p>אֲשֶׁר יִשְׁכְּבוּ כְּבָר שְׁחוּטִים בַּנְּחשֶׁת שֶׁרַחֵם לֹא תֵדָע,</p>
</blockquote>

<blockquote>
<p>לַפְשִׁיט אֶת-עוֹרָם וּלְשָׂרְפָם וּלְחַלּוֹת אֶת-פְּנֵי הָאֵלִים,</p>
</blockquote>

<blockquote>
<p>הַדֵס הָעִזּוּז וְאֶת-פֶּרְסֶפוֹנֵיָה הַזְּעוּמָה.</p>
</blockquote>

<blockquote>
<p>וְאַתָּה הָסֵר הַחֶרֶב הַשְּׁנוּנָה מֵעַל יְרֵכֶךָ,             535</p>
</blockquote>

<blockquote>
<p>שְׁבָה וְאַל-תִּתֵּן לָרְפָאִים, כָּל-חִדְלֵי-הָאוֹנִים, לָגֶשֶׁת</p>
</blockquote>

<blockquote>
<p>אֶל-הַדָּמִים עַד שְׁאָלְךָ אֶל-נֶפֶשׁ טֵירֶסְיַס הַחוֹזֶה,</p>
</blockquote>

<blockquote>
<p>תֵּכֶף יִגָּלֶה לְךָ, הוֹי, שׂוֹרֵר-בָּעַמִּים, הָרוֹאֶה;</p>
</blockquote>

<blockquote>
<p>הוּא אֲשֶׁר יוֹרְךָ הַדֶּרֶךְ בָּהּ תֵּלֵךְ וְכַמָּה עוֹד תֶּאֱרַךְ</p>
</blockquote>

<blockquote>
<p>דֶּרֶךְ תְּשׁוּבָתְךָ הַבַּיְתָה בַּנְּתִיבָה בַּיָּם רַב-הַדָּגָה'.         540</p>
</blockquote>

<br>  

<blockquote>
<p>כָּכָה הִבִּיעָה, וְנִגְלְתָה אֵאוֹס עַל-כִּסֵּא זְהָבָהּ.</p>
</blockquote>

<blockquote>
<p>נָתְנָה לִי קִירְקֵי וָאֶלְבַּשׁ לִבְשָׂרִי אַדֶּרֶת וּכְתֹנֶת,</p>
</blockquote>

<blockquote>
<p>אֶפֶס הַנִּימְפָה הִיא עַצְמָהּ לָבְשָׁה סוּת כֶּסֶף גְּדוֹלָה,</p>
</blockquote>

<blockquote>
<p>דַּקָּה וּכְלִילַת הַחֵן, וַתָּשֶׂם חֲגוֹרָה לְמָתְנֶיהָ,</p>
</blockquote>

<blockquote>
<p>נָאָה עֲשׂוּיָה בַכָּתֶם, וַתָּלֶט אֶת-רֹאשָׁה בַּצָּעִיף.          545</p>
</blockquote>

<blockquote>
<p>בָּאתִי דֶרֶךְ הַהֵיכָל וָאָעִיר אֶת-רֵעַי עֲמִיתַי,</p>
</blockquote>

<blockquote>
<p>נִגָּשׁ אֶל-גֶּבֶר וָגֶבֶר דִּבַּרְתִּי דִבְרֵי יְדִידוּת:</p>
</blockquote>

<br>  

<blockquote>
<p>'אַל-נָא תוֹסִיפוּ תִּישָׁנוּ אֲחוּזֵי-הַשֵּׁנָה-הַמְּתוּקָה!</p>
</blockquote>

<blockquote>
<p>קוּמוּ הִתְעוֹדְדוּ, כִּי אוֹתִי כְּבָר בִּשְּׂרָה קִירְקֵי הַכְּבוּדָה!'</p>
</blockquote>

<br>  

<blockquote>
<p>כָּכָה אָמַרְתִּי וְנִפְתָּה לִבָּם לֶב-גֶּבֶר בְּקִרְבָּם.          550</p>
</blockquote>

<blockquote>
<p>אַךְ גַּם מִשָּׁם לֹא נָהַגְתִּי אֶת-רֵעַי בְּלִי כָל-אֲבֵדָה.</p>
</blockquote>

<blockquote>
<p>הָיָה הָאֶחָד בָּהֶם, הַצָּעִיר בְּכֻלָּם, אֶלְפֵּנוֹר,</p>
</blockquote>

<blockquote>
<p>לֹא מִן-הַטּוֹבִים בַּקְרָב וְעִם-בְּנֵי-בִינָה לֹא יֵחַד,</p>
</blockquote>

<blockquote>
<p>נִפְרַד מֵרֵעַי וְיָשֵׁן בְּהֵיכָלָהּ הַקָּדוֹשׁ שֶׁל-קִירְקֵי,</p>
</blockquote>

<blockquote>
<p>נַפְשׁוֹ כִּי שָׁאֲפָה צִנָּה מִשְּׁתוֹתוֹ לְשָׁכְרָה הַיָּיִן.              555</p>
</blockquote>

<blockquote>
<p>כֵּיוָן שֶׁשָּׁמַע שְׁאוֹן-רֵעָיו הַזְּרִיזִים וְקוֹל הַהֲמֻלַָּה,</p>
</blockquote>

<blockquote>
<p>פִּתְאֹם הִתְנַעֵר, וְנִמְחָה מִלִּבּוֹ כָּל-דָּבָר וְלֹא זָכַר</p>
</blockquote>

<blockquote>
<p>אֲשֶׁר עָלָיו לָרֶדֶת בְּמַעֲלוֹת הַהֵיכָל הַגְּדֹלוֹת,</p>
</blockquote>

<blockquote>
<p>נָפַל נִכְחוֹ לָאָרֶץ מֵעַל הַגַּג, וּמַפְרַקְתּוֹ</p>
</blockquote>

<blockquote>
<p>נָקְעָה מֵחֻלְיוֹת שִׁדְרָתוֹ וְנַפְשׁוֹ יָרְדָה נְאוֹת הַדֵס.         560</p>
</blockquote>

<blockquote>
<p>קוֹלִי אָנֹכִי נָשָׂאתִי, דִּבַּרְתִּי בְּאָזְנֵי עֲמִיתָי:</p>
</blockquote>

<br>  

<blockquote>
<p>'וַדַּאי תֹּאמְרוּ בְנַפְשְׁכֶם, כִּי שָׁבִים אֲנַחְנוּ הַבָּיְתָה</p>
</blockquote>

<blockquote>
<p>לְאֶרֶץ הָאָבוֹת אָהַבְנוּ; אַךְ קִירְקֵי אַחֶרֶת פָּקָדָה:</p>
</blockquote>

<blockquote>
<p>לֶכֶת לְמִשְׁכְּנוֹת-הַדֵס וּפֶּרְסֶפוֹנָה הַקָּשָׁה,</p>
</blockquote>

<blockquote>
<p>לִדְרשׁ לְנֶפֶשׁ טֵירֶסְיַס הָאִישׁ הַתֵּבָּאִי הַחוֹזֶה'.             565</p>
</blockquote>

<br>  

<blockquote>
<p>כָּכָה דִּבַּרְתִּי, וַיִּמַּס לִבָּם הֶחָבִיב בְּקִרְבָּם.</p>
</blockquote>

<blockquote>
<p>יָשְׁבוּ הִתְיַפְּחוּ וּמָרְטוּ אֶת-שַׂעֲרוֹת רֹאשָׁם בִּיגוֹנָם;</p>
</blockquote>

<blockquote>
<p>אוּלָם אַךְ שָׁוְא הִתְיַפְּחוּ, מְאוּם לֹא הוֹעִילוּ בַבֶּכִי.</p>
</blockquote>

<br>  

<blockquote>
<p>וּכְשֶׁהִגַּעְנוּ עַד שְׂפַת-הַיָּם וְהָאֳנִיָּה הַמְּהִירָה,</p>
</blockquote>

<blockquote>
<p>דָּוֶה לִבֵּנוּ, עֲצוּבִים וְשׁוֹפְכִים דְּמָעֵינוּ כַּמַּיִם.           570</p>
</blockquote>

<blockquote>
<p>בָּאָה הוֹפִיעָה גַּם קִירְקֵי עַל-יַד הָאֳנִיָּה הַשְּׁחוֹרָה,</p>
</blockquote>

<blockquote>
<p>אַיִל הֵבִיאָה אֶחָד וְכִבְשָׂה אַחַת שְׁחַרְחֹרֶת.</p>
</blockquote>

<blockquote>
<p>קַלּוֹת עָבְרָה עָלֵינוּ – וּכְלוּם עֵינֵי אִישׁ תֶּחֱזֶינָה</p>
</blockquote>

<blockquote>
<p>אֵלִים, וְהֵמָּה לֹא רָצוּ, בְּהִתְהַלְּכָם אָנֶה וָאָנָה?&quot;</p>
</blockquote>

<br>  

<h2 id="שִׁיראַחַדעָשָׂר:אֲשֶׁרסֻפַּרלְאַלְקִינוֹאוֹס:בְּאֶרֶץרְפָאִים">שִׁיר אַחַד עָשָׂר: אֲשֶׁר סֻפַּר לְאַלְקִינוֹאוֹס: בְּאֶרֶץ רְפָאִים</h2>

<br>  

<blockquote>
<p>&quot;וּכְשֶׁהִגַּעְנוּ עַד חוֹף-הַיָּם וַעֲדֵי הָאֳנִיָּה,</p>
</blockquote>

<blockquote>
<p>קֹדֶם לַכֹּל הוֹרַדְנוּ הַסְּפִינָה בַיָּם הָאֱלֹהִי;</p>
</blockquote>

<blockquote>
<p>אַף כּוֹנַנּוּ הַתֹּרֶן וּמִפְרְשֵׂי הַסְּפִינָה הַשְּׁחוֹרָה,</p>
</blockquote>

<blockquote>
<p>שָׁמָּה הֵבֵאנוּ הַכְּבָשִׂים וַנַּעַל גַּם אָנוּ עָלֶיהָ,</p>
</blockquote>

<blockquote>
<p>דָּוֶה לִבֵּנוּ, נֶעֱצָבִים וְשׁוֹפְכִים דְּמָעֵינוּ כַּמַּיִם.  5</p>
</blockquote>

<blockquote>
<p>וְקִירְקֵי יְפַת-הַמַּחְלָפוֹת, הָאֵלָה מַנְעִימַת-הַזָּמֶר,</p>
</blockquote>

<blockquote>
<p>שָׁלְחָה לָנוּ בְּעֹרֶף הַסְּפִינָה מַשְׁחִירַת-הַחַרְטוֹם</p>
</blockquote>

<blockquote>
<p>רוּחַ נוֹשֶׁבֶת בַּמִּפְרָשׂ, הַטּוֹבָה בִּמְלַוֵּי-הַדָּרֶךְ.</p>
</blockquote>

<blockquote>
<p>וּכְשֶׁעָרַכְנוּ כָל-כְּלֵי הָאֳנִיָּה, כָּל-כְּלִי וָכֶלִי,</p>
</blockquote>

<blockquote>
<p>נַחְנוּ, כִּי הָיוּ הָרוּחַ וְהַהֶגֶה נוֹהֲגִים הַסְּפִינָה,  10</p>
</blockquote>

<blockquote>
<p>וְעָשְׂתָה דַרְכָּהּ בַּמַּיִם כָּל-אוֹתוֹ הַיּוֹם בְּמִפְרָשִׂים.</p>
</blockquote>

<blockquote>
<p>נָטְתָה הַחַמָּה וַתָּבֹא, וַיִּקְדְּרוּ דֶרֶךְ וָנָתִיב.</p>
</blockquote>

<br>  

<blockquote>
<p>בָּאנוּ עַד יַרְכְּתֵי יְאוֹר-הָאוֹקְיָנוֹס הַמַּעֲמִיק-אֲפִיקָיו,</p>
</blockquote>

<blockquote>
<p>לְאַדְמַת עַם-הַקִּימֶרִים אֲשֶׁר שָׁם אַרְצָם וְעִירָם,</p>
</blockquote>

<blockquote>
<p>אֶרֶץ לוּטָה לְעוֹלָם עַב הֶעָנָן וַעֲרָפֶל,    15</p>
</blockquote>

<blockquote>
<p>בָּהּ לֹא יִתְבּוֹנֵן לְעוֹלָם הַשֶּׁמֶשׁ בְּקַרְנָיו הַמְּאִירוֹת,</p>
</blockquote>

<blockquote>
<p>גַּם בַּעֲלוֹתוֹ עַל-פְּנֵי רָקִיעַ זָרוּעַ כּוֹכָבִים,</p>
</blockquote>

<blockquote>
<p>גַּם בִּנְטוֹתוֹ לָאָרֶץ, בְּרִדְתּוֹ מִמְּרוֹמֵי-רָקִיעַ;</p>
</blockquote>

<blockquote>
<p>אֶפֶס לֵיל חשֶׁךְ מְרַחֵף עַל-פְּנֵי בְנֵי-אָדָם אֻמְלָלִים.</p>
</blockquote>

<blockquote>
<p>שָׁמָּה הִגַּעְנוּ בַּסְּפִינָה וַנּוֹרֶד מִמֶּנָּה הַכְּבָשִׂים,   20</p>
</blockquote>

<blockquote>
<p>אָנוּ יָרַדְנוּ וַנֵּלֶךְ עַל-שְׂפַת יְאוֹר-הָאוֹקְיָנוֹס,</p>
</blockquote>

<blockquote>
<p>עַד שֶׁהִגַּעְנוּ לַמָּקוֹם אֲשֶׁר הֶרְאֲתָה קִירְקֵי.</p>
</blockquote>

<br>  

<blockquote>
<p>אָחֲזוּ שָׁם פֶּרִימֵדֵס וְהָאִישׁ אֶבְרִילוֹכוֹס הָעוֹלוֹת;</p>
</blockquote>

<blockquote>
<p>אֶפֶס בְּחַרְבִּי הַשְּׁנוּנָה, לָקַחְתִּי מֵעַל יְרֵכִי,</p>
</blockquote>

<blockquote>
<p>בּוֹר כָּרִיתִי אַמָּה אָרְכּוֹ וְאַמָּה גַם רָחְבּוֹ.   25</p>
</blockquote>

<blockquote>
<p>נֶסֶךְ נָסַכְנוּ עַל-סְבִיבוֹ לַמֵּתִים, לָרְפָאִים כֻּלָּהַם,</p>
</blockquote>

<blockquote>
<p>תְּחִלָּה תַּעֲרֹבֶת שֶׁל-דְּבַשׁ, וְשֵׁנִית – הַיַּיִן הַמָּתוֹק,</p>
</blockquote>

<blockquote>
<p>שְׁלִישִׁית יָצַקְנוּ הַמַּיִם וַנִּזֶר סֹלֶת-שְׂעוֹרִים.</p>
</blockquote>

<blockquote>
<p>וָאֶתְחַנַּן לָרְפָאִים חִדְלֵי-הָאוֹנִים, וָאֶדֹּר</p>
</blockquote>

<blockquote>
<p>לָמוֹ פָּרָה אַיְלוֹנִית וְנָאָה בְּשׁוּבֵנוּ לְאִתָּקָה,  30</p>
</blockquote>

<blockquote>
<p>לְהַבְעִיר אוֹתָהּ בָּאֵשׁ בַּהֵיכָל עִם-הַרְבֵּה אוֹצָרוֹת.</p>
</blockquote>

<blockquote>
<p>אוּלָם לְנֶפֶשׁ טֵירֶסְיַס, אַךְ לָהּ לְבַדָּהּ, לִזְבֹּחַ</p>
</blockquote>

<blockquote>
<p>אַיִל שֶׁהוּא כֻּלּוֹ שָׁחוֹר, הַיָּפֶה בְּעַשְׁתְּרוֹת-צֹאנֵנוּ.</p>
</blockquote>

<blockquote>
<p>אַךְ כְּכַלּוֹתֵנוּ לְהַשְׁבִּיעַ אֶת-כָּל-הָרְפָאִים וְלִנְדֹּר</p>
</blockquote>

<blockquote>
<p>לָמוֹ, לָקַחְתִּי הַכְּבָשִׂים, שְׁחַטְתִּים מֵעַל אוֹתָהּ שׁוּחָה. 35</p>
</blockquote>

<blockquote>
<p>קָלְחוּ הַדָּמִים הַשְּׁחוֹרִים; וּמִמִּשְׁכְּנוֹת-אֶרֶבּוֹס</p>
</blockquote>

<blockquote>
<p>נִקְהֲלוּ בָּאוּ נַפְשׁוֹת הַמֵּתִים שֶׁהָלְכוּ לְעוֹלָמָם:</p>
</blockquote>

<blockquote>
<p>כַּלּוֹת, עֲלָמִים וּזְקֵנִים, שֶׁרָאוּ וְסָבְלוּ רֹב-רָעוֹת,</p>
</blockquote>

<blockquote>
<p>בְּתוּלוֹת רַכּוֹת בַּשָּׁנִים עֲטוּפוֹת הָאֵבֶל הָרַעֲנָן.</p>
</blockquote>

<blockquote>
<p>רַבִּים הוֹפִיעוּ וְשׁוֹנִים מְטֹעֲנֵי רֹמַח-נְחשֶׁת;  40</p>
</blockquote>

<blockquote>
<p>גְּבָרִים חַלְלֵי אָרֵס, וּכְלֵיהֶם נוֹטְפִים הַדָּמִים,</p>
</blockquote>

<blockquote>
<p>שָׁתוּ עַל-אוֹתָהּ הַשּׁוּחָה מִכָּאן וּמִכָּאן בַּהֲמוֹנִים,</p>
</blockquote>

<blockquote>
<p>בְּקוֹלוֹת צְוָחָה אֲיֻמָּה, וְאֵימָה חִוֶּרֶת תְּפָסַתְנִי.</p>
</blockquote>

<blockquote>
<p>אֶפֶס אֲנִי הַעִירוֹתִי אֶת-רֵעַי עֲמִיתַי וְצִוִּיתִים</p>
</blockquote>

<blockquote>
<p>לְהַפְשִׁיט אֶת-עוֹר שְׁנֵי הַכְּבָשִׂים הַשּׁוֹכְבִים שָׁם שְׁחוּטִים בִּנְחשֶׁת 45</p>
</blockquote>

<blockquote>
<p>רַחֵם לֹא-תֵדָע וּלְשָׂרְפָם וּלְחַלּוֹת אֶת-פְּנֵי הָאֵלִים:</p>
</blockquote>

<blockquote>
<p>הַדֵס הָעִזּוּז וְאֶת-פֶּרְסֶפוֹנֵיָה הַקָּשָׁה.</p>
</blockquote>

<blockquote>
<p>חַרְבִּי הַשְּׁנוּנָה קָרַעְתִּי מֵעַל יְרֵכִי וָאֵשֵׁב</p>
</blockquote>

<blockquote>
<p>שָׁם וְלֹא נָתַתִּי לַמֵּתִים חִדְלֵי-הָאוֹנִים לָגֶשֶׁת</p>
</blockquote>

<blockquote>
<p>אֶל-הַדָּמִים עַד דָּרְשִׁי אֶל-נֶפֶשׁ טֵירֶסְיַס הַחוֹזֶה. 50</p>
</blockquote>

<br>  

<blockquote>
<p>תְּחִלָּה נִגְּשָׁה אֵלַי אָז נֶפֶשׁ אַלְפֵּנוֹר עֲמִיתִי,</p>
</blockquote>

<blockquote>
<p>כִּי עוֹד לֹא כִסְּתָה עָלָיו הָאָרֶץ רַבַּת-הַדְּרָכִים.</p>
</blockquote>

<blockquote>
<p>נִשְׁאֲרָה בְּמִשְׁכְּנוֹת קִירְקֵי גְּוִיָּתוֹ, וְלֹא הָיְתָה לָהּ קְבוּרָה,</p>
</blockquote>

<blockquote>
<p>גַּם לֹא בָכִינוּ לוֹ בָכוֹ, כִּי צָרָה חֲדָשָׁה דִכְּאַתְנוּ.</p>
</blockquote>

<blockquote>
<p>וּכְשֶׁרְאִיתִיו בָּכִיתִי רָב-בֶּכֶה, נֶעְצַבְתִּי בְּלִבִּי,  55</p>
</blockquote>

<blockquote>
<p>קוֹלִי נָשָׂאתִי וָאַעַן וָאֹמַר אֶת-אִמְרוֹת-הַכָּנָף:</p>
</blockquote>

<br>  

<blockquote>
<p>'אוֹיָה, אַלְפֵּנוֹר, אֵיכָכָה יָרַדְתָּ נְאוֹת-מַאְפֵּלְיָה?</p>
</blockquote>

<blockquote>
<p>אֵיךְ קִדַּמְתַּנִי בָּרֶגֶל, וְאָנֹכִי בִּסְפִינָה מַשְׁחִירָה'.</p>
</blockquote>

<br>  

<blockquote>
<p>כָּכָה דִבַּרְתִּי, וַיָּשֶׁב אֲמָרָיו וַיְמָרֵר בַּבֶּכִי:</p>
</blockquote>

<blockquote>
<p>'בֶּן-לָאֶרְטֵס זְרַע-זֶבְס, אוֹדִיסֵס הָאִישׁ רַב-הַמְּזִמּוֹת! 60</p>
</blockquote>

<blockquote>
<p>רֹעַ מַזָּלִי וְדֵימוֹן וְהַיַּיִן הָרַב הָיוּ בְּעוֹכְרָי.</p>
</blockquote>

<blockquote>
<p>הוֹזֶה שָׁכַבְתִּי בְּהֵיכָלָהּ שֶׁל-קִירְקֵי, גַּם לֹא זָכַרְתִּי</p>
</blockquote>

<blockquote>
<p>אֲשֶׁר עָלַי לָרֶדֶת בְּמַעֲלוֹת הַהֵיכָל הַגְּדוֹלוֹת,</p>
</blockquote>

<blockquote>
<p>אַרְצָה נִכְחִי נָפַלְתִּי מֵעַל הַגַּג, וּמַפְרַקְתִּי</p>
</blockquote>

<blockquote>
<p>נָקְעָה מֵחֻלְיוֹת-שִׁדְרָתִי, וַתֵּרֶד נַפְשִׁי נְאוֹת-הַדֵס;  65</p>
</blockquote>

<blockquote>
<p>עַתָּה אֲחַלֶּה פָּנֶיךָ בְּשֵׁם כָּל-הַנּוֹתָרִים בְּבֵיתְךָ:</p>
</blockquote>

<blockquote>
<p>אִשְׁתְּךָ זוֹ וְאָבִיךָ אֲשֶׁר גִּדֶּלְךָ בְאִבְּךָ,</p>
</blockquote>

<blockquote>
<p>בְּשֵׁם טֵלֶמָּכוֹס יְחִידְךָ אֲשֶׁר הִשְׁאַרְתָּ בַּהֵיכָל,</p>
</blockquote>

<blockquote>
<p>יַעַן, יָדַעְתִּי, כִּי אַתָּה תַפְלִיג מִמִּשְׁכְּנוֹת-הַדֵס</p>
</blockquote>

<blockquote>
<p>וְתָשׁוּב אֱלֵי אִי אֵיאֵיָה בָאֳנִיָּתְךָ הַטּוֹבָה,   70</p>
</blockquote>

<blockquote>
<p>אָנָּא, הַמּוֹשֵׁל, זָכְרֵנִי נָא זָכוֹר, רְאֵה בִקַּשְׁתִּיךָ,</p>
</blockquote>

<blockquote>
<p>אַל-תַּשְׁאִירֵנִי אַחֲרֶיךָ לְלֹא קְבוּרָה גַּם לְלֹא מִסְפֵּד,</p>
</blockquote>

<blockquote>
<p>כַּאֲשֶׁר תֵּלֵךְ מִשָּׁם, וְלֹא אָעִיר עָלֶיךָ אַף אֵלִים.</p>
</blockquote>

<blockquote>
<p>שָׂרוֹף תִּשְׂרֹף עַצְמוֹתַי עִם-כָּל-כְּלֵי מִלְחַמְתִּי עָלַי פֹּה,</p>
</blockquote>

<blockquote>
<p>שְׁפָךְ-עָלַי תֵּל, תְּקִימֶנּוּ עַל-שְׂפַת-הַיָּם, יָם-הַשֵּׂיבָה,  75</p>
</blockquote>

<blockquote>
<p>צִיּוּן לַגֶּבֶר הָאֻמְלָל, שֵׁם לְדוֹר יָבוֹא אַחֲרֵינוּ.</p>
</blockquote>

<blockquote>
<p>אֵלֶּה לִי תַעֲשֶׂה, וְתִמְעַךְ בְּאוֹתוֹ תֵּל-עָפָר הַמָּשׁוֹט,</p>
</blockquote>

<blockquote>
<p>אֲשֶׁר תָּפַשְׂתִּי בְּעוֹדִי בַחַיִּים עִם-רֵעַי-עֲמִיתָי'.</p>
</blockquote>

<br> 

<blockquote>
<p>כָּכָה הִבִּיעַ, וְלוֹ הֲשִׁיבוֹתִי אֲמָרַי וָאַעַן:</p>
</blockquote>

<blockquote>
<p>&#8216;אָכֵן כָּל-אֲשֶׁר אָמַרְתָּ אֶעֱשֶׂה גַּם אֲמַלֵּאָה&#8217;.  80</p>
</blockquote>

<br>  

<blockquote>
<p>כָּכָה הָיִינוּ מְשׂוֹחֲחִים דִּבְרֵי-הַיְגוֹנִים, נִדְבַּרְנוּ</p>
</blockquote>

<blockquote>
<p>אִישׁ אֶל-רֵעֵהוּ: אָנֹכִי, עִם-חַרְבִּי מִמַּעַל לַדָּמִים,</p>
</blockquote>

<blockquote>
<p>רוּחוֹ שֶׁל-רֵעִי-עֲמִיתִי מֵעֵבֶר מִזֶּה בְּרֹב דְּבָרִים.</p>
</blockquote>

<br> 

<blockquote>
<p>אַחֲרֵי-כֵן בָּאָה גַם נַפְשָׁהּ שֶׁל-אִמִּי שֶׁהָלְכָה לְעוֹלָמָהּ,</p>
</blockquote>

<blockquote>
<p>הִיא אַנְטִיקְלֵיָה הַכְּבוּדָּה בַּת-אַבְטוֹלִיקוֹס הַגִּבּוֹר.  85</p>
</blockquote>

<blockquote>
<p>אוֹתָהּ זָנַחְתִּי וְהִיא חַיָּה, בְּלֶכְתִּי אֶל-טְרוֹיָה הַקְּדוֹשָׁה,</p>
</blockquote>

<blockquote>
<p>רָאֹה רְאִיתִיהָ וָאֵבְךְּ, כִּי מֵעַי לָהּ הָמוּ לְאִמִּי,</p>
</blockquote>

<blockquote>
<p>אוּלָם לֹא נְתַתִּיהָ לָגֶשֶׁת עַד שְׁלוּלִית הַדָּמִים</p>
</blockquote>

<blockquote>
<p>טֶרֶם דָּרַשְׁתִּי אֶל-טֵירֶסְיַס, וְאִם-נַפְשִׁי מָרָה נֶעְכָּרָה.</p>
</blockquote>

<br>

<blockquote>
<p>אַחֲרֵי-כֵן בָּאָה גַם נֶפֶשׁ טֵירֶסְיַס אִישׁ-תֵּבַּי הַחוֹזֶה, 90</p>
</blockquote>

<blockquote>
<p>בְּיָדוֹ שַׁרְבִיט-הַזָּהָב, וַיַּכִּירֵנִי וַיְדַבֵּר:</p>
</blockquote>

<br>  

<blockquote>
<p>'בֶּן-לָאֶרְטֵס זְרַע-זֶבְס, אוֹדִיסֵס הָאִישׁ רַב-הַמְּזִמּוֹת!</p>
</blockquote>

<blockquote>
<p>לָמָּה זֶה, הָאֻמְלָל, נָטַשְׁתָּ אֶת-אוֹר הַשֶּׁמֶשׁ,</p>
</blockquote>

<blockquote>
<p>בָּאתָ הֵנָּה לַחֲזוֹת בָּרְפָאִים וּבְמִשְׁכְּנוֹת-הַיְגוֹנִים.</p>
</blockquote>

<blockquote>
<p>סוּרָה לְךָ מִן-הַבּוֹר, וְהָסֵר הַחֶרֶב הַשְּׁנוּנָה,    95</p>
</blockquote>

<blockquote>
<p>וְאֶשְׁתֶּה מֵאוֹתָם הַדָּמִים וְהִגַּדְתִּי לְךָ דָּבָר לַאֲמִתּוֹ'.</p>
</blockquote>

<br>  

<blockquote>
<p>כָּכָה הִבִּיעַ, וָאֵט וָאָשִׁיב לִנְדָנָהּ הַחֶרֶב</p>
</blockquote>

<blockquote>
<p>בַּעֲלַת מַסְמְרוֹת-הַכָּסֶף; בְּשְׁתוֹתוֹ הַדָּמִים הַשְּׁחוֹרִים,</p>
</blockquote>

<blockquote>
<p>נָשָׂא אִמְרָתוֹ אֵלַי הָרוֹאֶה הַתָּמִים וַיַּעַן:</p>
</blockquote>

<br>  

<blockquote>
<p>'הוֹי, אוֹדִיסֵס הַמַּזְהִיר, הֵן תַּעֲרֹג לִתְשׁוּבָה מְתוּקָה,  100</p>
</blockquote>

<blockquote>
<p>אֲבָל לְשָׂטָן לְךָ יַעֲמֹד אַחַד הָאֵלִים; מְסֻפְּקָנִי,</p>
</blockquote>

<blockquote>
<p>אֲשֶׁר תִּמָּלֵט מִיָּדוֹ שֶׁל-מַרְגִּיז-הָאָרֶץ בְּךָ יֶאֱנַף,</p>
</blockquote>

<blockquote>
<p>אַפּוֹ חָרָה מְאֹד, כִּי סִמֵּאתָ אֶת-בְּנוֹ אֲשֶׁר אָהֵב.</p>
</blockquote>

<blockquote>
<p>בְּכָל-זֹאת תּוּכְלוּ לָשׁוּב, אַף כִּי רֹב תְּלָאוֹת תִּמְצָאוּ,</p>
</blockquote>

<blockquote>
<p>אִם-יֵשׁ לְאֵל יָדְךָ וְתִכְבּשׁ אֶת-נַפְשְׁךָ וְנֶפֶשׁ רֵעֶיךָ,  105</p>
</blockquote>

<blockquote>
<p>בַּעֲשׂוֹתְךָ אֶת-דַּרְכְּךָ בִּסְפִינָה עֲשׂוּיָה-לְתִפְאָרָה,</p>
</blockquote>

<br>  

<blockquote>
<p>נִמְלָט מֵאֵימַת יָם מַכְחִיל, תַּגִּיעַ עַד יַרְכְּתֵי תְּרִינַקְיָה,<a href="#fn:60" id="fnref:60" title="see footnote" class="footnote"><sup>60</sup></a></p>
</blockquote>

<blockquote>
<p>וְתִמְצְאוּ שָׁם אֶת-הַפָּרוֹת הָרוֹעוֹת וְהַשֵּׂיוֹת הַשְּׁמֵנוֹת,</p>
</blockquote>

<blockquote>
<p>עֶדְרֵי הֵלְיוֹס שׁוֹמֵעַ-הַכֹּל וְאֵין נִסְתָּר מֵעֵינוֹ.</p>
</blockquote>

<blockquote>
<p>יָד אִם-לֹא תִשְׁלַח בָּהֶם, מִשְׁתּוֹקֵק לִתְשׁוּבָה לְבֵיתְךָ, 110</p>
</blockquote>

<blockquote>
<p>שׁוּב תָּשׁוּבוּ לְאִתָּקָה, וְאִם-הַרְבֵּה תְּלָאוֹת תִּמְצָאוּ;</p>
</blockquote>

<blockquote>
<p>אֲבָל אִם-תִּשְׁלַח בָּם יָד, מֵרֹאשׁ לְךָ אַגִּיד – תֹּאבֵדוּ,</p>
</blockquote>

<blockquote>
<p>גַּם הָאֳנִיָּה גַּם כָּל-עֲמִיתֶיךָ; וְאַף אִם-תִּמָּלֵט,</p>
</blockquote>

<blockquote>
<p>תְּאַחֵר לָבֹא וּבְצָרָה, אַךְ כָּל-עֲמִיתֶיךָ יֹאבֵדוּ.</p>
</blockquote>

<blockquote>
<p>תָּשׁוּב לְבֵיתְךָ בִּסְפִינָה שֶׁל-זָרִים וְשָׁם תִּמְצָא יְגוֹנִים, – 115</p>
</blockquote>

<blockquote>
<p>אִישִׁים עַלִּיזֵי-הַגַּאֲוָה הַמְאַבְּדִים אֶת-חֵילְךָ וְאֶת-הוֹנְךָ,</p>
</blockquote>

<blockquote>
<p>מְסוֹבְבִים אִשְׁתְּךָ הַנָּאָה וּמַרְבִּים לָהּ מֹהַר וּתְשׁוּרוֹת.</p>
</blockquote>

<blockquote>
<p>אַךְ לִכְשֶׁתָּשׁוּב תְּיַסְּרֵם, וּתְדַבֵּר אִתָּם מִשְׁפָּטִים.</p>
</blockquote>

<blockquote>
<p>וְהָיָה כִּי תַכֵּם כֻּלָּם נֶפֶשׁ בְּהֵיכָלְךָ הַגָּדוֹל,</p>
</blockquote>

<blockquote>
<p>אִם-בְּרֹב תְּכָכִים וְאִם-בְּגָלוּי בַּנְּחשֶׁת הַשְּׁנוּנָה,  120</p>
</blockquote>

<blockquote>
<p>לֶךְ-לְךָ מֵאַרְצְךָ, נוּדָה; וְלָקַחְתָּ לְךָ מָשׁוֹט כְּלִיל-יֹפִי</p>
</blockquote>

<blockquote>
<p>עַד שֶׁתַּגִּיעַ לְמָקוֹם שֶׁיּוֹשְׁבָיו לֹא יֵדְעוּ דְמוּת-יַמִּים,</p>
</blockquote>

<blockquote>
<p>גְּבָרִים אֲשֶׁר לֹא יֹאכְלוּ תַבְשִׁילָם מְמֻלָּח בְּמֶלַח,</p>
</blockquote>

<blockquote>
<p>גַּם לֹא יֵדְעוּ יָדוֹעַ אֳנִיּוֹת – כָּתְלֵיהֶן אַרְגָּמָן,</p>
</blockquote>

<blockquote>
<p>מְשׁוֹטִים עֲשׂוּיִים יָפֶה הַמְשַׁמְּשִׁים כְּנָפַיִם לַסְּפִינוֹת.  125</p>
</blockquote>

<blockquote>
<p>סִמָּן מֻבְהָק לְךָ אַגִּיד, וּמוֹפֵת אֲשֶׁר לֹא יְכַזֵּב:</p>
</blockquote>

<blockquote>
<p>אִם-יִפְגָּשְׁךָ הֵלֶךְ אֲשֶׁר כְּמוֹתְךָ, וְיֹאמַר:</p>
</blockquote>

<blockquote>
<p>יָעֶה שֶׁל-זְרִיָּה הֵן תִּשָּׂא עַל-שִׁכְמְךָ הַנֶּהְדָּר, –</p>
</blockquote>

<blockquote>
<p>קוּם וּתְקַע בָּאָרֶץ מְשׁוֹטְךָ שֶׁלְּךָ כְּלִיל-הַיֹּפִי.</p>
</blockquote>

<blockquote>
<p>תִּזְבַּח הַזֶּבַח הַנֶּהְדָּר לְפּוֹסֵידוֹן הַמּוֹשֵׁל-בַּיַּמִּים:   130</p>
</blockquote>

<blockquote>
<p>פַּר בֶּן-בָּקָר, וְאַיִל וַחֲזִיר רוֹבֵעַ-חֲזִירוֹת.</p>
</blockquote>

<blockquote>
<p>שׁוּבָה לְבֵיתְךָ וְהִקְרַבְתָּ אֶת-הֶקָּטוֹמְבּוֹת הַקֹּדֶשׁ</p>
</blockquote>

<blockquote>
<p>לְכָל-הָאֵלִים הַנִּצְחִים הַשּׁוֹכְנִים בְּמֶרְחַב-שָׁמָיִם,</p>
</blockquote>

<br>  

<blockquote>
<p>לְאֵל וְאֵל כְּסִדְרָם; אַךְ מוֹתְךָ מִתְּהוֹם-הַיָּם יָבוֹא.<a href="#fn:61" id="fnref:61" title="see footnote" class="footnote"><sup>61</sup></a></p>
</blockquote>

<blockquote>
<p>וְהָיָה זֶה מוֹתְךָ מוֹת נְשִׁיקָה, וּבְשֵׂיבָה טוֹבָה תִּגְוָעָה, 135</p>
</blockquote>

<br> 

<blockquote>
<p>זָקֵן, אֵין אוֹנִים, וּבְרָכוֹת יָחוּלוּ עַל-רֹאשׁ כָּל-הָעַמִּים<a href="#fn:62" id="fnref:62" title="see footnote" class="footnote"><sup>62</sup></a></p>
</blockquote>

<blockquote>
<p>אֲשֶׁר בְּצִלְּךָ יֶחֱסָיוּן, וֶאֱמֶת הַדָּבָר וְכֵן יָקוּם'.</p>
</blockquote>

<br> 

<blockquote>
<p>כָּכָה הִבִּיעַ, וָאָשִׁיב אֲמָרַי וָאַעַן וָאֹמַר:</p>
</blockquote>

<blockquote>
<p>'אָכֵן טֵירֶסְיַס, הֵן זֹאת מְנָת-חֶלְקִי לִי מִנּוּ הָאֵלִים.</p>
</blockquote>

<blockquote>
<p>אֲבָל הַגִּידָה לִי אֵלֶּה, וְדַבֵּר אֱמֶת לַאֲמִתָּהּ.    140</p>
</blockquote>

<blockquote>
<p>הִנְנִי רוֹאֶה אֶת-נַפְשָׁהּ שֶׁל-אִמִּי, שֶׁהָלְכָה לְעוֹלָמָהּ,</p>
</blockquote>

<blockquote>
<p>יוֹשְׁבָה שׁוֹתֶקֶת לָהּ אֵצֶל הַדָּמִים, אֶל-בְּנָהּ זֶה אָהֵבָה</p>
</blockquote>

<blockquote>
<p>טֶרֶם הִתְבּוֹנְנָה, טֶרֶם נָשְׂאָה אֵלָיו אִמְרָתָהּ.</p>
</blockquote>

<blockquote>
<p>אָנָּא, הַמּוֹשֵׁל, הַגִּידָה אֵיכָכָה תַּכִּיר פְּרִי-בִטְנָהּ?'</p>
</blockquote>

<br>  

<blockquote>
<p>כָּכָה אָמַרְתִּי, וְתֵכֶף לִי הֵשִׁיב אֲמָרָיו וַיַּעַן:   145</p>
</blockquote>

<blockquote>
<p>'קַל לִי הַגִּיד לְךָ זֹאת, וְאַתָּה תָּשִׂים אֶל-לִבְּךָ!</p>
</blockquote>

<blockquote>
<p>כָּל-מֵת מֵאֵלֶּה שֶׁהָלְכוּ לְעוֹלָמָם אֲשֶׁר לוֹ תִתֵּן</p>
</blockquote>

<blockquote>
<p>לָבֹא עַד אֵלֶּה הַדָּמִים, הוּא יַגִּיד לְךָ דָּבָר לַאֲמִתּוֹ;</p>
</blockquote>

<blockquote>
<p>אֶפֶס אִם-תִּמְנַע מִמֶּנּוּ, אָז יָחוּשׁ שׁוּב עַל-עֲקֵבָיו'.</p>
</blockquote>

<br>  

<blockquote>
<p>כָּכָה הִבִּיעָה לִי נֶפֶשׁ הַמּוֹשֵׁל טֵירֶסְיַס וַתָּשָׁב  150</p>
</blockquote>

<blockquote>
<p>לְמִשְׁכְּנוֹת-הַדֵס, כִּי גִלְּתָה מֵאֵת הָאֵלִים לִי חָזוֹן.</p>
</blockquote>

<blockquote>
<p>אוּלָם אָנֹכִי נִשְׁאַרְתִּי עַל-עָמְדִי מְחַכֶּה עַד גֶּשֶׁת</p>
</blockquote>

<blockquote>
<p>אִמִּי וּשְׁתוֹתָהּ הַדָּם הַמַּשְׁחִיר, מִיָּד הִיא הִכִּירָה</p>
</blockquote>

<blockquote>
<p>אוֹתִי וַתְּמָרֵר בַּבֶּכִי, וַתְּדַבֵּר אֶת-אִמְרוֹת-הַכָּנָף:</p>
</blockquote>

<br> 

<blockquote>
<p>'יַלְדִּי, שַׁלָּמָה יָרַדְתָּ אֶל-גֵּיא הַצַּלְמָוֶת וַעֲרָפֶל,  155</p>
</blockquote>

<blockquote>
<p>אַתָּה, בַּחַיִּים חַיָּתְךָ? כִּי קָשֶׁה לַחַי לִרְאוֹת אֵלֶּה.</p>
</blockquote>

<blockquote>
<p>זְרָמִים אַדִּירִים בֵּינֵינוּ, אֲפִיקֵי-זֵידוֹנִים נִמְתָּחוּ:</p>
</blockquote>

<blockquote>
<p>תְּחִלָּה הָאוֹקְיָנוֹס אֲשֶׁר לֹא יַעֲבֹר אוֹתוֹ</p>
</blockquote>

<blockquote>
<p>גֶּבֶר בְּרֶגֶל וְרַק בִּסְפִינָה עֲשׂוּיָה-לְתִפְאָרָה.</p>
</blockquote>

<blockquote>
<p>אוּלַי תָּבוֹאָה מִטְּרוֹיָה וְנוֹדֵד הָיִיתָ זֶה כַּמָה  160</p>
</blockquote>

<blockquote>
<p>אַתָּה וְהַסְּפִינָה וְרֵעֶיךָ? וְאוּלַי עֲדַיִן לֹא בָאתָ</p>
</blockquote>

<blockquote>
<p>לְעִירְךָ אִתָּקָה, וְלֹא עוֹד רָאִיתָ אֶת-אִשְׁתְּךָ בַּהֵיכָל?'</p>
</blockquote>

<br>  

<blockquote>
<p>כָּכָה הִבִּיעָה, וָאָשִׁיב לָהּ אֶת-אֲמָרַי וָאַעַן:</p>
</blockquote>

<blockquote>
<p>'אִמִּי, אָנוּס הָיִיתִי לָרֶדֶת לְמִשְׁכְּנוֹת-הַדֵס</p>
</blockquote>

<blockquote>
<p>לִדְרשׁ אֶל-נֶפֶשׁ הָרוֹאֶה טֵירֶסְיַס, הָאִישׁ הַתֵּבָּאִי, 165</p>
</blockquote>

<blockquote>
<p>יַעַן עֲדֶן לֹא קָרַבְתִּי עַד חוֹפֵי אֲכַיָּה, לֹא בָאתִי</p>
</blockquote>

<blockquote>
<p>עוֹד אֶל-אַרְצֵנוּ; כִּי תָמִיד הָיִיתִי אַךְ נָע וְנָד וּבְמָצוֹק,</p>
</blockquote>

<blockquote>
<p>לְמִן-הַיּוֹם בּוֹ הָלַכְתִּי עִם-חֵיל אֲגַמֶּמְנוֹן הַנַּעֲלֶה</p>
</blockquote>

<blockquote>
<p>לְאִלְיוֹס עִיר רַבַּת-הַסּוּסִים לַעֲשׂוֹת מִלְחָמָה בַּטְּרוֹיִים.</p>
</blockquote>

<blockquote>
<p>אוּלָם זֹאת לִי תַגִּידִי, אִמְרִי לִי אֱמֶת לַאֲמִתָּהּ:   170</p>
</blockquote>

<br>  

<blockquote>
<p>מִי הוּא מִשְּׁלִיחֵי הַמָּוֶת מְמַתֵּחַ-הַגּוּף שֶׁהִכְנִיעֵךְ?<a href="#fn:63" id="fnref:63" title="see footnote" class="footnote"><sup>63</sup></a></p>
</blockquote>

<blockquote>
<p>אוּלַי מַחֲלָה מְמֻשָּׁכָה, וְאוּלַי אַרְטֶמִּיס חוֹבֶבֶת</p>
</blockquote>

<blockquote>
<p>חִצֵּי-הַקֶּשֶׁת פְּגָעָתֶךְ לְפֶתַע בְּחִצֶּיהָ הָרַכִּים?</p>
</blockquote>

<blockquote>
<p>סַפְּרִי לִי דָבָר עַל-אָבִי וּבְנִי זֶה אָהַבְתִּי הִשְׁאַרְתִּי.</p>
</blockquote>

<blockquote>
<p>כִּסְאִי אִם-נָכוֹן עוֹדֶנּוּ בְיָדָם, אוֹ כְבָר נִמְסַר לְאַחֵר, 175</p>
</blockquote>

<blockquote>
<p>יַעַן כְּבָר אָמְרוּ נוֹאָשׁ מִשּׁוּבִי לְאַרְצִי מִנְּדוּדָי.</p>
</blockquote>

<blockquote>
<p>סַפְּרִי לִי גַּם עַל-אִשְׁתִּי, וּמָה עֲצָתָהּ, סְעִפֶּיהָ,</p>
</blockquote>

<blockquote>
<p>אִם-עוֹדָהּ גָּרָה עִם-בְּנָהּ, שׁוֹמֶרֶת כָּל-טוּבִי בְּבֵיתִי,</p>
</blockquote>

<blockquote>
<p>וְאוּלַי כְּבָר נְהָגָהּ אִישׁ אַחֵר מִטּוֹבֵי בְּנֵי-הָאֲכַיִּים?'</p>
</blockquote>

<br> 

<blockquote>
<p>כָּכָה דִבַּרְתִּי, וַתַּעַן לִי אִמִּי הַכְּבוּדָהּ וַתֹּאמֶר: 180</p>
</blockquote>

<blockquote>
<p>'אֲבָל אִשְׁתְּךָ עוֹדָהּ מְחַכָּה לְךָ בְּאֹרֶךְ-אַפַּיִם</p>
</blockquote>

<blockquote>
<p>בְּבֵיתְךָ הַגָּדוֹל שֶׁלְּךָ, בּוֹכִיָה תַמְרוּרִים וְלֹא תֶחְדָּל.</p>
</blockquote>

<blockquote>
<p>חוֹלְפִים לָהּ לֵילוֹתֶיהָ וְיָמֶיהָ וְדִמְעָתָהּ נִגֶּרֶת,</p>
</blockquote>

<blockquote>
<p>נָכוֹן עוֹדֶנּוּ כִּסְאֲךָ בְּכָבוֹד וְזָר לֹא יְרֵשׁוֹ;</p>
</blockquote>

<blockquote>
<p>אַף טֵלֶמָּכוֹס מְכַלְכֵּל שְׂדוֹתָיו בִּמְנוּחָה וְכוֹרֶה 185</p>
</blockquote>

<blockquote>
<p>כֵּרוֹת-מַשְׁמַנִּים, כַּיָּאוּת לַגֶּבֶר הַשּׁוֹפֵט בְּעַמָּיו,</p>
</blockquote>

<blockquote>
<p>כִּי כָל-הָעָם יַזְמִינוּהוּ. וְאָבִיךָ הוּא שׁוֹהֶה בַּשָּׂדֶה,</p>
</blockquote>

<blockquote>
<p>אֵינוֹ מוֹסִיף לָרֶדֶת הָעִירָה, וְאֵין לוֹ כָּל-מִטָּה</p>
</blockquote>

<blockquote>
<p>אֲשֶׁר יַצִּיעַ, אַדָּרוֹת וּשְׂמִיכוֹת מַזְהִירוֹת לוֹ אָיִן,</p>
</blockquote>

<blockquote>
<p>אַךְ בִּימוֹת-סְתָו הוּא יָשֵׁן עִם-הָעֲבָדִים בַּבַּיִת  190</p>
</blockquote>

<blockquote>
<p>אֵצֶל הָאָח וּבָאֵפֶר, וּבְגָדִים רָעִים לִבְשָׂרוֹ.</p>
</blockquote>

<blockquote>
<p>אֶפֶס בְּבֹא יְמֵי קַיִץ וְאָסִיף הַבְּרוּכִים בְּפֵרוֹת,</p>
</blockquote>

<blockquote>
<p>יִשְׁכַּב לוֹ בְּכָל-מָקוֹם, בְּכַרְמֵי כָּל-גֶּפֶן פּוֹרִיָּה,</p>
</blockquote>

<blockquote>
<p>יִפְרֹשׂ יְצוּעוֹ שֶׁלּוֹ בְּשַׁלֶּכֶת, בֶּעָלִים הַנּוֹשְׁרִים.</p>
</blockquote>

<blockquote>
<p>שָׁם הוּא יִשְׁכַּב לוֹ נוּגֶה, וּבְלִבּוֹ הַיָּגוֹן הַגָּדוֹל, 195</p>
</blockquote>

<blockquote>
<p>אַף יִתְגַּעְגַּע עָלֶיךָ, וְקָשְׁתָה עָלָיו זִקְנָתוֹ.</p>
</blockquote>

<blockquote>
<p>כָּכָה אָבַדְתִּי גַּם אָנִי, וּפְקֻדַּת כָּל-אָדָם בָּאַתְנִי:</p>
</blockquote>

<blockquote>
<p>לֹא הִדְבִּיקַתְנִי בְּחִצֶּיהָ הָרַכִּים לָקַחַת אֶת-נַפְשִׁי</p>
</blockquote>

<blockquote>
<p>בְּבֵיתִי חוֹבֶבֶת-הַחִצִּים, מֵיטִיבָה-לִירוֹת-בַּקֶּשֶׁת,</p>
</blockquote>

<blockquote>
<p>גַּם לֹא בַמַּחֲלָה גָוַעְתִּי, בָּחֳלִי שֶׁזֶּה דַּרְכּוֹ לַעֲקוֹר 200</p>
</blockquote>

<blockquote>
<p>נֶפֶשׁ מִתּוֹךְ הָאֲבָרִים בְּיִסּוּרִים מְאֹד גְּדוֹלִים וָצָעַר;</p>
</blockquote>

<blockquote>
<p>אַךְ גַּעְגּוּעִים עָלֶיךָ,אוֹדִיסֵס הַמַּזְהִיר, עֶרְגוֹנִי</p>
</blockquote>

<blockquote>
<p>לְבִינַת לְבָבְךָ, בְּנִי, טֵרְדוּנִי מֵחַיַּי הַמְּתוּקִים'.</p>
</blockquote>

<br>  

<blockquote>
<p>כָּכָה הִבִּיעָה, וְאָנֹכִי הוֹגֶה בְּקִרְבִּי מַחֲשָׁבוֹת,</p>
</blockquote>

<blockquote>
<p>חַבֵּק חָפַצְתִּי לְנֶפֶשׁ הוֹרָתִי שֶׁהָלְכָה לְעוֹלָמָהּ. 205</p>
</blockquote>

<blockquote>
<p>שָׁלשׁ פְּעָמִים פָּרַצְתִּי לְחַבֵּק הַנֶּפֶשׁ אָהָבְתִּי,</p>
</blockquote>

<blockquote>
<p>שָׁלשׁ פְּעָמִים הִתְחַמְּקָה מִבֵּין זְרוֹעוֹתַי כְּצֵל יָעוּף,</p>
</blockquote>

<blockquote>
<p>כְּחֶזְיוֹן-לַיְלָה; וַיִּגְדַּל יְגוֹנִי בְּלִבִּי עוֹד יוֹתֵר.</p>
</blockquote>

<blockquote>
<p>קוֹלִי נָשָׂאתִי וָאַעַן וָאֹמַר אֶת-אִמְרוֹת-הַכָּנָף:</p>
</blockquote>

<br>  

<blockquote>
<p>'אִמִּי, שַׁלָּמָה תִּתְחַמְּקִי, וְאָנֹכִי עָרַגְתִּי לְתָפְשֵׂךְ  210</p>
</blockquote>

<blockquote>
<p>וּבִזְרוֹעוֹתַי לְחַבְּקֵךְ גַּם בְּמִשְׁכְּנוֹת-הַדֵס,</p>
</blockquote>

<blockquote>
<p>לְמַעַן נִרְוֶה שְׁנֵינוּ בְּכִי-הַתַּמְרוּרִים הַגָּדוֹל.</p>
</blockquote>

<blockquote>
<p>אוּלַי לֹא שָׁלְחָה לִי הֵנָּה פֶּרְסֶפוֹנֵיָה הַכְּבוּדָה</p>
</blockquote>

<blockquote>
<p>אַךְ צֵל כּוֹזֵב לְהַרְבּוֹת לִי קִינָה עַל-קִינָה בְּאַנְחָתִי?'</p>
</blockquote>

<br>  

<blockquote>
<p>כָּכָה אָמַרְתִּי, וְתֵכֶף הֵשִׁיבָה לִי אִמִּי אֲמָרִים:   215</p>
</blockquote>

<blockquote>
<p>'הוֹי, בְּנִי אָהַבְתִּי, הָאֻמְלָל-בַּגְּבָרִים בָּאָרֶץ וּמְלֹאָהּ!</p>
</blockquote>

<blockquote>
<p>אָכֵן לֹא תַשְׁלֶה אֶת-נַפְשְׁךָ פֶּרְסֶפוֹנֵיָה בַּת-זֵאוּס,</p>
</blockquote>

<blockquote>
<p>חֹק הוּא לַמֵּתִים וּמִשְׁפָּט לְכָל-בְּנֵי-הָאָדָם גָּוָעוּ:</p>
</blockquote>

<blockquote>
<p>שׁוּב לֹא יוֹסִיפוּ גִּידֵיהֶם לְחַבֵּר עֲצָמוֹת וּבְשָׂרִים,</p>
</blockquote>

<blockquote>
<p>בְּאוֹן אֵשׁ אוֹכֶלֶת אֲיֻמָּה יִכָּחֲדוּ אֵלֶּה גַּם אֵלֶּה.   220</p>
</blockquote>

<blockquote>
<p>אִם-אַךְ עָזְבָה הָרוּחַ אֶת-בֵּית-הָעֲצָמוֹת הַלְּבָנוֹת,</p>
</blockquote>

<blockquote>
<p>תִּפְרַח מִיָּד לָהּ הַנֶּפֶשׁ, תִּתְעוֹפֵף כַּחֲלוֹם חֶזְיוֹן-לָיְלָה.</p>
</blockquote>

<blockquote>
<p>מַהֵר הֵחָפֵז לָאוֹרָה, וּזְכֹר כָּל-הַדְּבָרִים הָאֵלֶּה</p>
</blockquote>

<blockquote>
<p>לְמַעַן תְּסַפְּרֵם בְּאָזְנֵי אִשְׁתְּךָ אֲשֶׁר אָהַבְתָּ!'</p>
</blockquote>

<br>  

<blockquote>
<p>כָּכָה שׂוֹחַחְנוּ נִדְבַּרְנוּ זֶה עִם-זוֹ, וְנִקְהֲלוּ   225</p>
</blockquote>

<br>  

<blockquote>
<p>הֲמוֹן נָשִׁים, שְׁלָחָתַן אֵלַי פֶּרְסֶפוֹנֵי הַנְּדִיבָה,<a href="#fn:64" id="fnref:64" title="see footnote" class="footnote"><sup>64</sup></a></p>
</blockquote>

<blockquote>
<p>אֵלֶּה שֶׁהָיוּ בְּחַיֵּיהֶן נְשֵׁי הַגִּבּוֹרִים וּבְנוֹתָם,</p>
</blockquote>

<blockquote>
<p>נִקְבְּצוּ בָאוּ כֻלָּהַן מִסָּבִיב לַדָּמִים הַשְּׁחוֹרִים.</p>
</blockquote>

<blockquote>
<p>שַׁתִּי עֵצוֹת בְּנַפְשִׁי, מְהַרְהֵר אֵיכָה אֶשְׁאָלֵן,</p>
</blockquote>

<blockquote>
<p>אַךְ לָאַחֲרוֹנָה מָצָאתִי הָעֵצָה הַטּוֹבָה בְּכֻלָּן;  230</p>
</blockquote>

<blockquote>
<p>חַשְׁתִּי, קָרַעְתִּי הַחֶרֶב הַגְּדוֹלָה מִירֵכִי אַדִּירָה,</p>
</blockquote>

<blockquote>
<p>וְלֹא נָתַתִּי לְכֻלָּן לִשְׁתּוֹת בְּבַת-אַחַת הַדָּמִים.</p>
</blockquote>

<blockquote>
<p>אַחַת אַחַת הֵן בָּאוּ, וְאִשָּׁה אִשָּׁה הִגִּידָה</p>
</blockquote>

<blockquote>
<p>מִי הִיא וּמִי אֲבוֹתֶיהָ, וְכָכָה שָׁאַלְתִּי אֶת-כֻּלָּן.</p>
</blockquote>

<br>  

<blockquote>
<p>תְּחִלָּה רָאִיתִי אָז בְּעֵינַי אֶת-טִירוֹ, בַּת-טוֹבִים, 235</p>
</blockquote>

<blockquote>
<p>אֲשֶׁר אָמְרָה כִּי הִיא בַת-שַׂלְמוֹנֵס הַגִּבּוֹר הַתָּמִים</p>
</blockquote>

<blockquote>
<p>וְאִשְׁתּוֹ שֶׁל-כְּרֵתֵּס הַמְצֻיָּן, הוּא בְנוֹ שֶׁל-אֵיאוֹלוֹס הַנָּדִיב.</p>
</blockquote>

<blockquote>
<p>הָיְתָה אוֹהֶבֶת מְאֹד אֶת-אֶנִּיפֵּס, וְהוּא אֵל הַנָּהָר</p>
</blockquote>

<blockquote>
<p>אֲשֶׁר אֵין בְּכָל-הָאָרֶץ כָּמֹהוּ בַּנְּחָלִים לְיֹּפִי.</p>
</blockquote>

<blockquote>
<p>הָיְתָה נוֹהֶגֶת לְטַיֵּל עַל-חוֹפֵי אֶנִּיפֵּס הַנָּאִים. 240</p>
</blockquote>

<blockquote>
<p>לָבַשׁ צוּרָתוֹ פּוֹסֵידוֹן, מַרְגִּיז הָאָרֶץ וְחֹבְקָהּ,</p>
</blockquote>

<blockquote>
<p>קָרַב לַנַּעֲרָה בְּאַהֲבָה עַל-מוֹצָא הַנָּהָר הַסּוֹעֵר,</p>
</blockquote>

<blockquote>
<p>וְסַבּוּ עֲלֵיהֶם הַמַּיִם, מִשְׁבְּרֵי אַרְגָּמָן כֶּהָרִים,</p>
</blockquote>

<blockquote>
<p>חוֹפְפִים כַּכִּפָּה, הֵלִיטוּ הָאֵל וְהַנַּעֲרָה בַּת-אָדָם.</p>
</blockquote>

<blockquote>
<p>נָסַךְ עָלֶיהָ תַּרְדֵּמָה וְהִתִּיר חֲגוֹרַת הַבְּתוּלָה,  245</p>
</blockquote>

<blockquote>
<p>אַךְ כְּכַלּוֹת הָאֵל אֶת-מַעֲשֶׂה הָאַהֲבָה, חָבַק</p>
</blockquote>

<blockquote>
<p>יָדָהּ בְּאַהֲבָה רַבָּה וַיִּשָּׂא אֶת-קוֹלוֹ וַיְדַבֵּר:</p>
</blockquote>

<br> 

<blockquote>
<p>'גִּילִי, הָאִשָּׁה, לָאַהֲבָה! לִתְקוּפַת הַשָּׁנָה תִמָּלֵא</p>
</blockquote>

<blockquote>
<p>שְׁנַיִם נֶחְמָדִים תֵּלֵדִי, וּבְיַעַן אִי-אֶפְשָׁר וְלֹא תַעַשׂ</p>
</blockquote>

<blockquote>
<p>פִּרְיָהּ הַבְּרִית עִם-הָאֵלִים, וְאַתְּ גַּם תְּגַדְּלִים וּתְטַפְּחִים. 250</p>
</blockquote>

<blockquote>
<p>עַתָּה לְכִי שׁוּבִי בָיְתָה, הַחֲרִישִׁי וּלְאִישׁ אַל-תַּגִּידִי:</p>
</blockquote>

<blockquote>
<p>הִנְנִי פּוֹסֵידוֹן מַרְגִּיז-הָאָרֶץ, הַמּוֹשֵׁל-בַּיַּמִּים'.</p>
</blockquote>

<br>  

<blockquote>
<p>כָּכָה הִבִּיעַ וַיִּצְלֹל בַּיָּם הַמַּכֶּה-מִשְׁבָּרִים.</p>
</blockquote>

<blockquote>
<p>הָרְתָה הָאִשָּׁה וַתֵּלֵד אֶת נֵלֵס וְאֶת-פֶּלִּיאַס.</p>
</blockquote>

<blockquote>
<p>שְׁנֵיהֶם גָּדְלוּ וְהָיוּ עֲבָדָיו שֶׁל-זֵאוּס הַשַּׂגִּיא. 255</p>
</blockquote>

<blockquote>
<p>פֶּלִּיאַס יָשַׁב בְּיוֹלְקוֹס רַחֲבַת-הַכָּרִים, וְלוֹ הָיוּ</p>
</blockquote>

<blockquote>
<p>עַשְׁתְּרוֹת צֹנֶה, וְנֵלֵס – בְּפִּילוֹס אֶרֶץ-הַחוֹלוֹת.</p>
</blockquote>

<blockquote>
<p>אוּלָם בָּנִים אֲחֵרִים יָלְדָה הַגְּבִירָה לִכְּרֵתֵּס,</p>
</blockquote>

<blockquote>
<p>אֶת-אַמִּתָּאוֹן הַלּוֹחֵם-בָּרֶכֶב, אֶת-אֵיסוֹן וְאֶת-פֶרֵס.</p>
</blockquote>

<br>  

<blockquote>
<p>וְאֶת-אַנְטִיאוֹפָּה רָאִיתִי, וְהִיא בַּת-אָסוֹפּוֹס הַגִּבּוֹר, 260</p>
</blockquote>

<blockquote>
<p>אֲשֶׁר הִתְפָּאֲרָה לֵאמֹר: כִּי שָׁכְבָה בְּחֵיקוֹ שֶׁל-זֵאוּס.</p>
</blockquote>

<blockquote>
<p>שְׁנַיִם בָּנִים לוֹ יָלְדָה – אֶת-אַמְפִיּוֹן וְאֶת-זֵתּוֹס,</p>
</blockquote>

<blockquote>
<p>וְהֵמָּה יָסְדוּ אֶת-תֵּבֵּי, הִיא קִרְיַת שִׁבְעַת-הַשְּׁעָרִים,</p>
</blockquote>

<blockquote>
<p>הֵם מִגְדָּלֶיהָ הִצִּיבוּ, וּבְיַעַן לֹא יָכְלוּ לָשֶׁבֶת</p>
</blockquote>

<blockquote>
<p>בְּתֵּבֵּי הָרְחָבָה, בְּאֵין בָּהּ מִגְדָּלִים, וְאִם הָיוּ בְּנֵי-חָיִל. 265</p>
</blockquote>

<br>  

<blockquote>
<p>וְעוֹד רָאִיתִי אֶת-אֵשֶׁת אַמְפִיטְרִיאוֹן הִיא אַלְקְמֵנָה,</p>
</blockquote>

<blockquote>
<p>הִיא אֵם הֵרַקְלֵס הַשַּׂגִּיא, שֶׁלִּבּוֹ לֶב-אַרְיֵה לִגְבוּרָה;</p>
</blockquote>

<blockquote>
<p>אוֹתוֹ יָלְדָה לְזֵאוּס, כִּי שָׁכְבָה בִּזְרֹעוֹת בֶּן-קְרוֹנוֹס.</p>
</blockquote>

<blockquote>
<p>וְגַם אֶת-מֶגַּרָה רָאִיתִי, הִיא בִּתּוֹ שֶׁל-קְרֵיאוֹן הַגֵּאֶה,</p>
</blockquote>

<blockquote>
<p>אֵשֶׁת בֶּן-אַמְפִיטְרִיאוֹן, הַגֶּבֶר לֹא-נֻצַּח-מֵעוֹלָם.  270</p>
</blockquote>

<br>  

<blockquote>
<p>וְאֶת-אֶפִּקַסְטֵי הַנָּאָה, הִיא אֵם אֵידִיפּוּס, רָאִיתִי,</p>
</blockquote>

<blockquote>
<p>עוֹשָׂה הַשַּׁעֲרוּרִיָּה הַגְּדוֹלָה הַהִיא בְּלֹא יוֹדְעִים.</p>
</blockquote>

<blockquote>
<p>נִשְּׂאָה לִבְנָהּ אֲשֶׁר אֵרְשָׂהּ, וְהוּא מַכֶּה נֶפֶשׁ אָבִיהוּ.</p>
</blockquote>

<blockquote>
<p>אוּלָם הָאֵלִים הַנִּצְחִים גִּלּוּ הַכֹּל לִבְנֵי-אָדָם.</p>
</blockquote>

<blockquote>
<p>מָלַךְ עַל-בְּנֵי-קַדְמוֹס בְּתֵּבֵּי הָעִיר הַנֶּחְמָדָה  275</p>
</blockquote>

<blockquote>
<p>וְהַרְבֵּה צָרוֹת שָׁם סָבַל בִּגְזֵרַת הָאֵלִים הָרָעָה,</p>
</blockquote>

<blockquote>
<p>אֶפֶס הִיא יָרְדָה אֶל-הַדֵס הַשּׁוֹעֵר שַׂגִּיא-הַכֹּחַ,</p>
</blockquote>

<blockquote>
<p>עָשְׂתָה לָהּ הָעֲנִיבָה בִּמְרוֹם מַעֲזִיבַת הַבַּיִת</p>
</blockquote>

<blockquote>
<p>בְּעֹצֶר יָגוֹן וְרָעָה, וְאוֹתוֹ עָזְבָה לְצָרוֹת</p>
</blockquote>

<blockquote>
<p>רַבּוֹת מְאֹד, כִּי נָשָׂא עֲוֹנוֹ בְּקִלְלַת אִמּוֹ.  280</p>
</blockquote>

<br>  

<blockquote>
<p>גַּם אֶת-כְלוֹרִיס הַנָּאָה רָאִיתִי, הָאִשָּׁה בָהּ חָשַׁק</p>
</blockquote>

<blockquote>
<p>נֵלֵס, כִּי הִיא יְפַת-תֹּאַר, וַיַּרְבֶּה לָהּ מֹהַר וּתְשׁוּרוֹת.</p>
</blockquote>

<blockquote>
<p>וְהָיְתָה הַצְּעִירָה בִּבְנוֹת אַמְפִיאוֹן וְהוּא בְּנוֹ שֶׁל-יָסוֹס,</p>
</blockquote>

<blockquote>
<p>הוּא אֲשֶׁר מָשַׁל בִּגְבוּרָה בְּעִיר אוֹרְכוֹמֶנּוֹס-מִנִּיִּים;</p>
</blockquote>

<blockquote>
<p>אֶפֶס הִיא מָלְכָה בְּפִּילוֹס וּבָנִים חֲמוּדִים יָלָדָה,   285</p>
</blockquote>

<blockquote>
<p>הֵמָּה נֶסְטוֹר וּכְרוֹמְיוֹס וּפֶּרִיקְלִימֶנּוֹס הֶעָזָם.</p>
</blockquote>

<blockquote>
<p>אַחֲרֵי-כֵן יָלְדָה אֶת-פֵּרוֹ הָעַזָּה, נִפְלָאת-בְּעֵינֵי-אָדָם.</p>
</blockquote>

<blockquote>
<p>בָּאוּ לְקַחְתָּהּ לְאִשָּׁה הַשְּׁכֵנִים, אַךְ נֵלֵס אָבִיהָ</p>
</blockquote>

<blockquote>
<p>מֵאֵן לְתִתָּהּ לְגֶבֶר, בִּלְתִּי אִם-יִנְהַג הַשְּׁוָרִים</p>
</blockquote>

<blockquote>
<p>גְּדוֹלֵי-הָרֹאשׁ הַמַּקְרִינִים אֲשֶׁר לְאִיפִיקְלֵס בְּפִילַקָּה; 290</p>
</blockquote>

<blockquote>
<p>יִקְשֶׁה לְנַצְּחָם, וְרַק אֶחָד, הַחוֹזֶה הַתָּמִים, הוּא אָמַר</p>
</blockquote>

<blockquote>
<p>לִנְהוֹג הַשְּׁוָרִים, אַךְ הָיְתָה בּוֹ גְזֵרַת הָאֵלִים הַקָּשָׁה,</p>
</blockquote>

<blockquote>
<p>כְּבָלִים כְּבֵדִים עִכְּבוּהוּ וְרוֹעֵי עֲדָרִים בַּשָּׂדֶה.</p>
</blockquote>

<blockquote>
<p>אֶפֶס כְּשֶׁרָבוּ הַיָּמִים וְחָלְפוּ חֳדָשִׁים וְעָבְרוּ,</p>
</blockquote>

<blockquote>
<p>וְשָׁבוּ וּבָאוּ הַהוֹרוֹת לִתְקוּפוֹת הַשָּׁנָה הַחוֹזְרוֹת,  295</p>
</blockquote>

<blockquote>
<p>שְׁלָחוֹ אִיפִיקְלֵס לַחָפְשִׁי, יַעַן כִּי בָאוּ כָל-דְּבָרָיו,</p>
</blockquote>

<blockquote>
<p>קָמוּ נְבוּאוֹתָיו כֻּלָּהַן, עֲצָתוֹ שֶׁל-זֵאוּס נִהְיָתָה.</p>
</blockquote>

<br>  

<blockquote>
<p>גַּם אֶת-לֵדָה רָאִיתִי, אֵשֶׁת טִינְדַרֵס, וְיָלְדָה</p>
</blockquote>

<blockquote>
<p>לוֹ לְטִינְדַרֵס שְׁנֵי בָנִים, גְּבָרִים שַׂגִּיאֵי-הַכֹּחַ:</p>
</blockquote>

<blockquote>
<p>אֶת-פּוֹלִידֶבְקֵס הַתַּקִּיף-בָּאֶגְרוֹף וְאֶת-קַסְטוֹר הַפָּרָשׁ. 300</p>
</blockquote>

<blockquote>
<p>חַיִּים כִּסְּתָה אֶת-שְׁנֵיהֶם הָאָרֶץ הַזָּנָה כָּל-נָפֶשׁ,</p>
</blockquote>

<blockquote>
<p>וְזֵאוּס כַּבֵּד יְכַבְּדֵם, וְאִם-שְׁנֵיהֶם מִתַּחַת לָאָרֶץ.</p>
</blockquote>

<blockquote>
<p>יוֹם יוֹם יָמוּת הָאֶחָד, וְיוֹם יוֹם יִתְנַעֵר מִשְׁנֵהוּ</p>
</blockquote>

<blockquote>
<p>לְחַיִּים, וְכֵן כָּל-הַיָּמִים, וּכְבוֹדָם כִּכְבוֹד בְּנֵי-הָאֵלִים.</p>
</blockquote>

<br> 

<blockquote>
<p>אַחַר רָאִיתִי אֶת-אֵשֶׁת אַלּוֹאֵס אֶת-אִיפִימֶדֵּיָה,   305</p>
</blockquote>

<blockquote>
<p>אֲשֶׁר הִתְהַלְלָה לֵאמֹר: כִּי שָׁכַב אִתָּהּ פּוֹסֵידוֹן.</p>
</blockquote>

<blockquote>
<p>יָלְדָה לוֹ שְׁנַיִם, שְׁנֵי בָנִים, אַךְ קָצְרוּ יְמֵיהֶם בָּאָרֶץ,</p>
</blockquote>

<blockquote>
<p>אֶת-אֶפִיאַלְטֵס הַמְצֻיָּן וְאֶת-אוֹטוֹס הַדּוֹמֶה-לָאֵלִים,</p>
</blockquote>

<blockquote>
<p>וְאֵין בְּכָל-הָאָרֶץ הַבְּרוּכָה לְגֹבַהּ קוֹמָתָם בָּאָדָם,</p>
</blockquote>

<blockquote>
<p>וְהֵמָּה הַיָּפִים בָּעוֹלָם, מִלְּבַד אוֹרִיאוֹן הַמְצֻיָּן,  310</p>
</blockquote>

<blockquote>
<p>יַעַן כִּי תֵשַׁע אַמּוֹת רָחְבָּם וְתִשְׁעָה קָנִים אָרְכָּם,</p>
</blockquote>

<blockquote>
<p>שִׁעוּר קוֹמַת כָּל-אֶחָד, וְהֵמָּה אָז אַךְ בְּנֵי תֵשַׁע.</p>
</blockquote>

<blockquote>
<p>קָמוּ וְאִיְּמוּ עַל-בְּנֵי-הָאַלְמָוֶת אֲשֶׁר בָּאוֹלִימְפּוֹס,</p>
</blockquote>

<blockquote>
<p>לַעֲרוֹךְ צִבְאוֹת מִלְחָמָה, תְּשׁוּאוֹת הַקְרָב הַסּוֹעֲרוֹת.</p>
</blockquote>

<blockquote>
<p>רָצוּ לְהַרְכִּיב אֶת-אוֹסָה עַל-גַּב הָאוֹלִימְפּוֹס וְעַל-אוֹסָה. 315</p>
</blockquote>

<blockquote>
<p>לָשִׂים אֶת-הַרְרֵי-הַיַּעַר שֶׁל-פֵּלְיוֹן, לַעֲלוֹת שָׁמָיְמָה.</p>
</blockquote>

<blockquote>
<p>וְאִלּוּ הִגִּיעוּ לְבַגְרוּת הָיוּ מְקַיְּמִים דִבְרֵיהֶם;</p>
</blockquote>

<blockquote>
<p>אֶפֶס בֶּן-זֵאוּס וְלֵטוֹ, יְפַת-הַתַּלְתַּלִּים, הִשְׁמִידָם</p>
</blockquote>

<blockquote>
<p>שְׁנֵיהֶם טֶרֶם יִצְמַח מוֹךְ-זְקָנָם תַּחַת הָרַקּוֹת,</p>
</blockquote>

<blockquote>
<p>וְטֶרֶם יֶחְפֶּה סַנְטֵרָם הַצֶּמֶר הָרַכִּיךְ בְּשֶׁפַע.    320</p>
</blockquote>

<br>  

<blockquote>
<p>וְעוֹד שָׁם רָאִיתִי אֶת-פֵידְרָה, אֶת-פְּרוֹקְרִיס וְאֶת-אַרִיאַדְנָה<a href="#fn:65" id="fnref:65" title="see footnote" class="footnote"><sup>65</sup></a></p>
</blockquote>

<blockquote>
<p>כְּלִילַת הַיֹּפִי, הִיא בִתּוֹ שֶׁל-מִינוֹס הָאַכְזָר, שֶׁהֵבִיא</p>
</blockquote>

<blockquote>
<p>אִתּוֹ תֵּסֵס מִכְּרֵתִים אֶל-שְׁפָיֵי אַתּוּנָה הַקְּדוֹשִׁים;</p>
</blockquote>

<blockquote>
<p>אֶפֶס לֹא הִסְפִּיק לְדַעְתָּהּ, כִּי הָיוּ בָּהּ חִצֵּי אַרְטֶמִּיס</p>
</blockquote>

<blockquote>
<p>בְּדִיאָה שֶׁסָּבִיב לָהּ יַמִּים, בְּרֶמֶז הָאֵל דִּיאוֹנִיסוֹס. 325</p>
</blockquote>

<br>  

<blockquote>
<p>רָאֹה רָאִיתִי אֶת-מֵירָה, אֶת-קְלִימֶנֵּי וְאֶת-אֶרְיפִילֵי,</p>
</blockquote>

<blockquote>
<p>אוֹתָהּ רְשָׁעָה שֶׁמָּכְרָה אֶת-אִישָׁהּ שֶׁלָּהּ בְּעַד כָּתֶם.</p>
</blockquote>

<blockquote>
<p>אֶפֶס יִבָּצֵר מִמֶּנִּי לִקְרֹא שְׁמוֹתָן שֶׁל-כֻּלָּן</p>
</blockquote>

<blockquote>
<p>אֲשֶׁר רָאִיתִי בְּעֵינַי, נְשֵׁי הַגִּבּוֹרִים וּבְנוֹתָם;</p>
</blockquote>

<blockquote>
<p>וְחָלַף לֵיל הָאַמְבְּרוֹסְיָה וְעָבַר. וְעַתָּה הִגִּיעָה  330</p>
</blockquote>

<blockquote>
<p>שָׁעָה שֶׁל-שֵׁנָה אִם-בַּסְּפִינָה הַמְּהִירָה עִם-רֵעַי,</p>
</blockquote>

<blockquote>
<p>אוֹ פֹה עִמָּכֶם; אַךְ אַתֶּם וְהָאֵלִים לְלֶכְתִּי תִּדְאָגוּ!&quot;</p>
</blockquote>

<br>  

<blockquote>
<p>כָּכָה הִבִּיעַ, וְהֵם כֻּלָּם מַחֲרִישִׁים, הָיְתָה דוּמִיָּה,</p>
</blockquote>

<blockquote>
<p>יָשְׁבוּ אֲחוּזֵי-הַקְּסָמִים בַּהֵיכָל הַגָּדוֹל, הַמֵּצַל.</p>
</blockquote>

<blockquote>
<p>פָּתְחָה אֲרֵיטֵי מַלְבִּינַת-הַזְּרֹעוֹת וַתַּעַן וַתֹּאמֶר: 335</p>
</blockquote>

<br>  

<blockquote>
<p>&quot;אַנְשֵׁי פֵיאַקָּה, הֲמָצָא הָאִישׁ הַלָּז חֵן בְּעֵינֵיכֶם,</p>
</blockquote>

<blockquote>
<p>זוֹ דְמוּת תָאֳרוֹ וְקוֹמָתוֹ וְלִבּוֹ לֵב תְּבוּנוֹת בְּחֻבּוֹ?</p>
</blockquote>

<blockquote>
<p>אָכֵן הוּא אוֹרְחִי שֶׁלִּי אַךְ אִישׁ אִישׁ לוֹ חֵלֶק בַּכָּבוֹד.</p>
</blockquote>

<blockquote>
<p>לָכֵן אַל-תַּחְפְּזוּ לְשַׁלְּחוֹ מִפֹּה, וְגַם אֶת-מַתְּנוֹתָיו</p>
</blockquote>

<blockquote>
<p>אַל-נָא תִגְרְעוּ מֶנּוּ כִּי יֶחְסָר; וְרַבִּים אִתָּנוּ   340</p>
</blockquote>

<blockquote>
<p>אוֹצְרוֹת מִכְמַנִּים בַּבָּתִּים כְּבִרְכַּת הָאֵלִים עָלֵינוּ!&quot;</p>
</blockquote>

<br>  

<blockquote>
<p>נָשָׂא אֲמָרָיו וַיְדַבֵּר לָהֶם אֱכֶנֵּאוֹס הַיָּשִׁישׁ,</p>
</blockquote>

<blockquote>
<p>הוּא הוּא הַגֶּבֶר הַזָּקֵן בְּזִקְנֵי עַם-הַפֵיאַקִּים:</p>
</blockquote>

<br> 

<blockquote>
<p>&quot;אָכֵן, יְדִידַי, חֶפְצֵנוּ כְּחֵפֶץ הַמַּלְכָּה וְתוֹחֶלֶת</p>
</blockquote>

<blockquote>
<p>זוֹ גְבִירָתֵנוּ הַנְּבוֹנָה, נִשְׁמַע בְּקוֹלָהּ וְנַעַשׂ,     345</p>
</blockquote>

<blockquote>
<p>אוּלָם אַךְ אַלְקִינוֹאוֹס הַפּוֹסֵק מַה לּוֹמַר, מַה לַּעֲשׂוֹת!&quot;</p>
</blockquote>

<br>  

<blockquote>
<p>הֵשִׁיב אֲמָרָיו הָאִישׁ אַלְקִינוֹאוֹס וַיַּעַן וַיֹּאמֶר:</p>
</blockquote>

<blockquote>
<p>&quot;כַּאֲשֶׁר הֻגַּד כֵּן יֶהִי וְיָקוּם עַד שֶׁאָנֹכִי</p>
</blockquote>

<blockquote>
<p>חַי וְעוֹצֵר בְּעַם-הַפֵיאַקִּים חוֹבְבֵי-הַמְּשׁוֹטִים,</p>
</blockquote>

<blockquote>
<p>אוּלָם אוֹרְחֵנוּ יוֹאִיל, גַּם אִם-יִשְׁתּוֹקֵק לָלֶכֶת,  350</p>
</blockquote>

<blockquote>
<p>לִשְׁהוֹת אֶצְלֵנוּ עַד לְמָחֳרַת הַיּוֹם לְמַעַן אַסְפִּיק</p>
</blockquote>

<blockquote>
<p>לְמַלֵּא אֶת-מִכְסַת הַתְּשׁוּרוֹת, וְלַנְּסִיעָה הַגְּבָרִים יִדְאָגוּ</p>
</blockquote>

<blockquote>
<p>כֻּלָּם, וְאָנֹכִי בְרֹאשָׁם, כִּי לִי הַמֶּמְשָׁלָה בְּעַמִּי&quot;.</p>
</blockquote>

<br>  

<blockquote>
<p>הֵשִׁיב אֲמָרָיו אוֹדִיסֵס הָאִישׁ רַב-הַמְּזִמּוֹת וַיַּעַן:</p>
</blockquote>

<blockquote>
<p>&quot;אַלְקִינוֹאוֹס, הַמּוֹשֵׁל הָאַדִּיר, הַמְצֻיָּן-בַּגּוֹיִים! 355</p>
</blockquote>

<blockquote>
<p>גַּם אִם-תָּטִילוּ עָלַי לִשְׁהוֹת פֹּה שָׁנָה תְמִימָה,</p>
</blockquote>

<blockquote>
<p>וְלוּ אַךְ שַׁלַּח תְּשַׁלְּחוּנִי וְתִתְּנוּ לִי אֶת-הַמַּתָּנוֹת,</p>
</blockquote>

<blockquote>
<p>נִשְׁמַע הָיִיתִי לָכֶם, כִּי אָכֵן מְאֹד טוֹב לִי וְרָצוּי</p>
</blockquote>

<blockquote>
<p>לָבֹא לְאֶרֶץ אֲבוֹתַי, וְיָדַי מְלֵאוֹת יוֹתֵר,</p>
</blockquote>

<blockquote>
<p>יַעַן אָז אֶזְכֶּה לְכָבוֹד וּלְחִבָּה מֵאֵת בְּנֵי-הָאָדָם,  360</p>
</blockquote>

<blockquote>
<p>בְּעֵינֵי כָּל-אֲשֶׁר יִרְאוּנִי, בְּשׁוּבִי לְעִירִי אִתָּקָה&quot;.</p>
</blockquote>

<br> 

<blockquote>
<p>הֵשִׁיב אֲמָרָיו הָאִישׁ אַלְקִינוֹאוֹס וַיַּעַן וַיֹּאמֶר:</p>
</blockquote>

<blockquote>
<p>&quot;אָכֵן, אוֹדִיסֵס, בְּעֵינֵינוּ הֲלֹא לֹא הָיִיתָ כְּאַחַד</p>
</blockquote>

<blockquote>
<p>מְפִיחֵי הַכְּזָבִים, הַנּוֹכְלִים הָרַבִּים, הַנָּדִים, שֶׁכְּמוֹתָם</p>
</blockquote>

<blockquote>
<p>זָנָה הָאָרֶץ הַשְּׁחוֹרָה, אֲנָשִׁים נְפוֹצִים בָּעוֹלָם,   365</p>
</blockquote>

<blockquote>
<p>סוֹבְבִים אוֹתָנוּ בְּכַחַשׁ, בִּדְבָרִים שֶׁאֵין אָנוּ יוֹדְעִים.</p>
</blockquote>

<blockquote>
<p>אַתָּה דְבָרֶיךָ נִמְלָצִים, וּנְדִיבוֹת יֶהְגֶּה לִבְּךָ,</p>
</blockquote>

<blockquote>
<p>כְּאַחַד הַשָּׁרִים הִשְׂכַּלְתָּ לְסַפֵּר בְּאָזְנֵינוּ כָּל-פִּגְעֵי</p>
</blockquote>

<blockquote>
<p>בְּנֵי-הָאַרְגֵּאִים הָרַבִּים, וְכָל-אֲשֶׁר סָבַלְתָּ גַּם אָתָּה;</p>
</blockquote>

<blockquote>
<p>אֶפֶס הַגִּידָה גַם זֹאת לִי וְדַבֵּר אַךְ אֱמֶת לַאֲמִתָּהּ,  370</p>
</blockquote>

<blockquote>
<p>שֶׁמָּא רָאִיתָ גַּם אֶחָד מִכָּל-עֲמִיתֶיךָ הַנַּעֲלִים,</p>
</blockquote>

<blockquote>
<p>אֵלֶּה שֶׁעָלוּ עַל-אִלְיוֹס עִמְּךָ וְאָבְדוּ אָבָדוּ.</p>
</blockquote>

<blockquote>
<p>עוֹד הַלַּיְלָה מְאֹד גָּדוֹל וְאָרֹךְ וְעוֹד לֹא הִגִּיעָה</p>
</blockquote>

<blockquote>
<p>שָׁעָה שֶׁל-שֵׁנָה בַּהֵיכָל, סַפְּרָה נָא עֲלִילוֹת נִפְלָאוֹת.</p>
</blockquote>

<blockquote>
<p>וְאוֹתְךָ הָיִיתִי פֹה עוֹצֵר עַד אוֹר לָנוּ בֹּקֶר בַּקֹּדֶשׁ  375</p>
</blockquote>

<blockquote>
<p>לְמַעַן תְּסַפֵּר בְּאָזְנַי אֶת-כָּל-תְּלָאוֹתֶיךָ הָרַבּוֹת&quot;.</p>
</blockquote>

<br> 

<blockquote>
<p>הֵשִׁיב אֲמָרָיו אוֹדִיסֵס הָאִישׁ רַב-הַמְּזִמּוֹת וַיַּעַן:</p>
</blockquote>

<blockquote>
<p>&quot;אַלְקִינוֹאוֹס, הַמּוֹשֵׁל הָאַדִּיר, הַמְצֻיָּן-בַּגּוֹיִם!</p>
</blockquote>

<blockquote>
<p>עֵת לְהַרְבּוֹת דְּבָרִים וְעֵת גַּם לָנוּם אֶת-שְׁנָתוֹ.</p>
</blockquote>

<blockquote>
<p>אֲבָל אִם-נַפְשְׁךָ חָשְׁקָה, תִּשְׁתּוֹקֵק לִשְׁמוֹעַ, אָנֹכִי 380</p>
</blockquote>

<blockquote>
<p>הַכּל אֲסַפְּרָה לְךָ, אֶת-דִּבְרֵי הָרָעוֹת הַמֹּצְאוֹת</p>
</blockquote>

<blockquote>
<p>רֵעַי-עֲמִיתַי כֻּלָּהַם, אֵיךְ נִכְחֲדוּ אַחֲרֵי-כֵן בְּעָנְיָם</p>
</blockquote>

<blockquote>
<p>אֵלֶּה שֶׁנִּצְּלוּ מִמִּלְחֲמוֹת מָגוֹר בְּצָבְאָם עַל-טְרוֹיָה,</p>
</blockquote>

<blockquote>
<p>וְאָבְדוּ בְּנִכְלֵי הָאִשָּׁה הַמְּבִישָׁה בְּשׁוּבָם הַבָּיְתָה.</p>
</blockquote>

<br>  

<blockquote>
<p>אַךְ כְּכַלּוֹת פֶּרְסֶפוֹנָה הַמַּלְכָּה הַכְּבוּדָּה לְהָנִיס  385</p>
</blockquote>

<blockquote>
<p>נַפְשׁוֹת הַנָּשִׁים הָרַכּוֹת וַתְּפִיצֵן לְכָל-הָעֲבָרִים,</p>
</blockquote>

<blockquote>
<p>קָרְבָה הוֹפִיעָה גַּם נֶפֶשׁ אֲגַמֶּמְנוֹן בֶּן-אַטְרֵס,</p>
</blockquote>

<blockquote>
<p>נוּגָה עֲצוּבָה וּסְבִיבָהּ כָּל-אֵלֶּה שֶׁאָבְדוּ אָז אִתָּהּ</p>
</blockquote>

<blockquote>
<p>בְּהֵיכַל אֵיגִיסְתּוֹס הַיָּהִיר, וַיִּפְּלוּ חֲלָלִים וָמֵתוּ.</p>
</blockquote>

<blockquote>
<p>תֵּכֶף גַּם הִכִּירַנִי, בִּשְׁתוֹתוֹ הַדָּמִים הַשְּׁחוֹרִים, 390</p>
</blockquote>

<blockquote>
<p>נָשָׂא אֶת-קוֹלוֹ וַיֵּבְךְּ, בִּדְמָעוֹת שָׁלִישׁ הִתְיַפַּח,</p>
</blockquote>

<blockquote>
<p>פָּשַׁט אֵלַי אֶת-כַּפָּיו בִּרְצוֹנוֹ לִנְגּוֹעַ בִּי בְיָדָיו.</p>
</blockquote>

<blockquote>
<p>אֶפֶס לֹא הָיָה כְּבָר עֻזּוֹ וְכֹחוֹ בְּמָתְנָיו כְּקֶדֶם,</p>
</blockquote>

<blockquote>
<p>אֲשֶׁר הָיוּ בַּאֲבָרָיו הַגְּמִישִׁים בְּעוֹדוֹ בַּחַיִּים.</p>
</blockquote>

<blockquote>
<p>רָאֹה רְאִיתִיו וָאֵבְךְּ, רַחֲמַי נִכְמְרוּ אֵלָיו.   395</p>
</blockquote>

<blockquote>
<p>קוֹלִי נָשָׂאתִי וָאַעַן וָאֹמַר אֶת-אִמְרוֹת הַכָּנָף:</p>
</blockquote>

<br>  

<blockquote>
<p>'אֲגַמֶּמְנוֹן בֶּן-אַטְרֵס הַמְצֻיָּן, הַמּוֹשֵׁל-בַּגְּבָרִים!</p>
</blockquote>

<blockquote>
<p>מִי מִשְּׁלִיחֵי הַמָּוֶת מְמַתֵּחַ-הַגּוּף הִכְרִיעֶךָ?</p>
</blockquote>

<blockquote>
<p>שֶׁמָּא בְּלֶב-יָם בָּאֳנִיָּה הִכְרִיעֲךָ פּוֹסֵידוֹן,</p>
</blockquote>

<blockquote>
<p>הֵקִים עָלֶיךָ סְעָרָה אֲיֻמָּה שֶׁל-רוּחוֹת מִתְנַגְּדוֹת,  400</p>
</blockquote>

<blockquote>
<p>וְאוּלַי הִכּוּךָ אֲנָשִׁים צוֹרְרִים עַל-פְּנֵי הַיַּבָּשָׁה,</p>
</blockquote>

<blockquote>
<p>בְּשׁוּדְךָ מֵהֶם אֶת-בְּקָרָם, אֶת-עֶדְרֵי הַצֹּאן הַנֶּהְדָּרִים,</p>
</blockquote>

<blockquote>
<p>אוֹ בְּצֵאתְךָ לַקְרָב לִכְבּוֹשׁ עִיר וְנָשֶׁיהָ?'</p>
</blockquote>

<br>  

<blockquote>
<p>כָּכָה דִבַּרְתִּי, וְתֵכֶף לִי הֵשִׁיב אֲמָרָיו וַיַּעַן:</p>
</blockquote>

<blockquote>
<p>'בֶּן-לָאֶרְטֵס הַנָּדִיב, אוֹדִיסֵס הָאִישׁ רַב-הַמְּזִמּוֹת! 405</p>
</blockquote>

<blockquote>
<p>גַּם לֹא בְּלֶב-יָם בָּאֳנִיָּה הִכְרִיעַנִי פּוֹסֵידוֹן,</p>
</blockquote>

<blockquote>
<p>גַּם לֹא הֵקִים עָלַי כָּל-רוּחַ סְעָרָה בְּאַפָּהּ,</p>
</blockquote>

<blockquote>
<p>גַּם לֹא הִכּוּנִי אֲנָשִׁים צוֹרְרִים עַל-פְּנֵי הַיַּבָּשָׁה, –</p>
</blockquote>

<blockquote>
<p>אֶלָּא אֵיגִיסְתּוֹס הוּא הֵבִיא עָלַי מְרִי גוֹרָלִי וּמוֹתִי</p>
</blockquote>

<blockquote>
<p>יַחַד עִם-אִשְׁתִּי הָרְשָׁעָה; הַלָּה הִזְמִינַנִי לְבֵיתוֹ,  410</p>
</blockquote>

<blockquote>
<p>שָׁמָּה הִכַּנִי בַּמִּשְׁתֶּה, כְּהַכּוֹת שׁוֹר-פָּר עַל-אֲבוּסוֹ,</p>
</blockquote>

<blockquote>
<p>כָּכָה מַתִּי מוֹת נִקְלֶה וּסְבִיבִי כָל-יֶתֶר עֲמִיתַי</p>
</blockquote>

<blockquote>
<p>נָפְלוּ בַּנּוֹפְלִים כֻּלָּמוֹ, כַּחֲזִירִים מַלְבִּינֵי-שִׁנַּיִם,</p>
</blockquote>

<blockquote>
<p>אֲשֶׁר יְנַחֲרוּם בְּבֵיתוֹ שֶׁל-אִישׁ אָמִיד כָּבֵד בִּנְכָסִים</p>
</blockquote>

<blockquote>
<p>לְמוֹעֵד חֲתוּנָה אוֹ זֶבַח מִשְׁפָּחָה, אוֹ לְמִשְׁתֵּה הַשְּׁמָנִים. 415</p>
</blockquote>

<blockquote>
<p>וְאַתָּה הֵן רָאֹה רָאִיתָ הַרְבֵּה גְּבָרִים חֲלָלִים,</p>
</blockquote>

<blockquote>
<p>גַּם בְּמִלְחֶמֶת שְׁנַיִם, וְגַם בְּמִלְחֶמֶת הֲמוֹנִים;</p>
</blockquote>

<blockquote>
<p>אֶפֶס מַה מְּאֹד הָיָה לִבְּךָ דָּוֶה עַל-אֵלֶּה,</p>
</blockquote>

<blockquote>
<p>אֲשֶׁר מִסָּבִיב לְקִיתוֹן הַיַּיִן וּלְשֻׁלְחַן הַמִּשְׁתֶּה</p>
</blockquote>

<blockquote>
<p>שָׁכְבוּ בַּהֵיכָל, וְהָרִצְפָּה כֻּלָּהּ בַּדָּמִים נִכְסָתָה, 420</p>
</blockquote>

<blockquote>
<p>וְשַׁוְעַת קַסַּנְדְרָה בַּת-פְּרִיאַמּוֹס עוֹלָה עַל-כֻּלָּם,</p>
</blockquote>

<blockquote>
<p>יַד קְלִיטֵימְנֵסְטְרָה אֵשֶׁת-הַתְּכָכִים רְצָחַתָּה</p>
</blockquote>

<blockquote>
<p>סָמוּךְ אֵלַי; נָשָׂאתִי אֶת-יָדַי מֵעַל פְּנֵי הָאָרֶץ,</p>
</blockquote>

<blockquote>
<p>יָדִי שָׁלַחְתִּי לַחֶרֶב, וְאִם-כִּמְעַט מֵת, אַךְ הַמְּבִישָׁה</p>
</blockquote>

<blockquote>
<p>פָּנִים הֵסֵבָּה מִמֶּנִּי, מֵאֲנָה לְעַצֵּם בְּיָדֶיהָ    425</p>
</blockquote>

<blockquote>
<p>עֵינֵי הַיּוֹרֵד לְהַדֵס וְלִסְגּוֹר אֶת-פִּיהוּ הַפָּעוּר.</p>
</blockquote>

<blockquote>
<p>אֵין לְךָ יְצִיר אָיֹם וּבשֶׁת לֹא יֵדַע כְּאִשָּׁה</p>
</blockquote>

<blockquote>
<p>אֲשֶׁר זָמְמָה בְלִבָּהּ נְבָלָה וְשַׁעֲרוּרִיָּה,</p>
</blockquote>

<blockquote>
<p>כַּאֲשֶׁר עָשְׂתָה זֹאת הַשַּׁעֲרוּרִיָּה הַגְּדוֹלָה</p>
</blockquote>

<blockquote>
<p>לַהֲרוֹג אֶת-בַּעַל נְעוּרֶיהָ; וְאָנֹכִי אָמַרְתִּי בְלִבִּי, 430</p>
</blockquote>

<blockquote>
<p>שׂוֹשׂ יָשִׂישׂוּ עָלַי הַטַּף וְהָעֲבָדִים עֲבָדַי,</p>
</blockquote>

<blockquote>
<p>בְּשׁוּבִי הַבָּיְתָה, וְהִיא, זוֹ אֵשֶׁת-הַתְּכָכִים וְהַמִּרְמָה,</p>
</blockquote>

<blockquote>
<p>הֶעֶטְתָה חֶרְפָּה עַל-עַצְמָהּ וְגַם עַל-הַדּוֹרוֹת יָבוֹאוּ,</p>
</blockquote>

<blockquote>
<p>עַל-כָּל-הַנָּשִׁים הָרַכּוֹת וְאַף עַל-הַטּוֹבָה בֵּינֵיהֶן'.</p>
</blockquote>

<br>  

<blockquote>
<p>כָּכָה הִבִּיעַ וְאָנֹכִי לוֹ הֲשִׁיבוֹתִי אֲמָרָי:     435</p>
</blockquote>

<blockquote>
<p>'אוֹיָה-לִּי, הָיְתָה יַד זֵאוּס הַצּוֹפֶה-לְמֵרָחוֹק לְרָעָה</p>
</blockquote>

<blockquote>
<p>בְּשִׁבְטוֹ שֶׁל-אַטְרֵס מֵאָז וּבִמְזִמָּתָן שֶׁל-נָשִׁים.</p>
</blockquote>

<blockquote>
<p>אָכֵן רַבִּים נָפַלְנוּ בִּגְלַל הֶלֶּנָּה, וּמוֹקֵשׁ</p>
</blockquote>

<blockquote>
<p>טָמְנָה לְךָ קְלִיטֵימְנֵסְטְרָה בִּהְיוֹתְךָ שׁוֹהֶה בַּמֶּרְחָק'.</p>
</blockquote>

<br>  

<blockquote>
<p>כָּכָה אָמַרְתִּי, וְתֵכֶף לִי הֵשִׁיב אֲמָרָיו וַיַּעַן:    440</p>
</blockquote>

<blockquote>
<p>'לָכֵן גַּם אַתָּה אַל-תַּפְרִיז לְהָאִיר פָּנִים גַּם לְאִשְׁתְּךָ,</p>
</blockquote>

<blockquote>
<p>אַל-תְּמַהֵר לְהַגִּיד לָהּ כָּל-אֲשֶׁר תֵּדַע אֶל-נָכוֹן;</p>
</blockquote>

<blockquote>
<p>אֶפֶס מִקְצָת תְּגַלֶּה וּמִקְצָת תְּכַסֶּה מִמֶּנָּה.</p>
</blockquote>

<blockquote>
<p>אוּלָם לֹא לְךָ לִירֹא, אוֹדִיסֵס, מִמָּוֶת בְּיַד אִשְׁתְּךָ,</p>
</blockquote>

<blockquote>
<p>יַעַן הַשֵּׂכֶל הַטּוֹב וְרוּחַ נְדִיבָה שׁוֹכֶנֶת    445</p>
</blockquote>

<blockquote>
<p>בְּלֶב-בַּת-אִיקַרְיוֹס הַגִּבּוֹר, בִּלְבַב פֵּנֶלּוֹפָּה הַנְּבוֹנָה,</p>
</blockquote>

<blockquote>
<p>זוֹ נְטַשְׁנוּהָ עוֹדֶנָּה בְּרֹךְ עֲלוּמֶיהָ, בְּרִדְתֵּנוּ</p>
</blockquote>

<blockquote>
<p>לֶאֱסוֹר מִלְחָמָה, וְהָיְתָה חוֹלֶצֶת אֶת-שָׁדָהּ לַיֶּלֶד,</p>
</blockquote>

<blockquote>
<p>תִּינוֹק לֹא-בִינוֹת, וְעַתָּה גַּם הוּא בַּגְּבָרִים יִתְחַשָּׁב.</p>
</blockquote>

<blockquote>
<p>מְאֻשָּׁר הוּא! עֵינָיו שֶׁל-אָבִיו בּוֹ תֶחֱזֶינָה בְּשׁוּבוֹ, 450</p>
</blockquote>

<blockquote>
<p>וְחָרֵד לְחַבֵּק לְאָבִיו אֲהוּבוֹ כְּמִנְהַג הָאָרֶץ;</p>
</blockquote>

<blockquote>
<p>אֶפֶס אֲנִי לֹא נְתָנַתְנִי אִשְׁתִּי וְאֶשְׂבַּע וְאֶרְאֶה</p>
</blockquote>

<blockquote>
<p>בְּעֵינַי אֶת-בְּנִי זֶה אָהַבְתִּי, כִּי קִדְּמָה לָקַחַת אֶת-חַיָּי.</p>
</blockquote>

<blockquote>
<p>אוּלָם זֹאת לְךָ אַגִּיד, וְאַתָּה תָשִׂים אֶל-לִבְּךָ:</p>
</blockquote>

<blockquote>
<p>נַהֵל הַסְּפִינָה בְּהֵחָבֵא לְאֶרֶץ אָבוֹת אָהָבְתָּ,   455</p>
</blockquote>

<blockquote>
<p>אַל-תֵּט בְּגָלוּי, וּבְיַעַן אֵין לְהַאֲמִין בַּנָּשִׁים לְעוֹלָם.</p>
</blockquote>

<blockquote>
<p>אֶפֶס גַּם זֹאת לִי תַגִּידָה, אַךְ אֱמֶת יֶהְגֶּה חִכְּךָ,</p>
</blockquote>

<blockquote>
<p>אוּלַי שָׁמַעְתָּ דְּבַר-מָה עַל-אֹדוֹת בְּנִי, הַחַי עוֹד,</p>
</blockquote>

<blockquote>
<p>אֵיפֹה הוּא גָר: בְּאוֹרְכוֹמֶנּוֹס אוֹ בְּפִּילוֹס אֶרֶץ-הַחוֹלוֹת?</p>
</blockquote>

<blockquote>
<p>וְאוּלַי בְּבֵית מֶנֶּלָּאוֹס בִּסְפַּרְטָה רַחֲבַת-הַשָּׂדוֹת?   460</p>
</blockquote>

<blockquote>
<p>יַעַן לֹא מֵת עוֹד בָּאָרֶץ אוֹרֶסְטֵס בְּנִי הָאֱלֹהִי'.</p>
</blockquote>

<br>

<blockquote>
<p>כָּכָה הִבִּיעַ, וָאָשִׁיב אֲמָרַי וָאַעַן לוֹ לֵאמֹר:</p>
</blockquote>

<blockquote>
<p>'בְּנוֹ שֶׁל-אַטְרֵס! מַה תִּשְׁאַל לְאֵלֶּה? אֵינֶנִּי יוֹדֵעַ</p>
</blockquote>

<blockquote>
<p>אִם-עוֹד בַּחַיִּים חַיָּתוֹ, אוֹ מֵת, וְהַפִּטְפּוּט – מְגֻנֶּה'.</p>
</blockquote>

<br>  

<blockquote>
<p>כָּכָה נִדְבַּרְנוּ שָׁם שְׁנֵינוּ אִישׁ אֶל-רֵעֵהוּ, עֲצוּבִים, 465</p>
</blockquote>

<blockquote>
<p>דָּוֶה לִבֵּנוּ מְאֹד, וְעֵינֵינוּ דָּמֹעַ תִּדְמַעְנָה.</p>
</blockquote>

<br>  

<blockquote>
<p>וְהִנֵּה בָּאָה גַּם נֶפֶשׁ אֲכִילֵס בֶּן-פֵּלֵס הַגִּבּוֹר,<a href="#fn:66" id="fnref:66" title="see footnote" class="footnote"><sup>66</sup></a></p>
</blockquote>

<blockquote>
<p>נֶפֶשׁ פַּטְרוֹקְלוֹס וְנֶפֶשׁ הָאִישׁ אַנְטִילוֹכוֹס הַתָּמִים,</p>
</blockquote>

<blockquote>
<p>גַּם זוֹ שֶׁל אָיַס הַגֶּבֶר הָרִאשׁוֹן בִּצְבָא הַדַּנָּאִים</p>
</blockquote>

<blockquote>
<p>בְּשִׁעוּר קוֹמָתוֹ וּבְצַלְמוֹ, מִלְבַד בֶּן-פֵּלֵס הַתָּמִים.  470</p>
</blockquote>

<blockquote>
<p>חִישׁ הִכִּירַתְנִי שָׁם נַפְשׁוֹ שֶׁל-נֶכֶד-אַיַּקּוֹס הַמָּהִיר,</p>
</blockquote>

<blockquote>
<p>נָשָׂא אֶת-קוֹלוֹ וַיֵּבְךְּ וַיֹּאמֶר אֶת-אִמְרוֹת-הַכָּנָף:</p>
</blockquote>

<br> 

<blockquote>
<p>'בֶּן-לָאֶרְטֵס, זְרַע-זֵאוּס, אוֹדִיסֵס הָאִישׁ רַב-הַמְּזִמּוֹת!</p>
</blockquote>

<blockquote>
<p>יָהִיר, לְאֵלּוּ עֲלִילוֹת עוֹד גְּדוֹלוֹת מֵאֵל תַּעֲרֹב לִבְּךָ?</p>
</blockquote>

<blockquote>
<p>אֵיכָה נוֹעַזְתָּ לָרֶדֶת לְמִשְׁכְּנוֹת-הַדֵס, שָׁם מֵתִים  475</p>
</blockquote>

<blockquote>
<p>נָחִים וְאֵין לָהֶם רֶגֶשׁ, אַךְ צִלְלֵי בְנֵי-אָדָם גָּוָעוּ?'</p>
</blockquote>

<br> 

<blockquote>
<p>כָּכָה הִבִּיעַ, וָאֶשָּׂא אִמְרָתִי וָאַעַן לוֹ לֵאמֹר:</p>
</blockquote>

<blockquote>
<p>'הוֹי, אֲכִילֵס בֶּן-פֵּלֵס, הַמְעֻלֶּה בִּבְנֵי-הָאֲכַיִּים!</p>
</blockquote>

<blockquote>
<p>לִדְרשׁ אֶל-טֵירֶסְיַס הַחוֹזֶה בַּמְּצוּקָה בָּאתִי לוּ יִיעַץ</p>
</blockquote>

<blockquote>
<p>אֵיזוֹ הַדֶּרֶךְ אָבוֹאָה לְאִתָּקָה, אֶרֶץ-הַסְּלָעִים,   480</p>
</blockquote>

<blockquote>
<p>יַעַן עֲדֶן לֹא קָרַבְתִּי עַד גְּבוּלוֹת אֲכַיָּה, לֹא בָאתִי</p>
</blockquote>

<blockquote>
<p>עוֹד אֶל-אַרְצֵנוּ מֵעֹצֶר מַתְּלָאוֹת; אַךְ אַתָּה, אֲכִילֵס,</p>
</blockquote>

<blockquote>
<p>אֵין כָּמוֹךָ מְאֻשָּׁר בֵּין אֵלֶּה שֶׁהָיוּ וְיִהְיוּ.</p>
</blockquote>

<blockquote>
<p>הִנֵּה גַם אָז כִּבַּדְנוּךָ בְּחַיֶּיךָ כְּאַחַד הָאֵלִים,</p>
</blockquote>

<blockquote>
<p>אָנוּ עַם-הָאַרְגֵּאִים, וְעַתָּה הֵן תָּשׂר בִּזְרוֹעַ  485</p>
</blockquote>

<blockquote>
<p>פֹּה עַל-הַמֵּתִים, אַל-תִּהְיֶה מִצְטַעֵר כִּי מַתָּ, אֲכִילֵס!'</p>
</blockquote>

<br> 

<blockquote>
<p>כָּכָה אָמַרְתִּי, וְתֵכֶף לִי הֵשִׁיב אֲמָרָיו וַיַּעַן:</p>
</blockquote>

<blockquote>
<p>'אַל-תְּנַחֲמֵנִי, אוֹדִיסֵס הַגֶּבֶר הַמַּזְהִיר, כִּי מַתִּי.</p>
</blockquote>

<blockquote>
<p>טוֹב לִי הֱיוֹת שְׂכִיר-יוֹם וְעוֹבֵד בְּשָׂדֵהוּ שֶׁל-אַחֵר,</p>
</blockquote>

<blockquote>
<p>אָדָם מִסְכֵּן, לֹא חוֹנַן עֲבֻדָּה וּמְעַטִּים קִנְיָנָיו,  490</p>
</blockquote>

<blockquote>
<p>מִהְיוֹת הַמּוֹשֵׁל בְּכָל-קְהַל הָרְפָאִים הַנְּמַקִּים.</p>
</blockquote>

<blockquote>
<p>אוּלָם סַפְּרָה לִי אַתָּה עַל-אֹדוֹת בְּנִי הַמְעֻלֶּה.</p>
</blockquote>

<blockquote>
<p>הַגֵּד, הֲיָרַד אוֹ לֹא גַם בְּנִי עִם-כָּל-הַחֲלוּצִים?</p>
</blockquote>

<blockquote>
<p>סַפְּרָה עַל-אָבִי, עַל-פֵּלֵס, הַגֶּבֶר הַתָּמִים, וְאֵדַע:</p>
</blockquote>

<blockquote>
<p>כְּבוֹדוֹ אִם-גָּדוֹל עוֹדֶנּוּ בִּצְבָא בְּנֵי-הַמִּירְמִידוֹנִים,  495</p>
</blockquote>

<blockquote>
<p>וְאוּלַי כְּבָר בּוּז יָבוּזוּ לוֹ בְּהֶלַּדָּה וּפְתִּיָּה?</p>
</blockquote>

<blockquote>
<p>יַעַן כִּי יָדָיו וְרַגְלָיו כָּבְדוּ כְּבָר מֵרֹב יָמִים.</p>
</blockquote>

<blockquote>
<p>עֵזֶר כְּנֶגְדּוֹ אֵינֶנִּי לוֹ בְּאוֹרוֹת-הַשֶּׁמֶשׁ הַנְּעִימִים,</p>
</blockquote>

<blockquote>
<p>כַּאֲשֶׁר הָיִיתִי לְפָנִים בִּטְרוֹיָה רַחֲבַת-יָדָיִם,</p>
</blockquote>

<blockquote>
<p>לַעֲזֹר לִבְנֵי-הָאַרְגֵּאִים וְהוֹרֵג רַבִּים וְטוֹבִים.    500</p>
</blockquote>

<blockquote>
<p>וְאִלּוּ בָאתִי אַךְ לְרֶגַע לְבֵית-אָבִי כִּהְיוֹתִי לְפָנִים,</p>
</blockquote>

<blockquote>
<p>וְרָגְזוּ רַבִּים וְנָמַסּוּ מֵאֵימַת זְרוֹעוֹתַי הַחֲזָקוֹת,</p>
</blockquote>

<blockquote>
<p>אֵלֶּה מְצִיקָיו, הָאוֹמְרִים לָקַחַת אֶת-כְּבוֹדוֹ מִמֶּנּוּ'.</p>
</blockquote>

<br>  

<blockquote>
<p>כָּכָה הִבִּיעַ וָאָשִׁיב אֲמָרַי וָאַעַן לוֹ לֵאמֹר:</p>
</blockquote>

<blockquote>
<p>'דָּבָר אֲנִי לֹא שָׁמַעְתִּי עַל-אֹדוֹת פֵּלֵס הַתָּמִים,  505</p>
</blockquote>

<blockquote>
<p>אַךְ עַל-נֶאוֹפְּטוֹלֶמּוֹס, בִּנְךָ אֲשֶׁר אָהַבְתָּ,</p>
</blockquote>

<blockquote>
<p>הַכֹּל אֲסַפְּרָה לְךָ, כַּאֲשֶׁר רָצִיתָ אַגִּידָה,</p>
</blockquote>

<blockquote>
<p>יַעַן אֲנִי הֲבִיאוֹתִיו בִּסְפִינָה עֲשׂוּיָה-לְתִפְאָרָה</p>
</blockquote>

<blockquote>
<p>יָשָׁר מִסְּקִירוֹס אֶל-מַחֲנֵה חֵיל-הָאֲכַיִּים-בִּמְצָחוֹת.</p>
</blockquote>

<blockquote>
<p>וּכְשֶׁטִּכַּסְנוּ שָׁם עֵצוֹת מִסָּבִיב לִמְצָדוֹת עִיר טְרוֹיָה, 510</p>
</blockquote>

<blockquote>
<p>תָּמִיד דִּבֶּר הָרִאשׁוֹן, וּדְבָרָיו לֹא הֶחֱטִיאוּ,</p>
</blockquote>

<blockquote>
<p>אַךְ אָנֹכִי וְנֶסְטוֹר הַנִּמְשָׁל-אֶל-אֵל נִצַּחְנוּהוּ.</p>
</blockquote>

<blockquote>
<p>וּכְשֶׁהָיִינוּ נִלְחָמִים בִּשְׂדֵה טְרוֹיִים בְּחֶרֶב-נְחשֶׁת,</p>
</blockquote>

<blockquote>
<p>הוּא לְעוֹלָם לֹא נִשְׁאַר בְּמַקְהֲלוֹת הָעָם אוֹ בֶהָמוֹן,</p>
</blockquote>

<blockquote>
<p>תָּמִיד הִרְחִיק וַיַּעֲבֹר, וְלֹא נָפַל מִגֶּבֶר בִּגְבוּרָה.   515</p>
</blockquote>

<blockquote>
<p>וְרַבִּים אֲנָשִׁים הִכְרִיעַ בְּסַעֲרוֹת-הַקְרָב וּבַקָּטֶל.</p>
</blockquote>

<blockquote>
<p>אֶפֶס יִבָּצֵר מִמֶּנִּי לְתָאֵר לְךָ וּלְכַנּוֹת</p>
</blockquote>

<blockquote>
<p>אֵלֶּה שֶׁהִכָּה בְּחַרְבּוֹ, בְּעָמְדוֹ לִימִין הָאַרְגֵּאִים.</p>
</blockquote>

<blockquote>
<p>רַק אֶת-הָאֶחָד: בְּחַרְבּוֹ הִכְרִיעַ אֶת-בְּנוֹ שֶׁל-טֵלֶפוֹס,</p>
</blockquote>

<blockquote>
<p>אֶת-אֶבְרִיפִּילוֹס הַגִּבּוֹר, וְרַבִּים מֵרֵעָיו עֲמִיתָיו,  520</p>
</blockquote>

<blockquote>
<p>גְּבָרִים כִּתִּיִּים, שָׁם נָפְלוּ בְּעֶטְיָן שֶׁל-מַתְּנוֹת הָאִשָּׁה.</p>
</blockquote>

<blockquote>
<p>יָפֶה לֹא הָיָה מִמֶּנּוּ, רַק מֶמְנוֹן הָאִישׁ הָאֱלֹהִי.</p>
</blockquote>

<blockquote>
<p>וּכְשֶׁיָּרַדְנוּ בַּסּוּס אֲשֶׁר הֵכִין אֶפֶּיוֹס, אֲנַחְנוּ</p>
</blockquote>

<blockquote>
<p>טוֹבֵי חֵיל-הָאַרְגֵּאִים, כִּי בְּיָדַי הִפְקִידוּ כָּל-דָּבָר,</p>
</blockquote>

<blockquote>
<p>פָּתֹחַ הַבִּנְיָן הַנִּפְלָא וְלָשׁוּב וּלְסָגְרוֹ עַל-מַסְגֵּר,  525</p>
</blockquote>

<blockquote>
<p>הָיוּ כָּל-נְשִׂיאֵי עַם-הַדַּנָּאִים וְכָל-מַצְבִּיאֵיהֶם</p>
</blockquote>

<blockquote>
<p>כֻּלָּם מוֹחִים דִּמְעֵיהֶם וְכָל-אֶבְרֵיהֶם מַרְעִידִים;</p>
</blockquote>

<blockquote>
<p>אֶפֶס עֵינַי לֹא רָאוּ – אַךְ אוֹתוֹ הָאֶחָד בְּכֻלָּם –</p>
</blockquote>

<blockquote>
<p>אֲשֶׁר עוֹר בְּשָׂרוֹ הָרַעֲנָן יֶחְוַר אוֹ יִהְיֶה מוֹחֶה</p>
</blockquote>

<blockquote>
<p>דְּמָעָיו עַל-לֶחְיוֹ; אַךְ הָיָה מִתְחַנֵּן לְפָנַי וּמַפְצִיר  530</p>
</blockquote>

<blockquote>
<p>לָתֵת לוֹ לָצֵאת מִתּוֹךְ הַסּוּס וְיָדוֹ שְׁלוּחָה לְנִצַּב-</p>
</blockquote>

<blockquote>
<p>חַרְבּוֹ וְאֶל-רֹמַח-נְחֻשְׁתּוֹ, כִּי חָרַשׁ הָרָעָה עַל-טְרוֹיִים.</p>
</blockquote>

<blockquote>
<p>אַךְ כְּשֶׁהֶחֱרַבְנו אֶת-קִרְיַת פְּרִיאַמּוֹס הָעִיר הַנִּשָּׂאָה,</p>
</blockquote>

<br>  

<blockquote>
<p>יָרַד בַּסְּפִינָה הַנָּאָה כָבֵד בִּתְשׁוּרָה וּבִזָּה,<a href="#fn:67" id="fnref:67" title="see footnote" class="footnote"><sup>67</sup></a></p>
</blockquote>

<blockquote>
<p>שָׁלֵם בְּגוּפוֹ; בְּיַעַן לֹא שָׁלְטָה בּוֹ נְחשֶׁת מְמֹרָטָה  535</p>
</blockquote>

<blockquote>
<p>וְחֶרֶב לֹא פָגְעָה בּוֹ בְּתִגְרַת הַגֶּבֶר בַּגֶּבֶר, כַּנָּהוּג</p>
</blockquote>

<blockquote>
<p>בְּמִלְחֲמוֹת-קְרָב הָאֲיֻמּוֹת, עֵת אָרֵס יִתְעַבֵּר בַּחֲמָתוֹ'.</p>
</blockquote>

<br>  

<blockquote>
<p>כ ָּכָה דִבַּרְתִּי, וְנַפְשׁוֹ שֶׁל-נֶכֶד אַיַּקּוֹס הַמָּהִיר</p>
</blockquote>

<blockquote>
<p>פָּנְתָה בְּצַעֲדֵי-אוֹן לָאָחוּ מַצְמִיחַ-הָעִירִית,</p>
</blockquote>

<blockquote>
<p>שְׂמֵחָה יַעַן אָמַרְתִּי עַל-בְּנוֹ, שֶׁהוּא גִבּוֹר מְהֻלָּל.  540</p>
</blockquote>

<br>

<blockquote>
<p>אֶפֶס נַפְשׁוֹת כָּל-יֶתֶר הַמֵּתִים שֶׁהָלְכוּ לְעוֹלָמָם</p>
</blockquote>

<blockquote>
<p>עָמְדוּ עַל-סְבִיבַי עֲצוּבוֹת וְשׁוֹאֲלוֹת אִשָּׁה לְצַעֲרָהּ.</p>
</blockquote>

<blockquote>
<p>עָמְדָה לְבַדָּהּ רַק נַפְשׁוֹ שֶׁל-אָיַס, בְּנוֹ שֶׁל-טֶלַּמּוֹן,</p>
</blockquote>

<blockquote>
<p>הַרְחֵק מִמֶּנִּי נִצָּבָה זוֹעֶמֶת עַל-אֹדוֹת נִצְחוֹנִי,</p>
</blockquote>

<blockquote>
<p>אֲשֶׁר נִצַּחְתִּיו בְּרִיבִי שָׁם אִתּוֹ עַל-יַד הָאֳנִיּוֹת,  545</p>
</blockquote>

<blockquote>
<p>רִיב זֶה עַל-נֶשֶׁק אֲכִילֵס, פְּרָס יָעֲדָה אִמּוֹ הַכְּבוּדָה,</p>
</blockquote>

<br>  

<blockquote>
<p>וְהָיוּ הַשּוֹפְטִים בְּרִיבֵנוּ בְּנֵי-טְרוֹיָה וּפַּלַּס-אַתֵּנָה.<a href="#fn:68" id="fnref:68" title="see footnote" class="footnote"><sup>68</sup></a></p>
</blockquote>

<blockquote>
<p>הָהּ, לְוַאי וְלֹא נִצַּחְתִּיו לְעוֹלָם בְּאוֹתָהּ הַתִּגְרָה!</p>
</blockquote>

<blockquote>
<p>בְּעֶטְיָהּ נָפַל לָאָרֶץ רֹאשׁ יָקָר כְּמוֹתוֹ וְנִפְלָא,</p>
</blockquote>

<br>  

<blockquote>
<p>רֹאשׁוֹ שֶׁל-אָיַס, שֶׁעָלָה בְּתָאֳרוֹ וּבְמַעֲלָלָיו <a href="#fn:69" id="fnref:69" title="see footnote" class="footnote"><sup>69</sup></a><br />
550</p>
</blockquote>

<blockquote>
<p>עַל-כָּל-בְּנֵי-הַדַּנָּאִים מִלְבַד בֶּן-פֵּלֵס הַתָּמִים.</p>
</blockquote>

<blockquote>
<p>קוֹלִי נָשָׂאתִי וָאַעַן וָאֹמַר בְּמֶתֶק שְׂפָתַיִם:</p>
</blockquote>

<br>  

<blockquote>
<p>'אָיַס בְּנוֹ שֶׁל-טֶלַּמּוֹן, הַגֶּבֶר הַתָּמִים! הַאֻמְנָם</p>
</blockquote>

<blockquote>
<p>גַּם בְּמִיתָתְךָ לֹא תִשְׁכַּח חֲרוֹנְךָ עֵקֶב הַנֶּשֶׁק,</p>
</blockquote>

<blockquote>
<p>כְּלִי הַכִּלָּיוֹן שֶׁנָּתְנוּ הָאֵלִים לְאֵיד הָאַרְגֵּאִים?  555</p>
</blockquote>

<blockquote>
<p>אַתָּה מִגְדַּל-עֻזָּמוֹ נָפַלְתָּ, וְאָנוּ הָאֲכַיִּים</p>
</blockquote>

<blockquote>
<p>סוֹפְדִים לְךָ כְּסָפְדֵנוּ לְרֹאשׁ אֲכִילֵס בֶּן-פֵּלֵס,</p>
</blockquote>

<blockquote>
<p>בּוֹכִים לְמוֹתְךָ, נֶעֱצָבִים; וְאוּלָם הָאָשֵׁם בַּדָּבָר</p>
</blockquote>

<blockquote>
<p>זֶבְס וְלֹא אַחֵר, כִּי אָנַף הִתְעַבֵּר בִּצְבָא הַדַּנָּאִים</p>
</blockquote>

<blockquote>
<p>תּוֹפְשֵׂי-כִידֹנוֹת-הַנְּחשֶׁת, מִגֶּרְךָ בְּרֹעַ גְּזֵרָתְךָ. 560</p>
</blockquote>

<blockquote>
<p>קְרַב-נָא, הַמּוֹשֵׁל, עָדַי לִשְׁמוֹעַ קוֹל דְּבָרִים וּמִלִּים</p>
</blockquote>

<blockquote>
<p>אֲשֶׁר אַגִּידָה וּכְבוֹשׁ חֲמָתְךָ בִּלְבָבְךָ לֶב-גָּבֶר'.</p>
</blockquote>

<br>  

<blockquote>
<p>כָּכָה דִבַּרְתִּי, וְלֹא עָנָה לִי דָבָר, הָלַךְ אֶל-יֶתֶר</p>
</blockquote>

<blockquote>
<p>נַפְשׁוֹת הַמֵּתִים מִמִּשְׁכְּנוֹת-אֶרֶבּוֹס, שֶׁהָלְכוּ לְעוֹלָמָם.</p>
</blockquote>

<blockquote>
<p>וַדַּאי גַּם הָיָה מְדַבֵּר, וְאם-אָנַף בִּי, וְאוּלַי אָנֹכִי;  565</p>
</blockquote>

<blockquote>
<p>אֶפְס לִבִּי הֶחָבִיב הִשְׁתּוֹקֵק לְדַבֵּר עִם-יֶתֶר</p>
</blockquote>

<blockquote>
<p>נַפְשׁוֹת הָרְפָאִים שֶׁהָלְכוּ זֶה כְּבָר לְעוֹלָמָם וְלִרְאוֹתָם.</p>
</blockquote>

<br> 

<blockquote>
<p>שָׁם רָאִיתִי אֶת-מִינוֹס, וְהוּא בְּנוֹ נִכְבַּדּוֹ שֶׁל-זֵאוּס,</p>
</blockquote>

<blockquote>
<p>שַׁרְבִיט-הַזָּהָב בְּיָדוֹ וּמְדַבֵּר מִשְׁפָּטִים אֶת-מֵתִים;</p>
</blockquote>

<blockquote>
<p>יוֹשֵׁב, וְהֵמָּה מִסָּבִיב לַמּוֹשֵׁל הַחוֹתֵךְ גְּזַר-דִּינָם,   570</p>
</blockquote>

<blockquote>
<p>יוֹשְׁבִים וְעוֹמְדִים בְּמִשְׁכְּנוֹת-הַדֵס רַחֲבֵי-הַשְּׁעָרִים.</p>
</blockquote>

<br>  

<blockquote>
<p>וְעוֹד אֶת-אוֹרִיאוֹן רָאִיתִי, הַגֶּבֶר לוֹ גֹּבַהּ-עֲנָקִים,<a href="#fn:70" id="fnref:70" title="see footnote" class="footnote"><sup>70</sup></a></p>
</blockquote>

<blockquote>
<p>צָד אֶת-חַיּוֹת-הַשָּׂדֶה בְּאָחוּ מַצְמִיחַ-הָעִירִית,</p>
</blockquote>

<blockquote>
<p>כָּל-אֲשֶׁר הָרַג בְּעַצְמוֹ לְפָנִים עַל-הָרִים שׁוֹמֵמִים,</p>
</blockquote>

<blockquote>
<p>בְּכַפָּיו מַפֵּץ כֻּלּוֹ נְחשֶׁת וְקַיָּם לְעוֹלָם.     575</p>
</blockquote>

<br> 

<blockquote>
<p>גַּם אֶת-טִיטִיאוֹס רָאִיתִי, בֶּן-גֵּיָה רַבַּת-הַתְּהִלָּה,</p>
</blockquote>

<blockquote>
<p>שׁוֹכֵב עַל-גַּבֵּי הַקַּרְקַע וִיכַס תֵּשַׁע כִּבְרוֹת אֲדָמָה,</p>
</blockquote>

<blockquote>
<p>דַּיּוֹת שְׁתַּיִם עַל-יָדוֹ, מִכָּאן וּמִכָּאן, דּוֹרְסוֹת כְּבֵדוֹ,</p>
</blockquote>

<blockquote>
<p>חוֹדְרוֹת עַד טַרְפֵּשׁ מֵעַיִם, וְלֹא יָכֹל הִתְגּוֹנֵן בְּיָדָיו;</p>
</blockquote>

<blockquote>
<p>יַעַן כִּי חִלֵּל אֶת-לֵטוֹ שׁוֹכֶבֶת-חֵיק-זֵאוּס הַנָּאָה, 580</p>
</blockquote>

<blockquote>
<p>בְּלֶכְתָּהּ לְפִּתּוֹ בְּדֶרֶךְ פַּנּוֹפֵּס יְפַת-הָעֲרָבוֹת.</p>
</blockquote>

<br>  

<blockquote>
<p>גַּם אֶת-טַנְטַלּוֹס רָאִיתִי בְּעֹצֶר עִנּוּיָיו הַגְּדוֹלִים:<a href="#fn:71" id="fnref:71" title="see footnote" class="footnote"><sup>71</sup></a></p>
</blockquote>

<blockquote>
<p>נִצָּב הוּא בְּתוֹךְ אֲגָם, וְעַד סַנְטֵרוֹ בַּמָּיִם,</p>
</blockquote>

<blockquote>
<p>צִחֵה-צָמָא שָׁם יַעֲמֹד, אַךְ לִשְׁתּוֹת מִמֶּנּוּ לֹא יוּכַל.</p>
</blockquote>

<blockquote>
<p>וְהָיָה כִּי יָכֹף הַיָּשִׁישׁ אֶת-פָּנָיו בִּצְמָאוֹ כְּדֵי יִשְׁתֶּה, 585</p>
</blockquote>

<blockquote>
<p>וְנָסוּ הַמַּיִם וְחָרְבוּ, וְנִגְלָה הַקַּרְקַע הַשָּׁחוֹר</p>
</blockquote>

<blockquote>
<p>סָבִיב לְכַפּוֹת רַגְלָיו, כִּי דֵימוֹן מְיַבֵּשׁ הַמָּיִם.</p>
</blockquote>

<blockquote>
<p>עֵצִים מַגְבִּיהֵי צַמֶּרֶת מְרִימִים עַל-רֹאשׁוֹ פִּרְיָמוֹ,</p>
</blockquote>

<blockquote>
<p>עֲצֵי-אַגָּס, וְרִמּוֹנִים וְתַפּוּחִים יְפֵיפֵי-הַפֶּרִי,</p>
</blockquote>

<blockquote>
<p>תְּאֵנִים מַמְתִּיקוֹת פִּרְיָמוֹ וְזַיִת רַעֲנָן בֶּהָדָר; –  590</p>
</blockquote>

<blockquote>
<p>וְהָיָה מִדֵּי יִזְדַּקֵּף הַיָּשִׁישׁ לְתָפְשָׂם בְּיָדָיו,</p>
</blockquote>

<blockquote>
<p>תָּבוֹא הָרוּחַ לְטַלְטְלָם שָׁמַיְמָה אֶל-עָבֵי הָאֹפֶל.</p>
</blockquote>

<br>  

<blockquote>
<p>גַּם אֶת-סִיזִיפוֹס רָאִיתִי בְּעֹצֶר עִנּויָיו הַגְּדוֹלִים:<a href="#fn:72" id="fnref:72" title="see footnote" class="footnote"><sup>72</sup></a></p>
</blockquote>

<blockquote>
<p>גּוֹלֵל בִּשְׁתַּיִם כַּפּוֹתָיו אֶבֶן-הַמִּדּוֹת הַגְּדוֹלָה.</p>
</blockquote>

<blockquote>
<p>וְהָיָה בְּגָלְלוֹ הָאֶבֶן, נֶאֱחָז בְּיָדָיו וּבְרַגְלָיו,  595</p>
</blockquote>

<blockquote>
<p>עַד פְּנֵי הָרָמָה יְבִיאֶנָּה, כְּבָר יֹאמַר לְגוֹלֵל אֶל-עֵבֶר</p>
</blockquote>

<blockquote>
<p>שִׂיא אוֹתוֹ הָר, וְהַכֹּחַ הַגָּדוֹל הוּא יַהַפְכֶנָּה.</p>
</blockquote>

<blockquote>
<p>שׁוּב תִּתְגּוֹלֵל הָאֶבֶן זוֹ הַנּוֹכֶלֶת לַשָּׂדֶה.</p>
</blockquote>

<blockquote>
<p>שׁוּב יַסִּיעֶנָּה מִמְּקוֹמָהּ מִתְמַתַּח מְלֹא אָרְכּוֹ, אֲבָרָיו</p>
</blockquote>

<blockquote>
<p>יִזְּלוּ שִׁפְעַת זֵעָה, וְאָבָק יְכַסֶּה אֶת-רֹאשׁוֹ.    600</p>
</blockquote>

<br>

<blockquote>
<p>וְאַחֲרָיו רָאֹה רָאִיתִי אֶת-אוֹן-הֵרַקְלֵס הַשַּׂגִּיא,<a href="#fn:73" id="fnref:73" title="see footnote" class="footnote"><sup>73</sup></a></p>
</blockquote>

<blockquote>
<p>צַלְמוֹ בִּלְבָד, וְהוּא עַצְמוֹ עִם-בְּנֵי-הָאַלְמָוֶת יִתְעַלֵּס</p>
</blockquote>

<blockquote>
<p>בְּתַעֲנֻגוֹת, וְאִשְׁתּוֹ הִיא הֵבָּה יְפַת-הַקַּרְסֻלִּים,</p>
</blockquote>

<blockquote>
<p>בִּתָּם שֶׁל-זֵאוּס הַגָּדוֹל וְהֵרָה בְּנַעֲלֵי-הַכָּתֶם.</p>
</blockquote>

<blockquote>
<p>סָבִיב לוֹ צִוְחַת רְפָאִים כְּצִוְחַת דַּיּוֹת בְּהָמוֹן  605</p>
</blockquote>

<blockquote>
<p>עֵת תִּתְפַּזֵּרְנָה נִבְהָלוֹת; כְּמַרְאֵה לֵיל אָיֹם מַרְאֵהוּ,</p>
</blockquote>

<blockquote>
<p>קַשְׁתּוֹ הַשְּׁלוּפָה בְּכַפּוֹ, וְחִצּוֹ עַל-מֵיתַר-הַקֶּשֶׁת,</p>
</blockquote>

<blockquote>
<p>מַבִּיט אֲיֻמּוֹת עַל-סְבִיבָיו, כְּנָכוֹן תָּמִיד לִפְגֹּעַ.</p>
</blockquote>

<blockquote>
<p>תְּלִי אָיֹם לוֹ תָּלוּי וְאוֹזֵר חָזֵהוּ מִסָּבִיב,</p>
</blockquote>

<blockquote>
<p>עָשׂוּי זָהָב וְעָלָיו פִּתּוּחֵי יַד-אָמָּן נִפְלָאִים:  610</p>
</blockquote>

<blockquote>
<p>דֻּבִּים, חֲזִירֵי-יַעַר נוֹרָאִים וּלְבָאִים אַכְזָרִים,</p>
</blockquote>

<blockquote>
<p>מִלְחֲמוֹת-מָגוֹר וּקְטָטוֹת, אַף הֶרֶג וְקֶטֶל בַּגְּבָרִים.</p>
</blockquote>

<blockquote>
<p>שָׁוְא אַךְ יִתְפָּאֵר עוֹשֵׂהוּ אֲשֶׁר יְנַסֶּה שׁוּב לַעֲשׂוֹת</p>
</blockquote>

<blockquote>
<p>כְּאוֹתוֹ הַתְּלִי תְּלִי שֵׁנִי בִּתְבוּנָה רַבָּה וְחָכְמָה!</p>
</blockquote>

<blockquote>
<p>תֵּכֶף הַלָּז הִכִּירַנִי, אַךְ רָאֹה רָאַנִי בְּעֵינָיו,   615</p>
</blockquote>

<blockquote>
<p>בָּכָה רַב בֶּכִי וַיֹּאמֶר אֶת-אִמְרוֹת-הַכָּנָף וַיַּעַן:</p>
</blockquote>

<br>  

<blockquote>
<p>'בֶּן-לָאֶרְטֵס הַנָּדִיב, אוֹדִיסֵס הָאִישׁ רַב-הַמְּזִמּוֹת!</p>
</blockquote>

<blockquote>
<p>וַדַּאי, הָאֻמְלָל, מְאֹד קָשְׁתָה עָלֶיךָ יַד רֹעַ הַגְּזֵרָה,</p>
</blockquote>

<blockquote>
<p>כַּאֲשֶׁר קָשְׁתָה עָלַי תַּחַת קַרְנֵי הַשֶּׁמֶשׁ;</p>
</blockquote>

<blockquote>
<p>אַף-עַל-פִּי שֶׁאָנֹכִי בֶּן-זֵאוּס בֶּן-קְרוֹנוֹס סָבַלְתִּי  620</p>
</blockquote>

<blockquote>
<p>הַרְבֵּה עִנּוּיִים וּפְגָעִים, כִּי בְּיַד אָדָם נִקְלֶה וְנִבְזֶה</p>
</blockquote>

<blockquote>
<p>לְעֶבֶד נִתַּתִּי, וְהִטִּיל עָלַי מַעֲלָלִים מְאֹד קָשִׁים.</p>
</blockquote>

<blockquote>
<p>הֵנָּה שְׁלָחַנִי לְהָבִיא הַכֶּלֶב, כִּי דִמָּה בְּנַפְשׁוֹ,</p>
</blockquote>

<blockquote>
<p>אֲשֶׁר אֵין קָשֶׁה מֵאוֹתוֹ מַעֲשֵׂה-הַגְּבוּרָה בָּעוֹלָם;</p>
</blockquote>

<blockquote>
<p>אוּלָם אֲנִי הֶעֱלֵיתִיו וְהוֹצֵאתִיו מִמִּשְׁכְּנוֹת-הַדִס, 625</p>
</blockquote>

<blockquote>
<p>הֶרְמֵס הָאֵל הוּא לִוַּנִי וּבְעוֹזְרַי פַּלַּס-אַתֵּנָה'.</p>
</blockquote>

<br>  

<blockquote>
<p>כָּכָה הִבִּיעַ, וַיָּשָׁב וַיֵּלֶךְ לְמִשְׁכְּנוֹת-הַדֵס.</p>
</blockquote>

<blockquote>
<p>אוּלָם אֲנִי שָׁם נִשְׁאַרְתִּי, חִכִּיתִי אוּלַי עוֹד יָבֹא</p>
</blockquote>

<blockquote>
<p>אֶחָד מִבְּנֵי הַגִּבּוֹרִים מִדּוֹרוֹת רִאשׁוֹנִים נִכְחָדוּ.</p>
</blockquote>

<blockquote>
<p>וַדַּאי הָיִיתִי שָׁם רוֹאֶה אֲנָשִׁים מִקֶּדֶם כִּרְצוֹנִי,  630</p>
</blockquote>

<br>  

<blockquote>
<p>אֶת-פֵּירִיתּוֹאוֹס וְאֶת-תֵּסֵס מִבְּנֵי-הָאֵלִים הַנַּעֲלִים;<a href="#fn:74" id="fnref:74" title="see footnote" class="footnote"><sup>74</sup></a></p>
</blockquote>

<blockquote>
<p>אֶפֶס שָׁמָּה הִתְאַסְּפוּ רְפָאִים הֲמוֹנִים הֲמוֹנִים</p>
</blockquote>

<blockquote>
<p>בְּקוֹלוֹת אֲיֻמִּים וּצְוָחָה, וְאֵימָה חִוֶּרֶת תְּפָשַׂתְנִי</p>
</blockquote>

<blockquote>
<p>פֶּן-תְּשַׁלַּח פֶּרְסֶפוֹנֵיָה הַכְּבוּדָה מֵהַדֵס</p>
</blockquote>

<br>  

<blockquote>
<p>רֹאשָׁהּ שֶׁל-גּוֹרְגוֹ אֵלַי, מִפְלֶצֶת הָאוֹן הָאֲיֻמָּה.<a href="#fn:75" id="fnref:75" title="see footnote" class="footnote"><sup>75</sup></a><br />
635</p>
</blockquote>

<blockquote>
<p>שַׁבְתִּי לַסְּפִינָה מִיָּד וָאֶפְקֹד עַל-רֵעַי עֲמִיתַי</p>
</blockquote>

<blockquote>
<p>לָבֹא בָהּ וְלָרֶדֶת וּלְפַתַּח עֲבוֹת הָאֳנִיָּה.</p>
</blockquote>

<blockquote>
<p>וְהֵמָּה מִהֲרוּ יָרְדוּ אַף יָשְׁבוּ עַל-פְּנֵי הַסַּפְסָלִים.</p>
</blockquote>

<blockquote>
<p>גַּלֵּי הַזֶּרֶם נְשָׂאוּהָ עַל-פְּנֵי הָאוֹקְיָנוֹס, וַתַּפְלֵג</p>
</blockquote>

<blockquote>
<p>תְּחִלָּה בְּכֹחַ מְשׁוֹטִים וְאַחַר בְּרוּחַ עֲרֵבָה.  - 640</p>
</blockquote>

<br>  

<h2 id="שִׁירשְׁנֵיםעָשָׂר:אֲשֶׁרסֻפַּרלְאַלְקִינוֹאוֹס:הַסִּירֵנוֹתסְקִילָהכַרִיבְּדִיסבְּקָרָיושֶׁלהֵלְיוֹס">שִׁיר שְׁנֵים עָשָׂר: אֲשֶׁר סֻפַּר לְאַלְקִינוֹאוֹס: הַסִּירֵנוֹת, סְקִילָה, כַרִיבְּדִיס, בְּקָרָיו שֶׁל הֵלְיוֹס</h2>

<br>  

<blockquote>
<p>&quot;וּכְשֶׁיָּצְאָה הַסְּפִינָה מִזֶּרֶם יְאוֹר-הָאוֹקְיָנוֹס,</p>
</blockquote>

<blockquote>
<p>עָשְׂתָה דַּרְכָּהּ עַל-פְּנֵי גַּלֵּי-הַיָּם רְחַב-הַנְּתִיבוֹת</p>
</blockquote>

<blockquote>
<p>עַד אִי אֵיאֵיָה, שָׁם מִשְׁכְּנוֹת אֵאוֹס יְלִידַת-הַבֹּקֶר,</p>
</blockquote>

<blockquote>
<p>שָׁם תָּחוּל מְחוֹלוֹתֶיהָ וְשָׁם גַּם מוֹצָאוֹ שֶׁל-הֵלְיוֹס.</p>
</blockquote>

<blockquote>
<p>חָתוֹר חָתַרְנוּ עַד שָׁם וַנַּעֲמֵד הַסְּפִינָה בַּחוֹלוֹת.     5</p>
</blockquote>

<blockquote>
<p>מִן-הָאֳנִיָּה יָרַדְנוּ עַל-שְׂפַת-הַיָּם רַב-הַמִּשְׁבָּרִים,</p>
</blockquote>

<blockquote>
<p>וְשָׁמָּה שָׁכַבְנוּ וַנִּישַׁן מְחַכִּים לִצְפִירַת הַקֹּדֶשׁ.</p>
</blockquote>

<blockquote>
<p>אֵאוֹס יְלִידַת-הַבֹּקֶר, וְרֻדַּת- הָאֶצְבָּעוֹת, אַךְ תּוֹפַע,</p>
</blockquote>

<blockquote>
<p>קַמְתִּי וָאֶשְׁלַח אֶת-רֵעַי-עֲמִיתַי אֶל-בֵּיתָהּ שֶׁל-קִירְקֵי</p>
</blockquote>

<blockquote>
<p>לְהָבִיא אֶת-גְּוִיַּת הֶחָלָל, אֶת-רֵעִי אֶלְפֵּנוֹר הַנִּפְטָר.        10</p>
</blockquote>

<blockquote>
<p>חַשְׁנוּ וַנִּסֹּר גְּזָעִים שֶׁצָּמְחוּ עַל-פִּסְגַּת הָרָמָה</p>
</blockquote>

<blockquote>
<p>וַנִּקְבְּרֶנּוּ בִּדְמָעוֹת שָׁלִישׁ וְהַרְבֵּה אֲנָחוֹת.</p>
</blockquote>

<blockquote>
<p>וּכְשֶׁשָּׂרַפְנוּ עַצְמוֹתָיו עַל-נִשְׁקוֹ וְעַל-כְּלֵי זֵינוֹ עָלָיו,</p>
</blockquote>

<blockquote>
<p>שָׁפוֹךְ שָׁפַכְנוּ תֵּל עָפָר אַף הִצַּבְנוּ לוֹ צִיּוּן,</p>
</blockquote>

<blockquote>
<p>וְאֶת-הַמָּשׁוֹט הַנָּאֶה תָּקַעְנוּ בְּשִׂיא גַל-הַקָּבֶר.           15</p>
</blockquote>

<blockquote>
<p>אָנוּ עָשִׂינוּ כָּל-זֹאת, וּמֵעֵינֵי קִירְקֵי לֹא נֶעְלַם</p>
</blockquote>

<blockquote>
<p>אֲשֶׁר שַׁבְנוּ מֵהַדֵס, וּמְהֵרָה קַל נֶחְפְּזָה הֵנָּה,</p>
</blockquote>

<blockquote>
<p>בָּאָה לְבוּשָׁה מַחֲלָצוֹת עִם-אַמְהוֹתֶיהָ הַנּוֹשְׂאוֹת</p>
</blockquote>

<blockquote>
<p>לֶחֶם וּבָשָׂר לָרֹב וְהַיַּיִן הַמַּאְדִּים הַנּוֹצֵץ.</p>
</blockquote>

<blockquote>
<p>נִצְּבָה בֵינֵינוּ בַּתָּוֶךְ הַיָּפָה-בָּאֵלוֹת וַתַּעַן:              20</p>
</blockquote>

<br>  

<blockquote>
<p>&quot;עַזֵּי-הָרוּחַ, הַיּוֹרְדִים לְמִשְׁכְּנוֹת-הַדֵס בְּחַיֵּיהֶם,</p>
</blockquote>

<blockquote>
<p>מֵתִים פַּעֲמַיִם, כִּי יֶתֶר בְּנֵי-אָדָם אַךְ פַּעַם יָמוּתוּ!</p>
</blockquote>

<blockquote>
<p>עַתָּה סַעֲדוּ לִבְּכֶם וּשְׁתוּ אֶת-הַיַּיִן הַמַּאְדִּים,</p>
</blockquote>

<blockquote>
<p>שַׂמְּחוּ אֶת-לִבְּכֶם יוֹם תָּמִים עַד שֶׁיּוֹפִיעַ הַשַּׁחַר!</p>
</blockquote>

<blockquote>
<p>אַחַר קוּמוּ וּסְעוּ וְאָנֹכִי אַרְאֲכֶם הַדֶּרֶךְ,            25</p>
</blockquote>

<blockquote>
<p>דָּבָר וְדָבָר אַגִּידָה, לְמַעַן לֹא תְבוֹאֲכֶם רָעָה</p>
</blockquote>

<blockquote>
<p>בֵּין בַּיַּבָּשָׁה וּבֵין בַּיָּם בְּאִוַּלְתְּכֶם הָרַבָּה&quot;.</p>
</blockquote>

<br>  

<blockquote>
<p>כָּכָה הִבִּיעָה, וְנִפְתָּה לִבֵּנוּ לֶב-גֶּבֶר בְּחֻבֵּנוּ,</p>
</blockquote>

<blockquote>
<p>אוֹתוֹ הַיּוֹם עַד שֶׁנָּטָה לָבֹא הַשֶּׁמֶשׁ יָשַׁבְנוּ</p>
</blockquote>

<blockquote>
<p>אוֹכְלִים הַבָּשָׂר הָרָב וּמְשַׂמְּחִים לִבֵּנוּ בַּיָּיִן;            30</p>
</blockquote>

<blockquote>
<p>אֶפֶס כְּשֶׁשָּׁקְעָה הַחַמָּה וְנָטוּ עַרְפִלֵּי הָעֶרֶב,</p>
</blockquote>

<blockquote>
<p>נַחְנוּ, שָׁכַבְנוּ וַנִּישַׁן עַל-יַד עֲבוֹת הָאֳנִיָּה,</p>
</blockquote>

<blockquote>
<p>וְאוֹתִי אָחֲזָה קִירְקֵי בְּכַפִּי, צָנְחָה עַל-יָדִי,</p>
</blockquote>

<blockquote>
<p>הַרְחֵק מֵרֵעַי הַיְקָרִים, וַתִּשְׁאַל לְכָל-דָּבָר וְדָבָר.</p>
</blockquote>

<blockquote>
<p>הַכֹּל סִפַּרְתִּי לָהּ, דָּבָר וְדָבָר עַל-אָפְנוֹ, כַּשּׁוּרָה.           35</p>
</blockquote>

<blockquote>
<p>נָשְׂאָה אִמְרָתָהּ אָז קִירְקֵי הַכְּבוּדָה וַתַּעַן וַתֹּאמֶר:</p>
</blockquote>

<br>  

<blockquote>
<p>&quot;תַּמּוּ וְנִשְׁלְמוּ אֵלֶּה; אַךְ אַתָּה הַט-נָא אָזְנֶךָ</p>
</blockquote>

<blockquote>
<p>לְכָל-דְּבָרַי אַגִּיד לְךָ, וִישִׂימֵם הָאֵל בְּלִבֶּךָ.</p>
</blockquote>

<blockquote>
<p>תְּחִלָּה תָּבֹא לִנְאוֹת הַסִּירֵנוֹת שֶׁהֵנָּה מַקְסִימוֹת</p>
</blockquote>

<blockquote>
<p>כָּל-בְּנֵי-הָאָדָם הַבָּאִים לְמִשְׁכְּנוֹתֵיהֶן, וּבְיַעַן            40</p>
</blockquote>

<blockquote>
<p>כָּל-הַקָּרֵב לִשְׁמֹעַ שִׁירָתָן אֶת-שִׁיר הַסִּירֵנוֹת</p>
</blockquote>

<blockquote>
<p>בְּאִי-יְדִיעָתוֹ, לְעוֹלָם לֹא יָשׁוּב אֶל-בֵּיתוֹ נַחֲלָתוֹ;</p>
</blockquote>

<blockquote>
<p>אִשְׁתּוֹ וְטַפּוֹ לֹא עוֹד לָשִׂישׂ עָלָיו יוֹסִיפוּ,</p>
</blockquote>

<blockquote>
<p>כִּי הַסִּירֵנוֹת תִּקְסֹמְנָה לוֹ בְּכִשְׁפֵי שִׁירֵיהֶן הַמְצַלְצְלִים.</p>
</blockquote>

<blockquote>
<p>יוֹשְׁבוֹת הֵן וְשָׁרוֹת בַּכָּר, וְסָבִיב נֶעֶרְמוּ הַרְבֵּה            45</p>
</blockquote>

<blockquote>
<p>עַצְמוֹת בְּנֵי-אָדָם מַרְקִיבִים, וְעוֹרָן הַצָּפוּד עֲלֵיהֶן.</p>
</blockquote>

<blockquote>
<p>שְׂטֵה וַעֲבֹר, וּלְרֵעֶיךָ תִּסְתֹּם אָזְנֵיהֶם בִּפְקָקִים,</p>
</blockquote>

<blockquote>
<p>בְּדוֹנַג רַךְ וְרַב-מֶתֶק לְמַעַן שָׁמֹעַ לֹא יִשְׁמַע</p>
</blockquote>

<blockquote>
<p>אִישׁ מֵהֶם; אַךְ אִם-תִּרְצֶה נַפְשְׁךָ שְׁמֹעַ שִׁירָתָן,</p>
</blockquote>

<blockquote>
<p>יִקְשְׁרוּ כַּפּוֹת יָדֶיךָ וְרַגְלֶיךָ אֶל-כַּנַּת הַתֹּרֶן           50</p>
</blockquote>

<blockquote>
<p>שֶׁל-הָאֳנִיָּה הַמְּהִירָה, מְעֻמָּד תְּעֻקַּד בַּחֲבָלִים,</p>
</blockquote>

<blockquote>
<p>לְמַעַן תַּעֲלֹז נַפְשְׁךָ לִשְׁמֹעַ אֶת-קוֹל הַסִּירֵנוֹת.</p>
</blockquote>

<blockquote>
<p>אֶפֶס אִם-תִּפְצַר בְּרֵעֶיךָ לְפַתַּח הַכְּבָלִים אוֹ תְצַוֵּם,</p>
</blockquote>

<blockquote>
<p>כֵּן יוֹסִיפוּ וְיַרְבּוּ עָלֶיךָ חַרְצֻבּוֹת וַחֲבָלִים.</p>
</blockquote>

<br>  

<blockquote>
<p>אַךְ בַּחֲלֹף עֲמִיתֶיךָ עַל-אוֹתָן הַשָּׁרוֹת הַשְּׁתָּיִם,           55</p>
</blockquote>

<blockquote>
<p>אֵין אֶת-נַפְשִׁי לְהוֹסִיף וּלְסַפֵּר לךָ דָּבָר וְדָבָר,</p>
</blockquote>

<blockquote>
<p>אֵיזוֹ הַדֶּרֶךְ לְךָ תָּבֹר, כִּי שְׁתַּיִם הֵן; וְאַתָּה גַם תָּשִׁית</p>
</blockquote>

<blockquote>
<p>עֵצוֹת בְּנַפְשְׁךָ לִבחֹר, וּשְׁתֵּיהֶן לְךָ אֲתָאֵרָה:</p>
</blockquote>

<blockquote>
<p>אַחַת – בָּהּ צוּקִים יָרוּמוּ וּמִשְׁבְּרֵי-הַיָּם הָאֵיתָנִים</p>
</blockquote>

<blockquote>
<p>שֶׁל-אַמְפִיטְרִיטֵי הָאֵלָה, תְּכֻלַּת-הָעַיִן, יֶהֱמָיוּ.           60</p>
</blockquote>

<br> 

<blockquote>
<p>סַלְעֵי-לֶכֶת יְכַנּוּם הָאֵלִים הַמְאֻשָּׁרִים.<a href="#fn:76" id="fnref:76" title="see footnote" class="footnote"><sup>76</sup></a></p>
</blockquote>

<br>

<blockquote>
<p>לְעוֹלָם לֹא תַעֲבֹר שָׁם צִפּוֹר, גַּם אוֹתָן הַיּוֹנִים הָרַכּוֹת<a href="#fn:77" id="fnref:77" title="see footnote" class="footnote"><sup>77</sup></a></p>
</blockquote>

<blockquote>
<p>אֲשֶׁר תְּבִיאֶנָּה אַמְבְּרוֹסְיָה לְזֶבְס בֶּן-קְרוֹנוֹס אָבִינוּ,</p>
</blockquote>

<br> 

<blockquote>
<p>יַעַן הַסְּלָעִים יַכְחִידוּ אַחַת מֵהֶן מִדֵּי פַעַם,<a href="#fn:78" id="fnref:78" title="see footnote" class="footnote"><sup>78</sup></a></p>
</blockquote>

<blockquote>
<p>וְזֶבְס אָבִינוּ יְשַׁלַּח חֲדָשָׁה לְמַלֵּא מִסְפָּרָן.          65</p>
</blockquote>

<blockquote>
<p>שָׁם לֹא תִמָּלֵט כָּל-סְפִינָה מִצִּי בְנֵי-הָאָדָם, כִּי תָבוֹא;</p>
</blockquote>

<blockquote>
<p>אֶפֶס שִׁבְרֵי אֳנִיּוֹת וּגְוִיּוֹת בְּנֵי-אֱנוֹשׁ נִטְבָּעִים</p>
</blockquote>

<blockquote>
<p>יַחְדָּו יִשְׂאוּ הַגַּלִּים וְסַעֲרוֹת אֵשׁ הָאֲבַדּוֹן.</p>
</blockquote>

<blockquote>
<p>אַחַת הִיא הָאֳנִיָּה מַפְלִיגָה-בַּיַּמִּים שָׁם עָבְרָה –</p>
</blockquote>

<blockquote>
<p>אַרְגּוֹ הַנּוֹדָעָה-לַכֹּל בְּשׁוּבָהּ מִפְּקֹד אֶת-אֵיאֵטֵס;          70</p>
</blockquote>

<blockquote>
<p>הָיוּ הַגַּלִּים מַשְׁלִיכִים גַּם אוֹתָהּ אֶל-נוֹכַח הַצּוּקִים,</p>
</blockquote>

<blockquote>
<p>לוּלֵא הֶעֱבִירָתַם שָׁם הֵרָה בְּאַהֲבָתָהּ אַת-יָסוֹן.</p>
</blockquote>

<br>

<blockquote>
<p>שְׁנַיִם הַסְּלָעִים – מִכָּאן; הָאֶחָד בּוֹקֵעַ רָקִיעַ,</p>
</blockquote>

<blockquote>
<p>רֹאשׁוֹ צוּק בּוֹלֵט וּמְחֻדָּד, וּסְבִיבוֹ עֲנָנִים נִסְעָרוּ,</p>
</blockquote>

<blockquote>
<p>קוֹדְרִים וּלְעוֹלְמֵי-עוֹלָמִים אֵין חוֹלְפִים, וְאוֹרוֹת-הָאֵיתֶּר       75</p>
</blockquote>

<blockquote>
<p>שִׂיאוֹ לֹא יַעֲטוּ לְעוֹלָם: גַּם בַּסְּתָו גַּם בַּקַּיִץ.</p>
</blockquote>

<blockquote>
<p>בְּאוֹתוֹ הַר נִשְׁפֶּה לֹא יַעֲלֶה אָדָם בֶּן-תְּמוּתָה וְלֹא יֵרֵד,</p>
</blockquote>

<blockquote>
<p>וְאִלּוּ זְרוֹעוֹת לוֹ עֶשְׂרִים, וְעֶשְׂרִים רַגְלַיִם לַגָּבֶר,</p>
</blockquote>

<blockquote>
<p>יַעַן כִּי חָלָק הַסֶּלַע כִּמְהֻקְצָע מַעֲשֵׂה-גָזִית.</p>
</blockquote>

<blockquote>
<p>בְּאֶמְצַע הַסֶּלַע מְעָרָה, עַב-עֲרָפֶל יְשׁוּפֶנָּה,              80</p>
</blockquote>

<blockquote>
<p>פּוֹנָה מַעֲרָבָה לְאֶרֶבּוֹס, וְהוּא הוּא הַמָּקוֹם תִּבְחָרוּ</p>
</blockquote>

<blockquote>
<p>לַעֲבֹר בַּסְּפִינָה הַגְּדוֹלָה בְּדַרְכְּךָ, אוֹדִיסֵס הַמַּזְהִיר.</p>
</blockquote>

<blockquote>
<p>אָדָם בֶּן-חַיִל לֹא יוּכַל לִפְגֹּעַ מֵעַל הָאֳנִיָּה</p>
</blockquote>

<blockquote>
<p>הַמְקֻמֶּרֶת בְּחִצּוֹ, כִּי יִירֶה בַּמְּעָרָה הַגְּדוֹלָה,</p>
</blockquote>

<blockquote>
<p>אִוְּתָה לְמוֹשָׁב לָהּ סְקִילָה, מִפְלֶצֶת אֲיֻמָּה, נוֹבַחַת,          85</p>
</blockquote>

<blockquote>
<p>אֲשֶׁר קוֹלָהּ כְּקוֹל הַכְּלַבְלָב הַקָּטָן אַךְ נוֹלָד.</p>
</blockquote>

<blockquote>
<p>אֶפֶס הִיא עַצְמָהּ מִפְלֶצֶת זְוָעוֹת, אֲשֶׁר כָּל-רוֹאֶה</p>
</blockquote>

<blockquote>
<p>אוֹתָהּ בְּעֵינָיו לֹא יִשְׂמַח, וְאִם-גַּם בֶּן-אֵלִים בָּהּ יִפְגַּע,</p>
</blockquote>

<blockquote>
<p>יַעַן רַגְלֶיהָ שְׁתֵּים-עֶשְׂרֵה נִתעָבוֹת בִּתְנוּעָה מַתְמֶדֶת.</p>
</blockquote>

<blockquote>
<p>שִׁשָּׁה צַוָּארִים מְתַמְּרִים לְמַעְלָה, עַל צַוָּאר וְצַוָּאר         90</p>
</blockquote>

<blockquote>
<p>רֹאשׁ מְאֹד אָיֹם, שִׁנַּיִם תְּקוּעוֹת בְּשָׁלשׁ מַעֲרָכוֹת,</p>
</blockquote>

<blockquote>
<p>רַבּוֹת, צְפוּפוֹת וּרְצוּפוֹת, בָּן יָלִין הַמָּוֶת הַשָּׁחוֹר.</p>
</blockquote>

<blockquote>
<p>גֵּוָּהּ נִתָּן עַד חֶצְיוֹ בִּמְעָרַת-הַסֶּלַע הַגְּדוֹלָה.</p>
</blockquote>

<blockquote>
<p>תִּפְשֹׁט רָאשֶׁיהָ מִתּוֹךְ הָאֲבַדּוֹן וּתְהוֹמוֹת הַמָּגוֹר,</p>
</blockquote>

<blockquote>
<p>תָּצוּד הַדָּגִים, כִּי חַפֵּשׂ תְּחַפְּשֵׂם מִסָּבִיב לַסְּלָעִים,         95</p>
</blockquote>

<blockquote>
<p>כַּלְבֵי-יָם וְדוֹלְפִינִים וְגַם מִכָּל-חַיַּת-הַמָּיִם,</p>
</blockquote>

<blockquote>
<p>גְּדוֹלִים לְאַלְפֵיהֶם, כָּל בְּנֵי אַמְפִיטְרִיטֵי רַבַּת-הַשָּׁאוֹן.</p>
</blockquote>

<blockquote>
<p>אֵין לְךָ יוֹרְדֵי-הַיָּם שֶׁיִּתְהַלְלוּ לֵאמֹר: שָׁם עָבְרוּ</p>
</blockquote>

<blockquote>
<p>שְׁלֵמִים בִּסְפִינוֹתֵיהֶם, כִּי בְּלֹעַ וְלֹעַ לָהּ תִּשָּׂא</p>
</blockquote>

<blockquote>
<p>אָדָם אָדָם שֶׁגָּזְלָה מִסְּפִינָה מַשְׁחִירַת-הַחַרְטוֹם.         100</p>
</blockquote>

<br>  

<blockquote>
<p>וְסֶלַע שֵׁנִי שָׁם תַּחַז, אוֹדִיסֵס, וְהוּא נָמוּך מִמֶּנּוּ,</p>
</blockquote>

<blockquote>
<p>קָרוֹב לָרִאשׁוֹן, וְאֵלָיו יַגִּיעוּ חִצֶּיךָ כִּי תִירֶה.</p>
</blockquote>

<blockquote>
<p>וְשָׁם מִתְנוֹסֶסֶת תְּאֵנָה גְּדוֹלָה בְּהַדְרַת-צַמֶּרֶת,</p>
</blockquote>

<br>  

<blockquote>
<p>תַּחְתָּהּ תִּבְלַע כַרִיבְּדִיס הָאֱלֹהִית מַיִם שְׁחוֹרִים,<a href="#fn:79" id="fnref:79" title="see footnote" class="footnote"><sup>79</sup></a></p>
</blockquote>

<blockquote>
<p>שָׁלשׁ פְּעָמִים תִּבְלָעֵם וְשָׁלשׁ יוֹם יוֹם תְּקִיאֵמוֹ,          105</p>
</blockquote>

<blockquote>
<p>נוֹרָא! לֹא תִקְרַב לָגֶשֶׁת אֵלֶיהָ בְּבָלְעָהּ הַמָּיִם.</p>
</blockquote>

<blockquote>
<p>מַרְגִּיז-הָאָרֶץ גַּם הוּא לֹא יוּכַל לִפְדּוֹתְךָ מִצָּרָה.</p>
</blockquote>

<blockquote>
<p>אֶפֶס מוּטָב וְתָחוּשׁ וְתַחְתֹּר אֶל-מוּל סֶלַע סְקִילָה,</p>
</blockquote>

<blockquote>
<p>וְשָׁמָּה תַּעֲבֹר בַּסְּפִינָה, כִּי טוֹב לְךָ אֲשֶׁר תְּאַבֵּד</p>
</blockquote>

<blockquote>
<p>שֵׁשֶׁת רֵעֶיךָ בַּסְּפִינָה מֵאַבֵּד אֶת-כֻּלָּם גַּם יָחַד&quot;.          110</p>
</blockquote>

<br> 

<blockquote>
<p>כָּכָה הִבִּיעָה, וָאָשִׁיב אֲמָרַי וָאַעַן לָהּ לֵאמֹר:</p>
</blockquote>

<blockquote>
<p>&quot;אָנָּא, הַגִּידִי, הָאֵלָה, גַּם זֹאת וְאִמְרִי דְבַר אֱמֶת:</p>
</blockquote>

<blockquote>
<p>אִם-אָמְנָם אִמָּלֵט מֵאֵימַת כַרִיבְּדִיס-הַמָּגוֹר, הֲאוּכַל</p>
</blockquote>

<blockquote>
<p>גַּם לְהוֹשִׁיעַ עֵת סְקִילָה תֶאֱרֹב לְנֶפֶשׁ מֵרֵעַי?&quot;</p>
</blockquote>

<br>  

<blockquote>
<p>כָּכָה דִבַּרְתִּי, וְתֵכֶף עָנַתְנִי הַיָּפָה-בָּאֵלוֹת:            115</p>
</blockquote>

<blockquote>
<p>&quot;הוֹי, עַז-הַלֵּב! גַּם הַפַּעַם תֶּהְגֶּה מְזִמּוֹת מִלְחָמָה,</p>
</blockquote>

<blockquote>
<p>עָמָל וּקְרָב, וְלֹא תִכָּנַע לָאֵלִים לִבְנֵי-הָאַלְמָוֶת.</p>
</blockquote>

<blockquote>
<p>הִיא אֵינָהּ מֵתָה לְעוֹלָם, מִפְלֶצֶת, יְצִיר בֶּן-אַלְמָוֶת</p>
</blockquote>

<blockquote>
<p>נוֹרָא וְאָיֹם וּפֶרֶא, שֶׁאֵין לְהַכְנִיעוֹ לְעוֹלָם,</p>
</blockquote>

<blockquote>
<p>כֹּחַ לֹא יִצְלַח עָלֶיהָ, אֵין טוֹב לְךָ מִנּוּס מִפָּנֶיהָ,          120</p>
</blockquote>

<blockquote>
<p>יַעַן יָרֵאתִי, אִם-תִּשְׁהֶה מְזֻיָּן עַל-יַד שֶׁן-הַסֶּלַע,</p>
</blockquote>

<blockquote>
<p>תָּשׁוּב תִּתְנַפֵּל עָלֶיךָ, תַּשִּׂיגְךָ בְּעֶבְרָתָהּ וְטָרְפָה,</p>
</blockquote>

<blockquote>
<p>וְהָיָה כְּמִסְפַּר רָאשֶׁיהָ תִּשָּׂא מִמִּסְפַּר גְּבָרֶיךָ.</p>
</blockquote>

<blockquote>
<p>אַתָּה אֱמַץ וַחֲתֹר, הִתְפַּלְּלָה בְּאָזְנֵי קְרָטֵיאִיס</p>
</blockquote>

<blockquote>
<p>אִמָּהּ שֶׁל-סְקִילָה, שֶׁחִבְּלָה אוֹתָהּ לְאֵיד לִבְנֵי-תְמוּתָה,       125</p>
</blockquote>

<blockquote>
<p>וְהִיא תַרְגִּיעֶנָּה מִיָּד וְלֹא תָשׁוּב לְהִתְנַפֵּל עָלֶיךָ.</p>
</blockquote>

<blockquote>
<p>אַחֲרֵי-כֵן תָּבֹא תַגִּיעַ עַד אִי תְּרִינַקְיָה, שָׁם רוֹעִים</p>
</blockquote>

<blockquote>
<p>עֶדְרֵי פָרוֹתָיו הָרַבּוֹת שֶׁל-הֵלְיוֹס וְהַכְּבָשׂוֹת הַשְּׁמֵנוֹת,</p>
</blockquote>

<blockquote>
<p>שִׁבְעָה עֲדָרִים שֶׁל-פָּרוֹת, שִׁבְעָה שֶׁל-כְּבָשׂוֹת נֶחְמָדוֹת,</p>
</blockquote>

<br>  

<blockquote>
<p>חֲמִשִּׁים חֲמִשִּׁים בְּעֵדֶר וָעֵדֶר, וְלֹא יִרְבּוּ<a href="#fn:80" id="fnref:80" title="see footnote" class="footnote"><sup>80</sup></a>      130</p>
</blockquote>

<blockquote>
<p>גַּם לֹא יָמוּתוּ; וְאֵלוֹת רֹעוֹת לְכָל-הָעֲדָרִים,</p>
</blockquote>

<blockquote>
<p>נִימְפוֹת יְפוֹת-מַחְלָפוֹת לַמְפֶּטִּיָּה וּפַאֶתּוּסָה,</p>
</blockquote>

<blockquote>
<p>אֲשֶׁר יָלְדָה נֶאֵירָה לָאֵל לְהֵלְיוֹס-הִפֶּרְיוֹן,</p>
</blockquote>

<blockquote>
<p>אִמָּם הָאֵלָה הַכְּבוּדָּה יְלָדָתַן, גִּדְּלָתַן רוֹמְמָתַן,</p>
</blockquote>

<blockquote>
<p>אַחַר שְׁלָחָתַן לְאִי תְּרִינַקְיָה לָגוּר בַּמֶּרְחָק,            135</p>
</blockquote>

<blockquote>
<p>לִשְׁמֹר כִּבְשׂוֹת אֲבִיהֶן וּפָרָיו עֲקֻמֵּי הַקֶּרֶן.</p>
</blockquote>

<blockquote>
<p>יָד אִם-לֹא תִשְׁלַח בָּהֶם, מִשְׁתּוֹקֵק לִתְשׁוּבָה לְבֵיתְךָ,</p>
</blockquote>

<blockquote>
<p>שׁוֹב תָּשׁוּבוּ לְאִתָּקָה, וְאִם-הַרְבֵּה תְּלָאוֹת תִּמְצָאוּ;</p>
</blockquote>

<blockquote>
<p>אֲבָל אִם-תִּשְׁלַח בָּם יָד, מֵרֹאשׁ לְךָ אַגִּיד – תֹּאבֵדוּ,</p>
</blockquote>

<blockquote>
<p>גַּם הָאֳנִיָּה גַּם כָּל-עֲמִיתֶיךָ; וְאַף אִם-תִּמָּלֵט,           140</p>
</blockquote>

<blockquote>
<p>תְּאַחֵר לָבֹא וּבְצָרָה; אַךְ כָּל-עֲמִיתֶיךָ יֹאבֵדוּ&quot;.</p>
</blockquote>

<br>  

<blockquote>
<p>כָּכָה הִבִּיעָה, וְאֵאוֹס לָהּ כִּסֵּא-הַכֶּתֶם הוֹפִיעָה,</p>
</blockquote>

<blockquote>
<p>שָׁבָה הַיָּפָה-בָּאֵלוֹת אֶל-אִיָּהּ, נֶחְפָּזָה בְּלֶכְתָּהּ.</p>
</blockquote>

<blockquote>
<p>שַׁבְתִּי אֲנִי אֶל-הַסְּפִינָה לְעוֹדֵד אֶת-רוּחַ עֲמִיתָי,</p>
</blockquote>

<blockquote>
<p>לָחוּשׁ לָרֶדֶת בַּסְּפִינָה וּלְפַתַּח אֶת-עֲבוֹתֶיהָ.            145</p>
</blockquote>

<blockquote>
<p>וְהֵמָּה חָשׁוּ וְיָרְדוּ וְיֵּשְׁבוּ עַל-גַּב הַסַּפְסָלִים,</p>
</blockquote>

<blockquote>
<p>יָשְׁבוּ בְשׁוּרוֹת וַיַּכּוּ בַמְּשׁוֹטִים אֶת-מֵי יָם-הַשֵּׂיבָה.</p>
</blockquote>

<blockquote>
<p>וְקִירְקֵי יְפַת-הַתַּלְתַּלִּים, הָאֵלָה מַנְעִימַת-הַזָּמֶר,</p>
</blockquote>

<blockquote>
<p>שָׁלְחָה לָנוּ בְּעֹרֶף-הַסְּפִינָה מַשְׁחִירַת-הַחַרְטוֹם</p>
</blockquote>

<blockquote>
<p>רוּחַ נוֹשֶׁבֶת בַּמִּפְרָשׂ, הַטּוֹבָה בִּמְלַוֵּי-הַדָּרֶךְ.           150</p>
</blockquote>

<blockquote>
<p>וּכְשֶׁעָרַכְנוּ כָל-כְּלֵי הָאֳנִיָּה, כָּל-כְּלִי וָכֶלִי,</p>
</blockquote>

<blockquote>
<p>נַחְנוּ, כִּי-הָיוּ הָרוּחַ וְהַהֶגֶה נוֹהֲגִים הַסְּפִינָה,</p>
</blockquote>

<blockquote>
<p>קוֹלִי נָשָׂאתִי לְרֵעַי, כִּי נֶעֱצַב לִבִּי בְּחֻבִּי:</p>
</blockquote>

<blockquote>
<p>&quot;יְדִידַי, לֹא טוֹב הוּא שֶׁאֵדַע אָנֹכִי הָאֶחָד אוֹ שְׁנַיִם</p>
</blockquote>

<blockquote>
<p>דְּבַר אֱלֹהַּ לִי נִבְּאָה קִירְקֵי הַיָּפָה-בָּאֵלוֹת.            155</p>
</blockquote>

<blockquote>
<p>לָכֵן אַגִּידָה לָכֶם, לְמַעַן תֵּדְעוּ: נָמוּתָה</p>
</blockquote>

<blockquote>
<p>וְאוּלַי נְמַלֵּט נַפְשֵׁנוּ מִמָּוֶת, מֵרֹעַ הַגְּזֵרָה.</p>
</blockquote>

<blockquote>
<p>רֵאשִׁית דָּבָר צִוַּתְנוּ: לִשְׂטוֹת מֵעַל הַסִּירֵנוֹת,</p>
</blockquote>

<blockquote>
<p>לֶאֱטֹם אָזְנֵינוּ מִשְּׁמֹעַ; רַחֲקוּ מֵאָחוּ הַפְּרָחִים,</p>
</blockquote>

<blockquote>
<p>רַק לִי לְבַדִּי לִשְׁמֹעַ; אַךְ בַּחֲבָלִים תִּקְשְׁרוּנִי,           160</p>
</blockquote>

<blockquote>
<p>כְּבָלִים חֲזָקִים תָּשִׂימוּ לְמַעַן אֶשָּׁאֵר בַּסְּפִינָה</p>
</blockquote>

<blockquote>
<p>מְעֻמָּד אֶל-כַּנּוֹ שֶׁל-תֹּרֶן, וְאֵלָיו תִּקְשְׁרוּ הַחֶבֶל.</p>
</blockquote>

<blockquote>
<p>אֶפֶס אִם-אַפְצִיר בָּכֶם אוֹ אֶפְקֹד לְפַתֵּח הַכְּבָלִים,</p>
</blockquote>

<blockquote>
<p>כֵּן תּוֹסִיפוּ וְכֵן תַּרְבּוֹ לָשִׁית חַרְצֻבּוֹת וּכְבָלִים&quot;.</p>
</blockquote>

<br>  

<blockquote>
<p>כֵּן לַעֲמִיתַי סִפַּרְתִּי דָבָר וְדָבָר עַל-אָפְנָיו.         165</p>
</blockquote>

<blockquote>
<p>וּסְפִינָתֵנוּ הַבְּנוּיָה-לְתִפְאָרָה מִהֲרָה בְּדַרְכָּהּ</p>
</blockquote>

<blockquote>
<p>עַד לְבֹא אִי-הַסִּירֵנוֹת, כִּי רוּחַ רְצוּיָה נָשָׁבָה.</p>
</blockquote>

<blockquote>
<p>נִרְגְּעָה הָרוּחַ מִיָּד וְהָיָה הַשֶּׁקֶט, גָּלִינָה</p>
</blockquote>

<blockquote>
<p>נִמְתְּחָה סָבִיב, כִּי דֵימוֹן הִכְנִיעַ אֶת-כָּל-הַמִּשְׁבָּרִים.</p>
</blockquote>

<blockquote>
<p>קָמוּ עֲמִיתַי, הוֹרִידוּ אֶת-נִסֵּי הַסְּפִינָה וְקִפְּלוּם,          170</p>
</blockquote>

<blockquote>
<p>בְּקַרְקַע הַסְּפִינָה הַגְּדוֹלָה הִנִּיחוּם, וְאֵצֶל הַמְּשׁוֹטִים</p>
</blockquote>

<blockquote>
<p>יָשְׁבוּ הִקְצִיפוּ הַמַּיִם בָּאֳרָנִים מְהֻקְצָעִים לְמִשְׁעִי.</p>
</blockquote>

<blockquote>
<p>רֶגֶב גָּדוֹל שֶׁל-דּוֹנַג נִתַּחְתִּי בְּחַרְבִּי הַחַדָּה</p>
</blockquote>

<blockquote>
<p>נְתָחִים נְתָחִים קְטַנִּים, אַף לַשְׁתִּים בִּזְרוֹעוֹת חֲזָקוֹת.</p>
</blockquote>

<blockquote>
<p>הוּרַךְ הַדּוֹנַג מִיָּד מִלַּחַץ הַכֹּחַ הַגָּדוֹל               175</p>
</blockquote>

<blockquote>
<p>וְכֹחַ קַרְנָיו שֶׁל-הֵלְיוֹס הַמּוֹשֵׁל, בְּנוֹ שֶׁל-הִפֶּרְיוֹן.</p>
</blockquote>

<blockquote>
<p>הוֹלֵךְ מִשּׁוּרָה לְשׁוּרָה סָתַמְתִּי אֶת-אָזְנֵי עֲמִיתָי.</p>
</blockquote>

<blockquote>
<p>וְהֵמָּה קְשָׁרוּנִי בַּסְּפִינָה, גַּם יָדַי גַּם רַגְלַי אָגָדוּ,</p>
</blockquote>

<blockquote>
<p>מְעֻמָּד אֶל-כַּנּוֹ שֶׁל-תֹּרֶן וַיִּקְשְׁרוּ אֵלָיו הַחֶבֶל,</p>
</blockquote>

<blockquote>
<p>וְהֵמָּה יָשְׁבוּ וַיַּכּוּ בַמְּשׁוֹטִים אֶת-מֵי יָם-הַשֵּׂיבָה.          180</p>
</blockquote>

<blockquote>
<p>וּכְשֶׁקָּרַבְנוּ עַד כְּדֵי שְׁמֹעַ קוֹל קוֹרֵא מֵרָחוֹק,</p>
</blockquote>

<blockquote>
<p>אָנוּ מְמַהֲרִים בָּאִים, וּמֵעֵינֵיהֶן לֹא נֶעֶלְמָה</p>
</blockquote>

<blockquote>
<p>אֳנִיָּתֵנוּ בְּקָרְבָהּ, וּפָתְחוּ בְשִׁירָה מְצַלְצֶלֶת:</p>
</blockquote>

<br>  

<blockquote>
<p>&quot;קָרְבָה, אוֹדִיסֵס הַנַּעֲלֶה, גְּאוֹנָם שֶׁל-הָאֲכַיִּים!</p>
</blockquote>

<blockquote>
<p>הֵנָּה נְהַג אֳנִיָּתְךָ לְמַעַן תִּשְׁמַע קוֹלֵנוּ,             185</p>
</blockquote>

<blockquote>
<p>יַעַן לֹא עָבַר עוֹד אִישׁ בִּסְפִינָה מַשְׁחִירָה עָלֵינוּ,</p>
</blockquote>

<blockquote>
<p>אֲשֶׁר לֹא הֶאֱזִין לְשִׁירַת פִּינוּ וּמַנְגִּינָתֵנוּ,</p>
</blockquote>

<blockquote>
<p>לִהְיוֹת עוֹשֶׂה אֶת-דַּרְכּוֹ מְאֻשָּׁר וְעָשִׁיר בְּדָעַת.</p>
</blockquote>

<blockquote>
<p>יַעַן יָדַעְנוּ הַכֹּל, כָּל-סִבְלוֹת בְּנֵי-הָאַרְגֵּאִים</p>
</blockquote>

<blockquote>
<p>וְאַנְשֵׁי טְרוֹיָה הָרְחָבָה, שֶׁנָּשְׂאוּ בִּגְזֵרַת-הָאֵלִים,          190</p>
</blockquote>

<blockquote>
<p>אַף כָּל-הַנַּעֲשֶׂה עַל-פְּנֵי הָאֲדָמָה הַבְּרוּכָה-בְמָזוֹן&quot;.</p>
</blockquote>

<br>  

<blockquote>
<p>כָּכָה שָׁרוּ הַשְּׁתַּיִם בְּחֵן וּבִנְעִימוּת, וּלְבָבִי</p>
</blockquote>

<blockquote>
<p>כָּמַהּ מְאֹד לִשְׁמֹעַ, וָאֶפְקֹד עַל-רֵעַי לְפַתַּח</p>
</blockquote>

<blockquote>
<p>כְּבָלַי בְּרֶמֶז גַּבּוֹתַי; וַיִּשְׁקְדוּ הֵמָּה וַיַּחְתְּרוּ,</p>
</blockquote>

<blockquote>
<p>קָפְצוּ מִיָּד מִמְּקוֹמָם אֶבְרִילוֹכוֹס וּפֶּרִימֵדֵס,           195</p>
</blockquote>

<blockquote>
<p>שָׂמוּ הוֹסִיפוּ עָלַי חֲבָלִים וַיִּקְשְׁרוּם הֵיטֵב.</p>
</blockquote>

<blockquote>
<p>אַךְ כְּשֶׁעָבַרְנוּ עֲלֵיהֶן וְנֶחְבָּא קוֹלָן, וְלֹא נִשְׁמַע</p>
</blockquote>

<blockquote>
<p>שִׁיר הַסִּירֵנוֹת בְּרַנְּנָן, וְקוֹלָן לֹא הוֹסִיף הַגִּיעַ,</p>
</blockquote>

<blockquote>
<p>קָמוּ עֲמִיתַי, הוֹצִיאוּ הַדּוֹנַג הָרַךְ מֵאָזְנֵיהֶם</p>
</blockquote>

<blockquote>
<p>אֲשֶׁר סָתַמְתִּי בּוֹ אוֹתָן וְהֵסִירוּ אֶת-כְּבָלַי מֵעָלָי.          200</p>
</blockquote>

<br> 

<blockquote>
<p>אֶפֶס אַחֲרֵי עָזְבֵנוּ הָאִי הַזֶּה, פִּתְאֹם רָאִיתִי</p>
</blockquote>

<blockquote>
<p>עָשָׁן מִתְאַבֵּךְ, וּמִשְׁבְּרֵי-יָם וְקוֹל-שָׁאוֹן בְּאָזְנָי.</p>
</blockquote>

<blockquote>
<p>נִבְהֲלוּ כֻּלָּם וְנִשְׁמְטוּ הַמְּשׁוֹטִים מִכַּפּוֹת-יְדֵיהֶם.</p>
</blockquote>

<blockquote>
<p>נָפְלוּ הַמַּיְמַה כֻּלָּמוֹ, וַתַּעֲמֹד הַסְּפִינָה מִלֶּכֶת,</p>
</blockquote>

<blockquote>
<p>יַעַן כִּי לֹא הוֹסִיפוּ לַחְתֹּר בַּמְּשׁוֹטִים הַחַדִּים.           205</p>
</blockquote>

<blockquote>
<p>הוֹלֵךְ הָיִיתִי לְאֹרֶךְ הַסְּפִינָה וּמְעוֹדֵד עֲמִיתָי,</p>
</blockquote>

<blockquote>
<p>קָרֵב אֶל-גֶּבֶר וָגֶבֶר וּמְדַבֵּר לוֹ דִבְרֵי-יְדִידוּת:</p>
</blockquote>

<br>  

<blockquote>
<p>&quot;יְדִידַי,הֲלֹא נִתְנַסֵּינוּ בְּכַמָּה וְכַמָּה פְּגָעִים,</p>
</blockquote>

<blockquote>
<p>צָרָה זוֹ אֵינָהּ גְּדוֹלָה מֵאוֹתָהּ שֶׁבְּגַחַר הַקִּיקְלוֹפּ,</p>
</blockquote>

<blockquote>
<p>עֵת כְּלָאָנוּ בַּמְּעָרָה הַגְּדוֹלָה בְּכֹחוֹ הַשַּׂגִּיא,             210</p>
</blockquote>

<blockquote>
<p>אַךְ בַּעֲצָתִי, וּגְבוּרַת-יְמִינִי נִצּוֹל נִצַּלְנוּ;</p>
</blockquote>

<blockquote>
<p>וּמֻבְטָחְנִי יֵשׁ יוֹם וְגַם זֹאת הַצָּרָה תִּזְכֹּרוּ.</p>
</blockquote>

<blockquote>
<p>עַתָּה שִׁמְעוּ בְקוֹלִי, עֲשׂוּ אֶת-כָּל-אֲשֶׁר אֲצַוֶּה:</p>
</blockquote>

<blockquote>
<p>אַתֶּם הַיּוֹשְׁבִים עַל-פְּנֵי הַסַּפְסָלִים אַךְ הַכּוּ בַּמְּשׁוֹטִים</p>
</blockquote>

<blockquote>
<p>גֵּאוּת-הַיָּם וּמִשְׁבָּרָיו, וְאוּלַי יְרַחֵם עוֹד זֵאוּס,          215</p>
</blockquote>

<blockquote>
<p>יִתֵּן לָנוּ וּנְמַלֵּט נַפְשֵׁנוּ מֵאוֹתוֹ אֲבַדּוֹן.</p>
</blockquote>

<blockquote>
<p>וְאַתָּה, תּוֹפֵשׂ הַהֶגֶה, עָלֶיךָ אֲצַוֶּה, וְשַׂמְתָּ</p>
</blockquote>

<blockquote>
<p>דְּבָרַי אֵלֶּה עַל-לִבְּךָ, כִּי אַתָּה נוֹהֵג הַסְּפִינָה:</p>
</blockquote>

<blockquote>
<p>הַט הָאֳנִיָּה מֵאַפְסֵי-הֶעָשָׁן וּשְׂפַת-הַשִּׁבֹּלֶת.</p>
</blockquote>

<blockquote>
<p>קְרַב וּנְהַג אֶל-הַסֶּלַע, פֶּן-תָּסוּר הַסְּפִינָה בְּאֵין-רוֹאִים       220</p>
</blockquote>

<blockquote>
<p>לַהֲפֹךְ לְשָׁם אֶת-זְנָבָהּ, לְטַלְטֵל כֻּלָּנוּ בַּצָּרָה&quot;.</p>
</blockquote>

<br>  

<blockquote>
<p>כָּכָה דִבַּרְתִּי, וְהֵמָּה שָׁמְעוּ בְקוֹלִי, נֶחְפָּזוּ.</p>
</blockquote>

<blockquote>
<p>אַךְ אֶת-דְּבַר סְקִילָה כִּסִּיתִי, הַפֶּגַע אֵין מִפְלָט מִמֶּנּוּ,</p>
</blockquote>

<blockquote>
<p>לְמַעַן לֹא יֶחְדְּלוּ רֵעַי מֵחֲתֹר בִּמְשׁוֹטֵי-הַסְּפִינָה</p>
</blockquote>

<blockquote>
<p>בְּאֵימָה וָפַחַד, וּצְפוּפִים יִתְקַבְּצוּ לְתוֹךְ הָאֳנִיָּה.          225</p>
</blockquote>

<blockquote>
<p>אֶפֶס דַּעְתִּי הִסַּחְתִּי מִמִּצְוַת-קִיְרֵקי הַחֲזָקָה</p>
</blockquote>

<blockquote>
<p>לֵאמֹר, אֲשֶׁר לֹא אָהִין לָשִׂים עָלַי אֶת-כְּלֵי-זֵינִי,</p>
</blockquote>

<blockquote>
<p>מַדַּי לָבַשְׁתִּי, כְּלֵי נִשְׁקִי הַנָּאִים וּשְׁתַּיִם חֲנִיתוֹת</p>
</blockquote>

<blockquote>
<p>גְּדוֹלוֹת תָּפַשְׂתִּי בְּכַפִּי וָאֵלֵךְ אֶל-סִפּוּן הַסְּפִינָה</p>
</blockquote>

<blockquote>
<p>בְּקִצָּהּ הַקִּדְמִי, אָמַרְתִּי: מִשָּׁם הֵן תֵּרָאֶה רִאשׁוֹנָה        230</p>
</blockquote>

<blockquote>
<p>סְקִילָה, מִשְׁכָּנָהּ-בַּסֶּלַע, לְהָבִיא אֲבַדּוֹן עַל-רֵעָי,</p>
</blockquote>

<blockquote>
<p>אַךְ לֹא יָכֹלְתִּי לִרְאוֹתָהּ, כְּבָר עָיְפוּ עֵינַי מֵהַבִּיט</p>
</blockquote>

<blockquote>
<p>סָבִיב בְּסַלְעֵי-הַמָּגוֹר הַלּוּטִים עֲרָפֶל וְעָנָן.</p>
</blockquote>

<br>  

<blockquote>
<p>בּוֹכִים-נֶאֱנָחִים חָתַרְנוּ נִכְנַסְנוּ לַמֵּצַר וְהָיוּ</p>
</blockquote>

<blockquote>
<p>סְקִילָה מֵעֵבֶר מִכָּאן, מִכָּאן כַרִיבְּדִיס הַנִּפְלָאת,          235</p>
</blockquote>

<blockquote>
<p>בְּגָמְעָהּ נוֹרָאוֹת אֶל-פִּיהָ אֶת-גַּלֵּי-הַיָּם רַב-הַמֶּלַח.</p>
</blockquote>

<blockquote>
<p>וְהָיָה מִדֵּי תְקִיאֵמוֹ, וְרָתַח הַיָּם כְּקַלַּחַת</p>
</blockquote>

<blockquote>
<p>עוֹמְדָה עַל-גַּבֵּי הַמּוֹקֵד הַגָּדוֹל, וְעָלָה הַקֶּצֶף</p>
</blockquote>

<blockquote>
<p>מַעְלָה מַעְלָה וְכִסָּה אֶת-רָאשֵׁי הַסְּלָעִים הַשְּׁנָיִם,</p>
</blockquote>

<blockquote>
<p>אֶפֶס בְּשׁוּבָהּ לִגְמֹעַ אֶל-קִרְבָּהּ הַיָּם רַב-הַמֶּלַח,           240</p>
</blockquote>

<blockquote>
<p>נִדְמֶה כְּאִלּוּ בּוֹלַעַת אָז הַכֹּל אֶל-קִרְבָּהּ, וְסָבִיב</p>
</blockquote>

<blockquote>
<p>נָשְׂאוּ קוֹל אָיֹם הַסְּלָעִים, נִגְלְתָה הָאָרֶץ מִתַּחַת</p>
</blockquote>

<blockquote>
<p>עֶרְיָה עַד חוֹלָהּ הַמַּשְׁחִיר; וְאֵימָה חִוֶּרֶת אֲחָזַתְנוּ.</p>
</blockquote>

<blockquote>
<p>כָּכָה הִבַּטְנוּ אֵלֶיהָ, וְאֵימַת-אֲבַדּוֹן עָלֵינּו,</p>
</blockquote>

<blockquote>
<p>עַד שֶׁהֵגִיחָה סְקִילָה וַתִּגְזֹל מֵעַל גַּב-הַסְּפִינָה           245</p>
</blockquote>

<blockquote>
<p>שִׁשָּׁה מֵרֵעַי הַטּוֹבִים בִּגְבוּרָה וּזְרוֹעַ חֲזָקָה.</p>
</blockquote>

<blockquote>
<p>הִנְנִי מִתְבּוֹנֵן בַּסְּפִינָה הַמְּהִירָה וּבְרֵעַי-עֲמִיתָי,</p>
</blockquote>

<blockquote>
<p>וְהִנֵּה רָאִיתִי וְהֵמָּה יְדֵיהֶם וְרַגְלֵיהֶם בַּמָּרוֹם,</p>
</blockquote>

<blockquote>
<p>מְרַחֲפִים מִמַּעַל, אֵלַי יְשַׁוֵּעוּ, וְקוֹלָם מֵרִיעַ,</p>
</blockquote>

<blockquote>
<p>קוֹל מִן-הַמֵּצַר הַגָּדוֹל, וְאִם-לָאַחֲרוֹנָה קְרָאוּנִי.          250</p>
</blockquote>

<blockquote>
<p>כְּאוֹתוֹ הַדַּיָּג הַמַּשְׁלִיךְ עַל-שְׂפַת-הַיָּם חַכָּה אֲרֻכָּה</p>
</blockquote>

<blockquote>
<p>בְּצוֹדוֹ הַדָּגָה הַקְּטַנָּה וְיִזְרֹק הַשִּׁרְגּוּג הַמַּתְעֶה,</p>
</blockquote>

<blockquote>
<p>מַשְׁלִיךְ בְּכַפּוֹ לַמְּצוּלָה קֶרֶן שׁוֹר-פָּר לִמּוּד-שָׂדֶה,</p>
</blockquote>

<blockquote>
<p>אַחֲרֵי-כֵן יַשְׁלִיךְ הַחוֹפָה הַדָּג הַנִּלְכָּד, הַמְפַרְפֵּר, –</p>
</blockquote>

<blockquote>
<p>כָּכָה הִתְרוֹמְמוּ גַּם הֵמָּה מְפַרְפְּרִים כְּנֶגֶד הַסֶּלַע.          255</p>
</blockquote>

<blockquote>
<p>שָׁמָּה בְּלָעָתַם בְּפֶתַח הַמְּעָרָה, כְּשֶׁהֵמָּה צוֹעֲקִים,</p>
</blockquote>

<blockquote>
<p>פּוֹרְשִׂים אֵלַי אֶת-כַּפֵּיהֶם בִּתְחִנָּה בַּמֵּצַר וּמָצוֹק.</p>
</blockquote>

<blockquote>
<p>עֵינַי לֹא רָאוּ כְּמַעֲשֶׂה אָיֹם זֶה בְּכָל-הָאֵימִים</p>
</blockquote>

<blockquote>
<p>אֲשֶׁר רָאִיתִי בְּחַיַּי, סָבַלְתִּי בַּנְּתִיבָה בַּמָּיִם.</p>
</blockquote>

<br>  

<blockquote>
<p>וּכְשֶׁנַּסְנוּ מִן-הַסְּלָעִים וּמְכַרִיבְּדִיס-הַמָּגוֹר           260</p>
</blockquote>

<blockquote>
<p>וְגַם מִסְּקִילָה, הִגַּעְנוּ עַד אִי-הָאֵלִים הַקָּדוֹשׁ,</p>
</blockquote>

<blockquote>
<p>שָׁמָּה רוֹעִים בְּקָרָיו הַנָּאִים וְרַחֲבֵי הַמֶּצַח,</p>
</blockquote>

<blockquote>
<p>וְצֹאנוֹ הָרַבּוֹת,הַשְּׁמֵנוֹת אֲשֶׁר לְהֵלְיוֹס-הִפֶּרְיוֹן.</p>
</blockquote>

<blockquote>
<p>אָנוּ עוֹדֶנּוּ מַפְלִיגִים בַּיָּם בָּאֳנִיָּה הַשְּׁחוֹרָה,</p>
</blockquote>

<blockquote>
<p>וְאָזְנִי כְבָר קָלְטָה אֶת-גְּעִי הַפָּרִים בְּמִכְלְאוֹתֵיהֶם,         265</p>
</blockquote>

<blockquote>
<p>שְׁרִיקַת הַצֹּאן שָׁמַעְתִּי, וְנִזְכַּרְתִּי וְנָתַתִּי אֶל-לִבִּי</p>
</blockquote>

<blockquote>
<p>דִּבְרֵי טֵירֶסְיַס הַחוֹזֶה הָעִוֵּר, הָאִישׁ הַתֵּבָּאִי,</p>
</blockquote>

<blockquote>
<p>וְדִבְרֵי קִירְקֵי בַּת-אֵיאֵיָה, שֶׁהֵמָּה צִוּוּנוּ</p>
</blockquote>

<blockquote>
<p>לִשְׂטוֹת מֵאִיּוֹ שֶׁל-הֵלְיוֹס הָאֵל הַמְשַׂמֵּחַ בְּנֵי-אָדָם.</p>
</blockquote>

<blockquote>
<p>קוֹלִי נָשָׂאתִי לְרֵעַי, דִּבַּרְתִּי וּלְבָבִי בִּי נֶעֱצָב:           270</p>
</blockquote>

<br>  

<blockquote>
<p>&quot;שִׁמְעוּ-נָא, רֵעַי, הַאֲזִינוּ, הַנּוֹשְׂאִים-אִתִּי-בַּפֻּרְעָנוּת,</p>
</blockquote>

<blockquote>
<p>לְמַעַן אַגִּידָה לָכֶם נְבוּאוֹת טֵירֶסְיַס הַחוֹזֶה</p>
</blockquote>

<blockquote>
<p>וְדִבְרֵי קִירְקֵי בַּת-אֵיֵאָיה, שֶׁהֵמָּה צִוּוּנוּ</p>
</blockquote>

<blockquote>
<p>לִשְׂטוֹת מֵאִיּוֹ שֶׁל-הֵלְיוֹס הָאֵל הַמְשַׂמֵּחַ בְּנֵי-אָדָם,</p>
</blockquote>

<blockquote>
<p>לֵאמֹר: הַגְּדוֹלָה בַּשּׁוֹאוֹת מִשָּׁם נִשְׁקֶפֶת הִיא לָנוּ,         275</p>
</blockquote>

<blockquote>
<p>לָכֵן שְׂטוּ וַעֲבֹרוּ עַל-אוֹתוֹ הָאִי בָּאֳנִיָּה'.</p>
</blockquote>

<br>  

<blockquote>
<p>כָּכָה דִבַּרְתִּי, וַיִּפֹּל לְבָבָם עֲלֵיהֶם וַיִּמַּס.</p>
</blockquote>

<blockquote>
<p>שׁוּב סָח אֵלַי אֶבְרִילוֹכוֹס, מֵשִׁיב אֲמָרָיו בְּזָעַם:</p>
</blockquote>

<br>  

<blockquote>
<p>'אַכְזָר אַתָּה, אוֹדִיסֵס, וּלְךָ יִתְרוֹן אוֹן, אֲבָרֶיךָ</p>
</blockquote>

<blockquote>
<p>לְעוֹלָם הֲלֹא לֹא יִיעָפוּ, אַף כֻּלְּךָ הַבַּרְזֶל הַקָּשֶׁה,          280</p>
</blockquote>

<blockquote>
<p>כִּי לַעֲמִיתֶיךָ הַיְגֵעִים מֵאֶפֶס מָנוֹחַ וְשֵׁנָה</p>
</blockquote>

<blockquote>
<p>אֵינְךָ נוֹתֵן לָרֶדֶת אֶל-הֶחָרָבָה, לְמַעַן</p>
</blockquote>

<blockquote>
<p>שׁוּב נַעֲרֹכָה בָּאִי הַמֻּקָּף-יָם סְעֻדַּת מַטְעַמִּים;</p>
</blockquote>

<blockquote>
<p>אֶפֶס תְּצַוֶּה עָלֵינוּ בְּלַיְלָה מְמָהֵר וְחוֹלֵף</p>
</blockquote>

<blockquote>
<p>לְהִתְרַחֵק מִן-הָאִי, לִתְעוֹת בַּיָּם הָעַרְפִלִּי.             285</p>
</blockquote>

<blockquote>
<p>הִנֵּה בְּחֵיקָם שֶׁל-לֵילוֹת כָּל-רוּחוֹת מַזִּיקוֹת לַסְּפִינוֹת,</p>
</blockquote>

<blockquote>
<p>וְאָנָה נָנוּס-נִמָּלֵט מֵאָבְדָן וְאֵין מֶנּוּ מִפְלָט,</p>
</blockquote>

<blockquote>
<p>רוּחַ סְעָרָה כִּי תָקוּם, וּלְפֶתַע פִּתְאֹם תִּתְנַעֵר</p>
</blockquote>

<blockquote>
<p>רוּחַ דְּרוֹמִית פּוֹרֶצֶת אוֹ מַעֲרָבִית סוֹעֶרֶת,</p>
</blockquote>

<blockquote>
<p>לִשְׁבּוֹר אֳנִיּוֹת גַּם נֶגֶד רְצוֹן אֵלִים מוֹשְׁלִים בְּכִפָּה.         290</p>
</blockquote>

<blockquote>
<p>עַתָּה הָבָה נִכָּנַע לַלַּיְלָה הַשָּׁחֹר בַּעֲרִיפָיו,</p>
</blockquote>

<blockquote>
<p>עָרוֹךְ הַסְּעֻדָּה וְנוּחַ עַל-יַד הָאֳנִיָּה הַמְּהִירָה!</p>
</blockquote>

<blockquote>
<p>מָחָר עִם-שַׁחַר שׁוּב נַעַל וְנַפְלִיג בַּיָּם רְחַב-יָדָיִם'.</p>
</blockquote>

<br> 

<blockquote>
<p>כָּכָה סָח אֶבְרִילוֹכוֹס וְרֵעַי הֵרִיעוּ לְעֻמָּתוֹ.</p>
</blockquote>

<blockquote>
<p>אָז הִרְגַּשְׁתִּי בָּרָעָה שֶׁחָרַשׁ עָלֵינוּ הַדֵּימוֹן,             295</p>
</blockquote>

<blockquote>
<p>קוֹלִי נָשָׂאתִי וָאַעַן וָאֹמַר אֶת-אִמְרוֹת-הַכָּנָף:</p>
</blockquote>

<br> 

<blockquote>
<p>'קַל,אֶבְרִילוֹךְ, הַכְרִיחֵנִי, כִּי אֶחָד אָנֹכִי, לְבַדִּי;</p>
</blockquote>

<blockquote>
<p>אֶפֶס עַתָּה הִשָּׁבְעוּ לִי כֻלְּכֶם שְׁבוּעָה חֲמוּרָה,</p>
</blockquote>

<blockquote>
<p>אֲשֶׁר אִם-נִפְגּשׁ בְּדַרְכֵּנוּ עֶדְרֵי בָקָר אוֹ צֹנֶה,</p>
</blockquote>

<blockquote>
<p>אִישׁ מִכֶּם לֹא יָזִיד בִּזְדוֹן-לְבָבוֹ הַגָּדוֹל              300</p>
</blockquote>

<blockquote>
<p>יָדוֹ לִשְׁלֹחַ בְּשׁוֹר-פָּר אוֹ בְּכִבְשָׂה לְשָׁחְטָם, אַךְ בְּשַׁלְוָה</p>
</blockquote>

<blockquote>
<p>יֹאכַל מִצֵּדָה הֵבִיאָה לִי קִירְקֵי בַּת-הָאַלְמָוֶת'.</p>
</blockquote>

<br>  

<blockquote>
<p>כָּכָה דִבַּרְתִּי, וְהֵמָּה תֵכֶף נִשְׁבְּעוּ בְרָצוֹן.</p>
</blockquote>

<blockquote>
<p>אַךְ כְּשֶׁנִּשְׁבְּעוּ הַשְּׁבוּעָה וְגָמְרוּ אֶת-דִּבְרֵי הָאָלָה,</p>
</blockquote>

<blockquote>
<p>חָתְרָה הַסְּפִינָה הַנָּאָה, הַחֲסֻנָּה, וְעָמְדָה בַּנָּמֵל          305</p>
</blockquote>

<blockquote>
<p>קָרוֹב לַמַּיִם הַמְּתוּקִים, וְיָרְדוּ כָל-רֵעַי-עֲמִיתַי</p>
</blockquote>

<blockquote>
<p>מִן-הָאֳנִיָּה וְעָרְכוּ בִּתְבוּנָה אֶת-סְעֻדַּת הַלָּיְלָה.</p>
</blockquote>

<blockquote>
<p>וְאַחֲרֵי אָכְלָם וְשְׁתוֹתָם וְתַאֲוַת רַעֲבוֹנָם נִמְלָאָה,</p>
</blockquote>

<blockquote>
<p>זָכְרוּ רֵעֵיהֶם הַיְקָרִים, וְעֵינֵיהֶם תֵּרַדְנָה דְּמָעוֹת</p>
</blockquote>

<blockquote>
<p>לאֵלֶּה שֶׁגָּזְלָה סְקִילָה מֵעַל הָאֳנִיָּה וַתֹּאכְלֵם,          310</p>
</blockquote>

<blockquote>
<p>וְשֵׁנָה עֲרֵבָה יָרְדָה עֲלֵיהֶם בִּבְכוֹתָם וּבְאָבְלָם.</p>
</blockquote>

<blockquote>
<p>עִם-הָאַשְׁמוּרָה הַשְּׁלִישִׁית, כְּבָר נָטוּ מַזְּלוֹת שָׁמַיִם,</p>
</blockquote>

<blockquote>
<p>וְזֵאוּס כּוֹנֵס-הֶעָבִים הֵקִים רוּחַ חֲזָקָה,</p>
</blockquote>

<blockquote>
<p>סַעַר מִתְחוֹלֵל נוֹרָאוֹת, וַיָּלֶט בְּעָבִים וְעָנָן</p>
</blockquote>

<blockquote>
<p>אֶרֶץ וְשָׁמַיִם, וַיֵּרֶד הַלַּיְלָה הַשָּׁחוֹר מִמָּרוֹם.           315</p>
</blockquote>

<blockquote>
<p>ואֵאוֹס יְלִידַת-הַבֹּקֶר, וְרֻדַּת- הָאֶצְבָּעוֹת, אַךְ תּוֹפַע,</p>
</blockquote>

<blockquote>
<p>חַשְׁנוּ לַסְּפִינָה וַנִּצְפְּנָהּ בִּמְעָרָה רַחֲבַת-יָדַיִם,</p>
</blockquote>

<blockquote>
<p>שָׁמָּה מוֹשַׁב לַנִּימְפוֹת, וְשָׁם גַּם בִּמְחֹלוֹת תֵּצֶאנָה,</p>
</blockquote>

<blockquote>
<p>קָרֹא קָרָאתִי לָעֵצָה כָּל-רֵעַי, דִּבַּרְתִּי אֵלֵימוֹ:</p>
</blockquote>

<br> 

<blockquote>
<p>'יֵשׁ לָנוּ, יְדִידַי, גַּם מַאֲכָל גַּם מַשְׁקֶה בַּסְּפִינָה הַמְּהִירָה,     320</p>
</blockquote>

<blockquote>
<p>אַל-נָא נִשְׁלַח יָדֵינוּ אֶל-אוֹתוֹ הַמִּקְנֶה, וְלֹא נִסְבֹּל,</p>
</blockquote>

<blockquote>
<p>יַעַן הַפָּרִים הָאֵלֶּה וְאֵלֶּה הַצֹּאן הֲלֹא הֵמָּה</p>
</blockquote>

<blockquote>
<p>לְהֵלְיוֹס הָאֵל הָאָיֹם, הוּא הַכֹּל רוֹאֶה וְשׁוֹמֵעַ!'</p>
</blockquote>

<br>  

<blockquote>
<p>כָּכָה דִבַּרְתִּי, וְנִכְנַע לִבָּם לֶב-גֶּבֶר בְּקִרְבָּם.</p>
</blockquote>

<br>  

<blockquote>
<p>אֶפֶס כָּל-אוֹתוֹ הַחֹדֶשׁ אַךְ דָּרוֹם נָשָׁבָה, וְאַחֲרֶיהָ <a href="#fn:81" id="fnref:81" title="see footnote" class="footnote"><sup>81</sup></a><br />
325</p>
</blockquote>

<blockquote>
<p>רוּחַ אַחֶרֶת לֹא הָיְתָה בִּלְתִּי אִם-דָּרוֹם וּמִזְרָח.</p>
</blockquote>

<blockquote>
<p>וְאֵלֶּה, כָּל-עוֹד הָיוּ לָמוֹ הַצֵּדָה וְהַיַּיִן הַמַּאְדִּים</p>
</blockquote>

<blockquote>
<p>שְׁמוּרִים עִמָּהֶם, לֹא נָגְעוּ בַמִּקְנֶה לְמַלֵּט חַיָּתָם.</p>
</blockquote>

<blockquote>
<p>אֶפֶס כְּשֶׁאָזְלָה הַצֵּדָה וְלֹא נוֹתַר מְאוּמָה בַּסְּפִינָה,</p>
</blockquote>

<blockquote>
<p>הָיוּ מִתְהַלְכִים בַּשָּׂדֶה, כִּי אָכַף עֲלֵיהֶם מַחְסוֹרָם,         330</p>
</blockquote>

<br>  

<blockquote>
<p>צָדִים הַדָּגָה וְהָעוֹף, וְכָל-אֲשֶׁר יָבֹא בְּכַפָּם,<a href="#fn:82" id="fnref:82" title="see footnote" class="footnote"><sup>82</sup></a></p>
</blockquote>

<blockquote>
<p>בְּחַכּוֹת כְּפוּפוֹת בְּיָדָם, כִּי הֵצִיק הָרָעָב לְבִטְנָם.</p>
</blockquote>

<blockquote>
<p>פַּעַם הִרְחַקְתִּי לָלֶכֶת בָּאִי לְהִתְפַּלֵּל לָאֵלִים,</p>
</blockquote>

<blockquote>
<p>אוּלַי יַרְאֵנִי הָאֶחָד הַדֶּרֶךְ בָּהּ נָשׁוּב לְאַרְצִי;</p>
</blockquote>

<blockquote>
<p>אֶפֶס בְּלֶכְתִּי בָּאִי וְנֶעְלַמְתִּי מֵרֵעַי-עֲמִיתַי,            335</p>
</blockquote>

<blockquote>
<p>יָדַי רָחַצְתִּי בַּמָּקוֹם שָׁם הָיָה לִי מַחֲבֵא מֵרוּחוֹת,</p>
</blockquote>

<blockquote>
<p>וָאֶתְפַּלֵּל לְכָל-הָאֵלִים, הַשּׁוֹכְנִים בָּאוֹלִימְפּוֹס,</p>
</blockquote>

<br>  

<blockquote>
<p>נָסְכוּ הֵם עַל-עַפְעַפַּי הַשֵּׁנָה הַמְּתוּקָה, וָאִישַׁן.<a href="#fn:83" id="fnref:83" title="see footnote" class="footnote"><sup>83</sup></a></p>
</blockquote>

<blockquote>
<p>קָם אֶבְרִילוֹכוֹס וַיִּיעַץ הָעֵצָה הָרָעָה וַיְדַבֵּר:</p>
</blockquote>

<br>  

<blockquote>
<p>'שִׁמְעוּ-נָא, רֵעַי, אֶת-דְּבָרַי, הַנּוֹשְׂאִים-אִתִּי-בַּפֻּרְעָנוּת,      340</p>
</blockquote>

<blockquote>
<p>נוֹרָא לָאָדָם, בֶּן-תְּמוּתָה הָאֻמְלָל, כָּל-מָוֶת וָמָוֶת,</p>
</blockquote>

<blockquote>
<p>אֶפֶס הֶעָלוּב בְּכֻלָּם הַמָּוֶת וְהָאָבְדָן בָּרָעָב.</p>
</blockquote>

<blockquote>
<p>הָבָה נִבְחַר וְנִנְהַג מִמֵּיטַב פָּרָיו שֶׁל-הֵלְיוֹס,</p>
</blockquote>

<blockquote>
<p>נִזְבַּח לִבְנֵי-הָאַלְמָוֶת שׁוֹכְנֵי מֶרְחֲבֵי-שָׁמָיִם.</p>
</blockquote>

<blockquote>
<p>אַךְ אִם-נָשׁוּבָה לְאִתָּקָה, לְאֶרֶץ הָאָבוֹת אָהָבְנוּ,          345</p>
</blockquote>

<blockquote>
<p>נָחוּשׁ וְנִבֶן לְהֵלְיוֹס הֵיכָל בָּנוּי לְתִפְאֶרֶת,</p>
</blockquote>

<blockquote>
<p>נָבִיא לוֹ אֲשָׁמֵנוּ, נְדָבוֹת יְקָרוֹת וְרַבּוֹת.</p>
</blockquote>

<blockquote>
<p>אֶפֶס אִם-יֶחֱרֶה לוֹ עַל-דְּבַר פָּרָיו יִשְׁרֵי-הַקֶּרֶן,</p>
</blockquote>

<blockquote>
<p>וְיֹאמַר לְאַבֵּד הַסְּפִינָה, וּלְיֶתֶר הָאֵלִים גַּם הֵמָּה,</p>
</blockquote>

<blockquote>
<p>טוֹב לִי וְאֶבְלַע הַמַּיִם, וְתָמֹת נַפְשִׁי אַךְ פָּעַם,        350</p>
</blockquote>

<blockquote>
<p>מִשֶּׁאֶהְיֶה מְעַנֶּה אֶת-עַצְמִי בְּאִי בוֹדֵד רֹב יָמִים'.</p>
</blockquote>

<br>  

<blockquote>
<p>כָּכָה סָח אֶבְרִילוֹכוֹס, וְרֵעַי הֵרִיעוּ לְעֻמָּתוֹ,</p>
</blockquote>

<blockquote>
<p>תֵּכֶף עָמְדוּ וְנָהֲגוּ מִמֵּיטַב הַבָּקָר שֶׁל-הֵלְיוֹס;</p>
</blockquote>

<blockquote>
<p>גַּם לֹא הִרְחִיקוּ, כִּי קָרוֹב לַסְּפִינָה כְּחֻלַּת-הַחַרְטוֹם</p>
</blockquote>

<blockquote>
<p>שָׁמָּה רָעוּ הַפָּרִים הַנָּאִים רַחֲבֵי-הַמֵּצַח.             355</p>
</blockquote>

<blockquote>
<p>כִּתְּרוּם וְשָׁתוּ עֲלֵיהֶם, וְהִתְפַּלְלוּ לָאֵלִים בַּשְּׁחָקים,</p>
</blockquote>

<blockquote>
<p>זָרוּ עֲלֵיהֶם הַטְּרָפִים הָרַכִּים מֵאַלּוֹן רָם-אָמִיר,</p>
</blockquote>

<blockquote>
<p>יַעַן לֹא הָיְתָה בַּסְּפִינָה הַנָּאָה הַשְּׂעוֹרָה הַלְּבָנָה.</p>
</blockquote>

<blockquote>
<p>אַךְ כְּכַלּוֹתָם תְּפִלָּתָם, שְׁחָטוּם וְהִפְשִׁיטוּ אֶת-עוֹרָם,</p>
</blockquote>

<blockquote>
<p>גָּזְרוּ מִתּוֹכָם כַּרְעֵיהֶם וַיַּחְתְּלוּן סָבִיב בַּפֶּדֶר,            360</p>
</blockquote>

<blockquote>
<p>פֶּדֶר עַל-גַּבּוֹ שֶׁל-פֶּדֶר, וְכִסּוּן בִּנְתָחִים שֶׁל-בָּשָׂר.</p>
</blockquote>

<blockquote>
<p>וְיַיִן לֹא הָיָה לָהֶם לְהַזּוֹת עַל-גַּבֵּי הָאִשֶּׁה,</p>
</blockquote>

<blockquote>
<p>וְהִזּוּ עָלָיו הַמָּיִם, אַף צָלוּ מֵעַיִם וָקָרֶב.</p>
</blockquote>

<blockquote>
<p>וְאַחֲרֵי שָׂרְפָם כְּרָעַיִם וְטַעֲמָם מִן-הַמֵּעַיִם,</p>
</blockquote>

<blockquote>
<p>נָתְחוּ גַם יֶתֶר הַבָּשָׂר,שָׂמוּהוּ עַל-גַּבֵּי הַשְּׁפוּדִים.           365</p>
</blockquote>

<br>  

<blockquote>
<p>פָּרְחָה שְׁנָתִי הַמְּתוּקָה וַתִּרְחַק נְדוֹד מֵעַפְעַפָּי,</p>
</blockquote>

<blockquote>
<p>חַשְׁתִּי לָשׁוּב אֶל-הַסְּפִינָה הַמְּהִירָה, אֶל-שְׂפַת-יָם הַקֹּדֶשׁ.</p>
</blockquote>

<blockquote>
<p>אַךְ כְּשֶׁקָּרַבְתִּי עֲדֵי הַסְּפִינָה כְּפוּפַת-הַקְּצָווֹת</p>
</blockquote>

<blockquote>
<p>כְּבָר בָּא בְאַפִּי רֵיחַ נִיחוֹחַ הַדֶּשֶׁן הֶעָרֵב,</p>
</blockquote>

<blockquote>
<p>קוֹלִי נָשָׂאתִי וָאֶקְרָא לִבְנֵי-הָאַלְמָוֶת הָאֵלִים:              370</p>
</blockquote>

<br>  

<blockquote>
<p>'זֶבְס אָבִינוּ וְיֶתֶר הָאֵלִים הַהֹוִים-לָנֶצַח!</p>
</blockquote>

<blockquote>
<p>הֵן הִשְׁקַעְתּוּנִי לְרָעָה בַּשֵּׁנָה אֵין לַעֲמוֹד בְּפָנֶיהָ,</p>
</blockquote>

<blockquote>
<p>וְהִנֵּה הֵרֵעוּ עֲמִיתַי מְאֹד מֵהֶם עֵת רָחַקְתִּי&quot;.</p>
</blockquote>

<blockquote>
<p>וְלַמְפֶּטִיּהָ הַמְּהִירָה הָעוֹטָה-שְׂמָלוֹת-אֲרֻכּוֹת</p>
</blockquote>

<blockquote>
<p>בָּאָה לְבַשֵּׂר לְהֵלְיוֹס כִּי אָנוּ טָבַחְנוּ אֶת-פָּרָיו,           375</p>
</blockquote>

<blockquote>
<p>כָּעַס בְּלִבּוֹ מִיָּד וַיְחַל פְּנֵי כָּל-בְּנֵי-הָאַלְמָוֶת:</p>
</blockquote>

<br>  

<blockquote>
<p>'זֶבְס אָבִינוּ וְיֶתֶר הָאֵלִים הַהֹוִים-לָנֶצַח!</p>
</blockquote>

<blockquote>
<p>יַסְּרוּ נָא אֶת-עֲמִיתֵי אוֹדִיסֵס הָאִישׁ בֶּן-לָאֶרְטֵס,</p>
</blockquote>

<blockquote>
<p>אֲשֶׁר הָרְגוּ בִּזְדוֹנָם אֶת-בְּקָרִי, שֶׁהָיוּ מֵעוֹלָם</p>
</blockquote>

<blockquote>
<p>מְשַׂמְּחִים אֶת-לִבִּי מְאֹד בַּעֲלוֹתִי שְׁמֵי הַכּוֹכָבִים,          380</p>
</blockquote>

<blockquote>
<p>אַף בִּהְיוֹתִי שׁוּב יוֹרֵד מֵחוּג הָרָקִיעַ לָאָרֶץ.</p>
</blockquote>

<blockquote>
<p>וְאִם-לֹא יְשֻׁלַּם לִי שִׁלּוּמֵי בְּקָרִי כַּיָּאוּת,</p>
</blockquote>

<blockquote>
<p>אֵרְדָה לְמִשְׁכְּנוֹת-הַדֵס וְאָאִיר בְּאוֹרִי לָרְפָאִים'.</p>
</blockquote>

<br> 

<blockquote>
<p>הֵשִׁיב אֲמָרָיו וַיַּעַן לוֹ זֵאוּס כּוֹנֵס-הֶעָבִים:</p>
</blockquote>

<blockquote>
<p>'אֲבָל הָאֵר-נָא, הֵלְיוֹס, לָאֵלִים לִבְנֵי-הָאַלְמָוֶת,           385</p>
</blockquote>

<blockquote>
<p>גַּם לִבְנֵי-אָדָם בְּנֵי-תְמוּתָה עַל-פְּנֵי הָאֲדָמָה הַמְחַיָּה!</p>
</blockquote>

<blockquote>
<p>הִנְנִי חָשׁ וַאֲפוֹצֵץ לִשְׁבָבִים סְפִינָתָם הַמְּהִירָה,</p>
</blockquote>

<blockquote>
<p>בְּתוֹךְ הַיָּם הַקּוֹדֵר, כִּי אַשְׁלִיךְ בָּהּ לַהֲבוֹת בְּרָקָי'.</p>
</blockquote>

<br>  

<blockquote>
<p>אֵלֶּה שָׁמַעְתִּי מִפִּי קָלִיפְּסוֹ יְפַת-הַמַּחְלָפוֹת,</p>
</blockquote>

<blockquote>
<p>וְאָמְרָה כִּי סִפֶּר לָהּ זֹאת הֶרְמֵיאַס מְבַשֵּׂר-הָאֵלִים.         390</p>
</blockquote>

<br>

<blockquote>
<p>וּכְשֶׁהִגַּעְתִּי עֲדֵי הַסְּפִינָה וְעַד שְׂפַת-יָם הַקֹּדֶשׁ,</p>
</blockquote>

<blockquote>
<p>כֻּלָּם כְּאֶחָד הוֹכַחְתִּים עַל-פְּנֵיהֶם, חֵרַפְתִּים, וְאוּלָם</p>
</blockquote>

<blockquote>
<p>מְעֻוָּת לֹא יוּכַל לִתְקֹן, כִּי הָיָה הַבָּקָר כְּבָר שָׁחוּט!</p>
</blockquote>

<blockquote>
<p>וְהֶרְאוּ לָמוֹ הָאֵלִים תֵּכֶף נִסִּים וְנִפְלָאוֹת:</p>
</blockquote>

<blockquote>
<p>זָחוֹל הִתְחִילוּ הָעֹרוֹת, וַיִּגְעֶה הַבָּשָׂר הַנִּתָּן            395</p>
</blockquote>

<blockquote>
<p>בְּחֻדֵּי הַשְּׁפוּדִים – הַנָּא וְהַצָּלוּי הֵרִיעַ בְּקוֹל בָּקָר.</p>
</blockquote>

<blockquote>
<p>שִׁשָּׁה יָמִים שָׁם עָשׂוּ עֲמִיתַי וַיֹּאכְלוּ מִטִּבְחָם</p>
</blockquote>

<blockquote>
<p>אֲשֶׁר טָבָחוּ, כִּי נָהֲגוּ מִמֵּיטַב בְּקָרוֹ שֶׁל-הֵלְיוֹס.</p>
</blockquote>

<blockquote>
<p>אֶפֶס כְּשֶׁשָּׁלַח בֶּן-קְרוֹנוֹס לָנוּ אֶת-יוֹמֹו הַשְּׁבִיעִי,</p>
</blockquote>

<blockquote>
<p>נָחָה הָרוּחַ מִזַּעְפָּהּ, וַתָּקָם הַסְּעָרָה לִדְמָמָה,           400</p>
</blockquote>

<blockquote>
<p>חַשְׁנוּ וַנַּעַל בַּסְּפִינָה, וַנַּפְלֵג בַּיָּם רְחַב-יָדַיִם,</p>
</blockquote>

<blockquote>
<p>תֹּרֶן כּוֹנַנּוּ וַנִּפְרֹשׂ מִפְרְשֵׂי הַסְּפִינָה הַלְּבָנִים.</p>
</blockquote>

<br>

<blockquote>
<p>אַךְ כְּשֶׁזָּנַחְנוּ הָאִי, וְלֹא הָיְתָה כָל-אֶרֶץ אַחֶרֶת</p>
</blockquote>

<blockquote>
<p>אֲשֶׁר תִּגָּלֶה נֶגְדֵּנוּ, רַק מַיִם וָשַׁחַק נִמְתָּחוּ,</p>
</blockquote>

<blockquote>
<p>הֵקִים עָלֵינוּ בֶּן-קְרוֹנוֹס עֲנָנָה חֲשֵׁכָה וּפְרָשָׂהּ           405</p>
</blockquote>

<blockquote>
<p>עַל-פְּנֵי הַסְּפִינָה הַקְּמוּרָה, וַיֶּחְשַׁךְ הַיָּם תַּחְתֶּיהָ.</p>
</blockquote>

<blockquote>
<p>לֹא עוֹד הֶאֱרִיכָה לְהַפְלִיג, כִּי לְפֶתַע הִתְפָּרְצָה</p>
</blockquote>

<blockquote>
<p>רוּחַ מַעֲרָבִית בְּעֶבְרָתָהּ, הוֹמִיָּה בְּסַעַר וְסַגְרִיר.</p>
</blockquote>

<blockquote>
<p>וְרוּחַ-הַסַּעַר הִתְחוֹלְלָה וְעָקְרָה עֲבֹתוֹת הַתֹּרֶן,</p>
</blockquote>

<blockquote>
<p>שְׁנֵיהֶם כְּאֶחָד, הִתְמוֹטֵט הַתֹּרֶן וְכָל-כְּלֵי הַסְּפִינָה         410</p>
</blockquote>

<blockquote>
<p>אִתּוֹ נָפְלוּ לְתַחְתִּיתָהּ, וְאוּלָם בִּתְחוּם יַרְכְּתֶיהָ</p>
</blockquote>

<blockquote>
<p>פָּגַע בְּרֹאשׁ קַבַּרְנִיטָהּ וַיְרוֹצֵץ כָּל-עַצְמוֹת גֻּלְגָּלְתּוֹ</p>
</blockquote>

<blockquote>
<p>אַחַת מֵהֶן לֹא נִשְׁאָרָה; וּכְאוֹתוֹ הַצּוֹלֵל גַּם צָנַח</p>
</blockquote>

<blockquote>
<p>מִנִּי הַסִּפּוּן וְנַפְשׁוֹ הָעַזָּה עָזְבָה עַצְמוֹתָיו.</p>
</blockquote>

<blockquote>
<p>וְזֶבְס אָז הִרְעִים בַּמְּרוֹמִים וַיְפוֹצֵץ בְּשַׁרְבִיטוֹ הַסְּפִינָה,      415</p>
</blockquote>

<blockquote>
<p>נוּד הִתְנוֹדְדָה כֻלָּהּ, כִּי פָגַע בָּהּ בְּרָקוֹ שֶׁל-זֵאוּס,</p>
</blockquote>

<blockquote>
<p>בְּקִיטוֹר שֶׁל-גָּפְרִית הֱלִיטָהּ, וְרֵעַי נָפְלוּ מִמֶּנָּה,</p>
</blockquote>

<blockquote>
<p>וְהָיוּ כְקֹרְאֵי-הַיָּם נִשָּׂאִים סְבִיב הָאֳנִיָּה</p>
</blockquote>

<blockquote>
<p>שְׁחוֹרַת-הַחַרְטוֹם בַּגַּלִּים, כִּי מָנַע הָאֵל שׁוּבָם בָּיְתָה.</p>
</blockquote>

<br>  

<blockquote>
<p>עַל-פְּנֵי הַסְּפִינָה הָלַכְתִּי עַד קָרְעָה הַכְּרִית בַּחֲמָתָהּ        420</p>
</blockquote>

<blockquote>
<p>מִקַּרְקָעָהּ כְּתָלֶיהָ, וְעָרֹם גְּרָפָהוּ הַשֶּׁטֶף;</p>
</blockquote>

<blockquote>
<p>עִקֵּר הַתֹּרֶן וּזְרָקוֹ בַקַּרְקַע, וְאֵלָיו עוֹד צָמוּד</p>
</blockquote>

<blockquote>
<p>חֶבֶל-הַתֹּרֶן הֶעָשׂוּי עֹרוֹת פָּרִים אַדִּירִים.</p>
</blockquote>

<blockquote>
<p>יַחְדָּו קָשַׁרְתִּי הַקַּרְקַע וְהַתֹּרֶן בְּאוֹתוֹ הַחֶבֶל,</p>
</blockquote>

<blockquote>
<p>שָׁם יָשַׁבְתִּי וְרוּחוֹת הוֹמוֹת טִלְטְלוּנִי, נְשָׂאוּנִי.          425</p>
</blockquote>

<br>  

<blockquote>
<p>רוּחַ מַעֲרָבִית כְּבָר נָחָה מִזַּעְפָּהּ וְהֶמְיַת-שְׁאוֹנָהּ,</p>
</blockquote>

<blockquote>
<p>וְרוּחַ דְּרוֹמִית מְהֵרָה נֵעוֹרָה לְדַאֲבוֹן לִבִּי,</p>
</blockquote>

<blockquote>
<p>לְמַעַן אֶנָּשֵׂא וְאָשׁוּב לְמִשְׁכְּנוֹת-כַרִיבְּדִיס הַקָּשָׁה.</p>
</blockquote>

<blockquote>
<p>כָּכָה שַׁטְתִּי כָּל-אוֹתוֹ הַלַּיְלָה; וְאַךְ עָלָה הַשֶּׁמֶשׁ,</p>
</blockquote>

<blockquote>
<p>וְהִנֵּה קָרַבְתִּי עַד סֶלַע סְקִילָה וְכַרִיבְּדִיס הַקָּשָׁה.         430</p>
</blockquote>

<blockquote>
<p>הָיְתָה הַלֵּזוּ שׁוֹאֶבֶת אֶל-פִּיהָ הַמַּיִם הַמְּלוּחִים,</p>
</blockquote>

<blockquote>
<p>חַשְׁתִּי פָּרַצְתִּי אֶל-אוֹתָהּ תְּאֵנָה רָמַת-הַגֶּזַע,</p>
</blockquote>

<blockquote>
<p>בָּהּ גַּם אָחַזְתִּי, נִתְלֵיתִי כְּאוֹתָהּ תִּנְשֶׁמֶת, וּמָקוֹם</p>
</blockquote>

<blockquote>
<p>אֵין לִי עָלָיו אֶשָּׁעֵן בְּרַגְלַי אוֹ אֶעֱלֶה מָעְלָה,</p>
</blockquote>

<blockquote>
<p>כִּי שָׁרָשֶׁיהָ מַעֲמִיקִים, אַךְ כָּל-סַרְעַפֶּיהָ מְאֹד רָמוּ,         435</p>
</blockquote>

<blockquote>
<p>גְּדוֹלִים אַדִּירִים מִמַּעַל, מְצִלִּים עַל-פְּנֵי כַרִיבְּדִיס.</p>
</blockquote>

<blockquote>
<p>בְּעֹז נֶאֱחַזְתִּי בַּתְּאֵנָה עַד אִם-תָּשׁוּב וְתָקִיא</p>
</blockquote>

<blockquote>
<p>תֹּרֶן וְקַרְקַע, אֲלֵיהֶם אֶשְׁתּוֹקֵק, וְהַרְבֵּה חִכִּיתִי,</p>
</blockquote>

<blockquote>
<p>רַק לְעֵת שׁוּב לִסְעֻדָּתוֹ מִן-הָאֲסֵפָה הַשּׁוֹפֵט,</p>
</blockquote>

<blockquote>
<p>אֲשֶׁר הוֹצִיא מִשְׁפָּטִים לְאוֹר בֵּין צְעִירִים מִתְדַּיְנִים,        440</p>
</blockquote>

<blockquote>
<p>עָלוּ וְנִגְלוּ הַקּוֹרוֹת שֶׁפָּלְטָה כַרִיבְּדִיס מִפִּיהָ.</p>
</blockquote>

<blockquote>
<p>חַשְׁתִּי נָשָׂאתִי אֶת-יָדַי וְאֶת-רַגְלַי, קָפַצְתִּי מִמָּרוֹם,</p>
</blockquote>

<blockquote>
<p>בְּשָׁאוֹן נָפַלְתִּי בַּמַּיִם אֵצֶל הַקּוֹרוֹת הַגּדֹלוֹת.</p>
</blockquote>

<blockquote>
<p>חַשְׁתִּי וָאֵשֶׁב עֲלֵיהֶן, וָאֶחְתֹּר בְּעֶזְרַת זְרֹעוֹתָי.</p>
</blockquote>

<blockquote>
<p>וְזֵאוּס אֲבִי-הָאֵלִים וְכָל-בְּנֵי-הָאָדָם לֹא נָתַן           445</p>
</blockquote>

<blockquote>
<p>וְתִרְאֶה אוֹתִי סְקִילָה, וְלוּלֵי הוּא לֹא נִצָּלְתִּי.</p>
</blockquote>

<br>  

<blockquote>
<p>תִּשְׁעָה יָמִים נִשֵּׂאתִי, וַיְהִי בָּעֲשִׂירִי, בַּלַּיְלָה,</p>
</blockquote>

<blockquote>
<p>וַיּוֹבִילוּנִי הָאֵלִים לְאוֹגִיגְיָה הָאִי נְוֵה-קָלִיפְּסוֹ</p>
</blockquote>

<blockquote>
<p>יְפַת-הַמַּחְלָפוֹת, אֲיֻמָּה-בָּאֵלוֹת, מְדַבֶּרֶת-לְשׁוֹן-אָדָם.</p>
</blockquote>

<blockquote>
<p>בְּסֵבֶר פָּנִים קִבְּלַתְנִי, אַךְ לָמָה אַגִּידָה לְךָ אֵלֶּה?          450</p>
</blockquote>

<blockquote>
<p>הַכֹּל סִפַּרְתִּי אֶמֶשׁ בַּהֵיכָל, דָּבָר וְדָבָר,</p>
</blockquote>

<blockquote>
<p>לְךָ וּלְאִשְׁתְּךָ הַכְּבוּדָּה, וְאָנֹכִי נַפְשִׁי תְּתָעֵב</p>
</blockquote>

<blockquote>
<p>לָשׁוּב וּלְתָאֵר הַדְּבָרִים כְּבָר פַּעַם בָּרוּר סִפַּרְתִּי&quot;.</p>
</blockquote>

<br>  

<h2 id="שִׁירשְׁלֹשָׁהעָשָׂר:אוֹדִיסֵסנוֹסֵעַמֵאֵצֶלהַפֵיאַקִּיםוּבָאלְאִתָּקָה">שִׁיר שְׁלֹשָׁה עָשָׂר: אוֹדִיסֵס נוֹסֵעַ מֵאֵצֶל הַפֵיאַקִּים וּבָא לְאִתָּקָה</h2>

<br>

<blockquote>
<p>כָּכָה הִבִּיעַ; וְהֵם כֻּלָּם מַחֲרִישִׁים, הָיְתָה דוּמִיָּה,</p>
</blockquote>

<blockquote>
<p>יָשְׁבוּ אֲחוּזֵי-הַקְּסָמִים בַּהֵיכָל הַגָּדוֹל, הַמֵּצַל.</p>
</blockquote>

<blockquote>
<p>נָשָׂא אֲמָרָיו הָאִישׁ אַלְקִינוֹאוֹס, וַיַּעַן וַיֹּאמֶר:</p>
</blockquote>

<blockquote>
<p>&quot;הוֹי, אוֹדִיסֵס, מֵאַחַר שֶׁבָּאתָ בְּצֵל בֵּיתִי הַנִּשָּׂא</p>
</blockquote>

<blockquote>
<p>בְּנוּי הַנְּחשֶׁת, דּוֹמַנִי, כִּי לֹא עוֹד תּוֹסִיף וְתֵתַע  5</p>
</blockquote>

<blockquote>
<p>בְּשׁוּבְךָ לְבֵיתְךָ, וְאִם-אָכֵן הַרְבֵּה סָבַלְתָּ, נָשָׂאתָ.</p>
</blockquote>

<blockquote>
<p>אַחַת אַגִּידָה לָכֶם, לְכֻלְּכֶם, גֶּבֶר וָגֶבֶר,</p>
</blockquote>

<blockquote>
<p>שׁוֹתֵי-יֵינִי-הַמַּבְרִיק, יֵין-כִּבּוּדִים, בְּאַרְמוֹנִי,</p>
</blockquote>

<blockquote>
<p>אִתִּי תָמִיד יַחְדָּו מַאֲזִינִים אֶל-שִׁירַת הַמְשׁוֹרֵר!</p>
</blockquote>

<blockquote>
<p>הִנֵּה הַשְּׂמָלוֹת לְאוֹרְחֵנוּ מֻנָּחוֹת בָּאַרְגָּז הַנָּאֶה,  10</p>
</blockquote>

<blockquote>
<p>וְכָל-כְּלֵי הַזָּהָב הַטּוֹב מַעֲשֶׂה-אָמָּן וְכָל-יֶתֶר</p>
</blockquote>

<blockquote>
<p>מַתְּנוֹת הַיּוֹעֲצִים שֶׁל-הַפֵיאַקִּים, אֲשֶׁר הֲבֵאתֶם.</p>
</blockquote>

<blockquote>
<p>הָבָה נִתְּנָה לוֹ עוֹד חֲצוּבָה גְדוֹלָה וְנַטְלָה –</p>
</blockquote>

<blockquote>
<p>גֶּבֶר וָגָבֶר; אֲנַחְנוּ נֶאֱסֹף הַכֹּל מִן-הָעַמִּים,</p>
</blockquote>

<blockquote>
<p>יַעַן כִּי קָשֶׁה לָאֶחָד לְהַרְבּוֹת כֹּה בְּמַתָּנוֹת&quot;.  15</p>
</blockquote>

<br>  

<blockquote>
<p>כָּכָה סָח אַלְקִינוֹאוֹס; וַיִּישַׁר הַדָּבָר בְּעֵינֵיהֶם.</p>
</blockquote>

<blockquote>
<p>הָלַךְ אִישׁ אִישׁ לְבֵיתוֹ לָנוּם וְלַמְתִּיק אֶת-שְׁנָתוֹ.</p>
</blockquote>

<blockquote>
<p>וְאֵאוֹס יְלִידַת-הַבֹּקֶר, וְרֻדַּת-הָאֶצְבָּעוֹת, אַךְ תּוֹפַע,</p>
</blockquote>

<blockquote>
<p>חָשׁוּ לַסְּפִינָה עִם-נְחשֶׁת מְעַטֶּרֶת-כָּבוֹד-לַגָּבֶר.</p>
</blockquote>

<blockquote>
<p>וְאוֹן-אַלְקִינוֹאוֹס בְּעַצְמוֹ הֶעֱמִידָם וְסִדְּרָם  20</p>
</blockquote>

<blockquote>
<p>יָפֶה אֶל-תַּחַת סַפְסָלִים; וְהוּא מִתְהַלֵּךְ בַּסְּפִינָה,</p>
</blockquote>

<blockquote>
<p>דּוֹאֵג אֲשֶׁר לֹא יִהְיוּ לְמַעְצוֹר לְתוֹפְשֵׂי-הַמָּשׁוֹט,</p>
</blockquote>

<blockquote>
<p>וְאֵלֶּה שָׁבוּ אֶל-בֵּית-אַלְקִינוֹאוֹס וְעָרְכוּ הַסְּעֻדָּה.</p>
</blockquote>

<br>  

<blockquote>
<p>וְאוֹן-קָדְשׁוֹ שֶׁל-אַלְקִינוֹאוֹס זָבַח שׁוֹר-פָּר לְבֶן-קְרוֹנוֹס</p>
</blockquote>

<blockquote>
<p>לוּט-הֶעָבִים-הַשְּׁחֹרִים, כִּי הוּא הוּא הַמּוֹשֵׁל עַל-הַכֹּל.  25</p>
</blockquote>

<blockquote>
<p>שָׂרְפוּ אֶת-הַכְּרָעַיִם, וַיֵּשְׁבוּ לַמִּשְׁתֶּה הַנֶּהְדָּר</p>
</blockquote>

<blockquote>
<p>שְׂמֵחִים בְּלִבָּם. וַיָּשַׁר לִפְנֵיהֶם הַשָּׁר דֵּמוֹדוֹקוֹס</p>
</blockquote>

<blockquote>
<p>הָאֱלֹהִי, הַנִּכְבָּד-בְּעֵינֵי-הָעָם. וְאוֹדִיסֵס</p>
</blockquote>

<blockquote>
<p>מַרְבֶּה לְהָסֵב אֶת-רֹאשׁוֹ כְּלַפֵּי הַשֶּׁמֶשׁ הַמַּבְהִיק,</p>
</blockquote>

<blockquote>
<p>רוֹצֶה בִּנְטוֹתוֹ, כִּי נַפְשׁוֹ נִכְסְפָה לָשׁוּב אֶל-בֵּיתוֹ.  30</p>
</blockquote>

<blockquote>
<p>כְּאָדָם מִשְׁתּוֹקֵק לַסְּעֻדָּה מֵעֲבוֹדָתוֹ יוֹם תָּמִים,</p>
</blockquote>

<blockquote>
<p>אֲשֶׁר פָּרִים אֲמֻצִּים מָשְׁכוּ בַּנִּיר מַחֲרַשְׁתּוֹ,</p>
</blockquote>

<blockquote>
<p>לִבּוֹ שָׂמֵחַ לַשֶּׁמֶשׁ הַמֵּאִיר בַּעֲרִיפָיו כִּי יִשְׁקַע,</p>
</blockquote>

<blockquote>
<p>לַעֲרֹךְ סְעֻדָּה יֵחָפֵז וּבְפִיק בִּרְכַּיִם יִתְהַלָּךְ,-</p>
</blockquote>

<blockquote>
<p>כָּכָה שָׂמַח בְּלִבּוֹ אוֹדִיסֵס לְשֶׁמֶשׁ שׁוֹקֵעַ.   35</p>
</blockquote>

<blockquote>
<p>סָח מִיָּד לַפֵיאַקִּים חוֹבְבֵי-הַמְּשׁוֹטִים וַיֹּאמֶר,</p>
</blockquote>

<blockquote>
<p>אוּלָם בְּיוֹתֵר כִּוֵּן אֶל-אַלְקִינוֹאוֹס אֶת-דְּבָרָיו:</p>
</blockquote>

<blockquote>
<p>&quot;אַלְקִינוֹאוֹס הַמּוֹשֵׁל הָאַדִּיר, הַמְהֻלָּל-בַּגּוֹיִים!</p>
</blockquote>

<blockquote>
<p>נִסְכוּ הַנָּסֶךְ, שַׁלְּחוּנִי בְּשָׁלוֹם וְיִרֶב שְׁלוֹמְכֶם.</p>
</blockquote>

<blockquote>
<p>הִנֵּה נִהְיָתָה, נִמְלָא כָּל-אֲשֶׁר נַפְשִׁי שָׁאָלָה:  40</p>
</blockquote>

<blockquote>
<p>חוֹבְלִים וּתְשׁוּרוֹת יְקָרוֹת, וְיִתְּנוּ לִי אַךְ אֶת-בִּרְכָתָם</p>
</blockquote>

<blockquote>
<p>אֵלִים – כָּל-זֶרַע אוּרָנוּס, וְהָיָה בְּשׁוּבִי לְבֵיתִי</p>
</blockquote>

<blockquote>
<p>וְאֶמְצָא אֶת-אִשְׁתִּי תְמִימָה וְשָׁלוֹם לִידִידַי וְרֵעָי;</p>
</blockquote>

<blockquote>
<p>אַתֶּם הִשָּׁאֲרוּ פֹה וּשְׂמַחְתֶּם בַּנָּשִׁים נְשָׂאתֶם,</p>
</blockquote>

<blockquote>
<p>נְשֵׁי-חֵיקְכֶם וְהַטָּף. וְהָאֵלִים הֵם יְבָרְכוּכֶם  45</p>
</blockquote>

<blockquote>
<p>בְּכָל-טוּב וָטוּב; וְרָחֲקָה צָרָה מִכֶּם וְכָל-תַּקָּלָה!&quot;</p>
</blockquote>

<br>  

<blockquote>
<p>כָּכָה הִבִּיעַ; וְהֵם כֻּלָּם שִׁבְּחוּהוּ וְמִהֲרוּ</p>
</blockquote>

<blockquote>
<p>שַׁלַּח אֶת-הָאַכְסְנַאי, כִּי דִּבֵּר בְּהַשְׂכֵּל וָדָעַת.</p>
</blockquote>

<blockquote>
<p>פָּתַח אָז אַלְקִינוֹאוֹס הָאַדִּיר וַיֹּאמֶר לַכָּרוֹז:</p>
</blockquote>

<blockquote>
<p>&quot;אָנָּא-מְזֹג, פּוֹנְטוֹנוֹאוֹס, הַיַּיִן בַּקִּיתוֹן וְחַלְּקוֹ  50</p>
</blockquote>

<blockquote>
<p>לְכָל-הָעָם אֲשֶׁר בָּאַרְמוֹן וְנִתְפַּלֵּל לְזֵאוּס אָבִינוּ;</p>
</blockquote>

<blockquote>
<p>אַךְ אֶת-הָאַכְסְנַאי נְשַׁלַּח אֶל-אֶרֶץ אֲבוֹתָיו&quot;.</p>
</blockquote>

<br>  

<blockquote>
<p>סָח; וְהָאִישׁ פּוֹנְטוֹנוֹאוֹס מָזַג הַיַּיִן הַמַּרְנִין,</p>
</blockquote>

<blockquote>
<p>קָרַב וְחִלְּקוֹ לַמְסֻבִּים, וְהֵמָּה נָסְכוּ לָאֵלִים,</p>
</blockquote>

<blockquote>
<p>לְכָל-הַמְאֻשָּׁרִים הַיּשְׁבִים בְּמֶרְחַב רְקִיעַ שָׁמָיִם.  55</p>
</blockquote>

<blockquote>
<p>אִישׁ אִישׁ נָסַךְ עַל-מְקוֹמוֹ. וַיָּקָם אוֹדִיסֵס הַנַּעֲלֶה,</p>
</blockquote>

<blockquote>
<p>תָּקַע הַכּוֹס הַמְכֻפֶּלֶת בְּכַף יַד אֲרֵיטֵי הַמַּלְכָּה.</p>
</blockquote>

<blockquote>
<p>נָשָׂא אִמְרָתוֹ אֵלֶיהָ וַיַּעַן אֶת-אִמְרֵי-הַכָּנָף:</p>
</blockquote>

<blockquote>
<p>&quot;מַלְכָּה, הֲיִי מְאֻשֶּׁרֶת כָּל-יְמֵי חֶלְדֵּךְ עַד יְבוֹאוּךְ</p>
</blockquote>

<blockquote>
<p>זִקְנָה וָמָוֶת, כִּי הֵמָּה נְכוֹנִים לְכָל-בְּנֵי-הָאָדָם.  60</p>
</blockquote>

<blockquote>
<p>הִנְנִי הוֹלֵךְ, וְאַתְּ בְּבֵיתֵךְ תִּזְכִּי לִשְׂמֹחַ</p>
</blockquote>

<blockquote>
<p>בְּכָל-יְלָדַיִךְ, בְּעַמֵּךְ, בָּאִישׁ אַלְקִינוֹאוֹס הַמֶּלֶךְ&quot;.</p>
</blockquote>

<br>  

<blockquote>
<p>מִלֵּל אוֹדִיסֵס הַנַּעֲלֶה, וַיַּעֲבֹר אֶת-מִפְתַּן הַבַּיִת;</p>
</blockquote>

<blockquote>
<p>אַךְ אַלְקִינוֹאוֹס הָאַדִּיר שָׁלַח לוֹ כָּרוֹז לַנְחוֹתוֹ</p>
</blockquote>

<blockquote>
<p>אֶל-הָאֳנִיָּה הַמְּהִירָה וְעַד שְׂפַת-הַיָּם רַב-הַשָּׁאוֹן. 65</p>
</blockquote>

<blockquote>
<p>שָׁלְחָה אֲרֵיטֵי הַמַּלְכָּה גַּם הִיא מִן-הַנָּשִׁים הַשְּׁפָחוֹת,</p>
</blockquote>

<blockquote>
<p>אַחַת – וּבְיָדָהּ אַדֶּרֶת כֻּבְּסָה לְמִשְׁעִי וְכֻתֹּנֶת,</p>
</blockquote>

<blockquote>
<p>שְׁנִיָּה – וּבְיָדָהּ הָאַרְגָּז הַיָּפֶה הַסָּגוּר עַל-מַסְגֵּר,</p>
</blockquote>

<blockquote>
<p>וְעוֹד אַחַת נָשְׂאָה הַצֵּדָה וּבַקְבּוּק הַיַּיִן הַמַּאְדִּים.</p>
</blockquote>

<br> 

<blockquote>
<p>וּכְשֶׁהִגִּיעוּ אֶל-שְׂפַת-הַיָּם וַעֲדֵי הָאֳנִיָּה,  70</p>
</blockquote>

<blockquote>
<p>חָשׁוּ מְלַוָּיו הַנְּדִיבִים וְכִנְּסוּם לַסְּפִינָה הַקְּמוּרָה,</p>
</blockquote>

<blockquote>
<p>שָׁמָּה הִנִּיחוּ הַכֹּל: הַמַּשְׁקֶה וְכָל-הַמַּכֹּלֶת.</p>
</blockquote>

<blockquote>
<p>פָּרְשׂוּ לְאוֹדִיסֵס הַנַּעֲלֶה מַרְבַדִּים וְסָדִין עַל-יַרְכְּתֵי</p>
</blockquote>

<blockquote>
<p>הָאֳנִיָּה הַקְּמוּרָה לְמַעַן יָנוּם אֶת-שְׁנָתוֹ.</p>
</blockquote>

<blockquote>
<p>הָלַךְ וְעָלָה יְצוּעוֹ, מַחֲשֶׁה עָלָיו הִשְׂתָּרַע, 75</p>
</blockquote>

<blockquote>
<p>וְהֵמָּה יָשְׁבוּ בְסֵדֶר, אִישׁ עַל-סַפְסָלוֹ וּמְקוֹמוֹ.</p>
</blockquote>

<blockquote>
<p>אַחַר הִתִּירוּ הַחֶבֶל מֵעַל הָאֶבֶן הַנְּקוּבָה,</p>
</blockquote>

<blockquote>
<p>לַאֲחוֹרֵיהֶם הִתְכּוֹפְפוּ וַיַּכּוּ בַמְּשׁוֹטִים הַמָּיִם.</p>
</blockquote>

<blockquote>
<p>וְשֵׁנָה רַכָּה וּנְעִימָה יָרְדָה עַל-שְׁמוּרוֹת אוֹדִיסֵס,</p>
</blockquote>

<blockquote>
<p>מְתוּקָה מְאֹד וַעֲמֻקָּה, וְדוֹמָה בְּיוֹתֵר לַמָּוֶת.  80</p>
</blockquote>

<blockquote>
<p>מָשָׁל לְסוּסִים אַרְבָּעָה אֲשֶׁר נִרְתְּמוּ יָחַד,</p>
</blockquote>

<blockquote>
<p>טָסִים יַחְדָּו בַּשָּׂדֶה מִתַּחַת לְצֶלֶף הַמַּגְלֵב,</p>
</blockquote>

<blockquote>
<p>מַעְלָה יִתְרוֹמְמוּ עַל-פְּנֵי הַדֶּרֶךְ בָּהּ יַעֲלוּ בְּהֵחָפְזָם,-</p>
</blockquote>

<blockquote>
<p>כָּכָה הִתְרוֹמְמוּ יַרְכְּתֵי-הַסְּפִינָה, וְאַחֲרֶיהָ סָעֲרוּ</p>
</blockquote>

<blockquote>
<p>גַּלֵּי אַרְגָּמָן גְּדוֹלִים, מִשְׁבְּרֵי הַיָּם רַב-הַשָּׁאוֹן.  85</p>
</blockquote>

<blockquote>
<p>טָסָה, נִשְּׂאָה לְלֹא-מַעְצוֹר, לֹא הָיָה מַשִּׂיגָהּ בִּמְעוּפוֹ</p>
</blockquote>

<blockquote>
<p>אַף גַּם הַפֶּרֶס, הַצִּפּוֹר הַמְּהִירָה בְּבַעֲלֵי-הַכָּנָף,</p>
</blockquote>

<blockquote>
<p>כָּכָה מִהֲרָה פָּלְחָה בִּמְעוּפָהּ אֶת-גַּלֵּי-הַמַּיִם,</p>
</blockquote>

<blockquote>
<p>נוֹשֵׂאת עָלֶיהָ הָאִישׁ הַדּוֹמֶה-לָאֵלִים בְּחָכְמָה,</p>
</blockquote>

<blockquote>
<p>אֲשֶׁר נַפְשׁוֹ נָשְׂאָה תְּלָאוֹת רַבּוֹת וְעָמָל,  90</p>
</blockquote>

<blockquote>
<p>גּוֹבֵר עַל-מִשְׁבְּרֵי-יָם וּבְמִלְחֲמוֹת אָדָם בָּאָדָם;</p>
</blockquote>

<blockquote>
<p>עַתָּה שָׁלֵו, הִרְגִּיעַ, וְלֹא זָכַר כָּל-אֲשֶׁר סָבָל.</p>
</blockquote>

<br>  

<blockquote>
<p>אַךְ כַּעֲלוֹת אוֹתוֹ כּוֹכָב הַמַּבְרִיק בְּיוֹתֵר, הַמְבַשֵּׂר</p>
</blockquote>

<blockquote>
<p>שָׁעָה בָּהּ תֵּצֵא הַצְּפִירָה יְלִידַת-הַבֹּקֶר בְּנָגְהָהּ,</p>
</blockquote>

<blockquote>
<p>קָרְבָה הַסְּפִינָה הָעוֹשָׂה-דַרְכָּהּ-בַּיָּם אֶל-אִתָּקָה. 95</p>
</blockquote>

<br> 

<blockquote>
<p>יֵשׁ בָּהּ בְּאֶרֶץ אִתָּקָה נָמֵל קָדוֹשׁ לְפוֹרְקִיס,</p>
</blockquote>

<blockquote>
<p>הוּא זְקַן-הַיָּם, בַּחוֹף שָׁם שְׁנֵי סְלָעִים תְּלוּלִים</p>
</blockquote>

<blockquote>
<p>אֶל-מוּל הַיָּם וְהֵם נוֹטִים וְיוֹרְדִים בֹּאֲכָה הַנָּמֵל,</p>
</blockquote>

<blockquote>
<p>עוֹצְרִים בְּעַד מִשְׁבְּרֵי אֵיתָן, הֵרִימוּ כָּל-רוּחוֹת הַסַּעַר</p>
</blockquote>

<blockquote>
<p>אֲשֶׁר מֵעֵבֶר לַחוֹף, וּבְתוֹכוֹ נְחִתּוֹת הַסְּפִינוֹת  100</p>
</blockquote>

<blockquote>
<p>יְפוֹת-הַצְּלָעוֹת, אֲשֶׁר לֹא תֵּאָסַרְנָה בַּחָבֶל.</p>
</blockquote>

<blockquote>
<p>בְּרֹאשׁוֹ שֶׁל-אוֹתוֹ הַנָּמֵל מִתְנוֹסֵס זַיִת גְּדָל-עָלִים,</p>
</blockquote>

<blockquote>
<p>סְמוּכָה לוֹ מְעָרָה חֲשֵׁכָה לוּטַת עֲרָפֶל, נֶחְמָדָה,</p>
</blockquote>

<blockquote>
<p>קְדוֹשָׁה לְנִימְפוֹת-הַיָּם, שֶׁשְּׁמָן בְּפִי אָדָם נֵיָדוֹת.</p>
</blockquote>

<blockquote>
<p>עוֹמְדִים בְּתוֹךְ אוֹתָהּ מְעָרָה קִיתֹנוֹת בְּנֵי-יְדוֹתַיִם, 105</p>
</blockquote>

<blockquote>
<p>כֵּלִים עֲשׂוּיִים אֶבֶן, וּדְבוֹרִים תְּקַנֵּנָה בַּכֵּלִים.</p>
</blockquote>

<blockquote>
<p>שָׁמָּה נִצָּבִים נוּלִים שֶׁל-אֶבֶן גְּדוֹלִים, וְהַנִּימְפוֹת</p>
</blockquote>

<blockquote>
<p>אוֹרְגוֹת בְּאַרְגְּמַן-הַיָּם אֶרֶג נִפְלָא לְמַרְאֶה.</p>
</blockquote>

<blockquote>
<p>מַיִם מְפַכִּים שָׁם תָּמִיד. וּשְׁנַיִם פְּתָחִים לַמְּעָרָה:</p>
</blockquote>

<blockquote>
<p>אֶחָד הַפּוֹנֶה צָפוֹנָה, וּבוֹ יְהַלְּכוּ בְנֵי-אָדָם,  110</p>
</blockquote>

<blockquote>
<p>וְאֶחָד הַפּוֹנֶה תֵּימָנָה, וּבוֹ לֹא יָבֹאוּ אֲנָשִׁים</p>
</blockquote>

<blockquote>
<p>לִדְרֹךְ בּוֹ, כִּי הוּא קָדוֹשׁ, וְדֶרֶך לִבְנֵי-הָאַלְמָוֶת.</p>
</blockquote>

<br> 

<blockquote>
<p>שָׁמָּה חָתְרוּ הַחוֹבְלִים יוֹדְעֵי הַחוֹף, וְהַסְּפִינָה</p>
</blockquote>

<blockquote>
<p>עָלְתָה עַל-הֶחָרָבָה, כְּמַחֲצִית אָרְכָּהּ הִרְחִיקָה,</p>
</blockquote>

<blockquote>
<p>טָסָה בִּמְעוּפָהּ, נִשֵּׂאת בְּכֹחַ תּוֹפְשֵׂי-הַמָּשׁוֹט.    115</p>
</blockquote>

<blockquote>
<p>יָרְדוּ מֵעַל הָאֳנִיָּה יְפַת-הַסַּפְסָלִים לָאָרֶץ,</p>
</blockquote>

<blockquote>
<p>נָשְׂאוּ מֵעַל הָאֳנִיָּה הַקְּמוּרָה אֶת-בְּנוֹ שֶׁל-לָאֶרְטֵס,</p>
</blockquote>

<blockquote>
<p>שָׂמוּ אוֹתוֹ עַל-סְדִין-בַּד וְעַל-הַמַּרְבַדִּים הַצַּחִים,</p>
</blockquote>

<blockquote>
<p>וַיַּנִּיחוּהוּ בַּחוֹל, וְהוּא אָחוּז בְּחַבְלֵי-הַשֵּׁנָה.</p>
</blockquote>

<blockquote>
<p>גַּם אֶת-אֹצְרוֹתָיו הוֹצִיאוּ, מַתְּנוֹת נְדִיבֵי פֵיאַקִּים  120</p>
</blockquote>

<blockquote>
<p>בְּשׁוּבוֹ הַבַּיְתָה, וּכְמִצְוַת אַתֵּנָה אַמִּיצַת-הַלֵּבָב;</p>
</blockquote>

<blockquote>
<p>נְטָלוּם וְהִנִּיחוּם בְּיַחַד אֵצֶל הַזַּיִת לְיַד גִּזְעוֹ,</p>
</blockquote>

<blockquote>
<p>הַרְחֵק מֵאֵצֶל הַדֶּרֶךְ, וְלֹא יָבֹא אִישׁ עוֹבֵר-אֹרַח</p>
</blockquote>

<blockquote>
<p>לִגְזֹל מִמֶּנּוּ רְכוּשׁוֹ וּבְטֶרֶם יִיקַץ אוֹדִיסֵס.</p>
</blockquote>

<blockquote>
<p>וְהֵמָּה פָּנוּ לָלֶכֶת. וְאוּלָם מַרְגִּיז-הָאָרֶץ   125</p>
</blockquote>

<blockquote>
<p>טֶרֶם שָׁכַח אֶת אֲשֶׁר אִיֵּם עַל-בְּנוֹ שֶׁל-לָאֶרְטֵס,</p>
</blockquote>

<blockquote>
<p>עַל-אוֹדִיסֵס, וַיִּדְרשׁ לָדַעַת עֲצָתוֹ שֶׁל-זֵאוּס:</p>
</blockquote>

<blockquote>
<p>&quot;זֶבְס אָבִינוּ, מֵעַתָּה נְקַלּוֹתִי בְּעֵינֵי-הָאֵלִים</p>
</blockquote>

<blockquote>
<p>בְּנֵי-הָאַלְמָוֶת, כִּי אָכֵן בְּנֵי-אֱנוֹשׁ לֹא עוֹד יְכַבְּדוּנִי,</p>
</blockquote>

<blockquote>
<p>עַם-הַפֵיאַקִּים, אַף כִּי בְּנֵי-שִׁבְטִי וְעַמִּי גַם הֵמָּה.  130</p>
</blockquote>

<blockquote>
<p>יַעַן אָמַרְתִּי עוֹד הַרְבֵּה תְּלָאוֹת יִשָּׂא אוֹדִיסֵס</p>
</blockquote>

<blockquote>
<p>עַד אֲשֶׁר יָשׁוּב, וְאוּלָם תְּשׁוּבָתוֹ מִמֶּנּוּ לֹא אֶמְנַע,</p>
</blockquote>

<blockquote>
<p>יַעַן כִּי אַתָּה הִבְטַחְתָּ גַּם נִעֲנַעְתָּ בְּרֹאשְׁךָ.</p>
</blockquote>

<blockquote>
<p>דֶּרֶךְ הַיָּם הֱבִיאוּהוּ, וְהוּא יָשֵׁן בַּסְּפִינָה הַמְּהִירָה,</p>
</blockquote>

<blockquote>
<p>וַיַּשְׁכִּיבוּהוּ בְּאִתָּקָה, וַיִּתְנוּ לוֹ תְשׁוּרוֹת אֵין מִסְפָּר, 135</p>
</blockquote>

<blockquote>
<p>זָהָב וּנְחשֶׁת לָרֹב וּבְגָדִים מַעֲשֵׂה אוֹרֵג,</p>
</blockquote>

<blockquote>
<p>יוֹתֵר מֵאֲשֶׁר הָיָה מֵבִיא אוֹדִיסֵס מִטְּרוֹיָה,</p>
</blockquote>

<blockquote>
<p>אִלּוּ שָׁב בְּשָׁלוֹם וְהָיָה נוֹהֵג הַשָּׁלָל שְׁלַל חֶלְקוֹ&quot;.</p>
</blockquote>

<br>  

<blockquote>
<p>הֵשִׁיב אֲמָרָיו לוֹ זֶבְס כּוֹנֵס-הֶעָבִים וַיַּעַן:</p>
</blockquote>

<blockquote>
<p>&quot;אוֹיָה, מַרְגִּיז-הָאָרֶץ שַׂגִּיא-הַכֹּחַ, מַה תֹּאמַר?  140</p>
</blockquote>

<blockquote>
<p>אֲבָל אֵין אֵל בָּאֵלִים יָבוּז לְךָ, כִּי מְאֹד קָשֶׁה</p>
</blockquote>

<blockquote>
<p>לְהַשְׁלִיךְ שִׁקּוּצִים עַל-אַחַד הַזְּקֵנִים וְהַטּוֹבִים בָּאֵלִים.</p>
</blockquote>

<blockquote>
<p>וְאִישׁ מִבְּנֵי-אָדָם, אִם-כֹּחוֹ יַשִּׂיאוֹ וּגְבוּרַת-יְמִינוֹ</p>
</blockquote>

<blockquote>
<p>וְלֹא יְכַבֶּדְךָ, בְּיָדְךָ לִנְקֹם נִקְמָתְךָ מִמֶּנּוּ,</p>
</blockquote>

<blockquote>
<p>לַעֲשׂוֹת כַּטּוֹב בְּעֵינֶיךָ וְכַאֲשֶׁר עִם-לְבָבֶךָ&quot;. 145</p>
</blockquote>

<br>  

<blockquote>
<p>הֵשִׁיב אֲמָרָיו פּוֹסֵידוֹן מַרְגִּיז-הָאָרֶץ וַיֹּאמֶר:</p>
</blockquote>

<blockquote>
<p>&quot;לוּט-עַב-הֶעָנָן! מִיָּד אֶעֱשֶׂה כַּאֲשֶׁר דִּבַּרְתָּ,</p>
</blockquote>

<blockquote>
<p>אֶפֶס מֵעוֹלָם יָרֵאתִי, וּמִפָּנֶיךָ נִבְהָלְתִּי.</p>
</blockquote>

<blockquote>
<p>עַתָּה אָנֹכִי מְקַרְקֵר בַּיָּם הָעַרְפִלִּי אֶת-סְפִינַת</p>
</blockquote>

<blockquote>
<p>הַפֵיאַקִּים הַנָּאוָה, הַשָּׁבָה מֵהוֹבִיל הַגָּבֶר,   150</p>
</blockquote>

<blockquote>
<p>לְמַעַן יִירָאוּ סוֹף-סוֹף, וְחָדְלוּ מִשַּׁלַּח בְּנֵי-אָדָם,</p>
</blockquote>

<blockquote>
<p>אוּלָם אֶת-עִירָם אֲנִי אַקִּיפֶנָּה מִסָּבִיב הַר גָּדוֹל&quot;.</p>
</blockquote>

<br>  

<blockquote>
<p>הֵשִׁיב אֲמָרָיו לוֹ זֶבְס כּוֹנֵס-הֶעָבִים וַיְדַבֵּר:</p>
</blockquote>

<blockquote>
<p>&quot;אֲבָל, יַקִּירִי, דּוֹמַנִי, תֵּיטִיב אִם-תַּעֲשֶׂה כָּכָה:</p>
</blockquote>

<br>  

<blockquote>
<p>בְּבֹא הָאֳנִיָּה וְקָרְבָה עַד לִפְנֵי הָעִיר וְרָאוּהָ<a href="#fn:84" id="fnref:84" title="see footnote" class="footnote"><sup>84</sup></a><br />
155</p>
</blockquote>

<blockquote>
<p>כָּל-הָעַמִּים, הָפְכֶנָּה בְּקִרְבַת הַנָּמֵל לְאֶבֶן,</p>
</blockquote>

<blockquote>
<p>דּוֹמָה לִסְפִינָה מְהִירָה, לְמַעַן יִשְׁתּוֹמְמוּ עֶָליהָ</p>
</blockquote>

<blockquote>
<p>כָּל-בְּנֵי-אָדָם, וְהָעִיר תַּקִּיפֶנָּה הַר גָּדוֹל&quot;.</p>
</blockquote>

<br>  

<blockquote>
<p>שָׁמַע אֶת-דְּבָרָיו פּוֹסֵידוֹן מַרְגִּיז-הָאָרֶץ, וַיְמַהֵר</p>
</blockquote>

<blockquote>
<p>לָבֹא אֶל-סְכֶרְיָה, הָאָרֶץ אֲשֶׁר יוֹשְׁבֶיהָ פֵיאַקִּים,  160</p>
</blockquote>

<blockquote>
<p>חִכָּה עַד אֲשֶׁר בָּאָה הַסְּפִינָה הַשָּׁטָה-בְּלֶב-יַמִּים,</p>
</blockquote>

<blockquote>
<p>טָסָה מוּעָפָה בִּיעָף. וַיָּקָם מַרְגִּיז-הָאָרֶץ,</p>
</blockquote>

<blockquote>
<p>הִכָּה עָלֶיהָ בְּכַף-יָדוֹ, וַיַּהַפְכֶנָּה לְאֶבֶן,</p>
</blockquote>

<blockquote>
<p>שָׁרְשָׁהּ בְּעָמְקֵי-הַיָּם – וְהוּא עַצְמוֹ פָּנָה וַיֵּלֶךְ.</p>
</blockquote>

<br> 

<blockquote>
<p>וְהֵמָּה אִישׁ אֶל-רֵעֵהוּ אָמְרוּ אִמְרֵי-הַכָּנָף,  165</p>
</blockquote>

<blockquote>
<p>כָּל-הַפֵיאַקִּים, שַׁיָּטִים, יוֹרְדֵי-יָם מְצֻיָּנִים,</p>
</blockquote>

<blockquote>
<p>וְנִבַּט אִישׁ בְּאָחִיו וְנָשָׂא אִמְרָתוֹ וְאָמָר:</p>
</blockquote>

<blockquote>
<p>&quot;אוֹי לִי, מִי הִדְבִּיק הַסְּפִינָה הַמְּהִירָה אֶל-קַרְקַע הַמַּיִם,</p>
</blockquote>

<blockquote>
<p>בְּשׁוּבָהּ הַבָּיְתָה? וּכְבָר כֻּלָּהּ הוֹפִיעָה לְעֵין-רוֹאִים&quot;.</p>
</blockquote>

<br>  

<blockquote>
<p>כָּכָה אָמַר הָאוֹמֵר; וְלֹא יָדְעוּ כָּל-אֲשֶׁר קָרָה.   170</p>
</blockquote>

<blockquote>
<p>עָנָה לָהֶם אַלְקִינוֹאוֹס וַיִּשָּׂא אִמְרָתוֹ וַיֹּאמֶר:</p>
</blockquote>

<blockquote>
<p>&quot;אוֹיָה-לִּי! עַתָּה קָם וְהָיָה אֲשֶׁר פַּעַם לִי נִבָּא</p>
</blockquote>

<blockquote>
<p>אָבִי מוֹלִידִי, שֶׁאָמַר: חֲמַת פּוֹסֵידוֹן עָלֵינוּ,</p>
</blockquote>

<blockquote>
<p>יַעַן נוֹלִיךְ בְּשָׁלוֹם גֶּבֶר וָגֶבֶר לְבֵיתוֹ.</p>
</blockquote>

<blockquote>
<p>יָבֹא יוֹם וְהוּא יְפוֹצֵץ אֳנִיַּת פֵיאַקִּים נֶחְמָדָה  175</p>
</blockquote>

<blockquote>
<p>בְּתוֹךְ הַיָּם הָעַרְפִלִּי בְּשׁוּבָהּ לְאַרְצָהּ מֵהוֹלִיךְ</p>
</blockquote>

<blockquote>
<p>אָדָם לְבֵיתוֹ, וְהִקִּיף אֶת-בִּירָתֵנוּ הַר גָּדוֹל.</p>
</blockquote>

<blockquote>
<p>כָּכָה נִבָּא הַיָּשִׁישׁ, וְכָל-דְּבָרָיו הוֹלְכִים מִתְקַיְּמִים.</p>
</blockquote>

<blockquote>
<p>הָבוּ עֲשׂוּ אַתֶּם כֻּלְּכֶם כְּכָל-אֲשֶׁר אֶפְקֹד עֲלֵיכֶם:</p>
</blockquote>

<blockquote>
<p>חִדְלוּ מִשַּׁלַּח אֶת-כֹּל בֶּן-אָדָם בֶּן-תְּמוּתָה, אֵלֵינוּ 180</p>
</blockquote>

<blockquote>
<p>יָבֹא מִמָּקוֹם שֶׁיָּבֹא. וּשְׁנֵים עָשָׂר פָּרִים, פַּר בָּחוּר,</p>
</blockquote>

<blockquote>
<p>נִזְבַּח לַמּוֹשֵׁל פּוֹסֵידוֹן וְיֶהֱמוּ רַחֲמָיו עָלֵינוּ</p>
</blockquote>

<blockquote>
<p>וְעַל-בִּירָתֵנוּ וְלֹא יֹאמַר לְהַקִּיף אוֹתָהּ הַר גָּדוֹל&quot;.</p>
</blockquote>

<br>  

<blockquote>
<p>כָּכָה הִבִּיעַ: וְהֵמָּה נִבְהֲלוּ, זָבְחוּ הַזָּבַח,</p>
</blockquote>

<blockquote>
<p>וְזִקְנֵי עַם-הַפֵיאַקִּים וְכָל-יוֹעֲצֵיהֶם הִתְפַּלְלוּ, 185</p>
</blockquote>

<blockquote>
<p>בִּקְשׁוּ רַחֲמִים מֵאֵת פּוֹסֵידוֹן הַמּוֹשֵׁל הָאַדִּיר,</p>
</blockquote>

<blockquote>
<p>סָבִיב לַבָּמוֹת נִצָּבִים. וְאוֹדִיסֵס הָאִישׁ הָאֱלֹהִי</p>
</blockquote>

<blockquote>
<p>הֵקִיץ מִשְּׁנָתוֹ בְּאֶרֶץ אֲבוֹתָיו, וְלֹא הִכִּיר הָאָרֶץ,</p>
</blockquote>

<blockquote>
<p>יַעַן כִּי רָחַק מִמֶּנָּה זְמַן רָב. וּפַּלַּס-אַתֵּנָה</p>
</blockquote>

<blockquote>
<p>בִּתּוֹ שֶׁל-זֵאוּס נָסְכָה עָלָיו עֲרָפֶל, לְמַעַן 190</p>
</blockquote>

<blockquote>
<p>לֹא יֵרָאֶה, וְהִיא בְּעַצְמָהּ תְּסַפֶּר לוֹ דָבָר וְדָבָר,</p>
</blockquote>

<blockquote>
<p>וְלֹא יַכִּירוּהוּ גַּם אִשְׁתּוֹ, גַּם בְּנֵי-עִירוֹ, גַּם רֵעָיו</p>
</blockquote>

<blockquote>
<p>עַד אִם-הֵשִׁיב לַחֲתָנִים הַיְהִירִים אֶת-גְּמוּלָם בְּרֹאשָׁם.</p>
</blockquote>

<blockquote>
<p>לָכֵן נִדְמָה לַמּוֹשֵׁל: שֻׁנָּה הַכֹּל, הָיָה אַחֵר –</p>
</blockquote>

<blockquote>
<p>דַּרְכֵי-הַמֶּלֶךְ אֲרֻכּוֹת, נְמֵלִים לְמַחֲסֶה לִסְפִינוֹת,   195</p>
</blockquote>

<blockquote>
<p>סְלָעִים זְקוּפִים וּתְלוּלִים וְעֵצִים הֲדוּרֵי-צַמֶּרֶת.</p>
</blockquote>

<blockquote>
<p>נֵעוֹר, קָם וַיִּתְיַצֵּב, הִתְבּוֹנֵן בְּאֶרֶץ אֲבוֹתָיו,</p>
</blockquote>

<blockquote>
<p>נָשָׂא אֶת-קוֹלוֹ וַיֵּילֶל, וַיִּסְפֹּק סָפוֹק בְּכַפָּיו</p>
</blockquote>

<blockquote>
<p>עַל-יְרֵכָיו וַיְקוֹנֵן, וַיֹּאמֶר אֶת-אִמְרֵי-הַכָּנָף:</p>
</blockquote>

<blockquote>
<p>&quot;אוֹי לִי! לְאַרְצָם שֶׁל-אֵלּוּ בְּנֵי-אָדָם בְּנֵי-תְמוּתָה הִגַּעְתִּי? 200</p>
</blockquote>

<blockquote>
<p>שֶׁמָּא עַם אַכְזַר-הַלֵּב, גּוֹי פֶּרֶא וְצֶדֶק לֹא יֵדַע,</p>
</blockquote>

<blockquote>
<p>וְאוּלַי עַם מַכְנִיס-אוֹרֵחַ, יִרְאֵי הָאֵלִים, חֲסִידִים.</p>
</blockquote>

<blockquote>
<p>אָנָה אֶשָּׂא סְגֻלּוֹתַי הָרַבּוֹת הַלָּלוּ, וְאָנָה</p>
</blockquote>

<blockquote>
<p>אֶפְנֶה אָנֹכִי? וְלוּ נִשְׁאַרְתִּי עִם-הַפֵיאַקִּים,</p>
</blockquote>

<blockquote>
<p>פּוֹנֶה הָיִיתִי אֶל-אַחַד הַמְּלָכִים הַגְּדוֹלִים, שֶׁהָיָה  205</p>
</blockquote>

<blockquote>
<p>מַכְנִיס אוֹתִי בְּחַסְדּוֹ וְגַם מְשַׁלְּחֵנִי לְבֵיתִי,</p>
</blockquote>

<blockquote>
<p>עַתָּה אֵינֶנִּי יוֹדֵעַ אֵיפֹה אַצְפִּינָה אֹצְרוֹתַי,</p>
</blockquote>

<blockquote>
<p>פֹּה לְהַשְׁאִירָם אִי אֶפְשָׁר, פֶּן-יִהְיוּ לְשָׁלָל לְאַחֵר.</p>
</blockquote>

<blockquote>
<p>אוֹי וַאֲבוֹי לִי, כִּי אָכֵן לֹא הָיוּ כֵנִים וְצַדִּיקִים</p>
</blockquote>

<blockquote>
<p>נְסִיכֵי עַם-הַפֵיאַקִּים וְכָל-יוֹעֲצֵיהֶם כֻּלָּמוֹ,   210</p>
</blockquote>

<blockquote>
<p>אֲשֶׁר נָחוּנִי אֶל-אֶרֶץ אַחֶרֶת; וְהֵמָּה לִי אָמְרוּ,</p>
</blockquote>

<blockquote>
<p>כִּי יְבִיאוּנִי לְאִתָּקָה הַצּוֹפָה-לְמֵרָחוֹק וְלֹא קִיְּמוּ.</p>
</blockquote>

<blockquote>
<p>זֵאוּס מָגֵן-לַנִּצְרָךְ יְשַׁלֵּם לָהֶם, כִּי צוֹפִיָּה</p>
</blockquote>

<blockquote>
<p>עֵינוֹ עַל-כָּל-בְּנֵי-אָדָם וְיָדוֹ תַעֲנשׁ פּוֹשְׁעִים.</p>
</blockquote>

<blockquote>
<p>עַתָּה אֵשֵׁב וְאֶמְנֶה וְאֶרְאֶה אֶת-כָּל-סְגֻלּוֹתָי,   215</p>
</blockquote>

<blockquote>
<p>אִם-לֹא שָׁלְחוּ בָּן יָד, בְּהַפְלִיגָם בַּסְּפִינָה הַחֲלוּלָה!&quot;</p>
</blockquote>

<br>  

<blockquote>
<p>כָּכָה הִבִּיעַ, וַיִּמְנֶה הַחֲצוּבוֹת הַנָּאוֹת וְהַנְּטָלוֹת,</p>
</blockquote>

<blockquote>
<p>גַּם אֶת-הַזָּהָב הַמַּבְרִיק, גַּם אֶת-הַשְּׂמָלוֹת הַיָּפוֹת:</p>
</blockquote>

<blockquote>
<p>דָּבָר לֹא חָסַר מֵהֶם. וַיֵּבְךְּ לְאֶרֶץ אֲבוֹתָיו,</p>
</blockquote>

<blockquote>
<p>מוֹשֵׁךְ וְהוֹלֵךְ עַל-שְׂפַת-הַיָּם רַב-הַשָּׁאוֹן וְהַסּוֹעֵר,  220</p>
</blockquote>

<blockquote>
<p>הִרְבָּה לְהָמֵר וּלְהֵילִיל. וַתִּקְרַב פַּלַּס-אַתֵּנָה,</p>
</blockquote>

<blockquote>
<p>תָּאֳרָהּ כְּתֹאַר אִישׁ צָעִיר, אַבִּיר כָּל-רוֹעֵי-הַצֹּנֶה,</p>
</blockquote>

<br>  

<blockquote>
<p>עוֹדוֹ בְּאִבּוֹ וָרַךְ, וּכְמַרְאֵה בֶּן-נְסִיכִים מַרְאֵהוּ,<a href="#fn:85" id="fnref:85" title="see footnote" class="footnote"><sup>85</sup></a></p>
</blockquote>

<blockquote>
<p>עוֹטֶה עַל-כְּתֵפָיו אַדֶּרֶת כְּלִילַת-יֹפִי וּכְפוּלָה,</p>
</blockquote>

<blockquote>
<p>סוּלְיוֹת לְכַפּוֹת רַגְלָיו הַצַּחוֹת, וּבְיָדוֹ הָרֹמַח.   225</p>
</blockquote>

<blockquote>
<p>רָאָה אוֹתָהּ אוֹדִיסֵס, וַיִּחַדְּ וַיֵּצֵא לִקְרָאתָהּ.</p>
</blockquote>

<blockquote>
<p>נָשָׂא אֶת-קוֹלוֹ וַיַּעַן וַיֹּאמֶר אֶת-אִמְרֵי-הַכָּנָף:</p>
</blockquote>

<blockquote>
<p>&quot;יְדִידִי, בָּאָרֶץ הַזֹּאת אַתָּה הָרִאשׁוֹן פָּגַשְׁתִּי,</p>
</blockquote>

<blockquote>
<p>שָׁלוֹם לְךָ! וְאַל-תִּקְרַב אֵלַי וְרָעָה בְּלִבֶּךָ,</p>
</blockquote>

<blockquote>
<p>אֶלָּא מַלְּטָה לִי אֵלֶּה, מַלְּטָה אֶת-נַפְשִׁי, וְאֵלֶיךָ  230</p>
</blockquote>

<blockquote>
<p>אָבֹא, אֶתְפַּלֵּל כְּאֶל-אֵלִים וְחִבַּקְתִּי בִּרְכֶּיךָ בִּתְחִנָּה.</p>
</blockquote>

<blockquote>
<p>וְאַתָּה לִי תַגִּיד נְכוֹנָה, וְיָדַעְתִּי אֲנִי נֶאֱמָנָה,</p>
</blockquote>

<blockquote>
<p>מָה הָאָרֶץ וּמִי הָעָם? וּמִי הֵם הַיּוֹשְׁבִים בָּאָרֶץ?</p>
</blockquote>

<blockquote>
<p>אוּלַי אִי-נֵכָר יָפֶה אוֹ חֵלֶק יַבֶּשֶׁת בּוֹלֶטֶת,</p>
</blockquote>

<blockquote>
<p>אֶרֶץ לְחוֹף יַמִּים תִּשְׁכּוֹן, פּוֹרִיָּה בְּקֶרֶן בֶּן-שָׁמֶן?&quot;  235</p>
</blockquote>

<br>  

<blockquote>
<p>עָנְתָה לוֹ פַּלַּס-אַתֵּנָה הָאֵלָה כְּחֻלַּת-הָעָיִן:</p>
</blockquote>

<blockquote>
<p>&quot;פֶּתִי אַתָּה, הַנָּכְרִי, אוֹ בָּאתָ מֵאֶרֶץ רְחוֹקָה,</p>
</blockquote>

<blockquote>
<p>יַעַן כִּי תַרְבֶּה וְתַחְקֹר לְאֶרֶץ זוֹ; אָכֵן וְאָכֵן</p>
</blockquote>

<blockquote>
<p>אֵינָהּ חֲסֵרָה גַם שֵׁם, וְרַבִּים הַיּוֹדְעִים אֶת-שְׁמָהֹּ לָהּ,</p>
</blockquote>

<blockquote>
<p>אֵלֶּה הַיּוֹשְׁבִים מִקֶּדֶם אֶל-מִזְרַח הַשֶּׁמֶשׁ וְהַצְּפִירָה,  240</p>
</blockquote>

<br>  

<blockquote>
<p>וְאֵלֶּה הַשּׁוֹכְנִים מֵאָחוֹר בְּיַרְכְּתֵי-הַיָּם הָעַרְפִלּוֹת.<a href="#fn:86" id="fnref:86" title="see footnote" class="footnote"><sup>86</sup></a></p>
</blockquote>

<blockquote>
<p>אָמְנָם הִיא אַדְמַת אֲבָנִים וּמִרְעֶה לְסוּסִים אֵינֶנָּה,</p>
</blockquote>

<blockquote>
<p>אוּלָם גַּם צְחִיחָה אֵינֶנָּה; וְאִם-בִּקְעָה רְחָבָה לָהּ אָיִן.</p>
</blockquote>

<blockquote>
<p>אֶרֶץ בָּהּ יָנֵץ הַדָּגָן לְמַכְבִּיר וְתִפְרַח הַגָּפֶן,</p>
</blockquote>

<blockquote>
<p>יַעַן כִּי יִהְיֶה עָלֶיהָ הַמָּטָר הָרַב וְטַל-בְּרָכָה.   245</p>
</blockquote>

<blockquote>
<p>יֵשׁ בָּהּ גַּם כָּרִים נֶחְמָדִים לָעִזִּים וּמִרְעֶה לַבָּקָר,</p>
</blockquote>

<blockquote>
<p>עֲצֵי-יַעַר לְמִינָם וְשֹׁקֶת לֹא תִשְׁבֹּת כָּל-הַשָּׁנָה.</p>
</blockquote>

<blockquote>
<p>וַדַּאי, הַנָּכְרִי, בָּא שְׁמָהּ שֶׁל-אִתָּקָה עַד טְרוֹיָה, הִגִּיעַ,</p>
</blockquote>

<blockquote>
<p>וְאַף-עַל-פִּי שֶׁהִיא רְחוֹקָה, כָּךְ אוֹמְרִים, מֵאֶרֶץ אֲכַיִּים&quot;.</p>
</blockquote>

<br>  

<blockquote>
<p>כָּכָה הִבִּיעָה; וַיָּגֶל אוֹדִיסֵס רַב-הַתְּלָאוֹת, הַנָּדִיב.   250</p>
</blockquote>

<blockquote>
<p>שָׂמַח עַל-אֶרֶץ אֲבוֹתָיו, כִּי כָּכָה לוֹ אָמְרָה, הִגִּידָה</p>
</blockquote>

<blockquote>
<p>פַּלַּס-אַתֵּנָה, הִיא בִתּוֹ שֶׁל-זֵאוּס תּוֹפֵשׂ-הָאֵיגִיס.</p>
</blockquote>

<blockquote>
<p>נָשָׂא אֶת-קוֹלוֹ וַיַּעַן וַיֹּאמֶר אֶת-אִמְרֵי-הַכָּנָף;</p>
</blockquote>

<blockquote>
<p>אֶפֶס לֹא גִלָּה דְבַר אֱמֶת, כִּי עוֹדוֹ מְכַסֶּה אֶת-דְּבָרָיו,</p>
</blockquote>

<blockquote>
<p>יַעַן כִּי לִבּוֹ לְעוֹלָם חָרַשׁ מְזִמָּה וְעָרְמָה:     255</p>
</blockquote>

<br>  

<blockquote>
<p>&quot;בְּכַפְתּוֹר הָרְחָבָה שָׁמֹעַ שָׁמַעְתִּי אֶת-שֵׁמַע אִתָּקָה,<a href="#fn:87" id="fnref:87" title="see footnote" class="footnote"><sup>87</sup></a></p>
</blockquote>

<blockquote>
<p>הַרְחֵק מֵעֵבֶר לַיָּם, וְעַתָּה הִגַּעְתִּי אֵלֶיהָ.</p>
</blockquote>

<blockquote>
<p>וְאִתִּי כָּל-אֵלֶּה אֹצְרוֹתַי וְכָהֵנָּה הִשְׁאַרְתִּי לְבָנַי,</p>
</blockquote>

<blockquote>
<p>בְּנוּסִי מִשָּׁם, כִּי הִכֵּיתִי אֶת-נֶפֶשׁ בֶּן-אִידוֹמֶנֵּס,</p>
</blockquote>

<blockquote>
<p>אֶת-אוֹרְסִילוֹכוֹס הַמָּהִיר בְּכַפְתּוֹר אִי רְחַב-הַיָּדָיִם, 260</p>
</blockquote>

<blockquote>
<p>עָלָה עַל-כָּל-הַמֵּיטִיבִים לָרוּץ בְּרַגְלָיו הַמְּהִירוֹת,</p>
</blockquote>

<blockquote>
<p>יַעַן כִּי חָפֵץ לָקַחַת מִמֶּנִּי אֶת-כָּל-בִּזַּת טְרוֹיָה</p>
</blockquote>

<blockquote>
<p>אֲשֶׁר עָלֶיהָ נָשָׂאתִי, וְנַפְשִׁי סָבְלָה מְאֹד הַרְבֵּה</p>
</blockquote>

<blockquote>
<p>בְּמִלְחֲמוֹת אָדָם בְּאָדָם וּבְמִשְׁבְּרֵי-יָם הַנּוֹרָאִים,</p>
</blockquote>

<blockquote>
<p>יַעַן בְּאֶרֶץ טְרוֹיִים לֹא סַרְתִּי לְמִשְׁמַעַת אָבִיהוּ  265</p>
</blockquote>

<blockquote>
<p>לִהְיוֹת נַעַר אֶת-נְעָרָיו, אַךְ גְּבִיר לַעֲמִיתַי הָיִיתִי.</p>
</blockquote>

<blockquote>
<p>וְכַאֲשֶׁר שָׁב מִן-הַשָּׂדֶה הֲרַגְתִּיו בְּרֹמַח נְחֻשְׁתִּי,</p>
</blockquote>

<blockquote>
<p>אֵצֶל הַדֶּרֶךְ אָרַבְתִּי וְאִתִּי עוֹד אִישׁ, הוּא עֲמִיתִי.</p>
</blockquote>

<blockquote>
<p>הָיָה לַיְלָה, וְחשֶׁךְ מְכַסֶּה אֶת-פְּנֵי הָרָקִיעַ,</p>
</blockquote>

<blockquote>
<p>אָדָם לֹא רָאָה אוֹתָנוּ: לָקַחְתִּי אֶת-נַפְשׁוֹ בַסָּתֶר;  270</p>
</blockquote>

<blockquote>
<p>אוּלָם כַּאֲשֶׁר הִכֵּיתִיו, הֲרַגְתִּיו בִּנְחֻשְׁתִּי הַחַדָּה,</p>
</blockquote>

<blockquote>
<p>תֵּכֶף יָרַדְתִּי בִּסְפִינַת כְּנַעֲנִים רָמֵי-עֵינָיִם,</p>
</blockquote>

<blockquote>
<p>אֶת-פְּנֵיהֶם חִלִּיתִי, הִרְבֵּיתִי לָהֶם מִן-הַבִּזָּה</p>
</blockquote>

<br>

<blockquote>
<p>שֶׁיּוֹבִילוּנִי לְפִּילוֹס וְשָׁם יוֹרִידוּנִי יַבַּשְׁתָּה,<a href="#fn:88" id="fnref:88" title="see footnote" class="footnote"><sup>88</sup></a></p>
</blockquote>

<blockquote>
<p>אוֹ לְאֵלִידָה הַנִּפְלֵאת, אֲשֶׁר בָּהּ יוֹשְׁבִים אֶפֵּיִים.  275</p>
</blockquote>

<blockquote>
<p>אֶפֶס רוּחַ סְעָרָה נְשָׂאָתַם מִשָּׁם וּגְרָפָתַם</p>
</blockquote>

<br>  

<blockquote>
<p>לְמוֹרַת-רוּחָם גַּם הֵם, וּבְלִבָּם לֹא הָיְתָה כָּל-תַּרְמִית.<a href="#fn:89" id="fnref:89" title="see footnote" class="footnote"><sup>89</sup></a></p>
</blockquote>

<blockquote>
<p>כָּכָה תָּעִינוּ בַדֶּרֶךְ עַד שֶׁהִגַּעְנוּ פֹה לָיְלָה.</p>
</blockquote>

<blockquote>
<p>בְּקשִׁי חָתַרְנוּ אֶל-מִפְרָץ, אַף אִישׁ מֵאִתָּנוּ לֹא זָכַר</p>
</blockquote>

<blockquote>
<p>סְעֻדַּת-הַלַּיְלָה, וְאִם-מְאֹד הָיִינוּ כֻּלָּנוּ לָהּ זְקוּקִים,  280</p>
</blockquote>

<blockquote>
<p>אֶלָּא כֻּלָּנוּ יָרַדְנוּ מֵעַל הָאֳנִיָּה וְשָׁכָבְנוּ.</p>
</blockquote>

<blockquote>
<p>אָז תְּקָפַתְנִי הַשֵּׁנָה הַמְּתוּקָה, וְאָנֹכִי יָגֵעַ.</p>
</blockquote>

<blockquote>
<p>הֵמָּה הוֹצִיאוּ אֹצְרוֹתַי מֵחֵיק הָאֳנִיָּה הַגְּדוֹלָה,</p>
</blockquote>

<blockquote>
<p>פֹּה הִנִּיחוּם בַּחוֹל, בַּמָּקוֹם אֲשֶׁר שָׁכַבְתִּי,</p>
</blockquote>

<blockquote>
<p>וְיָרְדוּ בַסְּפִינָה צִידוֹנָה הָעִיר הַנּוֹשֶׁבֶת-עֲמָמִים,  285</p>
</blockquote>

<blockquote>
<p>חָשׁוּ מְאֹד; וְאָנֹכִי לִמְגִנַּת לְבָבִי נִשְׁאָרְתִּי&quot;.</p>
</blockquote>

<br>  

<blockquote>
<p>כָּכָה הִבִּיעַ; וְחִיְּכָה אַתֵּנָה כְּחֻלַּת-הָעָיִן.</p>
</blockquote>

<blockquote>
<p>לִטְּפָה אוֹתוֹ בְּכַפָּהּ, וְתָאֳרָהּ כְּתֹאַר שֶׁל-אִשָּׁה</p>
</blockquote>

<blockquote>
<p>נָאוָה וּגְבוֹהַת-הַקּוֹמָה, יוֹדַעַת כָּל-מְלֶאכֶת-יָדָיִם.</p>
</blockquote>

<blockquote>
<p>נָשְׂאָה אֶת-קוֹלָהּ וַתַּעַן וַתֹּאמֶר אֶת-אִמְרֵי-הַכָּנָף: 290</p>
</blockquote>

<blockquote>
<p>&quot;אָכֵן הָרוֹצֶה לַעֲלוֹת עָלֶיךָ בְּכָל-מִינֵי תַרְמִית</p>
</blockquote>

<blockquote>
<p>זָקוּק לְחָכְמָה וּלְעָרְמָה, וְלוּ אַחַד הָאֵלִים הִנֵּהוּ.</p>
</blockquote>

<blockquote>
<p>אָיֹם אַתָּה וְרַב-מְזִמּוֹת וְשָׂבְעָה לֹא תֵדַע בִּתְכָכִים,</p>
</blockquote>

<blockquote>
<p>גַּם בְּאַרְצְךָ שֶׁלְּךָ לְעוֹלָם לֹא תֶחְדַּל מִתַּרְמִית,</p>
</blockquote>

<blockquote>
<p>אַף לֹא מִדִּבְרֵי הוֹנָאָה אָהַבְתָּ מֵעֹמֶק לִבֶּךָ.  295</p>
</blockquote>

<blockquote>
<p>אֲבָל מַה נּוֹסִיף וּנְדַבֵּר, כִּי שְׁנֵינוּ נְבוֹנֵי-הָעָרְמָה,</p>
</blockquote>

<blockquote>
<p>אַתָּה עוֹלֶה עַל-כֹּל בְּנֵי-תְמוּתָה בְּחֶלְקַת שְׂפָתַיִם,</p>
</blockquote>

<blockquote>
<p>גַּם בְּעֵצָה, וְאָנֹכִי בְּסוֹד כָּל-הָאֵלִים נַעֲלֵיתִי</p>
</blockquote>

<blockquote>
<p>בְּחָכְמָה וּמְזִמּוֹת כָּל-עָרְמָה. וְאַתָּה הֵן לֹא הִכַּרְתָּ</p>
</blockquote>

<blockquote>
<p>אוֹתִי, אֶת-פַּלַּס-אַתֵּנָה, אֶת-בִּתּוֹ שֶׁל-זֶבְס, הָעוֹמֶדֶת 300</p>
</blockquote>

<blockquote>
<p>תָּמִיד לִימִינְךָ בְּכָל-צָרָה, סוֹכֶכֶת עָלֶיךָ בִּימִינָהּ.</p>
</blockquote>

<blockquote>
<p>הִנֵּה הָפַכְתִּי לֵב כָּל-הַפֵיאַקִּים לְאַהֲבָה אוֹתְךָ.</p>
</blockquote>

<blockquote>
<p>עַתָּה בָּאתִי פֹּה לְהִוָּעֵץ אִתְּךָ לְטוֹב לָךְ,</p>
</blockquote>

<blockquote>
<p>לִצְפּוֹן אֶת-כָּל-אֹצְרוֹתֶיךָ אֲשֶׁר לְךָ נָתְנוּ פֵיאַקִּים,</p>
</blockquote>

<blockquote>
<p>כַּאֲשֶׁר הָיָה עִם-לִבִּי, בְּשׁוּבְךָ עַתָּה לְבֵיתֶךָ;  305</p>
</blockquote>

<blockquote>
<p>גַּם לְהַגִּיד לְךָ כַּמָּה תְלָאוֹת עוֹד תִּשָּׂא</p>
</blockquote>

<blockquote>
<p>בְּבֵיתְךָ הַבָּנוּי-לְתִפְאָרָה; וְנָשָׂאתָ כִּי נָטַל עָלֶיךָ.</p>
</blockquote>

<blockquote>
<p>רְאֵה אַל-תִּתְוַדַּע לְאִישׁ מִן-הָעָם, גַּם גֶּבֶר גַּם אִשָּׁה,</p>
</blockquote>

<blockquote>
<p>לְאִישׁ אַל-תַּגִּידָה, כִּי שַׁבְתָּ מִנּוֹדְךָ; תֶּחֱשֶׁה, דּוּמָם</p>
</blockquote>

<blockquote>
<p>תִּשָּׂא הָרָעוֹת הָרַבּוֹת וּזְדוֹן הָאֲנָשִׁים הַיְהִירִים&quot;.  310</p>
</blockquote>

<br>  

<blockquote>
<p>הֵשִׁיב אֲמָרָיו אוֹדִיסֵס הָאִישׁ רַב-הַמְּזִמּוֹת וַיַּעַן:</p>
</blockquote>

<blockquote>
<p>&quot;קָשֶׁה לְאָדָם בֶּן-תְּמוּתָה לְהַכִּירֵךְ, הָאֵלָה, בְּקָרְבֵךְ,</p>
</blockquote>

<blockquote>
<p>וְאִם-גַּם לִמְנֻסֶּה מְאֹד, כִּי אַתְּ פּוֹשְׁטָה וְלוֹבְשָׁה כָּל-צוּרָה.</p>
</blockquote>

<blockquote>
<p>אָמְנָם יָדַעְתִּי מְאֹד, כִּי לִי הַאִירוֹת אֶת-פָּנַיִךְ</p>
</blockquote>

<blockquote>
<p>אָז בְּהַצּוֹתֵנוּ עַל-טְרוֹיָה, אָנוּ חֵיל-הָאֲכַיִּים;  315</p>
</blockquote>

<blockquote>
<p>אַךְ כְּשֶׁהֶחֱרַבְנוּ אֶת-בִּירַת פְּרִיאַמּוֹס, הָעִיר הַנִּשָּׂאָה,</p>
</blockquote>

<blockquote>
<p>וּבָאֳנִיּוֹת יָרַדְנוּ, וַיָּפֶץ אֵל אֶת-הָאֲכַיִּים,</p>
</blockquote>

<blockquote>
<p>לֹא עוֹד הוֹסַפְתִּי לִרְאוֹתֵךְ, הָאֵלָה בַּת-זֶבְס, לֹא רְאִיתִיךְ</p>
</blockquote>

<blockquote>
<p>עוֹלָה אֵלַי אֶל-הַסְּפִינָה לְהָסִיר מִמֶּנִּי כָּל-פֶּגַע.</p>
</blockquote>

<blockquote>
<p>אַךְ נָע וָנָד הָיִיתִי וּבְלֵבָב קָרוּעַ מִצַּעַר,   320</p>
</blockquote>

<blockquote>
<p>עַד שֶׁגְּאָלוּנִי הָאֵלִים מִעֹצֶר רָעָה וְיָגוֹן,</p>
</blockquote>

<blockquote>
<p>עַד שֶׁחִזַּקְתְּ בִּדְבָרַיִךְ אֶת-לִבִּי בְּאֶרֶץ פֵיאַקִּים,</p>
</blockquote>

<blockquote>
<p>קֶרֶן בֶּן-שָׁמֶן, וּבְעַצְמֵךְ אַתְּ נִהַלְתִּינִי הָעִירָה.</p>
</blockquote>

<blockquote>
<p>עַתָּה אֶכְרַע אֲחַלֶּה פָנַיִךְ, בְּשֵׁם אָבִיךְ זֵאוּס,</p>
</blockquote>

<blockquote>
<p>אֵין אֲנִי מַאֲמִין, כִּי בָאתִי לְאִתָּקָה הַצּוֹפָה-לְמֵרָחוֹק, 325</p>
</blockquote>

<blockquote>
<p>בְּאֶרֶץ אַחֶרֶת אֶתְהַלֵּךְ וְאַתְּ מְתַעְתַּעְתֵּנִי, דּוֹמַנִי,</p>
</blockquote>

<blockquote>
<p>כִּי מִדֵּי דַבְּרֵךְ לִי כָּכָה, שׁוֹלָל אֶת-לִבִּי תוֹלִיכִי,</p>
</blockquote>

<blockquote>
<p>אִמְרִי, הַאֻמְנָם הִגַּעְתִּי אֶל-אֶרֶץ אֲבוֹתַי אָהַבְתִּי?&quot;</p>
</blockquote>

<br>  

<blockquote>
<p>לוֹ אֲמָרֶיהָ הֵשִׁיבָה הָאֵלָה בְּהִירַת-הָעָיִן:</p>
</blockquote>

<blockquote>
<p>&quot;לְעוֹלָם לִבְּךָ בְּחֻבְּךָ יֶהְגֶּה שְׂעִפִּים כָּאֵלֶּה.  330</p>
</blockquote>

<blockquote>
<p>הִנֵּה לָכֵן גַּם לֹא אוּכַל לַעֲזֹב אוֹתְךָ בְּרָעָתְךָ.</p>
</blockquote>

<blockquote>
<p>מַשְׂכִּיל אַתָּה, נְבֻנוֹתָ, וְלִבְּךָ יֶהְגֶּה חָכְמָה.</p>
</blockquote>

<blockquote>
<p>אָכֵן אִלּוּ שָׁב אַחֵר מִנּוֹדוֹ בְּאֶרֶץ נָכְרִיָּה,</p>
</blockquote>

<blockquote>
<p>הָיָה מִתְגַּעְגֵּעַ לִרְאוֹת בְּבֵיתוֹ אֶת-אִשְׁתּוֹ וּבָנָיו;</p>
</blockquote>

<blockquote>
<p>אוּלָם אַתָּה מְמָאֵן לִדְרשׁ וְלַחְקֹר לָמוֹ,   335</p>
</blockquote>

<blockquote>
<p>טֶרֶם נִסִּיתָ אֶת-אִשְׁתְּךָ, הִיא הַיּוֹשֶׁבֶת לְבָדָד</p>
</blockquote>

<blockquote>
<p>בְּהֵיכַל תִּפְאַרְתְּךָ בְּעֹצֶר רָעָה וְיָגוֹן, וְחוֹלְפִים</p>
</blockquote>

<blockquote>
<p>לֵילוֹתֶיהָ וְיָמֶיהָ בְּקִינוֹת וְדִמְעָתָה עַל-לֶחְיָהּ.</p>
</blockquote>

<blockquote>
<p>נוֹאָשׁ אֲנִי לֹא אָמַרְתִּי מֵעוֹלָם כִּי נַפְשִׁי יוֹדַעַת</p>
</blockquote>

<blockquote>
<p>אֲשֶׁר שׁוֹב תָּשׁוּב לְבֵיתְךָ וְכָל-מֵרֵעֶיךָ יֹאבֵדוּן.  340</p>
</blockquote>

<blockquote>
<p>אֶפֶס אֲנִי לֹא רָצִיתִי לַעֲרֹךְ קְרָב עִם-פּוֹסֵידוֹן,</p>
</blockquote>

<blockquote>
<p>הוּא אֲחִי-אָבִי, וְעֶבְרָתוֹ שְׁמוּרָה לְךָ בְּלִבּוֹ, כִּי חָרָה</p>
</blockquote>

<blockquote>
<p>לוֹ עַד מְאֹד עֵקֶב בְּנוֹ חֲבִיבוֹ אֲשֶׁר סִמֵּאתוֹ.</p>
</blockquote>

<blockquote>
<p>הִנְנִי וְאַרְאֶה לְךָ אֶת-אִתָּקָה לְמַעַן תַּאֲמִינָה:</p>
</blockquote>

<blockquote>
<p>הִנֵּה זֶה נָמֵל שֶׁל-פוֹרְקִיס, הוּא זְקַן-הַמַּיִם הַיָּשִׁישׁ, 345</p>
</blockquote>

<blockquote>
<p>הִנֵּה בְּרֹאשׁ הַנָּמֵל מִתְנוֹסֵס עֵץ זַיִת גְּדָל-עָלִים,</p>
</blockquote>

<blockquote>
<p>סְמוּכָה לוֹ מְעָרָה חֲשֵׁכָה לוּטַת עֲרָפֶל, נֶחְמָדָה,</p>
</blockquote>

<blockquote>
<p>קְדוֹשָׁה לְנִימְפוֹת-הַיָּם, שֶׁשְּׁמָן בְּפִי אָדָם נֵיָדוֹת,</p>
</blockquote>

<blockquote>
<p>הִיא הִיא הַמְּעָרָה הַקְּמוּרָה, אֲשֶׁר זָבַחְתָּ בָּהּ לְפָנִים</p>
</blockquote>

<blockquote>
<p>זִבְחֵי שְׁלָמֶיךָ הָרַבִּים – הַהֶקָּטוֹמְבּוֹת הַנָּאוֹת.   350</p>
</blockquote>

<blockquote>
<p>וְשָׁם גַּם פִּסְגַּת נֵרִיטוֹן הָהָר, הַנֶּחְפֶּה-יְעָרוֹת!&quot;</p>
</blockquote>

<br>  

<blockquote>
<p>דִּבְּרָה, וַתָּפֶץ הֶעָנָן, וְנִגְלְתָה לוֹ הָאֲדָמָה.</p>
</blockquote>

<blockquote>
<p>עָלַץ לְבַב אוֹדִיסֵס הָאִישׁ רַב-הַתְּלָאוֹת הַנַּעֲלֶה,</p>
</blockquote>

<blockquote>
<p>שָׂמַח עַל-אַרְצוֹ וַיִּשַּׁק הַקַּרְקַע חוֹנֶנֶת-הַמִּחְיָה.</p>
</blockquote>

<blockquote>
<p>שָׁפַךְ שִׂיחוֹ בְּאָזְנֵי-הַנִּימְפוֹת וַיְּפָרֵשׂ אֶת-כַּפָּיו:  355</p>
</blockquote>

<blockquote>
<p>&quot;שְׁמַעַן לִי, נִימְפוֹת-הַנָּהָר, בְּנוֹתָיו שֶׁל-זֵאוּס! אָנֹכִי</p>
</blockquote>

<blockquote>
<p>לֹא הֶאֱמַנְתִּי כִּי אָשׁוּב לַחֲזוֹת אֶתְכֶן, וְעַתָּה</p>
</blockquote>

<blockquote>
<p>גִּילוּ לַתְּפִלּוֹת הַנָּאוֹת, וְעוֹד אֶתֵּן מַתָּנוֹת כְּקֶדֶם,</p>
</blockquote>

<blockquote>
<p>אִם-תְּזַכֵּנִי בַּת-זֵאוּס חוֹנֶנֶת-הַבִּזָּה וְתִתֵּן</p>
</blockquote>

<blockquote>
<p>חַיִּים אֲרֻכִּים לִי וְיִשְׂגֶּה גַּם בְּנִי שֶׁאָהָבְתִּי&quot;.  360</p>
</blockquote>

<br>  

<blockquote>
<p>עָנְתָה לוֹ פַּלַּס-אַתֵּנָה הָאֵלָה כְּחֻלַּת-הָעָיִן:</p>
</blockquote>

<blockquote>
<p>&quot;רַק חֲזַק וֶאֱמַץ וּלְבָבְךָ אַל-יִדְאַג לָמוֹ אֵלֶּה!</p>
</blockquote>

<blockquote>
<p>הָבָה נָבִיא מִיָּד לִפְנִים הַמְּעָרָה הַקְּדוֹשָׁה</p>
</blockquote>

<blockquote>
<p>אֶת-אֹצְרוֹתֶיךָ לְמַעַן יִהְיוּ לְךָ לְמִשְׁמָרֶת.</p>
</blockquote>

<blockquote>
<p>אַחַר נִוָּעֵץ הָעֵצָה, אֵיךְ יִפּוֹל דָּבָר לְטוֹב לָךְ&quot;.  365</p>
</blockquote>

<br>  

<blockquote>
<p>כָּכָה מִלְּלָה הָאֵלָה וְנִכְנְסָה לִמְעָרַת-הַחשֶׁךְ,</p>
</blockquote>

<blockquote>
<p>מָצְאָה בַּמְּעָרָה פִּנּוֹת סְתָרִים. וַיַּכְנֵס אוֹדִיסֵס</p>
</blockquote>

<blockquote>
<p>שָׁמָּה אֶת-כָּל-אֲשֶׁר נָתְנוּ לוֹ הַפֵיאַקִּים הַנְּדִיבִים:</p>
</blockquote>

<blockquote>
<p>זָהָב וּנְחשֶׁת קַיֶּמֶת וּבְגָדִים עֲשׂוּיִים בְּטָעַם.</p>
</blockquote>

<blockquote>
<p>כֻּלָּם הִנִּיחַ בִּזְהִירוּת, וּפַּלַּס-אַתֵּנָה בַּת-זֵאוּס  370</p>
</blockquote>

<blockquote>
<p>תּוֹפֵשׂ-הָאֵיגִיס סָגְרָה אֶת-פֶּתַח הַמְּעָרָה בְּסֶלַע.</p>
</blockquote>

<br> 

<blockquote>
<p>אַחֲרֵי-כֵן יָשְׁבוּ שְׁנֵיהֶם לְיַד גֶּזַע הַזַּיִת הַקָּדוֹשׁ</p>
</blockquote>

<blockquote>
<p>וַיִּתְיָעֲצוּ אֵיךְ לְהַשְׁמִיד הַחֲתָנִים הַיְהִירִים.</p>
</blockquote>

<blockquote>
<p>פָּתְחָה פַּלַּס-אַתֵּנָה הָאֵלָה בְּהִירַת-הָעָיִן:</p>
</blockquote>

<blockquote>
<p>&quot;בְּנוֹ שֶׁל-לָאֶרְטֵס, זְרַע-זֶבְס, אוֹדִיסֵס הָאִישׁ רַב-הַמְּזִמּוֹת! 375</p>
</blockquote>

<blockquote>
<p>צֵא וַחֲשׁוֹב, אֵיכָה תִּשְׁלַח אֶת-יָדְךָ בַּחֲתָנִים הַנִּבְזִים,</p>
</blockquote>

<blockquote>
<p>שׁוֹפְכֵי מֶמְשַׁלְתָּם עַל-בֵּיתְךָ בְּזָדוֹן זֶה שָׁלשׁ שָׁנִים.</p>
</blockquote>

<blockquote>
<p>הֵמָּה מְסוֹבְבִים אִשְׁתְּךָ הַנַּעֲלָה וּמַרְבִּים לָהּ אֶשְׁכָּר;</p>
</blockquote>

<blockquote>
<p>אַךְ הִיא מְחַכָּה לְשׁוּבְךָ, בּוֹכָה לְךָ כָּל-הַיָּמִים;</p>
</blockquote>

<blockquote>
<p>נָתְנָה תִקְוָה לְכֻלָּם, הִבְטִיחָה לְעֶלֶם וָעֶלֶם,   380</p>
</blockquote>

<blockquote>
<p>תִּשְׁלַח לְכֻלָּם מַלְאָכִים, וּבְלִבָּהּ אַחֶרֶת יָזָמָה&quot;.</p>
</blockquote>

<br> 

<blockquote>
<p>הֵשִׁיב אֲמָרָיו אוֹדִיסֵס הָאִישׁ רַב-הַמְּזִמּוֹת וַיַּעַן:</p>
</blockquote>

<blockquote>
<p>&quot;אוֹי וַאֲבוֹי לִי, כִּי אָכֵן כְּמוֹת אֲגַמֶּמְנוֹן בֶּן-אַטְרֵס</p>
</blockquote>

<blockquote>
<p>מֵת הָיִיתִי בְּבֵיתִי מוֹת נָבָל וְנִקְלֶה, אִלְמָלֵא</p>
</blockquote>

<blockquote>
<p>אַתְּ לִי הִגַּדְתְּ, אַתְּ הָאֵלָה, דְּבָרִים נְכוֹנִים, דְּבַר אֱמֶת! 385</p>
</blockquote>

<blockquote>
<p>אָנָּא עוּצִי לִי עֵצָה, אֵיכָה אֲיַסְּרֵם כְּרָעָתָם.</p>
</blockquote>

<blockquote>
<p>עִמְדִי בְּעַצְמֵךְ לִימִינִי, וּתְנִי בִי רוּחַ-הַגְּבוּרָה</p>
</blockquote>

<blockquote>
<p>כְּקֶדֶם, כִּבְיוֹם בּוֹ הָרַסְנוּ אֶת-חוֹמוֹת טְרוֹיָה הַמְּאִירוֹת,</p>
</blockquote>

<blockquote>
<p>וְאִלּוּ לִישׁוּעָה תִהְיִי לִי אַתְּ בְּהִירַת-הָעָיִן,</p>
</blockquote>

<blockquote>
<p>אֵצֵא וְאֶאֱסֹר מִלְחָמָה עִם-שְׁלשׁ מֵאוֹת גְּבָרִים  390</p>
</blockquote>

<blockquote>
<p>אִתָּךְ, כִּי תַעַזְבִי עִמִּי בְּחַסְדֵּךְ, הָאֵלָה הַגְּבִירָה!&quot;</p>
</blockquote>

<br> 

<blockquote>
<p>לוֹ אֲמָרֶיהָ הֵשִׁיבָה אַתֵּנָה כְּחֻלַּת-הָעָיִן:</p>
</blockquote>

<blockquote>
<p>&quot;אָמְנָם אֲנִי אֶעֱזָרְךָ וְלֹא אֶשְׁכָּחֲךָ בְּהַגִּיעַ</p>
</blockquote>

<blockquote>
<p>שְׁעַת עֲמָלֵנוּ זֶה. וְאָכֵן מְדַמָּה אָנֹכִי בְּלִבִּי,</p>
</blockquote>

<blockquote>
<p>רַבִּים מִקְּהַל הַחֲתָנִים, כָּל-אֵלֶּה הַמְכַלִּים רְכוּשְׁךָ,  395</p>
</blockquote>

<blockquote>
<p>יְלַכְלְכוּ בְּמֹחָם וּדְמֵיהֶם אֶת-פְּנֵי הָרִצְפָּה הָרְחָבָה.</p>
</blockquote>

<blockquote>
<p>אֶפֶס אֲשַׁנֶּה פָנֶיךָ וְלֹא יַכִּירְךָ כָּל-אָדָם:</p>
</blockquote>

<blockquote>
<p>צַמֵּק עוֹרְךָ הַנָּאֶה עַל-פְּנֵי אֲבָרֶיךָ הַגְּמִישִׁים,</p>
</blockquote>

<blockquote>
<p>וְסָפֹה שְׂעָרְךָ הַצְּהַבְהַב מֵרֹאשְׁךָ וְלֹא יִהְיֶה; אַלְבִּישְׁךָ</p>
</blockquote>

<blockquote>
<p>בְּלוֹיֵי סְחָבוֹת, וְרָאוּךָ בְּנֵי-אָדָם וְחָלוּ מִמֶּךָ;    400</p>
</blockquote>

<blockquote>
<p>וְהָפְכוּ טְרוּטוֹת עֵינֶיךָ כְּלִילוֹת-הַיֹּפִי לְפָנִים,</p>
</blockquote>

<blockquote>
<p>לְמַעַן תִּהְיֶה מְכֹעָר בְּעֵינֵי כָל-קְהַל הַחֲתָנִים,</p>
</blockquote>

<blockquote>
<p>בְּעֵינֵי אֵשֶׁת חֵיקְךָ וּבִנְךָ נָטַשְׁתָּ בְּבֵיתְךָ.</p>
</blockquote>

<blockquote>
<p>עַתָּה שָׂא אֶת-רַגְלֶיךָ לֵכָה תְּחִלָּה אֶל-רוֹעֵה-</p>
</blockquote>

<blockquote>
<p>הַחֲזִירִים אֲשֶׁר לְבָבוֹ לְךָ נֶאֱמָן תָּמִיד,    405</p>
</blockquote>

<blockquote>
<p>אוֹהֵב לְבִנְךָ אֲהוּבְךָ וּלְפֵּנֶלּוֹפֵּיָה הַנְּבוֹנָה.</p>
</blockquote>

<blockquote>
<p>תִּמְצָאֶנּוּ שָׁם יַחַד עִם-הַחֲזִירִים, וְהֵם רוֹעִים</p>
</blockquote>

<blockquote>
<p>אֵצֶל סַלְעֵי-הָעוֹרְבִים עַל-מֵי-אֲרֶתּוּזָה הַמַּעְיָן,</p>
</blockquote>

<blockquote>
<p>אוֹכְלִים בַּלּוּטִים בְּשֶׁפַע וְשׁוֹתִים הַמַּיִם הַכֵּהִים,</p>
</blockquote>

<blockquote>
<p>סְגֻלָּה הִיא לַחֲזִירִים וְיַעֲשׂוּ פִּימָה עַל-כָּסֶל.   410</p>
</blockquote>

<blockquote>
<p>שָׁמָּה הִשָּׁאֵר וְיָשַׁבְתָּ, וְתִדְרשׁ וְתַחְקֹר הַכֹּל.</p>
</blockquote>

<blockquote>
<p>חָשָׁה אֲנִי אֱלֵי סְפַּרְטָה, אֶרֶץ שֶׁיָּפוֹת נָשֶׁיהָ,</p>
</blockquote>

<blockquote>
<p>לִקְרֹא, אוֹדִיסֵס, לְבִנְךָ יְחִידְךָ לְטֵלֶמָּכוֹס,</p>
</blockquote>

<blockquote>
<p>אֲשֶׁר הָלַךְ אֶל-סְפַּרְטָה הָרְחָבָה לְבֵית מֶנֶלָּאוֹס</p>
</blockquote>

<blockquote>
<p>לִדְרשׁ אוּלַי יוֹדֵעַ אִישׁ אִם-בַּחַיִּים הִנֶּךָּ&quot;.   415</p>
</blockquote>

<br>  

<blockquote>
<p>הֵשִׁיב אֲמָרָיו אוֹדִיסֵס הָאִישׁ רַב-הַמְּזִמּוֹת וַיַּעַן:</p>
</blockquote>

<blockquote>
<p>&quot;לָמָה לֹא גִלִּית לוֹ, וְאַתְּ הֵן יָדַעַתְּ כָּל-אֵלֶּה?</p>
</blockquote>

<blockquote>
<p>וַדַּאי לְמַעַן יִסְבֹּל גַּם הוּא רָב-תְּלָאוֹת, כִּי יָנוּד</p>
</blockquote>

<blockquote>
<p>בְּרַחֲבֵי יַמִּים שׁוֹמֵמִים וְיֹאכְלוּ זָרִים אֶת-הוֹנוֹ?&quot;</p>
</blockquote>

<br> 

<blockquote>
<p>לוֹ אֲמָרֶיהָ הֵשִׁיבָה אַתֵּנָה כְּחֻלַּת-הָעָיִן:    420</p>
</blockquote>

<blockquote>
<p>&quot;אַל-נָא תַרְבֶּה דְאָגָה לוֹ, וְלֹא יִדְאַב לוֹ לִבְּךָ.</p>
</blockquote>

<blockquote>
<p>בְּעַצְמִי אֲנִי שְׁלַחְתִּיהוּ, וְהָיָה לְשֵׁם וְלִתְהִלָּה</p>
</blockquote>

<blockquote>
<p>שָׁמָּה כִּי יֵלֵךְ, וּתְלָאָה לֹא יֵדַע, כִּי שַׁאֲנָן יֵשֵׁב</p>
</blockquote>

<blockquote>
<p>בְּהֵיכַל בֶּן-אַטְרֵס הַגִּבּוֹר, וְרַבָּה לוֹ סָבִיב מַכֹּלֶת.</p>
</blockquote>

<blockquote>
<p>אָכֵן עִם-סְפִינָה שְׁחוֹרָה בַּחוּרִים לוֹ יֶאֱרֹבוּ,   425</p>
</blockquote>

<blockquote>
<p>אֹמְרִים בְּלִבָּם לְהָרְגוֹ טֶרֶם שָׁב לְאֶרֶץ אֲבוֹתָיו,</p>
</blockquote>

<blockquote>
<p>אַךְ הַדָּבָר לֹא יָקוּם, כִּי תַקְדִּים הָאָרֶץ וּתְכַסֶּה</p>
</blockquote>

<blockquote>
<p>כַּמָּה וְכַמָּה מִקְּהַל הַחֲתָנִים הָאוֹכְלִים רְכוּשְׁךָ&quot;.</p>
</blockquote>

<br>  

<blockquote>
<p>כָּכָה אָמְרָה אַתֵּנָה, וַתִּגַּע בּוֹ בְּשַׁרְבִיטָהּ.</p>
</blockquote>

<blockquote>
<p>צָמַק בְּשָׂרוֹ הַנָּאֶה עַל-פְּנֵי כָל-אֲבָרָיו הַגְּמִישִׁים, 430</p>
</blockquote>

<blockquote>
<p>סָפָה שְׂעָרוֹ הַצְּהַבְהַב מֵרֹאשׁוֹ, וּבְעוֹרוֹ שֶׁל-זָקֵן</p>
</blockquote>

<blockquote>
<p>יָשִׁישׁ שְׂבַע-יָמִים הֵלִיטָה אֶת-כָּל-אֲבָרָיו הַגְּמִישִׁים,</p>
</blockquote>

<blockquote>
<p>הָפְכוּ טְרוּטוֹת עֵינָיו כְּלִילוֹת הַיֹּפִי לְפָנִים.</p>
</blockquote>

<blockquote>
<p>וַתַּלְבִּישֶׁנּוּ בְּלוֹיֵי סְחָבוֹת וְכֻתֹּנֶת כְּעוּרָה,</p>
</blockquote>

<blockquote>
<p>קֶרַע עַל-קֶרַע, מְלֻכְלָכִים, מְגֹאָלִים בַּפִּיחַ הַנִּתְעָב,  435</p>
</blockquote>

<blockquote>
<p>אַף הִלְבִּישַׁתּוּ עוֹר צְבִי קַל, עוֹר גָּדוֹל שֶׁנָּשְׁרוּ שַׂעֲרוֹתָיו,</p>
</blockquote>

<blockquote>
<p>מֻקְרָח, נָתְנָה לוֹ מַטֶּה וְיַלְקוּט שֶׁל-רוֹעִים מְכֹעָר,</p>
</blockquote>

<blockquote>
<p>כֻּלּוֹ קֶרַע עַל-קֶרַע, וְחֶבֶל לוֹ תַּחַת מַחֲגֹרֶת.</p>
</blockquote>

<br>  

<blockquote>
<p>וְאַחֲרֵי שֶׁנּוֹעֲצוּ עֵצָה נִפְרָדוּ, וַתֵּלֶךְ אַתֵּנָה</p>
</blockquote>

<blockquote>
<p>עִירָה לָקֶדֵּימוֹן הַנִּפְלָאת, אֶל-בְּנוֹ שֶׁל-אוֹדִיסֵס.  440</p>
</blockquote>

<br>  

<h2 id="שִׁיראַרְבָּעָהעָשָׂר:אוֹדִיסֵסמְשׂוֹחֵחַעִםאֶבְמֵיאוֹס">שִׁיר אַרְבָּעָה עָשָׂר: אוֹדִיסֵס מְשׂוֹחֵחַ עִם אֶבְמֵיאוֹס</h2>

<br>

<blockquote>
<p>עָזַב אוֹדִיסֵס הַנָּמֵל וְהָלַךְ בְּמִשְׁעוֹל-הַטְּרָשִׁים</p>
</blockquote>

<blockquote>
<p>דֶּרֶךְ הָרָמוֹת הַנֶּחְפּוֹת-יְעָרוֹת, שָׁם פַּלַּס-אַתֵּנָה</p>
</blockquote>

<blockquote>
<p>הֶרְאֲתָה לוֹ אֶת-הָרוֹעֶה הָאֱלֹהִי, אֲשֶׁר הֵיטִיב</p>
</blockquote>

<blockquote>
<p>לִשְׁמוֹר עַל-טוּבוֹ מִכֹּל עֲבֻדַּת אוֹדִיסֵס הַנַּעֲלֶה.</p>
</blockquote>

<br>  

<blockquote>
<p>מְצָאוֹ יוֹשֵׁב בִּפְרוֹזְדוֹר הַבַּיִת, בֶּחָצֵר הַבְּנוּיָה  5</p>
</blockquote>

<blockquote>
<p>עַל-פְּנֵי רָמָה הַצּוֹפָה פְּנֵי כָל-הַכִּכָּר הַגְּדוֹלָה,</p>
</blockquote>

<blockquote>
<p>חָצֵר נָאָה, וְשֶׁטַח מְרֻוָּח עַל-סְבִיבָהּ, וְאֵלֶּה</p>
</blockquote>

<blockquote>
<p>בָּנָה לַחֲזִירִים הָרוֹעֶה בְּעַצְמוֹ, כִּי רָחַק אֲדוֹנָיו,</p>
</blockquote>

<blockquote>
<p>וְאִשְׁתּוֹ הַגְּבִירָה לֹא יָדְעָה וְלֹא יָדַע לָאֶרְטֵס הַיָּשִׁישׁ.</p>
</blockquote>

<blockquote>
<p>אַבְנֵי-שָׂדֶה עָשָׂהוּ וְעִטֵּר חוֹמוֹתָיו בַּרְקָנִים;  10</p>
</blockquote>

<br>  

<blockquote>
<p>וּמִבַּחוּץ הִקִּיפָהוּ יְתֵדוֹת יְתֵדוֹת לוֹ סָבִיב,<a href="#fn:90" id="fnref:90" title="see footnote" class="footnote"><sup>90</sup></a></p>
</blockquote>

<blockquote>
<p>רַבּוֹת וּצְפוּפוֹת, עֲשׂוּיוֹת שְׁחוֹר אַלּוֹנִים בְּקוּעִים.</p>
</blockquote>

<blockquote>
<p>אוּלָם בִּפְנִים אוֹתָהּ חָצֵר בָּנָה שְׁתֵּים עֶשְׂרֵה מִכְלָאוֹת</p>
</blockquote>

<blockquote>
<p>לַחֲזִירִים, סְמוּכוֹת אַחַת לָאֶחָת, בְּכָל-מִכְלָה</p>
</blockquote>

<blockquote>
<p>כְּלוּאִים חֲמִשִּׁים חֲזִירִים רוֹבְצִים עַל-פְּנֵי הָאֲדָמָה, 15</p>
</blockquote>

<blockquote>
<p>כֻּלָּן נְקֵבוֹת חֲזִירוֹת, וְהַזְּכָרִים מִחוּץ לַמִּכְלָאוֹת,</p>
</blockquote>

<blockquote>
<p>הַרְבֵּה פָּחוֹת מֵהֶן, כִּי הָלְכוּ וְחָסְרוּ מִהְיוֹתָם</p>
</blockquote>

<blockquote>
<p>מַאֲכַל לִקְהַל-הַחֲתָנִים, נִמְשָׁלִים-אֶל-אֵלִים, כִּי שָׁלַח</p>
</blockquote>

<blockquote>
<p>יוֹם-יוֹם רוֹעֵה-הַחֲזִירִים מִמֵּיטַב חֲזִירֵי הַמַּרְבֵּק.</p>
</blockquote>

<blockquote>
<p>שְׁלשׁ מֵאוֹת וְשִׁשִּׁים חֲזִירִים הָיוּ בֶחָצֵר.    20</p>
</blockquote>

<blockquote>
<p>כְּלָבִים דּוֹמִים לְחַיְתוֹ-הַטֶּרֶף לְעוֹלָם עַל-יָדָם</p>
</blockquote>

<blockquote>
<p>הָיוּ אַרְבָּעָה, וּפִטְּמָם הָרוֹעֶה הָרוֹדֶה- בַּגְּבָרִים.</p>
</blockquote>

<blockquote>
<p>הָיָה הַלָּה אָז עוֹשֶׂה סוּלְיוֹת לְרַגְלָיו, וְחָתַךְ</p>
</blockquote>

<blockquote>
<p>עוֹרוֹ שֶׁל-פַּר יְפֵה-מַרְאֶה. וְיֶתֶר כָּל-רוֹעֵי-הַחֲזִירִים</p>
</blockquote>

<blockquote>
<p>שְׁלָשְׁתָּם אִישׁ אִישׁ פָּנָה לְעֶבְרוֹ עִם-עֵדֶר חֲזִירָיו; 25</p>
</blockquote>

<blockquote>
<p>אַךְ אֶת-הָרוֹעֶה הָרְבִיעִי שָׁלַח הָעִירָה לְהָבִיא</p>
</blockquote>

<blockquote>
<p>אֶת-הַחֲזִיר לַחֲתָנִים עַלִּיזֵי-הַגַּאֲוָה, עַל-כָּרְחוֹ,</p>
</blockquote>

<blockquote>
<p>וְיִנְחֲרוּ אֶת-הַחֲזִיר וְתִשְׂבַּע נַפְשָׁם בְּשָׂרוֹ.</p>
</blockquote>

<br>  

<blockquote>
<p>פִּתְאֹם הִרְגִּישׁוּ הַכְּלָבִים מַתְמִידֵי-הַנְּבִיחָה בְּאוֹדִיסֵס,</p>
</blockquote>

<blockquote>
<p>רָצוּ אֵלָיו בִּצְעָקָה. הֶעֱרִים אוֹדִיסֵס וַיִּצְנַח,  30</p>
</blockquote>

<br>  

<blockquote>
<p>יָשַׁב לָאָרֶץ, וְנִשְׁמַט מִיָּדוֹ מַטֵּהוּ וַיִּפֹּל.<a href="#fn:91" id="fnref:91" title="see footnote" class="footnote"><sup>91</sup></a></p>
</blockquote>

<blockquote>
<p>וְהָיָה אָז בְּכָל-רַע בְּשַׁעֲרֵי בֵיתוֹ, אִלְמָלֵא</p>
</blockquote>

<blockquote>
<p>חָשׁ אֶל-הַכְּלָבִים הָרוֹעֶה, נֶחְפָּז בְּרַגְלָיו הַמְּהִירוֹת</p>
</blockquote>

<blockquote>
<p>אֶל-מִחוּץ לַשַּׁעַר, וְנָשַׁל הָעוֹר מִבֵּין כַּפָּיו.</p>
</blockquote>

<blockquote>
<p>גָּעַר בַּכְּלָבִים וַיְנִיסֵם, כֶּלֶב כֶּלֶב לְעֶבְרוֹ,  35</p>
</blockquote>

<blockquote>
<p>זוֹרֵק אֲבָנִים גְּדוֹלוֹת, וְנָשָׂא אִמְרָתוֹ לַאדוֹנָיו:</p>
</blockquote>

<blockquote>
<p>&quot;הוֹי, הַזָּקֵן, כִּמְעַט קְרָעוּךָ לִגְזָרִים הַכְּלָבִים</p>
</blockquote>

<blockquote>
<p>לְפֶתַע פִּתְאֹם, וְגַם הָיְתָה לִי חֶרְפָּה נְכוֹנָה מִיָּדְךָ.</p>
</blockquote>

<blockquote>
<p>וְהָאֱלֹהִים הֲלֹא כְבָר לִי נָתְנוּ גַּם צָרָה גַּם יָגוֹן;</p>
</blockquote>

<blockquote>
<p>הִנְנִי נֶאֱנָח וּבוֹכֶה לַשַּׁלִּיט הַדּוֹמֶה-לָאֵלִים,   40</p>
</blockquote>

<blockquote>
<p>הִנְנִי מְפַטֵּם חֲזִירֵי-מַרְבֵּק לְמַאֲכַל לְזָרִים,</p>
</blockquote>

<blockquote>
<p>וְאֶפְשָׁר שֶׁהוּא נָע-וָנָד וְנַפְשׁוֹ תִכְלֶה לְמַאֲכָל,</p>
</blockquote>

<blockquote>
<p>תּוֹעֶה בְּעָרִים וּמְדִינוֹת בְּנֵי-אָדָם מְדַבְּרִים שְׂפַת-נֵכָר,</p>
</blockquote>

<blockquote>
<p>אִם-אַךְ עוֹדֶנּוּ חַי וְרוֹאֶה בְּאוֹר שֶׁמֶשׁ כִּי יָהֵל.</p>
</blockquote>

<blockquote>
<p>קוּמָה, אֵפוֹא, הַזָּקֵן, וְנִכָּנֵס לָאֹהֶל, לְמַעַן  45</p>
</blockquote>

<blockquote>
<p>תִּסְעַד לִבְּךָ בַּלֶּחֶם, וְנַפְשְׁךָ תִּשְׂבַּע הַיָּיִן.</p>
</blockquote>

<blockquote>
<p>אַחַר תַּגִּיד מֵאַיִן תָּבֹאָה וְכַמָּה סָבַלְתָּ&quot;.</p>
</blockquote>

<br> 

<blockquote>
<p>כָּכָה סָח וְהָלַךְ לְפָנָיו רוֹעֵה-הַחֲזִירִים הַנַּעֲלֶה;</p>
</blockquote>

<blockquote>
<p>זִמְּנוֹ לָשֶׁבֶת, וַיָּשֶׂם סְבָכִים מְלַבְלְבִים תַּחְתָּיו,</p>
</blockquote>

<blockquote>
<p>פָּרַשׂ עֲלֵיהֶם מִמַּעַל עוֹר אַיַּל-הַשָּׂדוֹת הַשָּׂעִיר, 50</p>
</blockquote>

<blockquote>
<p>גָּדוֹל וְעָבֶה, שֶׁשִּׁמֵּשׁ לוֹ מַצָּע, וַיִּחַדְּ אוֹדִיסֵס,</p>
</blockquote>

<blockquote>
<p>אֲשֶׁר קִדְּמָהוּ כָךְ, וַיִּשָּׂא אִמְרָתוֹ וַיַּעַן:</p>
</blockquote>

<blockquote>
<p>&quot;דּוֹדִי, יִתֶּן-לְךָ זֶבְס וְיֶתֶר הָאֵלִים הַנִּצְחִים</p>
</blockquote>

<blockquote>
<p>רֹאשׁ מִשְׁאֲלוֹת לִבֶּךָ, כִּי קִדַּמְתַּנִי בִּידִידוּת&quot;.</p>
</blockquote>

<br>  

<blockquote>
<p>לוֹ הֲשִׁיבוֹתָ אֲמָרִים, אֶבְמֵיאוֹס הָרוֹעֶה, וַתַּעַן:  55</p>
</blockquote>

<blockquote>
<p>&quot;אַכְסְנַאי, לֹא יָאֶה לִי לִהְיוֹת מַקְלֶה נָכְרִים,</p>
</blockquote>

<blockquote>
<p>וְאִם-גַּם עָלוּב מִמֶּךָּ, כִּי זֵאוּס אָבִינוּ מָגִנָּם,</p>
</blockquote>

<blockquote>
<p>בּוֹ יֶחֱסוּ נָכְרִי וְאֶבְיוֹן. וִיקָרָה בְּעֵינָיו</p>
</blockquote>

<blockquote>
<p>נְדָבָה קְטַנָּה שֶׁלִּי, כִּי כֵן דֶּרֶךְ עֲבָדִים לְעוֹלָם,</p>
</blockquote>

<blockquote>
<p>אֲשֶׁר יְרֵאִים עֵת עוֹלִים אֲדוֹנִים צְעִירִים לִשְׂרָרָה. 60</p>
</blockquote>

<blockquote>
<p>יַעַן כִּי מָנְעוּ מִמֶּנּוּ הָאֵלִים יוֹם שׁוּבוֹ לְבֵיתוֹ,</p>
</blockquote>

<blockquote>
<p>וְהוּא אֲהֵבַנִי מְאֹד וְהָיָה לִי מַעֲנִיק בְּחַסְדּוֹ</p>
</blockquote>

<blockquote>
<p>כָּל-טוּב, כַּאֲשֶׁר יַעֲנִיק אָדוֹן טוֹב-עַיִן לְעַבְדּוֹ:</p>
</blockquote>

<blockquote>
<p>בַּיִת, נַחֲלָה וְאִשָּׁה אֲשֶׁר רַבִּים בָּהּ חוֹשְׁקִים,</p>
</blockquote>

<blockquote>
<p>אִם-עֲבָדוֹ בֶּאֱמוּנָה וּבִרְכַּת אֵלִים בְּמַעֲשָׂיו,  65</p>
</blockquote>

<blockquote>
<p>כַּאֲשֶׁר שָׁלְחוּ הָאֵלִים הַבְּרָכָה בְּכָל-מַעֲשֵׂי יָדָי.</p>
</blockquote>

<blockquote>
<p>וְהָיָה אֲדוֹנִי לִי מַעֲנִיק הַרְבֵּה, לוּ הָיָה פֹּה מַזְקִין;</p>
</blockquote>

<blockquote>
<p>אֶפֶס הוּא אָבָד! וּלְוַאי וְאָבַד כָּל-שֵׁבֶט הֶלֶּנָּה</p>
</blockquote>

<blockquote>
<p>בְּפִיק בִּרְכַּיִם, כְּשֵׁם שֶׁהִתִּירָה בִּרְכַּיִם שֶׁל-רַבִּים!</p>
</blockquote>

<blockquote>
<p>יַעַן גַּם הוּא יָרַד לִנְקֹם אֶת-כְּבוֹדוֹ שֶׁל-אֲגַמֶּמְנוֹן  70</p>
</blockquote>

<blockquote>
<p>עִירָה אִלְיוֹנָה רַבַּת-הַסּוּסִים, לְהִלָּחֵם בַּטְּרוֹיִים&quot;.</p>
</blockquote>

<br>  

<blockquote>
<p>כָּכָה דִבֵּר, וּמִהֵר וְשָׂם עַל-כֻּתָּנְתּוֹ הָאֵזוֹר,</p>
</blockquote>

<blockquote>
<p>נֶחְפַּז אֶל-מִכְלְאוֹת-הַחֲזִירִים אֲשֶׁר בָּן סִיעוֹת גּוּרֵיהֶם,</p>
</blockquote>

<blockquote>
<p>שְׁנַיִם לָקַח מִשָּׁם וַיָּשָׁב וַיִּנְחַר הַשְּׁנַיִם,</p>
</blockquote>

<blockquote>
<p>חֵרְכָם וְנִתְּחָם לִנְתָחִים, וַיָּשֶׂם הַבָּשָׂר עַל-שְׁפוּדִים. 75</p>
</blockquote>

<blockquote>
<p>אַחַר צְלוֹתוֹ אֶת-כֻּלּוֹ הֱבִיאוֹ, הִגִּישׁוֹ לְאוֹדִיסֵס</p>
</blockquote>

<blockquote>
<p>עוֹדוֹ חַם עַל-הַשְּׁפוּדִים, וְקֶמַח-שְׂעוֹרִים צַח זָרָה.</p>
</blockquote>

<blockquote>
<p>יַיִן מָתוֹק כִּדְבַשׁ יָצַק לוֹ בְּקִיתוֹן שֶׁל-קִסּוֹס,</p>
</blockquote>

<blockquote>
<p>יָשַׁב עַל-כִּסֵּא כְּנֶגְדּוֹ וַיְדַבֵּר מְעוֹדֵד אֶת-לִבּוֹ:</p>
</blockquote>

<blockquote>
<p>&quot;אָכְלָה, הַנָּכְרִי,הַיּוֹם מֵאֲשֶׁר יַגִּישׁוּ לַמְשָׁרְתִים,  80</p>
</blockquote>

<blockquote>
<p>בְּשַׂר גּוּר-חֲזִירִים, כִּי מַרְבֵּק אוֹתוֹ יֹאכְלוּהוּ הַחֲתָנִים</p>
</blockquote>

<blockquote>
<p>אֲשֶׁר בּשֶׁת לֹא יֵדְעוּ וְרַחֲמִים זָרִים לְלִבָּם.</p>
</blockquote>

<blockquote>
<p>וְהֵן הָאֵלִים הַבְּרוּכִים מתַעֲבִים מַעֲשֵׂה-זָדוֹן,</p>
</blockquote>

<blockquote>
<p>צֶדֶק צֶדֶק יְכַבְּדוּ וּפֹעַל בְּנֵי-אָדָם יְשָׁרִים.</p>
</blockquote>

<blockquote>
<p>הִנֵּה גַּם הָרְשָׁעִים וְהַמְשַׂנְאִים, אֲשֶׁר יָבֹאוּ  85</p>
</blockquote>

<blockquote>
<p>לְאֶרֶץ נָכְרִיָּה, וְזֵאוּס יַעֲנִיק לָמוֹ מַלְקוֹחַ,</p>
</blockquote>

<blockquote>
<p>יְמַלְאוּ סְפִינוֹתָם, וְיַפְלִיגוּ שׁוּב לְאֶרֶץ אֲבוֹתָם, –</p>
</blockquote>

<blockquote>
<p>פַּחַד הָאֵלִים עֲלֵיהֶם, וּמוּסַר כְּלָיוֹת יֵדָעוּ;</p>
</blockquote>

<blockquote>
<p>וַדַּאי יוֹדְעִים גַּם אֵלֶּה, וְאוּלַי שָׁמְעוּ קוֹל אֵלִים,</p>
</blockquote>

<blockquote>
<p>אֲשֶׁר כְּבָר אָבַד בְּעָנְיוֹ, כִּי גַם לְהִשְׁתַּדֵּךְ לֹא רָצוּ 90</p>
</blockquote>

<blockquote>
<p>כְּדֶרֶךְ הָאָרֶץ וְלָשׁוּב אֶל-בֵּיתָם, אַךְ שַׁאֲנַנִּים</p>
</blockquote>

<blockquote>
<p>בַּזְבֵּז יְבַזְבְּזוּ אוֹצְרוֹתָיו וּמִדָּה לֹא יֵדְעוּ וְחֶמְלָה.</p>
</blockquote>

<blockquote>
<p>לַיְלָה לָיְלָה וְיוֹם יוֹם, הַבָּאִים לָנוּ מִזֵּאוּס,</p>
</blockquote>

<blockquote>
<p>זֶבַח מִשְׁפָּחָה יִזְבָּחוּ לֹא פַעַם אַף לֹא פַעֲמָיִם.</p>
</blockquote>

<blockquote>
<p>גַּם אֶת-הַיַּיִן יְכַלּוּ, יִשְׁאֲבוּ בְּרֶשַׁע מִמֶּנּוּ.    95</p>
</blockquote>

<blockquote>
<p>טוּבוֹ כִּי עָצַם מְאֹד וְלֹא הָיָה אִישׁ יַעֲרֹךְ אֵלָיו</p>
</blockquote>

<blockquote>
<p>בֵּין הַגִּבּוֹרִים בָּאָדָם בְּכָל-הַיַּבֶּשֶׁת הַשְּׁחוֹרָה,</p>
</blockquote>

<blockquote>
<p>גַּם בְּאִתָּקָה עַצְמָהּ. וְעֶשְׂרִים גֶּבֶר גַּם יַחַד</p>
</blockquote>

<blockquote>
<p>הוֹנָם לֹא עָצַם כְּהוֹנוֹ. הִנְנִי לְךָ אֲסַפֵּרָה:</p>
</blockquote>

<blockquote>
<p>בַּיַּבָּשָׁה שְׁנֵים עָשָׂר עֶדְרֵי-בָקָר, כְּמִסְפָּרָם      100</p>
</blockquote>

<blockquote>
<p>סִיעוֹת חֲזִיר, וּכְמִסְפָּרָם צֹאן וְעִזִּים מְשֹׁטְטוֹת,</p>
</blockquote>

<blockquote>
<p>אֲשֶׁר רָעוּם שְׂכִירִים וְרוֹעָיו אֲנָשִׁים בְּנֵי-בֵיתוֹ.</p>
</blockquote>

<blockquote>
<p>וְעוֹד אַחַת עֶשְׂרֵה סִיעוֹת עִזִּים מְשֹׁטְטוֹת פֹּה, וְרוֹעוֹת</p>
</blockquote>

<blockquote>
<p>הַרְחֵק בִּקְצֵה כְּנַף-הָאָרֶץ, וּגְבָרִים גִּבּוֹרִים לוֹ שׁוֹמְרִים.</p>
</blockquote>

<blockquote>
<p>רוֹעֶה רוֹעֶה שׁוֹלֵחַ יוֹם יוֹם לַחֲתָנִים עֵז אֶחָת,       105</p>
</blockquote>

<blockquote>
<p>אֶת-הַטּוֹבָה בָּעֵדֶר, מִמֵּיטַב הָעִזִּים וְחֶלְבֵיהֶן.</p>
</blockquote>

<blockquote>
<p>אוּלָם אֲנִי הַשּׁוֹמֵר עַל-עֶדְרֵי הַחֲזִירִים וּמְטַפְּחָם,</p>
</blockquote>

<blockquote>
<p>יוֹם יוֹם אֶשְׁלַח חֲזִיר, הַטּוֹב בַּחֲזִירֵי הָעֵדֶר&quot;.</p>
</blockquote>

<br> 

<blockquote>
<p>כָּכָה מִלֵּל; וְהַלָּז אוֹכֵל וְשׁוֹתֶה בְּתֵאָבוֹן,</p>
</blockquote>

<blockquote>
<p>בְּחֵשֶׁק עַז, וְהוּא שׁוֹתֵק, כִּי חָרַשׁ רַע עַל-הַחֲתָנִים. 110</p>
</blockquote>

<blockquote>
<p>אֶפֶס לְאַחַר שֶׁאָכַל וְעִנֵּג אֶת-נַפְשׁוֹ בְּמַאֲכָל,</p>
</blockquote>

<blockquote>
<p>הִגִּישׁ הָרוֹעֶה לוֹ כוֹס, שֶׁנָּהַג לִשְׁתּוֹת מִמֶּנָּה,</p>
</blockquote>

<blockquote>
<p>כּוֹס מְלֵאָה יַיִן, וְלָקַח אוֹדִיסֵס וַתָּגֵל בּוֹ נַפְשׁוֹ.</p>
</blockquote>

<blockquote>
<p>נָשָׂא אֶת-קוֹלוֹ וַיַּעַן וַיֹּאמֶר אֶת-אִמְרוֹת-הַכָּנָף:</p>
</blockquote>

<blockquote>
<p>&quot;אָנָּא, יַקִּירִי, וּמִי הוּא הָאִישׁ שֶׁבְּכַסְפּוֹ קָנֶךָ,  115</p>
</blockquote>

<blockquote>
<p>אֲשֶׁר אָמַרְתָּ כִּי עָשִׁיר וְתַקִּיף הוּא מְאֹד, כִּדְבָרֶיךָ,</p>
</blockquote>

<blockquote>
<p>וְגַם אָמַרְתָּ, כִּי מֵת בְּנָקְמוֹ נְקַם אֲגַמֶּמְנוֹן?</p>
</blockquote>

<blockquote>
<p>אָנָּא הַגִּידָה מַה שְּׁמוֹ, וְאוּלַי יְדַעְתִּיו גַּם אָנִי?</p>
</blockquote>

<blockquote>
<p>זֵאוּס יוֹדֵעַ וְכָל-יֶתֶר הָאֵלִים בְּנֵי-הָאַלְמָוֶת,</p>
</blockquote>

<blockquote>
<p>אוּלַי רְאִיתִיו וּבְפִי בְּשׂוֹרוֹת, כִּי רַבּוֹת נָדָדְתִּי&quot;.  120</p>
</blockquote>

<br>  

<blockquote>
<p>הֵשִׁיב אֲמָרָיו לוֹ רוֹעֵה-הַחֲזִירִים הָרוֹדֶה-בַּגְּבָרִים:</p>
</blockquote>

<blockquote>
<p>&quot;הוֹי, הַזָּקֵן, אֵין אָדָם נוֹדֵד אֲשֶׁר בְּשׂוֹרוֹת</p>
</blockquote>

<blockquote>
<p>יָבִיא, וְלוֹ יַאֲמִינוּ גַּם אִשְׁתּוֹ גַּם בְּנוֹ אֲשֶׁר אָהֵב,</p>
</blockquote>

<blockquote>
<p>יַעַן כָּל-אוֹתָם הַנָּכְרִים הַזְּקוּקִים לְהַאֲרָחָה</p>
</blockquote>

<blockquote>
<p>כְּזָבִים יָפִיחוּ, וְלֹא יִרְצוּ לְהַגִּיד אֱמֶת לַאֲמִתָּהּ.  125</p>
</blockquote>

<blockquote>
<p>כָּל-הַבָּא לְאֶרֶץ אִתָּקָה, כָּל-עוֹבֵר-אֹרַח וְהֵלֶךְ,</p>
</blockquote>

<blockquote>
<p>יִגַּשׁ אֶל-גְּבִרְתִּי לְסַפֵּר בְּאָזְנֶיהָ שְׁקָרִים וּכְזָבִים,</p>
</blockquote>

<blockquote>
<p>וְהִיא תְקַדֵּם פָּנָיו בִּידִידוּת, תְּכַבְּדֶנּוּ וְתַעֲמִיק שְׁאָלָה,</p>
</blockquote>

<blockquote>
<p>אֲבָל תֶּאֱבַל וּדְמָעוֹת נוֹשְׁרוֹת מֵעַל עַפְעַפֶּיהָ,</p>
</blockquote>

<blockquote>
<p>כְּדֶרֶךְ הַנָּשִׁים הַבּוֹכוֹת לְאִישָׁן כִּי נֶאֱסַף בַּנֵּכָר. 130</p>
</blockquote>

<blockquote>
<p>תֵּכֶף תִּבְדֶּה גַם אַתָּה, הַזָּקֵן, דְּבָרִים לֹא הָיוּ,</p>
</blockquote>

<blockquote>
<p>אִלּוּ נָתְנוּ לְךָ בְּגָדִים: גַּם מְעִיל גַּם כֻּתֹּנֶת.</p>
</blockquote>

<blockquote>
<p>וַדַּאי הִפְשִׁיטוּ הַכְּלָבִים וְעוֹף-הַשָּׁמַיִם הַזָּרִיז</p>
</blockquote>

<blockquote>
<p>עוֹרוֹ מֵעַל עַצְמוֹתָיו, כִּי רוּחוֹ עֲזָבוֹ וְאֵינֶנּוּ,</p>
</blockquote>

<blockquote>
<p>אוֹ כִרְסְמוּהוּ הַדָּגִים בִּמְצוּלוֹת הַיָּם, וְעַצְמוֹתָיו  135</p>
</blockquote>

<blockquote>
<p>נָחוֹת עַל-פְּנֵי הֶחָרָבָה, וְחוֹל בַּעֲרֵמוֹת יְכַסֵּן.</p>
</blockquote>

<blockquote>
<p>כָּכָה שָׁם אָבַד הַלָּה; וּלַאֲנָחוֹת פֹּה עָזַב</p>
</blockquote>

<blockquote>
<p>כָּל-יְדִידָיו; וְאוּלָם לִי הֵרַע מִכֻּלָּם, כִּי אָדוֹן</p>
</blockquote>

<blockquote>
<p>אַחֵר כְּמוֹתוֹ לֹא אֶמְצָא, וְאִם-אֵלֵךְ אֶל-כָּל-אֲשֶׁר אֵלֵךְ,</p>
</blockquote>

<blockquote>
<p>אִם-גַּם אָבֹא לְבֵיתָם שֶׁל-אָבִי וְאִמִּי, הַבַּיִת  140</p>
</blockquote>

<blockquote>
<p>אֲשֶׁר נוֹלַדְתִּי בוֹ וְהֵם בּוֹ גִדְּלוּנִי בְּעַצְמָם.</p>
</blockquote>

<blockquote>
<p>אֵין אֲנִי בּוֹכֶה לָאֵלֶּה, וְאִם-נִכְסְפָה נַפְשִׁי וְתִכְמַהּ</p>
</blockquote>

<blockquote>
<p>לִרְאוֹת אוֹתָם בְּעֵינַי וְלָבֹא לְאַרְצִי וּלְבֵיתִי,</p>
</blockquote>

<blockquote>
<p>אוּלָם לִבִּי דָוֶה עַל-אוֹדִיסֵס הַמֵּת, לוֹ אֶתְגַּעְגַּע.</p>
</blockquote>

<blockquote>
<p>יָרֵא אָנֹכִי, הַנָּכְרִי, לָשֵׂאת אֶת-שְׁמוֹ עַל-דַּל שְׂפָתָי, 145</p>
</blockquote>

<blockquote>
<p>אַף כִּי אֵינֶנּוּ, כִּי מְאֹד אֲהֵבַנִי וְצַר לוֹ בְּצָרָתִי.</p>
</blockquote>

<blockquote>
<p>אֶקְרָא לוֹ – וְאִם-גַּם רָחַק – מַחְמַד לְבָבִי יְדיד נָפֶשׁ&quot;.</p>
</blockquote>

<br>

<blockquote>
<p>עָנָה אוֹדִיסֵס הַנַּעֲלֶה הָאִישׁ רַב-הַתְּלָאוֹת וְאָמַר:</p>
</blockquote>

<blockquote>
<p>&quot;הָהּ, יַקִּירִי, וּבְיַעַן כּוֹפֵר בַּכֹּל אַתָּה וְאוֹמֵר,</p>
</blockquote>

<blockquote>
<p>אֲשֶׁר לֹא יָשׁוּב לְבֵיתוֹ, וּלְנַפְשְׁךָ זָרָה אֱמוּנָה,  150</p>
</blockquote>

<blockquote>
<p>אֵין אֲנִי בָא לְבַשֶּׂרְךָ סְתָם, אַךְ שְׁבוּעָה נִשְׁבַּעְתִּי</p>
</blockquote>

<blockquote>
<p>אֲשֶׁר עוֹד יָבֹא אוֹדִיסֵס, וּגְמוּל בְּשׂוֹרוֹתַי אֲקַבֵּל</p>
</blockquote>

<blockquote>
<p>תֵּכֶף לְאַחַר שֶׁיָּבֹא וְיִכָּנֵס בְּשַׁעֲרֵי מְעוֹנוֹ,</p>
</blockquote>

<blockquote>
<p>תַּעֲטֵנִי מְעִיל וְכֻתֹּנֶת, בְּגָדִים מְאֹד יָפִים;</p>
</blockquote>

<blockquote>
<p>מְאוּם לֹא אֶקַּח עַד יָבֹא, וְאִם-לִי מְאֹד הֵם נְחוּצִים. 155</p>
</blockquote>

<blockquote>
<p>יַעַן אָנֹכִי שָׂנֵאתִי, כְּשָׂנְאִי אֶת-שַׁעֲרֵי הַדֵס,</p>
</blockquote>

<blockquote>
<p>אָדָם מֵפִיחַ כְּזָבִים, כִּי אָכַף עָלָיו מַחְסוֹרוֹ.</p>
</blockquote>

<blockquote>
<p>עֵדִי זֵאוּס הָרִאשׁוֹן-בָּאֵלִים, וְזֶה שֻׁלְחַן-הָאוֹרְחִים,</p>
</blockquote>

<blockquote>
<p>כִּירַת אוֹדִיסֵס הַתָּמִים, אֲשֶׁר אֵלֶיהָ אָתָאתִי,</p>
</blockquote>

<blockquote>
<p>יָקוּם כָּל-אֲשֶׁר דִּבַּרְתִּי, וְדָבָר אַרְצָה לֹא יִפֹּל,  160</p>
</blockquote>

<blockquote>
<p>אֲשֶׁר לִתְקוּפַת הַשָּׁנָה הִנֵּה יָשׁוּב אוֹדִיסֵס,</p>
</blockquote>

<blockquote>
<p>עִם-הֵאָסֵף יָרֵחַ זֶה וּבְהִתְחַדֵּשׁ הַשֵּׁנִי</p>
</blockquote>

<blockquote>
<p>יָשׁוּב הַלָּה אֶל-בֵּיתוֹ וְעָשָׂה נִקְמָתוֹ בְּכָל-אֵלֶּה</p>
</blockquote>

<blockquote>
<p>אֲשֶׁר הֵמִיטוּ פֹּה חֶרְפָּה עַל-אִשְׁתּוֹ וּבְנוֹ זֶה הַמַּזְהִיר&quot;.</p>
</blockquote>

<br>  

<blockquote>
<p>לוֹ עָנִיתָ, אֶבְמֵיאוֹס רוֹעֵה-הַחֲזִירִים, וַתֹּאמֶר:  165</p>
</blockquote>

<blockquote>
<p>&quot;הוֹי,הַזָּקֵן, אֲבָל גַּם אֲנִי לֹא אֶתֵּן שְׂכַר-בְּשׂוֹרָה,</p>
</blockquote>

<blockquote>
<p>גַּם אוֹדִיסֵס לֹא יָשׁוּב לְעוֹלָם; אֶפֶס אַתָּה</p>
</blockquote>

<blockquote>
<p>שְׁתֵה, וְנִזָּכֵר דְּבָרִים אֲחֵרִים, וְלֹא נוֹסִיף</p>
</blockquote>

<blockquote>
<p>לִזְכֹּר אֶת-זֶה, כִּי לְבָבִי בְחֻבִּי דָוֶה, בְּבֹא אָדָם</p>
</blockquote>

<blockquote>
<p>לַזְכִּיר לִי אֶת-אֲדֹנִי הַיָּקָר לְנַפְשִׁי וּלְבָבִי.   170</p>
</blockquote>

<blockquote>
<p>אֲבָל אָנוּ נֶחְדַּל מֵאוֹתָהּ הַשְּׁבוּעָה. וְאוֹדִיסֵס</p>
</blockquote>

<blockquote>
<p>לְוַאי וְיָבֹא, כִּי זֶה רְצוֹנִי וּרְצוֹן פֵּנֶּלּוֹפָּה,</p>
</blockquote>

<blockquote>
<p>רְצוֹן לָאֶרְטֵס הַיָּשִׁישׁ וּבְנוֹ טֵלֶמָּךְ הָאֱלֹהִי.</p>
</blockquote>

<blockquote>
<p>עַתָּה אָנֹכִי בוֹכֶה וְלֹא אֶחְדַּל לִבְנוֹ טֵלֶמָּכוֹס</p>
</blockquote>

<blockquote>
<p>זְרַע-אוֹדִיסֵס, וְהָאֵלִים גִּדְּלוּהוּ כְּחֹטֶר-עֵץ נָאֶה. 175</p>
</blockquote>

<blockquote>
<p>אָמוֹר אָמַרְתִּי בְּלִבִּי: לֹא יִפֹּל מֵאָבִיו אֲהוּבוֹ</p>
</blockquote>

<blockquote>
<p>בֵּין-הַגְּבָרִים, כִּי נִפְלָא מַרְאֵהוּ וְנִפְלֵאת קוֹמָתוֹ.</p>
</blockquote>

<blockquote>
<p>אוּלָם רוּחַ בִּינָתוֹ הֵעִיב אַחַד הָאֵלִים,</p>
</blockquote>

<blockquote>
<p>אוֹ הָאֶחָד בֶּן-אָדָם, וְהָלַךְ לִשְׁמֹעַ עַל-אָבִיו</p>
</blockquote>

<blockquote>
<p>אַרְצָה פִּילוֹס הַקְדוֹשָׁה. אַךְ הַחֲתָנִים הַנְּדִיבִים  180</p>
</blockquote>

<blockquote>
<p>אוֹרְבִים לוֹ, בְּשׁוּבוֹ לְבֵיתוֹ, לְמַעַן יִכָּרֵת בְּאִי-כָבוֹד</p>
</blockquote>

<blockquote>
<p>שֵׁבֶט אַרְקֵיסְיוֹס הַדּוֹמֶה-לָאֵלִים מֵאֶרֶץ אִתָּקָה!</p>
</blockquote>

<blockquote>
<p>אוּלָם נֶחְדַּל מִדַּבֵּר בּוֹ, אִם-אָבֹד יֹאבַד</p>
</blockquote>

<blockquote>
<p>אוֹ יִנָּצֵל מֵרָעָה, כִּי תָגֵן עָלָיו יַד קְרוֹנְיוֹן.</p>
</blockquote>

<blockquote>
<p>סַפְּרָה לִי עַתָּה, הַזָּקֵן, הָרָעוֹת הַמּוֹצְאוֹת גַּם אוֹתְךָ,  185</p>
</blockquote>

<blockquote>
<p>הַגֵּד תַּגֵּד דְּבַר-אֱמֶת וְאֵדַע יָדוֹעַ גַּם אָנִי.</p>
</blockquote>

<blockquote>
<p>אֵי מִזֶּה תָבֹא, מִי אַתָּה? אֵי עִירְךָ וְאֵי אֲבוֹתֶיךָ?</p>
</blockquote>

<blockquote>
<p>בְּאֵיזֹה אֳנִיָּה הִגַּעְתָּ? וְאֵיזוֹ הַדֶּרֶךְ הוֹבִילוּ</p>
</blockquote>

<blockquote>
<p>אוֹתְךָ הַחוֹבְלִים לְאִתָּקָה? מִי הֵם וּמַה שְּׁמָם לְהִתְפָּאֵר?</p>
</blockquote>

<blockquote>
<p>יַעַן כִּי לֹא בָרֶגֶל הֵנָּה בָאתָ, דּוֹמַנִי&quot;.    190</p>
</blockquote>

<br>  

<blockquote>
<p>הֵשִׁיב אֲמָרָיו אוֹדִיסֵס הָאִישׁ רַב-הַמְּזִמּוֹת וַיַּעַן:</p>
</blockquote>

<blockquote>
<p>&quot;אָכֵן הַכֹּל לְךָ אַגִּיד, אֱמֶת לַאֲמִתָּהּ אֲסַפֵּר.</p>
</blockquote>

<blockquote>
<p>אִלּוּ אֹכֶל פֹּה לָנוּ לִשְׁנֵינוּ לְעִדָּן וְעִדָּנִים,</p>
</blockquote>

<blockquote>
<p>יַיִן מָתוֹק וָטוֹב וְנַחְנוּ אַךְ שׁוֹהִים בָּאֹהֶל,</p>
</blockquote>

<blockquote>
<p>אוֹכְלִים וְשׁוֹתִים לָבֶטַח, אֲחֵרִים טְרוּדִים בַּמְּלָאכָה, 195</p>
</blockquote>

<blockquote>
<p>בְּנָקֵל הָיְתָה חוֹלֶפֶת שָׁנָה תְמִימָה, וְאָנֹכִי</p>
</blockquote>

<blockquote>
<p>טֶרֶם כִּלִּיתִי לְסַפֵּר כָּל-אֲשֶׁר עָבַר עַל-נַפְשִׁי,</p>
</blockquote>

<blockquote>
<p>רָעוֹת אֲשֶׁר סָבַלְתִּי, נָשָׂאתִי בִּרְצוֹנָם שֶׁל-הָאֵלִים.</p>
</blockquote>

<blockquote>
<p>הִנְנִי מִכַּפְתּוֹר הָאִי רְחַב-הַיָּדַיִם, שָׁם אַרְצִי.</p>
</blockquote>

<blockquote>
<p>בֶּן-אִישׁ אָמִיד אֲנִי, וְאוּלָם לוֹ עוֹד בָּנִים רַבִּים  200</p>
</blockquote>

<blockquote>
<p>כֻּלָּם בְּאַרְמוֹנוֹ לוֹ נוֹלְדוּ וְגִדְּלָם שָׁם, כֻּלָּם</p>
</blockquote>

<blockquote>
<p>בָּנָיו מֵאִשְׁתּוֹ לוֹ נָשָׂא, אַךְ אִמִּי שֶׁלִּי הִיא פִילַגְשׁוֹ</p>
</blockquote>

<blockquote>
<p>אֲשֶׁר לוֹ קָנָה. וְאוּלָם כְּאַהֲבָתוֹ אֶת-בָּנָיו</p>
</blockquote>

<blockquote>
<p>כֵּן אֲהֵבַנִי גַם אָנִי. קַסְטוֹר בֶּן-הִילַכְּס הוּא אָבִי.</p>
</blockquote>

<blockquote>
<p>כִּבְּדוּ אוֹתוֹ כַּפְתֹּרִים, כְּכַבֵּד אֶת-אַחַד הָאֵלִים,  205</p>
</blockquote>

<blockquote>
<p>עֵקֶב רְכוּשׁוֹ הָרַב וּבָנָיו נוֹדָעִים לִתְהִלָּה.</p>
</blockquote>

<blockquote>
<p>אַךְ כְּשֶׁבָּאוּ אֵלָיו שְׁלִיחֵי הַמָּוֶת וְהוֹרִידוּ</p>
</blockquote>

<blockquote>
<p>אוֹתוֹ לְמִשְׁכְּנוֹת-הַדֵס, הִתְחַלְּקוּ הַבָּנִים הַגֵּאִים,</p>
</blockquote>

<blockquote>
<p>פּוּר הִפִּילוּ, בַּגּוֹרָל חִלְּקוּ הַנַּחֲלָה בֵּינֵיהֶם,</p>
</blockquote>

<blockquote>
<p>מִנּוּ לִי אַךְ הַמְּעַט, אַךְ בַּיִת אֶחָד נָתָנוּ.   210</p>
</blockquote>

<blockquote>
<p>אִשָּׁה לָקַחְתִּי מִבְּנוֹת הָעֲשִׁירוֹת בְּמִשְׁפְּחוֹת הָאָרֶץ.</p>
</blockquote>

<blockquote>
<p>בְּכִשְׁרוֹנוֹתַי לְקַחְתִּיהָ, כִּי יְרֵא-קְרָב לֹא הָיִיתִי,</p>
</blockquote>

<blockquote>
<p>אַף לֹא אִישׁ רְפֵה-כֹחַ, אַךְ עַתָּה הַכֹּל חָלַף, עָבָר!</p>
</blockquote>

<blockquote>
<p>אַךְ, דּוֹמַנִי, כְּשֶׁאַתָּה מִסְתַּכֵּל בַּשִּׁבֹּלֶת, הֵן תָּבִין</p>
</blockquote>

<blockquote>
<p>מַה שֶּׁהָיְתָה לְפָנִים; וְהַתְּלָאוֹת הָרַבּוֹת בְּעוֹכְרָי. 215</p>
</blockquote>

<blockquote>
<p>אָרֵס וּפַּלַּס-אַתֵּנָה חַנּוּנִי אֹמֶץ עִם-גְּבוּרָה,</p>
</blockquote>

<blockquote>
<p>וְכֹחַ פּוֹרֵץ בְּמַעֲרָכוֹת. וּכְשֶׁיָּשַׁבְתִּי בַּמַּאֲרָב</p>
</blockquote>

<blockquote>
<p>עִם-הַטּוֹבִים בָּעָם, חוֹמֵס מְזִמּוֹת עַל-אוֹיְבַי,</p>
</blockquote>

<blockquote>
<p>לִבִּי לֶב-גֶּבֶר לֹא יָדַע מֵעוֹלָם פַּחַד הַמָּוֶת;</p>
</blockquote>

<blockquote>
<p>אוּלָם הָרִאשׁוֹן הָיִיתִי, פָּרַצְתִּי בְּקֵינִי, הִפַּלְתִּי  220</p>
</blockquote>

<blockquote>
<p>בְּאַנְשֵׁי-יְרִיבִי, בְּכָל-אָדָם שֶׁרַגְלָיו לֹא קַלּוּ כְּרַגְלַי.</p>
</blockquote>

<blockquote>
<p>כָּכָה הָיִיתִי בַּקְרָב! אַךְ לִבִּי לֹא הָלַךְ אַחֲרֵי</p>
</blockquote>

<blockquote>
<p>מְלֶאכֶת הַשָּׂדֶה וְהַבַּיִת הַמְגַדֵּל הַבָּנִים הַטּוֹבִים.</p>
</blockquote>

<blockquote>
<p>חוֹבֵב אֳנִיּוֹת הָיִיתִי וּסְפִינוֹת בַּעֲלוֹת-מְשׁוֹטִים,</p>
</blockquote>

<blockquote>
<p>קְרָבוֹת, שִׁרְיָה וְחִצִּים, חֲנִיתוֹת מְלֻטָּשׁוֹת לְמִשְׁעִי, 225</p>
</blockquote>

<blockquote>
<p>אֲשֶׁר בְּכַנְפֵיהֶם יְגוֹנִים, תּוֹעֲבַת יֶתֶר הָאָדָם,</p>
</blockquote>

<blockquote>
<p>הָיוּ חֲבִיבִים עָלַי, כִּי זֹאת נָטְעוּ בְלִבִּי הָאֵלִים.</p>
</blockquote>

<blockquote>
<p>אֶחָד הַשָּׂשׂ לִקְרַאת זֹאת, מִשְׁנֵהוּ חוֹבֵב אַחֶרֶת.</p>
</blockquote>

<blockquote>
<p>טֶרֶם יָרְדוּ אֲכַיִּים אֶל-אֶרֶץ טְרוֹיָה פָּשַׁטְתִּי</p>
</blockquote>

<blockquote>
<p>תֵּשַׁע פְּעָמִים בְּרֹאשׁ גְּבָרַי בִּסְפִינוֹת מְמַהֲרוֹת-לָשׁוּט 230</p>
</blockquote>

<blockquote>
<p>עַל-בְּנֵי-נֵכָר וָאֶשָּׂא שָׁלָל רַב וּמַלְקֹחַ.</p>
</blockquote>

<blockquote>
<p>בּוֹרֵר הָיִיתִי מִזֶּה כְּכָל-אַוַּת נַפְשִׁי, וְעוֹד הַרְבֵּה</p>
</blockquote>

<blockquote>
<p>נָפַל לִי גַם בַּגּוֹרָל. וַיִּגְדַּל בֵּיתִי בִּמְהֵרָה.</p>
</blockquote>

<blockquote>
<p>נִכְבָּד וְגָדוֹל נַעֲשֵׂיתִי לְעַמִּי הַיּוֹשֵׁב בְּכַפְתּוֹר.</p>
</blockquote>

<blockquote>
<p>אַךְ כְּשֶׁחָרַץ זֶבְס הַמַּרְחִיק-לִרְאוֹת אֶת-אוֹתוֹ  235</p>
</blockquote>

<blockquote>
<p>מַסָּע אָיֹם, בּוֹ אָבְדוּ אֲנָשִׁים רַבִּים בַּיַּמִּים,</p>
</blockquote>

<blockquote>
<p>גָּזְרוּ עָלַי וְעַל-אִידוֹמֶנֵּס הַמְצֻיָּן וַנֵּצֵא</p>
</blockquote>

<blockquote>
<p>בְּרֹאשׁ סְפִינוֹתֵינוּ אִלְיוֹנָה, בְּאֵין לָנוּ בְּרֵירָה אַחֶרֶת</p>
</blockquote>

<blockquote>
<p>אֶלָּא לְהַפְלִיג, כִּי כָבְדוּ דִבְרֵי הָעַמִּים עָלֵינוּ.</p>
</blockquote>

<blockquote>
<p>תֵּשַׁע שָׁנִים נִלְחַמְנוּ, בְּנֵי-הָאֲכַיִּים, עָלֶיהָ,  240</p>
</blockquote>

<blockquote>
<p>וּבַעֲשִׂירִית הָרַסְנוּ אֶת-בִּירַת פְּרִיאַמּוֹס וַנַּעַל</p>
</blockquote>

<blockquote>
<p>אִישׁ אִישׁ לְבֵיתוֹ בִּסְפִינָה, וַיָּפֶץ הָאֵל הָאֲכַיִּים.</p>
</blockquote>

<blockquote>
<p>וְזֶבְס חֲכַם-הַמּוֹעֵצוֹת עָלַי עַל-הָאֻמְלָל רַע יָעַץ.</p>
</blockquote>

<blockquote>
<p>חֹדֶשׁ יָמִים לֹא יוֹתֵר שִׂמַּחְתִּי אֶת-אֵשֶׁת-בְּרִיתִי,</p>
</blockquote>

<blockquote>
<p>שַׂשְׂתִּי עַל-בָּנַי וּרְכוּשִׁי, כִּי יִצְרִי אָז תְּקָפַנִי,   245</p>
</blockquote>

<blockquote>
<p>אָבְתָה נַפְשִׁי לָרֶדֶת בִּסְפִינָה לְנַחַל מִצְרַיִם</p>
</blockquote>

<blockquote>
<p>בָּאֳנִיּוֹת חֲמוּשׁוֹת עִם-רֵעַי הַדּוֹמִים-לָאֵלִים.</p>
</blockquote>

<blockquote>
<p>תֵּשַׁע אֳנִיּוֹת חִמַּשְׁתִּי, מִהַר הָעָם וַיִּתְקַבְּצוּ.</p>
</blockquote>

<blockquote>
<p>שִׁשָּׁה יָמִים עָשׂוּ מִשְׁתֶּה עֲמִיתַי הַנֶּאֱמָנִים,</p>
</blockquote>

<blockquote>
<p>יַעַן כִּי הֶעֱנַקְתִּי לָהֶם הַרְבֵּה קָרְבָּנוֹת    250</p>
</blockquote>

<blockquote>
<p>לְהַקְרִיב לָאֵלִים הַנִּצְחִים וְלִהְיוֹת גַּם לָמוֹ לְאָכְלָה.</p>
</blockquote>

<blockquote>
<p>אוּלָם בַּשְּׁבִיעִי הִפְלַגְנוּ מִכַּפְתּוֹר הָאִי רְחַב-יָדַיִם,</p>
</blockquote>

<blockquote>
<p>שַׁטְנוּ עַל-כַּנְפֵי רוּחַ צְפוֹנִית חֲזָקָה וְנָאָה,</p>
</blockquote>

<blockquote>
<p>קַלּוֹת, כְּעַל-מֵימֵי נָהָר. לֹא הָיְתָה בַּסְּפיִנוֹת אַף אַחַת</p>
</blockquote>

<blockquote>
<p>אֲשֶׁר נִזּוֹקָה, אַךְ שְׁלֵמִים וּבְרִיאִים יָשַׁבְנוּ כֻלָּנוּ  255</p>
</blockquote>

<blockquote>
<p>אִישׁ עַל-מְקוֹמוֹ וְהָרוּחַ וְהַהֶגֶה נוֹהֲגִים הַסְּפִינָה.</p>
</blockquote>

<blockquote>
<p>בָּאנוּ בַחֲמִישִׁי עַד נַחַל מִצְרַיִם אַדִּיר-הַזֶּרֶם.</p>
</blockquote>

<blockquote>
<p>בְּנַחַל מִצְרַיִם עִכַּבְתִּי הַסְּפִינוֹת כְּפוּפוֹת-הַקְּצָווֹת.</p>
</blockquote>

<blockquote>
<p>שָׁמָּה צִוִּיתִי לַגְּבָרִים, עֲמִיתַי הַנֶּאֱמָנִים,</p>
</blockquote>

<blockquote>
<p>לִהְיוֹת אֵצֶל הַסְּפִינוֹת, וְלִשְׁמֹר עַל-כָּל-הָאֳנִיּוֹת,  260</p>
</blockquote>

<blockquote>
<p>אַךְ עַל-הַמְרַגְּלִים פָּקַדְתִּי לַעֲלוֹת בְּרָמוֹת-הַצּוֹפִים.</p>
</blockquote>

<blockquote>
<p>אוּלָם הֵמָּה בִּזְדוֹנָם, כִּי יִצְרָם תָּקַף עֲלֵיהֶם,</p>
</blockquote>

<blockquote>
<p>פָּשְׁטוּ עַל-שַׁדְמוֹת הַמִּצְרִים כְּלִילוֹת-הַיֹּפִי לְשָׁלָל,</p>
</blockquote>

<blockquote>
<p>שָׁבוּ נָהֲגוּ נְשֵׁיהֶם וְאֶת-יַלְדֵיהֶם הַקְּטַנִּים,</p>
</blockquote>

<blockquote>
<p>וְאוֹתָם הִכּוּ בֶחָרֶב, – וַתָּבֹא הַשְּׁמוּעָה הָעִירָה.  265</p>
</blockquote>

<blockquote>
<p>שָׁמְעוּ הַצְּעָקָה וְחָשׁוּ יוֹשְׁבֵי הָעִיר עִם-הַצְּפִירָה,</p>
</blockquote>

<blockquote>
<p>הַשְׁכֵּם בַּבֹּקֶר, וְנִמְלָא הַמִּישׁוֹר רַגְלִים וָרֶכֶב,</p>
</blockquote>

<blockquote>
<p>נֹגַהּ נְחשֶׁת מַבְרֶקֶת. וְזֶבְס הַמַּרְעִים-רְעָמִים</p>
</blockquote>

<blockquote>
<p>הֵנִיס כָּל-רֵעַי-עֲמִיתַי מְנוּסַת-בִּזָּיוֹן, וְלֹא קָמָה</p>
</blockquote>

<blockquote>
<p>רוּחַ בָּם עֲמֹד בִּפְנֵי צָרֵיהֶם, כִּי מָגוֹר מִסָּבִיב.  270</p>
</blockquote>

<blockquote>
<p>רַבִּים מֵהֶם הִכּוּ נֶפֶשׁ בְּלַהַב הַנְּחשֶׁת הַשְּׁנוּנָה,</p>
</blockquote>

<blockquote>
<p>רַבִּים נָהֲגוּ חַיִּים לִהְיוֹת לָהֶם לַעֲבָדִים.</p>
</blockquote>

<blockquote>
<p>אוּלָם זֵאוּס בְּעַצְמוֹ נָתַן בְּלִבִּי הָעֵצָה –</p>
</blockquote>

<blockquote>
<p>לְוַאי בָּחֲרָה נַפְשִׁי לָמוּת וְיָרַדְתִּי שְׁאוֹל תַּחְתִּית</p>
</blockquote>

<blockquote>
<p>שָׁמָּה בְּנַחַל מִצְרַיִם, כִּי צָרָה וְיָגוֹן מְצָאוּנִי.  275</p>
</blockquote>

<blockquote>
<p>תֵּכֶף הִשְׁלַכְתִּי מֵרֹאשִׁי קוֹבַע תִּפְאַרְתִּי לָאָרֶץ,</p>
</blockquote>

<blockquote>
<p>מָגֵן-יְשׁוּעוֹת מִכְּתֵפִי, חֲנִיתִי מִיָּדִי זָרַקְתִּי,</p>
</blockquote>

<blockquote>
<p>קָרוֹב קָרַבְתִּי עַד רֶכֶב הַמֶּלֶךְ, חִבַּקְתִּי בִתְחִנָּה</p>
</blockquote>

<blockquote>
<p>בִּרְכָּיו וּנְשַׁקְתִּיו בְּמוֹ פִי; חָמַל עָלַי, הִצִּילָנִי,</p>
</blockquote>

<blockquote>
<p>וְיּוֹשִׁיבֵנִי בָּרֶכֶב, בְּבִכְיִי הָעִירָה נָחָנִי.    280</p>
</blockquote>

<blockquote>
<p>רַבִּים מְאֹד הִתְנַפְּלוּ עָלַי בַּחֲנִיתוֹת-הַמֵּילָה,</p>
</blockquote>

<blockquote>
<p>רוֹצִים לָקַחַת אֶת-נַפְשִׁי, כִּי טֶרֶם שָׁכְכָה חֲמָתָם;</p>
</blockquote>

<blockquote>
<p>אוּלָם הוּא עָצַר בְּעַד כֻּלָּם, כִּי יָרֵא חֲמָתוֹ שֶׁל-זֵאוּס</p>
</blockquote>

<blockquote>
<p>גּוֹנֵן עַל-נָכְרִים, וּמַרְבֶּה לְיַסֵּר פֹּעֲלֵי אָוֶן.</p>
</blockquote>

<blockquote>
<p>שֶׁבַע שָׁנִים עָשִׂיתִי שָׁם עִם-הַמִּצְרִים, וָאֶצְבֹּר  285</p>
</blockquote>

<blockquote>
<p>הַרְבֵּה רְכוּשׁ, כִּי כֻלָּם הִרְבּוּ לָתֵת לִי מַתָּנוֹת.</p>
</blockquote>

<blockquote>
<p>אוּלָם בַּשָּׁנָה הַשְּׁמִינִית, בְּבוֹאָה עִם-תְּקוּפַת הַשָּׁנִים,</p>
</blockquote>

<blockquote>
<p>וְהִנֵּה בָּא אִישׁ כְּנַעֲנִי, אִישׁ כֻּלּוֹ מִרְמָה וּתְכָכִים,</p>
</blockquote>

<blockquote>
<p>נוֹכֵל, אֲשֶׁר כְּבָר עָשָׂה הַרְבֵּה רָעָה לַבְּרִיּוֹת,</p>
</blockquote>

<blockquote>
<p>הוּא פִּתַּנִי בְּעָרְמָה לַעֲלוֹת אִתּוֹ כְּנַעֲנָה,   290</p>
</blockquote>

<blockquote>
<p>אֲשֶׁר שָׁם בֵּיתוֹ וְשָׁם גַּם אֹצְרוֹתָיו הָרַבִּים.</p>
</blockquote>

<blockquote>
<p>שָׁמָּה אִתּוֹ בִּלִּיתִי שָׁנָה אַחַת תְּמִימָה;</p>
</blockquote>

<blockquote>
<p>אֶפֶס כְּשֶׁחָלְפוּ וְעָבְרוּ יָמִים עַל-יָמִים וִירָחִים,</p>
</blockquote>

<blockquote>
<p>שָׁבוּ כָּל-תְּקוּפוֹת הַשָּׁנָה, הַהוֹרוֹת הַמְמֻנּוֹת עֲלֵיהֶן,</p>
</blockquote>

<blockquote>
<p>וַיִּנְהָגֵנִי לְלוּב בִּסְפִינָה מַפְלִיגָה בְּלֶב-יַמִּים,   295</p>
</blockquote>

<blockquote>
<p>כִּזֵּב בִּלְשׁוֹנוֹ: לְמַעַן אֶעֱזֹר בְּמַשָּׂא-הַסְּפִינָה.</p>
</blockquote>

<blockquote>
<p>אָמַר שָׁם לְמָכְרֵנִי, לָקַחַת הוֹן עָתֵק מְחִירִי.</p>
</blockquote>

<blockquote>
<p>אִתּוֹ עַל-כָּרְחִי יָרַדְתִּי בַּסְּפִינָה, וְאִם-בּוֹ חָשַׁדְתִּי.</p>
</blockquote>

<blockquote>
<p>שָׁטָה עַל-כַּנְפֵי רוּחַ צְפוֹנִית חֲזָקָה וְנָאָה,</p>
</blockquote>

<blockquote>
<p>עָבְרָה עַל-כַּפְתּוֹר בְּלֶב-יָם; וְזֵאוּס אָמַר לְאַבְּדָם.  300</p>
</blockquote>

<blockquote>
<p>אַךְ כְּעָזְבֵנוּ אֶת-כַּפְתּוֹר הָאִי וְשׁוּם אֶרֶץ אַחֶרֶת</p>
</blockquote>

<blockquote>
<p>לֹא הוֹפִיעָה לְפָנֵינוּ, רַק מַיִם וּרְקִיעַ שָׁמַיִם,</p>
</blockquote>

<blockquote>
<p>הֵקִים עָלֵינוּ בֶּן-קְרוֹנוֹס עֲנָנָה אֲפֵלָה וּפְרָשָׂהּ</p>
</blockquote>

<blockquote>
<p>עַל-פְּנֵי הַסְּפִינָה הַגְּדוֹלָה, וַיֶּחְשַׁךְ הַיָּם תַּחְתֶּיהָ.</p>
</blockquote>

<blockquote>
<p>זֵאוּס הִרְעִים בַּמְּרוֹמִים וּבָרָק רָב בָּאֳנִיָּה,    305</p>
</blockquote>

<blockquote>
<p>נוֹד הִתְנוֹדְדָה כֻלָּהּ, כִּי פָגַע חֲזִיזוֹ שֶׁל-זֶבְס בָּהּ,</p>
</blockquote>

<blockquote>
<p>נִמְלְאָה קִיטוֹר שֶׁל-גָּפְרִית; וַיִּפְּלוּ מִמֶּנָּה כָּל-רֵעַי.</p>
</blockquote>

<blockquote>
<p>הָיוּ כְקֹרְאֵי-הַיָּם מְסוֹבְבִים סָבִיב לַסְּפִינָה</p>
</blockquote>

<blockquote>
<p>שְׁחֹרַת-הַחַרְטוֹם בַּגַּלִּים, כִּי מָנַע הָאֵל שׁוּבָם בָּיְתָה.</p>
</blockquote>

<blockquote>
<p>אֶפֶס, כִּי בָאוּ מַיִם עַד נַפְשִׁי, וַיִּתְקַע זֶבְס בְּעַצְמוֹ  310</p>
</blockquote>

<blockquote>
<p>בְּכַפִּי שֶׁלִּי אֶת-תָּרְנָהּ הָאַדִּיר שֶׁל-אוֹתָהּ אֳנִיָּה</p>
</blockquote>

<blockquote>
<p>כְּחֻלַּת-הַחַרְטוֹם, לְמַעַן אֲמַלֵּט נַפְשִׁי הַפָּעַם.</p>
</blockquote>

<blockquote>
<p>עָלָיו מִתְרַפֵּק הָיִיתִי וְרוּחוֹת אֲבַדּוֹן גְּרָפוּנִי.</p>
</blockquote>

<blockquote>
<p>תִּשְׁעָה יָמִים נִשֵּׂאתִי, וּבָעֲשִׂירִי בְּלֵיל-אֹפֶל</p>
</blockquote>

<blockquote>
<p>טִלְטֵל אוֹתִי גַּל גָּדוֹל אֶל-חוֹפֵי אֶרֶץ תֶּסְפְּרוֹטִים.  315</p>
</blockquote>

<blockquote>
<p>פֵידוֹן הַמּוֹלֵךְ עַל-עַם-הַתֶּסְפְּרוֹטִים שָׁמָּה לִי דָאַג</p>
</blockquote>

<blockquote>
<p>חִנָּם אֵין כָּסֶף, כִּי בְנוֹ בָּא וְהוּא מְצָאַנִי</p>
</blockquote>

<blockquote>
<p>בְּאֶפֶס כֹּחַ מִצִּנָּה וְעָמָל, וּבַיְתָה נָחָנִי,</p>
</blockquote>

<blockquote>
<p>בְּיָדוֹ בִּי תָמַךְ עַד בּוֹאוֹ אֶל-מִשְׁכַּן אָבִיהוּ.</p>
</blockquote>

<blockquote>
<p>אַף הִלְבִּישַׁנִי בֶּגֶד, כֻּתֹּנֶת, מְעִיל וְאַדֶּרֶת.   320</p>
</blockquote>

<blockquote>
<p>שָׁם הִגִּיעַתְנִי גַּם בְּשׂוֹרָה עַל-אוֹדִיסֵס, לִי סִפֵּר</p>
</blockquote>

<blockquote>
<p>אֲשֶׁר קִדְּמָהוּ בִּידִידוּת, עֵת הָלַךְ אֶל-אֶרֶץ אֲבוֹתָיו,</p>
</blockquote>

<blockquote>
<p>הֶרְאָה לִי אֶת-הָאוֹצָרוֹת וְהַטּוּב, אֲשֶׁר צָבַר אוֹדִיסֵס:</p>
</blockquote>

<blockquote>
<p>נְחשֶׁת וְהַזָּהָב הַטּוֹב, כְּלֵי-בַרְזֶל מַעֲשֵׂה אָמָּן,</p>
</blockquote>

<blockquote>
<p>דַיָּם לְאִישׁ לְהַנְחִיל, עַד דּוֹר עֲשִׂירִי לְבָנָיו,  325</p>
</blockquote>

<blockquote>
<p>יַעַן כִּי רַבּוּ מְאֹד אוֹצְרוֹתָיו בְּהֵיכַל הַמֶּלֶךְ.</p>
</blockquote>

<br>  

<blockquote>
<p>וְאָמַר, כִּי יָרַד אוֹדִיסֵס עִירָה דוֹדוֹנָה לִשְׁמֹעַ<a href="#fn:92" id="fnref:92" title="see footnote" class="footnote"><sup>92</sup></a></p>
</blockquote>

<blockquote>
<p>רְצוֹנוֹ שֶׁל-זֶבְס מִבֵּינוֹת אַלּוֹן-אֵל רָם-צַמֶּרֶת:</p>
</blockquote>

<blockquote>
<p>אֵיזוֹ הַדֶּרֶךְ יָשׁוּב לְאִתָּקָה הָאָרֶץ הַבְּרוּכָה,</p>
</blockquote>

<blockquote>
<p>אִם-בְּהֵחָבֵא אוֹ בְּגָלוּי, כִּי זְמַן רַב רָחַק מִמֶּנָּה.  330</p>
</blockquote>

<blockquote>
<p>נִשְׁבַּע הַמֶּלֶךְ בְּעַצְמוֹ, בְּנָסְכוֹ אֶת-נִסְּכּוֹ בַּבַּיִת,</p>
</blockquote>

<blockquote>
<p>לִהְיוֹת נְכוֹנָה הַסְּפִינָה וּנְכוֹנִים רֵעָיו-עֲמִיתָיו,</p>
</blockquote>

<blockquote>
<p>אֲשֶׁר יַנְחוּהוּ אֶל-אַרְצוֹ אֶרֶץ-אֲבוֹתָיו הַיְקָרָה.</p>
</blockquote>

<blockquote>
<p>וְשִׁלַּח אוֹתִי לְפָנָיו, כִּי הָיוּ אֲנָשִׁים תֶּסְפְּרוֹטִים</p>
</blockquote>

<blockquote>
<p>יוֹרְדִים בִּסְפִינָה לְדוּלִיכְיוֹן, הָאָרֶץ הַכְּבֵדָה-בְחִטָּה. 335</p>
</blockquote>

<blockquote>
<p>צִוָּה לָהֶם לְשַׁלַּח אוֹתִי אֶל-מֶלֶךְ אַקַּסְטוֹס,</p>
</blockquote>

<blockquote>
<p>לַהֲבִיאֵנִי בְּשָׁלוֹם, אַךְ לִבָּם זָמַם, וְרָעוֹת</p>
</blockquote>

<blockquote>
<p>יָעַץ עָלַי, לְמַלֵּא סְאַת תְּלָאוֹתַי הָרַבּוֹת.</p>
</blockquote>

<blockquote>
<p>וּכְשֶׁהִרְחִיקָה בַיָּם הַסְּפִינָה הַשָּׁטָה-בַּמָּיִם</p>
</blockquote>

<blockquote>
<p>חָשׁוּ לְהָמִיט עָלַי אֶת-יוֹם הָעַבְדוּת הַנּוֹרָא.  340</p>
</blockquote>

<blockquote>
<p>הֵמָּה הִפְשִׁיטוּ מֵעָלַי בִּגְדִּי, כֻּתָּנְתִּי וּמְעִילִי,</p>
</blockquote>

<blockquote>
<p>וַיַּלְבִּישׁוּנִי בִמְקוֹמָם כֻּתֹּנֶת מְזֹהָמָה וּקְרוּעָה,</p>
</blockquote>

<blockquote>
<p>אֵלֶּה בְּלוֹיֵי הַסְּחָבוֹת אֲשֶׁר עֵינֶיךָ פֹּה רוֹאוֹת.</p>
</blockquote>

<blockquote>
<p>עֵרֶב הִגַּעְנוּ לְאִתָּקָה, הָאִי הַנִּשְׁקָף-לְמֵרָחוֹק,</p>
</blockquote>

<blockquote>
<p>שָׁם אֲסָרוּנִי בַּסְּפִינָה הַבְּנוּיָה-לְתִפְאָרָה בְּחֶבֶל  345</p>
</blockquote>

<blockquote>
<p>יְפֵה מִקְלַעַת וְחָזָק. וְהֵם יָצְאוּ מִן-הָאֳנִיָּה,</p>
</blockquote>

<blockquote>
<p>אָכְלוּ עַל-שְׂפַת-הַיָּם בְּחִפָּזוֹן אֶת-סְעֻדַּת הָעָרֶב.</p>
</blockquote>

<blockquote>
<p>אֶפֶס הָאֵלִים פִּתְּחוּ מֹסְרוֹתַי, הֵמָּה בְּעַצְמָם,</p>
</blockquote>

<blockquote>
<p>בְּנָקֵל עָשׂוּ, צָנַפְתִּי רֹאשִׁי בִּסְחָבוֹת וָאַחְלִיק</p>
</blockquote>

<br> 

<blockquote>
<p>עַל-פְּנֵי הַהֶגֶה הַמְהֻקְצָע. שִׁקַּעְתִּי אֶת-חָזִי בַּמָּיִם,<a href="#fn:93" id="fnref:93" title="see footnote" class="footnote"><sup>93</sup></a><br />
350</p>
</blockquote>

<blockquote>
<p>אַחַר חָתַרְתִּי בְּיָדַי בִּשְּׁתַּיִם אֶל -פְּנֵי הֶחָרָבָה.</p>
</blockquote>

<blockquote>
<p>דֶּרֶךְ הַיָּם קַל מְהֵרָה רָחַקְתִּי מִכֻּלָּם גַּם יָחַד.</p>
</blockquote>

<blockquote>
<p>עָלֹה עָלִיתִי בַּחוֹף, וּבְיַעַר-אִילָנוֹת רַב-פְּרָחִים</p>
</blockquote>

<blockquote>
<p>כָּפוּף שָׁכַבְתִּי בְּעָבְיוֹ. וְהֵם קֹרְאִים בְּקוֹלֵי קוֹלוֹת,</p>
</blockquote>

<blockquote>
<p>סָבִיב שׁוֹטְטִים, וְלֹא מָצְאוּ לְטוֹב לְהוֹסִיף חַפְּשֵׂנִי,  355</p>
</blockquote>

<blockquote>
<p>פָּנוּ וְשָׁבוּ כֻלָּם אֶל-הָאֳנִיָּה הַקְּמוּרָה.</p>
</blockquote>

<blockquote>
<p>אוֹתִי הִצְפִּינוּ בְּנָקֵל הָאֵלִים, הֵמָּה בְּעַצְמָם,</p>
</blockquote>

<blockquote>
<p>וְהֵמָּה נָחוּנִי עַד מִכְלְאוֹת אַחַד הָרוֹעִים,</p>
</blockquote>

<blockquote>
<p>גֶּבֶר אִישׁ-תְּבוּנָה, כִּי נִגְזַר עָלַי וְעוֹד אַאֲרִיךְ יָמִים&quot;.</p>
</blockquote>

<br>  

<blockquote>
<p>אוֹתוֹ עָנִיתָ אֶבְמֵיאוֹס רוֹעֵה-הַחֲזִירִים וַתֹּאמֶר:  360</p>
</blockquote>

<blockquote>
<p>&quot;הוֹי, הָאֻמְלָל-בַּנָּכְרִים, נָגְעוּ עַד לִבִּי הַדְּבָרִים,</p>
</blockquote>

<blockquote>
<p>כָּל-אֲשֶׁר סַפֵּר סִפַּרְתָּ, דְּבַר נְדוּדֶיךָ וְהַתְּלָאוֹת.</p>
</blockquote>

<blockquote>
<p>אוּלָם דְּבָרֶיךָ עַל-אֹדוֹת אוֹדִיסֵס הֵם אֵינָם נְכוֹנִים,</p>
</blockquote>

<blockquote>
<p>כָּךְ דּוֹמַנִי, אָכֵן אֵיכָכָה כְּזָבִים תָּפִיחַ,</p>
</blockquote>

<blockquote>
<p>אַתָּה, אִישׁ אֲשֶׁר כָּמוֹךָ? אֲנִי בְּעַצְמִי יוֹדֵעַ  365</p>
</blockquote>

<blockquote>
<p>דְּבַר תְּשׁוּבַת-אֲדוֹנִי וְאֵיךְ שְׂנֵאוּהוּ הָאֵלִים</p>
</blockquote>

<blockquote>
<p>כֻּלָּם שִׂנְאָה גְּדוֹלָה, שֶׁלֹּא הֱמִיתוּהוּ בֵּין טְרוֹיִים,</p>
</blockquote>

<blockquote>
<p>גַּם לֹא בִּזְרֹעוֹת יְדִידָיו-אוֹהֲבָיו עִם-תֹּם הַמִּלְחָמָה,</p>
</blockquote>

<blockquote>
<p>הָיוּ אָז שׁוֹפְכִים לוֹ תֵל כָּל-צְבָא-הָאֲכַיִּים עַל-קִבְרוֹ,</p>
</blockquote>

<blockquote>
<p>וְהָיָה מַנְחִיל לִבְנוֹ הַתְּהִלָּה הַגְּדוֹלָה לְעוֹלָמִים,  370</p>
</blockquote>

<blockquote>
<p>עַתָּה חָטוֹף חֲטָפוּהוּ הַהַרְפִּיּוֹת, נֶעֱלָם וְאֵינֶנּוּ.</p>
</blockquote>

<blockquote>
<p>הִנֵּה אֲנִי מִתְבּוֹדֵד פֹּה עִם-חֲזִירַי, הָעִירָה</p>
</blockquote>

<blockquote>
<p>אֵין אֲנִי בָא, כִּי אִם-קָרְאָה לִי פֵּנֶלּוֹפָּה הַנְּבוֹנָה</p>
</blockquote>

<blockquote>
<p>לֶכֶת לְשָׁם, אִם-אַךְ תָּבֹא בְּשׂוֹרָה מִמָּקוֹם שֶׁתָּבֹא.</p>
</blockquote>

<blockquote>
<p>אָז נֶאֱסָפִים וְיוֹשְׁבִים, חוֹקְרִים וְדוֹרְשִׁים כָּל-דָּבָר  375</p>
</blockquote>

<blockquote>
<p>אֵלֶּה שֶׁלִּבָּם עוֹד דָּוֶה עַל-מַלְכָּם שֶׁרָחַק לָלֶכֶת</p>
</blockquote>

<blockquote>
<p>וְאֵלֶּה הַשְּׂמֵחִים לְבַזְבֵּז הוֹן-זָרִים חִנָּם אֵין-כָּסֶף.</p>
</blockquote>

<blockquote>
<p>אוּלָם אָנֹכִי שָׂנֵאתִי לִדְרשׁ וְלַחֲקֹר אֵלֶּה</p>
</blockquote>

<blockquote>
<p>לְמִן-הַיּוֹם בּוֹ סְבָבַנִי בְּכַחַשׁ אִישׁ אֶחָד אֵיטוֹלִי,</p>
</blockquote>

<blockquote>
<p>אֲשֶׁר הִכָּה נֶפֶשׁ וְנָס דֶּרֶךְ הַרְבֵּה אֲרָצוֹת,   380</p>
</blockquote>

<blockquote>
<p>בָּא וְהִגִּיעַ עַד מְעוֹנִי, וְאָנֹכִי הִכְנַסְתִּיו בִּידִידוּת.</p>
</blockquote>

<blockquote>
<p>סִפֶּר לִי אֲשֶׁר רָאָהוּ בְּכַפְתּוֹר בְּבֵית אִידוֹמֶנֵּס,</p>
</blockquote>

<blockquote>
<p>מְתַקֵּן שָׁם אֳנִיּוֹתָיו, כִּי נִשְׁבְּרוּ בְרוּחוֹת הַסָּעַר.</p>
</blockquote>

<blockquote>
<p>אָמַר, שׁוֹב יָשׁוּב בַּקַּיִץ וְאוּלַי בַּחֹרֶף וְאִתּוֹ</p>
</blockquote>

<blockquote>
<p>רַבִּים אוֹצָרוֹת וְרֵעָיו-עֲמִיתָיו הַדּוֹמִים-לָאֵלִים.  385</p>
</blockquote>

<blockquote>
<p>לָכֵן, זָקֵן רַב-עֶצֶב, כִּי אֵל הֵבִיאֲךָ מְעוֹנִי,</p>
</blockquote>

<blockquote>
<p>אַל-נָא תֹּאמַר לְשַׂמְּחֵנִי וּלְסוֹבְבֵנִי בְּכַחַשׁ,</p>
</blockquote>

<blockquote>
<p>כִּי לֹא עַל-זֹאת אֲכַבֶּדְךָ, לְךָ אֶדְאַג, כִּי אִם-מִפַּחַד</p>
</blockquote>

<blockquote>
<p>זֵאוּס מָגֵן-הָאוֹרְחִים, כִּי נִכְמְרוּ רַחֲמַי אֵלֶיךָ&quot;.</p>
</blockquote>

<br>  

<blockquote>
<p>הֵשִׁיב אֲמָרָיו אוֹדִיסֵס הָאִישׁ רַב-הַדַּעַת וַיַּעַן:  390</p>
</blockquote>

<blockquote>
<p>&quot;אֲבָל לִבְּךָ בְּחֻבְּךָ רֵיק מֵאֱמוּנָה לְגַמְרֵי,</p>
</blockquote>

<blockquote>
<p>אֲשֶׁר לֹא אוּכַל לְפַתּוֹתְךָ גַּם בִּשְׁבוּעָה חֲמוּרָה.</p>
</blockquote>

<blockquote>
<p>הָבָה נַעֲשֶׂה חוֹזֶה בֵּינֵינוּ וְנָעִידָה לָנוּ</p>
</blockquote>

<blockquote>
<p>עֵדִים אֶת-כָּל-הָאֵלִים שׁוֹכְנֵי מֶרְחֲבֵי-אוֹלִימְפּוֹס,</p>
</blockquote>

<blockquote>
<p>אֲשֶׁר בְּשׁוּב אֲדוֹנֶיךָ וְסָר אֶל-מְעוֹנְךָ, אַתָּה   395</p>
</blockquote>

<blockquote>
<p>תִּתֵּן חֲלִיפוֹת בְּגָדִים, כֻּתֹּנֶת וּמְעִיל, וְשִׁלַּחְתַּנִי</p>
</blockquote>

<blockquote>
<p>עִירָה דוּלִיכְיוֹן, כִּי שָׁמָּה רָצְתָה נַפְשִׁי לָלֶכֶת.</p>
</blockquote>

<blockquote>
<p>אַךְ אִם-לֹא יָשׁוּב אֲדוֹנֶיךָ אֶל-בֵּיתוֹ, כַּאֲשֶׁר אָמַרְתִּי</p>
</blockquote>

<blockquote>
<p>צַו לִמְשָׁרְתֶיךָ לְהָדְפֵנִי מֵעַל רֹאשׁ הַצּוּר הַגָּבוֹהַּ,</p>
</blockquote>

<blockquote>
<p>לְמַעַן יִירָא כָּל-עָנִי לְהַשְׁלוֹת אֶת-נַפְשְׁךָ בְּכָזָב&quot;.  400</p>
</blockquote>

<br>  

<blockquote>
<p>הֵשִׁיב אֲמָרָיו הָרוֹעֶה הָאֱלֹהִי וְכֹה אָמַר:</p>
</blockquote>

<blockquote>
<p>&quot;אָכֵן, הַנָּכְרִי, לִצְדָקָה תֵּחָשֵׁב לִי זֹאת וּלִתְהִלָּה</p>
</blockquote>

<blockquote>
<p>בֵּין בְּנֵי-אָדָם, הֵן בְּנֵי-דוֹרִי וְהֵן בְּנֵי-דוֹר יָבֹא,</p>
</blockquote>

<blockquote>
<p>אִלּוֹ הֲבִיאוֹתִיךָ לְאָהֳלִי גַּם כִּבַּדְתִּיךָ,</p>
</blockquote>

<blockquote>
<p>וְקַמְתִּי עָלֶיךָ לַהֲרָגְךָ וְלָקַחְתִּי חַיֶּיךָ הַיְקָרִים.   405</p>
</blockquote>

<blockquote>
<p>אֵיכָה אֶשָּׂא אֶת-פָּנַי אֶל-זֵאוּס בֶּן-קְרוֹנוֹס בְּלֵב שָׁקֵט?</p>
</blockquote>

<blockquote>
<p>שְׁעַת-הָאֲרֻחָה הִגִּיעָה. וְלוּ מִהֲרוּ לָבֹא חֲבֵרַי,</p>
</blockquote>

<blockquote>
<p>וְנַעֲרֹךְ לָנוּ סְעֻדָּה מְשִׁיבַת-נָפֶשׁ בָּאֹהֶל&quot;.</p>
</blockquote>

<br>  

<blockquote>
<p>כָּכָה נִדְבְּרוּ שְׁנֵיהֶם, מְשׂוֹחֲחִים אִישׁ אֶת-רֵעֵהוּ.</p>
</blockquote>

<blockquote>
<p>וְהִנֵּה שָׁבוּ הַחֲזִירִים וְהַגְּבָרִים שׁוֹמְרֵי-הַחֲזִירִים. 410</p>
</blockquote>

<blockquote>
<p>אֶל-הַמִּכְלָאוֹת הֱבִיאוּם וּסְגָרוּם לְמַעַן יָנוּחוּ;</p>
</blockquote>

<blockquote>
<p>קָמָה נְאָקָה נוֹרָאָה בְּקֶרֶב הַחֲזִירִים הַכְּלוּאִים.</p>
</blockquote>

<blockquote>
<p>וְרוֹעֵה-הַחֲזִירִים הַנַּעֲלֶה, עָנָה וְאָמַר לְרֵעָיו:</p>
</blockquote>

<blockquote>
<p>&quot;שְׂאוּ אֶת-הַטּוֹב בַּחֲזִירִים וְאֶזְבָּחֶנּוּ לַנָּכְרִי</p>
</blockquote>

<blockquote>
<p>אֲשֶׁר בָּא מִמֶּרְחַקִּים, וְיִיטַב גַּם לָנוּ. וְאָנוּ   415</p>
</blockquote>

<blockquote>
<p>כַמָּה טוֹרְחִים עֲמֵלִים בַּחֲזִירִים מַלְבִּינֵי-מַלְתָּעוֹת,</p>
</blockquote>

<blockquote>
<p>וְזָרִים אוֹכְלִים אֶת-עֲמָלֵנוּ חִנָּם אֵין-כָּסֶף&quot;.</p>
</blockquote>

<br>  

<blockquote>
<p>כָּכָה הִבִּיעַ, וַיְבַקַּע הָעֵצִים בִּנְחשֶׁת אַכְזְרִיָּה.</p>
</blockquote>

<blockquote>
<p>הֵמָּה הֵבִיאוּ חֲזִיר בֶּן חָמֵשׁ שָׁמֵן וְכָשֶׂה,</p>
</blockquote>

<blockquote>
<p>אֶל-הַכִּירַיִם קֵרְבוּהוּ. וְלֹא שָׁכַח רוֹעֵה-הַחֲזִירִים 420</p>
</blockquote>

<blockquote>
<p>אֶת-אֱלֹהָיו בַּשָּׁמַיִם, כִּי יִרְאַת הָאֵלִים בְּלִבּוֹ,</p>
</blockquote>

<blockquote>
<p>כָּרַת מִשַּׂעֲרוֹת רֹאשׁוֹ שֶׁל-אוֹתוֹ חֲזִיר לְבֶן-שִׁנַּיִם,</p>
</blockquote>

<blockquote>
<p>זְרָקָן לְאֵשׁ הַכִּירַיִם וּלְכָל-הָאֵלִים הִתְפַּלֵּל,</p>
</blockquote>

<blockquote>
<p>אֲשֶׁר יָשׁוּב לְבֵיתוֹ אוֹדִיסֵס הָאִישׁ רַב-הַתְּבוּנָה.</p>
</blockquote>

<blockquote>
<p>הֵרִים הַגֶּזַע שֶׁהוֹתִיר עַל-רֹאשׁ הַחֲזִיר וַיַּכֵּהוּ,  425</p>
</blockquote>

<blockquote>
<p>נָפַח אֶת-רוּחוֹ, וְהֵם גְּזָרוּהוּ וַחֲרָכוּהוּ,</p>
</blockquote>

<blockquote>
<p>קַל-מְהֵרָה בִּתְּרוּ אֶת-בְּשָׂרוֹ. וְחָתַךְ הָרוֹעֶה</p>
</blockquote>

<blockquote>
<p>נְתָחִים בַּקֹּדֶשׁ מִכָּל-הָאֲבָרִים וּנְתָנָם בַּחֵלֶב,</p>
</blockquote>

<blockquote>
<p>זָרָה עֲלֵיהֶם הַסֹּלֶת וּזְרָקָם לְתוֹךְ הַלֶּהָבָה.</p>
</blockquote>

<blockquote>
<p>אַחַר בִּתֵּר גַּם יֶתֶר הַבָּשָׂר וַיְשִׂימוֹ עַל-שְׁפוּדִים. 430</p>
</blockquote>

<blockquote>
<p>צָלוּ הַבָּשָׂר בִּזְרִיזוּת, וְחָזְרוּ וְהֵסִירוּ אֶת-כֻּלּוֹ,</p>
</blockquote>

<blockquote>
<p>זָרְקוּ הַכֹּל עַל-הַשֻּׁלְחָן; וַיָּקָם רוֹעֵה הַחֲזִירִים</p>
</blockquote>

<blockquote>
<p>לְחַלֵּק אֶשְׁפָּר וְאֶשְׁפָּר, כִּי כִלְכֵּל מַעֲשֵׂהוּ כַּמִּשְׁפָּט.</p>
</blockquote>

<blockquote>
<p>נִתַּח לִנְתָחִים וְחִלֵּק אֶת-הַכֹּל לְשִׂבְעָה חֲלָקִים:</p>
</blockquote>

<blockquote>
<p>חֵלֶק אֶחָד לַנִּימְפוֹת, חֵלֶק לְהֶרְמֵס בֶּן-מַיָּה,   435</p>
</blockquote>

<blockquote>
<p>וַיִּתְפַּלֵּל, וְחִלֵּק הַיֶּתֶר לְגֶבֶר וָגָבֶר.</p>
</blockquote>

<blockquote>
<p>אוּלָם אֶת-גַּב-הַחֲזִיר לְבֶן-הַשִּׁנַּיִם לֹא בָתָר,</p>
</blockquote>

<blockquote>
<p>כִּבֵּד בּוֹ אֶת-אוֹדִיסֵס, וַיִּשְׂמַח אֲדוֹנָיו בְּלִבּוֹ.</p>
</blockquote>

<blockquote>
<p>נָשָׂא אִמְרָתוֹ וַיַּעַן אוֹדִיסֵס הָאִישׁ רַב-הַמְּזִמּוֹת:</p>
</blockquote>

<blockquote>
<p>&quot;לוּ יֶאֱהָבְךָ אָבִינוּ זֶבְס כַּאֲשֶׁר אֲהַבְתִּיךָ,   440</p>
</blockquote>

<blockquote>
<p>עֵקֶב תִּתְּךָ לִי אֶשְׁכָּר כֹּה יָפֶה וְאָנֹכִי אִישׁ נִקְלֶה!&quot;</p>
</blockquote>

<br> 

<blockquote>
<p>לוֹ הֲשִׁיבוֹתָ אֲמָרִים, אֶבְמֵיאוֹס רוֹעֵה-הַחֲזִירִים:</p>
</blockquote>

<blockquote>
<p>&quot;אָכְלָה, הָאֻמְלָל בַּנָּכְרִים, וְתִנְעַם לְחִכְּךָ הַסְּעֻדָּה</p>
</blockquote>

<blockquote>
<p>אֲשֶׁר לְפָנֵינוּ. הָאֵל יְחוֹנֵנוּ וְגַם יְחַסְּרֵנוּ,</p>
</blockquote>

<blockquote>
<p>כַּאֲשֶׁר יִישַׁר בְּעֵינָיו, כִּרְצוֹנוֹ, כִּי הוּא הַכֹּל-יָכֹל&quot;. 445</p>
</blockquote>

<br> 

<blockquote>
<p>שָׂח, וַיִּשְׂרֹף בִּכּוּרִים לָאֵלִים הַהֹוִים-לָנֶצַח,</p>
</blockquote>

<blockquote>
<p>נָסַךְ, וַיִּתְקַע בְּכַף-אוֹדִיסֵס מְקַרְקַר-הֶעָרִים</p>
</blockquote>

<blockquote>
<p>כּוֹס הַיַּיִן הַנּוֹצֵץ. אַחַר בָּא יָשַׁב אֶל-חֶלְקוֹ.</p>
</blockquote>

<blockquote>
<p>לֶחֶם חִלֵּק בֵּינֵיהֶם מֶסַּבְל, וְרוֹעֵה-הַחֲזִירִים</p>
</blockquote>

<blockquote>
<p>קָנָה אוֹתוֹ בְּעַצְמוֹ עֵת רָחַק מִמֶּנּוּ אֲדוֹנָיו,  450</p>
</blockquote>

<blockquote>
<p>אֶפֶס גְּבִרְתּוֹ לֹא יָדְעָה וְלֹא יָדַע לָאֶרְטֵס הַזָּקֵן.</p>
</blockquote>

<blockquote>
<p>קָנָה מִיַּד הַטָּפִיִּים וְנָתַן מְחִירוֹ מִכַּסְפּוֹ.</p>
</blockquote>

<blockquote>
<p>הֵמָּה נָשְׂאוּ יְדֵיהֶם אֶל-הַמַּאֲכָלִים הֻגָּשׁוּ.</p>
</blockquote>

<blockquote>
<p>אֶפֶס אַחֲרֵי שֶׁשָּׁתוּ וְתַאֲוַת רַעֲבוֹנָם נִמְלָאָה,</p>
</blockquote>

<blockquote>
<p>נָטַל מֶסַּבְל הַלֶּחֶם. וְהֵמָּה אַחֲרֵי שֶׁשָּׂבְעוּ  455</p>
</blockquote>

<blockquote>
<p>לֶחֶם וּבָשָׂר נֶחְפְּזוּ וּפָנוּ לִישׁוֹן אֶת-שְׁנָתָם.</p>
</blockquote>

<br>  

<blockquote>
<p>הָיָה הַלַּיְלָה לֵיל-זְוָעוֹת לְלֹא אוֹר יָרֵחַ, וְזֵאוּס</p>
</blockquote>

<blockquote>
<p>הִמְטִיר כָּל-אוֹתוֹ הַלַּיִל, וְלֹא חָדְלָה רוּחַ-יָם עַזָּה.</p>
</blockquote>

<blockquote>
<p>נָשָׂא אִמְרָתוֹ אוֹדִיסֵס לְרוֹעֵה-הַחֲזִיר לְנַסּוֹתוֹ,</p>
</blockquote>

<blockquote>
<p>לִרְאוֹת אִם-הַלָּה יִתֶּן-לוֹ אֶת-שִׂמְלָתוֹ, אוֹ אוּלַי  460</p>
</blockquote>

<blockquote>
<p>יִפְקֹד עַל-אֶחָד מֵרֵעָיו, בְּיַעַן דָּאַג לוֹ הַרְבֵּה.</p>
</blockquote>

<blockquote>
<p>&quot;אָנָּא שְׁמָעֵנִי, אֶבְמֵיאוֹס, וְאַתֶּם יֶתֶר חֲבֵרַי!</p>
</blockquote>

<blockquote>
<p>אֶשָּׂא דְבָרִי, אֶתְפָּאֵר, כִּי יֵינִי הוּא יַשִּׁיאֵנִי,</p>
</blockquote>

<blockquote>
<p>יַיִן מְסַכֵּל, הַמְעוֹרֵר גַּם רַבֵּי-הַתְּבוּנָה לְהָרִים</p>
</blockquote>

<blockquote>
<p>קוֹלָם בִּצְחוֹק שֶׁל-הוֹלְלִים וּמְעוֹדְדָם לָצֵאת בַּמָּחוֹל,  465</p>
</blockquote>

<blockquote>
<p>לִזְרֹק מִלִּים, שֶׁאָמְנָם מוּטָב אִלּוּ לֹא בָאוּ.</p>
</blockquote>

<blockquote>
<p>אֶלָּא כֵּיוָן שֶׁכְּבָר פָּעַרְתִּי אֶת-פִּי גַּם לֹא אֶחְדָּל.</p>
</blockquote>

<blockquote>
<p>אִלּוּ הָיִיתִי בְּאִבִּי וְכֹחִי כֹּחִי כְּקֶדֶם,</p>
</blockquote>

<blockquote>
<p>אָז בַּעֲלוֹתֵנוּ עַל-טְרוֹיָה וְאָנוּ יוֹשְׁבִים בַּמַּאֲרָב!</p>
</blockquote>

<blockquote>
<p>הָיוּ מַצְבִּיאִים אוֹדִיסֵס וּמֶנֶּלָּאוֹס בֶּן-אַטְרֵס,  470</p>
</blockquote>

<blockquote>
<p>עִמָּם אָנֹכִי שַׂר שְׁלִישִׁי, כִּי הֵמָּה בְּעַצְמָם בִּקְשׁוּנִי,</p>
</blockquote>

<blockquote>
<p>וּכְשֶׁהִגַּעְנוּ עֲדֵי הַבִּירָה וְהַחוֹמָה הַגְּבוֹהָה</p>
</blockquote>

<blockquote>
<p>נְחִתִּים הָיִינוּ מִסָּבִיב לַקִּרְיָה בַּסְּבָכִים הַצְּפוּפִים</p>
</blockquote>

<blockquote>
<p>בֵּין אַגְמֵי-בִצָּה וָסוּף וּכְפוּפִים תַּחַת כְּלֵי-לָחֶם,</p>
</blockquote>

<blockquote>
<p>שׁוֹכְבִים, וַיָּבֹא הַלַּיְלָה וְרוּחַ צְפוֹנִית בִּכְנָפָיו  475</p>
</blockquote>

<blockquote>
<p>קַר מְאֹד, יָרַד הַשֶּׁלֶג דּוֹמֶה לִכְפוֹר מְאֹד צוֹנֵן,</p>
</blockquote>

<blockquote>
<p>כִּסָּה אֶת-מָגִנֵּנוּ עָלֵינוּ בְּמַעֲטֵה-קֶרַח.</p>
</blockquote>

<blockquote>
<p>אֵלֶּה כֻלָּם הָיוּ לָהֶם כֻּתָּנְתָּם וּמְעִילָם,</p>
</blockquote>

<blockquote>
<p>וְהָיוּ יְשֵׁנִים בְּנַחַת, מָגִנָּם מְכַסֶּה כִּתְפֵיהֶם,</p>
</blockquote>

<blockquote>
<p>אַךְ אֲנִי בְּאִוַּלְתִּי נָתַתִּי לְרֵעַי בְּלֶכְתִּי   480</p>
</blockquote>

<blockquote>
<p>מְעִילִי, הֲלֹא לֹא דִמִּיתִי, כִּי תִּתְקְפֵנִי הַצִּנָּה;</p>
</blockquote>

<blockquote>
<p>אֵין אִתִּי בִּלְתִּי מָגִנִּי וְכֻתָּנְתִּי הַנּוֹצְצָה.</p>
</blockquote>

<blockquote>
<p>אַךְ בָּאַשְׁמוּרָה הַשְּׁלִישִׁית וְהַכֹּכָבִים כְּבָר נָטוּ,</p>
</blockquote>

<blockquote>
<p>קָרוֹב לִי הָיָה אוֹדִיסֵס וָאֶגַּע בִּזְרוֹעִי בוֹ, סַחְתִּי;</p>
</blockquote>

<blockquote>
<p>תֵּכֶף הִזְדָּרֵז הַלָּה, הִטָּה אָזְנוֹ לִדְבָרַי:    485</p>
</blockquote>

<blockquote>
<p>&quot;בְּנוֹ שֶׁל-לָאֶרְטֵס, זְרַע-זֶבְס, אוֹדִיסֵס הָאִישׁ רַב-הַמְּזִמּוֹת!</p>
</blockquote>

<blockquote>
<p>לֹא עוֹד אוֹסִיפָה וְאֶחְיֶה, הַקֹּר אוֹכְלֵנִי, הוֹרְגֵנִי,</p>
</blockquote>

<blockquote>
<p>יַעַן חָסַרְתִּי אַדֶּרֶת, כִּי דֵימוֹן מַתְעֶה הִתְעַנִי,</p>
</blockquote>

<blockquote>
<p>לָשׂוּם עָלַי אַךְ כֻּתֹנֶת, וְעַתָּה יְשׁוּעָה לִי אָיִן&quot;.</p>
</blockquote>

<blockquote>
<p>כָּכָה אָמַרְתִּי, וְתֵכֶף נִצְנְצָה בְּמֹחוֹ מַחֲשָׁבָה,  490</p>
</blockquote>

<blockquote>
<p>יַעַן נָכוֹן לְעוֹלָם הָיָה לִקְרָב וּלְעֵצָה,</p>
</blockquote>

<blockquote>
<p>חֶרֶשׁ דִּבֵּר אֵלָי, וַיִּשָּׂא דְבָרוֹ וַיַּעַן:</p>
</blockquote>

<blockquote>
<p>&#8220;הַחֲרֵשׁ תַּחֲרִישׁ, וְלֹא יִשְׁמַע אִישׁ מִן-הָאֲכַיִּים קוֹלֶךָ!&#8221;</p>
</blockquote>

<blockquote>
<p>תָּמַךְ רֹאשׁוֹ בְּמַרְפְּקוֹ וַיִּשָּׂא אִמְרָתוֹ וַיַּעַן:</p>
</blockquote>

<blockquote>
<p>&quot;רֵעַי, שְׁמָעוּנִי! בִּשְׁנָתִי חֲלוֹם אֱלֹהִי פְּקָדַנִי.  495</p>
</blockquote>

<blockquote>
<p>הִנֵּה הִרְחַקְנוּ מְאֹד מֵעַל הָאֳנִיּוֹת; לוּ יֵלֵךְ</p>
</blockquote>

<blockquote>
<p>אִישׁ אֶל-אֲגַמֶּמְנוֹן בֶּן-אַטְרֵס רוֹעֵה-הָעַמִּים לְהַגִּיד,</p>
</blockquote>

<blockquote>
<p>אֲשֶׁר יִשְׁלַח אֵלֵינוּ מֵאֵת הָאֳנִיּוֹת חֵיל-עֵזֶר&quot;.</p>
</blockquote>

<blockquote>
<p>כָּכָה אָמַר; וַיָּקָם תּוֹאַס בְּנוֹ שֶׁל-אַנְדְּרֵימוֹן,</p>
</blockquote>

<blockquote>
<p>מִהֵר, הֵסִיר מֵעָלָיו אַדֶּרֶת-אַרְגְּמָנוֹ, הִנִּיחָהּ,  500</p>
</blockquote>

<blockquote>
<p>חָשׁ אֶל-הַסְּפִינוֹת הַמְּהִירוֹת, וְלוּט שִׂמְלָתוֹ שָׁכַבְתִּי</p>
</blockquote>

<blockquote>
<p>בְּעֹנֶג עַד שֶׁהוֹפִיעָה אֵאוֹס לָהּ-כִּסֵּא-הַכָּתֶם.</p>
</blockquote>

<blockquote>
<p>לְוַאי וְכֹחִי עַתָּה כְּכֹחִי אָז, בַּעֲלוּמַי!</p>
</blockquote>

<blockquote>
<p>וַדַּאי הָיָה לִי נוֹתֵן אַחַד רוֹעֶיךָ מְעִילוֹ.,</p>
</blockquote>

<blockquote>
<p>הֵן מֵאַהֲבָה וְהֵן מִיִּרְאָה, – מִשְׁתֵּיהֶן כּאַחַת.   505</p>
</blockquote>

<blockquote>
<p>עַתָּה נְקַלּוֹתִי בְּעֵינֵיהֶם, כִּי בְלוֹיֵי סְחָבוֹת לִבְשָׂרִי&quot;.</p>
</blockquote>

<br> 

<blockquote>
<p>לוֹ הֲשִׁיבוֹתָ אֲמָרִים, אֶבְמֵיאוֹס רוֹעֵה-הַחֲזִירִים:</p>
</blockquote>

<blockquote>
<p>&quot;אָכֵן, זָקֵן, נְכוֹנִים הַדְּבָרִים אֲשֶׁר סִפַּרְתָּ.</p>
</blockquote>

<blockquote>
<p>דָּבָר לֹא יָצָא מִפִּיךָ אֲשֶׁר לֹא כִלְכַּלְתָּ בַּמִּשְׁפָּט.</p>
</blockquote>

<blockquote>
<p>לָכֵן לֹא תֶחְסַר הַלָּיְלָה גַּם בֶּגֶד גַּם דָּבָר אַחֵר, 510</p>
</blockquote>

<blockquote>
<p>כָּל-אֲשֶׁר נָחוּץ לְאָדָם אֻמְלָל הַבָּא לְבַקְשֵׁנוּ.</p>
</blockquote>

<blockquote>
<p>אֶפֶס מָחָר שׁוּב תָּשִׂים עָלֶיךָ אֶת-בְּלוֹיֵי הַסְּחָבוֹת,</p>
</blockquote>

<blockquote>
<p>יַעַן כִּי אֵין לָנוּ פֹה הַרְבֵּה כֻּתָּנוֹת וּמְעִילִים</p>
</blockquote>

<blockquote>
<p>לְהַחֲלִיָפם, כָּל-גֶּבֶר וָגֶבֶר וּכֻתָּנְתּוֹ לִבְשָׂרוֹ.</p>
</blockquote>

<blockquote>
<p>אוּלָם בְּשׁוּב לְבֵיתוֹ בְּנוֹ שֶׁל-אוֹדִיסֵס הֶחָבִיב,  515</p>
</blockquote>

<blockquote>
<p>יִתֶּן-לְךָ גַּם כֻּתֹּנֶת גַּם מְעִיל וַחֲלִיפַת בְּגָדִים,</p>
</blockquote>

<blockquote>
<p>אַף יְשַׁלְּחֶךָּ לַאֲשֶׁר יִהְיֶה רוּחֲךָ לָלֶכֶת&quot;.</p>
</blockquote>

<br>  

<blockquote>
<p>כָּכָה דִבֶּר וַיָּקָם מִמְּקוֹמוֹ, וְהִצִּיעַ לוֹ מִטָּה</p>
</blockquote>

<blockquote>
<p>סָמוּךְ לָאֵשׁ וַיְכַסֶּנָּה בְּעֹרוֹת כְּבָשִׂים וְעִזִּים,</p>
</blockquote>

<blockquote>
<p>עָלָה עָלֶיהָ אוֹדִיסֵס, וְהַלָּה זָרַק עָלָיו אַדֶּרֶת  520</p>
</blockquote>

<blockquote>
<p>עָבָה וְרַחֲבַת-שׁוּלַיִם, נְכוֹנָה לוֹ תָמִיד לְהַחֲלִיף,</p>
</blockquote>

<blockquote>
<p>לִלְבּשׁ אוֹתָהּ בְּיוֹם סַגְרִיר, עֵת רוּחַ סַעַר מִתְחוֹלֵל.</p>
</blockquote>

<br> 

<blockquote>
<p>כָּכָה יָשֵׁן שָׁם שְׁנָתוֹ אוֹדִיסֵס, וְעַל-יָדוֹ הִרְגִּיעוּ</p>
</blockquote>

<blockquote>
<p>יֶתֶר הַנְּעָרִים הָרוֹעִים, אַךְ רוֹעֵה-הַחֲזִירִים לֹא רָצָה</p>
</blockquote>

<blockquote>
<p>שָׁם לְהַצִּיעַ מִטָּתוֹ הַרְחֵק מֵעֶדְרֵי חֲזִירָיו.  525</p>
</blockquote>

<blockquote>
<p>קָם וַיֵּחָלֵץ לָלֶכֶת הַחוּצָה. וַיִּחַדְּ אוֹדִיסֵס,</p>
</blockquote>

<blockquote>
<p>אֲשֶׁר כֵּן יֵיטִיב לִשְׁמֹר אֶת-הוֹן אֲדֹנָיו שֶׁרָחָק,</p>
</blockquote>

<blockquote>
<p>תְּחִלָּה תָלָה עַל-שֶׁכֶם-אַדִּירִים אֶת-חַרְבּוֹ הַחַדָּה,</p>
</blockquote>

<blockquote>
<p>עָטָה מְעִיל מְאֹד עָבֶה הַסּוֹכֵךְ מֵרוּחַ סְעָרוֹת,</p>
</blockquote>

<blockquote>
<p>הוֹסִיף וְשָׂם עָלָיו עוֹרָהּ שֶׁל-עֵז-מַרְבֵּק גְּדוֹלָה,  530</p>
</blockquote>

<blockquote>
<p>תָּפַס הָרֹמַח הַחַד לְמָגֵן מֵאָדָם וּכְלָבִים.</p>
</blockquote>

<blockquote>
<p>נָשָׂא אֶת-רַגְלָיו לִמְקוֹם שָׁם יָשְׁנוּ כָּל-הַחֲזִירִים</p>
</blockquote>

<blockquote>
<p>לִבְנֵי-הַשֵּׁן תַּחַת סֶלַע חָלוּל לְמַחֲבֵא מֵרוּחוֹת.</p>
</blockquote>

<br>  

<h2 id="שִׁירחֲמִשָּׁהעָשָׂר:טֵלֶמָּכוֹסבָּאאֶלאֶבְמֵיאוֹס">שִׁיר חֲמִשָּׁה עָשָׂר: טֵלֶמָּכוֹס בָּא אֶל אֶבְמֵיאוֹס</h2>

<br>  

<blockquote>
<p>עִירָה לָקֶדֵּימוֹן רַחֲבַת-הַכָּרִים אָז הָלְכָה</p>
</blockquote>

<blockquote>
<p>פַּלַּס-אַתֵּנָה לְהַזְכִּיר תְּשׁוּבָתוֹ לִבְנוֹ הַמַּזְהִיר</p>
</blockquote>

<blockquote>
<p>שֶׁל-אוֹדִיסֵס הַנַּעֲלֶה וּלְעוֹרְרוֹ לָשׁוּב אֶל-אַרְצוֹ.</p>
</blockquote>

<blockquote>
<p>מָצְאָה אֶת-טֵלֶמָּכוֹס וְאֶת-בְּנוֹ הַנָּאֶה שֶׁל-נֶסְטוֹר</p>
</blockquote>

<blockquote>
<p>שׁוֹכְבִים בִּפְרוֹזְדוֹר אַרְמוֹנוֹ שֶׁל-מֶנֶּלָּאוֹס הַמְהֻלָּל. 5</p>
</blockquote>

<blockquote>
<p>הָיָה בֶּן-נֶסְטוֹר נָם אֶת-שְׁנָתוֹ הָרַכָּה תְּקָפַתּוּ;</p>
</blockquote>

<blockquote>
<p>אַךְ טֵלֶמָּכוֹס הוּא שְׁנָתוֹ הַמְּתוּקָה נָדָדָה, וְלִבּוֹ</p>
</blockquote>

<blockquote>
<p>דָּאַב לְאָבִיו, הִצְטַעֵר כָּל-אוֹתוֹ לֵיל-הָאַמְבְּרוֹסְיָה.</p>
</blockquote>

<blockquote>
<p>קָרְבָה אֵלָיו אַתֵּנָה כְּחֻלַּת-הָעַיִן וַתֹּאמֶר:</p>
</blockquote>

<blockquote>
<p>&quot;טֵלֶמָּכוֹס, לֹא יָאֶה לְךָ לִנְדּוֹד וְלִרְחוֹק מִבֵּיתְךָ,  10</p>
</blockquote>

<blockquote>
<p>הִנֵּה נָטַשְׁתָּ בָּאַרְמוֹן כָּל-טוּבְךָ וְאִישִׁים כְּמוֹתָם,</p>
</blockquote>

<blockquote>
<p>זֵדִים יְהִירִים, פֶּן-יֹאכְלוּ אֶת-כָּל-חֵילְךָ, בְּחַלְּקָם</p>
</blockquote>

<blockquote>
<p>אוֹתוֹ בֵינֵיהֶם; הֲלֹא אֵין כָּל-תּוֹעֶלֶת בַּנְּסִיעָה.</p>
</blockquote>

<blockquote>
<p>מַהֵר וְהָעֵר אֶת-לֵב מֶנֶּלָּאוֹס הַקּוֹרֵא-בְּחָיִל</p>
</blockquote>

<blockquote>
<p>וִישַׁלְּחֶךָ, וְתִמְצָא עוֹד בְּבֵיתְךָ אֶת-אִמְּךָ הַנַּעֲלָה;  15</p>
</blockquote>

<blockquote>
<p>יַעַן אָבִיהָ וְאַחֶיהָ מְאִיצִים בָּהּ כְּבָר לְהִנָּשֵׂא</p>
</blockquote>

<blockquote>
<p>לְאֶבְרִימָכוֹס, יַעַן כִּי הוּא הוּא הַגֶּבֶר הַמַּרְבֶּה</p>
</blockquote>

<blockquote>
<p>לָתֵת דּוֹרוֹנוֹת וּמֹהַר יוֹתֵר מִכָּל-הַחֲתָנִים,</p>
</blockquote>

<blockquote>
<p>לְמַעַן לֹא תִשָּׂא מִבֵּיתְךָ דָּבָר כְּנֶגֶד רְצוֹנְךָ.</p>
</blockquote>

<blockquote>
<p>אַתָּה הֲלֹא יָדַעְתָּ לֶב-נָשִׁים בְּחֻבָּן וְדַעְתָּן,  20</p>
</blockquote>

<blockquote>
<p>אֲשֶׁר תָּזֹמְנָה לְהַרְבּוֹת אַךְ טוּבוֹ שֶׁל-אִישׁ לוֹ תִהְיֶינָה;</p>
</blockquote>

<blockquote>
<p>אַךְ אֶת-בְּנֵיהֶן מִלְּפָנִים וְאֶת-בַּעַל-נְעוּרֵיהֶן הַיָּקָר</p>
</blockquote>

<blockquote>
<p>אֲשֶׁר מֵת, לֹא תִּזְכֹּרְנָה, לִדְרשׁ לָהֶם לֹא תוֹסַפְנָה.</p>
</blockquote>

<blockquote>
<p>לָכֵן שׁוּבָה הַבַּיְתָה וְאֶת כֹּל אֲשֶׁר לְךָ תַּפְקִיד</p>
</blockquote>

<blockquote>
<p>בְּיָדָהּ שֶׁל-אַחַת הַשְּׁפָחוֹת אֲשֶׁר תִּישַׁר בְּעֵינֶיךָ, 25</p>
</blockquote>

<blockquote>
<p>עַד שֶׁיְּחוֹנְנוּ לְךָ הָאֵלִים אִשָּׁה מְהֻלָּלָה.</p>
</blockquote>

<blockquote>
<p>וְעוֹד זֹאת אַגִּידָה לְךָ וְשָׁמַרְתָּ הַדָּבָר בִּלְבָבְךָ:</p>
</blockquote>

<blockquote>
<p>הִנֵּה אוֹרְבִים לְךָ הַטּוֹבִים בִּקְהַל הַחֲתָנִים</p>
</blockquote>

<blockquote>
<p>בְּמֵצַר-הַיָּם, בֵּין אִתָּקָה וּבֵין סַמּוֹס אֶרֶץ-הֶהָרִים,</p>
</blockquote>

<blockquote>
<p>חוֹשְׁקִים לַהֲרָגְךָ טֶרֶם תַּגִּיעַ לְאֶרֶץ הָאָבוֹת.  30</p>
</blockquote>

<blockquote>
<p>אֶפֶס לֹא יָקוּם הַדָּבָר, עוֹד תְּכַסֶּה הָאָרֶץ עַל-רַבִּים</p>
</blockquote>

<blockquote>
<p>אֲשֶׁר בְּסוֹד הַחֲתָנִים, הַבּוֹלְעִים עַתָּה אֶת-טוּבְךָ.</p>
</blockquote>

<blockquote>
<p>לָכֵן תַּרְחִיק מֵאִיִּים סְפִינָתְךָ הַבְּנוּיָה-לְתִפְאָרָה,</p>
</blockquote>

<blockquote>
<p>לַיְלָה תַּעַשׂ דַּרְכֶּךָ, וְרוּחַ רְצוּיָה לְךָ יִשְׁלַח</p>
</blockquote>

<blockquote>
<p>אֶחָד מִבְּנֵי-הָאַלְמָוֶת הַסּוֹכֵךְ עָלֶיךָ לִשְׁמָרְךָ.  35</p>
</blockquote>

<blockquote>
<p>אַךְ כְּבוֹאֲךָ לַחוֹף הָרִאשׁוֹן שֶׁל-אֶרֶץ אִתָּקָה</p>
</blockquote>

<blockquote>
<p>שַׁלַּח הַסְּפִינָה הָעִירָה וְאֶת-כָּל-עֲמִיתֶיךָ-רֵעֶיךָ;</p>
</blockquote>

<blockquote>
<p>אוּלָם אַתָּה רִאשׁוֹנָה פְּנֵה אֶל-רוֹעֵה-הַחֲזִירִים</p>
</blockquote>

<blockquote>
<p>אֲשֶׁר עַל-עֲדָרֶיךָ לְשָׁמְרָם, וְגַם אוֹתְךָ אָהֵב,</p>
</blockquote>

<blockquote>
<p>שָׁמָּה לִינָה הַלַּיְלָה, וְאוֹתוֹ שִׁלְחָה הָעִירָה  40</p>
</blockquote>

<blockquote>
<p>מַלְאָךְ וּבְשׂוֹרָה בְּפִיהוּ לְפֵּנֶלּוֹפֵּיָה הַנְּבוֹנָה,</p>
</blockquote>

<blockquote>
<p>לֵאמֹר: שָׁלוֹם לְךָ, וְגַם שַׁבְתָּ מִפִּילוֹס בְּשָׁלוֹם&quot;.</p>
</blockquote>

<br>  

<blockquote>
<p>סָחָה הָאֵלָה, נִסְתַּלְּקָה אֶל-הָאוֹלִימְפּוֹס הַנִּשָּׂא.</p>
</blockquote>

<blockquote>
<p>וְאַחַר שֶׁהֵעִיר אֶת-בְּנוֹ שֶׁל-נֶסְטוֹר מִשְּׁנָתוֹ הַמְּתוּקָה,</p>
</blockquote>

<blockquote>
<p>רַכּוֹת בְּרַגְלוֹ הֲדָפוֹ, וַיִּשָּׂא אִמְרָתוֹ וַיֹּאמֶר:  45</p>
</blockquote>

<blockquote>
<p>&quot;עוּרָה, קוּם, פֵּיסִיסְטְרָטוֹס בֶּן-נֶסְטוֹר, אֱסֹר אֶת-הַסּוּסִים</p>
</blockquote>

<blockquote>
<p>תְּמִימֵי-הַפַּרְסָה לָרֶכֶב לְמַעַן נַעֲשֶׂה דַרְכֵּנוּ&quot;.</p>
</blockquote>

<br>  

<blockquote>
<p>עָנָה לוֹ פֵּיסִיסְטְרָטוֹס בֶּן-נֶסְטוֹר וַיָּשֶׁב אֲמָרָיו:</p>
</blockquote>

<blockquote>
<p>&quot;טֵלֶמָּךְ, אַךְ אִי אֶפְשָׁר לָנוּ לַעֲשׂוֹת דַּרְכֵּנוּ</p>
</blockquote>

<blockquote>
<p>בְּלֵיל הַחֲשֵׁכָה הַזֶּה, מְהֵרָה גַּם יַעַל הַשַּׁחַר.   50</p>
</blockquote>

<blockquote>
<p>אַךְ עַד שֶׁיִּשָּׂא הַגִּבּוֹר בֶּן-אַטְרֵס הַמְצֻיָּן-בָּרֹמַח,</p>
</blockquote>

<blockquote>
<p>הוּא מֶנֶּלָּאוֹס, מַתָּנוֹת לְתִתָּן בְּרִכְבֵּנוּ – תְּחַכֶּה,</p>
</blockquote>

<blockquote>
<p>אַף יְשַׁלְּחֵנוּ וִידַבֵּר אֵלֵינוּ יְדִידוּת בְּהִפָּרְדוֹ,</p>
</blockquote>

<blockquote>
<p>יַעַן כִּי אַכְסְנַאי זָכֹר הֵן יִזְכֹּר כָּל-יָמָיו</p>
</blockquote>

<blockquote>
<p>אָדָם מַכְנִיס-אוֹרֵחַ אֲשֶׁר שִׁמְּשָׁהוּ בִּידִידוּת&quot;.  55</p>
</blockquote>

<br>  

<blockquote>
<p>כָּכָה סָח, וְתֵכֶף הוֹפִיעָה אֵאוֹס לָהּ-כִּסֵּא-הַכָּתֶם.</p>
</blockquote>

<blockquote>
<p>קָרַב עֲדֵיהֶם וּבָא מֶנֶּלָּאוֹס הַקּוֹרֵא-בְּחָיִל,</p>
</blockquote>

<blockquote>
<p>קָם מִיצוּעוֹ, מֵאֵצֶל הֶלֶּנָּה יְפַת-הַמַּחְלָפוֹת.</p>
</blockquote>

<blockquote>
<p>וְכַאֲשֶׁר רָאָה אוֹתוֹ בְּנוֹ שֶׁל-אוֹדִיסֵס אֲהוּבוֹ,</p>
</blockquote>

<blockquote>
<p>נֶחְפַּז הַגִּבּוֹר וַיָּלֶט אֶת-בְּשָׂרוֹ כֻּתֹּנֶת הֲדוּרָה,  60</p>
</blockquote>

<blockquote>
<p>שָׂם אֶת-מְעִילוֹ הַגָּדוֹל עַל-כְּתֵפָיו שַׂגִּיאוֹת-הַכֹּחַ,</p>
</blockquote>

<blockquote>
<p>יָצָא אֶל-פֶּתַח הַבַּיִת, וַיִּגַּשׁ אֵלָיו וַיְדַבֵּר</p>
</blockquote>

<blockquote>
<p>טֵלֶמָּךְ בֶּן-אוֹדִיסֵס הָאֱלֹהִי, בְּנוֹ אֲהוּבוֹ:</p>
</blockquote>

<blockquote>
<p>&quot;מֶנֶּלָּאוֹס בֶּן-אַטְרֵס, זְרַע-זֵאוּס הַמּוֹשֵׁל-בַּגּוֹיִם!</p>
</blockquote>

<blockquote>
<p>אָנָּא, עַתָּה שַׁלְּחֵנִי אֶל-אֶרֶץ אֲבוֹתַי אָהָבְתִּי,   65</p>
</blockquote>

<blockquote>
<p>יַעַן כִּי נַפְשִׁי תִּשְׁתּוֹקֵק כְּבָר לָשׁוּב אֶל-בֵּיתִי, אֶל-נָוִי&quot;.</p>
</blockquote>

<br>  

<blockquote>
<p>עָנָה לוֹ מֶנֶּלָּאוֹס הַמְהֻלָּל הַקּוֹרֵא-בְּחָיִל:</p>
</blockquote>

<blockquote>
<p>&quot;טֵלֶמָּךְ, הֵן לֹא אוֹסִיף לַעֲצֹר בְּךָ, אִם-תִּשְׁתּוֹקֵק</p>
</blockquote>

<blockquote>
<p>נַפְשְׁךָ לָשׁוּב לְבֵיתְךָ, וְגַם אֶתֵּן דֹּפִי בְּכָל-אָדָם</p>
</blockquote>

<blockquote>
<p>מַכְנִיס אוֹרֵחַ, שֶׁדַּרְכּוֹ מַפְרִיז בְּאַהֲבָה רַבָּה,  70</p>
</blockquote>

<blockquote>
<p>מַפְרִיז בְּמַשְׂטֵמָה, וְהַדֶּרֶךְ הַנְּכוֹנָה –הַכֹּל בְּמִדָּה.</p>
</blockquote>

<blockquote>
<p>מִדָּה רָעָה גַם זוֹ וְגַם זוֹ: לְהָאִיץ בְּאוֹרֵחַ</p>
</blockquote>

<blockquote>
<p>אֲשֶׁר לֹא יֹאבֶה לָלֶכֶת וְלַעֲצֹר הָאִישׁ אֲשֶׁר יִרְצֶה.</p>
</blockquote>

<blockquote>
<p>שַׁמֵּשׁ אוֹרֵחַ שׁוֹהֶה וְאֵת הֶחָפֵץ לָלֶכֶת שַׁלֵּחַ.</p>
</blockquote>

<blockquote>
<p>עַד שֶׁאָבִיא לְרִכְבְּךָ מַתְּנוֹת-הַיְקָר פֹּה תְחַכֶּה,  75</p>
</blockquote>

<blockquote>
<p>תִּרְאֵן בְּעֵינֶיךָ אַתָּה, וְאָנֹכִי אֲצַוֶּה הַשְּׁפָחוֹת</p>
</blockquote>

<blockquote>
<p>לַעֲרֹךְ סְעֻדָּה בָּאַרְמוֹן מִן-הַפִּקָּדוֹן הַגָּדוֹל.</p>
</blockquote>

<blockquote>
<p>שְׁתַּיִם נִנְחַל:הַשֵּׁם וְהַתְּהִלָּה, וְנִסְעַד לִבֵּנוּ</p>
</blockquote>

<blockquote>
<p>בְּאֹכֶל טֶרֶם לֶכְתֵּנוּ בָּאָרֶץ חַסְרַת-הַגְּבוּלִים.</p>
</blockquote>

<blockquote>
<p>וְהָיָה אִם-תֹּאבֶה לָלֶכֶת בְּדֶרֶךְ הֶלַּס וְלֶב-אַרְגּוֹס, 80</p>
</blockquote>

<blockquote>
<p>קוּם, וַאֲנִי אֲשַׁלְּחֶךָּ, בְּעַצְמִי אֶאֱסֹר סוּסֶיךָ</p>
</blockquote>

<blockquote>
<p>לַנְחוֹת אוֹתְךָ אֶל-עָרִים נוֹשָׁבוֹת עֲמָמִים. אֵין אָדָם</p>
</blockquote>

<blockquote>
<p>אֲשֶׁר יְשַׁלֵּחֲךָ רֵיקָם, כִּי יִתֵּן אֶת אֲשֶׁר יִתֵּן:</p>
</blockquote>

<blockquote>
<p>אִם-חֲצוּבָה הֲדוּרָה עֲשׂוּיָה נְחשֶׁת אוֹ נַטְלָה,</p>
</blockquote>

<blockquote>
<p>אִם-גָּבִיעַ שֶׁל-כֶּתֶם חָרוּץ אוֹ צֶמֶד פְּרָדִים&quot;.  85</p>
</blockquote>

<br>  

<blockquote>
<p>עָנָה לוֹ טֵלֶמָּכוֹס הָעֶלֶם הַנָּבוֹן וַיֹּאמֶר:</p>
</blockquote>

<blockquote>
<p>&quot;מֶנֶּלָּאוֹס בֶּן-אַטְרֵס, זְרַע-זֵאוּס הַמּוֹשֵׁל-בַּגּוֹיִם!</p>
</blockquote>

<blockquote>
<p>רוֹצֶה אֲנִי כְבָר לָלֶכֶת וְלָשׁוּב אֶל-בֵּיתִי, וְאָנֹכִי</p>
</blockquote>

<blockquote>
<p>הֵן לֹא עָזַבְתִּי בְּצֵאתִי שׁוֹמֵר לִשְׁמֹר עַל-הוֹנִי.</p>
</blockquote>

<blockquote>
<p>אֶפְשָׁר וְתֹאבַד גַּם נַפְשִׁי בְּבַקְשִׁי אֶת-אָבִי הַנַּעֲלֶה, 90</p>
</blockquote>

<blockquote>
<p>וְאוּלַי תֹּאבַד לִי סְגֻלָּה יְקָרָה מֵהֵיכַל תִּפְאַרְתִּי&quot;.</p>
</blockquote>

<br> 

<blockquote>
<p>שָׁמַע זֹאת מֶנֶּלָּאוֹס הַקּוֹרֵא-בְּחָיִל, וַיִּפְקֹד</p>
</blockquote>

<blockquote>
<p>תֵּכֶף עַל-אִשְׁתּוֹ הֶלֶּנָּה וְעַל-הָעֲבֻדָּה בַבַּיִת</p>
</blockquote>

<blockquote>
<p>לַעֲרֹך סְעֻדָּה בָּאַרְמוֹן מִן-הַפִּקָּדוֹן הַגָּדוֹל.</p>
</blockquote>

<blockquote>
<p>קָרַב אֵלָיו וּבָא אֶטֶאוֹנֵס בְּנוֹ שֶׁל-בּוֹאֵתּוֹס,  95</p>
</blockquote>

<blockquote>
<p>אַךְ קָם מִיצוּעוֹ, כִּי בֵיתוֹ לֹא רָחוֹק מֵאַרְמוֹן הַמֶּלֶךְ.</p>
</blockquote>

<blockquote>
<p>צִוָּה לוֹ לְהַצִּית הָאֵשׁ מֶנֶּלָּאוֹס הַקּוֹרֵא-בְּחָיִל,</p>
</blockquote>

<blockquote>
<p>לִצְלוֹת הַבָּשָׂר עָלֶיהָ, וַיִּשְׁמַע בְּקוֹלוֹ וְכֵן עָשָׂה.</p>
</blockquote>

<blockquote>
<p>אוּלָם בְּעַצְמוֹ הוּא פָנָה לַלִּשְׁכָּה הַמְּפִיצָה אֶת-רֵיחָהּ,</p>
</blockquote>

<blockquote>
<p>בְּגַפּוֹ לֹא בָא, כִּי בְיַחַד עִם-מֶגַּפֶּנְתֵּס וְהֶלֶּנָּה.  100</p>
</blockquote>

<blockquote>
<p>וּכְשֶׁהִגִּיעַ לַמָּקוֹם, שֶׁשָּׁם הָאוֹצָרוֹת מֻנָּחִים,</p>
</blockquote>

<blockquote>
<p>נָטַל בֶּן-אַטְרֵס גָּבִיעַ, הַכּוֹס הַמְכֻפֶּלֶת, וְצִוָּה</p>
</blockquote>

<blockquote>
<p>אֶת-בְּנוֹ מֶגַּפֶּנְתֵּס כִּי יִשָּׂא אֶת-קִיתוֹן-הַמְּזִיגָה שֶׁל-כָּסֶף.</p>
</blockquote>

<blockquote>
<p>קָרְבָה הֶלֶּנָּה וַתִּגַּשׁ אֶל-הָאַרְגָּזִים, שָׁם הָיוּ</p>
</blockquote>

<blockquote>
<p>כָּל-שִׂמְלוֹתֶיהָ הַיָּפוֹת, כָּל-אֲשֶׁר הֵכִינוּ כַפֶּיהָ.  105</p>
</blockquote>

<blockquote>
<p>נָטְלָה הֶלֶּנָּה הַנִּפְלֵאת-בַּנָּשִׁים הַשִּׂמְלָה, וַתִּשָּׂא</p>
</blockquote>

<blockquote>
<p>אֶת-הַנֶּהְדָּרָה בָּהֶן, הַיָּפָה וְהַגְּדוֹלָה בְּכֻלָּן,</p>
</blockquote>

<blockquote>
<p>נָגְהָהּ כְּנֹגַהּ הַכּוֹכָב, מֻנָּחָה מִתַּחַת לְכֻלָּן.</p>
</blockquote>

<blockquote>
<p>נֶחְפְּזוּ דֶרֶךְ הַבַּיִת לָלֶכֶת עַד שֶׁהִגִּיעוּ</p>
</blockquote>

<blockquote>
<p>אֶל-טֵלֶמָּכוֹס, וַיְדַבֵּר לוֹ מֶנֶּלָּאוֹס הַצְּהַבְהַב:  110</p>
</blockquote>

<blockquote>
<p>&quot;יִתֶּן-לְךָ, טֵלֶמָּכוֹס, זֶבְס אִישׁ-הֵרָה הַמַּרְעִים</p>
</blockquote>

<blockquote>
<p>לְבַצַּע שִׁיבָתְךָ לְבֵיתְךָ, כַּאֲשֶׁר הָיָה עִם-לִבְּךָ;</p>
</blockquote>

<blockquote>
<p>אֶפֶס מִכָּל-סְגֻלּוֹתַי, אֲשֶׁר לִי אִתִּי בְּהֵיכָלִי,</p>
</blockquote>

<blockquote>
<p>אֶתֵּן-לְךָ אֶת-הַיָּפָה וְהַיְקָרָה בְּכֻלָּן תְּשׁוּרָה.</p>
</blockquote>

<blockquote>
<p>אֶתֵּן קִיתוֹן-מְזִיגָה נִפְלָא וּמְלֶאכֶת מַחֲשָׁבֶת,  115</p>
</blockquote>

<blockquote>
<p>כֻּלּוֹ כֶסֶף, וְהַזָּהָב מְכַסֶּה עַל-שְׂפָתוֹ לוֹ סָבִיב,</p>
</blockquote>

<blockquote>
<p>מַעֲשֵׂה הֵפֵיסְטוֹס הָאֵל, וּפֵידִימוֹס מֶלֶךְ צִידוֹנִים</p>
</blockquote>

<blockquote>
<p>לִי נְתָנוֹ מַתָּנָה עֵת הִתְאָרַחְתִּי בְּבֵיתוֹ,</p>
</blockquote>

<blockquote>
<p>בְּשׁוּבִי אֶל-אַרְצִי, וְאוֹתוֹ הַקִּיתוֹן לְךָ מִנְחָה אַגִּישָׁה&quot;.</p>
</blockquote>

<br> 

<blockquote>
<p>כָּכָה דִבֵּר בֶּן-אַטְרֵס הַגִּבּוֹר, וַיִּתְקַע בְּיָדָיו  120</p>
</blockquote>

<blockquote>
<p>אוֹתָהּ הַכּוֹס הַמְכֻפֶּלֶת, וּמֶגַּפֶּנְתֵּס הָעִזּוּז</p>
</blockquote>

<blockquote>
<p>הִצִּיג לְפָנָיו אֶת-כְּלִי הַכֶּסֶף, הַקִּיתוֹן הַמַּבְרִיק.</p>
</blockquote>

<blockquote>
<p>קָרְבָה אֵלָיו וַתִּגַּשׁ הֶלֶּנָּה יְפַת-הַלְּחָיַיִם,</p>
</blockquote>

<blockquote>
<p>אָחֲזָה שִׂמְלָה בְּיָדֶיהָ, וַתִּשָּׂא אִמְרָתָהּ וַתֹּאמֶר:</p>
</blockquote>

<blockquote>
<p>&quot;אֶשְׁכָּר לְךָ גַּם אֲנִי אֶתֵּנָה, הַנַּעַר הַנֶּחְמָד,  125</p>
</blockquote>

<blockquote>
<p>תִּהְיֶה לְךָ לְמַזְכֶּרֶת הֶלֶּנָּה בְּיוֹם חֲתֻנָּתְךָ,</p>
</blockquote>

<blockquote>
<p>אֵשֶׁת נְעוּרֶיךָ תַּעֲטֶנּוּ, תִּצְפְּנוֹ אִמְּךָ הַיְקָרָה</p>
</blockquote>

<blockquote>
<p>עַד שֶׁיַּגִּיעַ הַיּוֹם. וְתָבֹא בְּשִׂמְחָה לְבֵיתְךָ,</p>
</blockquote>

<blockquote>
<p>מָעוֹן בָּנוּי-לְתִפְאֶרֶת, וּלְאֶרֶץ הָאָבוֹת אָהָבְתָּ!&quot;</p>
</blockquote>

<br>  

<blockquote>
<p>כָּכָה מִלְּלָה וְנָתְנָה בְיָדוֹ, וְהוּא קִבֵּל בְּשִׂמְחָה. 130</p>
</blockquote>

<blockquote>
<p>אַךְ פֵּיסִיסְטְרָטוֹס הַגִּבּוֹר לָקַח הַתְּשׁוּרוֹת וַיְשִׂימֵן</p>
</blockquote>

<blockquote>
<p>בְּחֵיק הָרֶכֶב בַּתֵּבָה, מִתְפַּלֵּא, מִשְׁתָּאֶה לְכֻלָּן.</p>
</blockquote>

<blockquote>
<p>וּמֶנֶּלָּאוֹס צְהַבְהַב-הַשֵּׂעָר נָחָם אֶל-בֵּיתוֹ.</p>
</blockquote>

<blockquote>
<p>יָשְׁבוּ הַשְּׁנַיִם עַל-גַּבֵּי כֻּרְסָאוֹת וְכִסְאוֹת הֲדוּרִים.</p>
</blockquote>

<blockquote>
<p>וְאַחַת הַשְּׁפָחוֹת הֵבִיאָה אֶת-כִּיּוֹר הַזָּהָב הַנָּאֶה  135</p>
</blockquote>

<blockquote>
<p>מָלֵא הַמַּיִם לְרָחְצָה, וַתִּצְּקֵם בְּנַטְלַת הַכָּסֶף.</p>
</blockquote>

<blockquote>
<p>נָטְלוּ יְדֵיהֶם, וְשֻׁלְחָן מְצֻחְצָח לְמִשְׁעִי הִקְרִיבָה.</p>
</blockquote>

<blockquote>
<p>נָשְׂאָה סוֹכֶנֶת הַבַּיִת הַכְּבוּדָּה הֵבִיאָה הַלֶּחֶם</p>
</blockquote>

<blockquote>
<p>וְרַבִּים תַּבְשִׁילִים מוּכָנִים הִגִּישָׁה בְּנֶפֶשׁ חֲפֵצָה.</p>
</blockquote>

<blockquote>
<p>בְּנוֹ שֶׁל-בּוֹאֵתּוֹס נִתַּח הַבָּשָׂר לִנְתָחִים וְחִלְּקוֹ,  140</p>
</blockquote>

<blockquote>
<p>יַיִן מָזַג בֶּן-מֶנֶּלָּאוֹס הַגִּבּוֹר הַמְהֻלָּל,</p>
</blockquote>

<blockquote>
<p>וְהֵמָּה נָשְׂאוּ יְדֵיהֶם אֶל-הַמַּאֲכָלִים הַנְּתוּנִים.</p>
</blockquote>

<blockquote>
<p>וְאַחֲרֵי אָכְלָם וּשְׁתוֹתָם, וּמַלְּאָם תַּאֲוַת רַעֲבוֹנָם,</p>
</blockquote>

<blockquote>
<p>קָם טֵלֶמָּכוֹס וּבְנוֹ שֶׁל-נֶסְטוֹר, הָעֶלֶם הַנֶּהְדָּר,</p>
</blockquote>

<blockquote>
<p>אָסְרוּ הַסּוּסִים לְרִכְבָּם וְעָלוּ בָּרֶכֶב הַיָּפֶה. 145</p>
</blockquote>

<blockquote>
<p>יָצְאוּ מִשַּׁעַר הָאַרְמוֹן וְהַיָּצִיעַ הַמַּרְעִים.</p>
</blockquote>

<blockquote>
<p>יָצָא אַחֲרֵיהֶם בֶּן-אַטְרֵס גַּם הוּא, מֶנֶּלָּאוֹס הַצְּהַבְהַב,</p>
</blockquote>

<blockquote>
<p>יַיִן מָתוֹק כִּדְבַשׁ בְּכַף יָדוֹ הַיְמָנִית,</p>
</blockquote>

<blockquote>
<p>בְּסֵפֶל הַזָּהָב הַטּוֹב – לִנְסֹךְ בְּטֶרֶם יֵלֵכוּ.</p>
</blockquote>

<blockquote>
<p>עָמַד לִפְנֵי הַסּוּסִים וַיִּשָּׂא אֶת-כּוֹסוֹ וַיְדַבֵּר:  150</p>
</blockquote>

<blockquote>
<p>&quot;שָׁלוֹם לָכֶם, הָעֲלָמִים! וְדִרְשׁוּ בִּשְׁלוֹמוֹ שֶׁל-נֶסְטוֹר</p>
</blockquote>

<blockquote>
<p>רוֹעֵה-הָעַמִּים, כִּי הָיָה חוֹבְבֵנִי כְּחוֹבֵב אָב זַרְעוֹ,</p>
</blockquote>

<blockquote>
<p>כַּאֲשֶׁר יַחְדָּו נִלְחַמְנוּ, בְּנֵי-אֲכַיָּה, עַל-טְרוֹיָה&quot;.</p>
</blockquote>

<br>  

<blockquote>
<p>נָשָׂא אִמְרָתוֹ וַיַּעַן לוֹ טֵלֶמָּכוֹס הַנָּבוֹן:</p>
</blockquote>

<blockquote>
<p>&quot;כֹּל אֲשֶׁר לָנוּ אָמַרְתָּ, אַתָּה זְרַע-זֵאוּס, נְמַלֵּא. 155</p>
</blockquote>

<blockquote>
<p>הַכֹּל נְסַפֵּר כִּי נָבֹא, וְאֱמֶת הַדָּבָר וְנָכוֹן,</p>
</blockquote>

<blockquote>
<p>בְּשׁוּבִי לְאִתָּקָה וְאֶמְצָא שָׁם אֶת-אוֹדִיסֵס בְּבֵיתוֹ,</p>
</blockquote>

<blockquote>
<p>אַגִּיד לוֹ מָה הִרְבֵּיתָ עָלַי אַהֲבָתְךָ וְחַסְדֶּךָ</p>
</blockquote>

<blockquote>
<p>בְּלֶכְתִּי וְכַמָּה סְגֻלּוֹת יְקָרוֹת לִי הֶעֱנָקְתָּ&quot;.</p>
</blockquote>

<br> 

<blockquote>
<p>כָּכָה הִבִּיעַ; וְהִנֵּה הוֹפִיעָה מִימִינוֹ הַצִּפּוֹר,  160</p>
</blockquote>

<blockquote>
<p>נֶשֶׁר אוֹחֵז בְּצִפָּרְנָיו אַוָּז גְּדָל-גּוּף צַח מִכֶּסֶף,</p>
</blockquote>

<blockquote>
<p>גָּזַל מֵאַחַר הֶחָצֵר. וְאַחֲרָיו בָּאִים בִּצְוָחָה</p>
</blockquote>

<blockquote>
<p>גְּבָרִים וְנָשִׁים, וַיְהִי כְקָרְבוֹ אֲלֵיהֶם וְהִמְרִיא,</p>
</blockquote>

<blockquote>
<p>הֵימִין מֵעֵבֶר הַסּוּסִים. וְהֵמָּה כִּי רָאוּ הַמּוֹפֵת,</p>
</blockquote>

<blockquote>
<p>שָׂמְחוּ עָלָיו וְכֻלָּם לִבָּם עָלַץ בְּחֻבָּם.    165</p>
</blockquote>

<blockquote>
<p>נָשָׂא אֲלֵיהֶם אִמְרָתוֹ אָז פֵּיסִיסְטְרָטוֹס בֶּן- נֶסְטוֹר:</p>
</blockquote>

<blockquote>
<p>&quot;עַתָּה חֲשׁוֹב, מֶנֶּלָּאוֹס, זְרַע-זֵאוּס, הַשּׂוֹרֵר-עַל-גּוֹיִם,</p>
</blockquote>

<blockquote>
<p>אוֹתוֹ הַמּוֹפֵת הֲלָנוּ מֵאֵת הָאֵל, אוֹ לְךָ הוּא?&quot;</p>
</blockquote>

<br> 

<blockquote>
<p>מִלֵּל; וּמֶנֶּלָּאוֹס יְדִידוֹ שֶׁל-אָרֵס מְהַרְהֵר,</p>
</blockquote>

<blockquote>
<p>אֵיזוֹ הַדֶּרֶךְ יִפְתֹּר הָאוֹת לוֹ וְהַמּוֹפֵת בִּתְבוּנָה;  170</p>
</blockquote>

<blockquote>
<p>אוּלָם הֶלֶּנָּה הַלְּבוּשָׁה-אֲרֻכּוֹת קִדְּמַתּוּ וַתֹּאמֶר:</p>
</blockquote>

<blockquote>
<p>&quot;שִׁמְעוּ לִי וְאֶפְתֹּר הַמּוֹפֵת, כַּאֲשֶׁר שָׂמוּ בְלִבִּי</p>
</blockquote>

<blockquote>
<p>בְּנֵי-הָאַלְמָוֶת הָאֵלִים, וְיָקוּם הַדָּבָר, אֲדַמֶּה:</p>
</blockquote>

<blockquote>
<p>כַּאֲשֶׁר גָּזַל הַלָּז אֶת-הָאַוָּז שֶׁגָּדַל בֶּחָצֵר,</p>
</blockquote>

<blockquote>
<p>בָּא מֵאֵצֶל הֶהָרִים, שֶׁשָּׁם יָעִיר קִנּוֹ, שָׁם זַרְעוֹ,  175</p>
</blockquote>

<blockquote>
<p>כָּכָה יִסְבֹּל אוֹדִיסֵס תְּלָאוֹת אֵין מִסְפָּר וּנְדוּדִים,</p>
</blockquote>

<blockquote>
<p>אַחֲרֵי-כֵן יָשׁוּב לְבֵיתוֹ וְיִקֹּם נִקְמָתוֹ, וְאוּלַי</p>
</blockquote>

<blockquote>
<p>הוּא כְבָר בְּבֵיתוֹ וְחֹרֵשׁ רָע עַל-כָּל-הַחֲתָנִים&quot;.</p>
</blockquote>

<br>  

<blockquote>
<p>הֵשִׁיב אֲמָרָיו וַיַּעַן לָהּ טֵלֶמָּכוֹס הַנָּבוֹן:</p>
</blockquote>

<blockquote>
<p>&quot;יַעֲשֶׂה כָּכָה זֶבְס אִישׁ-הֵרָה הַמַּרְעִים-רְעָמִים!  180</p>
</blockquote>

<blockquote>
<p>אָז אֶתְפַּלְלָה לָךְ שָׁם וּכְאַחַת הָאֵלוֹת אַעֲרִיצֵךְ&quot;.</p>
</blockquote>

<br>  

<blockquote>
<p>כָּכּה הִבִּיעַ וַיַּךְ בְּשׁוֹטוֹ אֶת-סוּסָיו וְנֶחְפָּזוּ,</p>
</blockquote>

<blockquote>
<p>יָצְאוּ אֶל-הָעֲרָבָה דֶרֶךְ הָעִיר, הִשְׂתָּעָרוּ,</p>
</blockquote>

<blockquote>
<p>וְהָיוּ כָל-אוֹתוֹ הַיּוֹם מְנִיעִים בָּעֹל עַל-צַוָּארָם.</p>
</blockquote>

<br> 

<blockquote>
<p>שָׁקְעָה הַשֶּׁמֶשׁ וּצְלָלִים כִּסּוּ אֶת-כָּל-הַמִּשְׁעוֹלִים,  185</p>
</blockquote>

<blockquote>
<p>וְהֵמָּה בָּאוּ לְפֶרֵי, אֶל-אַרְמוֹן הַמֶּלֶךְ דִּיאוֹקְלֵס</p>
</blockquote>

<blockquote>
<p>בֶּן-אוֹרְטִילוֹכוֹס, וְהוּא אֲשֶׁר נוֹלַד לְאַלְפֵיאוֹס הַנָּהָר.</p>
</blockquote>

<blockquote>
<p>וְשָׁם הֵם לָנוּ הַלַּיְלָה, וַיִּתֶּן לָמוֹ מַתָּנוֹת.</p>
</blockquote>

<br>  

<blockquote>
<p>אֵאוֹס יְלִידַת-הַבֹּקֶר, וְרֻדַּת-הָאֶצְבָּעוֹת, אַךְ תּוֹפַע,</p>
</blockquote>

<blockquote>
<p>וְהֵמָּה אָסְרוּ הַסּוּסִים וַיַּעֲלוּ בָּרֶכֶב הַנָּאֶה,    190</p>
</blockquote>

<blockquote>
<p>יָצְאוּ מִשַּׁעַר הָאַרְמוֹן וְהַיָּצִיעַ הַמַּרְעִים.</p>
</blockquote>

<blockquote>
<p>דָּפְקוּ הַסּוּסִים בַּשּׁוֹט; וְאֵלֶּה לֹא סֵרְבוּ, אַךְ טָסוּ.</p>
</blockquote>

<blockquote>
<p>מְהֵרָה הִגִּיעוּ לְפִּילוֹס הַקִּרְיָה גְבוֹהַת-הַחֹמוֹת.</p>
</blockquote>

<blockquote>
<p>פָּתַח אָז טֵלֶמָּכוֹס וַיֹּאמֶר בְּאָזְנֵי בֶּן-נֶסְטוֹר:</p>
</blockquote>

<blockquote>
<p>&quot;אָנָּא, בֶּן-נֶסְטוֹר, הֲתוּכַל לְמַלֵּא כַּיּוֹם שֶׁאֱלָתִי?  195</p>
</blockquote>

<blockquote>
<p>הִנֶּה הֲלֹא נִתְפָּאֲרָה, כִּי בְרִית אַכְסְנָאִים בֵּינֵינוּ</p>
</blockquote>

<blockquote>
<p>עוֹד לְמִן אַחְוַת-הָאָבוֹת, וְגַם בְּנֵי גִיל אֶחָד הִנֵּנוּ,</p>
</blockquote>

<blockquote>
<p>עַתָּה דַרְכֵּנוּ זוֹ תוֹסִיף לְאַחֵד לִבֵּנוּ, זְרַע-זֵאוּס,</p>
</blockquote>

<blockquote>
<p>אַל-תַּסִּיעֵנִי עַל-פְּנֵי הָאֳנִיָּה, כִּי פֹה תוֹרִידֵנִי,</p>
</blockquote>

<blockquote>
<p>לְמַעַן לֹא יַעְצְרֵנִי הַיָּשִׁישׁ בְּבֵיתוֹ עַל-כָּרְחִי,  200</p>
</blockquote>

<blockquote>
<p>יִרְצֶה מְאֹד לְשַׁמְּשֵׁנִי; וְאָנֹכִי אָץ לַעֲשׂוֹת דַּרְכִּי&quot;.</p>
</blockquote>

<br>  

<blockquote>
<p>כָּכָה סָח; וּבֶן-נֶסְטוֹר עוֹמֵד וְנוֹעַץ בְּלִבּוֹ,</p>
</blockquote>

<blockquote>
<p>כֵּיצַד יְבַצַּע שֶׁאֱלָתוֹ וִימַלְאֶנָּה כָּרָאוּי.</p>
</blockquote>

<blockquote>
<p>הָיָה מְהַרְהֵר וּמָצָא, אֲשֶׁר אֵין טוֹב לוֹ מֵהַפְנוֹת</p>
</blockquote>

<blockquote>
<p>סוּסָיו אֶל-שְׂפַת-הַיָּם וְאֶל-פְּנֵי הָאֳנִיָּה הַמְּהִירָה.  205</p>
</blockquote>

<blockquote>
<p>סָר וְהִנִּיחַ עַל-יַרְכְּתֵי הַסְּפִינָה הַתְּשׁוּרוֹת הַנָּאוֹת</p>
</blockquote>

<blockquote>
<p>נָתַן לוֹ מֶנֶּלָּאוֹס, גַּם אֶת-הַשִּׂמְלָה וְהַזָּהָב.</p>
</blockquote>

<blockquote>
<p>קָם עוֹדְדָהוּ בִּדְבָרִים, וַיֹּאמֶר אֶת-אִמְרוֹת-הַכָּנָף:</p>
</blockquote>

<blockquote>
<p>&quot;מַהֵר עֲלֵה בָּאֳנִיָּה וְצַו לְרֵעֶיךָ לְכֻלָּם,</p>
</blockquote>

<blockquote>
<p>טֶרֶם הִגַּעְתִּי לְבֵיתִי וְהֵבֵאתִי לַיָּשִׁישׁ הַבְּשׂוֹרָה.  210</p>
</blockquote>

<blockquote>
<p>יַעַן אָנֹכִי יָדַעְתִּי וּבְרוּחִי תִכַּנְתִּי וְכִלְיוֹתַי,</p>
</blockquote>

<blockquote>
<p>אֲשֶׁר קְשֵׁה-עֹרֶף הַגֶּבֶר וְלֹא יִתֶּנְךָ לָלֶכֶת;</p>
</blockquote>

<blockquote>
<p>אוּלָם מִיָּד יָבֹא הֵנָּה לַזְמִינְךָ; וְגַם אַאֲמִינָה:</p>
</blockquote>

<blockquote>
<p>רֵיקָם לֹא יָשׁוּב לְבֵיתוֹ, כִּי תַעַל חֲמָתוֹ עַד לְהַשְׁחִית&quot;.</p>
</blockquote>

<br>  

<blockquote>
<p>כָּכָה הִבִּיעַ; וַיִּדְפֹּק הַסּוּסִים הֲדוּרֵי-הָרַעְמָה    215</p>
</blockquote>

<blockquote>
<p>שׁוּב אֶל-פִּילוֹס הַקִּרְיָה, וְקַל מְהֵרה בָּא אֶל-הַהֵיכָל.</p>
</blockquote>

<blockquote>
<p>וטֵלֶמָּכוֹס קָרָא וַיְעוֹדֵד אֶת-רֵעָיו עֲמִיתָיו;</p>
</blockquote>

<blockquote>
<p>&quot;רֵעַי עֲמִיתַי, עִרְכוּ נָא כָל-כְּלֵי הָאֳנִיָּה הַשְּׁחוֹרָה</p>
</blockquote>

<blockquote>
<p>וְנַעֲלֶה גַם אָנוּ, לְמַעַן נְכַלֶּה דַרְכֵּנוּ בִּמְהֵרָה!&quot;</p>
</blockquote>

<br>  

<blockquote>
<p>כָּכָה סָח, וְהֵמָּה לוֹ הִטּוּ אֹזֶן וְשָׁמְעוּ בְקוֹלוֹ.  220</p>
</blockquote>

<blockquote>
<p>מִהֲרוּ עָלוּ בַּסְּפִינָה וְיָשְׁבוּ עַל-גַּב הַסַּפְסָלִים.</p>
</blockquote>

<br> 

<blockquote>
<p>כָּכָה הִתְכּוֹנֵן הַלָּה, הִתְפַּלֵּל וַיִּזְבַּח לְאַתֵּנָה</p>
</blockquote>

<blockquote>
<p>זִבְחוֹ עַל-יַרְכְּתֵי הַסְּפִינָה. וְהִנֶּה בָּא אֵלָיו אִישׁ נָכְרִי,</p>
</blockquote>

<blockquote>
<p>פָּלִיט הַנִּמְלָט עַל-נַפְשׁוֹ מֵאַרְגּוֹס, כִּי שָׁם הִכָּה גָבֶר.</p>
</blockquote>

<blockquote>
<p>חוֹזֶה, כִּי הָיָה מִתְיַחֵשׂ עַל-צֶאֱצָאֵי מֶלַּמְפּוֹס,   225</p>
</blockquote>

<blockquote>
<p>אֲשֶׁר הִתְגּוֹרֵר לְפָנִים בְּפִּילוֹס מְגַדֶּלֶת-הַצֹּנֶה,</p>
</blockquote>

<blockquote>
<p>עָשִׁיר מִכָּל-הַפִּילִיִּים, וּבַיִת נֶהְדָּר לְשִׁכְנוֹ.</p>
</blockquote>

<blockquote>
<p>אַחַר בָּא לְאֶרֶץ נָכְרִיּה כִּי בָרַח מֵאֶרֶץ אֲבוֹתָיו</p>
</blockquote>

<blockquote>
<p>מִלִּפְנֵי נֵלֵס הָיָּהִיר בֵּין כָּל-הַחַיִּים בָּאָרֶץ,</p>
</blockquote>

<blockquote>
<p>וְשָׁנָה תְמִימָה שָׁלָט הַלָּה בְּהוֹנוֹ הַגָּדוֹל    230</p>
</blockquote>

<blockquote>
<p>בְּחֹזֶק-יָד, וְהוּא שׁוֹכֵב בְּהֵיכַל פִילַקּוֹס, וְעָלָיו</p>
</blockquote>

<blockquote>
<p>כְּבָלִים כְּבֵדִים, וְסָבַל יִסּוּרִים רַבִּים וְקָשִׁים</p>
</blockquote>

<blockquote>
<p>בְּעֶטְיָהּ שֶׁל-בִּתּוֹ שֶׁל-נֵלֵס וְעֵקֶב הַמִּשְׁגֶּה הָאָיֹם</p>
</blockquote>

<blockquote>
<p>אֲשֶׁר נָטְעָה בְלִבּוֹ אֵרִינֵיס זוֹ אֵלָה אַכְזָרִית;</p>
</blockquote>

<blockquote>
<p>אוּלָם הוּא נִצַּל מִמָּוֶת, וַיִּנְהַג הַבָּקָר הַגּוֹעֶה  235</p>
</blockquote>

<blockquote>
<p>מִפִילַקָּה לְפִּילוֹס וַיִּקֹּם מִנֵּלֵס הַנַּעֲלֶה</p>
</blockquote>

<blockquote>
<p>נִקְמַת מַעֲשֵׂהוּ הַמְגֻנֶּה, וַיִּנְהַג הָעַלְמָה אֶל-בֵּיתוֹ,</p>
</blockquote>

<blockquote>
<p>אִשָּׁה לְאָחִיו; אַךְ הוּא נָשָׂא פְּעָמָיו אֶל-אֶרֶץ</p>
</blockquote>

<blockquote>
<p>אַרְגּוֹס הַבְּרוּכָה-בַסּוּסִים, כִּי כֵן נָטַל עָלָיו הַגּוֹרָל</p>
</blockquote>

<blockquote>
<p>שָׁמָּה לָגוּר וְלִהְיוֹת הַמּוֹשֵׁל עַל-הַרְבֵּה אַרְגֵּאִים.  240</p>
</blockquote>

<blockquote>
<p>שָׁמָּה נָשָׂא לוֹ אִשָּׁה וּבַיִת לוֹ בָנָה, בֵּית מִדּוֹת,</p>
</blockquote>

<blockquote>
<p>הוֹלִיד אֶת-אַנְטִיפַטֵּס וְאֶת-מַנְטִיּוֹס, בָּנִים אַדִּירִים;</p>
</blockquote>

<blockquote>
<p>וְאַנְטִיפַטֵּס הוּא הוֹלִיד אֶת-אוֹאִיקְלֵס גִּבּוֹר-הֶחָיִל;</p>
</blockquote>

<blockquote>
<p>לוֹ יֻלַּד אַמְפִיאַרַאוֹס, הַגֶּבֶר מְעוֹרֵר-הָעַמִּים.</p>
</blockquote>

<blockquote>
<p>וְזֵאוּס הָאוֹחֵז-בָּאֵיגִיס וְאַפּוֹלוֹן אָהֲבוֹ אוֹתוֹ    245</p>
</blockquote>

<blockquote>
<p>אַהֲבָה רַבָּה מְאֹד, אַךְ זִקְנָה וְשֵׂיבָה לֹא יָדַע,</p>
</blockquote>

<br>  

<blockquote>
<p>אֶלָא אָבַד בְּתֵּבֵּי בְּעֶטְיָהּ שֶׁל-תְּשׁוּרָה לְאִשָּׁה.<a href="#fn:94" id="fnref:94" title="see footnote" class="footnote"><sup>94</sup></a></p>
</blockquote>

<blockquote>
<p>שְׁנַיִם בָּנִים לוֹ יֻלְּדוּ, אַלְקְמֵיאוֹן וְאַמְפִילוֹכוֹס.</p>
</blockquote>

<blockquote>
<p>מַנְטִיּוּס הוֹלִיד גַּם הוּא: אֶת-קְלֵיטוֹס ואֶת-פּוֹלִיפֵידֵס,</p>
</blockquote>

<blockquote>
<p>אוּלָם אֵאוֹס-הַצְּפִירָה, הַיּוֹשְׁבָה-עַל-כִּסֵּא-הַכָּתֶם,  250</p>
</blockquote>

<blockquote>
<p>חָטְפָה אֶת-קְלֵיטוֹס בְּשֶׁל יָפְיוֹ לִהְיוֹת בֵּין בְּנֵי-הָאֲלְמָוֶת.</p>
</blockquote>

<blockquote>
<p>חָלַק אַפּוֹלוֹן מֵרוּחוֹ לְפּוֹלִיפֵידֵס, וְהָיָה</p>
</blockquote>

<blockquote>
<p>גְּדָל-הַחוֹזִים בְּדוֹרוֹ אַחֲרֵי מוֹת אַמְפִיאַרַאוֹס.</p>
</blockquote>

<blockquote>
<p>יָרַד לְעִיר הִפֶּרֵסְיָה כִּי חָרָה אַפּוֹ בְּאָבִיו,</p>
</blockquote>

<blockquote>
<p>שָׁמָּה הִתְגּוֹרֵר, הִגִיד עֲתִידוֹת לְכָל-בְּנֵי-תְמוּתָה.  255</p>
</blockquote>

<br>  

<blockquote>
<p>הָיָה לוֹ בֵן וּשְׁמוֹ לוֹ קָרְאוּ תֶּאוֹקְלִימֶנּוֹס,</p>
</blockquote>

<blockquote>
<p>אֲשֶׁר בָּא אֶל-טֵלֶמָּכוֹס, וְאוֹתוֹ מָצָא וְהוּא נוֹסֵךְ</p>
</blockquote>

<blockquote>
<p>נִסְכּוֹ, מִתְפַּלֵּל אֵצֶל הַסְּפִינָה הַשְּׁחוֹרָה הַמְּהִירָה,</p>
</blockquote>

<blockquote>
<p>נָשָׂא אֵלָיו אֶת-קוֹלוֹ וַיֹּאמֶר אֶת-אִמְרֵי-הַכָּנָף:</p>
</blockquote>

<blockquote>
<p>&quot;אָנָּא, יַקִּירִי, בְּשַׁגָּם מְצָאתִיךָ זוֹבֵח בַּמָּקוֹם,   260</p>
</blockquote>

<blockquote>
<p>הִנְנִי מַשְׁבִּיעֲךָ בָּאֵל וּבַזֶּבַח, וְעַל-אֵלֶּה</p>
</blockquote>

<blockquote>
<p>בְּרֹאשְׁךָ שֶׁלְּךָ, בְּרֹאשׁ רֵעֶיךָ, כָּל-אֲשֶׁר נִלְווּ אֵלֶיךָ,</p>
</blockquote>

<blockquote>
<p>סַפְּרָה לִי אֱמֶת לַאֲמִתָּה וְדָבָר אַל-תְּכַחֵד מִמֶּנִי:</p>
</blockquote>

<blockquote>
<p>אֵי מִזֶּה תָּבֹא, מִי אַתָּה, אֵי עִירְךָ וּמִי אֲבוֹתֶיךָ?&quot;</p>
</blockquote>

<br>  

<blockquote>
<p>עָנָה לוֹ טֵלֶמָּכוֹס הָעֶלֶם הַנָּבוֹן וַיֹּאמֶר:     265</p>
</blockquote>

<blockquote>
<p>&quot;הַכֹּל אַגִּידָה לְךָ, הוֹי, נָכְרִי, וְדָבָר לֹא אַעְלִים.</p>
</blockquote>

<blockquote>
<p>אֶרֶץ מְכוֹרָתִי אִתָּקָה, וְאוֹדִיסֵס הַמֶּלֶךְ הוּא אָבִי,</p>
</blockquote>

<blockquote>
<p>וְאוּלַי אַךְ הָיָה, כִּי כְבָר אָבַד בְּאָבְדַן-יְגוֹנִים.</p>
</blockquote>

<blockquote>
<p>וּבִגְלַל זֶּה לָקַחְתִּי אֶת-רֵעַי וְהַסְּפִינָה הַשְּׁחוֹרָה</p>
</blockquote>

<blockquote>
<p>לַחְקוֹר עַתָּה עַל-אֹדוֹת אָבִי הַנִּפְקָד זֶה כַּמָּה&quot;.  270</p>
</blockquote>

<br>  

<blockquote>
<p>הֵשִׁיב תֶּאוֹקְלִימֶנּוֹס הַדּוֹמֶה-לָאֵלִים וַיֹּאמֶר:</p>
</blockquote>

<blockquote>
<p>&quot;גַּם אֲנִי פָּלִיט מֵאַרְצִי, יַעַן כִּי אָדָם הָרַגְתִּי,</p>
</blockquote>

<blockquote>
<p>אֶחָד בֶּן-שִׁבְטִי, וְרַבִּים אֶחָיו בְּנֵי-אִמּוֹ וּמְסָרְפָיו</p>
</blockquote>

<blockquote>
<p>מוֹשְׁלִים בְּעֹז עַל-אֲכַיִּים בְּאַרְגּוֹס הַבְּרוּכָה-בַּסּוּסִים,</p>
</blockquote>

<blockquote>
<p>וּמִפְּנֵיהֶם בָּרַחְתִּי נִמְלָט מִמָּוֶת וְאָבְדָן,     275</p>
</blockquote>

<blockquote>
<p>עַתָּה מְנָת-חֶלְקִי לִהְיוֹת נָע וָנָד בֵּין בְּנֵי-אָדָם.</p>
</blockquote>

<blockquote>
<p>תְּנֵנִי וְאֵרֵד בַּסְּפִינָה, כִּי פָלִיט מִתְחַנֵּן אָנֹכִי,</p>
</blockquote>

<blockquote>
<p>וְלֹא יַהַרְגוּנִי כַּיּוֹם; סְבוּרַנִי שֶׁהֵם דּוֹלְקִים אַחֲרָי&quot;.</p>
</blockquote>

<br>  

<blockquote>
<p>עָנָה לוֹ טֵלֶמָּכוֹס הָעֶלֶם הַנָּבוֹן וַיֹּאמֶר:</p>
</blockquote>

<blockquote>
<p>&quot;לֹא אֲגָרֶשְׁךָ חָלִילָה מִן-הָאֳנִיָּה. רְצוֹנְךָ,   280</p>
</blockquote>

<blockquote>
<p>רֵד וּנְשַׁמֶּשְׁךָ, כְּכָל-אֲשֶׁר יֵשׁ לְאֵל יָדֵנוּ&quot;.</p>
</blockquote>

<br>  

<blockquote>
<p>כָּכָה הִגִּיד, וַיִּקַּח מִמֶּנּוּ אֶת-רֹמַח הַנְּחֹשֶׁת</p>
</blockquote>

<blockquote>
<p>וַיַּנִּיחֵהוּ עַל-מִכְסֵה הַסְּפִינָה כְּפוּפַת-הַקְּצָוֹת.</p>
</blockquote>

<blockquote>
<p>עָלָה בְּעַצְמוֹ בַּסְּפִינָה הָעוֹשָׂה-דַרְכָּה-בְּלֶב-יַמִּים,</p>
</blockquote>

<blockquote>
<p>יָשָׁב עַל-יַרְכְּתֶיהָ, וַיְצַו לְתֶּאוֹקְלִימֶנּוֹס    285</p>
</blockquote>

<blockquote>
<p>וְיֵשֵׁב לְצִדּוֹ. וְאֵלֶּה הִתִּירוּ עֲבוֹת הָאֳנִיָּה.</p>
</blockquote>

<blockquote>
<p>אַךְ טֵלֶמָּכוֹס עוֹדֵד אֶת-רֵעָיו וַיִּפְקֹד עֲלֵיהֶם</p>
</blockquote>

<blockquote>
<p>לַעֲרֹךְ אֶת-כְּלֵי הָאֳנִיָּה, וְהֵם נֶחְפְּזוּ עָשׂוּ כִדְבָרָיו:</p>
</blockquote>

<blockquote>
<p>נָטְלוּ הֵרִימוֹ הַתֹּרֶן הֶעָשׂוּי עֵץ-אֹרֶן, קְבָעוּהוּ</p>
</blockquote>

<blockquote>
<p>בְּכַנּוֹ שֶׁלּוֹ, בַּתִּיכוֹן, וַיִּקְשְׁרוּהוּ בַחֲבָלָיו;    290</p>
</blockquote>

<blockquote>
<p>הִדְּקוּ מִפְרָשָׂיו הַלְּבָנִים בִּרְצוּעוֹת שֶׁל-עוֹרוֹת חֲזָקוֹת.</p>
</blockquote>

<blockquote>
<p>פַּלַּס כְּחֻלַּת-הָעַיִן הִיא לָהֶם שָׁלְחָה רוּחַ</p>
</blockquote>

<blockquote>
<p>עַזָּה, סוֹעֶרֶת וּרְצוּיָה מִמְּרוֹמֵי הָאֵיתֶּר, לְמַעַן</p>
</blockquote>

<blockquote>
<p>תָּחִישׁ דַּרְכָּה הַסְּפִינָה בְּמֵימֵי הַיָּם הַמָּלוּחַ.</p>
</blockquote>

<blockquote>
<p>שָׁטוּ וְעָבְרוּ עַל-קְרוּנִי וְעַל-כַלְקִיס הַנָּהָר הַנֶּחְמָד. 295</p>
</blockquote>

<br> 

<blockquote>
<p>שָׁקְעָה הַשֶּׁמֶשׁ, וּצְלָלִים כִּסּוּ אֶת-כָּל-הַמִּשְׁעוֹלִים.</p>
</blockquote>

<blockquote>
<p>בָּאָה הַסְּפִינָה לְפֶאֵי, כִּי רוּחַ מִזֵּאוּס נָחָתַם,</p>
</blockquote>

<blockquote>
<p>עָבְרָה עַל-אֵלִיס הַקְּדוֹשָׁה, אֲשֶׁר בָּהּ מוֹשְׁלִים אֶפֵּיִים.</p>
</blockquote>

<blockquote>
<p>וּמִשָּׁם חָתַר אֶל-אוֹתָם הָאִיִּים הַחוֹלְפִים לְפָנָיו,</p>
</blockquote>

<blockquote>
<p>מְהַרְהֵר בְּלִבּוֹ הֲיִנָּצֵל מִמָּוֶת אוֹ שָׁם הוּא יִסָּפֶה.  300</p>
</blockquote>

<br>  

<blockquote>
<p>הָיָה אָז אוֹדִיסֵס וְהָרוֹעֶה הַנַּעֲלֶה מְסֻבִּים,</p>
</blockquote>

<blockquote>
<p>אוֹכְלִים בַּצְּרִיף, וְיֶתֶר הַגְּבָרִים מְסֻבִּים עִמָּהֶם.</p>
</blockquote>

<blockquote>
<p>וְאַחֲרֵי אָכְלָם וּשְׁתוֹתָם וּמַלְּאָם אֶת-תַּאֲוַת רַעֲבוֹנָם,</p>
</blockquote>

<blockquote>
<p>נָשָׂא אִמְרָתוֹ אוֹדִיסֵס, כִּי נִסָּה אֶת-רוֹעֵה-הַחֲזִירִים,</p>
</blockquote>

<blockquote>
<p>אִם-יְשַׁמְּשֶׁנּוּ בְּאַהֲבָה וִיצַוֶּה לוֹ לְהִשָּׁאֵר     305</p>
</blockquote>

<blockquote>
<p>עִמּוֹ פֹה בֶחָצֵר, אוֹ יְשַׁלְּחֶנּוּ הָעִירָה:</p>
</blockquote>

<br>  

<blockquote>
<p>&quot;אָנָּא שְׁמָעֵנִי, אֶבְמֵי, וְאַתֶּם כָּל-יֶתֶר עֲמִיתָי!</p>
</blockquote>

<blockquote>
<p>חָפֵץ אָנֹכִי לָלֶכֶת הַשְׁכֵּם בַּבֹּקֶר הָעִירָה</p>
</blockquote>

<blockquote>
<p>לַחֲזֹר עַל-פְּתָחִים, וְלֹא אֶהְיֶה לָטֹרַח עַלֶיךָ וְעַל-רֵעָי.</p>
</blockquote>

<blockquote>
<p>עַתָּה עוּצָה לִי עֵצָה וּתְנָה לִי אִישׁ יְלַוֵּנִי,     310</p>
</blockquote>

<blockquote>
<p>אֲשֶׁר יַנְחֵנִי לְשָׁם, כִּי בָעִיר אָנוּדָה לְבַדִּי.</p>
</blockquote>

<blockquote>
<p>נָטַל עָלַי, אוּלַי יִתֵּן לִי אִישׁ אֶת-הַלֶּחֶם וְהַסֵּפֶל,</p>
</blockquote>

<blockquote>
<p>עַד שֶׁאַגִּיעַ לְאַרְמוֹן אוֹדִיסֵס הָאִישׁ הָאֱלֹהִי,</p>
</blockquote>

<blockquote>
<p>אָבִיא הַבְּשׂוֹרָה בְּפִי לְפֵּנֶלּוֹפֵּיָה הַנְּבוֹנָה.</p>
</blockquote>

<blockquote>
<p>גַּם אֶסָּפַח עַל-קְהַל הַחֲתָנִים רָמֵי-הָעָיִן,  315</p>
</blockquote>

<blockquote>
<p>אוּלַי לִי יִתְּנוּ אֲרֻחָה, כִּי לָמוֹ מַכֹּלֶת בְּשֶׁפַע.</p>
</blockquote>

<blockquote>
<p>כֹּל אֲשֶׁר יֹאמְרוּ לִי אֶעֱשֶׂה, אֲמַהֵר וְאֵיטִיב לְמַלֹּאת;</p>
</blockquote>

<blockquote>
<p>יַעַן כִּי זֹאת לְךָ אַגִּיד, וְאַתָּה שִׂים לִבְּךָ וּשְׁמָעָה,</p>
</blockquote>

<blockquote>
<p>הִנֵּה בְחֶסֶד הֶרְמֵיאַס, הַמְבַשֵּׂר-הַמָּהִיר, הַחוֹנֵן</p>
</blockquote>

<blockquote>
<p>חֶסֶד וּתְהִלָּה לְכָל-מִפְעֲלוֹת אִישׁ, חַנַּנִי   320</p>
</blockquote>

<blockquote>
<p>יֶתֶר עַל-כָּל-בְּנֵי-אָדָם בְּנֵי-תְמוּתָה חֲרִיצוּת כַּפַּיִם:</p>
</blockquote>

<blockquote>
<p>אֵיטִיב לְהַצִּית הַאֵשׁ וּבַקֵּע עֵצִים יְבֵשִׁים,</p>
</blockquote>

<blockquote>
<p>בָּתוֹר הַבָּשָׂר לִבְתָרִים, לִצְלוֹתוֹ וְלִמְזֹג הַיָּיִן,</p>
</blockquote>

<blockquote>
<p>כֹּל עֲבוֹדָה שֶׁיַּעֲשׂוּ נִקְלִים בִּשְׁבִיל בְּנֵי-הַטּוֹבִים&quot;.</p>
</blockquote>

<br>  

<blockquote>
<p>חָרָה אַפְּךָ מְאֹד, אֶבְמֵיאוֹס הָרוֹעֶה, וַתַּעַן:   325</p>
</blockquote>

<blockquote>
<p>&quot;אוֹי לִי, אֵיךְ בָּאָה בְלִבְּךָ אוֹתָהּ מַחֲשָׁבָה, הַנָּכְרִי!</p>
</blockquote>

<blockquote>
<p>אוּלַי אַתָּה מִשְׁתּוֹקֵק שֶׁתֹּאבַד שָׁם נַפְשְׁךָ כָּלִיל,</p>
</blockquote>

<blockquote>
<p>יַעַן רָצִיתָ לַחְדֹּר אֶל-קְהַל הַחֲתָנִים הַזֵּדִים,</p>
</blockquote>

<blockquote>
<p>אֲשֶׁר גַּאֲוָתָם וּזְדוֹנָם הִגִּיעוֹ לִרְקִיעַ הַבַּרְזֶל!</p>
</blockquote>

<blockquote>
<p>לֹא כְמַרְאֲךָ אַתָּה מַרְאֵה מְשָׁרְתֵיהֶם שֶׁל-אֵלֶּה,  330</p>
</blockquote>

<blockquote>
<p>אֶלָּא צְעִירִים, לְבוּשִׁים מְעִילִים נָאִים וְכֻתָּנוֹת,</p>
</blockquote>

<blockquote>
<p>לְעוֹלָם פְּנֵיהֶם הַיָּפֶים וְרֹאשָׁם מַבְרִיקִים מִשָּׁמֶן,</p>
</blockquote>

<blockquote>
<p>הֵמָּה יְשָׁרְתוּ אוֹתָמוֹ. וְשֻׁלְחָנוֹת מְצֻחְצָחִים-לְתִפְאֶרֶת</p>
</blockquote>

<blockquote>
<p>תָּמִיד עֲמוּסִים הַלָּחֶם, הַיַּיִן הַטּוֹב וְהַבָּשָׂר.</p>
</blockquote>

<blockquote>
<p>אָכֵן הִשָּׁאֵר, וּלְאִישׁ לֹא תִהְיֶה פֹה לְמַעֲמָסָה,  335</p>
</blockquote>

<blockquote>
<p>גַּם לִי גַּם לְאַחֵר מֵרֵעַי-עֲמִיתַי עִמָּדִי,</p>
</blockquote>

<blockquote>
<p>עַד שֶׁיַּגִּיעַ וְיָבֹא בְּנוֹ שֶׁל-אוֹדִיסֵס הֶחָבִיב,</p>
</blockquote>

<blockquote>
<p>אֲשֶׁר יִתֶּן-לְךָ גַּם מְעִיל, גַּם כֻּתֹּנֶת, גַּם שִׂמְלָה,</p>
</blockquote>

<blockquote>
<p>אַף יְשַׁלְחֲךָ אֶל-אֲשֶׁר יִהְיֶה רוּחֲךָ לָלֶכֶת&quot;.</p>
</blockquote>

<br> 

<blockquote>
<p>הֵשִׁיב אֲמָרָיו אוֹדִיסֵס, הָאִישׁ רַב-הַתְּלָאוֹת הַנַּעֲלֶה: 340</p>
</blockquote>

<blockquote>
<p>&quot;לְוַאי וְיֶאֱהָבְךָ זֵאוּס אָבִינוּ, כַּאֲשֶׁר אֶאֱהָבְךָ,</p>
</blockquote>

<blockquote>
<p>יַעַן כִּי שַׂמְתָּ קֵץ לִנְדוּדַי וּלְכָל-מַתְּלָאוֹתַי!</p>
</blockquote>

<blockquote>
<p>אֵין לְךָ רָעָה גְדוֹלָה לָאָדָם מִנְּדוּדִים בָּאָרֶץ;</p>
</blockquote>

<blockquote>
<p>כִּי כָל-הָאָדָם, שֶׁעָלָיו לָנוּעַ – בְּצָרָה וְיָגוֹן,</p>
</blockquote>

<blockquote>
<p>יִסְבֹּל מַכְאֹבוֹת רַבִּים וּמְצוּקוֹת, בִּטְנוֹ כִּי תֶחְסָר.  345</p>
</blockquote>

<blockquote>
<p>עַתָּה כִּי תַעֲצֹר בַּעֲדִי, תְּאַלְּצֵנִי לְחַכּוֹת עַד שׁוּבוֹ,</p>
</blockquote>

<blockquote>
<p>סַפְּרָה-נָּא לִי עַל-דְּבַר אֵם אוֹדִיסֵס הָאִישׁ הָאֱלֹהִי,</p>
</blockquote>

<blockquote>
<p>סַפֵּר עַל-אָבִיו, כִּי זְנָחוֹ בְלֶכְתּוֹ, וְהוּא עַל-סַף זִקְנָה,</p>
</blockquote>

<blockquote>
<p>אִם-עוֹד הַשְּׁנַיִם בַּחַיִּים, רוֹאִים בְּאוֹר שֶׁמֶשׁ כִּי יָהֵל</p>
</blockquote>

<blockquote>
<p>אוֹ כְבָר מֵתוּ וְאֵינָם, וְיָרְדוּ לְמִשְׁכְּנוֹת-הַדֵס?&quot;   350</p>
</blockquote>

<br>  

<blockquote>
<p>עָנָה לוֹ רוֹעֵה-הַחֲזִירִים הָרוֹדֶה-בַּגְּבָרִים וַיֹּאמֶר:</p>
</blockquote>

<blockquote>
<p>&quot; הַכֹּל אֲסַפְּרָה לְךָ, הַנָּכְרִי, וֶאֱמֶת לַאֲמִתָּהּ.</p>
</blockquote>

<blockquote>
<p>אָכֵן לָאֶרְטֵס עוֹד חַי, מִתְפַּלֵּל לְזֶבְס כָּל-הַיָּמִים,</p>
</blockquote>

<blockquote>
<p>אֲשֶׁר תַּעֲזֹב רוּחוֹ אֶת-אֲבָרָיו בְּאַרְמוֹנוֹ;</p>
</blockquote>

<blockquote>
<p>יַעַן כִּי יָמֵר מְאֹד לִבְנוֹ אֲשֶׁר רָחַק מִמֶּנּוּ,    355</p>
</blockquote>

<blockquote>
<p>גַּם לְאִשְׁתּוֹ הַנְּבוֹנָה, אֲשֶׁר מְאֹד צִעֲרַתּוּ</p>
</blockquote>

<blockquote>
<p>בְּמוֹתָהּ עָלָיו בְּלֹא-עֵת וְגַם הִצְעִידַתּוּ לַזִּקְנָה,</p>
</blockquote>

<blockquote>
<p>יַעַן כִּי מֵתָה בִּיגוֹנָהּ עַל-בְּנָהּ הַגִּבּוֹר הַמְהֻלָּל,</p>
</blockquote>

<blockquote>
<p>מִיתָה עֲלוּבָה. וּלְוַאי וְלֹא יָמוּת בָּהּ אִישׁ אֲשֶׁר אִתִּי,</p>
</blockquote>

<blockquote>
<p>אֵלֶּה שֶׁאָהֲבָה נַפְשִׁי מִיּוֹשְׁבֵי הָאָרֶץ וְחוֹבְבָי!   360</p>
</blockquote>

<blockquote>
<p>כָּל-עוֹד הָיְתָה בַּחַיִּים, וְאִם-מִתְעַצֶּבֶת אֶל-לִבָּהּ,</p>
</blockquote>

<blockquote>
<p>אוֹהֵב הָיִיתִי לַחֲקֹר וְלִדְרשׁ דָּבָר וְדָבָר,</p>
</blockquote>

<blockquote>
<p>יַעַן גִּדְּלַתְנִי בְּיַחַד עִם-בִּתָּהּ שֶׁלָּהּ, עִם-קְטִימֶנֵּי</p>
</blockquote>

<blockquote>
<p>אֵשֶׁת-הַחַיִל הַלְּבוּשָׁה-אֲרֻכּוֹת, הַצְּעִירָה בְּבָנֶיהָ.</p>
</blockquote>

<blockquote>
<p>אִתָּהּ יַחַד גֻּדַּלְתִּי, מְעַט חִסְּרַתְנִי מִכְּבוֹדָהּ,    365</p>
</blockquote>

<blockquote>
<p>אַךְ כְּשֶׁהִגַּעְנוּ הַשְּׁנַיִם לַנְּעוּרִים, הַגִּיל רַב-הֶחָמֶד,</p>
</blockquote>

<blockquote>
<p>אוֹתָה בְּסַמּוֹס הִשִּׂיאָה, וּמֹהַר אֵין מִסְפָּר לָקָחָה.</p>
</blockquote>

<blockquote>
<p>אָז הִלְבִּישַׁתְנִי בִּגְדֵי-חֲמֻדוֹת: אַדֶּרֶת וְכֻתֹּנֶת,</p>
</blockquote>

<blockquote>
<p>גַּם מְעִיל יָפִים מְאֹד וְסוּלְיוֹת לְרַגְלַי נָתָנָה,</p>
</blockquote>

<blockquote>
<p>אַף שְׁלָחַתְנִי הַשָּׂדֶה; וּבְלִבָּהּ מְאֹד אֲהֵבַתְנִי.   370</p>
</blockquote>

<blockquote>
<p>עַתָּה הַכֹּל חָסַרְתִּי, וְאוּלָם בְּכָל-מַעֲשֵׂי יָדַי</p>
</blockquote>

<blockquote>
<p>אֲשֶׁר יָגַעְתִּי בִּרְכַּת הָאֵלִים הַמְּאֻשָּׁרִים;</p>
</blockquote>

<blockquote>
<p>לַחְמִי וּמִשְׁתִּי מִיָּדָם, גַּם לָתֵת לְאוֹרְחִים הֲגוּנִים.</p>
</blockquote>

<blockquote>
<p>אַךְ אֵין לִשְׁמֹעַ שׁוּם דָּבָר מְשַׂמֵּחַ עַל-אֹדוֹת הַגְּבִירָה,</p>
</blockquote>

<blockquote>
<p>מִלָּה אוֹ מִפְעַל, מֵעֵת בָּאָה הָרָעָה עַל-בֵּיתָהּ –   375</p>
</blockquote>

<blockquote>
<p>גְּבָרִים יְהִירִים מְאֹד. וַעֲבָדִים זֶה אַדִּיר רְצוֹנָם</p>
</blockquote>

<blockquote>
<p>לְדַבֵּר פֶּה אֶל-פֶּה עִם-גְּבִרְתָּם וְלַחְקֹר כָּל-דָּבָר,</p>
</blockquote>

<blockquote>
<p>לִהְיוֹת נֶהֱנִים מִמַּאֲכָל וּמִשְׁתֶּה וְגַם לָשֵׂאת הַמַּשְׂאֵת</p>
</blockquote>

<blockquote>
<p>אִתָּם הַשָּׂדֶה, כִּי בְאֵלֶּה יִשְׂמַח לֵב מְשָׁרְתִים לְעוֹלָם&quot;.</p>
</blockquote>

<br>  

<blockquote>
<p>הֵשִׁיב אֲמָרָיו אוֹדִיסֵס הָאִישׁ רַב-הַמְּזִמּוֹת וַיַּעַן:   380</p>
</blockquote>

<blockquote>
<p>&quot;אוֹיָה-לִּי, אֶבְמֵיאוֹס רוֹעֵה-הַחֲזִירִים, בְעוֹדְךָ</p>
</blockquote>

<blockquote>
<p>יֶלֶד נָדַדְתָּ רָחַקְתָּ מֵאַרְצְךָ וַאֲבוֹתֶיךָ!</p>
</blockquote>

<blockquote>
<p>אֶפֶס הַגִּידָה לִּי זֹאת, אֱמֶת לַאֲמִתָּה תְּסַפֵּר:</p>
</blockquote>

<blockquote>
<p>אוֹתָהּ עִיר רַחֲבַת-הַשְּׁוָקִים, קִרְיָה וּמְתִים בָּהּ, אָבִיךָ</p>
</blockquote>

<blockquote>
<p>בָּהּ הִתְגּוֹרֵר, וְאִמְּךָ הוֹרָתְךָ הַכְּבוּדָּה, הֶחָרְבָה?   385</p>
</blockquote>

<blockquote>
<p>וְאוּלַי אֲנָשִׁים מְשַׂנְאִים שָׁבוּךָ, וְאַתָּה לְבַדְּךָ</p>
</blockquote>

<blockquote>
<p>אֵצֶל הַצֹּאן אוֹ הַבָּקָר, וַיּוֹבִילוּךָ בַּסְּפִינָה</p>
</blockquote>

<blockquote>
<p>לִמְכֹּר לַאֲדוֹנֵי הַבַּיִת, וַיִּתֵּן הַמִּקָּח הַשָּׁוֶה?&quot;</p>
</blockquote>

<br>  

<blockquote>
<p>עָנָה לוֹ רוֹעֵה-הַחֲזִירִים הָרוֹדֶה-בַּגְּבָרִים וַיֹּאמֶר:</p>
</blockquote>

<blockquote>
<p>&quot;הוֹי, הַנָּכְרִי, בְּשַׁגָּם תִּדְרשׁ לְמוֹ אֵלֶּה וְתַחְקֹר,  390</p>
</blockquote>

<blockquote>
<p>הַסְכֵּת עַתָּה, שְׁמַע וְהֵהָנֵה וָדֹם, וּשְׁתֵה יַיִן</p>
</blockquote>

<blockquote>
<p>בְּשִׁבְתְּךָ פֹּה, וְהַלֵּילוֹת עַתָּה אֲרֻכִּים –וְלַכֹּל עֵת:</p>
</blockquote>

<blockquote>
<p>עֵת לָנוּם שְׁנָת וְעֵת לֵהָנוֹת מִשִּׂיחָה, וְאֵין אוֹנֵס</p>
</blockquote>

<blockquote>
<p>לִישׁוֹן בְּמֻקְדָּם, וְכָל-הַמַּרְבֶּה שֵׁנָה מִצְטַעֵר;</p>
</blockquote>

<blockquote>
<p>אַךְ כָּל-אִישׁ אֲשֶׁר לִבּוֹ וְנַפְשׁוֹ יְאַלְּצוּהוּ לִישׁוֹן,    395</p>
</blockquote>

<blockquote>
<p>יֵלֵךְ וְיִישַׁן אֶת שְׁנָתוֹ; וְאוּלָם עִם-שַׁחַר מוֹפִיעַ</p>
</blockquote>

<blockquote>
<p>יֹאכַל אֲרֻחַת הַבֹּקֶר וְיִרְעֶה חֲזִירֵי אֲדֹנָיו.</p>
</blockquote>

<blockquote>
<p>אָנוּ נֵשֵׁב בַּסֻּכָּה וְנֹאכַל וְנִשְׁתֶּה, וְנֵהָנֶה</p>
</blockquote>

<blockquote>
<p>אִישׁ מִיִּסּוּרֵי רֵעֵהוּ הַגְּדוֹלִים אֲשֶׁר סָבַלְנוּ,</p>
</blockquote>

<blockquote>
<p>עֵת נִזְכְּרֵמוֹ; כִּי גַם מִצַּעַר שֶׁעָבַר יֵהָנֶה    400</p>
</blockquote>

<blockquote>
<p>אָדָם שֶׁהַרְבֵּה מַתְּלָאוֹת עָבְרוּ עַל-נַפְשׁוֹ וּנְדוּדִים.</p>
</blockquote>

<blockquote>
<p>אֶפֶס כָּל-אֲשֶׁר דָּרַשְׁתָּ וְחָקַרְתָּ סַפֵּר אֲסַפֵּר.</p>
</blockquote>

<br> 

<blockquote>
<p>יֶשְׁנוֹ אִי וּשְׁמוֹ סוּרְיָה, אִם-אַךְ שָׁמְעוֹ בָא לְאָזְנֶיךָ,</p>
</blockquote>

<blockquote>
<p>לְמַעַלָה הוּא מֵאוֹרְטִיגְיָה, אֲשֶׁר שָׁם נוֹטֶה הַשֶּמֶשׁ;</p>
</blockquote>

<blockquote>
<p>אָמְנָם הָעָם בּוֹ מְעָט, אַךְ טוֹבָה אַדְמָתוֹ, פּוֹרִיָּה,  405</p>
</blockquote>

<blockquote>
<p>רַבַּת מִרְעֶה וְצֹאן וּכְבֵדָה בַּחִטָּה וָיָיִן.</p>
</blockquote>

<blockquote>
<p>רָעָב לֹא יֵדַע מֵעוֹלָם הַיּוֹשֵׁב בָּהּ, וְלֹא תִהְיֶה</p>
</blockquote>

<blockquote>
<p>מַחֲלָה רָעָה וְקָשָׁה בָּאָדָם בֶּן-תְּמוּתָה אֲמֵלָל,</p>
</blockquote>

<blockquote>
<p>אַךְ כְּשֶׁיִּזְקַן וְיָבוֹא בְּיָמִים הַדּוֹר שֶׁבַּקִּרְיָה,</p>
</blockquote>

<blockquote>
<p>יָבֹא אַפּוֹלוֹן הַמּוֹרֶה בְּקֶשֶׁת-הַכֶּסֶף וְאַרְטֶמִּיס,   410</p>
</blockquote>

<blockquote>
<p>פִּתְאֹם יִפְגְּעוּ בוֹ בַּחִצִּים הָרַכִּים וְהַנּוֹחִים.</p>
</blockquote>

<blockquote>
<p>שְׁתַּיִם הֶעָרִים בָּאָרֶץ, וְהֵן חִלְּקוּ הַכֹּל בֵּינֵיהֶן;</p>
</blockquote>

<blockquote>
<p>קְטֵסְיוֹס בְּנוֹ שֶׁל-אוֹרְמֶנּוֹס הַגֶּבֶר הַנִּמְשָׁל-אֶל-אֵלִים,</p>
</blockquote>

<blockquote>
<p>אָבִי, הוּא הָיָה הַמּוֹלֵךְ בְּאוֹתָן הֶעָרִים, בַּשְּׁתָּיִם.</p>
</blockquote>

<br> 

<blockquote>
<p>בָּאוּ לְשָׁם אֲנָשִׁים כְּנַעֲנִים יוֹרְדֵי-הַיָּם מְצֻיָּנִים,  415</p>
</blockquote>

<blockquote>
<p>נוֹכְלִים, וְאִתָּם בַּסְּפִינָה הַשְּׁחוֹרָה מַחֲמַדִּים לְאֵין מִסְפָּר.</p>
</blockquote>

<blockquote>
<p>הָיְתָה בְּבֵיתוֹ שֶׁל-אָבִי אִשָּׁה כְּנַעֲנִית אַחַת</p>
</blockquote>

<blockquote>
<p>יָפָה וּגְבוֹהַת-הַקּוֹמָה, חֲכָמָה בְּמַעֲשֵׂה יָדָיִם.</p>
</blockquote>

<blockquote>
<p>אוֹתָהּ הִתְעוּ הַכְּנַעֲנִים אַנְשֵׁי הַתְּכָכִים מֵעוֹלָם.</p>
</blockquote>

<blockquote>
<p>הָיְתָה כוֹבֶסֶת עַל-יַד הָאֳנִיָּה, שָׁכַב בַּתְּחִלָּה  420</p>
</blockquote>

<blockquote>
<p>אוֹתָהּ אֶחָד מֵהֶם, וְהִיא הִיא הַדֶּרֶךְ לָקַחַת</p>
</blockquote>

<blockquote>
<p>לִבּוֹת הַנָּשִׁים הָרַכּוֹת, גַּם עוֹשׂוֹת הַטּוֹב וְהַיָּשָׁר.</p>
</blockquote>

<blockquote>
<p>אַחֲרֵי-כֵן שָׁאַל לָהּ מִי הִיא, לִשְׁמָהּ וּמֵאַיִן הִיא בָאָה.</p>
</blockquote>

<blockquote>
<p>צִיְּנָה מִיָּד לוֹ בֵּית אָבִי הַבָּנוּי-חֹמוֹת-גְּבֹהוֹת:</p>
</blockquote>

<blockquote>
<p>'צִידוֹן עִיר מְכוֹרָתִי, הָעִיר הָעֲשִׁירָה-בִּנְחשֶׁת,  425</p>
</blockquote>

<blockquote>
<p>הִנְנִי בַּת לְאַרִבַּס, הַגֶּבֶר–הַכָּבֵד-בַּנְּכָסִים.</p>
</blockquote>

<blockquote>
<p>לִסְטִים, אֲנָשִׁים מִטָּפוֹס, הֵמָּה שָׁבוּנִי, וְאָנֹכִי</p>
</blockquote>

<blockquote>
<p>שָׁבָה מֵאַחַר הַשָּׂדֶה וַיְנַהֲגוּנִי, וּמְכָרוּנִי</p>
</blockquote>

<blockquote>
<p>לַאֲדֹנֵי הַבַּיִת, וַיִּתֵּן הַמִּקָּח הַשָּׁוֶה'.</p>
</blockquote>

<br>  

<blockquote>
<p>הֵשִׁיב אֲמָרָיו הַגֶּבֶר הַשּׁוֹכֵב אִתָּהּ בַּסָּתֶר:   430</p>
</blockquote>

<blockquote>
<p>'אִמְרִי הֲיֵשׁ אֶת-נַפְשֵׁךְ לָלֶכֶת אִתָּנוּ לְבֵיתֵךְ?</p>
</blockquote>

<blockquote>
<p>לָשׁוּב לַהֵיכָל הַגָּדוֹל שֶׁל-אָבִיךְ וְהוֹרָתֵךְ,</p>
</blockquote>

<blockquote>
<p>לִרְאוֹת גַּם אוֹתָם; הֵם חַיִּים, וְאוֹמְרִים, שֶׁהֵמָּה עֲשִׁירִים'.</p>
</blockquote>

<br> 

<blockquote>
<p>נָשְׂאָה קוֹלָהּ הָאִשָּׁה וַתָּשֶׁב אֲמָרִים וַתַּעַן:</p>
</blockquote>

<blockquote>
<p>'יְהִי כִדְבָרֶיךָ, אִם-אַתֶּם עוֹבְרֵי-הַיָּם לִי תִּשָּׁבְעוּ,  435</p>
</blockquote>

<blockquote>
<p>אֲשֶׁר שְׁלֵמָה וּבְשָׁלוֹם תִּנְהֲגוּ אוֹתִי אֶל-בֵּיתִי'.</p>
</blockquote>

<br>  

<blockquote>
<p>כָּכָה הִגִּידָה, וְהֵמָּה נִשְׁבְּעוּ כֻלָּם כִּרְצוֹנָהּ.</p>
</blockquote>

<blockquote>
<p>אַךְ כְּכַלּוֹתָם הָאָלָה וְהִשָּׁבְעָם הַשְּׁבוּעָה הַגְּדוֹלָה,</p>
</blockquote>

<blockquote>
<p>נָשְׂאָה הָאִשָּׁה אֶת-קוֹלָהּ, אֲמָרִים הֵשִׁיבָה וַתַּעַן:</p>
</blockquote>

<blockquote>
<p>&quot;עַתָּה שִׂימוּ יָד עַל-פֶּה! וְאַל-יִפֶן אֵלַי בִּדְבָרִים  440</p>
</blockquote>

<blockquote>
<p>אִישׁ מִכָּל-אַנְשֵׁיכֶם כִּי בָּרְחוֹב יִפְגְּשֵׁנִי</p>
</blockquote>

<blockquote>
<p>אוֹ עַל-הַבְּאֵר, וְלֹא יָבֹא אַחַד-הָעָם אֶל-הַבַּיִת</p>
</blockquote>

<blockquote>
<p>לְהַגִּיד בְּאָזְנֵי הַזָּקֵן, וְקִנֵּא אוֹתִי וְיָשִׂים</p>
</blockquote>

<blockquote>
<p>כְּבָלִים כְּבֵדִים עַלי וְיַחֲמֹס מְזִמּוֹת לְאַבֶּדְכֶם.</p>
</blockquote>

<blockquote>
<p>שִׁמְרוּ בִלְבַבְכֶם הַדָּבָר וּמַהֲרוּ לִמְכֹּר סְחוֹרַתְכֶם; 445</p>
</blockquote>

<blockquote>
<p>אַךְ כְּשֶׁתִּמָּלֵא הַסְּפִינָה כָּל-מַעֲרַבְכֶם עֲרַבְתֶּם,</p>
</blockquote>

<blockquote>
<p>מַהֲרוּ שִׁלְחוּ אֶל-בֵּיתִי הַמַּגִּיד לְהַגִּיד הַבְּשׂוֹרָה;</p>
</blockquote>

<blockquote>
<p>זָהָב אָבִיאָה לָכֶם מִכָּל-אֲשֶׁר יָבֹא בְּיָדִי;</p>
</blockquote>

<blockquote>
<p>רוֹצָה הָיִיתִי עוֹד לָתֵת לָכֶם גַּם שְׂכַר הַהוֹלָכָה,</p>
</blockquote>

<blockquote>
<p>כִּי אֲנִי מְגַדֶּלֶת בָּאַרְמוֹן אֶת-בְּנוֹ שֶׁל-אֲדוֹנִי,   450</p>
</blockquote>

<blockquote>
<p>יֶלֶד נְבוֹן-דַּעַת, הָרָץ אַחֲרַי מִפֶּתַח הַבַּיִת,</p>
</blockquote>

<blockquote>
<p>אוֹתוֹ אוֹבִילָה לַסְּפִינָה, וּמְחִירוֹ הוֹן עָתָק תְּקַבְּלוּ,</p>
</blockquote>

<blockquote>
<p>אִם-תִּמְכְּרוּהוּ לְזָרִים, לְאָדָם מְדַבֵּר שְׂפַת נֵכָר'.</p>
</blockquote>

<br>  

<blockquote>
<p>כָּכָה דִבְּרָה וְנֶחְפְּזָה לָשׁוּב לָאַרְמוֹן הַנָּאֶה.</p>
</blockquote>

<blockquote>
<p>הֵמָּה שָׁהוּ עִמָּנוּ שָׁם שָׁנָה תְמִימָה, וּמִלְאוּ    455</p>
</blockquote>

<blockquote>
<p>אֶת-הָאֳנִיָּה הַקְּמוּרָה קִנְיָנִים רַבִּים שֶׁקָּנוּ.</p>
</blockquote>

<blockquote>
<p>אַךְ כְּשֶׁהִתְקִינוּ לַנְּסִיעָה אֶת-הָאֳנִיָּה הַחֲלוּלָה,</p>
</blockquote>

<blockquote>
<p>שָׁלְחוּ אָז אֶת-הַמַּגִּיד לְהַגִּיד לָאִשָּׁה הַבְּשׂוֹרָה.</p>
</blockquote>

<blockquote>
<p>נִכְנַס לְבֵיתוֹ שֶׁל-אָבִי גֶּבֶר נוֹכֵל, וּבְיָדָיו</p>
</blockquote>

<blockquote>
<p>תַּכְשִׁיט, עֲנָק עֲשׂוּי זָהָב מְעֻלָּף אֱלֶקְטְרוֹנִים.  460</p>
</blockquote>

<blockquote>
<p>אִמִּי הַכְּבוּדָה וְכָל-אַמְהוֹתֶיהָ אִתָּהּ בָּאַרְמוֹן</p>
</blockquote>

<blockquote>
<p>מָשְׁשׁוּ אוֹתוֹ בִידֵיהֶן, הִתְבּוֹנְנוּ בוֹ בְּעֵינֵיהֶן,</p>
</blockquote>

<blockquote>
<p>נוֹשְׂאוֹת וְנוֹתְנוֹת, וְהוּא רָמַז לָאִשָּׁה בַּסָּתֶר.</p>
</blockquote>

<blockquote>
<p>אוּלָם אַחַר שֶׁרָמַז וְחָזַר לַסְּפִינָה הַחֲלוּלָה,</p>
</blockquote>

<blockquote>
<p>תָּפְשָׂה אוֹתִי בְּכַף יָדִי וַתְּנַהֲגֵנִי מִבֵּיתִי.   465</p>
</blockquote>

<blockquote>
<p>מָצְאָה בְּמִסְדְּרוֹן הַבַּיִת גְּבִיעִים וְשֻׁלְחָנוֹת עֲרוּכִים</p>
</blockquote>

<blockquote>
<p>סְעֻדַּת גְּבָרִים אוֹרְחִים, שֶׁהָיוּ מְסִבִּים עִם-אָבִי,</p>
</blockquote>

<blockquote>
<p>הֵמָּה אַךְ יָצְאוּ הַשּׁוּקָה וְאֶל-הָאֲסֵפָה הָלָכוּ,</p>
</blockquote>

<blockquote>
<p>נָטְלָה הַשְּׁלוֹשָׁה מֵהֶם וַתִּצְפְּנֵם בְּחֵיקָהּ, נֶחְפְּזָה</p>
</blockquote>

<blockquote>
<p>לָשֵׂאת אוֹתָם, וְאָנֹכִי הוֹלֵךְ אַחֲרֶיהָ בְּאִוַּלְתִּי.   470</p>
</blockquote>

<blockquote>
<p>שָׁקְעָה הַשֶּׁמֶשׁ וּצְלָלִים מְכַסִּים אֶת-כָּל-הַמִּשְׁעוֹלִים,</p>
</blockquote>

<blockquote>
<p>אָנוּ הֵחַשְׁנוּ צְעָדֵינוּ, הִגַּעְנוּ לַנָּמֵל הַמְהֻלָּל,</p>
</blockquote>

<blockquote>
<p>אֲשֶׁר שָׁם עָמְדָה אֳנִיַּת אַנְשֵׁי כְנַעַן הַקַּלָּה.</p>
</blockquote>

<blockquote>
<p>הֵמָּה עָלוּ בַּסְּפִינָה וְהֶעֱלוּ גַּם אוֹתָנוּ,</p>
</blockquote>

<blockquote>
<p>עָשׂוּ אַת-דַּרְכָּם הָרְטֻבָּה; וְזֶבְס נָתַן רוּחַ רְצוּיָה.  475</p>
</blockquote>

<blockquote>
<p>שִׁשָּׁה יָמִים הָיִינוּ שָׁטִים גַּם יוֹמָם גַּם לָיְלָה;</p>
</blockquote>

<blockquote>
<p>אוּלָם בִּשְׁלֹחַ בֶּן-קְרוֹנוֹס לָנוּ יוֹם שְׁבִיעִי, וְהִנֵּה</p>
</blockquote>

<blockquote>
<p>פָּגְעָה אַרְטֶמִּיס הַשָּׂשָׂה-אֶל-חִצִּים בָּאִשָּׁה הַמְּבִישָׁה.</p>
</blockquote>

<blockquote>
<p>נָפְלָה לְעָמְקֵי הַסְּפִינָה בְּשָׁאוֹן כְּשַׁחַף-הַיַּמִּים,</p>
</blockquote>

<blockquote>
<p>וַיְטִילוּהָ אֶל-הַיָּם לִהְיוֹת לְטֶרֶף לַדָּגָה    480</p>
</blockquote>

<blockquote>
<p>וְכַלְבֵי-הַיָּם; וְנִשְׁאַרְתִּי לְבַדִּי מִתְעַצֵּב אֶל-לִבִּי.</p>
</blockquote>

<blockquote>
<p>אוֹתָם גָּרְפוּ לְאִתָּקָה מִשְׁבְּרֵי הַיָּם וְהָרוּחַ;</p>
</blockquote>

<blockquote>
<p>שָׁמָּה קָנַנִי לָאֶרְטֵס וַיִּתֵּן מִנְּכָסָיו מְחִירִי.</p>
</blockquote>

<blockquote>
<p>הִנֵּה כָּכָה זָכוּ עֵינַי לִרְאוֹת הָאָרֶץ&quot;.</p>
</blockquote>

<br> 

<blockquote>
<p>הֵשִׁיב אֲמָרָיו אוֹדִיסֵס מִזַּרְעוֹ שֶׁל-זֵאוּס וַיַּעַן: 485</p>
</blockquote>

<blockquote>
<p>&quot;אֶבְמֵי, עַד כַּמָּה זִעֲזַעְתָּ אֶת-לִבִּי בְּחֻבִּי,</p>
</blockquote>

<blockquote>
<p>אֲשֶׁר סִפַּרְתָּ לִי דָבָר וְדָבָר, כָּל-אֲשֶׁר סָבָלְתָּ!</p>
</blockquote>

<blockquote>
<p>אֶפֶס לְךָ הֲלֹא הוֹסִיף זֵאוּס גַּם טוֹבוֹת לָרָעוֹת.</p>
</blockquote>

<blockquote>
<p>הַרְבֵּה נָשָׂאתָ וְהִגַּעְתָּ לְבֵיתוֹ שֶׁל-אָדָם מְאֹד נָדִיב,</p>
</blockquote>

<blockquote>
<p>אֲשֶׁר יִתֶּן-לְךָ לֶחֶם וּמִשְׁתֶּה בְּנֶפֶשׁ חֲפֵצָה,    490</p>
</blockquote>

<blockquote>
<p>לִחְיוֹת חַיֶּיךָ בַּנְּעִימִים. לֹא כֵן אָנֹכִי, כִּי פָלִיט</p>
</blockquote>

<blockquote>
<p>הֵנָּה הִגַּעְתִּי מִנְּדוּדִים רַבִּים בְּעָרֵי בְּנֵי-תְמוּתָה&quot;.</p>
</blockquote>

<br>  

<blockquote>
<p>כָּכָה שׂוֹחֲחוּ שְׁנֵיהֶם, נִדְבְּרוּ אִישׁ אֶל-רֵעֵהוּ,</p>
</blockquote>

<blockquote>
<p>אוּלָם אַחֲרֵי-כֵן נִרְדְּמוּ לִזְמַן-מָה, כִּי לֹא הֶאֱרִיכוּ;</p>
</blockquote>

<blockquote>
<p>מַהֵר הוֹפִיעָה הַצְּפִירָה, לָהּ-כִּסֵּא-תִּפְאַרְתָּהּ. וְרֵעָיו  495</p>
</blockquote>

<blockquote>
<p>שֶׁל-טֵלֶמָּכוֹס הִתִּירוּ הַנִּסִּים, הוֹרִידוּ הַתֹּרֶן,</p>
</blockquote>

<blockquote>
<p>עָשׂוּ בְחָפְזָה, וְחָתְרוּ בִּמְשׁוֹטִים אֱלֵי הַיַּבָּשָׁה.</p>
</blockquote>

<blockquote>
<p>אַבְנֵי-הָעֹגֶן הֵטִילוּ וְקָשְׁרוּ עֲבוֹת הָאֳנִיָּה.</p>
</blockquote>

<blockquote>
<p>יָצְאוּ גַם הֵם אֶל-הַחוֹף מְקוֹם שָׁם יֶהֱמוּ הַגַּלִּים,</p>
</blockquote>

<blockquote>
<p>עָרְכוּ לָהֶם אֲרֻחָתָם וּמָזְגוּ הַיַּיִן הַנּוֹצֵץ.    500</p>
</blockquote>

<blockquote>
<p>אַחֲרֵי אָכְלָם וּשְׁתוֹתָם וּמַלְּאָם אֶת-תַּאֲוַת רַעֲבוֹנָם,</p>
</blockquote>

<blockquote>
<p>פָּתַח וְאָמַר אֲלֵיהֶם טֵלֶמָּכוֹס הַנָּבוֹן:</p>
</blockquote>

<blockquote>
<p>&quot;עַתָּה סֹבּוּ וְהַפְנוּ הַסְּפִינָה הַשְּׁחוֹרָה הָעִירָה,</p>
</blockquote>

<blockquote>
<p>אֶפֶס אָנֹכִי אֵצֵא לִרְאוֹת אֶת-שְׂדוֹתַי וְאֶת רוֹעַי,</p>
</blockquote>

<blockquote>
<p>עֶרֶב אָשׁוּבָה הָעִירָה מֵרְאוֹת אֶת-שְׂדוֹת-אֲחֻזָּתִי.   505</p>
</blockquote>

<blockquote>
<p>מָחָר אֲשַׁלְּמָה לָכֶם גְּמוּל לֶכְתְּכֶם אַחֲרַי בַּדָּרֶךְ:</p>
</blockquote>

<blockquote>
<p>מִשְׁתֵּה-תִפְאָרָה עַל-בָּשָׂר וְעַל-יַיִן עָרֵב לִשְׁתִיָּה&quot;.</p>
</blockquote>

<br> 

<blockquote>
<p>עָנָה לוֹ תֶּאוֹקְלִימֶנּוֹס הַדּוֹמֶה-לָאֵלִים וַיֹּאמֶר:</p>
</blockquote>

<blockquote>
<p>&quot;אָנָה אֵלְכָה אֲנִי, יַקִּירִי? אֶל-בֵּית מִי מֵאֵלֶּה</p>
</blockquote>

<blockquote>
<p>אֲשֶׁר יָשׂרוּ בְּאִתָּקָה, אֶרֶץ נֶעֱטֶרֶת-הַסְּלָעִים?  510</p>
</blockquote>

<blockquote>
<p>אוּלַי אֵלֵךְ מִיָּד אֶל-אַרְמוֹן אִמְּךָ וְהֵיכָלְךָ?&quot;</p>
</blockquote>

<br> 

<blockquote>
<p>הֵשִׁיב לוֹ טֵלֶמָּכוֹס הָעֶלֶם הַנָּבוֹן וַיֹּאמֶר:</p>
</blockquote>

<blockquote>
<p>&quot;אִלּוּ הַיָּמִים כְּתִקּוּנָם, הָיִיתִי מְצַוְּךָ לָלֶכֶת</p>
</blockquote>

<blockquote>
<p>יָשָׁר אֵלֵינוּ, כִּי אֶשְׁכַּר הָאוֹרְחִים לֹא נֶחְסָר; אַךְ עַתָּה</p>
</blockquote>

<blockquote>
<p>יֵרַע לְךָ, הֵן אָנֹכִי אֶפָּקֵד וְאֶת-אִמִּי לֹא תִרְאֶה,    515</p>
</blockquote>

<blockquote>
<p>יַעַן כִּי אֵינָהּ מַרְבָּה לְהוֹפִיעַ לִפְנֵי הַחֲתָנִים;</p>
</blockquote>

<blockquote>
<p>הַרְחֵק מֵהֶם בָּעֲלִיָּה הִיא יוֹשְׁבָה וְטוֹוָה הָאֵטוּן.</p>
</blockquote>

<blockquote>
<p>אוּלָם בְּשֵׁם שֶׁל-אַחֵר אֶקְרָא לְךָ, אֵלָיו תָּבֹא,</p>
</blockquote>

<blockquote>
<p>הוּא אֶבְרִימָכוֹס הַנָּאֶה, בְּנוֹ שֶׁל-פּוֹלִיבּוֹס הַנָּבוֹן,</p>
</blockquote>

<blockquote>
<p>לוֹ כָּל-אַנְשֵׁי אִתָּקָה יִשְׁתָּאוּ כִּלְאַחַד הָאֵלִים,   520</p>
</blockquote>

<blockquote>
<p>יַעַן כִּי הוּא הוּא הַטּוֹב שֶׁבַּגְּבָרִים, וְהוּא נַפְשׁוֹ בְּיוֹתֵר</p>
</blockquote>

<blockquote>
<p>תַּעֲרֹג לָשֵׂאת אֶת-אִמִּי וְלָרֶשֶׁת אֶת-כְּבוֹד אוֹדִיסֵס.</p>
</blockquote>

<blockquote>
<p>אוּלָם זֶבְס הָאוֹלִימְפִּי הַיּוֹשֵׁב בָּאֵיתֶּר יוֹדֵעַ,</p>
</blockquote>

<blockquote>
<p>אִם-לֹא נָכוֹן יוֹם אֵידָם וּבְטֶרֶם יְבַצְּעוּ נִשּׂוּאֵיהֶם&quot;.</p>
</blockquote>

<br>  

<blockquote>
<p>הוּא אַךְ כִּלָּה אֶת-דְּבָרָיו, וַתַּעַל מִימִינוֹ הַצִּפּוֹר,  525</p>
</blockquote>

<blockquote>
<p>נֵץ מוּעָף, מַלְאַךְ אַפּוֹלוֹן מְהִיר-כְּנָפַיִם, וְהוּא מוֹרֵט</p>
</blockquote>

<blockquote>
<p>יוֹנָה בְּצִפָּרְנָיו, וְזוֹרֵק אֶת-נוֹצוֹתֶיהָ לָאָרֶץ,</p>
</blockquote>

<blockquote>
<p>בֵּין הָאֳנִיָּה וּבֵין טֵלֶמָּכוֹס הָעֶלֶם, בַּתָּוֶךְ.</p>
</blockquote>

<blockquote>
<p>קָרָא לוֹ תֶּאוֹקְלִימֶנּוֹס הַרְחֵק מֵרֵעָיו-עֲמִיתָיו,</p>
</blockquote>

<blockquote>
<p>תָּקַע לוֹ כַפּוֹ בִּידִידוּת, וַיִּשָּׂא אִמְרָתוֹ וַיֹּאמֶר:   530</p>
</blockquote>

<blockquote>
<p>&quot;טֵלֶמָּךְ, לֹא בְלֹא מִצְוַת הָאֵל הֵימִינָה הַצִּפּוֹר!</p>
</blockquote>

<blockquote>
<p>אַךְ רְאִיתִיהָ וְהִכַּרְתִּי: אוֹת הוּא מִשָּׁמיִם וּמוֹפֵת.</p>
</blockquote>

<blockquote>
<p>אֵין לְךָ בְּאֶרֶץ אִתָּקָה שֵׁבֶט מִשִּׁבְטְכֶם יִגְבָּר,</p>
</blockquote>

<blockquote>
<p>נָכוֹן כִּסְאֲכֶם לָעַד, וְהָיְתָה מֶמְשַׁלְתְּכֶם לְעוֹלָם&quot;.</p>
</blockquote>

<br>

<blockquote>
<p>עָנָה לוֹ טֵלֶמָּכוֹס הָעַלם הַנָּבוֹן וַיֹּאמֶר:    535</p>
</blockquote>

<blockquote>
<p>&quot;לוּ יְהִי כִדְבָרֶיךָ אֲשֶׁר דִּבַּרְתָּ, הַנָּכְרִי!</p>
</blockquote>

<blockquote>
<p>תֵּכֶף תַּכִּיר אֶת-בְּרִית-יְדִידוּתִי וְהַרְבֵּה דוֹרוֹנוֹת</p>
</blockquote>

<blockquote>
<p>אֶתֵּן לְךָ וְהָיָה כָּל-מוֹצַאֲךָ יֹאמַר: אַשְׁרֵהוּ!&quot;</p>
</blockquote>

<br>

<blockquote>
<p>דִּבֵּר, וַיִּשָּׂא אִמְרָתוֹ לְרֵעוֹ הַנֶּאֱמָן פֵּירֵיאוֹס:</p>
</blockquote>

<blockquote>
<p>&quot;פֵּירֵיאוֹס, בְּנוֹ שֶׁל-קְלִיטְיוֹס, אַתָּה שָׁמַעְתָּ בְּקוֹלִי  540</p>
</blockquote>

<blockquote>
<p>יוֹתֵר מִכָּל-שְׁאָר רֵעַי, שֶׁיָּרְדוּ עִמִּי לְפִּילוֹס,</p>
</blockquote>

<blockquote>
<p>אָנָּא הוֹלִיכָה כָּעֵת אֶת-הַנָּכְרִי הַלָּה אֶל-מִשְׁכָּנְךָ,</p>
</blockquote>

<blockquote>
<p>כַּבְּדוֹ, שַׁמְּשׁוֹ בְּשׂוּם-לֵב עַד שֶׁאָשׁוּבָה אָנֹכִי&quot;.</p>
</blockquote>

<br>  

<blockquote>
<p>הֵשִׁיב אֲמָרָיו פֵּירֵיאוֹס הַמְצֻיָּן-בְּרֹמַח וַיֹּאמֶר:</p>
</blockquote>

<blockquote>
<p>&quot;טֵלֶמָּכוֹס, וְאִם-גַּם זְמַן אָרֹךְ תַּעַשׂ, אָנֹכִי    545</p>
</blockquote>

<blockquote>
<p>פֹּה אֲכַבְּדֶנּוּ, וְלֹא יֶחְסַר אֶת-אֶשְׁכַּר-הָאַכְסְנָאִים&quot;.</p>
</blockquote>

<br>  

<blockquote>
<p>כָּכָה אָמַר, וַיַּעַל בַּסְּפִינָה, וַיְצַו עַל-עֲמִיתָיו</p>
</blockquote>

<blockquote>
<p>אֲשֶׁר יַעַלוּ גַם הֵם וּלְהַתִּיר עֲבוֹת הָאֳנִיָּה.</p>
</blockquote>

<blockquote>
<p>הֵמָּה מִהֲרוּ עַלוּ וְיָשְׁבוּ עַל-גַּב הַסַּפְסָלִים.</p>
</blockquote>

<br> 

<blockquote>
<p>אַךְ טֵלֶמָּכוֹס הוּא קָשַׁר לְרַגְלָיו הַסּוּלְיוֹת הַיָּפוֹת,  550</p>
</blockquote>

<blockquote>
<p>לָקַח הַכִּידוֹן הַשַּׂגִּיא, הַנֶּעֱטָר-נְחשֶׁת-הוּחַדָּה,</p>
</blockquote>

<blockquote>
<p>אֲשֶׁר עַל-סִפּוּן הַסְּפִינָה; וְאֵלֶּה הִתִּירוּ הַחֲבָלִים,</p>
</blockquote>

<blockquote>
<p>חָתְרוּ הַיָּמָּה וְהִפְלִיגוּ הָעִירָה, כַּאֲשֶׁר צִוָּה</p>
</blockquote>

<blockquote>
<p>אוֹתָם הָאִישׁ טֵלֶמָּךְ בֶּן-אוֹדִיסֵס הָאֱלֹהִי.</p>
</blockquote>

<blockquote>
<p>וְהוּא הָלַךְ לוֹ, וְרַגְלָיו הַקַּלּוֹת מְמַהֲרוֹת לֶחָצֵר   555</p>
</blockquote>

<blockquote>
<p>אֲשֶׁר שָׁם חֲזִירָיו הָרַבִּים וְרוֹעֵה-הַחֲזִירִים</p>
</blockquote>

<blockquote>
<p>יָשֵׁן בֵּינֵיהֶם, אִישׁ-חַיִל הַחוֹבֵב בְּכָל-נַפְשׁוֹ אֲדֹנָיו.</p>
</blockquote>

<br>  

<h2 id="שִׁירשִׁשָּׁהעָשָׂר:אוֹדִיסֵסמִתְוַדֵּעַאֶלטֵלֶמָּכוֹס">שִׁיר שִׁשָּׁה עָשָׂר: אוֹדִיסֵס מִתְוַדֵּעַ אֶל טֵלֶמָּכוֹס</h2>

<br> 

<blockquote>
<p>הַשְׁכֵּם בַּבֹּקֶר הִבְעִירוּ אוֹדִיסֵס וְרוֹעֵה-הַחֲזִירִים</p>
</blockquote>

<blockquote>
<p>הָאֱלֹהִי אֵשׁ בַּסֻּכָּה וּשְׁנֵיהֶם עָרְכוּ הַסְּעֻדָּה,</p>
</blockquote>

<blockquote>
<p>אַךְ אֶת-הָרוֹעִים הִבְהִילוּ הַשָּׂדֶה עִם-עֶדְרֵי הַחֲזִירִים.</p>
</blockquote>

<blockquote>
<p>בָּא טֵלֶמָּכוֹס, וְהַכְּלָבִים מַתְמִידֵי-הַנְּבִיחָה סַבּוּהוּ,</p>
</blockquote>

<blockquote>
<p>נִעְנְעוּ לוֹ בְּזַנְבוֹתָם וְלֹא נָבְחוּ. וְרָאָה אוֹדִיסֵס    5</p>
</blockquote>

<blockquote>
<p>מַעֲשֵׂה הַכְּלָבִים וּלְאָזְנָיו הִגִּיעַ קוֹל צְעָדִים.</p>
</blockquote>

<blockquote>
<p>נָשָׂא קוֹלוֹ וַיֹּאמֶר לְאֶבְמֵיאוֹס אֶת-אִמְרֵי-הַכָּנָף:</p>
</blockquote>

<blockquote>
<p>&quot;וַדַּאי אַחַד רֵעֶיךָ בָּא הֵנָּה, אֶבְמֵיאוֹס, אוֹ גֶבֶר</p>
</blockquote>

<blockquote>
<p>מִמַּכָּרֶיךָ, כִּי הִנֵּה הַכְּלָבִים לֹא חָרְצוּ לְשׁוֹנָם,</p>
</blockquote>

<blockquote>
<p>שָׁתוּ עָלָיו מְכַשְׁכְּשִׁים בְּזַנְבוֹתָם; וְשָׁמַעְתִּי קוֹל צְעָדִים&quot;.  10</p>
</blockquote>

<br> 

<blockquote>
<p>עוֹד עַל-לְשׁוֹנוֹ מִלָּתוֹ, וְהִנֵּה בָּא בְנוֹ אֲהוּבוֹ,</p>
</blockquote>

<blockquote>
<p>נִצַּב בְּפֶתַח הַבַּיִת. נִבְהַל הָרוֹעֶה וַיָּקָם,</p>
</blockquote>

<blockquote>
<p>נָפַל מִיָּדוֹ הַכְּלִי שֶׁהֵבִיא, כִּי אָמַר בּוֹ לִמְהֹל</p>
</blockquote>

<blockquote>
<p>אֶת-הַיַּיִן הַנּוֹצֵץ, וַיֵּצֵא לִקְרַאת אֲדוֹנֵהוּ.</p>
</blockquote>

<blockquote>
<p>נָשַׁק לְרֹאשׁוֹ וּלְעֵינָיו הַנָּאוֹת וּמְאִירוֹת, וְנָשַׁק  15</p>
</blockquote>

<blockquote>
<p>גַּם לִשְׁתֵּי כַפָּיו, וּדְמָעוֹת יָרְדוּ מֵעֵינָיו בְּשֶׁפַע.</p>
</blockquote>

<blockquote>
<p>מָשָׁל לְאָב אֲשֶׁר בֵּרַךְ בְּאַהֲבָה אֶת-בְּנוֹ אֲשֶׁר אָהַב,</p>
</blockquote>

<blockquote>
<p>בְּשׁוּבוֹ מֵאֶרֶץ רְחוֹקָה וְעֶשֶׂר שָׁנִים שָׁם אֵחַר,</p>
</blockquote>

<blockquote>
<p>וְהוּא בְנוֹ יְחִידוֹ בֶּן-זְקוּנִים, וְעָלָיו נָשָׂא כֹּה הַרְבֵּה, ­-</p>
</blockquote>

<blockquote>
<p>כָּכָה חָרַד הָרוֹעֶה הַנַּעֲלֶה לִקְרַאת טֵלֶמָּכוֹס,     20</p>
</blockquote>

<blockquote>
<p>חָבַק אוֹתוֹ, כְּאִלּוּ מִלֵּט נַפְשׁוֹ מִמָּוֶת,</p>
</blockquote>

<blockquote>
<p>בָּכָה וַיָּמֶר מְאֹד, וַיֹּאמֶר אֶת-אִמְרוֹת-הַכָּנָף:</p>
</blockquote>

<blockquote>
<p>&quot;טֵלֶמָּךְ, הֲלֹא בָאתָ, אוֹר מָתוֹק! אֲנִי לֹא פִלַּלְתִּי</p>
</blockquote>

<blockquote>
<p>אֲשֶׁר אָשׁוּב לִרְאוֹתְךָ, כִּי לְפִּילוֹס יָרַדְתָּ בַּסְּפִינָה.</p>
</blockquote>

<blockquote>
<p>בּוֹאָה נָא עַתָּה, בֵּן יַקִּיר, הִכָּנֵס וְתַעֲלֹז נַפְשִׁי     25</p>
</blockquote>

<blockquote>
<p>לִרְאוֹת פָּנֶיךָ בְּשׁוּבְךָ זֶה עַתָּה לְבֵיתְךָ מִנֵּכָר,</p>
</blockquote>

<blockquote>
<p>יַעַן כִּי אֵינְךָ מַרְבֶּה לְבַקֵּר הַשָּׂדֶה וְהָרוֹעִים,</p>
</blockquote>

<blockquote>
<p>תִּבְחַר לָשֶׁבֶת בָּעִיר. אֵין זֶה, כִּי לְנַפְשְׁךָ יִנְעַם</p>
</blockquote>

<blockquote>
<p>מַרְאֵה כָּל-עֲדַת-הַחֲתָנִים, הַגְּבָרִים הַמְחַבְּלִים&quot;.</p>
</blockquote>

<br>  

<blockquote>
<p>הֵשִׁיב לוֹ טֵלֶמָּכוֹס הָעֶלֶם הַנָּבוֹן וַיֹּאמֶר:    30</p>
</blockquote>

<blockquote>
<p>&quot;אַבָּא, יְהִי כִדְבָרֶיךָ! הִנֵּה אָתָאתִי בַּעֲבוּרְךָ,</p>
</blockquote>

<blockquote>
<p>לִרְאוֹת אוֹתְךָ בְּעֵינַי וְלִשְׁמוֹעַ מִפִּיךָ דְּבָרֶיךָ,</p>
</blockquote>

<blockquote>
<p>אִמִּי הַעוֹדָהּ בָּאַרְמוֹן, אוֹ אוּלַי כְּבָר הָלְכָה</p>
</blockquote>

<blockquote>
<p>אַחַר אַחַד הַגְּבָרִים, וִיצוּעַ אוֹדִיסֵס הַגִּבּוֹר,</p>
</blockquote>

<blockquote>
<p>בְּאֵין כָּל-מַצָּעָיו, נַחֲלָה לְקוּרֵי עַכָּבִישׁ מְתֹעָב?&quot;  35</p>
</blockquote>

<br>  

<blockquote>
<p>הֵשִׁיב אֲמָרָיו לוֹ רוֹעֵה-הַחֲזִירִים, הָרוֹדֶה-בַּגְּבָרִים:</p>
</blockquote>

<blockquote>
<p>&quot;אֲבָל, אִמְּךָ הוֹרָתְךָ עוֹדֶנָּה בְּאַרְמוֹנְךָ, סוֹבֶלֶת</p>
</blockquote>

<blockquote>
<p>בְּאֹרֶךְ אַפַּיִם וְכָל-יָמֶיהָ וְלֵילוֹתֶיהָ</p>
</blockquote>

<blockquote>
<p>חוֹלְפִים וְעוֹבְרִים בְּקִינָה מָרָה וּדְמָעוֹת שָׁלִישׁ&quot;.</p>
</blockquote>

<br>  

<blockquote>
<p>כָּכָה הִבִּיעַ, וְלָקַח מִמֶּנּוּ אֶת-כִּידוֹן-נְחֻשְׁתּוֹ,    40</p>
</blockquote>

<blockquote>
<p>אַחַר נִכְנַס הַבַּיְתָה וְעָבַר עַל-מִפְתַּן הָאָבֶן.</p>
</blockquote>

<blockquote>
<p>קָם מִמּוֹשָׁבוֹ וּפִנָּה לוֹ מָקוֹם אוֹדִיסֵס אָבִיהוּ,</p>
</blockquote>

<blockquote>
<p>אַךְ טֵלֶמָּךְ עֲצָרָהוּ, וַיִּשָּׂא אִמְרָתוֹ וַיֹּאמֶר:</p>
</blockquote>

<blockquote>
<p>&quot;שֵׁב עַל-מְקוֹמְךָ, הַנָּכְרִי, כִּי מָקוֹם אַחֵר לִי אֶמְצָא</p>
</blockquote>

<blockquote>
<p>פֹּה בֶחָצֵר, וְהִנֵּה הָאִישׁ אֲשֶׁר יִדְאַג לַדָּבָר!&quot;   45</p>
</blockquote>

<br>

<blockquote>
<p>אָמַר, וַיֵּלֶךְ הַלָּה וַיֵּשֶׁב עַל-מְקוֹמוֹ, וְהָרוֹעֶה</p>
</blockquote>

<blockquote>
<p>עָרַם עֲנָפִים יְרֻקִּים וַיָּשֶׂם עֲלֵיהֶם עוֹר כֶּבֶשׂ.</p>
</blockquote>

<blockquote>
<p>שָׁמָּה יָשַׁב עֲלֵיהֶם בְּנוֹ שֶׁל-אוֹדִיסֵס אֲהוּבוֹ.</p>
</blockquote>

<blockquote>
<p>הִגִּישׁ לִפְנֵיהֶם הָרוֹעֶה בָּשָׂר צְלִי-אֵשׁ עַל-פִּנְכָּאוֹת,</p>
</blockquote>

<blockquote>
<p>כָּל-הַנּוֹתָר מֵאֶתְמוֹל, אֲשֶׁר הוֹתִירוּ הָאוֹכְלִים.   50</p>
</blockquote>

<blockquote>
<p>נֶחְפַּז וְעָרַךְ לִפְנֵיהֶם הַלֶּחֶם הַצָּבוּר בְּסַלְסִלּוֹת</p>
</blockquote>

<blockquote>
<p>וְיַיִן מָתוֹק כִּדְבָשׁ מָזַג בִּכְלִי עֲצֵי-קִיסוֹס,</p>
</blockquote>

<blockquote>
<p>אַחֲרֵי-כֵן יָשַׁב מִנֶּגֶד לְאוֹדִיסֵס הָאִישׁ הָאֱלֹהִי.</p>
</blockquote>

<blockquote>
<p>הֵמָּה נָשְׂאוּ יְדֵיהֶם אֶל-הַמַּאֲכָלִים הֻגָּשׁוּ.</p>
</blockquote>

<blockquote>
<p>וְאַחַר אָכְלָם וּשְׁתוֹתָם וּמַלְּאָם אֶת-תַּאֲוַת רַעֲבוֹנָם,  55</p>
</blockquote>

<blockquote>
<p>סָח טֵלֶמָּכוֹס לְרוֹעֵה-הַחֲזִירִים הָאִישׁ הָאֱלֹהִי:</p>
</blockquote>

<blockquote>
<p>&quot;אַבָּא, מֵאַיִן זֶה יָבֹא הַנָּכְרִי, וְאֵיךְ הִסִּיעוּהוּ</p>
</blockquote>

<blockquote>
<p>יוֹרְדֵי-הַיָּם לְאִתָּקָה? וּמִי הֵם, מַה שְּׁמָם לְהִתְפָּאֵר?</p>
</blockquote>

<blockquote>
<p>יַעַן, דּוֹמַנִי, כִּי הֵנָּה לֹא בָא הַנָּכְרִי בָּרֶגֶל&quot;.</p>
</blockquote>

<br>  

<blockquote>
<p>אַתָּה, אֶבְמֵיאוֹס הָרוֹעֶה, נָשָׂאתָ אִמְרָתְךָ וַתַּעַן:  60</p>
</blockquote>

<blockquote>
<p>&quot;הַכֹּל אֲסַפְּרָה לְךָ, בֵּן יַקִּיר, וּדְבָרִים נְכוֹנִים.</p>
</blockquote>

<blockquote>
<p>הִנֵּה יִתְפָּאֵר, כִּי בָא מֵאֶרֶץ כַּפְתּוֹר הָרְחָבָה,</p>
</blockquote>

<blockquote>
<p>וְאוֹמֵר, כִּי עָבַר הַרְבֵּה עָרֵי בְנֵי-אָדָם בְּנֵי-תְמוּתָה</p>
</blockquote>

<blockquote>
<p>בְּדַרְכּוֹ וּנְדוּדָיו הָרַבִּים, כִּי גָזַר עָלָיו הַדֵּימוֹן.</p>
</blockquote>

<blockquote>
<p>עַתָּה נִמְלַט וּבָא מִסְּפִינַת אֲנָשִׁים תֶּסְפְּרוֹטִים,   65</p>
</blockquote>

<blockquote>
<p>בָּא אֵלַי אֶל-סֻכָּתִי; מוֹסְרוֹ אֲנִי לְיָדֶיךָ</p>
</blockquote>

<blockquote>
<p>לַעֲשׂוֹת כַּטּוֹב בְּעֵינֶיךָ, כִּי אָתָא לְחַלּוֹת פָּנֶיךָ&quot;.</p>
</blockquote>

<br>  

<blockquote>
<p>הֵשִׁיב לוֹ טֵלֶמָּכוֹס הָעֶלֶם הַנָּבוֹן וַיֹּאמֶר:</p>
</blockquote>

<blockquote>
<p>&quot;מִלִּים מַכְאִיבוֹת נֶפֶשׁ הוֹצֵאתָ מִפִּיךָ, אֶבְמֵיאוֹס,</p>
</blockquote>

<blockquote>
<p>אֵיכָה זֶה אוּכַל לְהָבִיא לְבֵיתִי אוֹתוֹ הַנָּכְרִי?   70</p>
</blockquote>

<blockquote>
<p>נַעַר אָנֹכִי עוֹדֶנִּי וְאֵינֶנִּי בוֹטֵחַ בִּזְרוֹעִי</p>
</blockquote>

<blockquote>
<p>לַעֲמוֹד בְּפָנָיו שֶׁל-גֶּבֶר הַבָּא בְּמַעֲשֵׂי זָדוֹן.</p>
</blockquote>

<blockquote>
<p>נַפְשָׁהּ שֶׁל-אִמִּי בְּחֻבָּהּ פּוֹסַחַת עַל-שְׁתַּיִם סְעִפִּים:</p>
</blockquote>

<blockquote>
<p>אִם-לְהִשָּׁאֵר פֹּה אִתִּי וְלִדְאֹג לְצָרְכֵי הַבַּיִת,</p>
</blockquote>

<blockquote>
<p>לְכַבֵּד אֶת-דִּבְרֵי הָעָם וְאֶת-יְצוּעוֹ שֶׁל-בַּעְלָהּ,  75</p>
</blockquote>

<blockquote>
<p>אוֹ כְבָר לָלֶכֶת אַחַר הַטּוֹב בְּכָל-בְּנֵי-הָאֲכַיִּים,</p>
</blockquote>

<blockquote>
<p>אֲשֶׁר יְדַבֵּר עַל-לִבָּהּ בָּאַרְמוֹן וְהַמַּרְבֶּה לָהּ מַתָּת.</p>
</blockquote>

<blockquote>
<p>וְאוֹתוֹ הַנָּכְרִי מֵאַחַר כִּי בָא בְּצֵל קוֹרָתְךָ, אָנֹכִי</p>
</blockquote>

<blockquote>
<p>מְעִיל אַלְבִּישֶׁנּוּ וְכֻתֹּנֶת, בִּגְדֵי-חֲמוּדוֹת לִבְשָׂרוֹ.</p>
</blockquote>

<blockquote>
<p>אֶתֵּן לוֹ חֶרֶב פִּיפִיּוֹת וְסוּלְיוֹת אֶקְשֹׁר לְרַגְלָיו,  80</p>
</blockquote>

<blockquote>
<p>אַף אֲשַׁלְּחֵהוּ לַאֲשֶׁר נַפְשׁוֹ וְלִבּוֹ לָלֶכֶת.</p>
</blockquote>

<blockquote>
<p>אַתָּה עָצְרֵהוּ בַּסֻּכָּה, דְּאַג לוֹ אִם-יִישַׁר בְּעֵינֶיךָ.</p>
</blockquote>

<blockquote>
<p>הֵנָּה לוֹ אֶשְׁלַח הַבְּגָדִים וְכָל-מַאֲכָל אֲשֶׁר יֵאָכֵל</p>
</blockquote>

<blockquote>
<p>לְמַעַן לֹא יִהְיֶה לָטֹרַח עָלֶיךָ וְעַל-עֲמִיתֶיךָ;</p>
</blockquote>

<blockquote>
<p>אוּלָם אָנֹכִי לֹא אֶתֵּן לוֹ לָבֹא בְּסוֹד הַחֲתָנִים,  85</p>
</blockquote>

<blockquote>
<p>יַעַן כִּי עָצְמָה מְאֹד רָעָתָם וַיִּגְדַּל זְדוֹנָם,</p>
</blockquote>

<blockquote>
<p>פֶּן יִתְקַלְּסוּ הֵם בּוֹ, וְגָדַל יְגוֹנִי וְצַעֲרִי,</p>
</blockquote>

<blockquote>
<p>יַעַן כִּי קָשֶׁה לָאֶחָד, וְלוּ גַם לַגִּבּוֹר, וְיֵצֵא</p>
</blockquote>

<blockquote>
<p>כְּנֶגֶד הָרַבִּים מִמֶּנּוּ, כִּי גָדַל כֹּחָם מִכֹּחוֹ&quot;.</p>
</blockquote>

<br>  

<blockquote>
<p>נָשָׂא אֵלָיו אִמְרָתוֹ אוֹדִיסֵס הָאִישׁ רַב-הַתְּלָאוֹת:  90</p>
</blockquote>

<blockquote>
<p>&quot;הוֹי, יַקִּירִי, בְּלִי סָפֵק מֻתָּר וַאֲדַבְּרָה גַם אָנִי.</p>
</blockquote>

<blockquote>
<p>אָמְנָם לִבִּי יִקָּרַע לִגְזָרִים כִּי אֶשְׁמַע דְּבָרֶיךָ,</p>
</blockquote>

<blockquote>
<p>כָּל-אֲשֶׁר עוֹלְלוּ לָכֶם קְהַל-הַחֲתָנִים הַנְּבָלִים,</p>
</blockquote>

<blockquote>
<p>שָׁם בְּאוּלַמֶּיךָ, וְלַמְרוֹת רְצוֹנוֹ שֶׁל-אָדָם כָּמוֹךָ.</p>
</blockquote>

<blockquote>
<p>הַגֵּד, אִם-לָמוֹ נִכְנַעְתָּ מֵרְצוֹנְךָ, אוֹ כִּי שְׂנֵאוּךָ   95</p>
</blockquote>

<blockquote>
<p>עַמֵּי אַרְצֶךָ, כִּי שָׁמְעוּ בְּקוֹלוֹ שֶׁל-אֵל וְכֵן עָשׂוּ?</p>
</blockquote>

<blockquote>
<p>אוּלַי יֵשׁ לְךָ לְגַנּוֹת אַחֶיךָ בְּנֵי אִמְּךָ, כִּי בְאֵלֶּה</p>
</blockquote>

<blockquote>
<p>יִבְטַח לֵב גֶּבֶר בַּקְרָב, וְאִם-תִּכְבַּד מְאֹד הַמִּלְחָמָה.</p>
</blockquote>

<blockquote>
<p>וְלוּ הָיוּ אִתִּי נְעוּרַי כַּאֲשֶׁר הָיוּ, וְזוֹ רוּחִי,</p>
</blockquote>

<blockquote>
<p>אוֹ בֵן-אוֹדִיסֵס הַתָּמִים אֲנִי אוֹ אוֹדִיסֵס הוּא עַצְמוֹ,  100</p>
</blockquote>

<blockquote>
<p>שָׁב מִנְּדוּדָיו, כִּי אָכֵן עֲדַיִן הַתִּקְוָה לֹא אָבְדָה,</p>
</blockquote>

<blockquote>
<p>יָחוּשׁ וְיִכְרֹת אֶת-רֹאשִׁי מֵעָלַי הַגֶּבֶר הַשּׂוֹנֵא,</p>
</blockquote>

<blockquote>
<p>אִם-לֹא הָיִיתִי לְפוּקָה וּלְמִכְשׁוֹל לְכֻלָּם כְּאֶחָד,</p>
</blockquote>

<blockquote>
<p>לִכְשֶׁאִכָּנֵס לְמִשְׁכַּן אוֹדִיסֵס בְּנוֹ שֶׁל-לָאֶרְטֵס</p>
</blockquote>

<blockquote>
<p>וְהָיָה אִם-אֶפּוֹל לְבַדִּי, כִּי שָׂגְבוּ מִמֶּנִּי הָרַבִּים,  105</p>
</blockquote>

<blockquote>
<p>תִּבְחַר נַפְשִׁי וְאֶגְוַע בְּבֵיתִי אֲנִי, כִּי יַכּוּנִי</p>
</blockquote>

<blockquote>
<p>נֶפֶשׁ, מִשֶּׁאֶתְבּוֹנֵן בְּמַעֲשֵׂי תוֹעֵבָה כָּל-יָמַי,</p>
</blockquote>

<blockquote>
<p>אֵיךְ יִתְקַלְּסוּ בַנָּכְרִים וְאֶת-הַנָּשִׁים הַשְּׁפָחוֹת</p>
</blockquote>

<blockquote>
<p>יִסְחֲבוּ סָחוֹב בִּכְלִמָּה דֶּרֶךְ הָאַרְמוֹן הַנֶּהְדָּר,</p>
</blockquote>

<blockquote>
<p>יִסְבְּאוּ סָבֹא הַיַּיִן וְיִבְלְעוּ בָלוֹעַ הַלֶּחֶם    110</p>
</blockquote>

<blockquote>
<p>בְּקַלּוּת-דַּעַת, בְּלִי הֶרֶף, לְלֹא כָל-תּוֹעֶלֶת וּבֶצַע&quot;.</p>
</blockquote>

<br>  

<blockquote>
<p>הֵשִׁיב לוֹ טֵלֶמָּכוֹס הָעֶלֶם הַנָּבוֹן וַיֹּאמֶר:</p>
</blockquote>

<blockquote>
<p>&quot;כָּל-זֹאת אֲסַפְּרָה לְךָ, הַנָּכְרִי, אֱמֶת לַאֲמִתָּהּ.</p>
</blockquote>

<blockquote>
<p>גַּם לֹא יִשְׂטְמֵנִי הָעָם כֻּלּוֹ, כִּי חָרָה בִי אַפּוֹ,</p>
</blockquote>

<blockquote>
<p>גַּם אֶת-אַחַי לֹא אוּכַל לְגַנּוֹת, כִּי בְמוֹ אֵלֶּה  115</p>
</blockquote>

<blockquote>
<p>יִבְטַח לֵב גֶּבֶר בַּקְרָב, וְאִם-כָּבְדָה מְאֹד הַמִּלְחָמָה.</p>
</blockquote>

<blockquote>
<p>כָּכָה בָּרָא בֶּן-קְרוֹנוֹס כָּל-יוֹצְאֵי שִׁבְטֵנוּ יְחִידִים:</p>
</blockquote>

<blockquote>
<p>אֶחָד הַבֶּן לָאֶרְטֵס שֶׁהוֹלִיד אַרְקֵיסְיוֹס הַגִּבּוֹר,</p>
</blockquote>

<blockquote>
<p>אֶחָד אוֹדִיסֵס לְאָבִיו יֻלַּד לוֹ; וְאוֹדִיסֵס</p>
</blockquote>

<blockquote>
<p>אֶחָד לוֹ גַם אֲנִי, עֲזָבַנִי בָּאַרְמוֹן וְלֹא שָׂשׂ בִּי.   120</p>
</blockquote>

<blockquote>
<p>לָכֵן יָשׂרוּ בַּהֵיכָל עַתָּה מְשַׂנְאַי הָרַבִּים,</p>
</blockquote>

<blockquote>
<p>כָּל-הָאֲצִילִים הַטּוֹבִים אֲשֶׁר יָשׂרוּ בָּאִיִּים,</p>
</blockquote>

<blockquote>
<p>אֲשֶׁר בְּדוּלִיכְיוֹן וְסַמּוֹס וְזָקִינְתּוֹס הַנֶּחְפֶּה-יְעָרוֹת,</p>
</blockquote>

<blockquote>
<p>אֵלֶּה הַמּוֹשְׁלִים בְּאִתָּקָה, אֶרֶץ נֶעֱטֶרֶת-הַסְּלָעִים,</p>
</blockquote>

<blockquote>
<p>כֻּלָּם מְדַבְּרִים נִכְבָּדוֹת בְּאִמִּי וּבוֹלְעִים אֶת-הוֹנִי.  125</p>
</blockquote>

<blockquote>
<p>הִיא אֵין בִּיכָלְתָּהּ לִדְחוֹת אֶת-הַנִּשּׂוּאִים הַשְּׂנוּאִים</p>
</blockquote>

<blockquote>
<p>אַף לְבַצְּעָם סוֹף סוֹף, אוּלָם בֵּינְתַּיִם מְכַלִּים</p>
</blockquote>

<blockquote>
<p>אֵלֶּה אֶת-בֵּיתִי בְּבִזְבּוּז, בִּמְהֵרָה גַּם אוֹתִי יִקְרָעוּ!</p>
</blockquote>

<blockquote>
<p>אֶפֶס כָּל-זֶה יָלִין בְּחֵיק הָאֵלִים הַנִּצְחִים.</p>
</blockquote>

<blockquote>
<p>אַתָּה, אָבִי, הֵחָפֵז אֶל-פֵּנֶלּוֹפֵּיָה הַנְּבוֹנָה,     130</p>
</blockquote>

<blockquote>
<p>הַגֵּד לָהּ, אֲשֶׁר לִי שָׁלוֹם וְשַׁבְתִּי מִפִּילוֹס בְּשָׁלוֹם.</p>
</blockquote>

<blockquote>
<p>אוּלָם אֲנִי פֹה אֶשָּׁאֵר, וְאַתָּה תַחֲזוֹר הֵנָּה</p>
</blockquote>

<blockquote>
<p>אַחֲרֵי בַשֶּׂרְךָ אַךְ לָהּ, וּלְאִישׁ מִכָּל-הָאֲכַיִּים</p>
</blockquote>

<blockquote>
<p>לֹא יְגֻנַּב דָּבָר, כִּי רַבִּים עָלַי רָעָה יַחֲרשׁוּ&quot;.</p>
</blockquote>

<br>  

<blockquote>
<p>לוֹ עָנִיתָ, אֶבְמֵיאוֹס רוֹעֵה-הַחֲזִירִים, וַתַּעַן:   135</p>
</blockquote>

<blockquote>
<p>&quot;מֵבִין אֲנִי וְיוֹדֵעַ, כָּל-אֲשֶׁר צִוִּיתָ שָׁמַעְתִּי,</p>
</blockquote>

<blockquote>
<p>אֶפֶס גַּם זֹאת לִי תַגִּידָה, אֱמֶת לַאֲמִתָּהּ תְּסַפֵּר;</p>
</blockquote>

<blockquote>
<p>אוּלַי בְּדַרְכִּי בָהּ אֵלֵךְ אֲבַשֵּׂר גַּם אֶת-לָאֶרְטֵס,</p>
</blockquote>

<blockquote>
<p>אוֹתוֹ הָאֻמְלָל שֶׁנֶּעְצַב בְּלִבּוֹ מְאֹד לְאוֹדִיסֵס?</p>
</blockquote>

<blockquote>
<p>הָיָה מְפַקֵּחַ עַל-שְׂדוֹתָיו וְעִם-הָעֲבֻדָּה בְּבֵיתוֹ   140</p>
</blockquote>

<blockquote>
<p>אָכַל וְשָׁתָה עֵת אָכַף עָלָיו לְבָבוֹ בְּחֻבּוֹ;</p>
</blockquote>

<blockquote>
<p>עַתָּה מִיּוֹם אֲשֶׁר שָׁמַע כִּי הָלוֹךְ הָלַכְתָּ לְפִּילוֹס,</p>
</blockquote>

<blockquote>
<p>אוֹמְרִים עָלָיו, כִּי חָדַל לֶאֱכוֹל וְלִשְׁתוֹת כְּקֶדֶם,</p>
</blockquote>

<blockquote>
<p>גַּם לְפַקֵּחַ עַל-שְׂדוֹתָיו, כִּי נֶאֱנָח וְגוֹעֶה בְּבֶכִי</p>
</blockquote>

<blockquote>
<p>יֵשֵׁב מִתְאַבֵּל, וּבְשָׂרוֹ נָמַק עַל-פְּנֵי כָּל-עַצְמוֹתָיו&quot;.  145</p>
</blockquote>

<br>

<blockquote>
<p>הֵשִׁיב לוֹ טֵלֶמָּכוֹס הָעֶלֶם הַנָּבוֹן וַיֹּאמֶר:</p>
</blockquote>

<blockquote>
<p>&quot;מַר, מְאֹד מָר! אַךְ נַנִּיחַ הַכֹּל כְּקֶדֶם, וְאִם-צַר לִי!</p>
</blockquote>

<blockquote>
<p>אִלּוּ נִתַּן לָאָדָם לִבְחֹר לוֹ הַכֹּל כִּרְצוֹנוֹ,</p>
</blockquote>

<blockquote>
<p>רֵאשִׁית כֹּל רוֹצִים הָיִינוּ בְּשִׁיבַת אָבִינוּ לְבֵיתוֹ!</p>
</blockquote>

<blockquote>
<p>הָבֵא הַבְּשׂוֹרָה וַחֲזֹר פֹּה, וְלֹא תִהְיֶה כְּתוֹעֶה   150</p>
</blockquote>

<blockquote>
<p>עַל-פְּנֵי הַשְּׁדֵמוֹת לְבַקְשׁוֹ, אַךְ תֹּאמַר לְאִמִּי כִּי תַבְהִיל</p>
</blockquote>

<blockquote>
<p>אֵלָיו סוֹכֶנֶת הַבַּיִת הַשִּׁפְחָה לְבַשְּׂרוֹ בַּסֵּתֶר.</p>
</blockquote>

<blockquote>
<p>יַעַן גַּם הִיא יְכוֹלָה לָבֹא וּלְהַגִּיד לַיָּשִׁישׁ&quot;.</p>
</blockquote>

<br> 

<blockquote>
<p>דִּבֵּר וְהִבְהִיל אֶת-רוֹעֵה-הַחֲזִירִים, וְזֶה תָּפַס הַסּוּלְיוֹת,</p>
</blockquote>

<blockquote>
<p>קְשָׁרָן אֶל-רַגְלָיו וַיַּעַל הָעִירָה; וְאוּלָם מֵעֵינֵי    155</p>
</blockquote>

<blockquote>
<p>פַּלַּס-אַתֵּנָה לֹא נֶעְלַם כִּי יָצָא אֶבְמֵיאוֹס מֵחֲצֵרוֹ,</p>
</blockquote>

<blockquote>
<p>בָּאָה וַתִּקְרַב, וַתַּהֲפֹךְ אֶת-דְּמוּתָהּ לִדְמוּתָהּ שֶׁל-אִשָּׁה</p>
</blockquote>

<blockquote>
<p>טוֹבַת-מַרְאֶה וּגְבוֹהָה, חֲכָמָה בִמְלֶאכֶת יָדַיִם.</p>
</blockquote>

<blockquote>
<p>עָמְדָה אֵצֶל הַסֻּכָּה מֵעֵבֶר לַפֶּתַח, וְאוֹדִיסֵס</p>
</blockquote>

<blockquote>
<p>הִרְגִּישׁ בָּהּ, אַךְ טֵלֶמָּכוֹס לֹא רָאָה אוֹתָהּ וְלֹא הִכִּיר, 160</p>
</blockquote>

<blockquote>
<p>יַעַן כִּי לֹא לְכָל-אָדָם נִרְאִים הָאֵלִים בְּגָלוּי;</p>
</blockquote>

<br> 

<blockquote>
<p>רָאָה אוֹדִיסֵס, וְהַכְּלָבִים גַּם הֵם רָאוּהָ וְלֹא נָבְחוּ,<a href="#fn:95" id="fnref:95" title="see footnote" class="footnote"><sup>95</sup></a></p>
</blockquote>

<blockquote>
<p>נִבְעֲתוּ, בָּרְחוּ לְיַרְכְּתֵי הֶחָצֵר בְּקוֹלוֹת יְבָבָה.</p>
</blockquote>

<blockquote>
<p>רָמְזָה לוֹ בְּגַבּוֹתֶיהָ וְהִכִּירָה אוֹדִיסֵס הַנַּעֲלֶה,</p>
</blockquote>

<blockquote>
<p>יָצָא מִסֻּכַּת-הָרוֹעִים אֶל-אֵצֶל הַחוֹמָה הַגְּבוֹהָה   165</p>
</blockquote>

<blockquote>
<p>אֲשֶׁר לֶחָצֵר, וַיַּעֲמֹד לְפָנֶיהָ, וַתֹּאמֶר אַתֵּנָה:</p>
</blockquote>

<blockquote>
<p>&quot;בֶּן-לָאֶרְטֵס, זְרַע-זֶבְס, אוֹדִיסֵס הָאִישׁ רַב-הַמְּזִמּוֹת!</p>
</blockquote>

<blockquote>
<p>קוּם הִתְוַדַּע לְבִנְךָ, דָּבָר מִמֶּנּוּ לֹא תְכַסֶּה,</p>
</blockquote>

<blockquote>
<p>לְמַעַן תָמִיטוּ אֲבַדּוֹן וּמָוֶת עַל-קְהַל-הַחֲתָנִים.</p>
</blockquote>

<blockquote>
<p>לְכוּ אֶל-הָעִיר הַמְצֻיֶּנֶת, וְאָנֹכִי לֹא אוֹסִיף לַעֲמוֹד   170</p>
</blockquote>

<blockquote>
<p>הַרְחֵק מִכֶּם, כִּי מְאֹד אֶשְׁתּוֹקֵק לַעֲרוֹךְ קְרָבוֹת&quot;.</p>
</blockquote>

<br> 

<blockquote>
<p>סָחָה פַּלַּס-אַתֵּנָה וַתִּגַּע בּוֹ בְּשַׁרְבִיט הַכֶּתֶם,</p>
</blockquote>

<blockquote>
<p>שִׂמְלָה וּכְתֹנֶת כֻּבְּסָה-לְמִשְׁעִי הִלְבִּישָׁה חָזֵהוּ,</p>
</blockquote>

<blockquote>
<p>לוֹ הֵשִׁיבָה נְעוּרָיו, הוֹסִיפָה עַל-גֹּבַהּ קוֹמָתוֹ,</p>
</blockquote>

<blockquote>
<p>שָׁב בְּשָׂרוֹ וְהָיָה שְׁחַרְחֹר, וּלְחָיָיו שָׁבוּ מָלֵאוּ,   175</p>
</blockquote>

<blockquote>
<p>צָמַח לוֹ סָבִיב לַסַּנְטֵר הַזָּקָן הַשָּׁחֹר כָּעוֹרֵב;</p>
</blockquote>

<blockquote>
<p>אֵלֶּה לוֹ עָשְׂתָה וְנִסְתַּלְקָה. וְאוֹדִיסֵס – הוּא חָזַר</p>
</blockquote>

<blockquote>
<p>בָּא אֶל-סֻכַּת-הָרוֹעִים, וְהִשְׁתָּאָה לוֹ בְנוֹ אֲשֶׁר אָהֵב,</p>
</blockquote>

<blockquote>
<p>הֵסֵב מִמֶּנּוּ אֶת-עֵינָיו בְּיִרְאָה, כִּי אָמַר: אַךְ אֵל הוּא.</p>
</blockquote>

<blockquote>
<p>נָשָׂא אֵלָיו אִמְרָתוֹ וַיֹּאמֶר אֶת-אִמְרֵי-הַכָּנָף:     180</p>
</blockquote>

<blockquote>
<p>&quot;נִרְאֶה לִי, אַתָּה הַנָּכְרִי, וְהִנֵּה שֻׁנּוּ פָּנֶיךָ,</p>
</blockquote>

<blockquote>
<p>גַּם בְּגָדֶיךָ אֲחֵרִים, וּבְשָׂרְךָ גַּם הוּא הָפַךְ אַחֵר.</p>
</blockquote>

<blockquote>
<p>וַדַּאי אַתָּה הִנְּךָ מִיּוֹשְׁבֵי מֶרְחֲבֵי שָׁמָיִם.</p>
</blockquote>

<blockquote>
<p>חוּס עָלֵינוּ וְנִזְבַּח לְךָ זִבְחֵי תוֹדָה, וְנִתֵּן</p>
</blockquote>

<blockquote>
<p>מַתְּנוֹת זָהָב מַעֲשֵׂה אָמָּן. אָנָּא, חֲמוֹל נָא!&quot;   185</p>
</blockquote>

<br>  

<blockquote>
<p>הֵשִׁיב אֲמָרָיו אוֹדִיסֵס הָאִישׁ רַב-הַתְּלָאוֹת הַנַּעֲלֶה:</p>
</blockquote>

<blockquote>
<p>&quot;אֵין אֲנִי אֱלֹהַּ, וּמַה תַּעַרְכֵנִי לָאֵלִים!</p>
</blockquote>

<blockquote>
<p>אֶפֶס אָבִיךָ אֲנִי, אֲשֶׁר בַּעֲבוּרוֹ נֶאֱנָחְתָּ,</p>
</blockquote>

<blockquote>
<p>רַבּוֹת צָרוֹת נָשָׂאתָ, סָבַלְתָּ עשֶׁק הַגְּבָרִים&quot;.</p>
</blockquote>

<br>  

<blockquote>
<p>כָּכָה סָח וְנָשַׁק לִבְנוֹ, וּדְמָעוֹת רַבּוֹת עַל-לֶחְיוֹ   190</p>
</blockquote>

<blockquote>
<p>נִגְּרוּ, נָפְלוּ לָאָרֶץ, כִּי עָצַר בַּעֲדָן עַד הֵנָּה.</p>
</blockquote>

<blockquote>
<p>אַךְ טֵלֶמָּכוֹס לֹא הֶאֱמִין, כִּי אָמְנָם אָבִיהוּ הַמְּדַבֵּר,</p>
</blockquote>

<blockquote>
<p>אוּלָם שׁוּב הֵשִׁיב אֲמָרָיו, וַיְדַבֵּר אֵלָיו וַיֹּאמֶר:</p>
</blockquote>

<blockquote>
<p>&quot;אֵינְךָ אָבִי אוֹדִיסֵס, אַךְ דֵּימוֹן שֶׁבָּא לַתְעוֹתֵנִי,</p>
</blockquote>

<blockquote>
<p>לְמַעַן אוֹסִיף וְאַרְבֶּה לְהִתְאַבֵּל וּלְהֵאָנֵחַ.    195</p>
</blockquote>

<blockquote>
<p>יַעַן כִּי אֵין לְאֵל יָדוֹ שֶׁל-אָדָם לְעוֹלֵל כָּאֵלֶּה,</p>
</blockquote>

<blockquote>
<p>לַעֲשׂוֹת בְּרוּחוֹ שֶׁלּוֹ, אִם-לֹא יָבֹא אֵל לוֹ לְעֶזְרָה,</p>
</blockquote>

<blockquote>
<p>לַהֲפוֹךְ אוֹתוֹ בְּנָקֵל, לְצָעִיר אוֹ לְזָקֵן, כִּרְצוֹנוֹ.</p>
</blockquote>

<blockquote>
<p>הִנֵּה זֶה עַתָּה הָיִיתָ זָקֵן, וְצוֹאִים בְּגָדֶיךָ,</p>
</blockquote>

<blockquote>
<p>עַתָּה דָמִיתָ לָאֵלִים הַיּוֹשְׁבִים בְּרַחֲבֵי-שָׁמָיִם&quot;.   200</p>
</blockquote>

<br>  

<blockquote>
<p>הֵשִׁיב אֲמָרָיו אוֹדִיסֵס, הָאִישׁ רַב-הַדַּעַת וַיַּעַן:</p>
</blockquote>

<blockquote>
<p>&quot;טֵלֶמָּכוֹס, לֹא יָאֶה לְךָ לִתְמֹהַּ בְּלִי-מִדָּה</p>
</blockquote>

<blockquote>
<p>וּלְהִתְפַּלֵּא, כִּי שָׁב אָבִיךָ חֲבִיבְךָ אֶל-בֵּיתוֹ!</p>
</blockquote>

<blockquote>
<p>יַעַן כִּי הִנֵּה לֹא יָבֹא אוֹדִיסֵס שֵׁנִי אֵלֶיךָ.</p>
</blockquote>

<blockquote>
<p>הִנְנִי בְּעַצְמִי, אֲנִי הוּא, רַבּוֹת סָבַלְתִּי, נָדַדְתִּי,  205</p>
</blockquote>

<blockquote>
<p>וְשַׁבְתִּי בַּשָּׁנָה הָעֶשְׂרִים לְאֶרֶץ-אֲבוֹתַי הַיְקָרָה;</p>
</blockquote>

<blockquote>
<p>אֶפֶס אֵלֶּה הֵם מַעֲשֵׂי אַתֵּנָה חוֹנֶנֶת-הַשָּׁלָל,</p>
</blockquote>

<blockquote>
<p>שֶׁהֲפָכַתְנִי לְאַחֵר, כִּרְצוֹנָהּ, וְיֵשׁ לְאֵל יָדָהּ.</p>
</blockquote>

<blockquote>
<p>שִׁנְּתָה אֶת-פָּנַי פַּעַם לִמְחַזֵּר עַל-פְּתָחִים וּפַעַם</p>
</blockquote>

<blockquote>
<p>לְגֶבֶר צָעִיר לְיָמִים וּבִגְדֵי חֲמֻדוֹת עַל-בְּשָׂרִי.    210</p>
</blockquote>

<blockquote>
<p>נָקֵל הֲלֹא לָאֵלִים הַיּוֹשְׁבִים בְּמֶרְחַב שָׁמַיִם</p>
</blockquote>

<blockquote>
<p>לָתֵת כָּבוֹד וּתְהִלָּה, אוֹ לְהָרַע לְבֶן-תְּמוּתָה&quot;.</p>
</blockquote>

<br>  

<blockquote>
<p>כָּכָה הִבִּיעַ וַיֵּשֶׁב; אַךְ טֵלֶמָּכוֹס הוּא חָבַק</p>
</blockquote>

<blockquote>
<p>לְאָבִיו הַנַּעֲלֶה וֶיֵּבְךְּ, וַיּוֹרֶד דִּמְעוֹתָיו בְּשֶׁפַע.</p>
</blockquote>

<blockquote>
<p>אֶפֶס בִּשְׁנֵיהֶם נֵעוֹר הַחֵפֶץ לְמָרֵר בִּיבָבָה,    215</p>
</blockquote>

<blockquote>
<p>נָשְׂאוּ אֶת-קוֹלָם, הֵילִילוּ וְהִרְבּוּ יְלֵל מִצִּפֳּרִים,</p>
</blockquote>

<blockquote>
<p>עֵיט הַשָּׁמַיִם אוֹ נִצִּים מְעֻקְּלֵי-צִפֹּרֶן, שֶׁנָּשְׂאוּ</p>
</blockquote>

<blockquote>
<p>אַנְשֵׁי הַשָּׂדֶה מִקִּנָּם אֶת-גּוֹזָלֵימוֹ לְלֹא-כָנָף, –</p>
</blockquote>

<blockquote>
<p>כָּכָה הוֹרִידוּ גַּם הֵמָּה מֵעַפְעַפֵּיהֶם דִּמְעָתָם,</p>
</blockquote>

<blockquote>
<p>וְהָיוּ מֵילִילִים עַד שְׁקוֹעַ לָמוֹ הַחַמָּה, אִלְמָלֵא  230</p>
</blockquote>

<blockquote>
<p>פִּתְאֹם חָשׁ טֵלֶמָּכוֹס וַיַּעַן לְאָבִיו וַיֹּאמֶר:</p>
</blockquote>

<blockquote>
<p>&quot;אָבִי הַיָּקָר, וּמַה הִיא הַסְּפִינָה שֶׁבָּהּ הִסִּיעוּךָ</p>
</blockquote>

<blockquote>
<p>יוֹרְדֵי-הַיָּם לְאִתָּקָה? מַה שְּׁמָם אֲשֶׁר בּוֹ יִתְפָּאֵרוּ?</p>
</blockquote>

<blockquote>
<p>יַעַן, דּוֹמַנִי, כִּי אַתָּה הֵנָּה לֹא בָאתָ בָרֶגֶל&quot;.</p>
</blockquote>

<br>  

<blockquote>
<p>נָשָׂא אִמְרָתוֹ אוֹדִיסֵס הָאִישׁ רַב-הַתְּלָאוֹת וַיֹּאמֶר:  225</p>
</blockquote>

<blockquote>
<p>&quot;הַכֹּל אֲסַפְּרָה, בְּנִי, וְדָבָר מִמְּךָ לֹא אֲכַסֶּה.</p>
</blockquote>

<blockquote>
<p>אִישִׁים פֵיאַקִּים שַׁיָּטִים נוֹדָעִים לְשֵׁם הוֹבִילוּנִי,</p>
</blockquote>

<blockquote>
<p>הֵמָּה יְשַׁלְּחוּ גַּם יֶתֶר בְּנֵי-אָדָם הַבָּאִים אֲלֵיהֶם.</p>
</blockquote>

<blockquote>
<p>יָשֵׁן אֲנִי וְהוֹבִילוּנִי בַּיָּם בָּאֳנִיה מְהִירָה,</p>
</blockquote>

<blockquote>
<p>וַיּוֹשִׁיבוּנִי בְּאִתָּקָה וּתְשׁוּרוֹת יָפוֹת לִי נָתְנוּ:   230</p>
</blockquote>

<blockquote>
<p>זָהָב וּנְחשֶׁת, וּשְׂמָלוֹת וּבְגָדִים מַעֲשֵׂה אוֹרֵג.</p>
</blockquote>

<blockquote>
<p>הֵמָּה סְפוּנִים אֲרוּזִים בִּמְעָרָה בְּחַסְדֵי הָאֵלִים.</p>
</blockquote>

<blockquote>
<p>אֶפֶס הֵנָּה יָרַדְתִּי בַּעֲצָתָהּ שֶׁל-פַּלַּס-אַתֵּנָה</p>
</blockquote>

<blockquote>
<p>לְמַעַן נִוָּעֵץ, אֵיךְ נָמִית אֶת-כָּל-מְנַדֵּינוּ הַזֵּדִים.</p>
</blockquote>

<blockquote>
<p>עַתָּה כַּנֵּה לִי וּמְנֵה אֶת-כָּל-הַחֲתָנִים הַיְהִירִים,    235</p>
</blockquote>

<blockquote>
<p>לְמַעַן אֵדַע מִסְפָּרָם וְאֵדַע מִי הֵמָּה הַגְּבָרִים.</p>
</blockquote>

<blockquote>
<p>אֶהְיֶה מְהַרְהֵר בְּלִבִּי הָאַדִּיר וְנִמְלָךְ בְּדַעְתִּי,</p>
</blockquote>

<blockquote>
<p>שְׁנֵינוּ אִם-נוּכַל לַעֲמֹד בִּפְנֵיהֶם, אָנוּ לְבַדֵּנוּ,</p>
</blockquote>

<blockquote>
<p>וְאוּלַי אֲנוּסִים אֲנַחְנוּ לְבַקֵּשׁ עֶזְרַת אֲחֵרִים?&quot;</p>
</blockquote>

<br>  

<blockquote>
<p>עָנָה לוֹ טֵלֶמָּכוֹס הָעֶלֶם הַנָּבוֹן וַיֹּאמֶר:    240</p>
</blockquote>

<blockquote>
<p>&quot;אָבִי, תָּמִיד שָׁמַעְתִּי מְסַפְּרִים גֹּדֶל תְּהִלָּתְךָ,</p>
</blockquote>

<blockquote>
<p>אֲשֶׁר עֲצָתְךָ נְבוֹנָה, זְרוֹעֲךָ שָׂגְבָה בַּכִּידוֹן,</p>
</blockquote>

<blockquote>
<p>אֶפֶס גְּבוֹהָה גְבוֹהָה תְּדַבֵּר, תְּמֵהַנִי אֵיךְ נוּכַל</p>
</blockquote>

<blockquote>
<p>לָצֵאת הַשְּׁנַיִם כְּנֶגֶד חֲזָקִים וְרַבִּים מִמֶּנּוּ,</p>
</blockquote>

<blockquote>
<p>יַעַן כִּי אֵינָם עֲשָׂרָה, וְאַף לֹא עֶשְׂרִים אֲנָשִׁים,   245</p>
</blockquote>

<blockquote>
<p>אֶלָּא הַרְבֵּה יוֹתֵר מִזֶּה, תֵּכֶף תֵּדַע מִסְפָּרָם.</p>
</blockquote>

<blockquote>
<p>יֶשְׁנָם עַלְמֵי דוּלִיכְיוֹן חֲמִשִּׁים וּשְׁנַיִם בָּחוּר,</p>
</blockquote>

<blockquote>
<p>אִתָּם שִׁשָּׁה נְעָרִים, הַמְשָׁרְתִים הַנִּלְוִים עֲלֵיהֶם;</p>
</blockquote>

<blockquote>
<p>עֶשְׂרִים וְאַרְבָּעָה אִישׁ, כָּל-אֵלֶּה שֶׁבָּאוּ מִסַּמּוֹס,</p>
</blockquote>

<blockquote>
<p>עֶשְׂרִים אִישׁ מִזָּקִינְתּוֹס בַּחוּרֵי-אֲכַיָּה הַבָּאִים,   250</p>
</blockquote>

<blockquote>
<p>גַּם מֵאִתָּקָה שְׁנֵים עָשָׂר, הַטּוֹבִים בָּעָם הֵמָּה כֻלָּם;</p>
</blockquote>

<blockquote>
<p>וְאִתָּם מֶדּוֹן הַכָּרוֹז וּמְשׁוֹרֵר, הָאִישׁ הָאֱלֹהִי,</p>
</blockquote>

<blockquote>
<p>וְאִתָּם שְׁנַיִם מְשָׁרְתִים מֻמְחִים לְבַתֵּר הַבָּשָׂר.</p>
</blockquote>

<blockquote>
<p>וְאִלּוּ אָמַרְנוּ לְהַתְקִיף אֶת-כֻּלָּם, יָרֵאתִי פֶּן-תִּהְיֶה</p>
</blockquote>

<blockquote>
<p>לָנוּ לְמַפַּח נֶפֶשׁ נִקְמַת הַזָּדוֹן וּלְרוֹעֵץ.      255</p>
</blockquote>

<blockquote>
<p>אַתָּה הַרְהֵר, אִם-תּוּכַל וְתִמְצָא עוֹד לָנוּ מוֹשִׁיעַ,</p>
</blockquote>

<blockquote>
<p>אֲשֶׁר בְּנֶפֶשׁ חֲפֵצָה יֵצֵא לְהָגֵן עָלֵינוּ&quot;.</p>
</blockquote>

<br>  

<blockquote>
<p>הֵשִׁיב אֲמָרָיו אוֹדִיסֵס הָאִישׁ רַב-הַתְּלָאוֹת הַנַּעֲלֶה:</p>
</blockquote>

<blockquote>
<p>&quot;זֹאת אַגִּידָה לְךָ, וְאַתָּה שִׂים לִבְּךָ וְהַסְכֵּת.</p>
</blockquote>

<blockquote>
<p>אַתָּה צֵא וַחֲשׁוֹב, אִם-דַּי לָנוּ בְּזֶבְס וְאַתֵּנָה,    260</p>
</blockquote>

<blockquote>
<p>אוֹ שֶׁנְּבַקֵּשׁ וְנִמְצָא לָנוּ מוֹשִׁיעִים אֲחֵרִים?&quot;</p>
</blockquote>

<br>  

<blockquote>
<p>עָנָה לוֹ טֵלֶמָּכוֹס הָעֶלֶם הַנָּבוֹן וַיֹּאמֶר:</p>
</blockquote>

<blockquote>
<p>&quot;טוֹבִים מְאֹד לְהוֹשִׁיעַ אֵלֶּה הַשְּׁנַיִם אָמָרְתָּ,</p>
</blockquote>

<blockquote>
<p>מָרוֹם מִשְׁכָּנָם בֶּעָבִים, וּפְרוּשָׂה מֶמְשַׁלְתָּם הַגְּדוֹלָה</p>
</blockquote>

<blockquote>
<p>עַל-בְּנֵי-הָאָדָם, עַל-כֻּלָּם, וְעַל-אֵלִים כָּל-בְּנֵי-הָאַלְמָוֶת&quot;.  265</p>
</blockquote>

<br>  

<blockquote>
<p>הֵשִׁיב אֲמָרָיו אוֹדִיסֵס הָאִישׁ רַב-הַתְּלָאוֹת הַנַּעֲלֶה:</p>
</blockquote>

<blockquote>
<p>&quot;אָמְנָם הֵמָּה לֹא יַרְבּוּ לַעֲמֹד רְחוֹקִים מִמֶּנּוּ</p>
</blockquote>

<blockquote>
<p>בְּקֶטֶל-הַזְּוָעוֹת בְּבֵיתִי לַמּוֹעֵד אֲשֶׁר יַכְרִיעַ</p>
</blockquote>

<blockquote>
<p>כֹּחוֹ שֶׁל-אָרֵס בֵּינֵינוּ וּבֵין הַחֲתָנִים הַיְהִירִים.</p>
</blockquote>

<blockquote>
<p>אַתָּה שׁוּבָה הַבָּיְתָה הַשְׁכֵּם בַּבֹּקֶר עִם-שָׁחַר,  270</p>
</blockquote>

<blockquote>
<p>לֵךְ וְהִלָּוֵה עַל-קְהַל-הַחֲתָנִים רָמֵי-הָעָיִן;</p>
</blockquote>

<blockquote>
<p>אוּלָם אוֹתִי יְשַׁלַּח רוֹעֵה-הַחֲזִירִים הָעִירָה.</p>
</blockquote>

<blockquote>
<p>אַחֲרֵי-כֵן אָשׁוּב וְהָפַכְתִּי זָקֵן וּמִסְכֵּן אֲמֵלָל,</p>
</blockquote>

<blockquote>
<p>וְהָיָה אִם-יִלְעֲגוּ לִי בְּאַרְמוֹנִי, אַתָּה לְבָבְךָ</p>
</blockquote>

<blockquote>
<p>יִשָּׂא בְחֻבְּךָ, וְאִם-גַּם תִּגְדַּל צָרָתִי, וְאַף אִם  275</p>
</blockquote>

<blockquote>
<p>יִסְחָבוּנִי דֶּרֶךְ הַבַּיִת בְּתָפְסָם בְּרַגְלַי,</p>
</blockquote>

<blockquote>
<p>יִזְרְקוּ בִּי אֲשֶׁר יִזְרְקוּ, אַתָּה תִרְאֶה וְתִסְבֹּל!</p>
</blockquote>

<blockquote>
<p>אָמְנָם דַּבֵּר עַל-לִבָּם וְחָדְלוּ מִתּוֹעֲבוֹתֵיהֶם,</p>
</blockquote>

<blockquote>
<p>בְּדֶרֶךְ יְדִידוּת תּוֹכִיחֵם וְשָׁבוּ מִדַּרְכָּם הָרָעָה.</p>
</blockquote>

<blockquote>
<p>אֶפֶס לֹא יִשְׁמְעוּ בְקוֹלְךָ, כִּי קָרַב יוֹם אֵידָם וְאָבְדָנָם. 280</p>
</blockquote>

<blockquote>
<p>אֶפֶס לְךָ זֹאת אַגִּידָה, וְשָׁמַרְתָּ בִּלְבָבְךָ אֶת-דְּבָרַי.</p>
</blockquote>

<blockquote>
<p>וְהָיָה כִּי תָשִׂים בִּלְבָבִי אַתֵּנָה יוֹעֶצֶת-הָעֵצוֹת,</p>
</blockquote>

<blockquote>
<p>רֹאשִׁי לְךָ אֲנַעֲנֵעַ, וְהָיָה כִּי תַרְגִּישׁ בַּדָּבָר,</p>
</blockquote>

<blockquote>
<p>תֶּאֱסֹף אֶת-כְּלֵי הַמִּלְחָמָה אֲשֶׁר בַּבַּיִת פְּנִימָה,</p>
</blockquote>

<blockquote>
<p>שָׂא וַהֲבִיאֵם לִפְנִים הַמְּזָוֶה הָרָם וְהַגָּדוֹל    285</p>
</blockquote>

<blockquote>
<p>כֻּלָּם כְּכֻלָּם, וְהָיָה אִם-יִשְׁאָלוּךָ הַחֲתָנִים,</p>
</blockquote>

<blockquote>
<p>לָמָּה נִפְקַד מְקוֹמָם, תַּתְעֵמוֹ בְּדִבְרֵי הַמֶּתֶק:</p>
</blockquote>

<blockquote>
<p>'עֵקֶב הֶעָשָׁן הוֹצֵאתִים, כִּי אֵין פְּנֵיהֶם כַּאֲשֶׁר הָיוּ</p>
</blockquote>

<blockquote>
<p>בַּעֲזֹב אוֹתָם אוֹדִיסֵס, בְּשׂוּמוֹ פְעָמָיו אֶל-טְרוֹיָה,</p>
</blockquote>

<blockquote>
<p>שֻׁנּוּ לְרָעָה מְאֹד, כִּי נָגַע בָּם קִיטוֹר הַלַּהַב.    290</p>
</blockquote>

<blockquote>
<p>וְדָבָר עוֹד גָּדוֹל מִזֶּה נָטַע בְּלִבִּי בֶּן-קְרוֹנוֹס,</p>
</blockquote>

<blockquote>
<p>אֲשֶׁר לֹא תְעוֹרְרוּ מְדָנִים בֵּינֵיכֶם, כִּי תִשְׁכְּרוּ מִיַּיִן,</p>
</blockquote>

<blockquote>
<p>לָצֵאת לִפְצוֹעַ אִישׁ אָחִיו וַהֲפַרְתֶּם לָנוּ הַמִּשְׁתֶּה</p>
</blockquote>

<blockquote>
<p>וְאֶת-הַנִּשּׂוּאִים; וְהַבַּרְזֶל בְּעַצְמוֹ לוֹקֵחַ לֶב-גָּבֶר'.</p>
</blockquote>

<blockquote>
<p>לָנוּ, רַק בִּשְׁבִילֵנוּ, הַשְׁאֵר שָׁם שְׁתַּיִם חֲרָבוֹת,   295</p>
</blockquote>

<blockquote>
<p>שְׁתַּיִם חֲנִיתוֹת וּשְׁנַיִם מָגִנֵּי עוֹר-פָּר לְיָדֵינוּ</p>
</blockquote>

<blockquote>
<p>לְמַעַן נִגְבַּר מֵהֶם, כַּאֲשֶׁר נִשְׂתָּעֵר עֲלֵיהֶם;</p>
</blockquote>

<blockquote>
<p>יַתְעוּם פַּלַּס-אַתֵּנָה וְזֵאוּס חֲכַם-הַמּוֹעֵצוֹת.</p>
</blockquote>

<blockquote>
<p>אֶפֶס לְךָ זֹאת אַגִּידָה, וְשָׁמַרְתָּ בִּלְבָבְךָ אֶת-דְּבָרַי,</p>
</blockquote>

<blockquote>
<p>אִם-בֶּאֱמֶת בְּנִי אַתָּה וּמִדָּמֵינוּ דָּמֶיךָ,      300</p>
</blockquote>

<blockquote>
<p>אִישׁ אַל-יֵדַע, כִּי כְבָר שָׁב אֶל-בֵּיתוֹ אוֹדִיסֵס מִנְּדוּדָיו!</p>
</blockquote>

<blockquote>
<p>גַּם לָאֶרְטֵס אַל-יֵדַע, גַּם רוֹעֵה-הַחֲזִירִים אֶבְמֵיאוֹס,</p>
</blockquote>

<blockquote>
<p>גַּם הָעֲבֻדָּה וְגַם פֵּנֶלּוֹפֵּיָה בְּעַצְמָהּ.</p>
</blockquote>

<blockquote>
<p>אֶפֶס אָנֹכִי וְאַתָּה נְנַסֶּה אֶת-לֵב הָאֲמָהוֹת,</p>
</blockquote>

<blockquote>
<p>וְאֶת-הָאֲנָשִׁים הַמְשָׁרְתִים נְנַסֶּה גַם אוֹתָם לָדַעַת   305</p>
</blockquote>

<blockquote>
<p>מִי מֵהֶם יְכַבְּדֵנוּ, וּבְלִבּוֹ יָרֵא אוֹתָנוּ,</p>
</blockquote>

<blockquote>
<p>מִי אֵינוֹ שָׂם לֵב אֵלֵינוּ וּמְזַלְזֵל בְּאָדָם כְּמוֹתְךָ&quot;.</p>
</blockquote>

<br>  

<blockquote>
<p>הֵשִׁיב אֲמָרָיו לוֹ בְּנוֹ הַנֶּהְדָּר וַיִּשָּׂא אִמְרָתוֹ:</p>
</blockquote>

<blockquote>
<p>&quot;אָבִי, סָבוּר אֲנִי כִּי אֶת-לִבִּי עוֹד תִּלְמַד לָדַעַת,</p>
</blockquote>

<blockquote>
<p>יַעַן הֲפַכְפַּךְ אֵינֶנִּי, וְקַלּוּת דַּעַת לֹא יֵשׁ בִּי.    310</p>
</blockquote>

<blockquote>
<p>אוּלָם לַחְקֹר כָּל-זֹאת, אֲנִי מְדֻמַּנִי, לְמוֹתָר</p>
</blockquote>

<blockquote>
<p>לָנוּ לִשְׁנֵינוּ, אַךְ רְאֵה הִמָּלֵךְ אַתָּה בְּדַעְתְּךָ:</p>
</blockquote>

<blockquote>
<p>עַד שֶׁאַתָּה מְנַסֶּה גֶבֶר וְגֶבֶר לְחָקְרוֹ,</p>
</blockquote>

<blockquote>
<p>תּוֹעֶה עַל-פְּנֵי כָל-הַשָּׂדוֹת, הֵמָּה יִבְלְעוּ בַּבַּיִת</p>
</blockquote>

<blockquote>
<p>כָּל-אֲשֶׁר בּוֹ עַל-קִנְיָנָיו בְּזָדוֹן וְרַחֲמִים לֹא יֵדְעוּ.  315</p>
</blockquote>

<blockquote>
<p>אֶפֶס אֲנִי יוֹעֶצְךָ לְנַסּוֹת אֶת-לֵב הָאֲמָהוֹת,</p>
</blockquote>

<blockquote>
<p>מִי בָהֶן מְזַלְזְלוֹת בְּךָ וּמִי הֵן נְקִיּוֹת-כַּפַּיִם;</p>
</blockquote>

<blockquote>
<p>אַךְ אֵינֶנִּי רוֹצֶה לְנַסּוֹת אֶת-לֵב הָאֲנָשִׁים</p>
</blockquote>

<blockquote>
<p>אֲשֶׁר בְּסֻכּוֹת-הָרוֹעִים, נִדְחֶה הַדָּבָר עַד יִהְיֶה</p>
</blockquote>

<blockquote>
<p>אוֹת לְך נֶאֱמָן מֵאֵת אָבִינוּ זֶבְס תּוֹפֵשׂ-הָאֵיגִיס&quot;.  320</p>
</blockquote>

<br>  

<blockquote>
<p>כָּכָה שׂוֹחֲחוּ שְׁנֵיהֶם, נִדְבְּרוּ אִישׁ אֶל-רֵעֵהוּ.</p>
</blockquote>

<blockquote>
<p>וְהִנֵּה שָׁבָה לְאִתָּקָה הַסְּפִינָה הַבְּנוּיָה-לְתִפְאֶרֶת,</p>
</blockquote>

<blockquote>
<p>אֲשֶׁר הֵבִיאָה מִפִּילוֹס אֶת-טֵלֶמָּךְ וְאֶת-רֵעָיו.</p>
</blockquote>

<blockquote>
<p>וּכְשֶׁהִגִּיעוּ וְעָלוּ בַּנָּמֵל מְרֻבֵּה-הַמְּצוּלוֹת,</p>
</blockquote>

<blockquote>
<p>מָשׁוּ אֶת-הָאֳנִיָּה הַשְּׁחוֹרָה אֶל-פְּנֵי הֶחָרָבָה,  325</p>
</blockquote>

<blockquote>
<p>נָטְלוּ מִמֶּנָּה הַנֶּשֶׁק הַמְשָׁרְתִים גִּבּוֹרֵי-הֶחָיִל,</p>
</blockquote>

<blockquote>
<p>נָשְׂאוּ אֶל-בֵּיתוֹ שֶׁל-קְלִיטְיוֹס אֶת-כָּל-הַמַּתָּנוֹת הַיְקָרוֹת.</p>
</blockquote>

<blockquote>
<p>מִהֲרוּ שָׁלְחוּ הַכָּרוֹז אֶל-מִשְׁכַּן אוֹדִיסֵס לְהַגִּיד</p>
</blockquote>

<blockquote>
<p>לְפֵנֶלּוֹפֵּיָה הַנְּבוֹנָה הַבְּשׂוֹרָה, כִּי בָא הוּא,</p>
</blockquote>

<blockquote>
<p>לֵאמֹר, כִּי טֵלֶמָּכוֹס בַּשָּׂדֶה וְצִוָּה לַסְּפִינָה    330</p>
</blockquote>

<blockquote>
<p>לָשׁוּט וְלָבֹא הָעִירָה, לְמַעַן לֹא יִפְחַד לְבָבָהּ,</p>
</blockquote>

<blockquote>
<p>וְעֵין הַמַּלְכָּה הַנְּדִיבָה לֹא תִשְׁפֹּךְ דִּמְעָתָהּ הָרַכָּה.</p>
</blockquote>

<blockquote>
<p>נִפְגְּשׁוּ שְׁנֵיהֶם: הַכָּרוֹז וְרוֹעֵה-הַחֲזִירִים הַנַּעֲלֶה,</p>
</blockquote>

<blockquote>
<p>שְׁנֵיהֶם לְבַשֵּׂר הַבְּשׂוֹרָה הָאַחַת בְּפִיהֶם לָאִשָּׁה.</p>
</blockquote>

<blockquote>
<p>אַךְ כְּשֶׁהִגִּיעוּ לְאַרְמוֹן הַמֶּלֶךְ הָאִישׁ הָאֱלֹהִי,   335</p>
</blockquote>

<blockquote>
<p>נָשָׂא אִמְרָתוֹ הַכָּרוֹז וַיְדַבֵּר בְּקֶרֶב הַשְּׁפָחוֹת:</p>
</blockquote>

<blockquote>
<p>&#8220;הִנֵּה, הַמַּלְכָּה, שָׁב בְּנֵךְ אֲשֶׁר אָהַבְתְּ מִן-הַדָּרֶךְ&#8221;.</p>
</blockquote>

<blockquote>
<p>קָרַב רוֹעֵה-הַחֲזִירִים אֶל-פֵּנֶלּוֹפָּה וַיְדַבֵּר</p>
</blockquote>

<blockquote>
<p>כְּכָל-אֲשֶׁר שָׂם בְּפִיהוּ בְּנָהּ הֶחָבִיב וְצִוָּהוּ.</p>
</blockquote>

<blockquote>
<p>אַךְ כְּכַלּוֹתוֹ לַעֲשׂוֹת אֶת-כָּל-פְּקֻדָּתוֹ, הִזְדָּרֵז   340</p>
</blockquote>

<blockquote>
<p>אֶל-הָעֲדָרִים וַיַּעֲזֹב אֶת-הֶחָצֵר וְהָאַרְמוֹן.</p>
</blockquote>

<br>  

<blockquote>
<p>אַךְ הַחֲתָנִים הִתְעַצְּבוּ אֶל-לִבָּם, קָצְפוּ; וְיָצְאוּ</p>
</blockquote>

<blockquote>
<p>מִן-הָאוּלָם, וּלְאֹרֶךְ חוֹמַת-הֶחָצֵר הַגְּבוֹהָה</p>
</blockquote>

<blockquote>
<p>הָלְכוּ וְיָשְׁבוּ שָׁמָּה אֵצֶל פֶּתַח הַשַּׁעַר.</p>
</blockquote>

<blockquote>
<p>פָּתַח בְּנוֹ שֶׁל-פּוֹלִיבּוֹס, הוּא אֶבְרִימָכוֹס, וְאָמַר:  345</p>
</blockquote>

<blockquote>
<p>&quot;רֵעַי, הִגְדִּיל עֲשׂה טֵלֶמָּכוֹס בִּזְדוֹנוֹ, וּבִצַּע</p>
</blockquote>

<blockquote>
<p>אֶת-הַמַּסָּע הַזֶּה, אָמַרְנוּ לֹא יַעֲלֶה בְיָדוֹ.</p>
</blockquote>

<blockquote>
<p>הָבָה וְנוֹרִיד הַיָּמָּה הַטּוֹבָה בַּסְּפִינוֹת הַשְּׁחוֹרוֹת,</p>
</blockquote>

<blockquote>
<p>נוֹשִׁיב בָּהּ יוֹרְדֵי-הַיָּם, שַׁיָּטִים, לְמַעַן יָחוּשׁוּ</p>
</blockquote>

<blockquote>
<p>לְהָבִיא לָהֶם הַבְּשׂוֹרָה, לְמַהֵר וְלָשׁוּב הַבָּיְתָה&quot;.   350</p>
</blockquote>

<br>  

<blockquote>
<p>עוֹד זֶה מְדַבֵּר, וַיַּרְא אַמְפִינוֹמוֹס, כִּי הִפְנָה</p>
</blockquote>

<blockquote>
<p>רֹאשׁוֹ, וְהִנֵּה הַסְּפִינָה בַנָּמֵל מְרֻבֵּה-הַמְּצֻלּוֹת,</p>
</blockquote>

<blockquote>
<p>וְאֵלֶּה גוֹלְמִים מִפְרָשִׂים, תּוֹפְשִׂים מְשׁוֹטִים בִּידֵיהֶם.</p>
</blockquote>

<blockquote>
<p>שָׂחַק מִטּוּב-לֵב וַיִּשָּׂא אִמְרוֹתָיו וַיְדַבֵּר לְרֵעָיו:</p>
</blockquote>

<blockquote>
<p>&quot;לָמָּה זֶה נִשְׁלַח לְבַשֵּׂר בְּשׂוֹרוֹת, וְהִנֵּה גַּם הֵמָּה!    355</p>
</blockquote>

<blockquote>
<p>אוּלַי הִגִּיד לָהֶם אַחַד הָאֵלִים, אוֹ בְעַצְמָם</p>
</blockquote>

<blockquote>
<p>רָאוּ הַסְּפִינָה בְּעָבְרָהּ עַל-פְּנֵיהֶם וְלֹא יָכְלוּ הַדְבִּיקָהּ&quot;.</p>
</blockquote>

<br>  

<blockquote>
<p>דִּבֵּר, וְהֵם קָמוּ וַיֵּלְכוּ אֶל-שְׂפַת-הַיָּם; מְמַהֲרִים</p>
</blockquote>

<blockquote>
<p>מָשׁוּ אֶת-הָאֳנִיָּה הַשְּׁחוֹרָה אֶל-פְּנֵי הֶחָרָבָה,</p>
</blockquote>

<blockquote>
<p>פָּרְקוּ מִמֶּנָּה הַנֶּשֶׁק הַמְשָׁרְתִים גִּבּוֹרֵי-הֶחָיִל,    360</p>
</blockquote>

<blockquote>
<p>וְהָלְכוּ כֻלָּם יַחְדָּו אֶל-הַמּוֹעֵצָה, וְלֹא נָתְנוּ</p>
</blockquote>

<blockquote>
<p>לָבֹא לָשֶׁבֶת בְּסוֹדָם מִלְּבַדָּם גַּם זָקֵן גַּם נָעַר.</p>
</blockquote>

<blockquote>
<p>דִּבֶּר לָהֶם אַנְטִינוֹאוֹס בְּנוֹ שֶׁל-אֶבְפֵּיתֵּס וַיֹּאמֶר:</p>
</blockquote>

<blockquote>
<p>&quot;אוֹיָה, אֵיךְ פָּדוּ הָאֵלִים אֶת-נֶפֶשׁ הַגֶּבֶר מֵאָבְדָן!</p>
</blockquote>

<blockquote>
<p>יוֹמָם יָשְׁבוּ הַצּוֹפִים עַל-רָאשֵׁי הֶהָרִים הַגְּבוֹהִים,   365</p>
</blockquote>

<blockquote>
<p>צְפוּפִים אִישׁ אֶל-רֵעֵהוּ; וְהָיָה כְּשֶׁשָּׁקְעָה הַחַמָּה</p>
</blockquote>

<blockquote>
<p>אָנוּ אַף לַיְלָה לֹא נַחְנוּ עַל-פְּנֵי הַיַּבָּשָׁה, עַל-גַּלִּים</p>
</blockquote>

<blockquote>
<p>שָׁטִים בַּסְּפִינָה הַמְּהִירָה חִכִּינוּ לִצְפִירַת הַקֹּדֶשׁ,</p>
</blockquote>

<blockquote>
<p>אוֹרְבִים לְטֵלֶמָּכוֹס לִתְפּוֹשׂ אוֹתוֹ וּלְהָרְגוֹ.</p>
</blockquote>

<blockquote>
<p>אַךְ בֵּינְתַּיִם נְהָגוֹ דֵּימוֹן וֶהֱבִיאוֹ לְבֵיתוֹ.    370</p>
</blockquote>

<blockquote>
<p>הָבָה נִתְנַכֵּל לוֹ פֹה וְנִמְצָא אֵיךְ נְמִיתֵהוּ,</p>
</blockquote>

<blockquote>
<p>אוֹתוֹ הָעֶלֶם, וְאַל-יִמָּלֵט מִמֶּנּוּ, כִּי אֶפְחַד,</p>
</blockquote>

<blockquote>
<p>אֲשֶׁר לֹא יַעֲלֶה בְיָדֵנוּ מַעֲלָלֵנוּ אִם-יִחְיֶה,</p>
</blockquote>

<blockquote>
<p>יַעַן הוּא נָבוֹן מְאֹד, וְעֵצָה תָלִין בִּלְבָבוֹ,</p>
</blockquote>

<blockquote>
<p>וְגַם הָעָם אֵינוֹ מַרְבֶּה לָשֵׂאת פָּנֵינוּ כְּקֹדֶם.    375</p>
</blockquote>

<blockquote>
<p>הָבָה נַקְדִּימוֹ טֶרֶם הִקְהִיל אֶת-עַם-הָאֲכַיִּים;</p>
</blockquote>

<blockquote>
<p>יַעַן, דּוֹמַנִי, הַלָּה לֹא יֵשֵׁב וְיַחֲבֹק יָדָיו,</p>
</blockquote>

<blockquote>
<p>אֶלָּא יֶאֱנַף בָּנוּ, וְיָקוּם וִיסַפֵּר בַּקָּהָל,</p>
</blockquote>

<blockquote>
<p>כִּי הִתְנַכַּלְנוּ לְהָרְגוֹ בְּפִתְאֹם, וְלֹא הִשַּׂגְנוּהוּ.</p>
</blockquote>

<blockquote>
<p>אֵלֶּה לֹא יִרְצוּ פָעֳלֵנוּ, כִּי יִשְׁמְעוּ דְבַר הַתּוֹעֵבָה.    380</p>
</blockquote>

<blockquote>
<p>רָעָה נִשְׁקֶפֶת לָנוּ מֵהֶם, כִּי מֵאַרְצֵנוּ</p>
</blockquote>

<blockquote>
<p>גָּרֵשׁ יְגָרְשׁוּנוּ לָלֶכֶת אֶל-אֶרֶץ אַחֶרֶת בַּנֵּכָר.</p>
</blockquote>

<blockquote>
<p>לָכֵן הָבָה נְמִיתֶנּוּ בַשָּׂדֶה הַרְחֵק מֵעִירוֹ</p>
</blockquote>

<blockquote>
<p>אוֹ בַדֶּרֶךְ, וְנִקַּח לָנוּ קִנְיָנָיו וְכָל-טוּבוֹ,</p>
</blockquote>

<blockquote>
<p>אוֹתָם נְחַלֵּק בֵּינֵינוּ כַּחֹק וְכַמִּשְׁפָּט; אַךְ בֵּיתוֹ   385</p>
</blockquote>

<blockquote>
<p>נִתֵּן לְאִמּוֹ וּלְאוֹתוֹ הַגֶּבֶר שֶׁיִּשָּׂאֶנָּה.</p>
</blockquote>

<blockquote>
<p>אַךְ אִם-לֹא יִישַׁר בְּעֵינֵיכֶם הַדָּבָר וְאַתֶּם מְבַכְּרִים</p>
</blockquote>

<blockquote>
<p>אֲשֶׁר יִשָּׁאֵר בַּחַיִּים, וְהָיָה לוֹ כָל-טוּב אָבִיהוּ,</p>
</blockquote>

<blockquote>
<p>נֶחְדַּל מִזְּלֹל וּסְבֹא מֵאֹצְרוֹתָיו הָרַבִּים כְּשֶׁנָּבֹא</p>
</blockquote>

<blockquote>
<p>פֹּה וְנִתְאַסֵּף, אַךְ יָבִיא אִישׁ אִישׁ מִשֶּׁלּוֹ מֵהֵיכָלוֹ  390</p>
</blockquote>

<blockquote>
<p>מַתָּת וִידַבֵּר עַל-לִבָּהּ, וְהִיא הִיא תִבְחַר בַּגֶּבֶר,</p>
</blockquote>

<blockquote>
<p>אֲשֶׁר יַרְבֶּה לָהּ מֹהַר וְלוֹ יְעָדָהּ הַגּוֹרָל&quot;.</p>
</blockquote>

<br>  

<blockquote>
<p>כָּכָה הִבִּיעַ; וְכֻלָּם הֶחֱשׁוּ, הָיְתָה דְמָמָה.</p>
</blockquote>

<blockquote>
<p>פָּתַח וַיְדַבֵּר אֲלֵיהֶם אַמְפִינוֹמוֹס וַיֹּאמֶר,</p>
</blockquote>

<blockquote>
<p>וְהוּא בְנוֹ הַמְצֻיָּן שֶׁל-נִיסוֹס בְּנוֹ שֶׁל-אֲרֵטְיַס הַשַּׁלִּיט, 395</p>
</blockquote>

<blockquote>
<p>בָּא מִדּוּלִיכְיוֹן הַכְּבֵדָה-בַּחִטָּה וְעֵשֶׂב-הַשָּׂדֶה,</p>
</blockquote>

<blockquote>
<p>רִאשׁוֹן לְכָל-הַחֲתָנִים, וּבְעֵינֵי פֵּנֶלּוֹפֵּיָה</p>
</blockquote>

<blockquote>
<p>טוֹב מִכֻּלָּם בְּשֶׁל דְּבָרָיו, וּבְלִבּוֹ קִנְּנָה אֲצִילוּת.</p>
</blockquote>

<blockquote>
<p>נָשָׂא אֲלֵיהֶם אִמְרָתוֹ, מִתְכַּוֵּן לְטוֹבָה, וַיֹּאמֶר:</p>
</blockquote>

<blockquote>
<p>&quot;הוֹי, חֲבִיבַי, אֲנִי אֵינֶנִּי רוֹצֶה שֶׁנַּהֲרֹג    400</p>
</blockquote>

<blockquote>
<p>אֶת-טֵלֶמָּכוֹס, כִּי נוֹרָא לַהֲרֹג זֶרַע-מְלָכִים.</p>
</blockquote>

<blockquote>
<p>אֶלָּא נִדְרשׁ בַּתְּחִלָּה אֶל-הָאֵלִים וַעֲצָתָם:</p>
</blockquote>

<blockquote>
<p>אִם-מֵאֵת זֵאוּס הַנִּשְׂגָּב יָצָא הַדָּבָר, כִּי רָצָה,</p>
</blockquote>

<blockquote>
<p>הִנְנִי לַהֲרֹג אוֹתוֹ וְגַם לַאֲחֵרִים אֲצַוֶּה;</p>
</blockquote>

<blockquote>
<p>אַךְ אִם-לֹא יִרְצוּ הָאֵלִים – עֲצָתִי, חִדְלוּ מִמֶּנּוּ&quot;.  405</p>
</blockquote>

<br>  

<blockquote>
<p>כָּכָה סָח אַמְפִינוֹמוֹס; וַיִּשְׁרוּ הַדְּבָרִים בְּעֵינֵיהֶם.</p>
</blockquote>

<blockquote>
<p>תֵּכֶף קָמוּ מִמְּקוֹמָם וְהָלְכוּ אֶל-אַרְמוֹן אוֹדִיסֵס,</p>
</blockquote>

<blockquote>
<p>נִכְנְסוּ בוֹ וְגַם יָשְׁבוּ עַל-גַּבֵּי כִסְאוֹת מְצֻחְצָחִים.</p>
</blockquote>

<br>  

<blockquote>
<p>וּפֵנֶלּוֹפָּה הַנְּבוֹנָה אָמְרָה בְלִבָּהּ אַחֶרֶת.</p>
</blockquote>

<blockquote>
<p>הִיא הֶחְלִיטָה לְהוֹפִיעַ בֵּין הַחֲתָנִים הַיְהִירִים,  410</p>
</blockquote>

<blockquote>
<p>יַעַן כִּי שָׁמְעָה בָּאַרְמוֹן הֵם זוֹמְמִים לְאַבֵּד בַּר-בִּטְנָהּ.</p>
</blockquote>

<blockquote>
<p>מֶדּוֹן הַכָּרוֹז הוּא גָלָה אֶת-אָזְנָהּ, כִּי שָׁמַע עֲצָתָם.</p>
</blockquote>

<blockquote>
<p>נִכְנְסָה אֶל-הָאוּלָם וְאִתָּהּ הַנָּשִׁים הַשְּׁפָחוֹת.</p>
</blockquote>

<blockquote>
<p>וּכְשֶׁהִגִּיעָה הַנִּפְלֵאת-בַּנָּשִׁים אֶל-סוֹד הַחֲתָנִים,</p>
</blockquote>

<blockquote>
<p>עָמְדָה אֵצֶל מְזוּזַת הַבַּיִת הַבָּנוּי-לְתִפְאָרָה.    415</p>
</blockquote>

<blockquote>
<p>הָיָה צְעִיפָהּ הַמַּבְרִיק נָתוּן עַל-לְחָיֶיהָ,</p>
</blockquote>

<blockquote>
<p>חֵרְפָה אֶת-אַנְטִינוֹאוֹס וַתִּשָּׂא אִמְרָתָהּ וַתֹּאמֶר:</p>
</blockquote>

<blockquote>
<p>&quot;אַנְטִינוֹאוֹס הַיָּהִיר, חוֹרֵשׁ-הָרָעָה! וְאוֹמְרִים</p>
</blockquote>

<blockquote>
<p>אָמוֹר, כִּי אַתָּה הַטּוֹב בְּכָל-בְּנֵי גִילְךָ בְּאִתָּקָה</p>
</blockquote>

<blockquote>
<p>לְעֵצָה וְשִׂיחָה; וְאוּלָם כָּזֶה לֹא הָיִיתָ מֵעוֹלָם.   420</p>
</blockquote>

<blockquote>
<p>שׁוֹטֶה, מַה תַּחֲרשׁ אֲבַדּוֹן וּמָוֶת לְטֵלֶמָּכוֹס,</p>
</blockquote>

<blockquote>
<p>אֵינְךָ מְכַבֵּד פְּנֵי בָאִים לְבַקֵּשׁ מַחֲסֶה, וְהֵמָּה</p>
</blockquote>

<blockquote>
<p>זֶבְס הוּא עֵדָם, וְחֵטְא הוּא לַחֲמֹס מְזִמּוֹת עַל-אַחֵר.</p>
</blockquote>

<blockquote>
<p>כְּלוּם לֹא יָדַעְתָּ, כִּי פָלִיט בָּא הֵנָּה אָבִיךָ מֵאֵימַת</p>
</blockquote>

<blockquote>
<p>עַם-הָאָרֶץ, שֶׁחָרָה בּוֹ אַפּוֹ מְאֹד, יַעַן נִסְפַּח    425</p>
</blockquote>

<blockquote>
<p>אֶל-הַטָּפִיִּים הַפּוֹשְׁטִים לְשָׁלָל, וַיַּעֲשֶׂה עָוֶל</p>
</blockquote>

<blockquote>
<p>לְכָל-הַתֶּסְפְּרוֹטִים, וְהֵמָּה בַּעֲלֵי בְרִיתֵנוּ מֵעוֹלָם.</p>
</blockquote>

<blockquote>
<p>וְאֵלֶּה הִתְאַוּוּ לַהֲמִיתוֹ, לַעֲקֹר אֶת-לִבּוֹ הֶחָבִיב,</p>
</blockquote>

<blockquote>
<p>גַּם לִבְלֹעַ אֶת-חֵילוֹ הָרַב הַמְשַׂמֵּחַ לֶב-אֱנוֹשׁ.</p>
</blockquote>

<blockquote>
<p>אַךְ אוֹדִיסֵס מְנָעָם וְלֹא נְתָנָם לַמְרוֹת חֲרוֹנָם.    430</p>
</blockquote>

<blockquote>
<p>עַתָּה תְכַלֶּה אֶת-הוֹנוֹ בְּלֹא מְחִיר, תִּשְׁתַּדֵּךְ לְאִשְׁתּוֹ,</p>
</blockquote>

<blockquote>
<p>תֹּאמַר לְהָמִית אֶת-בְּנוֹ וְתַרְבֶּה לִי יָגוֹן עַל-יָגוֹן!</p>
</blockquote>

<blockquote>
<p>אוּלָם חֲדַל לְךָ מִזֶּה וְצַו לָאֲחֵרִים וְיֶחְדָּלוּ!&quot;</p>
</blockquote>

<br>  

<blockquote>
<p>עָנָה לָהּ אֶבְרִימָכוֹס בְּנוֹ שֶׁל-פּוֹלִיבּוֹס וַיֹּאמֶר:</p>
</blockquote>

<blockquote>
<p>&quot;בַּת-אִיקַרְיוֹס הַגְּבִירָה, פֵּנֶלּוֹפֵּיָה הַנְּבוֹנָה!    435</p>
</blockquote>

<blockquote>
<p>חִזְקִי וְאִמְצִי, וְלִבֵּךְ בְּחֻבֵּךְ אַל-יִדְאַג לְמוֹ אֵלֶּה!</p>
</blockquote>

<blockquote>
<p>אֵין יֵשׁ גֶּבֶר בָּעוֹלָם, וְלֹא יָקוּם וְלֹא יִהְיֶה לְעוֹלָם,</p>
</blockquote>

<blockquote>
<p>אֲשֶׁר יִשְׁלַח אֶת-יָדוֹ אֶל-בְּנֵךְ טֵלֶמָּכוֹס הַנָּבוֹן,</p>
</blockquote>

<blockquote>
<p>כָּל-עוֹד אָנֹכִי בַּחַיִּים, וְעֵינַי רוֹאוֹת פְּנֵי אָרֶץ.</p>
</blockquote>

<blockquote>
<p>יַעַן כִּי זֹאת לָךְ אַגִּיד, וְיָקוּם דְּבָרִי וְיִהְיֶה:    440</p>
</blockquote>

<blockquote>
<p>תֵּכֶף יִטְּפוּ אָז דָּמָיו הַשְּׁחוֹרִים מֵעַל פְּנֵי חֲנִיתִי,</p>
</blockquote>

<blockquote>
<p>יַעַן כִּי כַמָּה פְּעָמִים הִרְכִּיב אוֹתִי עַל-בִּרְכָּיו</p>
</blockquote>

<blockquote>
<p>אוֹתוֹ אוֹדִיסֵס הַמַּחֲרִיב-עָרִים-נוֹשָׁבוֹת, וּבְיָדִי</p>
</blockquote>

<blockquote>
<p>נָתַן בָּשָׂר צְלִי-אֵשׁ, הִשְׁקַנִי הַיַּיִן הַמַּאְדִּים.</p>
</blockquote>

<blockquote>
<p>לָכֵן גַּם יָקָר לִי מְאֹד טֵלֶמָּכוֹס מִכָּל-בְּנֵי-אָדָם,   445</p>
</blockquote>

<blockquote>
<p>מָוֶת אַל-יִירָא עֲלֵי אֲדָמוֹת מִיַּד הַחֲתָנִים;</p>
</blockquote>

<blockquote>
<p>אוּלָם גְּזֵרַת הָאֵלִים אִישׁ לֹא יִמָּלֵט מִמֶּנָּה&quot;.</p>
</blockquote>

<blockquote>
<p>כָּכָה דִבֵּר לְנַחֲמָהּ, וּבְלִבּוֹ זָמַם לְאַבְּדוֹ.</p>
</blockquote>

<br>  

<blockquote>
<p>עָלְתָה פֵּנֶלּוֹפֵּיָה אֶל-עֲלִיָּתָהּ הַיָּפָה,</p>
</blockquote>

<blockquote>
<p>בָּכְתָה לְאוֹדִיסֵס לְבַעְלָהּ הַיָּקָר, עַד נְסוֹךְ אַתֵּנָה  450</p>
</blockquote>

<blockquote>
<p>כְּחֻלַּת-הָעַיִן הַשֵּׁנָה הַמְּתוּקָה עַל-עַפְעַפֶּיהָ.</p>
</blockquote>

<br>  

<blockquote>
<p>וְרוֹעֵה-הַחֲזִירִים שָׁב אֶל-אוֹדִיסֵס וּבְנוֹ רַק בָּעֶרֶב,</p>
</blockquote>

<blockquote>
<p>מְצָאָם כְּשֶׁהֵמָּה עוֹמְדִים וּטְרוּדִים בַּאֲרֻחָתָם,</p>
</blockquote>

<blockquote>
<p>זָבְחוּ אֶחָד חֲזִיר בֶּן-שָׁנָה. וְאוּלָם אַתֵּנָה</p>
</blockquote>

<blockquote>
<p>קָרְבָה שׁוּב אֶל-אוֹדִיסֵס בְּנוֹ שֶׁל-לָאֶרְטֵס הַגִּבּוֹר,  455</p>
</blockquote>

<blockquote>
<p>נָגְעָה בוֹ בְּשַׁרְבִיטָהּ, לְזָקֵן שׁוּב הֲפָכַתּוּ,</p>
</blockquote>

<blockquote>
<p>סְחָבוֹת עָטְתָה לִבְשָׂרוֹ, לְמַעַן לֹא יַכִּירֶנּוּ</p>
</blockquote>

<blockquote>
<p>רוֹעֵה-הַחֲזִירִים בִּרְאוֹתוֹ, וְהָלַךְ לְסַפֵּר בְּאָזְנֵי</p>
</blockquote>

<blockquote>
<p>פֵּנֶלּוֹפֵּיָה הַנְּבוֹנָה וְלֹא יַצְפִּין בְּלִבּוֹ הַבְּשׂוֹרָה.</p>
</blockquote>

<br>  

<blockquote>
<p>פָּתַח אָז טֵלֶמָּכוֹס הָרִאשׁוֹן וַיְדַבֵּר אֲלֵיהֶם:    460</p>
</blockquote>

<blockquote>
<p>&quot;בָּאתָ הֲלֹא, אֶבְמֵיאוֹס, מַה נִּשְׁמַע חָדָשׁ בַּקִּרְיָה?</p>
</blockquote>

<blockquote>
<p>אוּלַי כְּבָר שָׁבוּ הַחֲתָנִים הַזֵּדִים מִשֶּׁבֶת בַּמַּאֲרָב,</p>
</blockquote>

<blockquote>
<p>וְאוּלַי עֲדֶנָה הֵם יוֹשְׁבִים מְחַכִּים לְשׁוּבִי, יֶאֱרֹבוּ?</p>
</blockquote>

<br>  

<blockquote>
<p>לוֹ הֲשִׁיבוֹתָ אֲמָרִים, אֶבְמֵיאוֹס רוֹעֵה-הַחֲזִירִים:</p>
</blockquote>

<blockquote>
<p>&quot;לִבִּי לֹא שַׂמְתִּי לְמוֹ אֵלֶּה לִדְרשׁ אֶת-הַחֲדָשׁוֹת,  465</p>
</blockquote>

<blockquote>
<p>בְּעָבְרִי דֶּרֶךְ הָעִיר, כִּי הִנֵּה אָמַרְתִּי אֶל-לִבִּי</p>
</blockquote>

<blockquote>
<p>לָחוּשׁ וּלְהָבִיא אֶת-הַבְּשׂוֹרָה וְלַחֲזוֹר הֵנָּה.</p>
</blockquote>

<blockquote>
<p>אַךְ פְּגָשַׁנִי הַמַּגִּיד הַמָּהִיר, שְׁלָחוּהוּ רֵעֶיךָ,</p>
</blockquote>

<blockquote>
<p>כָּרוֹז, וְהוּא אֲשֶׁר הִגִּיד הָרִאשׁוֹן הַבְּשׂוֹרָה לְאִמְּךָ;</p>
</blockquote>

<blockquote>
<p>אוּלָם עוֹד דָּבָר אֵדַע וּבְעֵינַי רָאִיתִי הַדָּבָר,   470</p>
</blockquote>

<blockquote>
<p>בְּלֶכְתִּי בְּמַעֲלֵה הָעִיר, אֲשֶׁר שָׁם גִּבְעַת-הֶרְמֵיאַס,</p>
</blockquote>

<blockquote>
<p>הִנֵּה אֳנִיָּה מְהִירָה רָאִיתִי שָׁטָה חוֹתֶרֶת</p>
</blockquote>

<blockquote>
<p>אֶל-נְמֵלֵנוּ, וְרַבִּים אֲנָשִׁים אֲשֶׁר בְּתוֹכָהּ,</p>
</blockquote>

<blockquote>
<p>מְלֵאָה מָגִנִּים לָרֹב וּכְבֵדָה בְּרָמְחֵי פִּיפִיּוֹת,</p>
</blockquote>

<blockquote>
<p>וְגַם זֹאת שָׁעַרְתִּי כִּי הֵם הֵם, וְאוּלָם אֶל-נָכוֹן לֹא אֵדָע&quot;. 475</p>
</blockquote>

<br>  

<blockquote>
<p>דִּבֵּר, וְחִיֵּךְ לְאָבִיו אוֹן-קָדְשׁוֹ שֶׁל-טֵלֶמָּכוֹס,</p>
</blockquote>

<blockquote>
<p>הִפְנָה אֶת-עֵינָיו אֶל-אָבִיו, אוּלָם הָרוֹעֶה לֹא רָאָה.</p>
</blockquote>

<br>

<blockquote>
<p>אַךְ כְּכַלּוֹתָם מַעֲשֵׂיהֶם, וַהֲכִינָם אֶת-סְעֻדָּתָם,</p>
</blockquote>

<blockquote>
<p>אָכְלוּ; וְלִבָּם לֹא חָסֵר מְאוּמָה בַּמִּשְׁתֶּה הַנֶּהְדָּר.</p>
</blockquote>

<blockquote>
<p>וְאַחֲרֵי אָכְלָם וּשְׁתוֹתָם וְתַאֲוַת רַעֲבוֹנָם נִמְלָאָה,  480</p>
</blockquote>

<blockquote>
<p>זָכַר אִישׁ אִישׁ אֶת-הַמְּנוּחָה וְנֶהֱנָה מִמַּתְּנַת-הַשֵּׁנָה.</p>
</blockquote>

<br>

<h2 id="שִׁירשִׁבְעָהעָשָׂר:טֵלֶמָּכוֹסהוֹלֵךְלְאִתָּקָה">שִׁיר שִׁבְעָה עָשָׂר: טֵלֶמָּכוֹס הוֹלֵךְ לְאִתָּקָה</h2>

<br>  

<blockquote>
<p>אֵאוֹס יְלִידַת-הַבֹּקֶר, וְרֻדַּת-הָאֶצְבָּעוֹת, אַךְ תּוֹפַע,</p>
</blockquote>

<blockquote>
<p>קָם טֵלֶמָּךְ בֶּן-אוֹדִיסֵס הָאִישׁ הָאֱלֹהִי, יַקִּירוֹ,</p>
</blockquote>

<blockquote>
<p>קָשַׁר אֶל-תַּחַת רַגְלָיו הַצַּחוֹת הַסּוּלְיוֹת הַנָּאוֹת,</p>
</blockquote>

<blockquote>
<p>תָּפַשַׂ הַכִּידוֹן הַשַּׂגִּיא הַמַּתְאִים לְיָדָיו הַחֲזָקוֹת,</p>
</blockquote>

<blockquote>
<p>פּוֹנֶה לָלֶכֶת הָעִירָה, וַיֹּאמֶר לְרוֹעֵה-הַחֲזִירִים:  5</p>
</blockquote>

<blockquote>
<p>&quot;אַבָּא, הִנֵּה אָנֹכִי הוֹלֵךְ הָעִירָה לְמַעַן</p>
</blockquote>

<blockquote>
<p>תִּרְאֶה אוֹתִי אִמִּי, אֲשֶׁר, דּוֹמַנִי, לֹא תֶחְדַּל</p>
</blockquote>

<blockquote>
<p>גַּם מִילֵל הַתַּמְרוּרִים גַּם מִדִּמְעָתָהּ וּבִכְיָהּ,</p>
</blockquote>

<blockquote>
<p>עַד אִם-רָאַתְנִי; וְאוּלָם אוֹתְךָ אָנֹכִי אֲצַוֶּה</p>
</blockquote>

<blockquote>
<p>לַנְחוֹת אוֹתוֹ הַנָּכְרִי הָאֻמְלָל הָעִירָה וִיבַקֵּשׁ  10</p>
</blockquote>

<blockquote>
<p>שָׁם אֶת-מִחְיָתוֹ, וְאִישׁ אֲשֶׁר לִבּוֹ יִדְּבֶנּוּ לוֹ יִתֶּן</p>
</blockquote>

<blockquote>
<p>לֶחֶם-חִטִּים וְסֵפֶל; כִּי אֵיכָה זֶה אוּכַל וְאֶדְאַג</p>
</blockquote>

<blockquote>
<p>לְכָל-בְּנֵי-אָדָם לְתָמְכָם, וְאָנֹכִי רַבּוּ מְצוּקוֹתַי.</p>
</blockquote>

<blockquote>
<p>אֲבָל אִם-יִחַר מְאֹד לַנָּכְרִי הַדָּבָר כֵּן יוֹסֵף</p>
</blockquote>

<blockquote>
<p>וְיֵרַע לוֹ, אַךְ אָנֹכִי לְהַגִּיד דְּבַר אֱמֶת אָהָבְתִּי&quot;.   15</p>
</blockquote>

<br>  

<blockquote>
<p>הֵשִׁיב אֲמָרָיו אוֹדִיסֵס הָאִישׁ רַב-הַדַּעַת וַיַּעַן:</p>
</blockquote>

<blockquote>
<p>&quot;הוֹי, יַקִּירִי, גַּם נַפְשִׁי לֹא רָצְתָה פֹה לְהִשָּׁאֵר.</p>
</blockquote>

<blockquote>
<p>מוּטָב לַחֲזֹר עַל-פְּתָחִים בַּקִּרְיָה מֵאֲשֶׁר לְבַקֵּשׁ</p>
</blockquote>

<blockquote>
<p>לַחְמוֹ בַּשָּׂדֶה, אִישׁ אִישׁ לִי יַעֲנִיק כְּנִדְבָתוֹ.</p>
</blockquote>

<blockquote>
<p>גַּם לֹא עוֹד צָעִיר הִנְנִי לִשְׁהוֹת בְּסֻכּוֹת-הָרוֹעִים,   20</p>
</blockquote>

<blockquote>
<p>לְמַעַן אִשָּׁמַע לְאָדוֹן לַעֲשׂוֹת כָּל-אֲשֶׁר יֹאמַר.</p>
</blockquote>

<blockquote>
<p>לֶךְ-לְךָ; וְאוֹתוֹ הַגֶּבֶר יַנְחֵנִי כַּאֲשֶׁר צִוִּיתָ,</p>
</blockquote>

<blockquote>
<p>תֵּכֶף בְּהָחֵם הָאֵשׁ לִי, וְעָלָה חֻמָּהּ שֶׁל-שֶׁמֶשׁ,</p>
</blockquote>

<blockquote>
<p>יַעַן כִּי לְבוּשִׁי לִבְשָׂרִי מְאֹד רָע, וְלֹא יִהְיֶה בְּעוֹכְרַי</p>
</blockquote>

<blockquote>
<p>כְּפוֹר טֶרֶם-בֹּקֶר; וְהָעִיר אֲשֶׁר אָמַרְתָּ רְחוֹקָה&quot;.   25</p>
</blockquote>

<br>  

<blockquote>
<p>מִלֵּל; וְטֵלֶמָּכוֹס יָצָא דֶרֶךְ הַשַּׁעַר,</p>
</blockquote>

<blockquote>
<p>אָץ בְּרַגְלָיו הַמְּהִירוֹת, וְחוֹרֵשׁ רָע עַל-הַחֲתָנִים.</p>
</blockquote>

<blockquote>
<p>וּכְשֶׁהִגִּיעַ וְנִכְנַס לְאַרְמוֹנוֹ הַבָּנוּי-לְתִפְאָרָה,</p>
</blockquote>

<blockquote>
<p>נָשָׂא וְהִצִּיג חֲנִיתוֹ אֵצֶל הָעַמּוּד הַנִּשְׂגָּב,</p>
</blockquote>

<blockquote>
<p>בְּעַצְמוֹ נִכְנַס פְּנִימָה וַיַּעֲבֹר עַל-מִפְתַּן-הָאָבֶן.   30</p>
</blockquote>

<br>  

<blockquote>
<p>אַךְ אֶבְרִיקְלֵיָה אוֹמַנְתּוֹ רָאֲתָה אוֹתוֹ רִאשׁוֹנָה,</p>
</blockquote>

<blockquote>
<p>הָיְתָה פוֹרֶשֶׂת עוֹר כְּבָשִׂים עַל-גַּבֵּי כִסְאוֹת הֲדוּרִים,</p>
</blockquote>

<blockquote>
<p>נֶחְפְּזָה אֵלָיו דּוֹמַעַת; וְשָׁתוּ עָלָיו מִסָּבִיב</p>
</blockquote>

<blockquote>
<p>יֶתֶר שִׁפְחוֹת אוֹדִיסֵס הַגֶּבֶר-הָעוֹמֵד-בְּנִסְיוֹנוֹת,</p>
</blockquote>

<blockquote>
<p>קִדְּמוּ אֶת-פָּנָיו בְּאַהֲבָה, נָשְׁקוּ לְרֹאשׁוֹ וּכְתֵפָיו.  35</p>
</blockquote>

<blockquote>
<p>גַּם פֵּנֶלּוֹפָּה הַנְּבוֹנָה יָצְאָה מֵחֶדְרָהּ, וְהָיָה</p>
</blockquote>

<blockquote>
<p>מַרְאֵה אַרְטֶמִּיס מַרְאֶהָ אוֹ כְאַפְרוֹדִיטָה-שֶׁל-כֶּתֶם,</p>
</blockquote>

<blockquote>
<p>חִבְּקָה לִבְנָהּ לְיַקִּירָהּ בִּזְרֹעוֹתֶיהָ, בָּכָתָה,</p>
</blockquote>

<blockquote>
<p>נָשְׁקָה לְרֹאשׁוֹ וּלְעֵינָיו הַנָּאוֹת וְהַמְּאִירוֹת הַשְּׁתָּיִם.</p>
</blockquote>

<blockquote>
<p>נָשְׂאָה אֶת-קוֹלָהּ וַתֵּבְךְּ, וַתֹּאמֶר אֶת-אִמְרֵי-הַכָּנָף:  40</p>
</blockquote>

<blockquote>
<p>&quot;בָּאתָ הֲלֹא, טֵלֶמָּךְ, אַתָּה אוֹר-מָתְקִי! וְאָנֹכִי</p>
</blockquote>

<blockquote>
<p>כְּבָר לֹא קִוִּיתִי לִרְאוֹתְךָ, כִּי אַתָּה נַחְבֵּאתָ לָרֶדֶת</p>
</blockquote>

<blockquote>
<p>עִירָה פִּילוֹס וְנֶגֶד רְצוֹנִי, לְבַקֵּשׁ אָבִיךָ.</p>
</blockquote>

<blockquote>
<p>אֶפֶס סַפְּרָה לִי עַתָּה כָּל-מַה שֶׁרָאוּ עֵינֶיךָ&quot;.</p>
</blockquote>

<br>  

<blockquote>
<p>עָנָה לָהּ טֵלֶמָּכוֹס הָעֶלֶם הַנָּבוֹן וַיֹּאמֶר:    45</p>
</blockquote>

<blockquote>
<p>&quot;אִמִּי, אַל-תְּעוֹרְרִי יְגוֹנִי וְאַל-תָּעִירִי אֶת-לִבִּי</p>
</blockquote>

<blockquote>
<p>אֲשֶׁר בְּחֻבִּי, כִּי אָמְנָם נִצַּלְתִּי מֵאָבְדָן אֵין מִפְלָט.</p>
</blockquote>

<blockquote>
<p>אֶפֶס רַחֲצִי בְשָׂרֵךְ וְלִבְשִׁי בְּגָדִים נְקִיִּים,</p>
</blockquote>

<blockquote>
<p>אֶל-הָעֲלִיָּה עֲלִי עִם-כָּל-אַמְהוֹתַיִךְ הַנָּשִׁים,</p>
</blockquote>

<blockquote>
<p>נִדְרִי לְכָל-הָאֵלִים אֶת-הַהֶקָּטוֹמְבּוֹת הַתְּמִימוֹת,  50</p>
</blockquote>

<blockquote>
<p>חַלִּי פְנֵי זֶבְס וְעוֹד יִקֹּם אֶת-נִקְמַת עֲלִילוֹת הַזָּדוֹן.</p>
</blockquote>

<blockquote>
<p>הִנְנִי אָץ אֶל-הַשּׁוּק לִקְרֹא לְאוֹתוֹ הַנָּכְרִי,</p>
</blockquote>

<blockquote>
<p>אֲשֶׁר אָרַח עִמִּי בְּשׁוּבִי מִפִּילוֹס בַּדָּרֶךְ,</p>
</blockquote>

<blockquote>
<p>אוֹתוֹ שָׁלַחְתִּי לְפָנַי עִם-רֵעַי הַדּוֹמִים-לָאֵלִים,</p>
</blockquote>

<blockquote>
<p>וְגַם אֶת-פֵּירֵיאוֹס צִוִּיתִי לַהֲבִיאוֹ אֶל-בֵּיתוֹ,   55</p>
</blockquote>

<blockquote>
<p>לִדְאֹג לוֹ בְּשׂוּם-לֵב, לְכַבְּדוֹ עַד שֶׁאָשׁוּבָה&quot;.</p>
</blockquote>

<br>  

<blockquote>
<p>כָּכָה הִגִּיד הַלָּז; וְנִשְׁאֲרוּ דְבָרָיו בְּזִכְרוֹנָהּ.</p>
</blockquote>

<blockquote>
<p>רָחֲצָה בְשָׂרָהּ וַתָּשֶׂם עָלֶיהָ בְּגָדִים נְקִיִּים.</p>
</blockquote>

<blockquote>
<p>נָדְרָה אֶת-הַהֶקָּטוֹמְבּוֹת הַתְּמִימוֹת לְכָל-הָאֵלִים,</p>
</blockquote>

<blockquote>
<p>אוּלַי יִקֹּם עוֹד זֵאוּס אֶת-נִקְמַת עֲלִילוֹת-הַזָּדוֹן.   60</p>
</blockquote>

<br>  

<blockquote>
<p>אַךְ טֵלֶמָּכוֹס יָצָא מִפֶּתַח הֵיכָלוֹ הַנִּשָּׂא,</p>
</blockquote>

<blockquote>
<p>אוֹחֵז חֲנִיתוֹ, וְאִתּוֹ שְׁנֵי כְלָבִים מְהִירֵי-רַגְלָיִם.</p>
</blockquote>

<blockquote>
<p>וְחֵן אֱלֹהִי שָׁפְכָה עָלָיו אַתֵּנָה כְּחֻלַּת-הָעָיִן,</p>
</blockquote>

<blockquote>
<p>לוֹ הִשְׁתָּאוּ, הִתְפַּלְּאוּ כָל-הָעֲמָמִים בְּגִשְׁתּוֹ.</p>
</blockquote>

<blockquote>
<p>שָׁתוּ עָלָיו, סַבּוּהוּ כָל-הַחֲתָנִים הַיְהִירִים,    65</p>
</blockquote>

<blockquote>
<p>דְּבָרִים טוֹבִים עַל-לְשׁוֹנָם, וּבְלִבָּם חָרְשׁוּ הָרָעָה.</p>
</blockquote>

<blockquote>
<p>אַךְ טֵלֶמָּכוֹס הִתְחַמֵּק מֵהֶם וַהֲמוֹנָם וַיֵּשֶׁב</p>
</blockquote>

<blockquote>
<p>בִּמְקוֹם שָׁם יָשְׁבוּ מֶנְטוֹר, אַנְטִיפוֹס וְהָלִתֶּרְסֵס,</p>
</blockquote>

<blockquote>
<p>וְהֵמָּה עוֹד מִבַּתְּחִלָּה הָיוּ יְדִידָיו שֶׁל-אָבִיו,</p>
</blockquote>

<blockquote>
<p>שָׁמָּה הָלַךְ וַיֵּשֶׁב; וְהֵם חָקְרוּ לְדָבָר וְדָבָר.   70</p>
</blockquote>

<blockquote>
<p>קָרַב אֲלֵיהֶם פֵּירֵיאוֹס הַמְצֻיָּן-בָּרֹמַח, וְהוּא אֲשֶׁר</p>
</blockquote>

<blockquote>
<p>הוֹלִיךְ לַשּׁוּק אֶת-הַנָּכְרִי דֶּרֶךְ הָעִיר, וְלֹא יָסַף</p>
</blockquote>

<blockquote>
<p>עוֹד טֵלֶמָּךְ לְהִתְעַלֵּם מִן-הַנָּכְרִי, וַיִּגַּשׁ.</p>
</blockquote>

<blockquote>
<p>פָּתַח פֵּירֵיאוֹס הָרִאשׁוֹן, וַיִּשָּׂא אִמְרָתוֹ וַיֹּאמֶר:</p>
</blockquote>

<blockquote>
<p>&quot;טֵלֶמָּכוֹס, מַהֵר הַבְהִילָה לְבֵיתִי אֲמָהוֹת,    75</p>
</blockquote>

<blockquote>
<p>וְאֶשְׁלַח לְךָ הַמַּתָּנוֹת שֶׁנָּתַן לְךָ מֶנֶּלָּאוֹס&quot;.</p>
</blockquote>

<br>

<blockquote>
<p>עָנָה לוֹ טֵלֶמָּכוֹס הָעֶלֶם הַנָּבוֹן וַיֹּאמֶר:</p>
</blockquote>

<blockquote>
<p>&quot;אֲבָל, פֵּירֵיאוֹס, אֵין אָנוּ יוֹדְעִים אֵיךְ יִפֹּל הַדָּבָר.</p>
</blockquote>

<blockquote>
<p>אוּלַי גַּם יַהַרְגוּנִי הַחֲתָנִים רָמֵי-הָעָיִן</p>
</blockquote>

<blockquote>
<p>בְּבֵיתִי בַּסֵּתֶר וִיחַלְקוּ בֵינֵיהֶם כָּל-נַחֲלַת אָבִי.  80</p>
</blockquote>

<blockquote>
<p>מוּטָב תֵּהָנֶה אָתָּה, מִשֶּׁיֵּהָנֶה מֵהֶם אִישׁ.</p>
</blockquote>

<blockquote>
<p>אַךְ אִם-אָבְדָן וּמָוֶת נָכוֹנוּ מִיָּדַי לְאֵלֶּה,</p>
</blockquote>

<blockquote>
<p>בְּשָׂשׂוֹן תִּשָּׂא כָּל-זֹאת לְבֵיתִי הַמָּלֵא אַךְ שָׂשׂוֹן&quot;.</p>
</blockquote>

<br>  

<blockquote>
<p>מִלֵּל, וְהוֹלִיךְ לְבֵיתוֹ אוֹתוֹ הַנָּכְרִי הַנַּעֲנֶה.</p>
</blockquote>

<blockquote>
<p>וּכְשֶׁהִגִּיעוּ לַבַּיִת וְהָאַרְמוֹן הַבָּנוּי-לְתִפְאָרָה,  85</p>
</blockquote>

<blockquote>
<p>אֶת-מְעִילֵיהֶם הִנִּיחוּ עַל-גַּבֵּי כֻרְסָאוֹת וְכִסְאוֹת,</p>
</blockquote>

<blockquote>
<p>יָרְדוּ בְּאַמְבַּטְיוֹת מְצֻחְצָחוֹת-לְמִשְׁעִי לִרְחֹץ אֶת-בְּשָׂרָם.</p>
</blockquote>

<blockquote>
<p>וְאַחַר שֶׁרָחֲצוּ אוֹתָם הַשְּׁפָחוֹת וְסָכוּם בַּשֶּׁמֶן,</p>
</blockquote>

<blockquote>
<p>וְהֶעֱטוּ עֲלֵיהֶם מְעִילֵי שֵׂעָר עָבִים וְכֻתָּנוֹת,</p>
</blockquote>

<blockquote>
<p>עָלוּ מִן-הָאַמְבַּטְיָה וְיָשְׁבוּ עַל-גַּבֵּי הַכִּסְאוֹת.  90</p>
</blockquote>

<blockquote>
<p>וְאַחַת הַשְּׁפָחוֹת הֵבִיאָה אֶת-כִּיּוֹר הַזָּהָב הַנָּאֶה</p>
</blockquote>

<blockquote>
<p>מָלֵא הַמַּיִם לְרָחְצָה, וַתִּצְקֵם בְּנַטְלַת הַכָּסֶף.</p>
</blockquote>

<blockquote>
<p>נָטְלוּ יְדֵיהֶם, וְשֻׁלְחָן מְצֻחְצָח לְמִשְׁעִי הִקְרִיבָה,</p>
</blockquote>

<blockquote>
<p>נָשְׂאָה סוֹכֶנֶת הַבַּיִת הַכְּבוּדָה, הֵבִיאָה הַלֶּחֶם</p>
</blockquote>

<blockquote>
<p>וְרַבִּים תַּבְשִׁילִים מוּכָנִים הִגִּישָׁה בְנֶפֶשׁ חֲפֵצָה.  95</p>
</blockquote>

<blockquote>
<p>יָשְׁבָה כְּנֶגְדָּם שָׁם אִמּוֹ נִשְׁעֶנֶת אֶל-עַמּוּד הָאוּלָם</p>
</blockquote>

<blockquote>
<p>עַל-הַכִּסֵּא הַנֶּהְדָּר וְעוֹשָׂה בַּפֶּלֶךְ הַיָּפֶה.</p>
</blockquote>

<blockquote>
<p>וְהֵמָּה נָשְׂאוּ יְדֵיהֶם אֶל-הַמַּטְעַמִּים לִפְנֵיהֶם.</p>
</blockquote>

<blockquote>
<p>וְאַחֲרֵי אָכְלָם וּשְׁתוֹתָם וּמָלְּאָם אֶת-תַּאֲוַת רַעֲבוֹנָם,</p>
</blockquote>

<blockquote>
<p>פָּתְחָה פֵּנֶלּוֹפֵּיָה הַנְּבוֹנָה וַתְּדַבֵּר אֲלֵיהֶם:     100</p>
</blockquote>

<blockquote>
<p>&quot;אֲבָל, בְּנִי טֵלֶמָּכוֹס, אֶעֱלֶה אֶל-הָעֲלִיָּה,</p>
</blockquote>

<blockquote>
<p>אֶשְׁכַּב לִי עַל-הַיָּצוּעַ, אֲרַפֵּד מִשְׁכָּבִי הַנּוּגֶה,</p>
</blockquote>

<blockquote>
<p>אֲשֶׁר אַמְסֶנּוּ בִּדְמָעַי מִיּוֹם בּוֹ עָלָה אוֹדִיסֵס</p>
</blockquote>

<blockquote>
<p>יַחְדָּו עִם-שְׁנֵי בְנֵי-אַטְרֵס עַל-אִלְיוֹס; כְּלוּם אֵינְךָ רוֹצֶה</p>
</blockquote>

<blockquote>
<p>לוֹמַר לִי, טֶרֶם שָׁב קְהַל-הַחֲתָנִים הַזֵּדִים,      105</p>
</blockquote>

<blockquote>
<p>דְּבָרִים בְּרוּרִים שֶׁאוּלַי שָׁמַעְתָּ עַל-תְּשׁוּבַת אָבִיךָ?&quot;</p>
</blockquote>

<br>  

<blockquote>
<p>עָנָה לָהּ טֵלֶמָּכוֹס הָעֶלֶם הַנָּבוֹן וַיֹּאמֶר:</p>
</blockquote>

<blockquote>
<p>&quot;אִמִּי, אָנֹכִי אֲסַפֵּר לָךְ דְּבָרִים נְכוֹנִים וֶאֱמֶת.</p>
</blockquote>

<blockquote>
<p>הִנֵּה יָרַדְנוּ לְפִּילוֹס אֶל-נֶסְטוֹר רוֹעֵה-הָעַמִּים,</p>
</blockquote>

<blockquote>
<p>וְהוּא הֱבִיאַנִי לְאַרְמוֹנוֹ הָרָם וְהַנִּשָּׂא, וּבְשׂוּם-לֵב    110</p>
</blockquote>

<blockquote>
<p>דָּאַג לִי, כַּאֲשֶׁר יִדְאַג אָב לִבְנוֹ שֶׁזֶּה עַתָּה</p>
</blockquote>

<blockquote>
<p>שָׁב מֵאֶרֶץ רְחוֹקָה, אַחַר זְמַן רַב, כֵּן אֵרְחַנִי</p>
</blockquote>

<blockquote>
<p>אוֹתוֹ הָאִישׁ וְכָל-בָּנָיו הַמְצֻיָּנִים, וְאוּלָם</p>
</blockquote>

<blockquote>
<p>כְּלוּם לֹא שָׁמַע עַל-אֹדוֹת אוֹדִיסֵס הָעוֹמֵד-בְּתָקְפּוֹ,</p>
</blockquote>

<blockquote>
<p>אִם-חַי הוּא, אוֹ מֵת, כִּי אָדָם לֹא גָלָה אֶת-אָזְנוֹ.   115</p>
</blockquote>

<blockquote>
<p>אֶפֶס אֶל-מֶנֶּלָּאוֹס בֶּן-אַטְרֵס הַמְצֻיָּן-בַּכִּידוֹן</p>
</blockquote>

<blockquote>
<p>שָׁמָּה עִם-סוּסִים וְרֶכֶב מְשֻׁלָּב-הֵיטֵב שְׁלָחַנִי.</p>
</blockquote>

<blockquote>
<p>שָׁמָּה רָאִיתִי אֶת-הֶלֶּנָּה בַּת-אַרְגּוֹס, שֶׁבְּעֶטְיָהּ</p>
</blockquote>

<blockquote>
<p>רַבּוֹת סָבְלוּ אֲכַיִּים וּטְרוֹיִים, בִּרְצוֹנָם שֶׁל-אֵלִים.</p>
</blockquote>

<blockquote>
<p>וּמֶנֶּלָּאוֹס הַקּוֹרֵא-בְּחָיִל מִיָּד שְׁאָלַנִי      120</p>
</blockquote>

<blockquote>
<p>לָמָּה זֶּה אֲנִי בָא אֶל-עִיר לָקֶדֵּימוֹן הַקְּדוֹשָׁה.</p>
</blockquote>

<blockquote>
<p>וּכְכַלּוֹתִי לְסַפֵּר, לְהוֹדִיעַ לוֹ דְּבָרִים נְכוֹנִים,</p>
</blockquote>

<blockquote>
<p>עָנָה אוֹתִי הַלָּה, הֵשִׁיב אֲמָרָיו וַיֹּאמֶר:</p>
</blockquote>

<blockquote>
<p>'אוֹיָה-לִּי, אֵיכָה זֶה יֹאמְרוּ לַעֲלוֹת יְצוּעַ הַגֶּבֶר</p>
</blockquote>

<blockquote>
<p>רַב-הַחַיִל הַנֶּאְדָּר, וְהֵם חִדְלֵי-אוֹן וְחַלָּשִׁים!   125</p>
</blockquote>

<blockquote>
<p>וְאִלּוּ הִשְׁאִירָה הַצְּבִיָּה בִּמְאוּרַת הָאַרְיֵה הַשַּׂגִּיא</p>
</blockquote>

<blockquote>
<p>אֶת-עֳפָרֶיהָ זֶה עַתָּה הִמְלִיטָה, הַיּוֹנְקִים שָׁדֶיהָ,</p>
</blockquote>

<blockquote>
<p>וְהָלְכָה וְרָעֲתָה בְּחֹרְשׁוֹת-הֶהָרִים וּבִקְעוֹת-הָעֵשֶׂב,</p>
</blockquote>

<blockquote>
<p>וְהָיָה כִּי יָבֹא הָאַרְיֵה וְיָשׁוּב אֱלֵי מְאוּרָתוֹ –</p>
</blockquote>

<blockquote>
<p>מָרָה תְהִי אַחֲרִית הַקְּטַנִּים, אֵל שְׁנֵי הָעֳפָרִים גַּם יָחַד, 130</p>
</blockquote>

<blockquote>
<p>מָרָה תְהִי אַחֲרִית גַּם אֵלֶּה, אוֹדִיסֵס שְׁאוֹלָה יוֹרִידֵם.</p>
</blockquote>

<blockquote>
<p>זֶבְס אָבִינוּ, אַף פַּלַּס-אַתֵּנָה וְאַפּוֹלוֹן הַמּוֹשֵׁל!</p>
</blockquote>

<blockquote>
<p>אִלּוּ הוֹפִיעַ, כִּהְיוֹתוֹ בְלֶסְבּוֹס הָאִי כְּלִיל-הַיֹּפִי,</p>
</blockquote>

<blockquote>
<p>בָּא וְהִתְגוֹשֵׁשׁ בַּקְרָב עִם-פִילוֹמֵלֵידֵס הַמֶּלֶךְ,</p>
</blockquote>

<blockquote>
<p>וַיַּכְרִיעֵהוּ בְּכֹחַ לְשִׂמְחַת לֵב כָּל-הָאֲכַיִּים,    135</p>
</blockquote>

<blockquote>
<p>לוּ הוֹפִיעַ אוֹדִיסֵס כִּהְיוֹתוֹ אָז לִפְנֵי הַחֲתָנִים,</p>
</blockquote>

<blockquote>
<p>וְקָצְרוּ יְמֵיהֶם מְאֹד וּמָרָה לָהֶם הַחֲתֻנָּה.</p>
</blockquote>

<blockquote>
<p>אֶפֶס אֶת-כָּל-אֲשֶׁר תִּשְׁאַל וּתְבַקֵּשׁ לָדַעַת אֲמַלֵּא,</p>
</blockquote>

<blockquote>
<p>הַכֹּל אַגִּידָה לְךָ, לֹא אֶעֱשֶׂה שֶׁקֶר בְּנַפְשִׁי.</p>
</blockquote>

<blockquote>
<p>כָּל-אֲשֶׁר הִגִּיד לִי אָז וַיְגַל זְקַן-הַמַּיִם, הָרוֹאֶה,   140</p>
</blockquote>

<blockquote>
<p>כְּלוּם לֹא אַעְלִים מִמֶּךָּ, וְדָבָר מִמְּךָ לֹא אֲכַסֶּה.</p>
</blockquote>

<blockquote>
<p>אָמַר רָאָהוּ בָאִי סוֹבֵל מַתְּלָאוֹת נוֹרָאוֹת</p>
</blockquote>

<blockquote>
<p>בְּמִשְׁכַּן קָלִיפְּסוֹ הַנִּימְפָה, הָעוֹצְרָה בַעֲדוֹ עַל-כָּרְחוֹ,</p>
</blockquote>

<blockquote>
<p>אֲשֶׁר לֹא יוּכַל לָלֶכֶת אֶל-אֶרֶץ מוֹלַדְתּוֹ, יַעַן</p>
</blockquote>

<blockquote>
<p>אֵין לוֹ אֳנִיּוֹת טְעוּנוֹת-מְשׁוֹטִים וְאֵין רֵעִים לְאָרְחָה  145</p>
</blockquote>

<blockquote>
<p>עִמּוֹ לְשַׁלְּחוֹ עַל-גַּבַּי-הַיָּם זֶה רְחַב-הַיָּדַיִם'.</p>
</blockquote>

<blockquote>
<p>אֵלֶּה דִּבְרֵי מֶנֶּלָּאוֹס בֶּן-אַטְרֵס הַמְצֻיָּן-בָּרֹמַח.</p>
</blockquote>

<blockquote>
<p>אֵלֶּה עָשִׂיתִי וְשַׁבְתִּי, וּבְנֵי-הָאַלְמָוֶת חַנּוּנִי</p>
</blockquote>

<blockquote>
<p>רוּחַ לִי רְצוּיָה וְנָחוּנִי מְהֵרָה לְאֶרֶץ אֲבוֹתַי&quot;.</p>
</blockquote>

<br>  

<blockquote>
<p>כָּכָה הִגִּיד הַלָּז, וַיְעוֹרֵר אֶת-לִבָּהּ בְּחֻבָּהּ.    150</p>
</blockquote>

<blockquote>
<p>פָּתַח תֶּאוֹקְלִימֶנּוֹס הַדּוֹמֶה-לָאֵלִים וַיְדַבֵּר:</p>
</blockquote>

<blockquote>
<p>&quot;אֵשֶׁת אוֹדִיסֵס הַגִּבּוֹר בְּנוֹ שֶׁל-לָאֶרְטֵס, הַכְּבוּדָּה!</p>
</blockquote>

<blockquote>
<p>נְכוֹנָה לֹא יֵדַע הַלָּז, לִדְבָרַי אֲנִי הַאֲזִינִי,</p>
</blockquote>

<blockquote>
<p>יַעַן כִּי אֱמֶת אִנָּבֵא וְדָבָר מִמֵּךְ לֹא אֲכַסֶּה.</p>
</blockquote>

<blockquote>
<p>עֵדִי זֵאוּס הָרִאשׁוֹן-בָּאֵלִים וְזֶה שֻׁלְחַן-הָאוֹרְחִים,  155</p>
</blockquote>

<blockquote>
<p>וְכִירַת אוֹדִיסֵס הַתָּמִים אֲשֶׁר אֵלֶיהָ אָתָאתִי,</p>
</blockquote>

<blockquote>
<p>אֲשֶׁר כְּבָר שׁוֹהֶה הִנֵּהוּ אוֹדִיסֵס בְּאֶרֶץ אֲבוֹתָיו,</p>
</blockquote>

<blockquote>
<p>יוֹשֵׁב, וְאוּלַי מִתְהַלֵּךְ, וְחוֹקרֵ כָּל-הַתּוֹעֵבוֹת,</p>
</blockquote>

<blockquote>
<p>חוֹמֵס מְזִמּוֹת עַל-כָּל-קְהַל-הַחֲתָנִים הַזֵּדִים,</p>
</blockquote>

<blockquote>
<p>יַעַן רָאִיתִי בְּשִׁבְתִּי בַסְּפִינָה חֲמוּדַת-הַצְּלָעוֹת    160</p>
</blockquote>

<blockquote>
<p>אוֹתָהּ צִפּוֹר-הַנַּחַשׁ וְגַם לְטֵלֶמָּכוֹס הִגַּדְתִּי&quot;.</p>
</blockquote>

<br>  

<blockquote>
<p>נָשְׂאָה אִמְרָתָהּ וַתַּעַן פֵּנֶלּוֹפֵּיָה הַנְּבוֹנָה:</p>
</blockquote>

<blockquote>
<p>&quot;לוּ יְהִי כִדְבָרֶיךָ, אֲשֶׁר דִּבַּרְתָּ, הַנָּכְרִי!</p>
</blockquote>

<blockquote>
<p>תַּכִּיר מִיָּד אֶת-בְּרִית-יְדִידוּתִי וְהַרְבֵּה דוֹרוֹנוֹת</p>
</blockquote>

<blockquote>
<p>אֶתֵּן לְךָ, וְהָיָה כָּל-מוֹצַאֲךָ יֹאמַר: אַשְׁרֵהוּ&quot;.   165</p>
</blockquote>

<br>  

<blockquote>
<p>כָּכָה שׂוֹחֲחוּ אֵלֶּה, נִדְבְּרוּ אִישׁ אֶל-רֵעֵהוּ.</p>
</blockquote>

<blockquote>
<p>אַךְ הַחֲתָנִים מְשַׁעְשְׁעִים אֶת-נַפְשָׁם לִפְנֵי הָאַרְמוֹן</p>
</blockquote>

<blockquote>
<p>אֲשֶׁר לְאוֹדִיסֵס, זוֹרְקִים דִּסְקָאוֹת, מְטִילִים חֲנִיתוֹת</p>
</blockquote>

<blockquote>
<p>עַל-הַכִּכָּר הַיְשָׁרָה, שָׁם נָהֲגוּ תָּמִיד בִּזְדוֹנָם.</p>
</blockquote>

<blockquote>
<p>אַךְ כְּשֶׁהִגִּיעַ זְמַן סְעֻדַּת הָעֶרֶב, וּבָאוּ      170</p>
</blockquote>

<blockquote>
<p>צֹאן מִכֹּל פִּנּוֹת הַשָּׂדֶה, שֶׁנָּהֲגוּ רוֹעִים כְּדַרְכָּם,</p>
</blockquote>

<blockquote>
<p>דִּבֵּר לָמוֹ מֶדּוֹן, הֶחָבִיב עֲלֵיהֶם מִיֶּתֶר</p>
</blockquote>

<blockquote>
<p>כָּל-כָּרוֹזֵיהֶם, וְהָיָה מֵסֵב עִמָּהֶם בַּסְּעֻדָּה:</p>
</blockquote>

<blockquote>
<p>&quot;הָעֲלָמִים, הֲלֹא שְׂמַחְתֶּם בְּמִשְׂחַק-גִּבּוֹרִים.</p>
</blockquote>

<blockquote>
<p>קוּמוּ, הִכָּנְסוּ הַבַּיְתָה וְנַעַרְכָה לָנוּ הַסְּעֻדָּה!   175</p>
</blockquote>

<blockquote>
<p>יַעַן וּבְיַעַן לֹא רָעָה אֲכִילָה הַבָּאָה בִשְׁעָתָהּ&quot;.</p>
</blockquote>

<br>  

<blockquote>
<p>מִלֵּל; וְהֵם כֻּלָּם קָמוּ וְהָלְכוּ, כִּי שָׁמְעוּ בְקוֹלוֹ.</p>
</blockquote>

<blockquote>
<p>וּכְשֶׁהִגִּיעוּ לַבַּיִת וְהָאַרְמוֹן הַבָּנוּי-לְתִפְאָרָה,</p>
</blockquote>

<blockquote>
<p>אֶת-מְעִילֵיהֶם הִנִּיחוּ עַל-גַּבֵּי כֻרְסָאוֹת וְכִסְאוֹת,</p>
</blockquote>

<blockquote>
<p>זָבְחוּ זֶבַח רְחֵלִים גְּדוֹלוֹת וְעִזִּים שְׁמֵנוֹת,    180</p>
</blockquote>

<blockquote>
<p>זָבְחוּ שׁוֹר-פָּר מִן-הָעֵדֶר וַחֲזִירֵי-הַמַּרְבֵּק הַכָּשִׂים,</p>
</blockquote>

<blockquote>
<p>עָרְכוּ הַסְּעֻדָּה. וְאוֹדִיסֵס וְרוֹעֵה-הַחֲזִירִים הַנַּעֲלֶה</p>
</blockquote>

<blockquote>
<p>נוֹשְׂאִים רַגְלֵיהֶם, נֶחְפָּזִים לָבֹא בָעִיר מִן-הַשָּׂדֶה.</p>
</blockquote>

<blockquote>
<p>פָּתַח רוֹעֵה-הַחֲזִירִים הָרוֹדֶה-בַּגְּבָרִים וַיֹּאמֶר:</p>
</blockquote>

<blockquote>
<p>&quot;אוֹרְחִי, הוֹאִיל וְאַתָּה רוֹצֶה לָבֹא עוֹד הַיּוֹם  185</p>
</blockquote>

<blockquote>
<p>אֶל-הָעִיר כְּמִצְוַת אֲדוֹנִי, – וְאוּלָם אָנֹכִי</p>
</blockquote>

<blockquote>
<p>רוֹצֶה כִּי פֹה תִשָּׁאֵר לִשְׁמֹר אֶת-גִּדְרוֹת הַצֹּנֶה,</p>
</blockquote>

<blockquote>
<p>אוּלָם מִתְיָרֵא אֲנִי וְיָגֹרְתִּי פֶּן-אַחֲרֵי-כֵן יִחַר</p>
</blockquote>

<blockquote>
<p>אַפּוֹ מְאֹד וִיחָרְפֵנִי, כִּי קָשָׁה גַעֲרָתוֹ שֶׁל-אָדוֹן –</p>
</blockquote>

<blockquote>
<p>קוּמָה וְנֵלְכָה, כִּי כְבָר רֻבּוֹ שֶׁל-יוֹם הֲלֹא פָנָה,  190</p>
</blockquote>

<blockquote>
<p>קַל-מְהֵרָה וְתָרַע לְךָ צִנָּה זוֹ אֲשֶׁר לְעֵת עָרֶב&quot;.</p>
</blockquote>

<br>  

<blockquote>
<p>הֵשִׁיב אֲמָרָיו אוֹדִיסֵס הָאִישׁ רַב-הַדַּעַת וַיַּעַן:</p>
</blockquote>

<blockquote>
<p>&quot;מֵבִין אֲנִי וְיוֹדֵעַ, וּבְטֶרֶם תְּצַוֶּה שָׁעַרְתִּי.</p>
</blockquote>

<blockquote>
<p>הָבָה וְנֵלְכָה! וְאוּלָם אַתָּה לֵךְ תָּמִיד לְפָנַי.</p>
</blockquote>

<blockquote>
<p>אַלָּה כְרוּתָה לִי תִתֵּן מִכָּל-אֲשֶׁר יָבֹא לְיָדְךָ,  195</p>
</blockquote>

<blockquote>
<p>אֲשֶׁר אִשָּׁעֵן עָלֶיהָ, כִּי דֶרֶך חַתְחַתִּים אֲמַרְתֶּם&quot;.</p>
</blockquote>

<br>  

<blockquote>
<p>כָּכָה דִּבֵּר וְהֶעֱמִיס עַל-כְּתֵפוֹ צִקְלוֹנוֹ הַמְכֹעָר,</p>
</blockquote>

<blockquote>
<p>כֻּלּוֹ סְחָבוֹת וּמְרֻפָּשׁ, וְחֶבֶל לוֹ תַּחַת רְצוּעָה.</p>
</blockquote>

<blockquote>
<p>מַטֶּה לוֹ נָתַן אֶבְמֵיאוֹס, מַטֶּה מְשַׂמֵּחַ לֶב-גָּבֶר.</p>
</blockquote>

<blockquote>
<p>הָלְכוּ הַשְּׁנַיִם וְהִשְׁאִירוּ גְּבָרִים שׁוֹמְרִים וּכְלָבִים  200</p>
</blockquote>

<blockquote>
<p>לִשְׁמֹר אֶת-גִּדְרוֹת הַמִּקְנֶה. כָּךְ הוֹלִיךְ אֲדוֹנָיו הָעִירָה,</p>
</blockquote>

<blockquote>
<p>דּוֹמֶה לְחוֹזֵר עַל-פְּתָחִים חֵלֵכָה וּלְזָקֵן שְׂבַע-יָמִים,</p>
</blockquote>

<blockquote>
<p>עַל-מִשְׁעַנְתּוֹ יִשָּׁעֵן וּבְלוֹיֵי סְחָבוֹת לִבְשָׂרוֹ.</p>
</blockquote>

<br>  

<blockquote>
<p>אַךְ בְּלֶכְתָּם בַּדֶּרֶךְ הַמְּלֵאָה אֲבָנִים וְחָצָץ,</p>
</blockquote>

<blockquote>
<p>קְרוֹבִים כְּבָר אֶל-הָעִיר, וְהִגִּיעוּ לַמַּעְיָן הַנָּאֶה   205</p>
</blockquote>

<blockquote>
<p>מַנְעִים-הַזְּרָמִים, מִמֶּנּוּ שָׁאֲבוּ יוֹשְׁבֵי הַקִּרְיָה, -</p>
</blockquote>

<blockquote>
<p>אוֹתוֹ בָּנוּ הַשְּׁלשָׁה: אִתָּקוֹס, פּוֹלִיקְטוֹר וְנֵרִיטוֹס,</p>
</blockquote>

<blockquote>
<p>סָבִיב לַמַּעְיָן חֹרְשַׁת צַפְצָפוֹת חוֹבְבוֹת מַיִם</p>
</blockquote>

<blockquote>
<p>תַּבְנִית עִגּוּל, וּמַיִם צוֹנְנִים יוֹרְדִים מִמַּעַל</p>
</blockquote>

<blockquote>
<p>מִנִּי פִסְגַּת הַצּוּר, וּבָמָה בְּנוּיָה עַל-רָמָה    210</p>
</blockquote>

<blockquote>
<p>קֹדֶשׁ לַנִּימְפוֹת, עָלֶיהָ יִזְבְּחוּ כָּל-עוֹבְרֵי-אֹרַח;</p>
</blockquote>

<blockquote>
<p>שָׁמָּה פְּגָשָׁם בַּדֶּרֶךְ מֶלַּנְתְּיוֹס בֶּן-דּוֹלְיוֹס הָרוֹעֶה,</p>
</blockquote>

<blockquote>
<p>נוֹהֵג מִמֵּיטַב הָעִזִּים אֲשֶׁר בְּכָל-הָעֲדָרִים</p>
</blockquote>

<blockquote>
<p>לִהְיוֹת לְמַאֲכָל לַחֲתָנִים, וְאִתּוֹ שְׁנֵי רוֹעִים אֲחֵרִים.</p>
</blockquote>

<blockquote>
<p>אֶפֶס כְּשֶׁרָאָה אוֹתָם, וַיְקַלֵּל אוֹתָם וַיְחָרְפֵם    215</p>
</blockquote>

<blockquote>
<p>בְּדִבְרֵי נְאָצָה וְגִדּוּפִים, וַיְעוֹרֵר אֶת-לְבַב אוֹדִיסֵס:</p>
</blockquote>

<blockquote>
<p>&quot;הִנֵּה מַה טּוֹב וּמַה נָּעִים: רֵק נוֹהֵג אַחַד הָרֵקִים!</p>
</blockquote>

<blockquote>
<p>יַּעַן כָּךְ דֶּרֶךְ הָאֵלִים לְזַוֵּג מִין עִם-בֶּן-מִינוֹ.</p>
</blockquote>

<blockquote>
<p>רוֹעֵה-הַחֲזִירִים הֶעָלוּב, אוֹתוֹ דַל אָנָה תַנְחֶנּוּ!</p>
</blockquote>

<blockquote>
<p>טַרְחָן חוֹזֵר עַל-פִּתְחֵי נְדִיבִים וּמְלַחֵךְ פִּנְכָּאוֹת,  220</p>
</blockquote>

<blockquote>
<p>אֲשֶׁר יְמָעֵךְ כְּתֵפָיו מֵהַרְבֵּה שְׁהוֹת עַל-מְזוּזוֹת,</p>
</blockquote>

<blockquote>
<p>בָּא וּמִתְחַנֵּן לְפֵרוּרִים וְלֹא לַחֲרָבוֹת וּנְטָלוֹת.</p>
</blockquote>

<blockquote>
<p>אִלּוּ הָיִיתָ מַשְׁאִירוֹ לִי לִשְׁמֹר עַל-חַצְרוֹת הַמִּקְנֶה,</p>
</blockquote>

<blockquote>
<p>לִזְרוֹת עָלִים לַגְּדָיִים וּלְטַאטֵא גִדְרוֹת הַצֹּנֶה,</p>
</blockquote>

<blockquote>
<p>הָיָה לוֹ קוֹנֶה מָתְנַיִם אַדִּירוֹת מִשְּׁתוֹתוֹ מֵי-חָלָב;  225</p>
</blockquote>

<blockquote>
<p>אוּלָם מִלָּמְדוֹ עֲלִילוֹת אַךְ רָעוֹת, וַדַּאי לֹא יִרְצֶה</p>
</blockquote>

<blockquote>
<p>לַעֲשׂוֹת מְלָאכָה, כִּי יְבַכֵּר לַחֲזֹר עַל-פְּתָחִים בַּמְּדִינָה,</p>
</blockquote>

<blockquote>
<p>לָבֹא מִתְחַנֵּן לְמַלֵּא אֶת-בִּטְנוֹ שֶׁשָּׂבְעָה לֹא תֵדַע.</p>
</blockquote>

<blockquote>
<p>אֶפֶס זֹאת לְךָ אַגִּיד, וְיָקוּם הַדָּבָר וְכֵן יִהְיֶה:</p>
</blockquote>

<blockquote>
<p>אֲשֶׁר אִם-יָבֹא לְאַרְמוֹן אוֹדִיסֵס הָאִישׁ הָאֱלֹהִי,   230</p>
</blockquote>

<blockquote>
<p>הַרְבֵּה דַּרְגָּשִׁים, הֵטִילוּם יְדֵי הָאֲנָשִׁים, יִהְיוּ</p>
</blockquote>

<blockquote>
<p>עָפִים סָבִיב לְרֹאשׁוֹ וּמְשַׁפְשְׁפִים אֶת-צַלְעוֹתָיו&quot;.</p>
</blockquote>

<br>  

<blockquote>
<p>כָּכָה הִבִּיעַ, וּבְעָבְרוֹ עַל-פָּנָיו, פְּגָעוֹ בְּרַגְלוֹ</p>
</blockquote>

<blockquote>
<p>אֶל-יְרֵכוֹ, בְּאִוַּלְתּוֹ, וְלֹא יָכֹל לְהַטּוֹתוֹ מִנְּתִיבוֹ,</p>
</blockquote>

<blockquote>
<p>נִשְׁאַר עוֹמֵד בְּלִי נוֹעַ. וְהָיָה אוֹדִיסֵס מְהַרְהֵר   235</p>
</blockquote>

<blockquote>
<p>הֲיִשְׂתָּעֵר וְיִקַּח מִמֶּנּוּ אֶת-נַפְשׁוֹ בַמַּטֶּה,</p>
</blockquote>

<blockquote>
<p>אוֹ יְנִיפֵהוּ וִינַפֵּץ אֶת-רֹאשׁוֹ שֶׁלּוֹ אֶל-הָאָרֶץ.</p>
</blockquote>

<blockquote>
<p>אוּלָם סָבַל וְנָשָׂא, כָּבַשׁ אֶת-לִבּוֹ. וְרֹעֵה</p>
</blockquote>

<blockquote>
<p>הַחֲזִיר גִּדְּפוֹ, וַיִּפְרֹשׂ אֶת-כַּפָּיו וַיֶּעְתַּר בְּקוֹל רָם:</p>
</blockquote>

<blockquote>
<p>&quot;נִימְפוֹת-הָעַיִן, בְּנוֹת-זֶבְס! אִם-הָיָה אוֹדִיסֵס לְפָנִים  240</p>
</blockquote>

<blockquote>
<p>שׂוֹרֵף עֲלֵי בָמוֹתֵיכֶן כַּרְעֵי טְלָאִים וּגְדָיִים,</p>
</blockquote>

<blockquote>
<p>כּוֹרְכָן בְּחֵלֶב וּפֶדֶר, אָנָּא, מַלֶּאנָה שֶׁאֱלָתִי:</p>
</blockquote>

<blockquote>
<p>יָשׁוּב נָא אוֹתוֹ הַגֶּבֶר! לָבֶטַח יַנְחֶנּוּ הַדֵּימוֹן!</p>
</blockquote>

<blockquote>
<p>וַדַּאי גָּרֵשׁ יְגָרֵשׁ מִלִּבְּךָ כָּל-מַעֲשֵׂה שַׁחֲצָנוּת,</p>
</blockquote>

<blockquote>
<p>אֲשֶׁר תִּנְהַג בִּיהִירוּת בְּהִתְלַבֶּטְךָ בַּחוּצוֹת,    245</p>
</blockquote>

<blockquote>
<p>וּבֵינְתַּיִם מַשְׁחִיתִים הָרוֹעִים הָרָעִים הָעֵדֶר&quot;.</p>
</blockquote>

<br>  

<blockquote>
<p>הֵשִׁיב אֲמָרָיו וַיַּעַן מֶלַּנְתְּיוֹס רוֹעֵה-הָעִזִּים:</p>
</blockquote>

<blockquote>
<p>&quot;אֹוי לִי, מַה זֶּה יְפַטְפֵּט הַכֶּלֶב יְדוּעַ-הַתְּכָכִים!</p>
</blockquote>

<blockquote>
<p>עוֹד יָבֹא יוֹם וְאַנְחֶנּוּ בִסְפִינָה חֲמוּדַת-הַצְּלָעוֹת</p>
</blockquote>

<blockquote>
<p>הַרְחֵק מֵאֶרֶץ אִתָּקָה וְאֶמְצָא לִי הוֹן רַב בִּשְׂכָרוֹ.   250</p>
</blockquote>

<blockquote>
<p>לְוַאי הִכָּה פֵיבּוֹס-אַפּוֹלוֹן נוֹשֵׂא-קֶשֶׁת-הַכֶּסֶף</p>
</blockquote>

<blockquote>
<p>אֶת-טֵלֶמָּכוֹס הַיּוֹם בָּאַרְמוֹן, אוֹ יַכּוּהוּ הַחֲתָנִים,</p>
</blockquote>

<blockquote>
<p>כְּשֵׁם שֶׁאָבַד לְאוֹדִיסֵס בַּמֶּרְחָק יוֹם שׁוּבוֹ לְבֵיתוֹ!..&quot;</p>
</blockquote>

<br>  

<blockquote>
<p>סָח וַעֲזָבָם; וְהֵמָּה עוֹשִׂים לְאִטָּם אֶת-דַּרְכָּם.</p>
</blockquote>

<blockquote>
<p>עָבַר עֲלֵיהֶם וְהִקְדִים לָבֹא אֶל-אַרְמוֹן אֲדֹנָיו.   255</p>
</blockquote>

<blockquote>
<p>תֵּכֶף נִכְנַס לְשָׁם, וַיֵּשֶׁב בְּתוֹךְ הַחֲתָנִים</p>
</blockquote>

<blockquote>
<p>לִפְנֵי הָאִישׁ אֶבְרִימָכוֹס, כִּי אוֹתוֹ אָהַב עַל-כֻּלָּם.</p>
</blockquote>

<blockquote>
<p>נָתְנוּ לְפָנָיו הַנְּעָרִים-הַמְשָׁרְתִים אֶת-אֶשְׁפַּר הַבָּשָׂר,</p>
</blockquote>

<blockquote>
<p>לֶחֶם הֵבִיאָה וַתַּגֵּשׁ סוֹכֶנֶת-הַבַּיִת הַכְּבוּדָה</p>
</blockquote>

<blockquote>
<p>וְיֹאכַל. וְאוֹדִיסֵס בָּא עִם-רוֹעֵה-הַחֲזִירִים הַנַּעֲלֶה.  260</p>
</blockquote>

<blockquote>
<p>עָמְדוּ, וְסָבִיב הֵרִיעוּ צִלְצְלֵי הַכִּנּוֹר הַנָּבוּב,</p>
</blockquote>

<blockquote>
<p>יַעַן כִּי פֵמִיּוֹס הֵחֵל לְנַגֵּן בְּתוֹכָם. וְאוֹדִיסֵס</p>
</blockquote>

<blockquote>
<p>תָּפַשׂ לְרוֹעֵה-הַחֲזִירִים בְּיָדוֹ וַיַּעַן וַיֹּאמֶר:</p>
</blockquote>

<blockquote>
<p>&quot;וַדַּאי זֶה הֵיכַל-אוֹדִיסֵס הַנָּאֶה, הֲלֹא כֵן, אֶבְמֵיאוֹס?</p>
</blockquote>

<blockquote>
<p>נָקֵל מְאֹד לְהַכִּירוֹ בְּמַרְאֵהוּ בֵּין רַבִּים אַרְמוֹנוֹת.   265</p>
</blockquote>

<blockquote>
<p>נָגַע בִּנְיָן בְּבִנְיָן, וְחוֹמָה וְכַרְכֹּב מַקִּיפִים</p>
</blockquote>

<blockquote>
<p>פְּנֵי כָל-הֶחָצֵר, וְשַׁעַר אֲשֶׁר כְּנָפַיִם לוֹ שְׁתָּיִם</p>
</blockquote>

<blockquote>
<p>עָשׂוּי יָפֶה וְחָזָק, אֵין אָדָם יִרְאֶנּוּ וְיִבְזֵהוּ.</p>
</blockquote>

<blockquote>
<p>רוֹאֶה אֲנִי, אֲנָשִׁים רַבִּים עוֹרְכִים בּוֹ מִשְׁתֶּה,</p>
</blockquote>

<blockquote>
<p>רֵיחַ נִיחֹחַ נוֹדֵף מִמֶּנּוּ, וְיָרִיעַ הַכִּנּוֹר,     270</p>
</blockquote>

<blockquote>
<p>אֲשֶׁר הָאֵלִים בְּרָאוּהוּ לִהְיוֹת רֵעַ לַמִּשְׁתֶּה&quot;.</p>
</blockquote>

<br>  

<blockquote>
<p>לוֹ הֲשִׁיבוֹתָ אֲמָרִים, אֶבְמֵיאוֹס רוֹעֵה-הַחֲזִירִים:</p>
</blockquote>

<blockquote>
<p>&quot;אָמְנָם הֵיטַבְתָּ לְהַכִּיר וְגַם לֹא חָסַרְתָּ הַבִּינָה!</p>
</blockquote>

<blockquote>
<p>אֶפֶס נְהַרְהֵר בְּלִבֵּנוּ, אֵיכָה יִפּוֹל הַדָּבָר:</p>
</blockquote>

<blockquote>
<p>שֶׁמָּא תִכָּנֵס הָרִאשׁוֹן לָאַרְמוֹן הַבָּנוּי-לְתִפְאָרָה,  275</p>
</blockquote>

<blockquote>
<p>תָּבֹא בְסוֹד הַחֲתָנִים, וַאֲנִי פֹה אֶתְמַהְמֵהַּ,</p>
</blockquote>

<blockquote>
<p>וְאוּלַי תִּבְחַר וְתַמְתִּין, וְאָבֹא אֲנִי לְפָנֶיךָ?</p>
</blockquote>

<blockquote>
<p>אֶפֶס אַל-תִּתְמַהְמֵהַּ, פֶּן יִפְגַּע-בְּךָ, יַשְׁלִיכֶךָ</p>
</blockquote>

<blockquote>
<p>אִישׁ, כִּי יִרְאֲךָ בַּחוּץ; תֵּן דַּעְתְּךָ, הֲלֹא צִוִּיתִיךָ&quot;.</p>
</blockquote>

<br>  

<blockquote>
<p>נָשָׂא אִמְרָתוֹ אוֹדִיסֵס הָאִישׁ רַב-הַתְּלָאוֹת וַיַּעַן:  280</p>
</blockquote>

<blockquote>
<p>&quot;מֵבִין אֲנִי וְיוֹדֵעַ, וּבְטֶרֶם תְּצַוֶּה שָׁעַרְתִּי.</p>
</blockquote>

<blockquote>
<p>אַתָּה לֵךְ לְךָ לְפָנָי, וְאָנֹכִי עוֹד פֹּה אֶתְמַהְמָהּ.</p>
</blockquote>

<blockquote>
<p>יַעַן אָנֹכִי כְבָר בָּקִי בְּמַהֲלֻמּוֹת וְטַלְטֵלוֹת,</p>
</blockquote>

<blockquote>
<p>עָשׂוּי אֲנִי לִבְלִי-חָת, הֵן רַבּוֹת רָעוֹת סָבַלְתִּי</p>
</blockquote>

<blockquote>
<p>בְּמֶרְחֲבֵי יַמִּים וּקְרָב; וְגַם אֵלֶּה עָלַי יַעֲבֹרוּ!  285</p>
</blockquote>

<blockquote>
<p>אֲבָל אִי אֶפְשָׁר לְהַסְתִּיר אֶת-תַּאֲוַת הַבֶּטֶן הָרְעֵבָה,</p>
</blockquote>

<blockquote>
<p>פֶּגַע אָרוּר, הַגּוֹרֵם תְּלָאוֹת אֵין-מִסְפָּר לָאָדָם,</p>
</blockquote>

<blockquote>
<p>בְּעֶטְיָהּ גַּם סְפִינֹות מְרֻבּוֹת-סַפְסָלִים תַּפְלֵגְנָה עַל-גַּבֵּי</p>
</blockquote>

<blockquote>
<p>גַּלֵּי-יַמִּים זֵידוֹנִים לְהָמִיט שׁוֹאָה עַל-אוֹיְבִים&quot;.</p>
</blockquote>

<br>  

<blockquote>
<p>כָּכָה שׂוֹחֲחוּ שְׁנֵיהֶם, נִדְבְּרוּ אִישׁ אֶל-רֵעֵהוּ.   290</p>
</blockquote>

<blockquote>
<p>הָיָה שָׁם כֶּלֶב וְהִטָּה אֶת-אָזְנוֹ וַיָּרֶם אֶת-רֹאשׁוֹ –</p>
</blockquote>

<blockquote>
<p>אַרְגּוֹס כֶּלֶב אוֹדִיסֵס הָאִישׁ רַב-הַתְּלָאוֹת, וְהוּא בְעַצְמוֹ</p>
</blockquote>

<blockquote>
<p>גִּדְלוֹ, וְלֹא נֶהְנָה מִמֶּנּוּ, כִּי הִקְדִים וְעָלָה עַל-קִרְיַת</p>
</blockquote>

<blockquote>
<p>אִלְיוֹן הַקְּדוֹשָׁה, וּלְפָנִים הָיוּ כָּל-הַבַּחוּרִים</p>
</blockquote>

<blockquote>
<p>מְשַׁסִּים אוֹתוֹ בְּאַרְנָבוֹת וּצְבָאִים וְאַיְלוֹת הַשָּׂדֶה;  295</p>
</blockquote>

<blockquote>
<p>אֶפֶס עַתָּה כִּי נִפְקַד אֲדֹנָיו שָׁכַב בְּאִי-כָבוֹד</p>
</blockquote>

<blockquote>
<p>עַל-פְּנֵי הַזֶּבֶל הַנֶּעֱרָם בְּשֶׁפַע עַל-פֶּתַח הַשָּׁעַר,</p>
</blockquote>

<blockquote>
<p>זֶבֶל הַפְּרָדִים וְהַבָּקָר, עַד שֶׁבָּאוּ לְקַחְתוֹ</p>
</blockquote>

<blockquote>
<p>נַעֲרֵי אוֹדִיסֵס לְזַבֵּל בּוֹ אֶת-הַחֶלְקָה הַגְּדוֹלָה.</p>
</blockquote>

<blockquote>
<p>אַרְגּוֹס שָׁם שָׁכַב וְקַרְצִיּוֹת אֵין מִסְפָּר שׁוֹת שָׁתוּ עָלָיו. 300</p>
</blockquote>

<blockquote>
<p>הִרְגִּישׁ הַלָּז בְּאוֹדִיסֵס הָאִישׁ הָאֱלֹהִי כִּי קָרֵב,</p>
</blockquote>

<blockquote>
<p>כִּשְׁכֵּשׁ בִּזְנָבוֹ מִיָּד אַף הוֹרִיד אֶת-אָזְנָיו הַשְּׁתָּיִם,</p>
</blockquote>

<blockquote>
<p>יַעַן לֹא עָצַר עוֹד כֹּחַ לָקוּם וְלִקְרֹב אֶל-בְּעָלָיו.</p>
</blockquote>

<blockquote>
<p>רָאָה אוֹדִיסֵס וַיָּסֵב אֶת-רֹאשׁוֹ וּמָחָה דִמְעָתוֹ,</p>
</blockquote>

<blockquote>
<p>בַּחֲשַׁאי מֵעֵינֵי אֶבְמֵיאוֹס, וַיִּשָּׂא אִמְרָתוֹ:     305</p>
</blockquote>

<blockquote>
<p>&quot;הִנֵּה, אֶבְמֵיאוֹס, פֹּה כֶלֶב סָרוּחַ בַּסְּחִי, וּמַה נִּפְלָא –</p>
</blockquote>

<blockquote>
<p>יָפֶה מַרְאֵהוּ מְאֹד! וְאוּלָם אֲנִי לֹא יָדַעְתִּי,</p>
</blockquote>

<blockquote>
<p>אִם-כִּיפִי-מַרְאֵהוּ גַּם רַגְלָיו שֶׁלּוֹ רוּץ הֵיטִיבוּ,</p>
</blockquote>

<blockquote>
<p>אוֹ אַךְ כְּאַחַד הַכְּלָבִים, אוֹתָם כַּלְבֵי-הַבַּיִת,</p>
</blockquote>

<blockquote>
<p>הָיָה גַם הוּא, אֲשֶׁר בָּמוֹ דֶרֶךְ הַשּׁוֹעִים לְהִתְגָּאוֹת?&quot;  310</p>
</blockquote>

<br>  

<blockquote>
<p>לוֹ הֲשִׁיבוֹתָ אֲמָרִים, אֶבְמֵיאוֹס רוֹעֵה-הַחֲזִירִים:</p>
</blockquote>

<blockquote>
<p>&quot;זֶה הוּא הַכֶּלֶב שֶׁל-אוֹתוֹ הַגֶּבֶר שֶׁמֵּת בַּמֶּרְחַקִּים.</p>
</blockquote>

<blockquote>
<p>וְאִלּוּ הָיָה מַרְאֵהוּ וְכֹחוֹ בְמָתְנָיו, כִּהְיוֹתוֹ</p>
</blockquote>

<blockquote>
<p>עֵת עֲזָבוֹ אוֹדִיסֵס, בְּצֵאתוֹ לְהַצּוֹת עַל-טְרוֹיָה,</p>
</blockquote>

<blockquote>
<p>כַּמָּה הָיִיתָ מִשְׁתָּאֶה לְאוֹנוֹ וּלִזְרִיזוּתוֹ,     315</p>
</blockquote>

<blockquote>
<p>יַעַן לֹא נִמְלַט מִמֶּנּוּ בְּעָמְקֵי-הַיַּעַר הַצַּיִד,</p>
</blockquote>

<blockquote>
<p>אֲשֶׁר אַחֲרָיו דָּלַק, כִּי הִשְׂכִּיל מְאֹד לָתוּר צֵידוֹ.</p>
</blockquote>

<blockquote>
<p>עַתָּה צָרָה בָאַתְהוּ כִּי הַרְחֵק מֵאַרְצוֹ מֵת בְּעָלָיו;</p>
</blockquote>

<blockquote>
<p>אוּלָם הַנָּשִׁים-הַשְּׁפָחוֹת הַנִּרְפּוֹת לֹא לוֹ הֵן תִּדְאַגְנָה.</p>
</blockquote>

<blockquote>
<p>יַעַן בְּאֵין שׂוֹרֵר בַּבַּיִת, אֲשֶׁר שׁוֹפֵךְ מֶמְשַׁלְתּוֹ,   320</p>
</blockquote>

<blockquote>
<p>תֶּחְדַּל כָּל-הָעֲבֻדָּה לַעֲשׂוֹת הַמֻּטָּל עָלֶיהָ.</p>
</blockquote>

<blockquote>
<p>יַעַן בְּאוֹתוֹ הַיּוֹם בּוֹ אָדָם נַעֲשֶׂה עֶבֶד,</p>
</blockquote>

<blockquote>
<p>מַחֲצִית מַעֲלוֹתָיו יַשֶּׁנּוּ זֵאוּס הַמַּרְחִיקִי-לִרְאוֹת&quot;.</p>
</blockquote>

<br>  

<blockquote>
<p>כָּכָה הִגִּיד וְנִכְנַס לַבַּיִת הַבָּנוּי-לְתִפְאָרָה,</p>
</blockquote>

<blockquote>
<p>הֵישִׁיר בָּא אֶל-הָאוּלָם, אֶל-בֵּין הַחֲתָנִים הַנְּדִיבִים,  325</p>
</blockquote>

<blockquote>
<p>אוּלָם אֶת-אַרְגּוֹס אָפְפָה גְזֵרַת הַמָּוֶת הַשָּׁחוֹר</p>
</blockquote>

<blockquote>
<p>אַחֲרֵי רְאוֹתוֹ שׁוּב אֶת-אוֹדִיסֵס בַּשָּׁנָה הָעֶשְׂרִים.</p>
</blockquote>

<br> 

<blockquote>
<p>רִאשׁוֹן רָאָה אָז טֵלֶמָּכוֹס הַדּוֹמֶה-לָאֵלִים</p>
</blockquote>

<blockquote>
<p>אֶת-אֶבְמֵיאוֹס הָרוֹעֶה הַבָּא אֶל-הַבַּיִת, וּמִהֵר</p>
</blockquote>

<blockquote>
<p>רָמַז לוֹ, קְרָאוֹ, וְזֶה הִתְבּוֹנֵן עַל-סְבִיבוֹ, וַיִּקַּח   330</p>
</blockquote>

<blockquote>
<p>כִּסֵּא פָּנוּי שֶׁלְּיָדוֹ, וְעָלָיו נָהַג לָשֶׁבֶת</p>
</blockquote>

<blockquote>
<p>גּוֹזֵר הַבָּשָׂר לִקְהַל הַחֲתָנִים הַמְסֻבִּים בַּבָּיִת.</p>
</blockquote>

<blockquote>
<p>נָשָׂא אוֹתוֹ הַכִּסֵּא וַיַּעֲמִידֵהוּ לְנֹכַח</p>
</blockquote>

<blockquote>
<p>שֻׁלְחָנוֹ שֶׁל-טֵלֶמָּךְ, וַיֵּשֶׁב עָלָיו, וְהַכָּרוֹז</p>
</blockquote>

<blockquote>
<p>הֵבִיא וְהִגִּישׁ לוֹ אֶשְׁפָּר, וְלֶחֶם מִטֶּנֶא לוֹ נָתָן.  335</p>
</blockquote>

<br>  

<blockquote>
<p>תֵּכֶף אַחֲרָיו בָּא גַּם אוֹדִיסֵס וְנִכְנַס לָאוּלָם,</p>
</blockquote>

<blockquote>
<p>דּוֹמֶה לְחוֹזֵר עַל-פְּתָחִים, חֵלֵכָה וְזָקֵן שְׂבַע-יָמִים,</p>
</blockquote>

<blockquote>
<p>אֲשֶׁר יִשָּׁעֵן עַל-מַקְלוֹ וּבְלוֹיֵי סְחָבוֹת לִבְשָׂרוֹ,</p>
</blockquote>

<blockquote>
<p>וְיָשַׁב עַל-מִפְתָּן הַמֵּילָה אֲשֶׁר לְפֶתַח הַבַּיִת,</p>
</blockquote>

<blockquote>
<p>נִשְׁעַן אֶל-מְזוּזַת הַבְּרוֹשִׁים, אֲשֶׁר הִקְצִיעָה הָאָמָּן  340</p>
</blockquote>

<blockquote>
<p>חָרַשׁ-הָעֵצִים בִּתְבוּנָה וַיַּעֲשֶׂנָּה בְּמִשְׁקֹלֶת.</p>
</blockquote>

<blockquote>
<p>אַךְ טֵלֶמָּכוֹס קָרָא לְרֹעֵה-הַחֲזִירִים וְצִוָּהוּ,</p>
</blockquote>

<blockquote>
<p>לָקַח מִסַּל-הַתִּפְאֶרֶת אֶת-כִּכַּר לֶחֶם-הַסֹּלֶת,</p>
</blockquote>

<blockquote>
<p>חָפַן לוֹ מִן-הַבָּשָׂר, כְּכָל-אֲשֶׁר יַעֲלֶה בְּכַפָּיו:</p>
</blockquote>

<blockquote>
<p>&quot;שָׂא וְנָתַתָּ אֶת-זֶה לַנָּכְרִי וְאָמֹר לוֹ תֹאמַר:  345</p>
</blockquote>

<blockquote>
<p>יַחֲזֹר עַל-כָּל-הַחֲתָנִים לְבַקֵּשׁ מֵאִתָּם נִדְבָתָם,</p>
</blockquote>

<blockquote>
<p>יַעַן לֹא יָאֶה וְלֹא נָאֶה לְאֶבְיוֹן, שֶׁיִּהְיֶה מִתְבַּיֵּשׁ&quot;.</p>
</blockquote>

<br> 

<blockquote>
<p>דִּבֵּר; וְנֶחְפַּז הָרוֹעֶה אַחַר שֶׁשָּׁמַע מִצְוָתוֹ.</p>
</blockquote>

<blockquote>
<p>קָרַב וּבָא עַד הַלָּז וַיֹּאמֶר אֶת-אִמְרֵי-הַכָּנָף:</p>
</blockquote>

<blockquote>
<p>&quot;אֵלֶּה, הַנָּכְרִי, לְךָ מֵאֵת טֵלֶמָּךְ, וְגַם פָּקַד   350</p>
</blockquote>

<blockquote>
<p>לַחֲזֹר עַל-כָּל-הַחֲתָנִים לְבַקֵּשׁ מֵאִתָּם נִדְבָתָם,</p>
</blockquote>

<blockquote>
<p>יַעַן כִּי, אָמַר, לֹא יָאֶה שֶׁיִּהְיֶה הָאֶבְיוֹן מִתְבַּיֵּשׁ&quot;.</p>
</blockquote>

<br>  

<blockquote>
<p>הֵשִׁיב אֲמָרָיו אוֹדִיסֵס הָאִישׁ רַב-הַדַּעַת וַיַּעַן:</p>
</blockquote>

<blockquote>
<p>&quot;זֵאוּס הַשַּׁלִּיט יְבָרֵךְ אֶת-טֵלֶמָּכוֹס מִגְּבָרִים!</p>
</blockquote>

<blockquote>
<p>יַעֲשֶׂה כְּחֶפְצוֹ וִימַלֵּא אֶת-כָּל-מִשְׁאֲלוֹת לְבָבוֹ!&quot;  355</p>
</blockquote>

<br>  

<blockquote>
<p>כָּכָה הִבִּיעַ; וַיִּקַּח בִּשְׁתֵּי כַפּוֹתָיו וַיָּשֶׂם</p>
</blockquote>

<blockquote>
<p>נִכְחוֹ מַרְגְּלוֹתָיו עַל-גַּבֵּי הַיַּלְקוּט הַמְכֹעָר,</p>
</blockquote>

<blockquote>
<p>וְהָיָה אוֹכֵל כָּל-עוֹד הַמְּשׁוֹרֵר מְשׁוֹרֵר בָּאוּלָם.</p>
</blockquote>

<blockquote>
<p>הוּא אַךְ כִּלָּה אֶת-אָכְלוֹ, וְנָדַם הַמְשׁוֹרֵר הַנִּשְׂגָּב.</p>
</blockquote>

<blockquote>
<p>אַךְ הַחֲתָנִים הֵקִימוּ קוֹל שָׁאוֹן בָּאוּלָם. וְאַתֵּנָה  360</p>
</blockquote>

<blockquote>
<p>קָרְבָה, הִתְיַצְּבָה עַל-יַד אוֹדִיסֵס בְּנוֹ שֶׁל-לָאֶרְטֵס</p>
</blockquote>

<blockquote>
<p>לְעוֹרְרוֹ כִּי יֶאֱסֹף לֶחֶם חִטִּים בֵּין כָּל-הַחֲתָנִים,</p>
</blockquote>

<blockquote>
<p>לְמַעַן יֵדַע, מִי רָשָׁע וּמִי הַצַּדִּיק בֵּינֵיהֶם,</p>
</blockquote>

<blockquote>
<p>אֶפֶס לֹא רָצְתָה וְיִנָּצֵל אַף אֶחָד מִכֻּלָּם מֵרָעָה.</p>
</blockquote>

<blockquote>
<p>הָלַךְ הוֹלֵךְ וּמַיְמִין, וְחָזַר עַל-גֶּבֶר וְגֶבֶר,    365</p>
</blockquote>

<blockquote>
<p>נָתְנוּ לוֹ בְחֶסֶד וְרַחֲמִים; וְאוּלָם הִשְׁתָּאוּ לוֹ כֻלָּם,</p>
</blockquote>

<blockquote>
<p>שָׁאֲלוּ אִישׁ אֶת-רֵעֵהוּ: מִי הוּא וְאֵי מִזֶּה בָּא הוּא?</p>
</blockquote>

<blockquote>
<p>דִּבֵּר אֲלֵיהֶם מֶלַּנְתְּיוֹס הַשּׁוֹמֵר אֶת-עֶדְרֵי-הָעִזִּים:</p>
</blockquote>

<blockquote>
<p>&quot;שִׁמְעוּ הַאֲזִינוּ, חַתְנֵי הַמַּלְכָּה נוֹדַעַת-לִתְהִלָּה,   370</p>
</blockquote>

<blockquote>
<p>דְּבָרַי בְּעִנְיַן הַנָּכְרִי: הִנֵּה אֲנִי כְּבָר רְאִיתִיו.</p>
</blockquote>

<blockquote>
<p>נָכוֹן הַדָּבָר, כִּי הִנֵּה רוֹעֵה-הַחֲזִירִים נָחָהוּ,</p>
</blockquote>

<blockquote>
<p>אֶפֶס אֲנִי לֹא יָדַעְתִּי עַל-אֵיזֶה שֵׁבֶט יִתְיֶחָשׂ&quot;.</p>
</blockquote>

<br> 

<blockquote>
<p>כָּכָה סָח. וְאַנְטִינוֹאוֹס דִּבֵּר לָרוֹעֶה וַיְחָרֶף:</p>
</blockquote>

<blockquote>
<p>&quot;אַתָּה הַמְפֻרְסָם לִגְנַאי, שַׁלָּמָה נְהַגְתּוֹ הָעִירָה,   375</p>
</blockquote>

<blockquote>
<p>חַסְרֵי אָרְחִים וּפָרְחִים וּמְלַחֲכֵי פִינְכָּה בַסְּעֻדָּה,</p>
</blockquote>

<blockquote>
<p>חוֹזְרִים עַל-פְּתָחִים, טַרְחָנִים, אֲנַחְנוּ פֹה, כִּי הֲבִיאֹתוֹ?</p>
</blockquote>

<blockquote>
<p>אוּלַי מְעַט לְךָ אֵלֶּה, הַבּוֹלְעִים חֵיל אֲדוֹנֶיךָ,</p>
</blockquote>

<blockquote>
<p>אֲשֶׁר נִקְבְּצוּ הֵנָּה, כִּי לָכֵן קָרָאתָ גַּם אוֹתוֹ?&quot;</p>
</blockquote>

<br> 

<blockquote>
<p>לוֹ הֲשִׁיבוֹתָ אֲמָרִים, אֶבְמֵיאוֹס הָרוֹעֶה, וַתַּעַן:   380</p>
</blockquote>

<blockquote>
<p>&quot;גִּבּוֹר אַתָּה, אַנְטִינוֹאוֹס, אֲבָל לְדַבֵּר לֹא תֵיטִיב.</p>
</blockquote>

<blockquote>
<p>מִי הוּא הַהוֹלֵךְ וְקוֹרֵא בְעַצְמוֹ אִישׁ נָכְרִי מִמְּקוֹמוֹ,</p>
</blockquote>

<blockquote>
<p>אִם-לֹא נִמְנֶה הַלָּז עַל-עוֹסְקִים בְּצָרְכֵי-הַצִּבּוּר,</p>
</blockquote>

<blockquote>
<p>רוֹאֶה-עֲתִידוֹת אוֹ רוֹפֵא-חוֹלִים אוֹ חָרָשׁ-בַּנָּאי,</p>
</blockquote>

<blockquote>
<p>מְשׁוֹרֵר בְּחֶסֶד-הָאֵל, מְשַׂמֵּחַ לֵב אֱנוֹשׁ בְּשִׁירָה?   385</p>
</blockquote>

<blockquote>
<p>אוֹתָם יִקְרְאוּ בְנֵי-אָדָם עַל-פְּנֵי הָאֲדָמָה הָרְחָבָה,</p>
</blockquote>

<blockquote>
<p>וְאֵין אִישׁ יִקְרָא לְחוֹזֵר עַל-פְּתָחִים טַרְחָנִי לְרַע לוֹ.</p>
</blockquote>

<blockquote>
<p>אוּלָם בֵּין כָּל-הַחֲתָנִים אֵין שֵׁנִי, הַזּוֹרֵק כָּמוֹךָ</p>
</blockquote>

<blockquote>
<p>מָרָה בְּעַבְדֵי אוֹדִיסֵס, וְעַל-כֻּלָּם בִּי; אַךְ אָנֹכִי</p>
</blockquote>

<blockquote>
<p>לִבִּי לֹא אָשִׂים לְמוֹ אֵלֶּה כָּל-עוֹד פֵּנֶלּוֹפָּה הַצְּנוּעָה   390</p>
</blockquote>

<blockquote>
<p>חַיָּה בָאַרְמוֹן הַזֶּה וּבְנָהּ טֵלֶמָּךְ הָאֱלֹהִי&quot;.</p>
</blockquote>

<br>  

<blockquote>
<p>עָנָה לוֹ טֵלֶמָּכוֹס הָעֶלֶם הַנָּבוֹן וַיֹּאמֶר:</p>
</blockquote>

<blockquote>
<p>&quot;דֹּם לְךָ וְאַל-תּוֹסִיף לְהַרְבּוֹת מִלִּים עִם-אֵלֶּה!</p>
</blockquote>

<blockquote>
<p>כִּי אַנְטִינוֹאוֹס מֵעוֹלָם זֶה דַרְכּוֹ לְהַקְנִיט בִּדְבָרִים,</p>
</blockquote>

<blockquote>
<p>קָשׁוֹת יְדַבֵּר אִתָּנוּ, וּמְעוֹדֵד לָזֶה גַם אֲחֵרִים&quot;.   395</p>
</blockquote>

<br>  

<blockquote>
<p>פָּנָה אֶל-אַנְטִינוֹאוֹס וַיֹּאמֶר אֶת-אִמְרֵי-הַכָּנָף:</p>
</blockquote>

<blockquote>
<p>&quot;כְּאָב אֲשֶׁר יָרִיב רִיב בְּנוֹ תָרִיב אֶת-רִיבִי, אַנְטִינוֹ,</p>
</blockquote>

<blockquote>
<p>אַתָּה הָאוֹמֵר לְגָרֵשׁ אוֹתוֹ הַנָּכְרִי מִבֵּיתִי</p>
</blockquote>

<blockquote>
<p>בְּמַאֲמַר מוֹשֵׁל וָצָו; אֲבָל יִשְׁמְרוּנוּ הָאֵלִים!</p>
</blockquote>

<blockquote>
<p>שָׂא וְתֶן-לוֹ, כִּי עֵינִי לֹא צָרָה, אֲנִי הַמְצַוֶּךָּ,   400</p>
</blockquote>

<blockquote>
<p>אַל-לְךָ לִירֹא אֶת-אִמִּי אוֹ אַחַד הַנְּעָרִים הַמְשָׁרְתִים,</p>
</blockquote>

<blockquote>
<p>אֲשֶׁר אִתָּנוּ בְאַרְמוֹן אוֹדִיסֵס הָאִישׁ הָאֱלֹהִי;</p>
</blockquote>

<blockquote>
<p>אוּלָם אַתָּה בְּלִבְּךָ מְזִמָּה אַחֶרֶת תָּנוּחַ,</p>
</blockquote>

<blockquote>
<p>תִּבְחַר וְיִבְלַע זֶה פִּיךָ מִתִּתְּךָ לְאַחֵר וְיֹאכַל!&quot;</p>
</blockquote>

<br>  

<blockquote>
<p>עָנָה לוֹ אַנְטִינוֹאוֹס, הֵשִׁיב אֲמָרָיו וַיְדַבֵּר:   405</p>
</blockquote>

<blockquote>
<p>&quot;טֵלֶמָּךְ רַב-הַחֵמָה דֹּבֵר-הֶעָתָק, מַה סַּחְתָּ?</p>
</blockquote>

<blockquote>
<p>אִלּוּ לוֹ יִתְּנוּ גַּם יֶתֶר כָּל-הַחֲתָנִים כָּמוֹנִי,</p>
</blockquote>

<blockquote>
<p>וַדַּאי שְׁלשָׁה חֳדָשִׁים יִפָּקֵד מְקוֹמוֹ בַּבָּיִת&quot;.</p>
</blockquote>

<br>  

<blockquote>
<p>דִּבֵּר, וְתָפַס הַשְּׁרַפְרָף, הֱרִימוֹ מִתַּחַת לַשֻּׁלְחָן,</p>
</blockquote>

<blockquote>
<p>שְׁרַפְרַף שֶׁעָלָיו הִנִּיחַ אֶת-רַגְלָיו הַצַּחוֹת בַּמִּשְׁתֶּה;  410</p>
</blockquote>

<blockquote>
<p>אוּלָם כָּל-יֶתֶר הַחֲתָנִים לוֹ נָתְנוּ, וַיְמַלֵּא צִקְלוֹנוֹ</p>
</blockquote>

<blockquote>
<p>לֶחֶם וּבָשָׂר לָרֹב. וְרָצָה אוֹדִיסֵס לָלֶכֶת</p>
</blockquote>

<blockquote>
<p>תֵּכֶף שׁוּב אֶל-הַמִּפְתָּן לִטְעֹם מִמַּתְּנַת אֲכַיִּים,</p>
</blockquote>

<blockquote>
<p>אוּלָם בָּא אֶל-אַנְטִינוֹ ויִּשָּׂא אִמְרָתוֹ וַיֹּאמֶר:</p>
</blockquote>

<blockquote>
<p>&quot;תְּנָה-לִּי חֲבִיבִי, כִּי בְעֵינַי אֵינְךָ הָרָע בָּאֲכַיִּים,   415</p>
</blockquote>

<blockquote>
<p>אֶלָּא הַטּוֹב שֶׁבָּהֶם, כִּי עַל-כֵּן לְמֶלֶךְ דָּמִיתָ,</p>
</blockquote>

<blockquote>
<p>לָכֵן גַּם יָאֶה לְךָ לָתֵת מִלַּחְמְךָ יוֹתֵר,</p>
</blockquote>

<blockquote>
<p>וְאוֹדֶה לְךָ וַאֲסַפְּרָה תְהִלָּתְךָ בִּמְלֹא כָל-הָאָרֶץ.</p>
</blockquote>

<blockquote>
<p>גַּם אֲנִי גַרְתִּי לְפָנִים בְּבַיִת כָּבֵד-בַּנְּכָסִים,</p>
</blockquote>

<blockquote>
<p>בָּרוּךְ מֵאִישִׁים, וָאֶהִי פּוֹרֵשׂ אֶת-כַּפִּי לֶעָנִי,   420</p>
</blockquote>

<blockquote>
<p>יִהְיֶה הַלָּז אֲשֶׁר יִהְיֶה, וְיֶחְסַר כָּל-אֲשֶׁר יֶחְסָר.</p>
</blockquote>

<blockquote>
<p>הָיוּ לִי עֲבָדִים אֵין מִסְפָּר, וְרַב הַטּוּב אֲשֶׁר אִתִּי,</p>
</blockquote>

<blockquote>
<p>צָרְכֵי חַיֵּי-תַעֲנֻגּוֹת וַאֲשֶׁר לוֹ עשֶׁר יֵאָמֵר.</p>
</blockquote>

<blockquote>
<p>אֶפֶס זֵאוּס בֶּן-קְרוֹנוֹס הִכְחִידָם, כִּי יָשַׁר בְּעֵינָיו,</p>
</blockquote>

<blockquote>
<p>וַיַּשִּׁיאֵנִי לָרֶדֶת עִם-לִסְטִים מַרְבֵּי נְדוּדִים    425</p>
</blockquote>

<blockquote>
<p>לְאֶרֶץ מִצְרַיִם בַּדֶּרֶךְ הָרְחוֹקָה לְפִידִי וְאָבְדָנִי.</p>
</blockquote>

<blockquote>
<p>בְּנַחַל מִצְרַיִם עִכַּבְתִּי הַסְּפִינוֹת כְּפוּפוֹת-הַקְּצָווֹת,</p>
</blockquote>

<blockquote>
<p>שָׁמָּה צִוִּיתִי לַגְּבָרִים, עֲמִיתַי הַנֶּאֱמָנִים,</p>
</blockquote>

<blockquote>
<p>לִהְיוֹת אֵצֶל הַסְּפִינוֹת וְלִשְׁמֹר עַל-כָּל-הָאֳנִיּוֹת,</p>
</blockquote>

<blockquote>
<p>אַךְ עַל-הַמְרַגְלִים פָּקַדְתִּי לַעֲלוֹת בְּרָמוֹת-הַצּוֹפִים.  430</p>
</blockquote>

<blockquote>
<p>אוּלָם הֵמָּה בִזְדוֹנָם, כִּי יִצְרָם תָּקַף עֲלֵיהֶם,</p>
</blockquote>

<blockquote>
<p>פָּשְׁטוּ עַל-שַׁדְמוֹת הַמִּצְרִים כְּלִילוֹת-הַיֹּפִי לְשָׁלָל,</p>
</blockquote>

<blockquote>
<p>וְאוֹתָם הִכּוּ בֶחָרֶב, – וַתָּבֹא הַשְּׁמוּעָה הָעִירָה.</p>
</blockquote>

<blockquote>
<p>שָׁמְעוּ הַצְּעָקָה וְחָשׁוּ יוֹשְׁבֵי הָעִיר עִם-הַצְּפִירָה,  435</p>
</blockquote>

<blockquote>
<p>הַשְׁכֵּם בַּבֹּקֶר, וְנִמְלָא הַמִּישׁוֹר רַגְלִים וָרֶכֶב,</p>
</blockquote>

<blockquote>
<p>נֹגַהּ נְחשֶׁת מַבְרֶקֶת, וְזֵאוּס הַשָּׂשׂ-לִקְרַאת-רַעַם</p>
</blockquote>

<blockquote>
<p>הֵנִיס כָּל-רֵעַי-עֲמִיתַי מְנוּסַת-בִּזָּיוֹן, וְלֹא קָמָה</p>
</blockquote>

<blockquote>
<p>רוּחַ בָּם לַעֲמֹד בִּפְנֵי צָרֵיהֶם, כִּי רָעָה מִסָּבִיב.</p>
</blockquote>

<blockquote>
<p>רַבִּים מֵהֶם הִכּוּ נֶפֶשׁ בְּלַהַב הַנְּחשֶׁת הַשְּׁנוּנָה,   440</p>
</blockquote>

<blockquote>
<p>רַבִּים נָהֲגוּ חַיִּים לִהְיוֹת לָהֶם לַעֲבָדִים.</p>
</blockquote>

<blockquote>
<p>אוֹתִי שָׁלְחוּ לְכַפְתּוֹר לָאַכְסְנַאי הַיָּקָר</p>
</blockquote>

<blockquote>
<p>לָמוֹ, לִדְמֵטוֹר בֶּן-יָסוֹס הַמּוֹשֵׁל-בְּכַפְתּוֹר-בִּזְרוֹעַ.</p>
</blockquote>

<blockquote>
<p>עַתָּה בָאתִי מִשָּׁם, וְרַבּוֹת סָבְלָה לָהּ נַפְשִׁי&quot;.</p>
</blockquote>

<br>  

<blockquote>
<p>הֵשִׁיב אֲמָרָיו וַיַּעַן לוֹ אַנְטִינוֹאוֹס וַיֹּאמֶר:    445</p>
</blockquote>

<blockquote>
<p>&quot;מִי הוּא הַדֵּימוֹן שׁוֹלֵחַ פֶּגַע זֶה, מַשְׁבִּית-הַמִּשְׁתֶּה?</p>
</blockquote>

<blockquote>
<p>קוּמָה וְעָמְדָה בָּאֶמְצַע, אַל-תִּקְרַב לָגֶשֶׁת לְשֻׁלְחָנִי,</p>
</blockquote>

<blockquote>
<p>פֶּן-יִקְרוּךָ מִיָּד מַמְרוֹרֵי מִצְרַיִם וְכַפְתּוֹר,</p>
</blockquote>

<blockquote>
<p>יַעַן אַךְ קַבְּצָן עַז פָּנִים וּבשֶׁת לֹא יֵדַע הִנֶּךָּ!</p>
</blockquote>

<blockquote>
<p>תַּעֲמֹד לִפְנֵי כֻלָּמוֹ, חָתָן וְחָתָן, וְהֵם נוֹתְנִים,   450</p>
</blockquote>

<blockquote>
<p>אֵינָם מְהַרְהֲרִים הַרְבֵּה,אֵין חוֹמְלִים וְאֵין חָסִים,</p>
</blockquote>

<blockquote>
<p>הוֹנוֹ שֶׁל-זָר יִתְּנוּ אֶשְׁכָּר, כִּי אִישׁ אִישׁ יִמְצָא פֹּה הַרְבֵּה&quot;.</p>
</blockquote>

<br>  

<blockquote>
<p>נָסוֹג אָחוֹר אוֹדִיסֵס הָאִישׁ רַב-הַדַּעַת וַיַּעַן:</p>
</blockquote>

<blockquote>
<p>&quot;אוֹיָה-לִּי, אָכֵן לְבָבְךָ אֵינוֹ דוֹמֶה לְמַרְאֲךָ!</p>
</blockquote>

<blockquote>
<p>כִּי מִשֶּׁלְּךָ לֹא תְחוֹנֵן גַּם גַּרְגֵּר מֶלַח לְאֶבְיוֹן,  455</p>
</blockquote>

<blockquote>
<p>הִנֵּה בְּשִׁבְתְּךָ פֹּה עַל-שֻׁלְחָן שֶׁל-זָר לֹא יִתֶּנְךָ</p>
</blockquote>

<blockquote>
<p>לִבְּךָ לִפְרוֹס מִלַּחְמוֹ גַם לִי, וְאִם-לֶחֶם לָרֹב פֹּה&quot;.</p>
</blockquote>

<br>

<blockquote>
<p>כָּכָה הִבִּיעַ; וַתִּבְעַר חֲמַת אַנְטִינוֹאוֹס בְּלִבּוֹ.</p>
</blockquote>

<blockquote>
<p>הִבִּיט בְּזַעַם וַיַּעַן וַיֹּאמֶר אֶת-אִמְרֵי-הַכָּנָף:</p>
</blockquote>

<blockquote>
<p>&quot;אָכֵן עַתָּה, דּוֹמַנִי, לֹא תוֹסִיף וְתֵצֵא בְּשָׁלוֹם   460</p>
</blockquote>

<blockquote>
<p>פֹּה מִן-הָאוּלָם, יַעַן דִּבַּרְתָּ אֶת-דִּבְרֵי הַנְּאָצָה!&quot;</p>
</blockquote>

<br> 

<blockquote>
<p>אָמַר, תָּפַשׂ הַשְּׁרַפְרָף וַיָּטֶל אוֹתוֹ אֶל-כֶּתֶף</p>
</blockquote>

<blockquote>
<p>יְמִינוֹ וְסָמוּךְ לְגַבּוֹ, אַךְ זֶה עָמַד מוּצָק כַּסֶּלַע,</p>
</blockquote>

<blockquote>
<p>אַרְצָה לֹא הִפִּילָהוּ שְׁרַפְרַף-הַקֶּלַע בּוֹ הֵטִיל,</p>
</blockquote>

<blockquote>
<p>רֹאשׁוֹ הֵנִיעַ בִּדְמָמָה וּבְלִבּוֹ חָמַס מְזִמּוֹת.   465</p>
</blockquote>

<blockquote>
<p>שָׁב לִמְקוֹמוֹ לַמִּפְתָּן, יָשַׁב וְהִנִּיחַ צִקְלוֹנוֹ</p>
</blockquote>

<blockquote>
<p>זֶה הַמָּלֵא וְגָדוּשׁ, וַיְדַבֵּר בְּאָזְנֵי הַחֲתָנִים:</p>
</blockquote>

<blockquote>
<p>&quot;הַאֲזִינוּ, חַתְנֵי-הַמַּלְכָּה נוֹדַעַת-לִתְהִלָּה,</p>
</blockquote>

<blockquote>
<p>לְמַעַן אֲדַבְּרָה בְּאָזְנֵיכֶם כְּמִצְוַת לְבָבִי בְּחֻבִּי.</p>
</blockquote>

<blockquote>
<p>לְעוֹלָם לֹא יִהְיֶה מִצְטַעֵר רוּחוֹ שֶׁל-גֶּבֶר בְּקִרְבּוֹ,  470</p>
</blockquote>

<blockquote>
<p>גַּם יְגוֹנוֹ לֹא יִגְדַּל, אִם-עַל-קִנְיָנָיו יִלָּחֵם,</p>
</blockquote>

<blockquote>
<p>וְלוּ גַם נִפְגַּע בְּחֵץ בְּשֶׁל בָּקָר וְצֹאן מַרְבּוֹת-צָמֶר;</p>
</blockquote>

<blockquote>
<p>אַךְ אַנְטִינוֹאוֹס פְּגָעַנִי עַל-אֹדוֹת קֵבָה עֲלוּבָה,</p>
</blockquote>

<blockquote>
<p>פֶּגַע אָרוּר הַגּוֹרֵם תְּלָאוֹת עַל-תְּלָאוֹת לָאָדָם.</p>
</blockquote>

<blockquote>
<p>אַךְ אִם-יֵשׁ בָּעוֹלָם אֵלִים וּנְקָמוֹת לָאֶבְיוֹן,   475</p>
</blockquote>

<blockquote>
<p>עַד הַחֲתֻנָּה יְקַדֵּם הַמָּוֶת אֶת-אַנְטִינוֹאוֹס!&quot;</p>
</blockquote>

<br>  

<blockquote>
<p>עָנָה לוֹ אַנְטִינוֹאוֹס בְּנוֹ שֶׁל-אֶבְפֵּיתֵּס וַיֹּאמֶר:</p>
</blockquote>

<blockquote>
<p>&quot;שְׁבָה לְךָ, נָכְרִי, אֱכֹל בְּשָׁלוֹם לַחְמְךָ אוֹ לֶךְ-לְךָ,</p>
</blockquote>

<blockquote>
<p>וְלֹא יִסְחָבוּךָ הַנְּעָרִים דֶּרֶך הַבַּיִת בְּתָפְשָׂם</p>
</blockquote>

<blockquote>
<p>בְּךָ בְּיָדֶיךָ וְרַגְלֶיךָ, כִּי תְדַבֵּר, וְיַפְשִׁיטוּ אֶת-עוֹרְךָ!&quot;  480</p>
</blockquote>

<br> 

<blockquote>
<p>כָּכָה דִּבֵּר; וְכֻלָּם עָלְתָה חֲמָתָם עַד לְהַשְׁחִית.</p>
</blockquote>

<blockquote>
<p>וְיֵשׁ אֲשֶׁר יֹאמַר הָאוֹמֵר, אַחַד הַנְּעָרִים הַגֵּאִים:</p>
</blockquote>

<blockquote>
<p>&quot;אַנְטִינוֹאוֹס, הִרְשַׁעְתָּ בְּזָרְקְךָ בְּאֶבְיוֹן חֵלֵכָה;</p>
</blockquote>

<blockquote>
<p>אֻמְלָל, וְאוּלַי הוּא אַחַד הָאֵלִים מִשּוֹכְנֵי-רָקִיעַ,</p>
</blockquote>

<blockquote>
<p>יַעַן כִּי יֵשׁ אֲשֶׁר יִלְבְּשׁוּ אֵלִים צוּרָתָם שֶׁל-נָכְרִים,  485</p>
</blockquote>

<blockquote>
<p>צוּרָה וְצוּרָה יִלְבָּשׁוּ, וְעָבְרוּ בְעָרִים וּמְדִינוֹת</p>
</blockquote>

<blockquote>
<p>לִרְאוֹת מִי רָשָׁע וּמִי צַדִּיק בֵּין בְּנֵי-אָדָם&quot;.</p>
</blockquote>

<br>  

<blockquote>
<p>כָּכָה הִבִּיעוּ הַחֲתָנִים; אַךְ הוּא לֹא שָׂם לֵב לְדִבְרֵיהֶם.</p>
</blockquote>

<blockquote>
<p>אַךְ טֵלֶמָּכוֹס הִתְעַצֵּב אֶל-לִבּוֹ וּמְאֹד מַר לוֹ</p>
</blockquote>

<blockquote>
<p>כִּי פְגָעָהוּ, אַךְ דְּמָעָיו לֹא נִגְּרוּ מֵעֵינָיו לָאָרֶץ;  490</p>
</blockquote>

<blockquote>
<p>רֹאשׁוֹ הֵנִיעַ בִּדְמָמָה וּבְלִבּוֹ חָמַס מְזִמּוֹת.</p>
</blockquote>

<br>  

<blockquote>
<p>אוּלָם כַּאֲשֶׁר שָׁמְעָה פֵּנֶלּוֹפֵּיָה הַנְּבוֹנָה,</p>
</blockquote>

<blockquote>
<p>כִּי פְגָעָהוּ בָּאַרְמוֹן, עָנְתָה וְאָמְרָה לַשְּׁפָחוֹת:</p>
</blockquote>

<blockquote>
<p>&#8220;כֹּה בְּךָ יִפְגַּע אַפּוֹלוֹן הַנּוֹדָע-לִתְהִלָּה-בַּקָּשֶׁת!&#8221;</p>
</blockquote>

<blockquote>
<p>אַךְ אֶבְרִינוֹמָה סוֹכֶנֶת-הַבַּיִת עָנַתָּה וַתֹּאמֶר:   495</p>
</blockquote>

<blockquote>
<p>&quot;אִלּוּ נִמְלְאוּ כָל-מִשְׁאֲלוֹת לִבֵּנוּ וּבָאוּ, –</p>
</blockquote>

<blockquote>
<p>אִישׁ מֵהֶם לֹא יִרְאֶה בַּצְּפִירָה תוֹפִיעַ בַּהֲדָרָהּ!&quot;</p>
</blockquote>

<br> 

<blockquote>
<p>לָהּ אֲמָרֶיהָ הֵשִׁיבָה פֵּנֶלּוֹפֵּיָה הַנְּבוֹנָה:</p>
</blockquote>

<blockquote>
<p>&quot;אִמָּא, אֶת-כֻּלָּם תֵּעַבְתִּי, כִּי זָדוֹן וְחָמָס בְּלִבָּם.</p>
</blockquote>

<blockquote>
<p>וְאֶת-אַנְטִינוֹאוֹס עַל-כֻּלָּם, כְּאוֹתוֹ הַמָּוֶת הַשָּׁחוֹר.  500</p>
</blockquote>

<blockquote>
<p>אֶבְיוֹן חֵלֵכָה מִתְהַלֵּךְ בְּתוֹךְ אַרְמוֹנֵנוּ לְבַקֵּשׁ</p>
</blockquote>

<blockquote>
<p>נְדָבוֹת מֵאָדָם, כִּי אָכַף עָלָיו מַחְסוֹרוֹ וְעָנְיוֹ,</p>
</blockquote>

<blockquote>
<p>לוֹ הֶעֱנִיקוּ אֲחֵרִים וּמִלְאוּ יַלְקוּטוֹ, כִּי נָתְנוּ;</p>
</blockquote>

<blockquote>
<p>אֶפֶס הַלָּז זָרַק שְׁרַפְרַף וּפָגַע בְּכֶתֶף יְמִינוֹ&quot;.</p>
</blockquote>

<br>  

<blockquote>
<p>כָּכָה הִבִּיעָה לָזוֹ בִּקְהַל הַנָּשִׁים הַשְּׁפָחוֹת,   505</p>
</blockquote>

<blockquote>
<p>שׁוֹהָה בְּחֶדְרָהּ שֶׁלָּהּ, וְאוֹדִיסֵס הַנַּעֲלֶה אָז אוֹכֵל.</p>
</blockquote>

<blockquote>
<p>אַחֲרֵי-כֵן קָרְאָה אֵלֶיהָ אֶת-רוֹעֵה הַחֲזִירִים וַתֹּאמֶר:</p>
</blockquote>

<blockquote>
<p>&quot;לֶךְ-נָא, אֶבְמֵיאוֹס, וְאָמַרְתָּ, וְיָבֹא הֵנָּה הַנָּכְרִי,</p>
</blockquote>

<blockquote>
<p>לְמַעַן אֲקַבֵּל אֶת-פָּנָיו בְּדִבְרֵי-יְדִידוּת וְאֶשְׁאַל,</p>
</blockquote>

<blockquote>
<p>אוּלַי שָׁמַע דְּבַר-מָה עַל-אוֹדִיסֵס הָעוֹמֵד-בְּתָקְפּוֹ, 510</p>
</blockquote>

<blockquote>
<p>וְאוּלַי רָאָהוּ בְעֵינָיו, כִּי מַרְאֵה רַב-נְדוּדִים מַרְאֵהוּ&quot;.</p>
</blockquote>

<br>  

<blockquote>
<p>לָהּ הֱשִׁיבוֹתָ אֲמָרִים, רוֹעֵה-הַחֲזִירִים, וַתַּעַן:</p>
</blockquote>

<blockquote>
<p>&quot;וְלוּ אַךְ יִשְׁתְּקוּ בְנֵי-הָאֲכַיִּים וְנָדַמּוּ, הַמַּלְכָּה!</p>
</blockquote>

<blockquote>
<p>יַעַן כִּי דְבָרָיו יִקְסְמוּ קֶסֶם רַב גַּם לְלִבֵּךְ.</p>
</blockquote>

<blockquote>
<p>הִנֵּה זֶה יָמִים שְׁלשָׁה וּשְׁלשָׁה לֵילוֹת הוּא שׁוֹהֶה  515</p>
</blockquote>

<blockquote>
<p>אִתִּי בַּצְּרִיף, כִּי אֵלַי רִאשׁוֹנָה בָּא נָס מִן-הַסְּפִינָה.</p>
</blockquote>

<blockquote>
<p>אֶפֶס עַד הֵנָּה לֹא בָא עַד גְּמַר כָּל-תְּלָאוֹתָיו הָרַבּוֹת.</p>
</blockquote>

<blockquote>
<p>מָשָׁל לְאָדָם מִתְבּוֹנֵן בְּאַחַד הַמְשׁוֹרְרִים, שֶׁרוּחַ</p>
</blockquote>

<blockquote>
<p>מֵאֱלֹהִים תְּפַעֲמֵהוּ לָשִׁיר שִׁיר עֵדֶן לָאָדָם,</p>
</blockquote>

<blockquote>
<p>לְעוֹלָם נַפְשׁוֹ לֹא תִשְׂבַּע לִשְׁמֹעַ אֶת-כָּל-מַנְגִּינוֹתָיו, – 520</p>
</blockquote>

<blockquote>
<p>כָּכָה קְסָמַנִי הַנָּכְרִי בִּהְיוֹתוֹ שׁוֹהֶה בְּנָוִי.</p>
</blockquote>

<blockquote>
<p>אוֹמֵר, כִּי הוּא אַכְסְנַאי לְאוֹדִיסֵס עוֹד מִימֵי אָבִיו.</p>
</blockquote>

<blockquote>
<p>כַּפְתּוֹר אִוָּה לְשִׁכְנוֹ, אֲשֶׁר שָׁם שִׁבְטוֹ שֶׁל-מִינוֹס.</p>
</blockquote>

<blockquote>
<p>עַתָּה הִגִּיעַ מִשָּׁם וְהַרְבֵּה סָבַל מַתְּלָאוֹת,</p>
</blockquote>

<blockquote>
<p>טֻלְטַל טַלְטֵלָה בָעוֹלָם, וְגַם שָׁמַע אֲשֶׁר אוֹדִיסֵס  525</p>
</blockquote>

<blockquote>
<p>שׁוֹהֶה לֹא רָחוֹק מִפֹּה בְּאֶרֶץ תֶּסְפְּרוֹטִים הַשְּׁמֵנָה,</p>
</blockquote>

<blockquote>
<p>חַי הוּא, וּסְגֻלּוֹת רַבּוֹת הוּא מֵבִיא אִתּוֹ אֶל-בֵּיתוֹ&quot;.</p>
</blockquote>

<br>  

<blockquote>
<p>לוֹ אֲמָרֶיהָ הֵשִׁיבָה פֵּנֶלּוֹפֵּיָה הַנְּבוֹנָה:</p>
</blockquote>

<blockquote>
<p>&quot;לֵךְ וְקָרָאתָ לוֹ הֵנָּה, וִיסַפֵּר בְעַצְמוֹ הַדְּבָרִים,</p>
</blockquote>

<blockquote>
<p>אֵלֶּה בֵינְתַּיִם יְשַׂחֲקוּ וְיֵשְׁבוּ בְשַׁעַר הֶחָצֵר,   530</p>
</blockquote>

<blockquote>
<p>אוֹ פֹה בָאַרְמוֹן בִּפְנִים, כִּי עַל-כֵּן טוֹב לִבָּם עֲלֵיהֶם.</p>
</blockquote>

<blockquote>
<p>יַעַן כִּי רְכוּשׁ שֶׁלָּהֶם מֻנָּח לֹא נִזָּק בְּבֵיתָם,</p>
</blockquote>

<blockquote>
<p>לֶחֶם וְהַשֵּׁכָר הַמָּתוֹק, וְאָכְלוּ מִמֶּנּוּ בְנֵי-בֵיתָם;</p>
</blockquote>

<blockquote>
<p>אוּלָם הֵמָּה אֵלֵינוּ יוֹם יוֹם יָסוּרוּ כֻלָּמוֹ,</p>
</blockquote>

<blockquote>
<p>יִשְׁחֲטוּ בָקָר וָצֹאן, וְטָבְחוּ מֵעִזֵּי הַמַּרְבֵּק,  535</p>
</blockquote>

<blockquote>
<p>מִשְׁתֵּה שְׁמָנִים יַעַרְכוּ וְיִשְׁתּוּ הַיַּיִן הַנּוֹצֵץ,</p>
</blockquote>

<blockquote>
<p>חֶמְלָה לֹא יֵדְעוּ וְיַרְבּוּ לְבַזְבֵּז, בְּאֵין לָנוּ גֶּבֶר</p>
</blockquote>

<blockquote>
<p>דּוֹמֶה לְאִישִׁי אוֹדִיסֵס לְהָסִיר מִבֵּיתִי הַנָּגַע.</p>
</blockquote>

<blockquote>
<p>אִלּוּ שָׁב אֶל-נָוֵהוּ וְאֶל-אֶרֶץ-אֲבוֹתָיו אוֹדִיסֵס,</p>
</blockquote>

<blockquote>
<p>הָיָה מְמַהֵר וּמְשַׁלֵּם עִם-בְּנוֹ לַגְּבָרִים אֶת-זְדוֹנָם&quot;.  540</p>
</blockquote>

<br>  

<blockquote>
<p>סָחָה; וּבְנָהּ טֵלֶמָּךְ עִטֵּשׁ עֲטִישָׁה כַּבִּירָה,</p>
</blockquote>

<blockquote>
<p>הִרְעִים הָאַרְמוֹן בְּאוֹן, – וַתִּצְחַק פֵּנֶלּוֹפֵּיָה,</p>
</blockquote>

<blockquote>
<p>עָנְתָה מִיָּד לְאֶבְמֵיאוֹס וַתֹּאמֶר אֶת-אִמְרֵי-הַכָּנָף:</p>
</blockquote>

<blockquote>
<p>&quot;לֵךְ וְקָרָאתָ, וְיָבוֹא לְפָנַי וְיֵרָאֶה הַנָּכְרִי!</p>
</blockquote>

<blockquote>
<p>כְּלוּם אֵינְךָ רוֹאֶה אֶת-בְּנִי אֲשֶׁר נִתְעַטֵּשׁ לִדְבָרָי?  545</p>
</blockquote>

<blockquote>
<p>אָמְנָם וְאָמְנָם נָכוֹן הַמָּוֶת לְכָל-הַחֲתָנִים,</p>
</blockquote>

<blockquote>
<p>כֻּלָּם יָמוּתוּ, גַּם אִישׁ לֹא יִמָּלֵט מִשְּׁאוֹל וַאֲבַדּוֹן!</p>
</blockquote>

<blockquote>
<p>זֹאת אַגִּידָה לְךָ, וְשָׁמַרְתָּ בְּלִבְּךָ אֶת-דְּבָרַי:</p>
</blockquote>

<blockquote>
<p>וְהָיָה אִם-אֶרְאֶה, כִּי כֵן דִּבֵּר וְכָל-דְּבָרָיו אֱמֶת,</p>
</blockquote>

<blockquote>
<p>מְעִיל אֲנִי אַלְבִּישֶׁנּוּ, כֻּתֹּנֶת וּבִגְדֵי-חֲמוּדוֹת&quot;.   550</p>
</blockquote>

<br>  

<blockquote>
<p>כָּכָה הִבִּיעָה; וַיֵּלֶךְ רוֹעֵה-הַחֲזִירִים כִּי שָׁמַע,</p>
</blockquote>

<blockquote>
<p>קָרַב אֶל-אוֹדִיסֵס וַיֹּאמֶר אֶת-אִמְרֵי-הַכָּנָף:</p>
</blockquote>

<blockquote>
<p>&quot;אַבָּא הַנָּכְרִי, קְרָאַתְךָ פֵּנֶלּוֹפֵּיָה הַנְּבוֹנָה,</p>
</blockquote>

<blockquote>
<p>אֵם טֵלֶמָּכוֹס, כִּי לַחְקֹר וְלִדְרשׁ עַל-אֹדוֹת בַּעֲלָהּ</p>
</blockquote>

<blockquote>
<p>לִבָּהּ הוּא יַשִּׁיאֶנָּה, וְאִם-גַּם מְאֹד נֶעֱצָבָה.    555</p>
</blockquote>

<blockquote>
<p>אַךְ אִם-תִּרְאֶה כִּי כֵן תְּדַבֵּר וְכָל-דְּבָרֶיךָ אֱמֶת,</p>
</blockquote>

<blockquote>
<p>מְעִיל תַּלְבִּישְׁךָ וְכֻתֹּנֶת, כִּי אֵלֶּה חָסַרְתָּ בְּיוֹתֵר.</p>
</blockquote>

<blockquote>
<p>אוּלָם אֶת-מַכֻּלְתְּךָ תָּבִיא כִּי תַחֲזוֹר עַל-פְּתָחִים</p>
</blockquote>

<blockquote>
<p>לְמַלֵּא רַעֲבוֹן בִּטְנֶךָ, אִישׁ לִבּוֹ יִדְּבֶנּוּ לְךָ יִתֵּן&quot;.</p>
</blockquote>

<br>  

<blockquote>
<p>אוֹתוֹ עָנָה אוֹדִיסֵס הַנַּעֲלֶה רַב-הַמַּתְּלָאוֹת:   560</p>
</blockquote>

<blockquote>
<p>&quot;אָכֵן, אֶבְמֵיאֹוס, מִיָּד גַּם הָיִיתִי מְסַפֵּר הָאֱמֶת</p>
</blockquote>

<blockquote>
<p>כֻּלָּהּ לַבַּת שֶׁל-אִיקַרְיוֹס, לְפֵּנֶלּוֹפֵּיָה הַנְּבוֹנָה,</p>
</blockquote>

<blockquote>
<p>יַעַן יְדַעְתִּיו מִקָּרוֹב, אֵידֵנוּ וְשִׁבְרֵנוּ אֲחָדִים;</p>
</blockquote>

<blockquote>
<p>אֶפֶס יָרֵאתִי מְאֹד מִסּוֹד הַחֲתָנִים הַקָּשִׁים,</p>
</blockquote>

<blockquote>
<p>אֲשֶׁר עַוְלָתָם וּזְדוֹנָם הִגִּיעוּ לִרְקִיעַ הַבַּרְזֶל.  565</p>
</blockquote>

<blockquote>
<p>הִנֵּה גַם עַתָּה, וְאָנֹכִי מִתְהַלֵּךְ לִי דֶרֶך הָאוּלָם,</p>
</blockquote>

<blockquote>
<p>טֶרֶם הִרְשַׁעְתִּי, וְהָאִישׁ פְּגָעַנִי וַיֶּרֶב מַכְאוֹבַי.</p>
</blockquote>

<blockquote>
<p>גַּם טֵלֶמָּךְ לֹא עֲצָרוֹ, וְלֹא מִחָה בְיָדוֹ אִישׁ אַחֵר!</p>
</blockquote>

<blockquote>
<p>לָכֵן אֱמֹר לְפֵּנֶלּוֹפָּה, וְאִם-נַפְשָׁהּ גַּם תְּלַהֵט גֶּחָלִים,</p>
</blockquote>

<blockquote>
<p>תִּהְיֶה מְחַכָּה בָאַרְמוֹן עַד שֶׁתִּשְׁקַע הַחַמָּה,    570</p>
</blockquote>

<blockquote>
<p>אַחַר תַּחֲקֹר אוֹתִי עַל-יוֹם שִׁיבַת אִישָׁהּ הַבָּיְתָה.</p>
</blockquote>

<blockquote>
<p>קָרוֹב לָאָח תּוֹשִׁיבֵנִי, כִּי בְלוֹיֵי סְחָבוֹת בְּגָדַי,</p>
</blockquote>

<blockquote>
<p>וְאַתָּה יָדַעְתָּ כָּל-זֹאת, כִּי אֵלֶיךָ הֵן סַרְתִּי רִאשׁוֹנָה&quot;.</p>
</blockquote>

<br> 

<blockquote>
<p>כָּכָה הִבִּיעַ; וַיֵּלֶךְ רוֹעֵה-הַחֲזִירִים כְּשָׁמְעוֹ.</p>
</blockquote>

<blockquote>
<p>אֶפֶס כְּשֶׁבָּא עַד הַסָּף, אָמְרָה לוֹ פֵּנֶלּוֹפֵּיָה:  575</p>
</blockquote>

<blockquote>
<p>&quot;אוֹתוֹ, אֶבְמֵי, אֵינְךָ מֵבִיא? וּלְמַה יִּתְכַּוֵּן הָאֶבְיוֹן?</p>
</blockquote>

<blockquote>
<p>שֶׁמָּא יִירָא פְנֵי אִישׁ יוֹתֵר מִדַּי, אוֹ שֶׁנִּכְלָם</p>
</blockquote>

<blockquote>
<p>הוּא בְּשֶׁל-מָה פֹּה בָּאוּלָם? לֹא יָאֶה לָאֶבְיוֹן כִּי יֵבוֹשׁ!&quot;</p>
</blockquote>

<br>  

<blockquote>
<p>אוֹתָהּ עָנִיתָ, אֶבְמֵיאוֹס רוֹעֵה-הַחֲזִירִים, וַתֹּאמֶר:</p>
</blockquote>

<blockquote>
<p>&quot;אֲבָל נְכוֹנָה יְדַבֵּר, וְכָךְ הָיָה אוֹמֵר גַּם אַחֵר   580</p>
</blockquote>

<blockquote>
<p>כְּדֵי לְהִמָּלֵט מִשֹּׁד אַנְשֵׁי-בְלִיַּעַל וְזָדוֹן.</p>
</blockquote>

<blockquote>
<p>אֶפֶס לָךְ אָמַר לְחַכּוֹת עַד שֶׁתִּשְׁקַע הַחַמָּה.</p>
</blockquote>

<blockquote>
<p>אָמְנָם יִיטַב הַדָּבָר גַּם לָךְ, הַמַּלְכָּה, לְבַדֵּךְ</p>
</blockquote>

<blockquote>
<p>תִּשְׁמְעִי אֶת-דִּבְרֵי הַנָּכְרִי וְתִשְׁאֲלִי כָּל-אֲשֶׁר תִּשְׁאָלִי&quot;.</p>
</blockquote>

<br> 

<blockquote>
<p>לוֹ אֲמָרֶיהָ הֵשִׁיבָה פֵּנֶלּוֹפֵּיָה וַתַּעַן:      585</p>
</blockquote>

<blockquote>
<p>&quot;אָכֵן לֹא עָרֹם מִשֵּׂכֶל הַנָּכְרִי, הוּא בָן אֲשֶׁר יִהְיֶה,</p>
</blockquote>

<blockquote>
<p>יַעַן בְּשׁוּם מָקוֹם בָּעוֹלָם, בּוֹ יוֹשְׁבִים בְּנֵי-אָדָם בְּנֵי-תְמוּתָה,</p>
</blockquote>

<blockquote>
<p>אֵין אֲנָשִׁים יְהִירִים עוֹשִׂים כְּאוֹתָהּ תּוֹעֵבָה&quot;.</p>
</blockquote>

<br>  

<blockquote>
<p>וּכְשֶׁהִגִּידָה דְבָרֶיהָ, הָלַךְ הָרוֹעֶה הַנַּעֲלֶה</p>
</blockquote>

<blockquote>
<p>אֶל-בֵּין הֲמוֹן הַחֲתָנִים, כִּי הִגִּיד אֶת-כָּל-אֲשֶׁר הִגִּיד.  590</p>
</blockquote>

<blockquote>
<p>מִהֵר אֶל-טֵלֶמָּכוֹס וַיֹּאמֶר אֶת-אִמְרֵי הַכָּנָף,</p>
</blockquote>

<blockquote>
<p>קֵרַב אֵלָיו אֶת-רֹאשׁוֹ, וְלֹא יִשְׁמְעוּ אֲחֵרִים אֶת-דְּבָרָיו:</p>
</blockquote>

<blockquote>
<p>&quot;הִנְנִי הוֹלֵךְ יַקִּירִי, לִשְׁמֹר הַחֲזִירִים וְיֶתֶר</p>
</blockquote>

<blockquote>
<p>הוֹנְךָ וְהוֹנִי שֶׁלִּי; וְלַאֲשֶׁר פֹּה תִדְאַג אָתָּה.</p>
</blockquote>

<blockquote>
<p>קֹדֶם כֹּל נַפְשְׁךָ שְׁמֹר, וְנִזְהַרְתָּ וְלֹא יִקְרְךָ אָסוֹן,   595</p>
</blockquote>

<blockquote>
<p>יַעַן כִּי רַבִּים אֲכַיִּים יַחְרְשׁוּ רָעָה עָלֶיךָ.</p>
</blockquote>

<blockquote>
<p>לְוַאי וְזֵאוּס יַכְחִידֵם טֶרֶם תְּבֹאֵנוּ הָרָעָה!&quot;</p>
</blockquote>

<br>  

<blockquote>
<p>עָנָה לוֹ טֵלֶמָּכוֹס הָעֶלֶם הַנָּבוֹן וַיֹּאמֶר:</p>
</blockquote>

<blockquote>
<p>&quot;אַבָּא, יְהִי כִדְבָרֶיךָ! וְלֶךְ-לְךָ אַחֲרֵי אָכְלֶךָ.</p>
</blockquote>

<blockquote>
<p>הַשְׁכֵּם בַּבֹּקֶר תָּשׁוּב וְתָבִיא מִמֵּיטַב הַטִּבְחָה;   600</p>
</blockquote>

<blockquote>
<p>אֶפֶס הָאֵלִים וְאָנֹכִי נִדְאֲגָה לְכָל-אֵלֶּה&quot;.</p>
</blockquote>

<br> 

<blockquote>
<p>כָּכָה סָח, וְשׁוּב יָשַׁב הַלָּז עַל-הַכִּסֵּא הַמְצֻחְצָח.</p>
</blockquote>

<blockquote>
<p>אֶפֶס אַחַר שֶׁסָּעַד אֶת-לִבּוֹ בְּמַאֲכָל וּבְמִשְׁתֶּה,</p>
</blockquote>

<blockquote>
<p>נֶחְפַּז וְשָׁב לַחֲזִירָיו וַיִּזְנַח הֶחָצֵר וְהָאַרְמוֹן</p>
</blockquote>

<blockquote>
<p>מָלֵא הַמְסֻבִּים הָרַבִּים; וְהָיוּ מֵיטִיבִים אֶת-לִבָּם   605</p>
</blockquote>

<blockquote>
<p>בְּשִׁירָה וּמְחֹלוֹת מַחֲנַיִם, כִּי יָרַד הַיּוֹם וַיְהִי עָרֶב.</p>
</blockquote>

<br>  

<h2 id="שִׁירשְׁמוֹנָהעָשָׂר:קְרַב-הָאֶגְרוֹףשֶׁלאוֹדִיסֵסוְאִירוֹס">שִׁיר שְׁמוֹנָה עָשָׂר: קְרַב-הָאֶגְרוֹף שֶׁל אוֹדִיסֵס וְאִירוֹס</h2>

<br>  

<blockquote>
<p>וְהִנֵּה בָּא קַבְּצַן-הָעִיר, שֶׁחָזַר עַל-בָּתֵּי אִתָּקָה,</p>
</blockquote>

<blockquote>
<p>נוֹדָע לְשֵׁם בְּשֶׁל בִּטְנוֹ אֲשֶׁר שָׂבְעָה לֹא יָדְעָה.</p>
</blockquote>

<blockquote>
<p>מַאֲכָל וּמִשְׁתֶּה לֹא פָסַק מֵעוֹלָם מִפִּיהוּ, אַךְ חָסַר</p>
</blockquote>

<blockquote>
<p>כֹּחַ וּגְבוּרָה, וְאַף כִּי מַרְאֵה אִישׁ-מִדּוֹת מַרְאֵהוּ.</p>
</blockquote>

<blockquote>
<p>אַרְנֵיאוֹס שְׁמוֹ וְזֶה זִכְרוֹ, כֵּן קָרְאָה לוֹ אִמּוֹ הַכְּבוּדָּה  5</p>
</blockquote>

<blockquote>
<p>בְּגִיחוֹ מֵרֶחֶם; וְאוּלָם הַנְּעָרִים &#8220;אִירוֹס&#8221; כִּנּוּהוּ,</p>
</blockquote>

<blockquote>
<p>כְּלוֹמַר שָׁלִיחַ, יַעַן כִּי הָלַךְ בִּשְׁלִיחוּת כָּל-שׁוֹלְחוֹ.</p>
</blockquote>

<blockquote>
<p>בָּא וְזָמַם לְגָרֵשׁ אֶת-אוֹדִיסֵס מִבֵּיתוֹ,</p>
</blockquote>

<blockquote>
<p>פָּתַח בְּדִבְרֵי חֲרָפוֹת וַיֹּאמֶר אֶת-אִמְרֵי-הַכָּנָף:</p>
</blockquote>

<blockquote>
<p>&quot;זָקֵן, סוּר מִן-הַפֶּתַח, וָלֹא – וּסְחָבוּךָ בְּרַגְלֶיךָ!  10</p>
</blockquote>

<blockquote>
<p>כְּלוּם אֵינְךָ רוֹאֶה, אֵיךְ כֻּלָּם רוֹמְזִים לִי בְעֵינֵיהֶם,</p>
</blockquote>

<blockquote>
<p>כִּי אֶסְחָבֶךָ; וְאוּלָם אֲנִי עוֹדִי נִרְתָּע בְּתֻמָּתִי.</p>
</blockquote>

<blockquote>
<p>קוּם! וְאִם-אַיִן, יֵהָפֵךְ רִיבֵנוּ לְתִגְרַת-אֶגְרוֹפִים!&quot;</p>
</blockquote>

<br> 

<blockquote>
<p>הִבִּיט בּוֹ בְּזַעַם אוֹדִיסֵס הָאִישׁ רַב-הַדַּעַת וַיֹּאמֶר:</p>
</blockquote>

<blockquote>
<p>&quot;פֶּתִי! הֲלֹא לֹא עָשִׂיתִי לְךָ רָעָה, בְּךָ לֹא דִּבַּרְתִּי,  15</p>
</blockquote>

<blockquote>
<p>גַּם לֹא אֲקַנֵּא בְךָ, וְאִם-יַרְבֶּה לְךָ אִישׁ וְכֵן יוֹסִיף.</p>
</blockquote>

<blockquote>
<p>אוֹתוֹ הַסַּף הֲלֹא יִמְצָא גַּם לִי גַּם לְךָ, וְלֹא יָאֶה</p>
</blockquote>

<blockquote>
<p>אֲשֶׁר תְּקַנֵּא בְּזוּלָתְךָ. דּוֹמַנִי, כִּי חוֹזֵר עַל-פְּתָחִים</p>
</blockquote>

<blockquote>
<p>אַתָּה כָמוֹנִי; וְהָעשֶׁר בִּידֵי אֱלֹהִים לְהַעֲנִיקוֹ.</p>
</blockquote>

<blockquote>
<p>אֶפֶס אַל-תַּרְבֶּה לִתְבֹּעַ לִקְרָב, פֶּן-אֶכְעַס וְאֶצְבַּע  20</p>
</blockquote>

<blockquote>
<p>בְּדָמְךָ חָזְךָ וּשְׂפָתֶיךָ אַף-עַל-פִּי שֶׁזָּקַנְתִּי.</p>
</blockquote>

<blockquote>
<p>וּמֻבְטְחַנִי כִּי מָחָר הָיִיתִי יוֹדֵעַ מַרְגּוֹעַ,</p>
</blockquote>

<blockquote>
<p>יַעַן כִּי וַדַּאי שׁוּב לֹא הָיִיתָ חוֹזֵר בָּא הֵנָּה</p>
</blockquote>

<blockquote>
<p>בְּפֶתַח אַרְמוֹנוֹ שֶׁל-אוֹדִיסֵס מִזֶּרַע לָאֶרְטֵס&quot;.</p>
</blockquote>

<br>  

<blockquote>
<p>עָנָה לוֹ מִתּוֹךְ קֶצֶף אִירוֹס הַחוֹזֵר עַל-פְּתָחִים:  25</p>
</blockquote>

<blockquote>
<p>&quot;אוֹי וַאֲבוֹי לִי, מַה מֵּיטִיב אוֹתוֹ הַקַּבְּצָן לְפַטְפֵּט!</p>
</blockquote>

<blockquote>
<p>מַמָּשׁ כִּזְקֵנָה עַל-כִּירָה; וְאוּלָם לוֹ רָעָה נְכוֹנָה.</p>
</blockquote>

<blockquote>
<p>אֶשְׁלַח בּוֹ שְׁנַיִם אֶגְרוֹפַי, וְנָשְׁרוּ כָּל-שִׁנָּיו לָאָרֶץ,</p>
</blockquote>

<br>

<blockquote>
<p>וּמִלִּסְתוֹתָיו תִּפֹּלְנָה כְּשִׁנֵּי חֲזִיר מְלַחֵךְ-זָרַע.<a href="#fn:96" id="fnref:96" title="see footnote" class="footnote"><sup>96</sup></a></p>
</blockquote>

<blockquote>
<p>קוּמָה, אֱזֹר חֲלָצֶיךָ, וְיִרְאוּ גַם אֵלֶּה כֻּלָּמוֹ,    30</p>
</blockquote>

<blockquote>
<p>אֵיךְ נִתְגּוֹשֵׁשׁ וְאֵיךְ תִּמְצָא לִבְּךָ לְהִתְגָּרוֹת בַּצָּעִיר!&quot;</p>
</blockquote>

<br>  

<blockquote>
<p>כָּכָה הִתְקוֹטְטוּ הַשְּׁנַיִם בְּדִבְרֵי נְאָצָה אֶל-מוּל פְּנֵי</p>
</blockquote>

<blockquote>
<p>שַׁעַר הָאַרְמוֹן הָרָם, עַל-גַּבֵּי הַמִּפְתָּן הַמְּהֻקְצָע.</p>
</blockquote>

<blockquote>
<p>אוֹן-אַנְטִינוֹאוֹס הַקָּדוֹשׁ הִרְגִּישׁ בָּאֵלֶּה הַשְּׁנַיִם,</p>
</blockquote>

<blockquote>
<p>עָלַז לִבּוֹ וַיִּצְחַק, וַיְדַבֵּר אֶל-קְהַל-הַחֲתָנִים:   35</p>
</blockquote>

<blockquote>
<p>&quot;אֲבָל, יַקִּירַי, לֹא הָיָה לָנוּ כַדָּבָר מֵעוֹלָם,</p>
</blockquote>

<blockquote>
<p>וְלֹא כַתַּעֲנוּג הַזֶּה, בּוֹ זִכּוּנוּ הָאֵלִים בָּאַרְמוֹן!</p>
</blockquote>

<blockquote>
<p>הִנֵּה הַנָּכְרִי וְאִירוֹס נִצִּים אִישׁ עִם-רֵעֵהוּ</p>
</blockquote>

<blockquote>
<p>עַד לִידֵי תִגְרַת-אֶגְרוֹפִים, חוּשׁוּ שַׁסּוּ אִישׁ בְּאָחִיו!&quot;</p>
</blockquote>

<br>  

<blockquote>
<p>כָּכָה הִבִּיעַ; וְהֵם כֻּלָּם קָמוּ מִמְּקוֹמָם מְצַחֲקִים,    40</p>
</blockquote>

<blockquote>
<p>סָבִיב שָׁתוּ עַל-שְׁנֵי הָאֶבְיוֹנִים הַלְּבוּשִׁים קְרָעִים.</p>
</blockquote>

<blockquote>
<p>סָח אַנְטִינוֹאוֹס בְּנוֹ שֶׁל-אֶבְפֵּיתֵּס, וַיַּעַן וַיֹּאמֶר:</p>
</blockquote>

<blockquote>
<p>&quot;שִׁמְעוּ-נָא, הַחֲתָנִים אַמִּיצֵי-הַלֵּב, וַאֲדַבֵּרָה.</p>
</blockquote>

<br>  

<blockquote>
<p>הִנֵּה קֵבוֹת הָעִזִּים מְלֵאוֹת דָּמִים וָחֵלֶב,<a href="#fn:97" id="fnref:97" title="see footnote" class="footnote"><sup>97</sup></a></p>
</blockquote>

<blockquote>
<p>אֲשֶׁר שַׂמְנוּ עַל-אֵשׁ לִהְיוֹת לִסְעֻדַּת הָעֶרֶב,   45</p>
</blockquote>

<blockquote>
<p>מִי שֶׁיַּכְרִיעַ אֶת-אוֹיְבוֹ, וְיָדוֹ תְהִי עַל-הָעֶלְיוֹנָה,</p>
</blockquote>

<blockquote>
<p>יִבְחַר בְּעַצְמוֹ הָאַחַת, זוֹ אֲשֶׁר יִרְצֶה מִכֻּלָּן.</p>
</blockquote>

<blockquote>
<p>יֵסֵב לְעוֹלָם עִמָּנוּ; וְלֹא יוֹסִיף כָּל-קַבְּצָן אַחֵר</p>
</blockquote>

<blockquote>
<p>לָבֹא לְהַבָּא לְקַבֵּץ בֵּינֵינוּ וְלִפְשֹׁט פֹּה יָדוֹ&quot;.</p>
</blockquote>

<br>  

<blockquote>
<p>סָח אַנְטִינוֹאוֹס, וּדְבָרָיו מָצְאוּ חֵן בְּעֵינֵי כֻלָּמוֹ.   50</p>
</blockquote>

<blockquote>
<p>אוּלָם אוֹדִיסֵס הָאִישׁ רַב-הַמְּזִמּוֹת הֶעֱרִים וְאָמַר:</p>
</blockquote>

<blockquote>
<p>&quot;אֲבָל, יַקִּירַי, אִי אֶפְשָׁר לְזָקֵן שֶׁנִּלְאָה מִתְּלָאוֹת</p>
</blockquote>

<blockquote>
<p>כִּי יִתְגָּרֶה בְּצָעִיר-לְיָמִים! אַךְ קֵבָה אֲרוּרָה</p>
</blockquote>

<blockquote>
<p>הִיא תַשִּׁיאֵנִי לְכָךְ כְּדֵי שֶׁאֻכְרַע בְּמַהֲלֻמּוֹת.</p>
</blockquote>

<blockquote>
<p>אֲבָל הִשָּׁבְעוּ לִי אַתֶּם בִּשְׁבוּעָה חֲמוּרָה וְאָלָה,    55</p>
</blockquote>

<blockquote>
<p>אֲשֶׁר לֹא יִשְׁלַח אֵלַי אִישׁ מִכֶּם יָדוֹ הַקָּשָׁה</p>
</blockquote>

<blockquote>
<p>לְמַעַן אִירוֹס בְּזָדוֹן, כְּדֵי שֶׁיִּגְבַּר הוּא עָלָי&quot;.</p>
</blockquote>

<br> 

<blockquote>
<p>כָּכָה הִגִּיד; וְהֵמָּה נִשְׁבְּעוּ כֻלָּם שְׁבוּעָתָם.</p>
</blockquote>

<blockquote>
<p>אוּלָם אַחֲרֵי הִשָּׁבְעָם לוֹ הַשְּׁבוּעָה הַחֲמוּרָה</p>
</blockquote>

<blockquote>
<p>נָשָׂא אֲלֵיהֶם אִמְרָתוֹ אוֹן-טֵלֶמָּכוֹס הַקָּדוֹשׁ:    60</p>
</blockquote>

<blockquote>
<p>&quot;נָכְרִי, אִם-יַשִּׁיאוּךָ נַפְשְׁךָ וְלִבְּךָ, לֶב-גָּבֶר,</p>
</blockquote>

<blockquote>
<p>לַעֲמֹד בְּפָנָיו שֶׁל-זֶה, אֶת-כָּל-הָאֲכַיִּים אַל-תִּירָא,</p>
</blockquote>

<blockquote>
<p>אִישׁ מֵהֶם; יִגַּע בְּךָ אֶחָד – הָרַבִּים יַעַמְדוּ לִימִינְךָ!</p>
</blockquote>

<blockquote>
<p>הִנְנִי הַמַּכְנִיס-אוֹרֵחַ, וְהַמְּלָכִים מַסְכִּימִים לְדַעְתִּי,</p>
</blockquote>

<blockquote>
<p>אֶבְרִימָךְ וְאַנְטִינוֹאוֹס, שְׁנֵיהֶם נְבוֹנֵי-הַדָּבָר&quot;.   65</p>
</blockquote>

<br>  

<blockquote>
<p>כָּכָה הִבִּיעַ; וְהֵמָּה הִסְכִּימוּ לוֹ, וְאוֹדִיסֵס</p>
</blockquote>

<blockquote>
<p>אָזַר הַסְּחָבוֹת וְכִסָּה עֶרְוָתוֹ, וְחָשַׂף אֶת-שׁוֹקָיו,</p>
</blockquote>

<blockquote>
<p>שׁוֹקֵי הָאוֹן וְהֶהָדָר, וְגִלָּה אֶת-כְּתֵפָיו הָרְחָבוֹת,</p>
</blockquote>

<blockquote>
<p>חָשַׂף זְרֹעוֹתָיו הַחֲזָקוֹת וְחָזֵהוּ. וּפַּלַּס-אַתֵּנָה</p>
</blockquote>

<blockquote>
<p>קָרְבָה בָּאָה וַתַּאְדִּיר אֶבְרֵי רוֹעֵה-הָעַמִּים.    70</p>
</blockquote>

<blockquote>
<p>וְכָל-הַחֲתָנִים הַיְהִירִים עוֹמְדִים מִשְׁתָּאִים לַמַּרְאֶה;</p>
</blockquote>

<blockquote>
<p>הִבִּיט אִישׁ אֶל-רֵעֵהוּ, נָשָׂא אִמְרָתוֹ וְאָמָר:</p>
</blockquote>

<br>  

<blockquote>
<p>&quot;רָעָה הֵמִיט עַל-עַצְמוֹ, וְהָיָה אִירוֹס לְאִי-רְאוֹת,<a href="#fn:98" id="fnref:98" title="see footnote" class="footnote"><sup>98</sup></a></p>
</blockquote>

<blockquote>
<p>רְאוּ אֶת-חַלְצֵי-הַגְּבוּרָה שֶׁזָּקֵן זֶה מְגַלֶּה מִסְּחָבוֹת!&quot;</p>
</blockquote>

<br> 

<blockquote>
<p>כָּכָה נִדְבְּרוּ; וְאִירוֹס יָצָא לִבּוֹ וַיִּמּוֹג.      75</p>
</blockquote>

<blockquote>
<p>אוּלָם הַמְשָׁרְתִים נָחוּהוּ וַיַּאַזְרוּהוּ עַל-כָּרְחוֹ,</p>
</blockquote>

<blockquote>
<p>יַעַן יָרֵא, וּרְעָדָה אָחֲזָה בְּשַׂר כָּל-אֲבָרָיו.</p>
</blockquote>

<blockquote>
<p>אַךְ אַנְטִינוֹאוֹס חֵרְפוֹ בְּדִבְרֵי נְאָצָה וַיֹּאמֶר:</p>
</blockquote>

<blockquote>
<p>&quot;גַּלְגָן! וּלְוַאי לֹא נוֹצַרְתָּ וְלֹא יָצָאתָ מִבֶּטֶן,</p>
</blockquote>

<blockquote>
<p>אֲשֶׁר תָּחִיל מִפָּנָיו שֶׁל-זֶה, כִּי תִמּוֹג מִפַּחַד   80</p>
</blockquote>

<blockquote>
<p>אָדָם זָקֵן שְׂבַע פְּגָעִים רָעִים אֲשֶׁר בּוֹ הָיוּ.</p>
</blockquote>

<blockquote>
<p>אֶפֶס אֲנִי לְךָ אַגִּיד, וְיִהְיוּ הַדְּבָרִים וְיִתְקַיְּמוּ,</p>
</blockquote>

<blockquote>
<p>אֲשֶׁר אִם-יִגְבַּר עָלֶיךָ, וְיָדוֹ תְהִי עַל-הָעֶלְיוֹנָה,</p>
</blockquote>

<blockquote>
<p>אָז אֶשְׁלָחֲךָ בִּסְפִינָה מַשְׁחִירָה עִירָה אֶפִּירוֹס,</p>
</blockquote>

<br>  

<blockquote>
<p>לְמַלְכָּהּ אֶכֶטּוֹס הָאָיֹם הַמְכַלֶּה כָּל-אָדָם בֶּן-תְּמוּתָה,<a href="#fn:99" id="fnref:99" title="see footnote" class="footnote"><sup>99</sup></a> 85</p>
</blockquote>

<blockquote>
<p>וְכָרַת אָזְנֶיךָ וְאַפְּךָ בִּנְחשֶׁת רַחֵם-לֹא-תֵדָע,</p>
</blockquote>

<blockquote>
<p>יַעֲקֹר עֶרְוָתְךָ וְיִתֵּן אֶת-בְּשָׂרְךָ לְמַאֲכָל לַכְּלָבִים&quot;.</p>
</blockquote>

<br>  

<blockquote>
<p>כָּכָה הִבִּיעַ; וְהַלָּה יָדָיו וְרַגְלָיו מַרְעִידוֹת.</p>
</blockquote>

<blockquote>
<p>הֵם הוֹבִילוּהוּ לָאֶמְצַע, וּשְׁנֵיהֶם הֵרִימוּ יְדֵיהֶם.</p>
</blockquote>

<blockquote>
<p>הִרְהֵר בְּלִבּוֹ אוֹדִיסֵס הָאִישׁ הָאֱלֹהִי, כִּי נוֹעָץ:  90</p>
</blockquote>

<blockquote>
<p>הֲיֶהֶלְמֶנּוּ בְּכֹחַ, וְתֵצֵא תַּחְתָּיו נִשְׁמָתוֹ,</p>
</blockquote>

<blockquote>
<p>אוֹ יִפְגַּע בּוֹ עַל-נְקַלָּה וְיַפִּילֶנּוּ לָאָרֶץ.</p>
</blockquote>

<blockquote>
<p>הָיָה מְהַרְהֵר, וּמָצָא לְטוֹב לוֹ הָעֵצָה – לִפְגֹּעַ</p>
</blockquote>

<blockquote>
<p>בּוֹ עַל-נְקַלָּה, לְמַעַן לֹא יַכִּירוּהוּ אֲכַיִּים.</p>
</blockquote>

<blockquote>
<p>וְהֵמָּה הִתְחִילוּ הַקְרָב. וַיַּךְ אִירוֹס בְּכֶתֶף יְמִינוֹ;   95</p>
</blockquote>

<blockquote>
<p>אוּלָם אוֹדִיסֵס הִכָּהוּ בְּצַוָּארוֹ מִתַּחַת לָאֹזֶן,</p>
</blockquote>

<blockquote>
<p>שִׁבֵּר הָעֶצֶם פְּנִימָה, וּפָרַץ מִפִּיו דָּם-אַרְגָּמָן.</p>
</blockquote>

<blockquote>
<p>כָּרַע, נָפַל בִּצְרִיחָה בָּאָבָק, וְהִקִּישׁ בְּשִׁנָּיו,</p>
</blockquote>

<blockquote>
<p>בּוֹעֵט בְּרַגְלָיו בָּאָרֶץ. וְכָל-הַחֲתָנִים הַנַּעֲלִים</p>
</blockquote>

<blockquote>
<p>פָּרְצוּ בִּצְחוֹק עַד כְּדֵי מָוֶת, הֵרִימוּ יְדֵיהֶם; וְאוֹדִיסֵס 100</p>
</blockquote>

<blockquote>
<p>תָּפַשׂ בּוֹ בְּרַגְלוֹ וּסְחָבוֹ דֶּרֶךְ הַפְּרוֹזְדוֹר בּוֹאֲכָה</p>
</blockquote>

<blockquote>
<p>פְּנִים הֶחָצֵר וְדֶרֶךְ פֶּתַח הָעֲזָרָה, וְהוֹשִׁיבוֹ</p>
</blockquote>

<blockquote>
<p>גַּבּוֹ נִשְׁעָן בַּחוֹמָה, וּמַטֶּה לוֹ תָקַע בְּכַפּוֹ.</p>
</blockquote>

<blockquote>
<p>נָשָׂא אִמְרָתוֹ וַיַּעַן וַיֹּאמֶר אֶת-אִמְרֵי-הַכָּנָף:</p>
</blockquote>

<blockquote>
<p>&quot;שְׁבָה לְךָ פֹּה וְהֵנַסְתָּ מִמְּךָ אֶת-הַחֲזִיר וְאֶת-הַכֶּלֶב.  105</p>
</blockquote>

<blockquote>
<p>אַל-לְךָ הוֹסִיף לִהְיוֹת רֹאשׁ לִבְנֵי-נֵכָר וְאֶבְיוֹנִים,</p>
</blockquote>

<blockquote>
<p>אַתָּה הֶעָלוּב, פֶּן-תְּבוֹאֲךָ רָעָה גְדוֹלָה עוֹד יוֹתֵר!&quot;</p>
</blockquote>

<br>  

<blockquote>
<p>כָּכָה הִבִּיעַ, וְתָלָה עַל-כְּתֵפוֹ הַיַּלְקוּט הַמְכֹעָר,</p>
</blockquote>

<blockquote>
<p>כֻּלּוֹ קֶרַע עַל-קֶרַע, וְחֶבֶל לוֹ תַּחַת הַתֶּלִי.</p>
</blockquote>

<blockquote>
<p>שָׁב אֶל-הַמִּפְתָּן וַיֵּשֶׁב. וְגַם הַלָּלוּ נִכְנָסוּ,    110</p>
</blockquote>

<blockquote>
<p>צוֹחֲקִים צְחוֹקָם הֶעָלֵז וַיְבָרְכוּ אוֹתוֹ וַיֹּאמְרוּ:</p>
</blockquote>

<blockquote>
<p>&quot;יִתֶּן-לְךָ זֶבְס וְכָל-יֶתֶר הָאֵלִים-הַהֹוִים-לְעוֹלָם</p>
</blockquote>

<blockquote>
<p>כָּל-אֲשֶׁר נַפְשְֹךָ תִּשְׁאַל וְכָל-אֲשֶׁר תְּאַוֶּה, הַנָּכְרִי,</p>
</blockquote>

<blockquote>
<p>אֲשֶׁר עָצַרְתָּ בְּעַד אוֹתוֹ הַזּוֹלֵל וְסוֹבֵא מִהְיוֹת</p>
</blockquote>

<blockquote>
<p>חוֹזֵר עַל-פְּתָחִים בָּאָרֶץ! מִיָּד נְשַׁלְּחֶנּוּ לְאֶפִּירוֹס,  115</p>
</blockquote>

<blockquote>
<p>לְמַלְכָּהּ אֶכֶטּוֹס הָאָיֹם הַמְכַלֶּה כָּל-אָדָם בֶּן-תְּמוּתָה&quot;.</p>
</blockquote>

<br>  

<blockquote>
<p>כָּכָה הִבִּיעוּ; וַיִּחַדְּ אוֹדִיסֵס הָאִישׁ הָאֱלֹהִי.</p>
</blockquote>

<blockquote>
<p>אַךְ אַנְטִינוֹאוֹס הִגִּישׁ לְפָנָיו קֵיבַת-עֵז גְּדוֹלָה</p>
</blockquote>

<blockquote>
<p>מְלֵאָה חֵלֶב וְדָמִים, וַיִּשָּׂא הָאִישׁ אַמְפִינוֹמוֹס</p>
</blockquote>

<blockquote>
<p>כְּכְּרוֹת לֶחֶם שְׁתַּיִם, שֶׁנָּטַל מִתּוֹךְ הַסַּלְסִלָּה.   120</p>
</blockquote>

<blockquote>
<p>שָׁתָה לְחַיָּיו כּוֹס יַיִן מִסֵּפֶל-הַזָּהָב וַיֹּאמֶר:</p>
</blockquote>

<blockquote>
<p>&quot;גִּילָה, אַבָּא הַנָּכְרִי, לֶעָתִיד לָבֹא תִּתְעַשֵּׁר!</p>
</blockquote>

<blockquote>
<p>יַעַן אַתָּה מְנָת-חֶלְקְךָ תְּלָאוֹת רַבּוֹת וּפְגָעִים&quot;.</p>
</blockquote>

<br>  

<blockquote>
<p>הֵשִׁיב אֲמָרָיו אוֹדִיסֵס הָאִישׁ רַב-הַדַּעַת וַיֹּאמֶר:</p>
</blockquote>

<blockquote>
<p>&quot;אַמְפִינוֹמוֹס, בְּעֵינַי הֲלֹא אִישׁ-תְּבוּנָה הִנֶּךָּ.   125</p>
</blockquote>

<blockquote>
<p>אַתָּה בֶן-טוֹבִים; וְשָׁמַעְתִּי אוֹמְרִים, אָבִיךָ הַמְפֻרְסָם</p>
</blockquote>

<blockquote>
<p>נִיסוֹס הַדּוּלִיכְיוֹנִי הַכָּבֵד-בַּנְּכָסִים אִישׁ יָשָׁר.</p>
</blockquote>

<blockquote>
<p>אוֹמְרִים, כִּי אַתָּה מִזַּרְעוֹ; וּמַרְאֵה אִישׁ תְּבוּנָה מַרְאֶךָ.</p>
</blockquote>

<blockquote>
<p>לָכֵן אַגִּידָה לְךָ, וְשִׂימָה אֶל-לִבְּךָ אֶת-דְּבָרַי:</p>
</blockquote>

<blockquote>
<p>אֵין הָאֲדָמָה מְזִינָה חַיָּה חַלָּשָׁה מֵאָדָם    130</p>
</blockquote>

<blockquote>
<p>בֵּין כָּל-הֶחָי, כָּל-הַנּוֹשֵׁם וְהָרוֹמֵשׂ עַל-פְּנֵי הָאֲדָמָה,</p>
</blockquote>

<blockquote>
<p>יַעַן לְעוֹלָם לֹא יַאֲמִין אֲשֶׁר תִּקְרֶנּוּ מַתְּלָאָה,</p>
</blockquote>

<blockquote>
<p>כָּל-עוֹד זָזוֹת אַרְכֻּבּוֹתָיו וְאשֶׁר חוֹנְנוּהוּ הָאֵלִים;</p>
</blockquote>

<blockquote>
<p>אַךְ אִם-מַכְאֹבוֹת לוֹ יִתְּנוּ הָאֵלִים הַמְאֻשָּׁרִים,</p>
</blockquote>

<blockquote>
<p>יִשָּׂא גַם אוֹתָם, עַל-כָּרְחוֹ, וְנַפְשׁוֹ אֵיתָנָה בְקִרְבּוֹ,   135</p>
</blockquote>

<blockquote>
<p>יַעַן כִּי דַעְתּוֹ שֶׁל-אָדָם עַל-פְּנֵי הָאֲדָמָה תִּשְׁתַּנֶּה</p>
</blockquote>

<blockquote>
<p>כְּאוֹר-הַיּוֹם אֲשֶׁר יִבְרָא אֲבִי כָּל-הָאֵלִים וְהָאָדָם!</p>
</blockquote>

<blockquote>
<p>הִנֵּה לְפָנִים הָיִיתִי אָדָם מְאֻשָּׁר גַּם אָנִי;</p>
</blockquote>

<blockquote>
<p>אוּלָם הִרְבֵּיתִי זַדְתִּי, גַּאֲוָה עִם-גְּבוּרָה הִתְעוּנִי,</p>
</blockquote>

<blockquote>
<p>יַעַן הָיִיתִי בוֹטֵחַ בְּאָבִי וּבְאַחַי בְּנֵי-אִמִּי.    140</p>
</blockquote>

<blockquote>
<p>לָכֵן לֹא יִהְיֶה לְעוֹלָם אָדָם מַרְשִׁיעַ בְּדַרְכּוֹ,</p>
</blockquote>

<blockquote>
<p>אֶלָּא חֶרֶשׁ יֵהָנֶה מִמַּתְּנוֹת הָאֵלִים לוֹ יִתְּנוּ!</p>
</blockquote>

<blockquote>
<p>הִנֵּה עֵינַי הָרוֹאוֹת פֹּה קְהַל-חֲתָנִים מַרְשִׁיעִים,</p>
</blockquote>

<blockquote>
<p>בְּבָלְּעָם רְכוּשׁוֹ שֶׁל-זָר וּמְחַלְלִים כְּבוֹד אֵשֶׁת-גֶּבֶר,</p>
</blockquote>

<blockquote>
<p>אֲשֶׁר לֹא יִרְבֶּה עוֹד לִשְׁהוֹת הַרְחֵק מֵאֶרֶץ אֲבוֹתָיו,  145</p>
</blockquote>

<blockquote>
<p>יָבוֹא בִמְהֵרָה, וְקָרוֹב הוּא מְאֹד! וְלוּ יְבִיאֲךָ</p>
</blockquote>

<blockquote>
<p>דֵּימוֹן לְבֵיתְךָ שֶׁלְּךָ, וְאַתָּה לֹא תִפְגְּשֶׁנּוּ</p>
</blockquote>

<blockquote>
<p>לִכְשֶׁיָּשׁוּב אֶל-אֶרֶץ-אֲבוֹתָיו אֲשֶׁר אֲהֵבָהּ,</p>
</blockquote>

<blockquote>
<p>יַעַן כִּי מֻבְטְחַנִי, שֶׁלֹּא יִתְפָּרְדוּ בְּלִי דָמִים</p>
</blockquote>

<blockquote>
<p>הוּא וְהַחֲתָנִים, בְּשׁוּבוֹ אֶל-תַּחַת קוֹרַת נָוֵהוּ&quot;.  150</p>
</blockquote>

<br>  

<blockquote>
<p>כָּכָה הִגִּיד, וְנָסַךְ וַיֵּשְׁתְּ אֶת-הַיַּיִן הַנֶּחְמָד,</p>
</blockquote>

<blockquote>
<p>קָם וְהֶחֱזִיר לְיָדוֹ שֶׁל-מַנְהִיג-הָעַמִּים הַסֵּפֶל,</p>
</blockquote>

<blockquote>
<p>וְהָלַךְ זֶה דֶּרֶךְ הַבַּיִת, וּלְבָבוֹ הוֹגֶה נְכָאִים,</p>
</blockquote>

<blockquote>
<p>רֹאשׁוֹ יָכֹף, כִּי נַפְשׁוֹ עֲתִידוֹת רָעוֹת לָהּ חָשָׁה.</p>
</blockquote>

<blockquote>
<p>אֶפֶס לֹא נִמְלַט מִמָּוֶת, כִּי פַּלַּס-אַתֵּנָה לוֹ יָקְשָׁה  155</p>
</blockquote>

<blockquote>
<p>לְמַעַן יָמוּת בִּידֵי טֵלֶמָּכוֹס וְכִידוֹנוֹ הַשַּׂגִּיא.</p>
</blockquote>

<blockquote>
<p>שׁוּב תָּפַשׂ מְקוֹמוֹ עַל-כִּסְאוֹ, עָלָיו יָשַׁב כְּבָר קֹדֶם.</p>
</blockquote>

<br>  

<blockquote>
<p>אוּלָם הָאֵלָה אַתֵּנָה, כְּחֻלַּת הָעַיִן, הִיא שָׂמָה</p>
</blockquote>

<blockquote>
<p>בְּלֵב פֵּנֶלּוֹפָּה הַנְּבוֹנָה בַּת-אִיקַרְיוֹס הַיָּשִׁישׁ,</p>
</blockquote>

<blockquote>
<p>אֲשֶׁר תִּגָּלֶה לְעֵינֵי כָל-הַחֲתָנִים, לְהַרְבּוֹת   160</p>
</blockquote>

<blockquote>
<p>גַּעֲגוּעֵי נַפְשָׁם וּלְהַגְדִּיל יוֹתֵר אֶת-כְּבוֹדָהּ</p>
</blockquote>

<blockquote>
<p>בְּעֵינֵי אִישָׁהּ וּבְנָהּ מֵאֲשֶׁר הָיָה לְפָנִים.</p>
</blockquote>

<blockquote>
<p>צָחֲקָה צְחוֹק מְעֻשֶּׂה, וַתִּשָּׂא אִמְרָתָהּ וַתֹּאמֶר:</p>
</blockquote>

<blockquote>
<p>&quot;רוֹצָה אֲנִי, אֶבְרִינוֹמָה, קֹדֶם הֵן לֹא רָצִיתִי,</p>
</blockquote>

<blockquote>
<p>לָבֹא לְהֵרָאוֹת לְעֵינֵי כָּל-הַחֲתָנִים, וְאִם-שְׂנֵאתִים,  165</p>
</blockquote>

<blockquote>
<p>לְהַגִּיד אֶת-דְּבָרַי לִבְנִי, דְּבָרִים מוֹעִילִים וְטוֹבִים,</p>
</blockquote>

<blockquote>
<p>אֲשֶׁר לֹא יִתְרָעֶה אֶת-כָּל- הַחֲתָנִים הַיְהִירִים,</p>
</blockquote>

<blockquote>
<p>אֲשֶׁר דִּבְרֵיהֶם מַה טּוֹבִים, וּבְלִבָּם יַחְרְשׁוּ רָעָה&quot;.</p>
</blockquote>

<br>  

<blockquote>
<p>עָנְתָה לָהּ אֶבְרִינוֹמָה סוֹכֶנֶת-הַבַּיִת וַתֹּאמֶר:</p>
</blockquote>

<blockquote>
<p>&quot;אָמְנָם, בִּתִּי, נְכוֹנִים דְּבָרַיִךְ, כָּל-אֲשֶׁר אָמַרְתְּ לִי!  170</p>
</blockquote>

<blockquote>
<p>לְכִי וְהַגִּידִי לִבְנֵךְ, דָּבָר אַל-תְּכַסִּי מִמֶּנּוּ.</p>
</blockquote>

<blockquote>
<p>רַחֲצִי תְחִלָּה אֶת-בְּשָׂרֵךְ וְסוּכִי לְחָיַיִךְ בַּשָּׁמֶן.</p>
</blockquote>

<blockquote>
<p>אַל-לָךְ לָצֵאת וְכָל-פָּנַיִךְ רוֹחֲצוֹת בִּדְמָעוֹת,</p>
</blockquote>

<blockquote>
<p>יַעַן כִּי תוּגָה בְּלִי קֵץ מוֹסִיפָה יְסּוּרֵי יִסּוּרִים.</p>
</blockquote>

<blockquote>
<p>הִנֵּה כְבָר גָּדַל בְּנֵךְ, אֶל-זֶה הִתְפַּלַּלְתְּ אֶל-הָאֵלִים  175</p>
</blockquote>

<blockquote>
<p>אֲשֶׁר תִּרְאִיהוּ בְעֵינַיִךְ מְבֻגָּר וּזְקָנוֹ צִמֵּחַ!&quot;</p>
</blockquote>

<br>  

<blockquote>
<p>לָהּ אֲמָרֶיהָ הֵשִׁיבָה פֵּנֶלּוֹפֵּיָה הַנְּבוֹנָה:</p>
</blockquote>

<blockquote>
<p>&quot;אַל, אֶבְרִינוֹמָה, תְּפַתִּינִי, אַף כִּי לִי בְּאַהֲבָה תִדְאָגִי,</p>
</blockquote>

<blockquote>
<p>לִרְחוֹץ אֶת-בְּשָׂרִי בְּמַיִם וְלָסוּךְ לְחָיַי בַּשָּׁמֶן!</p>
</blockquote>

<blockquote>
<p>יַעַן הָאֵלִים יוֹשְׁבֵי-אוֹלִימְפּוֹס שַׁדּוּנִי יִפְעָתִי   180</p>
</blockquote>

<blockquote>
<p>לְמִן הַיּוֹם בּוֹ הִפְלִיג אִישִׁי בַסְּפִינוֹת הַחֲלוּלוֹת.</p>
</blockquote>

<blockquote>
<p>צַוִּי אֶת-הִפּוֹדָמֵיָה וְאֶת-אַבְטוֹנוֹיָה הַשְּׁפָחוֹת</p>
</blockquote>

<blockquote>
<p>לָבֹא הֵנָּה וְלַעֲמוֹד לְיָדִי בָאוּלָם הַגָּדוֹל,</p>
</blockquote>

<blockquote>
<p>יַעַן לְבַדִּי לֹא אֵלֵךְ אֶל-בֵּינוֹת הַגְּבָרִים, כִּי בשְׁתִּי&quot;.</p>
</blockquote>

<br>  

<blockquote>
<p>כָּכָה הִבִּיעָה; וַתֵּצֵא הַזְּקֵנָה מֵאוּלָם הַבַּיִת     185</p>
</blockquote>

<blockquote>
<p>לַגִּיד לַנָּשִׁים מִצְוָתָהּ וְלַבְהִיל אוֹתָנָה לָלֶכֶת.</p>
</blockquote>

<br>  

<blockquote>
<p>אוּלָם אַתֵּנָה כְּחֻלַּת-הָעַיִן אַחֶרֶת יָזָמָה.</p>
</blockquote>

<blockquote>
<p>נָסְכָה הַשֵּׁנָה הַמְּתוּקָה עַל-בַּת-אִיקָרְיוֹס, נִרְדָּמָה,</p>
</blockquote>

<blockquote>
<p>שָׁחָה נִשְׁעָנָה, וְכָל-אֲבָרֶיהָ חָלְשׁוּ הִתְמַתְּחוּ</p>
</blockquote>

<blockquote>
<p>עַל-גַּב הַכִּסֵּא. וְהַנִּפְלֵאת-בָּאֵלוֹת לָהּ הֶעֱנִיקָה   190</p>
</blockquote>

<blockquote>
<p>מַתְּנוֹת נְצָחִים לְמַעַן יִשְׁתָּאוּ לָהּ בְּנֵי-הָאֲכַיִּים.</p>
</blockquote>

<blockquote>
<p>תְּחִלָּה מָשְׁחָה פָנֶיהָ הַנָּאִים בְּשֶׁמֶן הַיֹּפִי,</p>
</blockquote>

<blockquote>
<p>בּוֹ מוֹשַׁחַת בְּשָׂרָהּ קִתֶּרֵיָה יְפַת-הָעֲטָרָה</p>
</blockquote>

<blockquote>
<p>בְּלֶכְתָּהּ אֶל-מְחֹלוֹת תָּחֹלְנָה אֵלוֹת-הַחֵן, הַכַרִיטוֹת;</p>
</blockquote>

<blockquote>
<p>גִּדְּלָה שִׁעוּר קוֹמָתָהּ וַתַּעַשׂ אוֹתָהּ שְׁמַנְמֶנֶת,    195</p>
</blockquote>

<blockquote>
<p>עָשְׂתָה אוֹתָהּ כֻּלָּהּ מַלְבִּינָה מִלֹּבֶן הַשֶּׁנְהָב;</p>
</blockquote>

<blockquote>
<p>אַךְ כְּכַלּוֹתָהּ מַעֲשֶׂיהָ, נִסְתַּלְּקָה הַנִּפְלֵאת-בָּאֵלוֹת.</p>
</blockquote>

<blockquote>
<p>בָּאוּ הַשְּׁפָחוֹת הַשְּׁתַּיִם לִבְנוֹת-הַזְּרֹעוֹת נֶחְפָּזוֹת</p>
</blockquote>

<blockquote>
<p>מִן-הָאוּלָם בְּרַעַשׁ, וּשְׁנָתָהּ הַמְּתוּקָה חָלָפָה,</p>
</blockquote>

<blockquote>
<p>מָחֲתָה אֶת-לְחָיֶיהָ בְּכַפּוֹת יָדֶיהָ וַתֹּאמֶר:     200</p>
</blockquote>

<blockquote>
<p>&quot;שֵׁנָה מְתוּקָה מְאֹד נִהְיְתָה עָלַי הָאֻמְלָלָה.</p>
</blockquote>

<blockquote>
<p>לְוַאי וְאַרְטֶמִּיס הַתַּמָּה תְחוֹנֵנִי הַמָּוֶת הַמָּתוֹק,</p>
</blockquote>

<blockquote>
<p>כְּמָתְקָהּ שֶׁל-זוֹ וּמִיָּד, וְנַפְשִׁי לֹא תוֹסִיף לְאָבְלָה,</p>
</blockquote>

<blockquote>
<p>וְחַיַּי לֹא יַחְלְפוּ בְיָגוֹן וָצַעַר מִתּוֹךְ גַּעֲגוּעִים</p>
</blockquote>

<blockquote>
<p>לְכָל-חֲמוּדוֹתָיו שֶׁל-אִישִׁי הָאָהוּב, הַטּוֹב-בָּאֲכַיִּים&quot;.  205</p>
</blockquote>

<br>  

<blockquote>
<p>כָּכָה הִבִּיעָה, וַתֵּרֶד מֵעַל הָעֲלִיָּה הַנּוֹצְצָה.</p>
</blockquote>

<blockquote>
<p>אוּלָם לְבַדָּה לֹא יָרְדָה, כִּי שְׁתַּיִם אֲמָהוֹת לִוּוּהָ.</p>
</blockquote>

<blockquote>
<p>אֶפֶס כְּבֹא הַנִּפְלָאָה-בַנָּשִׁים אֶל-בֵּין הַחֲתָנִים,</p>
</blockquote>

<blockquote>
<p>נִצְּבָה אֵצֶל מְזוּזַת הָאוּלָם הַבָּנוּי-מוּצָקוֹת,</p>
</blockquote>

<blockquote>
<p>הָיָה צְעִיפָהּ הַמַּבְרִיק יוֹרֵד עַל-לְחַיֶיהָ,     210</p>
</blockquote>

<blockquote>
<p>שְׁתֵּי אַמְהוֹתֶיהָ הַצְּנוּעוֹת עוֹמְדוֹת מִימִינָהּ וּשְׂמֹאלָהּ,</p>
</blockquote>

<blockquote>
<p>וְהֵמָּה חָלְשׁוּ בִרְכֵּיהֶם, וּלְבָבָם לָהַט בָּאַהֲבָה,</p>
</blockquote>

<blockquote>
<p>כֻּלָּם נַפְשָׁם מְאֹד חָשְׁקָה לַעֲלוֹת יְצוּעַ הַמַּלְכָּה.</p>
</blockquote>

<blockquote>
<p>נָשְׂאָה אִמְרָתָהּ לִבְנָהּ טֵלֶמָּכוֹס שֶׁאָהֲבָה נַפְשָׁהּ:</p>
</blockquote>

<blockquote>
<p>&quot;טֵלֶמָּכוֹס, אֵין בְּלִבְּךָ בִּינָתְךָ וְחָכְמָתְךָ מִלְּפָנִים.   215</p>
</blockquote>

<blockquote>
<p>נַעַר הָיִיתָ וּבְלִבְּךָ קִנְּנָה מְזִמָּה רוֹמֵמָה;</p>
</blockquote>

<blockquote>
<p>עַתָּה כַּאֲשֶׁר גָּדַלְתָּ, הִגִּיעַ אֲבִיב עֲלוּמֶיךָ,</p>
</blockquote>

<blockquote>
<p>וְאָמַר כָּל-אֲשֶׁר יִרְאֶךָּ, וְאִם-גַּם אִישׁ נָכְרִי הַגֶּבֶר,</p>
</blockquote>

<blockquote>
<p>גָּדוֹל וְיָפֶה כְּמוֹתְךָ, מִזֶּרַע מְאֻשָּׁרִים הִנֶּךָ,</p>
</blockquote>

<blockquote>
<p>עַתָּה גַם לִבְּךָ גַּם שִׂכְלְךָ אֵינָם כִּהְיוֹתָם לְפָנִים.   220</p>
</blockquote>

<blockquote>
<p>הִנֵּה שַׁעֲרוּרִיָּה נִהְיְתָה הַיּוֹם בְּאַרְמוֹנֵנוּ:</p>
</blockquote>

<blockquote>
<p>זֵדִים הִתְעַלְּלוּ בַנָּכְרִי, וְאַתָּה בָהֶם לֹא כִהִיתָ!</p>
</blockquote>

<blockquote>
<p>וְאִלּוּ בֶּאֱמֶת קָרְבָה רָעָה לְאוֹתוֹ אוֹרֵחַ</p>
</blockquote>

<blockquote>
<p>אֲשֶׁר בָּא לְבֵיתֵנוּ, שֶׁכָּכָה הִלְבִּינוּ אֶת-פָּנָיו,</p>
</blockquote>

<blockquote>
<p>כְּלוּם לֹא הָיִיתָ אַתָּה לְחֶרְפָּה בֵין בְּנֵי-אָדָם?&quot;   225</p>
</blockquote>

<br>  

<blockquote>
<p>עָנָה לָהּ טֵלֶמָּכוֹס הָעֶלֶם הַנָּבוֹן וַיֹּאמֶר:</p>
</blockquote>

<blockquote>
<p>&quot;אִמִּי שֶׁלִּי, אֵינֶנִּי דָן לְכַף חוֹבָה אֶת-כַּעֲסֵךְ.</p>
</blockquote>

<blockquote>
<p>הֵן גַּם אֲנִי נַפְשִׁי תָבִין וְתֵדַע כָּל-דָּבָר וְדָבָר,</p>
</blockquote>

<blockquote>
<p>לְהַבְחִין בֵּין טוֹב לְרָע, כִּי כְבָר אֵינִי יֶלֶד, כִּהְיוֹתִי.</p>
</blockquote>

<blockquote>
<p>אֶפֶס חָסַרְתִּי הַכֹּחַ לְכַלְכֵּל פֹּה הַכֹּל בְּהַשְׂכֵּל,     230</p>
</blockquote>

<blockquote>
<p>יַעַן כִּי חוֹרְשֵׁי-הָרָעָה מִכָּאן וּמִכָּאן מְאֹד קִפְּחוּנִי,</p>
</blockquote>

<blockquote>
<p>סָבִיב שָׁתוּ עָלַי, וְלִי אֵין מִי יַעֲמֹד לִימִינִי.</p>
</blockquote>

<blockquote>
<p>אֶפֶס לֹא כַּאֲשֶׁר רָצוּ קְהַל-הַחֲתָנִים גַּם נִגְמַר</p>
</blockquote>

<blockquote>
<p>קְרָב הַנָּכְרִי וְאִירוֹס, כִּי חָזַק מִמֶּנּוּ הַנָּכְרִי.</p>
</blockquote>

<blockquote>
<p>זֶבְס אָבִינוּ הַמַּרְעִים וּפַּלַּס-אַתֵּנָה וְאַפּוֹלוֹן,   235</p>
</blockquote>

<blockquote>
<p>לְוַאי וְיִנָּגְפוּ כְּמוֹתוֹ כָּל-הַחֲתָנִים בְּבֵיתֵנוּ,</p>
</blockquote>

<blockquote>
<p>וְשׁוֹמְטִים רָאשֵׁיהֶם עַל-חָזָם, אֵלֶּה מֵהֶם בָּעֲזָרָה</p>
</blockquote>

<blockquote>
<p>וְאֵלֶּה בַּבַּיִת פְּנִימָה, וְחָלְשׁוּ אֶבְרֵי כָל-גֶּבֶר,</p>
</blockquote>

<blockquote>
<p>וְיָשְׁבוּ כְּשֶׁבֶת פֹּה אִירוֹס עַתָּה עַל-פֶּתַח-הָאוּלָם,</p>
</blockquote>

<blockquote>
<p>נוֹעַ יָנִיעַ רֹאשׁוֹ, דּוֹמֶה לְשִׁכּוֹר בְּשִׁכְרוֹנוֹ,   240</p>
</blockquote>

<blockquote>
<p>כֹּחַ לֹא יַעְצֹר לַעֲמֹד עַל-רַגְלָיו קוֹמְמִיּוּת וְלָלֶכֶת</p>
</blockquote>

<blockquote>
<p>לְבֵיתוֹ שֶׁשָּׁם מְנוּחָתוֹ, כִּי תַשּׁוּ אֲבָרָיו,שֻׁתָּקוּ&quot;.</p>
</blockquote>

<br>  

<blockquote>
<p>כָּכָה שׂוֹחֲחוּ שְׁנֵיהֶם, זֶה אֶל-זֹה שָׁם נִדְבָּרוּ.</p>
</blockquote>

<blockquote>
<p>פָּתַח אֲזַי אֶבְרִימָךְ וַיֹּאמֶר אֶל פֵּנֶלּוֹפֵּיָה:</p>
</blockquote>

<blockquote>
<p>&quot;בַּת-אִיקַרְיוֹס הַגְּבִירָה, פֵּנֶלּוֹפֵּיָה הַנְּבוֹנָה!  245</p>
</blockquote>

<blockquote>
<p>אִלּוּ רָאוּךְ כָּל-בְּנֵי-הָאֲכַיִּים בְּאַרְגּוֹס-אִיָּסוֹן,</p>
</blockquote>

<blockquote>
<p>הָיוּ עוֹד מָחָר מִתְרַבִּים כָּל-הַחֲתָנִים הַמְסֻבִּים</p>
</blockquote>

<blockquote>
<p>פֹּה בְאַרְמוֹנְכֶם, כִּי אָכֵן עָלִית עַל-כָּל-יֶתֶר הַנָּשִׁים</p>
</blockquote>

<blockquote>
<p>גַּם בְּקוֹמָתֵךְ, בְּמַרְאֵךְ וּבְשִׂכְלֵךְ הַטּוֹב אֲשֶׁר בְּלִבֵּךְ&quot;.</p>
</blockquote>

<br>  

<blockquote>
<p>לוֹ אֲמָרֶיהָ הֵשִׁיבָה פֵּנֶלּוֹפֵּיָה הַנְּבוֹנָה:      250</p>
</blockquote>

<blockquote>
<p>&quot;אֶבְרִימָכוֹס, שַׁדּוּנִי הַהֹוִים-לָנֶצַח אֶת-יָפְיִי,</p>
</blockquote>

<blockquote>
<p>גֹּבַהּ קוֹמָתִי וְכָל-חִנִּי, מִיּוֹם אֲשֶׁר יָרְדוּ אִלְיוֹנָה</p>
</blockquote>

<blockquote>
<p>הָאַרְגֵּאִים וּבְתוֹכָם גַּם אִישִׁי הֶחָבִיב אוֹדִיסֵס.</p>
</blockquote>

<blockquote>
<p>וְאִלּוּ שָׁב עַתָּה הַלָּז לְהָאִיר אֶת-חַיַּי בַּנְּעִימִים,</p>
</blockquote>

<blockquote>
<p>יִגְדְּלוּ שְׁמִי וּתְהִלָּתִי, וְעָלָה גַם יָפְיִי וּפָרָח.   255</p>
</blockquote>

<blockquote>
<p>עַתָּה אֶתְאַבֵּל, כִּי מִנָּה לִי דֵימוֹן הֹוָה עַל-הֹוָה.</p>
</blockquote>

<blockquote>
<p>אָז, כְּשֶׁעָזַב הַלָּז אֶת-אֶרֶץ אֲבוֹתָיו וְתָפַס</p>
</blockquote>

<blockquote>
<p>בְּשֹׁרֶֹש כַּף יָדִי בִּימִינוֹ, דִּבֵּר בְּאָזְנַי אֶת-דְּבָרָיו:</p>
</blockquote>

<blockquote>
<p>&quot;אֵשֶׁת נְעוּרַי, דּוֹמַנִי, לֹא כָל-הָאֲכַיִּים הַנְּעוּלִים</p>
</blockquote>

<blockquote>
<p>מִצְחוֹת-הַחֶמְדָּה יָשׁוּבוּ בְשָׁלוֹם אֶל-אַרְצָם מִטְּרוֹיָה!  260</p>
</blockquote>

<blockquote>
<p>אוֹמְרִים, כִּי אַנְשֵׁי טְרוֹיָה אֲנָשִׁים גִּבּוֹרֵי מִלְחָמָה,</p>
</blockquote>

<br>  

<blockquote>
<p>נוֹשְׁקֵי רוֹמֵי חֲנִיתוֹת וְדוֹרְכֵי חִצִּים וָקֶשֶׁת,<a href="#fn:100" id="fnref:100" title="see footnote" class="footnote"><sup>100</sup></a></p>
</blockquote>

<blockquote>
<p>בּוֹלְמֵי סוּסֵי-הָרֶכֶב הַקַּלִּים, שֶׁהֵמָּה הַמְמַהֲרִים</p>
</blockquote>

<blockquote>
<p>לַחְתֹּךְ גּוֹרַל הַקְרָב, מִלְחָמָה אוֹכֶלֶת-בַּגְּבָרִים.</p>
</blockquote>

<blockquote>
<p>כִּי עַל-כֵּן אֵינִי יוֹדֵעַ, אִם-מִשָּׁם אֵל יְשִׁיבֵנִי,   265</p>
</blockquote>

<blockquote>
<p>אוֹ שָׁם בִּטְרוֹיָה אֶסָּפֶה, וְאַתְּ תִּדְאֲגִי פֹה לְכָל-אֵלֶּה.</p>
</blockquote>

<blockquote>
<p>דַּאֲגִי לְאָבִי וּלְאִמִּי אֲשֶׁר פֹּה אִתָּךְ בָּאַרְמוֹן,</p>
</blockquote>

<blockquote>
<p>כַּאֲשֶׁר דָּאַגְתְּ עַד הַיּוֹם, עוֹד יוֹתֵר מִזֶּה לִכְשֶׁאֶרְחָק,</p>
</blockquote>

<blockquote>
<p>אוּלָם כִּי תִרְאִי אֶת-בְּנִי וּזְקָנוֹ כְבָר הֵחֵל צַמֵּחַ,</p>
</blockquote>

<blockquote>
<p>תֵּלְכִי וְתִהְיִי לְאִישׁ בּוֹ תִבְחֲרִי וְזִנְחִי הָאַרְמוֹן&quot;.  270</p>
</blockquote>

<blockquote>
<p>כָּכָה לִי הִגִּיד הַלָּז. וּדְבָרָיו כֻּלָּם נִתְקַיְּמוּ.</p>
</blockquote>

<blockquote>
<p>יָבֹא הַלַּיְלָה, וְקָרְבוּ נִשּׂוּאִים אֵלֶּה אֲיֻמִּים</p>
</blockquote>

<blockquote>
<p>מִנּוּ לִי לָאֻמְלָלָה, שֶׁזֵּאוּס הִשַּׁנִי אֶת-אָשְׁרִי.</p>
</blockquote>

<blockquote>
<p>אוּלָם מְאֹד גָּדַל הַצַּעַר, שֶׁתָּקַף אֶת-לִבִּי וְאֶת-נַפְשִׁי.</p>
</blockquote>

<blockquote>
<p>הִנֵּה מֵאָז וּמֵעוֹלָם לֹא עָשׂוּ כָּזֹאת הַחֲתָנִים,    275</p>
</blockquote>

<blockquote>
<p>אֲשֶׁר הִשְׁתַּדְּכוּ לְאִשָּׁה בַת-טוֹבִים, בַּת-עָשִׁיר בָּאָרֶץ,</p>
</blockquote>

<blockquote>
<p>רָצוּ לְשֵׂאתָהּ וְהָיוּ מִתְחָרִים אִישׁ בְּרֵעֵהוּ,</p>
</blockquote>

<blockquote>
<p>הָיוּ מְבִיאִים בִּידֵיהֶם בְּנֵי-בָקָר וּכְבָשִׂים מְמֻחִים</p>
</blockquote>

<blockquote>
<p>לְמִשְׁתֶּה לִידִידֵי הַנַּעֲרָה, מַתָּנוֹת נָאוֹת נָתָנוּ;</p>
</blockquote>

<blockquote>
<p>אוּלָם מֵעוֹלָם לֹא בָלְעוּ הוֹנוֹ שֶׁל-זָר בְּלֹא-כָסֶף&quot;.   280</p>
</blockquote>

<br>  

<blockquote>
<p>כָּכָה הִבִּיעָה, וַיִּחַדְּ אוֹדִיסֵס הָאִישׁ רַב-הַתְּלָאוֹת,</p>
</blockquote>

<blockquote>
<p>יַעַן כִּי לָקְחָה בְעָרְמָה מַתָּנוֹת מֵהֶם וְאֶת-לִבָּם</p>
</blockquote>

<blockquote>
<p>סָבְבָה בְּדִבְרֵי-יְדִידוּת; וְאוּלָם אַחֶרֶת יָזָמָה.</p>
</blockquote>

<br> 

<blockquote>
<p>פָּתַח אֲזַי אַנְטִינוֹאוֹס בְּנוֹ שֶׁל אֶבְפֵּיתֵּס וַיֹּאמֶר:</p>
</blockquote>

<blockquote>
<p>&quot;בַּת-אִיקַרְיוֹס הַגִּבּוֹר, פֵּנֶלּוֹפֵּיָה הַנְּבוֹנָה!   285</p>
</blockquote>

<blockquote>
<p>קְחִי אֶת-הַמִּנְחָה שֶׁיַּגִּישׁ לָךְ אִישׁ אִישׁ מִבֵּין הָאֲכַיִּים,</p>
</blockquote>

<blockquote>
<p>יַעַן לֹא יָאֶה וְלֹא יָפֶה לָבוּז לְמַתָּן וְאֶשְׁכָּר.</p>
</blockquote>

<blockquote>
<p>אֶפֶס אֲנַחְנוּ לֹא נִפְנֶה אִישׁ לַעֲסָקָיו לְשׁוּם מָקוֹם</p>
</blockquote>

<blockquote>
<p>עַד שֶׁתִּנָּשְׂאִי לְאֶחָד, לַטּוֹב בְּכָל-הָאֲכַיִּים&quot;.</p>
</blockquote>

<br>  

<blockquote>
<p>סָח אַנְטִינוֹאוֹס; וּדְבָרָיו מָצְאוּ-חֵן בְּעֵינֵי כֻלָּהַם.  290</p>
</blockquote>

<blockquote>
<p>אִישׁ אִישׁ שָׁלַח כָּרוֹזוֹ לְהָבִיא אֶת-מַתְּנוֹת אֲדֹנָיו.</p>
</blockquote>

<blockquote>
<p>הֵבִיא בְּשְׁבִיל אַנְטִינוֹאוֹס שִׂמְלַת תִּפְאֶרֶת גְּדוֹלָה,</p>
</blockquote>

<blockquote>
<p>בֶּגֶד צִבְעוֹנִים, וְהָיוּ עָלֶיהָ שְׁתֵּים עֶשְׂרֵה סִכּוֹת,</p>
</blockquote>

<blockquote>
<p>כֻּלָּן זָהָב הַטּוֹב עִם-קְרָסִים מְעֻקָּלִים לְהַפְלִיא.</p>
</blockquote>

<blockquote>
<p>הֵבִיא מִיָּד לְאֶבְרִימָכוֹס רָבִיד מַעֲשֵׂה-אָמָּן,   295</p>
</blockquote>

<blockquote>
<p>עָשׂוּי זָהָב וּמְעֻלָּף אֱלֶקְטְרוֹן, מַבְרִיק כַּשָּׁמֶשׁ.</p>
</blockquote>

<blockquote>
<p>שְׁנֵי עֲגִילִים הֵבִיאוּ לְאֶבְרִידָמַס הַמְשָׁרְתִים,</p>
</blockquote>

<blockquote>
<p>שְׁלשָׁה כֹּכָבִים בָּעָגִיל וּבְחִנָּם הַנִּפְלָא הוֹפִיעוּ.</p>
</blockquote>

<blockquote>
<p>עֶבֶד פֵּיסַנְדְּרוֹס בְּנוֹ שֶׁל-פּוֹלִיקְטוֹר הַמֶּלֶךְ</p>
</blockquote>

<blockquote>
<p>הֵבִיא מִבֵּיתוֹ עֲנָק, עֲדִי חֲמֻדוֹת כְּלִיל יֹפִי.   300</p>
</blockquote>

<blockquote>
<p>אִישׁ אִישׁ מִבֵּין הָאֲכַיִּים הֵבִיא מִנְחָתוֹ הַיָּפָה.</p>
</blockquote>

<blockquote>
<p>עָלְתָה שׁוּב לָעֲלִיָּה הַנִּפְלֵאת-בַּנָּשִׁים בָּאָרֶץ.</p>
</blockquote>

<blockquote>
<p>הָלְכוּ אַחֲרֶיהָ הַשְּׁפָחוֹת וְנָשְׂאוּ הַמְּנָחוֹת הַנָּאוֹת.</p>
</blockquote>

<br> 

<blockquote>
<p>וְאֵלֶּה הֵיטִיבוּ אֶת-לִבָּם בְּשִׁירִים עֲרֵבִים וּמְחֹלוֹת,</p>
</blockquote>

<blockquote>
<p>נִשְׁאֲרוּ שָׁמָּה בְּיַחַד עַד חָשַׁךְ הַיּוֹם וַיְהִי עָרֶב.   305</p>
</blockquote>

<blockquote>
<p>אוּלָם כְּשֶׁחָשַׁךְ הַיּוֹם, וְהֵמָּה מֵיטִיבִים אֶת-לִבָּם,</p>
</blockquote>

<blockquote>
<p>חָשׁוּ הֶעֱמִידוּ בָאוּלָם שָׁלשׁ מַחְתּוֹת-מָאוֹר</p>
</blockquote>

<blockquote>
<p>לְהָאִיר, וּסְבִיבָן עֵצִים טוֹבִים לְבָעֵר צָבָרוּ,</p>
</blockquote>

<blockquote>
<p>עֵצִים יְבֵשִׁים, עַתָּה זֶה בִּקְּעוּם לִשְׁבָבִים בִּנְחשֶׁת,</p>
</blockquote>

<blockquote>
<p>וְעוֹד עֲצֵי-גֹפֶר בָּם שָׂמוּ; וְאַמְהוֹת אוֹדִיסֵס הַגִּבּוֹר  310</p>
</blockquote>

<blockquote>
<p>שָׁקְדוּ לְלַבּוֹת הָאֵשׁ חֲלִיפוֹת חֲלִיפוֹת; וַיֹּאמֶר</p>
</blockquote>

<blockquote>
<p>לָמוֹ אוֹדִיסֵס הָאִישׁ רַב-הַדַּעַת מִזַּרְעוֹ שֶׁל-זֵאוּס:</p>
</blockquote>

<blockquote>
<p>&quot;אַמְהוֹת אוֹדִיסֵס הַשַּׁלִּיט, הַשּׁוֹהֶה בַמֶּרְחָק זֶה כַּמָּה!</p>
</blockquote>

<blockquote>
<p>אַתֶּן לֵכְנָה הַחַדְרָה, כִּי שָׁמָּה גְּבִרְתְּכֶן הַכְּבוּדָּה!</p>
</blockquote>

<blockquote>
<p>שְׁקֹדְנָה לְסַבֵּב הַכִּישׁוֹר לְשַׂמַּח אֶת-נֶפֶשׁ הַמַּלְכָּה,  315</p>
</blockquote>

<blockquote>
<p>בְּשִׁבְתְּכֶן אִתָּהּ בָּאַרְמוֹן, אוֹ סְרֹקְנָה צֶמֶר בִּידֵיכֶן.</p>
</blockquote>

<blockquote>
<p>וַאֲנִי פֹה אֶדְאַג לָאוֹר לְמוֹ כֻלָּם, אָנֹכִי,</p>
</blockquote>

<blockquote>
<p>גַּם אִם-יַחְפְּצוּ לִשְׁהוֹת פֹּה עַד הַצְּפִירָה בְּהִלָּהּ,</p>
</blockquote>

<blockquote>
<p>אוֹתִי הֲלֹא לֹא יְנַצְּחוּ; כִּי הַרְבֵּה לִסְבֹּל יָדַעְתִּי&quot;.</p>
</blockquote>

<br> 

<blockquote>
<p>כָּכָה הִבִּיעַ; וְצָחֲקוּ, הִתְבּוֹנְנוּ אִשָּׁה בִרְעוּתָהּ.   320</p>
</blockquote>

<blockquote>
<p>אֶפֶס קָשׁוֹת לוֹ דִבְּרָה מֶלַּנְתּוֹ יְפַת-הַלְּחָיַיִם,</p>
</blockquote>

<blockquote>
<p>אֲשֶׁר דּוֹלִיּוֹס הוֹלִידָהּ וּפֵּנֶלּוֹפֵּיָה גִּדְּלַתָּה,</p>
</blockquote>

<blockquote>
<p>רוֹמְמָה אוֹתָהּ כְּבַת, הִרְבְּתָה לָהּ שַׁעֲשׁוּעֶיהָ.</p>
</blockquote>

<blockquote>
<p>אֶפֶס לְבָבָהּ לֹא דָאַב לְפֵּנֶלּוֹפֵּיָה הַנְּבוֹנָה,</p>
</blockquote>

<blockquote>
<p>בָּאֳהָבִים הִתְעַלְּסָה עִם-אֶבְרִימָכוֹס וַתֶּעֱגַב.   325</p>
</blockquote>

<blockquote>
<p>נָשְׂאָה הַלֵּזוּ אִמְרָתָהּ בְּדִבְרֵי הַקֶּלֶס לְאוֹדִיסֵס:</p>
</blockquote>

<blockquote>
<p>&quot;אַתָּה, הַנָּכְרִי הַמִּסְכֵּן, אֵין זֶה כִּי נִטְרְפָה דַעְתְּךָ.</p>
</blockquote>

<blockquote>
<p>אֵין אַתָּה רוֹצֶה לָלֶכֶת לִשְׁכַּב בְּבֵית חָרַשׁ-בַּרְזֶל,</p>
</blockquote>

<blockquote>
<p>אוֹ בִמְלוֹן-אוֹרְחִים פְּלוֹנִי, כִּי פֹה תַרְבֶּה לַהַג אֵין קֵצֶה.</p>
</blockquote>

<blockquote>
<p>תָּעֵז פָּנֶיךָ בָּרַבִּים, וְנַפְשְׁךָ דָּבָר לֹא תִירָא.     330</p>
</blockquote>

<blockquote>
<p>אֵין זֶה כִּי לִבְּךָ עֲבָרוֹ הַיַּיִן, וְאוּלַי מֵעוֹלָם</p>
</blockquote>

<blockquote>
<p>דַּרְכְּךָ זוֹ הִיא, כִּי אָכֵן דְּבָרִים בְּטֵלִים תְּפַטְפֵּט.</p>
</blockquote>

<blockquote>
<p>דַּעְתְּךָ נִתְבַּלְבְּלָה, כִּי יָדְךָ גָּבְרָה עַל-אִירוֹס הַקַּבְּצָן?</p>
</blockquote>

<blockquote>
<p>רְאֵה, וְלֹא יָקוּם עָלֶיךָ אִישׁ אֲשֶׁר חָזַק מֵאִירוֹס,</p>
</blockquote>

<blockquote>
<p>אֲשֶׁר יְרֹוצֵץ אֶת-רֹאשְׁךָ בְּיָדָיו הַחֲזָקוֹת, וְאוֹתְךָ   335</p>
</blockquote>

<blockquote>
<p>יַשְׁלִיךְ מִפֶּתַח הַבַּיִת, וִילַכְלֶכְךָ בְּדָמֶיךָ&quot;.</p>
</blockquote>

<br>  

<blockquote>
<p>הִבִּיט זְעוּמוֹת אוֹדִיסֵס הָאִישׁ רַב-הַדַּעַת וַיֹּאמֶר:</p>
</blockquote>

<blockquote>
<p>&quot;כַּלְבָּה! מִיָּד אֲנִי הוֹלֵךְ אֲסַפֵּר לְטֵלֶמָּכוֹס</p>
</blockquote>

<blockquote>
<p>אֶת-דְּבָרַיִךְ דִּבַּרְתְּ, וִינַתְּחֵךְ אֲבָרִים אֲבָרִים&quot;.</p>
</blockquote>

<br>

<blockquote>
<p>כָּכָה הִבִּיעַ, וַיָּפֶץ בִּדְבָרָיו אֶת-כָּל-הָאֲמָהוֹת.   340</p>
</blockquote>

<blockquote>
<p>מִהֲרוּ דֶרֶךְ הַבַּיִת וְכָל-אֶבְרֵיהֶן חָלָשׁוּ,</p>
</blockquote>

<blockquote>
<p>אֵימָה נָפְלָה עֲלֵיהֶן, כִּי דִמּוּ נְכוֹנָה יְדַבֵּר.</p>
</blockquote>

<blockquote>
<p>אַחֲרֵי-כֵן עָמַד אֵצֶל מַחְתּוֹת-הַמָּאוֹר הַדֹּלְקוֹת,</p>
</blockquote>

<blockquote>
<p>לִבָּה הָאֵשׁ, הִסְתַּכֵּל בְּכֻלָּם; אַךְ בְּלִבּוֹ הִתְרוֹצְצוּ</p>
</blockquote>

<blockquote>
<p>רַבּוֹת מַחֲשָׁבוֹת אֲחֵרוֹת, וְלֹא נָפַל מֵהֶן דָּבָר אָרְצָה. 345</p>
</blockquote>

<br>  

<blockquote>
<p>וְאוּלָם אַתֵּנָה לֹא עָצְרָה בְּעַד הַחֲתָנִים הַיְהִירִים</p>
</blockquote>

<blockquote>
<p>מֵהַעֲלִיבוֹ בִּדְבָרִים מְאֹד מַעֲלִיבִים, לְמַעַן</p>
</blockquote>

<blockquote>
<p>יִגְדַּל הַצַּעַר בְּנֶפֶשׁ אוֹדִיסֵס בְּנוֹ שֶׁל-לָאֶרְטֵס.</p>
</blockquote>

<blockquote>
<p>פָּתַח בְּתוֹכָם וְסָח אֶבְרִימָכוֹס בְּנוֹ שֶׁל-פּוֹלִיבּוֹס</p>
</blockquote>

<blockquote>
<p>כְּדֵי לְהִתְגָּרוֹת בְּאוֹדִיסֵס, וְיִצְחֲקוּ רֵעָיו-עֲמִיתָיו:   350</p>
</blockquote>

<blockquote>
<p>&quot;הַאֲזִינוּ, חַתְנֵי הַמַּלְכָּה נוֹדַעַת-לִתְהִלָּה,</p>
</blockquote>

<blockquote>
<p>לְמַעַן אֲדַבֵּר בְּאָזְנֵיכֶם כְּמִצְוַת לְבָבִי בְּחֻבִּי!</p>
</blockquote>

<blockquote>
<p>אֵין זֶה כִּי אַחַד הָאֵלִים הֵבִיא אֶת-זֶה לְבֵית-אוֹדִיסֵס.</p>
</blockquote>

<br>  

<blockquote>
<p>הִנֵּה נִרְאֶה לִי מֵאִיר, וְנֹגַהּ-לַפִּידִים מִסָּבִיב<a href="#fn:101" id="fnref:101" title="see footnote" class="footnote"><sup>101</sup></a></p>
</blockquote>

<blockquote>
<p>לְרֹאשׁוֹ שֶׁלּוֹ אֲשֶׁר לֹא הֶעֱלָה שֵׂעָר אַף אֶחָד&quot;.  355</p>
</blockquote>

<br>

<blockquote>
<p>כָּכָה הִבִּיעַ וַיֹּאמֶר לְאוֹדִיסֵס מְקַרְקֵר-הַקְּרִיּוֹת:</p>
</blockquote>

<blockquote>
<p>&quot;נָכְרִי, הֲתִרְצֶה לְעָבְדֵנִי, אִם-אַךְ אֶקָּחֲךָ לִשְׂכִיר-יוֹם,</p>
</blockquote>

<blockquote>
<p>הַרְחֵק עַל-קְצֵה גְּבוּל הַשָּׂדֶה וּשְׂכָרְךָ לֹא אֲקַפֵּחַ.</p>
</blockquote>

<blockquote>
<p>מְשֻׂכַּת חֶדֶק לִי תִקְלַע וְעֵצִים אַדִּירִים לִי תִטַּע,</p>
</blockquote>

<blockquote>
<p>וַאֲרֻחָתְךָ יוֹם יוֹם שָׁם אֶתֵּן לְךָ כָּל-הַשָּׁנָה,    360</p>
</blockquote>

<blockquote>
<p>בְּגָדִים אַלְבִּישְׁךָ וְאֶתְּנָה סוּלְיוֹת אֶל-תַּחַת רַגְלֶיךָ.</p>
</blockquote>

<blockquote>
<p>אַךְ מִלָּמְדְךָ עֲלִילוֹת אַךְ רָעוֹת נַפְשְׁךָ וַדַּאי</p>
</blockquote>

<blockquote>
<p>תִּבְחַל לַעֲשׂוֹת בַּמְּלָאכָה, כִּי תִבְחַר לַחֲזֹר עַל-פְּתָחִים,</p>
</blockquote>

<blockquote>
<p>לָבֹא מִתְחַנֵּן לְמַלֵּא בִּטְנְךָ שָׂבְעָה לֹא תֵדָע&quot;.</p>
</blockquote>

<br>  

<blockquote>
<p>נָשָׂא אִמְרָתוֹ אוֹדִיסֵס הָאִישׁ רַב-הַדַּעַת וַיַּעַן:  365</p>
</blockquote>

<blockquote>
<p>&quot;אֶבְרִימָכוֹס, לוּ בָאנוּ הִתְחָרוֹת כַּיּוֹם בִּקְצִיר-חָצִיר,</p>
</blockquote>

<blockquote>
<p>תּוֹר הָאָבִיב הִגִּיעַ, וְהַיָּמִים מִתְאָרְכִים וְהוֹלְכִים,</p>
</blockquote>

<blockquote>
<p>וְכַפַּי תֹּאחַזְנָה בְּחֶרְמֵשׁ מְעֻקָּל-לְתִפְאָרָה, וְגַם אַתָּה</p>
</blockquote>

<blockquote>
<p>חֶרְמֵשׁ בְּכַפֶּיךָ, לְמַעַן נְנַסֶּה כֹּחֵנוּ בַּמַּעֲשֶׂה,</p>
</blockquote>

<blockquote>
<p>צָמִים עַד שָׁעָה מְאֻחֶרֶת בַּלַּיְלָה וְדַי לָנוּ חָצִיר,  370</p>
</blockquote>

<blockquote>
<p>אוֹ שֶׁהָיִינוּ חוֹרְשִׁים בְּצֶמֶד הַטּוֹבִים בַּשְּׁוָרִים,</p>
</blockquote>

<blockquote>
<p>גְּבוֹהֵי קוֹמָה, שְׁחוּמִים, וּשְׁנֵיהֶם שְׂבֵעִים הָעֵשֶׂב,</p>
</blockquote>

<blockquote>
<p>שָׁוִים בְּשָׁנִים וְעָצְמָה, וְכֹחַ לֹא נֻצַּח בְּמָתְנֵיהֶם,</p>
</blockquote>

<blockquote>
<p>צִמְדֵי שָׂדֶה אַרְבָּעָה, רִגְבֵיהֶם נִשְׁמָעִים לְמַחֲרֵשָׁה,</p>
</blockquote>

<blockquote>
<p>לִרְאוֹת יָכֹלְתָּ אַךְ אָז הַאַשְׂכִּיל לְפַלַּח מַעֲנִיּוֹת!  375</p>
</blockquote>

<blockquote>
<p>וְאִלּוּ בָא קְרוֹנְיוֹן וְהֵעִיר, מִמָּקוֹם שֶׁיָּעִיר, מִלְחָמָה</p>
</blockquote>

<blockquote>
<p>עוֹד הַיּוֹם וְאָנֹכִי חָמוּשׁ שְׁנֵי רְמָחִים וְצִנָּה,</p>
</blockquote>

<blockquote>
<p>חוֹבֵשׁ קוֹבַע כֻּלּוֹ נְחשֶׁת מַתְאִים לְרַקּוֹתַי,</p>
</blockquote>

<blockquote>
<p>לִרְאוֹת יָכֹלְתָּ אָז אוֹתִי, בְּהִסָּפְחִי אֶל-חֵיל הַחֲלוּצִים,</p>
</blockquote>

<blockquote>
<p>אָז לֹא הָיִיתָ מְחָרְפֵנִי בְּשֶׁל הַבֶּטֶן הָרְעֵבָה!    380</p>
</blockquote>

<blockquote>
<p>אֶפֶס עַז-פָּנִים הִנֶּךָ, וְדַרְכְּךָ דֶּרֶךְ גַּס-רוּחַ.</p>
</blockquote>

<blockquote>
<p>אָמוֹר אָמַרְתָּ בְּלִבְּךָ: גַּם גָּדוֹל אַתָּה גַּם אַדִּיר,</p>
</blockquote>

<blockquote>
<p>כִּי אַךְ עִם-שָׁפָל וּמִצְעָר דָּבָר לְךָ כָּל-הַיָּמִים;</p>
</blockquote>

<blockquote>
<p>וְאִלּוּ שָׁב עַתָּה וּבָא אוֹדִיסֵס לְאֶרֶץ-אֲבוֹתָיו,</p>
</blockquote>

<blockquote>
<p>וְצָרָה לְךָ תֵּכֶף הַדֶּלֶת – וְאִם רַחֲבַת-יָדַיִם עָשׂוּהָ,  385</p>
</blockquote>

<blockquote>
<p>בְּנוּסְךָ דֶּרֶךְ הַפֶּתַח לָבֹא אֶל-שַׁעַר הֶחָצֵר!&quot;</p>
</blockquote>

<br>  

<blockquote>
<p>כָּכָה הִבִּיעַ; וַתַּעַל חֲמַת אֶבְרִימָכוֹס עַד לְהַשְׁחִית.</p>
</blockquote>

<blockquote>
<p>הִבִּיט בּוֹ זְעוּמוֹת, וַיַּעַן וַיֹּאמֶר אֶת-אִמְרֵי-הַכָּנָף:</p>
</blockquote>

<blockquote>
<p>&quot;חִישׁ תְּבוֹאֲךָ הָרָעָה, חֵלֵכָה, כִּי כָּכָה תְדַבֵּר,</p>
</blockquote>

<blockquote>
<p>תָּעֵז פָּנֶיךְ בָּרַבִּים, וְנַפְשְׁךָ דָּבָר לֹא תִירָא.   390</p>
</blockquote>

<blockquote>
<p>אֵין זֶה כִּי לִבְּךָ עֲבָרוֹ הַיַּיִן, וְאוּלַי מֵעוֹלָם</p>
</blockquote>

<blockquote>
<p>דַּרְכְּךָ זוֹ הִיא, כִּי אָכֵן דְּבָרִים בְּטֵלִים תְּפַטְפֵּט.</p>
</blockquote>

<blockquote>
<p>דַּעְתְּךָ נִתְבַּלְבְּלָה, כִּי יָדְךָ גָּבְרָה עַל-אִירוֹס הַקַּבְּצָן?&quot;</p>
</blockquote>

<br>  

<blockquote>
<p>כָּכָה הִבִּיעַ וְתָפַס בַּשְּׁרַפְרַף; וְאוּלָם אוֹדִיסֵס</p>
</blockquote>

<blockquote>
<p>כָּרַע אֶל-בִּרְכֵּי אַמְפִינוֹמוֹס הַדּוּלִיכְיוֹנִי,    395</p>
</blockquote>

<blockquote>
<p>נִבְהַל מִפְּנֵי אֶבְרִימָךְ, וַיִּפְגַּע בַּמֶּלְצַר, בִּימִינוֹ,</p>
</blockquote>

<blockquote>
<p>שָׁמַט הַלָּה אֶת-כַּד-יֵינוֹ לָאָרֶץ, וְהִרְעִים בְּנָפְלוֹ;</p>
</blockquote>

<blockquote>
<p>נָפַל הַלָּז אֲחוֹרַנִּית, הִתְפַּלֵּשׁ בֶּעָפָר וְנֶאֱנַק.</p>
</blockquote>

<blockquote>
<p>אַךְ הַחֲתָנִים מוֹסִיפִים קוֹל שָׁאוֹן בָּאוּלָם הָאָפֵל,</p>
</blockquote>

<blockquote>
<p>וְנִבַּט אִישׁ אֶל-רֵעֵהוּ וְנָשָׂא אִמְרָתוֹ וְאָמָר:   400</p>
</blockquote>

<blockquote>
<p>&quot;לָמָּה לֹא אָבַד אָבֹד אוֹתוֹ הַזָּקֵן הַנּוֹדֵד</p>
</blockquote>

<blockquote>
<p>טֶרֶם הִגִּיעַ לְכָאן וְהֵקִים הַשָּׁאוֹן הַנּוֹרָא?</p>
</blockquote>

<blockquote>
<p>עַתָּה נִתְקוֹטֵט בִּגְלַל קַבְּצָנִים, וְנֶעְדַּר עֹנֶג</p>
</blockquote>

<blockquote>
<p>בְּמִשְׁתֵּה-הַיַּיִן הַמְפֹאָר, כִּי יַד-הָרַע עַל-הָעֶלְיוֹנָה&quot;.</p>
</blockquote>

<br> 

<blockquote>
<p>פָּתַח וְאָמַר אֲלֵיהֶם אוֹן-טֵלֶמָּכוֹס הַקָּדוֹשׁ:    405</p>
</blockquote>

<blockquote>
<p>&quot;אַתֶּם הַטִּפְּשִׁים, תִּתְהוֹלְלוּ וְאֵין לְאֵל יֶדְכֶם לְכַסּוֹת</p>
</blockquote>

<blockquote>
<p>אֲשֶׁר אֲכַלְתֶּם וּשְׁתִיתֶם, כִּי אַחַד הָאֵלִים מְגָרְכֶם;</p>
</blockquote>

<blockquote>
<p>עַתָּה אַחַר אֲכָלְכֶם, לְכוּ אִישׁ לְבֵיתוֹ לָנוּחַ,</p>
</blockquote>

<blockquote>
<p>נַפְשְׁכֶם אִם-רָצְתָה בָזֶה, כִּי אֵין אֲנִי מְגָרֵשׁ שׁוּם אָדָם&quot;.</p>
</blockquote>

<br>  

<blockquote>
<p>כָּכָה סָח: וְהֵם כֻּלָּם מִשְׁתָּאִים מְאֹד לְטֵלֶמָּכוֹס,     410</p>
</blockquote>

<blockquote>
<p>נָשְׁכוּ שִׂפְתֵיהֶם בְּשִׁנֵּיהֶם, כּי דִבֵּר אֶת-דְּבָרָיו בְּעֹז-רוּחַ.</p>
</blockquote>

<blockquote>
<p>נָשָׂא אִמְרָתוֹ וַיְדַבֵּר אֲלֵיהֶם הָאִישׁ אַמְפִינוֹמוֹס,</p>
</blockquote>

<blockquote>
<p>בְּנוֹ הַמְהֻלָּל שֶׁל-נִיסוֹס הַמּוֹשֵׁל מִזֶּרַע אַרִטְיָס:</p>
</blockquote>

<blockquote>
<p>&quot;רֵעַי הַיְקָרִים, נְכוֹנִים דִּבְרֵי הַלָּז וְגָם צָדָק!</p>
</blockquote>

<blockquote>
<p>אִישׁ לֹא יִתְאַנֵּף עַל-זֶה וְלֹא יַעֲנֶה לוֹ דְבָרִים קָשִׁים, 415</p>
</blockquote>

<blockquote>
<p>וְגַם לַגֶּבֶר הַנָּכְרִי אַל-יָצִיק אוֹ לְאַחַד הַנְּעָרִים,</p>
</blockquote>

<blockquote>
<p>אֲשֶׁר בְּאַרְמוֹנוֹ שֶׁל-אוֹדִיסֵס הָאִישׁ הָאֱלֹהִי!</p>
</blockquote>

<blockquote>
<p>יִקְרַב הַמֶּלְצַר וִיחַלֵּק בֵּינֵינוּ אֶת-סִפְלֵי הַיָּיִן,</p>
</blockquote>

<blockquote>
<p>וְנִסֹּךְ נִסְכֵּנוּ, וְנֵלֵךְ אִישׁ אִישׁ לְבֵיתוֹ לָנוּחַ.</p>
</blockquote>

<blockquote>
<p>אוּלָם הַנָּכְרִי יִשָּׁאֵר בְּאַרְמוֹן אוֹדִיסֵס הַגִּבּוֹר,  420</p>
</blockquote>

<blockquote>
<p>יִדְאַג לוֹ טֵלֶמָּךְ, כִּי עַל-כֵּן סָר אֶל-בֵּיתוֹ רִאשׁוֹנָה&quot;.</p>
</blockquote>

<br> 

<blockquote>
<p>כָּכָה הִבִּיעַ: וַיִּיטְבוּ דְּבָרָיו בְּעֵינֵי כֻלָּמוֹ.</p>
</blockquote>

<blockquote>
<p>מוּלְיוֹס הַגִּבּוֹר, הַכָּרוֹז מֵאַנְשֵׁי דוּלִיכְיוֹן, הַמְשָׁרֵת</p>
</blockquote>

<blockquote>
<p>אֶת-אַמְפִינוֹמוֹס, מָסַךְ בִּשְׁבִילָם הַיַּיִן בַּקִּיתוֹן,</p>
</blockquote>

<blockquote>
<p>קָרַב וַיְחַלֵּק לְכֻלָּם, וְהֵמָּה נָסְכוּ לָאֵלִים    425</p>
</blockquote>

<blockquote>
<p>יוֹשְׁבֵי-אוֹלִימְפְּ הַמְאֻשָּׁרִים, וַיִּשְׁתּוּ הַיַּיִן הֶעָרֵב.</p>
</blockquote>

<blockquote>
<p>אַךְ כְּכַלּוֹתָם אֶת-נִסְכָּם וּשְׁתוֹתָם הַיַּיִן לִרְצוֹנָם,</p>
</blockquote>

<blockquote>
<p>נֶחְפְּזוּ לָשׁוּב אֶל-בֵּיתָם אִישׁ לְאַרְמוֹנוֹ לָנוּחַ.</p>
</blockquote>

<br>  

<h2 id="שִׁירתִּשְׁעָהעָשָׂר:אוֹדִיסֵסמְשׂוֹחֵחַעִםפֵּנֶלּוֹפָּה.רְחִיצַת">שִׁיר תִּשְׁעָה עָשָׂר: אוֹדִיסֵס מְשׂוֹחֵחַ עִם פֵּנֶלּוֹפָּה. רְחִיצַת</h2>

<p>הָרַגְלַיִם</p>

<br>  

<blockquote>
<p>אוּלָם אוֹדִיסֵס הַנַּעֲלֶה נִשְׁאַר פְּנִימָה בָּאוּלָם.</p>
</blockquote>

<blockquote>
<p>זוֹמֵם הוּא וְאַתֵּנָה אֲבַדּוֹן עַל-קְהַל-הַחֲתָנִים.</p>
</blockquote>

<blockquote>
<p>נֶחְפַּז וְסָח לְטֵלֶמָּךְ, וַיֹּאמֶר אֶת-אִמְרֵי-הַכָּנָף:</p>
</blockquote>

<blockquote>
<p>&quot;טֵלֶמָּכוֹס, נַכְנִיסָה אֶת-כְּלֵי-הַמִּלְחָמָה פְּנִימָה,</p>
</blockquote>

<blockquote>
<p>כֻּלָּם, וְהָיָה אִם-קְהַל-הַחֲתָנִים יִשְׁאָלְךָ,     5</p>
</blockquote>

<blockquote>
<p>לֵאמֹר: אָנָה נֶעֶלְמוּ, תַּתְעֵמוֹ בְּדִבְרֵי הַמֶּתֶק:</p>
</blockquote>

<blockquote>
<p>&quot;עֵקֶב הֶעָשָׁן הוֹצֵאתִים, כִּי אֵין פְּנֵיהֶם כַּאֲשֶׁר הָיוּ,</p>
</blockquote>

<blockquote>
<p>בַּעֲזֹב אוֹתָם אוֹדִיסֵס, בְּשׂוּמוֹ פְעָמָיו לִטְרוֹיָה;</p>
</blockquote>

<blockquote>
<p>שֻׁנּוּ לְרָעָה מְאֹד, כִּי נָגַע בָּם קִיטוֹר-הַלַּהַב.</p>
</blockquote>

<blockquote>
<p>וְדָבָר עוֹד גָּדוֹל מִזֶּה נָתַן בִּלְבָבִי הַדֵּימוֹן:   10</p>
</blockquote>

<br>  

<blockquote>
<p>אֲשֶׁר לֹא תְעוֹרְרוּ מְדָנִים בֵּינֵיכֶם, כִּי תִשְׁכְּרוּ מִיַּיִן,<a href="#fn:102" id="fnref:102" title="see footnote" class="footnote"><sup>102</sup></a></p>
</blockquote>

<blockquote>
<p>לָצֵאת לִפְצֹעַ אִישׁ אָחִיו וּתְחַלְּלוּ לָנוּ הַמִּשְׁתֶּה</p>
</blockquote>

<blockquote>
<p>וְאֶת-הַנִּשּׂוּאִים; וְהַבַּרְזֶל בְּעַצְמוֹ לוֹקֵחַ לֶב-גָּבֶר&quot;.</p>
</blockquote>

<br>  

<blockquote>
<p>כָּכָה סָח, וְטֵלֶמָּכוֹס שָׁמַע בְּקוֹל אָבִיו אֲהוּבוֹ,</p>
</blockquote>

<blockquote>
<p>קָרָא אֵלָיו אֶת-אוֹמַנְתּוֹ אֶת-אֶבְרִיקְלֵיָה וַיֹּאמֶר:  15</p>
</blockquote>

<blockquote>
<p>&quot;אִמָּא, כַּנְסִּי נָא וְעִצְרִי בַבַּיִת אֶת-כָּל-הָאֲמָהוֹת,</p>
</blockquote>

<blockquote>
<p>עַד אִם-הֵבֵאתִי לַמְּזָוֶה אֶת-כָּל-כְּלֵי נִשְׁקוֹ שֶׁל-אָבִי,</p>
</blockquote>

<blockquote>
<p>כְּלֵי-הַתִּפְאָרָה, וּפְנֵיהֶם שֻׁנּוּ לְרָעָה מֵעָשָׁן,</p>
</blockquote>

<blockquote>
<p>אָבִי כִּי רָחַק, וְאָנֹכִי יֶלֶד אֵין-בִּינוֹת עוֹדֶנִּי.</p>
</blockquote>

<blockquote>
<p>עַתָּה רְצוֹנִי לְכַנְּסָם לְמָקוֹם לֹא יִגַּע בָּם עָשָׁן&quot;.   20</p>
</blockquote>

<br> 

<blockquote>
<p>עָנְתָה לוֹ אֶבְרִיקְלֵיָה אוֹמַנְתּוֹ הַיְקָרָה וַתֹּאמֶר:</p>
</blockquote>

<blockquote>
<p>&quot;לְוַאי וּנְבֻנֹתָ, בְּנִי, וְתִשְׂכַּל סוֹף-סוֹף, לְמַעַן</p>
</blockquote>

<blockquote>
<p>תִּדְאַג לַבַּיִת הַגָּדוֹל וְתִשְׁמֹר הַכְּבוּדָּה הָרַבָּה!</p>
</blockquote>

<blockquote>
<p>אֶפֶס מִי זֶה יִלָּוֶה אֵלֶיךָ וְנָשָׂא אֲבוּקָה,</p>
</blockquote>

<blockquote>
<p>וְאַתָּה אָמַרְתָּ: אֲשֶׁר לֹא תֵצֵא כָּל-שִׁפְחָה לְהָאִיר?&quot;  25</p>
</blockquote>

<br>  

<blockquote>
<p>עָנָה לָהּ טֵלֶמָּכוֹס הָעֶלֶם הַנָּבוֹן וַיֹּאמֶר:</p>
</blockquote>

<blockquote>
<p>&quot;אוֹתוֹ הַנָּכְרִי, כִּי לָמָּה יַחֲבֹק יָד בַּעֲצַלְתָּיִם,</p>
</blockquote>

<blockquote>
<p>אֲשֶׁר מִלַּחְמִי יֹאכַל, אַף אִם-מִמֶּרְחַקִּים הִגִּיעַ?&quot;</p>
</blockquote>

<br>  

<blockquote>
<p>כָּכָה הִבִּיעַ הַלָּז; וּדְבָרָיו לֹא נִמְחוּ מִלִּבָּהּ,</p>
</blockquote>

<blockquote>
<p>סָגְרָה עַל-מַסְגֵּר אֶת-דַּלְתוֹת הַחֲדָרִים הַבְּנוּיִים-לְהָדָר. 30</p>
</blockquote>

<blockquote>
<p>קָמוּ מִמְּקוֹמָם אֲזַי אוֹדִיסֵס וּבְנוֹ זֶה הַמַּזְהִיר,</p>
</blockquote>

<blockquote>
<p>כִּנְּסוּ וְהֵבִיאוּ קוֹבָעִים, מָגִנִּים בַּעֲלֵי-בְלִיטוֹת</p>
</blockquote>

<blockquote>
<p>וְאֶת-הַחֲנִיתוֹת הַשְּׁנוּנוֹת; וּפַּלַּס-אַתֵּנָה לִפְנֵיהֶם</p>
</blockquote>

<blockquote>
<p>בָּאָה עִם-מְנוֹרַת הַזָּהָב וּמְפִיצָה נֹגַהּ כְּלִיל-יֹפִי.</p>
</blockquote>

<blockquote>
<p>מִהֵר סָח טֵלֶמָּכוֹס וַיְדַבֵּר בְּאָזְנֵי אָבִיהוּ:    35</p>
</blockquote>

<blockquote>
<p>&quot;אָבִי, עֵינַי הָרוֹאוֹת נִסִּים וְנִפְלָאוֹת גְּדוֹלִים.</p>
</blockquote>

<blockquote>
<p>הִנֵּה כָּתְלֵי הַחֲדָרִים וְכָל-הַמִּגְרָעוֹת הַנָּאוֹת,</p>
</blockquote>

<blockquote>
<p>קוֹרוֹת-אֲשׁוּחִים וְכָל-הָעַמּוּדִים הָרָמִים וְהַגְּדוֹלִים</p>
</blockquote>

<blockquote>
<p>אוֹרִים, מְאִירֵי עֵינָיִם, כְּאוֹתָהּ שַׁלְהֶבֶת אֵשׁ תּוּקָד!</p>
</blockquote>

<blockquote>
<p>וַדַּאי פֹּה אֵל בְּקִרְבֵּנוּ מִיּוֹשְׁבֵי מֶרְחֲבֵי-שָׁמָיִם!&quot;  40</p>
</blockquote>

<br>  

<blockquote>
<p>הֵשִׁיב אֲמָרָיו אוֹדִיסֵס הָאִישׁ רַב-הַדַּעַת וַיַּעַן:</p>
</blockquote>

<blockquote>
<p>&quot;הַחְרֵשׁ! הַצְפֵּן מַחְשְׁבוֹתֶיךָ בְּלִבְּךָ, אַל-תַּעֲמֵק שְׁאָלָה!</p>
</blockquote>

<blockquote>
<p>הִנֵּה כֵן דֶּרֶךְ הָאֵלִים, אֲשֶׁר בָּאוֹלימְפּוֹס זְבוּלָם.</p>
</blockquote>

<blockquote>
<p>אַתָּה לֵךְ וְשָׁכַבְתָּ, אֲנִי פֹה אִשָּׁאֵר בָּאוּלָם</p>
</blockquote>

<blockquote>
<p>לְמַעַן אֲגָרֶה אֶת-לֵב הַנָּשִׁים וְאֶת-לֵב אִמְּךָ   45</p>
</blockquote>

<blockquote>
<p>אֲשֶׁר תָּמֵר וְתַחְקֹר אוֹתִי לָדַעַת כָּל-דָּבָר&quot;.</p>
</blockquote>

<br>  

<blockquote>
<p>כָּכָה הִבִּיעַ; וַיֵּצֵא הָאִישׁ טֵלֶמָּךְ מִן-הָאוּלָם</p>
</blockquote>

<blockquote>
<p>לְאוֹר הָאֲבוּקוֹת הַדּוֹלְקוֹת, לָבֹא אֶל-אוֹתוֹ הַחֶדֶר,</p>
</blockquote>

<blockquote>
<p>אֲשֶׁר שָׁם יִשְׁכַּב וְיִישַׁן בִּתְקֹף אוֹתוֹ שֵׁנָה מְתוּקָה.</p>
</blockquote>

<blockquote>
<p>שָׁכַב גַּם עַתָּה שָׁם מְחַכֶּה לִצְפִירַת-הַקֹּדֶשׁ.   50</p>
</blockquote>

<blockquote>
<p>אֶפֶס אוֹדִיסֵס הַנַּעֲלֶה נִשְׁאַר פְּנִימָה בָּאוּלָם,</p>
</blockquote>

<blockquote>
<p>זוֹמֵם הוּא וְאַתֵּנָה אֲבַדּוֹן עַל-קְהַל-הַחֲתָנִים.</p>
</blockquote>

<br>  

<blockquote>
<p>יָצְאָה אָז מֵחֶדְרָהּ פֵּנֶלּוֹפֵּיָה הַנְּבוֹנָה,</p>
</blockquote>

<blockquote>
<p>מַרְאֵה אַרְטֶמִּיס מַרְאֶהָ, כִּדְמוּת אַפְרוֹדִיטָה שֶׁל-כָּתֶם.</p>
</blockquote>

<blockquote>
<p>כִּסֵּא לָהּ הֶעֱמִידוּ אֵצֶל הָאָח, עָלָיו תֵּשֵׁב,     55</p>
</blockquote>

<blockquote>
<p>כִּסֵּא הַשֵּׁן וְהַכֶּסֶף, אֲשֶׁר לְפָנִים עָשָׂהוּ</p>
</blockquote>

<blockquote>
<p>לָהּ אִיקְמַלְיוֹס הָאָמָּן. הֲדוֹם לָרַגְלַיִם מִתַּחַת</p>
</blockquote>

<blockquote>
<p>הִצְמִיד אֵלָיו, וְעוֹר שֶׁל-כֶּבֶשׂ גָּדוֹל מִמַּעַל</p>
</blockquote>

<blockquote>
<p>פָּרוּשׂ. יָשְׁבָה עָלָיו פֵּנֶלּוֹפֵּיָה הַנְּבוֹנָה.</p>
</blockquote>

<blockquote>
<p>אָז מֵחֶדְרָן תֵּצֶאנָה הַשְּׁפָחוֹת מַלְבִּינוֹת-הַזְּרוֹעוֹת, 60</p>
</blockquote>

<blockquote>
<p>פִּנּוּ אֶת-כָּל-הַמַּטְעַמִּים הָרַבִּים וְאֶת-הַשֻּׁלְחָנוֹת,</p>
</blockquote>

<blockquote>
<p>גַּם אֶת-הַכּוֹסוֹת בָּן שָׁתוּ כָל-הַחֲתָנִים הַיְהִירִים,</p>
</blockquote>

<blockquote>
<p>זָרְקוּ לָאָרֶץ הָאֵשׁ אֲשֶׁר בַּמַּחְתּוֹת, וַעֲלֵיהֶן</p>
</blockquote>

<blockquote>
<p>נָתְנוּ גִזְרֵי הָעֵץ לְהָאִיר בַּבַּיִת וּלְחַמְּמוֹ.</p>
</blockquote>

<blockquote>
<p>אֶפֶס מֶלַּנְתּוֹ חֵרְפָה אֶת-אוֹדִיסֵס כְּבָרִאשׁוֹנָה:  65</p>
</blockquote>

<blockquote>
<p>&quot;נָכְרִי, הַאִם כָּל-הַלַּיְלָה תִהְיֶה עָלֵינוּ לָטֹרַח,</p>
</blockquote>

<blockquote>
<p>תֵּלֵךְ מִתְלַבֵּט בַּבַּיִת, מִסְתַּכֵּל בַּנָּשִׁים הַשְּׁפָחוֹת?</p>
</blockquote>

<blockquote>
<p>לֶךְ-לְךָ, סֹב אֶל-הַדֶּלֶת, הַמִּסְכֵּן! דַּיֶּךָּ הַמִּשְׁתֶּה,</p>
</blockquote>

<blockquote>
<p>אוֹ אֲנִי זוֹרְקָה בְךָ אוּד בּוֹעֵר לַרְאוֹתְךָ הַדֶּלֶת!&quot;</p>
</blockquote>

<br> 

<blockquote>
<p>הִבִּיט זְעוּמוֹת אוֹדִיסֵס הָאִישׁ רַב-הַדַּעַת וַיֹּאמֶר:  70</p>
</blockquote>

<blockquote>
<p>&quot;אַתְּ הָאֲרוּרָה, שַׁלָּמָּה תֶאֶנְפִי בִי בְרֹעַ-לִבֵּךְ?</p>
</blockquote>

<blockquote>
<p>אוּלַי כִּי מְלֻכְלָךְ אֲנִי, וְרָעִים הַבְּגָדִים לִבְשָׂרִי,</p>
</blockquote>

<blockquote>
<p>וְחוֹזֵר עַל-פִּתְחֵי נְדִיבִים? עָנְיִי הֲלֹא יְאַלְּצֵנִי.</p>
</blockquote>

<blockquote>
<p>הִנֵּה זֶה גוֹרַל הֶעָנִי, מְנָת-חֶלְקוֹ שֶׁל-נוֹדֵד בָּאָרֶץ.</p>
</blockquote>

<blockquote>
<p>גַּם אֲנִי גַרְתִּי לְפָנִים בְּבַיִת כָּבֵד-בַּנְּכָסִים,   75</p>
</blockquote>

<blockquote>
<p>בָּרוּךְ מֵאִישִׁים, וָאֶהִי פוֹרֵשׂ אֶת-כַּפִּי לֶעָנִי,</p>
</blockquote>

<blockquote>
<p>יִהְיֶה הַלָּז אֲשֶׁר יִהְיֶה, וְיֶחְסַר כָּל-אֲשֶׁר יֶחְסָר.</p>
</blockquote>

<blockquote>
<p>הָיוּ לִי עֲבָדִים אֵין-מִסְפָּר וְרַב הַטּוּב אֲשֶׁר אִתִּי,</p>
</blockquote>

<blockquote>
<p>צָרְכֵי חַיֵּי-תַעֲנֻגוֹת וַאֲשֶׁר לוֹ עשֶׁר יֵאָמֵר.</p>
</blockquote>

<blockquote>
<p>אֶפֶס זֵאוּס בֶּן-קְרוֹנוֹס הִכְחִידָם, כִּי יָשַׁר בְּעֵינָיו. 80</p>
</blockquote>

<blockquote>
<p>כִּי עַל-כֵּן רְאִי, אִשָּׁה, וְלֹא יָבֹא הַיּוֹם אֲשֶׁר יַחְלֹף</p>
</blockquote>

<blockquote>
<p>זִיוֵךְ זֶה בוֹ תִצְטַיְּנִי בֵּין יֶתֶר הַנָּשִׁים הַשְּׁפָחוֹת,</p>
</blockquote>

<blockquote>
<p>אֲשֶׁר תִּקְצֹף עָלַיִךְ גְּבִרְתֵּךְ, כִּי יִחַר בָּךְ אַפָּהּ,</p>
</blockquote>

<blockquote>
<p>אוֹ אוֹדִיסֵס יָשׁוּב לְבֵיתוֹ, כִּי עוֹד יֵשׁ תִּקְוָה לְאַחֲרִיתוֹ!</p>
</blockquote>

<blockquote>
<p>וְאִלּוּ גַם אָבַד הַלָּז, וְלֹא יָשׁוּב לְעוֹלָם לְבֵיתוֹ,   85</p>
</blockquote>

<blockquote>
<p>הִנֵּה לוֹ בֵן – טֵלֶמָּךְ, וּבְחַסְדּוֹ שֶׁל-פֵיבּוֹס-אַפּוֹלוֹן</p>
</blockquote>

<blockquote>
<p>גָּדַל כַּיּוֹם, וּמֵעֵינָיו לֹא נִסְתְּרָה שִׁפְחָה בָּאַרְמוֹן</p>
</blockquote>

<blockquote>
<p>עוֹשָׂה הַזָּדוֹן, כִּי אָכֵן כְּבָר אֵינוֹ יֶלֶד וְקָטָן&quot;.</p>
</blockquote>

<br> 

<blockquote>
<p>כָּכָה הִבִּיעַ; וַתִּשְׁמַע פֵּנֶלּוֹפֵּיָה הַנְּבוֹנָה:</p>
</blockquote>

<blockquote>
<p>חֵרְפָה מְאֹד אֶת-הָאָמָה וַתִּשָּׂא אִמְרָתָהּ וַתַּעַן:  90</p>
</blockquote>

<blockquote>
<p>&quot;הַכֹּל שָׁמַעְתִּי, הוֹי, כַּלְבָּה חֲצוּפָה, וְלֹא נֶעֶלְמוּ מֶנִּי</p>
</blockquote>

<blockquote>
<p>עֲלִילוֹתַיִךְ אַתְּ עוֹשָׂה, וּבְרֹאשֵׁךְ תְּשַׁלְּמִי דְבָרַיִךְ!</p>
</blockquote>

<blockquote>
<p>אַתְּ הֲלֹא הַכֹּל יוֹדַעַת, מִפִּי הֲלֹא שָׁמְעוּ אָזְנַיִךְ,</p>
</blockquote>

<blockquote>
<p>אֲשֶׁר אָמַרְתִּי, כִּי אֶדְרשׁ אוֹתוֹ הַנָּכְרִי בְּאַרְמוֹנִי</p>
</blockquote>

<blockquote>
<p>דָּבָר עַל-אֹדוֹת בַּעְלִי, וּלְבָבִי הוֹגֶה נְכָאִים&quot;.   95</p>
</blockquote>

<br>  

<blockquote>
<p>סָחָה; וַתִּשָּׂא אִמְרָתָהּ אֶל-אֶבְרִינוֹמָה סוֹכַנְתָּהּ:</p>
</blockquote>

<blockquote>
<p>&quot;מַהֲרִי נָא, אֶבְרִינוֹמָה, הֵנֵּה הָעוֹר וְהַכִּסֵּא,</p>
</blockquote>

<blockquote>
<p>יֵשֵׁב עָלָיו הַנָּכְרִי וִידַבֵּר אֶת-דְּבָרָיו, וְגַם יִשְׁמַע</p>
</blockquote>

<blockquote>
<p>אֶת-שְׁאֵלוֹתַי שֶׁלִּי, כִּי רוֹצָה אֲנִי לְחָקְרֵהוּ&quot;.</p>
</blockquote>

<br>  

<blockquote>
<p>כָּכָה הִבִּיעָה הַלֵּזוּ, הִזְדָּרְזָה הָאָמָה וַתָּבִיא   100</p>
</blockquote>

<blockquote>
<p>כִּסֵּא מְהֻקְצָע-לְתִפְאָרָה וַתִּפְרֹשׂ הָעוֹר עַל-הַכִּסֵּא.</p>
</blockquote>

<blockquote>
<p>יָשַׁב עָלָיו אוֹדִיסֵס, הָאִישׁ רַב-הַתְּלָאוֹת, הַנַּעֲלֶה.</p>
</blockquote>

<blockquote>
<p>פָּתְחָה פִּיהָ וַתַּעַן פֵּנֶלּוֹפֵּיָה הַנְּבוֹנָה:</p>
</blockquote>

<blockquote>
<p>&quot;תְּחִלָּה אֶשְׁאָלְךָ אֲנִי עַל-אֹדוֹתֶיךָ, הַנָּכְרִי,</p>
</blockquote>

<blockquote>
<p>מִי אַתָּה, מִי שִׁבְטְךָ? מֵאֵיזֹה עִיר, מִי הוֹרֶיךָ?&quot;   105</p>
</blockquote>

<br>  

<blockquote>
<p>עָנָה אוֹתָהּ אוֹדִיסֵס הָאִישׁ רַב-הַדַּעַת וַיֹּאמֶר:</p>
</blockquote>

<blockquote>
<p>&quot;הוֹי, הָאִשָּׁה, הֲלֹא אֵין בָּאָרֶץ רַחֲבַת-יָדַיִם</p>
</blockquote>

<blockquote>
<p>אָדָם יִתֵּן בָּךְ דֹּפִי, תְּהִלָּתֵךְ הִגִּיעָה שָׁמָיְמָה,</p>
</blockquote>

<blockquote>
<p>דּוֹמָה לִתְהִלָּה שֶׁל-מֶלֶךְ יְרֵא-אֱלֹהִים, תָּם וְיָשָׁר,</p>
</blockquote>

<blockquote>
<p>רוֹדֶה בְּרַבִּים אֲנָשִׁים וּמוֹשֵׁל בְּגִבּוֹרֵי-הֶחָיִל,   110</p>
</blockquote>

<blockquote>
<p>צֶדֶק צֶדֶק אַךְ יִרְדֹּף, וְאֶרֶץ מַשְׁחִירָה לוֹ נוֹשֵׂאת</p>
</blockquote>

<blockquote>
<p>חִטָּה וּשְׂעוֹרָה לָרֹב וְאִילָנוֹת טוֹעֲנֵי פֶּרִי,</p>
</blockquote>

<blockquote>
<p>יִפְרְצוּ עַשְׁתְּרוֹת צֹאנוֹ וְנִבְכֵי-יָם יִתְּנוּ לוֹ דָגָה.</p>
</blockquote>

<blockquote>
<p>עוֹלִים וּפוֹרְחִים הָעַמִּים, יֵרְדְּ בָּם בְּשִׁלְטוֹן-נְבוֹנִים.</p>
</blockquote>

<blockquote>
<p>עַתָּה דִרְשִׁי לַאֲשֶׁר תִּדְרְשִׁי פֹה בְּאַרְמוֹנֵךְ,    115</p>
</blockquote>

<blockquote>
<p>אֶפֶס אַל-תִּשְׁאֲלִי לְשִׁבְטִי לָדַעַת אֶת-אֶרֶץ אֲבוֹתַי,</p>
</blockquote>

<blockquote>
<p>וְלֹא תַעֲצִיבִי אֶת-רוּחִי לְהוֹסִיף לִי צַעַר עַל-צָעַר,</p>
</blockquote>

<blockquote>
<p>מִדֵּי זָכְרִי, כִּי רַבַּת שָׂבְעָה לָהּ נַפְשִׁי, וְלֹא יָאֶה</p>
</blockquote>

<blockquote>
<p>אֲשֶׁר אֵשֵׁב בֵּית זָר, אָרִידָה בְאַנְחָתִי וְאֶבְכֶּה.</p>
</blockquote>

<blockquote>
<p>יַעַן כִּי אַךְ לְרָעָתִי זֶה אֶבְלִי אֲשֶׁר אֵין סוֹף לוֹ, 120</p>
</blockquote>

<blockquote>
<p>פֶּן-תָּבֹא אַחַת הַשְּׁפָחוֹת וְתִקְצֹף אוֹ אַתְּ, אַתְּ בְּעַצְמֵךְ,</p>
</blockquote>

<blockquote>
<p>לֵאמֹר: בִּדְמָעוֹת אֶתְמוֹגָג, כִּי לִבִּי עֲבָרוֹ הַיָּיִן&quot;.</p>
</blockquote>

<br> 

<blockquote>
<p>לוֹ אֲמָרֶיהָ הֵשִׁיבָה פֵּנֶלּוֹפֵּיָה הַנְּבוֹנָה:</p>
</blockquote>

<blockquote>
<p>&quot;נָכְרִי, שַׁדּוּנִי הָאֵלִים הַהֹוִים-לָנֶצַח אֶת-יָפְיִי,</p>
</blockquote>

<blockquote>
<p>גֹּבַהּ קוֹמָתִי וְכָל-חִנִּי, מִיּוֹם אֲשֶׁר יָרְדוּ אִלְיוֹנָה  125</p>
</blockquote>

<blockquote>
<p>הָאַרְגֵּאִים וּבְתוֹכָם גַּם אִישִׁי הֶחָבִיב אוֹדִיסֵס.</p>
</blockquote>

<blockquote>
<p>וְאִלּוּ שָׁב עַתָּה הַלָּז לְהָאִיר אֶת-חַיַּי בַּנְּעִימִים,</p>
</blockquote>

<blockquote>
<p>יִגְדְּלוּ שְׁמִי וּתְהִלָּתִי, וְעָלָה גַם יָפְיִי וּפָרַח.</p>
</blockquote>

<blockquote>
<p>עַתָּה אֶתְאַבֵּל, כִּי מִנָּה לִי דֵימוֹן הֹוָה עַל-הֹוָה.</p>
</blockquote>

<blockquote>
<p>הִנֵּה כָל-הָאַדִּירִים וְהַטּוֹבִים הַשּׂוֹרְרִים בָּאִיִּים,  130</p>
</blockquote>

<blockquote>
<p>אֲשֶׁר בְּדוּלִיכְיוֹן, וּבְסַמּוֹס וְזָקִינְתּוֹס הַנֶּחְפֶּה-יְעָרוֹת,</p>
</blockquote>

<blockquote>
<p>אַף כָּל-נְשִׂיאֵי הָעָם שֶׁבְּאִתָּקָה הַנִּׁשְׁקָפָה-לְמֵרָחוֹק</p>
</blockquote>

<blockquote>
<p>כּוֹפִים אוֹתִי לְהִנָּשֵׂא לְאִישׁ וּמְכַלִּים כָּל-טוּבִי.</p>
</blockquote>

<blockquote>
<p>לָכֵן אֵינֶנִּי דוֹאֶגֶת לַנָּכְרִים וּלְעוֹבְרֵי אֳרָחוֹת,</p>
</blockquote>

<blockquote>
<p>גַּם לַכָּרוֹזִים הַזְּרִיזִים הָעוֹבְדִים לְטוֹבַת הָרַבִּים.  135</p>
</blockquote>

<blockquote>
<p>עֻלְפֶּה לְבָבִי וּמִתְגַּעְגֵּעַ לְאוֹדִיסֵס לְעוֹלָם.</p>
</blockquote>

<blockquote>
<p>הֵם יִכְפּוּנִי לְנִשּׂוּאִים, וְאָנֹכִי מִרְמָה חוֹרֶשֶׁת.</p>
</blockquote>

<blockquote>
<p>תְּחִלָּה נָתַן בְּלִבִּי הַדֵּימוֹן לֶאֱרֹג סָדִין.</p>
</blockquote>

<blockquote>
<p>נוּל מְאֹד גָּדוֹל הֶעֱמַדְתִּי בְּחֶדְרִי וְהָיִיתִי אוֹרֶגֶת</p>
</blockquote>

<blockquote>
<p>אָרִיג דַּק וְרַב-מִדּוֹת, וְאוּלָם לָאֵלֶּה אָמַרְתִּי:  140</p>
</blockquote>

<blockquote>
<p>'אַתֶּם עֲלָמִים חֲתָנַי, כִּי מֵת כְּבָר אוֹדִיסֵס הַנַּעֲלֶה,</p>
</blockquote>

<blockquote>
<p>נִדְחֶה אֶת-זְמַן נִשּׂוּאֵינוּ עַד אִם-כִּלִּיתִי הַסָּדִין,</p>
</blockquote>

<blockquote>
<p>לְמַעַן לֹא יֹאבְדוּ לִי חוּטַי, אֲשֶׁר אֲנִי הַחִלֹּתִי,</p>
</blockquote>

<blockquote>
<p>לִהְיוֹת תַּכְרִיכִים לְלָאֶרְטֵס הַגִּבּוֹר, בְּטֶרֶם מִגְּרָהוּ</p>
</blockquote>

<blockquote>
<p>רֹעַ-גְּזֵרָתוֹ בְּיַד הַמָּוֶת מְמַתֵּחַ-הַגְּוִיָּה,     145</p>
</blockquote>

<blockquote>
<p>לְמַעַן לֹא תוֹכִיחֵנִי אַחַת מִבְּנוֹת-הָאֲכַיִּים,</p>
</blockquote>

<blockquote>
<p>לֵאמֹר: נִקְבַּר בְּלִי תַכְרִיךְ אִישׁ מְאֹד כָּבֵד בַּנְּכָסִים'.</p>
</blockquote>

<blockquote>
<p>כָּכָה דִּבַּרְתִּי, וְהֵם לִבָּם, לֶב-גֶּבֶר, לִי הֶאֱמִין.</p>
</blockquote>

<blockquote>
<p>אוֹרְגָה הָיִיתִי בַּיּוֹם, וְעוֹשָׂה בָאֵטוּן הַגָּדוֹל,</p>
</blockquote>

<blockquote>
<p>אֶפֶס בַּלַּיְלָה סָתַרְתִּי לְאוֹר הָאֲבוּקוֹת הִבְעַרְתִּי.  150</p>
</blockquote>

<blockquote>
<p>כָּךְ שָׁלשׁ שָׁנִים סָבַבְתִּי בְּעָרְמָה אֶת-הָאֲכַיִּים.</p>
</blockquote>

<blockquote>
<p>אַךְ כְּשֶׁהִגִּיעָה הָרְבִיעִית בְּלִוְיַת כֹּל תְּקוּפוֹת-הַשָּׁנָה,</p>
</blockquote>

<blockquote>
<p>בַּחֲלִיפוֹת יְרָחִים וְיָמִים רַבִּים עָבָרוּ,</p>
</blockquote>

<blockquote>
<p>גִּלּוּ סוֹדִי אַמְהוֹתַי, הַכְּלָבוֹת הַמְחֻצָּפוֹת;</p>
</blockquote>

<blockquote>
<p>בָּאוּ כָּל-הַחֲתָנִים, מְצָאוּנִי, חֶרְפוּנִי בִדְבָרִים,  155</p>
</blockquote>

<blockquote>
<p>אָז עֲבוֹדָתִי כִלִּיתִי, וְאִם-לֹא רָצִיתִי, בְּעַל כָּרְחִי.</p>
</blockquote>

<blockquote>
<p>עַתָּה לֹא אוּכַל לְהַרְחִיק עוֹד אֶת-נִשּׂוּאַי, וְאֵין לִי</p>
</blockquote>

<blockquote>
<p>עֵצָה וְתַחְבּוּלָה אַחֶרֶת; הוֹרַי גַּם הֵם לִי מְצִיקִים,</p>
</blockquote>

<blockquote>
<p>אֲשֶׁר אִנָּשֵׂא, וְזוֹעֵם בְּנִי כִּי אוֹכְלִים הַכְּבוּדָּה,</p>
</blockquote>

<blockquote>
<p>מַרְגִּישׁ הוּא בְּכָל-אֵלֶּה, כְּבָר גָּדַל וְהָיָה לְאִישׁ מֵבִין 160</p>
</blockquote>

<blockquote>
<p>לְכַלְכֵּל עִנְיְנֵי הָרְכוּשׁ, וְזֵאוּס חֲנָנוֹ הַתְּהִלָּה.</p>
</blockquote>

<blockquote>
<p>אֶפֶס אֶת-שִׁבְטְךָ הַגֵּד וְגַם אֶת-אֶרֶץ מוֹלַדְתְּךָ,</p>
</blockquote>

<blockquote>
<p>יַעַן לֹא אֶבֶן יְלָדַתְךָ וְלֹא עֵץ מִן-אַגָּדָה כוֹנְנֶךָ&quot;.</p>
</blockquote>

<br> 

<blockquote>
<p>הֵשִׁיב אֲמָרָיו וַיַּעַן אוֹדִיסֵס הָאִישׁ רַב-הַדַּעַת:</p>
</blockquote>

<blockquote>
<p>&quot;אֵשֶׁת אוֹדִיסֵס מִזֶּרַע לָאֶרְטֵס, הַגְּבִירָה הַכְּבוּדָּה! 165</p>
</blockquote>

<blockquote>
<p>עוֹדֵךְ מוֹסִיפָה וְלֹא תַרְפִּי מִשְּׁאוֹל לְשֵׁבֶט מְכוֹרָתִי?</p>
</blockquote>

<blockquote>
<p>הִנְנִי וְלָךְ אֲסַפְּרָה; אַף כִּי עַל-מַכְאוֹבַי מַכְאוֹבִים</p>
</blockquote>

<blockquote>
<p>אַתְּ כֹּה הוֹלֶכֶת וּמַרְבָּה, וְהַרְבֵּה מַכְאוֹבִים וּתְלָאוֹת</p>
</blockquote>

<blockquote>
<p>יִשָּׂא גֶבֶר כָּמוֹנִי, שֶׁרָחַק זֶה כַּמָּה מֵאַרְצוֹ,</p>
</blockquote>

<blockquote>
<p>יָנוּד בְּעָרִים וּמְדִינוֹת שֶׁל-בְּנֵי-אָדָם בִּיגוֹנוֹ.   170</p>
</blockquote>

<blockquote>
<p>אוּלָם גַּם זֹאת לָךְ אַגִּיד, בְּיַעַן תִּשְׁאֲלִי וְתַחְקְרִי.</p>
</blockquote>

<blockquote>
<p>אֶרֶץ יֵשׁ – כַּפְתּוֹר תְּכֻנֶּה, בְּאֶמְצַע יָם מַאְדִּים כַּיָּיִן,</p>
</blockquote>

<blockquote>
<p>יָפָה פּוֹרִיָּה וְסָבִיב לָהּ מַיִם, נוֹשֶׁבֶת עֲמָמִים,</p>
</blockquote>

<blockquote>
<p>הֵמָּה מֵרֹב לֹא יִסָּפְרוּ, וְתִשְׁעִים עָרִים בָּאָרֶץ.</p>
</blockquote>

<blockquote>
<p>שָׂפָה וְשָׂפָה בְּעִרְבּוּבְיָה; וְאוּלָם יֵשׁ בָּהּ אֲכַיִּים, 175</p>
</blockquote>

<blockquote>
<p>כִּתִּים בָּהּ יוֹשְׁבִים מֵאָז וּמֵעוֹלָם, וְיֵשׁ בָּהּ קִידוֹנִים,</p>
</blockquote>

<blockquote>
<p>דּוֹרִים לִשְׁלשֶׁת שִׁבְטֵיהֶם, וְגַם הַפֶּלַּסְגִּים הַנַּעֲלִים.</p>
</blockquote>

<blockquote>
<p>שָׁם גַּם קְנוֹסוֹס הָעִיר קִרְיָה לְמֶלֶךְ, לְמִינוֹס,</p>
</blockquote>

<blockquote>
<p>יְדִידוֹ שֶׁל-זֵאוּס הַשַּׂגִּיא, וְתֵשַׁע שָׁנִים בָּהּ מָלָךְ.</p>
</blockquote>

<blockquote>
<p>הָיָה הַלָּה אֲבִי אָבִי, כִּי אָבִי – דֶּבְקַלְיוֹן הַגִּבּוֹר,  180</p>
</blockquote>

<blockquote>
<p>הוּא דֶבְקַלְיוֹן יְלָדַנִי וְאֶת-אִידוֹמֶנֵּס הַשַּׁלִּיט.</p>
</blockquote>

<blockquote>
<p>אוּלָם הוּא יָרַד בַּסְּפִינוֹת כְּפוּפוֹת-הַקְּצָווֹת אִלְיוֹנָה</p>
</blockquote>

<blockquote>
<p>יַחַד עִם שְׁנֵי הָאַטְרִידִים – וְאֵיתּוֹן זֶה שְׁמִי לְתִפְאָרָה.</p>
</blockquote>

<blockquote>
<p>צָעִיר אָנֹכִי מִמֶּנּוּ, וְהוּא גָדוֹל בְּשָׁנִים וּגְבוּרָה.</p>
</blockquote>

<blockquote>
<p>שָׁם אֶת-אוֹדִיסֵס רָאִיתִי, וְנָתַתִּי לוֹ מַתְּנוֹת אוֹרֵחַ.  185</p>
</blockquote>

<blockquote>
<p>יַעַן הָרוּחוֹת גְּרָפוּהוּ לְכַפְתּוֹר הָאִי בָהּ בַּדֶּרֶךְ</p>
</blockquote>

<blockquote>
<p>בּוֹאֲכָה טְרוֹיָה, וְהוּא עוֹבֵר עַל-הָרֵי מָלֵיָה הַגְּבוֹהִים.</p>
</blockquote>

<blockquote>
<p>עָגַן בְּנָמֵל שֶׁל-אַמְנִיס, אֲשֶׁר שָׁם מְעָרַת אֵילֵיתְּיָה,</p>
</blockquote>

<blockquote>
<p>נָמֵל קָשֶׁה, לֹא נָח, וְנִמְלַט בְּדֵי-עָמָל מִסָּעַר.</p>
</blockquote>

<blockquote>
<p>תֵּכֶף כְּבוֹאוֹ הָעִירָה שָׁאַל לָאִישׁ אִידוֹמֶנֵּס,   190</p>
</blockquote>

<blockquote>
<p>וְאָמַר כִּי זֶה לוֹ יְדִידוֹ אֲהוּבוֹ וְאַכְסְנָאי;</p>
</blockquote>

<blockquote>
<p>אֶפֶס עֶשֶׂר פְּעָמִים, וְאוּלַי גַּם אַחַת עֶשְׂרֵה,</p>
</blockquote>

<blockquote>
<p>עָלְתָה הַצְּפִירָה לְאַחַר שֶׁהִפְלִיג בַּסְּפִינָה לִטְרוֹיָה.</p>
</blockquote>

<blockquote>
<p>אָז הֲבִיאוֹתִיו אֶל-בֵּיתִי, כִּבַּדְתִּיו מְאֹד, וְאֵרַחְתִּיו,</p>
</blockquote>

<blockquote>
<p>דָּאֹג דָּאַגְתִּי לוֹ מְאֹד (כִּי רַבָּה הַכְּבוּדָה בְּבֵיתִי),   195</p>
</blockquote>

<blockquote>
<p>לוֹ וּלְרֵעָיו-עֲמִיתָיו, וּלְכָל-הָעָם אֲשֶׁר אִתּוֹ,</p>
</blockquote>

<blockquote>
<p>יַיִן נוֹצֵץ וְקֶמַח-שְׂעוֹרִים אָסַפְתִּי בְּעַמִּי,</p>
</blockquote>

<blockquote>
<p>גַּם בְּקַר-טִבְחָה נָתַתִּי לְמַעַן יֵיטִיבוּ אֶת-לִבָּם.</p>
</blockquote>

<blockquote>
<p>שָׁמָּה עָשׂוּ אֶצְלִי שְׁנֵים עָשָׂר יוֹם הָאֲכַיִּים.</p>
</blockquote>

<blockquote>
<p>רוּחַ צְפוֹנִית עִכְּבָתַם, כִּי חָזְקָה מְאֹד וְלֹא נָתְנָה   200</p>
</blockquote>

<blockquote>
<p>לַחֲזִיק מַעֲמָד בָּאָרֶץ, כִּי דֵימוֹן עוֹרְרָהּ בְּקִצְפּוֹ,</p>
</blockquote>

<blockquote>
<p>אַךְ בַּשְּׁלשָׁה הֶעָשָׂר שָׁקְטָה הָרוּחַ – וְהִפְלִיגוּ&quot;.</p>
</blockquote>

<br>  

<blockquote>
<p>כָּכָה הִרְבָּה שָׁם שְׁקָרִים, הַנִּרְאִים כִּדְבָרִים נְכוֹנִים,</p>
</blockquote>

<blockquote>
<p>וְהִיא דִמְעוֹתֶיהָ נִגָּרוֹת, וּמִתְמוֹגֶגֶת בִּיגוֹנָהּ.</p>
</blockquote>

<blockquote>
<p>מָשָׁל לַשֶּׁלֶג הַנָּמֵס עַל-רָאשֵׁי הֶהָרִים הָרָמִים,   205</p>
</blockquote>

<blockquote>
<p>רוּחַ מַעֲרָבִית תַּשְׁלִיכוֹ וְרוּחַ מִזְרָחִית תַּמְסֶנּוּ,</p>
</blockquote>

<blockquote>
<p>זִרְמֵי אֵיתָן יִמָּלְאוּ הַשֶּׁלֶג הַנָּמֵס וְגָאוּ, –</p>
</blockquote>

<blockquote>
<p>כָּכָה נָמַסּוּ גַם לְחָיֵי זָבַת-הַדְּמָעוֹת הַיָּפוֹת,</p>
</blockquote>

<blockquote>
<p>בָּכְתָה לְאִישָׁהּ הַיּוֹשֵׁב שָׁם אִתָּהּ; וְאוּלָם אוֹדִיסֵס</p>
</blockquote>

<blockquote>
<p>לִבּוֹ הִצְטַעֵר מְאֹד, כִּי חָמַל עַל-אִשְׁתּוֹ הַבּוֹכָה.   210</p>
</blockquote>

<blockquote>
<p>אֶפֶס עֵינָיו לֹא זָעוּ כִּבְנוּיוֹת-עֶצֶם אוֹ בַרְזֶל</p>
</blockquote>

<blockquote>
<p>תְּלוּיוֹת נְתוּנוֹת בַּשְּׁמוּרוֹת, וּבְעָרְמָה הִסְתִּיר דִּמְעוֹתָיו.</p>
</blockquote>

<blockquote>
<p>אֶפֶס כְּשֶׁשָּׂבְעָה לָהּ נַפְשָׁהּ הַיְלָלָה מְרֻבַּת-הַדְּמָעוֹת,</p>
</blockquote>

<blockquote>
<p>שׁוּב אֲמָרֶיהָ הֵשִׁיבָה וַתַּעַן אוֹתוֹ וַתֹּאמֶר:</p>
</blockquote>

<blockquote>
<p>&quot;עַתָּה, הַנָּכְרִי, רְצוֹנִי לְנַסּוֹת אִם-נְכוֹנִים דְּבָרֶיךָ, 215</p>
</blockquote>

<blockquote>
<p>אִם-בֶּאֱמֶת כִּבַּדְתָּ אֶת-אִישִׁי וְאֶת-רֵעָיו הַנַּעֲלִים</p>
</blockquote>

<blockquote>
<p>שָׁם בְּאַרְמוֹנְךָ שֶׁלְּךָ, וְאִם-כִּדְבָרֶיךָ כֵּן הָיָה.</p>
</blockquote>

<blockquote>
<p>תֹּאמַר וְתַגֵּד לִי, אֵלּוּ בְגָדִים אָז לָבַשׁ לִבְשָׁרוֹ,</p>
</blockquote>

<blockquote>
<p>אֵיךְ הָיָה מַרְאֵה הַלָּז, וְרֵעָיו מִי הֵמָּה, קְרָא שְׁמוֹתָם&quot;.</p>
</blockquote>

<br>  

<blockquote>
<p>הֵשִׁיב אֲמָרָיו אוֹדִיסֵס הָאִישׁ רַב-הַדַּעַת וַיַּעַן:   220</p>
</blockquote>

<blockquote>
<p>&quot;קָשֶׁה הַדָּבָר, הָאִשָּׁה, כִּי הַרְבֵּה זְמַן מֵאָז עָבָר!</p>
</blockquote>

<blockquote>
<p>אֵיכָה אַגִּידָה, הֲלֹא מֵאָז עֶשְׂרִים שָׁנָה חָלָפוּ,</p>
</blockquote>

<blockquote>
<p>לְמִן-הַיּוֹם הִפְלִיג הַלָּה וְרָחַק מֵאֶרֶץ אֲבוֹתָי.</p>
</blockquote>

<blockquote>
<p>אוּלָם אֲסַפֵּר לָךְ כַּאֲשֶׁר אֶרְאֶנּוּ בְרוּחִי.</p>
</blockquote>

<blockquote>
<p>מְעִיל אַרְגָּמָן שֶׁל-צֶמֶר לָבַשׁ אוֹדִיסֵס הַגִּבּוֹר,   225</p>
</blockquote>

<blockquote>
<p>אֵטוּן כָּפוּל, וְעָלָיו פְּרִיפָה עֲשׂוּיָה הַכָּתֶם,</p>
</blockquote>

<blockquote>
<p>פֶּה לָהּ מִכָּאן וּמִכָּאן – מַעֲשֵׂה אָמָּן, עָלֶיהָ</p>
</blockquote>

<blockquote>
<p>תַּבְנִית-כֶּלֶב וּבְכַפָּיו הַקִּדְמִיּוֹת עָפְרַת-הַצְּבִיָּה</p>
</blockquote>

<blockquote>
<p>בְּרֻדָּה, מְפַרְפֶּרֶת כִּי תְפָסָהּ. תָּמְהוּ בְנֵי-אָדָם הִשְׁתָּאוּ</p>
</blockquote>

<blockquote>
<p>לְאוֹתָן חַיּוֹת הַפָּז, אֵיךְ הוּא תוֹפֵס הָעָפְרָה וְחוֹנְקָהּ, 230</p>
</blockquote>

<blockquote>
<p>נַפְשָׁהּ תִּשְׁתּוֹקֵק לְהִמָּלֵט, וְעוֹדָהּ מְפַרְכֶּסֶת בְּרַגְלֶיהָ.</p>
</blockquote>

<blockquote>
<p>גַּם הַכֻּתֹּנֶת הַצַּחָה הַלְּבוּשָׁה לִבְשָׂרוֹ רָאִיתִי.</p>
</blockquote>

<blockquote>
<p>דָּמְתָה לִקְלִפַּת הַבָּצָל הַיָּבֵשׁ וְחָרֵב, כִּי הָיְתָה</p>
</blockquote>

<blockquote>
<p>רַכָּה וַעֲדִינָה מְאֹד, מְאִירָה כְּאוֹר פְּנֵי הַחַמָּה.</p>
</blockquote>

<blockquote>
<p>אָכֵן רַבּוֹת הַבָּנוֹת הִשְׁתָּאוּ לוֹ, הִתְפַּלָּאוּ.</p>
</blockquote>

<blockquote>
<p>וְעוֹד לָךְ דָּבָר אַגִּידָה וְהַרְהֲרִי בְלִבֵּךְ: אָנֹכִי</p>
</blockquote>

<blockquote>
<p>דָּבָר לֹא אֵדָע, אִם-לָקַח אוֹדִיסֵס אֶת-בְּגָדָיו מִבֵּיתוֹ,</p>
</blockquote>

<blockquote>
<p>אוֹ אַחַד רֵעָיו לוֹ נָתַן, עֵת יָרַד בַּסְּפִינָה הַמְּהִירָה,</p>
</blockquote>

<blockquote>
<p>וְאוּלַי נָכְרִי לוֹ נָתַן, כִּי רַבּוּ יְדִידֵי אוֹדִיסֵס,</p>
</blockquote>

<blockquote>
<p>אֲשֶׁר אִתָּם הִתְרָעָה, וּמְעַטִּים אֲכַיִּים כְּמוֹתוֹ.  240</p>
</blockquote>

<blockquote>
<p>גַּם אֲנִי לוֹ נָתַתִּי מַאֲכֶלֶת נְחשֶׁת, וְאַדֶּרֶת</p>
</blockquote>

<blockquote>
<p>כְּפוּלָה עֲשׂוּיָה אַרְגָּמָן יָפֶה וְכֻתֹּנֶת אֲרֻכָּה,</p>
</blockquote>

<blockquote>
<p>וָאֲשַׁלְּחֵהוּ בְכָבוֹד בִּסְפִינָה הֲדוּרַת-הַצְּלָעוֹת.</p>
</blockquote>

<blockquote>
<p>כָּרוֹז הָיָה מְלַוֵּהוּ, גָּדוֹל מְעַט מֶנּוּ בְּשָׁנִים.</p>
</blockquote>

<blockquote>
<p>אוֹתוֹ אֲתָאֵר לָךְ, וְתֵדְעִי אֶת-דְּמוּתוֹ וְאֶת-צַלְמוֹ.  245</p>
</blockquote>

<blockquote>
<p>הָיָה רְחַב-כְּתֵפַיִם וּשְׁחַרְחֹר, וּלְרֹאשׁוֹ תַלְתַּלִּים,</p>
</blockquote>

<blockquote>
<p>אֶבְרִבַּטֵס זֶה שְׁמוֹ, וְעַל-פְּנֵי כָל-מֵרֵעָיו-עֲמִיתָיו</p>
</blockquote>

<blockquote>
<p>כַּבֵּד כִּבְּדָהוּ אוֹדִיסֵס, כִּי הָיָה לֵב אֶחָד לִשְׁנֵיהֶם&quot;.</p>
</blockquote>

<br>  

<blockquote>
<p>כָּכָה הִבִּיעַ, וְהִגְדִּיל אֶת-תַּאֲוַת בִּכְיָהּ לְהָמֵר,</p>
</blockquote>

<blockquote>
<p>הִיא בַסִּמָּנִים הִכִּירָה, שֶׁהֵיטִיב אוֹדִיסֵס לְתָאֵר,  250</p>
</blockquote>

<blockquote>
<p>אֶפֶס כְּשֶׁשָּׂבְעָה לָהּ נַפְשָׁהּ הַיְלָלָה מְרֻבַּת-הַדְּמָעוֹת,</p>
</blockquote>

<blockquote>
<p>שׁוּב אֲמָרֶיהָ הֵשִׁיבָה וַתַּעַן וַתֹּאמֶר:</p>
</blockquote>

<blockquote>
<p>אֲבָל, הַנָּכְרִי, וְאִם-כְּבָר לְבָבִי עָלֶיךָ לְחֻמְלָה,</p>
</blockquote>

<blockquote>
<p>תִּהְיֶה מֵעַתָּה בְאַרְמוֹנִי לְאַהֲבָה לְךָ וּלְהוֹקִירְךָ.</p>
</blockquote>

<blockquote>
<p>אוֹתוֹ הַבֶּגֶד אָמַרְתָּ בְּעַצְמִי אֲנִי הֲבִיאוֹתִיו   255</p>
</blockquote>

<blockquote>
<p>קָפוּל מִתּוֹךְ הַמַּחְסָן, קָבַעְתִּי עָלָיו הַפְּרִיפָה</p>
</blockquote>

<blockquote>
<p>לִהְיוֹת לוֹ תַכְשִׁיט הַיְקָר. וְאוּלָם לְעוֹלָם לֹא אוֹסִיף</p>
</blockquote>

<blockquote>
<p>לְקַדְּמוֹ בְּשׁוּבוֹ אֶל-בֵּיתוֹ וּלְאֶרֶץ אֲבוֹתָיו זוֹ אָהֵב.</p>
</blockquote>

<blockquote>
<p>אָכֵן הִפְלִיג לְאָבְדָנוֹ אוֹדִיסֵס בִּסְפִינָה חֲלוּלָה</p>
</blockquote>

<blockquote>
<p>לִרְאוֹת אֶת-אִלְיוֹן, זוֹ עִיר-הַפְּגָעִים, יִמַּח שְׁמָהּ!&quot; 260</p>
</blockquote>

<br>  

<blockquote>
<p>הֵשִׁיב אֲמָרָיו אוֹדִיסֵס הָאִישׁ רַב-הַדַּעַת וַיֹּאמֶר:</p>
</blockquote>

<blockquote>
<p>&quot;אֵשֶׁת אוֹדִיסֵס מִזֶּרַע לָאֶרְטֵס, הַגְּבִירָה הַכְּבוּדָּה!</p>
</blockquote>

<blockquote>
<p>אַל-הוֹד פָּנַיִךְ תַּשְׁחִיתִי, חִדְלִי מֵהַכְאִיב נַפְשֵׁכִי,</p>
</blockquote>

<blockquote>
<p>לִבְכּוֹת לְאַלּוּף נְעוּרָיִךְ! וְאָכֵן לֹא אֶתֵּן בָּךְ דֹּפִי.</p>
</blockquote>

<blockquote>
<p>אִשָּׁה אִשָּׁה תָּמֵר, תִּבְכֶּה לְבַעְלָהּ אִם-אָבָד,   265</p>
</blockquote>

<blockquote>
<p>אֲשֶׁר לוֹ יָלְדָה בָנֶיהָ, כִּי אִתּוֹ הִתְעַלְּסָה בָאַהֲבָה,</p>
</blockquote>

<blockquote>
<p>וְאִם-גַּם לֹא הָיָה כְאוֹדִיסֵס, שֶׁאוֹמְרִים כִּי נִמְשַׁל אֶל-אֵלִים;</p>
</blockquote>

<blockquote>
<p>אוּלָם אַתְּ חִדְלִי מִבֶּכִי וְשִׂימִי אֶת-לִבֵּךְ לִדְבָרַי,</p>
</blockquote>

<blockquote>
<p>יַעַן כִּי נְכוֹנָה דִבַּרְתִּי, וְדָבָר מִמֵּךְ לֹא אֲכַסֶּה,</p>
</blockquote>

<blockquote>
<p>אֲשֶׁר שָׁמַעְתִּי כְּבָר עַל-שִׁיבַת אוֹדִיסֵס אֶל-בֵּיתוֹ.  270</p>
</blockquote>

<blockquote>
<p>קָרוֹב פֹּה בְאֶרֶץ תֶּסְפְּרוֹטִים, אֲשֶׁר שְׁמֵנָה אַדְמָתָהּ,</p>
</blockquote>

<blockquote>
<p>חַי הוּא! וְהַרְבֵּה סְגֻלּוֹת תִּפְאֶרֶת וִיקָרוֹת יֵשׁ אִתּוֹ,</p>
</blockquote>

<blockquote>
<p>אֲשֶׁר אֲסָפָן בָּעָם. אַךְ רֵעָיו הַנֶּאֱמָנִים,</p>
</blockquote>

<blockquote>
<p>גַּם אֳנִיָּתוֹ הַקְּמוּרָה אָבְדוּ בְיָם מַאְדִּים כַּיָּיִן,</p>
</blockquote>

<blockquote>
<p>בְּצֵאתוֹ מֵאִי תְּרִינַקְיָה, כִּי זֵאוּס וְהֶלְיוֹס קָצְפוּ  275</p>
</blockquote>

<blockquote>
<p>עָלָיו, יַעַן כִּי הָרְגוּ אֲנָשָׁיו אֶת-בְּקָרוֹ הַקָּדוֹשׁ.</p>
</blockquote>

<blockquote>
<p>הֵם כֻּלָּם אָבְדוּ בַיָּם הַמַּכֶּה-מִשְׁבָּרִים, וְהוּא תָפַס</p>
</blockquote>

<blockquote>
<p>קֹרַת קַרְקַע-הַסְּפִינָה, וּמִשְׁבָּר טִלְטְלָהוּ וּזְרָקוֹ</p>
</blockquote>

<blockquote>
<p>עַל-הֶחָרָבָה בְּאֶרֶץ פֵיאַקִּים שְׁאֵרֵי בְשַׂר-אֵלִים,</p>
</blockquote>

<blockquote>
<p>אֲשֶׁר כְּבְּדוּהוּ בְּלִבָּם, כְּכַבְּדָם אֶת-אַחַד הָאֵלִים.  280</p>
</blockquote>

<blockquote>
<p>הַרְבֵּה מַתָּן לוֹ נָתְנוּ וְרָצוּ לְשַׁלְּחוֹ בְּשָׁלוֹם</p>
</blockquote>

<blockquote>
<p>שָׁלֵם לְבֵיתוֹ, וְהָיָה אוֹדִיסֵס פֹּה שׁוֹהֶה זֶה כַּמָּה,</p>
</blockquote>

<blockquote>
<p>אֶלָּא הִרְהֵר בְּלִבּוֹ וּמָצָא לְטוֹב לוֹ שֶׁיֶּאֱסֹף</p>
</blockquote>

<blockquote>
<p>עוֹד עַל-אוֹצְרוֹתָיו אוֹצָרוֹת, בְּלֶכְתּוֹ עַל-פְּנֵי כָל-הָאָרֶץ.</p>
</blockquote>

<blockquote>
<p>יַעַן כִּי עָלָה אוֹדִיסֵס עַל-כָּל-בְּנֵי-הָאָדָם, בְּנֵי-תְמוּתָה, 285</p>
</blockquote>

<blockquote>
<p>אֲשֶׁר עַל-פְּנֵי הָאֲדָמָה בְּעָרְמָה רַבָּה וּמְזִמָּה.</p>
</blockquote>

<blockquote>
<p>כָּכָה סִפֵּר לִי פֵידוֹן הַמּוֹלֵךְ עַל-עַם-הַתֶּסְפְּרוֹטִים</p>
</blockquote>

<blockquote>
<p>אַף לִי נִשְׁבַּע בְּעַצְמוֹ בְּנָסְכוֹ אֶת-נִסְּכּוֹ בַּבַּיִת,</p>
</blockquote>

<blockquote>
<p>לִהְיוֹת נְכוֹנָה הַסְּפִינָה וּנְכוֹנִים רֵעָיו-עֲמִיתָיו,</p>
</blockquote>

<blockquote>
<p>אֲשֶׁר יַנְחוּהוּ אֶל-אַרְצוֹ אֶרֶץ אֲבוֹתָיו הַיְקָרָה.  290</p>
</blockquote>

<blockquote>
<p>וְשִׁלַּח אוֹתִי לְפָנָיו, כִּי הָיוּ אֲנָשִׁים תֶּסְפְּרוֹטִים</p>
</blockquote>

<blockquote>
<p>יוֹרְדִים בִּסְפִינָה לְדוּלִיכְיוֹן, הָאָרֶץ הַכְּבֵדָה-בְּחִטָּה,</p>
</blockquote>

<blockquote>
<p>וְהֶרְאָה לִי אֶת-הָאוֹצָרוֹת וְהַטּוּב אֲשֶׁר צָבַר אוֹדִיסֵס,</p>
</blockquote>

<blockquote>
<p>דַיָּם לְאִישׁ לְהַנְחִיל וְעַד דּוֹר עֲשִׂירִי לְבָנָיו,</p>
</blockquote>

<blockquote>
<p>יַעַן כִּי רַבּוּ מְאֹד אוֹצְרוֹתָיו בְּהֵיכַל הַמֶּלֶךְ.   295</p>
</blockquote>

<blockquote>
<p>וְאָמַר, כִּי יָרַד אוֹדִיסֵס עִירָה דוֹדוֹנָה לִשְׁמֹעַ</p>
</blockquote>

<blockquote>
<p>רְצוֹנוֹ שֶׁל-זֶבְס מִבֵּינוֹת אַלּוֹן אֵל רָם-צַמֶּרֶת:</p>
</blockquote>

<blockquote>
<p>אֵיזוֹ הַדֶּרֶךְ יָשׁוּב אֶל-אֶרֶץ אֲבוֹתָיו זוּ אָהֵב,</p>
</blockquote>

<blockquote>
<p>אִם-בְּהֵחָבֵא אוֹ בְגָלוּי, כִּי זְמַן רַב רָחַק מִמֶּנָּה.</p>
</blockquote>

<blockquote>
<p>הִנֵּה כִּי שָׁלוֹם לוֹ שָׁלוֹם, וְלֹא יִרְחַק יוֹם שִׁיבָתוֹ,  300</p>
</blockquote>

<blockquote>
<p>יָשׁוּב מְהֵרָה וְלֹא יוֹסִיף עוֹד לְרְחֹק מֵאֶרֶץ-אֲבוֹתָיו,</p>
</blockquote>

<blockquote>
<p>גַּם מֵאֲהוּבָיו שֶׁלּוֹ. וּשְׁבוּעָה חֲמוּרָה אֶשָׁבַע:</p>
</blockquote>

<blockquote>
<p>שָׂהֲדִי הָרִאשׁוֹן זֶבְס, הַגָּדוֹל וְהַטּוֹב שֶׁבָּאֵלִים,</p>
</blockquote>

<blockquote>
<p>וְכִירַת אוֹדִיסֵס הַתָּמִים אֲשֶׁר אֵלֶיהָ אָתָאתִי,</p>
</blockquote>

<blockquote>
<p>יָקוּם כָּל-אֲשֶׁר דִּבַּרְתִּי, וְדָבָר אַרְצָה לֹא יִפֹּל,  305</p>
</blockquote>

<blockquote>
<p>אֲשֶׁר לִתְקוּפַת הַשָּׁנָה הֵנָּה יָשׁוּב אוֹדִיסֵס,</p>
</blockquote>

<blockquote>
<p>עִם-הֵאָסֵף יָרֵחַ זֶה וְהִתְחַדֵּשׁ הַשֵּׁנִי!&quot;</p>
</blockquote>

<br>  

<blockquote>
<p>לוֹ אֲמָרֶיהָ הֵשִׁיבָה פֵּנֶלּוֹפֵּיָה הַנְּבוֹנָה:</p>
</blockquote>

<blockquote>
<p>&quot;לוּ יְהִי כִדְבָרֶיךָ, אֲשֶׁר דִּבַּרְתָּ, הַנָּכְרִי!</p>
</blockquote>

<blockquote>
<p>תֵּכֶף תַּכִּיר אֶת-בְּרִית יְדִידוּתִי וְהַרְבֵּה דוֹרוֹנוֹת 310</p>
</blockquote>

<blockquote>
<p>אֶתֵּן לְךָ, וְהָיָה כָּל-מֹצַאֲךָ יֹאמַר: אַשְׁרֵהוּ!</p>
</blockquote>

<blockquote>
<p>אוּלָם לִבִּי יִנָּבֵא, וְכֵן יָקוּם הַדָּבָר וְכֵן יִהְיֶה,</p>
</blockquote>

<blockquote>
<p>אֲשֶׁר לֹא יָשׁוּב אוֹדִיסֵס אֶל-בֵּיתוֹ וְלֹא יִהְיוּ שִׁלּוּחִים</p>
</blockquote>

<blockquote>
<p>לְךָ כָּל-הַיָּמִים, כִּי שׂוֹרֵר בַּבַּיִת אִישׁ כְּמוֹתוֹ הֵן אָיִן,</p>
</blockquote>

<blockquote>
<p>כַּאֲשֶׁר הָיָה אוֹדִיסֵס – וְכִי בֶאֱמֶת הָיֹה הָיָה-   315</p>
</blockquote>

<blockquote>
<p>אֲשֶׁר שִׁלַּח נָכְרִים הֲגוּנִים וְכִבְּדָם בְּכָבוֹד!</p>
</blockquote>

<blockquote>
<p>אֶפֶס, אַתֶּן הַשְּׁפָחוֹת, רַחֲצוּ רַגְלָיו, הַצִּיעוּ</p>
</blockquote>

<blockquote>
<p>מִטָּה לוֹ, וְכָרִים וּשְׂמִיכוֹת מַבְרִיקוֹת עָלֶיהָ,</p>
</blockquote>

<blockquote>
<p>לְמַעַן יִיטַב וְחַם לוֹ עַד תּוֹפַע הַצְּפִירָה בְּכֵס זְהָבָהּ.</p>
</blockquote>

<blockquote>
<p>אוּלָם הַשְׁכֵּם בַּבֹּקֶר רַחֲצוּ בְשָׂרוֹ וְסֹכְנָה,   320</p>
</blockquote>

<blockquote>
<p>וְיֵשֵׁב עַל-יַד טֵלֶמָּכוֹס לִסְעֻדַּת שַׁחֲרִית וְיֵהָנֶה</p>
</blockquote>

<blockquote>
<p>פֹּה בָאוּלָם בִּפְנִים. וְאוֹי וַאֲבוֹי לוֹ לַיָּהִיר,</p>
</blockquote>

<blockquote>
<p>אַחַד מֵאֵלֶּה, כִּי יָזִיד לְהַכְאִיב אֶת-לִבּוֹ; מְאוּמָה</p>
</blockquote>

<blockquote>
<p>הוּא לֹא יַעֲשֶׂה פֹּה עַל-אַף הָאִישׁ וַחֲמָתוֹ!</p>
</blockquote>

<blockquote>
<p>וְאַתָּה, הַנָּכְרִי, אֵיךְ תַּכִּיר וְתַבְחִין אֲשֶׁר אָנֹכִי  325</p>
</blockquote>

<blockquote>
<p>מְאֹד נַעֲלֵיתִי עַל-יֶתֶר הַנָּשִׁים בִּתְבוּנָה וָדַעַת,</p>
</blockquote>

<blockquote>
<p>אִם-אָכֹל תֹּאכַל בָּאַרְמוֹן, וְרָעִים בְּגָדֶיךָ, וְאַתָּה</p>
</blockquote>

<blockquote>
<p>בְּשָׂרְךָ מְלֻכְלָךְ מְאֹד? וְאָדָם יָמָיו מְעַטִּים.</p>
</blockquote>

<blockquote>
<p>גֶּבֶר קְשֵׁה-לֵב אֲשֶׁר קָשִׁים כָּל-מַעְבָּדָיו, בְּנֵי-תְמוּתָה</p>
</blockquote>

<blockquote>
<p>מְאַחֲלִים רָע לוֹ וּפְגָעִים לְיַסְּרוֹ בַחַיִּים עוֹדֶנּוּ;   330</p>
</blockquote>

<blockquote>
<p>וְאַחֲרֵי מוֹתוֹ וְהָיָה שְׁמוֹ לְדֵרָאוֹן לְכָל-בָּשָׂר.</p>
</blockquote>

<blockquote>
<p>וְאָדָם שֶׁלִּבּוֹ לֵב תָּמִים, וּתְמִימִים שְׂעִפָּיו וְטוֹבִים,</p>
</blockquote>

<blockquote>
<p>זָרִים יוֹדִיעוּ בָרַבִּים אֶת-כְּבוֹדוֹ וִיהַלְלוּהוּ</p>
</blockquote>

<blockquote>
<p>בְּשִׁבְטֵי אֶרֶץ וּמְלוֹאָהּ, וְרַבִּים הַקּוֹרְאִים לוֹ נָדִיב&quot;.</p>
</blockquote>

<br>  

<blockquote>
<p>הֵשִׁיב אֲמָרָיו אוֹדִיסֵס הָאִישׁ רַב-הַדַּעַת וַיַּעַן:    335</p>
</blockquote>

<blockquote>
<p>&quot;אֵשֶׁת אוֹדִיסֵס מִזֶּרַע לָאֶרְטֵס, הַגְּבִירָה הַכְּבוּדָּה!</p>
</blockquote>

<blockquote>
<p>קַצְתִּי בַּמְּעִילִים, וּשְׂמִיכוֹת מַבְרִיקוֹת תּוֹעֲבַת נַפְשִׁי,</p>
</blockquote>

<blockquote>
<p>לְמִן-הַיּוֹם בּוֹ עָזַבְתִּי אֶת-הָרֵי הַשֶּׁלֶג בְּכַפְתּוֹר,</p>
</blockquote>

<blockquote>
<p>כַּאֲשֶׁר נָדַדְתִּי בַיַּמִים בִּסְפִינָה אֲרֻכַּת-מְשׁוֹטִים!</p>
</blockquote>

<blockquote>
<p>תְּנִינִי וְאֶשְׁכְּבָה כְּשָׁכְבִי לְפָנִים, עֵר כָּל-הַלַּיְלָה,  340</p>
</blockquote>

<blockquote>
<p>יַעַן כִּי רַבִּים לֵילוֹתַי שָׁכַבְתִּי עַל-עֶרֶשׂ עֲלוּבָה,</p>
</blockquote>

<blockquote>
<p>מוּטָל וּמְחַכֶּה לִצְפִירַת-הַקֹּדֶשׁ עַל-כִּסֵּא-הֲדָרָהּ,</p>
</blockquote>

<blockquote>
<p>לִבִּי גַּם הוּא אֵינוֹ הוֹלֵךְ אַחֲרֵי רְחִיצַת רַגְלַיִם,</p>
</blockquote>

<blockquote>
<p>לְמַעַן לֹא תִגַּע בָּהֶן מִכָּל-הַנָּשִׁים גַּם אֶחָת,</p>
</blockquote>

<blockquote>
<p>אֲשֶׁר תַּעֲשֶׂינָה אֶת-מְלַאכְתָּן מְלֶאכֶת הַבַּיִת פֹּה פְנִימָה, 345</p>
</blockquote>

<blockquote>
<p>בִּלְתִּי אִם-בָּאָה בַיָּמִים, זְקֵנָה וּנְשׂוּאַת-הַפָּנִים,</p>
</blockquote>

<blockquote>
<p>אֲשֶׁר נַפְשָׁהּ כְּנַפְשִׁי שָׂבְעָה לָהּ מַכְאוֹב וּפְגָעִים.</p>
</blockquote>

<blockquote>
<p>הִנֵּה בַעֲדָהּ לֹא אֶעְצֹר מִנְּגוֹעַ בְּרַגְלַי לְרָחְצָן&quot;.</p>
</blockquote>

<br>  

<blockquote>
<p>נָשְׂאָה אִמְרָתָהּ וַתַּעַן פֵּנֶלּוֹפֵּיָה הַנְּבוֹנָה:</p>
</blockquote>

<blockquote>
<p>&quot;נָכְרִי לִי יָקָר, מֵעוֹלָם לֹא נִכְנַס לְבֵיתִי אִישׁ נָבוֹן, 350</p>
</blockquote>

<blockquote>
<p>חָכָם כָּמוֹךְ בַּנָּכְרִים הַבָּאִים מֵרָחוֹק, אוֹרֵחַ</p>
</blockquote>

<blockquote>
<p>מַשְׂכִּיל אֶל-דָּבָר, נְבוֹן-לֵב וּמְכַלְכֵּל כָּל-דְּבָרָיו בְּמִשְׁפָּט!</p>
</blockquote>

<blockquote>
<p>אָמְנָם יֵשׁ אִתִּי זְקֵנָה אַחַת, וְלִבָּהּ לֶב-תְּבוּנוֹת,</p>
</blockquote>

<blockquote>
<p>וְהִיא הִיא שֶׁגִּדְּלָה וְטִפְּחָה גַם אוֹתוֹ הָאֻמְלָל-בַּגְּבָרִים,</p>
</blockquote>

<blockquote>
<p>עַל-זְרוֹעוֹתֶיהָ שָׂמַתְהוּ בְגִיחוֹ מֵרֶחֶם הוֹרָתוֹ.    355</p>
</blockquote>

<blockquote>
<p>תִּרְחַץ הִיא אֶת-רַגְלֶיךָ, וְאַף-עַל-פִּי שֶׁתַּשׁ כֹּחָהּ.</p>
</blockquote>

<blockquote>
<p>קוּמִי הִתְעוֹרְרִי, אִמָּא, אַתְּ אֶבְרִיקְלֵיָה הַנְּבוֹנָה,</p>
</blockquote>

<blockquote>
<p>רַחֲצִי נָא אֶת-בֶּן-גִּילוֹ שֶׁל-אֲדוֹנַיִךְ אוֹדִיסֵס,</p>
</blockquote>

<blockquote>
<p>וַדַּאי כָּמוֹהוּ הוּא עַתָּה, גַּם יָדָיו גַּם רַגְלָיו,</p>
</blockquote>

<blockquote>
<p>יַעַן כִּי הַקְדֵּם יַקְדִּימוּ בְנֵי-אָדָם לְהַזְקִין בָּרָעָה&quot;. 360</p>
</blockquote>

<br>  

<blockquote>
<p>כָּכָה הִבִּיעָה, וַתְּכַס הַזְּקֵנָה פָּנֶיהָ בְּכַפֶּיהָ,</p>
</blockquote>

<blockquote>
<p>נִגְרוּ דְמָעֶיהָ הַחַמִּים, וַתִּשָּׂא אֶת-קוֹלָהּ וַתֵּילִיל:</p>
</blockquote>

<blockquote>
<p>&quot;לִבִּי, לֵב הָאֻמְלָלָה, לְךָ, בְּנִי, כִּי חָרָה אַף זֵאוּס</p>
</blockquote>

<blockquote>
<p>בְּךָ מִכָּל-יֶתֶר הָאָדָם, אַף כִּי יְרֵא-אֵלִים הָיִיתָ!</p>
</blockquote>

<blockquote>
<p>יַעַן לֹא הָיָה בֶּן-תְּמוּתָה, שֶׁהִרְבָּה כָמוֹךָ לְבָעֵר  365</p>
</blockquote>

<blockquote>
<p>חֶלְבֵי-שׁוֹקַיִם וְאֶת-הַהֶקָּטוֹמְבּוֹת לְזֵאוּס</p>
</blockquote>

<blockquote>
<p>מַרְעִים-הָרְעָמִים, וְאַחַת הָיְתָה שֶׁאֱלָתְךָ, שֶׁתִּזְכֶּה</p>
</blockquote>

<blockquote>
<p>לְשֵׂיבָה טוֹבָה וּלְגַדֵּל אֶת-בִּנְךָ יְחִידְךָ הַנֶּחְמָד.</p>
</blockquote>

<blockquote>
<p>וְאַךְ מִמְּךָ שָׁדַד לַחֲלוּטִין אֶת-יוֹם הַשִּׁיבָה לְבֵיתְךָ.</p>
</blockquote>

<blockquote>
<p>וַדַּאי בָּזוֹת גַּם לוֹ, וְהוּא נָכְרִי וְגוֹלֶה בְּמֶרְחַקִּים,  370</p>
</blockquote>

<blockquote>
<p>נָשִׁים מְשָׁרְתוֹת בַּבַּיִת, בְּהִכָּנְסוֹ בְאַרְמְנוֹת-תִּפְאָרָה,</p>
</blockquote>

<blockquote>
<p>כַּאֲשֶׁר בָּזוּ לְךָ כָּל-אֵלֶּה הַכְּלָבוֹת, לָעָגוּ.</p>
</blockquote>

<blockquote>
<p>הִנֵּה לְמַעַן תִּפָּטֵר מִבּוּזָן וְלַעֲגָן גַּם יָחַד</p>
</blockquote>

<blockquote>
<p>לָמוֹ אָסַרְתָּ רְחִיצַת-רַגְלֶיךָ; וְאָנֹכִי נִשְׁמַעַת</p>
</blockquote>

<blockquote>
<p>לְפֵּנֶלּוֹפֵּיָה הַנְּבוֹנָה בַּת-אִיקַרְיוֹס הַגִּבּוֹר.   375</p>
</blockquote>

<blockquote>
<p>הִנֵּה לָכֵן וְרָחַצְתִּי רַגְלֶיךָ בִּגְלַל פֵּנֶלּוֹפָּה</p>
</blockquote>

<blockquote>
<p>וְגַם לְמַעַנְךָ אָתָּה, כִּי רַחֲמַי נִכְמְרוּ עָלֶיךָ.</p>
</blockquote>

<blockquote>
<p>אוּלָם עַתָּה שִׂים לִבְּךָ לְכָל-אֲשֶׁר אֹמַר אֵלֶיךָ:</p>
</blockquote>

<blockquote>
<p>רַבִּים הַבָּאִים הֲלוֹם הַנָּכְרִים יְדוּעֵי פְגָעִים;</p>
</blockquote>

<blockquote>
<p>אַךְ עַד הַיּוֹם לֹא רָאִיתִי, דּוֹמַנִי, כָּמוֹךְ אִישׁ דּוֹמֶה 380</p>
</blockquote>

<blockquote>
<p>לוֹ לְאוֹדִיסֵס בְּקוֹלוֹ, בְּרַגְלָיו וְגַם בְּמַרְאֵהוּ&quot;.</p>
</blockquote>

<br>  

<blockquote>
<p>הֵשִׁיב אֲמָרָיו אוֹדִיסֵס הָאִישׁ רַב-הַמְּזִמּוֹת וַיַּעַן:</p>
</blockquote>

<blockquote>
<p>&quot;אָכֵן, הַזְּקֵנָה, פֶּה אֶחָד יַגִּידוּ זֹאת כֹּל הָרוֹאִים</p>
</blockquote>

<blockquote>
<p>אוֹתוֹ וְאוֹתִי בְעֵינֵיהֶם, לֵאמֹר הַרְבֵּה מְאֹד דָּמִינוּ,</p>
</blockquote>

<blockquote>
<p>כַּאֲשֶׁר תֹּאמְרִי גַּם אַתְּ, כִּי דִבַּרְתְּ בְּהַשְׂכֵּל וָדָעַת&quot;. 385</p>
</blockquote>

<br>  

<blockquote>
<p>כָּכָה הִבִּיעַ, וַתִּקַּח הַזְּקֵנָה הַנַּטְלָה הַנּוֹצְצָה</p>
</blockquote>

<blockquote>
<p>אֲשֶׁר לִרְחִיצַת רַגְלַיִם וַתִּצֹּק בָּהּ מַיִם בְּשֶׁפַע,</p>
</blockquote>

<blockquote>
<p>מַיִם קָרִים, וַתּוֹסֶף גַּם רוֹתְחִים. וְאוּלָם אוֹדִיסֵס</p>
</blockquote>

<blockquote>
<p>יוֹשֵׁב אֵצֶל הַכִּירָה, וַיְמַהֵר וַיִּפְנֶה לָאֹפֶל,</p>
</blockquote>

<blockquote>
<p>יַעַן כִּי פִּתְאֹם הִתְיָרֵא, פֶּן-תִּגַּע בּוֹ זוֹ, וְהִכִּירָה  390</p>
</blockquote>

<blockquote>
<p>אֶת-הַצַּלֶּקֶת עַל-פִּצְעוֹ, וְנִגְלוּ כָּל-עֲלִילוֹתָיו.</p>
</blockquote>

<blockquote>
<p>הִיא רוֹחֶצֶת אֶת-רַגְלָיו, וַתַּכֵּר מִיָּד הַצַּלֶּקֶת,</p>
</blockquote>

<blockquote>
<p>אֲשֶׁר הִכָּהוּ חֲזִיר-הַיַּעַר בְּשִׁנּוֹ הַצֶּחָה,</p>
</blockquote>

<blockquote>
<p>כַּאֲשֶׁר בָּא לְפַּרְנַסּוֹס לִרְאוֹת אֶת-פְּנֵי אַבְטוֹלִיקוֹס,</p>
</blockquote>

<blockquote>
<p>אוֹתוֹ וְאֶת-בָּנָיו, כִּי הוּא אָבִיהָ הַנַּעֲלֶה שֶׁל-אִמּוֹ,  395</p>
</blockquote>

<br>  

<blockquote>
<p>עוֹלֶה עַל-כָּל-בְּנֵי-הָאָדָם בְּאָלָה וְעָרְמָה. חֲנָנוֹ<a href="#fn:103" id="fnref:103" title="see footnote" class="footnote"><sup>103</sup></a></p>
</blockquote>

<blockquote>
<p>הֶרְמֵס אֶת-אֵלֶּה, כִּי הִבְעִיר לוֹ חֵלֶב-שׁוֹקַיִם כַּיָּאוּת,</p>
</blockquote>

<blockquote>
<p>שׁוֹקֵי גְדָיִים וּטְלָאִים, וְהָיָה לוֹ בְעֹזְרָיו בְּחַסְדּוֹ.</p>
</blockquote>

<blockquote>
<p>פַּעַם בָּא אַבְטוֹלִיקוֹס אֶל-אֶרֶץ אִתָּקָה הַשְּׁמֵנָה,</p>
</blockquote>

<blockquote>
<p>מָצָא בַּבַּיִת הַנֶּכֶד שֶׁזֶּה אַךְ יָלְדָה לוֹ בִתּוֹ.   400</p>
</blockquote>

<blockquote>
<p>שָׂמָה אֲזַי אֶבְרִיקְלֵיָה אוֹתוֹ הַיֶּלֶד בְּחֵיקוֹ</p>
</blockquote>

<blockquote>
<p>אַחַר הַזֶּבַח וְהַמִּשְׁתֶּה וַתִּשָּׂא אִמְרָתָהּ וַתַּעַן:</p>
</blockquote>

<blockquote>
<p>&quot;בְּרֹר לְךָ, אַבְטוֹלִיקוֹס, אַתָּה הַשֵּׁם, אֲשֶׁר תִּקְרָא</p>
</blockquote>

<blockquote>
<p>לְאוֹתוֹ הַיֶּלֶד בֶּן-בִּתְּךָ, אֲשֶׁר אִוִּיתָ זֶה כַּמָּה!&quot;</p>
</blockquote>

<br>  

<blockquote>
<p>הֵשִׁיב לָהּ אַבְטוֹלִיקוֹס אֲמָרָיו, וַיַּעַן וַיֹּאמֶר:  405</p>
</blockquote>

<blockquote>
<p>&quot;בִּתִּי שֶׁלִּי וַחֲתָנִי, קִרְאוּ לוֹ כַאֲשֶׁר אֹמַר.</p>
</blockquote>

<blockquote>
<p>הִנֵּה בָאתִי הֲלוֹם, וּבְלִבִּי כַעַס עַל-כַּמָּה</p>
</blockquote>

<blockquote>
<p>גְּבָרִים וְנָשִׁים הַחַיִּים עַל-אֶרֶץ זָנַת-הָרַבִּים,</p>
</blockquote>

<blockquote>
<p>לָכֵן קִרְאוּהוּ אוֹדִיסֵס, כְּלוֹמַר: הַכּוֹעֵס; וְהָיָה</p>
</blockquote>

<blockquote>
<p>כַּאֲשֶׁר יִגְדַּל וְיָבֹא אֶל-אַרְמוֹן-הוֹרָתוֹ הַנִּשָּׂא  410</p>
</blockquote>

<blockquote>
<p>אֶל-פַּרְנַסּוֹס, וְשָׁם לִי רַבִּים אוֹצָרוֹת וּכְבוּדָּה,</p>
</blockquote>

<blockquote>
<p>אֶתֵּן מֵהֶם גַּם לוֹ וַאֲשַׁלְּחֶנּוּ בְשִׂמְחָה&quot;.</p>
</blockquote>

<br>  

<blockquote>
<p>וְהִנֵּה אוֹדִיסֵס בָּא לָקַחַת אֶת-מַתְּנוֹת-הַיְקָר לוֹ.</p>
</blockquote>

<blockquote>
<p>שָׂמְחוּ לִקְרָאתוֹ אֲזַי אַבְטוֹלִיקוֹס וְיוֹצְאֵי-חֲלָצָיו,</p>
</blockquote>

<blockquote>
<p>בְּנֵי-אַבְטוֹלִיקוֹס, בְּדִבְרֵי מֶתֶק וּזְרוֹעוֹת פְּתוּחוֹת,  415</p>
</blockquote>

<blockquote>
<p>אַךְ אַמְפִיתֵּיָה, הִיא אִמָּהּ שֶׁל-אִמּוֹ, חִבְּקַתּוּ בִזְרוֹעוֹת,</p>
</blockquote>

<blockquote>
<p>נָשְׁקָה לוֹ עַל-רֹאשׁוֹ וְעַל-שְׁתֵּי עֵינָיו הַמְּאִירוֹת.</p>
</blockquote>

<blockquote>
<p>צִוָּה אָז אַבְטוֹלִיקוֹס אֶת-בָּנָיו יִקְרֵי-הָרוּחַ</p>
</blockquote>

<blockquote>
<p>לַעֲרֹךְ לָמוֹ הַסְּעֻדָּה, וַיִּשְׁמְעוּ בְקוֹלוֹ כִּי צִוָּה,</p>
</blockquote>

<blockquote>
<p>תֵּכֶף הִבְהִילוּ שׁוֹר-פָּר אֶחָד בֶּן-חָמֵשׁ, הִפְשִׁיטוּ 420</p>
</blockquote>

<blockquote>
<p>עוֹרוֹ מֵעָלָיו וַיְבַתְּרוּ אוֹתוֹ בַּתָּוֶךְ לִבְתָרִים.</p>
</blockquote>

<blockquote>
<p>נִתְחוּ הַבָּשָׂר לִנְתָחִים וַיִּתְּנוּ הַנְּתָחִים עַל-שְׁפוּדִים,</p>
</blockquote>

<blockquote>
<p>צָלוּ אוֹתָם בִּזְהִירוּת וַיְחַלְּקוּ לְאִישׁ וָאִישׁ חֶלְקוֹ.</p>
</blockquote>

<blockquote>
<p>כָּכָה שָׁם יָשְׁבוּ כָּל-אוֹתוֹ הַיּוֹם עַד שֶׁשָּׁקְעָה הַחַמָּה,</p>
</blockquote>

<blockquote>
<p>שִׂמְּחוּ אֶת-לִבָּם בַּמִּשְׁתֶּה, שֶׁחֵלֶק כְּחֵלֶק חָלָקוּ.  425</p>
</blockquote>

<blockquote>
<p>וְכַאֲשֶׁר שָׁקְעָה הַחַמָּה, וְחשֶׁךְ כִּסָּה פְּנֵי-אָרֶץ,</p>
</blockquote>

<blockquote>
<p>הָלְכוּ וְשָׁכְבוּ לָנוּחַ, וְנֶהֱנוּ מִמַּתְּנַת הַשֵּׁנָה.</p>
</blockquote>

<br>  

<blockquote>
<p>אֵאוֹס יְלִידַת-הַבֹּקֶר, וְרֻדַּת-הָאֶצְבָּעוֹת, אַךְ תּוֹפַע,</p>
</blockquote>

<blockquote>
<p>הָלְכוּ לָצוּד הַצַּיִד, גַּם הַכְּלָבִים וְהַגְּבָרִים</p>
</blockquote>

<blockquote>
<p>בְּנֵי-אַבְטוֹלִיקוֹס גַּם הֵם וְאוֹדִיסֵס הַנַּעֲלֶה בְּתוֹכָם. 430</p>
</blockquote>

<blockquote>
<p>עָלוּ בְהַר פַּרְנַסּוֹס הַתָּלוּל וְנֶחְפֶּה-הַיְּעָרוֹת,</p>
</blockquote>

<blockquote>
<p>חִישׁ הִגִּיעוּ עַד נְקִיקֵי הָהָר הַפְּתוּחִים לָרוּחוֹת.</p>
</blockquote>

<blockquote>
<p>הֶלְיוֹס אַךְ יָרָה אֶת-קַרְנָיו עַל-פְּנֵי כָל-הַשְּׁדֵמוֹת בְּגִיחוֹ</p>
</blockquote>

<blockquote>
<p>מִמַּעֲמַקֵּי אוֹקְיָנוֹס הַיָּם הַשּׁוֹקֵט-בִּזְרָמָיו,</p>
</blockquote>

<blockquote>
<p>וְכָל-הַצַּיָּדִים הִגִּיעוּ עַד עֵמֶק בַּיַּעַר; לִפְנֵיהֶם  435</p>
</blockquote>

<blockquote>
<p>כְּלָבִים תָּרִים אַחֲרֵי עִקְּבוֹת הַחַיָּה, וְאַחֲרֵיהֶם</p>
</blockquote>

<blockquote>
<p>בָּנָיו שֶׁל-אַבְטוֹלִיקוֹס וְאוֹדִיסֵס הַנַּעֲלֶה בְּתוֹכָם,</p>
</blockquote>

<blockquote>
<p>סָמוּךְ לַכְּלָבִים, מְעוֹפֵף רֹמַח מַאֲרִיךְ-צִלּוֹ.</p>
</blockquote>

<blockquote>
<p>שָׁמָּה שָׁכַב חֲזִיר גְּדָל-כֹּחַ בְּסֻבְּכוֹ הֶעָבֹת.</p>
</blockquote>

<blockquote>
<p>וְרוּחַ וְלַחְלוּחִית בִּכְנָפָיו לֹא נָשַׁב בַּמָּקוֹם מֵעוֹלָם, 440</p>
</blockquote>

<blockquote>
<p>וְהֶלְיוֹס, הַשֶּׁמֶשׁ הַמַּבְרִיק, לֹא יָרָה בוֹ קַרְנָיו, וּמָטָר</p>
</blockquote>

<blockquote>
<p>סוֹחֵף לֹא נִחַת בּוֹ לַמְטִיר, כִּי הַסְּבַךְ מְאֹד עָבֹת,</p>
</blockquote>

<blockquote>
<p>לְעֻמַּת זֶה נֶעֶרְמוּ רַבּוּ מְאֹד בַּשַּׁלֶּכֶת הֶעָלִים.</p>
</blockquote>

<blockquote>
<p>עָלָה בְאָזְנֵי הַחֲזִיר שְׁאוֹן רַגְלֵי בְנֵי-אָדָם</p>
</blockquote>

<blockquote>
<p>וְרַגְלֵי כְלָבִים שׁוֹאֲפִים צַיִד, וְהִתְפָּרֵץ מִסֻּבְּכוֹ,  445</p>
</blockquote>

<blockquote>
<p>סִמֵּר אֶת-זִיפָיו בְּעֹז, וְעֵינָיו תִּלְהַטְנָה נוֹרָאוֹת,</p>
</blockquote>

<blockquote>
<p>קָרַב וְעָמַד עַל-יָדָם. וְרִאשׁוֹן הִשְׂתָּעֵר אוֹדִיסֵס,</p>
</blockquote>

<blockquote>
<p>עוֹפֵף אֶת-רָמְחוֹ הָאָרֹךְ בִּזְרוֹעַ חֲזָקָה, מִשְׁתּוֹקֵק</p>
</blockquote>

<blockquote>
<p>לִדְקוֹר אוֹתוֹ; וְאוּלָם הִקְדִּים הַחֲזִיר וְהִשְׂתָּעֵר,</p>
</blockquote>

<blockquote>
<p>נָטָה הַצִּדָּה וּתְפָסוֹ לְמַעְלָה מֵאַרְכֻּבָּתוֹ,     450</p>
</blockquote>

<blockquote>
<p>עָקַר בְּשִׁנָּיו רָב-בָּשָׂר, אַךְ בְּעֶצֶם הַגֶּבֶר לֹא נָגַע.</p>
</blockquote>

<blockquote>
<p>אוּלָם אוֹדִיסֵס הִצְלִיחַ לְדָקְרוֹ בְכֶתֶף יְמִינוֹ.</p>
</blockquote>

<blockquote>
<p>חָלַף אוֹתוֹ אֶת-כֻּלּוֹ עֹקֶץ הָרֹמַח הַמַּבְרִיק,</p>
</blockquote>

<blockquote>
<p>קָרַס נָפַל בִּנְאָקָה בָּאָבָק, וַיִּפַּח אֶת-רוּחוֹ.</p>
</blockquote>

<blockquote>
<p>סָבִיב לוֹ שָׁתוּ בְּנֵי-אַבְטוֹלִיקוֹס הַיְקָרִים וְחָבְשׁוּ 455</p>
</blockquote>

<blockquote>
<p>בְּהַשְׂכֵּל לְפֶצַע אוֹדִיסֵס הַתָּמִים הַנִּמְשָׁל-אֶל-אֵלִים,</p>
</blockquote>

<blockquote>
<p>בְּזֶמֶר כְּשָׁפִים עָצְרוּ מִזְּרֹם בְּעַד דָּמָיו הַשְּׁחוֹרִים,</p>
</blockquote>

<blockquote>
<p>אַחַר-כָּךְ מִהֲרוּ שָׁבוּ לְאַרְמוֹן אֲבִיהֶם הֶחָבִיב.</p>
</blockquote>

<blockquote>
<p>אַךְ כְּכַלּוֹת אַבְטוֹלִיקוֹס וּבְנֵי-אַבְטוֹלִיקוֹס לְרַפֹּאתוֹ</p>
</blockquote>

<blockquote>
<p>רְפוּאָה שְׁלֵמָה וְנָתוֹן לוֹ הַמַּתָּנוֹת הַיָּפוֹת,     460</p>
</blockquote>

<blockquote>
<p>מִהֲרוּ וְשִׁלְּחוּ שַׁלֵּחַ אוֹתוֹ בִּשְׂמָחוֹת הַבַּיְתָה,</p>
</blockquote>

<blockquote>
<p>לְאֶרֶץ אִתָּקָה, וְשָׂמְחוּ לוֹ אָבִיו וְאִמּוֹ הַגְּבִירָה,</p>
</blockquote>

<blockquote>
<p>יַעַן כִּי שָׁב הַבָּיְתָה, וְחָקְרוּ לְכָל-דָּבָר וְדָבָר,</p>
</blockquote>

<blockquote>
<p>מָה הַצַּלֶּקֶת הַהִיא. וַיְסַפֵּר לָמוֹ נְכוֹנָה,</p>
</blockquote>

<blockquote>
<p>אֲשֶׁר פְּצָעָהוּ חֲזִיר בְּשִׁנּוֹ הַצֶּחָה, כְּשֶׁעָלָה  465</p>
</blockquote>

<blockquote>
<p>בְּהַר פַּרְנַסּוֹס לָצוּד בְּיַחַד עִם-בְּנֵי-אַבְטוֹלִיקוֹס.</p>
</blockquote>

<br>

<blockquote>
<p>וּכְשֶׁנָּגְעָה הַזְּקֵנָה בְּכַפּוֹת יָדֶיהָ בְּצַלַּקְתּוֹ</p>
</blockquote>

<blockquote>
<p>תֵּכֶף הִכִּירָה בָהּ בְּמַשְׁשָׁהּ, וְשָׁמְטָה כַף רַגְלוֹ מִיָּדָהּ.</p>
</blockquote>

<blockquote>
<p>נָפְלָה הָרֶגֶל בַּנַּטְלָה, וַתַּרְעֵם הַנְּחשֶׁת וַתֵּהוֹם,</p>
</blockquote>

<blockquote>
<p>נֶהֶפְכָה עַל-פִּיהָ, וְהַמַּיִם נִשְׁפְּכוּ עַל-פְּנֵי הָאֲדָמָה. 470</p>
</blockquote>

<blockquote>
<p>תָּקְפוּ אֶת-לִבָּהּ גַּם צַעַר גַּם שָׂשׂוֹן, וְנִתְמַלְאוּ עֵינֶיהָ</p>
</blockquote>

<blockquote>
<p>דְּמָעוֹת, וְקוֹלָהּ הַדּוֹבֵר פִּתְאֹם נֶחְבָּא בִגְרוֹנָהּ.</p>
</blockquote>

<blockquote>
<p>נָגְעָה בַּסַּנְטֵר שֶׁלּוֹ, וַתְּדַבֵּר בְּאָזְנֵי אוֹדִיסֵס:</p>
</blockquote>

<blockquote>
<p>&quot;אָכֵן, בֵּן יַקִּיר, וְאַתָּה אוֹדִיסֵס הִנֶּךָ! וְאָנֹכִי</p>
</blockquote>

<blockquote>
<p>הֵן לֹא הִכַּרְתִּי אֲדוֹנַי, עַד אִם-מְשַׁשְׁתִּיו אֶת-כֻּלּוֹ&quot;. 475</p>
</blockquote>

<br>  

<blockquote>
<p>כָּכָה הִבִּיעָה, וַתָּעַף עֵינֶיהָ בְּפֵּנֶלּוֹפֵּיָה,</p>
</blockquote>

<blockquote>
<p>רוֹצָה לְהַרְאוֹת לָהּ שֶׁאִישָׁהּ הַיָּקָר בַּבַּיִת.</p>
</blockquote>

<blockquote>
<p>אֶפֶס זוֹ לֹא הִרְגִּישָׁה, לֹא שָׁמְעָה גַּם לֹא רָאָתָה,</p>
</blockquote>

<blockquote>
<p>יַעַן הִסִּיחָה אֶת-דַּעְתָּהּ אַתֵּנָה; מִהַר אוֹדִיסֵס</p>
</blockquote>

<blockquote>
<p>וְתָפַס בְּיָדוֹ הַיְמָנִית בִּגְרוֹנָהּ, וּבְיָדוֹ הַשְּׁנִיָּה   480</p>
</blockquote>

<blockquote>
<p>מָשַׁךְ אוֹתָהּ אֵלָיו, וַיִּשָּׂא אֶת-קוֹלוֹ וַיֹּאמֶר:</p>
</blockquote>

<blockquote>
<p>&quot;אִמָּא, הֲתֹאמְרִי לְאַבְּדֵנִי? וְאַתְּ הֲלֹא הֵינַקְתִּינִי</p>
</blockquote>

<blockquote>
<p>בְּשָׁדַיִךְ הַלָּלוּ. עַל-רַבּוֹת מַתְּלָאוֹת עָבַרְתִּי,</p>
</blockquote>

<blockquote>
<p>עַתָּה בַשָּׁנָה הָעֶשְׂרִים שַׁבְתִּי אֶל-אֶרֶץ אֲבוֹתָי.</p>
</blockquote>

<blockquote>
<p>אוּלָם אִם-אַתְּ הִכַּרְתִּינִי, כִּי נָתְנוּ הָאֵלִים בְּלִבֵּךְ,  485</p>
</blockquote>

<blockquote>
<p>הַחֲרֵשׁ תַּחֲרִישִׁי וְלֹא יִשְׁמַע אִישׁ אַחֵר בָּאַרְמוֹן.</p>
</blockquote>

<blockquote>
<p>וְגַם זֹאת אַגִּיד לָךְ, וְהָיוּ הַדְּבָרִים וְקָמוּ,</p>
</blockquote>

<blockquote>
<p>אֲשֶׁר אִם-יִתֵּן הָאֵל בְּיָדִי הַחֲתָנִים הַיְהִירִים,</p>
</blockquote>

<blockquote>
<p>גַּם עָלַיִךְ מֵינִקְתִּי, לֹא אָחוּס, בְּבוֹאִי לְהַכּוֹת</p>
</blockquote>

<blockquote>
<p>נֶפֶשׁ יֶתֶר הַנָּשִׁים הַשְּׁפָחוֹת הַשּׁוֹכְנוֹת בָּאַרְמוֹן!&quot;  490</p>
</blockquote>

<br> 

<blockquote>
<p>נָשְׂאָה אִמְרָתָה וַתַּעַן לוֹ אֶבְרִיקְלֵיָה הַנְּבוֹנָה:</p>
</blockquote>

<blockquote>
<p>&quot;יַלְדִּי שֶׁלִּי, אֵיזוֹ מִלָּה נִזְרְקָה מִגֶּדֶר שִׁנֶּיךָ?</p>
</blockquote>

<blockquote>
<p>וְאַתָּה הֲלֹא מְאֹד יָדַעְתָּ, כִּי רוּחִי לִבְלִי-חָת בִּי עָשׂוּי,</p>
</blockquote>

<blockquote>
<p>וְדָבָר זֶה אֶצֹּר בְּלִבִּי כִּנְצוֹר אוֹתוֹ אֶבֶן אוֹ בַרְזֶל.</p>
</blockquote>

<blockquote>
<p>אֶפֶס גַּם זֹאת לְךָ אֹמַר, וְשָׁמַרְתָּ בְּלִבְּךָ אֶת-דְּבָרַי:  495</p>
</blockquote>

<blockquote>
<p>בְּתֵת הָאֵלִים בְּיָדְךָ אֶת-קְהַל-הַחֲתָנִים הַנַּעֲלִים,</p>
</blockquote>

<blockquote>
<p>קָרֹא אֶקְרָא בְּשֵׁם כָּל-הַנָּשִׁים הַשְּׁפָחוֹת בְּאַרְמוֹנְךָ,</p>
</blockquote>

<blockquote>
<p>אֲשֶׁר אֶת-שִׁמְךָ נִאֵצוּ, וְאֵלֶּה שֶׁדַּרְכָּן יְשָׁרָה&quot;.</p>
</blockquote>

<br>  

<blockquote>
<p>הֵשִׁיב אֲמָרָיו אוֹדִיסֵס הָאִישׁ רַב-הַמְּזִמּוֹת וַיַּעַן:</p>
</blockquote>

<blockquote>
<p>&quot;אִמָּא, שַׁלָּמָּה תְּכַנִּין? וְגַם אֵין צֹרֶךְ בַּדָּבָר,   500</p>
</blockquote>

<blockquote>
<p>בְּעַצְמִי אֶתְחַקֶּה עֲלֵיהֶן וְאֶחְקְרֵן אַחַת אֶחָת.</p>
</blockquote>

<blockquote>
<p>הֶגֶה אַל-יֵצֵא מִפִּיךְ, תִּמְסְרִי הַכֹּל בְּיַד הָאֵלִים!&quot;</p>
</blockquote>

<br>

<blockquote>
<p>כָּכָה הִבִּיעַ, וַתֵּצֵא הַזְּקֵנָה מֵאַרְמוֹן הַמֶּלֶךְ</p>
</blockquote>

<blockquote>
<p>לְהָבִיא שׁוּב מַיִם לְרָחְצָה, כִּי שָׁפְכָה הַמַּיִם שֶׁהָיוּ.</p>
</blockquote>

<blockquote>
<p>אַךְ כְּכַלּוֹתָהּ לְרַחֲצוֹ וּלְסוּכוֹ בַּשֶּׁמֶן הַמַּבְרִיק,  505</p>
</blockquote>

<blockquote>
<p>שָׁב אוֹדִיסֵס וְהִקְרִיב אֶת-כִּסְאוֹ אֶל-נֹכַח הַכִּירָה</p>
</blockquote>

<blockquote>
<p>לְחֹם לוֹ; אוּלָם צַלַּקְתּוֹ הֵלִיט בִּבְלוֹיֵי סַחֲבוֹתָיו.</p>
</blockquote>

<blockquote>
<p>פָּתְחָה וַתַּעַן לָהֶם פֵּנֶלּוֹפֵּיָה הַנְּבוֹנָה:</p>
</blockquote>

<blockquote>
<p>&quot;נָכְרִי, רוֹצָה אֲנִי לְשָׁאָלְךָ אַךְ דָּבָר מִצְעָר,</p>
</blockquote>

<blockquote>
<p>יַעַן כִּי עוֹד מְעַט וְהִגִּיעַ זְמַן שֶׁל-מְנוּחָה נָעֵמָה,  510</p>
</blockquote>

<blockquote>
<p>אֲשֶׁר בָּהּ תִּתְקֹף הַשֵּׁנָה הַמְּתוּקָה כָּל-אָדָם, וְאִם-נֶעְצָב;</p>
</blockquote>

<blockquote>
<p>אוּלָם אֲנִי לִי מִנָּה הַדֵּימוֹן יָגוֹן עַל-יָגוֹן,</p>
</blockquote>

<blockquote>
<p>וְהָיָה שְׂשׂוֹנִי בַיּוֹם לִהְיוֹת בּוֹכִיָּה נֶאֱנָחָה,</p>
</blockquote>

<blockquote>
<p>לַעֲשׂוֹת עֲבוֹדַת הַבַּיִת וְלִרְאוֹת אַמְהוֹתַי בְּעָבְדָן.</p>
</blockquote>

<blockquote>
<p>אֶפֶס כִּי נָטָה הַלַּיְלָה וְתָקְפָה הַשֵּׁנָה כָּל-אָדָם,  515</p>
</blockquote>

<blockquote>
<p>אֶשְׁכְּבָה לִי בְמִטָּתִי וּדְאָגוֹת כְּבֵדוֹת וְרַבּוֹת</p>
</blockquote>

<blockquote>
<p>סָבִיב שָׁתוּ עַל-לִבִּי לַעֲקֹץ אוֹתִי הַנּוּגָה.</p>
</blockquote>

<br>  

<blockquote>
<p>מָשָׁל לְבַת-פַּנְדַּרֶאוֹס, לַצִּפּוֹר יְרַקְרֶקֶת-הַנּוֹצוֹת,<a href="#fn:104" id="fnref:104" title="see footnote" class="footnote"><sup>104</sup></a></p>
</blockquote>

<blockquote>
<p>אֲשֶׁר בֵּיתָהּ אִילָנוֹת מְרֻבֵּי-עָלִים, שָׁם תִּשְׁכּוֹן,</p>
</blockquote>

<blockquote>
<p>תִּפְתַּח אֶת-פִּיהָ בְּשִׁירָה עֲרֵבָה בְּשׁוּב תּוֹר הָאָבִיב, 520</p>
</blockquote>

<blockquote>
<p>בְּסִלְסוּלִים רַבִּים וְשׁוֹנִים יִשְׁתַּפֵּךְ קוֹלָהּ הַנָּעִים,</p>
</blockquote>

<blockquote>
<p>תֵּילִיל לִבְנָהּ לְיַקִּירָהּ, לְאִיטִילוֹס זֶה הָרְגָה בִשְׁגָגָה,</p>
</blockquote>

<blockquote>
<p>לָקְחָה אֶת-נַפְשׁוֹ בִנְחשֶׁת, אֶת-נֶפֶשׁ בֶּן-זֵיתּוֹס הַמּוֹשֵׁל,–</p>
</blockquote>

<blockquote>
<p>כָּכָה יָנוּעַ גַּם לִבִּי הֵנָּה וָהֵנָּה בְּחֻבִּי:</p>
</blockquote>

<blockquote>
<p>אִם-לְהִשָּׁאֵר עִם-בְּנִי, לִשְׁמֹר הַכֹּל כָּל-הַיָּמִים, 525</p>
</blockquote>

<blockquote>
<p>הוֹנִי וְהָעֲבֻדָּה, בֵּיתִי בֵּית-מִדּוֹת גְּבַהּ-חֹמוֹת,</p>
</blockquote>

<blockquote>
<p>יְצוּעֵי אִישִׁי אֲכַבְּדָה, אֲכַבְּדָה גַם דַּעַת הַקָּהָל,</p>
</blockquote>

<blockquote>
<p>אוֹ לְהִנָּשֵׂא, לָלֶכֶת אַחַר הַטּוֹב בָּאֲכַיִּים,</p>
</blockquote>

<blockquote>
<p>אֲשֶׁר יִשְׁתַּדֵּךְ בָּאַרְמוֹן, הַמַּרְבֶּה לִי מֹהַר וּמַתָּן.</p>
</blockquote>

<blockquote>
<p>יַעַן כָּל-עוֹד בְּנִי קָטָן, וְדַעְתּוֹ לוֹ עוֹדָהּ חֲסֵרָה,  530</p>
</blockquote>

<blockquote>
<p>הוּא מְנָעַנִי לְהִנָּשֵׂא וְלַעֲזֹב בֵּית אַלּוּף נְעוּרַי,</p>
</blockquote>

<blockquote>
<p>עַתָּה לְאַחַר שֶׁגָּדַל, הִגִּיעַ עַד קְצֵה גְבוּל הַבַּגְרוּת,</p>
</blockquote>

<blockquote>
<p>רוֹצֶה גַם הוּא בְעַצְמוֹ שֶׁאֵלֵךְ מֵאַרְמוֹן-תִּפְאַרְתּוֹ,</p>
</blockquote>

<blockquote>
<p>יַעַן כִּי צַר לוֹ עַל-חֵילוֹ שֶׁמְּכַלִּים בְּנֵי-הָאֲכַיִּים.</p>
</blockquote>

<blockquote>
<p>אֶפֶס הַט אָזְנְךָ לִי וּפְתֹר הַחֲלוֹם שֶׁחָלַמְתִּי:  535</p>
</blockquote>

<blockquote>
<p>עֶשְׂרִים אַוָּזִים בְּבֵיתִי הָאוֹכְלִים וּבוֹלְעִים הַחִטִּים</p>
</blockquote>

<blockquote>
<p>רֻכְּכוּ בַמָּיִם, וְהָיָה בִּרְאוֹתִי אוֹתָם וְאָגִיל,</p>
</blockquote>

<blockquote>
<p>וְהִנֵּה בָּא עַיִט גְּדָל-קוֹמָה כְּפוּף-חַרְטוֹם מֵאֵצֶל הֶהָרִים,</p>
</blockquote>

<blockquote>
<p>שִׁבֵּר לְכֻלָּם צַוָּארָם, הֲרָגָם עַד אַחַד לֹא נֶעְדָּר.</p>
</blockquote>

<blockquote>
<p>שָׁכְבוּ יַחְדָּו בָּאַרְמוֹן, וְהוּא עָלָה אֶל-אֵיתֶּר-הַקֹּדֶשׁ. 540</p>
</blockquote>

<blockquote>
<p>קוֹלִי נָשָׂאתִי, וָאֵילִיל וָאָמֵר, וְאִם-גַּם חֲלוֹם הוּא;</p>
</blockquote>

<blockquote>
<p>סָבִיב לִי נִקְבְּצוּ בָאוּ נְשֵׁי-הָאֲכַיִּים יְפוֹת-שֵׂעָר</p>
</blockquote>

<blockquote>
<p>אֶל-אַנְחָתִי וּבִכְיִי, כִּי הָרַג הָעַיִט אַוָּזַי.</p>
</blockquote>

<blockquote>
<p>אֶפֶס הַלָּז שָׁב וַיֵּשֶׁב עַל-גַּבֵּי הַקּוֹרָה בַּתִּקְרָה,</p>
</blockquote>

<blockquote>
<p>דִּבֵּר אֵלַי בִּשְׂפַת אָדָם, עָצַר בְּעַד בִּכְיִי וַיֹּאמֶר: 545</p>
</blockquote>

<blockquote>
<p>'חִזְקִי וְאִמְצִי, בַּת-אִיקַרְיוֹס הַמְהֻלָּל-בָּאָרֶץ!</p>
</blockquote>

<blockquote>
<p>אֵין זֶה חֲלוֹם, אַךְ דְּבַר קשֶׁט טוֹב, הַדָּבָר יָקוּם וְיֶהִי!</p>
</blockquote>

<blockquote>
<p>קְהַל-הָאַוָּזִים הֵםֵ הֵם חֲתָנַיִךְ, וּלְפָנִים הָיִיתִי</p>
</blockquote>

<blockquote>
<p>עַיִט, אֲנִי אַלּוּף נְעוּרַיִךְ שָׁב עַתָּה אֵלָיִךְ,</p>
</blockquote>

<blockquote>
<p>מָוֶת וְאָבְדַן-דֵּרָאוֹן אֶחְרשׁ עַל-כָּל-הַחֲתָנִים'. 550</p>
</blockquote>

<blockquote>
<p>כָּכָה הִבִּיעַ הַלָּז, וּשְׁנָתִי הַמְּתוּקָה נָדָדָה.</p>
</blockquote>

<blockquote>
<p>סָבִיב אֲנִי הִתְבּוֹנַנְתִּי, וָאֶרְאֶה אֶת-כָּל-הָאַוָּזִים</p>
</blockquote>

<blockquote>
<p>אוֹכְלִים הַחִטִּים בָּאֵבוּס כְּדַרְכָּם כְּפַעַם בְּפַעַם&quot;.</p>
</blockquote>

<br>  

<blockquote>
<p>הֵשִׁיב אֲמָרָיו אוֹדִיסֵס, הָאִישׁ רַב-הַמְּזִמּוֹת, וַיַּעַן:</p>
</blockquote>

<blockquote>
<p>&quot;הוֹי, הַגְּבִירָה, אַחֶרֶת אִי אֶפְשָׁר לִפְתֹּר חֲלוֹמֵךְ.  555</p>
</blockquote>

<blockquote>
<p>הִנֵּה אוֹדִיסֵס בְּעַצְמוֹ לָךְ גִּלָּה פִּתְרוֹנוֹ, וְאֵין אַחֵר,</p>
</blockquote>

<blockquote>
<p>אֲשֶׁר כֵּן יֹאמַר לְבַצֵּעַ, כִּי נָכוֹן כִּלְיוֹן הַחֲתָנִים,</p>
</blockquote>

<blockquote>
<p>אִישׁ מֵהֶם לֹא יִמָּלֵט מִמָּוֶת וּגְזֵרַת אֲבַדּוֹן!&quot;</p>
</blockquote>

<br>  

<blockquote>
<p>נָשְׂאָה אִמְרָתָה וַתַּעַן לוֹ פֵּנֶלּוֹפָּה הַנְּבוֹנָה:</p>
</blockquote>

<blockquote>
<p>&quot;אֲבָל, הַנָּכְרִי, הֵן יֵשׁ חֲלוֹמוֹת וְשָׁוְא יְדַבֵּרוּ.  560</p>
</blockquote>

<blockquote>
<p>וְגַם לֹא כָל-הַחֲלוֹמוֹת שֶׁחָלְמוּ בְנֵי-אָדָם יָבֹאוּ.</p>
</blockquote>

<blockquote>
<p>שְׁנַיִם שְׁעָרִים נְכוֹנִים לַחֲלוֹמוֹת אֵין-מַמָּשׁ:</p>
</blockquote>

<br>  

<blockquote>
<p>אֶחָד עָשׂוּי שֵׁן וְאֶחָד עָשׂוּי הַקֶּרֶן.<a href="#fn:105" id="fnref:105" title="see footnote" class="footnote"><sup>105</sup></a></p>
</blockquote>

<blockquote>
<p>כָּל-הַחֲלוֹמוֹת הַיּוֹצְאִים דֶּרֶךְ פֶּתַח הַשֶּׁנְהָב</p>
</blockquote>

<blockquote>
<p>שׁוֹנִים הֵם, שָׁוְא יְדַבֵּרוּ, וְהֵם לֹא יָבֹאוּ לְעוֹלָם; 565</p>
</blockquote>

<blockquote>
<p>אַךְ הַחֲלֹומֹות הַיּוֹצְאִים בְּפֶתַח קֶרֶן מְהֻקְצַעַת</p>
</blockquote>

<blockquote>
<p>אֵלֶּה יִקְרוּ וְיָבֹאוּ לָאָדָם אֲשֶׁר יְרְאֵמוֹ.</p>
</blockquote>

<blockquote>
<p>אֶפֶס, אֲנִי מְדֻמַּנִי, כִּי זֶה חֲלוֹמִי לֹא עָבַר</p>
</blockquote>

<blockquote>
<p>אוֹתוֹ הַפֶּתַח, וְאִם-נָעַם הַדָּבָר גַּם לִי וּלְבַר-בִּטְנִי.</p>
</blockquote>

<blockquote>
<p>אוּלָם לְךָ זֹאת אַגִּידָה, וְשָׁמַרְתָּ אֶת-דְּבָרַי בִּלְבָבְךָ: 570</p>
</blockquote>

<blockquote>
<p>הִנֵּה כְּבָר קָרַב הַיּוֹם הָאָיֹם הַזֶּה, אֲשֶׁר יַרְחִיק</p>
</blockquote>

<blockquote>
<p>אוֹתִי מֵאַרְמוֹן אוֹדִיסֵס, כִּי אָכִין אֶת-קְרַב-הַהִתְחָרוּת.</p>
</blockquote>

<br>  

<blockquote>
<p>אַכְנִיס אֶת-הַגַּרְזִנִּים שֶׁהָיָה הַלָּה נוֹהֵג לְהַצִּיג<a href="#fn:106" id="fnref:106" title="see footnote" class="footnote"><sup>106</sup></a></p>
</blockquote>

<blockquote>
<p>שׁוּרָה אַחַת כְּתַבְנִית צַלְעוֹת אֳנִיָּה – שְׁנֵים עָשָׂר,</p>
</blockquote>

<blockquote>
<p>עָמַד הַרְחֵק מֵהֶם וְיָרָה אֶת-חִצּוֹ בֵינֵיהֶם.   575</p>
</blockquote>

<blockquote>
<p>עַתָּה אֲנִי לַחֲתָנִים אָבֹר מִלְחָמָה שֶׁל-תַּחֲרוּת.</p>
</blockquote>

<blockquote>
<p>אוֹתוֹ הָאִישׁ שֶׁיְּמַהֵר לִדְרֹךְ בְּיָדָיו הַקֶּשֶׁת,</p>
</blockquote>

<blockquote>
<p>וְיירֶה אֶת-חִצּוֹ, וְחָלַף דֶּרֶךְ שְׁנֵים עָשָׂר גַּרְזִנִּים,</p>
</blockquote>

<blockquote>
<p>אַחֲרָיו אֵלֵךְ וְנָטַשְׁתִּי זֶה הַבַּיִת הַיָּפֶה</p>
</blockquote>

<blockquote>
<p>שֶׁל-אַלּוּף נְעוּרָי, הַמָּלֵא וְגָדוּשׁ כָּל-עשֶׁר,  580</p>
</blockquote>

<blockquote>
<p>אוּלָם אוֹסִיפָה אֶזְכְּרֵהוּ גַּם בַּחֲלוֹם חֶזְיוֹן לָיְלָה&quot;.</p>
</blockquote>

<br>  

<blockquote>
<p>הֵשִׁיב אֲמָרָיו אוֹדִיסֵס, הָאִישׁ רַב-הַמְּזִמּוֹת וַיַּעַן:</p>
</blockquote>

<blockquote>
<p>&quot;אֵשֶׁת אוֹדִיסֵס מִזֶּרַע לָאֶרְטֵס, הַגְּבִירָה הַכְּבוּדָּה!</p>
</blockquote>

<blockquote>
<p>אַל-עוֹד תּוֹסִיפִי וְתִדְחִי אֶת-קְרַב-הַתַּחֲרוּת בָּאַרְמוֹן.</p>
</blockquote>

<blockquote>
<p>יַקְדִּים וְיָבֹא הֵנָּה אוֹדִיסֵס הָאִישׁ רַב-הַדַּעַת   585</p>
</blockquote>

<blockquote>
<p>טֶרֶם יְמַשְּׁשׁוּ אֵלֶּה הַקֶּשֶׁת הַמְהֻקְצָעָה-יָפֶה,</p>
</blockquote>

<blockquote>
<p>עַד שֶׁיִּדָּרֵךְ הַיֶּתֶר וְעָבַר חִצָּם הַבַּרְזֶל&quot;.</p>
</blockquote>

<br>  

<blockquote>
<p>נָשְׂאָה אִמְרָתָהּ וַתַּעַן לוֹ פֵּנֶלּוֹפָּה הַנְּבוֹנָה:</p>
</blockquote>

<blockquote>
<p>&quot;אִלּוּ רָצִיתָ, הַנָּכְרִי, לָשֶׁבֶת עַל-יָדִי בָאַרְמוֹן,</p>
</blockquote>

<blockquote>
<p>לְעַנֵּג אֶת-נַפְשִׁי, לֹא תִפּוֹל לְעוֹלָם שְׁנָת עַל-עַפְעַפָּי; 590</p>
</blockquote>

<blockquote>
<p>אֶפֶס אִי אֶפְשָׁר שֶׁיְּחַסֵּר אָדָם אֶת-נַפְשׁוֹ מִשֵּׁנָה</p>
</blockquote>

<blockquote>
<p>תָּמִיד, כִּי בְנֵי-הָאַלְמָוֶת גָּזְרוּ עַל-מִדַּת כָּל-דָּבָר</p>
</blockquote>

<blockquote>
<p>וְדָבָר לְכָל-בְּנֵי-תְמוּתָה עַל-אֶרֶץ חוֹנֶנֶת-הַמִּחְיָה.</p>
</blockquote>

<blockquote>
<p>לָכֵן אָשׁוּבָה אֲנִי וְאֶעֱלֶה אֶל-עֲלִיָּתִי</p>
</blockquote>

<blockquote>
<p>לִשְׁכַּב בְּמִטָּתִי שֶׁלִּי, שֶׁנּוֹעֲדָה לִי לַאֲנָחוֹת,  595</p>
</blockquote>

<blockquote>
<p>אֲשֶׁר אַמְסֶנָּה בְדִמְעָתִי לְמִן-הַיּוֹם אֲשֶׁר יָרַד</p>
</blockquote>

<blockquote>
<p>אִישִׁי אוֹדִיסֵס אִלְיוֹנָה, זוֹ עִיר-הַפְּגָעִים יִמַּח שְׁמָהּ,</p>
</blockquote>

<blockquote>
<p>שָׁמָּה אֵלְכָה לָנוּחַ; נוּחָה פֹה אַתָּה בַּבַּיִת</p>
</blockquote>

<blockquote>
<p>אִם-עַל-הָאָרֶץ סָרוּחַ, אוֹ עַל-הַמִּטָּה לְךָ יִתְּנוּ&quot;.</p>
</blockquote>

<br> 

<blockquote>
<p>כָּכָה הִבִּיעָה וַתַּעַל אֶל-הָעֲלִיָּה הַנּוֹצְצָה;   600</p>
</blockquote>

<blockquote>
<p>אֶפֶס לֹא הָלְכָה בְגַפָּהּ, כִּי אָרְחוּ עִמָּהּ הַשְּׁפָחוֹת.</p>
</blockquote>

<blockquote>
<p>וּכְשֶׁנִּכְנְסָה אֶל-הָעֲלִיָּה עִם-כָּל-אַמְהוֹתֶיהָ,</p>
</blockquote>

<blockquote>
<p>בָּכְתָה לְאוֹדִיסֵס אִישָׁהּ הַיָּקָר, עַד נָסְכָה אַתֵּנָה</p>
</blockquote>

<blockquote>
<p>כְּחֻלַּת-הָעַיִן הַשֵּׁנָה הַמְּתוּקָה עֲלֵי שְׁמוּרוֹתֶיהָ.</p>
</blockquote>

<br>  

<h2 id="שִׁירעֶשְׂרִים:הַקֹּרוֹתשֶׁקָּדְמוּלְהֶרֶגהַחֲתָנִים">שִׁיר עֶשְׂרִים: הַקֹּרוֹת שֶׁקָּדְמוּ לְהֶרֶג הַחֲתָנִים</h2>

<br> 

<blockquote>
<p>אוּלָם אוֹדִיסֵס הַנַּעֲלֶה סָר לִישׁוֹן אֶל-הָעֲזָרָה.</p>
</blockquote>

<blockquote>
<p>עוֹר-שׁוֹר-פָּר שָׂעִיר הִנִּיחַ עַל-גַּבֵּי הַקַּרְקַע וְעָלָיו</p>
</blockquote>

<blockquote>
<p>עֹרוֹת כְּבָשִׂים לָרֹב מִזֶּבַח בְּנֵי-הָאֲכַיִּים;</p>
</blockquote>

<blockquote>
<p>אַךְ אֶבְרִינוֹמָה הֵטִילָה עַל-גַּבֵּי הַיָּשֵׁן אַדֶּרֶת.</p>
</blockquote>

<blockquote>
<p>הָיָה אוֹדִיסֵס שָׁם עֵר וְחוֹרֵשׁ בְּלִבּוֹ הָרָעָה   5</p>
</blockquote>

<blockquote>
<p>עַל-הַחֲתָנִים. וְיָצְאוּ מִבֵּית הַנָּשִׁים הַשְּׁפָחוֹת</p>
</blockquote>

<blockquote>
<p>אֲשֶׁר רָווּ דוֹדִים עִם-הַחֲתָנִים גַּם קֹדֶם,</p>
</blockquote>

<blockquote>
<p>צוֹחֲקוֹת אִשָּׁה לִרְעוּתָהּ בְּמַהֲתַלּוֹת עַלִּיזוֹת.</p>
</blockquote>

<blockquote>
<p>אוּלָם הוּא לִבּוֹ הִתְעַבֵּר וַיֶּאֱנַף בְּחֻבּוֹ מִכַּעַס.</p>
</blockquote>

<blockquote>
<p>הַרְבֵּה הִרְהֵר בְּלִבּוֹ, הַרְבֵּה שָׁת עֵצוֹת בְּנַפְשׁוֹ: 10</p>
</blockquote>

<blockquote>
<p>אִם-יִשְׂתָּעֵר עֲלֵיהֶן וְהִכָּה נֶפֶשׁ אֶת-כֻּלָּן,</p>
</blockquote>

<blockquote>
<p>אוֹ יִתֶּן-לָמוֹ וְתִשְׁכַּבְנָה עִם-הַחֲתָנִים הַיְהִירִים</p>
</blockquote>

<blockquote>
<p>פַּעַם זוֹ לָאַחֲרוֹנָה. וּלְבָבוֹ נִזְעַם בְּחֻבּוֹ</p>
</blockquote>

<blockquote>
<p>כַּאֲשֶׁר תִּזְעַם הַכַּלְבָּה הַסּוֹבְבָה גוּרֶיהָ הָרַכִּים,</p>
</blockquote>

<blockquote>
<p>אָדָם לָהּ זָר כִּי יִתְקָרֵב, וְנָבְחָה נְכוֹנָה לְהִלָּחֵם,- 15</p>
</blockquote>

<blockquote>
<p>כָּכָה נָבַח בְּקִרְבּוֹ לְבָבוֹ עַל-דְּבַר הַתּוֹעֵבָה.</p>
</blockquote>

<blockquote>
<p>אֶפֶס הוּא גָעַר בְּלִבּוֹ, וַיְתוֹפֵף עַל-חָזוֹ וַיֹּאמֶר:</p>
</blockquote>

<blockquote>
<p>&quot;לִבִּי, שָׂא וְסָבַלְתָּ! כִּי רָעוֹת מֵאֵלֶּה סָבָלְתָּ</p>
</blockquote>

<blockquote>
<p>יוֹם בּוֹ אָכַל הַקִּיקְלוֹפּ הָאָיֹם אֶת-רֵעַי-עֲמִיתַי,</p>
</blockquote>

<blockquote>
<p>עַזֵּי-הַלֵּבָב, וְאַתָּה נָשָׂאתָ כָל-אֵלֶּה עַד צֵאתְךָ  20</p>
</blockquote>

<blockquote>
<p>בְּשֵׂכֶל מִתּוֹךְ מְעָרָתוֹ, אֲשֶׁר אָמַרְתָּ שָׁם תָּמוּת&quot;.</p>
</blockquote>

<br>  

<blockquote>
<p>כָּכָה הִבִּיעַ הַלָּה מְדַבֵּר עַל-לִבּוֹ בְּחֻבּוֹ.</p>
</blockquote>

<blockquote>
<p>נִשְׁאַר לִבּוֹ הַסַּבְלָן כִּהְיוֹתוֹ עוֹמֵד בְּמִשְׁמַעְתּוֹ,</p>
</blockquote>

<blockquote>
<p>עַז לִבְלִי-חָת. אַךְ הוּא הִתְהַפֵּךְ הֵנָּה וָהֵנָּה.</p>
</blockquote>

<blockquote>
<p>כְּאוֹתָהּ הַקֵּיבָה, שֶׁגֶּבֶר מִלְאָהּ חֵלֶב וְדָמִים,  25</p>
</blockquote>

<blockquote>
<p>עוֹמֵד וּמְהַפְּכָהּ לִרְגָעִים כְּנֶגֶד הָאֵשׁ הַלּוֹהֶטֶת</p>
</blockquote>

<blockquote>
<p>הֵנָּה וָהֵנָּה, מִשְׁתּוֹקֵק לִצְלוֹת אוֹתָהּ עַד מְהֵרָה, -</p>
</blockquote>

<blockquote>
<p>כָּכָה הִתְהַפֵּךְ גַּם הוּא הֵנָּה וָהֵנָּה, מְהַרְהֵר</p>
</blockquote>

<blockquote>
<p>אֵיכָה זֶה יִשְׁלַח אֶת-יָדוֹ בְּכָל-הַחֲתָנִים הַזֵּדִים,</p>
</blockquote>

<blockquote>
<p>אֶחָד – וְהֵמָּה הָרַבִּים. וַתִּקְרַב עָדָיו אַתֵּנָה,  30</p>
</blockquote>

<blockquote>
<p>יָרְדָה מֵרְקִיעַ שָׁמַיִם וַתַּהֲפֹךְ דְּמוּתָהּ דְּמוּת אִשָּׁה.</p>
</blockquote>

<blockquote>
<p>עָמְדָה מֵרַאֲשׁוֹתָיו וַתִּשָּׂא אִמְרָתָהּ וַתַּעַן:</p>
</blockquote>

<blockquote>
<p>&quot;לָמָּה זֶּה נָדְדָה שְׁנָתְךָ, הַגֶּבֶר-הָאֻמְלָל-בַּגְּבָרִים?</p>
</blockquote>

<blockquote>
<p>הִנֵּה זֶה בֵּיתְךָ הֲלֹא, וְיֵשׁ לְךָ אִשָּׁה בַּבַּיִת,</p>
</blockquote>

<blockquote>
<p>בִּנְךָ גַּם הוּא, אֲשֶׁר רַבִּים מִשְׁתּוֹקְקִים לְגַדֵּל כְּמוֹתוֹ&quot;. 35</p>
</blockquote>

<br>  

<blockquote>
<p>הֵשִׁיב אֲמָרָיו אוֹדִיסֵס, הָאִישׁ רַב-הַמְּזִמּוֹת, וַיַּעַן:</p>
</blockquote>

<blockquote>
<p>&quot;אָמְנָם נְכוֹנִים דְּבָרַיִךְ, הָאֵלָה, כָּל-אֲשֶׁר דִּבַּרְתְּ לִי,</p>
</blockquote>

<blockquote>
<p>אֶפֶס אַךְ דָּבָר אֶחָד מֵעִיק עַל-נַפְשִׁי בְּחֻבִּי:</p>
</blockquote>

<blockquote>
<p>אֵיכָה זֶה אֶשְׁלַח אֶת-יָדִי בִּקְהַל-הַחֲתָנִים הַזֵּדִים?</p>
</blockquote>

<blockquote>
<p>אֶחָד אָנֹכִי, וְהֵמָּה בְּכָל-עֵת בְּהָמוֹן בַּבַּיִת.    40</p>
</blockquote>

<blockquote>
<p>אַךְ גַּם בָּזֶה לִבִּי מְהַרְהֵר, וְאָכֵן זֶה חָשׁוּב בְּיוֹתֵר:</p>
</blockquote>

<blockquote>
<p>וְהָיָה אִם-אַכֶּה אֶת-כֻּלָּם בְּעֶזְרָתֵךְ וּבְעֶזְרַת בֶּן-קְרוֹנוֹס,</p>
</blockquote>

<blockquote>
<p>אָנָה אִמָּלְטָה עַל-נַפְשִׁי? אָנָּא, הִוָּעֲצִי בְּלִבֵּךְ&quot;.</p>
</blockquote>

<br>  

<blockquote>
<p>נָשְׂאָה אִמְרָתָהּ אַתֵּנָה כְּחֻלַּת-הָעַיִן וַתַּעַן:</p>
</blockquote>

<blockquote>
<p>&quot;פֶּתִי, הֵן יִבְטַח בֶּן-אָדָם בְּרֵעוֹ, אַף כִּי הוּא נִקְלֶה, 45</p>
</blockquote>

<blockquote>
<p>וְאֵינוֹ אֶלָּא בֶּן-תְּמוּתָה וְאֵינוֹ יוֹדֵעַ כָּל-עֵצָה;</p>
</blockquote>

<blockquote>
<p>אוּלָם אָנֹכִי, בַּת-אֵלִים, הָיִיתִי שׁוֹמַרְתְּךָ מֵעוֹלָם</p>
</blockquote>

<blockquote>
<p>בְּכָל-הַתְּלָאוֹת מְצָאוּךָ. וְאֹמַר לְךָ וְלֹא אֲכַסֶּה:</p>
</blockquote>

<blockquote>
<p>אִלּוּ הָיוּ חֲמִשִּׁים גְּדוּדֵי בְּנֵי-אָדָם בְּנֵי-תְמוּתָה</p>
</blockquote>

<blockquote>
<p>קָמִים עָלֵינוּ מִשְׁתּוֹקְקִים לְכַלּוֹתֵנוּ בִּזְרוֹעַ,  50</p>
</blockquote>

<blockquote>
<p>אַתָּה הָיִיתָ נוֹהֵג אֶת-בְּקָרָם וְאֶת-צֹאנָם הַכָּשׁוֹת;</p>
</blockquote>

<blockquote>
<p>עַתָּה נוּמָה אֶת-שְׁנָתְךָ, כִּי אָדָם הָעֵר כָּל-הַלַּיְלָה</p>
</blockquote>

<blockquote>
<p>מַתִּישׁ אֶת-כֹּחוֹ, וְאַתָּה בִמְהֵרָה תִגָּאֵל מִפְּגָעִים&quot;.</p>
</blockquote>

<br> 

<blockquote>
<p>כָּכָה הִבִּיעָה וְנָסְכָה עַל-גַּבֵּי עַפְעַפָּיו הַשֵּׁנָה;</p>
</blockquote>

<blockquote>
<p>וְהִיא הַנִּפְלֵאת-בָּאֵלוֹת שָׁבָה אֶל-הָאוֹלִימְפּוֹס.  55</p>
</blockquote>

<blockquote>
<p>וּכְשֶׁתְּקָפַתּוּ שֵׁנָה מַתִּירָה דַאֲגוֹת-לְבָבוֹת,</p>
</blockquote>

<blockquote>
<p>גַּם אֶת-אֲבָרָיו הִתִּירָה, נֵעוֹרָה אִשְׁתּוֹ הַצְּנוּעָה,</p>
</blockquote>

<blockquote>
<p>קָמָה וְיָשְׁבָה בַּמִּטָּה הָרַכָּה וְהִתְחִילָה בּוֹכִיָּה.</p>
</blockquote>

<blockquote>
<p>אֶפֶס אַחַר שֶׁשָּׂבְעָה לָהּ נַפְשָׁה בְּכִי-הַתַּמְרוּרִים,</p>
</blockquote>

<blockquote>
<p>אֶל-אַרְטֶמִּיס רִאשׁוֹנָה הִתְחַנְּנָה הַנֵּפְלֵאת-בַּנָּשִׁים: 60</p>
</blockquote>

<blockquote>
<p>&quot;אָנָּא, אַרְטֶמִּיס בַּת-זֶבְס הָאֵלָה הַקְּדוֹשָׁה, וְלוּ תוֹרִי</p>
</blockquote>

<blockquote>
<p>תֵּכֶף בְּלִבִּי אֶת-חִצֵּךְ לָקַחַת אֶת-נַפְשִׁי מִמֶּנִּי</p>
</blockquote>

<blockquote>
<p>עַתָּה! אוֹ אוּלַי מִפֹּה תִּגְזְלֵנִי הַסּוּפָה וְתִשָּׂא</p>
</blockquote>

<blockquote>
<p>אוֹתִי עַל-אֶבְרוֹתֶיהָ אֶל-דְּרָכִים חשֶׁךְ יְשׁוּפֵן,</p>
</blockquote>

<blockquote>
<p>גַּם תְּטַלְטְלֵנִי אֶל-חוֹפֵי הָאוֹקְיָנוֹס הַחוֹזֵר,  65</p>
</blockquote>

<blockquote>
<p>כַּאֲשֶׁר נָשְׂאוּ לְפָנִים הַסּוּפוֹת אֶת בְּנוֹת-פַּנְדַּרֶאוֹס,</p>
</blockquote>

<blockquote>
<p>אֶפֶס הָאֵלִים הֵמִיתוּ הוֹרֵיהֶן, וְהֵנָּה נִשְׁאֲרוּ</p>
</blockquote>

<blockquote>
<p>יְתוֹמוֹת בָּאַרְמוֹן, וְשָׁם אַפְרוֹדִיטָה הַנַּעֲלָה סִפְּקָה</p>
</blockquote>

<blockquote>
<p>לָמוֹ הַיַּיִן הֶעָרֵב, הַדְּבַשׁ הַמָּתוֹק וְהַגְּבִינָה,</p>
</blockquote>

<blockquote>
<p>הֵרָה חוֹנְנָה אוֹתָן עַל-יֶתֶר הַנָּשִׁים בָּאָרֶץ    70</p>
</blockquote>

<blockquote>
<p>יֹפִי וּבִינָה, וְאַרְטֶמִּיס הַקְּדוֹשָׁה – הַגִּזְרָה הַדַּקָּה,</p>
</blockquote>

<blockquote>
<p>פַּלַּס-אַתֵּנָה לִמְּדָתַן לַעֲשׂוֹת כָּל-מְלֶאכֶת מַחֲשָׁבֶת.</p>
</blockquote>

<blockquote>
<p>אַךְ כַּעֲלוֹת אַפְרוֹדִיטָה הָאֵלָה לִמְרוֹמֵי אוֹלִימְפּוֹס</p>
</blockquote>

<blockquote>
<p>לְבַקֵּשׁ שָׁמָּה מִזֵּאוּס הַשָּׂשׂ-לִקְרַאת-רְעָמִים נִשּׂוּאִים</p>
</blockquote>

<blockquote>
<p>בַּעֲלוּמֵיהֶן לַבָּנוֹת, כִּי אֵין בִּלְתּוֹ הַכֹּל יוֹדֵעַ   75</p>
</blockquote>

<blockquote>
<p>גּוֹרַל בְּנֵי-אָדָם בְּנֵי-תְמוּתָה, אִם-טוֹב וְאִם-רָע אֲשֶׁר נִגְזַר,</p>
</blockquote>

<blockquote>
<p>גָּזֹל גָּזְלוּ הַהַרְפִּיּוֹת אוֹתָן הַנְּעָרוֹת לְתִתָּן</p>
</blockquote>

<blockquote>
<p>מַתָּן לִקְהַל הָאֶרִינְיוֹת הָאֲיֻמּוֹת לְעָבְדָן.</p>
</blockquote>

<blockquote>
<p>לוּ הִשְׁמִידוּנִי גַם אָנִי הַיּוֹשְׁבִים-בִּמְרוֹמֵי-אוֹלִימְפּוֹס,</p>
</blockquote>

<blockquote>
<p>אוֹ לוּ הִכַּתְנִי אַרְטֶמִּיס יְפַת-הַתַּלְתַּלִּים, וְאֵרְדָה  80</p>
</blockquote>

<blockquote>
<p>לְאֶרֶץ בַּלָּהוֹת וּבְרוּחִי אֶחֱזֶה אֶת-אִישִׁי אוֹדִיסֵס,</p>
</blockquote>

<blockquote>
<p>וְלֹא אֲשַׂמֵּחַ אֶת-יִצְרוֹ שֶׁל-גֶּבֶר הַנּוֹפֵל מִמֶּנּוּ.</p>
</blockquote>

<blockquote>
<p>אֶפֶס זֶה רָע אֲשֶׁר אֶפְשָׁר לָשֵׂאת אוֹתוֹ, אִם-אָדָם</p>
</blockquote>

<blockquote>
<p>בָּכֹה יִבְכֶּה בַּיּוֹם, כִּי לִבּוֹ כָבֵד בַּנְּכָאִים,</p>
</blockquote>

<blockquote>
<p>וְהָיָה בַּלַּיְלָה וְיִישַׁן, כִּי שְׁנָתוֹ תַּשֶּׁנּוּ כָּל-דָּבָר, 85</p>
</blockquote>

<blockquote>
<p>טֹבוֹת וְרָעוֹת גַּם יָחַד, מִדֵּי רִדְתָּהּ עַל-שְׁמוּרוֹת עֵינָיו.</p>
</blockquote>

<blockquote>
<p>אוּלָם אָנֹכִי לִי דֵימוֹן יִשְׁלַח חֲלוֹמוֹת מְאֹד רָעִים.</p>
</blockquote>

<blockquote>
<p>יַעַן כִּי הוּא שָׁכַב אֶצְלִי הַלַּיְלָה, וְהָיָה מַרְאֵהוּ,</p>
</blockquote>

<blockquote>
<p>כַּאֲשֶׁר הָיָה בְּצֵאתוֹ בַצָּבָא –וְלִבִּי מְאֹד עָלָץ,</p>
</blockquote>

<blockquote>
<p>יַעַן אָמַרְתִּי, אֲבָל לֹא חֲלוֹם הוּא, כִּי אֱמֶת וְיַצִּיב&quot;. 90</p>
</blockquote>

<br>  

<blockquote>
<p>כָּכָה הִבִּיעָה; וְאֵאוֹס לָהּ-כִּסֵּא-הַזָּהָב הוֹפִיעָה.</p>
</blockquote>

<blockquote>
<p>אֶפֶס אוֹדִיסֵס הַנַּעֲלֶה שָׁמַע אֶת-קוֹלָהּ בְּבִכְיָהּ,</p>
</blockquote>

<blockquote>
<p>אַחַר הִתְחִיל מְהַרְהֵר, כִּי דִמָּה בְנַפְשׁוֹ אֲשֶׁר</p>
</blockquote>

<blockquote>
<p>כְּבָר הִכִּירַתּוּ, וְהִנֵּה עוֹמֶדֶת הִיא מְרַאֲשׁוֹתָיו.</p>
</blockquote>

<blockquote>
<p>קָפַץ וְתָפַס הַמְּעִיל וְהָעֹרוֹת שֶׁשָּׁכַב עֲלֵיהֶם,   95</p>
</blockquote>

<blockquote>
<p>שָׂמָם עַל-גַּבֵּי כִּסֵּא בָאוּלָם, וַיּוֹצִיא הַחוּצָה</p>
</blockquote>

<blockquote>
<p>עוֹר-שׁוֹר-הַפָּר, וַיִּתְפַּלֵּל אֶל-זֶבְס בְּפָרְשׂוֹ אֶת-כַּפָּיו:</p>
</blockquote>

<blockquote>
<p>&quot;זֶבְס אָבִינוּ, אִם-אָכֵן נְחִיתֶם אוֹתִי בַּיַּמִּים</p>
</blockquote>

<blockquote>
<p>וּבֶחָרָבָה אֶל-אַרְצִי לְאַחַר הַרְבּוֹתְכֶם לִי רָעוֹת,</p>
</blockquote>

<blockquote>
<p>יַגֶּד-לִי דְבַר נַחַשׁ אַחַד הָעֵרִים פֹּה פְנִימָה,  100</p>
</blockquote>

<blockquote>
<p>אוּלָם בַּחוּץ לִי יִגָּלֶה הָאוֹת מֵאֵת זֶבְס וְהַמּוֹפֵת!&quot;</p>
</blockquote>

<br> 

<blockquote>
<p>כָּכָה הִבִּיעַ בְּהִתְפַּלְלוֹ, וְזֶבְס רַב-הָעֵצָה לוֹ נֶעְתַּר.</p>
</blockquote>

<blockquote>
<p>הִרְעִים מִיָּד עַל-פְּנֵי הָאוֹלִימְפּוֹס עוֹטֶה-הַנְּגֹהוֹת</p>
</blockquote>

<br>  

<blockquote>
<p>רַעַם מִמַּעַל לֶעָבִים, וַיִּחַדְּ אוֹדִיסֵס הַנַּעֲלֶה.<a href="#fn:107" id="fnref:107" title="see footnote" class="footnote"><sup>107</sup></a></p>
</blockquote>

<blockquote>
<p>אֶפֶס בַּבַּיִת שָׁם פְּנִימָה נָשְׂאָה אִשָּׁה אֶת-קוֹלָהּ, 105</p>
</blockquote>

<blockquote>
<p>אַחַת טוֹחֶנֶת, כִּי שָׁם טַחֲנוֹתָיו שֶׁל רוֹעֵה-הָעַמִּים,</p>
</blockquote>

<blockquote>
<p>וְשָׁמָּה נָשִׁים שְׁפָחוֹת שְׁתֵּים-עֶשְׂרֵה עֲסוּקוֹת בַּבַּיִת,</p>
</blockquote>

<blockquote>
<p>טוֹחֲנוֹת קֶמַח שְׂעוֹרִים וְחִטִּים – הוּא מֹחַ הַגְּבָרִים,</p>
</blockquote>

<blockquote>
<p>וְיֶתֶר הַנָּשִׁים יְשֵׁנוֹת, כִּי טָחֲנוּ כְּבָר חִטֵּי-יוֹמָן,</p>
</blockquote>

<blockquote>
<p>הִיא אַךְ הָאַחַת לֹא פָסְקָה, כִּי הִיא הָרָפָה בֵינֵיהֶן. 110</p>
</blockquote>

<blockquote>
<p>חָדְלָה לִטְחוֹן בָּרֵיחַיִם וַתֹּאמֶר לְאוֹת לַאֲדוֹנֶיהָ:</p>
</blockquote>

<blockquote>
<p>&quot;זֶבְס בֶּן-קְרוֹנוֹס אָבִינוּ, הַמּוֹשֵׁל-עַל-אָדָם וָאֵלִים!</p>
</blockquote>

<blockquote>
<p>אָכֵן הַרְעֵם הִרְעַמְתָּ מִשַּׁחַק זְרוּעַ כֹּכָבִים,</p>
</blockquote>

<blockquote>
<p>וְעָנָן אֵין לִרְאוֹת וְאֵין עָבִים; אַךְ אוֹת הוּא וּמוֹפֵת לָאָדָם.</p>
</blockquote>

<blockquote>
<p>מַלֵּא הַפַּעַם גַּם לִי אֶת-אֲשֶׁר אָמֹר אָמַרְתִּי: 115</p>
</blockquote>

<blockquote>
<p>לְוַאי וְהָיָה אוֹתוֹ מִשְׁתֵּה-הַשְּׂמָחוֹת הָאַחֲרוֹן</p>
</blockquote>

<blockquote>
<p>לְכָל-עֲדַת-הַחֲתָנִים אֲשֶׁר בְּאַרְמוֹן אוֹדִיסֵס,</p>
</blockquote>

<blockquote>
<p>אֵלֶּה שֶׁפֵּרְכוּ אֶת-בִּרְכַּי פֹּה בַּעֲבוֹדַת-הַפֶּרֶךְ,</p>
</blockquote>

<blockquote>
<p>לַעֲשׂוֹת קֶמַח-שְׂעוֹרִים, לְוַאי יֹאכְלוּ סְעֻדָּה אַחֲרוֹנָה!&quot;</p>
</blockquote>

<br>  

<blockquote>
<p>כָּכָה הִבִּיעָה; וַיָּגֶל אוֹדִיסֵס לִשְׁמוֹעַ הַנַּחַשׁ  120</p>
</blockquote>

<blockquote>
<p>וְאֶת-קוֹל הָרַעַם, קוֹל זֶבְס, כִּי זָמַם לְהִנָּקֵם מִזֵּדִים.</p>
</blockquote>

<br>  

<blockquote>
<p>וְיֶתֶר הַשְּׁפָחוֹת הַיּוֹשְׁבוֹת בְּאַרְמוֹן-אוֹדִיסֵס הַיָּפֶה</p>
</blockquote>

<blockquote>
<p>בָּאוּ הִתְקַבְּצוּ וְהִבְעִירוּ אֵשׁ לֹא-תִיעַף בַּכִּירָה.</p>
</blockquote>

<blockquote>
<p>אַךְ טֵלֶמָּכוֹס הָעֶלֶם הָאֱלֹהִי קָם מִיצוּעוֹ,</p>
</blockquote>

<blockquote>
<p>לָבַשׁ בְּגָדָיו וַיָּשֶׂם עַל-כְּתֵפוֹ אֶת-חַרְבּוֹ הַחַדָּה, 125</p>
</blockquote>

<blockquote>
<p>קָשַׁר אֶל-תַּחַת רַגְלָיו הַצַּחוֹת הַסּוּלְיוֹת הַנָּאוֹת,</p>
</blockquote>

<blockquote>
<p>תָּפַס הַכִּידוֹן הָאַדִּיר הַנֶּעְטָר-נְחשֶׁת-הוּחַדָּה,</p>
</blockquote>

<blockquote>
<p>עָמַד עַל-מִפְתַּן הַבַּיִת וַיְצַו לְאֶבְרִיקְלֵיָה וַיֹּאמֶר:</p>
</blockquote>

<blockquote>
<p>&quot;אִמָּא, הֲדָאוֹג דְּאַגְתֶּן לְאוֹתוֹ הַנָּכְרִי בַּבַּיִת</p>
</blockquote>

<blockquote>
<p>לְאָכְלָה לוֹ וְלִיצוּעַ, אוֹ יִשְׁכַּב כְּשָׁכְבוֹ בְּאִי-כָבוֹד? 130</p>
</blockquote>

<blockquote>
<p>יַעַן כִּי כֵן דֶּרֶךְ אִמִּי, אִם-גַּם לִבָּהּ מָלֵא הַתְּבוּנָה,</p>
</blockquote>

<blockquote>
<p>אֲשֶׁר יֵשׁ תְּכַבֵּד בַּמְּבוּכָה אֶת-אַחַד הַנִּקְלִים בָּאָדָם,</p>
</blockquote>

<blockquote>
<p>אַךְ אֶת-הַטּוֹב שֶׁבֵּינֵיהֶם תְּשַׁלַּח בְּאִי-כָבוֹד וְיֵלֵךְ&quot;.</p>
</blockquote>

<br> 

<blockquote>
<p>נָשְׂאָה אִמְרָתָהּ וַתַּעַן לוֹ אֶבְרִיקְלֵיָה הַנְּבוֹנָה:</p>
</blockquote>

<blockquote>
<p>&quot;אַל-לְךָ, בְּנִי, לְהַרְשִׁיעַ אֶת-אִמְּךָ, וְהִיא לֹא הִרְשִׁיעָה! 135</p>
</blockquote>

<blockquote>
<p>יַעַן כִּי יָשַׁב וְשָׁתָה הַיַּיִן כְּאַוַּת נַפְשׁוֹ;</p>
</blockquote>

<blockquote>
<p>אוּלָם לַלֶּחֶם לֹא יִרְעָב, אָמַר, כִּי הִיא שְׁאֵלַתּוּ.</p>
</blockquote>

<blockquote>
<p>אֶפֶס כְּשֶׁנִּזְכַּר בְּמַרְגּוֹעַ וְרָצָה לִישׁוֹן אֶת-שְׁנָתוֹ,</p>
</blockquote>

<blockquote>
<p>צִוְּתָה לְאַחַת הַשְּׁפָחוֹת לְהַצִּיעַ לוֹ אֶת-יְצוּעוֹ.</p>
</blockquote>

<blockquote>
<p>אוּלָם נָהַג הַלָּז מִנְהַג אִישׁ אֻמְלָל וְנֶעֱזָב,   140</p>
</blockquote>

<blockquote>
<p>מִטָּה לֹא רָצָה וַיְמָאֵן לִהְיוֹת יָשֵׁן עַל-שְׂמִיכוֹת,</p>
</blockquote>

<blockquote>
<p>כִּי אִם-עַל-עֹרוֹת שֶׁל-כְּבָשִׂים וְעַל-עֹרוֹ שֶׁל-שׁוֹר טֶרֶם עֻבַּד</p>
</blockquote>

<blockquote>
<p>יִשְׁכַּב לוֹ פֹה בָּעֲזָרָה, וַנִּפְרשׂ עָלָיו אַדֶּרֶת&quot;.</p>
</blockquote>

<br>

<blockquote>
<p>כָּכָה הִבִּיעָה. וַיֵּצֵא חִישׁ טֵלֶמָךְ מִן-הָאַרְמוֹן,</p>
</blockquote>

<blockquote>
<p>תּוֹפֵשׂ כִּידוֹנוֹ, וּשְׁנֵי כְלָבִים מְהִירִים לִוּוּהוּ.  145</p>
</blockquote>

<blockquote>
<p>פָּנָה לַשּׁוּק אֶל-קְהַל-הָאֲכַיִּים נְעוּלֵי-הַמְּצָחוֹת.</p>
</blockquote>

<blockquote>
<p>אַךְ אֶבְרִיקְלֵיָה בַּת-אוֹפְּס מִזֶּרַע פֵּיסֵנוֹר הַגִּבּוֹר,</p>
</blockquote>

<blockquote>
<p>אוֹתָהּ הָאָמָה הַנִּפְלֵאת-בַּנָּשִׁים, הִיא צִוְּתָה לַשְּׁפָחוֹת:</p>
</blockquote>

<blockquote>
<p>&quot;הֲחִישֶׁינָה פָּעָלְכֶן, מַהֵרְנָה לְטַאטֵא הָאַרְמוֹן,</p>
</blockquote>

<blockquote>
<p>מַיִם הַזֶּינָה וּפְרֹשְׂנָה עַל-הַכִּסְאוֹת הַנָּאִים    150</p>
</blockquote>

<blockquote>
<p>שְׁטִיחֵי אַרְגָּמָן! וְאֶת-כָּל-הַשֻּׁלְחָנוֹת קַנַּחְנָה,</p>
</blockquote>

<blockquote>
<p>סְפֹגְנָה בִּסְפוֹגִים, שַׁפְשֵׁפְנָה קִיתוֹנוֹת לִמְזִיגַת הַיָּיִן,</p>
</blockquote>

<blockquote>
<p>וְאֶת-הַגְּבִיעִים הַכְּפוּלִים! שֵׂמְנָה פַעֲמֵיכֶן הָעַיְנָה</p>
</blockquote>

<blockquote>
<p>הָבֵא הֲלוֹם מִן-הַמַּיִם, וְנֶחְפַּזְתֶּן מְאֹד בְּמַעֲשֵׂיכֶן!</p>
</blockquote>

<blockquote>
<p>כִּי לֹא יֵעָדְרוּ זְמַן רַב הַיּוֹם הַחֲתָנִים בָּאַרְמוֹן,  155</p>
</blockquote>

<br>  

<blockquote>
<p>הַשְׁכֵּם יַקְדִּימוּ יָבֹאוּ, כִּי חַג הַיּוֹם לְכָל-אָדָם&quot;.<a href="#fn:108" id="fnref:108" title="see footnote" class="footnote"><sup>108</sup></a></p>
</blockquote>

<br>  

<blockquote>
<p>סָחָה; וְהֵן הִטּוּ אֹזֶן, וְשָׁמְעוּ בְקוֹלָהּ וְכֵן עָשׂוּ.</p>
</blockquote>

<blockquote>
<p>מִהֲרוּ עֶשְׂרִים לָרֶדֶת הָעַיְנָה מַשְׁחִירַת-הַמַּיִם,</p>
</blockquote>

<blockquote>
<p>וְיִתְרָן עָבְדוּ בִּשְׁקִידָה וְעָשׂוּ אֶת-מְלֶאכֶת הַבָּיִת.</p>
</blockquote>

<br> 

<blockquote>
<p>בָּאוּ נִכְנְסוּ נַעֲרֵי בְנֵי-הָאֲכַיִּים וַיְבַקְּעוּ    160</p>
</blockquote>

<blockquote>
<p>עֵצִים בִּשְׁקִידָה וּבְהַשְׂכֵּל. וְהִנֵּה הַנָּשִׁים הַשְּׁפָחוֹת</p>
</blockquote>

<blockquote>
<p>שָׁבוּ מֵאֵצֶל הָעָיִן. וַיָּבֹא גַם רוֹעֵה-הַחֲזִירִים</p>
</blockquote>

<blockquote>
<p>נוֹהֵג אֶת-שְׁלשֶׁת הַחֲזִירִים מִמֵּיטַב חֲזִירֵי-הַמַּרְבֵּק.</p>
</blockquote>

<blockquote>
<p>אוֹתָם עָזַב לְנַפְשָׁם לִרְעוֹת בֶּחָצֵר הַיָּפָה,</p>
</blockquote>

<blockquote>
<p>אֶפֶס הוּא פָנָה לְאוֹדִיסֵס בְּדִבְרֵי יְדִידוּת וְאָמָר: 165</p>
</blockquote>

<blockquote>
<p>&quot;הוֹי, הַנָּכְרִי, הֲגָדַל כְּבוֹדְךָ בְּעֵינֵי אֲכַיִּים?</p>
</blockquote>

<blockquote>
<p>אוֹ הֵם מוֹסִיפִים לִלְעֹג לְךָ בָּאוּלָם כְּקֹדֶם?&quot;</p>
</blockquote>

<br>  

<blockquote>
<p>הֵשִׁיב אֲמָרָיו אוֹדִיסֵס הָאִישׁ רַב-הַדַּעַת וַיַּעַן:</p>
</blockquote>

<blockquote>
<p>&quot;לְוַאי, אֶבְמֵיאוֹס, וִישַׁלְּמוּ הָאֵלִים אֶת-תּוֹעֲבוֹתֵיהֶם,</p>
</blockquote>

<blockquote>
<p>אֲשֶׁר עוֹלְלוּ פֹה עַזֵּי-הַפָּנִים הָאֵלֶּה    170</p>
</blockquote>

<blockquote>
<p>בְּאַרְמוֹן אֲשֶׁר לֹא לָמוֹ, כִּי הֵמָּה בּשֶׁת לֹא יֵדְעוּ&quot;.</p>
</blockquote>

<br>

<blockquote>
<p>כָּכָה שׂוֹחֲחוּ שְׁנֵיהֶם, נִדְבְּרוּ אִישׁ אֶל-רֵעֵהוּ.</p>
</blockquote>

<blockquote>
<p>וְהִנֵּה קָרַב אֲלֵיהֶם מֶלַּנְתְּיוֹס רוֹעֵה-הָעִזִּים,</p>
</blockquote>

<blockquote>
<p>נוֹהֵג אִתּוֹ הָעִזִּים הַטּוֹבוֹת בְּכָל-הָעֲדָרִים</p>
</blockquote>

<blockquote>
<p>לְאָכְלָה לִקְהַל-הַחֲתָנִים, וּשְׁנַיִם רוֹעִים עִמָּדוֹ. 175</p>
</blockquote>

<blockquote>
<p>הָלַךְ וּקְשָׁרָן כָּרָאוּי בִּיצִיעַ הָאוּלָם הַמַּרְעִים,</p>
</blockquote>

<blockquote>
<p>פָּתַח וַיַּעַן לְאוֹדִיסֵס וַיְדַבֵּר אֶת-דִּבְרֵי הַלַּעַג:</p>
</blockquote>

<blockquote>
<p>&quot;עוֹדְךָ מַלְאֶה, הַנָּכְרִי, אֶת-אַנְשֵׁי הַבַּיִת? לָטֹרַח</p>
</blockquote>

<blockquote>
<p>תַּחֲנוּנֶיךָ עֲלֵיהֶם וּתְמָאֵן לָצֵאת הַפֶּתְחָה.</p>
</blockquote>

<blockquote>
<p>אֶפֶס, דּוֹמַנִי, כִּי לֹא נִפָּרֵד עַד אִם-טָעַמְתָּ   180</p>
</blockquote>

<blockquote>
<p>טַעַם זְרֹעוֹתַי; כִּי לֹא כַדָּת תַּחְזֹר עַל-פְּתָחִים:</p>
</blockquote>

<blockquote>
<p>יֵשׁ עוֹד כַּמָּה וְכַמָּה מִשְׁתָּאוֹת בְּבָתֵּי אֲכַיִּים!&quot;</p>
</blockquote>

<br>  

<blockquote>
<p>כָּכָה הִבִּיעַ; וְלֹא עָנָה אוֹדִיסֵס הָאִישׁ רַב-הַדָּעַת;</p>
</blockquote>

<blockquote>
<p>נִעֲנַע רֹאשׁוֹ וְהֶחֱרִישׁ וּבְלִבּוֹ חָמַס מְזִמּוֹת.</p>
</blockquote>

<br>  

<blockquote>
<p>וְהִנֵּה בָּא גַם הַשְּׁלִישִׁי, פִילֵיטְיוֹס הָרוֹדֶה-בַּגְּבָרִים, 185</p>
</blockquote>

<blockquote>
<p>נוֹהֵג פָּרָה אַיְלוֹנִית וְעִזִּים שְׁמֵנוֹת אֲחָדוֹת,</p>
</blockquote>

<blockquote>
<p>הֶעֱבִירוּם בְּדוֹבְרָה אֲנָשִׁים הַמַּעֲבִירִים</p>
</blockquote>

<blockquote>
<p>גַּם שְׁאָר כָּל-בְּנֵי-אָדָם אֲשֶׁר יָבֹאוּ אֲלֵיהֶם.</p>
</blockquote>

<blockquote>
<p>קָשַׁר יָפֶה אֶת-בְּעִירוֹ בִּיצִיעַ הָאוּלָם הַמַּרְעִים,</p>
</blockquote>

<blockquote>
<p>קָרַב וַיָּבֹא הַלָּז אֶל-רוֹעֵה-הַחֲזִירִים וּשְׁאֵלוֹ:  190</p>
</blockquote>

<blockquote>
<p>&quot;רוֹעֵה-הַחֲזִירִים, וּמִי הוּא הַנָּכְרִי הַלָּז, אֲשֶׁר אַךְ זֶה</p>
</blockquote>

<blockquote>
<p>בָּא בְּצֵל קוֹרַת הָאַרְמוֹן? מִי שִׁבְטוֹ, שֶׁבּוֹ הוּא מִתְפָּאֵר?</p>
</blockquote>

<blockquote>
<p>הֵנָּה מֵאַיִן הוּא בָא וְאֵיפֹה שַׁדְמַת אֲבוֹתָיו?</p>
</blockquote>

<blockquote>
<p>אֻמְלָל! וְאוּלָם מַרְאֵהוּ כְּמַרְאֵה אִישׁ מֶלֶךְ – שַׁלִּיט.</p>
</blockquote>

<blockquote>
<p>אֶפֶס הָאֵלִים מְאַמְלְלִים בְּנֵי-אָדָם נָדִים בָּאָרֶץ,  195</p>
</blockquote>

<blockquote>
<p>אַף-עַל-פִּי שֶׁהֵם מְלָכִים, אִם-נִגְזְרָה עֲלֵיהֶם מַתְּלָאָה&quot;.</p>
</blockquote>

<br>  

<blockquote>
<p>דִּבֵּר, וַיִּגַּשׁ וַיּוֹשֶׁט יְמִינוֹ לִדְרשׁ בִּשְׁלוֹמוֹ,</p>
</blockquote>

<blockquote>
<p>נָשָׂא אֶת-קוֹלוֹ וַיַּעַן וַיֹּאמֶר אֶת-אִמְרֵי-הַכָּנָף:</p>
</blockquote>

<blockquote>
<p>&quot;גִּילָה, אַבָּא הַנָּכְרִי! וּלְוַאי וְאֻשַּׁרְתָּ לְהַבָּא!</p>
</blockquote>

<blockquote>
<p>יַעַן כִּי עַתָּה גוֹרָלְךָ הַרְבֵּה יְגוֹנִים וָצַעַר.   200</p>
</blockquote>

<blockquote>
<p>זֵאוּס אָבִינוּ, אֵין אֵל אַכְזָר בָּאֵלִים כָּמוֹךָ!</p>
</blockquote>

<blockquote>
<p>יַעַן לֹא יֵצַר לְךָ עַל-אָדָם, וְהֵן אַתָּה בְרָאתוֹ,</p>
</blockquote>

<blockquote>
<p>אֲשֶׁר תַּסְפֶּה עָלָיו רָעוֹת וּמְצוּקוֹת אֲיֻמּוֹת!</p>
</blockquote>

<blockquote>
<p>עֵינַי רָאוּךָ וְחֹם עֲבָרַנִי וְעֵינַי דָּמָעוּ,</p>
</blockquote>

<blockquote>
<p>כִּי אֶת-אוֹדִיסֵס הַנַּעֲלֶה זָכַרְתִּי אָנֹכִי; דּוֹמַנִי,  205</p>
</blockquote>

<blockquote>
<p>גּוֹלֶה וָנָד הוּא בֵּין נָכְרִים בִּבְלוֹיֵי סְחָבוֹת כָּמוֹךָ,</p>
</blockquote>

<blockquote>
<p>אִם-אַךְ בַּחַיִּים עוֹדֶנּוּ וְרוֹאֶה בְּאוֹר שֶׁמֶשׁ כִּי יָהֵל.</p>
</blockquote>

<blockquote>
<p>אַךְ אִם-כְּבָר מֵת הוּא וְאִם-בְּמִשְׁכְּנוֹת-הַדֵס יִתְלוֹנָן,</p>
</blockquote>

<blockquote>
<p>אוֹי, מַה צַּר לִי עַל-אוֹדִיסֵס הַתָּמִים, וְהוּא הִפְקִיד</p>
</blockquote>

<blockquote>
<p>אוֹתִי, עֶלֶם עוֹדֶנִּי, עַל-בְּעִירוֹ בְּנוֹף קֶפַלֵּנִים,   210</p>
</blockquote>

<blockquote>
<p>עַתָּה פָּרַץ לְאֵין מִסְפָּר, וְאֵין לְשׁוּם אָדָם אַחֵר</p>
</blockquote>

<blockquote>
<p>בְּקָרִים שׁוֹרְצִים וְרָבִים כִּבְקָרָיו רַחֲבֵי-הַמֵּצַח.</p>
</blockquote>

<blockquote>
<p>עַתָּה יָשׂרוּ בָם נָכְרִים לִהְיוֹתָם לָמוֹ לְאָכְלָה,</p>
</blockquote>

<blockquote>
<p>אֵינָם שָׂמִים כְּלָל לֵב לִבְנוֹ שֶׁל-אֲדֹנֵי הַבַּיִת,</p>
</blockquote>

<blockquote>
<p>אֵינָם יְרֵאִים אֶת-מִשְׁפַּט-הָאֵלִים, וּכְבָר הֵם מִשְׁתּוֹקְקִים 215</p>
</blockquote>

<blockquote>
<p>לְחַלֵּק בֵּינֵיהֶם אֶת-כְּבוּדַת הַמֶּלֶךְ שֶׁרָחַק זֶה כַּמָּה.</p>
</blockquote>

<blockquote>
<p>וְיֵשׁ אֲשֶׁר אֶשְׁקֹל בְּדַעְתִּי, וְלִבִּי הֶחָבִיב בְּחֻבִּי</p>
</blockquote>

<blockquote>
<p>הוֹגֶה רַבּוֹת מַחֲשָׁבוֹת: הֵן רַע מְאֹד הַמַּעֲשֶׂה לָלֶכֶת</p>
</blockquote>

<blockquote>
<p>בְּעוֹד בְּנוֹ חַי אֶל-אֶרֶץ אַחֶרֶת וְלִנְהוֹג בְּקָרוֹ,</p>
</blockquote>

<blockquote>
<p>עֶזְרָה לְבַקֵּשׁ מִנָּכְרִים; וְעוֹד רַע מִזֶּה לְהִשָּׁאֵר 220</p>
</blockquote>

<blockquote>
<p>לִשְׁמֹר אֶת-הָעֲדָרִים לְזָרִים וְלִסְבּוֹל מַכְאוֹבִים.</p>
</blockquote>

<blockquote>
<p>הִנֵּה זֶה כְּבָר הָיִיתִי נִמְלָט אֶל-אַחַד הַמְּלָכִים,</p>
</blockquote>

<blockquote>
<p>מִן-הָאַדִּירִים הַנָּכְרִים, כִּי כָּשַׁל כֹּחַ הַסַּבָּל,</p>
</blockquote>

<blockquote>
<p>אֶלָּא שֶׁעוֹד אֲנִי מְחַכֶּה לְאוֹתוֹ הָאֻמְלָל, כִּי יָבֹא,</p>
</blockquote>

<blockquote>
<p>יָפִיץ בִּמְלֹא אַרְמוֹנוֹ אֶת-כָּל-הַחֲתָנִים הַזֵּדִים&quot;. 225</p>
</blockquote>

<br>  

<blockquote>
<p>הֵשִׁיב אֲמָרָיו אוֹדִיסֵס, הָאִישׁ רַב-הַדַּעַת, וַיַּעַן:</p>
</blockquote>

<blockquote>
<p>&quot;רוֹעֵה-הַבָּקָר, מַרְאֲךָ לֹא כְאַחַד הַנִּקְלִים אוֹ כְפֶתִי.</p>
</blockquote>

<blockquote>
<p>מַכִּיר אָנֹכִי בְעַצְמִי, כִּי חָכְמָה תָנוּחַ בְּלִבֶּךָ,</p>
</blockquote>

<blockquote>
<p>לָכֵן אַגִּידָה לְךָ, אֶשָּׁבַע הַשְּׁבוּעָה הַגְּדוֹלָה:</p>
</blockquote>

<blockquote>
<p>עֵדִי זֵאוּס הָרִאשׁוֹן-בָּאֵלִים, וְזֶה שֻׁלְחַן הָאוֹרְחִים, 230</p>
</blockquote>

<blockquote>
<p>וְכִירַת אוֹדִיסֵס הַתָּמִים, אֲשֶׁר אֵלֶיהָ אָתָאתִי,</p>
</blockquote>

<blockquote>
<p>אֲשֶׁר יָשׁוּב אוֹדִיסֵס אֶל-בֵּיתוֹ, וְאַתָּה פֹה עוֹדְךָ.</p>
</blockquote>

<blockquote>
<p>אַתָּה עֵינֶיךָ תִּרְאֶינָה בְּשׁוּבוֹ, אִם-נַפְשְׁךָ רָצְתָה,</p>
</blockquote>

<blockquote>
<p>אֵיכָה יַכְרִיעַ אֶת-קְהַל-הַחֲתָנִים הַשּׂוֹרְרִים פֹּה עָתָּה&quot;.</p>
</blockquote>

<br> 

<blockquote>
<p>נָשָׂא אִמְרָתוֹ וַיַּעַן לוֹ רוֹעֵה-הַבָּקָר הַגֶּבֶר:    235</p>
</blockquote>

<blockquote>
<p>&quot;לְוַאי וְיָקוּמוּ דְבָרֶיךָ, הַנָּכְרִי, וְכֵן יַעַשׂ בֶּן-קְרוֹנוֹס!</p>
</blockquote>

<blockquote>
<p>מַכִּיר הָיִיתָ כִּי כֹחִי אִתִּי וּזְרוֹעִי לִי תָעֹז&quot;.</p>
</blockquote>

<br> 

<blockquote>
<p>כָּכָה חִלָּה אֶבְמֵיאוֹס גַּם הוּא אֶת-פְּנֵי כָּל-הָאֵלִים,</p>
</blockquote>

<blockquote>
<p>אֲשֶׁר יָשׁוּב הַבַּיְתָה אוֹדִיסֵס הָאִישׁ רַב-הַתְּבוּנָה.</p>
</blockquote>

<br>  

<blockquote>
<p>כָּכָה שׂוֹחֲחוּ אֵלֶּה, נִדְבְּרוּ אִישׁ אֶל-רֵעֵהוּ.   240</p>
</blockquote>

<blockquote>
<p>אַךְ הַחֲתָנִים מִתְנַכְּלִים לְהָמִית אֶת-טֵלֶמָּכוֹס,</p>
</blockquote>

<blockquote>
<p>וְהִנֵּה בָאָה מוּעֶפֶת צִפּוֹר מֵאֵצֶל יַד שְׂמֹאלָם:</p>
</blockquote>

<blockquote>
<p>עַיִט מִתְעוֹפֵף בַּמְּרוֹמִים וּבְפִיו הַיּוֹנָה הָרַכָּה.</p>
</blockquote>

<blockquote>
<p>נָשָׂא אֶת-קוֹלוֹ וַיְדַבֵּר אֲלֵיהֶם הָאִישׁ אַמְפִינוֹמוֹס:</p>
</blockquote>

<blockquote>
<p>&quot;רֵעַי הַיְקָרִים, לֹא תָקוּם זֹאת עֲצָתֵנוּ וְלֹא תִהְיֶה  245</p>
</blockquote>

<blockquote>
<p>לַהֲרֹג אֶת-טֵלֶמָּכוֹס! הָבָה נַעֲרֹךְ הַסְּעֻדָּה!&quot;</p>
</blockquote>

<br> 

<blockquote>
<p>כָּכָה סָח אַמְפִינוֹמוֹס, וּדְבָרָיו יָשְׁרוּ בְּעֵינֵיהֶם.</p>
</blockquote>

<blockquote>
<p>נִכְנְסוּ לְאַרְמוֹן אוֹדִיסֵס הָאִישׁ הָאֱלֹהִי הַגִּבּוֹר.</p>
</blockquote>

<blockquote>
<p>אֶת-מְעִילֵיהֶם הִנִּיחוּ עַל-גַּבֵּי כֻּרְסָאוֹת וְכִסְאוֹת,</p>
</blockquote>

<blockquote>
<p>זָבְחוּ כְבָשִׂים אַדִּירִים וְעִזֵּי מַרְבֵּק שְׁמֵנוֹת,   250</p>
</blockquote>

<blockquote>
<p>זָבְחוּ חֲזִירֵי מַרְבֵּק וַיִּשְׁחֲטוּ שׁוֹר מִן-הָעֵדֶר,</p>
</blockquote>

<blockquote>
<p>צָלוּ אֶת-בְּנֵי-הַמֵּעַיִם וְחִלְּקוּם, וּמָסְכוּ הַיַּיִן</p>
</blockquote>

<blockquote>
<p>בְּקִיתוֹן הַמְּזִיגָה. וְרֹעֵה-הַחֲזִירִים הוּא חִלֵּק הַכּוֹסוֹת.</p>
</blockquote>

<blockquote>
<p>אוּלָם פִילֵיטְיוֹס הָרוֹדֶה-בַּגְּבָרִים הוּא חִלֵּק הַלֶּחֶם</p>
</blockquote>

<blockquote>
<p>בְּתוֹךְ סַלְסִלּוֹת תִּפְאֶרֶת, מֶלַּנְתְּיוֹס הוּא מָזַג הַיַּיִן, 255</p>
</blockquote>

<blockquote>
<p>וְהֵמָּה נָשְׂאוּ יְדֵיהֶם לָאֹכֶל הֶעָרוּךְ לִפְנֵיהֶם.</p>
</blockquote>

<br>  

<blockquote>
<p>אוּלָם בְּהַשְׂכֵּל וּבִינָה יְצַו טֵלֶמָּךְ לְאוֹדִיסֵס</p>
</blockquote>

<blockquote>
<p>וְיֵשֵׁב עַל-מִפְתַּן-הָאֶבֶן אֲשֶׁר לָאוּלָם הַנָּאֶה.</p>
</blockquote>

<blockquote>
<p>הִגִּישׁ לוֹ שְׁרַפְרַף מְכֹעָר וְשֻׁלְחָן קָטֹן לְפָנָיו,</p>
</blockquote>

<blockquote>
<p>נָתַן לוֹ אֶת-הָאֶשְׁפָּר מִן-הַמֵּעַיִם, וַיִּמְזֹג   260</p>
</blockquote>

<blockquote>
<p>יַיִן בְּסֵפֶל הַכֶּתֶם, וַיִּשָּׂא אִמְרָתוֹ וַיַּעַן:</p>
</blockquote>

<blockquote>
<p>&quot;שְׁבָה לְךָ פֹּה וּשְׁתֵה יֵינְךָ עִם-כָּל-הָאֲנָשִׁים הַשּׁוֹתִים,</p>
</blockquote>

<blockquote>
<p>בְּעַצְמִי אָנֹכִי אֲגוֹנֵן עָלֶיךָ מִלַּעַג וּזְרוֹעוֹת</p>
</blockquote>

<blockquote>
<p>כָּל-הַחֲתָנִים הַזֵּדִים, כִּי בַיִת זֶה אֵינוֹ אַכְסַנְיָה,</p>
</blockquote>

<blockquote>
<p>אֶלָּא אַרְמוֹן אוֹדִיסֵס, וְהוּא לִי מִמֶּנּוּ מוֹרָשָׁה. 265</p>
</blockquote>

<blockquote>
<p>וְאַתֶּם, עֲדַת-הַחֲתָנִים, כִּבְשׁוּ יִצְרְכֶם מִגְּדוּפָה</p>
</blockquote>

<blockquote>
<p>וְדִבְרֵי הַלַּעַג, לְמַעַן לֹא תְעוֹרְרוּ רִיבוֹת וּמְדָנִים!&quot;</p>
</blockquote>

<br>  

<blockquote>
<p>כָּכָה הִבִּיעַ. וְהֵם כֻּלָּם נָשְׁכוּ שִׂפְתֵיהֶם בְּשִׁנֵּיהֶם,</p>
</blockquote>

<blockquote>
<p>לוֹ הִשְׁתָּאוּ הִתְפַּלְּאוּ, כִּי בְאֹמֶץ-לֵב דִּבֵּר אֶת-דְּבָרָיו.</p>
</blockquote>

<blockquote>
<p>הֵשִׁיב לוֹ אַנְטִינוֹאוֹס בְּנוֹ שֶׁל-אֶבְפֵּיתֵּס אֲמָרָיו:  270</p>
</blockquote>

<blockquote>
<p>&quot;בְּנֵי-אֲכַיָּה, נְקַבְּלָה אֶת-דְּבַר טֵלֶמָּכוֹס וְאַף כִּי</p>
</blockquote>

<blockquote>
<p>קָשִׁים דְּבָרָיו מְאֹד: אִיּוּמִים יְדַבֵּר בְּאָזְנֵינוּ.</p>
</blockquote>

<blockquote>
<p>וְזֶבְס בֶּן-קְרוֹנוֹס לֹא רָצָה, כִּי לוּלֵא זֹאת כְּבָר הָיִינוּ</p>
</blockquote>

<blockquote>
<p>אוֹתוֹ מַהֲסִים בָּאַרְמוֹן, וְאִם-גַּם יָרִים קוֹלוֹ בְּדַבְּרוֹ!&quot;</p>
</blockquote>

<br> 

<blockquote>
<p>כָּכָה סָח אַנְטִינוֹאוֹס; וְאוּלָם הַלָּז לֹא שָׂם לִבּוֹ.  275</p>
</blockquote>

<blockquote>
<p>וְדֶרֶךְ הָרְחוֹבוֹת הוֹבִילוּ כָּרוֹזִים קָרְבָּן לָאֵלִים.</p>
</blockquote>

<blockquote>
<p>הַהֶקָּטוֹמְבָּה הַקְּדוֹשָׁה, וַאֲכַיִּים מְגַדְּלֵי-הַפֶּרַע</p>
</blockquote>

<blockquote>
<p>בָּאוּ בַחֹרְשָׁה הַמְּצִלָּה לְאַפּוֹלוֹן הַנּוֹגֵף-מֵרָחוֹק.</p>
</blockquote>

<br> 

<blockquote>
<p>וְאַחַר צְלוֹתָם הַבָּשָׂר, הֱסִירוּהוּ מִשְּׁפוּדִים,</p>
</blockquote>

<blockquote>
<p>חִלְּקוּ אוֹתוֹ בֵינֵיהֶם וְעָרְכוּ הַמִּשְׁתֶּה הַנֶּהְדָּר.   280</p>
</blockquote>

<blockquote>
<p>נָתְנוּ הַנְּעָרִים לְאוֹדִיסֵס מָנָה, כַּמָּנָה שֶׁקִּבְּלוּ</p>
</blockquote>

<blockquote>
<p>גַּם הֵם בְּעַצְמָם בְּגוֹרָלָם, כִּי כֵן צִוָּה אוֹתָם הָעֶלֶם</p>
</blockquote>

<blockquote>
<p>טֵלֶמָּכוֹס הַיָּקָר, בְּנוֹ שֶׁל-אוֹדִיסֵס הַנַּעֲלֶה.</p>
</blockquote>

<br>  

<blockquote>
<p>אֶפֶס אַתֵּנָה לֹא מָנְעָה אֶת-קְהַל-הַחֲתָנִים הַזֵּדִים</p>
</blockquote>

<blockquote>
<p>כָּלָה מִלַּעַג הַמַּכְאִיב לֶב-אָדָם, לְמַעַן עוֹד יִגְדַּל  285</p>
</blockquote>

<blockquote>
<p>קֶצֶף אוֹדִיסֵס הַגִּבּוֹר מִזֶּרַע לָאֶרְטֵס הַיָּשִׁישׁ.</p>
</blockquote>

<blockquote>
<p>הָיָה בִּקְהַל-הַחֲתָנִים גֶּבֶר, וְצֶדֶק לֹא יָדַע,</p>
</blockquote>

<blockquote>
<p>שְׁמוֹ קְטֵסִפּוֹס, וְהָיָה יוֹשֵׁב בְּבֵיתוֹ בְּסַמּוֹס.</p>
</blockquote>

<blockquote>
<p>הָיָה בּוֹטֵחַ בְּעָשְׁרוֹ, כִּי רַבִּים אוֹצְרוֹתָיו, גַּם חָשַׁק</p>
</blockquote>

<blockquote>
<p>בְּאֵשֶׁת אוֹדִיסֵס הַנַּעֲלֶה הַנֶּעְדָּר זֶה-כַּמָּה מִבֵּיתוֹ.  290</p>
</blockquote>

<blockquote>
<p>נָשָׂא אִמְרָתוֹ וַיְדַבֵּר בְּאָזְנֵי הַחֲתָנִים הַיְהִירִים:</p>
</blockquote>

<blockquote>
<p>&quot;שִׁמְעוּ אֵלַי, הַחֲתָנִים אַמִּיצֵי הַלֵּב וַאֲדַבְּרָה!</p>
</blockquote>

<blockquote>
<p>אָכֵן כְּבָר קִבֵּל הַנָּכְרִי מָנָתוֹ שֶׁלּוֹ, מָנָה אֶחָת,</p>
</blockquote>

<blockquote>
<p>מָנָה כַּדָּת, כִּי לֹא יָאֶה וְלֹא נָאֶה לְקַפֵּחַ אֶת-אוֹרְחוֹ</p>
</blockquote>

<blockquote>
<p>שֶׁל-טֵלֶמָּכוֹס הָעֶלֶם, אֲשֶׁר יָבֹא אֶל-בֵּיתוֹ.   295</p>
</blockquote>

<blockquote>
<p>הָבָה וּמַתָּן אֶתֵּן לוֹ גַם אָנֹכִי, וְיִתְּנֶנּוּ</p>
</blockquote>

<blockquote>
<p>אֶשְׁכָּר לַאֲשֶׁר יִרְצֶה – לַבַּלָּן, אוֹ לְאַחַד הַנְּעָרִים</p>
</blockquote>

<blockquote>
<p>מִן-הָעֲבֻדָּה הָרַבָּה בְּמִשְׁכַּן אוֹדִיסֵס הַנַּעֲלֶה&quot;.</p>
</blockquote>

<br> 

<blockquote>
<p>כָּכָה הִבִּיעַ וַיָּטֶל בִּזְרוֹעַ חֲזָקָה בוֹ רֶגֶל-</p>
</blockquote>

<blockquote>
<p>פָּרָה מֻנַּחַת בַּטֶּנֶא, וַיִּסֹּב אוֹדִיסֵס מִפָּנָיו,  300</p>
</blockquote>

<blockquote>
<p>כָּפַף אֶת-רֹאשׁוֹ מְעָט, וּלְבָבוֹ בוֹ צָחַק וְלָעַג</p>
</blockquote>

<br>  

<blockquote>
<p>בְּלַעַג מְרִירִי; וַתִּפְגַּע הָרֶגֶל בַּכֹּתֶל הַיָּפֶה. <a href="#fn:109" id="fnref:109" title="see footnote" class="footnote"><sup>109</sup></a></p>
</blockquote>

<blockquote>
<p>קָם טֵלֶמָּכוֹס וַיְחָרֶף אֶת-קְטֵסִפּוֹס וַיֹּאמֶר:</p>
</blockquote>

<blockquote>
<p>&quot;אָכֵן וְאָכֵן, קְטֵסִפּוֹס, לְאָשְׁרְךָ וְאשֶׁר חַיֶּיךָ</p>
</blockquote>

<blockquote>
<p>לֹא פָגַעְתָּ בְאוֹרְחִי, כִּי בְעַצְמוֹ נָטָה הַצִּדָּה!  305</p>
</blockquote>

<blockquote>
<p>לוּלֵא זֹאת, וְדָקַרְתִּי אֶת-גּוּפְךָ בְּרָמְחִי הַשָּׁנוּן,</p>
</blockquote>

<blockquote>
<p>וְהָיָה אָבִיךָ מְתַקֵּן פֹּה מִשְׁתֵּה-קְבוּרָתְךָ תַּחַת</p>
</blockquote>

<blockquote>
<p>מִשְׁתֵּה-חֲתָנִים! לֹא יָזִיד אִישׁ מִכֶּם פֹּה בַבַּיִת</p>
</blockquote>

<blockquote>
<p>לַעֲשׂוֹת זָדוֹן, כִּי הַכֹּל יוֹדֵעַ וּמֵבִין אָנֹכִי,</p>
</blockquote>

<blockquote>
<p>גַּם אֶת-הַטּוֹב וְהָרָע, וְגַם תִּינוֹק אֵינֶנִּי כִּהְיוֹתִי,  310</p>
</blockquote>

<blockquote>
<p>אוּלָם נָטַל עָלֵינוּ בְּכָל-זֹאת לִרְאוֹת בְּשָׁחוֹט</p>
</blockquote>

<blockquote>
<p>אֶת-הַבָּקָר וְהַצֹּאן וּכְבַלַּע הַיַּיִן וְהַלֶּחֶם,</p>
</blockquote>

<blockquote>
<p>יַעַן כִּי תִקְצַר יַד הָאֶחָד לַעֲצוֹר בְּעַד רַבִּים.</p>
</blockquote>

<blockquote>
<p>אוּלָם אַל-תַּרְבּוּ תוֹסִיפוּ פֹה לְהָרֵעַ בְּזָדוֹן!</p>
</blockquote>

<blockquote>
<p>אַךְ אִם-תֹּאמְרוּ בִלְבַבְכֶם לַהֲרֹג אוֹתִי בַנְּחשֶׁת, 315</p>
</blockquote>

<blockquote>
<p>אָכֵן מַה מְּאֹד הָיָה טוֹב לִי, וּבוֹחֵר הָיִיתִי אָנֹכִי:</p>
</blockquote>

<blockquote>
<p>וְתָמֹת נַפְשִׁי וְלֹא אוֹסִיף לִרְאוֹת אֶת-כָּל-הַתּוֹעֵבָה,</p>
</blockquote>

<blockquote>
<p>אֲשֶׁר יִלְעֲגוּ לָעֹג לַנָּכְרִים וְסָחֹב יִסְחָבוּ</p>
</blockquote>

<blockquote>
<p>נָשִׁים מְשָׁרְתוֹת בְּאִי-כָבוֹד בָּאַרְמוֹן הַבָּנוּי-לְתִפְאָרָה&quot;.</p>
</blockquote>

<br>  

<blockquote>
<p>כָּכָה הִבִּיעַ. וְכֻלָּם הֶחֱרִישׁוּ, הָיְתָה דוּמִיָּה.   320</p>
</blockquote>

<blockquote>
<p>פָּתַח וְאָמַר לִבְסוֹף אָגֶלַּאוֹס בְּנוֹ שֶׁל-דָּמַסְטוֹר:</p>
</blockquote>

<blockquote>
<p>&quot;הוֹי יְדִידַי, נְכוֹנִים דִּבְרֵי הַלָּז, וְהוּא צָדַק!</p>
</blockquote>

<blockquote>
<p>אִישׁ אַל-יְדַבֵּר בְּאַפּוֹ קָשׁוֹת אֶת-טֵלֶמָּכוֹס,</p>
</blockquote>

<blockquote>
<p>וְגַם לַגֶּבֶר הַנָּכְרִי לֹא יָצִיק אוֹ לְאַחַד הַנְּעָרִים</p>
</blockquote>

<blockquote>
<p>מִן-הָעֲבֻדָּה הָרַבָּה בְּמִשְׁכַּן אוֹדִיסֵס הַנַּעֲלֶה!  325</p>
</blockquote>

<blockquote>
<p>אוּלָם אָנֹכִי אִיעָצָה לְטֵלֶמָּכוֹס וּלְאִמּוֹ</p>
</blockquote>

<blockquote>
<p>דִּבְרֵי-יְדִידוּת, אִם יִיטְבוּ בְעֵינֵי הַשְּׁנַיִם כָּל-דְּבָרָי.</p>
</blockquote>

<blockquote>
<p>הִנֵּה בִּהְיוֹת עוֹד בִּלְבַבְכֶם פּוֹרַחַת הַתִּקְוָה, כִּי יָשׁוּב</p>
</blockquote>

<blockquote>
<p>הֵנָּה אֶל-בֵּיתוֹ וְנָווֹ אוֹדִיסֵס הָאִישׁ רַב-הַתְּבוּנָה,</p>
</blockquote>

<blockquote>
<p>אָדָם לֹא הָיָה מוֹכִיחַ אֶתְכֶם עַל-אֲשֶׁר תְּחַכּוּ,  330</p>
</blockquote>

<blockquote>
<p>וְאֶת-הַחֲתָנִים תַּעַצְרוּ בַבַּיִת, וְאָכֵן טוֹב הָיָה,</p>
</blockquote>

<blockquote>
<p>אִלּוּ חָזַר אוֹדִיסֵס וְהָלַךְ וְנָטָה אֶל-בֵּיתוֹ.</p>
</blockquote>

<blockquote>
<p>אוּלָם עַתָּה אֵין סָפֵק, כִּי תְשׁוּבָה אֵין לוֹ לְעוֹלָם.</p>
</blockquote>

<blockquote>
<p>קוּמָה, שֵׁב עַל-יַד אִמְּךָ, וֶאֱמֹר לָהּ כִּי תֵלֵךְ</p>
</blockquote>

<blockquote>
<p>אַחַר הַטּוֹב שֶׁבַּגְּבָרִים, הַמַּרְבֵּה לָהּ מֹהַר מִכֻּלָּם, 335</p>
</blockquote>

<blockquote>
<p>לְמַעַן תִּהְיֶה אַתָּה הַשּׂוֹרֵר עַל-כָּל-טוּב אָבִיךָ,</p>
</blockquote>

<blockquote>
<p>אוֹכֵל וְשׁוֹתֶה בְּשָׂשׂוֹן, וְהִיא בֵּית אַחֵר תְּכַלְכֵּל&quot;.</p>
</blockquote>

<br>  

<blockquote>
<p>עָנָה לוֹ טֵלֶמָּכוֹס הָעֶלֶם הַנָּבוֹן וַיֹּאמֶר:</p>
</blockquote>

<blockquote>
<p>&quot;לֹא אָגֶלַּאוֹס! חַי זֵאוּס, בִּתְלָאוֹת אָבִי נִשְׁבַּעְתִּי!</p>
</blockquote>

<blockquote>
<p>בֵּין שֶׁהוּא גוֹלֶה וּבֵין שֶׁהוּא מֵת הַרְחֵק מֵאִתָּקָה, 340</p>
</blockquote>

<blockquote>
<p>אֵין אֲנִי מוֹחֶה בְיַד אִמִּי אֲשֶׁר תִּנָּשֵׂא לְאַחֵר,</p>
</blockquote>

<blockquote>
<p>תִּהְיֶה לְאִישׁ לַאֲשֶׁר תִּבְחָר, וְאַרְבֶּה וְאוֹסִיף לָהּ אֶשְׁכָּר,</p>
</blockquote>

<blockquote>
<p>אֶפֶס נִרְתָּע אָנֹכִי לְשָׁלְחָה מִבֵּיתִי עַל-כָּרְחָהּ</p>
</blockquote>

<blockquote>
<p>בְּדִבְרֵי מוֹשֵׁל וּמְצַוֶּה; הָאֵל יִשְׁמְרֵנִי מֵאֵלֶּה!&quot;</p>
</blockquote>

<br>  

<blockquote>
<p>כָּכָה סָח טֵלֶמָּכוֹס. וַתָּעַר פַּלַּס-אַתֵּנָה    345</p>
</blockquote>

<blockquote>
<p>צְחוֹק הַחֲתָנִים, צְחוֹק גָּדוֹל אֵין סוֹף לוֹ, וַתְּבַלְבֵּל אֶת-דַּעְתָּם.</p>
</blockquote>

<blockquote>
<p>הָיוּ צוֹחֲקִים, מְעַוִּים אֶת-פְּנֵיהֶם הַעֲוָיוֹת מְשֻׁנּוֹת.</p>
</blockquote>

<blockquote>
<p>בָּלְעוּ נִתְחֵי בָשָׂר מְגֹאָלִים בְּדָמִים; עֵינֵיהֶם</p>
</blockquote>

<blockquote>
<p>מָלְאוּ דְמָעוֹת, וְנַפְשָׁם מִשְׁתּוֹקְקָה לִבְכּוֹת תַּמְרוּרִים.</p>
</blockquote>

<blockquote>
<p>פָּתַח וְאָמַר אֲלֵיהֶם תֶּאוֹקְלִימֶנּוֹס הַנַּעֲלֶה:  350</p>
</blockquote>

<blockquote>
<p>&quot;הָאֲמֵלָלִים! מָה רָעָה נֶגֶד פְּנֵיכֶם? הַלַּיְלָה</p>
</blockquote>

<blockquote>
<p>הֵלִיט רָאשֵׁיכֶם וּפְנֵיכֶם וְגַם אֶת-בִּרְכֵּיכֶם מִתָּחַת.</p>
</blockquote>

<blockquote>
<p>עוֹלֶה קוֹל הַתַּמְרוּרִים וּלְחֵיכֶם רוֹחֲצוֹת בִּדְמָעוֹת.</p>
</blockquote>

<blockquote>
<p>אֶגְלֵי דָם עַל הַכְּתָלִים וְעַל-הַמִּגְרָעוֹת הַנָּאוֹת,</p>
</blockquote>

<blockquote>
<p>צַלְמֵי-בַלָּהוֹת שֹׁת שָׁתוּ עַל-מְלֹא הַפְּרוֹזְדוֹר וְהֶחָצֵר, 355</p>
</blockquote>

<blockquote>
<p>אָצִים נֶחְפָּזִים אֶל-יַרְכְּתֵי אֹפֶל בְּאֶרֶבּוֹס, וְהַשֶּׁמֶשׁ</p>
</blockquote>

<blockquote>
<p>כָּבְתָה בַעֲרִיפֶיהָ, נִטְּשׁוּ חשֶׁךְ וְצַלְמָוֶת&quot;.</p>
</blockquote>

<br>  

<blockquote>
<p>כָּכָה הִבִּיעַ; וְהֵמָּה צָחֲקוּ עָלָיו כֻּלָּהַם.</p>
</blockquote>

<blockquote>
<p>פָּתַח וְאָמַר אֲלֵיהֶם הָאִישׁ אֶבְרִימָךְ בֶּן-פּוֹלִיבּוֹס:</p>
</blockquote>

<blockquote>
<p>&quot;אַךְ מִשְׁתַּגֵּעַ הַנָּכְרִי מֵאֶרֶץ רְחוֹקָה בָּא עָתָּה.  360</p>
</blockquote>

<blockquote>
<p>מַהֲרוּ, הַצְּעִירִים, הוֹצִיאוּ אוֹתוֹ בַפֶּתַח הַחוּצָה,</p>
</blockquote>

<blockquote>
<p>יֵלֶךְ-לוֹ וְיָבֹא לַשּׁוּק, כִּי נִדְמֶה לוּ &quot;עַתָּה פֹה לָיְלָה &quot;.</p>
</blockquote>

<br>  

<blockquote>
<p>עָנָה לוֹ תֶּאוֹקְלִימֶנּוֹס, הַגֶּבֶר הַנִּמְשָׁל-אֶל-אֵלִים:</p>
</blockquote>

<blockquote>
<p>&quot;אֶבְרִימָכוֹס, אֵינֶנִּי דוֹרֵשׁ כִּי תִתֵּן לִי מְלַוֶּה,</p>
</blockquote>

<blockquote>
<p>אִתִּי גַם עֵינַי גַּם אָזְנַי, וְאִתִּי גַם רַגְלַי הַשְּׁתָּיִם, 365</p>
</blockquote>

<blockquote>
<p>בִּינָה נְטוּעָה בְלִבִּי וָשֵׂכֶל, שֶׁאֵין בּוֹ כָל-דֹּפִי.</p>
</blockquote>

<blockquote>
<p>הִנְנִי יוֹצֵא, כִּי אֶרְאֶה: רָעָה נֶגֶד פְּנֵיכֶם.</p>
</blockquote>

<blockquote>
<p>אִישׁ מִכָּל-הַחֲתָנִים לֹא יְמַלֵּט אֶת-נַפְשׁוֹ מִמֶּנָּה,</p>
</blockquote>

<blockquote>
<p>אֲשֶׁר לֹא תִפְסַח עַל-אֶחָד מִן-הַמַּרְשִׁיעִים בְּבֵיתוֹ</p>
</blockquote>

<blockquote>
<p>שֶׁל-אוֹדִיסֵס הַנַּעֲלֶה וְעוֹשֵׂי-הַשַּׁעֲרוּרִיָּה!&quot;   370</p>
</blockquote>

<br>  

<blockquote>
<p>כָּכָה הִבִּיעַ וַיֵּצֵא מִתּוֹךְ הָאַרְמוֹן הַנֶּהְדָּר,</p>
</blockquote>

<blockquote>
<p>נִכְנַס לְבֵית פֵּירֵיאוֹס אֲשֶׁר קִבְּלָהוּ בִידִידוּת.</p>
</blockquote>

<blockquote>
<p>אַךְ הַחֲתָנִים כֻּלָּמוֹ הִתְבּוֹנְנוּ אִישׁ בִּפְנֵי רֵעֵהוּ,</p>
</blockquote>

<blockquote>
<p>רָצוּ לְהַעֲלוֹת חֲמַת טֵלֶמָּכוֹס וְלָעֲגוּ לְאוֹרְחָיו.</p>
</blockquote>

<blockquote>
<p>פָּתַח וְאָמַר אַחַד הַצְּעִירִים הַיְהִירִים וְעָנָה:  375</p>
</blockquote>

<blockquote>
<p>&quot;אֲבָל אֵין, טֵלֶמָּכוֹס, כָּמוֹךָ בִּישׁ-גַּדָּא לָאוֹרְחִים!</p>
</blockquote>

<blockquote>
<p>הִנֵּה הָאֶחָד, הַלָּז, מְחַזֵר עַל-פְּתָחִים מְזֹהָם,</p>
</blockquote>

<blockquote>
<p>נַפְשׁוֹ תִכְלֶה לְיַיִן וָלֶחֶם; וְאוּלָם לֹא יִכְשַׁר</p>
</blockquote>

<blockquote>
<p>לְעָמָל וּגְבוּרָה לוֹ אַיִן, לָטֹרַח עַל-פְּנֵי הָאֲדָמָה!</p>
</blockquote>

<blockquote>
<p>וְהִנֵּה הַשֵּׁנִי, הַקָּם לְהִתְנַבֵּא בְּקֶרֶב הָעֵדָה.   380</p>
</blockquote>

<blockquote>
<p>אוּלָם בְּקוֹלִי אִם-תִּשְׁמַע- וְיִיטַב לְךָ הַרְבֵּה יוֹתֵר-</p>
</blockquote>

<blockquote>
<p>נוֹרִיד אוֹתָם הָאוֹרְחִים בִּסְפִינָה מְרֻבַּת-סַפְסָלִים,</p>
</blockquote>

<blockquote>
<p>נְשַׁלְּחֵם אֶל-הַסִּיקֶלִּים, וְלָקַחְתָּ הַרְבֵּה בִמְחִירָם&quot;.</p>
</blockquote>

<br>  

<blockquote>
<p>כָּכָה דִּבְּרוּ הַחֲתָנִים, וְהוּא לֹא שָׂם לִבּוֹ אֲלֵיהֶם,</p>
</blockquote>

<blockquote>
<p>מַחֲרִישׁ הִתְבּוֹנֵן בְּאָבִיו, וְהָיָה שׁוֹהֶה וּמְחַכֶּה,  385</p>
</blockquote>

<blockquote>
<p>מָתַי יִשְׁלַח אֶת-יָדָיו בַּחֲתָנִים עַזֵּי-הַפָּנִים.</p>
</blockquote>

<br>  

<blockquote>
<p>וְנֹכַח פֶּתַח הָאוּלָם עַל-כִּסֵּא כְלִיל-יֹפִי יוֹשֶׁבֶת</p>
</blockquote>

<blockquote>
<p>פֵּנֶלּוֹפֵּיָה הַנְּבוֹנָה, בַּת-אִיקַרְיוֹס הַנַּעֲלֶה.</p>
</blockquote>

<blockquote>
<p>הִיא הֶאֱזִינָה כָל-דִּבְרֵי גֶבֶר וָגֶבֶר בָּאוּלָם.</p>
</blockquote>

<blockquote>
<p>וְאֵלֶּה תִקְּנוּ אֶת-סְעֻדַּת הַבֹּקֶר בְּמִצְהֲלוֹת צַחֲקָם, 390</p>
</blockquote>

<blockquote>
<p>מִשְׁתֵּה מַעֲדַנִּים מְעַנֵּג, כִּי זָבְחוּ הַזֶּבַח הַגָּדוֹל.</p>
</blockquote>

<blockquote>
<p>אֶפֶס מֵעוֹלָם לֹא הָיְתָה סְעֻדַּת עֶרֶב אֲבֵלָה,</p>
</blockquote>

<blockquote>
<p>כְּאוֹתָהּ סְעֻדָּה שֶׁתִּקְּנוּ בִמְהֵרָה הָאֵלָה וְהַגֶּבֶר</p>
</blockquote>

<blockquote>
<p>אַמִּיץ הַכֹּחַ לְאֵלֶּה עוֹשֵׂי-הַשַּׁעֲרוּרִיָּה.</p>
</blockquote>

<br>  

<h2 id="שִׁירעֶשְׂרִיםוְאֶחָד:מַתַּןהַקֶּשֶׁת">שִׁיר עֶשְׂרִים וְאֶחָד: מַתַּן הַקֶּשֶׁת</h2>

<br>  

<blockquote>
<p>אוּלָם אַתֵּנָה הָאֵלָה כְּחֻלַּת-הָעַיִן הִיא נָתְנָה</p>
</blockquote>

<blockquote>
<p>בְּלִבָּהּ שֶׁל-פֵּנֶלּוֹפָּה בַּת-אִיקַרְיוֹס הַנְּבוֹנָה</p>
</blockquote>

<br>  

<blockquote>
<p>לְהָבִיא לִקְהַל-הַחֲתָנִים הַקֶּשֶׁת וְהַבַּרְזֶל הָאָפֹר<a href="#fn:110" id="fnref:110" title="see footnote" class="footnote"><sup>110</sup></a></p>
</blockquote>

<blockquote>
<p>לְהֵיכַל אוֹדִיסֵס – הִיא תְחִלַּת קְרַב-הַתַּחֲרוּת וְהַהֶרֶג.</p>
</blockquote>

<blockquote>
<p>עָלְתָה בַמַּעֲלוֹת הַגְּבֹהוֹת אֲשֶׁר לְחֶדֶר תִּפְאַרְתָּהּ,   5</p>
</blockquote>

<blockquote>
<p>תָּפְסָה בְיָדָהּ הָרַכָּה מַפְתֵּחַ כָּפוּף לְתִפְאָרָה,</p>
</blockquote>

<blockquote>
<p>נָאֶה עָשׂוּי נְחשֶׁת וְיַד שֵׁן לְאוֹתוֹ מַפְתֵּחַ.</p>
</blockquote>

<blockquote>
<p>הָלְכָה עִם-הַנָּשִׁים הַשְּׁפָחוֹת לַחֶדֶר הָאַחֲרוֹן,</p>
</blockquote>

<blockquote>
<p>אֲשֶׁר בּוֹ הָיוּ מֻנָּחוֹת כָּל-סְגֻלּוֹת הַמּוֹשֵׁל הָרַבּוֹת:</p>
</blockquote>

<blockquote>
<p>זָהָב וּנְחשֶׁת לָרֹב, כְּלֵי בַרְזֶל מַעֲשֵׂה יְדֵי אָמָּן;  10</p>
</blockquote>

<blockquote>
<p>שָׁם גַּם הַקֶּשֶׁת הַגְּמִישָׁה וְהָאַשְׁפָּה מְכִילָה-הַחִצִּים,</p>
</blockquote>

<blockquote>
<p>חִצִּים רַבִּים בְּתוֹכָהּ, מְעוֹרְרֵי אֲנָחוֹת, כָּל-מַתַּן</p>
</blockquote>

<blockquote>
<p>אִיפִיטוֹס בֶּן-אֶבְרִיטוֹס הַדּוֹמֶה-לִבְנֵי-הָאַלְמָוֶת,</p>
</blockquote>

<blockquote>
<p>רֵעַ לוֹ וְאַכְסְנַאי, וּנְתָנָם לוֹ בְּעִיר לָקֶדֵּימוֹן,</p>
</blockquote>

<blockquote>
<p>כַּאֲשֶׁר נִפְגְּשׁוּ שְׁנֵיהֶם אִישׁ אֶת-רֵעֵהוּ בְּמֶסֵּנָה,  15</p>
</blockquote>

<blockquote>
<p>בְּבֵית אוֹרְטִילוֹכוֹס הַנָּבוֹן, כִּי שָׁמָּה הִגִּיעַ אוֹדִיסֵס</p>
</blockquote>

<blockquote>
<p>עֵקֶב הַחוֹב אֲשֶׁר הָיוּ חַיָּבִים לוֹ כָּל-עַם-הָאָרֶץ;</p>
</blockquote>

<blockquote>
<p>יַעַן כִּי מֵאִתָּקָה נָהֲגוּ אַנְשֵׁי מֶסֵּנָה</p>
</blockquote>

<blockquote>
<p>שְׁלשׁ מֵאוֹת כְּבָשִׂים וְרוֹעֵיהֶם בִּסְפִינוֹת מְרֻבּוֹת-סַפְסָלִים.</p>
</blockquote>

<blockquote>
<p>עָשָׂה אוֹדִיסֵס בִּגְלָלָם אֶת-דַּרְכּוֹ הָרְחוֹקָה כְּמַלְאָךְ,  20</p>
</blockquote>

<blockquote>
<p>צָעִיר עוֹדֶנּוּ, שָׁלוּחַ מֵאָבִיו וְיֶתֶר הַזְּקֵנִים.</p>
</blockquote>

<blockquote>
<p>גַּם אִיפִיטוֹס שָׁם הָיָה, מְבַקֵּשׁ סוּסוֹתָיו שֶׁאָבְדוּ,</p>
</blockquote>

<blockquote>
<p>שְׁתֵּים עֶשְׂרֵה סוּסוֹת מֵינִיקוֹת סְיָחֵי פְרָדִים סַבְלָנִים,</p>
</blockquote>

<blockquote>
<p>הֵנָּה עָלָיו הֵמִיטוּ אַחֲרֵי-כֵן אָבְדָן וּמָוֶת,</p>
</blockquote>

<blockquote>
<p>כַּאֲשֶׁר בָּא אֶל-בְּנוֹ שֶׁל-זֵאוּס אַמִּיץ-הַלֵּבָב,  25</p>
</blockquote>

<blockquote>
<p>הוּא הֵרַקְלֵס הַגֶּבֶר הָעוֹלֵל-עֲלִילוֹת-גְּדוֹלוֹת,</p>
</blockquote>

<blockquote>
<p>הִכָּה אוֹתוֹ נֶפֶשׁ בְּצֵל קוֹרָתוֹ, אֶת-אוֹרְחוֹ,</p>
</blockquote>

<blockquote>
<p>יָהִיר אֲשֶׁר לֹא יָרֵא אֶת-מִשְׁפַּט הָאֵלִים וְשֻׁלְחַן-</p>
</blockquote>

<blockquote>
<p>אוֹרְחִים זֶה, אֲשֶׁר עָרַךְ לְפָנָיו, שָׁם הָרַג אוֹתוֹ,</p>
</blockquote>

<blockquote>
<p>אַךְ בְּאַרְמוֹנוֹ שָׁמַר הַסּוּסוֹת אַדִּירוֹת-הַפַּרְסָה. 30</p>
</blockquote>

<blockquote>
<p>הָיָה מְבַקְשָׁן וַיִּפְגַּע בְּאוֹדִיסֵס וַיִּתֶּן-לוֹ קַשְׁתּוֹ,</p>
</blockquote>

<blockquote>
<p>אֲשֶׁר נְשָׂאָהּ לְפָנִים אֶבְרִיטוֹס הַגָּדוֹל, וְהוֹרִישָׁהּ</p>
</blockquote>

<blockquote>
<p>אַחֲרָיו בְּמוֹתוֹ לִבְנוֹ שֶׁלּוֹ בְּאַרְמוֹנוֹ הַנִּשָּׂא.</p>
</blockquote>

<blockquote>
<p>נָתַן אוֹדִיסֵס לוֹ חֶרֶב חַדָּה וְרֹמַח-אַדִּירִים</p>
</blockquote>

<blockquote>
<p>זֵכֶר לְרֵאשִׁית יְדִידוּתָם הָרַבָּה; אוּלָם לֹא יָשְׁבוּ  35</p>
</blockquote>

<blockquote>
<p>אִישׁ אֶל-שֻׁלְחַן רֵעֵהוּ, כִּי הִקְדִּים בֶּן-זֵאוּס וְהִכָּה</p>
</blockquote>

<blockquote>
<p>נֶפֶשׁ אֶת-בְּנוֹ שֶׁל-אֶבְרִיט, אֶת-אִיפִיטוֹס הַדּוֹמֶה-לָאֵלִים,</p>
</blockquote>

<blockquote>
<p>אֲשֶׁר לוֹ נָתַן הַקֶּשֶׁת. וְאוּלָם אוֹדִיסֵס הַנַּעֲלֶה</p>
</blockquote>

<blockquote>
<p>לְעוֹלָם לֹא לְקָחָהּ בְּרִדְתּוֹ אֶל-הַמִּלְחָמָה בַּסְּפִינוֹת</p>
</blockquote>

<blockquote>
<p>שְׁחוֹרוֹת-הַכְּתָלִים, כִּי הָיְתָה מַזְכֶּרֶת מֵרֵעוֹ אֲהוּבוֹ  40</p>
</blockquote>

<blockquote>
<p>אִתּוֹ בָּאַרְמוֹן, וְהָיָה נוֹשְׂאָהּ אַךְ בְּאֶרֶץ מוֹלַדְתּוֹ.</p>
</blockquote>

<br>  

<blockquote>
<p>אֶפֶס כִּי הָלְכָה הַנִּפְלֵאת-בַּנָּשִׁים אֶל-אוֹתוֹ הַחֶדֶר</p>
</blockquote>

<blockquote>
<p>וְדָרְכָה עַל-מִפְתַּן-הָעֵץ, אֲשֶׁר לְפָנִים שִׁפָּהוּ</p>
</blockquote>

<blockquote>
<p>חָרָשׁ אָמָּן בִּתְבוּנָה, נָטָהוּ בְקַו וּמִשְׁקֹלֶת,</p>
</blockquote>

<blockquote>
<p>הִצִּיב בְּתוֹכוֹ הַמְּזוּזוֹת וַיַּעַשׂ לוֹ דְלָתוֹת מַבְרִיקוֹת, 45</p>
</blockquote>

<blockquote>
<p>חָשָׁה הִתִּירָה רְצוּעַת-הָעוֹר מֵעַל פְּנֵי הַטַּבַּעַת,</p>
</blockquote>

<blockquote>
<p>שָׂמָה מַפְתֵּחַ בַּמַּסְגֵּר, כִּוְּנָה יָשָׁר, וְהִסִּיעָה</p>
</blockquote>

<blockquote>
<p>בְּרִיחֵי-הַדֶּלֶת, וַתָּרַע הַדֶּלֶת כִּגְעוֹת שׁוֹר-פָּר גּוֹעֶה</p>
</blockquote>

<blockquote>
<p>רוֹעֶה בַכָּרִים, כָּכָה הֵרִיעָה הַדֶּלֶת הַיָּפָה,</p>
</blockquote>

<blockquote>
<p>הַמַּפְתֵּחַ כִּי פְגָעָהּ, – וְנִפְתְּחָה מִיָּד לְפָנֶיהָ.  50</p>
</blockquote>

<blockquote>
<p>בָּאָה לַחֶדֶר וְעָלְתָה בְּדוּכָן גָּבֹהַּ, שָׁם עָמְדוּ</p>
</blockquote>

<blockquote>
<p>תֵּבוֹת, וּשְׂמָלוֹת רֵיחָנִיּוֹת הָיוּ אֲרוּזוֹת בְּתוֹכָן;</p>
</blockquote>

<blockquote>
<p>יָדָהּ הוֹשִׁיטָה וַתָּסַר מֵעַל גַּב הַיָּתֵד הַקֶּשֶׁת,</p>
</blockquote>

<blockquote>
<p>גַּם אֶת-הַנַּרְתִּיק הַמַּבְרִיק אֲשֶׁר בּוֹ הָיְתָה מֻנַּחַת.</p>
</blockquote>

<blockquote>
<p>יָשְׁבָה שָׁם וְהִנִּיחַתָּה עַל-שְׁתֵּי בִּרְכֶּיהָ, וַתִּשָּׂא 55</p>
</blockquote>

<blockquote>
<p>קוֹלָהּ וַתָּמֵר מְאֹד, וַתּוֹצִיא אֶת-קֶשֶׁת הַמּוֹשֵׁל.</p>
</blockquote>

<blockquote>
<p>אֶפֶס אַחַר שֶׁשָּׂבְעָה נַפְשָׁהּ הַבְּכִי רַב-הַדְּמָעוֹת,</p>
</blockquote>

<blockquote>
<p>חָשָׁה לָבֹא בָאַרְמוֹן אֶל-בֵּין הַחֲתָנִים הַנַּעֲלִים,</p>
</blockquote>

<blockquote>
<p>בְּיָדָהּ הַקֶּשֶׁת הַגְּמִישָׁה וְהָאַשְׁפָּה מְכִילָה-הַחִצִּים,</p>
</blockquote>

<blockquote>
<p>חִצִּים רַבִּים מְעוֹרְרֵי-כְאֵב וַאֲנָחוֹת בְּתוֹכָהּ,   60</p>
</blockquote>

<blockquote>
<p>נָשְׂאוּ אַחֲרֶיהָ הַשְּׁפָחוֹת הָאַרְגָּז, בּוֹ הָיוּ מֻנָּחִים</p>
</blockquote>

<blockquote>
<p>בַּרְזֶל וּנְחשֶׁת לָרֹב: כְּלֵי מִשְׂחַק-הַקְרָב שֶׁלַּמּוֹשֵׁל.</p>
</blockquote>

<blockquote>
<p>וּכְשֶׁהִגִּיעָה הַנִּפְלֵאת-בַּנָּשִׁים עַד קְהַל-הַחֲתָנִים,</p>
</blockquote>

<blockquote>
<p>עָמְדָה אֵצֶל מְזוּזַת הָאוּלָם הַבָּנוּי-לְתִפְאָרָה.</p>
</blockquote>

<blockquote>
<p>הָיָה צְעִיפָהּ הַמַּבְרִיק יוֹרֵד עַל-פְּנֵי לְחָיֶיהָ.  65</p>
</blockquote>

<blockquote>
<p>שְׁתֵּי אַמְהוֹתֶיהָ הַצְּנוּעוֹת עוֹמְדוֹת מִימִינָהּ וּשְׂמֹאלָהּ.</p>
</blockquote>

<blockquote>
<p>תֵּכֶף נָשְׂאָה אִמְרָתָהּ וַתְּדַבֵּר אֶל-כָּל-הַחֲתָנִים:</p>
</blockquote>

<blockquote>
<p>&quot;שִׁמְעוּ אֵלַי הַחֲתָנִים עַזֵּי-הַלֵּבָב, הַבָּאִים</p>
</blockquote>

<blockquote>
<p>תָּמִיד בָּאַרְמוֹן הַזֶּה לֶאֱכֹל וְלִשְׁתּוֹת בְּלִי הֶרֶף,</p>
</blockquote>

<blockquote>
<p>יַעַן כִּי בַעְלִי רָחַק זֶה יָמִים רַבִּים; וְאַתֶּם   70</p>
</blockquote>

<blockquote>
<p>אֵין לָכֶם כָּל-תּוֹאֲנָה אַחֶרֶת לְכַפֵּר מִנְהַגְכֶם,</p>
</blockquote>

<blockquote>
<p>בִּלְתִּי אִם-רוֹצִים אַתֶּם לָקַחַת אוֹתִי לְאִשָּׁה.</p>
</blockquote>

<blockquote>
<p>אֲבָל הִנֵּה, הַחֲתָנִים, פְּרַס קְרַב-הַתַּחֲרוּת לִפְנֵיכֶם,</p>
</blockquote>

<blockquote>
<p>הִנְנִי מְבִיאָה אֶת-קֶשֶׁת אוֹדִיסֵס הָאִישׁ הָאֱלֹהִי.</p>
</blockquote>

<blockquote>
<p>אוֹתוֹ הָאִישׁ אֲשֶׁר יָדָיו תְּמַהֵרְנָה לִדְרֹךְ הַקָּשֶׁת, 75</p>
</blockquote>

<blockquote>
<p>וְעָבַר חִצּוֹ וְחָלַף אֶת-כָּל-שְׁנֵים עָשָׂר גַּרְזִנָּיו,</p>
</blockquote>

<blockquote>
<p>אַחֲרָיו אֵלֵךְ אֲנִי, וְיָצָאתִי וְעָזַבְתִּי הָאַרְמוֹן</p>
</blockquote>

<blockquote>
<p>אֲשֶׁר לְבַעְלִי, הַבַּיִת הַמָּלֵא כָּל-טוּב וְהַיָּפֶה,</p>
</blockquote>

<blockquote>
<p>אֲשֶׁר זָכוֹר אֶזְכְּרֶנּוּ גַּם בַּחֲלֹמִי לְעוֹלָם&quot;.</p>
</blockquote>

<br>  

<blockquote>
<p>כָּכָה הִבִּיעָה; וַתְּצַו לְאֶבְמֵיאוֹס הָרוֹעֶה הַנַּעֲלֶה 80</p>
</blockquote>

<blockquote>
<p>לָשִׂים לִפְנֵי הַחֲתָנִים הַקֶּשֶׁת וְהַבַּרְזֶל הָאָפֹר.</p>
</blockquote>

<blockquote>
<p>נִגְּרוּ דִמְעוֹת אֶבְמֵיאוֹס, וְקִבְּלָם, הִנִּיחָם לִפְנֵיהֶם.</p>
</blockquote>

<blockquote>
<p>בָּכָה גַם רוֹעֵה-הַבָּקָר, בִּרְאוֹתוֹ אֶת-קֶשֶׁת אֲדֹנָיו;</p>
</blockquote>

<blockquote>
<p>אַךְ אַנְטִינוֹאוֹס הוּא חֵרְפָם, וַיִּשָּׂא אִמְרָתוֹ וַיְדַבֵּר:</p>
</blockquote>

<blockquote>
<p>&quot;עוֹבְדֵי-אֲדָמָה אֱוִילִים, הַיּוֹדְעִים אַךְ דַּאֲגַת יוֹם-יוֹם, 85</p>
</blockquote>

<blockquote>
<p>הָאֲמֵלָלִים! שַׁלָּמָה תַּזִּילוּ דִמְעֵיכֶם וּתְעוֹרְרוּ</p>
</blockquote>

<blockquote>
<p>לֵב אוֹתָהּ אִשָּׁה בְּחֻבָּהּ, הֲלֹא גַם בְּלִי זֹאת הִיא תָמִיד</p>
</blockquote>

<blockquote>
<p>תּוּגָה תְקַנֵּן בְּלִבָּהּ, כִּי אָבַד לָהּ אִישָׁהּ חֲבִיבָהּ.</p>
</blockquote>

<blockquote>
<p>שְׁבוּ לָכֶם פֹּה, הַחֲרִישׁוּ וְאִכְלוּ לִרְצוֹנְכֶם, אוֹ רַחֲקוּ</p>
</blockquote>

<blockquote>
<p>לִבְכּוֹת מֵעֵבֶר לַדֶּלֶת. וְאוּלָם הַקֶּשֶׁת תַּשְׁאִירוּ   90</p>
</blockquote>

<blockquote>
<p>פֹּה לַחֲתָנִים וְיַתְחִילוּ בִּקְרַב-הַתַּחֲרוּת הָאָיֹם;</p>
</blockquote>

<blockquote>
<p>יַעַן כִּי וַדַּאי לֹא בְנָקֵל תִּדָּרֵךְ הַקֶּשֶׁת הַמְשֻׁפָּה,</p>
</blockquote>

<blockquote>
<p>כִּי אֵין בְּקֶרֶב כָּל-קְהַל-הַנֶּאֱסָפִים הַגָּדוֹל</p>
</blockquote>

<blockquote>
<p>גֶּבֶר הַדּוֹמֶה לְאוֹדִיסֵס, וְאָנֹכִי הֵן עֵינַי רָאוּהוּ,</p>
</blockquote>

<blockquote>
<p>זָכוֹר אֶזְכְּרֶנּוּ אַף כִּי אָנִֹכי אָז קָטָן עוֹדֶנִּי&quot;.  95</p>
</blockquote>

<br>  

<blockquote>
<p>כָּכָה הִבִּיעַ; וְאוּלָם לִבּוֹ בְקִרְבּוֹ מְקַוֶּה</p>
</blockquote>

<blockquote>
<p>לִדְרֹךְ הַיֶּתֶר וְלִירוֹת אֶת-חִצּוֹ דֶרֶךְ הַבַּרְזֶל.</p>
</blockquote>

<blockquote>
<p>אָכֵן נִגְזְרָה הַגְּזֵרָה וַיִּפֹּל בַּחֵץ הוּא הָרִאשׁוֹן,</p>
</blockquote>

<blockquote>
<p>יִירוּ יְדֵי אוֹדִיסֵס הַתָּמִים, וְהוּא בָזָה אוֹתוֹ</p>
</blockquote>

<blockquote>
<p>כַּאֲשֶׁר יָשַׁב בָּאַרְמוֹן וְגַם עוֹרֵר אֶת-יֶתֶר עֲמִיתָיו. 100</p>
</blockquote>

<blockquote>
<p>פָּתַח אוֹן-טֵלֶמָּכוֹס הַקָּדוֹשׁ וַיֹּאמֶר אֲלֵיהֶם:</p>
</blockquote>

<blockquote>
<p>&quot;אוֹיָה-לִּי! לָקַח מִמֶּנִּי בֶּן-קְרוֹנוֹס בִּינָתִי אֶת-כֻּלָּהּ!</p>
</blockquote>

<blockquote>
<p>אִמִּי הַיְקָרָה, שֶׁהָיְתָה מֵעוֹלָם נְבוֹנָה, אוֹמֶרֶת</p>
</blockquote>

<blockquote>
<p>לַעֲזֹב הָאַרְמוֹן הַזֶּה וְלָלֶכֶת אַחֲרֵי אִישׁ אַחֵר,</p>
</blockquote>

<blockquote>
<p>וְהִנֵּה פִּי מָלֵא שְׂחוֹק, וּלְבָבִי בִי יָגִיל בְּלִי חָכְמָה.  105</p>
</blockquote>

<blockquote>
<p>אֲבָל, הִנֵּה, הַחֲתָנִים, פְּרַס קְרַב-הַתַּחֲרוּת לִפְנֵיכֶם:</p>
</blockquote>

<blockquote>
<p>אִשָּׁה אֲשֶׁר אֵין כְּמוֹתָהּ בְּרַחֲבֵי אֶרֶץ אֲכַיָּה,</p>
</blockquote>

<blockquote>
<p>גַּם בְּעִיר פִּילוֹס הַקְּדוֹשָׁה, גַּם בְּמִיקֵנָה וְגַם בְּאַרְגּוֹס,</p>
</blockquote>

<blockquote>
<p>גַּם בְּאִתָּקָה עַצְמָהּ וּבְכָל-הַיַּבֶּשֶׁת הַשְּׁחֹרָה!</p>
</blockquote>

<blockquote>
<p>וְאַתֶּם זֹאת כֻּלְּכֶם יְדַעְתֶּם, וְלָמָה אֲהַלֵּל אֶת-אִמִּי?  110</p>
</blockquote>

<blockquote>
<p>אַל-תּוֹאֲנָה תְבַקְשׁוּ לִדְחוֹת הַדָּבָר וְאַל-תְּפַגְּרוּ</p>
</blockquote>

<blockquote>
<p>מִתְמַהְמְהִים לִדְרֹךְ הַקֶּשֶׁת – וְעֵינֵינוּ תִרְאֶינָה.</p>
</blockquote>

<blockquote>
<p>גַּם אָנֹכִי בְעַצְמִי אָבֹא לְנַסּוֹת הַקֶּשֶׁת,</p>
</blockquote>

<blockquote>
<p>וְאִם-יְהִי לְאֵל יָדִי לְדָרְכָהּ וְלִירוֹת חֵץ דֶּרֶךְ הַבַּרְזֶל,</p>
</blockquote>

<blockquote>
<p>אִמִּי הַכְּבוּדָּה לֹא תִזְנַח הַבַּיִת הַזֶּה לְעוֹלָמִים  115</p>
</blockquote>

<blockquote>
<p>לִהְיוֹת לְאִשָּׁה לְאִישׁ אַחֵר, וְלֹא אִשָּׁאֵר בָּאַרְמוֹן</p>
</blockquote>

<blockquote>
<p>אָבֵל, וּכְבָר יֵשׁ לְאֵל יָדִי לָשֵׂאת כְּלֵי אָבִי הַנָּאִים!&quot;</p>
</blockquote>

<br>  

<blockquote>
<p>סָח וַיִּתְיַצָּב, וַיַּשְׁלֵךְ מֵעַל הַכְּתֵפַיִם הָרְחָבוֹת</p>
</blockquote>

<blockquote>
<p>מְעִיל-הָאַרְגָּמָן, וַיָּסַר מֵעַל כְּתֵפוֹ חַרְבּוֹ הַחַדָּה.</p>
</blockquote>

<blockquote>
<p>תְּחִלַּת מַעֲשֵׂהוּ הִצִּיב אֶת-כָּל-הַגַּרְזִנִּים, וַיַּחְפֹּר  120</p>
</blockquote>

<blockquote>
<p>תְּעָלָה אַחַת אֲרֻכָּה מֵישִׁירָה בְחוּט אֶחָד לְכֻלָּם,</p>
</blockquote>

<blockquote>
<p>שָׁפַך עַל-סְבִיבָם הֶעָפָר. וְעָמְדוּ הָרוֹאִים מִשְׁתָּאִים</p>
</blockquote>

<blockquote>
<p>לִרְאוֹת אֵיךְ הִשְׂכִּיל בַּעֲשׂוֹתוֹ, וְהוּא טֶרֶם רָאָה זֹאת קֹדֶם.</p>
</blockquote>

<blockquote>
<p>קָם וְהִתְיַצֵּב עַל-מִפְתַּן הַדֶּלֶת וַיְנַס אֶת-הַקֶּשֶׁת.</p>
</blockquote>

<blockquote>
<p>שָׁלשׁ פְּעָמִים הֱנִיעָהּ, נַפְשׁוֹ הִשְׁתּוֹקְקָה לְדָרְכָהּ, 125</p>
</blockquote>

<blockquote>
<p>שָׁלשׁ פְּעָמִים תַּשׁ כֹּחוֹ, אַף כִּי בְלִבּוֹ הַתִּקְוָה</p>
</blockquote>

<blockquote>
<p>לִדְרֹךְ אוֹתָהּ הַקֶּשֶׁת וְלִירוֹת חֵץ דֶּרֶךְ הַבַּרְזֶל.</p>
</blockquote>

<blockquote>
<p>וְהָיָה דוֹרְכָהּ בָּרְבִיעִית, בְּמָתְחוֹ בְמַאֲמַצֵּי כֹחוֹ,</p>
</blockquote>

<blockquote>
<p>אוּלָם אוֹדִיסֵס לוֹ רָמַז, הֱנִיאוֹ, וְאַף כִּי הִשְׁתּוֹקֵק.</p>
</blockquote>

<blockquote>
<p>פָּתַח אוֹן-טֵלֶמָּכוֹס הַקָּדוֹשׁ וַיֹּאמֶר אֲלֵיהֶם:   130</p>
</blockquote>

<blockquote>
<p>&quot;אוֹי לִי, כִּי אֶהְיֶה לְעוֹלָם אִישׁ רְפֵה-כֹחַ וְרַךְ-לֵבָב!</p>
</blockquote>

<blockquote>
<p>וְאוּלַי עוֹד צָעִיר עוֹדֶנִּי, וְלֹא אוּכַל לִבְטֹחַ בִּזְרוֹעִי</p>
</blockquote>

<blockquote>
<p>וּלְהִתְיַצֵּב בְּפָנָיו שֶׁל-אָדָם, הָאוֹמֵר לְעָלְבֵנִי.</p>
</blockquote>

<blockquote>
<p>אֲבָל עִמְדוּ נָא, אַתֶּם, שֶׁכֹּחֲכֶם גָּדוֹל מִכֹּחִי,</p>
</blockquote>

<blockquote>
<p>נַסּוּ לִדְרֹךְ הַקֶּשֶׁת וּנְכַלֶּה אֶת-קְרַב-הַהִתְחָרוּת!&quot; 135</p>
</blockquote>

<br>  

<blockquote>
<p>כָּכָה הִבִּיעַ; וְהִצִּיג הַקֶּשֶׁת עַל-פְּנֵי הָאֲדָמָה,</p>
</blockquote>

<blockquote>
<p>סְמָכָהּ אֶל-כַּנְפֵי הַדֶּלֶת הַבְּנוּיוֹת-יָפֶה וְהַצָּחוֹת,</p>
</blockquote>

<blockquote>
<p>סָמַךְ אֶת-חִצּוֹ הַמָּהִיר אֶל-הַטַּבַּעַת הַנָּאָה,</p>
</blockquote>

<blockquote>
<p>הָלַךְ וְיָשַׁב עַל-כִּסְאוֹ, עָלָיו יָשַׁב כְּבָר קֹדֶם.</p>
</blockquote>

<blockquote>
<p>פָּתַח אֲזַי אַנְטִינוֹאוֹס בְּנוֹ שֶׁל-אֶבְפֵּיתֵּס וַיֹּאמֶר: 140</p>
</blockquote>

<blockquote>
<p>&quot;רֵעַי, קוּמוּ הִתְיַצְּבוּ כֻלְּכֶם בְּשׁוּרָה, הַיְמִינוּ.</p>
</blockquote>

<blockquote>
<p>הָחֵל תַּתְחִילוּ בַמָּקוֹם שָׁם מַתְחִיל מוֹזֵג-הַיָּיִן&quot;.</p>
</blockquote>

<br> 

<blockquote>
<p>כָּכָה סָח אַנְטִינוֹאוֹס, וּדְבָרָיו יָשְׁרוּ בְעֵינֵיהֶם.</p>
</blockquote>

<blockquote>
<p>רִאשׁוֹן קָם וַיִּתְיַצֵּב לֵיאוֹדֵס מִזַּרְעוֹ שֶׁל-אֵינוֹפְּס.</p>
</blockquote>

<blockquote>
<p>הָיָה כֹהֵן לָהֶם וְאֵצֶל הַקִּיתוֹן הַנֶּהְדָּר     145</p>
</blockquote>

<blockquote>
<p>תָּמִיד מוֹשָׁבוֹ בִּפְנִים הָאַרְמוֹן, וְהוּא הָיָה הָאֶחָד</p>
</blockquote>

<blockquote>
<p>תּוֹעֵב אֶת-הַשַּׁעֲרוּרִיָּה וְקוֹצֵף עַל-כָּל-הַחֲתָנִים.</p>
</blockquote>

<blockquote>
<p>קָפַץ וְתָפַשׂ הָרִאשׁוֹן בַּקֶּשֶׁת וּבְחִצָּהּ הַשָּׁנוּן;</p>
</blockquote>

<blockquote>
<p>הָלַךְ וְעָמַד עַל-יַד הַמִּפְתָּן וַיְנַס אֶת-הַקֶּשֶׁת;</p>
</blockquote>

<blockquote>
<p>אֶפֶס לֹא דְרָכָהּ, כִּי חָלְשׁוּ יָדָיו הָרַכּוֹת וְהַנְּעִימוֹת 150</p>
</blockquote>

<blockquote>
<p>בְּעוֹדוֹ מְמַתֵּחַ הַיֶּתֶר, וַיְדַבֵּר אֶל-קְהַל-הַחֲתָנִים:</p>
</blockquote>

<blockquote>
<p>&quot;הָהּ, יַקִּירַי, לֹא אֶדְרֹךְ הַקֶּשֶׁת, יִקָּחֶנָּה אַחֵר!</p>
</blockquote>

<blockquote>
<p>יָבֹא יוֹם וְאוֹתָהּ הַקֶּשֶׁת תִּקַּח מֵרַבִּים וְטוֹבִים</p>
</blockquote>

<blockquote>
<p>רוּחַ אַפָּם וְנִשְׁמָתָם; כִּי אָכֵן מַה טּוֹב וּמַה נָּעִים</p>
</blockquote>

<blockquote>
<p>לָמוּת מִלִּחְיוֹת וְלֹא לְהַגִּיעַ לַאֲשֶׁר לְמַעֲנוֹ    155</p>
</blockquote>

<blockquote>
<p>תָּמִיד פֹּה הִתְאַסַּפְנוּ, מְחַכִּים לוֹ כָל-הַיָּמִים.</p>
</blockquote>

<blockquote>
<p>יֵשׁ עֲדַיִן בְּנֵי-אָדָם, שֶׁבְּלִבָּם עוֹד תִּקְוָה תְקַנֵּן</p>
</blockquote>

<blockquote>
<p>לָשֵׂאת אֶת-פֵּנֶלּוֹפָּה אֵשֶׁת אוֹדִיסֵס הַתָּמִים;</p>
</blockquote>

<blockquote>
<p>אֶפֶס לְאַחַר שֶׁנִּסָּה אוֹתָהּ הַקֶּשֶׁת וּבְחָנָהּ,</p>
</blockquote>

<blockquote>
<p>יְדַבֵּר עַל-לֵב בַּת-אֲכַיִּים אַחֶרֶת לְבוּשָׁה מַחֲלָצוֹת, 160</p>
</blockquote>

<blockquote>
<p>יִתֵּן לָהּ מֹהַר וּמַתָּן; וְאוּלָם הִיא תִבְחַר לָהּ גֶּבֶר</p>
</blockquote>

<blockquote>
<p>אֲשֶׁר לָהּ יַרְבֶּה הַמֹּהַר, וְלָהּ יְעָדוֹ הַגּוֹרָל&quot;.</p>
</blockquote>

<br>  

<blockquote>
<p>כָּכָה הִבִּיעַ, וְהִצִּיג הַקֶּשֶׁת עַל-פְּנֵי הָאֲדָמָה,</p>
</blockquote>

<blockquote>
<p>סְמָכָהּ אֶל-כַּנְפֵי-הַדֶּלֶת הַבְּנוּיוֹת-יָפֶה וְהַצָּחוֹת,</p>
</blockquote>

<blockquote>
<p>סָמַךְ אֶת-חִצּוֹ הַמָּהִיר אֶל-הַטַּבַּעַת הַנָּאָה,   165</p>
</blockquote>

<blockquote>
<p>הָלַךְ וְיָשַׁב עַל-כִּסְאוֹ, עָלָיו יָשַׁב כְּבָר קֹדֶם;</p>
</blockquote>

<blockquote>
<p>אַךְ אַנְטִינוֹאוֹס הוּא חֵרְפוֹ, וַיִּשָּׂא אִמְרָתוֹ וַיְדַבֵּר:</p>
</blockquote>

<blockquote>
<p>&quot;אֵיזוֹ מִלָּה נִזְרְקָה מִגֶּדֶר שִׁנֶּיךָ, לֵיאוֹדֵס!</p>
</blockquote>

<blockquote>
<p>נוֹרָא וְאָיֹם מְאֹד! כָּעַסְתִּי לְשֵׁמַע דְּבָרֶיךָ:</p>
</blockquote>

<blockquote>
<p>יָבֹא יוֹם וְאוֹתָהּ הַקֶּשֶׁת תִּקַּח מֵרַבִּים וְטוֹבִים 170</p>
</blockquote>

<blockquote>
<p>רוּחַ אַפָּם וְנִשְׁמָתָם, כִּי אַתָּה חָלַשְׁתָּ מִדָּרְכָהּ!</p>
</blockquote>

<blockquote>
<p>כִּי לֹא לְכָךְ גַּם נוֹצַרְתָּ, אִמְּךָ הַכְּבוּדָּה חִבְּלָתְךָ,</p>
</blockquote>

<blockquote>
<p>לִדְרֹךְ קֶשֶׁת בְּעֹז, לִהְיוֹת מוֹרֶה-בַּחִצִּים!</p>
</blockquote>

<blockquote>
<p>חִישׁ יִדְרְכוּהָ אֲחֵרִים מִבֵּין הַחֲתָנִים הַנַּעֲלִים&quot;.</p>
</blockquote>

<br>  

<blockquote>
<p>מִלֵּל, וַיַּבְהֵל הַלָּז אֶת-מֶלַּנְתְּיוֹס רוֹעֵה-הָעִזִּים:  175</p>
</blockquote>

<blockquote>
<p>&quot;קוּמָה, מֶלַּנְתְּיוֹס, חוּשָׁה וְהַעֲלֵה הָאֵשׁ פֹּה בָאַרְמוֹן!</p>
</blockquote>

<blockquote>
<p>שָׂא וְהֵבֵאתָ פֹּה כִּסֵּא וְתִפְרֹשׂ עָלָיו הָעוֹרוֹת,</p>
</blockquote>

<blockquote>
<p>חֵלֶב גּוּשׁ גָּדוֹל הָבֵא, מֵאֵלֶּה שֶׁיֶּשְׁנָם בַּבַּיִת,</p>
</blockquote>

<blockquote>
<p>לְמַעַן נְחַמֵּם הַקֶּשֶׁת וְנִמְשְׁחֶנָּה בַּחֵלֶב,</p>
</blockquote>

<blockquote>
<p>אָנוּ אָז נְנַסֶּנָּה וּנְכַלֶּה אֶת-קְרַב-הַהִתְחָרוּת&quot;.  180</p>
</blockquote>

<br> 

<blockquote>
<p>סָח, וּמֶלַּנְתְּיוֹס מִהֵר וְהִבְעִיר הָאֵשׁ הָאוֹכֶלֶת,</p>
</blockquote>

<blockquote>
<p>הֶעֱמִיד כִּסֵּא לְפָנֶיהָ וַיִּפְרֹשׂ עַל-גַּבּוֹ הָעוֹרוֹת,</p>
</blockquote>

<blockquote>
<p>חֵלֶב גּוּשׁ גָּדוֹל הֵבִיא, מֵאֵלֶּה שֶׁיֶּשְׁנָם בַּבַּיִת,</p>
</blockquote>

<blockquote>
<p>חִמְּמוּ הַנְּעָרִים הַקֶּשֶׁת וְנִסּוּ אוֹתָהּ, וְלֹא יָכוֹל</p>
</blockquote>

<blockquote>
<p>לִדְרֹךְ אוֹתָהּ גַּם אִישׁ, כִּי מְאֹד מְאֹד חָסְרוּ הַכֹּחַ. 185</p>
</blockquote>

<blockquote>
<p>אַךְ אַנְטִינוֹאוֹס הִתְעַקֵּשׁ וְגַם אֶבְרִימָכוֹס הַנַּעֲלֶה,</p>
</blockquote>

<blockquote>
<p>הֵמָּה רָאשֵׁי הַחֲתָנִים, הָעוֹלִים עַל-כֻּלָּם בִּגְבוּרָה.</p>
</blockquote>

<br>

<blockquote>
<p>יָצְאוּ אָז מִן-הַבַּיִת, צוֹעֲדִים יַחְדָּו הַשְּׁנַיִם:</p>
</blockquote>

<blockquote>
<p>רוֹעֵה-הַבָּקָר וְרוֹעֵה-חֲזִירֵי-אוֹדִיסֵס הַנַּעֲלֶה.</p>
</blockquote>

<blockquote>
<p>יָצָא אַחֲרֵיהֶם גַּם הוּא, אוֹדִיסֵס בּעַצְמוֹ, מִבֵּיתוֹ: 190</p>
</blockquote>

<blockquote>
<p>אוּלָם בִּהְיוֹתָם מִחוּץ לְפֶתַח הָאַרְמוֹן וְהֶחָצֵר,</p>
</blockquote>

<blockquote>
<p>פָּתַח אוֹדִיסֵס וְאָמַר אֲלֵיהֶם בְּמֶתֶק שְׂפָתַיִם:</p>
</blockquote>

<blockquote>
<p>&quot;רוֹעֵה-הַבָּקָר וְאַתָּה רוֹעֵה-הַחֲזִירִים, האֹמַר</p>
</blockquote>

<blockquote>
<p>דְּבָרַי בְּאָזְנֵיכֶם אוֹ אֶחְדָּל? כִּי לִבִּי הוּא יַשִּׁיאֵנִי.</p>
</blockquote>

<blockquote>
<p>אִמְרוּ לִי, אֵיכָה תוֹשִׁיעוּ לְאוֹדִיסֵס אִם-לְפֶתַע פִּתְאֹם 195</p>
</blockquote>

<blockquote>
<p>יָבֹא מִמָּקוֹם שֶׁיָּבֹא וְאַחַד הָאֵלִים יְבִיאֶנּוּ?</p>
</blockquote>

<blockquote>
<p>אִם-לִימִין אוֹדִיסֵס אוֹ לִימִין הַחֲתָנִים תַּעֲמֹדוּ?</p>
</blockquote>

<blockquote>
<p>דַּבְּרּו דְבָרִים כַּאֲשֶׁר יְצַוְּכֶם רוּחֲכֶם וְלִבְּכֶם&quot;.</p>
</blockquote>

<br>  

<blockquote>
<p>נָשָׂא אִמְרָתוֹ וְעָנָה הַגֶּבֶר רוֹעֵה-הַבָּקָר:</p>
</blockquote>

<blockquote>
<p>&quot;זֶבְס אָבִינוּ, לְוַאי וּמִלֵּאתָ הַדָּבָר וְהָיָה,  200</p>
</blockquote>

<blockquote>
<p>וְיָבֹא הַגֶּבֶר הַלָּז, וְדֵימוֹן יַנְחֶנּוּ אֶל-בֵּיתוֹ!</p>
</blockquote>

<blockquote>
<p>רוֹאֶה הָיִיתָ, כִּי כֹחִי בְּמָתְנַי וּזְרוֹעִי לִי תָעֹז&quot;.</p>
</blockquote>

<br>  

<blockquote>
<p>כָּכָה חִלָּה אֶבְמֵיאוֹס גַּם הוּא אֶת-פְּנֵי כָל-הָאֵלִים,</p>
</blockquote>

<blockquote>
<p>אֲשֶׁר יָשׁוּב אוֹדִיסֵס הָאִישׁ רַב-הַדַּעַת אֶל-בֵּיתוֹ;</p>
</blockquote>

<blockquote>
<p>אֶפֶס כְּשֶׁהִכִּיר אוֹדִיסֵס אֶת-עֶשְׁתּוֹנוֹתֵיהֶם לַאֲמִתָּם, 205</p>
</blockquote>

<blockquote>
<p>שׁוּב הִשְׁמִיעַ אֶת-דְּבָרָיו וַיָּשֶׁב אֲמָרָיו וַיַּעַן:</p>
</blockquote>

<blockquote>
<p>&quot;הִנְנִי אָנֹכִי בְעַצְמִי! עַל-תְּלָאוֹת רַבּוֹת גָּבָרְתִּי,</p>
</blockquote>

<blockquote>
<p>עַתָּה בַּשָּׁנָה הָעֶשְׂרִים שַׁבְתִּי אֶל-אֶרֶץ-אֲבוֹתָי.</p>
</blockquote>

<blockquote>
<p>הִנְנִי רוֹאֶה: אַךְ אַתֶּם הַשְּׁנַיִם הָרוֹצִים בְּשׁוּבִי,</p>
</blockquote>

<blockquote>
<p>אַתֶּם מִכָּל-הָעֲבֻדָּה. וְגַם לֹא שָׁמַעְתִּי אֲחֵרִים,  210</p>
</blockquote>

<blockquote>
<p>אֲשֶׁר יִתְפַּלְלוּ עָלַי לְמַעַן אָשׁוּבָה אֶל-בֵּיתִי.</p>
</blockquote>

<blockquote>
<p>הִנֵּה לָכֶם גַּם אַגִּידָה אֶת-כָּל-אֲשֶׁר יִקְרֶה בְקָרוֹב.</p>
</blockquote>

<blockquote>
<p>בְּיָדִי אִם-יִתֵּן הַדֵּימוֹן אֶת-כָּל-הַחֲתָנִים הַנַּעֲלִים,</p>
</blockquote>

<blockquote>
<p>נָשִׁים אַשִּׂיאָה לִשְׁנֵיכֶם וְאַעֲנִיק לָכֶם מִכָּל-עשֶׁר,</p>
</blockquote>

<blockquote>
<p>בָּתִּים בְּנוּיִים בְּשְׁכֵנוּת לְבֵיתִי, וְאַחֲרֵי-כֵן תִּהְיוּ 215</p>
</blockquote>

<blockquote>
<p>רֵעַי-עֲמִיתַי וְאַחִים שֶׁל-בְּנִי טֵלֶמָּכוֹס הַיָּקָר.</p>
</blockquote>

<blockquote>
<p>עַתָּה אַרְאֶה לָכֶם סִמָּן מֻבְהָק, לְמַעַן</p>
</blockquote>

<blockquote>
<p>אוֹתִי תַכִּירוּ וְלִי תַאֲמִינוּ בִלְבַבְכֶם.</p>
</blockquote>

<blockquote>
<p>הִנֵּה זֹאת הַצַּלֶּקֶת, אֲשֶׁר הִכַּנִי חֲזִיר-יָעַר</p>
</blockquote>

<blockquote>
<p>בְּשִּנּוֹ הַצֶּחָה, בַּעֲלוֹתִי עִם-בְּנֵי-אַבְטוֹלִיקוֹס פַּרְנַסָּה&quot;. 220</p>
</blockquote>

<br>

<blockquote>
<p>מִלֵּל, וַיָּסַר הַסְּחָבוֹת מֵעַל הַצַּלֶּקֶת הַגְּדוֹלָה.</p>
</blockquote>

<blockquote>
<p>וְהֵמָּה אַחַר רְאוֹתָם אוֹתָהּ צַלֶּקֶת וְהִתְבּוֹנְנָם,</p>
</blockquote>

<blockquote>
<p>בָּכוּ וְחִבְּקוּ בִידֵיהֶם לְאוֹדִיסֵס הָאִישׁ רַב-הַתְּבוּנָה.</p>
</blockquote>

<blockquote>
<p>בֵּרְכוּ אוֹתוֹ בְשָׁלוֹם וְנָשְׁקוּ לְרֹאשׁוֹ וּכְתֵפָיו.</p>
</blockquote>

<blockquote>
<p>כָּכָה נָשַׁק גַּם הוּא אוֹתָם לְרֹאשָׁם וִידֵיהֶם.  225</p>
</blockquote>

<blockquote>
<p>וְהָיוּ מוֹסִיפִים וּבוֹכִים עַד שְׁקֹעַ לָמוֹ הַשֶּׁמֶשׁ,</p>
</blockquote>

<blockquote>
<p>לוּלֵי אוֹדִיסֵס, שֶׁעָצַר בַּעֲדָם וְדִבֵּר אֵלֵימוֹ:</p>
</blockquote>

<blockquote>
<p>&quot;חִדְלוּ לִבְכּוֹת וְהָמֵר, וְלֹא יִרְאֶה אוֹתָנוּ שׁוּם אָדָם,</p>
</blockquote>

<blockquote>
<p>אֲשֶׁר יֵצֵא מִפֶּתַח הָאַרְמוֹן וְהָלַךְ וְסִפֵּר!</p>
</blockquote>

<blockquote>
<p>אֶפֶס הִכָּנְסוּ אֶחָד אֶחָד, וְאַל-כֻּלְּכֶם בְּיָחַד.  230</p>
</blockquote>

<blockquote>
<p>רִאשׁוֹן אָנֹכִי, וְאַתֶּם אַחֲרָי, וְכֵן יִהְיֶה הַסִּמָּן,</p>
</blockquote>

<blockquote>
<p>אֲשֶׁר לֹא יַרְשֶׁה גַם אִישׁ מִכָּל-הַחֲתָנִים הַנַּעֲלִים</p>
</blockquote>

<blockquote>
<p>לָתֵת בְּיָדִי שֶׁלִּי אוֹתָהּ הַקֶּשֶׁת וְהָאַשְׁפָּה;</p>
</blockquote>

<blockquote>
<p>אוּלָם אַתָּה, אֶבְמֵיאוֹס, תִּשָּׂא הַקֶּשֶׁת בָּאַרְמוֹן,</p>
</blockquote>

<blockquote>
<p>תִּמְסֹר אוֹתָהּ בְּיָדִי. וְעַל-הָאֲמָהוֹת תְּצַוֶּה 235</p>
</blockquote>

<blockquote>
<p>לִנְעוֹל עַל-מַסְגֵּר אֶת-דַּלְתוֹת הָאוּלָם הַבְּנוּיוֹת-מוּצָקוֹת.</p>
</blockquote>

<blockquote>
<p>וְהָיָה כִּי תִשְׁמַע הָאַחַת מֵהֶן קוֹל נְאָקָה וְשָׁאוֹן,</p>
</blockquote>

<blockquote>
<p>קוֹל עֲנוֹת גְּבָרִים בֶּחָצֵר, אַל-תָּהִין בְּנַפְשָׁהּ וְאַל-תֵּצֵא</p>
</blockquote>

<blockquote>
<p>פֶּתַח הַבַּיִת, תִּשָּׁאֵר בִּמְנוּחָה עֲלֵי עֲבוֹדָתָהּ.</p>
</blockquote>

<blockquote>
<p>אַתָּה, פִילֵיטְיוֹס הַנַּעֲלֶה, תִּנְעֹל דַּלְתוֹת הֶחָצֵר,  240</p>
</blockquote>

<blockquote>
<p>תָּחוּשׁ תִּסְגֹּר עַל-מַסְגֵּר וְהָדֵק יָפֶה הָרְצוּעָה&quot;.</p>
</blockquote>

<br>  

<blockquote>
<p>כָּכָה הִבִּיעַ וְנִכְנַס בַּבַּיִת הַבָּנוּי-לְתִפְאָרָה,</p>
</blockquote>

<blockquote>
<p>הָלַך וְיָשַׁב עַל-כִּסְאוֹ, עָלָיו יָשַׁב כְּבָר קֹדֶם.</p>
</blockquote>

<blockquote>
<p>וְעַבְדֵי אוֹדִיסֵס הַנַּעֲלֶה גַם הֵמָּה אַחֲרָיו נִכְנָסוּ.</p>
</blockquote>

<br> 

<blockquote>
<p>אַךְ אֶבְרִימָכוֹס מְעוֹפֵף אֶת-קֶשֶׁת אוֹדִיסֵס בְּיָדָיו, 245</p>
</blockquote>

<blockquote>
<p>הוֹפְכָהּ מִכָּאן וּמִכָּאן בְּנֹגַהּ הָאֵשׁ; וְאוּלָם</p>
</blockquote>

<blockquote>
<p>לִדְרֹךְ אוֹתָהּ לֹא יָכֹל, וְנֶאֱנַק מִלִּבּוֹ הָאַמִּיץ,</p>
</blockquote>

<blockquote>
<p>אַפּוֹ כִּי חָרָה מְאֹד, וַיִּשָּׂא אִמְרָתוֹ וַיְדַבֵּר:</p>
</blockquote>

<blockquote>
<p>&quot;אוֹיָה, דָּאֲבָה נַפְשִׁי לִי וְלָאֲחֵרִים לְכֻלָּם!</p>
</blockquote>

<blockquote>
<p>לֹא לַחֲתֻנָּה אֶתְאַבֵּל וְאָמֵר, אַף כִּי מְאֹד צַר לִי, 250</p>
</blockquote>

<blockquote>
<p>יַעַן כִּי יֵשׁ עוֹד רַבּוֹת בָּנוֹת אֲחֵרוֹת בַּאֲכַיָּה,</p>
</blockquote>

<blockquote>
<p>פֹּה בְאִתָּקָה, שֶׁסָּבִיב לָהּ יַמִּים, וּבְיֶתֶר הֶעָרִים;</p>
</blockquote>

<blockquote>
<p>אֲבָל מַה דַּל כֹּחֵנוּ מִכֹּחַ אוֹדִיסֵס הַנַּעֲלֶה,</p>
</blockquote>

<blockquote>
<p>הֵן גַּם לֹא יָכֹלְנוּ כֻלָּנוּ לִדְרֹךְ אֶת-קַשְׁתּוֹ,</p>
</blockquote>

<blockquote>
<p>חֶרְפָּה הִיא, וְגַם הַדּוֹרוֹת הַבָּאִים יִשְׁמְעוּ יִלְעָגוּ&quot;. 255</p>
</blockquote>

<br>  

<blockquote>
<p>עָנָה לוֹ אַנְטִינוֹאוֹס בְּנוֹ שֶׁל-אֶבְפֵּיתֵּס וַיֹּאמֶר:</p>
</blockquote>

<blockquote>
<p>&quot;אֶבְרִימָכוֹס! לֹא יִהְיֶה כַדָּבָר! וְגַם אַתָּה יָדַעְתָּ,</p>
</blockquote>

<blockquote>
<p>מוֹעֵד לָעַמִּים כַּיּוֹם, קָדוֹשׁ הַיּוֹם לְאַפּוֹלוֹן.</p>
</blockquote>

<blockquote>
<p>מִי זֶה יִמְצָא אֶת-נַפְשׁוֹ לִדְרֹךְ הַקֶּשֶׁת? הַנִּיחוּ</p>
</blockquote>

<blockquote>
<p>אוֹתָהּ בִּמְנוּחָה; וְאוּלָם כָּל-הַגַּרְזִנִּים נִשְׁאָרִים 260</p>
</blockquote>

<blockquote>
<p>פֹּה מְעֻמָּדִים; דּוֹמַנִי, אִישׁ לֹא יִשָּׂאֵם מִמְּקוֹמָם</p>
</blockquote>

<blockquote>
<p>מִן-הַבָּאִים לְאַרְמוֹן אוֹדִיסֵס בְּנוֹ שֶׁל-לָאֶרְטֵס.</p>
</blockquote>

<blockquote>
<p>הָבָה, הַמֶּלְצַר, הַגִּישָׁה וּמְזוֹג אֶת-הַיַּיִן בַּכּוֹסוֹת,</p>
</blockquote>

<blockquote>
<p>לְמַעַן נִסֹּךְ הַנֶּסֶךְ, וְנַנִּיחַ הַקֶּשֶׁת הַכְּפוּפָה.</p>
</blockquote>

<blockquote>
<p>אוּלָם בַּבֹּקֶר תְּצַוֶּה אֶת-רוֹעֵה-הָעִזִּים מֶלַּנְתְּיוֹס 265</p>
</blockquote>

<blockquote>
<p>לְהָבִיא מִמֵּיטַב הָעִזִּים אֲשֶׁר בְּכָל-הָעֲדָרִים,</p>
</blockquote>

<blockquote>
<p>נִשְׂרֹף כְּרָעַיִם לְאַפּוֹלוֹן הַמְהֻלָּל בְּקֶשֶׁת-הַכֶּסֶף,</p>
</blockquote>

<blockquote>
<p>נָבֹא לְנַסּוֹת הַקֶּשֶׁת וּנְכַלֶּה אֶת-קְרַב-הַתַּחֲרוּת!&quot;</p>
</blockquote>

<br>  

<blockquote>
<p>כָּכָה סָח אַנְטִינוֹאוֹס, וּדְבָרָיו יָשְׁרוּ בְּעֵינֵיהֶם.</p>
</blockquote>

<blockquote>
<p>בָּאוּ כָרוֹזִים וְיָצְקוּ עַל-כַּפּוֹת יְדֵיהֶם הַמָּיִם.  270</p>
</blockquote>

<blockquote>
<p>מִלְאוּ הַנְּעָרִים הַמְשָׁרְתִים אֶת-כָּל-הַקִּיתוֹנוֹת עַד שְׂפוֹתָם,</p>
</blockquote>

<blockquote>
<p>אַחֲרֵי-כֵן חִלְּקוּ לְכֻלָּם אֶת-כּוֹסוֹת הַיַּיִן, מַיְמִינִים,</p>
</blockquote>

<blockquote>
<p>וְהֵמָּה נָסְכוּ הַנֶּסֶךְ, שָׁתוּ אִישׁ אִישׁ כְּאַוַּת נַפְשׁוֹ.</p>
</blockquote>

<blockquote>
<p>אָמַר אֲלֵיהֶם בְּעָרְמָה אוֹדִיסֵס הָאִישׁ רַב-הַדָּעַת:</p>
</blockquote>

<blockquote>
<p>&quot;שִׁמְעוּ אֵלָי, חַתְנֵי הַמַּלְכָּה נוֹדַעַת-לִתְהִלָּה!  275</p>
</blockquote>

<blockquote>
<p>לְמַעַן אֲדַבְּרָה בְאָזְנֵיכֶם כְּמִצְוַת לְבָבִי בְחֻבִּי.</p>
</blockquote>

<blockquote>
<p>אֶת-אֶבְרִימָכוֹס וְאֶת-אַנְטִינוֹאוֹס הַדּוֹמֶה-לָאֵלִים</p>
</blockquote>

<blockquote>
<p>בַּקֵּשׁ אֲבַקֵּשׁ בְּיִחוּד, כִּי כִלְכֵּל אֶת-דְּבָרָיו בְּהַשְׂכֵּל,</p>
</blockquote>

<blockquote>
<p>לַחְדֹּל הַיּוֹם מִן-הַקֶּשֶׁת וְלָשִׂים מִבְטָחָם בָּאֵלִים.</p>
</blockquote>

<blockquote>
<p>מָחָר יְחוֹנֵן הָאֵל נִצָּחוֹן לַאֲשֶׁר בּוֹ יִבְחָר.   280</p>
</blockquote>

<blockquote>
<p>אֶפֶס תְּנוּ לִי הַקֶּשֶׁת הַזֹּאת הַמְשֻׁפָּה לְנַסּוֹת</p>
</blockquote>

<blockquote>
<p>פֹּה לִפְנֵיכֶם אֶת-יָדִי וְאֶת-כֹּחִי, הַעוֹד לִי גְבוּרָתִי,</p>
</blockquote>

<blockquote>
<p>אֲשֶׁר הָיְתָה לְפָנִים בְּתוֹךְ אֲבָרַי הַגְּמִישִׁים,</p>
</blockquote>

<blockquote>
<p>אוֹ לְקָחוּהָ מִמֶּנִּי נְדוּדַי וְחֹסֶר-הַטִּפּוּל?&quot;</p>
</blockquote>

<br> 

<blockquote>
<p>כָּכָה הִבִּיעַ; וְהֵמָּה כֻלָּם מְאֹד חָרָה אַפָּם,  285</p>
</blockquote>

<blockquote>
<p>יַעַן כִּי יָרְאוּ, פֶּן-אָמְנָם יִדְרֹךְ הַקֶּשֶׁת הַמְשֻׁפָּה.</p>
</blockquote>

<blockquote>
<p>נָשָׂא אִמְרָתוֹ וַיְחָרֵף הָאִישׁ אַנְטִינוֹאוֹס וַיֹּאמֶר:</p>
</blockquote>

<blockquote>
<p>&quot;אוֹי לְךָ, נָכְרִי אֲמֵלָל, וְלִבְּךָ חָסַר הַשֵּׂכֶל!</p>
</blockquote>

<blockquote>
<p>אוּלַי מְעַט לְךָ אֲשֶׁר תֵּחַד אִתָּנוּ הַשּׁוֹעִים</p>
</blockquote>

<blockquote>
<p>לֶאֱכוֹל, מְאוּמָה לֹא תֶחְסַר בְּמִשְׁתֵּה הַיַּיִן, גַּם תִּשְׁמַע 290</p>
</blockquote>

<blockquote>
<p>אֶת-דִּבּוּרֵינוּ וְאֶת-שִׂיחוֹתֵינוּ? מֵעוֹלָם לֹא שָׁמַע</p>
</blockquote>

<blockquote>
<p>אֶבְיוֹן וְעוֹבֵר-אֹרַח אַחֵר אֶת-שִׂיחוֹתֵינוּ!</p>
</blockquote>

<blockquote>
<p>אֲבָל הֲלָמְךָ הַיַּיִן הַהוֹמֵם גַּם אֶת-הָאֲחֵרִים</p>
</blockquote>

<blockquote>
<p>אִם-לֹא בְמִדָּה יִשְׁתּוּהוּ, כָּל-סֹבֵא אוֹתוֹ מְלֹא-פִיהוּ,</p>
</blockquote>

<br>  

<blockquote>
<p>הֵתַע הַיַּיִן גַּם אֶת-אֶבְרִיטְיוֹן, אוֹתוֹ קֶנְטַוְר<a href="#fn:111" id="fnref:111" title="see footnote" class="footnote"><sup>111</sup></a>
295</p>
</blockquote>

<blockquote>
<p>נוֹדָע לְשֵׁם וּלִתְהִלָּה, בְּבֵית פֵּירִיתּוֹאוֹס הַגִּבּוֹר,</p>
</blockquote>

<blockquote>
<p>בְּבֹאוֹ אֶל-הַלַּפִּתִּים וְלִבּוֹ עֲבָרוֹ הַיַּיִן,</p>
</blockquote>

<blockquote>
<p>עָשָׂה שַׁעֲרוּרִיָּה בְּבֵית פֵּירִיתּוֹאוֹס, הִשְׁתּוֹלָל,</p>
</blockquote>

<blockquote>
<p>כָּעֲסוּ כָל-הַגִּבּוֹרִים, הִשְׂתָּעֲרוּ, סָחֲבוּ אוֹתוֹ</p>
</blockquote>

<blockquote>
<p>אֶל-מִחוּץ לַפֶּתַח, בִּנְחשֶׁת אַכְזָרִיָּה הִתִּיזוּ  300</p>
</blockquote>

<blockquote>
<p>לוֹ אֶת-חָטְמוֹ וְאֶת-אָזְנָיו. וְאוּלָם הוּא בִמְבוּכָתוֹ</p>
</blockquote>

<blockquote>
<p>הָלַךְ מִשָּׁם וְנַפְשׁוֹ סוֹבֶלֶת שִׁלּוּמֵי אִוַּלְתּוֹ.</p>
</blockquote>

<br>  

<blockquote>
<p>אָז הִתְחִילוּ מְדָנִים בֵּין הַקֶּנְטַוְרִים וְהָאָדָם,<a href="#fn:112" id="fnref:112" title="see footnote" class="footnote"><sup>112</sup></a></p>
</blockquote>

<blockquote>
<p>אֶפֶס הָרִאשׁוֹן מִכֻּלָּם סָבַל הַלָּה בְשִׁכְרוֹנוֹ.</p>
</blockquote>

<blockquote>
<p>כָּכָה אִנָּבֵא לְךָ הָרָעָה הַגְּדוֹלָה, אִם-תִּדְרֹךְ 305</p>
</blockquote>

<blockquote>
<p>קֶשֶׁת זוֹ, יַעַן גַּם אִישׁ מִכָּל-הָעָם פֹּה לֹא יְחֻנֶּךָּ,</p>
</blockquote>

<blockquote>
<p>וּבָאֳנִיָּה מַשְׁחִירָה נוֹרִידְךָ אַף נְשַׁלְּחֶךָּ</p>
</blockquote>

<blockquote>
<p>אֶל-אֶכֶטּוֹס הַמֶּלֶךְ הַמְכַלֶּה אֶת-כָּל-בְּנֵי-הַתְּמוּתָה,</p>
</blockquote>

<blockquote>
<p>וּמִשָּׁם לֹא תִנָּצֵל, כִּי עַל-כֵּן שֵׁב-נָא בִּמְנוּחָה,</p>
</blockquote>

<blockquote>
<p>תִּשְׁתֶּה יֵינְךָ, וְלֹא תִהְיֶה מִתְחָרֶה עִם-צְעִירִים מִמֶּךָּ&quot;. 310</p>
</blockquote>

<br> 

<blockquote>
<p>נָשְׂאָה אִמְרָתָהּ וַתַּעַן לוֹ פֵּנֶלּוֹפָּה הַנְּבוֹנָה:</p>
</blockquote>

<blockquote>
<p>&quot;אַנְטִינוֹאוֹס, לֹא יָאֶה וְלֹא מִן-הַצֶּדֶק לְקַפֵּחַ</p>
</blockquote>

<blockquote>
<p>אוֹרְחָיו שֶׁל-טֵלֶמָּכוֹס, הַבָּאִים בְּצֵל קוֹרַת הָאַרְמוֹן!</p>
</blockquote>

<blockquote>
<p>אוּלַי תֹּאמַר, אִם-יִדְרֹךְ הַנָּכְרִי אֶת-קַשְׁתּוֹ הַגְּדוֹלָה</p>
</blockquote>

<blockquote>
<p>שֶׁל-אוֹדִיסֵס, כִּי יִבְטַח בְּכֹחוֹ וּגְבוּרַת זְרֹעוֹתָיו,  315</p>
</blockquote>

<blockquote>
<p>גַּם יִנְהָגֵנִי לְבֵיתוֹ, וְהָיִיתִי לוֹ עֵזֶר כְּנֶגְדּוֹ?</p>
</blockquote>

<blockquote>
<p>הֵן גַּם הוּא עַצְמוֹ לֹא יַאֲמִין, וּבְלִבּוֹ אֵין לוֹ כָל-תִּקְוָה.</p>
</blockquote>

<blockquote>
<p>אִישׁ מִכֶּם אַל-יִתְעַצֵּב אֶל-לִבּוֹ עֵקֶב זֹאת, יִשְׁלֶה</p>
</blockquote>

<blockquote>
<p>בְּמִשְׁתֵּה הַיַּיִן, כִּי לְעוֹלָם לֹא יָקוּם וְלֹא יִהְיֶה הַדָּבָר!</p>
</blockquote>

<br>  

<blockquote>
<p>עָנָה לָהּ אֶבְרִימָכוֹס בְּנוֹ שֶׁל-פּוֹלִיבּוֹס וַיֹּאמֶר:  320</p>
</blockquote>

<blockquote>
<p>&quot;בַּת-אִיקַרְיוֹס הַנָּאָה, פֵּנֶלּוֹפֵּיָה הַנְּבוֹנָה!</p>
</blockquote>

<blockquote>
<p>אָכֵן אֵין לְהַאֲמִין כִּי הוּא יִנְהָגֵךְ, וְלֹא יָאֶה הַדָּבָר!</p>
</blockquote>

<blockquote>
<p>אוּלָם יְרֵאִים אֲנַחְנוּ אֶת-דִּבַּת הַגְּבָרִים וְהַנָּשִׁים,</p>
</blockquote>

<blockquote>
<p>אֲשֶׁר יְסַפֵּר עוֹד אַחַד הַנִּקְלִים בְּעַם-הָאֲכַיִּים,</p>
</blockquote>

<blockquote>
<p>לֵאמֹר, אֲנָשִׁים נְחוּתִים מִשְׁתַּדְּכִים אֶל-אֵשֶׁת אִישׁ כַּבִּיר, 325</p>
</blockquote>

<blockquote>
<p>וְכֹחַ לֹא הָיָה בְּיָדָם לִדְרֹךְ אֶת-קַשְׁתּוֹ הַמְשֻׁפָּה!</p>
</blockquote>

<blockquote>
<p>וְהִנֵּה בָא אַחַד-הָעָם, אִישׁ חוֹזֵר עַל-פְּתָחִים וְנוֹדֵד,</p>
</blockquote>

<blockquote>
<p>דָּרַךְ עַל-נְקַלָּה הַקֶּשֶׁת וַיּוֹר חִצּוֹ דֶרֶךְ הַבַּרְזֶל.</p>
</blockquote>

<blockquote>
<p>כָּכָה יְסַפְּרוּ, וְהָיָה לָנוּ הַדָּבָר לְחֶרְפָּה&quot;.</p>
</blockquote>

<br> 

<blockquote>
<p>נָשְׂאָה אִמְרָתָהּ וַתַּעַן לוֹ פֵּנֶלּוֹפָּה הַנְּבוֹנָה:  330</p>
</blockquote>

<blockquote>
<p>&quot;אֶבְרִימָכוֹס, כְּלוּם כִּבְּדוּ מֵעוֹלָם בְּנֵי-אָדָם אֲנָשִׁים</p>
</blockquote>

<blockquote>
<p>בּוֹלְעִים בְּאִי-כָבוֹד וְזָדוֹן הוֹנוֹ שֶׁל-גֶּבֶר מְאֹד נַעֲלֶּה!</p>
</blockquote>

<blockquote>
<p>וְלָמָּה זֶּה עַתָּה תִירָאוּ, פֶּן-תִּהְיֶה זֹאת לָכֶם לְחֶרְפָּה?</p>
</blockquote>

<blockquote>
<p>הִנֵּה הַנָּכְרִי הַלָּז לוֹ גֹבַהּ-קוֹמָה וְאֹמֶץ,</p>
</blockquote>

<blockquote>
<p>וְהוּא גַם מִתְפָּאֵר, כִּי אָבִיו מִזֶּרַע אֲצִילִים בָּאָרֶץ, 335</p>
</blockquote>

<blockquote>
<p>תְּנוּ לוֹ הַקֶּשֶׁת הַזֹּאת הַמְשֻׁפָּה יָפֶה, וְנִרְאֶה!</p>
</blockquote>

<blockquote>
<p>הִנְנִי אוֹמֶרֶת לָכֶם, וְיָקוּמוּ הַדְּבָרִים וְיִהְיוּ:</p>
</blockquote>

<blockquote>
<p>אוֹתָהּ הַקֶּשֶׁת אִם-יִדְרֹךְ, וְאַפּוֹלוֹן לוֹ יִתֵּן הַכָּבוֹד,</p>
</blockquote>

<blockquote>
<p>בִּגְדֵי מַחֲלָצוֹת אֲנִי אַלְבִּישֶׁנּוּ, מְעִיל וּכֻתֹּנֶת,</p>
</blockquote>

<blockquote>
<p>רֹמַח אֶתֵּן לוֹ שָׁנוּן לְמַחְסֶה מִכֶּלֶב וְגֶבֶר,   340</p>
</blockquote>

<blockquote>
<p>חֶרֶב פִּיפִיּוֹת לוֹ אֶתֵּן, וּלְכַפּוֹת רַגְלָיו הַסּוּלְיוֹת,</p>
</blockquote>

<blockquote>
<p>גַּם אֲשַׁלְחֶנּוּ אֶל-אֲשֶׁר יִהְיֶה לְבָבוֹ לָלֶכֶת&quot;.</p>
</blockquote>

<br>

<blockquote>
<p>עָנָה לָהּ טֵלֶמָּכוֹס הָעֶלֶם הַנָּבוֹן וַיֹּאמֶר:</p>
</blockquote>

<blockquote>
<p>&quot;אִמִּי, אֵין אִישׁ בָּאֲכַיִּים שֶׁרְשׁוּתוֹ גְדוֹלָה מֵרְשׁוּתִי</p>
</blockquote>

<blockquote>
<p>לַעֲשׂוֹת בַּקֶּשֶׁת כַּטּוֹב בְּעֵינָי, אִם-לָתֵת אוֹ לַחְדֹּל, 345</p>
</blockquote>

<blockquote>
<p>גַּם בָּאֲנָשִׁים הָרוֹדִים בְּאִתָּקָה נֶעֱטֶרֶת-הַסְּלָעִים,</p>
</blockquote>

<blockquote>
<p>גַּם בֵּין הַיּוֹשְׁבִים בָּאִיִּים מוּל אֵלִיס זָנַת-הַסּוּסִים;</p>
</blockquote>

<blockquote>
<p>אִישׁ לֹא יַעֲצֹר בַּעֲדִי בְכֹחַ, אִם-יִיטַב בְּעֵינָי</p>
</blockquote>

<blockquote>
<p>לָתֵת הַקֶּשֶׁת מַתָּנָה-לְעוֹלָם לַנָּכְרִי לִשְׂאֵתָהּ.</p>
</blockquote>

<blockquote>
<p>אַתְּ לְכִי אֶל-הַבַּיִת, וְדַאֲגִי שָׂם לְמַעֲשַׂיִךְ –  350</p>
</blockquote>

<blockquote>
<p>נוּל-הָאֲרִיגָה וְהַפֶּלֶךְ וְלִפְקֹד עַל-כָּל-הָאֲמָהוֹת</p>
</blockquote>

<blockquote>
<p>לִהְיוֹת שׁוֹקְדוֹת עַל-מְלַאכְתָּן, – יִדְאֲגוּ גְבָרִים לַקָּשֶׁת,</p>
</blockquote>

<blockquote>
<p>כֻּלָּם, וּבְיוֹתֵר אֲנִי, כִּי אָנֹכִי הַשּׂוֹרֵר בַּבָּיִת!&quot;</p>
</blockquote>

<br>  

<blockquote>
<p>תָּמְהָה הָאִשָּׁה לִשְׁמוֹעַ, מִשְׁתָּאָה שָׁבָה אֶל-חֶדְרָהּ,</p>
</blockquote>

<blockquote>
<p>יַעַן אִמְרָתוֹ הַנְּבוֹנָה שֶׁל-בְּנָהּ עַד נַפְשָׁהּ חָדָרָה. 355</p>
</blockquote>

<blockquote>
<p>אַךְ בַּעֲלוֹתָהּ אֶל-חֶדְרָהּ עִם-כָּל-אַמְהוֹתֶיהָ, הִתְחִילָה</p>
</blockquote>

<blockquote>
<p>בּוֹכָה לְאִישָׁהּ אוֹדִיסֵס וַתָּמֵר עַד הֶאֱפִילָה</p>
</blockquote>

<blockquote>
<p>פַּלַּס-אַתֵּנָה בְּשֵׁנָה מְתוּקָה עֲלֵי עַפְעַפֶּיהָ.</p>
</blockquote>

<br>  

<blockquote>
<p>תָּפַשׂ הָרוֹעֶה הַנַּעֲלֶה בַּקֶּשֶׁת הַכְּפוּפָה וּנְשָׂאָהּ.</p>
</blockquote>

<blockquote>
<p>וְכָל-הַחֲתָנִים הַזֵּדִים הֵקִימוּ קוֹל שָׁאוֹן בָּאַרְמוֹן. 360</p>
</blockquote>

<blockquote>
<p>פָּתַח וְאָמַר הָאוֹמֵר מִסּוֹד הָעֲלָמִים הַיְהִירִים:</p>
</blockquote>

<blockquote>
<p>&quot;אָנָה זֶה תִּשָּׂא, הָרוֹעֶה הֶעָלוּב, הַקֶּשֶׁת הַכְּפוּפָה?</p>
</blockquote>

<blockquote>
<p>פֶּתִי, מַהֵר יֹאכְלוּךָ הַכְּלָבִים הַקַּלִּים גִּדַּלְתָּ</p>
</blockquote>

<blockquote>
<p>שָׁם עַל-יַד חֲזִירֶיךָ, הַרְחֵק מִשֵּׁבֶט בְּנֵי-אָדָם,</p>
</blockquote>

<blockquote>
<p>אִם-יְחוֹנוּנוּ אַפּוֹלוֹן וְיֶתֶר הָאֵלִים הַנִּצְחִים!&quot;  365</p>
</blockquote>

<br>  

<blockquote>
<p>כָּכָה הִבִּיעוּ, וְהַלָּז הִנִּיחָה עַל-פְּנֵי הָאֲדָמָה.</p>
</blockquote>

<blockquote>
<p>לִבּוֹ פָּחַד, כִּי רַבִּים הֵרִיעוּ בְקוֹלָם בָּאַרְמוֹן.</p>
</blockquote>

<blockquote>
<p>אַךְ טֵלֶמָּכוֹס לוֹ קָרָא מֵעֵבֶר הַלָּז, אִיֵּם עָלָיו:</p>
</blockquote>

<blockquote>
<p>&quot;אַבָּא, שָׂא הָלְאָה הַקֶּשֶׁת! לֹא טוֹב כִּי תִשָּׁמַע לְכֻלָּם.</p>
</blockquote>

<blockquote>
<p>פֶּן-אֲגָרְשֶׁךָּ הַשָּׂדֶה, וְאִם-צָעִיר לְיָמִים אָנֹכִי;  370</p>
</blockquote>

<blockquote>
<p>אֶזְרוֹק בְּךָ אֲבָנִים, כִּי גָדוֹל מִכֹּחֲךָ כֹּחִי.</p>
</blockquote>

<blockquote>
<p>וְאִלּוּ, כְּחָזְקִי מִמֶּךָּ בְּכֹחִי וּבִזְרֹעוֹתַי,</p>
</blockquote>

<blockquote>
<p>גַּם מִכָּל-הַחֲתָנִים אֲשֶׁר בָּאַרְמוֹן חָזָקְתִּי,</p>
</blockquote>

<blockquote>
<p>כִּי אָז הָיִיתִי מְשַׁלֵּחַ גַּם כַּמָּה מֵהֶם בְּאִי-כָבוֹד</p>
</blockquote>

<blockquote>
<p>תֵּכֶף מֵאֵצֶל בֵּיתֵנוּ, כִּי שַׁעֲרוּרִיָּה הֵם עוֹשִׂים&quot;.  375</p>
</blockquote>

<br>  

<blockquote>
<p>כָּכָה הִבִּיעַ, וְהֵם שָׂחֲקוּ עָלָיו, הֵרִיעוּ</p>
</blockquote>

<blockquote>
<p>כָּל-הַחֲתָנִים, אַךְ חָדְלוּ מִכְּעוֹס עַל-טֵלֶמָּכוֹס.</p>
</blockquote>

<blockquote>
<p>וְרוֹעֵה-הַחֲזִירִים הוּא נָשָׂא דֶרֶךְ הַבַּיִת הַקֶּשֶׁת,</p>
</blockquote>

<blockquote>
<p>קָרַב וּמְסָרָהּ בִּידֵי אוֹדִיסֵס הָאִישׁ רַב-הַתְּבוּנָה.</p>
</blockquote>

<blockquote>
<p>קָרָא אֲזַי לְאֶבְרִיקְלֵיָה, הִיא הַמֵּינֶקֶת, וַיֹּאמֶר:  380</p>
</blockquote>

<blockquote>
<p>&quot;אֶבְרִיקְלֵיָה הַנְּבוֹנָה, הֲלֹא טֵלֶמָּכוֹס לְךָ צִוָּה</p>
</blockquote>

<blockquote>
<p>לִנְעוֹל עַל-מַסְגֵּר אֶת-דַּלְתוֹת הָאוּלָם הַבְּנוּיוֹת-מוּצָקוֹת,</p>
</blockquote>

<blockquote>
<p>וְהָיָה כִּי תִשְׁמַע הָאַחַת מֵהֶן קוֹל נְאָקָה וְשָׁאוֹן,</p>
</blockquote>

<blockquote>
<p>קוֹל עֲנוֹת גְּבָרִים בֶּחָצֵר, אַל-תָּהִין בְּנַפְשָׁהּ וְאַל-תֵּצֵא</p>
</blockquote>

<blockquote>
<p>פֶּתַח הַבַּיִת, תִּשָּׁאֵר בִּמְנוּחָה עֲלֵי עֲבוֹדָתָהּ!&quot;   385</p>
</blockquote>

<br>  

<blockquote>
<p>כָּכָה הִבִּיעַ הַלָּז. וְלֹא שָׁכְחָה אִמְרָתוֹ, וְתֵכֶף</p>
</blockquote>

<blockquote>
<p>נָעֲלָה יָפֶה אֶת-דַּלְתוֹת הָאוּלָם הַבְּנוּיוֹת-לְתִפְאָרָה.</p>
</blockquote>

<br>  

<blockquote>
<p>דּוּמָם נֶחְפַּז פִילֵיטְיוֹס מִן-הָאַרְמוֹן הַחוּצָה,</p>
</blockquote>

<blockquote>
<p>נָעַל אֶת-דַּלְתֵי מְבֹא הָעֲזָרָה הַבְּצוּרָה כַּהֲלָכָה.</p>
</blockquote>

<blockquote>
<p>חֶבֶל אֳנִיַּת מְשׁוֹטִים הָיָה תַּחַת הָאוּלָם,   390</p>
</blockquote>

<br>

<blockquote>
<p>עָשׂוּי סִיבִים מִבִּבְּלוֹס, בּוֹ קָשַׁר הַדְּלָתוֹת וְנִכְנָס.<a href="#fn:113" id="fnref:113" title="see footnote" class="footnote"><sup>113</sup></a></p>
</blockquote>

<blockquote>
<p>הָלַךְ וְיָשַׁב עַל-כִּסְאוֹ, עָלָיו יָשַׁב כְּבָר קֹדֶם,</p>
</blockquote>

<blockquote>
<p>צוֹפֶה וּמַבִּיט בְּאוֹדִיסֵס. וְהוּא מְעוֹפֵף הַקֶּשֶׁת,</p>
</blockquote>

<blockquote>
<p>מְסַבְּבָהּ, בּוֹחֲנָהּ וּמְהַפְּכָהּ חֲלִיפוֹת הֵנָּה וָהֵנָּה,</p>
</blockquote>

<blockquote>
<p>לִרְאוֹת פֶּן-שָׁלְטָה הָרִמָּה בַּקֶּרֶן עֵת רָחַק הָאָדוֹן.   395</p>
</blockquote>

<blockquote>
<p>נִבַּט הָאֶחָד אֶל-רֵעוֹ וְנָשָׂא אִמְרָתוֹ וְאָמַר:</p>
</blockquote>

<blockquote>
<p>&quot;אָכֵן וְאָכֵן בּוֹדֵק-קְשָׁתוֹת מְאֹד עָרוּם הַגֶּבֶר.</p>
</blockquote>

<blockquote>
<p>וַדַּאי יֵשׁ לוֹ לְעַצְמוֹ מֻנָּחוֹת בְּבֵיתוֹ כְּמוֹתָהּ,</p>
</blockquote>

<blockquote>
<p>וְאוּלַי לִבּוֹ יַשִּׁיאוֹ לְהָכִין כְּמוֹתָהּ, כִּי יְעוֹפֵף</p>
</blockquote>

<blockquote>
<p>אוֹתָהּ הֵנָּה וָהֵנָּה, נַוָּד יוֹדֵעַ אַךְ רָעוֹת&quot;.    400</p>
</blockquote>

<br>  

<blockquote>
<p>פָּתַח וְאָמַר הָאוֹמֵר מִקְּהַל-הָעֲלָמִים הַזֵּדִים:</p>
</blockquote>

<blockquote>
<p>&quot;לְוַאי וְיַעֲלֶה בְיָדוֹ כָּל-אֲשֶׁר יוֹזֵם הוּא לַעֲשׂוֹת,</p>
</blockquote>

<blockquote>
<p>כְּשֵׁם שֶׁיַּעֲלֶה בְיָדוֹ לִדְרֹךְ הַקֶּשֶׁת הַלֵּזוּ!&quot;</p>
</blockquote>

<br>  

<blockquote>
<p>אֵלֶּה דִבְרֵי הַחֲתָנִים. וְאוֹדִיסֵס הָאִישׁ רַב-הַדַּעַת</p>
</blockquote>

<blockquote>
<p>הֵרִים הַקֶּשֶׁת הַגְּדוֹלָה, הִסְתַּכֵּל בָּהּ יָפֶה וּבְחָנָהּ.  405</p>
</blockquote>

<blockquote>
<p>מָשָׁל לְאָדָם הַמֵּיטִיב לְזַמֵּר וּלְנַגֵּן עַל-נֵבֶל,</p>
</blockquote>

<blockquote>
<p>בְּנָקֵל יִמְתַּח הַמֵּיתָר עַל-גַּבֵּי יָתֵד חֲדָשָׁה,</p>
</blockquote>

<blockquote>
<p>קוֹשֵׁר הַמְּעִי הַקָּלוּעַ בְּחָזְקָה לִשְׁנֵי קְצוֹת הַכֶּלִי, –</p>
</blockquote>

<blockquote>
<p>כָּכָה הֵיטִיב אוֹדִיסֵס לִדְרֹךְ הַקֶּשֶׁת הַגְּדוֹלָה.</p>
</blockquote>

<blockquote>
<p>שָׁלַח יְמִינוֹ לַיֶּתֶר, בְּחָנוֹ וְנִסָּהוּ בְיָדוֹ.   410</p>
</blockquote>

<blockquote>
<p>נָתַן הַיֶּתֶר קוֹל יָפֶה דוֹמֶה לְשִׁירָה שֶׁל-סִיסִים.</p>
</blockquote>

<blockquote>
<p>חַתּוּ הַחֲתָנִים, נָמוֹגוּ, פִּתְאֹם חָוְרוּ פְנֵי כֻלָּם.</p>
</blockquote>

<blockquote>
<p>וְזֵאוּס הִרְעִים בַּמְּרוֹמִים קוֹל אָיֹם לִהְיוֹת לְמוֹפֵת.</p>
</blockquote>

<blockquote>
<p>שָׁמַע וַיָּגֶל אוֹדִיסֵס הָאִישׁ רַב-הַתְּלָאוֹת הַנַּעֲלֶה,</p>
</blockquote>

<blockquote>
<p>אֲשֶׁר לוֹ נָתַן בֶּן-קְרוֹנוֹס הֶעָרוּם הָאוֹת וְהַמּוֹפֵת.  415</p>
</blockquote>

<blockquote>
<p>נָטַל בְּיָדוֹ חֵץ מָהִיר, חֵץ מֻנָּח עַל-גַּבֵּי הַשֻּׁלְחָן</p>
</blockquote>

<blockquote>
<p>הוּרַק מִתִּלְיוֹ, וְיִתְרָם מֻנָּחִים בָּאַשְׁפָּה הַחֲלוּלָה,</p>
</blockquote>

<blockquote>
<p>הָיוּ בְנֵי-הָאֲכַיִּים עֲתִידִים לְדַעְתָּם קַל-מְהֵרָה!</p>
</blockquote>

<blockquote>
<p>שָׂם אֶת-הַחֵץ עַל-הַיָּתֵד, מָשַׁךְ הַחָרִיק וְהַיֶּתֶר,</p>
</blockquote>

<blockquote>
<p>יָרָה מְיֻשָּׁב עַל-כִּסְאוֹ, קוֹלֵעַ לְפָנָיו. וַיַּעֲבֹר   420</p>
</blockquote>

<blockquote>
<p>חִצּוֹ וַיַּחֲלֹף דֶּרֶךְ כָּל-הַגַּרְזִנִּים אֵין נֶעְדָּר.</p>
</blockquote>

<blockquote>
<p>הִתְחִיל בַּקּוּף שֶׁל-הָרִאשׁוֹן, וְחִצּוֹ הַכָּבֵד בַּנְחשֶׁת</p>
</blockquote>

<blockquote>
<p>עָבַר, חָלַף וְיָצָא. וַיֹּאמֶר אֶל-בְּנוֹ טֵלֶמָּכוֹס:</p>
</blockquote>

<blockquote>
<p>&quot;טֵלֶמָּכוֹס, לֹא הֶעֱטָה עָלֶיךָ כָּל-חֶרְפָּה הַנָּכְרִי</p>
</blockquote>

<blockquote>
<p>אֲשֶׁר בְּאַרְמוֹנְךָ, לֹא הֶחֱטִיא אֶת-הַמַּטָּרָה וְלֹא הַרְבֵּה 425</p>
</blockquote>

<blockquote>
<p>הִתְמַהְמַהְתִּי בְּדָרְכִי, גַּם כֹּחִי זֶה אִתִּי, עוֹד חָדָשׁ!</p>
</blockquote>

<blockquote>
<p>יַעַן אֵינֶנִּי כְּאוֹתוֹ הָאִישׁ שֶׁבָּזוּהוּ הַחֲתָנִים.</p>
</blockquote>

<blockquote>
<p>עַתָּה הִגִּיעָה הַשָּׁעָה לְתַקֵּן אֶת-סְעֻדַּת-הָעֶרֶב</p>
</blockquote>

<blockquote>
<p>לְעַם-הָאֲכַיִּים בְּעוֹד יוֹם, וְאַחֲרֵי-כֵן לִבָּם יֵיטִיבוּ</p>
</blockquote>

<blockquote>
<p>בְּשִׁירָה וּבְנִגּוּן-כִּנּוֹרוֹת, שֶׁהֵמָּה תִפְאֶרֶת לַמִּשְׁתֶּה&quot;. 430</p>
</blockquote>

<br> 

<blockquote>
<p>סָח וַיִּרְמֹז בִּגְבִינָיו. חָשׁ טֵלֶמָּךְ בְּנוֹ חֲבִיבוֹ</p>
</blockquote>

<blockquote>
<p>שֶׁל-אוֹדִיסֵס הַנַּעֲלֶה, וַיַּחְגֹּר אֶת-חַרְבּוֹ הַחַדָּה,</p>
</blockquote>

<blockquote>
<p>נָטַל בְּיָדוֹ הַקָּשָׁה אֶת-רָמְחוֹ הַשָּׁנוּן וְהִתְיַצֵּב</p>
</blockquote>

<blockquote>
<p>אֵצֶל אָבִיו לְיַד הַכִּסֵּא חֲמוּשׁ נְחשֶׁת נוֹצֵצָה.</p>
</blockquote>

<br>  

<h2 id="שִׁירעֶשְׂרִיםוּשְׁנַיִם:הֶרֶגהַחֲתָנִים">שִׁיר עֶשְׂרִים וּשְׁנַיִם: הֶרֶג הַחֲתָנִים</h2>

<br>  

<blockquote>
<p>חָשׁ אוֹדִיסֵס הֶעָרוּם וְהִשְׁלִיךְ מֵעָלָיו סַחֲבוֹתָיו,</p>
</blockquote>

<blockquote>
<p>קָפַץ עַד אֵצֶל הַמִפְתָּן הַגָּדוֹל עִם-קַשְׁתּוֹ וְאַשְׁפָּתוֹ,</p>
</blockquote>

<blockquote>
<p>תְּלִי מָלֵא חִצִּים, הֱרִיקָם, אֶת-כָּל-בְּנֵי-הָאַשְׁפָּה הַמְּהִירִים</p>
</blockquote>

<blockquote>
<p>לִפְנֵי רַגְלָיו, וַיַּעַן אֶת-כָּל-הַחֲתָנִים וַיֹּאמֶר:</p>
</blockquote>

<blockquote>
<p>&quot;קֵץ לִקְרַב-הַהִתְחָרוּת הַתָּמִים הַזֶּה שֶׁנִּלְחַמְנוּ!  5</p>
</blockquote>

<blockquote>
<p>עַתָּה מַטָּרָה אַחֶרֶת לִי אָבֹר, לֹא בָחַר עוֹד אִישׁ בָּהּ;</p>
</blockquote>

<blockquote>
<p>אוּלַי לֹא אַחֲטִיא, וְגַם יָחֹן אוֹתִי אַפּוֹלוֹן הַתְּהִלָּה!&quot;</p>
</blockquote>

<br> 

<blockquote>
<p>מִלֵּל וַיְכוֹנֵן אֶת-חִצּוֹ הַמַּר אֶל-מוּל אַנְטִינוֹאוֹס.</p>
</blockquote>

<blockquote>
<p>הָיָה זֶה הוֹלֵךְ וּמֵרִים גָּבִיעַ בֶּן-יְדוֹתַיִם</p>
</blockquote>

<blockquote>
<p>עָשׂוּי הַזָּהָב הֶחָרוּץ, וְהָיָה מְעוֹפְפוֹ בְּיָדָיו   10</p>
</blockquote>

<blockquote>
<p>לִשְׁתּוֹת מִמֶּנּוּ הַיָּיִן, וְלֹא עָלָה עַל-לִבּוֹ הַמָּוֶת.</p>
</blockquote>

<blockquote>
<p>וְאָכֵן מִי הָיָה מְשָׁעֵר מִכָּל-קְהַל-הַמְסֻבִּים בַּמִּשְׁתֶּה,</p>
</blockquote>

<blockquote>
<p>אֲשֶׁר יָקוּם הָאֶחָד בֵּין רַבִּים, וְאִם-גַּם גִּבּוֹר חָיִל,</p>
</blockquote>

<blockquote>
<p>לְהָמִיט עָלָיו אֲבַדּוֹן אָיֹם וְהַמָּוֶת הַשָּׁחֹר?</p>
</blockquote>

<blockquote>
<p>כּוֹנֵן עָלָיו אוֹדִיסֵס אֶת-חִצּוֹ וַיִּפְגְּעוֹ בַגָּרוֹן.  15</p>
</blockquote>

<blockquote>
<p>חָלַף וְיָצָא הָעֹקֶץ אֶת-עָרְפּוֹ הָרַךְ וַיַּעַבְרֶנּוּ,</p>
</blockquote>

<blockquote>
<p>צָנַח, הִתְכּוֹפֵף הַצִּדָּה, וַיִּפֹּל מִידֵי הַפָּצוּעַ</p>
</blockquote>

<blockquote>
<p>סֵפֶל הַיַּיִן, וּפָרְצוּ מִיָּד מִנְּחִירָיו דְּמֵי-אָדָם</p>
</blockquote>

<blockquote>
<p>בְּזֶרֶם עָבֶה, וּבְרַגְלוֹ נָגַף הַשֻּׁלְחָן מִלְּפָנָיו,</p>
</blockquote>

<blockquote>
<p>הִכָּה בּוֹ וְהִפִּיל מֵעָלָיו אֶת-כָּל-הַמַּאֲכָלִים. 20</p>
</blockquote>

<blockquote>
<p>לֶחֶם וּבָשָׂר צָלוּי נְגֹאֲלוּ בַּדָּם. וְהַחֲתָנִים</p>
</blockquote>

<blockquote>
<p>שָׁאוֹן הֵקִימוּ בָּאַרְמוֹן, בִּרְאוֹתָם כִּי נָפַל הַגֶּבֶר.</p>
</blockquote>

<blockquote>
<p>קָפְצוּ מֵעַל כִּסְאוֹתֵיהֶם, נִפְחָדִים הִתְרוֹצְצוּ בַבַּיִת,</p>
</blockquote>

<blockquote>
<p>צוֹפִים מִתְבּוֹנְנִים סָבִיב בַּכְּתָלִים הַבְּנוּיִים-לְתִפְאָרָה;</p>
</blockquote>

<blockquote>
<p>אֶפֶס לֹא הָיָה כָּל-מָגֵן, וְרֹמַח אַדִּירִים אֵין לִרְאוֹת.  25</p>
</blockquote>

<blockquote>
<p>חֵרְפוּ אֶת-אוֹדִיסֵס וַיֹּאמְרוּ אֶת-דִּבְרֵי הַכַּעַס:</p>
</blockquote>

<blockquote>
<p>&quot;נָכְרִי, לֹא טוֹב אֲשֶׁר תִּירֶה בַּגְּבָרִים! לְעוֹלָם לֹא תָשׁוּב</p>
</blockquote>

<blockquote>
<p>לִרְאוֹת קְרָבוֹת אֲחֵרִים, כִּי אָבְדָן אֵין-מִפְלָט לְךָ נָכוֹן!</p>
</blockquote>

<blockquote>
<p>יַעַן וּבְיַעַן הָרַגְתָּ עַתָּה הָעֶלֶם, הַנַּעֲלֶה</p>
</blockquote>

<blockquote>
<p>בֵּין כָּל-נַעֲרֵי אִתָּקָה; עַל-כֵּן יֹאכְלוּךָ הַדַּיּוֹת!&quot;  30</p>
</blockquote>

<br>  

<blockquote>
<p>כָּכָה הִבִּיעַ כָּל-אִישׁ וָאִישׁ, כִּי אָמְרוּ, בִּשְׁגָגָה</p>
</blockquote>

<blockquote>
<p>הִכָּה אֶת-נֶפֶשׁ הַגִּבּוֹר; וְהֵמָּה הַשּׁוֹטִים לֹא יָדְעוּ,</p>
</blockquote>

<blockquote>
<p>אֲשֶׁר כְּבָר לָמוֹ לְכֻלָּם מָוֶת וְאָבְדָן נְכוֹנִים.</p>
</blockquote>

<blockquote>
<p>זְעוּמוֹת בָּם הִבִּיט אוֹדִיסֵס, הָאִישׁ רַב-הַדַּעַת, וַיֹּאמֶר:</p>
</blockquote>

<blockquote>
<p>&quot;הוֹי, הַכְּלָבִים, וְאַתֶּם אֲמַרְתֶּם לְעוֹלָם לֹא אָשׁוּב  35</p>
</blockquote>

<blockquote>
<p>לְבֵיתִי מֵאֶרֶץ הַטְּרוֹיִים, וּתְכַלּוּ אֶת-טוּבִי וּרְכוּשִׁי,</p>
</blockquote>

<blockquote>
<p>וְאֶת-הַנָּשִׁים הַשְּׁפָחוֹת בְּחֹזֶק יָד פֹּה שְׁכַבְתֶּם;</p>
</blockquote>

<blockquote>
<p>עוֹדִי אָנֹכִי בַּחַיִּים דִּבַּרְתֶּם עַל-לֵב אֵשֶׁת-חֵיקִי,</p>
</blockquote>

<blockquote>
<p>לֹא יְרֵאתֶם הָאֵלִים הַשּׁוֹכְנִים-בְּמֶרְחֲבֵי-רָקִיעַ,</p>
</blockquote>

<blockquote>
<p>גַּם לֹא נִכְלַמְתֶּם וְלֹא בָשְׁתֶּם בִּפְנֵי בְנֵי-אָדָם דּוֹר-יָבֹא. 40</p>
</blockquote>

<blockquote>
<p>עַתָּה לָכֶם לְכֻלְּכֶם מָוֶת וְאָבְדָן נְכוֹנִים!&quot;</p>
</blockquote>

<br> 

<blockquote>
<p>סָח; וְאֵימָה חִוֶּרֶת נָפְלָה עֲלֵיהֶם עַל-כֻּלָּם,</p>
</blockquote>

<blockquote>
<p>אִישׁ אִישׁ הִתְבּוֹנֵן לְעֶבְרוֹ, מְחַפֵּשׂ מָנוֹס מֵאָבְדָן,</p>
</blockquote>

<blockquote>
<p>אֶבְרִימָכוֹס אַךְ הוּא הֵשִׁיב אֲמָרָיו וַיַּעַן:</p>
</blockquote>

<blockquote>
<p>&quot;אִם-אָכֵן אַתָּה אוֹדִיסֵס, הָאִישׁ הָאִתָּקִי שֶׁשָּׁב פֹּה, 45</p>
</blockquote>

<blockquote>
<p>דְּבָרִים כָּרָאוּי דִּבַּרְתָּ, הַכֹּל עוֹלְלוּ בְנֵי-הָאֲכַיִּים,</p>
</blockquote>

<blockquote>
<p>הַרְבֵּה תוֹעֵבוֹת בַּבַּיִת, כָּהֵנָּה וְכָהֵנָּה בַּשָּׂדֶה.</p>
</blockquote>

<blockquote>
<p>הִנֵּה כְּבָר מוּטָל הָאָשֵׁם שֶׁסִּבֵּב כָּל-הַתּוֹעֵבָה,</p>
</blockquote>

<blockquote>
<p>הוּא אַנְטִינוֹאוֹס, כִּי הוּא הַמַּתְחִיל בְּכָל-הָעֲלִילוֹת.</p>
</blockquote>

<blockquote>
<p>אֶפֶס לֹא הָיָה מִשְׁתּוֹקֵק בְּיוֹתֵר אֶל-הַנִּשּׂוּאִים,  50</p>
</blockquote>

<blockquote>
<p>אֶלָּא יָזַם אַחֶרֶת, וַאֲשֶׁר בֶּן-קְרוֹנוֹס לֹא מִלֵּא:</p>
</blockquote>

<blockquote>
<p>רָצֹה רָצָה לִמְלֹךְ בְּאֶרֶץ אִתָּקָה הַבְּנוּיָה</p>
</blockquote>

<blockquote>
<p>הוּא בְעַצְמוֹ, וְגַם אָרַב לְנֶפֶשׁ בִּנְךָ לְקַחְתָּהּ.</p>
</blockquote>

<blockquote>
<p>עַתָּה כִּי נָפַל, וּבְצֶדֶק, חוּסָה עַל-עַמְּךָ, אֲנַחְנוּ –</p>
</blockquote>

<blockquote>
<p>אָנוּ כֻלָּנוּ יַחְדָּו נְשַׁלְּמָה בְמֵיטַב כַּסְפֵּנוּ    55</p>
</blockquote>

<blockquote>
<p>כָּל אֲשֶׁר אָכוֹל אָכַלְנוּ וַאֲשֶׁר שָׁתִינוּ בְאַרְמוֹנְךָ.</p>
</blockquote>

<blockquote>
<p>אִישׁ אִישׁ יָבִיא שִׁלּוּמִים עֶשְׂרִים בְּנֵי-בָקָר כָּל-אֶחָד,</p>
</blockquote>

<blockquote>
<p>זָהָב וּנְחשֶׁת לְךָ יִתֵּן עַד יָשׁוּב וְיָגִיל לִבֶּךָ.</p>
</blockquote>

<blockquote>
<p>אִישׁ לֹא יַחְשׁוֹב לְעָוֹן אֶת-חֲרוֹנְךָ – עַד נָעַשׂ&quot;.</p>
</blockquote>

<br> 

<blockquote>
<p>הִבִּיט בּוֹ זְעוּמוֹת אוֹדִיסֵס, הָאִישׁ רַב-הַדַּעַת, וַיֹּאמֶר: 60</p>
</blockquote>

<blockquote>
<p>&quot;לֹא, אֶבְרִימָכוֹס! וְאִם-תִּתְּנוּ לִי נַחֲלַת אֲבִיכֶם אֶת-כֻּלָּהּ,</p>
</blockquote>

<blockquote>
<p>כָּל-אֲשֶׁר יֵשׁ אִתְּכֶם עַתָּה, וְתוֹסִיפוּ כָהֵנָּה וְכָהֵנָּה!</p>
</blockquote>

<blockquote>
<p>יָדִי אֲנִי לֹא אָשִׁיב מֵהֲרוֹג בָּכֶם, הַחֲתָנִים,</p>
</blockquote>

<blockquote>
<p>עַד אִם-שִׁלַּמְתִּי לְכֻלְּכֶם אֶת-כָּל-הַתּוֹעֵבָה הַגְּדוֹלָה!</p>
</blockquote>

<blockquote>
<p>עַתָּה נָתַתִּי לִפְנֵיכֶם, אִם-לָצֵאת לִקְרָאתִי בְּחֶרֶב, 65</p>
</blockquote>

<blockquote>
<p>אוֹ לְהִמָּלֵט עַל-נַפְשְׁכֶם, אִם-יֵשׁ לָכֶם מוֹצָא מִמָּוֶת.</p>
</blockquote>

<blockquote>
<p>אוּלָם, דּוֹמַנִי, גַּם אֶחָד מִכֶּם לֹא יִמָּלֵט מֵאָבְדָן&quot;.</p>
</blockquote>

<br>  

<blockquote>
<p>כָּכָה הִבִּיעַ; וּפָקוּ בִרְכֵּיהֶם וְכָשַׁל לְבָבָם;</p>
</blockquote>

<blockquote>
<p>אַךְ אֶבְרִימָכוֹס שׁוּב נָשָׂא אִמְרָתוֹ וַיַּעַן וַיֹּאמֶר:</p>
</blockquote>

<blockquote>
<p>&quot;הוֹי, יַקִּירַי, לֹא יַעְצֹר אוֹתוֹ הַגֶּבֶר בְּיָדָיו   70</p>
</blockquote>

<blockquote>
<p>הָאֲיֻמּוֹת, מִכֵּיוָן שֶׁתָּפַשׂ הַקֶּשֶׁת וְהָאַשְׁפָּה,</p>
</blockquote>

<blockquote>
<p>וְיִירֶה מֵעַל פְּנֵי הַמִּפְתָּן הַמְשֻׁפֶּה-לְתִפְאָרָה עַד נִפֹּל</p>
</blockquote>

<blockquote>
<p>יַחְדָּו כֻּלָּנוּ; וְאוּלָם הָבָה נֶאֱסֹר מִלְחָמָה!</p>
</blockquote>

<blockquote>
<p>הָרֵק חֲרָבוֹת וְשִׂימוּ אֶת-פְּנֵי הַשֻּׁלְחָנוֹת כְּנֶגֶד</p>
</blockquote>

<blockquote>
<p>חִצִּים מְמַהֲרִים-לְהָמִית, כֻּלָּנוּ נִשְׂתָּעֲרָה עָלָיו  75</p>
</blockquote>

<blockquote>
<p>יַחְדָּו, לְמַעַן נְגָרְשׁוֹ מֵעַל הַמִּפְתָּן וְהַפֶּתַח!</p>
</blockquote>

<blockquote>
<p>נַעֲלֶה וְנָבֹא הָעִירָה וְיָקוּם מִיָּד בָּהּ הַשָּׁאוֹן,</p>
</blockquote>

<blockquote>
<p>וְהָיָה עַד-מְהֵרָה לוֹ אַחֲרוֹן בְּחַיָּיו הַחֵץ אֲשֶׁר יָרָה!&quot;</p>
</blockquote>

<br>

<blockquote>
<p>כָּכָה הִבִּיעַ; וַיָּרֶק אֶת-חֶרֶב הַנְּחשֶׁת הַחַדָּה,</p>
</blockquote>

<blockquote>
<p>חֶרֶב פִּיפִיּוֹת לֻטָּשָׁה וּפִתְאֹם עָלָיו הִשְׂתָּעֵר, 80</p>
</blockquote>

<blockquote>
<p>קוֹרֵא בְּקוֹל אָיֹם. וְאוּלָם אוֹדִיסֵס הָאִישׁ הָאֱלֹהִי</p>
</blockquote>

<blockquote>
<p>יָרָה בוֹ חִצּוֹ וּפָגַע בֶּחָזֶה סָמוּךְ לַפִּטְמָה.</p>
</blockquote>

<blockquote>
<p>חָדַר חִצּוֹ הַמָּהִיר בִּכְבֵדוֹ; וַתִּפֹּל מִיָּדוֹ</p>
</blockquote>

<blockquote>
<p>חַרְבּוֹ עַל-פְּנֵי הָאֲדָמָה, הִתְגּוֹלֵל מֵעֵבֶר לַשֻּׁלְחָן,</p>
</blockquote>

<blockquote>
<p>נָפַל לָאָרֶץ מִתְעַקֵּל, וְהִפִּיל אֶת-הַמַּאֲכָלִים,  85</p>
</blockquote>

<blockquote>
<p>גַּם אֶת-הַסֵּפֶל הַכָּפוּל וּבְמִצְחוֹ הִכָּה פְּנֵי אָרֶץ.</p>
</blockquote>

<blockquote>
<p>נַפְשׁוֹ פַּלָּצוּת תְּבַעֲתֶנָּה, נָגַף בְּרַגְלָיו בַּשְּׁתַּיִם</p>
</blockquote>

<blockquote>
<p>כִּסְאוֹ וַיְזַעְזְעֵהוּ; עֲלָטָה עַל-עֵינָיו יָרָדָה.</p>
</blockquote>

<br>

<blockquote>
<p>אַךְ אַמְפִינוֹמוֹס הִשְׂתָּעֵר בְּסַעַר וָאוֹן עַל-אוֹדִיסֵס</p>
</blockquote>

<blockquote>
<p>בְּנוֹ שֶׁל-לָאֶרְטֵס הַמְהֻלָּל, מְעוֹפֵף אֶת-חַרְבּוֹ הַחַדָּה, 90</p>
</blockquote>

<blockquote>
<p>אוּלַי יַעֲלֶה בְיָדוֹ לְגָרְשׁוֹ מֵאֵצֶל הַדֶּלֶת.</p>
</blockquote>

<blockquote>
<p>אַךְ טֵלֶמָּכוֹס הִקְדִּימוֹ, וַיִּפְגָּעֵהוּ בְגַבּוֹ</p>
</blockquote>

<blockquote>
<p>בְּכִידוֹן-הַנְּחשֶׁת, בֵּין כְּתֵפָיו, וַתֵּצֵא הַחֲנִית מֵחָזֵהוּ;</p>
</blockquote>

<blockquote>
<p>כָּרַע נָפַל בְּשָׁאוֹן, וּבְמִצְחוֹ הִכָּה פְּנֵי אָרֶץ.</p>
</blockquote>

<blockquote>
<p>אַךְ טֵלֶמָּכוֹס הִתְחַמֵּק וַיִּטּשׁ בְּגוּף אַמְפִינוֹמוֹס 95</p>
</blockquote>

<blockquote>
<p>רָמְחוֹ אֶרֶך-הַצֵּל, כִּי יָרֵא לְנַפְשׁוֹ פֶּן-יָבֹא</p>
</blockquote>

<blockquote>
<p>אֶחָד מִבְּנֵי-הָאֲכַיִּים, בְּעוֹדוֹ שָׁם מוֹצִיא אֶת-רָמְחוֹ</p>
</blockquote>

<blockquote>
<p>אֶרֶך-הַצֵּל, וְיַכֶּנּוּ בְּחַרְבּוֹ, וְהוּא גוֹחֵן לְפָנָיו.</p>
</blockquote>

<blockquote>
<p>מִהַר וַיָּרָץ אֶל-אָבִיו הֶחָבִיב וְהִגִּיעַ עַד מְהֵרָה,</p>
</blockquote>

<blockquote>
<p>עָמַד עַל-יָדוֹ, הִתְיַצֵּב וַיֹּאמֶר אֶת-אִמְרֵי-הַכָּנָף: 100</p>
</blockquote>

<blockquote>
<p>&quot;אָבִי, מִיָּד לְךָ אָבִיא מָגֵן וּשְׁתַּיִם חֲנִיתוֹת,</p>
</blockquote>

<blockquote>
<p>קוֹבַע כֻּלּוֹ נְחשֶׁת וּמְחַבֵּק יָפֶה לָרַקּוֹת;</p>
</blockquote>

<blockquote>
<p>בְּעַצְמִי אֶזְדַּיֵּן, וְאָבִיא כְּלֵי זַיִן לְרוֹעֵה-הַחֲזִירִים,</p>
</blockquote>

<blockquote>
<p>גַּם לְנוֹהֵג-הַבָּקָר, כִּי מוּטָב לִהְיוֹת חֲמוּשִׁים&quot;.</p>
</blockquote>

<br>  

<blockquote>
<p>הֵשִׁיב אֲמָרָיו אוֹדִיסֵס, הָאִישׁ רַב-הַדַּעַת, וַיַּעַן: 105</p>
</blockquote>

<blockquote>
<p>&quot;חוּשָׁה, הִזְדַּיֵּן, כָּל-עוֹד יֵשׁ לִי חִצִּים בְּאַשְׁפָּתִי,</p>
</blockquote>

<blockquote>
<p>פֶּן-יְגָרְשׁוּנִי מֵאֵצֶל הַמִּפְתָּן, כִּי אֶהְיֶה לְבַדִּי&quot;.</p>
</blockquote>

<br>  

<blockquote>
<p>כָּכָה הִבִּיעַ. וַיִּשְׁמַע בְּקוֹלוֹ בְּנוֹ טֵלֶמָּכוֹס.</p>
</blockquote>

<blockquote>
<p>מִהַר, נִכְנַס לַחֶדֶר שֶׁשָּׁם כָּל-הַכֵּלִים הַנָּאִים,</p>
</blockquote>

<blockquote>
<p>הוֹצִיא מִשָּׁם אַרְבָּעָה מָגִנִּים וּשְׁמֹנֶה חֲנִיתוֹת, 110</p>
</blockquote>

<blockquote>
<p>וְקוֹבְעֵי-נְחשֶׁת אַרְבָּעָה, עֲטוּרֵי רַעְמַת סוּסִים,</p>
</blockquote>

<blockquote>
<p>נָשָׂא נֶחְפָּז בְּלֶכְתּוֹ, הִגִּיעַ עַד אָבִיו אֲהוּבוֹ.</p>
</blockquote>

<blockquote>
<p>תְּחִלָּה לָבַשׁ הוּא עַצְמוֹ לִבְשָׂרוֹ אֶת-מַדֵּי-הַנְּחשֶׁת,</p>
</blockquote>

<blockquote>
<p>אַחֲרָיו לָבְשׁוּ גַם שְׁנֵי הָעֲבָדִים הַכֵּלִים הַנָּאִים,</p>
</blockquote>

<blockquote>
<p>נִצְּבוּ אֵצֶל אוֹדִיסֵס הַנָּבוֹן יוֹדֵעַ-הַתְּכָכִים.  115</p>
</blockquote>

<br>  

<blockquote>
<p>אֶפֶס הַלָּז, כָּל-עוֹד הָיוּ לוֹ חִצִּים לְהָגֵן עַל-עַצְמוֹ,</p>
</blockquote>

<blockquote>
<p>הָיָה מַכְרִיעַ בְּאַרְמוֹנוֹ אַחַד אַחַד הַחֲתָנִים,</p>
</blockquote>

<blockquote>
<p>כּוֹנֵן וּמוֹרֶה בָאֵלֶּה; וּצְפוּפִים נָפְלוּ כָרָעוּ.</p>
</blockquote>

<blockquote>
<p>אוּלָם כְּשֶׁאָזְלוּ כָל-חִצֵּי הַמּוֹשֵׁל הַמּוֹרֶה-בּחִצִּים,</p>
</blockquote>

<blockquote>
<p>הִצִּיג אֶת-קַשְׁתּוֹ עַל-יַד מְזוּזַת הָאוּלָם הַבָּנוּי  120</p>
</blockquote>

<blockquote>
<p>יָפֶה מְאֹד וּסְמָכָהּ אֶל-פְּנֵי הַכֹּתֶל הַמַּזְהִיר.</p>
</blockquote>

<blockquote>
<p>לָבַשׁ לִכְתֵפָיו הַמָּגֵן הֶעָשׂוּי אַרְבַּע שְׁכָבוֹת,</p>
</blockquote>

<blockquote>
<p>חָבַשׁ לְרֹאשׁוֹ הָאַדִּיר קוֹבָעוֹ מַעֲשֵׂה-אָמָּן,</p>
</blockquote>

<blockquote>
<p>עוֹטֵר רַעְמַת סוּסִים מְעוֹפֶפֶת אֲיֻמּוֹת מִמָּעַל;</p>
</blockquote>

<blockquote>
<p>תָּפַשׂ שְׁתַּיִם חֲנִיתוֹת אַדִּירוֹת מְצֻפּוֹת-נְחשֶׁת. 125</p>
</blockquote>

<br>  

<blockquote>
<p>וְדֶלֶת קְרוּעָה מִמַּעַל בַּכֹּתֶל הַבָּנוּי-לְתִפְאָרָה,<a href="#fn:114" id="fnref:114" title="see footnote" class="footnote"><sup>114</sup></a></p>
</blockquote>

<blockquote>
<p>אֵצֶל הַמִּפְתָּן מִחוּץ לָאוּלָם הֶעָשׂוּי-מוּצָקוֹת,</p>
</blockquote>

<blockquote>
<p>כְּלַפֵּי מַעֲבָר צְדָדִי, וּדְלָתוֹת לוֹ נִנְעָלוֹת יָפֶה.</p>
</blockquote>

<blockquote>
<p>צִוָּה אוִֹדיסֵס אֶת-רוֹעֵה-הַחֲזִירִים הַנַּעֲלֶה לְשָׁמְרוֹ,</p>
</blockquote>

<blockquote>
<p>לַעֲמֹד סָמוּךְ לַמַּעֲבָר, כִּי בִלְתּוֹ אֵין מָבוֹא לָאוּלָם. 130</p>
</blockquote>

<blockquote>
<p>פָּתַח אֲזַי אָגֶלַּאוֹס ויֹּאמֶר בְּאָזְנֵי כֻלָּמוֹ:</p>
</blockquote>

<blockquote>
<p>&quot;הוֹי, מְיֻדָּעַי, הֲיַעַל אִישׁ בְּדֶלֶת הַמַּעֲבָר</p>
</blockquote>

<blockquote>
<p>לָבֹא וּלְהַגִּיד לָעַמִּים, לְמַהֵר וּלְהָקִים הַשָּׁאוֹן?</p>
</blockquote>

<blockquote>
<p>וְהָיָה עַד מְהֵרָה לוֹ אַחֲרוֹן בְּחַיָּיו הַחֵץ אֲשֶׁר יָרָה!&quot;</p>
</blockquote>

<br>  

<blockquote>
<p>וַיַּעֲנֵהוּ מֶלַּנְתְּיוֹס רוֹעֵה-הָעִזִּים וַיֹּאמֶר:    135</p>
</blockquote>

<blockquote>
<p>&quot;אָגֶלַּאוֹס זְרַע זֵאוּס, לֹא יָקוּם הַדָּבָר; כִּי סְמוּכָה</p>
</blockquote>

<blockquote>
<p>עַד מְאֹד אוֹתָהּ הַדֶּלֶת לֶחָצֵר, וְצַר פִּי הַמַּעֲבָר:</p>
</blockquote>

<blockquote>
<p>אֶחָד, אִישׁ גִּבּוֹר חַיִל, אִם-יָקוּם – הוּא יַעֲצֹר בְּעַד רַבִּים;</p>
</blockquote>

<blockquote>
<p>אֲבָל אָנֹכִי אָבִיאָה לָכֶם כְּלֵי לָחֶם לְהִזְדַּיֵּן</p>
</blockquote>

<blockquote>
<p>מִן-הַחֶדֶר וּוַדַּאי שָׁם, וְלֹא בְמָקוֹם אַחֵר,  140</p>
</blockquote>

<blockquote>
<p>הִצְפִּין אוֹדִיסֵס הַכֵּלִים, הוּא וּבְנוֹ זֶה הַמַּזְהִיר&quot;.</p>
</blockquote>

<br>  

<blockquote>
<p>כָּכָה הִבִּיעַ מֶלַּנְתְּיוֹס רוֹעֵה-הָעִזִּים וַיַּעַל,</p>
</blockquote>

<blockquote>
<p>נִכְנַס לַחֶדֶר שֶׁל-אוֹדִיסֵס דֶּרֶךְ הַמַּעֲבָר,</p>
</blockquote>

<blockquote>
<p>הוֹצִיא מִשָּׁם שְׁנֵים-עָשָׂר מָגִנִּים, וּרְמָחִים כְּמִסְפָּרָם,</p>
</blockquote>

<blockquote>
<p>שְׁנֵים-עָשָׂר קוֹבְעֵי-נְחשֶׁת עֲטוּרֵי רַעְמַת סוּסִים, 145</p>
</blockquote>

<blockquote>
<p>מִהַר וְיָרַד וְהֵבִיא הַמַּדִּים וַיִּתְּנֵם לַחֲתָנִים.</p>
</blockquote>

<blockquote>
<p>פָּקוּ בִרְכֵּי אוֹדִיסֵס וַיִּכְשַׁל לְבָבוֹ הֶחָבִיב,</p>
</blockquote>

<br>  

<blockquote>
<p>כַּאֲשֶׁר רָאָם, וְהֵמָּה מִזְדַּיְּנִים וּמְעוֹפְפִים בִּידֵיהֶם<a href="#fn:115" id="fnref:115" title="see footnote" class="footnote"><sup>115</sup></a></p>
</blockquote>

<blockquote>
<p>אֶת-הַחֲנִיתוֹת הַגְּדֹלוֹת, וְנִרְאָה לוֹ אָיֹם הַמַּעֲשֶׂה.</p>
</blockquote>

<blockquote>
<p>תֵּכֶף עָנָה לִבְנוֹ, וַיֹּאמֶר אֶת-אִמְרֵי-הַכָּנָף:  150</p>
</blockquote>

<blockquote>
<p>&quot;אֵין זֶה, בְּנִי טֵלֶמָּכוֹס, כִּי אַחַת הַנָּשִׁים עוֹרְרָה</p>
</blockquote>

<blockquote>
<p>לָנוּ מִלְחֶמֶת-הַזְּוָעוֹת, אוֹ יַד מֶלַּנְתְּיוֹס בָּאֶמְצַע&quot;.</p>
</blockquote>

<br>

<blockquote>
<p>הֵשִׁיב לוֹ טֵלֶמָּכוֹס הָעֶלֶם הַנָּבוֹן וַיֹּאמֶר:</p>
</blockquote>

<blockquote>
<p>&quot;רַק אָנֹכִי חָטָאתִי, שׁוּם אָדָם אַחֵר לֹא אָשֵׁם.</p>
</blockquote>

<blockquote>
<p>דֶּלֶת הַחֶדֶר הַבְּנוּיָה-מוּצָקוֹת אֲנִי לֹא סָגַרְתִּי  155</p>
</blockquote>

<blockquote>
<p>אַחֲרָי, וְאֶחָד מְרַגֵּל, אִישׁ זָרִיז, הִתְבּוֹנֵן וְרָאָה.</p>
</blockquote>

<blockquote>
<p>לֶךְ-נָא אֶבְמֵיאוֹס הַנַּעֲלֶה, וּסְגֹר אֶת-דֶּלֶת הַחֶדֶר.</p>
</blockquote>

<blockquote>
<p>רְאֵה וְהִתְבּוֹנֵן, מִי עוֹלֵל לָנוּ אֶת-אֵלֶּה, אִם-אִשָּׁה</p>
</blockquote>

<blockquote>
<p>אוֹ יַד מֶלַּנְתְּיוֹס בֶּן-דּוֹלְיוֹס בָּאֶמְצַע, כַּאֲשֶׁר אֲדַמֶּה?&quot;</p>
</blockquote>

<br>  

<blockquote>
<p>כָּכָה שׂוֹחֲחוּ שְׁנֵיהֶם, נִדְבְּרוּ אִישׁ אֶל-רֵעֵהוּ.  160</p>
</blockquote>

<blockquote>
<p>שׁוּב בָּא וְנִכְנַס לַחֶדֶר מֶלַּנְתְּיוֹס רוֹעֵה-הָעִזִּים</p>
</blockquote>

<blockquote>
<p>לָשֵׂאת כְּלֵי-זַיִן נֶהְדָּרִים; אַךְ רוֹעֵה-הַחֲזִירִים הַנַּעֲלֶה</p>
</blockquote>

<blockquote>
<p>רָאָה אוֹתוֹ וַיְמַהֵר וַיִּגַּשׁ וַיְדַבֵּר לְאוֹדִיסֵס:</p>
</blockquote>

<blockquote>
<p>&quot;בֶּן-לָאֶרְטֵס הַנַּעֲלֶה, אוֹדִיסֵס הָאִישׁ רַב-הַמְּזִמּוֹת!</p>
</blockquote>

<blockquote>
<p>הוּא הוּא הַגֶּבֶר הָרָשָׁע, כַּאֲשֶׁר דִּמִּינוּ גַם נַחְנוּ,  165</p>
</blockquote>

<blockquote>
<p>הוֹלֵךְ וְעוֹלֶה לַחֶדֶר. וְאַתָּה הַגֵּד וְאַל-תְּכַזֵּב:</p>
</blockquote>

<blockquote>
<p>הַאַכֶּנּוּ שָׁם נֶפֶשׁ, כִּי אֶגְבְּרָה עָלָיו בְּכֹחִי,</p>
</blockquote>

<blockquote>
<p>אוֹ אֲבִיאֶנּוּ אֵלֶיךָ, וִישֻׁלַּם לוֹ גְמוּלוֹ בְרֹאשׁוֹ,</p>
</blockquote>

<blockquote>
<p>כְּכָל-הַתּוֹעֵבוֹת הָרַבּוֹת שֶׁעָשָׂה הַגֶּבֶר בְּאַרְמוֹנְךָ?&quot;</p>
</blockquote>

<br>

<blockquote>
<p>הֵשִׁיב אֲמָרָיו אוֹדִיסֵס הָאִישׁ רַב-הַדַּעַת וַיַּעַן:  170</p>
</blockquote>

<blockquote>
<p>&quot;הִנֵּה אָנֹכִי וּבְנִי טֵלֶמָּכוֹס נַעְצֹר בָּאוּלָם</p>
</blockquote>

<blockquote>
<p>אֶת-הַחֲתָנִים הַנַּעֲלִים, וְאִם-גַּם יִשְׂתָּעֲרוּ בְּכֹחַ.</p>
</blockquote>

<blockquote>
<p>אַתֶּם שְׁנֵיכֶם הָסֵבּוּ אֶת-יָדָיו וְאֶת-רַגְלָיו אֶל-עָרְפּוֹ,</p>
</blockquote>

<blockquote>
<p>אַף הַשְׁלִיכוּהוּ לַחֶדֶר וּנְעַלְתֶּם אַחֲרֵיכֶם הַדְּלָתוֹת.</p>
</blockquote>

<blockquote>
<p>כִּפְתוּ אֶת-גּוּפוֹ בְחֶבֶל קָלוּעַ וַהֲנִיפוּהוּ    175</p>
</blockquote>

<blockquote>
<p>תְּנוּפָה לְמַעְלָה וְעַד סָמוּךְ לְקוֹרוֹת הַגַּג שֶׁל-הַבַּיִת,</p>
</blockquote>

<blockquote>
<p>לְמַעַן יִסְבֹּל בְּחַיָּיו מַכְאֹבוֹת אֲיֻמִּים זְמַן הַרְבֵּה&quot;.</p>
</blockquote>

<br>  

<blockquote>
<p>כָּכָה הִבִּיעַ, וְהֵמָּה שָׁמְעוּ בְקוֹלוֹ וְכֵן עָשׂוּ.</p>
</blockquote>

<blockquote>
<p>חָשׁוּ עָלוּ לַחֶדֶר, וְלֹא רָאָה הַלָּז, כִּי הוּא פְּנִימָה.</p>
</blockquote>

<blockquote>
<p>הָיָה הַלָּה מְחַפֵּשׂ בִּפְנִים הַחֶדֶר הַכֵּלִים,    180</p>
</blockquote>

<blockquote>
<p>וְאֵלֶּה עָמְדוּ בַמַּאֲרָב מְחַכִּים לוֹ אֵצֶל הַמְּזוּזוֹת.</p>
</blockquote>

<blockquote>
<p>וְהִנֵּה מֶלַּנְתְּיוֹס רוֹעֵה-הָעִזִּים עוֹבֵר הַמִּפְתָּן,</p>
</blockquote>

<blockquote>
<p>נוֹשֵׂא בְכַפּוֹ הָאַחַת קוֹבַע נֶהְדָּר, בַּשְּׁנִיָּה</p>
</blockquote>

<blockquote>
<p>תּוֹפֵשׂ הַמָּגֵן הָאַדִּיר הַיָּשָׁן הַמְכֻסֶּה עֹבֶשׁ,</p>
</blockquote>

<blockquote>
<p>מָגֵן לָאֶרְטֵס הַגִּבּוֹר, שֶׁנָּשָׂא הַלָּה בַעֲלוּמָיו,   185</p>
</blockquote>

<blockquote>
<p>וְעַתָּה שָׁם הָיָה מֻנָּח, הִתְבַּקְּעוּ כָל-תִּפְרֵי-הָרְצוּעוֹת, –</p>
</blockquote>

<blockquote>
<p>פִּתְאֹם הִשְׂתָּעֲרוּ עָלָיו, תְּפָשׂוּהוּ, בְּשְׂעָרוֹת רֹאשׁוֹ</p>
</blockquote>

<blockquote>
<p>פְּנִימָה סְחָבוּהוּ, וְאַרְצָה שָׁם הִפִּילוּהוּ וְהוּא נֶאֱנָק.</p>
</blockquote>

<blockquote>
<p>כָּפְתוּ בְחָזְקָה אֶת-יָדָיו וְאֶת-רַגְלָיו בִּרְצוּעוֹת מַכְאִיבוֹת,</p>
</blockquote>

<blockquote>
<p>כְּרוּכוֹת בְּכֹחַ מִסָּבִיב עַל-גַּבּוֹ, כַּאֲשֶׁר צִוָּה    190</p>
</blockquote>

<blockquote>
<p>בֶּן-לָאֶרְטֵס, אוֹדִיסֵס הָאִישׁ רַב-הַתְּלָאוֹת הַנַּעֲלֶה.</p>
</blockquote>

<blockquote>
<p>קָשְׁרוּ אֶת-גּוּפוֹ בְחֶבֶל קָלוּעַ, וְגַם הֱנִיפוּהוּ</p>
</blockquote>

<blockquote>
<p>תְּנוּפָה לְמַעְלָה וְעַד סָמוּךְ לְקוֹרוֹת הַגַּג שֶׁל-הַבַּיִת;</p>
</blockquote>

<blockquote>
<p>וְאַתָּה, אֶבְמֵיאוֹס הָרוֹעֶה, לָעַגְתָּ לוֹ, כָּכָה אָמַרְתָּ:</p>
</blockquote>

<blockquote>
<p>&quot;עַתָּה וַדַּאי, מֶלַּנְתְּיוֹס, תִּהְיֶה עֵר כָּל-הַלַּיְלָה,    195</p>
</blockquote>

<blockquote>
<p>שׁוֹכֵב סָרוּחַ עַל-מִטָּה רַכָּה מְאֹד וּלְךָ נָאֶה,</p>
</blockquote>

<blockquote>
<p>וְלֹא מֵעֵינֶיךָ תֵּעָלֵם גַּם אֵאוֹס יְלִידַת-הַבֹּקֶר,</p>
</blockquote>

<blockquote>
<p>בְּקוּמָהּ מֵאֵצֶל זִרְמֵי-הָאוֹקְיָנוֹס, עֵת תִּנְהַג</p>
</blockquote>

<blockquote>
<p>עִזִּים לִקְהַל-הַחֲתָנִים, לַעֲרֹךְ הַמִּשְׁתֶּה בָּאַרְמוֹן&quot;.</p>
</blockquote>

<br>  

<blockquote>
<p>כָּכָה נִשְׁאַר הַלָּז שָׁם תָּלוּי בִּרְצוּעוֹת אֲיֻמּוֹת.   200</p>
</blockquote>

<blockquote>
<p>וְאֵלֶה לָבְשׁוּ הַמַּדִּים וְגַם סָגְרוּ הַדֶּלֶת הַיָּפָה.</p>
</blockquote>

<blockquote>
<p>מִהֲרוּ שׁוּב אֶל-אוֹדִיסֵס הַנָּבוֹן יוֹדֵעַ-הַתְּכָכִים.</p>
</blockquote>

<blockquote>
<p>נוֹשְׁמֵי גְבוּרַת מִלְחָמָה נִצְּבוּ עַל-מִפְתַּן הָאוּלָם,</p>
</blockquote>

<blockquote>
<p>הֵמָּה אַרְבַּעְתָּם, וְשָׁם בָּאוּלָם גַּם רַבִּים גַּם טוֹבִים.</p>
</blockquote>

<blockquote>
<p>קָרְבָה וַתִּגַּשׁ אֲלֵיהֶם אַתֵּנָה בַּת-זֵאוּס הָאֵלָה,   205</p>
</blockquote>

<blockquote>
<p>דּוֹמָה לְמֶנְטוֹר, דְּמוּתָהּ כִּדְמוּתוֹ וְקוֹלָהּ כְּקוֹלוֹ.</p>
</blockquote>

<blockquote>
<p>רָאָה אוֹתָהּ אוֹדִיסֵס, וַיִּשְׂמַח וַיִּשָּׂא אִמְרָתוֹ:</p>
</blockquote>

<blockquote>
<p>&quot;מֶנְטוֹר, עֲמֹד לִי בַצָּרָה וּזְכֹר אֶת-יְדִידְךָ אָהַבְתָּ,</p>
</blockquote>

<blockquote>
<p>אֲשֶׁר גְּמָלְךָ הַטֹּבוֹת, וְאַתָּה בֶן-גִּילִי הִנֶּךָ!&quot;</p>
</blockquote>

<br>  

<blockquote>
<p>סָח, אוּלָם שֵׁעַר כִּי זֹאת הִיא אַתֵּנָה מְעוֹרֶרֶת-הָעַמִּים. 210</p>
</blockquote>

<blockquote>
<p>וּמֵעֵבֶר מִזֶּה הֵרִימוּ קוֹלָם הַחֲתָנִים.</p>
</blockquote>

<blockquote>
<p>רִאשׁוֹן חֵרְפָהּ אֲזַי אָגֶלַּאוֹס מִזֶּרַע דָּמַסְטוֹר:</p>
</blockquote>

<blockquote>
<p>&quot;מֶנְטוֹר, אַל-יְפַתּיךָ דִּבְרֵי אוֹדִיסֵס, אַל-תֵּצֵא</p>
</blockquote>

<blockquote>
<p>לַעֲרֹךְ קְרָב בַּחֲתָנִים, וְאַתָּה אַל-תַּעֲמֹד לִימִינוֹ!</p>
</blockquote>

<blockquote>
<p>הִנֵּה זֶה אֲשֶׁר חָרַצְנוּ, וְיָקוּם הַדָּבָר, דּוֹמַנִי,   215</p>
</blockquote>

<blockquote>
<p>אֲשֶׁר אִם-נַכֶּה אֶת-שְׁנֵיהֶם, אֶת-הָאָב וְאֶת-בְּנוֹ לוֹ,</p>
</blockquote>

<blockquote>
<p>תָּסוּף גַּם אַתָּה עִמָּהֶם, וּבְיַעַן כִּי זָמֹם זַמֹּתָ,</p>
</blockquote>

<blockquote>
<p>לַעֲשׂוֹת כַּדָּבָר בָּאַרְמוֹן; בְּרֹאשְׁךָ יָשׁוּב גְּמוּלֶךָ!</p>
</blockquote>

<blockquote>
<p>וְהָיָה כִּי נִקַּח מִכֶּם אֶת-כֹּחַ גְּבוּרַתְכֶם בַּנְּחשֶׁת,</p>
</blockquote>

<blockquote>
<p>כָּל-אֲשֶׁר בְּבֵיתְךָ שָׁם פְּנִימָה וַאֲשֶׁר מִחוּץ לוֹ בַשָּׂדֶה, 220</p>
</blockquote>

<blockquote>
<p>נְחַלֵּק בְּיַחַד עִם-כְּבוּדַּת אוֹדִיסֵס, וְגַם לֹא נַנִּיחַ</p>
</blockquote>

<blockquote>
<p>אֲשֶׁר בָּנֶיךָ יָגוּרוּ בְּאַרְמוֹנְךָ, וְגַם בְּנוֹתֶיךָ</p>
</blockquote>

<blockquote>
<p>וְאִשְׁתְּךָ הַכְּבוּדָּה לֹא תְהַלֵּכְנָה בְּחוּצוֹת אִתָּקָה&quot;.</p>
</blockquote>

<br> 

<blockquote>
<p>כָּכָה הִבִּיעַ; וַתִּבְעַר חֲמַת אַתֵּנָה וַתִּגְדָּל,</p>
</blockquote>

<blockquote>
<p>חֵרְפָה אֶת-אוֹדִיסֵס בְּדִבְרֵי-כַעַס וַתֹּאמֶר:  225</p>
</blockquote>

<blockquote>
<p>&quot;כֹּחֲךָ תָּשַׁשׁ, אוֹדִיסֵס, גְּבוּרָתְךָ אֵינֶנָּה כִהְיוֹתָהּ,</p>
</blockquote>

<blockquote>
<p>עֵת תֵּשַׁע שָׁנִים נִלְחַמְתָּ בְּלִי הֶרֶף עִם-שִׁבְטֵי הַטְּרוֹיִים</p>
</blockquote>

<blockquote>
<p>עֵקֶב הֶלֶּנָּה בַת-טוֹבִים בָּעָם מַלְבִּינַת-הַזְּרֹעוֹת!</p>
</blockquote>

<blockquote>
<p>הַרְבֵּה גְבָרִים הִכִּיתָ אָז בְּמִלְחֶמֶת-הַזְּוָעוֹת,</p>
</blockquote>

<blockquote>
<p>עַד נְפוֹל עִיר פְּרִיאַמּוֹס רַחֲבַת-הַדְּרָכִים בַּעֲצָתְךָ. 230</p>
</blockquote>

<blockquote>
<p>עַתָּה כְּבוֹאֲךָ עַד בֵּיתְךָ וְנַחֲלָתְךָ, שַׁלָּמָה זֶה תָּמֵר,</p>
</blockquote>

<blockquote>
<p>כִּי עָלֶיךָ לְהִתְאַזֵּר בִּגְבוּרָה בִּפְנֵי הַחֲתָנִים?</p>
</blockquote>

<blockquote>
<p>אֲבָל קְרַב הֵנָּה, יַקִּירִי, הִתְיַצֵּב וּרְאֵה עֲלִילוֹתָי,</p>
</blockquote>

<blockquote>
<p>לְמַעַן תִּרְאֶה אֵיךְ יָשִׁיב מֶנְטוֹר בְּנוֹ שֶׁל-אַלְקִימוֹס</p>
</blockquote>

<blockquote>
<p>גְּמוּל יְדִידוּתְךָ שֶׁלְּךָ בְּקֶרֶב גְּבָרִים מְשַׂנְאֶיךָ&quot;.  235</p>
</blockquote>

<br> 

<blockquote>
<p>כָּכָה הִבִּיעָה, וְלֹא נָתְנָה לוֹ עוֹד הַנִּצָּחוֹן הַבָּרוּר,</p>
</blockquote>

<blockquote>
<p>יַעַן רָצְתָה לְנַסּוֹת אֶת-כֹּחוֹ וְאֶת-אֹמֶץ גְּבוּרָתוֹ</p>
</blockquote>

<blockquote>
<p>שֶׁל-אוֹדִיסֵס הַגִּבּוֹר וּבְנוֹ רַב-הַתְּהִלּוֹת בָּאָרֶץ.</p>
</blockquote>

<blockquote>
<p>פִּתְאֹם הִתְרוֹמְמָה עַד כַּרְכֹּב הָאַרְמוֹן הַמְכֻסֶּה</p>
</blockquote>

<blockquote>
<p>פִּיחַ שְׁחַרְחַר וְיָשְׁבָה, וּדְמוּתָהּ כִּדְמוּת סִיס-רְנָנוֹת.  240</p>
</blockquote>

<br> 

<blockquote>
<p>אַךְ אָגֶלַּאוֹס בְּנוֹ שֶׁל-דָּמַסְטוֹר מְעוֹדֵד הַחֲתָנִים,</p>
</blockquote>

<blockquote>
<p>גַּם אֶבְרִינוֹם, אַמְפִימֶדּוֹן וְדֵמוֹפְּטוֹלֶמּוֹס,</p>
</blockquote>

<blockquote>
<p>בֶּן-פּוֹלִיקְטוֹר – פֵּיסַנְדְּר, וּפּוֹלִיבּוֹס הַנָּבוֹן,</p>
</blockquote>

<blockquote>
<p>הֵמָּה הָעוֹלִים בִּגְבוּרָה עַל-כָּל-הַחֲתָנִים הַזֵּדִים,</p>
</blockquote>

<blockquote>
<p>אֲשֶׁר עוֹד הָיוּ בַּחַיִּים וְנִלְחֲמוּ עַל-נַפְשׁוֹתָמוֹ,   245</p>
</blockquote>

<blockquote>
<p>יַעַן אֶת-יִתְרָם כְּבָר הִכְרִיעוּ הַחִצִּים הַצְּפוּפִים.</p>
</blockquote>

<blockquote>
<p>פָּתַח וְאָמַר אֲלֵיהֶם, סָח אָגֶלַּאוֹס לְכֻלָּם:</p>
</blockquote>

<blockquote>
<p>&quot;הוֹי, יְדִידַי, חִישׁ יֶאֱסוֹף הַגֶּבֶר אֶת-יָדָיו הַקָּשׁוֹת.</p>
</blockquote>

<blockquote>
<p>הִנֵּה כְּבָר הָלַךְ לוֹ מֶנְטוֹר, כְּכַלּוֹתוֹ אֶת-דִּבְרֵי הָרָהַב,</p>
</blockquote>

<blockquote>
<p>וְאֵלֶּה אַךְ הֵמָּה לְבַדָּם נִצָּבִים עַל-פֶּתַח-הָאַרְמוֹן!  250</p>
</blockquote>

<blockquote>
<p>עַתָּה אַל-תִּזְרְקוּ יַחְדָּו בָּמוֹ הָרְמָחִים הַגְּדוֹלִים,</p>
</blockquote>

<blockquote>
<p>שִׁשָּׁה יָטִילוּ מִכֶּם, וְאוּלַי יִתֵּן בֶּן-קְרוֹנוֹס</p>
</blockquote>

<blockquote>
<p>אֲשֶׁר נִפְגַּע בְּאוֹדִיסֵס וְנִנְחַל הַתְּהִלָּה בָּאָרֶץ.</p>
</blockquote>

<blockquote>
<p>אוּלָם לְיִתְרָם לֹא נִדְאַג, אִם-אַךְ יִפּוֹל הוּא וְאֵינֶנּוּ!&quot;</p>
</blockquote>

<br> 

<blockquote>
<p>כָּכָה הִבִּיעַ, וְכֻלָּם הֵטִילוּ הָרְמָחִים כְּמִצְוָתוֹ   255</p>
</blockquote>

<blockquote>
<p>בְּנֶפֶשׁ שׁוֹקֵקָה; וְאוּלָם אַתֵּנָה סִכְּלָה יְרִיּוֹתָם.</p>
</blockquote>

<blockquote>
<p>דָּקַר הָאֶחָד מֵהֶם אֶת-עַמּוּד-הָאוּלָם הַנָּאֶה,</p>
</blockquote>

<blockquote>
<p>פָּגַע הָאֶחָד מֵהֶם בַּדֶּלֶת הַשְּׁלוּבָה-מוּצָקוֹת.</p>
</blockquote>

<blockquote>
<p>נִתְקְלָה מֵילָתוֹ שֶׁל-אֶחָד הַכְּבֵדָה-בַּנְּחשֶׁת בַּכֹּתֶל.</p>
</blockquote>

<blockquote>
<p>אוּלָם אַחַר הִנָּצְלָם מֵרָמְחֵי עֲדַת הַחֲתָנִים,   260</p>
</blockquote>

<blockquote>
<p>פָּתַח וְאָמַר אֲלֵיהֶם אוֹדִיסֵס הָאִישׁ רַב-הַתְּלָאוֹת:</p>
</blockquote>

<blockquote>
<p>&quot;עַתָּה, רֵעַי-עֲמִיתַי, אֲדַבְּרָה בְּאָזְנֵיכֶם אֶת-דְּבָרַי:</p>
</blockquote>

<blockquote>
<p>זִרְקוּ רָמְחֵיכֶם בִּקְהַל-הַחֲתָנִים, שֶׁנַּפְשָׁם תִּשְׁתּוֹקֵק</p>
</blockquote>

<blockquote>
<p>לַהֲמִיתֵנּו וְלָשִׁית נוֹסָפוֹת עַל-תּוֹעֲבוֹתֵיהֶם!&quot;</p>
</blockquote>

<br> 

<blockquote>
<p>כָּכָה הִבִּיעַ; וְהֵמָּה הֵטִילוּ רָמְחֵיהֶם הַחַדִּים,  265</p>
</blockquote>

<blockquote>
<p>כּוֹנְנִים אוֹתָם. וְאוֹדִיסֵס הִכְרִיעַ אֶת-דֵּמוֹפְּטוֹלֶמּוֹס.</p>
</blockquote>

<blockquote>
<p>נָפַל בְּיַד טֵלֶמָּךְ – אֶבְרִיאַדֵּס, רוֹעֵה-הַחֲזִירִים</p>
</blockquote>

<blockquote>
<p>פָּגַע בְּאֶלַטּוֹס, וְאֶת-פֵּיסַנְדְּר הִכָּה הַבֶּהָם.</p>
</blockquote>

<blockquote>
<p>כֻּלָּם נָשְׁכוּ בְּשִׁנֵּיהֶם הַקַּרְקַע רְחַב-הַיָּדָיִם.</p>
</blockquote>

<blockquote>
<p>חָשׁוּ הַחֲתָנִים לָסֶגֶת אֶל-פְּנִים הָאוּלָם הַגָּדוֹל; 270</p>
</blockquote>

<blockquote>
<p>וְאֵלֶּה קָפְצוּ הוֹצִיאוּ רָמְחֵיהֶם מִתּוֹךְ הַחֲלָלִים.</p>
</blockquote>

<br> 

<blockquote>
<p>שׁוּב כִּידוֹנֵיהֶם הַחַּדִּים הֵטִילוּ בָהֶם הַחֲתָנִים</p>
</blockquote>

<blockquote>
<p>בְּנֶפֶשׁ שׁוֹקֵקָה; וְאוּלָם אַתֵּנָה סִכְּלָה יְרִיּוֹתָם.</p>
</blockquote>

<blockquote>
<p>דָּקַר הָאֶחָד מֵהֶם אֶת-עַמּוּד-הָאוּלָם הַנָּאֶה,</p>
</blockquote>

<blockquote>
<p>פָּגַע הָאֶחָד מֵהֶם בַּדֶּלֶת הַשְּׁלוּבָה-מוּצָקוֹת, 275</p>
</blockquote>

<blockquote>
<p>נִתְקְלָה מֵילָתוֹ שֶׁל-אֶחָד הַכְּבֵדָה-בַּנְּחשֶׁת בַּכֹּתֶל.</p>
</blockquote>

<blockquote>
<p>אַמְפִימֶדּוֹן אַךְ הוּא פָּגַע בְּיַד טֵלֶמָּכוֹס בְּשָׁרְשָׁהּ;</p>
</blockquote>

<blockquote>
<p>אֶפֶס הַנְּחשֶׁת אַךְ שָׂרְטָה בְּעוֹרוֹ מִמָּעַל. קְטֵסִפּוֹס</p>
</blockquote>

<blockquote>
<p>פָּצַע בַּחֲנִיתוֹ הַגְּדוֹלָה אֶת-כֶּתֶף אֶבְמֵיאוֹס</p>
</blockquote>

<blockquote>
<p>לְמַעְלָה אֵצֶל הַמָּגֵן, עָבְרָה, בָּאָרֶץ נִנְעָצָה. 280</p>
</blockquote>

<blockquote>
<p>וְאֵלֶּה אֲשֶׁר מִסָּבִיב לְאוֹדִיסֵס הַנָּבוֹן הֵם קָלְעוּ</p>
</blockquote>

<blockquote>
<p>כֻּלָּם אֶת-כִּידוֹנֵיהֶם הַחַדִּים בִּקְהַל-הַחֲתָנִים;</p>
</blockquote>

<blockquote>
<p>הִכָּה אוֹדִיסֵס מְקַרְקֵר-הַקְּרִיּוֹת אֶת-אֶבְרִידָמַס,</p>
</blockquote>

<blockquote>
<p>נִגְזַר מִיַּד טֵלֶמָּךְ אַמְפִימֶדּוֹן, בְּיַד אֶבְמֵיאוֹס</p>
</blockquote>

<blockquote>
<p>נָפַל פּוֹלִבּוֹס, וְהַבֶּהָם אֶת-קְטֵסִפּוֹס הִכְרִיעַ, 285</p>
</blockquote>

<blockquote>
<p>דְּקָרוֹ בְּרָמְחוֹ בֶּחָזֶה, וַיָּגֶל וַיִּשָּׂא אִמְרָתוֹ:</p>
</blockquote>

<blockquote>
<p>&quot;בֶּן-פּוֹלִיתֶּרְסֵס הַלַּגְלְגָן, אָכֵן מֵעַתָּה לֹא תוֹסֵף</p>
</blockquote>

<blockquote>
<p>לְדַבֵּר גְּבוֹהָה גְבוֹהָה בְּאִוַּלְתְּךָ, אֶלָּא תִּדְרשׁ</p>
</blockquote>

<blockquote>
<p>תְּחִלָּה בָּאֵלִים מַה לְּהַגִּיד, כִּי הֵמָּה חֲזָקִים מִמֶּנּוּ!</p>
</blockquote>

<blockquote>
<p>הֵא לְךָ אֶשְׁכָּר תַּחַת רֶגֶל הַפָּרָה, נָתַתָּ    290</p>
</blockquote>

<blockquote>
<p>אַתָּה לְאוֹדִיסֵס הַנַּעֲלֶה, בְּבַקְשׁוֹ נְדָבוֹת בָּאוּלָם&quot;.</p>
</blockquote>

<br> 

<blockquote>
<p>כָּכָה קָרָא לוֹ רוֹעֵה-הַבָּקָר. וַיִּקְפֹּץ אוֹדִיסֵס</p>
</blockquote>

<blockquote>
<p>וְדָקַר בְּרָמְחוֹ הָאָרֹךְ אֶת-בְּנוֹ שֶׁל-דָּמַסְטוֹר, וַיִּדְקֹר</p>
</blockquote>

<blockquote>
<p>טֵלֶמָּךְ אֶת-לֵיאוֹקְרִיטוֹס בְּנוֹ שֶׁל-אֱבֵנוֹר, וְרָמְחוֹ</p>
</blockquote>

<blockquote>
<p>חָדַר אֶת-בִּטְנוֹ בַּתָּוֶךְ, וַתַּחֲלֹף נְחֻשְׁתּוֹ וַתֵּצֵא.  295</p>
</blockquote>

<blockquote>
<p>נָפַל עַל-פָּנָיו הַלָּה, וּמִצְחוֹ הִכָּה פְּנֵי אָרֶץ.</p>
</blockquote>

<blockquote>
<p>פִּתְאֹם הֵנִיפָה אַתֵּנָה מִמְּרוֹמֵי הַתִּקְרָה מָגִנָּהּ,</p>
</blockquote>

<blockquote>
<p>אֶת-הָאֵיגִיס הַמְכַלָּה בְּנֵי-תְּמוּתָה, וַיָּמָת לְבָבָם.</p>
</blockquote>

<blockquote>
<p>הָיוּ מִתְלַבְּטִים בָּאוּלָם כְּאוֹתָם בְּנֵי-בָקָר הָרוֹעִים,</p>
</blockquote>

<blockquote>
<p>אֲשֶׁר יִפֹּל עֲלֵיהֶם הַקֶּרֶץ הַזָּרִיז וְיִרְדְּפֵם    300</p>
</blockquote>

<blockquote>
<p>בְּעוֹנַת הַזָּמִיר, וְהַיָּמִים הוֹלְכִים וְנַעֲשִׂים אֲרֻכִּים.</p>
</blockquote>

<blockquote>
<p>כְּאוֹתָם פְּרָסִים עֲקֻמֵּי-חַרְטוֹם וּכְפוּפֵי-צִפֹּרֶן</p>
</blockquote>

<blockquote>
<p>בָּאִים מֵאֵצֶל הֶהָרִים וְנוֹפְלִים עַל-הַצִּפֳּרִים,</p>
</blockquote>

<blockquote>
<p>אֵלֶּה מְעוֹפְפוֹת בִּקְעָתָה, יוֹרְדוֹת מִתַּחַת הֶעָבִים,</p>
</blockquote>

<blockquote>
<p>וְהֵמָּה יוֹרְדִים וְטוֹרְפִים בְּצִפֹּרֶן, וְאֵין לָהֶן כֹּחַ  305</p>
</blockquote>

<blockquote>
<p>לַעֲמוֹד בִּפְנֵיהֶם, וְשָׁוְא מְנוּסָה, לִמְשׂוֹשׂ לֵב חוֹבְבֵי צַיִד, –</p>
</blockquote>

<blockquote>
<p>כָּכָה הִשְׂתָּעֲרוּ אֵלֶּה עַל-קְהַל-הַחֲתָנִים בָּאוּלָם,</p>
</blockquote>

<blockquote>
<p>הִכּוּם מִסָּבִיב, וּנְאָקָה אֲיֻמָּה אָז עָלְתָה בְּנֵפֶץ</p>
</blockquote>

<blockquote>
<p>הַגֻּלְגָּלוֹת, וְהָרִצְפָּה כֻלָּהּ בַּדָּמִים נִכְסָתָה.</p>
</blockquote>

<br>  

<blockquote>
<p>חָרַד לֵיאוֹדֵס לִקְרַאת אוֹדִיסֵס וְחִבֵּק אֶת-בִּרְכָּיו,  310</p>
</blockquote>

<blockquote>
<p>הִתְחִיל מִתְחַנֵּן עַל-נַפְשׁוֹ וַיֹּאמֶר אֶת-אִמְרֵי-הַכָּנָף:</p>
</blockquote>

<blockquote>
<p>&quot;אָנָּא חָנֵּנִי, אוֹדִיסֵס, יֶהֱמוּ עָלַי רַחֲמֶיךָ,</p>
</blockquote>

<blockquote>
<p>יַעַן אֲנִי לֹא עָלַבְתִּי מֵעוֹלָם בְּאַרְמוֹנְךָ כָּל-אָמָה</p>
</blockquote>

<blockquote>
<p>לֹא בְאִמְרֵי פִי, לֹא בְמַעֲשֶׂה; הָיִיתִי עוֹצֵר אָנֹכִי</p>
</blockquote>

<blockquote>
<p>בְּעַד יֶתֶר עֲדַת-הַחֲתָנִים, אִם-עָשָׂה מֵהֶם אִישׁ כַּדָּבָר. 315</p>
</blockquote>

<blockquote>
<p>אַךְ הֵם לֹא שָׁמְעוּ בְקוֹלִי לֶאֱסֹף יְדֵיהֶם מֵרָעָה,</p>
</blockquote>

<blockquote>
<p>וְעֵקֶב הַשַּׁעֲרוּרִיָּה בָּאָתַם הָרָעָה הַגְּדוֹלָה.</p>
</blockquote>

<blockquote>
<p>מְנַחֵשׁ-בְּקָרְבָּנוֹת הָיִיתִי, וְאִם-אֶפּוֹל וְלֹא עָוֶל בְּכַפִּי, –</p>
</blockquote>

<blockquote>
<p>סִמָּן, כִּי אָכֵן לְעוֹלָם אֵין גְּמוּל לְמַעֲשִׂים טוֹבִים!&quot;</p>
</blockquote>

<br>  

<blockquote>
<p>הִבִּיט בּוֹ זְעוּמוֹת אוֹדִיסֵס, הָאִישׁ רַב-הַדַּעַת, וַיַּעַן: 320</p>
</blockquote>

<blockquote>
<p>&quot;אִם-כִּדְבָרֶיךָ הָיִיתָ אַתָּה הַמְנַחֵשׁ-בְּקָרְבָּנוֹת,</p>
</blockquote>

<blockquote>
<p>כַּמָּה וְכַמָּה פְּעָמִים הָיִיתָ מִתְפַּלֵּל בָּאַרְמוֹן,</p>
</blockquote>

<blockquote>
<p>אֲשֶׁר תִּרְחַק מִמֶּנִּי מַטְרַת שִׁיבָתִי הַמְּתוּקָה,</p>
</blockquote>

<blockquote>
<p>וְאִשְׁתִּי תֵּלֵךְ אַחֲרֶיךָ לְאַהֲבָה וְתָקִים לְךָ זֶרַע,</p>
</blockquote>

<blockquote>
<p>לָכֵן אַל-תֹּאמַר לְמַלֵּט נַפְשְׁךָ עַתָּה מִמָּוֶת!&quot;  325</p>
</blockquote>

<br>  

<blockquote>
<p>מִלֵּל וּבְיָדוֹ הַקָּשָׁה תָּפַשׂ חֶרֶב מֻנַּחַת,</p>
</blockquote>

<blockquote>
<p>אֲשֶׁר נָפְלָה לָאָרֶץ מִיַּד אָגֶלַּאוֹס בְּמוֹתוֹ.</p>
</blockquote>

<blockquote>
<p>חָשׁ אוֹדִיסֵס וּתְקָעָהּ בְּצַוַּאר הַגֶּבֶר בַּתָּוֶךְ,</p>
</blockquote>

<blockquote>
<p>עוֹד זֶה מְדַבֵּר אֶת-דְּבָרָיו, וְרֹאשׁוֹ הִתְפַּלֵּשׁ בָּאָבָק.</p>
</blockquote>

<br>  

<blockquote>
<p>אֶפֶס פֵמְיוֹס הַמְשׁוֹרֵר בֶּן-טֶרְפֵּס, הוּא אֲשֶׁר הָיָה  330</p>
</blockquote>

<blockquote>
<p>שָׁר בִּקְהַל-הַחֲתָנִים עַל-כָּרְחוֹ, הוּא נִמְלַט מִמָּוֶת.</p>
</blockquote>

<blockquote>
<p>עָמַד תּוֹפֵשׂ בְּיָדָיו הַכִּנּוֹר מַנְעִים-הַנְּגִינוֹת</p>
</blockquote>

<blockquote>
<p>סָמוּךְ לַדֶּלֶת הַפְּנִימִית וְהוֹגֶה בָּעֵצוֹת הַשְּׁתָּיִם:</p>
</blockquote>

<blockquote>
<p>אוּלַי צֵאת מִן-הָאוּלָם וְאֵצֶל הַבָּמָה הַגְּדוֹלָה</p>
</blockquote>

<blockquote>
<p>אֲשֶׁר לְזֵאוּס נוֹטֵר-הַבָּתִּים יֵשֵׁב, עָלֶיהָ   335</p>
</blockquote>

<blockquote>
<p>שָׂרְפוּ לָאֶרְטֵס וְאוֹדִיסֵס כַּרְעֵי-הַבָּקָר הָרַבִּים,</p>
</blockquote>

<blockquote>
<p>אוֹ יְחַבֵּק אֶת-בִּרְכֵּי אוֹדִיסֵס וְיִתְחַנֵּן עַל-נַפְשׁוֹ.</p>
</blockquote>

<blockquote>
<p>הָיָה שָׁת עֵצוֹת בְּנַפְשׁוֹ וּמָצָא לְטוֹב לוֹ לְחַבֵּק</p>
</blockquote>

<blockquote>
<p>בִּרְכֵּי אוֹדִיסֵס הַגִּבּוֹר מִזֶּרַע לָאֶרְטֵס הַנַּעֲלֶה.</p>
</blockquote>

<blockquote>
<p>תֵּכֶף הִנִּיחַ כִּנּוֹרוֹ הַמְקֻמָּר עַל-פְּנֵי הָאֲדָמָה,  340</p>
</blockquote>

<blockquote>
<p>אֲשֶׁר בֵּין קִיתוֹן-הַיַּיִן וְהַכִּסֵּא מְצֻפֶּה-הַכָּסֶף,</p>
</blockquote>

<blockquote>
<p>קָפַץ וַיִּפֹּל עַל-רַגְלֵי אוֹדִיסֵס וַיְחַבֵּק אֶת-בִּרְכָּיו,</p>
</blockquote>

<blockquote>
<p>הִתְחִיל מִתְחַנֵּן עַל-נַפְשׁוֹ וַיֹּאמֶר אֶת-אִמְרֵי-הַכָּנָף:</p>
</blockquote>

<blockquote>
<p>&quot;חוּס וְרַחֵם עָלַי, אוֹדִיסֵס, כִּי אֶכְרַע לְפָנֶיךָ!</p>
</blockquote>

<blockquote>
<p>אַתָּה בְּעַצְמְךָ יִחַר לְךָ אַחֲרֵי-כֵן, כִּי הִכִּיתָ   345</p>
</blockquote>

<blockquote>
<p>נֶפֶשׁ מְשׁוֹרֵר וּמַנְעִים זְמִירוֹת לָאֵלִים וְלָאָדָם!</p>
</blockquote>

<blockquote>
<p>לֹא קִבַּלְתִּי מִמּוֹרִים, וְהָאֱלֹהִים נָטַע בְּלִבִּי</p>
</blockquote>

<blockquote>
<p>רַבּוֹת מַנְגִּינוֹת וְשׁוֹנוֹת. וְיָאֶה לִי לָשִׁיר לְפָנֶיךָ</p>
</blockquote>

<blockquote>
<p>כַּאֲשֶׁר שַׁרְתִּי לָאֵלִים, לָכֵן אַל-תִּגְדַּע אֶת-רֹאשִׁי.</p>
</blockquote>

<blockquote>
<p>יָעִיד גַּם טֵלֶמָּכוֹס, בִּנְךָ אָהַבְתָּ, אִם-בָּאתִי   350</p>
</blockquote>

<blockquote>
<p>לָשִׁיר אֶל-בֵּיתְךָ מֵרְצוֹנִי, אוֹ אַחֲרֵי חִשְׁקִי הָלַכְתִּי,</p>
</blockquote>

<blockquote>
<p>לָעִיר מַנְגִּינוֹת בְּמִשְׁתֵּה קְהַל-הַחֲתָנִים בָּאַרְמוֹן,</p>
</blockquote>

<blockquote>
<p>בִּלְתִּי אִם-נְהָגוּנִי עַל-כָּרְחִי עֲצוּמִים וְרַבִּים&quot;.</p>
</blockquote>

<br>  

<blockquote>
<p>כָּכָה הִבִּיעַ. וַיִּשְׁמַע אוֹן-קָדְשׁוֹ שֶׁל-טֵלֶמָּכוֹס.</p>
</blockquote>

<blockquote>
<p>תֵּכֶף נָשָׂא אִמְרָתוֹ לְאָבִיו הַנִּצָּב בְּקִרְבָתוֹ:   355</p>
</blockquote>

<blockquote>
<p>&quot;יָדְךָ אֱסֹף וְאַל-תִּדְקֹר אוֹתוֹ בַּנְּחשֶׁת – לֹא חָטָא!</p>
</blockquote>

<blockquote>
<p>גַּם אֶת-הַכָּרוֹז, אֶת-מֶדּוֹן, נַצִּילָה מִמַּוֶת, כִּי תָמִיד</p>
</blockquote>

<blockquote>
<p>הָיָה מְטַפֵּל בִּי פֹה בָאַרְמוֹן בִּהְיוֹתִי עוֹד יָלֶד,</p>
</blockquote>

<blockquote>
<p>אִם-לֹא הִקְדִּימוּ כְבָר לְהָרְגו פִילֵיטְיוֹס אוֹ רוֹעֵה-הַחֲזִירִים,</p>
</blockquote>

<blockquote>
<p>אוֹ בְחִצֶּיךָ פְגַעְתּוֹ אַתָּה בְּסָעָרְךָ בָאוּלָם&quot;.   360</p>
</blockquote>

<br>  

<blockquote>
<p>מִלֵּל, וַיִּשְׁמַע אֶת-דְּבָרָיו מֶדּוֹן הָאִישׁ הַפִּקֵּחַ,</p>
</blockquote>

<blockquote>
<p>יַעַן כִּי שָׁכַב מִתְכּוֹפֵף תַּחַת הַכִּסֵּא, מִתְכַּסֶּה</p>
</blockquote>

<blockquote>
<p>לְמַחֲסֶה מִמָּוֶת הַשָּׁחֹר בְּעוֹר-פָּר הָפְשַׁט זֶה עַתָּה.</p>
</blockquote>

<blockquote>
<p>חִישׁ הִתְרוֹמֵם מִתַּחַת הַכִּסֵּא, וַיַּשְׁלֵךְ מֵעָלָיו</p>
</blockquote>

<blockquote>
<p>עוֹר-הַפָּר, וְקָפַץ אֶל-טֵלֶמָּךְ וְחִבֵּק אֶת-בִּרְכָּיו,  365</p>
</blockquote>

<blockquote>
<p>הִתְחִיל מִתְחַנֵּן עַל-נַפְשׁוֹ וַיֹּאמֶר אֶת-אִמְרֵי-הַכָּנָף:</p>
</blockquote>

<blockquote>
<p>&quot;הִנְנִי, הַיָּקָר! אֱסֹף אֶת-יָדְךָ, אֱמוֹר לְאָבִיךָ</p>
</blockquote>

<blockquote>
<p>וְלֹא יְמִיתֵנִי בְעֶבְרָתוֹ הַגְּדוֹלָה בִּנְחֻשְׁתּוֹ הַחַדָּה,</p>
</blockquote>

<blockquote>
<p>בְּזַעְמוֹ אֶת-הַחֲתָנִים שֶׁאָכְלוּ וּבָלְעוּ אֶת-הוֹנוֹ</p>
</blockquote>

<blockquote>
<p>פֹּה בְאַרְמוֹנוֹ, וְהָיוּ מְזַלְזְלִים בִכְבוֹדְךָ, הַשּׁוֹטִים&quot;.  370</p>
</blockquote>

<br>  

<blockquote>
<p>חִיֵּךְ, וַיִּשָּׂא אִמְרָתוֹ אוֹדִיסֵס הָאִישׁ רַב-הַדָּעַת:</p>
</blockquote>

<blockquote>
<p>&quot;רַק חֲזָק וֶאֱמָץ, כִּי זֶה הוֹשִׁיעֲךָ וְהִצִּילְךָ,</p>
</blockquote>

<blockquote>
<p>לְמַעַן יֵדַע לְבָבְךָ וְתַגִּיד לְיֶתֶר בְּנֵי-אָדָם,</p>
</blockquote>

<blockquote>
<p>אֲשֶׁר תָּמִיד יֵשׁ יִתְרוֹן לְעוֹשֵׂי הַטּוֹב מִן-הָרְשָׁעִים!</p>
</blockquote>

<blockquote>
<p>אֲבָל אַתֶּם צְאוּ מִן-הָאוּלָם וִישַׁבְתֶּם בֶּחָצֵר    375</p>
</blockquote>

<blockquote>
<p>הַרְחֵק מִקָּטֶל: גַּם אַתָּה וְהַמְשׁוֹרֵר מַנְעִים-הַזְּמִירוֹת;</p>
</blockquote>

<blockquote>
<p>עַד אִם-כִּלִּיתִי אֶת-מְלַאכְתִּי אֲשֶׁר לִי לַעֲשׂוֹת בָּאַרְמוֹן&quot;.</p>
</blockquote>

<br>  

<blockquote>
<p>כָּכָה הִבִּיעַ. וְהֵמָּה מִהֲרוּ לָצֵאת מִן-הָאַרְמוֹן,</p>
</blockquote>

<blockquote>
<p>יָשְׁבוּ עַל-יַד הַמִּזְבֵּחַ אֲשֶׁר לְזֵאוּס הַגָּדוֹל,</p>
</blockquote>

<blockquote>
<p>צוֹפִים, מִתְבּוֹנְנִים עַל-סְבִיבָם, עוֹדָם מְחַכִּים לַמָּוֶת. 380</p>
</blockquote>

<br>  

<blockquote>
<p>הָיָה אוֹדִיסֵס מִתְבּוֹנֵן מִסָּבִיב בַּבַּיִת, אִם-נִשְׁאַר</p>
</blockquote>

<blockquote>
<p>אַחַד הַחֲתָנִים בַּחַיִּים, פָּלִיט מִמָּוֶת הַשָּׁחוֹר.</p>
</blockquote>

<blockquote>
<p>אוּלָם הוּא רָאָה, וְהֵם כֻּלָּם מִתְפַּלְּשִׁים בְּדָמִים וְאָבָק,</p>
</blockquote>

<blockquote>
<p>צְבוּרִים עֲרֵמוֹת, כְּאוֹתָם הַדָּגִים שֶׁעַתָּה זֶה שָׁלָם</p>
</blockquote>

<blockquote>
<p>דַּיָּג בְּמִכְמֹרֶת מְרֻבַּת-עֲנִיבוֹת מִמֵּי יָם אֲפֹרִים   385</p>
</blockquote>

<blockquote>
<p>אֶל-פְּנֵי מִפְרְצֵי חוֹפִים שְׁקוּעִים, וּצְפוּפִים יִשְׁכְּבוּ</p>
</blockquote>

<blockquote>
<p>כֻּלָּם עַל-פְּנֵי הַחוֹל וְעוֹרְגִים אֶל-מִשְׁבְּרֵי יַמִּים,</p>
</blockquote>

<blockquote>
<p>וְהֵלְיוֹס הַחֶרֶס הַנּוֹצֵץ יִקַּח מֵהֶם אֶת-נַפְשׁוֹתָם, –</p>
</blockquote>

<blockquote>
<p>כָּכָה שָׁכְבוּ שָׁם צְפוּפִים אִישׁ אֶל-רֵעֵהוּ הַחֲתָנִים.</p>
</blockquote>

<blockquote>
<p>נָשָׂא אוֹדִיסֵס אִמְרָתוֹ וַיֹּאמֶר אֶל-בְּנוֹ טֵלֶמָּכוֹס:  390</p>
</blockquote>

<blockquote>
<p>&quot;לֵךְ, טֵלֶמָּךְ, וְקָרָאתָ אֶת-אֶבְרִיקְלֵיָה אֹמַנְתִּי,</p>
</blockquote>

<blockquote>
<p>לְמַעַן אֲדַבֵּר בְּאָזְנֶיהָ אֶת-דְּבָרַי כַּאֲשֶׁר עִם-לִבִּי!&quot;</p>
</blockquote>

<br>  

<blockquote>
<p>כָּכָה סָח. וְטֵלֶמָּכוֹס שָׁמַע בְּקוֹל אָבִיו אֲהוּבוֹ;</p>
</blockquote>

<blockquote>
<p>דָּפַק עַל-דֶּלֶת הַחֶדֶר וָסָח לְאֶבְרִיקְלֵיָה אֹמַנְתּוֹ:</p>
</blockquote>

<blockquote>
<p>&quot;קוּמִי וּבֹאִי הֲלֹם, זְקֵנָה שְׂבֵעַת-הַיָּמִים,    395</p>
</blockquote>

<blockquote>
<p>אֲשֶׁר עַל-כָּל-הָאֲמָהוֹת הַמְשָׁרְתוֹת בְּאַרְמוֹנֵנוּ,</p>
</blockquote>

<blockquote>
<p>חוּשִׁי וּבֹאִי, כִּי אָבִי קוֹרֵא לָךְ לְהַגִּיד אֶת-דְּבָרָיו&quot;.</p>
</blockquote>

<br>

<blockquote>
<p>כָּכָה הִבִּיעַ, וּדְבָרָיו לֹא נִמְחוּ מִלּוּחַ זִכְרוֹנָהּ.</p>
</blockquote>

<blockquote>
<p>מִהֲרָה פָתְחָה אֶת-דַּלְתֵי הַלְּשָׁכוֹת הַבְּנוּיוֹת-לְתִפְאָרָה,</p>
</blockquote>

<blockquote>
<p>חָשָׁה, אַךְ טֵלֶמָּכוֹס הוֹלֵךְ וּבָא לְפָנֶיהָ.     400</p>
</blockquote>

<blockquote>
<p>מָצְאָה שָׁם אֶת-אוֹדִיסֵס, וְהוּא בֵין מֵתִים חֲלָלִים,</p>
</blockquote>

<blockquote>
<p>מְגֹאָל בְּדָמִים וְאָבָק. כַּלָּבִיא הַשָּׁב אֱלֵי סֻבְּכוֹ</p>
</blockquote>

<blockquote>
<p>לְאַחַר שֶׁטָּרַף וּבָלַע שׁוֹר-פָּר אֲשֶׁר גָּדַל בַּשָּׂדֶה,</p>
</blockquote>

<blockquote>
<p>סָבִיב חָזֵהוּ מְגֹאָל בְּדָמִים, וְגַם שְׁתֵּי לִסְתוֹתָיו</p>
</blockquote>

<blockquote>
<p>שׁוֹטְפוֹת דָּמִים שְׁחוֹרִים, אָיֹם לְמַרְאֵה עֵינַיִם, 405</p>
</blockquote>

<blockquote>
<p>כָּכָה נְגֹאֲלוּ רַגְלֵי אוֹדִיסֵס וְיָדָיו מִמָּעַל.</p>
</blockquote>

<blockquote>
<p>רָאֲתָה אֶת-הַחֲלָלִים וְאֶת-נַהֲרוֹת הַדָּם הַמְחַלְחֲלִים,</p>
</blockquote>

<blockquote>
<p>חָפְצָה לְהָרִים קוֹל צָהֳלָה, כִּי רָאֲתָה אֶת-אֲשֶׁר עוֹלֵל;</p>
</blockquote>

<blockquote>
<p>אוּלָם אוֹדִיסֵס לֹא נָתַן וּמְנָעָהּ, אַף כִּי הִשְׁתּוֹקְקָה.</p>
</blockquote>

<blockquote>
<p>נָשָׂא אֵלֶיהָ אֶת-קוֹלוֹ וַיֹּאמֶר אֶת-אִמְרֵי-הַכָּנָף:  410</p>
</blockquote>

<blockquote>
<p>&quot;גִּילִי בִּלְבָבֵךְ, הַזְּקֵנָה, אַךְ דֹּמִי וְאַל-נָא תִּצְהָלִי!</p>
</blockquote>

<blockquote>
<p>אָסוּר לָגִיל וּלְרַנֵּן בּנְפֹל בְּנֵי-אָדָם חֲלָלִים!</p>
</blockquote>

<blockquote>
<p>יַד אֱלֹהִים הָיְתָה בָּם וְרֹעַ מַעֲלְלֵיהֶם,</p>
</blockquote>

<blockquote>
<p>יַעַן וּבְיַעַן לֹא כִבְּדוּ אִישׁ עַל-פְּנֵי הָאֲדָמָה,</p>
</blockquote>

<br>  

<blockquote>
<p>מֵרָשָׁע עַד אָצִיל, הַבָּאִים לְחַלּוֹת פְּנֵיהֶם.<a href="#fn:116" id="fnref:116" title="see footnote" class="footnote"><sup>116</sup></a>
415</p>
</blockquote>

<blockquote>
<p>בַּחֲטָאֵיהֶם וּזְדוֹנָם בָּאָם הָאָבְדָן הָאָיֹם.</p>
</blockquote>

<blockquote>
<p>קוּמִי וְקִרְאִי לִי בְּשֵׁם כָּל-הָאֲמָהוֹת בָּאַרְמוֹן,</p>
</blockquote>

<blockquote>
<p>אֲשֶׁר תְּזַלְזֵלְנָה בִּכְבוֹדִי, גַּם אֵלֶּה אֲשֶׁר לֹא חָטְאוּ&quot;.</p>
</blockquote>

<br>  

<blockquote>
<p>עָנְתָה אֲזַי אֶבְרִיקְלֵיָה אֹמַנְתּוֹ הַיְקָרָה וַתֹּאמֶר:</p>
</blockquote>

<blockquote>
<p>&quot;אֲבָל, יַלְדִּי, אַךְ דְּבָרִים נְכוֹנִים לְךָ אֲסַפֵּרָה,  420</p>
</blockquote>

<blockquote>
<p>נָשִׁים חֲמִשִּׁים בָּאַרְמוֹן, הֵן הָאֲמָהוֹת אֲשֶׁר</p>
</blockquote>

<blockquote>
<p>אוֹתָן לִמַּדְנוּ, אֶת-כֻּלָּן, כָּל-מְלֶאכֶת-יָדַיִם בַּבַּיִת</p>
</blockquote>

<blockquote>
<p>לַעֲשׂוֹת, לְנַפֵּס הַצֶּמֶר וְלָשֵׂאת עֲבוֹדַת עֲבָדִים.</p>
</blockquote>

<blockquote>
<p>הִנֵּה שְׁתֵּים עֶשְׂרֵה מֵהֶן עָשׂוּ הַשַּׁעֲרוּרִיָּה:</p>
</blockquote>

<blockquote>
<p>אוֹתִי לֹא כִבְּדוּ וְגַם לֹא הָדְרוּ פְנֵי פֵּנֶלּוֹפָּה;  425</p>
</blockquote>

<blockquote>
<p>אֶפֶס הֲלֹא טֵלֶמָּכוֹס עַתָּה זֶה גָּדַל, וְלֹא נָתְנָה</p>
</blockquote>

<blockquote>
<p>אִמּוֹ לוֹ אֲשֶׁר יְצַוֶּה הוּא לַנָּשִׁים הַשְּׁפָחוֹת.</p>
</blockquote>

<blockquote>
<p>אוּלָם הָבָה אֶעֱלֶה אֶל-הָעֲלִיָּה הַבְּהִירָה,</p>
</blockquote>

<blockquote>
<p>לְמַעַן אַגִּיד לְאִשְׁתְּךָ, זוּ נָסַךְ עָלֶיהָ אֵל שֵׁנָה&quot;.</p>
</blockquote>

<br>  

<blockquote>
<p>הֵשִׁיב אֲמָרָיו אוֹדִיסֵס הָאִישׁ רַב-הַדַּעַת וַיַּעַן: 430</p>
</blockquote>

<blockquote>
<p>&quot;אַל-תְּעִירִיהָ, אַךְ קִרְאִי לִי הֵנָּה אֶת-כָּל-הָאֲמָהוֹת,</p>
</blockquote>

<blockquote>
<p>כָּל-הַנָּשִׁים שֶׁעָשׂוּ אֶת-הַתּוֹעֵבוֹת תָּבֹאנָה&quot;.</p>
</blockquote>

<br> 

<blockquote>
<p>כָּכָה הִבִּיעַ. וַתֵּצֵא הַזְּקֵנָה מִפֶּתַח הָאוּלָם</p>
</blockquote>

<blockquote>
<p>לְבַשֵּׂר לַנָּשִׁים מִצְוָתוֹ וּלְהַבְהִיל אוֹתָן וְתָבֹאנָה.</p>
</blockquote>

<blockquote>
<p>אוּלָם הוּא קָרָא לִבְנוֹ טֵלֶמָּכוֹס וּלְרוֹעֵה-הַבָּקָר, 435</p>
</blockquote>

<blockquote>
<p>גַּם לְרוֹעֵה-הַחֲזִירִים, וַיֹּאמֶר אֶת-אִמְרֵי-הַכָּנָף:</p>
</blockquote>

<blockquote>
<p>&quot;שְׂאוּ נָא אֶת-כָּל-הַחֲלָלִים, וְגַם אֶת-הַנָּשִׁים תְּצַוּוּ;</p>
</blockquote>

<blockquote>
<p>רַחֲצוּ אֶת-הַשֻּׁלְחָנוֹת וְאֶת-הַכִּסְאוֹת הַנָּאִים</p>
</blockquote>

<blockquote>
<p>בְּמַיִם טְהוֹרִים וּסְפוֹגִים מְרֻבֵּי-נְקָבִים וַחֲלוּלִים.</p>
</blockquote>

<blockquote>
<p>אַךְ כְּכַלּוֹתְכֶם לְנַקּוֹת אֶת-כֹּל אֲשֶׁר יֵשׁ פֹּה בַּבַּיִת,  440</p>
</blockquote>

<blockquote>
<p>פְּנוּ וְהוֹצִיאוּ הַשְּׁפָחוֹת אֶל-מִחוּץ לָאוּלָם הַנָּאֶה,</p>
</blockquote>

<blockquote>
<p>אֶל-בֵּין הַצִּינוֹק הֶעָגֹל וְכָתְלֵי הֶחָצֵר הַנִּפְלָא,</p>
</blockquote>

<blockquote>
<p>פִּגְעוּ בָהֶן בַּחֲרָבוֹת אֲרֻכּוֹת-הַלַּהַב, וְנָפְחוּ</p>
</blockquote>

<blockquote>
<p>כֻּלָּן כְּאַחַת אֶת-נַפְשָׁן וְשָׁכְחוּ אֶת-עֲגָבֵיהֶן,</p>
</blockquote>

<blockquote>
<p>אֲשֶׁר הִתְנוּ אֲהָבִים עִם-הַחֲתָנִים בַּסָּתֶר&quot;.    445</p>
</blockquote>

<br>  

<blockquote>
<p>כָּכָה הִבִּיעַ. וְהַנָּשִׁים בָּאוּ בְּהָמוֹן צְפוּפוֹת.</p>
</blockquote>

<blockquote>
<p>נָשְׂאוּ אֶת-קוֹלָן, הֵילִילוּ, הִזִּילוּ דִמְעָתָן בְּשֶׁפַע.</p>
</blockquote>

<blockquote>
<p>תְּחִלָּה נָשְׂאוּ וְהוֹצִיאוּ אֶת-כָּל-הַחֲלָלִים הַמֵּתִים</p>
</blockquote>

<blockquote>
<p>אֶל-מִתַּחַת לָאַתִּיק שֶׁל-הֶחָצֵר הַבְּצוּרָה,</p>
</blockquote>

<blockquote>
<p>אֶחָד עַל-אֶחָד הִנִּיחוּ, וְאוֹדִיסֵס בְּעַצְמוֹ מְפַקֵּד,  450</p>
</blockquote>

<blockquote>
<p>מֵאִיץ בָּהֶן, וְהֵן מוֹצִיאוֹת אֶת-כָּל-הַחֲלָלִים עַל-כָּרְחָן.</p>
</blockquote>

<blockquote>
<p>אַחֲרֵי-כֵן רָחֲצוּ אֶת-הַשֻּׁלְחָנוֹת וְהַכִּסְאוֹת הַנָּאִים</p>
</blockquote>

<blockquote>
<p>בְּמַיִם טְהוֹרִים וּסְפוֹגִים מְרֻבֵּי-נְקָבִים וַחֲלוּלִים.</p>
</blockquote>

<blockquote>
<p>אַךְ טֵלֶמָּךְ, וְהַבֶּהָם וְרוֹעֵה-הַחֲזִירִים הֵם נִקּוּ</p>
</blockquote>

<blockquote>
<p>בְּיָעִים אֶת-רִצְפַּת הָאוּלָם הַנִּשָּׂא, הַבָּנוּי-לְתִפְאָרָה, 455</p>
</blockquote>

<blockquote>
<p>לְמִשְׁעִי, וְהַשְּׁפָחוֹת הוֹצִיאוּ הַסְּחִי אֶל-מֵעֵבֶר לַדֶּלֶת.</p>
</blockquote>

<blockquote>
<p>אוּלָם כְּכַלּוֹתָם לְנַקּוֹת אֶת-כֹּל אֲשֶׁר הָיָה בָאוּלָם,</p>
</blockquote>

<blockquote>
<p>נָהֲגוּ אֶת-הַשְּׁפָחוֹת אֶל-מִחוּץ לָאוּלָם הַנִּשָּׂא,</p>
</blockquote>

<blockquote>
<p>אֶל-בֵּין הַצִּינוֹק הֶעָגֹל וְכָתְלֵי הֶחָצֵר הַנִּפְלָא,</p>
</blockquote>

<blockquote>
<p>כִּנְּסוּן אֶל-בֵּין-הַמְּצָרִים אֲשֶׁר אֵין לָנוּס מִתּוֹכָם.  460</p>
</blockquote>

<blockquote>
<p>פָּתַח וְאָמַר לָהֶם אֲזַי טֵלֶמָּכוֹס הַנָּבוֹן:</p>
</blockquote>

<blockquote>
<p>&quot;לֹא בְמִיתָה יָפָה אֶקַּח אֶת-נַפְשׁוֹתֵיהֶן שֶׁל-אֵלֶּה,</p>
</blockquote>

<blockquote>
<p>אֲשֶׁר הֶעֱטוּ עַל-רֹאשִׁי וְעַל-רֹאשָׁהּ שֶׁל-אִמִּי הַחֶרְפָּה</p>
</blockquote>

<blockquote>
<p>לִהְיוֹת עִם-הַחֲתָנִים וְלִשְׁכַּב אֶצְלָם בַּסָּתֶר&quot;.</p>
</blockquote>

<br>  

<blockquote>
<p>כָּכָה הִבִּיעַ; וַיִּקְשֹׁר עֲבוֹת סְפִינָה כְּחֻלַּת-הַחַרְטוֹם  465</p>
</blockquote>

<blockquote>
<p>אֶל-הָעַמּוּד, וְאִגְּדוֹ לַכִּפָּה וּמַעְלָה הֵרִימוֹ,</p>
</blockquote>

<blockquote>
<p>לְמַעַן לֹא תוּכַל לָגַעַת גַּם אַחַת בַּקַּרְקַע בְּרַגְלֶיהָ.</p>
</blockquote>

<blockquote>
<p>כְּאוֹתָם יוֹנִים וְכִיכְלִים פּוֹרְשֵׂי-כְנָפַיִם, שֶׁנָּפְלוּ</p>
</blockquote>

<blockquote>
<p>בְּרֶשֶׁת זוּ טָמְנוּ לְרַגְלָם בְּמַעֲבִיּוֹת הַשִּׂיחַ;</p>
</blockquote>

<blockquote>
<p>הֵמָּה מְחַפְּשִׂים קִנֵּיהֶם, וְהִנֵּה מְאֹד נוֹרָא יְצוּעָם, – 470</p>
</blockquote>

<blockquote>
<p>כָּכָה נִתְלוּ בְרֹאשָׁן בְּשׁוּרָה, אַחַת וְאֶחָת</p>
</blockquote>

<blockquote>
<p>נִתַּן צַוָּארָהּ בְּחֻלְיָה, וּבְמִיתָה לֹא יָפָה גָוָעוּ;</p>
</blockquote>

<blockquote>
<p>הָיוּ מְפַרְפְּרוֹת בְּרַגְלֵיהֶן אַךְ שָׁעָה קַלָּה, וְלֹא יָסְפוּ.</p>
</blockquote>

<br>  

<blockquote>
<p>וְאֶת מֶלַּנְתְּיוֹס הוֹצִיאוּ דֶרֶךְ הַפְּרוֹזְדוֹר וְהֶחָצֵר,</p>
</blockquote>

<blockquote>
<p>וַיַּתִּיזוּ בִנְחשֶׁת אַכְזְרִיָּה לוֹ חָטְמוֹ וְאָזְנָיו,    475</p>
</blockquote>

<blockquote>
<p>אַף אֶת-עֶרְוָתוֹ לוֹ עִקְּרוּ, זְרָקוּהָ לְאָכְלָה לַכְּלָבִים,</p>
</blockquote>

<blockquote>
<p>קִצְּצוּ אֶת-יָדָיו וְאֶת-רַגְלָיו, כִּי הָיְתָה חֲמָתָם בּוֹעָרֶת.</p>
</blockquote>

<br>  

<blockquote>
<p>אַחֲרֵי-כֵן רָחֲצוּ לְמִשְׁעִי אֶת-יְדֵיהֶם וְרַגְלֵיהֶם,</p>
</blockquote>

<blockquote>
<p>נִכְנִסוּ אֶל-אוֹדִיסֵס לָאוּלָם, כִּי בִצְּעוּ מַעֲשֵׂיהֶם.</p>
</blockquote>

<blockquote>
<p>פָּתַח וְסָח לְאֶבְרִיקְלֵיָה אֹמַנְתּוֹ הַיְקָרָה וַיֹּאמֶר:  480</p>
</blockquote>

<blockquote>
<p>&quot;הָבִי לִי אֵשׁ, הַזְּקֵנָה, וְגָפְרִית מְבַטֶּלֶת-הָרָעוֹת,</p>
</blockquote>

<blockquote>
<p>לְמַעַן אֲגַפֵּר הָאוּלָם; וְאֶת-פֵּנֶלּוֹפָּה הַבְהִילִי,</p>
</blockquote>

<blockquote>
<p>תָּבֹא הֵנָּה גַּם הִיא עִם-הַנָּשִׁים אַמְהוֹתֶיהָ.</p>
</blockquote>

<blockquote>
<p>גַּם לְיֶתֶר הַשְּׁפָחוֹת תְּצַוִּי אֲשֶׁר תָּבֹאנָה&quot;.</p>
</blockquote>

<br>  

<blockquote>
<p>עָנְתָה לוֹ אֶבְרִיקְלֵיָה אֹמַנְתּוֹ הַיְקָרָה וַתֹּאמֶר:  485</p>
</blockquote>

<blockquote>
<p>&quot;אָכֵן, יַלְדִּי שֶׁלִּי, יָפֶה דִּבַּרְתָּ וּבְהַשְׂכֵּל.</p>
</blockquote>

<blockquote>
<p>אֲבָל אָבִיאָה לְךָ מְעִיל, וְשִׂמְלָה וְכֻתֹּנֶת</p>
</blockquote>

<blockquote>
<p>לְמַעַן לֹא תַעֲמֹד בָּאוּלָם וּבְלוֹיֵי הַסְּחָבוֹת מְכַסּוֹת</p>
</blockquote>

<blockquote>
<p>אֶת-כְּתֵפֶיךָ הָרְחָבוֹת; לֹא נָאֶה לְךָ וְלֹא יָאֶה!&quot;</p>
</blockquote>

<br>  

<blockquote>
<p>הֵשִׁיב אֲמָרָיו אוֹדִיסֵס, הָאִישׁ רַב-הַדַּעַת, וַיֹּאמֶר: 490</p>
</blockquote>

<blockquote>
<p>&#8220;אֲבָל קֹדֶם לַכֹּל אֵשׁ לִי תַבְעִירִי בָאוּלָם!&#8221;</p>
</blockquote>

<br> 

<blockquote>
<p>סָח, וְלֹא סֵרְבָה לוֹ אֶבְרִיקְלֵיָה אֹמַנְתּוֹ הַיְקָרָה.</p>
</blockquote>

<blockquote>
<p>אֵשׁ וְגָפְרִית הֵבִיאָה מִיָּד לוֹ, וַיְגַפֵּר אוֹדִיסֵס</p>
</blockquote>

<blockquote>
<p>יָפֶה אֶת-בֵּית הַנָּשִׁים, הָאוּלָם וְגַם אֶת-הֶחָצֵר.</p>
</blockquote>

<br>  

<blockquote>
<p>אֶפֶס הַזְּקֵנָה נֶחְפְּזָה בְּאַרְמוֹן אוֹדִיסֵס הַנֶּהְדָּר  495</p>
</blockquote>

<blockquote>
<p>לְבַשֵּׂר אֶת-כָּל-הָאֲמָהוֹת וּלְצַוֹּת אוֹתָן וְתָבֹאנָה.</p>
</blockquote>

<blockquote>
<p>מִהֲרוּ יָצְאוּ מִבֵּית הַנָּשִׁים וּבְיָדָן אֲבוּקוֹת.</p>
</blockquote>

<blockquote>
<p>כִּתְּרוּ אֶת-אוֹדִיסֵס, חִבְּקוּהוּ, בֵּרְכוּהוּ לְבוֹאוֹ,</p>
</blockquote>

<blockquote>
<p>נָשְׁקוּ בְּנֶפֶשׁ חֲפֵצָה אֶת-רֹאשׁוֹ, אֶת-כְּתֵפָיו וְאֶת-כַּפָּיו,</p>
</blockquote>

<blockquote>
<p>אֲשֶׁר תָּפְשׂוּ בְכַפֵּיהֶן. וַיִּתְקְפוֹ הַחֵשֶׁק הַמָּתוֹק  500</p>
</blockquote>

<blockquote>
<p>לִבְכּוֹת וּלְהֵאָנֵחַ, כִּי לְבָבוֹ הִכִּיר אֶת-כֻּלָּן.</p>
</blockquote>

<br>  

<h2 id="שִׁירעֶשְׂרִיםוּשְׁלשָׁה:פֵּנֶלּוֹפָּהמַכִּירָהאֶתאוֹדִיסֵס">שִׁיר עֶשְׂרִים וּשְׁלשָׁה: פֵּנֶלּוֹפָּה מַכִּירָה אֶת אוֹדִיסֵס</h2>

<br>  

<blockquote>
<p>אַךְ בְּצָהֳלָה עָלְתָה הַזְּקֵנָה אֱלֵי הָעֲלִיָּה</p>
</blockquote>

<blockquote>
<p>לְבַשֵּׂר אֶת-גְּבִרְתָּהּ, כִּי אִישָׁהּ אֲהוּבָהּ הִנֵּהוּ בַּבָּיִת.</p>
</blockquote>

<blockquote>
<p>הָיוּ בִרְכֶּיהָ נֶחְפָּזוֹת וְרַגְלֶיהָ מִזְדָּרְזוֹת בְּלֶכְתָּהּ;</p>
</blockquote>

<blockquote>
<p>עָמְדָה מְרַאֲשׁוֹתֶיהָ וַתִּשָּׂא אִמְרָתָהּ וַתַּעַן:</p>
</blockquote>

<blockquote>
<p>&quot;בִּתִּי פֵּנֶלּוֹפֵּיָה! עוּרִי, וְעֵינַיִךְ תִּרְאֶינָה   5</p>
</blockquote>

<blockquote>
<p>עַתָּה אוֹתוֹ הַגֶּבֶר, לוֹ הִתְגַּעְגַּעַתְּ כָּל-הַיָּמִים!</p>
</blockquote>

<blockquote>
<p>הִנֵּה אוֹדִיסֵס כְּבָר שָׁב! חָזַר אֶל-בֵּיתוֹ, וְאִם-בּוֹשֵׁשׁ,</p>
</blockquote>

<blockquote>
<p>הִכָּה אֶת-כָּל-הַחֲתָנִים עַזֵּי-הַפָּנִים, שֶׁכִּלּוּ</p>
</blockquote>

<blockquote>
<p>הוֹנוֹ וּבֵיתוֹ הֶחֱרִיבוּ, וְאֶת-בְּנוֹ הִתְקִיפוּ בִזְרוֹעַ!&quot;</p>
</blockquote>

<br>  

<blockquote>
<p>נָשְׂאָה אִמְרָתָהּ וַתַּעַן לָהּ פֵּנֶלּוֹפָּה הַנְּבוֹנָה:   10</p>
</blockquote>

<blockquote>
<p>&quot;אִמִּי הַיְקָרה,אֵין זֶה כִּי סִכְּלוּ דַּעְתֵּךְ הָאֵלִים,</p>
</blockquote>

<blockquote>
<p>וְהֵמָּה יֵשׁ לְאֵל יָדָם לַהֲפֹךְ חָכָם לְשׁוֹטֶה,</p>
</blockquote>

<blockquote>
<p>וְאֵת חֲסַר-לֵב וָפֶתִי יְחוֹנְנוּ שֵׂכֶל וּבִינָה.</p>
</blockquote>

<blockquote>
<p>הֵמָּה הִתְעוּךְ, כִּי לְפָנִים הָיִית נְבוֹנַת-לֵב וַחֲכָמָה;</p>
</blockquote>

<blockquote>
<p>לָמָּה זֶּה תִּלְעֲגִי לִי, וְאָנֹכִי מְאֹד נַפְשִׁי אֲבֵלָה,  15</p>
</blockquote>

<blockquote>
<p>לְדַבֵּר שְׁקָרִים בְּאָזְנַי, תְּעִירִינִי מִשְּׁנָתִי הַמְּתוּקָה,</p>
</blockquote>

<blockquote>
<p>אֲשֶׁר תְּקָפַתְנִי, הֵלִיטָה עַפְעַפַּי שֶׁלִּי? וּמֵעוֹלָם</p>
</blockquote>

<blockquote>
<p>שְׁנָתִי כָּךְ לֹא נָעֵמָה, לְמִן הַיּוֹם שֶׁבּוֹ יָרַד</p>
</blockquote>

<blockquote>
<p>אִישִׁי אוֹדִיסֵס אִלְיוֹנָה, הָעִיר הָאֲרוּרָה יִמַּח שְׁמָהּ.</p>
</blockquote>

<blockquote>
<p>אוּלָם עַתָּה רְדִי וְהִכָּנְסִי שׁוּב לְבֵית הַנָּשִׁים.   20</p>
</blockquote>

<blockquote>
<p>וְאִלּוּ בָאָה וּבִשְּׂרָה לִי זֹאת אַחַת הַשְּׁפָחוֹת</p>
</blockquote>

<blockquote>
<p>אֲשֶׁר עִמָּדִי, וְהָיְתָה מְעוֹרֶרֶת אוֹתִי מִשְּׁנָתִי,</p>
</blockquote>

<blockquote>
<p>וַדַּאי נֶחְפַּזְתִּי לְשַׁלְּחָהּ, וּבַחֲרָפוֹת אֲיֻמּוֹת,</p>
</blockquote>

<blockquote>
<p>שׁוּב אֶל-בֵּית הַנָּשִׁים, אַךְ אַתְּ בְּעוֹזְרַיִךְ זִקְנָתֵךְ&quot;.</p>
</blockquote>

<br>  

<blockquote>
<p>עָנְתָה לָהּ אֶבְרִיקְלֵיָה הָאֹמֶנֶת הַיְקָרָה:    25</p>
</blockquote>

<blockquote>
<p>&quot;בִּתִּי הַיְקָרָה, אֵינֶנִּי לוֹעֶגֶת לָךְ; אָמְנָם וְאָמְנָם</p>
</blockquote>

<blockquote>
<p>הִנֵּה אוֹדִיסֵס כְּבָר שָׁב וּלְבֵיתוֹ בָא, כְּדִבְרָתִי,</p>
</blockquote>

<blockquote>
<p>הוּא הוּא הַנָּכְרִי, שֶׁהָיוּ מְזַלְזְלִים בִּכְבוֹדוֹ בָאוּלָם!</p>
</blockquote>

<blockquote>
<p>וְגַם טֵלֶמָּכוֹס הוּא יָדַע זֶה כְּבָר, כִּי בַבַּיִת הִנֵּהוּ,</p>
</blockquote>

<blockquote>
<p>אֶפֶס בְּהַשְׂכֵּל וּבִינָה הֶעְלִים מְזִמּוֹת אָבִיהוּ,  30</p>
</blockquote>

<blockquote>
<p>עַד שֶׁיְּשַׁלֵּם לַגְּבָרִים רָמֵי-הָעַיִן פָּעֳלָם&quot;.</p>
</blockquote>

<br> 

<blockquote>
<p>כָּכָה הִבִּיעָה, וַתָּגֶל הָאִשָּׁה וַתִּקְפֹּץ מִיצוּעָהּ,</p>
</blockquote>

<blockquote>
<p>חִבְּקָה לְצַוַּאר הַזְּקֵנָה, וּדְמָעוֹת עֵינֶיהָ נִגָּרוֹת.</p>
</blockquote>

<blockquote>
<p>נָשְׂאָה אֶת-קוֹלָהּ וַתַּעַן וַתֹּאמֶר אֶת-אִמְרֵי-הַכָּנָף:</p>
</blockquote>

<blockquote>
<p>&quot;אִמָּא יְקָרָה, הַגִּידִי וְאֱמֶת יֶהְגֶּה חִכֵּךְ,    35</p>
</blockquote>

<blockquote>
<p>אִם-דְּבָרַיִךְ נְכוֹנִים, כִּי שָׁב הַבָּיְתָה, כִּדְבָרֵךְ,</p>
</blockquote>

<blockquote>
<p>אֵיכָה זֶה שָׁלַח אֶת-יָדוֹ בִּקְהַל-הַחֲתָנִים הַזֵּדִים,</p>
</blockquote>

<br>  

<blockquote>
<p>וְהוּא אַךְ הָאֶחָד, וְהֵמָּה רַבִּים בַּבַּיִת פֹּה תָּמִיד?&quot;<a href="#fn:117" id="fnref:117" title="see footnote" class="footnote"><sup>117</sup></a></p>
</blockquote>

<br>  

<blockquote>
<p>עָנְתָה לָהּ אֶבְרִיקְלֵיָה הָאֹמֶנֶת הַיְקָרָה:</p>
</blockquote>

<blockquote>
<p>&quot;גַּם לֹא רָאִיתִי וְלֹא יָדַעְתִּי, אֲנָחוֹת שָׁמַעְתִּי, 40</p>
</blockquote>

<blockquote>
<p>אַנְחוֹת-חֲלָלִים, כִּי פְנִימָה בַּבַּיִת הַבָּנוּי-לְתִפְאָרָה</p>
</blockquote>

<blockquote>
<p>שָׁם יָשַׁבְנוּ בְּיַחַד מַרְעִידוֹת, וְהַדְּלָתוֹת נְעוּלוֹת,</p>
</blockquote>

<blockquote>
<p>עַד שֶׁקְּרָאַנִי בְּנֵךְ טֵלֶמָּךְ מִבֵּית הַנָּשִׁים,</p>
</blockquote>

<blockquote>
<p>אֲשֶׁר אָבִיו שְׁלָחוֹ לִקְרֹא לִי כִּי אָבוֹאָה.</p>
</blockquote>

<blockquote>
<p>גַּם אֶת-אוֹדִיסֵס רָאִיתִי, הַנִּצָּב בֵּין הַחֲלָלִים,  45</p>
</blockquote>

<blockquote>
<p>וְהֵמָּה עַל-סְבִיבָיו נֶעֱרָמִים עַל-פְּנֵי הָרִצְפָּה הַקָּשָׁה,</p>
</blockquote>

<blockquote>
<p>סְרוּחִים אִישׁ עַל-רֵעֵהוּ; לוּ רְאִיתִיו וַיָּגֶל לְבָבֵךְ.</p>
</blockquote>

<blockquote>
<p>מְגֹאָל בַּדָּם וּבָאָבָק, מַרְאֵהוּ כְּמַרְאֵה הָאַרְיֵה.</p>
</blockquote>

<blockquote>
<p>עַתָּה יִשְׁכְּבוּ כֻלָּם יַחְדָּו עַל-פֶּתַח הֶחָצֵר.</p>
</blockquote>

<blockquote>
<p>אוּלָם הוּא מְגַפֵּר בָּאַרְמוֹן הַבָּנוּי-לְתִפְאָרָה בְּגָפְרִית, 50</p>
</blockquote>

<blockquote>
<p>הִצִּית אֵשׁ גְּדוֹלָה וְגַם שָׁלַח אוֹתִי כִּי אֶקְרָא לָךְ לָבֹא.</p>
</blockquote>

<blockquote>
<p>מַהֲרִי אַחֲרַי, לְמַעַן יָשׁוּב וּפָרַח בִּלְבַבְכֶם</p>
</blockquote>

<blockquote>
<p>שָׂשׂוֹן, וּשְׁנֵיכֶם תָּגִילוּ, כִּי הַרְבֵּה מַכְאוֹבוֹת נְשָׂאתֶם!</p>
</blockquote>

<blockquote>
<p>הִנֵּה נִמְלְאוּ בָאוּ מִשְׁאֲלוֹתֵיכֶם הַגְּדוֹלוֹת:</p>
</blockquote>

<blockquote>
<p>חַי הוּא, הִגִּיעַ אֱלֵי כִּירָתוֹ וּבֵיתוֹ וּמָצָא  55</p>
</blockquote>

<blockquote>
<p>אוֹתָךְ וְאֶת-בְּנוֹ בְּאַרְמוֹנוֹ; וְאוּלָם מֵעוֹשֵׂי-הָרָעָה,</p>
</blockquote>

<blockquote>
<p>מִן-הַחֲתָנִים מִכֻּלָּם, פָּרַע מֵהֶם פֹּה בְּבֵיתוֹ!&quot;</p>
</blockquote>

<br> 

<blockquote>
<p>לָהּ אֲמָרֶיהָ הֵשִׁיבָה פֵּנֶלּוֹפֵּיָה הַנְּבוֹנָה:</p>
</blockquote>

<blockquote>
<p>&quot;אִמִּי הַיְקָרָה, אַל-גִּיל לָךְ, אַל-תִּשְׂמְחִי הַשִּׂמְחָה הַגְּדוֹלָה!</p>
</blockquote>

<blockquote>
<p>אַתְּ הַיּוֹדַעַת עַד כַּמָּה יַעֲרֹג לוֹ פֹה בָּאַרְמוֹן  60</p>
</blockquote>

<blockquote>
<p>כָּל-אֲשֶׁר בּוֹ, וּבְיוֹתֵר אָנֹכִי וּבְנִי זֶה יָלַדְנוּ;</p>
</blockquote>

<blockquote>
<p>אֶפֶס לֹא כִדְבָרַיִךְ אֲשֶׁר בְּשֶׁקֶר סִפַּרְתְּ לִי,</p>
</blockquote>

<blockquote>
<p>אֵין זֶה כִּי אַחַד הָאֵלִים הֵמִית הַחֲתָנִים הַנַּעֲלִים,</p>
</blockquote>

<blockquote>
<p>אָנַף בָּהֶם עַל-זְדוֹנָם, עַל-תּוֹעֲבוֹתֵיהֶם הַגְּדוֹלוֹת,</p>
</blockquote>

<blockquote>
<p>יַעַן וּבְיַעַן לֹא כִבְּדוּ אִישׁ עַל-פְּנֵי-הָאֲדָמָה,  65</p>
</blockquote>

<blockquote>
<p>מֵרָשָׁע עַד אָצִיל הַבָּאִים לְחַלּוֹת פְּנֵיהֶם,</p>
</blockquote>

<blockquote>
<p>בַּחֲטָאֵיהֶם בָּאָתַם הָרָעָה; וְאוּלָם אוּדִיסֵס</p>
</blockquote>

<blockquote>
<p>אָבַד יוֹם שׁוּבוֹ לְאֶרֶץ אֲכַיָּה וְאָבַד הוּא עַצְמוֹ&quot;.</p>
</blockquote>

<br>  

<blockquote>
<p>עָנְתָה לָהּ אֶבְרִיקְלֵיָה הָאֹמֶנֶת הַיְקָרָה:</p>
</blockquote>

<blockquote>
<p>&quot;בִּתִּי אֵיזוֹ מִלָּה נִזְרְקָה מִגֶּדֶר שִׁנָּיִךְ?   70</p>
</blockquote>

<blockquote>
<p>הִנֵּה אָמַרְתְּ, כִּי לֹא יָשׁוּב לְעוֹלָם אִישֵׁךְ, וְהוּא יוֹשֵׁב</p>
</blockquote>

<blockquote>
<p>פְּנִימָה אֵצֶל הַכִּירָה, אֵין אֵמוּן בִּלְבָבֵךְ לְעוֹלָם!</p>
</blockquote>

<blockquote>
<p>אֶפֶס לָךְ סִמָּן אַגִּידָה, וְהוּא לֹא יְשַׁקֵּר: – צַלַּקְתּוֹ</p>
</blockquote>

<blockquote>
<p>אֲשֶׁר לְפָנִים נְשָׁכָהוּ חֲזִיר בְּשִׁנּוֹ הַלְּבָנָה.</p>
</blockquote>

<blockquote>
<p>אוֹתָהּ הִכַּרְתִּי בְּרָחְצִי, וְגַם לָךְ חָפַצְתִּי לְהַגִּיד, 75</p>
</blockquote>

<blockquote>
<p>אוּלָם הַלָּז תְּפָשַׂנִי וַיִּסְגֹּר אֶת-פִּי בְּשְׁתֵּי כַפָּיו,</p>
</blockquote>

<blockquote>
<p>פָּקַד עָלַי, כִּי בְּהַשְׂכֵּל כִּלְכֵּל אֶת-דְּבָרָיו, וְלֹא אַגִּיד.</p>
</blockquote>

<blockquote>
<p>מַהֲרִי אַחֲרַי, אֲנִי בְחַיַּי שֶׁלִּי אֶעֶרְבֶנָּה:</p>
</blockquote>

<blockquote>
<p>שֶׁקֶר אִם-יֶהְגֶּה פִי אֶסָּפֶה בְּמִיתָה מְשֻׁנָּה!&quot;</p>
</blockquote>

<br> 

<blockquote>
<p>לָהּ אֲמָרֶיהָ הֵשִׁיבָה פֵּנֶלּוֹפֵּיָה הַנְּבוֹנָה:  80</p>
</blockquote>

<br> 

<blockquote>
<p>&quot;אִמָּא יְקָרָה, מְאֹד קָשֶׁה לָבֹא עַד חֵקֶר לֶב-אֵלִים –<a href="#fn:118" id="fnref:118" title="see footnote" class="footnote"><sup>118</sup></a></p>
</blockquote>

<blockquote>
<p>אֵלִים הֹוִים-לָנֶצַח – וְאִם-נְבֻנוֹת וְלִבֵּךְ חָכָם.</p>
</blockquote>

<blockquote>
<p>אוּלָם הָבָה נֵלְכָה אֶל-בְּנִי שֶׁאָהַבְתִּי, וְאֶרְאֶה</p>
</blockquote>

<blockquote>
<p>אֶת-הַחֲתָנִים הַמֵּתִים וְגַם אֶת-הַמַּכֶּה בָּאֵלֶּה&quot;.</p>
</blockquote>

<br> 

<blockquote>
<p>כָּכָה הִבִּיעָה וַתֵּרֶד מֵעַל הָעֲלִיָּה, וְלִבָּהּ   85</p>
</blockquote>

<blockquote>
<p>מְהַסֵּס מְאֹד: הֲתִדְרשׁ לְאִישָׁהּ הַיָּקָר מֵרָחוֹק,</p>
</blockquote>

<blockquote>
<p>אוֹ אֵלָיו תִּגַּשׁ וְתָפְשָׂה וְנָשְׁקָה אֶת-רֹאשׁוֹ וְאֶת-כַּפָּיו.</p>
</blockquote>

<blockquote>
<p>אֶפֶס בְּקָרְבָהּ לָאוּלָם וְעָבְרָה אֶת-מִפְתַּן-הָאֶבֶן,</p>
</blockquote>

<blockquote>
<p>יָשְׁבָה אֶל-מוּל פְּנֵי אוֹדִיסֵס בְּאוֹר הָאָח הַבּוֹעֶרֶת,</p>
</blockquote>

<blockquote>
<p>סָמוּךְ לַכֹּתֶל הַשֵּׁנִי. וְאוֹדִיסֵס מַבִּיט לְמַטָּה    90</p>
</blockquote>

<blockquote>
<p>אֵצֶל הָעַמּוּד וּמְחַכֶּה: הֲתִפְתַּח אִשְׁתּוֹ הַכְּבוּדָּה</p>
</blockquote>

<blockquote>
<p>אֶת-שְׂפָתֶיהָ לְדַבֵּר, כִּי רָאוּ אוֹתוֹ עֵינֶיהָ.</p>
</blockquote>

<blockquote>
<p>אֶפֶס הִיא יָשְׁבָה, הוֹחִילָה עַד בּוֹשׁ, וּלְבָבָהּ מִשְׁתָּאֶה:</p>
</blockquote>

<blockquote>
<p>יֵשׁ בְּהִסְתַּכְּלָהּ בְּפָנָיו, וְנִדְמָה לָהּ הוּא הוּא אוֹדִיסֵס,</p>
</blockquote>

<blockquote>
<p>וְיֵשׁ אֲשֶׁר לֹא הִכִּירַתּוּ, כִּי בְלוֹיֵי-הַסְּחָבוֹת עַל-בְּשָׂרוֹ. 95</p>
</blockquote>

<blockquote>
<p>אַךְ טֵלֶמָּכוֹס בָּהּ גָּעַר, וַיִּשָּׂא אִמְרָתוֹ וַיֹּאמֶר:</p>
</blockquote>

<blockquote>
<p>&quot;אִמִּי הַיְקָרָה, אֵם רָעָה! הֲלִבֵּךְ אֵין-רֶגֶשׁ, לֹא יָחוּשׁ?</p>
</blockquote>

<blockquote>
<p>לָמָּה מֵאָבִי תִּרְחָקִי וְאֵינֵךְ יוֹשֶׁבֶת עַל-יָדוֹ?</p>
</blockquote>

<blockquote>
<p>מַחְסוֹם שַׂמְתְּ לְמוֹ פִיךְ מִדְּרשׁ וּמֵחֲקֹר אוֹתוֹ.</p>
</blockquote>

<blockquote>
<p>אֲבָל אֵין אִשָּׁה אַחֶרֶת בָּעוֹלָם שֶׁבִּקְשִׁי עָרְפָּהּ  100</p>
</blockquote>

<blockquote>
<p>תֵּשֵׁב רְחוֹקָה מֵאִישָׁהּ בְּשׁוּבוֹ בַּשָּׁנָה הָעֶשְׂרִים</p>
</blockquote>

<blockquote>
<p>לְאֶרֶץ-אֲבוֹתָיו, כִּי גָבַר עַל-הַרְבֵּה תְּלָאוֹת וּפְגָעִים;</p>
</blockquote>

<blockquote>
<p>אֶפֶס אַתְּ לִבֵּךְ בְּחֻבֵּךְ מֵעוֹלָם קָשֶׁה מֵאָבֶן!&quot;</p>
</blockquote>

<br>  

<blockquote>
<p>נָשְׂאָה אִמְרָתָהּ וַתַּעַן לוֹ פֵּנֶלּוֹפָּה הַנְּבוֹנָה:</p>
</blockquote>

<blockquote>
<p>&quot;יַלְדִּי, לְבָבִי בְּחָזִי עוֹדֶנּוּ מִשְׁתָּאֶה מִתְפַּלֵּא,   105</p>
</blockquote>

<blockquote>
<p>כֹּחַ אֵין בִּי גַּם לִשְׁאֹל, גַּם לַעֲנוֹת דָּבָר לֹא אוּכָל,</p>
</blockquote>

<blockquote>
<p>גַּם לְהִתְבּוֹנֵן יָשָׁר אֶל-עֵינָיו; וְאוּלָם אִם-אֱמֶת</p>
</blockquote>

<blockquote>
<p>נָכוֹן הַדָּבָר, וְהוּא הוּא אוֹדִיסֵס הַשָּׁב לְאַרְמוֹנוֹ,</p>
</blockquote>

<blockquote>
<p>אָנוּ עוֹד נֵיטִיב לְהַכִּיר אִישׁ אֶת-רֵעֵהוּ, כִּי לָנוּ</p>
</blockquote>

<blockquote>
<p>יֵשׁ סִמָּנִים יְדוּעִים רַק לָנוּ וּכְמוּסִים מִזָּרִים&quot;. 110</p>
</blockquote>

<br>  

<blockquote>
<p>כָּכָה הִבִּיעָה, וְחִיֵּךְ אוֹדִיסֵס הָאִישׁ רַב-הַתְּלָאוֹת,</p>
</blockquote>

<blockquote>
<p>מִהֵר סָח לְטֵלֶמָּךְ, וַיֹּאמֶר אֶת-אִמְרֵי-הַכָּנָף:</p>
</blockquote>

<blockquote>
<p>&quot;טֵלֶמָּכוֹס, הַנַּח-נָא לְאִמְּךָ, כִּי תוֹסִיף וְתַרְבֶּה</p>
</blockquote>

<blockquote>
<p>לִבְחוֹן אוֹתִי בָּאַרְמוֹן וּמְהֵרָה תֵיטִיב לְהִתְעַשֵּׁת.</p>
</blockquote>

<blockquote>
<p>אוּלָם בִּהְיוֹתִי מְלֻכְלָךְ, וּבְגָדִים רָעִים לִבְשָׂרִי,  115</p>
</blockquote>

<blockquote>
<p>לָכֵן לֹא תֶהְדַּר פָּנַי וּתְפַקְפֵּק מְאֹד, אִם-אֲנִי זֶה.</p>
</blockquote>

<blockquote>
<p>אֶפֶס הָבָה נִוָּעֵץ אֵיךְ נֵיטִיב וְנַעַשׂ הַדָּבָר.</p>
</blockquote>

<blockquote>
<p>הִנֵּה אִם-יַכֶּה אִישׁ נֶפֶשׁ אַחַד הָעָם, גֶּבֶר אֶחָד,</p>
</blockquote>

<blockquote>
<p>וְרַבִּים אֵין לוֹ שֶׁהִשְׁאִיר לִנְקוֹם נִקְמָתוֹ, הֵן תֵּכֶף</p>
</blockquote>

<blockquote>
<p>יָנוּס וְנִמְלַט עַל-נַפְשׁוֹ, יַעֲזֹב אֶת-אַרְצוֹ וְאֶת-קְרוֹבָיו; 120</p>
</blockquote>

<blockquote>
<p>אוּלָם אֲנַחְנוּ הִכִּינוּ עַמּוּדֵי-הָעִיר וְאֶת-טוֹבֵי</p>
</blockquote>

<blockquote>
<p>כָּל-זַאֲטוּטֵי אִתָּקָה, אָנָּא הִוָּעֵץ בְּלִבֶּךָ&quot;.</p>
</blockquote>

<br> 

<blockquote>
<p>נָשָׂא אִמְרָתוֹ וַיַּעַן לוֹ טֵלֶמָּכוֹס הַנָּבוֹן:</p>
</blockquote>

<blockquote>
<p>&quot;אָבִי הַיָּקָר, בְּעַצְמְךָ אַתָּה הִוָּעֵץ, כִּי אוֹמְרִים,</p>
</blockquote>

<blockquote>
<p>אֵין בִּבְנֵי-אָדָם כְּמוֹתְךָ אִישׁ חֲכַם-לֵב, וְאֵין אַחֵר,  125</p>
</blockquote>

<blockquote>
<p>גֶּבֶר בֶּן-תְּמוּתָה, בָּעוֹלָם, לַעֲרוֹךְ לְךָ וּלְהִדַּמּוֹת.</p>
</blockquote>

<blockquote>
<p>אָנוּ נֵלְכָה אַחֲרֶיךָ בְּכָל-לֵב וָנָפֶשׁ; אַאֲמִינָה,</p>
</blockquote>

<blockquote>
<p>רוּחַ גְּבוּרָה לֹא נֶחְסַר עַד כַּמָּה שֶׁיֵּשׁ בְּכֹחֵנוּ&quot;.</p>
</blockquote>

<br>  

<blockquote>
<p>הֵשִׁיב אֲמָרָיו וַיַּעַן אוֹדִיסֵס הָאִישׁ רַב-הַמְּזִמּוֹת:</p>
</blockquote>

<blockquote>
<p>&quot;הִנְנִי לְהַגִּיד לְךָ אֶת-אֲשֶׁר מָצָאתִי לְטוֹב לִי:  130</p>
</blockquote>

<blockquote>
<p>קֹדֶם כֹּל רַחֲצוּ אֶת-בְּשַׂרְכֶם, וְלִבְשׁוּ כֻּתָּנוֹת חֲדָשׁוֹת,</p>
</blockquote>

<blockquote>
<p>וְעַל-הַשְּׁפָחוֹת בַּבַּיִת תְּצַוֶּה וְתִלְבַּשְׁנָה בִּגְדֵיהֶן.</p>
</blockquote>

<blockquote>
<p>אַחַר יִקַּח הַמְשׁוֹרֵר הַנַּעֲלֶה כִּנּוֹרוֹ וִינַגֵּן</p>
</blockquote>

<blockquote>
<p>פֹּה לְפָנֵינוּ מַנְגִּינוֹת עַלִּיזוֹת לִמְחוֹלוֹת-מַחֲנָיִם,</p>
</blockquote>

<blockquote>
<p>לְמַעַן יֹאמַר הָעוֹבֵר בַּחוּץ אוֹ הַשָּׁכֵן הַקָּרֵב,  135</p>
</blockquote>

<blockquote>
<p>אֲשֶׁר יִשְׁמַע הַקּוֹלוֹת: אֵין זֶה כִּי אִם-מִשְׁתֵּה-חֲתֻנָּה;</p>
</blockquote>

<blockquote>
<p>לְמַעַן לֹא תִהְיֶה נְפוֹצָה הַשְּׁמוּעָה בָּעִיר, אֲשֶׁר הֻכּוּ</p>
</blockquote>

<blockquote>
<p>כָּל-הַחֲתָנִים, בְּטֶרֶם הִגַּעְנוּ אֶל-הָאֲחֻזָּה</p>
</blockquote>

<blockquote>
<p>רַבַּת-הָעֵצִים שֶׁלָּנוּ; אַחֲרֵי-כֵן עֵצָה נְטַכֵּס,</p>
</blockquote>

<blockquote>
<p>אֲשֶׁר יִתֵּן בְּלִבֵּנוּ הַיּוֹשְׁבִי-בָּאוֹלִימְפּוֹס לְטוֹבָה&quot;. 140</p>
</blockquote>

<br>  

<blockquote>
<p>כָּכָה מִלֵּל, וְהֵמָּה שָׁמְעוּ בְּקוֹלוֹ וְכֵן עָשׂוּ.</p>
</blockquote>

<blockquote>
<p>קֹדֶם כֹּל רָחֲצוּ בְּשָׂרָם וַיִּלְבְּשׁוּ כֻּתָּנוֹת חֲדָשׁוֹת,</p>
</blockquote>

<blockquote>
<p>גַּם הָאֲמָהוֹת הִתְלַבְּשׁוּ. וַיִּקַּח הַמְשׁוֹרֵר הַנַּעֲלֶה</p>
</blockquote>

<blockquote>
<p>בְּיָדָיו הַכִּנּוֹר הַקָּמוּר וַיָּעַר בְּלִבָּם גַּעְגּוּעִים</p>
</blockquote>

<blockquote>
<p>עַל-נְגִינוֹת-מֶתֶק נְעִימוֹת וּמְחוֹלוֹת-מַחֲנָיִם. 145</p>
</blockquote>

<blockquote>
<p>וְהָיָה הַבַּיִת הַגָּדוֹל מֵרִיעַ תַּחַת מִצְעֲדֵי</p>
</blockquote>

<blockquote>
<p>גְּבָרִים יוֹצְאִים בִּמְחוֹלוֹת וְנָשִׁים לְבוּשׁוֹת מַחֲלָצוֹת.</p>
</blockquote>

<blockquote>
<p>כָּל-אֲשֶׁר יִשְׁמַע הַקּוֹלוֹת מִחוּץ לַבַּיִת וְאָמָר:</p>
</blockquote>

<blockquote>
<p>וַדַּאי אִישׁ נָשָׂא לְאִשָּׁה הַמַּלְכָּה הַחֲשׁוּקָה-לָרַבִּים;</p>
</blockquote>

<blockquote>
<p>אִשָּׁה מְבִישָׁה, וְלֹא יָכְלָה לִשְׁמֹר אֶת-בֵּיתוֹ הַנִּשָּׂא  150</p>
</blockquote>

<blockquote>
<p>אֲשֶׁר לְאַלּוּף נְעוּרֶיהָ וּלְחַכּוֹת לוֹ עַד אֲשֶׁר יָשׁוּב.</p>
</blockquote>

<br>  

<blockquote>
<p>כָּכָה אָמַר הָאוֹמֵר, וְאֵת אֲשֶׁר קָרָה לֹא יָדַע.</p>
</blockquote>

<blockquote>
<p>אַךְ אֶבְרִינוֹמָה הַכְּבוּדָה רָחֲצָה שָׁם בְּאַרְמוֹנוֹ</p>
</blockquote>

<blockquote>
<p>אֶת-אוֹדִיסֵס נְדִיב-הָרוּחַ, וַתָּסָךְ אוֹתוֹ בַּשָּׁמֶן</p>
</blockquote>

<blockquote>
<p>וַתַּלְבִּישֶׁנּוּ בִגְדֵי-תִפְאֶרֶת, מְעִיל וְכֻתֹּנֶת.   155</p>
</blockquote>

<blockquote>
<p>הָלְכָה פַּלַּס-אַתֵּנָה וְחֵן רַב עַל-רֹאשׁוֹ שָׁפָכָה,</p>
</blockquote>

<blockquote>
<p>גִּדְּלָה קוֹמָתוֹ וַיִּגְבַּהּ, וַתַּבְרֵא אֶת-גּוּפוֹ וּקְוֻצּוֹת</p>
</blockquote>

<blockquote>
<p>רֹאשׁוֹ לוֹ עָשְׂתָה תַּלְתַּלִּים כְּמַרְאֵה הַפֶּרַח יַקִּינְטוֹס;</p>
</blockquote>

<blockquote>
<p>כְּאוֹתוֹ גְּבִיעַ-הַכֶּסֶף, זָהָב צִפָּהוּ הָאָמָּן,</p>
</blockquote>

<blockquote>
<p>אֲשֶׁר לִמְּדָהוּ הֵפֵיסְטוֹס וּפַּלַּס-אַתֵּנָה בּוֹ נָתְנָה  160</p>
</blockquote>

<blockquote>
<p>חָכְמָה וּתְבוּנָה בְּלִבּוֹ לַעֲשׂוֹת מַעֲשֵׂהוּ כְּלִיל-יֹפִי, -</p>
</blockquote>

<blockquote>
<p>כָּכָה שָׁפְכָה אָז עָלָיו הַחֵן, עַל-רֹאשׁוֹ וּכְתֵפָיו.</p>
</blockquote>

<blockquote>
<p>יָצָא מִתּוֹךְ הָאַמְבָּטֵי, מַרְאֵהוּ כְּמַרְאֵה הָאֵלִים.</p>
</blockquote>

<blockquote>
<p>הָלַךְ וְיָשַׁב עַל-כִּסְאוֹ עָלָיו יָשַׁב כְּבָר קֹדֶם,</p>
</blockquote>

<blockquote>
<p>נֹכַח אֵשֶׁת-נְעוּרָיו, וַיְדַבֵּר אֶת-דְּבָרָיו וַיֹּאמֶר: 165</p>
</blockquote>

<blockquote>
<p>&quot;אַתְּ הַמְשֻׁנָּה, בֵּין כָּל-הַנָּשִׁים עַל-פְּנֵי אֲדָמוֹת</p>
</blockquote>

<blockquote>
<p>אֵין לֵב רַע כְּלִבֵּךְ, לָךְ עָשׂוּ יוֹשְׁבֵי אוֹלִימְפּוֹס!</p>
</blockquote>

<blockquote>
<p>אֲבָל אֵין אִשָּׁה אַחֶרֶת בָּעוֹלָם שֶׁבִּקְשִׁי עָרְפָּהּ</p>
</blockquote>

<blockquote>
<p>תֵּשֵׁב רְחוֹקָה מֵאִישָׁהּ, בְּשׁוּבוֹ בַּשָּׁנָה הָעֶשְׂרִים</p>
</blockquote>

<blockquote>
<p>לְאֶרֶץ-אֲבוֹתָיו, כִּי גָבַר עַל-הַרְבֵּה תְּלָאוֹת וּפְגָעִים! 170</p>
</blockquote>

<blockquote>
<p>אָנָּא, אֹמַנְתִּי, הַצִּיעִי מִטַּתִי וְאֶשְׁכַּב בְּגַפִּי,</p>
</blockquote>

<blockquote>
<p>יַעַן וּבְיַעַן כִּי אִשָּׁה זוֹ לִבָּהּ לֶב-בַּרְזֶל בְּחֻבָּהּ&quot;.</p>
</blockquote>

<br> 

<blockquote>
<p>נָשְׂאָה אִמְרָתָהּ וַתַּעַן לוֹ פֵּנֶלּוֹפָּה הַנְּבוֹנָה:</p>
</blockquote>

<blockquote>
<p>&quot;אָדָם מְשֻׁנֶּה, גַּם לִבִּי לֹא גָבַהּ וְגַם לֹא בָזִיתִי,</p>
</blockquote>

<blockquote>
<p>גַּם לֹא תְמֵהָה אֲנִי וְגַם אֵדַע הֵיטֵב פָּנֶיךָ,   175</p>
</blockquote>

<blockquote>
<p>בְּצֵאתְךָ מֵאֶרֶץ אִתָּקָה בִּסְפִינָה אֲרֻכַּת-מְשׁוֹטִים.</p>
</blockquote>

<blockquote>
<p>לְכִי, אֶבְרִיקְלֵיָה, הַצִּיגִי לוֹ אֶת-מִטָּתוֹ הַחֲזָקָה</p>
</blockquote>

<blockquote>
<p>אֶל-מִחוּץ לַלִּשְׁכָּה הַנָּאָה אֲשֶׁר לוֹ עָשָׂה,</p>
</blockquote>

<blockquote>
<p>שָׁמָּה תַּצִּיעִי מִטָּתוֹ הַחֲזָקָה, וְעַל-פְּנֵי הַיָּצוּעַ</p>
</blockquote>

<blockquote>
<p>שִׂימִי מֵעוֹרוֹת הַכְּבָשִׂים, מְעִילִים וּסְדִינִים מִתְנוֹצְצִים&quot;. 180</p>
</blockquote>

<br>  

<blockquote>
<p>כָּכָה הִבִּיעָה לְבַעֲבוּר נַסּוֹתוֹ; וְאוּלָם אוֹדִיסֵס</p>
</blockquote>

<blockquote>
<p>עָלְתָה חֲמָתוֹ, וַיְדַבֵּר אֶל-אִשְׁתּוֹ הַצְּנוּעָה וַיֹּאמֶר:</p>
</blockquote>

<blockquote>
<p>&quot;הוֹי, הָאִשָּׁה, מַכְאִיבִים דְּבָרַיִךְ, כָּל-אֲשֶׁר דִּבַּרְתְּ אַתְּ!</p>
</blockquote>

<blockquote>
<p>מִי הוּא שֶׁשִּׁנָּה אֶת-עֶמְדַּת מִטָּתִי? הֵן יִקְשֶׁה הַדָּבָר</p>
</blockquote>

<blockquote>
<p>גַּם מִן-הַגֶּבֶר הַמְנֻסֶּה, אִם-לֹא בְעֵזֶר אַחַד הָאֵלִים, 185</p>
</blockquote>

<blockquote>
<p>אֲשֶׁר אִם-יִרְצֶה וְשִׁנָּה בְּנָקֵל מְקוֹמָהּ שָׁם עָמְדָה;</p>
</blockquote>

<blockquote>
<p>אֶפֶס אֵין אָדָם בֶּן-תְּמוּתָה, אֲף אִם-בַּאֲבִיב-גְּבוּרָתוֹ,</p>
</blockquote>

<blockquote>
<p>שֶׁיְּשַׁנֵּהוּ בְּנָקֵל, כִּי סִמָּן גָּדוֹל וּמֻפְלָא</p>
</blockquote>

<blockquote>
<p>בְּמִטָּה זוֹ מַעֲשֵׂה-אָמָּן, אָנֹכִי עָשִׂיתִי וְלֹא אַחֵר.</p>
</blockquote>

<blockquote>
<p>אִילָן עָמַד בֶּחָצֵר, עֵץ זַיִת אֲרֹךְ-עָלִים שָׁם פְּנִימָה, 190</p>
</blockquote>

<blockquote>
<p>אֵיתָן בְּעֶצֶם פְּרִיחָתוֹ, וּדְמוּתוֹ כִּדְמוּת עַמּוּד אַדִּיר.</p>
</blockquote>

<blockquote>
<p>סָבִיב לָאִילָן בָּנִיתִי הַלִּשְׁכָּה וָאֲכַלֶּנָּה</p>
</blockquote>

<blockquote>
<p>בַּאֲבָנִים חֲזָקוֹת וָאֶסְפֹּן סִפֻּנָּהּ מִמָּעַל.</p>
</blockquote>

<blockquote>
<p>דְּלָתוֹת הִצַּבְתִּי חֲזָקוֹת, עִם-צִירִים, נִנְעָלוֹת מְאֹד יָפֶה.</p>
</blockquote>

<blockquote>
<p>אָז גַּם כָּרַתִּי אֲמִיר הַזַּיִת אֲרֹךְ-הֶעָלִים,   195</p>
</blockquote>

<blockquote>
<p>גִּזְעוֹ קִצַּצְתִּי מִשָּׁרְשׁוֹ וָאַקְצִיעֶנּוּ בַנְּחשֶׁת,</p>
</blockquote>

<blockquote>
<p>הֵיטֵב בְּשֵׂכֶל וּבִינָה, וָאַיְשִׁיר בְּקַו וּמִשְׁקָלֶת,</p>
</blockquote>

<blockquote>
<p>לִהְיוֹת הַכֶּרַע לַמִּטָּה, וָאֶקֹּב לָהּ נֶקֶב בְּמַקְדֵּחַ.</p>
</blockquote>

<blockquote>
<p>פֹּה הַחִלֹּתִי מִטָּתִי וָאַקְצִיעֶנָּה עַד שָׁלְמָה</p>
</blockquote>

<blockquote>
<p>מַעֲשֵׂה אָמָּן, בְּכֶסֶף, בְּזָהָב וָשֵׁן קִשַּׁטְתִּיהָ,  200</p>
</blockquote>

<blockquote>
<p>רְצוּעוֹת עוֹר-פָּר שֶׁל-אַרְגָּמָן מַבְרִיקוֹת מָתַחְתִּי עָלֶיהָ.</p>
</blockquote>

<blockquote>
<p>הִנֵּה זֶה הוּא הַסִּמָּן – אַגִּידָה לָךְ; וְאֵינֶנִּי יוֹדֵעַ,</p>
</blockquote>

<blockquote>
<p>אִם-עוֹד מִטָּתִי קְבוּעָה שָׁם עַל-מְקוֹמָהּ, הוֹי אִשָּׁה,</p>
</blockquote>

<blockquote>
<p>אוֹ כְבָר שִׁנָּה מְקוֹמָהּ אִישׁ אַחֵר כִּי נִסַּר הַזָּיִת&quot;.</p>
</blockquote>

<br>  

<blockquote>
<p>כָּכָה הִבִּיעַ. וְכָשְׁלוּ בִּרְכֶּיהָ וּלְבָבָהּ הֶחָבִיב,   205</p>
</blockquote>

<blockquote>
<p>יַעַן הִכִּירָה הַסִּמָּן הַנֶּאֱמָן לָהּ נָתַן אוֹדִיסֵס,</p>
</blockquote>

<blockquote>
<p>נִגְּרוּ דְמָעֶיהָ, קָפְצָה וַתָּרָץ וַתִּפֹּל עַל-צַוַּאר</p>
</blockquote>

<blockquote>
<p>אוֹדִיסֵס הָאֱלֹהִי וַתִּשַּׁק אֶת-רֹאשׁוֹ וַתַּעַן:</p>
</blockquote>

<blockquote>
<p>&quot;אַל-נָא בְּאַפְּךָ, אוֹדִיסֵס, כִּי אַתָּה לְפָנִים נַעֲלֵיתָ</p>
</blockquote>

<blockquote>
<p>בְּחָכְמָה עַל-כָּל-בְּנֵי-הָאָדָם! וְלָנוּ מִנּוּ הָאֵלִים  210</p>
</blockquote>

<blockquote>
<p>פְּגָעִים, גַּם לֹא זָכִינוּ אֲשֶׁר נִתְעַנֵּג הַשְּׁנַיִם</p>
</blockquote>

<blockquote>
<p>יַחְדָּו עַל-אֲבִיבֵנוּ וְלִקְרֹב אֶל-מִפְתַּן הַזִּקְנָה.</p>
</blockquote>

<blockquote>
<p>עַתָּה אַל-יִחַר אַפְּךָ וְתֶאֱנַף בִּי, כִּי לֹא תֵכֶף</p>
</blockquote>

<blockquote>
<p>חַשְׁתִּי לְקַדֶּמְךָ בְּשִׂמְחָה אַחֲרֵי רְאוֹתִי פָּנֶיךָ,</p>
</blockquote>

<blockquote>
<p>יַעַן כִּי לִבִּי בְּחֻבִּי הָיָה לְעוֹלָם מִתְיָרֵא,   215</p>
</blockquote>

<blockquote>
<p>אֲשֶׁר עוֹד יָבוֹא בֶּן-אָדָם וְיַעֲרִים לִי בְּדִבְרֵי-עָרְמָה,</p>
</blockquote>

<blockquote>
<p>יַעַן כִּי רַבִּים וְרַבִּים יַחְמְסוּ מְזִמּוֹת וּתְכָכִים.</p>
</blockquote>

<blockquote>
<p>הֵן גַּם הֶלֶּנָּה בַּת-אַרְגּוֹס, מִזַּרְעוֹ שֶׁל-זֵאוּס, לֹא הָיְתָה</p>
</blockquote>

<blockquote>
<p>מִתְעַלֶּסֶת בָּאֳהָבִים עִם-בֶּן-אָדָם אִישׁ נָכְרִי,</p>
</blockquote>

<blockquote>
<p>אִלּוּ יָדְעָה שֶׁנִּגְזֵרָה גְזֵרָה וְשׁוּב יְבִיאוּהָ   220</p>
</blockquote>

<blockquote>
<p>בְּנֵי-הָאֲכַיִּים, גִּבּוֹרִים, אֶל-בֵּיתָהּ וְאֶל-אֶרֶץ-מְכוֹרָתָהּ;</p>
</blockquote>

<br>  

<blockquote>
<p>אוּלָם הָאֵל הוּא הִשִּׁיאָה לַעֲשׂוֹת הַשַּׁעֲרוּרִיָּה,<a href="#fn:119" id="fnref:119" title="see footnote" class="footnote"><sup>119</sup></a></p>
</blockquote>

<blockquote>
<p>אֶפֶס לֹא בְּלִבָּהּ צָמַח זֶה חֶטְאָהּ הָאָיֹם,</p>
</blockquote>

<blockquote>
<p>אֲשֶׁר הָיָה גַּם רֵאשִׁית עָנְיֵנוּ וְסִבַּת סִבְלֵנוּ.</p>
</blockquote>

<blockquote>
<p>עַתָּה אַחֲרֵי הַגֶּדְךָ לִי אֶת-הַסִּמָּן הַמֻּבְהָק   225</p>
</blockquote>

<blockquote>
<p>אֲשֶׁר לַמִּטָּה שֶׁלָּנוּ, וְאֲשֶׁר אִישׁ זָר לֹא רָאָה</p>
</blockquote>

<blockquote>
<p>בִּלְתִּי אָנֹכִי וְאַתָּה וְגַם מִן-הַשְּׁפָחוֹת הָאַחַת,</p>
</blockquote>

<blockquote>
<p>בִּתּוֹ שֶׁל-אַקְטוֹר, שֶׁנְּתָנָהּ לִי אָבִי עֵת הֵנָּה הָלַכְתִּי,</p>
</blockquote>

<blockquote>
<p>הִיא אֲשֶׁר שָׁמְרָה עַל-דַּלְתוֹת חַדְרֵנוּ הַבָּנוּי-לְמִשְׂגָּב,</p>
</blockquote>

<blockquote>
<p>עַתָּה פִּתִּיתָ אֶת-לִבִּי, וְאַף כִּי מְאֹד קָשֶׁה הִנֵּהוּ&quot;.   230</p>
</blockquote>

<br>  

<blockquote>
<p>כָּכָה הִבִּיעָה וַתָּעַר עוֹד יוֹתֵר אֶת-לִבּוֹ לְקוֹנֵן.</p>
</blockquote>

<blockquote>
<p>בָּכָה וְחִבֵּק אֶת-אִשְׁתּוֹ הַנְּעִימָה וְהַנֶּאֱמָנָה.</p>
</blockquote>

<blockquote>
<p>מָשָׁל לַשּׂוֹחֶה שֶׁנִּגְלְתָה לוֹ הֶחָרָבָה הַחֲשׁוּקָה,</p>
</blockquote>

<blockquote>
<p>אֲשֶׁר פּוֹצֵץ פּוֹסֵידוֹן בַּיָּם אֶת-סְפִינָתוֹ הַבְּנוּיָה</p>
</blockquote>

<blockquote>
<p>בְּהַשְׂכֵּל וָדַעַת, כִּי שָׁלַח בָּהּ חֲמַת-גַּלִּים וְרוּחוֹת, 235</p>
</blockquote>

<blockquote>
<p>מְעַטִּים מְאֹד הַנִּמְלָטִים מִמַּיִם אֲפֹרִים, הַשָּׁבִים</p>
</blockquote>

<blockquote>
<p>אֶל-הַיַּבֶּשֶׁת וּבְשָׂרָם מְכֻסֶּה קֶצֶף הַיַּמִּים,</p>
</blockquote>

<blockquote>
<p>בְּשִׂמְחָה עוֹלִים בַּחוֹף, נִמְלָטִים מִפְּגָעִים מְאֹד רָעִים, -</p>
</blockquote>

<blockquote>
<p>כָּכָה הִתְבּוֹנְנָה בְּשִׂמְחָה פֵּנֶלּוֹפָּה בְּאִישָׁהּ,</p>
</blockquote>

<blockquote>
<p>וְאֶת-זְרוֹעוֹתֶיהָ הַלְּבָנוֹת לֹא אָסְפָה מֵעַל פְּנֵי צַוָּארוֹ. 240</p>
</blockquote>

<blockquote>
<p>וַדַּאי שֶׁהָיוּ כֹּה בּוֹכִים עַד עֲלוֹת לָמוֹ הַשַּׁחַר,</p>
</blockquote>

<blockquote>
<p>אִלּוּ לֹא יָזְמָה אַחֶרֶת אַתֵּנָה בְּהִירַת-הָעָיִן.</p>
</blockquote>

<blockquote>
<p>עָצְרָה הַלַּיְלָה עַל-קְצֵה גְבוּל מִשְׁעוֹלוֹ, לֹא נָתְנָה לַצְּפִירָה</p>
</blockquote>

<blockquote>
<p>לַעֲלוֹת מִן-הָאוֹקְיָנוֹס עַל-כִּסֵּא-זְהָבָהּ וְלֶאֱסֹר</p>
</blockquote>

<blockquote>
<p>לָהּ אֶת-סוּסֶיהָ מְהִירֵי-הָרֶגֶל הַמְּבִיאִים לָאָדָם  245</p>
</blockquote>

<blockquote>
<p>אוֹרָה, אֶת-פַאֶתּוֹן וְאֶת-לַמְפּוֹס סְיָחֵי הַצְּפִירָה.</p>
</blockquote>

<blockquote>
<p>פָּתַח וְאָמַר אֶל-אִשְׁתּוֹ אוֹדִיסֵס הָאִישׁ רַב-הַדָּעַת:</p>
</blockquote>

<blockquote>
<p>&quot;אִשְׁתִּי, עֲדֶנָה לֹא בָאנוּ עַד קְצֵה גְבוּל כָּל-הַמִּלְחָמָה,</p>
</blockquote>

<blockquote>
<p>פְּגָעִים עוֹד לָנוּ נְכוֹנִים וּתְלָאוֹת אֵין אוֹתָן לְשַׁעֵר,</p>
</blockquote>

<blockquote>
<p>רַבִּים וְקָשִׁים מְאֹד, אֲשֶׁר עָלַי עוֹד לְשֵׂאתָם;  250</p>
</blockquote>

<blockquote>
<p>יַעַן כִּי כָּכָה לִי נִבְּאָה נֶפֶשׁ טֵירֶסְיַס הָרוֹאֶה</p>
</blockquote>

<blockquote>
<p>בּוֹ בַּיּוֹם שֶׁיָּרַדְתִּי אֶל-מִשְׁכְּנוֹת-הַדֵס פְּנִימָה</p>
</blockquote>

<blockquote>
<p>לִשְׁאֹל עַל-אֹדוֹת תְּשׁוּבַת מֵרֵעַי וְשׁוּבִי אָנֹכִי.</p>
</blockquote>

<blockquote>
<p>קוּמִי-נָא, אִשְׁתִּי הַיְקָרָה, וְנַעַל לַמִּטָּה לְמַעַן</p>
</blockquote>

<blockquote>
<p>נֵהָנֶה גַם אָנוּ מִשֵּׁנָה מְתוּקָה בְּשָׁכְבֵנוּ&quot;.   255</p>
</blockquote>

<br>  

<blockquote>
<p>נָשְׂאָה אִמְרָתָהּ וַתַּעַן לוֹ פֵּנֶלּוֹפָּה הַנְּבוֹנָה:</p>
</blockquote>

<blockquote>
<p>&quot;יֻצַּע לְךָ יְצוּעֲךָ תֵּכֶף, כַּאֲשֶׁר אַךְ נַפְשְׁךָ</p>
</blockquote>

<blockquote>
<p>תִּרְצֶה בָּזֶה, כִּי הָאֵלִים סוֹף סוֹף זִכּוּךָ שֶׁתָּשׁוּב</p>
</blockquote>

<blockquote>
<p>לְבֵיתְךָ הַבָּנוּי-לְתִפְאָרָה וְאֶל-אֶרֶץ-מוֹלַדְתְּךָ אָהָבְתָּ.</p>
</blockquote>

<blockquote>
<p>אֶפֶס, כֵּיוָן הִרְהַרְתָּ בְּאֵלֶּה וְהָאֵל נְטָעָם בְּלִבְּךָ,  260</p>
</blockquote>

<blockquote>
<p>הַגֶּד-לִי מָה הַמִּלְחָמָה, כִּי וַדַּאי אֲנִי אֶשְׁמָעֶנָּה</p>
</blockquote>

<blockquote>
<p>אַחֲרֵי-כֵן, וְדוֹמַנִי לֹא יוּרַע אִם-תֵּכֶף אֵדָעָה&quot;.</p>
</blockquote>

<br> 

<blockquote>
<p>הֵשִׁיב אֲמָרָיו אוֹדִיסֵס הָאִישׁ רַב-הַדַּעַת וַיַּעַן:</p>
</blockquote>

<blockquote>
<p>&quot;הָאֲיֻמָּה, שַׁלָּמָה תִּפְצְרִי בִּי וְאַגִּידָה?</p>
</blockquote>

<blockquote>
<p>הִנֵּה אַגִּידָה לָךְ זֹאת וְדָבָר מִמֵּךְ לֹא אֲכַסֶּה;   265</p>
</blockquote>

<blockquote>
<p>אֲבָל לִבֵּךְ לֹא יָגִיל לִשְׁמֹעַ כָּל-אֵלֶּה, וְגַם לִבִּי</p>
</blockquote>

<blockquote>
<p>אֵינוֹ שָׂמֵחַ, כִּי צִוָּה הַלָּז וְאָנוּדָה בְּעָרִים</p>
</blockquote>

<blockquote>
<p>רַבּוֹת שֶׁל-בְּנֵי-תְּמוּתָה וּבְיָדִי מָשׁוֹט כְּלִיל-יֹפִי,</p>
</blockquote>

<blockquote>
<p>עַד שֶׁאַגִּיעַ לְמָקוֹם שֶׁיּוֹשְׁבָיו לֹא יֵדְעוּ דְמוּת-יַמִּים,</p>
</blockquote>

<blockquote>
<p>גְּבָרִים אֲשֶׁר לֹא יֹאכְלוּ תַבְשִׁילָם מְמֻלָּח בְּמֶלַח,  270</p>
</blockquote>

<blockquote>
<p>גַּם לֹא יֵדְעוּ יָדוֹעַ אֳנִיּוֹת – כָּתְלֵיהֶן אַרְגָּמָן,</p>
</blockquote>

<blockquote>
<p>מְשׁוֹטִים עֲשׂוּיִים יָפֶה הַמְשַׁמְּשִׁים כְּנָפַיִם לַסְּפִינוֹת.</p>
</blockquote>

<blockquote>
<p>סִמָּן מֻבְהָק לִי הִגִּיד וּמוֹפֵת מִמֵּךְ לֹא אֲכַסֶּה;</p>
</blockquote>

<blockquote>
<p>אִם-יִפְגְּשֵׁנִי הֵלֶךְ אֲשֶׁר כְּמוֹתִי וְיֹאמַר:</p>
</blockquote>

<blockquote>
<p>&#8220;יָעֶה שֶׁל-זְרִיָּה הֵן תִּשָּׂא עַל-שִׁכְמְךָ הַנֶּהְדָּר&#8221;,   275</p>
</blockquote>

<blockquote>
<p>שָׁמָּה אֶעֱמֹד וְאֶתְקַע בָּאָרֶץ מְשׁוֹטִי הֶחָסֹן,</p>
</blockquote>

<blockquote>
<p>אֶזְבַּח הַזֶּבַח הַנֶּהְדָּר לְפּוֹסֵידוֹן הַמּוֹשֵׁל-בַּיַּמִּים:</p>
</blockquote>

<blockquote>
<p>פַּר בֶּן-בָּקָר, אַיִל וַחֲזִיר רוֹבֵעַ-חֲזִירוֹת.</p>
</blockquote>

<blockquote>
<p>אָשׁוּב לְבֵיתִי וְאַקְרִיב אֶת-הֶקָּטוֹמְבּוֹת הַקֹּדֶשׁ</p>
</blockquote>

<blockquote>
<p>לְכָל-הָאֵלִים הַנִּצְחִים הַשּׁוֹכְנִים בְּמֶרְחַב-שָׁמָיִם, 280</p>
</blockquote>

<blockquote>
<p>לְאֵל וְאֵל כְּסִדְרָם; אַךְ מוֹתִי מִתְּהוֹם-הַיָּם יָבוֹא.</p>
</blockquote>

<blockquote>
<p>וְהָיָה זֶה מוֹתִי מוֹת-נְשִׁיקָה, וּבְשֵׂיבָה טוֹבָה אֶגְוָעָה,</p>
</blockquote>

<blockquote>
<p>זָקֵן, אֵין-אוֹנִים, וּבְרָכוֹת יָחוּלוּ עַל-רֹאשׁ כָּל-הָעַמִּים</p>
</blockquote>

<blockquote>
<p>אֲשֶׁר בְּצִלִּי יֶחְסָיוּ, כָּכָה לִי אָמַר, וְכֵן יָקוּם&quot;.</p>
</blockquote>

<br>  

<blockquote>
<p>נָשְׂאָה אִמְרָתָהּ וַתַּעַן לוֹ פֵּנֶלּוֹפָּה הַנְּבוֹנָה:    285</p>
</blockquote>

<blockquote>
<p>&quot;אִם-בֶּאֱמֶת יְחוֹנְנוּךָ הָאֵלִים הַשֵּׂיבָה הַטּוֹבָה,</p>
</blockquote>

<blockquote>
<p>תִּקְוָה יֵשׁ לְהִמָּלֵט מִכָּל-פְּגָעֶיךָ הָרָעִים&quot;.</p>
</blockquote>

<br>  

<blockquote>
<p>כָּכָה שׂוֹחֲחוּ שְׁנֵיהֶם, נִדְבְּרוּ אִישׁ אֶל-רְעוּתוֹ.</p>
</blockquote>

<blockquote>
<p>אַךְ אֶבְרִינוֹמָה וְאֹמַנְתּוֹ הֵנָּה מַצִּיעוֹת יָצוּעַ,</p>
</blockquote>

<blockquote>
<p>שָׂמוּ הַשְּׂמִיכוֹת הָרַכּוֹת לְאוֹר הָאֲבוּקוֹת הַמְּאִירוֹת.  290</p>
</blockquote>

<blockquote>
<p>וּכְשֶׁהִצִּיעוּ מִזְדָּרְזוֹת אֶת-הַמִּטָּה הַחֲזָקָה,</p>
</blockquote>

<blockquote>
<p>שָׁבָה הַזְּקֵנָה אֶל-חֶדְרָהּ לָנוּם אֶת-שְׁנָתָהּ הַמְּתוּקָה.</p>
</blockquote>

<blockquote>
<p>וְהָלְכוּ הַשְּׁנַיִם לַמִּטָּה, אַךְ אֶבְרִינוֹמָה שִׁפְחַת-</p>
</blockquote>

<blockquote>
<p>חֶדְרָם הָלְכָה לִפְנֵיהֶם וּבְיָדָהּ אֲבוּקָה בּוֹעָרֶת;</p>
</blockquote>

<blockquote>
<p>וּבְהִכָּנְסָם בַּחֶדֶר, חָזְרָה הִיא אֶל-מְקוֹמָהּ.    295</p>
</blockquote>

<blockquote>
<p>וְעָלוּ בְנֶפֶשׁ שְׂמֵחָה עַל-עֶרֶשׂ יְצוּעָם מִקֶּדֶם.</p>
</blockquote>

<blockquote>
<p>גַּם טֵלֶמָּךְ, וְהַבֶּהָם וְרוֹעֵה-הַחֲזִירִים רַגְלֵיהֶם</p>
</blockquote>

<blockquote>
<p>שָׁבְתוּ וְחָדְלוּ מִכַּרְכֵּר, וְגַם הָאֲמָהוֹת לֹא יָסְפוּ,</p>
</blockquote>

<blockquote>
<p>שָׁכְבוּ לָנוּחַ כֻּלָּמוֹ בָּאַרְמוֹן הַנִּשָּׂא הָאָפֵל.</p>
</blockquote>

<br>  

<blockquote>
<p>אֶפֶס אַחֲרֵי שֶׁרָוְתָה נַפְשָׁם חֶמְדַּת-אֲהָבִים,   300</p>
</blockquote>

<blockquote>
<p>עִנְּגוּ אֶת-לִבָּם בִּדְבָרִים, מְסַפְּרִים אִישׁ עִם-רְעוּתוֹ.</p>
</blockquote>

<blockquote>
<p>הִיא, הַנִּפְלֵאת-בַּנָּשִׁים, סִפְּרָה אֵיךְ סָבְלָה בָּאַרְמוֹן,</p>
</blockquote>

<blockquote>
<p>לִרְאוֹת כְּבַלַּע קְהַל-הַחֲתָנִים הַמְחַבְּלִים הַבָּיִת,</p>
</blockquote>

<blockquote>
<p>אֲשֶׁר שָׁחֲטוּ בִגְלָלָהּ הַרְבֵּה בְנֵי-בָקָר וּכְבָשִׂים</p>
</blockquote>

<blockquote>
<p>כָּשִׂים, וְיַיִן לָרֹב סָבְאוּ שָׁם מִן-הַיְקָבִים.    305</p>
</blockquote>

<blockquote>
<p>אַחֲרֵי-כֵן סִפֵּר אוֹדִיסֵס מִזַּרְעוֹ שֶׁל-זֶבְס אֶת-הַפְּגָעִים</p>
</blockquote>

<blockquote>
<p>אֲשֶׁר הֵמִיט עַל-עַמִּים וְאֶת-כָּל-אֲשֶׁר סָבַל הוּא עַצְמוֹ,</p>
</blockquote>

<blockquote>
<p>הַכֹּל לָהּ סִפֵּר, וְהִתְעַנְּגָה לִשְׁמוֹעַ אֶת-דְּבָרָיו, לֹא נִהְיְתָה</p>
</blockquote>

<blockquote>
<p>שֵׁנָה עַל-עַפְעַפֶּיהָ עַד אִם-כִּלָּה לְסַפֵּר כָּל-דְּבָרָיו.</p>
</blockquote>

<br>  

<blockquote>
<p>הֵחֵל וְסִפֶּר אֵיךְ גָּבַר עַל-הַקִּיקוֹנִים , וְאַחַר<a href="#fn:120" id="fnref:120" title="see footnote" class="footnote"><sup>120</sup></a><br />
310</p>
</blockquote>

<blockquote>
<p>אֵיךְ הִגִּיעַ לְאַדְמַת הַלּוֹטוֹפָגִים הַפּוֹרָה,</p>
</blockquote>

<blockquote>
<p>אֵת אֲשֶׁר עוֹלֵל הַקִּיקְלוֹפּ, וְאֵיךְ נָקַם נִקְמַת מֵרֵעָיו,</p>
</blockquote>

<blockquote>
<p>אַנְשֵׁי-הַחַיִל שֶׁאָכַל הַלָּה וְלֹא חָמַל עֲלֵיהֶם;</p>
</blockquote>

<blockquote>
<p>אֵיךְ קִבְּלָהוּ אֵיאוֹלוֹס בְּסֵבֶר פָּנִים מְאֹד יָפוֹת,</p>
</blockquote>

<blockquote>
<p>וַאֲשֶׁר שִׁלְּחוֹ; וְאוּלָם לְאֶרֶץ-אֲבוֹתָיו זוּ אָהֵב  315</p>
</blockquote>

<blockquote>
<p>שָׁמָּה לֹא בָא עוֹד, כִּי שׁוּב גְּרָפַתּוּ רוּחַ סְעָרָה,</p>
</blockquote>

<blockquote>
<p>וַתְּטַלְטְלֶנּוּ הַיָּמָּה רַב-הַדָּגָה, וְהוּא נֶאֱנָק;</p>
</blockquote>

<blockquote>
<p>אֵיךְ בָּא לְעִיר טֵלֶפִּילוֹס אֲשֶׁר לַלֵּיסְטְרִיגוֹנִים,</p>
</blockquote>

<blockquote>
<p>אֲשֶׁר הִשְׁמִידוּ סְפִינוֹתָיו וְאֶת-רֵעָיו נְעוּלֵי-הַמְּצָחוֹת,</p>
</blockquote>

<blockquote>
<p>כֻּלָּם, לְבַד מֵאוֹדִיסֵס, שֶׁנִּמְלַט בִּסְפִינָה מַשְׁחִירָה.   320</p>
</blockquote>

<blockquote>
<p>גַּם אֶת-כָּל-נִכְלֵי קִירְקֵי וְעָצְמַת תְּכָכֶיהָ הָרַבִּים;</p>
</blockquote>

<blockquote>
<p>וַאֲשֶׁר הָלַךְ וְיָרַד לְמִשְׁכְּנוֹת-אַאִידֵס הַקּוֹדְרִים</p>
</blockquote>

<blockquote>
<p>לִשְׁאֹל אֶת-נֶפֶשׁ טֵירֶסְיַס, אִישׁ-תֵּבֵּי הָרוֹאֶה הַנַּעֲלֶה;</p>
</blockquote>

<blockquote>
<p>הָלַךְ בִּסְפִינָה מְרֻבַּת-מְשׁוֹטִים וְרָאָה כָּל-רֵעָיו</p>
</blockquote>

<blockquote>
<p>וְגַם אֶת-הוֹרָתוֹ יְלָדַתּוּ, טִפְּחַתּוּ בִהְיוֹתוֹ עוֹד יֶלֶד;  325</p>
</blockquote>

<blockquote>
<p>שָׁמַע אֶת-קוֹל הַסִּירֵנוֹת מַנְעִימוֹת-הַזֶּמֶר בְּשׁוֹרְרָן;</p>
</blockquote>

<blockquote>
<p>אֵיךְ בָּא עַד סַלְעֵי הַחֶבֶט, וְעַד כַרִיבְּדִיס הִגִּיעַ,</p>
</blockquote>

<blockquote>
<p>זוֹ הָאֲיֻמָּה, וְעַד סְקִילָה לֹא נִמְלַט מִמֶּנָּה עוֹד אָדָם;</p>
</blockquote>

<blockquote>
<p>אֵיךְ גָּזְלוּ רֵעָיו הַבָּקָר שֶׁל-הֵלְיוֹס-הַשֶּׁמֶשׁ וּשְׁחָטוּם;</p>
</blockquote>

<blockquote>
<p>וְאֵיךְ שָׁם נִפֵּץ בֶּן-קְרוֹנוֹס הַמַּרְעִים-רְעָמִים בִּבְרָקוֹ 330</p>
</blockquote>

<blockquote>
<p>אֶת-אֳנִיָּתוֹ הַקַּלָּה, וְרֵעָיו-עֲמִיתָיו אָבָדוּ,</p>
</blockquote>

<blockquote>
<p>כֻּלָּם כְּאֶחָד; וְאוּלָם הוּא נִמְלַט מִמָּוֶת הָאָיֹם;</p>
</blockquote>

<blockquote>
<p>וְאֵיךְ הוּא בָא לְאוֹגִיגְיָה, הָאִי שֶׁל-הַנִּימְפָה קָלִיפְּסוֹ,</p>
</blockquote>

<blockquote>
<p>שֶׁעֲצָרַתּוּ, כִּי נַפְשָׁהּ בּוֹ חָשְׁקָה לִהְיוֹתוֹ לְאִישׁ לָהּ,</p>
</blockquote>

<blockquote>
<p>וּבִמְעָרָתָהּ הַגְּדוֹלָה לוֹ דָאֲגָה מְאֹד וְהִבְטִיחָה   335</p>
</blockquote>

<blockquote>
<p>לָתֵת-לוֹ הָאַלְמָוֶת, וְזִקְנָה לֹא יֵדַע לְעוֹלָם;</p>
</blockquote>

<blockquote>
<p>אֶפֶס לֹא עָלָה בְּיָדָהּ לְפַתּוֹת אֶת-לִבּוֹ בְּחֻבּוֹ;</p>
</blockquote>

<blockquote>
<p>וְאֵיךְ הוּא בָא אֶל-הַפֵיאַקִּים לְאַחַר הַרְבֵּה מַתְּלָאוֹת,</p>
</blockquote>

<blockquote>
<p>וְהֵמָּה קִבְּלוּהוּ בְּחִבָּה וּכְאַחַד הָאֵלִים כִּבְּדוּהוּ</p>
</blockquote>

<blockquote>
<p>וַיְשַׁלְּחוּהוּ בִּסְפִינָה אֶל-אֶרֶץ אֲבוֹתָיו זוּ אָהֵב,   340</p>
</blockquote>

<blockquote>
<p>נָתְנוּ לוֹ זָהָב לָרֹב וּנְחשֶׁת וּשְׂמָלוֹת יְקָרוֹת.</p>
</blockquote>

<blockquote>
<p>הוּא אַךְ כִּלָּה אֶת-דְּבָרָיו, תְּקָפַתּוּ הַשֵּׁנָה הַמְּתוּקָה,</p>
</blockquote>

<blockquote>
<p>הִיא הַמַּתִּירָה אֲבָרִים, מַתִּירָה יְגוֹנֵי לְבָבוֹת.</p>
</blockquote>

<br>  

<blockquote>
<p>אוּלָם אַתֵּנָה כְּחֻלַּת-הָעַיִן אַחֶרֶת יָזָמָה.</p>
</blockquote>

<blockquote>
<p>כַּאֲשֶׁר אָמְרָה בְּנַפְשָׁהּ, כִּי כְבָר שָׂבְעָה נֶפֶשׁ אוֹדִיסֵס 345</p>
</blockquote>

<blockquote>
<p>הָאֳהָבִים עִם-אִשְׁתּוֹ וְשֵׁנָה מְתוּקָה, הֵעִירָה</p>
</blockquote>

<blockquote>
<p>אֶת-יְלִידַת-הַבֹּקֶר לָהּ-כִּסֵּא-הַכֶּתֶם מִנִּבְכֵי</p>
</blockquote>

<blockquote>
<p>הָאוֹקְיָנוֹס לְהָאִיר לָאָדָם, וְנֵעוֹר אוֹדִיסֵס.</p>
</blockquote>

<blockquote>
<p>קָם מִמִּשְׁכָּבוֹ הָרַךְ וַיְדַבֵּר אֶל-אִשְׁתּוֹ וַיֹּאמֶר:</p>
</blockquote>

<blockquote>
<p>&quot;אִשְׁתִּי, גַּם שְׁנֵינוּ נַפְשֵׁנוּ הֵן שָׂבְעָה הַרְבֵּה מַכְאֹבוֹת, 350</p>
</blockquote>

<blockquote>
<p>אַתְּ הַיּוֹשֶׁבֶת בַּבַּיִת אֲבֵלָה מְבַכָּה תְּשׁוּבָתִי</p>
</blockquote>

<blockquote>
<p>רַבַּת-הַיְגוֹנִים, וְאָנֹכִי מִשְׁתּוֹקֵק לִתְשׁוּבָה,</p>
</blockquote>

<blockquote>
<p>זֶבְס וְיֶתֶר הָאֵלִים מְנָעוּנִי מִשּׁוּב לְמוֹלַדְתִּי.</p>
</blockquote>

<blockquote>
<p>עַתָּה כִּי בָאנוּ גַּם שְׁנֵינוּ אֶל-יְצוּעֵנוּ הַנֶּחְמָד,</p>
</blockquote>

<blockquote>
<p>שִׁלְטִי בְּכָל-אֲשֶׁר לִי, בַּכְּבוּדָּה אֲשֶׁר בַּבַּיִת;   355</p>
</blockquote>

<blockquote>
<p>אֶפֶס הַמִּקְנֶה הָרַב, שֶׁכִּלּוּ הַחֲתָנִים הַיְהִירִים,</p>
</blockquote>

<blockquote>
<p>רֻבּוֹ אָנֹכִי בְּעַצְמִי אֶקַּח מַלְקֹחַ, וְיִתְרוֹ</p>
</blockquote>

<blockquote>
<p>יִתְּנוּ אֲכַיִּים עַד אִם-יִמָּלְאוּ כָּל-הַמִּכְלָאוֹת.</p>
</blockquote>

<blockquote>
<p>עַתָּה אֵלֵךְ אֲנִי לָאֲחֻזָּה מְרֻבַּת-הָעֵצִים</p>
</blockquote>

<blockquote>
<p>לִרְאוֹת אֶת-אָבִי הַטּוֹב הַנֶּעֱצָב הַרְבֵּה בִּגְלָלִי.  360</p>
</blockquote>

<blockquote>
<p>אֶפֶס לָךְ, אִשְׁתִּי, אֲצַוֶּה, אַף-עַל-פִּי שֶׁנְּבֻנוֹת מְאֹד,</p>
</blockquote>

<blockquote>
<p>יַעַן כִּי תֵכֶף עִם-שֶׁמֶשׁ מוֹפִיעַ תַּעֲבֹר הָרִנָּה,</p>
</blockquote>

<blockquote>
<p>אֲשֶׁר הִכֵּיתִי נֶפֶשׁ כָּל-הַחֲתָנִים בָּאַרְמוֹן,</p>
</blockquote>

<blockquote>
<p>קוּמִי עֲלִי בָּעֲלִיָּה עִם-כָּל-הַנָּשִׁים הַשְּׁפָחוֹת,</p>
</blockquote>

<blockquote>
<p>שָׁמָּה לָךְ תֵּשְׁבִי, אַל-תִּרְאִי פְּנֵי אִישׁ וְלֹא תִשְׁאֲלִי דָבָר! 365</p>
</blockquote>

<br>  

<blockquote>
<p>כָּכָה הִבִּיעַ וַיִּלְבַּשׁ אֶת-מַדָּיו הַנָּאִים עַל-כְּתֵפָיו,</p>
</blockquote>

<blockquote>
<p>הֵעִיר אֶת-טֵלֶמָּכוֹס, אֶת-רוֹעֵה הַחֲזִירִים וְהַבֶּהָם,</p>
</blockquote>

<blockquote>
<p>צִוָּה לְכֻלָּם לָקַחַת אֶת-כְּלֵי-הַמִּלְחָמָה בִּידֵיהֶם,</p>
</blockquote>

<blockquote>
<p>וְהֵמָּה לֹא סֵרְבוּ לוֹ, וְשָׂמוּ עֲלֵיהֶם אֶת-כָּל-כְּלֵי-הַנְּחשֶׁת.</p>
</blockquote>

<blockquote>
<p>פָּתְחוּ הַדֶּלֶת וְיָצְאוּ, וְאוֹדִיסֵס הוֹלֵךְ לִפְנֵיהֶם.    370</p>
</blockquote>

<blockquote>
<p>הָיָה כְּבָר אוֹר עַל-פְּנֵי אָרֶץ; וְאוּלָם אַתֵּנָה הֵלִיטָה</p>
</blockquote>

<blockquote>
<p>אוֹתָם חשֶׁךְ-הַלַּיְלָה וְחִישׁ מִן-הָעִיר נְהָגָתַם.</p>
</blockquote>

<br>  

<h2 id="שִׁירעֶשְׂרִיםוְאַרְבָּעָה:שׁוּבבְּאֶרֶץרְפָאִים.בְּרִיתהַשָּׁלוֹם">שִׁיר עֶשְׂרִים וְאַרְבָּעָה: שׁוּב בְּאֶרֶץ רְפָאִים. בְּרִית הַשָּׁלוֹם</h2>

<br>  

<blockquote>
<p>קָרֹא אָז יִקְרָא הֶרְמֵיאַס, הוּא אֱלֹהֵי עִיר קִילֵנָה,</p>
</blockquote>

<blockquote>
<p>לְנַפְשׁוֹת הַנְּעָרִים הַחֲתָנִים וְשַׁרְבִיט זְהָבוֹ כְּלִיל-יֹפִי</p>
</blockquote>

<blockquote>
<p>תָּפַשׂ בְּיָדָיו, הַשַּׁרְבִיט בּוֹ יִסֹּךְ הַשֵּׁנָה עַל-שְׁמֻרוֹת</p>
</blockquote>

<blockquote>
<p>עֵינֵי בְנֵי-אָדָם, אוֹ יְעִירֵם מִתַּרְדֵּמָתָם, כִּרְצוֹנוֹ.</p>
</blockquote>

<blockquote>
<p>נִעֲנַע בּוֹ וּנְהָגָן, וּבְקוֹל צִפְצוּף יָצְאוּ בְעִקְבוֹתָיו.   5</p>
</blockquote>

<blockquote>
<p>כְּאוֹתָם הָעֲטַלֵּפִים הַמְרַחֲפִים בִּמְעָרוֹת חֲשֵׁכוֹת,</p>
</blockquote>

<blockquote>
<p>בְּצִפְצוּף צִפְצוּפִים נִשָּׂאִים כַּאֲשֶׁר יִצְנַח הָאֶחָד</p>
</blockquote>

<blockquote>
<p>מִנִּי הַשּׁוּרָה בַסֶּלַע וְשָׁבוּ וְיִתְלַכָּדוּ, –</p>
</blockquote>

<blockquote>
<p>כָּכָה הִתְעוֹפְפוּ יַחְדָּו בְּצִפְצוּף, וַיֵּצֵא לִפְנֵיהֶן</p>
</blockquote>

<blockquote>
<p>הֶרְמֵס הַגּוֹאֵל-מִצָּרָה, בִּנְתִיב הַבְּלִיָּה הָלָכוּ.  10</p>
</blockquote>

<blockquote>
<p>חָלְפוּ וְעָבְרוּ עַל-זִרְמֵי הָאוֹקִיָנוֹס וְעַל-צוּרֵי</p>
</blockquote>

<br>  

<blockquote>
<p>סַלְעֵי לֶבְקַדְיָה, וְעַל-שַׁעֲרֵי הֵלְיוֹס, וְעַל-מַלְכוּת הַחֲלֹמוֹת,<a href="#fn:121" id="fnref:121" title="see footnote" class="footnote"><sup>121</sup></a></p>
</blockquote>

<blockquote>
<p>מַהֵר הִגִּיעוּ וּבָאוּ עַד כַּר מַצְמִיחַ-הָעִירִית,</p>
</blockquote>

<blockquote>
<p>אֲשֶׁר שָׁם תָּגֹרְנָה הַנְּפָשׁוֹת, בָּבוּאוֹת הַמֵּתִים.</p>
</blockquote>

<br>  

<blockquote>
<p>שָׁמָּה פָגְעוּ בְּנֶפֶשׁ אֲכִילֵס הַגִּבּוֹר בֶּן-פֵּלֵס,  15</p>
</blockquote>

<blockquote>
<p>בְּזוֹ שֶׁל-פַּטְרוֹקְלוֹס הַנַּעֲלֶה וְשֶׁל-אַנְטִילוֹכוֹס הַתָּמִים.</p>
</blockquote>

<blockquote>
<p>מָצְאוּ אֶת-נַפְשׁוֹ שֶׁל-אָיַס, הָרִאשׁוֹן בִּצְבָא-הַדַּנָּאִים</p>
</blockquote>

<blockquote>
<p>בְּשִׁעוּר קוֹמָתוֹ וּבְצַלְמוֹ, לְבַד מִבֶּן-פֵּלֵס הַתָּמִים.</p>
</blockquote>

<blockquote>
<p>וְאֵלֶּה שָׁתוּ עֲלֵיהֶם, הֲמוֹנִים הֲמוֹנִים. וַתִּקְרַב</p>
</blockquote>

<blockquote>
<p>נַפְשׁוֹ שֶׁל-אֲגַמֶּמְנוֹן בֶּן-אַטְרֵס הַגִּבּוֹר אֲבֵלָה.   20</p>
</blockquote>

<blockquote>
<p>סָבִיב לָהּ נִקְבְּצוּ בָאוּ גַם יֶתֶר הַנְּפָשׁוֹת, שֶׁנָּפְלוּ</p>
</blockquote>

<blockquote>
<p>אִתּוֹ בְּהֵיכַל אֵיגִיסְתּוֹס, מָלְאוּ צְבָאָם וָמֵתוּ.</p>
</blockquote>

<blockquote>
<p>פָּתְחָה נֶפֶשׁ אֲכִילֵס בֶּן-פֵּלֵס הַגִּבּוֹר וַתֹּאמֶר:</p>
</blockquote>

<blockquote>
<p>&quot;הִנֵּה אָמַרְנוּ, בֶּן-אַטְרֵס, זֵאוּס הַשָּׂשׂ-לִקְרַאת-רַעַם,</p>
</blockquote>

<blockquote>
<p>בָּחַר בְּךָ כָּל-יָמֶיךָ מִכָּל-הַגִּבּוֹרִים לְאַהֲבָה,    25</p>
</blockquote>

<blockquote>
<p>יַעַן כִּי אַתָּה מָשַׁלְתָּ עַל-טוֹבֵי הָעָם וְגִבּוֹרָיו</p>
</blockquote>

<blockquote>
<p>בְּאַדְמַת הַטְּרוֹיִים, שָׁם אָנוּ אֲכַיִּים סָבַלְנוּ רֹב תְּלָאוֹת.</p>
</blockquote>

<blockquote>
<p>אוּלָם קִדְּמַתְךָ וְהָיְתָה בְּךָ יַד הַגְּזֵרָה הָרָעָה,</p>
</blockquote>

<blockquote>
<p>אֲשֶׁר מִמֶּנָּה אֵין מִפְלָט לְכָל-הַנִּבְרָא בָּעוֹלָם.</p>
</blockquote>

<blockquote>
<p>לוּ עוֹד בִּהְיוֹת כְּבוֹדְךָ אִתְּךָ בְּמָשְׁלְךָ מִמְשַׁל-מְלָכִים 30</p>
</blockquote>

<blockquote>
<p>בְּאֶרֶץ טְרוֹיִים בָּאֲךָ הַמָּוֶת וְאָבְדַן-הַיְגוֹנִים,</p>
</blockquote>

<blockquote>
<p>הָיוּ לְךָ שׁוֹפְכִים הַתֵּל כָּל-צְבָא-הָאֲכַיִּים, וְהָיִיתָ</p>
</blockquote>

<blockquote>
<p>מַנְחִיל לְבִנְךָ אַחֲרֶיךָ הַשֵּׁם וְהַתְּהִלָּה בָאָרֶץ.</p>
</blockquote>

<blockquote>
<p>אוּלָם גּוֹרָלְךָ לְךָ מִנָּה לָמוּת בְּמִיתָה לֹא יָפָה&quot;.</p>
</blockquote>

<br>

<blockquote>
<p>לוֹ אֲמָרֶיהָ הֵשִׁיבָה נֶפֶשׁ בֶּן-אַטְרֵס וַתֹּאמֶר:   35</p>
</blockquote>

<blockquote>
<p>&quot;אֲבָל, בֶּן-פֵּלֵס הַמְאֻשָׁר, אֲכִילֵס הַדּוֹמֶה-לָאֵלִים,</p>
</blockquote>

<blockquote>
<p>אֲשֶׁר נֶאֱסַפְתָּ בְּאֶרֶץ-הַטְּרוֹיִים וְהַרְחֵק מֵאַרְגּוֹס!</p>
</blockquote>

<blockquote>
<p>סָבִיב נֶעֶרְמוּ חֲלָלִים גִּבּוֹרֵי אֲכַיָּה וּטְרוֹיָה,</p>
</blockquote>

<blockquote>
<p>אֲשֶׁר עָלֶיךָ נִלְחַמְוּ, וְאַתָּה שָׁכַבְתָּ בְּתִמְרוֹת</p>
</blockquote>

<blockquote>
<p>אָבָק פּוֹרֵחַ מְלֹא קוֹמָתְךָ, שָׁכַחְתָּ סוּסֶיךָ.  40</p>
</blockquote>

<blockquote>
<p>אָנוּ נִלְחַמְנוּ וְלֹא נַחְנוּ כָל-אוֹתוֹ הַיּוֹם, וְלֹא הָיִינוּ</p>
</blockquote>

<blockquote>
<p>אוֹסְפִים יָדֵינוּ אִלּוּ לֹא שָׂם זֶבְס קֵץ לַקְרָב בִּסְעָרָה.</p>
</blockquote>

<blockquote>
<p>וּכְשֶׁנָּשָׂאנוּ אוֹתְךָ מִתּוֹךְ הַקְרָב אֶל-הָאֳנִיּוֹת,</p>
</blockquote>

<blockquote>
<p>הִשְׁכַּבְנוּךָ בַּמִּטָּה, וּבְשָׂרְךָ הַיָּפֶה רָחַצְנוּ</p>
</blockquote>

<blockquote>
<p>בְּמַיִם חֲמִימִים וּמְשָׁחוֹת, וּדְמָעוֹת רַבּוֹת וְחַמּוֹת  45</p>
</blockquote>

<blockquote>
<p>שָׁפְכוּ עָלֶיךָ סְבִיבֶיךָ דַּנָּאִים וְגָזְזוּ רֹאשָׁם,</p>
</blockquote>

<br>  

<blockquote>
<p>עָלְתָה מִנִּבְכֵי הַיָּם אִמְּךָ וּבְנוֹת-הַיָּם אִתָּהּ,<a href="#fn:122" id="fnref:122" title="see footnote" class="footnote"><sup>122</sup></a></p>
</blockquote>

<blockquote>
<p>בָּאָה, כִּי שָׁמְעָה הַשְּׁמוּעָה, וְקוֹל עֲנוֹת אָיֹם הֵרִיעַ</p>
</blockquote>

<blockquote>
<p>עַל-פְּנֵי הַמַּיִם, וּרְעָדָה אָחֲזָה אֶת-הָאֲכַיִּים.</p>
</blockquote>

<blockquote>
<p>וְהָיוּ קוֹפְצִים וְנָסִים אֱלֵי הָאֳנִיּוֹת הַחֲלוּלוֹת,  50</p>
</blockquote>

<blockquote>
<p>אִלּוּ לֹא עָצַר בַּעֲדָם גֶּבֶר שְׂבַע-יָמִים נְבוֹן-דָּעַת,</p>
</blockquote>

<blockquote>
<p>נֶסְטוֹר, שֶׁהָיָה מִכְּבָר יוֹעֵץ הָעֵצוֹת הַטֹּבוֹת;</p>
</blockquote>

<blockquote>
<p>נָשָׂא אִמְרָתוֹ מִתְכַּוֵּן לְטוֹבָה וַיְדַבֵּר אֶת-דְּבָרָיו:</p>
</blockquote>

<blockquote>
<p>'עִמְדוּ, עֲמֹדוּ, אַרְגֵּאִים! אַל-לָכֶם לָנוּס, אֲכַיִּים!</p>
</blockquote>

<blockquote>
<p>אִמּוֹ הִיא וּבְנוֹת-הַיָּם, בְּנוֹת הָאַלְמָוֶת, שָׁם אִתָּהּ, 55</p>
</blockquote>

<blockquote>
<p>עוֹלָה מִנִּבְכֵי הַמַּיִם לְתַנּוֹת לִבְנָהּ אֲשֶׁר נִסְפָּה'.</p>
</blockquote>

<blockquote>
<p>כָּכָה סָח, וְגִבּוֹרֵי אֲכַיָּה גָּבְרוּ עַל-פַּחֲדָם,</p>
</blockquote>

<blockquote>
<p>שָׁתוּ עָלֶיךָ, סַבּוּךָ בְּנוֹת-זְקַן-הַיָּם הַמִּתְאַבְּלוֹת,</p>
</blockquote>

<blockquote>
<p>בָּכוּ לְךָ בְּכִי-תַמְרוּרִים וַיַּלְבִּישׁוּךָ סוּת נִצְחִית.</p>
</blockquote>

<blockquote>
<p>קוֹנְנוּ כָּל-תֵּשַׁע הַמּוּזוֹת חֲלִיפוֹת בִּנְגִינָה עֲרֵבָה, 60</p>
</blockquote>

<blockquote>
<p>וְאֵין לִרְאוֹת אִישׁ בְּכָל-הָאַרְגֵּאִים אֲשֶׁר לֹא בָכָה,</p>
</blockquote>

<blockquote>
<p>כָּל-כָּךְ נָגְעָה עַד לִבָּם קִינַת הַמּוּזָה הַצְּלוּלָה.</p>
</blockquote>

<blockquote>
<p>שִׁבְעָה עָשָׂר יוֹם, יוֹמָם וָלַיְלָה, בָּכִינוּ</p>
</blockquote>

<blockquote>
<p>לְךָ: הָאֵלִים הַנִּצְחִים וּבְנֵי-הָאָדָם, בְּנֵי-תְמוּתָה.</p>
</blockquote>

<br>  

<blockquote>
<p>אֶפֶס בַּשְּׁמֹנָה הֶעָשָׂר שְׂרַפְנוּךָ בָּאֵשׁ, וְגַם הַרְבֵּה<a href="#fn:123" id="fnref:123" title="see footnote" class="footnote"><sup>123</sup></a><br />
65</p>
</blockquote>

<blockquote>
<p>בָּקָר עֲקֻמֵּי-קַרְנַיִם וְצֹאן-מַרְבֵּק טָבַחְנוּ סְבִיב גּוּפְךָ.</p>
</blockquote>

<blockquote>
<p>אַתָּה נִשְׂרַפְתָּ בַּמְּדוּרָה בְּבִגְדֵי אֵלִים בְּרָב-שָׁמֶן,</p>
</blockquote>

<blockquote>
<p>בְּנַהֲרוֹת דְּבַשׁ מָתוֹק, וְרַבִּים גִּבּוֹרֵי אֲכַיָּה שׁוֹקְקִים</p>
</blockquote>

<blockquote>
<p>סְבִיבוֹת הָאֵשׁ הַלּוֹהֶטֶת חֲגוּרֵי כְלֵי מִלְחַמְתָּם,</p>
</blockquote>

<blockquote>
<p>רוֹכְבֵי הָרֶכֶב וְרַגְלִים, וַיַּעַל הַשָּׁאוֹן וַיִּגְבָּר.   70</p>
</blockquote>

<blockquote>
<p>אֶפֶס, כְּשֶׁאֲכָלַתְךָ הָאֵשׁ וְלַהֲבוֹת הֵפֵיסְטוֹס,</p>
</blockquote>

<blockquote>
<p>הַשְׁכֵּם צָבַרְנוּ אֶת-כָּל-עַצְמוֹתֶיךָ הַלְּבָנוֹת, אֲכִילֵס,</p>
</blockquote>

<blockquote>
<p>שַׂמְנוּ אוֹתָן בְּיַיִן נָקִי וּבְשֶׁמֶן מִשְׁחָה. וְאִמְּךָ</p>
</blockquote>

<blockquote>
<p>נָתְנָה כְּלִי בֶּן-יְדוֹתַיִם עָשׂוּי מִזָּהָב, מַתְּנַת</p>
</blockquote>

<blockquote>
<p>יַד דִּיאוֹנִיסוֹס – הִיא אָמְרָה– וּמַעֲשֵׂה הֵפֵיסְטוֹס הַמְהֻלָּל, 75</p>
</blockquote>

<blockquote>
<p>בּוֹ תָּנַחְנָה, אֲכִילֵס הַמַּזְהִיר, כָּעֵת עַצְמוֹתֶיךָ</p>
</blockquote>

<blockquote>
<p>יַחַד עִם-עַצְמוֹת פַּטְרוֹקְלוֹס בְּנוֹ שֶׁל-מֶנֵּיטְיוֹס, תִּשְׁכַּב</p>
</blockquote>

<blockquote>
<p>לְבַדְּךָ, בְּלִי אַנְטִילוֹכוֹס אֲשֶׁר אָהַבְתָּ בָּעוֹלָם</p>
</blockquote>

<blockquote>
<p>יוֹתֵר מִכָּל-יְדִידֶיךָ אַחֲרֵי מוֹת דּוֹדְךָ פַּטְרוֹקְלוֹס.</p>
</blockquote>

<blockquote>
<p>גִּבְעָה גְּדוֹלָה וְנִפְלָאָה שָׁפַכְנוּ לְךָ אָז אֲנַחְנוּ,  80</p>
</blockquote>

<br>  

<blockquote>
<p>מַחֲנֵה-הַקֹּדֶשׁ שֶׁל-חֵיל-הָאַרְגֵּאִים, כָּל-רוֹמֵי-הַכִּידוֹן,<a href="#fn:124" id="fnref:124" title="see footnote" class="footnote"><sup>124</sup></a></p>
</blockquote>

<blockquote>
<p>מָרוֹם עַל-סַלְעֵי הַחוֹף, לְיַד יָם הֶלֵּסְפּוֹנְטוֹס הַגָּדוֹל,</p>
</blockquote>

<blockquote>
<p>לְמַעַן יִרְאוּהָ מֵרָחוֹק יוֹרְדֵי הַיָּם בָּאֳנִיּוֹת</p>
</blockquote>

<blockquote>
<p>כָּל-הַחַיִּים אִתָּנוּ וַאֲשֶׁר יָבֹאוּ אַחֲרֵינוּ.</p>
</blockquote>

<blockquote>
<p>וְאִמְּךָ בִּקְשָׁה מֵאֵת הָאֵלִים פְּרָסִים יְקָרִים,  85</p>
</blockquote>

<blockquote>
<p>וַתַּצִּיגֵם בְּאֶמְצַע הַזִּירָה לְטוֹבֵי הָאֲכַיִּים.</p>
</blockquote>

<blockquote>
<p>כַּמָּה פְעָמִים הָיִיתָ בְּמִשְׁתֵּה קְבוּרַת גִּבּוֹרִים,</p>
</blockquote>

<blockquote>
<p>אֲשֶׁר תִּקְּנוּ לִכְבוֹדוֹ שֶׁל-מֶלֶךְ שֶׁנֶּאֱסַף אֶל-עַמָּיו</p>
</blockquote>

<blockquote>
<p>וַעֲלָמִים מִתְאַזְּרִים מַתְקִינִים עַצְמָם לְתַחֲרוּת,</p>
</blockquote>

<blockquote>
<p>אֶפֶס נוֹרָאוֹת נִפְלֵאתָ בְּנַפְשְׁךָ לְמַרְאֵה עֵינֶיךָ,  90</p>
</blockquote>

<blockquote>
<p>אִלּוּ רָאִיתָ הַפְּרָסִים הַיָּפִים שֶׁקָּבְעָה לִכְבוֹדְךָ</p>
</blockquote>

<blockquote>
<p>תֶּטִּיס לָהּ-רַגְלֵי-הַכֶּסֶף, כִּי מְאֹד אֲהֵבוּךָ הָאֵלִים.</p>
</blockquote>

<blockquote>
<p>כָּכָה לֹא אָבַד זִכְרוֹנְךָ בְּמוֹתְךָ, וּלְעוֹלְמֵי עַד תִּהְיֶה</p>
</blockquote>

<blockquote>
<p>תְּהִלָּה לְךָ בְּכָל-מִשְׁפְּחוֹת אָדָם עַל-אָרֶץ, אֲכִילֵס.</p>
</blockquote>

<blockquote>
<p>אֶפֶס מַה בֶּצַע לִי כִּי אֶת-הַמִּלְחָמָה גָמַרְתִּי?   95</p>
</blockquote>

<blockquote>
<p>וְזֵאוּס מִנָּה לִי בְשׁוּבִי לְאַרְצִי הָאָבְדָן הָאָיֹם</p>
</blockquote>

<blockquote>
<p>בְּחֶרֶב אֵיגִיסְתּוֹס הַנָּבָל וְאִשְׁתִּי אֵשֶׁת-הַתְּכָכִים&quot;.</p>
</blockquote>

<br>  

<blockquote>
<p>כָּכָה שׂוֹחֲחוּ שְׁנֵיהֶם, אִישׁ אֶל-רֵעֵהוּ נִדְבָּרוּ.</p>
</blockquote>

<blockquote>
<p>קָרַב אֲלֵיהֶם הַמַּלְאָךְ הַמָּהִיר, מֵמִית-הָאַרְגּוֹס,</p>
</blockquote>

<blockquote>
<p>נוֹהֵג אֶת-נַפְשׁוֹת הַחֲתָנִים, שֶׁהִכָּה אוֹדִיסֵס בְּאַפּוֹ. 100</p>
</blockquote>

<blockquote>
<p>רָאוּ אוֹתָם הַשְּׁנַיִם, הִשְׁתָּאוּ לְמַרְאֶה, קָרָבוּ.</p>
</blockquote>

<blockquote>
<p>וְנַפְשׁוֹ שֶׁל-אֲגַמֶּמְנוֹן בֶּן-אַטְרֵס הִכִּירָה אֶת-נֶפֶשׁ</p>
</blockquote>

<blockquote>
<p>בְּנוֹ שֶׁל-מֶלַּנֵס הַגִּבּוֹר, אֶת-אַמְפִימֶדּוֹן הַמְהֻלָּל,</p>
</blockquote>

<blockquote>
<p>יַעַן כִּי הוּא אַכְסְנַאי לוֹ הָיָה בְּהִתְגּוֹרְרוֹ בְּאִתָּקָה.</p>
</blockquote>

<blockquote>
<p>פָּתְחָה נֶפֶשׁ בֶּן-אַטְרֵס וַתִּשָּׂא אִמְרָתָהּ וַתֹּאמֶר:  105</p>
</blockquote>

<blockquote>
<p>&quot;אָנָּא, אַמְפִימֶדּוֹן, מַה פֶּגַע הָרַע שֶׁהוֹרִידְכֶם</p>
</blockquote>

<blockquote>
<p>כֻּלְּכֶם אִישׁ בָּחוּר וְגִיל אֶחָד אֶל-אֶרֶץ חֲשֵׁכִים. מְאֹד יִקְשֶׁה</p>
</blockquote>

<blockquote>
<p>לָבוֹא וְלִמְצֹא אֲחֵרִים טוֹבִים מִכֶּם בְּעִיר אֶחָת.</p>
</blockquote>

<blockquote>
<p>אֵין זֶה כִּי אִם-פּוֹסֵידוֹן הֵמִית אֶת-כֻּלְּכֶם בַּסְּפִינוֹת,</p>
</blockquote>

<blockquote>
<p>הֵקִים עֲלֵיכֶם סְעָרָה אֲיֻמָּה וּמִשְׁבְּרֵי יַמִּים,    110</p>
</blockquote>

<blockquote>
<p>אוֹ הֲרָגוּכֶם אֲנָשִׁים צוֹרְרִים עַל-פְּנֵי הַיַּבָּשָׁה</p>
</blockquote>

<blockquote>
<p>בְּשׁוּדְכֶם מֵהֶם אֶת-בְּקָרָם, אֶת-עֶדְרֵי הַצֹּאן הַנֶּהְדָּרִים,</p>
</blockquote>

<blockquote>
<p>אוֹ בַּמִּלְחָמָה שֶׁאָסְרוּ לְמַעַן עִירָם וּנְשֵׁיהֶם?</p>
</blockquote>

<blockquote>
<p>אָנָּא, עֲנֵה, כִּי שָׁאָלְתִּי, הֲלֹא אַכְסְנַאי לְךָ אָנִי.</p>
</blockquote>

<blockquote>
<p>שֶׁמָּא שָׁכַחְתָּ אֶת-בּוֹאִי עִם-מֶנֶּלָּאוֹס הַדּוֹמֶה-  115</p>
</blockquote>

<blockquote>
<p>לְאֵלִים פַּעַם אֶל-בֵּיתְכֶם לְעוֹרֵר אֶת-רוּחַ אוֹדִיסֵס</p>
</blockquote>

<blockquote>
<p>וְיֵרֵד אִלְיוֹנָה אִתָּנוּ בִּסְפִינוֹת חֲמוּדוֹת-הַצְּלָעוֹת;</p>
</blockquote>

<blockquote>
<p>חֹדֶשׁ עָשִׂינוּ עַד שֶׁעָבַרְנוּ הַיָּם זֶה הַגָּדוֹל,</p>
</blockquote>

<blockquote>
<p>בְּקשִׁי פִתִּינוּ אֶת-לֶב-אוֹדִיסֵס מַחֲרִיב-הֶעָרִים&quot;.</p>
</blockquote>

<br>  

<blockquote>
<p>נָשְׂאָה אִמְרָתָהּ נֶפֶשׁ אַמְפִימֶדּוֹן וַתַּעֲנֵהוּ:     120</p>
</blockquote>

<blockquote>
<p>&quot;בְּנוֹ הַמְהֻלָּל שֶׁל אַטְרֵס! הוֹי, אֲגַמֶמְּנוֹן הַמּוֹשֵׁל!</p>
</blockquote>

<blockquote>
<p>הַכֹּל זוֹכֵר עוֹדֶנִּי, כָּל-אֲשֶׁר אָמַרְתָּ, זְרַע-זֵאוּס.</p>
</blockquote>

<blockquote>
<p>הַכֹּל אַגִּידָה לְךָ, וּדְבָרִים נְכוֹנִים אֲסַפֵּר,</p>
</blockquote>

<blockquote>
<p>גַּם דְּבַר מוֹתֵנוּ הָאָיֹם, וּמִי שֶׁעוֹלֵל לָנוּ כָּכָה.</p>
</blockquote>

<blockquote>
<p>מְחַזְּרִים הָיִינוּ עַל-אֵשֶׁת אוֹדִיסֵס שֶׁרָחַק זֶה כַּמָּה,   125</p>
</blockquote>

<blockquote>
<p>וְהִיא לֹא הִסְכִּימָה לְנִשּׂוּאִים שְׂנוּאִים לָהּ וְגַם לֹא מֵאֵנָה,</p>
</blockquote>

<blockquote>
<p>יַעַן כִּי זָמְמָה לָנוּ אֶת-הָאֲבַדּוֹן הַשָּׁחוֹר.</p>
</blockquote>

<blockquote>
<p>רַבּוֹת תַּחְבֻּלוֹת הָעָרְמָה שֶׁזָּמְמָה, וְהִנֵּה הָאַחַת:</p>
</blockquote>

<blockquote>
<p>נוּל הֶעֱמִידָה בְחֶדְרָה מְאֹד גָּדוֹל, אוֹמֶרֶת לֶאֱרֹג</p>
</blockquote>

<blockquote>
<p>אֶרֶג דַּק וְרַב-מִדּוֹת, וַתֹּאמֶר אֲזַי לְכֻלָּנוּ:   130</p>
</blockquote>

<blockquote>
<p>'אַתֶּם, עֲלָמִים חֲתָנַי, כִּי מֵת כְּבָר אוֹדִיסֵס הַנַּעֲלֶה,</p>
</blockquote>

<blockquote>
<p>נִדְחֶה אֶת-זְמַן נִשּׂוּאֵינוּ עַד אִם-כִּלִּיתִי הַסָּדִין,</p>
</blockquote>

<blockquote>
<p>לְמַעַן לֹא יֹאבְדוּ לִי חוּטַי אֲשֶׁר אֲנִי הַחִלֹּתִי,</p>
</blockquote>

<blockquote>
<p>לִהְיוֹת תַּכְרִיכִים לְלָאֶרְטֵס הַגִּבּוֹר, בְּטֶרֶם מִגְּרָהוּ</p>
</blockquote>

<blockquote>
<p>רֹעַ-גְּזֵרָתוֹ בְּיַד הַמָּוֶת מְמַתֵּחַ-הַגְּוִיָּה,     135</p>
</blockquote>

<blockquote>
<p>לְמַעַן לֹא תוֹכִיחֵנִי אַחַת מִבְּנוֹת-הָאֲכַיִּים,</p>
</blockquote>

<blockquote>
<p>לֵאמֹר: נִקְבַּר בְּלִי תַכְרִיךְ אִישׁ מְאֹד כָּבֵד-בַּנְּכָסִים'.</p>
</blockquote>

<blockquote>
<p>כָּכָה דִבְּרָה. וְאָנוּ לִבֵּנוּ לֶב-גֶּבֶר, לָהּ הֶאֱמִין.</p>
</blockquote>

<blockquote>
<p>הָיְתָה אוֹרֶגֶת בַּיּוֹם וְעוֹשָׂה בָאֵטוּן הַגָּדוֹל,</p>
</blockquote>

<blockquote>
<p>אֶפֶס בַּלַּיְלָה שׁוּב סָתְרָה לְאוֹר הָאֲבוּקוֹת הִבְעִירָה. 140</p>
</blockquote>

<blockquote>
<p>כָּךְ שָׁלשׁ שָׁנִים סְבָבַתְנוּ בְּעָרְמָה אֶת-הָאֲכַיִּים.</p>
</blockquote>

<blockquote>
<p>אַךְ כְּשֶׁהִגִּיעָה הָרְבִיעִית בְּלִוְיַת כָּל-תְּקוּפוֹת הַשָּׁנָה,</p>
</blockquote>

<blockquote>
<p>וְעִם-יָרֵחַ חוֹלֵף עָבְרוּ יָמִים עַל-יָמִים,</p>
</blockquote>

<blockquote>
<p>גָּלְתָה אָזְנֵינוּ אַחַת הַנָּשִׁים, שֶׁיָּדְעָה דְבַר-אֱמֶת,</p>
</blockquote>

<blockquote>
<p>אַף מְצָאנוּהָ, כְּשֶׁהִיא סוֹתֶרֶת הָאֶרֶג הַיָּפֶה.   145</p>
</blockquote>

<blockquote>
<p>כָּכָה הָיְתָה אֲנוּסָה לִגְמֹר אֶת-מְלַאכְתָּהּ, עַל-כָּרְחָהּ.</p>
</blockquote>

<blockquote>
<p>וּכְשֶׁהֶרְאֲתָה הַמְּעִיל, כִּי שֻׁלַּם הָאֶרֶג הַגָּדוֹל,</p>
</blockquote>

<blockquote>
<p>וְכִבְּסָה אוֹתוֹ, נִדְמָה לַשֶּׁמֶשׁ אוֹ לַיָּרֵחַ,</p>
</blockquote>

<blockquote>
<p>נָחָה הַדֵּימוֹן הַשָּׂטָן אֶת-אִישָׁהּ מִמָּקוֹם שֶׁנָּחָה,</p>
</blockquote>

<blockquote>
<p>אֶל-קְצֵה הַשָּׂדֶה הָרָחוֹק, שָׁם יָגוּר רוֹעֵה-הַחֲזִירִים  150</p>
</blockquote>

<blockquote>
<p>וְשָׁם גַּם בְּנוֹ יְחִידוֹ, אֲשֶׁר לְאוֹדִיסֵס הַנַּעֲלֶה,</p>
</blockquote>

<blockquote>
<p>בְּשׁוּבוֹ בַסְּפִינָה הַשְּׁחוֹרָה מִפִּילוֹס, אֶרֶץ-הַחוֹלוֹת.</p>
</blockquote>

<blockquote>
<p>חָרְשׁוּ שְׁנֵיהֶם הַמָּוֶת הָאָיֹם עַל-קְהַל-הַחֲתָנִים,</p>
</blockquote>

<blockquote>
<p>הָלְכוּ לָעִיר הַמְצֻיָּנָה, וְאוֹדִיסֵס בּוֹשֵׁשׁ וְנִכְנַס</p>
</blockquote>

<blockquote>
<p>שֵׁנִי, כִּי בְנוֹ טֵלֶמָּכוֹס נִכְנַס רִאשׁוֹנָה לְפָנָיו.  155</p>
</blockquote>

<blockquote>
<p>וְנָהַג אוֹתוֹ הָרוֹעֶה כְּשֶׁבְּגָדִים מְכֹעָרִים לִבְשָׂרוֹ,</p>
</blockquote>

<blockquote>
<p>דּוֹמֶה לְחוֹזֵר עַל-פְּתָחִים חֵלֵכָה וְזָקֵן שְׂבַע-יָמִים,</p>
</blockquote>

<blockquote>
<p>אֲשֶׁר יִשָּׁעֵן עַל-מַקְלוֹ וּבְלוֹיֵי סְחָבוֹת לִבְשָׂרוֹ.</p>
</blockquote>

<blockquote>
<p>אִישׁ מִתּוֹכֵנוּ לֹא יָכֹל לְהַכִּיר בּוֹ אֶת-אוֹדִיסֵס,</p>
</blockquote>

<blockquote>
<p>לְפֶתַע פִּתְאֹם הוֹפִיעַ, וְגַם מִן-הַזְּקֵנִים אַף אֶחָד. 160</p>
</blockquote>

<blockquote>
<p>בְּדִבְרֵי נְאָצָה וּזְרִיקַת חֲפָצִים עָלָיו הִתְנַפַּלְנוּ;</p>
</blockquote>

<blockquote>
<p>אוּלָם הוּא נָשָׂא וְסָבַל בְּאֹרֶךְ אַפַּיִם בְּבֵיתוֹ,</p>
</blockquote>

<blockquote>
<p>אֲשֶׁר יַעֲלִיבוּהוּ בְּדִבְרֵי נְאָצָה וּזְרִיקוֹת.</p>
</blockquote>

<blockquote>
<p>אַךְ כְּשֶׁעוֹרְרָהוּ רְצוֹנוֹ שֶׁל-זֵאוּס הַתּוֹפֵשׂ-בָּאֵיגִיס,</p>
</blockquote>

<blockquote>
<p>נָשָׂא עִם-בְּנוֹ טֵלֶמָּכוֹס כְּלֵי-זֵינוֹ הַנָּאִים וְהִנִּיחָם   165</p>
</blockquote>

<blockquote>
<p>כֻּלָּם בַּלִּשְׁכָּה בְּיַחַד, וַיִּנְעֲלוּ דַלְתֵי הַבַּיִת.</p>
</blockquote>

<blockquote>
<p>אַחַר-כֵּן צִוָּה בְּעָקְבָה לְאִשְׁתּוֹ לְהָבִיא לְמוֹשַׁב</p>
</blockquote>

<blockquote>
<p>כָּל-הַחֲתָנִים אֶת-קַשְׁתּוֹ וְהַבַּרְזֶל הָאָפֹר לַעֲרֹךְ</p>
</blockquote>

<blockquote>
<p>לָנוּ לָאֲמֵלָלִים הַתַּחֲרוּת וּלְהַתְחִיל הַקָּטֶל.</p>
</blockquote>

<blockquote>
<p>אִישׁ מֵאִתָּנוּ לֹא עָצַר כֹּחַ לִדְרֹךְ אֶת-יֶתֶר  170</p>
</blockquote>

<blockquote>
<p>קַשְׁתּוֹ, קֶשֶׁת-אַדִּירִים, כִּי מְאֹד נוֹפְלִים אָנוּ מִמֶּנּוּ.</p>
</blockquote>

<blockquote>
<p>אוּלָם כְּשֶׁבָּאָה הַקֶּשֶׁת הַגְּדוֹלָה בִּזְרֹעוֹת אוֹדִיסֵס,</p>
</blockquote>

<blockquote>
<p>קָרֹא קָרָאנוּ כֻלָּנוּ בְקוֹל וּדְבָרִים הִרְבֵּינוּ</p>
</blockquote>

<blockquote>
<p>לִבְלִי תֵת לוֹ הַקֶּשֶׁת, אַף כִּי מְאֹד נַפְשׁוֹ הִשְׁתּוֹקְקָה.</p>
</blockquote>

<blockquote>
<p>אַךְ טֵלֶמָּכוֹס הָאֶחָד לוֹ צִוָּה וְהוּא גַם עוֹדְדָהוּ   175</p>
</blockquote>

<blockquote>
<p>וְכַאֲשֶׁר תְּפָשָׂהּ בְּיָדוֹ אוֹדִיסֵס הָאִישׁ רַב-הַתְּלָאוֹת</p>
</blockquote>

<blockquote>
<p>דָּרַךְ בְּנָקֵל הַקֶּשֶׁת וַיַּעֲבֵר הַחֵץ בַּגַּרְזִנִּים.</p>
</blockquote>

<blockquote>
<p>הָלַךְ וְעָמַד בַּמִּפְתָּן וַיָּרֶק הַחִצִּים הַמְּהִירִים,</p>
</blockquote>

<blockquote>
<p>הִבִּיט אֲיֻמּוֹת סְבִיבוֹתָיו וַיּוֹר בְּאַנְטִינוֹאוֹס הַמֶּלֶךְ,</p>
</blockquote>

<blockquote>
<p>אַחַר גַּם בַּאֲחֵרִים רָב חִצָּיו רַבֵּי-הַמַּכְאוֹב,  180</p>
</blockquote>

<blockquote>
<p>כּוֹנֵן אוֹתָם לְפָנָיו, וְהֵם צְפוּפִים אַרְצָה נָפְלוּ;</p>
</blockquote>

<blockquote>
<p>נִכָּר הָיָה,כִּי אַחַד הָאֵלִים עוֹמֵד לִימִינָם,</p>
</blockquote>

<blockquote>
<p>כִּי בִּמְהֵרָה סָעֲרוּ בָּאוּלָם וְהִכּוּ בְּאַפָּם</p>
</blockquote>

<blockquote>
<p>גְּבָרִים מִסָּבִיב, וְקוֹלוֹת נְאָקָה מַחֲרִידִים הֵרִיעוּ,</p>
</blockquote>

<blockquote>
<p>רַעַשׁ נֵפֶץ גֻּלְגָּלֹות, וְהָרִצְפָּה בְּדָמִים נִכְסָתָה.  185</p>
</blockquote>

<blockquote>
<p>כָּכָה אָבֹד אָבַדְנוּ, אֲגַמֶּמְנוֹן, וְגַם עַתָּה</p>
</blockquote>

<blockquote>
<p>עוֹד גּוּפוֹתֵינוּ מוּטָלוֹת בְּלִי קְבוּרָה בְּאַרְמוֹן אוֹדִיסֵס;</p>
</blockquote>

<blockquote>
<p>יַעַן כִּי כָל-יְדִידֵינוּ בַבַּיִת טֶרֶם יֵדָעוּ,</p>
</blockquote>

<blockquote>
<p>וְרָחֲצוּ אֶת-פְּצָעֵינוּ לְמִשְׁעִי מִדָּמִים שְׁחוֹרִים,</p>
</blockquote>

<blockquote>
<p>יַשְׁכִּיבוּנוּ וְיִתְאַבְּלוּ, שֶׁהוּא הוּא כָבוֹד לַמֵּתִים&quot;.  190</p>
</blockquote>

<br>  

<blockquote>
<p>נָשְׂאָה אִמְרָתָהּ וַתַּעַן לוֹ נֶפֶשׁ בֶּן-אַטְרֵס וַתֹּאמֶר:</p>
</blockquote>

<blockquote>
<p>&quot;בֶּן-לָאֶרְטֵס הַמְאֻשָּׁר, אוֹדִיסֵס הָאִישׁ רַב-הַתְּכָכִים,</p>
</blockquote>

<blockquote>
<p>אֲשֶׁר זָכִיתָ בְּאֵשֶׁת חַיִל הַכְּשֵׁרָה בַּנָּשִׁים!</p>
</blockquote>

<blockquote>
<p>אָכֵן מַה טֹּבוּ שַׂרְעַפֵּי פֵּנֶלּוֹפֵּיָה הַתְּמִימָה,</p>
</blockquote>

<blockquote>
<p>לֵב בַּת-אִיקַרְיוֹס מַה יָּקָר, כִּי שָׁמְרָה אֱמוּנִים לְאוֹדִיסֵס, 195</p>
</blockquote>

<blockquote>
<p>הוּא אַלּוּף נְעוּרֶיהָ! תְּהִלַּת צִדְקָתָהּ לֹא תָסוּף</p>
</blockquote>

<blockquote>
<p>לְעוֹלמֵי עַד. בְּנֵי הָאַלְמָוֶת הֵמָּה יִצְּרוּ בְּלֵב יוֹשְׁבֵי</p>
</blockquote>

<blockquote>
<p>אֶרֶץ בְּשִׁירָה נֶחְמָדָה אֶת-שֵׁם פֵּנֶלּוֹפָּה הַצְּנוּעָה.</p>
</blockquote>

<blockquote>
<p>לֹא כְּבַת טִינְדַּרֶאוֹס שֶׁחָרְשָׁה שַׁעֲרוּרִיָּה,</p>
</blockquote>

<blockquote>
<p>אֲשֶׁר הָרְגָה אַלּוּף נְעוּרֶיהָ וּבְשִׁירַת זְוָעָה   200</p>
</blockquote>

<blockquote>
<p>חַיָּה בְּפִי בְנֵי-אָדָם, וְהִיא הִיא הֶעֶטְתָה חֶרְפָּה</p>
</blockquote>

<blockquote>
<p>עַל-כָּל-הַנָּשִׁים הָרַכּוֹת, וְגַם עַל-הַטּוֹבָה בֵינֵיהֶן&quot;.</p>
</blockquote>

<br>  

<blockquote>
<p>כָּכָה שׂוֹחֲחוּ אֵלֶּה, אִישׁ אֶל-רֵעֵהוּ נִדְבָּרוּ,</p>
</blockquote>

<blockquote>
<p>עוֹמְדִים בְּמִשְׁכְּנוֹת-הַדֵס וּבְמַעֲמַקֵּי אֲדָמָה.</p>
</blockquote>

<blockquote>
<p>וְאֵלֶּה בְצֵאתָם מֵעִירָם הִגִּיעוּ קַל מְהֵרָה לְחָצֵר  205</p>
</blockquote>

<blockquote>
<p>בְּנוּיָה-לְתִפְאָרָה, הִיא קִנְיַן לָאֶרְטֵס, וְהוּא הוּא בְעַצְמוֹ</p>
</blockquote>

<blockquote>
<p>קָנָה לוֹ אוֹתָהּ לְפָנִים בְּעָצְמוֹ וּבִיגִיעָתוֹ.</p>
</blockquote>

<blockquote>
<p>שָׁמָּה מִשְׁכָּנוֹ שֶׁלּוֹ, וְסָבִיב בִּנְיְנֵי-הַמֶּשֶׁק,</p>
</blockquote>

<blockquote>
<p>בָּמוֹ סָעֲדָה וְיָשְׁבָה, הִצִּיעָה יְצוּעָהּ הַנָּעִים</p>
</blockquote>

<blockquote>
<p>הָעֲבֻדָּה הָעוֹשָׂה רְצוֹנוֹ, כָּל-הַמְשֻׁעְבָּדִים,  210</p>
</blockquote>

<blockquote>
<p>שָׁמָּה שָׁהֲתָה אִשָּׁה זְקֵנָה מֵאֶרֶץ סִיקֶלְיָה,</p>
</blockquote>

<blockquote>
<p>הִיא הַדּוֹאֶגֶת לֶזָּקֵן בַּשָּׂדֶה הַרְחֵק מִקִּרְיָה.</p>
</blockquote>

<blockquote>
<p>נָשָׂא אִמְרָתוֹ אוֹדִיסֵס וַיְדַבֵּר לִבְנוֹ וְלָעֲבָדִים:</p>
</blockquote>

<blockquote>
<p>&quot;עַתָּה הִכָּנְסוּ נָא, אַתֶּם, לַבַּיִת הַבָּנוּי-לְתִפְאָרָה,</p>
</blockquote>

<blockquote>
<p>מַהֲרוּ נַחֲרוּ לַסְּעֻדָּה חֲזִיר, מְשֻׁבָּח שֶׁבְּכֻלָּם,   215</p>
</blockquote>

<blockquote>
<p>אוּלָם אָנֹכִי לְבַדִּי אָבֹא לְנַסּוֹת אֶת-אָבִי,</p>
</blockquote>

<blockquote>
<p>לִרְאוֹת אִם-יַכִּירֵנִי, אֵלַי כִּי יִשָּׂא אֶת-עֵינָיו,</p>
</blockquote>

<blockquote>
<p>וְאוּלַי לֹא יַכִּירֵנִי, כִּי זְמַן רַב רָחַקְתִּי מִמֶּנּוּ&quot;.</p>
</blockquote>

<br>  

<blockquote>
<p>כָּכָה מִלֵּל, וַיִּתֵּן אֶת-כֵּלָיו לַנְּעָרִים הַמְשָׁרְתִים,</p>
</blockquote>

<blockquote>
<p>וְהֵמָּה נֶחְפְּזוּ הָלְכוּ לַבַּיִת. וְאוּלָם אוֹדִיסֵס   220</p>
</blockquote>

<blockquote>
<p>קָרַב לַשָּׂדֶה הַכָּבֵד בַּפֵּרוֹת לְנַסּוֹת אֶת-אָבִיו.</p>
</blockquote>

<blockquote>
<p>אַךְ בְּהִתְהַלְּכוֹ בַּגִּנָּה הַגְּדוֹלָה לֹא מָצָא אֶת-דּוֹלְיוֹס,</p>
</blockquote>

<blockquote>
<p>לֹא אֶת-עֲבָדָיו וְגַם לֹא אֶת-בָּנָיו, כִּי הֵמָּה כֻלָּמוֹ</p>
</blockquote>

<blockquote>
<p>הָלְכוּ לְקוֹשֵׁשׁ קוֹצִים לִגְדֹּר הֶחָצֵר הַגְּדוֹלָה,</p>
</blockquote>

<blockquote>
<p>וְיָצָא הַזָּקֵן לִפְנֵיהֶם לְהוֹרוֹת לָהֶם אֶת-הַדֶּרֶךְ.  225</p>
</blockquote>

<blockquote>
<p>מָצָא אֶת-אָבִיו, וְהוּא נִצָּב בְּגִנָּה פּוֹרַחַת-לְתִפְאָרָה.</p>
</blockquote>

<blockquote>
<p>הָיָה מְעַזֵּק אָז שָׁתִיל וּלְבוּשׁוֹ כֻּתֹּנֶת מְאֹד צֹאָה</p>
</blockquote>

<blockquote>
<p>וּמְטֻלָּאָה, וּמַגְּפֵי-עֹרוֹת לוֹ מְטֻלָּאִים</p>
</blockquote>

<blockquote>
<p>כְּרוּכִים סָבִיב לְשׁוֹקָיו לִשְׁמִירָה לוֹ מִפְּנֵי הַקּוֹצִים,</p>
</blockquote>

<blockquote>
<p>כְּסָיוֹת עַל-כַּפָּיו כְּדֵי לְהִשָּׁמֵר מֵהֶם, וְעַל-רֹאשׁוֹ  230</p>
</blockquote>

<blockquote>
<p>כִּפָּה עֲשׂוּיָה עוֹר-עִזִּים, כָּכָה אָבֵל הִתְהַלָּךְ.</p>
</blockquote>

<blockquote>
<p>וּכְשֶׁרָאָהוּ אוֹדִיסֵס, הָאִישׁ רַב-הַתְּלָאוֹת הַנַּעֲלֶה,</p>
</blockquote>

<blockquote>
<p>וְהִנֵּה תַּשׁ כֹּחוֹ מִזִּקְנָה, וּבְלִבּוֹ הָאֵבֶל הַגָּדוֹל,</p>
</blockquote>

<blockquote>
<p>עָמַד בְּצֵל הָאַגָּס גְּבַהּ-הַצַּמֶּרֶת וּבָכָה.</p>
</blockquote>

<blockquote>
<p>הָיָה עוֹמֵד וּמְהַרְהֵר בְּלִבּוֹ וְשָׁת עֵצוֹת בְּנַפְשׁוֹ, 235</p>
</blockquote>

<blockquote>
<p>הַיְחַבֵּק אֶת-אָבִיו, וְיִשַּׁק לוֹ וְדַבֵּר יְדַבֵּר,</p>
</blockquote>

<blockquote>
<p>יְסַפֵּר לוֹ כֵּיצַד הוּא שָׁב הִגִּיעַ לְאֶרֶץ אֲבוֹתָיו,</p>
</blockquote>

<blockquote>
<p>אוֹ יְנַסֶּנּוּ בַתְּחִלָּה וְיִשְׁאַל לוֹ דָבָר וְדָבָר.</p>
</blockquote>

<blockquote>
<p>הָיָה מְהַרְהֵר וּמָצָא אוֹתָהּ הָעֵצָה לְטוֹבָה,</p>
</blockquote>

<blockquote>
<p>לָבֹא וּלְנַסּוֹת מִתְּחִלָּה אֶת-אָבִיו בְּדִבְרֵי הֲלָצָה. 240</p>
</blockquote>

<blockquote>
<p>כָּכָה חָשַׁב, וַיְמַהֵר אֵלָיו אוֹדִיסֵס הַנַּעֲלֶה.</p>
</blockquote>

<blockquote>
<p>הָיָה הַלָּה נִצָּב בְּרֹאשׁ מוּרָד וְעוֹדֵר הַשָּׁתִיל,</p>
</blockquote>

<blockquote>
<p>נִגַּשׁ אֵלָיו בְּנוֹ הַמְהֻלָּל וַיִּשָּׂא אִמְרָתוֹ:</p>
</blockquote>

<blockquote>
<p>&quot;אָכֵן, הַשָּׂב, לֹא חָסַרְתָּ תְּבוּנָה בַּעֲבוֹדַת הַגִּנָּה!</p>
</blockquote>

<blockquote>
<p>תִּשְׁקֹד עַל-כָּל-צֶמַח לְמִינוֹ, בַּכֹּל תַּעֲשֶׂה יָפֶה;  245</p>
</blockquote>

<blockquote>
<p>גַּם הָאַגָּס, גַּם הַתְּאֵנָה, הַגֶּפֶן וַעֲצֵי-הַזָּיִת,</p>
</blockquote>

<blockquote>
<p>כְּלוּם לֹא יַחְסְרוּ כֻלָּם, גַּם יַד חָרוּצִים לִדְאָגָה.</p>
</blockquote>

<blockquote>
<p>אוּלָם לְךָ דָבָר אַגִּיד, וְאַתָּה אַל-יִחַר בִּי אַפְּךָ:</p>
</blockquote>

<blockquote>
<p>אַתָּה אָתָּה חָסַרְתָּ דְּאָגָה לְךָ, וְשֵׂיבָה רָעָה</p>
</blockquote>

<blockquote>
<p>הִיא מְנַוַּלְתְּךָ, וּלְבוּשְׁךָ בְּגָדִים צֹאִים וְרָעִים. 250</p>
</blockquote>

<blockquote>
<p>וַדַּאי נִרְפֶּה לֹא יֹאמַר לְךָ אֲדוֹנֶיךָ; אַךְ אַתָּה</p>
</blockquote>

<blockquote>
<p>אָכֵן כָּל-סִמָּנֵי הָעַבְדוּת אֵין לִמְצֹא בְךָ לְמַרְאֵה</p>
</blockquote>

<blockquote>
<p>דְּמוּתְךָ וְשִׁעוּר קוֹמָתְךָ, וְגַם פָּנֶיךָ פְּנֵי מֶלֶךְ.</p>
</blockquote>

<blockquote>
<p>דּוֹמֶה אַתָּה לְאֵלֶּה שֶׁיָּאֶה לָהֶם שֵׁנָה מְתוּקָה</p>
</blockquote>

<blockquote>
<p>אַחֲרֵי אָכְלָם וְרָחְצָם, כִּי זֶה הוּא מִנְהַג-זְקֵנִים.  255</p>
</blockquote>

<blockquote>
<p>אֶפֶס הַגִּידָה לִּי זֹאת, וּדְבָרִים נְכוֹנִים תְּסַפֵּר,</p>
</blockquote>

<blockquote>
<p>אַתָּה עַבְדּוֹ שֶׁל-מִי? וּלְמִי הַגָּן בּוֹ תְטַפֵּל?</p>
</blockquote>

<blockquote>
<p>הַגֵּד לִי אֱמֶת לַאֲמִתָּהּ, נְכוֹנָה תְסַפֵּר וְאֵדָע:</p>
</blockquote>

<blockquote>
<p>הֲבֶאֱמֶת זוֹ אִתָּקָה אֵלֶיהָ הִגַּעְתִּי, כְּדִבְרֵי</p>
</blockquote>

<blockquote>
<p>אוֹתוֹ הָאִישׁ, שֶׁפָּגַשְׁתִּי בְּלֶכְתִּי הֵנָּה בְּדַרְכִּי?  260</p>
</blockquote>

<blockquote>
<p>אָדָם נָבוֹן בְּיוֹתרֵ אֵינֶנּוּ, וְלֹא אָבָה לִשְׁמֹעַ</p>
</blockquote>

<blockquote>
<p>אֶת-אֲשֶׁר אֹמַר וְלַעֲנוֹת עַל-כָּל-שְׁאֵלוֹתַי. שָׁאָלְתִּי</p>
</blockquote>

<blockquote>
<p>לְאֶחָד אַכְסְנַאי שֶׁלִּי, הַעוֹדוֹ בַּחַיִּים וּבָרִיא,</p>
</blockquote>

<blockquote>
<p>וְאוּלַי נֶאֱסַף אֶל-עַמּוֹ וְיָרַד לְמִשְׁכְּנוֹת-הַדֵס.</p>
</blockquote>

<blockquote>
<p>הָבָה אֶשְׁאַל גַם אוֹתְךָ, וְאַתָּה שִׂים לִבְּךָ וּשְׁמָעָה: 265</p>
</blockquote>

<blockquote>
<p>אָדָם אֶחָד אִכְסַנְתִּי בְאֶרֶץ אֲבוֹתַי הַיְקָרָה,</p>
</blockquote>

<blockquote>
<p>וְהוּא בָא אֵלֵינוּ, וְלֹא הָיָה בֵין כָּל-בְּנֵי-אָדָם הָאוֹרְחִים,</p>
</blockquote>

<blockquote>
<p>בֵּין בְּנֵי הַנֵּכָר הַבָּאִים אֶל-בֵּיתִי, לִי חָבִיב מִמֶּנּוּ.</p>
</blockquote>

<blockquote>
<p>הָיָה מִתְפָּאֵר אֲשֶׁר מוֹצָאוֹ מֵאֶרֶץ אִתָּקָה,</p>
</blockquote>

<blockquote>
<p>וְאָמַר כִּי אָבִיו הֲרֵיהוּ לָאֶרְטֵס בְּנוֹ שֶׁל-אַרְקֵיסְיוֹס. 270</p>
</blockquote>

<blockquote>
<p>אוֹתוֹ הִכְנַסְתִּי אֶל-בֵּיתִי, דָּאַגְתִּי לוֹ בְּאַהֲבָה רַבָּה,</p>
</blockquote>

<blockquote>
<p>גַּם הֶאֱכַלְתִּיו בִּנְדִיבוּת מִפִּקְדוֹן-בֵּיתִי הַגָּדוֹל.</p>
</blockquote>

<blockquote>
<p>לוֹ הֶעֱנַקְתִּי מַתְּנוֹת הָאוֹרְחִים, כַּחֹק וְכַנָּהוּג:</p>
</blockquote>

<blockquote>
<p>שֶׁבַע כִּכְּרֵי זָהָב הַטּוֹב לוֹ נָתַתִּי מַתָּנָה,</p>
</blockquote>

<blockquote>
<p>קִיתוֹן מְזִיגָה כֻלּוֹ כֶּסֶף מְקֻשָּׁט בִּפְרָחִים,   275</p>
</blockquote>

<blockquote>
<p>מְעִילִים פְּשׁוּטִים שְׁנֵים עָשָׂר וּשְׁטִיחִים יְקָרִים כְּמִסְפָּרָם,</p>
</blockquote>

<blockquote>
<p>אַדְּרוֹת תִּפְאָרָה כְּמִסְפָּרָם וְכֻתָּנוֹת גַּם כֵּן כְּמִסְפָּרָם.</p>
</blockquote>

<blockquote>
<p>נוֹסָף עַל-אֵלֶּה שְׁפָחוֹת יוֹדְעוֹת כָּל-מְלֶאכֶת מַחֲשֶׁבֶת</p>
</blockquote>

<blockquote>
<p>אַרְבַּע, כֻּלָּן יְפוֹת-מַרְאֶה, שֶׁבָּחַר לוֹ בְעַצְמוֹ כִּרְצוֹנוֹ&quot;.</p>
</blockquote>

<br>  

<blockquote>
<p>הֵשִׁיב אֲמָרָיו לוֹ אָבִיו, וּדְמָעוֹת נִגָּרוֹת מֵעֵינָיו:   280</p>
</blockquote>

<blockquote>
<p>&quot;אָכֵן, הַנָּכְרִי, הִגַּעְתָּ לָאָרֶץ אֲשֶׁר שָׁאָלְתָּ;</p>
</blockquote>

<blockquote>
<p>אֶפֶס זֵדִים וְאַנְשֵׁי-בְלִיַעַל בָּהּ שׂוֹרְרִים עָתָּה.</p>
</blockquote>

<blockquote>
<p>אַךְ לַשָּׁוְא לוֹ נָתַתָּ אֶת-כָּל-הַמַּתָּנוֹת הָרַבּוֹת!</p>
</blockquote>

<blockquote>
<p>אִלּוּ מָצָאתָ אוֹתוֹ בַּחַיִּים בְּאֶרֶץ אִתָּקָה,</p>
</blockquote>

<blockquote>
<p>הָיָה מְשַׁלֵּחֲךָ בְּאַהֲבָה וּמַעֲנִיק לְךָ בְּיָד נְדִיבָה 285</p>
</blockquote>

<blockquote>
<p>אֶשְׁכָּר הָאוֹרְחִים כַּמִּשְׁפָּט, שִׁלּוּמִים חֵלֶף טִרְחָתְךָ.</p>
</blockquote>

<blockquote>
<p>אוּלָם הַגִּידָה לִי זֹאת, וּדְבָרִים נְכוֹנִים תְּסַפֵּר:</p>
</blockquote>

<blockquote>
<p>כַּמָּה שָׁנִים כְּבָר עָבְרוּ לְמִן-אוֹתוֹ יוֹם, בּוֹ כִבַּדְתָּ</p>
</blockquote>

<blockquote>
<p>אֶת-הָאוֹרֵחַ הָאֻמְלָל – וְהוּא בְנִי- כִּי הָיָה וְאֵינֶנּוּ!</p>
</blockquote>

<blockquote>
<p>אוֹתוֹ אֻמְלָל, שֶׁוַּדַּאי הַרְחֵק מֵאַרְצוֹ וִידִידָיו   290</p>
</blockquote>

<blockquote>
<p>טָרֹף טְרָפוּהוּ הַדָּגִים בַּיָּם, אוֹ עַל-פְּנֵי הַיַּבָּשָׁה</p>
</blockquote>

<blockquote>
<p>אֲכָלוּהוּ צִפֳּרִים וְחַיּוֹת, וְלֹא הִלְבִּישׁוּהוּ</p>
</blockquote>

<blockquote>
<p>בְּדֶמַע תַּכְרִיכָיו אָבִיו וְאִמּוֹ, אֲשֶׁר יְלַדְנוּהוּ.</p>
</blockquote>

<blockquote>
<p>גַּם פֵּנֶלּוֹפָּה הַצְּנוּעָה, אִשְׁתּוֹ רַבַּת-הַנֵּדֶה,</p>
</blockquote>

<blockquote>
<p>לֹא הִתְאַבְּלָה עַל-אִישָׁהּ אֵצֶל מִטָּתוֹ, כַּנָּהוּג,  295</p>
</blockquote>

<blockquote>
<p>וְעֵינָיו הִיא לֹא סָגָרָה, שֶׁהוּא הוּא כָּבוֹד לַמֵּתִים.</p>
</blockquote>

<blockquote>
<p>גַּם זֹאת תְּסַפֵּר, וֶאֱמֶת יֶהְגֶּה חִכְּךָ וְאֵדָע:</p>
</blockquote>

<blockquote>
<p>אֵי מִזֶּה תָבֹא? מִי אַתָּה? אֵי עִירְךָ וּמִי אֲבוֹתֶיךָ?</p>
</blockquote>

<blockquote>
<p>אֵיפֹה עוֹגֶנֶת הַסְּפִינָה הַמְּהִירָה הֲלוֹם הֱבִיאַתְךָ</p>
</blockquote>

<blockquote>
<p>עִם-מֵרֵעֶיךָ הַנַּעֲלִים? וְאוּלַי בִּסְפִינָה שֶׁל-נָכְרִים  300</p>
</blockquote>

<blockquote>
<p>הֵנָּה הִגַּעְתָּ, וְהֵמָּה הֱבִיאוּךָ וְנָסָעוּ?&quot;</p>
</blockquote>

<br> 

<blockquote>
<p>הֵשִׁיב אֲמָרָיו אוֹדִיסֵס הָאִישׁ רַב-הַדַּעַת וַיַּעַן:</p>
</blockquote>

<blockquote>
<p>&quot;הַכֹּל אַגִּידָה לְךָ וּדְבָרִים נְכוֹנִים אֲסַפֵּר.</p>
</blockquote>

<blockquote>
<p>הִנְנִי מִן-אָלִיבַּס, וּבְמִשְׁכְּנוֹת תִּפְאֶרֶת שָׁם אָגוּר.</p>
</blockquote>

<blockquote>
<p>אָבִי הוּא אָפֵידַס הַמּוֹשֵׁל, בֶּן-פּוֹלִיפֵּמוֹן,    305</p>
</blockquote>

<blockquote>
<p>שְׁמִי אֲשֶׁר בּוֹ יְכַנּוּנִי – אֶפֵּרִיטוֹס; אוּלָם הַדֵּימוֹן</p>
</blockquote>

<blockquote>
<p>גִּלְגְּלַנִי מֵאֶרֶץ סִיקַנְיָה הֵנָּה וְנַפְשִׁי לֹא רָצְתָה;</p>
</blockquote>

<blockquote>
<p>אַךְ אֳנִיָּתִי עוֹגֶנֶת בַּשָּׂדֶה הַרְחֵק מֵעִירְכֶם.</p>
</blockquote>

<blockquote>
<p>חָמֵשׁ שָׁנִים כְּבָר עָבְרוּ מֵעֵת אֲשֶׁר הִפְלִיג אוֹדִיסֵס,</p>
</blockquote>

<blockquote>
<p>הָלַךְ מִשָּׁם וְגַם עָזַב אֶת-אֶרֶץ-אֲבוֹתַי, הָאֻמְלָל,   310</p>
</blockquote>

<blockquote>
<p>אוּלָם אַךְ טֹבוֹת לוֹ נִבְּאוּ צִפֳּרֵי-הַנַּחַשׁ בְּלֶכְתּוֹ,</p>
</blockquote>

<blockquote>
<p>נִגְלוּ לוֹ מִימִינוֹ; וָאֲשַׁלְּחֶנּוּ בִּשְׂמָחוֹת.</p>
</blockquote>

<blockquote>
<p>בְּשִׂמְחָה הִפְלִיג הַלָּז; וְנַפְשׁוֹת שְׁנֵינוּ הֵן קִוּוּ</p>
</blockquote>

<blockquote>
<p>לְכַבֵּד אִישׁ אָחִיו חֲלִיפוֹת וּלְהָמִיר אֶשְׁכָּר בְּאֶשְׁכָּר&quot;.</p>
</blockquote>

<br>  

<blockquote>
<p>כָּכָה הִבִּיעַ; וְאוֹתוֹ הֵלִיט עַב-עֲנַן-תּוּגָה,    315</p>
</blockquote>

<blockquote>
<p>חָפַן בִּשְׁתֵּי יָדָיו אָבָק כְּעֵין הַפִּיחַ, וַיִּזְרֹק</p>
</blockquote>

<blockquote>
<p>הַרְבֵּה מְאֹד עַל-שֵׂיבַת רֹאשׁוֹ וְנֶאֱנַח מָרָה.</p>
</blockquote>

<blockquote>
<p>נֶעְכַּר לְבָבוֹ שֶׁל-בְּנוֹ, עָלוּ וְעָבְרוּ אֶת-נְחִירֵי</p>
</blockquote>

<br>  

<blockquote>
<p>אַפּוֹ עֶבְרָה וָצַעַר, בִּרְאוֹתוֹ אֶת-אָבִיו הַיָּקָר.<a href="#fn:125" id="fnref:125" title="see footnote" class="footnote"><sup>125</sup></a></p>
</blockquote>

<blockquote>
<p>קָפַץ וְחִבֵּק אֶת-אָבִיו וּנְשָׁקוֹ וַיִּשָּׂא אִמְרָתוֹ:   320</p>
</blockquote>

<blockquote>
<p>&quot;אָבִי, אֲנִי הוּא בְעַצְמִי, אֲשֶׁר לוֹ תִדְרשׁ תַּחְקֹרָה!</p>
</blockquote>

<blockquote>
<p>שַׁבְתִּי בַשָּׁנָה הָעֶשְׂרִים אֶל-אֶרֶץ אֲבוֹתַי הַיְקָרָה.</p>
</blockquote>

<blockquote>
<p>חִדְלָה לְךָ מִן-הַבְּכִיָּה, עֲצֹר נָא מִילֵיל רָב-הַדְּמָעוֹת,</p>
</blockquote>

<blockquote>
<p>יַעַן כִּי זֹאת לְךָ אַגִּיד, כִּי מְאֹד הַשָּׁעָה דוֹחֶקֶת:</p>
</blockquote>

<blockquote>
<p>הַשְׁמֵד הִשְׁמַדְתִּי בְּבֵיתִי אֶת-כָּל-הַחֲתָנִים הַזֵּדִים, 325</p>
</blockquote>

<blockquote>
<p>אֶת-הַזָּדוֹן וְאֶת-כָּל-הַתּוֹעֵבָה הַגְּדוֹלָה נִקַּמְתִּי&quot;.</p>
</blockquote>

<br>  

<blockquote>
<p>הֵשִׁיב אֲמָרָיו לָאֶרְטֵס וַיִּשָּׂא אֲמְרָתוֹ וַיַּעַן:</p>
</blockquote>

<blockquote>
<p>&quot;אִם-בֶּאֱמֶת אַתָּה הִנְּךָ אוֹדִיסֵס הַבֵּן לִי, כִּי שַׁבְתָּ,</p>
</blockquote>

<blockquote>
<p>תֵּן לִי הַסִּמָּן הַנֶּאֱמָן, אֲשֶׁר לֹא יְשַׁקֵּר, וְאַאֲמִינָה&quot;.</p>
</blockquote>

<br>  

<blockquote>
<p>הֵשִׁיב אֲמָרָיו אוֹדִיסֵס הָאִישׁ רַב-הַדַּעַת וַיַּעַן:  330</p>
</blockquote>

<blockquote>
<p>&quot;תְּחִלָּה הִתְבּוֹנֵן וּרְאֵה בְּעֵינֶיךָ אוֹתָהּ צַלֶּקֶת,</p>
</blockquote>

<blockquote>
<p>אֲשֶׁר נְשָׁכַנִי חֲזִיר בְּשִׁנּוֹ הַלְּבָנָה בְּפַּרְנַסּוֹס,</p>
</blockquote>

<blockquote>
<p>בְּלֶכְתִּי מִבֵּיתִי, כִּי שָׁמָּה אַתָּה וְאִמִּי הַכְּבוּדָה</p>
</blockquote>

<blockquote>
<p>אֶל-אֲבִי-אִמִּי שְׁלַחְתּוּנִי, אֶל-אַבְטוֹלִיקוֹס, לָקַחַת</p>
</blockquote>

<blockquote>
<p>אֶת-הַמַּתָּנוֹת הִבְטִיחַ לִי לָתֵת בְּבוֹאוֹ אֵלֵינוּ.  335</p>
</blockquote>

<blockquote>
<p>גַּם אֶת-הָעֵצִים אֲכַנֶּה, הַצָּצִים בַּגִּנָּה הַפּוֹרָה,</p>
</blockquote>

<blockquote>
<p>אֲשֶׁר נְתַתָּם לִי אֶשְׁכָּר, כָּל-עֵץ וָעֵץ שֶׁבִּקַּשְׁתִּי,</p>
</blockquote>

<blockquote>
<p>יֶלֶד עוֹדֶנִּי וְהָיִיתִי מְלַוְּךָ בַּגַּן, וְהִתְהַלַּכְנוּ</p>
</blockquote>

<blockquote>
<p>בֵּין הָאִילָנוֹת, וְאַתָּה מוֹנֶה וּמְכַנֶּה אֶת-כֻּלָּם.</p>
</blockquote>

<blockquote>
<p>שְׁלשָׁה עָשָׂר אַגָּסִים, עֲשָׂרָה תַּפּוּחִים נָתַתָּ,  340</p>
</blockquote>

<blockquote>
<p>עֲצֵי תְּאֵנָה אַרְבָּעִים וְעוֹד לִי לָתֵת הִבְטַחְתָּ</p>
</blockquote>

<blockquote>
<p>כְּרָמִים חֲמִשִּׁים, כֶּרֶם כֶּרֶם וּפִרְיוֹ בְעִתּוֹ,</p>
</blockquote>

<blockquote>
<p>כָּל-מִינֵי גְפָנִים בָּעוֹלָם, שֶׁהֵנָּה נוֹתְנוֹת תְּבוּאָתָן</p>
</blockquote>

<blockquote>
<p>כַּאֲשֶׁר יִלְחֲצוּ אוֹתָן תְּקוּפוֹת זֵאוּס מִמָּעַל&quot;.</p>
</blockquote>

<br> 

<blockquote>
<p>כָּכָה הִבִּיעַ; וְכָשְׁלוּ בִרְכֵּי הַזָּקֵן וּלְבָבוֹ,  345</p>
</blockquote>

<blockquote>
<p>כַּאֲשֶׁר הִכִּיר סִמָּנִים מֻבְהָקִים לוֹ נָתַן אוֹדִיסֵס.</p>
</blockquote>

<blockquote>
<p>חִבֵּק אֶת-בְּנוֹ אֶת-אֲהוּבוֹ, וּבִזְרֹעוֹתָיו סְעָדָהוּ</p>
</blockquote>

<blockquote>
<p>בְּנוֹ רַב-הַתְּלָאוֹת אוֹדִיסֵס הַנַּעֲלֶה, כִּי כֹּחוֹ עֲזָבוֹ.</p>
</blockquote>

<blockquote>
<p>אֶפֶס, כְּשׁוּב אֵלָיו כֹּחוֹ, וְנַפְשׁוֹ שָׁבָה וַיֶּחִי,</p>
</blockquote>

<blockquote>
<p>שֵׁנִית נָשָׂא אֶת-קוֹלוֹ, הֵשִׁיב אֲמָרָיו וַיַּעַן:  350</p>
</blockquote>

<blockquote>
<p>זֶבְס אָבִינוּ, עוֹד יֶשְׁכֶם אֵלֵי אוֹלִימְפּוֹס הַגָּדוֹל,</p>
</blockquote>

<blockquote>
<p>אִם-בֶּאֱמֶת שַׁלֵּם שִׁלְּמוּ הַחֲתָנִים אֶת-הַשַּׁעֲרוּרִיָּה!</p>
</blockquote>

<blockquote>
<p>עַתָּה יָרֵאתִי מְאֹד, פֶּן-עוֹד יְמַהֲרוּ לָבֹא</p>
</blockquote>

<blockquote>
<p>הֵנָּה כָל-יוֹשְׁבֵי אִתָּקָה כֻּלָּם כְּכֻלָּם, וְשָׁלְחוּ</p>
</blockquote>

<blockquote>
<p>לְבַשֵּׂר הַבְּשׂוֹרָה בְּכָל-עָרֵי הַקֶּפַלֵּנִים&quot;.  355</p>
</blockquote>

<br>  

<blockquote>
<p>הֵשִׁיב אֲמָרָיו אוֹדִיסֵס הָאִישׁ רַב-הַדַּעַת וַיַּעַן:</p>
</blockquote>

<blockquote>
<p>&quot;רַק חֲזַק וֶאֱמָץ, אַל-תָּשִׂים לִבְּךָ לְמוֹ אֵלֶּה!</p>
</blockquote>

<blockquote>
<p>הָבָה נִכָּנֵס לַבַּיִת אֲשֶׁר בְּקִרְבַת הַגִּנָּה,</p>
</blockquote>

<blockquote>
<p>וְשָׁמָּה שָׁלַחְתִּי אֶת-בְּנִי טֵלֶמָּךְ וְאֶת-רוֹעֵה-הַחֲזִירִים,</p>
</blockquote>

<blockquote>
<p>גַּם אֶת-הַבֶּהָם לְמַהֵר לַעֲשׂוֹת לָנוּ הַסְּעֻדָּה&quot;.    360</p>
</blockquote>

<br>  

<blockquote>
<p>כָּכָה דִבְּרוּ הַשְּׁנַיִם וְהָלְכוּ לַבַּיִת הַיָּפֶה.</p>
</blockquote>

<blockquote>
<p>וְכַאֲשֶׁר בָּאו-הִגִּיעוּ לַבַּיִת הַבָּנוּי-לְתִפְאָרָה,</p>
</blockquote>

<blockquote>
<p>מָצְאוּ שָׁם אֶת-טֵלֶמָּךְ, אֶת-רוֹעֵה-הַחֲזִירִים וְהַבֶּהָם,</p>
</blockquote>

<blockquote>
<p>וְאֵלֶּה מְבַתְּרִים רֹב בָּשָׂר וּמוֹזְגִים הַיַּיִן הַנּוֹצֵץ.</p>
</blockquote>

<br>  

<blockquote>
<p>עַד שֶׁשִּׁפְחַת הַשָּׂב, הִיא הַסִּיקֶלִּית, רוֹחֶצֶת   365</p>
</blockquote>

<blockquote>
<p>אֶת-לָאֶרְטֵס הַגִּבּוֹר בְּבֵיתוֹ וְסָכָה בַּשָּׁמֶן,</p>
</blockquote>

<blockquote>
<p>אוֹתוֹ מֵלִיטָה בְּשִׂמְלָה נֶהְדָּרָה, וַתִּקְרַב אַתֵּנָה,</p>
</blockquote>

<blockquote>
<p>נָטְעָה בְּאֶבְרֵי רוֹעֵה-הָעַמִּים כֹּחַ עִם-גְּבוּרָה,</p>
</blockquote>

<blockquote>
<p>גִּדְלָה קוֹמָתוֹ וְהִבְרִיאָה מַרְאֵהוּ מִהְיוֹתוֹ לְפָנִים.</p>
</blockquote>

<blockquote>
<p>עָלָה מִתּוֹךְ הָאַמְבָּטֵי, הִשְׁתָּאָה לוֹ בְנוֹ אֲשֶׁר אָהֵב, 370</p>
</blockquote>

<blockquote>
<p>לִרְאוֹת אוֹתוֹ בְעֵינָיו דּוֹמֶה לָאֵלִים הַנִּצְחִים.</p>
</blockquote>

<blockquote>
<p>נָשָׂא אֵלָיו אִמְרָתוֹ וַיֹּאמֶר אֶת-אִמְרֵי-הַכָּנָף:</p>
</blockquote>

<blockquote>
<p>&quot;אָבִי, וַדַּאי שֶׁאַחַד הָאֵלִים הַהֹוִים-לָנֶצַח</p>
</blockquote>

<blockquote>
<p>גִּדֵּל אֶת-גֹּבַהּ קוֹמָתְךָ וְהִרְבָּה אֶת-יְפִי מַרְאֶךָ!&quot;</p>
</blockquote>

<br>

<blockquote>
<p>הֵשִׁיב אֲמָרָיו לָאֶרְטֵס הַזָּקֵן הַנָּבוֹן וַיֹּאמֶר:  375</p>
</blockquote>

<blockquote>
<p>&quot;זֶבְס אָבִינוּ, אַתֵּנָה וְאַפּוֹלוֹן! וְלוּ רַק הָיִיתִי</p>
</blockquote>

<blockquote>
<p>שׁוּב כִּהְיוֹתִי בְּכָבְשִׁי הָעִיר נֵרִיקוֹס הַנִּשְׂגָּבָה</p>
</blockquote>

<blockquote>
<p>עַל-הָרָמָה, וְאָנֹכִי הַמַּצְבִּיא לַקֶּפַלֵּנִים!</p>
</blockquote>

<blockquote>
<p>אִלּוּ הָיִיתִי כִּהְיוֹתִי אָז גַּם אֶמֶשׁ בָּאַרְמוֹן,</p>
</blockquote>

<blockquote>
<p>כְּלֵי הַתִּגְרָה וְהַמָּגֵן עַל-כְּתֵפַי וְנִלְחָם לִימִינְךָ 380</p>
</blockquote>

<blockquote>
<p>עִם-הַחֲתָנִים, כִּי וַדַּאי הִתַּרְתִּי מֵרַבִּים מֵהֵמָּה</p>
</blockquote>

<blockquote>
<p>אַרְכֻּבוֹתֵיהֶם, וְהָיִיתָ שָׂשׂ בְּלִבְּךָ בְּחֻבְּךָ!&quot;</p>
</blockquote>

<br>

<blockquote>
<p>כָּכָה שׂוֹחֲחוּ שְׁנֵיהֶם, אִישׁ אֶל-רֵעֵהוּ נִדְבָּרוּ.</p>
</blockquote>

<blockquote>
<p>וְאֵלֶּה אַחַר שֶׁשָּׁבְתוּ מִמְּלַאכְתָם הִתְקִינוּ הַסְּעֻדָּה,</p>
</blockquote>

<blockquote>
<p>יָשְׁבוּ כֻּלָּם בְּשׁוּרָה עַל-גַּבֵּי כֻרְסָאוֹת וְכִסְאוֹת,  385</p>
</blockquote>

<blockquote>
<p>נָשְׂאוּ יְדֵיהֶם לַסְּעֻדָּה; וְהִנֵּה קָרַב אֲלֵיהֶם</p>
</blockquote>

<blockquote>
<p>דּוֹלְיוֹס הַיָּשִׁישׁ וְכָל-בְּנֵי הַיָּשִׁישׁ הַנִּכְבָּד, וְהֵמָּה</p>
</blockquote>

<blockquote>
<p>מִן-הַשָּׂדֶה עֲיֵפִים, כִּי אִמָּם יָצְאָה וְקָרְאָה</p>
</blockquote>

<blockquote>
<p>לָמוֹ, הִיא הַסִּיקֶלִּית הַזְּקֵנָה, הִיא אֲשֶׁר גִּדְּלָתַם</p>
</blockquote>

<blockquote>
<p>וְהִיא גַּם לַזָּקֵן דָּאָגָה, כִּי כָבְדָה עָלָיו הַזִּקְנָה.  390</p>
</blockquote>

<blockquote>
<p>הֵם אֶת-אוֹדִיסֵס כִּי רָאוּ, וְנַפְשָׁם אוֹתוֹ הִכִּירָה,</p>
</blockquote>

<blockquote>
<p>עָמְדוּ מַחֲרִישִׁים בָּאוּלָם, נֶאֶלְמוּ דּוּמִיָּה, וְאוֹדִיסֵס</p>
</blockquote>

<blockquote>
<p>דִּבֵּר אֲלֵיהֶם בִּידִידוּת וַיִּשָּׂא אִמְרָתוֹ וַיַּעַן:</p>
</blockquote>

<blockquote>
<p>&quot;שְׁבָה, הַזָּקֵן, לַסְּעֻדָּה וְחִדְלָה לְךָ מֵהִשְׁתָּאוֹת!</p>
</blockquote>

<blockquote>
<p>יַעַן זֶה כַּמָּה נִשְׁתּוֹקֵק לָגַעַת בַּמַּאֲכָלִים,    395</p>
</blockquote>

<blockquote>
<p>אוּלָם כֻּלָּנוּ מְחַכִּים לָכֶם כָּל-הָעֵת פֹּה בַבַּיִת&quot;.</p>
</blockquote>

<br>  

<blockquote>
<p>כָּכָה מִלֵּל. וְדוֹלְיוֹס פְּתֻחוֹת זְרֹעוֹתָיו הַשְּׁתָּיִם,</p>
</blockquote>

<blockquote>
<p>קָפַץ וְקָרַב לְאוֹדִיסֵס וַיִּתְפֹּשׂ בְּכַפָּיו וּנְשָׁקָן.</p>
</blockquote>

<blockquote>
<p>נָשָׂא אֶת-קוֹלוֹ וַיַּעַן וַיֹּאמֶר אֶת-אִמְרֵי-הַכָּנָף:</p>
</blockquote>

<blockquote>
<p>&quot;הוֹי, יַקִּירִי, כִּי שַׁבְתָּ סוֹף סוֹף כְּמַשְׂאַת נַפְשֵׁנוּ, 400</p>
</blockquote>

<blockquote>
<p>אָנוּ הֵן כְּבָר לֹא קִוִּינוּ, וְהָאֵלִים הֵם בְּעַצְמָם נָחוּךָ.</p>
</blockquote>

<blockquote>
<p>שָׁלוֹם לְךָ וְרַב שָׂשׂוֹן! וְיִתְּנוּ לְךָ אֵלִים בִּרְכָתָם!</p>
</blockquote>

<blockquote>
<p>גַּם זֹאת תְּסַפֵּר וֶאֱמֶת יֶהְגֶּה חִכְּךָ, וְאֵדָע:</p>
</blockquote>

<blockquote>
<p>פֵּנֶלּוֹפֵּיָה הַנְּבוֹנָה הֲתֵדַע הִיא דְבָרִים נְכוֹנִים,</p>
</blockquote>

<blockquote>
<p>אֲשֶׁר כְּבָר שַׁבְתָּ לְאַרְצְךָ, וְאוּלַי נִשְׁלַח לָהּ מַגִּיד?&quot; 405</p>
</blockquote>

<br>  

<blockquote>
<p>הֵשִׁיב אֲמָרָיו אוֹדִיסֵס הָאִישׁ רַב-הַדַּעַת וַיַּעַן:</p>
</blockquote>

<blockquote>
<p>&#8220;זָקֵן, כְּבָר תֵּדַע יָדוֹעַ, וְלָמָּה לְךָ לִדְאוֹג לְמוֹ אֵלֶּה?&#8221;</p>
</blockquote>

<br>  

<blockquote>
<p>כָּכָה הִבִּיעַ. וְהַלָּז שׁוּב יָשַׁב עַל-כִּסְאוֹ הַמְצֻחְצָח.</p>
</blockquote>

<blockquote>
<p>וְכֵן גַּם בְּנֵי דוֹלְיוֹס בֵּרְכוּ אֶת-אוֹדִיסֵס הַמְהֻלָּל</p>
</blockquote>

<blockquote>
<p>בְּדִבְרֵי יְדִידוּת וָחֵן וְכֻלָּם לוֹ פָּשְׁטוּ כַפֵּיהֶם.  410</p>
</blockquote>

<blockquote>
<p>יָשְׁבוּ בְּשׁוּרָה וָסֵדֶר, אִישׁ אִישׁ מִצַּד דּוֹלְיוֹס אֲבִיהֶם.</p>
</blockquote>

<br>  

<blockquote>
<p>כָּכָה הָיוּ עֲסוּקִים בַּבַּיִת פְּנִימָה בַּסְּעֻדָּה;</p>
</blockquote>

<blockquote>
<p>וְאוֹסָה הַשְּׁלִיחָה סוֹבְבָה בָּעִיר וּבְכָל-מְבוֹאוֹתֶיהָ</p>
</blockquote>

<blockquote>
<p>לְבַשֵּׂר מְהֵרָה אֶת-מוֹת הַחֲתָנִים וְאֶת-קִצָּם הָאָיֹם.</p>
</blockquote>

<blockquote>
<p>שָׁמְעוּ זֹאת אַנְשֵׁי הָעִיר וְנֶחְפְּזוּ מִכָּל-פִּנּוֹתֶיהָ,  415</p>
</blockquote>

<blockquote>
<p>נִקְבְּצוּ בְּזַעֲקוֹת שֶׁבֶר עַל-אַרְמוֹן אוֹדִיסֵס הַנַּעֲלֶה.</p>
</blockquote>

<blockquote>
<p>אֶת-הַחֲלָלִים הוֹצִיאוּ וַיִּקְבְּרוּם, אִיׁשׁ אִישׁ אֶת-מֵתוֹ.</p>
</blockquote>

<blockquote>
<p>אוּלָם אֶת-אֵלֶּה שֶׁבָּאוּ מֵעָרִים נָכְרִיּוֹת הִנִּיחוּם</p>
</blockquote>

<blockquote>
<p>כֻּלָּם בִּסְפִינוֹת מְהִירוֹת לְשַׁלְּחָם אִישׁ אִישׁ אֶל-בֵּיתוֹ.</p>
</blockquote>

<blockquote>
<p>וְהֵמָּה מִהֲרוּ הָלְכוּ הַשּׁוּקָה הוֹגִים נְכָאִים.    420</p>
</blockquote>

<blockquote>
<p>וְכַאֲשֶׁר נִקְבְּצוּ בָאוּ כֻּלָּם הֲמוֹנִים הֲמוֹנִים,</p>
</blockquote>

<blockquote>
<p>עָמַד בְּקִרְבָּם אֶבְפֵּיתֵּס, הִתְיַצֵּב וַיְדַבֵּר אֲלֵיהֶם,</p>
</blockquote>

<blockquote>
<p>יַעַן הִתְאַבֵּל עַל-בְּנוֹ, וּבְלִבּוֹ הַיָּגוֹן הַגָּדוֹל;</p>
</blockquote>

<blockquote>
<p>הִכְרִית אוֹדִיסֵס הַנַּעֲלֶה אֶת-בְּנוֹ אַנְטִינוֹאוֹס בַּתְּחִלָּה;</p>
</blockquote>

<blockquote>
<p>בָּכָה לוֹ, הִזִּיל דִּמְעוֹתָיו, וַיְדַבֵּר לַקָּהָל וַיֹּאמֶר:   425</p>
</blockquote>

<blockquote>
<p>&quot;נוֹרָא, יַקִּירַי, הַדָּבָר שֶׁעוֹלֵל הָאִישׁ לָאֲכַיִּים!</p>
</blockquote>

<blockquote>
<p>יַעַן כִּי רַבִּים וְטוֹבִים נָהַג בִּסְפִינוֹת מְקֻמָּרוֹת,</p>
</blockquote>

<blockquote>
<p>אִבֵּד אֶת-הָאֳנִיּוֹת וְהֶאֱבִיד אֶת-הָעֲמָמִים.</p>
</blockquote>

<blockquote>
<p>עַתָּה הַבַּיְתָה שָׁב וְהִשְׁמִיד אֶת-טוֹבֵי הַקֶּפַלֵּנִים!</p>
</blockquote>

<blockquote>
<p>הָבָה וְנַעֲלֶה עָלָיו, טֶרֶם מִהַר לְעִיר פִּילוֹס   430</p>
</blockquote>

<blockquote>
<p>אוֹ לְאֵלִיס הַקְּדוֹשָׁה, עִיר בָּהּ יָשׂרוּ אֶפֵּיִים,</p>
</blockquote>

<blockquote>
<p>קוּמוּ, פֶּן-נִהְיֶה תָּמִיד לִשְׁנִינָה בַּיָּמִים הַבָּאִים;</p>
</blockquote>

<blockquote>
<p>יַעַן גַּם דּוֹרוֹת יָבֹאוּ יִשְׁמְעוּ הַחֶרְפָּה הַגְּדוֹלָה,</p>
</blockquote>

<blockquote>
<p>אִם-לֹא נִקֹּם מֵהוֹרֵג בָּנֵינוּ וְאַחֵינוּ נִקְמָתָם.</p>
</blockquote>

<blockquote>
<p>אָכֵן לֹא יָקָר בְּעֵינַי לָשִׂישׂ עַל-חַיִּים, כִּי אֶבְחַר 435</p>
</blockquote>

<blockquote>
<p>לָמוּת וּלְהִסָּפֵחַ לַמֵּתִים בִּמְהֵרָה בְיָמָי!</p>
</blockquote>

<blockquote>
<p>הָבָה נָחוּשָׁה לְמַעַן לֹא יְקַדְּמֵנוּ וְיַפְלִיג!&quot;</p>
</blockquote>

<br>  

<blockquote>
<p>כָּכָה סָח בּוֹכֶה, וְכָל-הָאֲכַיִּים מִשְׁתַּתְּפִים בְּצַעֲרוֹ.</p>
</blockquote>

<blockquote>
<p>וְהִנֵּה בָּא, קָרַב עֲדֵיהֶם מֶדּוֹן וְהַמְשׁוֹרֵר הַנַּעֲלֶה.</p>
</blockquote>

<blockquote>
<p>יָצְאוּ מֵהֵיכַל אוֹדִיסֵס, כִּי שְׁנָתָם כְּבָר עֲזָבָתָם, 440</p>
</blockquote>

<blockquote>
<p>וְעָמְדוּ בְאֶמְצַע הַקָּהָל, וְכֻלָּם לָהֶם מִשְׁתָּאִים.</p>
</blockquote>

<blockquote>
<p>דִּבֶּר אֲלֵיהֶם וַיַּעַן מֶדּוֹן הָאִישׁ הַפִּקֵּחַ:</p>
</blockquote>

<blockquote>
<p>&quot;שִׁמְעוּ, יוֹשְׁבֵי אִתָּקָה, עַתָּה אֶת-דְּבָרַי, אַךְ רָצוּ</p>
</blockquote>

<blockquote>
<p>אֵלִים הֹוִים-לָנֶצַח אֶת-כָּל-אֲשֶׁר עוֹלֵל אוֹדִיסֵס.</p>
</blockquote>

<blockquote>
<p>עֵינַי אָנֹכִי הֵן רָאוּ אֵל בֶּן-אַלְמָוֶת שֶׁעָמַד   445</p>
</blockquote>

<blockquote>
<p>קָרוֹב אֵצֶל אוֹדִיסֵס, וּמַרְאֵהוּ דְמוּת מֶנְטוֹר.</p>
</blockquote>

<blockquote>
<p>אוֹתוֹ הָאֵל הַנִּצְחִי יֵשׁ אֲשֶׁר נִגְלָה לְאוֹדִיסֵס</p>
</blockquote>

<blockquote>
<p>נִכְחוֹ, מְעוֹדֵד אֶת-כֹּחוֹ, וְיֵשׁ אֲשֶׁר פָּרַץ וַיָּהָם</p>
</blockquote>

<blockquote>
<p>אֶת-הַחֲתָנִים וַיְפִיצֶם בָּאוּלָם, וְהֵם נָפְלוּ צְפוּפִים&quot;.</p>
</blockquote>

<br>

<blockquote>
<p>כָּכָה הִבִּיעַ. וְהֵמָּה אֵימָה חִוֶּרֶת אֲחָזָתַם.   450</p>
</blockquote>

<blockquote>
<p>נָשָׂא אִמְרָתוֹ אֲלֵיהֶם הַגִּבּוֹר הַשָּׂב הָלִתֶּרְסֵס,</p>
</blockquote>

<blockquote>
<p>זַרְעוֹ שֶׁל-מַסְטוֹר, וְאַךְ הוּא רָאָה מַה לְּפָנִים וּמַה לְּאָחוֹר.</p>
</blockquote>

<blockquote>
<p>דִּבֵּר בְּהַשְׂכֵּל וּבִינָה, וַיִּשָּׂא אִמְרָתוֹ וַיַּעַן:</p>
</blockquote>

<blockquote>
<p>&quot;הַטּוּ נָא, יוֹשְׁבֵי-אִתָּקָה, אֵלַי אֶת-אָזְנְכֶם וְאֶל-דְּבָרַי!</p>
</blockquote>

<blockquote>
<p>אַתֶּם בְּרֹעַ פָּעֳלֵיכֶם הֲבֵאתֶם עֲלֵיכֶם כָּל-אֵלֶּה,   455</p>
</blockquote>

<blockquote>
<p>כִּי לֹא שְׁמַעְתֶּם בְּקוֹלִי וְקוֹל מֶנְטוֹר רוֹעֵה-הָעַמִּים</p>
</blockquote>

<blockquote>
<p>לַעֲצֹר בְּעַד בְּנֵיכֶם הַשְּׁטוּפִים בְּהַבְלֵי-אִוֶּלֶת,</p>
</blockquote>

<blockquote>
<p>עוֹשֵׂי הַשַּׁעֲרוּרִיָּה הַגְּדוֹלָה בְּרֶשַׁע וְזָדוֹן,</p>
</blockquote>

<blockquote>
<p>אָכְלוּ וְכִלּוּ הוֹן זָרִים וְהוֹבִישׁוּ אֶת-פְּנֵי אֵשֶׁת חֵיקוֹ</p>
</blockquote>

<blockquote>
<p>אֲשֶׁר לַטּוֹב בִּבְנֵי-אָדָם, כִּי אָמְרוּ לֹא יָשׁוּב לְעוֹלָם. 460</p>
</blockquote>

<blockquote>
<p>עַתָּה אִיעָצָה הָעֵצָה, אָנָּא שְׁמָעוּנִי, לֹא נֵלֵךְ,</p>
</blockquote>

<blockquote>
<p>וְאִישׁ לֹא יִלָּכֵד בַּמּוֹקֵשׁ וְלֹא תְאֻנֶּה לוֹ רָעָה בְּאַשְׁמָתוֹ&quot;.</p>
</blockquote>

<br>  

<blockquote>
<p>כָּכָה הִבִּיעַ. וְאֵלֶּה קָמוּ בַהֲמֻלָּה אֲיֻמָּה,</p>
</blockquote>

<blockquote>
<p>יוֹתֵר מִמַּחֲצִית הַקָּהָל, וְיִתְרָם שָׁם צְפוּפִים נִשְׁאָרוּ,</p>
</blockquote>

<blockquote>
<p>יַעַן לִבָּם לֹא הָלַךְ אַחֲרֵי עֲצָתוֹ, אַךְ שָׁמְעוּ    465</p>
</blockquote>

<blockquote>
<p>בְּקוֹל אֶבְפֵּיתֵּס; וְתֵכֶף נֶחְפְּזוּ אֶל-כְּלֵי מִלְחַמְתָּם.</p>
</blockquote>

<blockquote>
<p>אוּלָם כְּשֶׁשָּׂמוּ עֲלֵיהֶם אֶת-הַנְּחשֶׁת הַנּוֹצְצָה,</p>
</blockquote>

<blockquote>
<p>וּמִחוּץ לַקִּרְיָה רַחֲבַת-הַכָּרִים נִקְבָּצוּ,</p>
</blockquote>

<blockquote>
<p>הָיָה אֶבְפֵּיתֵּס הַהוֹלֵךְ לִפְנֵיהֶם לַנְחוֹתָם בְּאִוַּלְתּוֹ,</p>
</blockquote>

<blockquote>
<p>יַעַן כִּי דִּמָּה לִנְקוֹם אֶת-נִקְמַת דַּם-בְּנוֹ; אַךְ לֹא זָכָה 470</p>
</blockquote>

<blockquote>
<p>לָשׁוּב מִדַּרְכּוֹ בָּהּ הָלַךְ, כִּי נָפַל בַּגְּזֵרָה הָרָעָה.</p>
</blockquote>

<blockquote>
<p>נָשְׂאָה אִמְרָתָהּ אַתֵּנָה וַתֹּאמֶר לְזֵאוּס בֶּן-קְרוֹנוֹס:</p>
</blockquote>

<blockquote>
<p>&quot;זֶבְס אָבִינוּ שֶׁלָּנוּ, בֶּן-קְרוֹנוֹס, מֶלֶךְ-הַמְּלָכִים!</p>
</blockquote>

<blockquote>
<p>הַגֵּד לִי לַשּׁוֹאֶלֶת, מָה עַתָּה יָעַצְתָּ בְּלִבֶּךָ?</p>
</blockquote>

<blockquote>
<p>הַמִּלְחָמָה אֲיֻמָּה וְקֶטֶל נוֹרָא שׁוּב תָּבִיא,  475</p>
</blockquote>

<blockquote>
<p>אוֹ בִּידִידוּת תִּקְשׁוֹר מִיָּד הַמַּחֲנוֹת הַשְּׁנָיִם?&quot;</p>
</blockquote>

<br>  

<blockquote>
<p>הֵשִׁיב אֲמָרָיו לָהּ זֶבְס כּוֹנֵס-הֶעָבִים וַיֹּאמֶר:</p>
</blockquote>

<blockquote>
<p>&quot;בִּתִּי, שַׁלָּמָה תִשְׁאָלִי, וְתַחְקְרִי שׁוּב לְמוֹ אֵלֶּה?</p>
</blockquote>

<blockquote>
<p>שֶׁמָּא לֹא אַתְּ מִבִּינָתֵךְ יָעַצְתְּ אֶת-הָעֵצָה: וְהָיָה</p>
</blockquote>

<blockquote>
<p>בְּשׁוּב אוֹדִיסֵס לְבֵיתוֹ, יִקֹּם מֵהֶם אֶת-נִקְמָתוֹ,  480</p>
</blockquote>

<blockquote>
<p>אַתְּ כַּטּוֹב בְּעֵינַיִךְ עֲשִׂי, וְאֶת-אֲשֶׁר יִקְרֶה לָךְ אַגִּיד.</p>
</blockquote>

<blockquote>
<p>יעַן כִּי נִקַּם אוֹדִיסֵס הַנַּעֲלֶה נִקְמָתוֹ בַּחֲתָנִים,</p>
</blockquote>

<blockquote>
<p>שׁוּב תִּכָּרֵת הַבְּרִית, וּמָלַךְ כָּל-יָמָיו בָּאָרֶץ.</p>
</blockquote>

<blockquote>
<p>אָנוּ נִמְחֶה אֶת-זֵכֶר הֲרִיגַת הַבָּנִים וְהָאַחִים</p>
</blockquote>

<blockquote>
<p>כָּלָה מִלֵּב כָּל-הָעָם, וְשָׁבוּ לְאַהֲבָה כְּקֶדֶם   485</p>
</blockquote>

<blockquote>
<p>אִישׁ אֶת-רֵעֵהוּ, וְהָיָה הַשָּׁלוֹם לָהֶם וְהָעֹשֶר&quot;.</p>
</blockquote>

<br> 

<blockquote>
<p>כָּכָה הִבִּיעַ וְעוֹרְרָהּ; וְאַתֵּנָה כְּבָר נַפְשָׁה שׁוֹקֵקָה.</p>
</blockquote>

<blockquote>
<p>יָרְדָה מֵרֹאשׁ הָאוֹלִימְפּוֹס, טָסָה סוֹעֶרֶת בִּמְעוּפָהּ.</p>
</blockquote>

<br>  

<blockquote>
<p>וְכַאֲשֶׁר שָׁבְרוּ רַעֲבוֹנָם בַּלֶּחֶם הַסּוֹעֵד-לְבָבוֹת,</p>
</blockquote>

<blockquote>
<p>פָּתַח וְאָמַר אֲלֵיהֶם אוֹדִיסֵס הָאִישׁ רַב-הַתְּלָאוֹת:   490</p>
</blockquote>

<blockquote>
<p>&#8220;יֵלֵךְ הָאֶחָד וְיִרְאֶה, פֶּן-הוֹלְכִים אֵלֶּה וּקְרֵבִים&#8221;.</p>
</blockquote>

<blockquote>
<p>סָח, וַיֵּלֶךְ אָז אַחַד מִבָּנָיו שֶׁל-דּוֹלְיוֹס, כִּי צֻוָּה.</p>
</blockquote>

<blockquote>
<p>הָלַךְ וְעָמַד בַּפֶּתַח – וְהִנֵּה הֵם קְרֵבִים כֻּלָּמוֹ.</p>
</blockquote>

<blockquote>
<p>מִהַר לְהַגִּיד לְאוֹדִיסֵס וַיֹּאמֶר אֶת-אִמְרֵי-הַכָּנָף:</p>
</blockquote>

<blockquote>
<p>&#8220;הִנֵּה הֵמָּה כְבָר קְרֵבִים, הָבָה נָחוּשָׁה וְנֵחָלֵץ!&#8221;   495</p>
</blockquote>

<blockquote>
<p>כָּכָה סָח. וְאַרְבַּעְתָּם קָמוּ וַיֵּחָלֵצוּ,</p>
</blockquote>

<blockquote>
<p>אִתָּם אוֹדִיסֵס וּבָנָיו שֶׁל-דּוֹלְיוֹס הַשִּׁשָּׁה גַּם הֵמָּה.</p>
</blockquote>

<blockquote>
<p>אַךְ גַּם לָאֶרְטֵס וְדוֹלְיוֹס שָׂמוּ עֲלֵיהֶם כֵּלֵימוֹ.</p>
</blockquote>

<blockquote>
<p>אַף-עַל-פִּי שֶׁכְּבָר זָקְנוּ – אַנְשֵׁי-מִלְחָמָה מֵאֹנֶס.</p>
</blockquote>

<blockquote>
<p>וְאַחַר שֶׁשָּׂמוּ עַל-בְּשָׂרָם אֶת-כְּלֵי הַנְּחֹשֶׁת הַנּוֹצְצָה,  500</p>
</blockquote>

<blockquote>
<p>פָּתְחוּ הַשְּׁעָרִים וַיֵּצְאוּ, וְאוֹדִיסֵס הוֹלֵךְ לִפְנֵיהֶם.</p>
</blockquote>

<br>  

<blockquote>
<p>יָצְאָה וְקָרְבָה אֲלֵיהֶם אַתֵּנָה בִּתּוֹ שֶׁל-זֵאוּס.</p>
</blockquote>

<blockquote>
<p>הָיָה מַרְאֶהָ כְּמַרְאֶה פְנֵי מֶנְטוֹר וְקוֹלָהּ כְּקוֹלוֹ.</p>
</blockquote>

<blockquote>
<p>רָאָה אוֹתָהּ אוֹדִיסֵס וַיָּגֶל הָאִישׁ רַב-הַתְּלָאוֹת,</p>
</blockquote>

<blockquote>
<p>נָשָׂא אִמְרָתוֹ וַיְדַבֵּר לִבְנוֹ אֲשֶׁר אָהֵב:     505</p>
</blockquote>

<blockquote>
<p>&quot;אַתָּה, בְּנִי, בְּעַצְמְךָ תֵּדַע, בְּרִדְתְּךָ עַתָּה לַשָּׁעַר,</p>
</blockquote>

<blockquote>
<p>מָקוֹם בּוֹ יַעֲמֹד בְּנִסָּיוֹן הַגִּבּוֹר בְּעַמָּיו בַּקָּטֶל,</p>
</blockquote>

<blockquote>
<p>אַל-נָא תְּבַיֵּשׁ אֶת-שֵׁבֶט כָּל-אֲבוֹתֵינוּ, מֵעוֹלָם</p>
</blockquote>

<blockquote>
<p>מְאֹד נַעֲלִינוּ בּכֹחַ וּגְבוּרָה עַל-כָּל-בְּנֵי-אֲדָמוֹת&quot;.</p>
</blockquote>

<br>  

<blockquote>
<p>עָנָה לוֹ טֵלֶמָּכוֹס הָעֶלֶם הַנָּבוֹן וַיֹּאמֶר:     510</p>
</blockquote>

<blockquote>
<p>&quot;אָבִי הַיָּקָר, עוֹד רָאֹה תִרְאֶה, אִם-נַפְשְׁךָ רָצְתָה,</p>
</blockquote>

<blockquote>
<p>לְבָבִי חֶרְפָּה לֹא יַעְטֶה עַל-שִׁבְטְךָ, כַּאֲשֶׁר אָמָרְתָּ&quot;.</p>
</blockquote>

<br>  

<blockquote>
<p>כָּכָה הִבִּיעַ. וַיִּשְׂמַח לָאֶרְטֵס וַיְדַבֵּר אֶת-דְּבָרָיו:</p>
</blockquote>

<blockquote>
<p>&quot;הוֹי, מַה יּוֹם מִיּוֹמַיִם, הָאֵלִים הַיְקָרִים, מָה אָגִיל</p>
</blockquote>

<blockquote>
<p>אֲשֶׁר יִתְחָרֶה בְּנִי בְּבֶן-בְּנִי בִּגְבוּרַת מִלְחָמָה!&quot;  515</p>
</blockquote>

<br>  

<blockquote>
<p>קָרְבָה אֵלָיו אַתֵּנָה כְּחֻלַּת-הָעַיִן וַתֹּאמֶר:</p>
</blockquote>

<blockquote>
<p>&quot;הוֹי, בֶּן-אַרְקֵיסְיוֹס, הַיָּקָר לְנַפְשִׁי מִכָּל-רֵעַי אִתִּי!</p>
</blockquote>

<blockquote>
<p>קְרָא לְזֵאוּס אָבִינוּ וּלְבִתּוֹ כְּחֻלַּת-הָעָיִן,</p>
</blockquote>

<blockquote>
<p>עוֹפְפָה בְּכֹחַ חֲנִיתְךָ אֲרֻכַּת-הַצֵּל וַהֲטִילֶנָּה&quot;.</p>
</blockquote>

<br>

<blockquote>
<p>כָּכָה הִבִּיעָה אַתֵּנָה וַתִּפַּח בּוֹ רוּחַ שֶׁל-גְּבוּרָה.  520</p>
</blockquote>

<blockquote>
<p>מִהַר וַיֶּעְתַּר לְבִתּוֹ שֶׁל-זֵאוּס שַׂגִּיא-הַכֹּחַ,</p>
</blockquote>

<blockquote>
<p>עוֹפֵף בְּכֹחַ חֲנִיתוֹ אֲרֻכַּת-הַצֵּל וֶהֱטִילָהּ.</p>
</blockquote>

<blockquote>
<p>פָּגַע וְחָלַף אֶת-קוֹבַע אֶבְפֵּיתֵּס עִם-לְחָיֵי הַנְּחשֶׁת;</p>
</blockquote>

<blockquote>
<p>אֶפֶס קוֹבָעוֹ לֹא עָצַר בָּרֹמַח, וַתַּחֲלֹף הַנְּחשֶׁת:</p>
</blockquote>

<blockquote>
<p>נָפַל בְּנָפְלוֹ בְּשָׁאוֹן, וַיְצַלְצְלוּ עָלָיו כָּל-כֵּלָיו.  525</p>
</blockquote>

<blockquote>
<p>וְעַל-הַחֲלוּצִים הִשְׂתָּעֵר אוֹדִיסֵס וּבְנוֹ זֶה הַמַּזְהִיר,</p>
</blockquote>

<blockquote>
<p>הִכּוּ בְּחַרְבוֹתָם עַל-סְבִיבָם וּבַחֲנִיתוֹת פִּיפִיּוֹת.</p>
</blockquote>

<blockquote>
<p>וְהָיוּ מַכְחִידִים אֶת-כֻּלָּם וּמוֹנְעִים מֵהֶם אֶת-תְּשׁוּבָתָם,</p>
</blockquote>

<blockquote>
<p>לוּלֵא פַּלַּס-אַתֵּנָה בַּת-זֵאוּס הָאוֹחֵז-בָּאֵיגִיס,</p>
</blockquote>

<blockquote>
<p>אֲשֶׁר הִרְעִימָה בְּקוֹלָהּ וַתַּעְצֹר בָּעַמִּים בְּכֻלָּם:   530</p>
</blockquote>

<blockquote>
<p>&quot;חִדְלוּ, אַנְשֵׁי-אִתָּקָה, מִקְּרָב וּמִלְחָמָה אֲיֻמָּה!</p>
</blockquote>

<blockquote>
<p>לְמַעַן תָּחוּשׁוּ תִּתְפַּשְּׁרוּ זֶה עִם-זֶה בְּלִי שְׁפִיכַת דָּמִים&quot;.</p>
</blockquote>

<br> 

<blockquote>
<p>כָּכָה הִבִּיעָה אַתֵּנָה. וְאֵימָה חִוֶּרֶת אֲחָזָתָם,</p>
</blockquote>

<blockquote>
<p>הָיוּ מַרְעִידִים מִפַּחַד, וְנָפְלוּ מִידֵיהֶם כְּלֵי-זֵינָם,</p>
</blockquote>

<blockquote>
<p>כֻּלָּם נָפְלוּ עַל-פְּנֵיהֶם, כִּי הִרְעִים עֲלֵיהֶם קוֹל פַּלַּס,  535</p>
</blockquote>

<blockquote>
<p>נָסוּ, הָעִירָה נִמְלָטוּ, כִּי יָרְאוּ מְאֹד לְנַפְשׁוֹתָם.</p>
</blockquote>

<blockquote>
<p>הִרְעִים בְּקוֹלוֹ אֲיֻמּוֹת אוֹדִיסֵס הָאִישׁ רַב-הַתְּלָאוֹת,</p>
</blockquote>

<blockquote>
<p>קָפַץ הִשְׂתָּעֵר עֲלֵיהֶם כְּעַיִט מַגְבִּיהַּ-לְעוֹפֵף.</p>
</blockquote>

<blockquote>
<p>וְזֶבְס אָז שָׁלַח אֶת-בְּרָקוֹ הַחוֹצֵב-לֶהָבוֹת וְנָפַל</p>
</blockquote>

<blockquote>
<p>לְרַגְלֵי כְּחֻלַּת הָעַיִן, הַבַּת לְאָבִיהָ הַשַּׂגִּיא.    540</p>
</blockquote>

<blockquote>
<p>פָּתְחָה אַתֵּנָה כְּחֻלַּת-הָעַיִן וַתֹּאמֶר לְאוֹדִיסֵס:</p>
</blockquote>

<blockquote>
<p>&quot;בְּנוֹ שֶׁל-לָאֶרְטֵס, זְרַע-זֶבְס, אוֹדִיסֵס הָאִישׁ רַב-הָמְּזִמּוֹת!</p>
</blockquote>

<blockquote>
<p>הֶרֶף, חִדְלָה מִקְּרָב, קְרָב מַשְׁוֶה אֶת-כָּל-הָאָדָם,</p>
</blockquote>

<blockquote>
<p>לְמַעַן לֹא יִחַר בְּךָ אַפּוֹ שֶׁל-זֵאוּס הַמַּרְחִיקִי-לִרְאוֹת!&quot;</p>
</blockquote>

<br>  

<blockquote>
<p>כָּכָה הִבִּיעָה אַתֵּנָה; וַיִּשְׁמַע בְּקוֹלָהּ וַיִּחַדְּ.    545</p>
</blockquote>

<blockquote>
<p>אוּלָם בְּרִית-שָׁלוֹם כָּרְתָה בֵינוֹ וּבֵין יוֹשְׁבֵי-אִתָּקָה</p>
</blockquote>

<blockquote>
<p>פַּלַּס-אַתֵּנָה, בִּתּוֹ שֶׁל-זֵאוּס הָאוֹחֵז-בָּאֵיגִיס,</p>
</blockquote>

<blockquote>
<p>הָיָה מַרְאֶהָ כְּמַרְאֵה פְנֵי מֶנְטוֹר וְקוֹלָהּ כְּקוֹלוֹ.</p>
</blockquote>

<br>  

<p>ברלין</p>

<div class="footnotes">
<hr />
<ol>

<li id="fn:1">
<p>קליפּסוֹ – המצפינה, ההגוננת. <a href="#fnref:1" title="return to body" class="reversefootnote">&#160;&#8617;</a></p>
</li>

<li id="fn:2">
<p>פוֹרקיס – אלוֹהוּת השוּניוֹת והמשבָּרים. <a href="#fnref:2" title="return to body" class="reversefootnote">&#160;&#8617;</a></p>
</li>

<li id="fn:3">
<p>Kούροι – נערים, עלמים וגם איש בעצם כוחו;אנשי&#8211;החיל קרויים ,Aχαιων Kούροι; מעין &#8220;חצי נערַי עושים במלאכה&#8221; (נחמיה ד, י); לאסור מלחמה – &#8220;בנערי שרי המדינות&#8221; (מלכים א, כ, יד) וכולי. <a href="#fnref:3" title="return to body" class="reversefootnote">&#160;&#8617;</a></p>
</li>

<li id="fn:4">
<p>על האי טָפוֹס (eganisiM), במפרץ הים בין אֲקַרְנַגִּיָּה וְלֶבְקָדִיָּה. <a href="#fnref:4" title="return to body" class="reversefootnote">&#160;&#8617;</a></p>
</li>

<li id="fn:5">
<p>עיר באי קפריסין (Kypros), ומכאן נגזר שמהּ של הנחושת aes cyprium. <a href="#fnref:5" title="return to body" class="reversefootnote">&#160;&#8617;</a></p>
</li>

<li id="fn:6">
<p>הַרְפִּיָּה – כלומר, החוטפת (התופסת) – אלוֹת&#8211;הסוּפות, הגשמת הסערות, &#8220;כוחות המוות החוטף בני&#8211;אדם שנאלמו&#8221;. <a href="#fnref:6" title="return to body" class="reversefootnote">&#160;&#8617;</a></p>
</li>

<li id="fn:7">
<p>έεδνα – המוֹהר שהיה האב מקבל מאת החתן;יש סוברים, שחלק ממנו היה נותן לבת. <a href="#fnref:7" title="return to body" class="reversefootnote">&#160;&#8617;</a></p>
</li>

<li id="fn:8">
<p>אוֹסָה – הרינה, השמועה;על&#8211;פי רוב ממקור לא ברור, ומטעם זה התואר אלוהית. <a href="#fnref:8" title="return to body" class="reversefootnote">&#160;&#8617;</a></p>
</li>

<li id="fn:9">
<p>אוֹרֶסטֵס, בנו של אגממנון, שנקם את נקמתו. <a href="#fnref:9" title="return to body" class="reversefootnote">&#160;&#8617;</a></p>
</li>

<li id="fn:10">
<p>&#8220;אין חכמה לאשה אלא בפלך&#8221;. <a href="#fnref:10" title="return to body" class="reversefootnote">&#160;&#8617;</a></p>
</li>

<li id="fn:11">
<p>לדעתו שלJordanנקראו כך (הצחות) כפות רגלי אנשים מכובדים, שאינן רגילות ביחפות, ומטעם זה עדינות יותר, נחבלות בשעת הליכה וטעונות סנדלים. <a href="#fnref:11" title="return to body" class="reversefootnote">&#160;&#8617;</a></p>
</li>

<li id="fn:12">
<p>מהיותו בן&#8211;מלך היתה לו לטלמכוֹס הרשות לבוא לאסיפה בלוויית כלבים; אמו, המלכה, היתה מופיעה תמיד בלוויית שתי שפחות – שכך הוא מן הנימוס. <a href="#fnref:12" title="return to body" class="reversefootnote">&#160;&#8617;</a></p>
</li>

<li id="fn:13">
<p>שרביט – סמל לשררה בידיו של ממלא תפקיד ציבורי;מטעם זה – גם בידיו של מלך, מצביא, שופט, נואם, כרוֹז ושליח. <a href="#fnref:13" title="return to body" class="reversefootnote">&#160;&#8617;</a></p>
</li>

<li id="fn:14">
<p>εύρύοπα המֵריע למרחוק, המרעים;אצל הסופרים המאוחרים: המרחיק לראות, המביט למרחוק <a href="#fnref:14" title="return to body" class="reversefootnote">&#160;&#8617;</a></p>
</li>

<li id="fn:15">
<p>לאו דווקא;מספר עגול נקט. <a href="#fnref:15" title="return to body" class="reversefootnote">&#160;&#8617;</a></p>
</li>

<li id="fn:16">
<p>ביוָן, כמו בארץ&#8211;ישראל, סמוך לשקיעת החמה – חשיכה. <a href="#fnref:16" title="return to body" class="reversefootnote">&#160;&#8617;</a></p>
</li>

<li id="fn:17">
<p>טכס הקרבן היוָני כך היה: את הקרבַיִם העדינים (σπλάγχνα) היו צוֹלים מיד, ועד שהאש בוערת על המזבח, אוכלים אותם. עצמות הכּרַעיִם וקצת בשר עליהן, כרוכות בחֵלב, וכן חלק מיתר הקרבַיִם שרפו לאלים. <a href="#fnref:17" title="return to body" class="reversefootnote">&#160;&#8617;</a></p>
</li>

<li id="fn:18">
<p>אַמְפִיטְרִיטֵי – מיצגת הים, בחינת יסוֹד עולם, ביחוד – של ים סוער. <a href="#fnref:18" title="return to body" class="reversefootnote">&#160;&#8617;</a></p>
</li>

<li id="fn:19">
<p>גֶּרֵנְיָה (גֶּרֵנִיּוֹס) עיר בְּמֶסֵּנְיָה. <a href="#fnref:19" title="return to body" class="reversefootnote">&#160;&#8617;</a></p>
</li>

<li id="fn:20">
<p>אָיַס (אֲיַנְט) בן טֶלַּמּוֹן. שנים היו. עיין ספר האיליאדה. <a href="#fnref:20" title="return to body" class="reversefootnote">&#160;&#8617;</a></p>
</li>

<li id="fn:21">
<p>על שום שאחד מנשיאי היוָנים חילל את קַסַּנְדְּרָה בת פְּרִיאַמּוֹס המלך בהיכלהּ של אתנה, ושאר הנשיאים לא כִיהוּ בו. <a href="#fnref:21" title="return to body" class="reversefootnote">&#160;&#8617;</a></p>
</li>

<li id="fn:22">
<p>ἀμφιέλισσα כפופות הקצוות –מפנים ומאחור. <a href="#fnref:22" title="return to body" class="reversefootnote">&#160;&#8617;</a></p>
</li>

<li id="fn:23">
<p>אפּוֹלוֹן ואחותו אַרְטֶמִּיס (אַרְטֶמִּידָה) היו מביאים מיתה חטופה, בלי יסורים, ביחוד על צעירים ובריאים, שלא כמיתת חלָאים. <a href="#fnref:23" title="return to body" class="reversefootnote">&#160;&#8617;</a></p>
</li>

<li id="fn:24">
<p>הלשון, החלק הנבחר ביותר. <a href="#fnref:24" title="return to body" class="reversefootnote">&#160;&#8617;</a></p>
</li>

<li id="fn:25">
<p>עיין ספר האיליאדה.הילוּדה אצל האוּבל טריטוֹן וכולי. <a href="#fnref:25" title="return to body" class="reversefootnote">&#160;&#8617;</a></p>
</li>

<li id="fn:26">
<p>ὀλόλυξαν (ביחוד הנשים), אותו Ululatus Sacer, צעקה של תפילה. עיין &#8220;ויצעקו להּ&#8221; (דה&quot;ב יג, יד) וכולי, &#8220;צעק לבם אל אדוני&#8221; (איכה ב,יח) – ולא צעקה של שבר (פ). <a href="#fnref:26" title="return to body" class="reversefootnote">&#160;&#8617;</a></p>
</li>

<li id="fn:27">
<p>ניענעו את העוֹל מתוך מהירות לכתם, שהיו נתונים בעוֹל אחד. <a href="#fnref:27" title="return to body" class="reversefootnote">&#160;&#8617;</a></p>
</li>

<li id="fn:28">
<p>יש אומרים כי דֵאיפוֹבּוֹס היה בעלהּ של הלנה אחרי מותו של פריס. <a href="#fnref:28" title="return to body" class="reversefootnote">&#160;&#8617;</a></p>
</li>

<li id="fn:29">
<p>גם את היאור (נילוּס) היו היוָנים הקדמונים קוראים מצרים. <a href="#fnref:29" title="return to body" class="reversefootnote">&#160;&#8617;</a></p>
</li>

<li id="fn:30">
<p>רוח נושבת מן היבשה אל הים היתה נחוצה לו. <a href="#fnref:30" title="return to body" class="reversefootnote">&#160;&#8617;</a></p>
</li>

<li id="fn:31">
<p>גיבוריו של הומרוס היו אוכלים דגים אך בשעת הדחק. <a href="#fnref:31" title="return to body" class="reversefootnote">&#160;&#8617;</a></p>
</li>

<li id="fn:32">
<p>כלומר, בלב&#8211;הים. בימי הומרוס היו היוָנים יראים להרחיק בים; ז.א. על&#8211;פני הים הנוחים רק לדגים ולא לבני&#8211;אדם. <a href="#fnref:32" title="return to body" class="reversefootnote">&#160;&#8617;</a></p>
</li>

<li id="fn:33">
<p>חבל במערבהּ של פּלוֹפּוֹנסוֹס. <a href="#fnref:33" title="return to body" class="reversefootnote">&#160;&#8617;</a></p>
</li>

<li id="fn:34">
<p>סוסי הים, ולא כסוסי הפרשים,אלא כעגלות(יוֹרדן). <a href="#fnref:34" title="return to body" class="reversefootnote">&#160;&#8617;</a></p>
</li>

<li id="fn:35">
<p>תיאון –θύον או θύος – עץ לא&#8211;ידוע, שקליפתו מפיצה ריח נעים. <a href="#fnref:35" title="return to body" class="reversefootnote">&#160;&#8617;</a></p>
</li>

<li id="fn:36">
<p>היורדים במורד – לפי האמונה אין הנהר סטיכּס אלא זרוע של האוקינוס הנשפך לשאול תחתית. <a href="#fnref:36" title="return to body" class="reversefootnote">&#160;&#8617;</a></p>
</li>

<li id="fn:37">
<p>שהושחזו פעם מעבר מזה ופעם מעבר מזה. <a href="#fnref:37" title="return to body" class="reversefootnote">&#160;&#8617;</a></p>
</li>

<li id="fn:38">
<p>שני מינים העולים בגזע אחד – דבר אי&#8211;אפשרי הוא, אלא שהיו סמוכים זה לזה. פ: בארץ פלאות ייתָּכן גם פלא זה. <a href="#fnref:38" title="return to body" class="reversefootnote">&#160;&#8617;</a></p>
</li>

<li id="fn:39">
<p>αγονται שוֹשבּינים וחתן, הנוהגים את הכלה בערב החתונה מבית אביה לבית החתן. <a href="#fnref:39" title="return to body" class="reversefootnote">&#160;&#8617;</a></p>
</li>

<li id="fn:40">
<p>πλύνοι מקוות מים עשויים באבן או חפורים באדמה. <a href="#fnref:40" title="return to body" class="reversefootnote">&#160;&#8617;</a></p>
</li>

<li id="fn:41">
<p>נפילים – ענקים.כנראה, עם קדמוני דומה לקיקלוֹפּים, אנשי מידה. <a href="#fnref:41" title="return to body" class="reversefootnote">&#160;&#8617;</a></p>
</li>

<li id="fn:42">
<p>בית אֱרֶכְתֵּס – מקדש על שמו של גיבור זה. <a href="#fnref:42" title="return to body" class="reversefootnote">&#160;&#8617;</a></p>
</li>

<li id="fn:43">
<p>αϊσα,אאיסה – הגורל בכללו בתבנית כוח מגושם;אחריה ה&#8211; χλώθες באות האוגרות חוט חיי אדם. <a href="#fnref:43" title="return to body" class="reversefootnote">&#160;&#8617;</a></p>
</li>

<li id="fn:44">
<p>לא הזכיר את אשתו ואת בנו כדי שלא לבלב דעתו של אלקינוֹאוֹס המבקש לקחתו לו לחתן (עיין 313). <a href="#fnref:44" title="return to body" class="reversefootnote">&#160;&#8617;</a></p>
</li>

<li id="fn:45">
<p>מדברים עליו כעל חי, סימן למקור קדום. <a href="#fnref:45" title="return to body" class="reversefootnote">&#160;&#8617;</a></p>
</li>

<li id="fn:46">
<p>במקור – אַליטרציה, בתרגום – אליטרציה האות מ'. (פ) <a href="#fnref:46" title="return to body" class="reversefootnote">&#160;&#8617;</a></p>
</li>

<li id="fn:47">
<p>בתו של זבס מאשתו דיאונה. <a href="#fnref:47" title="return to body" class="reversefootnote">&#160;&#8617;</a></p>
</li>

<li id="fn:48">
<p>שירה זו נכנסה לאודיסיה, מבאר יוֹרדן, משום שהיה ברצונו של המחבר לתת מחזה מול מחזה מחיי המשפחה.מחזה נהדר חיובי:  פנלוֹפה – החתנים – אוֹדיסס וטלמך. מחזה טרגי שלילי:  קליטימנסטרה – איגיסתוֹס – אגממנון ואוֹרסטס. מחזה בינוני – אור וצללים:  הלנה – פריס – הטרויים – מנלאוֹס. פרוֹדיה בשמים:  אפרודיטה – אָרס – הפיסטוֹס. <a href="#fnref:48" title="return to body" class="reversefootnote">&#160;&#8617;</a></p>
</li>

<li id="fn:49">
<p>τρηχεία, ארץ אבנים, טרשים. <a href="#fnref:49" title="return to body" class="reversefootnote">&#160;&#8617;</a></p>
</li>

<li id="fn:50">
<p>אוּמה היסטורית בתראקיה.שם עירם איסמארוֹס, ויש להּ כנראה, קשר לשמו של הכוהן מארוֹן. <a href="#fnref:50" title="return to body" class="reversefootnote">&#160;&#8617;</a></p>
</li>

<li id="fn:51">
<p>לוֹטוּפאגים – עם היסטורי בלוביה, שתיאר אותו הרוֹדוֹטוֹס. <a href="#fnref:51" title="return to body" class="reversefootnote">&#160;&#8617;</a></p>
</li>

<li id="fn:52">
<p>Kισσύβιον שם שמי לכלי (V. Bérard). <a href="#fnref:52" title="return to body" class="reversefootnote">&#160;&#8617;</a></p>
</li>

<li id="fn:53">
<p>πλωτή צף.פלא!(פ). <a href="#fnref:53" title="return to body" class="reversefootnote">&#160;&#8617;</a></p>
</li>

<li id="fn:54">
<p>רועה הבקר מקדים לצאת ורועה הצאן מאחר לשוב, וכשהאחד יוצא מן העיר הוא נפגשבחברו החוזר העירה, שכן לילות הקיץ קצרים בצפון. <a href="#fnref:54" title="return to body" class="reversefootnote">&#160;&#8617;</a></p>
</li>

<li id="fn:55">
<p>זאת אומרת: כרמים ושדות וכדומה. <a href="#fnref:55" title="return to body" class="reversefootnote">&#160;&#8617;</a></p>
</li>

<li id="fn:56">
<p>μώλυ לדעתו של בראר – מלוּח.לדעתו של תיאופרסטוס allium nigtum Gouan. <a href="#fnref:56" title="return to body" class="reversefootnote">&#160;&#8617;</a></p>
</li>

<li id="fn:57">
<p>כנראה על שום המפתן הגבוהַּ, שצריך היה לפסוח עליו בשעת כניסה.(פ). <a href="#fnref:57" title="return to body" class="reversefootnote">&#160;&#8617;</a></p>
</li>

<li id="fn:58">
<p>חרב בעלת להב ארוך. <a href="#fnref:58" title="return to body" class="reversefootnote">&#160;&#8617;</a></p>
</li>

<li id="fn:59">
<p>פונה כלפי ממלכת המתים לעמק האפילה. <a href="#fnref:59" title="return to body" class="reversefootnote">&#160;&#8617;</a></p>
</li>

<li id="fn:60">
<p>תרינקיה – סיקיליה, ארץ שלושת הקצוות. <a href="#fnref:60" title="return to body" class="reversefootnote">&#160;&#8617;</a></p>
</li>

<li id="fn:61">
<p>לפי מסורת קדומה ילדה קירקי בן לאודיסס, את טֶלֶּגּוֹס, והוא יצא לבקש את אביו.באיתָּקה פגע בו על שפת הים, וכמובן לא הכירו.התחילו מריבים זה עם זה, והבן הכה אתאביו באִדרה של דג.נושאים מעין זה – מלחמת אב ובנו – מצויים אצל אומות רבות: הפרסים (רוּסתּם וזוֹהרבּ) אדומי&#8211;העור (הַיְאַוַתָּה ואביו). <a href="#fnref:61" title="return to body" class="reversefootnote">&#160;&#8617;</a></p>
</li>

<li id="fn:62">
<p>אין&#8211;אונים – מחמת זקנה מופלגת. <a href="#fnref:62" title="return to body" class="reversefootnote">&#160;&#8617;</a></p>
</li>

<li id="fn:63">
<p>כשם שכל אדם בהיוָלדוֹ – דימוֹן נלוה אליו למגן לו, כך נלוה אליו גם קֶר נושא מותו (על&#8211;פי יורדן). <a href="#fnref:63" title="return to body" class="reversefootnote">&#160;&#8617;</a></p>
</li>

<li id="fn:64">
<p>פרספוֹני, בתו של זבס ודמטר, אשתו של הַדֵס מלך שאוֹל תחתיה, נקראת האיומה, הקשה. <a href="#fnref:64" title="return to body" class="reversefootnote">&#160;&#8617;</a></p>
</li>

<li id="fn:65">
<p>פידרה, בתו של מינוֹס, אשתו של תֵּסֵס, אהבה את בנהּ החורג היפוֹליטוס והוציאה עליו דיבה, וזו היתה סיבת מיתתו.אַריאַדנה, בּתּוֹ של מינוֹס, שעזרה לתסס לצאת מן הלַבּירנתּוֹס וגם הלכה אחריו, אך ארטמיס הרגה אותה באִי דיאָה. <a href="#fnref:65" title="return to body" class="reversefootnote">&#160;&#8617;</a></p>
</li>

<li id="fn:66">
<p>אכילס – גיבור הספר איליאדה, הוא היפה והעזוז בכל היוָנים שצרו על טרוֹיה. <a href="#fnref:66" title="return to body" class="reversefootnote">&#160;&#8617;</a></p>
</li>

<li id="fn:67">
<p>תשורה היא אנרוֹמכה, אשתו של הקטוֹר. <a href="#fnref:67" title="return to body" class="reversefootnote">&#160;&#8617;</a></p>
</li>

<li id="fn:68">
<p>בני טרוֹיה מן השבוּיים או נערות טרוֹיה העומדות על השוּר, ומרגלים שומעים דבריהן (פ). <a href="#fnref:68" title="return to body" class="reversefootnote">&#160;&#8617;</a></p>
</li>

<li id="fn:69">
<p>אָיַס בן טֶלַּמּוֹן מלך סלאמיס, השני לגבוּרה אחר אכילס;אחרי מותו של זה רב עם אודיסס על נשקו של אכילס, ואיבד עצמו לדעת מִשלא זכה בו. <a href="#fnref:69" title="return to body" class="reversefootnote">&#160;&#8617;</a></p>
</li>

<li id="fn:70">
<p>אוֹריוֹן (כּסיל), בחייו צייד גדול. <a href="#fnref:70" title="return to body" class="reversefootnote">&#160;&#8617;</a></p>
</li>

<li id="fn:71">
<p>טַנְטַלּוֹס, בנו של זבס ופלוּטוֹ, מלך ספילוֹס בפריגיה, כדי לנסות את האלים הגיש להם פעם את בנו לאָכלה.והיהזה עָנשוֹ, שהועמד בתוך אגם ולא יכול לשתות ממימיו. <a href="#fnref:71" title="return to body" class="reversefootnote">&#160;&#8617;</a></p>
</li>

<li id="fn:72">
<p>ענשו של סיזיפוֹס בא לו על שגילה לאסוֹפוֹס, כי זבס גזל את בתו;או על שום שבכלל גילה סוד האלים לבני&#8211;אדם. <a href="#fnref:72" title="return to body" class="reversefootnote">&#160;&#8617;</a></p>
</li>

<li id="fn:73">
<p>הֵרַקְלֵס, בנו של זבס ואַלְקְמֵנָה.הֵרָה עצרתּוּ ברחם אמו ונולד אחרי אֶבְרִיסתֵס, ומטעם זה עבד אותו שתים&#8211;עשרה שנה ועולל עלילות על&#8211;פי פקודתו של זה. הוציא את הכלב&#8211;השומר משאוֹל תחתיה. <a href="#fnref:73" title="return to body" class="reversefootnote">&#160;&#8617;</a></p>
</li>

<li id="fn:74">
<p>תֵּסֵס מלך אתּוּנה, אחד הגיבורים המפורסמים. <a href="#fnref:74" title="return to body" class="reversefootnote">&#160;&#8617;</a></p>
</li>

<li id="fn:75">
<p>גּוֹרְגוֹ – מפלצת איומה.ביחוד היה ראשהּ מטיל אימה ופחד. <a href="#fnref:75" title="return to body" class="reversefootnote">&#160;&#8617;</a></p>
</li>

<li id="fn:76">
<p>Πλαγχταί סלעי חֶבֶט, סלעים חובטים, סלעי לכת. <a href="#fnref:76" title="return to body" class="reversefootnote">&#160;&#8617;</a></p>
</li>

<li id="fn:77">
<p>המה כוכבי מזל כימה, פְּלֵיָדָה.למועד צאתם באביב, בדמדומי בוקר, מופיעים הם לקוצרים, והם הם יוֹנוֹת השמים המכניסות אמברוסיה לאֵלים. <a href="#fnref:77" title="return to body" class="reversefootnote">&#160;&#8617;</a></p>
</li>

<li id="fn:78">
<p>עינו של אדם רואה בצירוּפם שבעה כוכבים, ומהם אחד שמאיר פחות וקשנ להבחין בו. <a href="#fnref:78" title="return to body" class="reversefootnote">&#160;&#8617;</a></p>
</li>

<li id="fn:79">
<p>הקדמונים האמינו שמפרץ סיציליה (סיקיליה), בין האי מעבר מזה והצוּר סְקִילָה שמעבר מזה, נמצא מערבל בולע Xάρυβδις. אין שם אלא תופעת גיאות הים וזוטו מדי שש שעות. <a href="#fnref:79" title="return to body" class="reversefootnote">&#160;&#8617;</a></p>
</li>

<li id="fn:80">
<p>כנגדימות שנת החמה (350). <a href="#fnref:80" title="return to body" class="reversefootnote">&#160;&#8617;</a></p>
</li>

<li id="fn:81">
<p>להם, הבאים מצפון&#8211;מערב, אין רוח זו רצויה. <a href="#fnref:81" title="return to body" class="reversefootnote">&#160;&#8617;</a></p>
</li>

<li id="fn:82">
<p>בחכה היו צדים גם צפֳּרים, ביחוד צפֳּרי&#8211;ים. <a href="#fnref:82" title="return to body" class="reversefootnote">&#160;&#8617;</a></p>
</li>

<li id="fn:83">
<p>שינה וקללה עמהּ (כבר בפעם השניה – עיין שיר י',31), כדי לקיים קללתו של הקיקלופ. <a href="#fnref:83" title="return to body" class="reversefootnote">&#160;&#8617;</a></p>
</li>

<li id="fn:84">
<p>לא הרחק מקוֹרפוּ מראים עד היום סלע בודד ואומרים עליו שהוא – אניתם של הפיאַקים. <a href="#fnref:84" title="return to body" class="reversefootnote">&#160;&#8617;</a></p>
</li>

<li id="fn:85">
<p>בני&#8211;מלכים רועים היו. עיין איליאדה. <a href="#fnref:85" title="return to body" class="reversefootnote">&#160;&#8617;</a></p>
</li>

<li id="fn:86">
<p>כמו בעברית: קדם משמש למזרח, ואחור לים; שכן כדי לקבוע מקום כלשהו היו פונים כלפי מזרח. <a href="#fnref:86" title="return to body" class="reversefootnote">&#160;&#8617;</a></p>
</li>

<li id="fn:87">
<p>אנשי כּפתּוֹר מפורסמים היו בין יורדי&#8211;הים וחובבי הרפתקאות. <a href="#fnref:87" title="return to body" class="reversefootnote">&#160;&#8617;</a></p>
</li>

<li id="fn:88">
<p>כלומר, לפּילוֹס מֵסֵנְיָה.אֵלִיס אינהּ כאן העיר אֵלִיס (אֵלידה), שנוסדה אחרי מלחמות הפרסים, אלא שם גליל. <a href="#fnref:88" title="return to body" class="reversefootnote">&#160;&#8617;</a></p>
</li>

<li id="fn:89">
<p>הכנענים לא זכו לשם טוב בקרב היוָנים. <a href="#fnref:89" title="return to body" class="reversefootnote">&#160;&#8617;</a></p>
</li>

<li id="fn:90">
<p>שחוֹר העץ, כלומר חלקו הפנימי של הגזע, שהוא כהה יותר וחזק יותר. <a href="#fnref:90" title="return to body" class="reversefootnote">&#160;&#8617;</a></p>
</li>

<li id="fn:91">
<p>כידוע, חמתם של כלבים שוככת שעה שאדם יושב תחתיו ומרחיק כלי&#8211;זינו מידיו. <a href="#fnref:91" title="return to body" class="reversefootnote">&#160;&#8617;</a></p>
</li>

<li id="fn:92">
<p>שם היו אוּרים ותוּמים של היוָנים, ולשם היו באים לשחר דבר אל, שהכוהנים והכוהנות היו קולטים אותו מתוך רעש שבענפי אֵלה רמה וקדושה. <a href="#fnref:92" title="return to body" class="reversefootnote">&#160;&#8617;</a></p>
</li>

<li id="fn:93">
<p>לדעת אחרים מכשיר להעלאת חפצים. <a href="#fnref:93" title="return to body" class="reversefootnote">&#160;&#8617;</a></p>
</li>

<li id="fn:94">
<p>אשתו קיבלה מתנה ענק&#8211;זהב ופיתתה את אישהּ שילך לצבא, כנגד רצונו, במלחמה של תֵּבֵּי. <a href="#fnref:94" title="return to body" class="reversefootnote">&#160;&#8617;</a></p>
</li>

<li id="fn:95">
<p>גם על&#8211;פי התלמוד רואים כלבים את שסמוי מן העין: &#8220;ת&#8221;ר כלבים בוכים – מלאך המוות בא לעיר, כלבים משחקים – אליהו הנביא בא לעיר &quot;(בבא קמא ס,ע&quot;א). <a href="#fnref:95" title="return to body" class="reversefootnote">&#160;&#8617;</a></p>
</li>

<li id="fn:96">
<p>בעל האחוזה שחזיר קילקל שדהו רשאי היה להקהות אתשיניו. <a href="#fnref:96" title="return to body" class="reversefootnote">&#160;&#8617;</a></p>
</li>

<li id="fn:97">
<p>מעין נקניקי&#8211;דם, נקניקי קיבה. <a href="#fnref:97" title="return to body" class="reversefootnote">&#160;&#8617;</a></p>
</li>

<li id="fn:98">
<p>Iρος&#8211; Aιρος אירוֹס לא&#8211;אירוֹס, כלומר, שאינו אירוֹס עוד (איננו במציאות, שכמעט מת). אירוֹס – אי&#8211;ראוֹת. <a href="#fnref:98" title="return to body" class="reversefootnote">&#160;&#8617;</a></p>
</li>

<li id="fn:99">
<p>מלך אגדתי אכזר מאד באֶפּירוֹס. <a href="#fnref:99" title="return to body" class="reversefootnote">&#160;&#8617;</a></p>
</li>

<li id="fn:100">
<p>ήδέ ρυτήρας οίστών עיין &#8220;ידרוך חציו&#8221; (תהילים נח,ח); &#8220;דרכוּ חצם&#8221; (תהילים סד, ד). <a href="#fnref:100" title="return to body" class="reversefootnote">&#160;&#8617;</a></p>
</li>

<li id="fn:101">
<p>רמז לאמונה קדומה מאוד האומרת שאוֹרה מקפת ראשם של אלים וקדושים.כוונתו לקרחתו של אוֹדיסס (שאוּלי היתה מאירה). <a href="#fnref:101" title="return to body" class="reversefootnote">&#160;&#8617;</a></p>
</li>

<li id="fn:102">
<p>לא שהנשק מושך אליו את האיש, אלא מכיוָן שהוא בידיו של איש, כבר יש לו שליטה על אותו אדם, ומגרה אותו להשתמש בו (יורדן). <a href="#fnref:102" title="return to body" class="reversefootnote">&#160;&#8617;</a></p>
</li>

<li id="fn:103">
<p>לא בחָכמת גניבה ואָלה, אלא באותהּ אמנות לפרש את השבועה שמקבלהּ יהיה סובר כי הכול נעשה כרצונו;ואולם הנשבע מקיימהּ לכאורה, ואינו ממלא את שהבטיח (יורדן). <a href="#fnref:103" title="return to body" class="reversefootnote">&#160;&#8617;</a></p>
</li>

<li id="fn:104">
<p>במקור άηδών, כלומר, הזמיר.מאין אפשרות להתאים ציורו של זמיר (זכר) עם בת פנדָרֶאוֹס (נקבה), אני משתמש במלה צפור סתם. <a href="#fnref:104" title="return to body" class="reversefootnote">&#160;&#8617;</a></p>
</li>

<li id="fn:105">
<p>כל הפתרון, לא נברא אלא מלשון נופל על לשון:   έλεφαίρομαι – שנהב – έλέφας;   קיים – χραίνω; קרן – χέρας;   άχράαντος – הטעה, רמה (על&#8211;ידי חלום).   מעין זה עשיתי עברית:   שן&#8211;שנהב – שונים; קרן – יקרו. <a href="#fnref:105" title="return to body" class="reversefootnote">&#160;&#8617;</a></p>
</li>

<li id="fn:106">
<p>πελέχεας – ראשי גרזנים ללא קת, כשהם תקועים באדמה.הקופה שלהם נמצאת בגובהּ מסוים מעל&#8211;פני האדמה. <a href="#fnref:106" title="return to body" class="reversefootnote">&#160;&#8617;</a></p>
</li>

<li id="fn:107">
<p>מקום שאין בו עבים, שם הרעים הרעם – זהו המופת מידו של זבס. <a href="#fnref:107" title="return to body" class="reversefootnote">&#160;&#8617;</a></p>
</li>

<li id="fn:108">
<p>ראש חודש – חג לכבודו של אפוֹלוֹן. <a href="#fnref:108" title="return to body" class="reversefootnote">&#160;&#8617;</a></p>
</li>

<li id="fn:109">
<p>חייך מכעס מרירי, שמחייכים האוכלים את הירק סרדוֹן (ירק של האי סַרדו). כרפס פרא לדברי פבזניוס. כל אוכליו צוחקים צחוק&#8211;עוית, וגם מוות הוא מביא מתוך עוית. צחוק סַרְדּוֹנִי. <a href="#fnref:109" title="return to body" class="reversefootnote">&#160;&#8617;</a></p>
</li>

<li id="fn:110">
<p>ברזל אפוֹר, כלומר – גרזן. <a href="#fnref:110" title="return to body" class="reversefootnote">&#160;&#8617;</a></p>
</li>

<li id="fn:111">
<p>אבריטיוֹן רצה לגזול את הכלה – הִפּוֹדָמֵיָה – מאת החתן מבני הַלַפִּתִּים. <a href="#fnref:111" title="return to body" class="reversefootnote">&#160;&#8617;</a></p>
</li>

<li id="fn:112">
<p>מסקנת יורדן, שהקֶּנְטַוְרִים בימי הומרוס היו עם מגדל סוסים, ίππων χέντορες בולמי סוסים, פרשים ולא סוסי&#8211;אדם. וזהו הפסוק היחיד של הומרוס, שיש להסיק ממנו כי היה הבדל בין בני&#8211;אדם וקנטוְרים. <a href="#fnref:112" title="return to body" class="reversefootnote">&#160;&#8617;</a></p>
</li>

<li id="fn:113">
<p>חבל סיבים מבּילבּלוס (גְּבָל), מפורסם היה בחָזקוֹ. <a href="#fnref:113" title="return to body" class="reversefootnote">&#160;&#8617;</a></p>
</li>

<li id="fn:114">
<p>דרך צרה וארוכה מבחוץ, בין הכותל החיצון של הארמון ובין חומת החצר. <a href="#fnref:114" title="return to body" class="reversefootnote">&#160;&#8617;</a></p>
</li>

<li id="fn:115">
<p>μέγα έργον – הדבר הגדול (במובן מעשה נורא, רע). עיין מלכים ב, ח, יג: &#8220;מה עבדך הכּלב כי יעשה הדבר הגדול הזה&#8221;. <a href="#fnref:115" title="return to body" class="reversefootnote">&#160;&#8617;</a></p>
</li>

<li id="fn:116">
<p>χαχόν – έσθλόν עיין בראשית לא, כד: &#8220;מטוב עד רע&#8221;. <a href="#fnref:116" title="return to body" class="reversefootnote">&#160;&#8617;</a></p>
</li>

<li id="fn:117">
<p>μυχώ θαλάμων– בעומקו, בפנים.&quot;כל כבודהּ בת מלך פנימה: (תהילים מה, יד). <a href="#fnref:117" title="return to body" class="reversefootnote">&#160;&#8617;</a></p>
</li>

<li id="fn:118">
<p>θεών δήνεα, עיין &#8220;עצת ה'&#8221; (ישעיהו יט, יז). <a href="#fnref:118" title="return to body" class="reversefootnote">&#160;&#8617;</a></p>
</li>

<li id="fn:119">
<p>אפרודיטה הוליכה אותהּ שולל. <a href="#fnref:119" title="return to body" class="reversefootnote">&#160;&#8617;</a></p>
</li>

<li id="fn:120">
<p>ההיפך מזה מסופר ב&#8211;ט' 59. <a href="#fnref:120" title="return to body" class="reversefootnote">&#160;&#8617;</a></p>
</li>

<li id="fn:121">
<p>שערי שמש, ήελίοιο πύλας, כי לשם באה החמה.פ' מביא כאן את הפסוק: &#8220;הים הגדול מבוֹא השמש&#8221; (יהושע א, ד). <a href="#fnref:121" title="return to body" class="reversefootnote">&#160;&#8617;</a></p>
</li>

<li id="fn:122">
<p>היא תֶּטִּיס – אלוהוּת ימית, בתו של זקן&#8211;הים ואמו של אכילס. <a href="#fnref:122" title="return to body" class="reversefootnote">&#160;&#8617;</a></p>
</li>

<li id="fn:123">
<p>שמונה עשר – לאו דווקא. <a href="#fnref:123" title="return to body" class="reversefootnote">&#160;&#8617;</a></p>
</li>

<li id="fn:124">
<p>&#8220;מחנה קדוש&#8221;, עיין &#8220;והיה מחניך קדוֹשׁ&#8221; (דברים כג, טו), הכולל בתוכו מושג מאנשי המחנה, אנשים עומדים בברית מיוחדת עם האלים וגם נמצאים בחסותם (פ). <a href="#fnref:124" title="return to body" class="reversefootnote">&#160;&#8617;</a></p>
</li>

<li id="fn:125">
<p>άνά ρίας προύτυφε חָדר דרך הנחיריִם, כלומר התשוקה המרה והחריפה אילצַתּוּ, היצר העוקץ אילצהו.כוונתו בזה לרצון הבכִיה, שקצה החוטם הוא שמרגיש בו תחילה מתוך גירוי ועקיצה רבה. <a href="#fnref:125" title="return to body" class="reversefootnote">&#160;&#8617;</a></p>
</li>

</ol>
</div>

</body>
</html>



<hr />את הטקסט לעיל הפיקו מתנדבי <a href="http://benyehuda.org/">פרויקט בן־יהודה באינטרנט</a>.  הוא זמין תמיד בכתובת הבאה:<br /><a href="https://benyehuda.org/read/5592">https://benyehuda.org/read/5592</a></div></body></html>