<!DOCTYPE html PUBLIC "-//W3C//DTD XHTML 1.0 Transitional//EN" "http://www.w3.org/TR/xhtml1/DTD/xhtml1-transitional.dtd"><html xmlns="http://www.w3.org/1999/xhtml" xml:lang="he" lang="he" dir="rtl"><head><meta http-equiv="Content-Type" content="text/html; charset=utf-8" /></head><body dir='rtl' align='right'><div dir="rtl" align="right"><!DOCTYPE html>
<html xmlns="http://www.w3.org/1999/xhtml" lang="en">
<head>
	<meta charset="utf-8"/>
	<title>מן האפוס הסרבי</title>
	<meta name="author" content="שאול טשרניחובסקי"/>
</head>
<body>

<h1 id="מןהאפוסהסרבישאולטשרניחובסקי">מן האפוס הסרבי / שאול טשרניחובסקי</h1>

<h2 id="שִׁירֵייוּנָקִים">שִׁירֵי יוּנָקִים</h2>

<p><strong>שִׁירֵי קֹדֶם-קוֹסוֹבוֹ</strong></p>

<br>  

<p><strong>מוּיְאוֹ וְאָלִיָּה</strong></p>

<br>  

<blockquote>
<p>יְדִידִים הָיו ּיוּנָקִים שְׁנָיִם:</p>
</blockquote>

<blockquote>
<p>אֶחָד מוּיְאוֹ, הַשֵׁנִי אָלִיָּה.</p>
</blockquote>

<blockquote>
<p>אַחְוָתָם כָּל כָּךְ גָּבְרָה הוֹלֶכֶת,</p>
</blockquote>

<blockquote>
<p>עַד שֶׁהֶחֱלִיפוּ אֶת סוּסֵימוֹ,</p>
</blockquote>

<blockquote>
<p>וְהֵמִירוּ גַּם אֶת כְּלֵי-הַזָּיִן.</p>
</blockquote>

<blockquote>
<p>לָצוּד צַיִד יָצְאוּ שְׁנֵיהֶם פַּעַם,</p>
</blockquote>

<blockquote>
<p>וְהִנֵּה בָּרַוְזָה עַל הַמַּיִם,</p>
</blockquote>

<blockquote>
<p>בָּרַוְזָה וְלָהּ כַּנְפֵי הַכֶּתֶם.</p>
</blockquote>

<blockquote>
<p>אֶת גַּזּוֹ שָׁלַח אֲזָי בָּהּ מוּיְאוֹ,</p>
</blockquote>

<blockquote>
<p>ואָלִיָּה בָּה שִׁסָּה הַפֶּרֶס,</p>
</blockquote>

<blockquote>
<p>וּשְׁנֵיהֶם תָּפְסוּ הָעוֹף בַּמָּיִם.</p>
</blockquote>

<blockquote>
<p>&#8220;גַּז תְּפָסוֹ,&#8221; סָח מוּיְאוֹ לְאָלִיָּה,</p>
</blockquote>

<blockquote>
<p>וְאָלִיָּה: &#8220;לֹא! טְרָפוֹ הַפֶּרֶס.&#8221;</p>
</blockquote>

<blockquote>
<p>צִעֲרוּ דְּבָרָיו מְאֹד אֶת מוּיְאוֹ.</p>
</blockquote>

<blockquote>
<p>הָאַחִים יָשְׁבוּ בִּירַק אַשּׁוּחַ,</p>
</blockquote>

<blockquote>
<p>יַיִן הָאַחִים שָׁתוּ, הַחֶמֶר,</p>
</blockquote>

<blockquote>
<p>וְנִרְדְּמוּ בְּצֵל אוֹתוֹ אַשּׁוּחַ,</p>
</blockquote>

<blockquote>
<p>וְרָאוּ אוֹתָם שְׁלָשׁ וִילוֹת-צָחַר.</p>
</blockquote>

<blockquote>
<p>הַבְּכִירָה הִיא לַצְּעִירוֹת אָמָרָה:</p>
</blockquote>

<blockquote>
<p>&quot;מַה גָּדְלָה אַחֲוַת שְׁנֵי הַיּוּנָקִים!</p>
</blockquote>

<blockquote>
<p>מִי מִכֶּן יַפְרִיד בֵּינוֹת הַשְּׁנַיִם,</p>
</blockquote>

<blockquote>
<p>וְנָתַתִּי לָהּ מֵאָה צֶכִינִים.&quot;</p>
</blockquote>

<blockquote>
<p>הַקְּטַנָּה שֶׁבֵּינֵיהֶן הִמְרִיאָה,</p>
</blockquote>

<blockquote>
<p>בִּכְנָפֶיהָ הַצַּחוֹת עָלָתָה,</p>
</blockquote>

<blockquote>
<p>וַתֵּשֵׁב לִמְרַאֲשׁוֹתָיו שֶׁל מוּיְאוֹ,</p>
</blockquote>

<blockquote>
<p>וּדְמָעוֹת חַמּוֹת נֹטְפוֹת עֵינֶיהָ;</p>
</blockquote>

<blockquote>
<p>הַדְּמָעוֹת נֹטְפוֹת-צֹרְבוֹת פֵּנֵי מוּיְאוֹ.</p>
</blockquote>

<blockquote>
<p>מִשְּנָתוֹ הֵקִיץ כַּחֲסַר-דַּעַת,</p>
</blockquote>

<blockquote>
<p>הִתְבּוֹנֵן, בַּנַּעֲרָה הִשְׁגִיחַ;</p>
</blockquote>

<blockquote>
<p>קָם הֵעִיר אֶת יְדִידוֹ אָלִיָּה:</p>
</blockquote>

<blockquote>
<p>&#8220;קוּם, אָלִיָּה, וְנָשׁוּבָה בָּיְתָה!&#8221;</p>
</blockquote>

<blockquote>
<p>קָם אָלִיָּה עַל רַגְלָיו וַיֹּאמַר,</p>
</blockquote>

<blockquote>
<p>בְּרֵעוֹ נָזַף בִּדְבַר תּוֹכַחַת:</p>
</blockquote>

<blockquote>
<p>&quot;תֹּאכַלְךָ הַחֲלוּדָה, הוֹי אֶחָא,</p>
</blockquote>

<blockquote>
<p>לְךָ שְׁתַּיִם, לִי אַף אַחַת אָיִן.&quot;</p>
</blockquote>

<blockquote>
<p>נֶעֱלַב עַל זֶה מְאֹד אָז מוּיְאוֹ,</p>
</blockquote>

<blockquote>
<p>הִזְדָּרֵז הוֹצִיא סַכִּין מִתַּעַר,</p>
</blockquote>

<blockquote>
<p>וּתְקָעָהּ פִּתְאֹם בְּלֵב אָלִיָּה–</p>
</blockquote>

<blockquote>
<p>וַיִּפֹּל אָלִיָּה עַל הָעֵשֶׂב.</p>
</blockquote>

<blockquote>
<p>עַל סוּסוֹ קָפַץ מַהֵר אָז מוּיְאוֹ,</p>
</blockquote>

<blockquote>
<p>בָּאֻכָּף הוֹשִׁיב יַלְדַּת הֶחָמֶד,</p>
</blockquote>

<blockquote>
<p>בֵּין הַחֲצֵרוֹת רָכַב שָׁב בָּיְתָה.</p>
</blockquote>

<blockquote>
<p>סוּס אָלִיָּה מְפַרְכֵּס צוֹנֵף הוּא,</p>
</blockquote>

<blockquote>
<p>וּבְמוֹתוֹ קָרָא בְּקוֹל אָלִיָּה:</p>
</blockquote>

<blockquote>
<p>חֲבִיבִי, אֲחִי-נַפְשִׁי לִי, מוּיְאוֹ!</p>
</blockquote>

<blockquote>
<p>נָא חֲזוֹר וּמְשׁוֹךְ סוּסִי אַחֲרֶיךָ,</p>
</blockquote>

<blockquote>
<p>וְלֹא יִצְנֹף עַל גַּב הָהָר בְּכֹחַ,</p>
</blockquote>

<blockquote>
<p>וְלֹא יַגִּידוּ הַבְּרִיּוֹת בָּאָרֶץ</p>
</blockquote>

<blockquote>
<p>אֶת אֲשֶׁר עוֹלַלְתָּ לִידִידֶךָ!&quot;</p>
</blockquote>

<blockquote>
<p>מוּיְאוֹ זֹאת שָׁמַע, חָזַר וַיִּקַּח</p>
</blockquote>

<blockquote>
<p>אֶת סוּסוֹ זֶה, אֶת מַשְׁחִיר הַשַּׂעַר,</p>
</blockquote>

<blockquote>
<p>וַיַּרְכִּיב עָלָיו הַבַּת, הַוִּילָה,</p>
</blockquote>

<blockquote>
<p>וּבִיעָף בַּדֶּרֶךְ בֶּהָרִים בָּא.</p>
</blockquote>

<blockquote>
<p>מוּיְאוֹ כְּבָר עָשָׂה מַחְצִית הַדֶּרֶךְ,</p>
</blockquote>

<blockquote>
<p>וַיִּפְגּוֹשׁ עוֹרֵב שָׁחוֹר פּוֹסֵעַ,</p>
</blockquote>

<blockquote>
<p>וְהִנֵּה כְּנַף יְמִינוֹ הֻתָּזָה.</p>
</blockquote>

<blockquote>
<p>לַצִּפּוֹר הַמַּשְׁחִירָה סָח מוּיְאוֹ:</p>
</blockquote>

<blockquote>
<p>&quot;הוֹי עוֹרֵב שָׁחוֹר, צִפּוֹר מִסְכֶּנֶת,</p>
</blockquote>

<blockquote>
<p>אֵיךְ תִּחְיֶה חֲסַר אַחַת כְּנָפֶיךָ?&quot;</p>
</blockquote>

<blockquote>
<p>הַצִּפּוֹר בְּקוֹל צְוִיחָה עָנָתְהוּ:</p>
</blockquote>

<blockquote>
<p>&quot;כָּךְ, בְּאֵין לִי כְּנַף יָמִין, הִנֵּנִי</p>
</blockquote>

<blockquote>
<p>כְּמוֹ אָח בְּלֹא אָחִיו מִשְׁנֵהוּ,</p>
</blockquote>

<blockquote>
<p>כְּמוֹ מוּיְאוֹ בְּלִי רֵעוֹ אָלִיָּה.&quot;</p>
</blockquote>

<blockquote>
<p>אָז אָמַר אֶל לְבָבוֹ שָׁם מוּיְאוֹ:</p>
</blockquote>

<blockquote>
<p>&quot;וַי, מְאֹד אֲנִי הַיּוֹם הִרְשָׁעְתִּי:</p>
</blockquote>

<blockquote>
<p>כַּאֲשֶׁר נָזַף אוֹתוֹ עוֹרֵב בִּי,</p>
</blockquote>

<blockquote>
<p>כֵּן הַחֲבוּרָה כֻּלָּהּ תִּנְזוֹף בִּי.&quot;</p>
</blockquote>

<blockquote>
<p>לַיּוּנָק אָמְרָה אֲזַי הַוִּילָה:</p>
</blockquote>

<blockquote>
<p>&quot;נַהֲפוֹךְ סוּסֵינוּ אֶל אָלִיָּה,</p>
</blockquote>

<blockquote>
<p>כִּי סַמֵּי רִפְאוּת אֲנִי יוֹדַעַת,</p>
</blockquote>

<blockquote>
<p>וְאוּלַי אֶרְפָּא לוֹ לְאָחִיךָ.&quot;</p>
</blockquote>

<blockquote>
<p>אֶת סוּסוֹ הִטָּה אָחוֹר אָז מוּיְאוֹ,</p>
</blockquote>

<blockquote>
<p>שׁוב אֶל הָאֲגַם הִגִּיעַ מוּיְאוֹ,</p>
</blockquote>

<blockquote>
<p>וּפָנָיו הֶחֱזִיר לַאֲחוֹרֵיהוּ;</p>
</blockquote>

<blockquote>
<p>רָץ הַסּוּס – וְהַנַּעֲרָה אֵינֶנֶּה!</p>
</blockquote>

<blockquote>
<p>שַׁח אָז מוּיְאוֹ עַל אָחִיו אָלִיָּה,</p>
</blockquote>

<blockquote>
<p>וְהִנֵּה זֶה נִשְׁמָתוֹ פּוֹרָחַת.</p>
</blockquote>

<blockquote>
<p>מוּיְאוֹ כִּי רָאָה גּוּפַת אָלִיָּה,</p>
</blockquote>

<blockquote>
<p>פִּגְיוֹנוֹ שָׁלַף מֵהַמַּחְגֹּרֶת</p>
</blockquote>

<blockquote>
<p>וּבְלִבּוֹ שֶׁלּוֹ יָשָׁר תְּקָעָהוּ.</p>
</blockquote>

<br>  

<p><strong>נְחֻשְׁתָּן חָתָן</strong></p>

<br>  

<blockquote>
<p>אֲסַפֵּר לָכֶם, אַחַי, הַפֶּלֶא!</p>
</blockquote>

<blockquote>
<p>מֶלֶךְ בּוּדִים הוּא אִשָּׁה נָשָׂא לוֹ,</p>
</blockquote>

<blockquote>
<p>וּמֵאָז עָבְרוּ שָׁנִים כְּבָר תֵּשַׁע,</p>
</blockquote>

<blockquote>
<p>וְהוּא עוֹדוֹ עָקָר, בָּנִים עוֹד אָיִן.</p>
</blockquote>

<blockquote>
<p>יוֹם אֶחָד וּמִילוּטִי ןהַמֶּלֶךְ</p>
</blockquote>

<blockquote>
<p>לֶהָרִים רָכוּב יָצָא לַצָיִד.</p>
</blockquote>

<blockquote>
<p>זְמַן הַרְבֵּה עָשָׂה בָּהָר בַּצַּיִד,</p>
</blockquote>

<blockquote>
<p>לֹא הָיְתָה לוֹ הַשָּׁעָה שׂוֹחֶקֶת,</p>
</blockquote>

<blockquote>
<p>לֹא צָדָה גַּם צְבִי וְגַם אַיֶּלֶת.</p>
</blockquote>

<blockquote>
<p>וַיִּצְמָא הַמֶלֶךְ אָז לְמָיִם,</p>
</blockquote>

<blockquote>
<p>אֶל נָהָר צוֹנֵן יָרַד הַמֶּלֶךְ.</p>
</blockquote>

<blockquote>
<p>וְכִשְׁתוֹתוֹ דַּיּוֹ מִמֵּי הָעַיִן,</p>
</blockquote>

<blockquote>
<p>הוּא יָשַׁב בַּצֵּל בִּירַק אַשּׁוּחַ.</p>
</blockquote>

<blockquote>
<p>לֹא עָבְרָה שָׁעָה קַּלָּה, וּפֶתַע</p>
</blockquote>

<blockquote>
<p>וִילוֹת-הַר שָׁלֹש הוֹפִיעוּ יָחַד.</p>
</blockquote>

<blockquote>
<p>מִן הַמַּיִם, מִן הַצּוֹנְנִים, גָּמָאוּ,</p>
</blockquote>

<blockquote>
<p>וּפָתְחוּ בְּשִׂיחַ עֲלֵי עָיִן.</p>
</blockquote>

<blockquote>
<p>וְאָמְרָה אָז הַגְּדוֹלָה בַּוִּילוֹת:</p>
</blockquote>

<blockquote>
<p>&quot;הוֹי, בָּנוֹת הַחֲבִיבוֹת לִי, שְׁמַעַן!</p>
</blockquote>

<blockquote>
<p>הֲזוֹכְרוֹת אַתֶּן, וְאוּלַי שְׁכַחְתֶּן כְּבָר</p>
</blockquote>

<blockquote>
<p>אֶת-חֲתֻנָּתוֹ שֶׁל מֶלֶךְ בּוּדִים?</p>
</blockquote>

<blockquote>
<p>הַשָּׁנָה זוֹ הַתְּשִׁיעִית עוֹבֶרֶת,</p>
</blockquote>

<blockquote>
<p>מִן הַיּוֹם בּוֹ הִתְחַתֵּן הַחֵלֶךְ</p>
</blockquote>

<blockquote>
<p>וְהוּא עָקָר עוֹד, וּבָנִים לוֹ אָיִן.&quot;</p>
</blockquote>

<blockquote>
<p>וַתּוֹסִיף וְעוֹד אָמְרָה הַוִּילָה:</p>
</blockquote>

<blockquote>
<p>&quot;וְאוּלַי אַתֶּן תְּרוּפָה תֵּדַעְנָה,</p>
</blockquote>

<blockquote>
<p>וְחִבְּלָה לָהּ הַמַּלְכָּה וְתַהַר?&quot;</p>
</blockquote>

<blockquote>
<p>הֶחֲשׁוּ שְׁתֵּי הַקְּטַנּוֹת הַוִּילוֹת.</p>
</blockquote>

<blockquote>
<p>וַתּוֹסִיף שׁוּב הַגְּדוֹלָה וַתֹּאמַר:</p>
</blockquote>

<blockquote>
<p>&quot;לוּ יָדַע הַמֶלֶךְ דַּעַת וִילָה:</p>
</blockquote>

<blockquote>
<p>יִקְבְּצוּ כָּל נַעֲרוֹת עִיר בּוּדִים</p>
</blockquote>

<blockquote>
<p>וְנָתוֹן לָהֶן זָהָב בְּשֶׁפַע,</p>
</blockquote>

<blockquote>
<p>פָּז יָבֵשׁ לִקְלוֹעַ בּוֹ מִכְמֹרֶת,</p>
</blockquote>

<blockquote>
<p>בַּדּוּנַאי זֶה הַשָּׁקֵט יַשְׁלִיכוּ,</p>
</blockquote>

<blockquote>
<p>וְשָׁלוּ דָּג עִם סְנַפִּירֵי כֶּתֶם.</p>
</blockquote>

<blockquote>
<p>וְלָקְחוּ סְנַפִּיר יָמִין מִמְּנּוּ,</p>
</blockquote>

<blockquote>
<p>וְהַדָּג יוּטַל שׁוּב אֶל הַמָּיִם.</p>
</blockquote>

<blockquote>
<p>הַסְּנַפִּיר יֻתַּן אֲזַי לַגְּבֶרֶת,</p>
</blockquote>

<blockquote>
<p>אַךְ תֹּאכַל אוֹתוֹ סְנַפִּיר הַכֶּתֶם,</p>
</blockquote>

<blockquote>
<p>תִּתְעַבֵּר מִיָּד אִשְׁתּוֹ וְתַהַר.&quot;</p>
</blockquote>

<blockquote>
<p>וְהַמֶּלֶךְ מִסְתַּכֵּל, שׁוֹמֵעַ.</p>
</blockquote>

<blockquote>
<p>ומִיָּד הָלַךְ לוֹ לְעִיר בּוּדִים,</p>
</blockquote>

<blockquote>
<p>וַיַּזְעֵק אֶת נַעֲרוֹת עִיר בּוּדִים,</p>
</blockquote>

<blockquote>
<p>וְנָתוֹן לָהֶן זָהָב בְּשֶׁפַע,</p>
</blockquote>

<blockquote>
<p>פָּז יָבֵשׁ לִקְלֹעַ בּוֹ מִכְמֹרֶת.</p>
</blockquote>

<blockquote>
<p>בַּדּוּנַאי זֶה הַשָּׁקֵט הִשְׁלִיכָהּ,</p>
</blockquote>

<blockquote>
<p>וְהָיְתָה לוֹ הַשָּׁעָה שׂוֹחֶקֶת,</p>
</blockquote>

<blockquote>
<p>כִּי צָדָה דָּג עִם סְנַפִּירֵי כֶּתֶם.</p>
</blockquote>

<blockquote>
<p>וַיִּקַּח סְנַפִּיר יָמִין מִמֶּנּוּ,</p>
</blockquote>

<blockquote>
<p>הַסְּנַפִּיר הֵבִיא אֱלֵי הַגְּבֶרֶת.</p>
</blockquote>

<blockquote>
<p>הִיא אָכְלָה אוֹתוֹ סְנַפִּיר הַכֶּתֶם,</p>
</blockquote>

<blockquote>
<p>ומִיָּד הָיְתָה הָרָה לָלֶדֶת.</p>
</blockquote>

<blockquote>
<p>וְשָׁנָה תְּמִימָה הָיְתָה מְעֻבֶּרֶת.</p>
</blockquote>

<blockquote>
<p>וּבְכָרְעָהּ לְעֵת מָלְאוּ יָמֶיהָ</p>
</blockquote>

<blockquote>
<p>הִמְלִיטָה לֹא יְצוּר אָדָם, לֹא יֶלֶד;</p>
</blockquote>

<blockquote>
<p>נְחֻשְׁתָּן נוֹלַד לָהּ רַע וָפֶרֶא.</p>
</blockquote>

<blockquote>
<p>אַךְ נָפַל-יָרַד עַל פְּנֵי הָאָרֶץ,</p>
</blockquote>

<blockquote>
<p>הִתְעַלֵּם לוֹ תַּחַת קִיר וָכֹתֶל.</p>
</blockquote>

<blockquote>
<p>הִזְדָּרְזָה אָזהַ מַּלְכָּה הַגְּבֶרֶת,</p>
</blockquote>

<blockquote>
<p>וַתָּבֹא לַמֶלֶךְ כֹּה הִגִּידָה:</p>
</blockquote>

<blockquote>
<p>&quot;אֵין בִּי לְשַׂמֵּחַ אֶת לִבֶּךָ,</p>
</blockquote>

<blockquote>
<p>לְשַׂמֵּחַ אֶת לִבְּךָ בְּיֶלֶד,</p>
</blockquote>

<blockquote>
<p>לֹא תִּינוֹק יְצוּר-אָדָם יָלַדְתִּי,</p>
</blockquote>

<blockquote>
<p>נְחֻשְׁתָּן נוֹלַד לִי רַע וָפֶרֶא.</p>
</blockquote>

<blockquote>
<p>אַךְ נָפַל-יָרַד עַל פְּנֵי הָאָרֶץ,</p>
</blockquote>

<blockquote>
<p>הִתְחַבֵּא לוֹ תַּחַת קִיר וָכֹתֶל.&quot;</p>
</blockquote>

<blockquote>
<p>וְהַמֶּלֶךְ כֹּה אָמַר וַיָּעַן:</p>
</blockquote>

<blockquote>
<p>&#8220;בָּרוּךְ-שְׁמוֹ בְּעַד הַטּוֹב שֶׁנָּתָן!&#8221;</p>
</blockquote>

<blockquote>
<p>וְשָׁנִים עָבְרוּ-חָלְפוּ אַךְ שֶׁבַע,</p>
</blockquote>

<blockquote>
<p>סָח הַנְּחֻשְׁתָּן מִתַּחַת כֹּתֶל:</p>
</blockquote>

<blockquote>
<p>&quot;הוֹי אָבִי מָרִי, הוֹי, מֶלֶךְ בּוּדִים!</p>
</blockquote>

<blockquote>
<p>עַד מָתַי תִּשְׁהֶה מִתֵּת לִי אֵשֶׁת!&quot;</p>
</blockquote>

<blockquote>
<p>אֲמַתְלוֹת הַרְבֵּה בִּקֵּש הַמֶּלֶךְ,</p>
</blockquote>

<blockquote>
<p>לְבַסּוֹף עָנָה לוֹ כֵּן וַיֹּאמַר:</p>
</blockquote>

<blockquote>
<p>הוֹי, נְחֻשְׁתָּנִי, הוֹי, בֶּן מְרוֹרוֹת לִי!</p>
</blockquote>

<blockquote>
<p>מִי יִתֵּן בִּתּוֹ לִיצוּר שֶׁל צֶפַע?&quot;</p>
</blockquote>

<blockquote>
<p>אֶת אָבִיו הַנְּחֻשְׁתָּן יַעֲנֶנּוּ:</p>
</blockquote>

<blockquote>
<p>הוֹי, אָבִי מָרִי, הוֹי, מֶלֶךְ בּוּדִים!</p>
</blockquote>

<blockquote>
<p>קוּם חֲבוֹשׁ סוּסְךָ, אֶת לַסְטוֹבִיצָה,</p>
</blockquote>

<blockquote>
<p>צְלַח וּרְכַב, אָבִי, בּוֹא עִירָה פְּרִיזְרֶן,</p>
</blockquote>

<blockquote>
<p>אֶל מַלְכָּהּ, אֶל מֶלֶךְ פְּרִיזְרֶן בֹּאָה,</p>
</blockquote>

<blockquote>
<p>לִי יַשִּׂיא בּתּוֹ אוֹתוֹ הַמֶּלֶךְ.&quot;</p>
</blockquote>

<blockquote>
<p>כִּי שָׁמַע דְּבָרָיו אָז מֶלֶךְ בּוּדִים,</p>
</blockquote>

<blockquote>
<p>וַיַּחֲבוֹשׁ סוּסוֹ, אֶת לַסְטוֹבִיצָה,</p>
</blockquote>

<blockquote>
<p>וְרָכַב לוֹ אֶל הָעִיר אֶל פְּרִיזְרֶן.</p>
</blockquote>

<blockquote>
<p>וּכְשֶׁבָּא עֲדֵי חֲצַר הַמֶּלֶךְ,</p>
</blockquote>

<blockquote>
<p>מֵרָחוֹק רָאָה וּזֶה, מִצְּרִיחַ,</p>
</blockquote>

<blockquote>
<p>וְיָרַד מַהֵר מֵרוֹם הַצְּרִיחַ,</p>
</blockquote>

<blockquote>
<p>אֶת פָּנָיו קִדֵּם הוּא בֶּחָצֵר שָׁם,</p>
</blockquote>

<blockquote>
<p>לוֹ חִבֵּק בְּחֹם וַיִּשַּׁקֵהוּ,</p>
</blockquote>

<blockquote>
<p>לִשׁלוֹמוֹ, שְׁלוֹם-הַיּוּנָק, שָׁאַל אָז,</p>
</blockquote>

<blockquote>
<p>בִּימִינוֹ תָּפַס אוֹתוֹ בַּזְּרוֹעַ,</p>
</blockquote>

<blockquote>
<p>בַּמִּגְדָּל הָרָם גַּם הֶעֱלָהוּ.</p>
</blockquote>

<blockquote>
<p>הַנְּעָרִים תָּפְסוּ בְּלַסְטוֹבִיצָה,</p>
</blockquote>

<blockquote>
<p>הוֹבִילוּהוּ לְאֻרְוַת תִּפְאָרֶת.</p>
</blockquote>

<blockquote>
<p>וְיָמִים שְׁלֹשָׁה שָׁגוּ בַּיָּיִן.</p>
</blockquote>

<blockquote>
<p>וּכְשָׂבְעָם מִיַּיִן וּמֵחֶמֶר,</p>
</blockquote>

<blockquote>
<p>וְהַיַּיִן הִדְלִיקָם בְּשֶׁפַע,</p>
</blockquote>

<blockquote>
<p>וְתָּתִּיר אֶת הַלְּשׁוֹנוֹת רָקִיָּה;</p>
</blockquote>

<blockquote>
<p>מֶלֶךְ בּוּדִים –נִפְעֲמָה בּוֹ רוּחַ,</p>
</blockquote>

<blockquote>
<p>וְהִרְגִּישׁ בָּזֶה גַּם מֶלֶךְ פְּרִיזְרֶן.</p>
</blockquote>

<blockquote>
<p>וַיִּפְתַּח אָז פִּיו וַיֹּאמֶר כָּכָה:</p>
</blockquote>

<blockquote>
<p>&quot;אַךְ אֱמוֹר, הַגֵּד לִי, מֶלֶךְ בּוּדִים,</p>
</blockquote>

<blockquote>
<p>מַה יַּעֲכָרְךָ וּמַה הַצָּעַר?</p>
</blockquote>

<blockquote>
<p>דְּאָגָה לְךָ– לִי תְּשִׂיחֶנָּה.&quot;</p>
</blockquote>

<blockquote>
<p>לוֹ עָנָה הַמֶּלֶךְ כֹּה וַיֹּאמַר:</p>
</blockquote>

<blockquote>
<p>&quot;אָנָּא כִּי שְׁמָעֵנִי, מֶלֶךְ פְּרִיזְרֶן!</p>
</blockquote>

<blockquote>
<p>הֲזוֹכֵר אַתָּה אוֹ כְּבָר שָׁכַחְתָּ,</p>
</blockquote>

<blockquote>
<p>הֲתִזְכּוֹר הַיּוֹם בּוֹ הִתְחַתַּנְתִּי?</p>
</blockquote>

<blockquote>
<p>כִּי מֵאָז עָבְרוּ שָׁנִים כְּבָר תֵּשַׁע,</p>
</blockquote>

<blockquote>
<p>וַאֲנִי עָקָר, בָּנִים לִי אָיִן.</p>
</blockquote>

<blockquote>
<p>הַשָּׁנָה אַךְ הַתְּשִׁיעִית עָבָרָה,</p>
</blockquote>

<blockquote>
<p>וְנוֹלַד לִי יֶלֶד, אַךְ לֹא יֶלֶד,</p>
</blockquote>

<blockquote>
<p>כִּי נָחָשׁ קָטָן אַכְזָר וָפֶרֶא.</p>
</blockquote>

<blockquote>
<p>אַךְ נָפַל-יָרַד עַל פְּנֵי הָאָרֶץ,</p>
</blockquote>

<blockquote>
<p>הִתְעַלֵּם בַּקִּיר מִתַּחַת כֹּתֶל,</p>
</blockquote>

<blockquote>
<p>וּמֵאָז עָבְרוּ שָׁנִים כְּבָר שֶׁבַע,</p>
</blockquote>

<blockquote>
<p>וַיֹּאמַר לִי הַנְּחֻשְׁתָּן בַּכֹּתֶל:</p>
</blockquote>

<blockquote>
<p>הוֹי, אָבִי מָרִי, הוֹי, מֶלֶךְ בּוּדִים,</p>
</blockquote>

<blockquote>
<p>עַד מָתַי תִּשְׁהֶה מִתֵּת לִי אֵשֶׁת?</p>
</blockquote>

<blockquote>
<p>וַאֲנִי לוֹ לַנְּחֻשְׁתָּן עָנִיתִי:</p>
</blockquote>

<blockquote>
<p>הוֹי, נְחֻשְׁתָּנִי, הוֹי בֶּן-מְרוֹרוֹת לִי!</p>
</blockquote>

<blockquote>
<p>מִי יִתֵּן בִּתּוֹ לִיצוּר שֶׁלצֶפַע?</p>
</blockquote>

<blockquote>
<p>לִי עָנָה הַנְּחֻשְׁתָּן וַיֹּאמַר:</p>
</blockquote>

<blockquote>
<p>הוֹי, אָבִי מָרִי, הוֹי מֶלֶךְ בּוּדִים!</p>
</blockquote>

<blockquote>
<p>קוּם חֲבוֹשׁ סוּסְךָ, אֶת לַסְטוֹבִיצָה,</p>
</blockquote>

<blockquote>
<p>לֵכָה עִירָה פְּרִיזְרֶן הַמַּלְבֶּנֶת,</p>
</blockquote>

<blockquote>
<p>אֶל מַלְכָּהּ זֶה הַנּוֹדָע לְשֶׁבַח,</p>
</blockquote>

<blockquote>
<p>לִי יַשִּׂיא בִּתּוֹ אוֹתוֹ הַמֶלֶךְ.</p>
</blockquote>

<blockquote>
<p>וַאֲנִי מִסְכֵּן לַדֶּרֶךְ אַצְתִּי,</p>
</blockquote>

<blockquote>
<p>וְהִנֵּה אֵלֶיךָ, מֶלֶךָ, בָּאתִי.&quot;</p>
</blockquote>

<blockquote>
<p>וְעָנָה הַמֶלֶךְ, כֹּה אָמַר לוֹ:</p>
</blockquote>

<blockquote>
<p>&quot; הוֹי, אַתָּה שְׁמָעֵנִי, מֶלֶךְ בּוּדִים!</p>
</blockquote>

<blockquote>
<p>קוּם וָלֵך, אֱלֵי עִירְךָ, אֶל בּוּדִים,</p>
</blockquote>

<blockquote>
<p>שְׁאַל אֶת הַנְּחֻשְׁתָּן אֲשֶׁר בַּכֹּתֶל,</p>
</blockquote>

<blockquote>
<p>הֲיוּכַל זֹאת הַנָּחָשׁ וְיָעַשׁ:</p>
</blockquote>

<blockquote>
<p>לְהָבִיא אֶת שׁוֹשְׁבִינָיו בַּדֶּרֶךְ</p>
</blockquote>

<blockquote>
<p>מִן עִיר בּוּדִים עִירָה פְּרִיזְרֶן, הֵנָּה,</p>
</blockquote>

<blockquote>
<p>וְלֹא יוֹפַע עָלֵימוֹ אוֹר הַשֶּׁמֶשׁ,</p>
</blockquote>

<blockquote>
<p>ולֹא יַרְטִיב אוֹתָם טַל הַשָּׁמַיִם.</p>
</blockquote>

<blockquote>
<p>אִם יוּכַל כָּךְ הַנָּחָשׁ וְיַעַשׂ,</p>
</blockquote>

<blockquote>
<p>אֶת בִּתִּי לוֹ לְאִשָּׁה אֶתְּנֶנָּה.&quot;</p>
</blockquote>

<blockquote>
<p>כִּי שָׁמַע דְּבָרָיו אָז מֶלֶךְ בּוּדִים,</p>
</blockquote>

<blockquote>
<p>קָם הוֹצִיא סוּסוֹ, אֶת לַסְטוֹבִיצָה,</p>
</blockquote>

<blockquote>
<p>עַל סוּסוֹ שֶׁלּוֹ עָלָה וַיֵּלֶךְ,</p>
</blockquote>

<blockquote>
<p>וַיַּיְשִׁיר נִכְחוֹ בִּשְׂדֵה הָעֵמֶק,</p>
</blockquote>

<blockquote>
<p>כְּאוֹתוֹ כֹּכָב בִּנְתִיב רָקִיעַ,</p>
</blockquote>

<blockquote>
<p>וּכְשֶׁבָּא וּכְבָר קָרַב אֶל בּוּדִים;</p>
</blockquote>

<blockquote>
<p>וְהִתְחִיל אָז מְהַרְהֵר הַמֶּלֶךְ:</p>
</blockquote>

<blockquote>
<p>רִבּוֹנִי שֶׁבַּשָּׁמַיִם, אֵיכָה</p>
</blockquote>

<blockquote>
<p>אֶת הַנְּחֻשְׁתָּן אֶמְצָא בַּכֹּתֶל</p>
</blockquote>

<blockquote>
<p>לְהַגִּיד לוֹ אֶת דִּבְרֵי הַמֶּלֶךְ?</p>
</blockquote>

<blockquote>
<p>וּכְשֶׁבָּא נִכְנַס בְּשַׁעַר בּוּדִים,</p>
</blockquote>

<blockquote>
<p>וְהִנֵּה סָח הַנָּחָשׁ וַיֹּאמַר:</p>
</blockquote>

<blockquote>
<p>&quot;הוֹי, אָבִי מָרִי, הוֹי מֶלֶךְ בּוּדִים!</p>
</blockquote>

<blockquote>
<p>הֲנוֹתֵן לִי אֶת בִּתּוֹ הַמֶּלֶךְ?&quot;</p>
</blockquote>

<blockquote>
<p>לוֹ עָנָה וַיֹּאמֶר לוֹ הַמֶּלֶךְ:</p>
</blockquote>

<blockquote>
<p>הוֹי, נְחֻשְׁתָּנִי, הוֹי בֶּן-מְרוֹרוֹת לִי!</p>
</blockquote>

<blockquote>
<p>אִם תּוּכַל, נְחֻשְׁתָּנִי, תַּסִּיעַ</p>
</blockquote>

<blockquote>
<p>שׁוֹשְׁבִינֶיךָ, כָּל מְחֻתָּנֶיךָ,</p>
</blockquote>

<blockquote>
<p>מֵעִיר בּוּדִים עַד הָעִיר עַד פְּרִיזְרֶן,</p>
</blockquote>

<blockquote>
<p>וְלֹא יוֹפַע עָלֵימוֹ אוֹר-הַשֶּׁמֶשׁ,</p>
</blockquote>

<blockquote>
<p>וְלֹא יַרְטִיב אוֹתָם טַל הַשָּׁמַיִם,</p>
</blockquote>

<blockquote>
<p>לְאִשָּׁה לְךָ בִּתּוֹ יִתְּנֶנָּה.&quot;</p>
</blockquote>

<blockquote>
<p>לוֹ עָנָה הַנְּחֻשְׁתָּן וַיֹּאמַר:</p>
</blockquote>

<blockquote>
<p>&quot;קוּם אֱסֹף הַשּׁוֹשְבִינִים, נֵלֵכָה,</p>
</blockquote>

<blockquote>
<p>כִּי אֲנִי אֶת שׁוֹשְׁבִינַי אָבִיאָה,</p>
</blockquote>

<blockquote>
<p>וְלֹא יוֹפַע עָלֵימוֹ אוֹר-הַשֶּׁמֶשׁ,</p>
</blockquote>

<blockquote>
<p>וְלֹא יַרְטִיב אוֹתָם טַל הַשָּׁמַיִם.&quot;</p>
</blockquote>

<blockquote>
<p>וַיַּקְהֵל השּׁוֹשְׁבִינִים הָמוֹן רַב,</p>
</blockquote>

<blockquote>
<p>וַיַּקְהֵל הַשּׁוֹשְׁבִינִים אִישׁ אֶלֶף.</p>
</blockquote>

<blockquote>
<p>הִתְכַּנְּסוּ הַשּׁוֹשְׁבִינִים בַּשָּׁעַר,</p>
</blockquote>

<blockquote>
<p>אֶת סוּסוֹ הוֹצִיא הַמֶּלֶךְ חוּצָה,</p>
</blockquote>

<blockquote>
<p>מֵעַצְמוֹ הוֹלֵךְ הַסּוּס, בְּלִי בָּעַל.</p>
</blockquote>

<blockquote>
<p>וַיָּרִיעוּ זְרִיזִים טְשָׁאוּשִׁים:</p>
</blockquote>

<blockquote>
<p>&quot;כְּבָר, מְחֻתָּנִים, הַכֹּל מוּכָן כָּאן!</p>
</blockquote>

<blockquote>
<p>כְּבָר מוּכָן הַכֹּל, חֲתַן הֶחָמֶד!&quot;</p>
</blockquote>

<blockquote>
<p>זֹאת שָׁמַע הַנְּחֻשְׁתָּן בַּכֹּתֶל,</p>
</blockquote>

<blockquote>
<p>וּמִתַּחַת הַכְּתָלִים הֵגִיח,</p>
</blockquote>

<blockquote>
<p>בָּא טִפֵּס בָּרֶגֶל שֶׁל הַסּוּס חִישׁ,</p>
</blockquote>

<blockquote>
<p>וְנִכְרַךְ עַל סֹמֶךְ הַמִּרְדַּעַת.</p>
</blockquote>

<blockquote>
<p>וּמִבּוּדִים מִן הָעִיר יָצָאו.</p>
</blockquote>

<blockquote>
<p>עֲנָנָה כְּחֻלָּה, עָב מִשְׂתָּרַעַת,</p>
</blockquote>

<blockquote>
<p>מְכַסָּה מִבּוּדִים וְעַד פְּרִיזְרֶן:</p>
</blockquote>

<blockquote>
<p>לֹא זָרַח עָלֵימוֹ אוֹר הַשֶּׁמֶשׁ,</p>
</blockquote>

<blockquote>
<p>לֹא הִרְטִיב אוֹתָם טַל הַשָּׁמַיִם.</p>
</blockquote>

<blockquote>
<p>וַיָּבֹאוּ עַד הָעִיר, עַד פְּרִיזְרֶן,</p>
</blockquote>

<blockquote>
<p>בָּאוּ נִכְנְסוּ חַצְרוֹת הַמֶּלֶךְ.</p>
</blockquote>

<blockquote>
<p>כָּל שׁוֹשְׁבִין מַכְנִיס סוּסוֹ בַּשָּׁעַר,</p>
</blockquote>

<blockquote>
<p>הַנָּחָשׁ אַךְ הוּא לֹא מַכְנִיסֵהוּ,</p>
</blockquote>

<blockquote>
<p>בֶּחָצֵר הוֹלֵךְ הַסּוּס בְּלִי בָּעַל.</p>
</blockquote>

<blockquote>
<p>מְאֹד יָפֶה קִדֵּם פְּנֵיהֶם הַמֶּלֶךְ,</p>
</blockquote>

<blockquote>
<p>מְאֹד יָפוּ הַמַּתָּנוֹת נָתַן שָׁם:</p>
</blockquote>

<blockquote>
<p>כָּל אֶחָד קִבֵּל כְּתֹנֶת מֶשִׁי,</p>
</blockquote>

<blockquote>
<p>לֶחָתָן נָתְנוּ תְּשׁוּרָה – גַּז צָיִד.</p>
</blockquote>

<blockquote>
<p>וְהוֹסִיף נָתַן לוֹ סוּס תִּפְאֶרֶת,</p>
</blockquote>

<blockquote>
<p>וְאַחַר אֶת-הַנַּעֲרָה בַּת- פְּרִיזְרֶן.</p>
</blockquote>

<blockquote>
<p>וַיָּרִיעוּ זְרִיזִים טְשָׁאוּשִׁים:</p>
</blockquote>

<blockquote>
<p>הַנְכוֹנִים אַתֶּם, כָּל שׁוֹשְׁבִינֵינוּ?</p>
</blockquote>

<blockquote>
<p>הַנְכוֹנִים אַתֶּם, מְחֻתָּנֵינוּ?</p>
</blockquote>

<blockquote>
<p>הַנְכוֹנָה כְּבָר הַכַּלָּה לַדָּרֶךְ?&quot;</p>
</blockquote>

<blockquote>
<p>כָּל הַמְחֻתָּנִים צָלְחוּ רָכָבוּ,</p>
</blockquote>

<blockquote>
<p>וְרָכְבָה גַּם הַנַּעֲרָה מִפְּרִיזְרֶן.</p>
</blockquote>

<blockquote>
<p>זֹאת רָאָה הַנְּחֻשְׁתָּן וַיֵּצֵא</p>
</blockquote>

<blockquote>
<p>וּמִתַּחַת הַכְּתָלִים הֵגִיחַ.</p>
</blockquote>

<blockquote>
<p>בָּא טִפֵּס בָּרֶגֶל שֶׁל הַסּוּס חִישׁ,</p>
</blockquote>

<blockquote>
<p>וְנִכְרַךְ עַל סֹמֶךְ הַמִּרְדַּעַת.</p>
</blockquote>

<blockquote>
<p>וַיֵּצְאוּ מִתּוֹךְ הָעִיר, מִפְּרִיזְרֶן,</p>
</blockquote>

<blockquote>
<p>עֲנָנָה כְּחֻלָּה אוֹתָם עָטָפָה,</p>
</blockquote>

<blockquote>
<p>וּפִתְאֹם רָגְזוּ סוּסֵי הַחֶבֶר,</p>
</blockquote>

<blockquote>
<p>לַסְטוֹבִיצָה הִתְעַבָּר בְּרֹגֶז,</p>
</blockquote>

<blockquote>
<p>הִתְעַבָּר מְאֹד תַּחַת הַצֶּפַע,</p>
</blockquote>

<blockquote>
<p>וַיְנַפֵּץ פָּצֹץ מַרְצֶפֶת פְּרִיזְרֶן</p>
</blockquote>

<blockquote>
<p>כָּל הַדֶּרֶךְ בֹּאֲכָה לְפְּרִיזְרֶן,</p>
</blockquote>

<blockquote>
<p>וַיַּשְׁחֵת מְאֹד אֶת כָּל הַדֶּרֶךְ,</p>
</blockquote>

<blockquote>
<p>דֵּי תַּקֵּן אוֹתָהּ בְּשָׁנִים עֶשֶׂר,</p>
</blockquote>

<blockquote>
<p>עַד כְּדֵי כָּךְ הִזִּיק מְאֹד לַמֶּלֶךְ!</p>
</blockquote>

<blockquote>
<p>וּשְׁלֵמִים-שְׂמֵחִים חָזְרוּ בַּדֶּרֶךְ,</p>
</blockquote>

<blockquote>
<p>וַיָּבֹאוּ אֶל הָעִיר אֶל בּוּדִים,</p>
</blockquote>

<blockquote>
<p>וְעָרְכוּ הַחֲתֻנָּה שָׁבוּעַ.</p>
</blockquote>

<blockquote>
<p>כָּךְ עָרְכוּ אוֹתָהּ עֲדֵי הִשְׁלִימוּ,</p>
</blockquote>

<blockquote>
<p>אִישׁ וָאִישׁ לְבָתֵּיהֶם חָזָרוּ.</p>
</blockquote>

<blockquote>
<p>הַנָּחָש נִשְׁאַר תַּחַת הַכֹּתֶל,</p>
</blockquote>

<blockquote>
<p>וּבְהֵיכָלוֹ שֶׁלּוֹ נִשְׁאַר הַמֶּלֶךְ.</p>
</blockquote>

<blockquote>
<p>אָז הִגִּיעָה הַשָּׁעָה לִזְנֹחַ</p>
</blockquote>

<blockquote>
<p>אֶת הַזּוּג אֶת הַצָּעִיר בַּחֶדֶר.</p>
</blockquote>

<blockquote>
<p>וַיָּבִיאוּ אֶת רִיבַת-הַחֶמֶד</p>
</blockquote>

<blockquote>
<p>אֶל מִגְדָּל יָפֶה וָרָם, הוֹלִיכוּ</p>
</blockquote>

<blockquote>
<p>אֶל שִׂיאוֹ הָרָם, עֲלֵי הַצְּרִיחַ.</p>
</blockquote>

<blockquote>
<p>וּבַלַּיְלָה, עִם חֲצוֹת הַלַּיְלָה,</p>
</blockquote>

<blockquote>
<p>וְהִנֵּה שָׁאוֹן בִּמְרוֹם הַצְּרִיחַ:</p>
</blockquote>

<blockquote>
<p>הַמַּלְכָּה הַגְּבֶרֶת מִתְגַּנֶּבֶת,</p>
</blockquote>

<blockquote>
<p>לַעֲלוֹת בּוֹ בַּמִּגְדָּל אוֹמֶרֶת,</p>
</blockquote>

<blockquote>
<p>אֶל שִׂיאוֹ הָרָם שֶׁל זֶה הַצְּרִיחַ.</p>
</blockquote>

<blockquote>
<p>וַתִּפְתַּח הַדֶּלֶת אֶל הַחֶדֶר,</p>
</blockquote>

<blockquote>
<p>וְהִנֵּה דְּמוּת פֶּלֶא לְפָנֶיהָ:</p>
</blockquote>

<blockquote>
<p>עוֹר נָחָשׁ מוּטָל עַל גַּב הַכֶּסֶת,</p>
</blockquote>

<blockquote>
<p>בַּמִּטָּה יָשֵׁן אִישׁ חֶמֶד, עֶלֶם,</p>
</blockquote>

<blockquote>
<p>מְחַבֵּק חֵיק הַכַּלָּה בִּזְרוֹעַ.</p>
</blockquote>

<blockquote>
<p>מַה יִּשְׂמַח לֵב אֵם לְבֶן-מֵעֶיהָ!</p>
</blockquote>

<blockquote>
<p>וְנָטְלָה עוֹר הַנָּחָשׁ הַגְּבֶרֶת</p>
</blockquote>

<blockquote>
<p>וַתַּשְׁלֵךְ אוֹתוֹ בְּאֵשׁ בּוֹעֶרֶת.</p>
</blockquote>

<blockquote>
<p>הִזְדָּרְזָה לָלֶכֶת אֶל הַמֶּלֶךְ:</p>
</blockquote>

<blockquote>
<p>&quot;בָּא הַיּוֹם! הִנֵּה בָּא יוֹם אָשְׁרֵנוּ!</p>
</blockquote>

<blockquote>
<p>בַּמִּגְדָּל הָרָם אֲנִי עָלִיתִי,</p>
</blockquote>

<blockquote>
<p>וּבְפָתְחִי לְאַט-לְאַט הַדֶּלֶת,</p>
</blockquote>

<blockquote>
<p>וְהִנֵּה עוֹר הַנָּחָשׁ עַל כֶּסֶת,</p>
</blockquote>

<blockquote>
<p>בַּמִּטָּה יָשֵׁן יוּנָק פּוֹרֵח,</p>
</blockquote>

<blockquote>
<p>מְחַבֵּק חֵיק הַכַּלָּה בִּזְרוֹעַ.</p>
</blockquote>

<blockquote>
<p>אֶת הָעוֹר הַזֶּה אֲנִי גָּנַבְתִּי,</p>
</blockquote>

<blockquote>
<p>וָאַשְׁלִיךְ אוֹתוֹ בְּאֵשׁ בּוֹעֶרֶת,</p>
</blockquote>

<blockquote>
<p>לֹא יָשׁוּב לִהְיוֹת נָחָשׁ עוֹד בְּנֵנוּ!&quot;</p>
</blockquote>

<blockquote>
<p>הִזְדָּרְזוּ אֶל הַמִּגְדָּל הַשְּׁנַיִם,</p>
</blockquote>

<blockquote>
<p>וְהִנֵּה שָׁם לִפְנֵיהֶם דְּמוּת פֶּלֶא:</p>
</blockquote>

<blockquote>
<p>הַיּוּנָק מוּטָל מֵת עַל הַכֶּסֶת,</p>
</blockquote>

<blockquote>
<p>כַּלָתּוֹ עָלָיו הִיא מִתְרַפֶּקֶת,</p>
</blockquote>

<blockquote>
<p>וּבְחָבְקָהּ אוֹתוֹ הִיא מְיַבֶּבֶת:</p>
</blockquote>

<blockquote>
<p>&quot;אוֹי לִי, אַלְלַי לִי לַמִּסְכֶּנֶת!</p>
</blockquote>

<blockquote>
<p>אַלְמָנָה צִעִירָה אֲנִי נִשְׁאֶרֶת.</p>
</blockquote>

<blockquote>
<p>חֲמוֹתִי, וּלְוַאי יַכֵּךְ הָרָעַם,</p>
</blockquote>

<blockquote>
<p>כִּי הֵבֵאת שׁוֹאָה עָלַי וָצַעַר,</p>
</blockquote>

<blockquote>
<p>כִּי הֵבֵאת עָלַיִךְ אֶת הַשָּׁבֶר.&quot;</p>
</blockquote>

<blockquote>
<p>כֵּן שָׁכְלָה אֶת בְּנָהּ שָׁם אֵם מִסְכֶּנֶת.</p>
</blockquote>

<blockquote>
<p>בְּיָדֵנוּ– שִׁיר, הַטּוֹב –בִּידֵי שָׁמַיִם!</p>
</blockquote>

<blockquote>
<p>כְּשֵׁם שֶׁשִּׁקְּרוּ-לָנוּ כֵּן שִׁקָּרְנוּ.</p>
</blockquote>

<br>  

<p><strong>נִשּׂוּאֵי הַדֻּכָּס לָזַר</strong></p>

<br>  

<blockquote>
<p>יֵשְׁתְּ יֵינוֹ סְטֵיפַן נְגִיד הַסֶּרְבִּים,</p>
</blockquote>

<blockquote>
<p>בְּעִירוֹ זוֹ הַצֶּחָה בִּפְּרִיזְרֶן,</p>
</blockquote>

<blockquote>
<p>מְשַׁמְּשׁוֹ – הַנֶּאֱמָן לוֹ לָזַר,</p>
</blockquote>

<blockquote>
<p>אַךְ גּוֹדֵש ׁהוּא כָּל הָעֵת הַסֵּפֶל,</p>
</blockquote>

<blockquote>
<p>עַל סְטֵיפַן מַבִּיט פּוֹזֵל עֵינָיִם.</p>
</blockquote>

<blockquote>
<p>וּשְׁאֵלוֹ סְטֵיפַן &quot;עַבְדִּי, הוֹי לָזַר,</p>
</blockquote>

<blockquote>
<p>אַךְ אֱמֶת לַאֲמִתָּהּ הַגִּידָה,</p>
</blockquote>

<blockquote>
<p>וּנְכוֹחָה עַל שְׁאֵלָתִי לִי תָּעַן:</p>
</blockquote>

<blockquote>
<p>לָמָּה זֶה אַתָּה גּוֹדֵשׁ הַסֵּפֶל?</p>
</blockquote>

<blockquote>
<p>לָמָּה זֶה עָלַי פּוֹזְלוֹת עֵינֶיךָ?</p>
</blockquote>

<blockquote>
<p>שֶׁמָּא תַּשׁ סוּסְךָ קַל הָרַגְלָיִם?</p>
</blockquote>

<blockquote>
<p>שֶׁמָּא הַשְּׁמָלוֹת בָּלוּ – בְּגָדֶיךָ?</p>
</blockquote>

<blockquote>
<p>וְאוּלַי חָסַרְתָּ אֶת הַכָּסֶף?</p>
</blockquote>

<blockquote>
<p>וְאוּלַי חָסֵר דָּבָר בַּבָּיִת?&quot;</p>
</blockquote>

<blockquote>
<p>לִסְטֵיפַן לַמֶּלֶךְ יַעַן לָזַר:</p>
</blockquote>

<blockquote>
<p>&quot;כֹּחֲךּ יִישַׁר, וּשְׂמַח הַמֶּלֶךְ!</p>
</blockquote>

<blockquote>
<p>כִּי שָׁאַלְתָּ – הָאֱמֶת אַגִּידָה:</p>
</blockquote>

<blockquote>
<p>נֶאֱמָן סוּסִי כְּאָז כֵּן עָתָּה,</p>
</blockquote>

<blockquote>
<p>שִׂמְלָתִי כִּי לֹא בָּלְתָה – הַבֶּגֶד,</p>
</blockquote>

<blockquote>
<p>לֹא חָסַרְתִּי שׁוּם דָּבָר, גַּם כָּסֶף.</p>
</blockquote>

<blockquote>
<p>וְשִׁפְעַת כָּל טוּב בְּאַרְמוֹנֶךָ.</p>
</blockquote>

<blockquote>
<p>כִּי שָׁאַלְתָּ – הָאֱמֶת אַגִּידָה.</p>
</blockquote>

<blockquote>
<p>עֲבָדִים רַבִּים בָּאוּ אֵלֶיךָ</p>
</blockquote>

<blockquote>
<p>לְאַחַר בּוֹאִי, אִשָּׁה נָתַתָּ</p>
</blockquote>

<blockquote>
<p>לְכֻלָּם, אִישׁ אִישׁ דָּר בְּחַצְרֵהוּ:</p>
</blockquote>

<blockquote>
<p>רַק אֲנִי בּוֹדֵד שָׁרוּי בְּלִי אֵשֶׁת,</p>
</blockquote>

<blockquote>
<p>הָאֶחָד – אִשָּׁה לוֹ לֹא נָתַתָּ.</p>
</blockquote>

<blockquote>
<p>וַאֲנִי עָתָּה צָעִיר, יְפֵה-תֹאַר.&quot;</p>
</blockquote>

<blockquote>
<p>לוֹ עָנָה סְטֵיפַן, נָסִיךְ רַב-כֹּחַ:</p>
</blockquote>

<blockquote>
<p>&quot;עֶבֶד נֶאֱמָן לִי, תִּשְׁמָעֵנִי,</p>
</blockquote>

<blockquote>
<p>לֹא אוּכַל אִשָּׁה לְךָ לָקַחַת</p>
</blockquote>

<blockquote>
<p>בַּת רוֹעִים, אוֹ תֶּהִי אֲשֶׁר תֶּהִי:</p>
</blockquote>

<blockquote>
<p>לָנוּ נְחוּצָה בַּת רָמֵי-יַחַשׂ,</p>
</blockquote>

<blockquote>
<p>שֶׁיִּהְיֶה לִי חוֹתֶנְךָ אִישׁ רֵעַ,</p>
</blockquote>

<blockquote>
<p>וּלְצִדִּי אוּכַל וְאוֹשִׁיבֶנּוּ,</p>
</blockquote>

<blockquote>
<p>אוֹ אוּכַל לִשְׁתּוֹת אִתּוֹ בְּיַחַד.</p>
</blockquote>

<blockquote>
<p>אַךְ שְׁמָעֵנִי אֶת אֲשֶׁר אַגִּידָה:</p>
</blockquote>

<blockquote>
<p>כְּבָר אֲנִי לְךָ כַּלָּה מָצָאתִי,</p>
</blockquote>

<blockquote>
<p>כְּבָר מָצָאתִי לְךָ יְדִיד וָרֵעַ,</p>
</blockquote>

<blockquote>
<p>הִיא בִּתּוֹ שֶׁל הַזָּקֵן יוּג-בּוֹגְדַן,</p>
</blockquote>

<blockquote>
<p>אֲחוֹתָם שֶׁל כָּל הַיּוּגוֹבִיטְשִׁים,</p>
</blockquote>

<blockquote>
<p>הַצְּעִירָה וְהַיָּפָה – מִילִיצָה.</p>
</blockquote>

<blockquote>
<p>אַךְ שְׁלִיחִים לְבּוֹגְדַן אֵין לִשְׁלֹחַ,</p>
</blockquote>

<blockquote>
<p>לֹא נָקֵל עַל נִשּׂוּאִים אִתּוֹ לָשִׂיחַ,</p>
</blockquote>

<blockquote>
<p>כִּי יוּג-בּוֹגְדַן בֶּן רָמֵי הַיַּחַשׂ,</p>
</blockquote>

<blockquote>
<p>לֹא יִתֵּן בִּתּוֹ אִשָּׁה לְנָעַר.</p>
</blockquote>

<blockquote>
<p>אֶת אֲשֶׁר אֲנִי עוֹשֶׂה שְׁמָעֵנִי:</p>
</blockquote>

<blockquote>
<p>יוֹם שִׁשִּׁי הַיּוֹם, מָחָר שַׁבָּת הִיא,</p>
</blockquote>

<blockquote>
<p>אַחֲרֶיהָ יוֹם רִאשׁוֹן בָּא לַשָּׁבוּעַ.</p>
</blockquote>

<blockquote>
<p>אֶעֱלֶה בָּהָר לָצוּד שָׁם צַיִד,</p>
</blockquote>

<blockquote>
<p>וְאֶקַּח עִמִּי גַּם אֶת יוּג-בּוֹגְדַן,</p>
</blockquote>

<blockquote>
<p>עִם תִּשְׁעָה הַיּוּגוֹבִיטְשִׁים יָחַד.</p>
</blockquote>

<blockquote>
<p>לָצוּד צַיִד עַל הָהָר נֵלֵכָה,</p>
</blockquote>

<blockquote>
<p>וְאַתָּה פֹּה תִּשָּׁאֵר בַּבַּיִת</p>
</blockquote>

<blockquote>
<p>פַּת-עַרְבִית עֲרוֹךְ כְּיַד הַמֶּלֶךְ,</p>
</blockquote>

<blockquote>
<p>וּבְשׁוּבֵנוּ מִן הַצַּיִד, אֶקְרָא</p>
</blockquote>

<blockquote>
<p>לְיוּג-בּוֹגְדַן כִּי יִסְעַד אִתָּנוּ,</p>
</blockquote>

<blockquote>
<p>וְאַתָּה תַּזְמִין הַיּוּגוֹבִיטְשִׁים.</p>
</blockquote>

<blockquote>
<p>וּכְשֶׁבֶת אֶל שֻׁלְחַן-הַכֶּתֶם,</p>
</blockquote>

<blockquote>
<p>בֹּא הַגֵּשׁ לָנוּ סֻכָּר, רָקִיָּה,</p>
</blockquote>

<blockquote>
<p>בֹּא הַגֵּשׁ לָנוּ מִיֵּין הֶחָמֶר,</p>
</blockquote>

<blockquote>
<p>וּלְאַחַר שֶׁנֵּשְׁתְּ מִיֵּין הֶחָמֶר,</p>
</blockquote>

<blockquote>
<p>וְיִפְתַּח יוּג הַזָּקֵן בַּשִּׂיחַ,</p>
</blockquote>

<blockquote>
<p>מִי הַטּוֹב שֶׁבַּיּוּנָקִים בָּנוּ,</p>
</blockquote>

<blockquote>
<p>אָז יוֹצִיא אֶת סֵפֶר קַדְמוֹנֵינוּ</p>
</blockquote>

<blockquote>
<p>וְיִקְרָא עַל עֲתִידוֹת תָּבֹאנָה.</p>
</blockquote>

<blockquote>
<p>עֶבֶד נֶאֱמָן, זֹאת כִּי תִּשְׁמָעָה,</p>
</blockquote>

<blockquote>
<p>הִזְדָּרֵז, מַהֵר עֲלֵה בַּצְּרִיחַ,</p>
</blockquote>

<blockquote>
<p>קַח בְּעַצְמְךָ שָׁם סֵפֶל כֶּתֶם,</p>
</blockquote>

<blockquote>
<p>אֶת אֲשֶׁר אֲנִי עַצְמִי קָנִיתִי</p>
</blockquote>

<blockquote>
<p>לִי בַּשּׁוּק אֲשֶׁר בְּעִיר וָרָדִין,</p>
</blockquote>

<blockquote>
<p>מִיָּד נַעֲרָה צוֹרֶפֶת כֶּתֶם,</p>
</blockquote>

<blockquote>
<p>בּוֹ נָתַתִי אָז חֲמוֹר וָכֶסֶף.</p>
</blockquote>

<blockquote>
<p>סֵפֶל זֶה אַתָּה מַלֵּא הַיַּיִן,</p>
</blockquote>

<blockquote>
<p>בְּקִדָּה תַּגִּישׁ אוֹתוֹ לְבּוֹגְדַן.</p>
</blockquote>

<blockquote>
<p>וּבְעֵת יַעְמִיק חֲשׁוֹב מַה-חֵלֶף</p>
</blockquote>

<blockquote>
<p>זֶה יִתֵּן לְךָ מִנְחַת מַזְכֶּרֶת –</p>
</blockquote>

<blockquote>
<p>אָז אָבֹא אֲנִי אַזְכִּיר לְבּוֹגְדַן,</p>
</blockquote>

<blockquote>
<p>כִּי עִמּוֹ יֵשׁ בַּת יָפָה מִילִיצָה.&quot;</p>
</blockquote>

<blockquote>
<p>יוֹם שִׁשִּׁי וְיוֹם שַׁבָּת עָבָרוּ.</p>
</blockquote>

<blockquote>
<p>בָּרִאשׁוֹן זִמֵּן עַצְמוֹ הַמֶּלֶךְ</p>
</blockquote>

<blockquote>
<p>עוֹד בַּבֹּקֶר אֶל הָהָר לַצַּיִד,</p>
</blockquote>

<blockquote>
<p>וַיִּקְרָא אֶת בּוֹגְדַן שָׁם לָלֶכֶת,</p>
</blockquote>

<blockquote>
<p>וְאִתּוֹ בָּנָיו תִּשְׁעַת הַיּוּגוֹבִיטְשִׁים.</p>
</blockquote>

<blockquote>
<p>לֹא שִׂחֵק לָהֶם מַזָּל בַּצַּיִד,</p>
</blockquote>

<blockquote>
<p>כָּל מְאוּם בָּהָר שָׁם לֹא מָצָאוּ,</p>
</blockquote>

<blockquote>
<p>לֹא צָדוּ חַיָּה וְלֹא תָּפָסוּ,</p>
</blockquote>

<blockquote>
<p>וּבְיָד רֵיקָה שָׁבוּ הַבָּיְתָה.</p>
</blockquote>

<blockquote>
<p>לָזַר בָּא לַקְדִּים אֶת פְּנֵי הַמֶּלֶךְ,</p>
</blockquote>

<blockquote>
<p>סְטֵיפַן הוּא מַזְמִין אֶת יוּג לָעֶרֶב,</p>
</blockquote>

<blockquote>
<p>לָזַר הוּא הִזְמִין הַיּוּגוֹבִיטְשִׁים.</p>
</blockquote>

<blockquote>
<p>וּבְעֵת אֶל הַשֻּׁלְחָן הֵסֵבּוּ</p>
</blockquote>

<blockquote>
<p>לַשֻּׁלְחָן רִאשׁוֹן יָשַׁב הַמֶּלֶךְ,</p>
</blockquote>

<blockquote>
<p>הַשֵּׁנִי יָשַׁב הַשָּׂב יוּג-בּוֹגְדַן,</p>
</blockquote>

<blockquote>
<p>אַחֲרָיו תִּשְׁעַת הַיּוּגוֹבִיטְשִׁים.</p>
</blockquote>

<blockquote>
<p>הַמְשַׁמֵּשׁ אֶת הַשֻּׁלְחָן הוּא לָזַר,</p>
</blockquote>

<blockquote>
<p>הוּא מַגִּישׁ לָהֶם סֻכָּר, רָקִיָּה,</p>
</blockquote>

<blockquote>
<p>הוּא מַגִּישׁ יֵין-אֹדֶם, אֶת הֶחָמֶר.</p>
</blockquote>

<blockquote>
<p>כְּשֶׁשָּׂבְעוּ כָּל הַיּוּנָקִים יָיִן,</p>
</blockquote>

<blockquote>
<p>לְדַבֵּר עַל הָא וְדָא הִתְחִילוּ,</p>
</blockquote>

<blockquote>
<p>מִי וָמִי הַטּוֹב שֶׁבַּיּוּנָקִים,</p>
</blockquote>

<blockquote>
<p>יוּג הוֹצִיא אֶת סִפְרֵי-קַדְמוֹנֵינוּ,</p>
</blockquote>

<blockquote>
<p>וְקָרָא אֶת הַבָּאוֹת תָּבֹאנָה:</p>
</blockquote>

<blockquote>
<p>&quot;נָא רְאוּ, אַחִים טוֹבִים, וּשְׁמָעוּ</p>
</blockquote>

<blockquote>
<p>אֶת אֲשֶׁר יֹאמַר הַסֵּפֶר לָנוּ:</p>
</blockquote>

<blockquote>
<p>קֵץ כָּל הָעוֹלָם הֲלֹא הִגִּיעַ.</p>
</blockquote>

<blockquote>
<p>לֹא תִּהְיֶה חִטָּה, וְצֹאן לֹא יֶהִי,</p>
</blockquote>

<blockquote>
<p>גַּם דְּבוֹרָה גַּם בַּשָּׂדֶה כָּל פֶּרַח:</p>
</blockquote>

<blockquote>
<p>לַמִּשְׁפָּט יוֹעִיד יְדִיד אֶת -רֵעַ,</p>
</blockquote>

<blockquote>
<p>כְּאוֹיְבִים יִהְיוּ אַחִים מֵרָחֶם.&quot;</p>
</blockquote>

<blockquote>
<p>כִּי שָׁמַע זֹאת, אֶת דְּבָרָיו, קָם לָזַר</p>
</blockquote>

<blockquote>
<p>בַּמִּגְדָּל הָרָם עָלָה, בַּצְּרִיחַ,</p>
</blockquote>

<blockquote>
<p>וְלָקַח אֶת כּוֹס סְטֵיפַן, כּוֹס כֶּתֶם,</p>
</blockquote>

<blockquote>
<p>וְאוֹתָה הַכּוֹס מִלֵּא בַּיָּיִן,</p>
</blockquote>

<blockquote>
<p>וּבְקִדָּה הִגִּישׁ אוֹתָהּ לְיוּג-בּוֹגְדַן.</p>
</blockquote>

<blockquote>
<p>יוּג קִבֵּל אֶת מַתְּנָתוֹ שֶׁל לָזַר,</p>
</blockquote>

<blockquote>
<p>בְּיָדָיו לָקַח אֶת כּוֹס-הַכֶּתֶם,</p>
</blockquote>

<blockquote>
<p>בְּיָדָיו תָּפַס – וְלֹא שָׁתָהוּ!</p>
</blockquote>

<blockquote>
<p>וְהִתְחִיל חוֹשֵׁב: בַּמֶּה יְחָנְנֵהוּ?</p>
</blockquote>

<blockquote>
<p>לוֹ אָמְרוּ תִּשְׁעַת הַיּוּגוֹבִיטְשִׁים:</p>
</blockquote>

<blockquote>
<p>&quot;לָמָּה לֹא תִּשְׁתֶּה יֵינְךָ מִסֵּפֶל –</p>
</blockquote>

<blockquote>
<p>הַמִּנְחָה אֲשֶׁר הִגְּישׁ לָךְ לָזַר,</p>
</blockquote>

<blockquote>
<p>בְּקִדָּה הִגְּישׁ אוֹתָהּ לָךְ לָזַר?&quot;</p>
</blockquote>

<blockquote>
<p>וְעָנָה לָהֶם, אָמַר יוּג-בּוֹגְדַן:</p>
</blockquote>

<blockquote>
<p>&quot;הוֹי בָּנַי, תִּשְׁעַת הַיּוּגוֹבִיטְשִׁים!</p>
</blockquote>

<blockquote>
<p>כּוֹס הפָּז אֲנִי, בָּנַי, אָרִיקָה.</p>
</blockquote>

<blockquote>
<p>אֶת כֻּלָּהּ אֶגְמָא, אַךְ לֹא יָדַעְתִּי,</p>
</blockquote>

<blockquote>
<p>מָה אָשִׁיב לוֹ תְּמוּרָתָהּ, תַּחְתֶּנָּה?&quot;</p>
</blockquote>

<blockquote>
<p>לוֹ עָנוּ תִּשְׁעַת הַיּוּגוֹבִיטְשִׁים:</p>
</blockquote>

<blockquote>
<p>&quot;הֲלֹא קַל לְךָ לָתֵת תַּחְתֶּנָּה:</p>
</blockquote>

<blockquote>
<p>גַּם סוּסִים וְגַם גִּזִּים אִתָּנוּ,</p>
</blockquote>

<blockquote>
<p>גַּם בְּגָדִים רַבִּים וְכָלכְּלֵי זָיִן.&quot;</p>
</blockquote>

<blockquote>
<p>סְטֵיפַן אָז עָנָה נְגִיד הַסֶּרְבִּים:</p>
</blockquote>

<blockquote>
<p>&quot;גַּם סוּסִים יֵשׁלוֹ, גַּם גִּזֵּי צַיִד,</p>
</blockquote>

<blockquote>
<p>גַּם בְּגָדִים יֵשׁלוֹ וְכָּלכְּלֵי זָיִן.</p>
</blockquote>

<blockquote>
<p>כָּלדָּבָר אַחֵר רוֹצֶה אֵינֶנּוּ,</p>
</blockquote>

<blockquote>
<p>הוּא רוֹצֶה אֶת הַבְּתוּלָה מִילִיצָה,</p>
</blockquote>

<blockquote>
<p>אֶת בִּתְּךָ, אֶת הַקְּטַנָּה, יוּג-בּוֹגְדַן,</p>
</blockquote>

<blockquote>
<p>אֲחוֹתָם זוֹ שֶׁל הַיּוּגוֹבִיטְשִׁים.&quot;</p>
</blockquote>

<blockquote>
<p>כִּישָׁמַעו זֹאת האַחִים נִדְהָמוּ,</p>
</blockquote>

<blockquote>
<p>עַל רַגְלֵיהֶם הַקַּלוֹת קָפָצוּ,</p>
</blockquote>

<blockquote>
<p>וְשָׁלְפוּ חַרְבוֹת הַקּוֹבֶרְדִּינִים,</p>
</blockquote>

<blockquote>
<p>וַיֹּאמְרוּ לְהַכּוֹת שָׁם אֶת הַמֶּלֶךְ,</p>
</blockquote>

<blockquote>
<p>בְּחַרְבָּם – וּבְתוֹךְ קִרְיַת הַמֶּלֶךְ!</p>
</blockquote>

<blockquote>
<p>אַךְ יוּג-בּוֹגְדַן הוּא עָנָה וַיֹּאמַר:</p>
</blockquote>

<blockquote>
<p>&quot;הֶרֶף! אֶת הָאֱלֹהִים תִּירָאוּ!</p>
</blockquote>

<blockquote>
<p>אִם אַתֶּם מַכִּים הַמֶּלֶךְ נֶפֶשׁ,</p>
</blockquote>

<blockquote>
<p>הָאָלָה תִּרְבַּץ בָּכֶם לָנֶצַח.</p>
</blockquote>

<blockquote>
<p>לִי-אֶקַּח אֶת סִפְרֵי-קַדְמוֹנֵינוּ,</p>
</blockquote>

<blockquote>
<p>אֲחַפְּשָׂה בָּם, בַּסְּפָרִים הָאֵלֶּה,</p>
</blockquote>

<blockquote>
<p>אִם מִילִיצָה יְעוּדָה לְלָזַר?&quot;</p>
</blockquote>

<blockquote>
<p>וְסִפְרֵי קְדוּמִים נָטַל אָז בּוֹגְדַן,</p>
</blockquote>

<blockquote>
<p>הוּא קוֹרֵא בָּהֶם, עֵינֹו דּוֹמָעַת:</p>
</blockquote>

<blockquote>
<p>&quot;בֹּאוּ, יְלָדַי, רְאוּ בָּעַיִן,</p>
</blockquote>

<blockquote>
<p>כִּי בִּתִּי לוֹ יְעוּדָה, מִילִיצָה.</p>
</blockquote>

<blockquote>
<p>הַמְּלוּכָה גַּם הִיא אֵלָיו נוֹפֶלֶת;</p>
</blockquote>

<blockquote>
<p>לָזַר יַעֲצוֹר בְּמַמְלַכְתֵּנוּ,</p>
</blockquote>

<blockquote>
<p>בְּעִיר קְרוּשֶׁבֶץ עַל נְהַר מוֹרָבָה.&quot;</p>
</blockquote>

<blockquote>
<p>כִּי שָׁמַע סְטֵיפַן דָּבָרים כָּאֵלֶּה,</p>
</blockquote>

<blockquote>
<p>וְהִכְנִיס כַּפּוֹ בְּכִּיס הַבֶּגֶד,</p>
</blockquote>

<blockquote>
<p>וּמִשָּׁם הוֹצִיא דּוּקָטִים אֶלֶף,</p>
</blockquote>

<blockquote>
<p>וְהוֹצִיא תַּפּוּחַ הֶעָשׂוּי בַּכֶּתֶם,</p>
</blockquote>

<blockquote>
<p>אַבְנֵי-חֵן שָׁלֹש עַל הַתַּפּוּחַ,</p>
</blockquote>

<blockquote>
<p>לְמִילִיצָה הִיא מַתָּת לְנִשּׂוּאֶיהָ.</p>
</blockquote>

<br>  

<p><strong>הַמֶּלֶךְ לָזַר והַמַּלְכָּה מִילִיצָה</strong></p>

<br>  

<blockquote>
<p>לְפַת-עַרבִית יָשַׁב הַמֶּלֶךְ לָזַר,</p>
</blockquote>

<blockquote>
<p>וּלְצִדּוֹ אִשְׁתּוֹ שֶׁלּוֹ – מִילִיצָה.</p>
</blockquote>

<blockquote>
<p>לוֹ סָחָה מִילִיצָה: &quot; מֶלֶךְ לָזַר,</p>
</blockquote>

<blockquote>
<p>כֶּתֶר-פָּז לַסֶרְבִּים וַעֲטֶרֶת!</p>
</blockquote>

<blockquote>
<p>הֵן מָחָר תֵּרֵד לִשְׂדֵה-קוֹסוֹבוֹ,</p>
</blockquote>

<blockquote>
<p>וְאִתְּךָ כָּל-הַצָּבָא, שָׂרֶיךָ,</p>
</blockquote>

<blockquote>
<p>וְאִתִּי אֵין אִישׁ אֲשֶׁר נָטָשְׁתָּ.</p>
</blockquote>

<blockquote>
<p>מֶלֶךְ לָזַר, לְבַדִּי אֵיךְ אֶהִי,</p>
</blockquote>

<blockquote>
<p>וּבְיַד-מִי אֶשְׁלַח לְךָ אִגֶּרֶת,</p>
</blockquote>

<blockquote>
<p>מִי יָבִיא לִי הַבְּשׂוֹרָה מִמֶּךָּ?</p>
</blockquote>

<blockquote>
<p>אֶת-אַחַי כֻּלָם אַתָּה לוֹקֵחַ,</p>
</blockquote>

<blockquote>
<p>אֶת-תִּשְׁעַת אַחַי – הַיּוּגוֹבִיטְשִׁים.</p>
</blockquote>

<blockquote>
<p>נָא, אַשְׁבִּיעֲךְ בַּשֵּׁם, תַּשְׁאִירָה,</p>
</blockquote>

<blockquote>
<p>וְלוּ אֶחָד מִכָּל אַחַי לְנַחֲמֵנִי.&quot;</p>
</blockquote>

<blockquote>
<p>לַמַּלְכָּה עוֹנֶה אוֹמֵר אָז לָזַר:</p>
</blockquote>

<blockquote>
<p>&quot;הֵן תַּגִּידִי, יוֹנָתִי מִילִיצָה,</p>
</blockquote>

<blockquote>
<p>מִי מִכָּל אָחַיִךְ תַּחְפְּצִי פֹּה</p>
</blockquote>

<blockquote>
<p>וְאַשְׁאִיר לָךְ בַּחֲצַר הַצָּחַר?&quot;</p>
</blockquote>

<blockquote>
<p>&#8220;לִי תַּשְׁאִיר אֶת -יוּגוֹבִיטְשׁ אֶת -בּוֹשְׁקוֹ!&#8221;</p>
</blockquote>

<blockquote>
<p>לָהּ אָמַר וַיַּעֲנֶנָּה לָזַר:</p>
</blockquote>

<blockquote>
<p>&quot;הוֹי, גְּבִרְתִּי שֶׁלִי, מָחָר בַּבֹּקֶר</p>
</blockquote>

<blockquote>
<p>אַךְ יֵעוֹר יוֹם-צַח עַל פְּנֵי הָאָרֶץ,</p>
</blockquote>

<blockquote>
<p>אַךְ יָאִיר הַשֶּׁמֶש בַּשָּׁמַיִם,</p>
</blockquote>

<blockquote>
<p>אַךְ פָּתֹחַ יִפְתְּחוּ הַשַּׁעַר,</p>
</blockquote>

<blockquote>
<p>קוּמִי-צְאִי אֶל שַׁעֲרֵי הַקָּרֶת.</p>
</blockquote>

<blockquote>
<p>יַעֲבוֹר בָּהֶם אֲזַי הֶחָיִל,</p>
</blockquote>

<blockquote>
<p>חֲמוּשִׁים רֹכְבֵי-סוּסִים יוּנָקִים,</p>
</blockquote>

<blockquote>
<p>וּבְרֹאשָׁם אָחִיךְ הַטּוֹב לָךְ – בּוֹשְׁקוֹ,</p>
</blockquote>

<blockquote>
<p>בְּיָדָיו יֹאחֵז נֵס-קֹדֶשׁ – דֶּגֶל.</p>
</blockquote>

<blockquote>
<p>לוֹ תֹּאמְרִי, אֲשֶׁר אֲנִי הִרְשֵׁיתִי</p>
</blockquote>

<blockquote>
<p>שֶׁיִּמְסוֹר לְאִישׁ אַחֵר הַדֶּגֶל,</p>
</blockquote>

<blockquote>
<p>וְשֶׁיִּשָּׁאֵר אִתָּךְ בַּבַּיִת.&quot;</p>
</blockquote>

<blockquote>
<p>וּבַבֹּקֶר, אַךְ הֵאִיר הַבֹּקֶר,</p>
</blockquote>

<blockquote>
<p>אַךְ פָּתְחוּ אֶת שַׁעֲרֵי-הַקֶּרֶת,</p>
</blockquote>

<blockquote>
<p>אֶל הַשַּעַר מַפְלִיגָה מִילִיצָה,</p>
</blockquote>

<blockquote>
<p>הִתְיַצְּבָה בְּשַׁעֲרֵי הַקֶּרֶת,</p>
</blockquote>

<blockquote>
<p>וְהִנֵּה יוֹצֵא בַּסָּךְ הֶחָיִל:</p>
</blockquote>

<blockquote>
<p>חֲמוּשִׁים רֹכְבֵי-סוּסִים יוּנָקִים,</p>
</blockquote>

<blockquote>
<p>וּבְרֹאשָׁם אֲחִי הַגְּבֶרֶת – בּוֹשְׁקוֹ.</p>
</blockquote>

<blockquote>
<p>תִּלְבָּשְׁתּוֹ כֻּלָּהּ מְעֻלֶּפֶת כֶּתֶם,</p>
</blockquote>

<blockquote>
<p>מַאֲפִיל עַל בְּנוֹ שֶׁל יוּג הַדֶּגֶל,</p>
</blockquote>

<blockquote>
<p>כַּנְפוֹתָיו נוֹגְעוֹת לוֹ בַּמִּרְדַּעַת,</p>
</blockquote>

<blockquote>
<p>וְתַּפּוּחַ פָּז עַל רֹאשׁ הַדֶּגֶל,</p>
</blockquote>

<blockquote>
<p>צְלָב שֶׁל פָּז מַבְרִיק עַל הַתַּפּוּחַ,</p>
</blockquote>

<blockquote>
<p>וּגְדִילֵי זָהָב גּוֹלְשִׁים מִמֶּנּוּ,</p>
</blockquote>

<blockquote>
<p>מִשְׂתָּרְעִים עוֹבְרִים עַל כִּתְפֵי בּוֹשְׁקוֹ.</p>
</blockquote>

<blockquote>
<p>הִזְדָּרְזָה תָּפְסָה בַּיָּד בְּרֶסֶן-</p>
</blockquote>

<blockquote>
<p>סוּס אָחִיהָ, הִתְרַפְּקָה חָבְקָה לוֹ</p>
</blockquote>

<blockquote>
<p>לַצַּוָּאר שֶׁלּוֹ בִּידֵי-הַצַּחַר,</p>
</blockquote>

<blockquote>
<p>לוֹ עָנְתָה דְּבָרֶיהָ וְהִגִּידָה:</p>
</blockquote>

<blockquote>
<p>&quot;יַקִּירִי אָחַי, יוּגוֹבִיטְשׁ בּוֹשְׁקוֹ!</p>
</blockquote>

<blockquote>
<p>לִשָּׁאֵר אִתִּי הִרְשָׁה הַמֶּלֶךְ,</p>
</blockquote>

<blockquote>
<p>לֹא לָרֶדֶת בַּצָּבָא לַקָּטֶל.</p>
</blockquote>

<blockquote>
<p>אָנָּא, אַל תֵּרֵד אֶל שְׂדֵה-קוֹסוֹבוֹ;</p>
</blockquote>

<blockquote>
<p>מְסוֹר לְמִי אֲשֶׁר תִּמְסוֹר הַדֶּגֶל,</p>
</blockquote>

<blockquote>
<p>הִשָּׁאֵר אִתִּי פֹּה בִּקְרוּשֶׁבֶץ,</p>
</blockquote>

<blockquote>
<p>אַל תִּטְּשֵׁנִי לְבַדִּי, חָנֵּנִי!&quot;</p>
</blockquote>

<blockquote>
<p>אֶפֶס בּוֹשְׁקוֹ הוּא סָח לְמִילִיצָה:</p>
</blockquote>

<blockquote>
<p>&quot;לָאַרְמוֹן הַצַּח, אָחוֹת, חֲזוֹרִי,</p>
</blockquote>

<blockquote>
<p>כִּי אֲנִי אִתָּךְ לֹא אָשׁוּב בָּיְתָה,</p>
</blockquote>

<blockquote>
<p>לֹא אֶמְסוֹר לְאִישׁ אַחֵר הַדֶּגֶל,</p>
</blockquote>

<blockquote>
<p>וְאִם יִתֵּן אִישֵׁךְ לִי אֶת קְרוּשֶׁבֶץ,</p>
</blockquote>

<blockquote>
<p>פֶּן יֹאמְרוּ אַנְשֵׁי גְּדוּדִי, הֶחָיִל:</p>
</blockquote>

<blockquote>
<p>שׁוּר, הִנֵּה שָׁם רַךְ-הַלֵּב, שָׁם בּוֹשְׁקוֹ!</p>
</blockquote>

<blockquote>
<p>מְפַחַד לָרֶדֶת שְׂדֵה-קוֹסוֹבוֹ</p>
</blockquote>

<blockquote>
<p>לַעֲרוֹת נַפְשׁוֹ עַל הַמּוֹלֶדֶת,</p>
</blockquote>

<blockquote>
<p>וּלְקַדֵּשׁ הַשֵּׁם בְּדָמָיו בַּקָטֶל.&quot;</p>
</blockquote>

<blockquote>
<p>אֶת סוּסוֹ הִפְנָה לִמְבוֹא הַשָּׁעַר.</p>
</blockquote>

<blockquote>
<p>אַחֲרָיו בָּא הַגִּבּוֹר יוּג-בּוֹגְדַן,</p>
</blockquote>

<blockquote>
<p>בְּעִקְּבוֹתָיו שִׁבְעָה הַיּוּגוֹבִיטְשִׁים,</p>
</blockquote>

<blockquote>
<p>הָאַחִים רוֹכְבִים בַּטּוּר גַּם יַחַד,</p>
</blockquote>

<blockquote>
<p>לֹא שָׁעָה מֵהֶם אִישׁ אֶל מִילִיצָה.</p>
</blockquote>

<blockquote>
<p>מְחַכָּה הַגְּבֶרֶת הַמִּסְכֶּנֶת,</p>
</blockquote>

<blockquote>
<p>וְהִנֵּה גַּם ווֹאִין, צְעִיר אַחֶיהָ,</p>
</blockquote>

<blockquote>
<p>בָּא נוֹהֵג בְּיָדָיו אֶת סוּס הַמֶּלֶךְ</p>
</blockquote>

<blockquote>
<p>מְכֻסֶּה מַרְבָד רָקוּם בְּכֶתֶם.</p>
</blockquote>

<blockquote>
<p>וְתָפְסָה מִילִיצָה אֶת הָרֶסֶן,</p>
</blockquote>

<blockquote>
<p>וּבְיָדֶיהָ הַצַּחוֹת חִבְּקַתּוֹ</p>
</blockquote>

<blockquote>
<p>לְצַוַּאר הָאָח, סָחָה בְּלָחַשׁ:</p>
</blockquote>

<p>&quot;יוּגובִיטְשׁ, הוֹי אָח יָקָר לִי ווֹאִין,</p>

<blockquote>
<p>בְּשְׁלוֹמְךָ דָּרֹשׁ דָּרַשׁ הַמֶּלֶךְ,</p>
</blockquote>

<blockquote>
<p>גַּם הִרְשָׁה לְךָ הַמֶּלֶךְ לָזַר,</p>
</blockquote>

<blockquote>
<p>שְׁתִּמְסוֹר לְאִישׁ אַחֵר סוּסֶךָ,</p>
</blockquote>

<blockquote>
<p>לִשָּׁאֵר אִתִּי פֹּה בִּקְרוּשֶׁבֶץ.</p>
</blockquote>

<blockquote>
<p>אַל תִּטְּשֵׁנִי לְבַדִּי פֹּה, אָנָּא.&quot;</p>
</blockquote>

<blockquote>
<p>ווֹאִין כָּךְ עָנָה לָהּ לְמִילִיצָה:</p>
</blockquote>

<blockquote>
<p>&quot;לָאַרְמוֹן הַצַּח, אָחוֹת, חֲזוֹרִי,</p>
</blockquote>

<blockquote>
<p>מֵעוֹלָם לֹא שָׁב יוּנָק עוֹד בָּיְתָה.</p>
</blockquote>

<blockquote>
<p>לֹא יִהְיֶה בִּידֵי זָר סוּס-הַמֶּלֶךְ.</p>
</blockquote>

<blockquote>
<p>גַּם אִלּוּ יָדַעְתִּי כִּי אֶפֹּלָה –</p>
</blockquote>

<blockquote>
<p>אָנֹכִי אֵרֵד לִשְׂדֵה-קוֹסוֹבוֹ.&quot;</p>
</blockquote>

<blockquote>
<p>וַיִּפְרוֹשׁ מֵאֲחוֹתוֹ לַשָּׁעַר.</p>
</blockquote>

<blockquote>
<p>רָאֲתָה מִילִיצָה אֶת כָּל-אֵלֶּה,</p>
</blockquote>

<blockquote>
<p>וַתִּפּול עַל גַּב קָרִיר שֶׁל אֶבֶן,</p>
</blockquote>

<blockquote>
<p>עַל הָאָרֶץ נָפְלָה-מִתְעַלֶּפֶת.</p>
</blockquote>

<blockquote>
<p>וְהִנֵּה בָּא לָזַר אֶל הַשָּׁעַר.</p>
</blockquote>

<blockquote>
<p>בִּרְאוֹתוֹ אֶת הַמַּלְכָּה עַל אֶבֶן,</p>
</blockquote>

<blockquote>
<p>וּדְמָעוֹת רֹתְחוֹת עֵינָיו הוֹרִידוּ.</p>
</blockquote>

<blockquote>
<p>וּלְיָמִין וּשְׂמֹאל הִבִּיט וַיִּפֶן,</p>
</blockquote>

<blockquote>
<p>וַיִּקְרָא אֶל גּוֹלֻבָּן הַנָּעַר:</p>
</blockquote>

<blockquote>
<p>&quot;גּוֹלֻבָּן נֶאֱמָנִי אָהַבְתִּי,</p>
</blockquote>

<blockquote>
<p>רֵד מֵעַל הַסּוּס – בַּרְבּוּר הַצָּחַר,</p>
</blockquote>

<blockquote>
<p>הַמַּלְכָּה קַח בְּצַחוֹת יָדֶיךָ,</p>
</blockquote>

<blockquote>
<p>לָאַרְמוֹן הָרָם שָׂא הֲבִיאֶנָּה!</p>
</blockquote>

<blockquote>
<p>אֱלֹהִים יִסְלַח, כִּי לֹא יָרַדְתָּ</p>
</blockquote>

<blockquote>
<p>עִם כֻּלָּנוּ אֶל הַקְרָב בְּקוֹסוֹבוֹ,</p>
</blockquote>

<blockquote>
<p>תִּשָּׁאֵר פֹּה בַּחֲצַר הַצָּחַר!&quot;</p>
</blockquote>

<blockquote>
<p>כִּי שָׁמַע אֶת אִמְרָתוֹ הַנַּעַר,</p>
</blockquote>

<blockquote>
<p>וְהִתְחִיל בּוֹכֶה דִּמְעָה רוֹתָחַת.</p>
</blockquote>

<blockquote>
<p>מִסּוּסוֹ, זֶה-הַבַּרְבּוּר, גַּם יָרָד,</p>
</blockquote>

<blockquote>
<p>וְלָקַח גְּבִרְתּוֹ עֲלֵי כַּפַּיִם,</p>
</blockquote>

<blockquote>
<p>וְהִכְנִיס אוֹתָהּ אֶל פְּנִים הַחֶדֶר.</p>
</blockquote>

<blockquote>
<p>אֶפֶס לֹא עָצַר לִבּוֹ מִכַּעַשׂ,</p>
</blockquote>

<blockquote>
<p>אֲשֶׁר לֹא יִהְיֶה בִּשְׂדֵה-קוֹסוֹבוֹ.</p>
</blockquote>

<blockquote>
<p>אֶת סוּסוֹ הָפַךְ וַיִּסַּע אַחַר</p>
</blockquote>

<blockquote>
<p>חֵיל הַסֶּרְבִּים אֲשֶׁר בְּקוֹסוֹבוֹ.</p>
</blockquote>

<blockquote>
<p>וּבַבֹּקֶר, כְּשֶׁהֵאִיר הַשַּׁחַר,</p>
</blockquote>

<blockquote>
<p>שְׁנֵי עוֹרְבִים שְׁחוֹרִים בָּאוּ גַּם יַחַד,</p>
</blockquote>

<blockquote>
<p>מוּעָפִים מִשְׂדֵה-קוֹסוֹבוֹ בָּאוּ,</p>
</blockquote>

<blockquote>
<p>וַיֵּשׁבוּ עַל פְּנֵי אַרְמוֹן הַמֶּלֶךְ,</p>
</blockquote>

<blockquote>
<p>כִּי יָרְדוּ עַל גַּג מִגְדָּל-הַצָּחַר.</p>
</blockquote>

<blockquote>
<p>וְעוֹרֵב שָׁחוֹר סָח לְאָחִיהוּ:</p>
</blockquote>

<blockquote>
<p>&quot;כְּלוּם לֹא זֶה אַרְמוֹן הַמֶּלֶךְ לָזַר,</p>
</blockquote>

<blockquote>
<p>וּמַדוּעַ אֵין לִרְאוֹת בּוֹ נָפֶשׁ?&quot;</p>
</blockquote>

<blockquote>
<p>לֹא שָׁמַע אִישׁ דְּבָרָיו כִּי אָמָר,</p>
</blockquote>

<blockquote>
<p>הַמַּלְכָּה אַךְ הִיא שָׁמְעָה כִּי אָמָר.</p>
</blockquote>

<blockquote>
<p>וּכְשָׁמְעָהּ, מִתּוֹךְ חַדְרָהּ יָצָאָה,</p>
</blockquote>

<blockquote>
<p>לָעוֹרְבִים אֶל הַשְּׁחוֹרִים הִגִּידָה:</p>
</blockquote>

<blockquote>
<p>&quot;נָא, בַּשֵּׁם, הַצִּפֳּרִים, סַפֵּרְנָה,</p>
</blockquote>

<blockquote>
<p>אֵי מִזֶּה הַיּוֹם הֲלוֹם תָּבוֹאוּ?</p>
</blockquote>

<blockquote>
<p>וְאוּלַי מִשְּׂדֵה-קוֹסוֹבוֹ בָּאתֶם?</p>
</blockquote>

<blockquote>
<p>הראיתם שָׁם חיל ועוד חיל?</p>
</blockquote>

<blockquote>
<p>לֹא יָצְאוּ לַקְרָב אֵלֶּה מוּל אֵלֶּה?</p>
</blockquote>

<blockquote>
<p>מִי גָּבַר עַל מִי בַּמַּעֲרֶכֶת?&quot;</p>
</blockquote>

<blockquote>
<p>לָהּ עָנוּ שְׁנֵי הָעוֹרְבִים, לְמִילִיצָה:</p>
</blockquote>

<blockquote>
<p>&quot;יִתְבָּרַךְ שְׁמוֹ! הַמַּלְכָּה מִילִיצָה,</p>
</blockquote>

<blockquote>
<p>וּמִשְּׂדֵה-קוֹסוֹבוֹ בָּאִים-אָנוּ.</p>
</blockquote>

<blockquote>
<p>נִפְגְּשׁוּ מַעֲרָכוֹת שָׁם שְׁתַּיִם,</p>
</blockquote>

<blockquote>
<p>יַד צָבָא הָיְתָה שָׁם בְּמִשְׁנֵהוּ:</p>
</blockquote>

<blockquote>
<p>וּמַלְכָּם שֶׁל זֶה וָזֶה נָפָלוּ.</p>
</blockquote>

<blockquote>
<p>הַתֻּרְקִים מְתֵי-מִזְעָר נִשְׁאָרוּ,</p>
</blockquote>

<blockquote>
<p>וְאוּלָם לַסֶּרְבִּים לֹא נוֹתָרוּ</p>
</blockquote>

<blockquote>
<p>רַק מֵתִים וְהַפְּצוּעִים נוֹתָרוּ.&quot;</p>
</blockquote>

<blockquote>
<p>עוֹד בְּפִי הַצִּפֳּרִים הַשִּׂיחַ,</p>
</blockquote>

<blockquote>
<p>וְהִנֵּה בָּא נַעַר, בָּא מִילוּטִין,</p>
</blockquote>

<blockquote>
<p>יְמִינוּ בְּיַד שְׂמֹאלוֹ מוּטֶלֶת,</p>
</blockquote>

<blockquote>
<p>וּפְצָעִים שִׁבְעָה וַעֲשָׂרָה בּוֹ,</p>
</blockquote>

<blockquote>
<p>גַּם הַסּוּס – דַּם הַיּוּנָק כִּסָּהוּ.</p>
</blockquote>

<blockquote>
<p>הַמַּלְכָּה סָחָה לוֹ לְמִילוּטִין:</p>
</blockquote>

<blockquote>
<p>&quot; מֶה חָלִיתַ, נַעֲרִי מִילוּטִין?</p>
</blockquote>

<blockquote>
<p>כְּלוּם בַּקְרָב בָּגַדְתָּ בַּמֶּלֶךְ?&quot;</p>
</blockquote>

<blockquote>
<p>לָהּ עָנָה הַנַּעַר, סָח מִילוּטִין:</p>
</blockquote>

<blockquote>
<p>&quot;לִי עִזְרִי, מַלְכָּה, מִסּוּס לָרֶדֶת,</p>
</blockquote>

<blockquote>
<p>נָא הַשִּׁיבִי אֶת נַפְשִׁי בַּמַּיִם,</p>
</blockquote>

<blockquote>
<p>תְּכַבְּסִי אֶת פְּצָעַי בְּיַיִן,</p>
</blockquote>

<blockquote>
<p>מִפְּצָעִים רָעִים אֲנִי אֵין כֹּחַ.&quot;</p>
</blockquote>

<blockquote>
<p>הַמַּלְכָּה עָזְרָה מִיָּד לַנַּעַר,</p>
</blockquote>

<blockquote>
<p>רָחֲצָה בְּצוֹנְנִים בְּמַיִם,</p>
</blockquote>

<blockquote>
<p>שִׁפְשְׁפָה בְּיַיִן טוֹב כָּל-פֶּצַע,</p>
</blockquote>

<blockquote>
<p>וּכְשֶׁשָּׁב אֵלָיו רוּחוֹ וַיֶּחִי,</p>
</blockquote>

<blockquote>
<p>לְחָקְרוֹ הִתְחִילָה אָז מִילִיצָה:</p>
</blockquote>

<blockquote>
<p>&quot;מַה קָּרָה-הָיָה בִּשְׂדֵה-קוֹסוֹבוֹ?</p>
</blockquote>

<blockquote>
<p>אֵיפֹה מֵת אִישִׁי, מַלְכֵּנוּ לָזַר?</p>
</blockquote>

<blockquote>
<p>אֵיפֹה מֵת-נָפַל אָבִי יוּג-בּוֹגְדַן?</p>
</blockquote>

<blockquote>
<p>אֵיפֹה מֵת, הַגֵּד לִי, ווּק בְּרַנְקוֹבִיטְשׁ?</p>
</blockquote>

<blockquote>
<p>אֵיפֹה מֵת בָּנוֹבִיטְשׁ הוּא סְטְרָכִינָה?&quot;</p>
</blockquote>

<blockquote>
<p>לָהּ עָנָה הַנַּעַר, סָח מִילוּטִין:</p>
</blockquote>

<blockquote>
<p>&quot;בְּקוֹסוֹבוֹ שָׁם כֻּלָּם נִשְׁאָרוּ.</p>
</blockquote>

<blockquote>
<p>בַּמָּקוֹם שָׁם מֵת נְגִידֵנוּ לָזַר,</p>
</blockquote>

<blockquote>
<p>כִּידוֹנִים רַבִּים שָׁם נִשְׁתַּבָּרוּ,</p>
</blockquote>

<blockquote>
<p>נִשְׁתַּבָּרוּ שֶׁל סֶרְבִּים וְשֶׁל תֻּרְקִים,</p>
</blockquote>

<blockquote>
<p>גַּם שֶׁל תֻּרְקִים, אַךְ רֻבָּם שֶׁל סֶרְבִּים,</p>
</blockquote>

<blockquote>
<p>שָׁם שִׁבְּרוּ כִּידוֹנֵיהֶם הַסֶּרְבִּים,</p>
</blockquote>

<blockquote>
<p>בְּגוֹנְנָם עַל נְגִידָם הַמֶּלֶךְ.</p>
</blockquote>

<blockquote>
<p>בִּתְחִלַּת הַקְרָב הִכּוּ אֶת בּוֹגְדַן.</p>
</blockquote>

<blockquote>
<p>בָּרִאשׁוֹן בַּקְרָב – שְׁמוֹנָה בְּנֵי-בּוֹגְדַן,</p>
</blockquote>

<blockquote>
<p>הֵם שְׁמוֹנָה אַחִים מֵתוּ גַּם יַחַד,</p>
</blockquote>

<blockquote>
<p>לֹא בָּגַד כָּל-אָח בָּאָח, אָהָבוּ.</p>
</blockquote>

<blockquote>
<p>אַחֲרוֹן נָפַל הַגִּבּוֹר בּוֹשְׁקוֹ,</p>
</blockquote>

<blockquote>
<p>טָס-נִשָּׂא סוֹבֵב עַל שְׂדֵה הַקֶּטֶל,</p>
</blockquote>

<blockquote>
<p>מְפַזֵּר, הוּא הָאֶחָד, חֵיל תֻּרְקִים.</p>
</blockquote>

<blockquote>
<p>כְּיוֹנִים שֶׁמְּפַזֵּר הַפֶּרֶס.</p>
</blockquote>

<blockquote>
<p>בַּמָּקוֹם שָׁם דָּם נָגַע בַּבֶּרֶךְ,</p>
</blockquote>

<blockquote>
<p>שָׁם נָפַל בָּנוֹבִיטְשׁ מֵת סְטְרָכִינָה.</p>
</blockquote>

<blockquote>
<p>מַצְבִּיֵאנוּ מִילוֹשׁ הִכּוּ נֶפֶשׁ</p>
</blockquote>

<blockquote>
<p>אֵצֶל סִיטְנִיצָה, עַל יַד הַמַּיִם,</p>
</blockquote>

<blockquote>
<p>אֲשֶׁר שָׁם הִכָּה בִּצְבָא הַתֻּרְקִים,</p>
</blockquote>

<blockquote>
<p>וְהִכָּה אֶת הַשֻּׂלְטָן אֶת-מוּרַט,</p>
</blockquote>

<blockquote>
<p>וְעוֹד הִכָּה תְּרֵיסָר הָאֶלֶף תֻּרְקִים.</p>
</blockquote>

<blockquote>
<p>וְנִסְלַח לוֹ לַעֲווֹנוֹתָיו – גַּם</p>
</blockquote>

<blockquote>
<p>לְכָל-בֵּית-אָבִיו, זִכְרוֹ לֹא יָמוּשׁ</p>
</blockquote>

<blockquote>
<p>מִלְּבַב עַמּוֹ, הַרְבֵּה יַזְכִּירוּ</p>
</blockquote>

<blockquote>
<p>בְּשִׁירִים אֶת שְׁמוֹ אֶת שֵׁמַע מִילוֹשׁ</p>
</blockquote>

<blockquote>
<p>עַד שֶיֵּשׁ קוֹסוֹבוֹ וְיֵשׁ סֶרְבִּים.</p>
</blockquote>

<blockquote>
<p>מָה אֹמַר עַל ווּק? אָרוּר לוּ יֶהִי!</p>
</blockquote>

<blockquote>
<p>הוּא, אָבִיו, וְאִמּוֹ זוֹ יְלָדַתּוּ.</p>
</blockquote>

<blockquote>
<p>לְעוֹלָם יוּאַר גַּם הוּא וְכָל-הַשֵּׁבֶט,</p>
</blockquote>

<blockquote>
<p>הוּא בָּגַד בַּסֶּרְבִּים בְּקוֹסוֹבוֹ,</p>
</blockquote>

<blockquote>
<p>וְנָהַג אִתּוֹ תְּרֵיסָר הָאֶלֶף</p>
</blockquote>

<blockquote>
<p>פָּרָשִׁים-חֵילוֹ, גְּבִרְתִּי מִילִיצָה.&quot;</p>
</blockquote>

<br>  

<p><strong>מוֹתָהּ שֶׁל אֵם הַיּוּגוֹבִיטְשִׁים</strong></p>

<br>  

<blockquote>
<p>אֱלֹהִים, הוֹי אֱלֹהַי, מַה פֶּלֶא!</p>
</blockquote>

<blockquote>
<p>כְּשֶׁנָפָל כָּל הַצָּבָא בְּקוֹסוֹבוֹ,</p>
</blockquote>

<blockquote>
<p>בַּצָּבָא עֲשֶׂרֶת יּוּגוֹבִיטְשִׁים,</p>
</blockquote>

<blockquote>
<p>וְהָעֲשִׂירִי הַשָּׂב יוּג-בּוֹגְדַן,</p>
</blockquote>

<blockquote>
<p>הֶעְתִּירָה מְאֹד אֵם-הַיּוּגוֹבִיטְשִׁים,</p>
</blockquote>

<blockquote>
<p>וְיִתֵּן לָהּ אֵל עֵינָיו שֶׁל פֶּרֶס,</p>
</blockquote>

<blockquote>
<p>וְיִתֵּן לָהּ כַּנְפֵי-בַּרְבּוּר-צָחַר,</p>
</blockquote>

<blockquote>
<p>וְתוּכַל לָעוּף אֶל שְׂדֵה-קוֹסוֹבוֹ,</p>
</blockquote>

<blockquote>
<p>וְתִרְאֶה תִּשְׁעַת הַיּוּגוֹבִיטְשִׁים</p>
</blockquote>

<blockquote>
<p>וְאֶת הָעֲשִׂירִי – הַשָּׂב יוּג-בּוֹגְדַן.</p>
</blockquote>

<blockquote>
<p>הֶעְתִּירָה לָאֵל – וְנֶעֳנָתָה.</p>
</blockquote>

<blockquote>
<p>אֲדֹנָי נָתַן לָהּ עֵינֵי פֶּרֶס,</p>
</blockquote>

<blockquote>
<p>לָהּ נָתַן שְׁתֵּי כַּנְפֵי-בַּרְבּוּר-צָחַר,</p>
</blockquote>

<blockquote>
<p>וּבִיעָף בָּאָה אֵל שְׂדֵה-קוֹסוֹבוֹ,</p>
</blockquote>

<blockquote>
<p>וּמָצְאָה תִּשְׁעַת הַיּוּגוֹבִיטְשִׁים,</p>
</blockquote>

<blockquote>
<p>אֶת הָעֲשִׂירִי – הַשָּׂב יוּג-בּוֹגְדַן;</p>
</blockquote>

<blockquote>
<p>רָמְחֵי-קְרָב תִּשְׁעָה מְעוּכִים בָּאָרֶץ,</p>
</blockquote>

<blockquote>
<p>וְתִּשְׁעָה פְּרָסִים עַל עֲצֵי-רֹמַח,</p>
</blockquote>

<blockquote>
<p>לְיַד הכִּידוֹנִים תִּשְׁעָה סוּס-צֶבִי,</p>
</blockquote>

<blockquote>
<p>אֲרָיוֹת תִּשְׁעָה פְּרָאִים גַּם יָחַד.</p>
</blockquote>

<blockquote>
<p>צָהֲלוּ פִּתְאֹם תִּשְׁעָה סוּס-צֶבִי,</p>
</blockquote>

<blockquote>
<p>שָׁאֲגוּ פִּתְאֹם תִּשְׁעָה בְּנֵי לַיִשׁ,</p>
</blockquote>

<blockquote>
<p>וְצָרְחוּ פִּתְאֹם תִּשְׁעָה בְּנֵי- פֶּרֶס.</p>
</blockquote>

<blockquote>
<p>וַיִּקְשֶׁה לְבַב אֵם-הַבָּנִים בָּהּ,</p>
</blockquote>

<blockquote>
<p>לֹא פָּרְצוּ מִצַּעַר דִּמְעוֹתֶיהָ.</p>
</blockquote>

<blockquote>
<p>וְתִּשְׁעָה סוּסִים תָּפְסָה בְּיָדֶיהָ,</p>
</blockquote>

<blockquote>
<p>הִיא תָּפְסָה תִּשְׁעָה אריות-זעם,</p>
</blockquote>

<blockquote>
<p>הַזְּקֵנָה תָּפְסָה תִּשְׁעָה בְּנֵי-פֶרֶס,</p>
</blockquote>

<blockquote>
<p>וְחָזְרָה אֶל חֲצֵרָהּ מַלְבֶּנֶת.</p>
</blockquote>

<blockquote>
<p>מֵרָחוֹק תַּכֵּרְנָה כַּלוֹתֶיהָ,</p>
</blockquote>

<blockquote>
<p>הִכִּירוּהָ לִקְרָאתָהּ יָצָאוּ.</p>
</blockquote>

<blockquote>
<p>אָז מָרָה הָאַלְמָנוֹת נָהָמוּ,</p>
</blockquote>

<blockquote>
<p>יְתוֹמִים תִּשְׁעָה נַשְׂאוּ קוֹל בֶּכִי.</p>
</blockquote>

<blockquote>
<p>צָהֲלוּ פִּתְאֹם תִּשְׁעָה סוּס-צֶבִי,</p>
</blockquote>

<blockquote>
<p>שָׁאֲגוּ פִּתְאֹם תִּשְׁעָה בְּנֵי-לַיִשׁ,</p>
</blockquote>

<blockquote>
<p>וְצָרְחוּ פִּתְאֹם תִּשְׁעָה בְּנֵי-פֶרֶס.</p>
</blockquote>

<blockquote>
<p>וַיִּקְשֶׁה לְבַב אֵם-הבָּנִים בָּהּ,</p>
</blockquote>

<blockquote>
<p>לֹא פָּרְצוּ מִצַּעַר דִּמְעוֹתֶיהָ.</p>
</blockquote>

<blockquote>
<p>וּבַלַּיְלָה, בַּחֲצִי הַלַּיְלָה,</p>
</blockquote>

<blockquote>
<p>וַיִּצְנֹף סוּס בְּנָהּ דֶּמְיַן – זֶלֶנְקוֹ,</p>
</blockquote>

<blockquote>
<p>אֵשֶׁת בְּנָהּ דֶּמְיַן הָאֵם שָׁאֲלָה:</p>
</blockquote>

<blockquote>
<p>&quot;כָּלָּתִי, אַתְּ אֵשֶׁת בני, הגידי,</p>
</blockquote>

<blockquote>
<p>לָמָּה זֶה יצנף סוּסוֹ זֶלֶנְקוֹ?</p>
</blockquote>

<blockquote>
<p>כְּלוּם חָסֵר חִטָּה צֶחָה מַלְבֶּנֶת?</p>
</blockquote>

<blockquote>
<p>אוֹ רוֹצֶה לִשְׁתּוֹת מִמֵּי הַזְּבֶטְשַׁן?&quot;</p>
</blockquote>

<blockquote>
<p>אֵשֶׁת בְּנָהּ דֶּמְיַן הִיא תַּעֲנֶנָּה:</p>
</blockquote>

<blockquote>
<p>&quot;חֲמוֹתִי, הוֹי אֵם -דֶּמְיַן אָהָבְתִּי!</p>
</blockquote>

<blockquote>
<p>לוֹ חִטִּים צַחִים נִתְּנוּ בְּשֶׁפַע,</p>
</blockquote>

<blockquote>
<p>וְאֵינוֹ רוֹצֶה מִמֵּי הַזְּבֶטְשַׁן.</p>
</blockquote>

<blockquote>
<p>כֹּה דֶּמְיַן דַּרְכּוֹ תָּמִיד הָיָתָה:</p>
</blockquote>

<blockquote>
<p>עַד חֲצוֹת יִלְעַס הַסּוּס הַשַּׁחַת,</p>
</blockquote>

<blockquote>
<p>מֵחֲצוֹת יָשִׂים פְּעָמָיו לַדָּרֶךְ.</p>
</blockquote>

<blockquote>
<p>עַל בְּעָלָיו הַסּוּס פֹּה יִתְגַּעְגֵּעַ,</p>
</blockquote>

<blockquote>
<p>עַל קוֹנוֹ אֵחַר לָבֹא עַד הֵנָּה.&quot;</p>
</blockquote>

<blockquote>
<p>וַיִּקְשֶׁה לְבַב אֵם-הבָּנִים בָּה,</p>
</blockquote>

<blockquote>
<p>לֹא פָּרְצוּ מִצַּעַר דִּמְעוֹתֶיהָ.</p>
</blockquote>

<blockquote>
<p>וּבַבֹּקֶר, אַךְ עָלָה הַשַּׁחַר,</p>
</blockquote>

<blockquote>
<p>מוּעָפִים בָּאוּ עוֹרְבִים שָׁם שְׁנָיִם.</p>
</blockquote>

<blockquote>
<p>עַד כָּתֵף בַּדָּם שְׁתֵּי הַכְּנָפַיִם,</p>
</blockquote>

<blockquote>
<p>וּמֵחַרְטוֹמָם נוֹטֵף בָּא קֶצֶף,</p>
</blockquote>

<blockquote>
<p>בְּפִיהֶם שֶׁל הָעוֹרְבִים יַד-יוּנָק,</p>
</blockquote>

<blockquote>
<p>עַל אֶצְבַּע כַּפָּהּ טַבַּעַת כֶּתֶם,</p>
</blockquote>

<blockquote>
<p>וְזָרְקוּ הַיָּד לָאֵם בְּיָדֶיהָ.</p>
</blockquote>

<blockquote>
<p>אֵם הַיּוּגוֹבִיטְשִׁים קִבְּלָה יָד זוֹ,</p>
</blockquote>

<blockquote>
<p>הִסְתַּכְּלָה בַּכָּף, אַחַר הָפָכָה,</p>
</blockquote>

<blockquote>
<p>וּלְאִשְׁתּוֹ שֶׁל בְּנָהּ דֶּמְיַן קָרָאָה:</p>
</blockquote>

<blockquote>
<p>&quot;כָּלָּתִי, אֵשֶׁת דֶּמְיַן בְּנִי, בּוֹאִי,</p>
</blockquote>

<blockquote>
<p>נָא הַכִּירי לְמִי הַיָּד וְהַזְּרוֹעַ?&quot;</p>
</blockquote>

<blockquote>
<p>אֵשֶׁת בְּנָהּ דֶּמְיַן הִיא תַּעֲנֶנָּה:</p>
</blockquote>

<blockquote>
<p>&quot;חֲמוֹתִי, הוֹי אֵם -דֶּמְיַן אָהָבְתִּי:</p>
</blockquote>

<blockquote>
<p>אֵין זוֹ אֶלָּא יַד דֶּמְיַן שֶׁלָּנוּ!</p>
</blockquote>

<blockquote>
<p>מַכִּירָה אֲנִי אוֹתָה טַבַּעַת,</p>
</blockquote>

<blockquote>
<p>בְּאוֹתָהּ טַבַּעַת-פָּז קִדְּשָׁנִי.&quot;</p>
</blockquote>

<blockquote>
<p>וַתִּקַּח הָאֵם אֶת יַד דֶּמְיַן בְּנָהּ,</p>
</blockquote>

<blockquote>
<p>הִסְתַּכְּלָה בּכָּף, אַחַר הָפָכָה,</p>
</blockquote>

<blockquote>
<p>וְלַיָּד דִּבְּרָה אֲזַי בְּלַחַשׁ:</p>
</blockquote>

<blockquote>
<p>&quot;הוֹי, הַיָּד! אַלְלַי לִי, הַתַּפּוּחַ!</p>
</blockquote>

<blockquote>
<p>אֵי פָּרַחְתָּ וְאֵיפֹה קְטָפוּךָ?</p>
</blockquote>

<blockquote>
<p>עַל לִבִּי שֶׁלִּי הֲלֹא פָּרָחְתָּ,</p>
</blockquote>

<blockquote>
<p>וּקְטָפוּךָ שָׁם בִּשְׂדֵה קוֹסוֹבוֹ.&quot;</p>
</blockquote>

<blockquote>
<p>אָז מָלְאָה מִדַּי הַשֵּׁאת וָשָׁבֶר,</p>
</blockquote>

<blockquote>
<p>וַתָּמוֹת שָׁם הַזְּקֵנָה מִצַּעַר,</p>
</blockquote>

<blockquote>
<p>אַחֲרֵי תִּשְׁעָה צֶאֱצָאֶיהָ,</p>
</blockquote>

<blockquote>
<p>אַחֲרֵי הָעֲשִׂירִי – יוּג-בּוֹגְדַן.</p>
</blockquote>

<br>  

<p><strong>מוּרַט בִּשְׂדֵה קוֹסוֹבוֹ</strong></p>

<br>  

<blockquote>
<p>בָּא מוּרַט הַמֶּלֶךְ אֶל קוֹסוֹבוֹ,</p>
</blockquote>

<blockquote>
<p>וּכְשֶׁבָּא, כָּתַב כְּתָב-דַּק, אִגֶּרֶת,</p>
</blockquote>

<blockquote>
<p>וּשְׁלָחָה שָׁלֹחַ לִקְרוּשֶׁבֶץ</p>
</blockquote>

<blockquote>
<p>עַל בִּרְכָּיו שֶׁל הָעוֹצֵר בַּסֶּרְבִּים:</p>
</blockquote>

<blockquote>
<p>&quot;הוֹי, הַמֶּלֶךְ לָזַר, נְגִיד הַסֶּרְבִּים!</p>
</blockquote>

<blockquote>
<p>לֹא הָיָה כָּךְ, וְאִי אֶפְשָׁר שֶׁיֶּהִי,</p>
</blockquote>

<blockquote>
<p>כִּי יִהְיוּ שְׁנֵי אֲדוֹנִים בָּאָרֶץ,</p>
</blockquote>

<blockquote>
<p>עֶבֶד חַד יִתֵּן מַס פַּעֲמָיִם.</p>
</blockquote>

<blockquote>
<p>אִי אֶפְשָׁר כִּי אָנוּ נִמְלוֹךְ יָחַד.</p>
</blockquote>

<blockquote>
<p>שְׁלָחָה לִי הַמַּס וְהַמַּפְתֵּחַ,</p>
</blockquote>

<blockquote>
<p>מַפְתְּחוֹת הַפָּז שֶׁל כָּל עַרֶיךָ,</p>
</blockquote>

<blockquote>
<p>מַס-הָעָם מַשָּׂא שֶׁל שָׁנִים-שֶׁבַע.</p>
</blockquote>

<blockquote>
<p>וְאִם אֵינְךָ עוֹשֶׂה אֲשֶׁר אָמַרְתִּי,</p>
</blockquote>

<blockquote>
<p>בֹּא אֶל שְׂדֵה-קוֹסוֹבוֹ עִם חֵילֶךּ,</p>
</blockquote>

<blockquote>
<p>נַחֲלוֹק שָׁם הַמְּדִינָה בַּסַּיִף.&quot;</p>
</blockquote>

<blockquote>
<p>וּמִכְתַּב מוּרַט קוֹרֵא הַמֶּלֶךְ,</p>
</blockquote>

<blockquote>
<p>הוּא קוֹרֵא, עֵינוֹ מָרָה דּוֹמָעַת.</p>
</blockquote>

<br>  

<blockquote>
<p>שִׁמְעוּ זֹאת גָּדוֹל וְצָעִיר גַּם יַחַד,</p>
</blockquote>

<blockquote>
<p>אֵיךְ הִשְׁבִּיעַ אֶת עַמּוֹ אָז לָזַר:</p>
</blockquote>

<blockquote>
<p>&quot;מִי שֶׁלֹא יֵצֵא לִקְרַב קוֹסוֹבוֹ,</p>
</blockquote>

<blockquote>
<p>לֹא יֵדַע עוֹד פְּרִי כַּפַּיִם נֶצַח,</p>
</blockquote>

<blockquote>
<p>לֹא חִטָּה מַלְבֶּנֶת בִּשְׂדֵה-זֶרַע,</p>
</blockquote>

<blockquote>
<p>גַּם פְּרִי גֶּפֶן מוֹרִיקָה בַּכָּרֶם!&quot;.</p>
</blockquote>

<br>  

<h2 id="שִׁירִיםעַלמַרקוֹבֶּן-הַמֶּלֶךְ">שִׁירִים עַל מַרקוֹ בֶּן-הַמֶּלֶךְ</h2>

<br>  

<p><strong>אוּרוֹשׁ וְהַמִּירְלְיַבְטְשֶׁבִיטְשִׁים</strong></p>

<br>  

<blockquote>
<p>בַּשָׂדֶה הַצַּח, בִּשְׂדֵה קוֹסוֹבוֹ</p>
</blockquote>

<blockquote>
<p>לְיַד בֵּית-אֵל לָבָן, בִּגְרַטְשָׁנִיצָה,</p>
</blockquote>

<blockquote>
<p>אַרְבָּעָה מַחֲנוֹת שָׁמָּה עָמָדוּ:</p>
</blockquote>

<blockquote>
<p>מַחֲנֶה רִאשׁוֹן - ווּקָשִׁין-מֶלֶךְ,</p>
</blockquote>

<blockquote>
<p>מַחֲנֶה שֵׁנִי - אוּגְלֶשָׁה-דֶּסְפּוֹט,</p>
</blockquote>

<blockquote>
<p>מַחֲנֶה שְׁלִישִׁי - שֶׁל הַמַּצְבִּיא, שֶׁל גּוֹיְקָה,</p>
</blockquote>

<blockquote>
<p>וּרְבִיעִי - שֶׁל בֶּן הַמֶּלֶךְ אוּרוֹשׁ.</p>
</blockquote>

<blockquote>
<p>מִתְדַּיְּנִים הַשַּׁלִּיטִים, יָרִיבוּ,</p>
</blockquote>

<blockquote>
<p>כָּל-אֶחָד רוֹצֶה לִמְלוֹךְ עַל סֶרְבִּיָּה,</p>
</blockquote>

<blockquote>
<p>זֶה עַל זֶה הֵם מְאַיְּמִים בַּסַּיִף,</p>
</blockquote>

<blockquote>
<p>אֶפֶס לֹא חָרְצוּ, מִי יִהְיֶה מֶלֶךְ.</p>
</blockquote>

<blockquote>
<p>&#8220;לִי הַמַּמְלָכָה!&#8221; אָמַר ווּקָשִׁין,</p>
</blockquote>

<blockquote>
<p>&#8220;לֹא לְךָ, כִּי לִי!&#8221; קוֹרֵא אוּגְלֶשָׁה.</p>
</blockquote>

<blockquote>
<p>&#8220;אָנֹכִי אֶמְשׁוֹל!&#8221; עוֹנֶה לוֹ גּוֹיְקָה.</p>
</blockquote>

<blockquote>
<p>הֶחֱרִישׁ אַךְ אוּרוֹשׁ בֶּן-הַמֶּלֶךְ,</p>
</blockquote>

<blockquote>
<p>נִתְפַּחֵד מְאֹד לַבִּיעַ אֹמֶר,</p>
</blockquote>

<blockquote>
<p>אֵימַת-מִירְלְיַבְטְשֶׁבִיטְשִׁים עַל אוּרוֹש,</p>
</blockquote>

<blockquote>
<p>אֵימַת-שְׁלֹשֶׁת הַדּוֹדִים עָלֵיהוּ.</p>
</blockquote>

<br>  

<blockquote>
<p>אָז כְּתָב דַּק-אוֹתְיוֹת יִכְתּוֹב ווּקָשִׁין,</p>
</blockquote>

<blockquote>
<p>בְּיַד הָרָץ יִתְקַע אֶת הָאִגֶּרֶת,</p>
</blockquote>

<blockquote>
<p>אֶל הָעִיר אֶל פְּרִיזְרֶן יִשְׁלָחֶנָּה,</p>
</blockquote>

<blockquote>
<p>אֶל זְקַן-הַגַּלָחִים נְיֶדֶלְקָה,</p>
</blockquote>

<blockquote>
<p>שֶׁיֵּלֵךְ מִיָּד אֶל שׂדֵה קוֹסוֹבוֹ,</p>
</blockquote>

<blockquote>
<p>וְיִפְסֹק, מִי בַּמְּדִינָה הַמֶּלֶךְ,</p>
</blockquote>

<blockquote>
<p>הוּא שֶׁהֶאֱכִיל מִלֶּחֶם-קֹדֶשׁ</p>
</blockquote>

<blockquote>
<p>אֶת-סְטֵיפַן הַמֶּלֶךְ טֶרֶם יָמוּת,</p>
</blockquote>

<blockquote>
<p>הֶאֱכִיל וּוִדּוּיוֹ שָׁמַע הוּא;</p>
</blockquote>

<blockquote>
<p>וּבְיָדוֹ גַּם סִפְרֵי-קַדְמוֹנֵינוּ.</p>
</blockquote>

<blockquote>
<p>אָז כְּתָב דַּק-אוֹתְיוֹת כוֹתֵב אוּגְלֶשָׁה,</p>
</blockquote>

<blockquote>
<p>בְּיַד הָרָץ תָּקַע אֶת הָאִגֶּרֶת,</p>
</blockquote>

<blockquote>
<p>אֶל הָעִיר אֶל פְּרִיְזֶרן יִשְׁלָחֶנָּה,</p>
</blockquote>

<blockquote>
<p>אֶל זְקַן הַגַּלָּחִים נְיֶדֶלְקָה.</p>
</blockquote>

<blockquote>
<p>וּשְׁלִישִׁי כּוֹתֵב הַמַּצְבִּיא גּוֹיְקָה,</p>
</blockquote>

<blockquote>
<p>וְאַף הוּא יִשְׁלַח רָץ לְנְיֶדֶלְקָה.</p>
</blockquote>

<blockquote>
<p>כְּתָב כּוֹתֵב גַּם אוּרוֹשׁ בֶּן-הַמֶלֶךְ,</p>
</blockquote>

<blockquote>
<p>בְּיַד הָאֲחַשְׁתְּרָן שָׁלַח אִגֶּרֶת.</p>
</blockquote>

<blockquote>
<p>כָּל הַמַּצְבִּיאִים מִכְתָּב כָּתָבוּ</p>
</blockquote>

<blockquote>
<p>וּשְׁלָחוּם בְּיַד רָצִים בַּסֵּתֶר,</p>
</blockquote>

<blockquote>
<p>אִישׁ מֵאִישׁ דָּבָר זֶה הֶעֱלִימוּ.</p>
</blockquote>

<blockquote>
<p>אֶפֶס הָרָצִים כֻּלָּם נִפְגָּשׁוּ</p>
</blockquote>

<blockquote>
<p>בַּחֲצַר זְקַן-גַּלָּחִים נְיֶדֶלְקָה.</p>
</blockquote>

<blockquote>
<p>אַךְ נְיֶדֶלְקָה לֹא הָיָה בַּבַּיִת,</p>
</blockquote>

<blockquote>
<p>אֶל הָעֲבוֹדָה הָיָה בַּכְּנֶסֶת,</p>
</blockquote>

<blockquote>
<p>אֶל הָעֲבוֹדָה וְאֶל הַתַּכַן.</p>
</blockquote>

<blockquote>
<p>הִתְגָּאוּ כָּל-הָרָצִים, עוּט רַהַב,</p>
</blockquote>

<blockquote>
<p>אֲשֶׁר אֵין חָזָק מֵהֶם בָּאָרֶץ.</p>
</blockquote>

<blockquote>
<p>לֹא יָרְדוּ מִגַּב סוּס קַל-רַגְלַיִם,</p>
</blockquote>

<blockquote>
<p>רְכוּבִים לְבֵית-הָאֵל נִכְנָסוּ,</p>
</blockquote>

<blockquote>
<p>בַּמַּגְלֵב דָּשׁוּ אֶת-בְּשַׂר נְיֶדֶלְקָה:</p>
</blockquote>

<blockquote>
<p>&quot;חוּשָׁה, חוּשׁ! זְקַן כְּמָרִים, נְיֶדֶלְקָה!</p>
</blockquote>

<blockquote>
<p>קוּם וָלֵךְ אִתָּנוּ שְׂדֵה-קוֹסוֹבוֹ.</p>
</blockquote>

<blockquote>
<p>שָׁם תַּגִּיד מִי הוּא יוֹרֵשׁ הָעֶצֶר,</p>
</blockquote>

<blockquote>
<p>כִּי אַתָּה פָּרַסְתָּ לֶחֶם-קֹדֶשׁ</p>
</blockquote>

<blockquote>
<p>לִסְטֵיפַן הַמֶּלֶךְ טֶרֶם יָמוּת,</p>
</blockquote>

<blockquote>
<p>הֶאֱכַלְתָּ, וִדּוּיוֹ שָׁמַעְתָּ,</p>
</blockquote>

<blockquote>
<p>וּבְיָדֶיךָ סִפְרֵי-קַדְמוֹנֵינוּ.</p>
</blockquote>

<blockquote>
<p>לֹא תָּבֹא - יוּסַר רֹאשְׁךָ מִמֶּךָּ!&quot;</p>
</blockquote>

<blockquote>
<p>דִּמְעָתוֹ שֶׁל הַגַּלָּח נִגֶּרֶת,</p>
</blockquote>

<blockquote>
<p>דִּמְעָתוֹ נִגֶּרֶת, עָנָה לָמוֹ:</p>
</blockquote>

<blockquote>
<p>גִּבּוֹרַי בַּגִּבּוֹרִים, חַכּוּ לִי!</p>
</blockquote>

<blockquote>
<p>תְּפִלָּתִי שֶׁלִּי מִיָּד אֶגְמוֹרָה,</p>
</blockquote>

<blockquote>
<p>אָז אַגִּיד דְּבַר-הַמְּלוּכָה יָדָעְתִּי.&quot;</p>
</blockquote>

<blockquote>
<p>אָז בְּדֵי עָמָל הִרְפּוּ מִמֶּנּוּ.</p>
</blockquote>

<blockquote>
<p>הִזְדָּרֵז וּתְפִילָּתוֹ גָּמַר הוּא,</p>
</blockquote>

<blockquote>
<p>אֲלֵיהֶם יָצָא מִבֵּית-הַכְּנֶסֶת:</p>
</blockquote>

<blockquote>
<p>&quot;הוֹי, אֲחַשְׁתְּרָנִים, הוֹי, יַלְדֵי-חֶמֶד!</p>
</blockquote>

<blockquote>
<p>אָמְנָם לֶחֶם-קֹדֶשׁ הֶאֱכַלְתִּי</p>
</blockquote>

<blockquote>
<p>אֶת סְטֵיפַן הַמֶּלֶך טֶרֶם יָמוּת,</p>
</blockquote>

<blockquote>
<p>הֶאֱכַלְתִּי, וִדּוּיוֹ שָׁמָעְתִּי;</p>
</blockquote>

<blockquote>
<p>אַךְ עַל הַמְּלוּכָה כִּי לֹא שָׁאָלְתִּי,</p>
</blockquote>

<blockquote>
<p>רַק עַל חַטּאוֹתָיו אֲנִי שָׁאָלְתִּי.</p>
</blockquote>

<blockquote>
<p>אֶל הָעִיר לְכוּ מִפֹּה אֶל פְּרִילֶפּ,</p>
</blockquote>

<blockquote>
<p>לְכוּ לָכֶם אֶל מַרְקוֹ בֶּן-הַמֶּלֶךְ.</p>
</blockquote>

<blockquote>
<p>מַרְקוֹ - תַּלְמִידִי, וְלוֹ מִמֶּנִּי</p>
</blockquote>

<blockquote>
<p>דַּעַת וּמַדָּע, חָכְמַת כָּל-סֵפֶר.</p>
</blockquote>

<blockquote>
<p>הוּא הָיָה סוֹפֵר הַמֶּלֶךְ סְטֵיפַן,</p>
</blockquote>

<blockquote>
<p>וְאִתּוֹ גַּם סִפְרֵי קַדְמוֹנֵינוּ.</p>
</blockquote>

<blockquote>
<p>מַרְקוֹ יֵדַע מִי יוֹרֵשׁ הַמֶּלֶךְ.</p>
</blockquote>

<blockquote>
<p>תִּקְרְאוּ לוֹ בּוֹא לִשְֹדֵה-קוֹסוֹבוֹ,</p>
</blockquote>

<blockquote>
<p>דְּבַר אֱמֶת יֹאמַר לִפְנֵי רוֹזְנֵינוּ.</p>
</blockquote>

<blockquote>
<p>אֵין עָלָיוֹ אֵימַת אָדָם בָּאָרֶץ,</p>
</blockquote>

<blockquote>
<p>אַךְ אֵימַת הָאֱלֹהִים עַל מַרְקוֹ.&quot;</p>
</blockquote>

<blockquote>
<p>הִזְדָּרְזוּ כָּל הָרָצִים לַדֶּרֶךְ,</p>
</blockquote>

<blockquote>
<p>וְכֻּלָּם פּוֹנִים לָעִיר לִפְּרילֶפּ,</p>
</blockquote>

<blockquote>
<p>אֶל חָצֵר לָבָן אֲשֶׁר לְמַרְקוֹ.</p>
</blockquote>

<blockquote>
<p>לֶחָצֵר הִגִּיעוּ, עַל הַשַׁעַר</p>
</blockquote>

<blockquote>
<p>הִתְדַּפְּקוּ, הִקִּישׁוּ בַּטַּבָּעַת.</p>
</blockquote>

<blockquote>
<p>קוֹל שָׁמְעָה בַּשַׁעַר אֶברוֹסִימָה</p>
</blockquote>

<blockquote>
<p>וַתִּקְרָא אֶל מַרְקוֹ בֶּן-הַמֶּלֶךְ:</p>
</blockquote>

<blockquote>
<p>&quot;מַרְקוֹ בְּנִי וּבַר בִּטְנִי, בֶּן-חֶמֶד,</p>
</blockquote>

<blockquote>
<p>מִי הוּא הַמְצַלְצֵל שָׁם בַּטַּבָּעַת?</p>
</blockquote>

<blockquote>
<p>שֶׁמָּא הֵם רָצֵי רוֹזְנִים וָמֶלֶךְ?&quot;</p>
</blockquote>

<blockquote>
<p>מַרְקוֹ אָז יָצָא, פָּתַח הַשַּׁעַר,</p>
</blockquote>

<blockquote>
<p>הַצִּירִים הִשְׁתַּחֲווּ לְמַרְקוֹ:</p>
</blockquote>

<blockquote>
<p>&#8220;אֵל בְּעֶזְרֶךָ, אֲדוֹנֵנוּ מַרְקוֹ!&#8221;</p>
</blockquote>

<blockquote>
<p>וּבְכַפָּם תָּפַס: &quot;בְּשָׁלוֹם בָּאתֶם?</p>
</blockquote>

<blockquote>
<p>וּמַה-שְּׁלוֹם הַסֶּרְבִּים-הַיּוּנָקִים?&quot;</p>
</blockquote>

<blockquote>
<p>הָרָצִים עָנוּ הִשְׁתַּחֲווּ לוֹ:</p>
</blockquote>

<blockquote>
<p>&quot;אֲדוֹנֵנוּ מַרְקוֹ בֶּן-הַמֶּלֶךְ!</p>
</blockquote>

<br>  

<blockquote>
<p>כֵּן, שָׁלוֹם לָהֶם, אַךְ אֵין שָׁלוֹם עוֹד:</p>
</blockquote>

<blockquote>
<p>כִּי רָבִים-נִצִּים שַׁלִּיטֵי סֶרְבִּיָּה</p>
</blockquote>

<blockquote>
<p>בַּשָּׂדֶה זֶה הָרָחָב, קוֹסוֹבוֹ,</p>
</blockquote>

<blockquote>
<p>שָׁם לְיַד בֵּית-אֵל בִּגְרַטְשַׁנִיצָה,</p>
</blockquote>

<blockquote>
<p>זֶה מִזֶּה גּוֹזֵל שִׁלְטוֹן וָעֶצֶר,</p>
</blockquote>

<blockquote>
<p>זֶה עַל זֶה חוֹרֵשׁ מְזִמּוֹת-אָוֶן,</p>
</blockquote>

<blockquote>
<p>זֶה עַל זֶה קָם מְאַיֵּם בַּסַּיִף;</p>
</blockquote>

<blockquote>
<p>אֶפֶס מִי יִמְלֹךְ - עוֹד לֹא חָרָצוּ.</p>
</blockquote>

<blockquote>
<p>וּמְבַקְשִׁים מִמְּךָ כָּל-שַׁלִּיטֵינוּ:</p>
</blockquote>

<blockquote>
<p>בֹּא אַתָּה אֶצְלָם אֶל-שְּׂדֵה-קוֹסוֹבוֹ,</p>
</blockquote>

<blockquote>
<p>שְׁפֹט, מִי הוּא יִמְלֹךְ כַּחֹק בָּאָרֶץ.&quot;</p>
</blockquote>

<blockquote>
<p>אֶל בֵּיתוֹ, בֵּית אֲצִילִים, שָׁב מַרְקוֹ,</p>
</blockquote>

<blockquote>
<p>וַיִּקְרָא לָאֵם לְאֶבְרוֹסִימָה:</p>
</blockquote>

<blockquote>
<p>&quot;אֶבְרוֹסִימָה, הוֹרָתִי אָהָבְתִּי!</p>
</blockquote>

<blockquote>
<p>כִּי רָבִים-נִצִּים שַׁלִּיטֵי סֶרבִּיָּה</p>
</blockquote>

<blockquote>
<p>בַּשָּׂדֶה זֶה הָרָחָב, קוֹסוֹבוֹ,</p>
</blockquote>

<blockquote>
<p>שָׁם לְיַד בֵּית-אֵל בִּגְרַטְשַׁנִיצָה,</p>
</blockquote>

<blockquote>
<p>זֶה מִזֶּה גּוֹזֵל שְִׁלְטוֹן וָעֶצֶר,</p>
</blockquote>

<blockquote>
<p>זֶה עַל זֶה חוֹרֵשׁ מְזִמּוֹת-אָוֶן,</p>
</blockquote>

<blockquote>
<p>זֶה עַל זֶה קָם מְאַיֵּם בַּסַּיִף;</p>
</blockquote>

<blockquote>
<p>אֶפֶס מִי יִמְלֹךְ הֵם לֹא חָרָצוּ.</p>
</blockquote>

<blockquote>
<p>וְעַתָּה לִקְרוֹא לִי הֵם שָׁלָחוּ,</p>
</blockquote>

<blockquote>
<p>כִּי אֵרֵד אֶצְלָם אֶל שְׂדֵה-קוֹסוֹבוֹ</p>
</blockquote>

<blockquote>
<p>וְאֶפְסוֹק נָגִיד כַּחֹק בָּאָרֶץ.&quot;</p>
</blockquote>

<blockquote>
<p>מַרְקוֹ הוּא עַצְמוֹ אֱמֶת לוֹ קֹדֶשׁ,</p>
</blockquote>

<blockquote>
<p>גַּם אִמּוֹ שֶׁלּוֹ עָנְתָה הִגִּידָה:</p>
</blockquote>

<blockquote>
<p>&quot;מַרְקוֹ, בְּנִי זֶה יְחִידִי אָהָבְתִּי!</p>
</blockquote>

<br>  

<blockquote>
<p>אֱלֹהִים יְרָא - אָלָתִי תִּירָא.</p>
</blockquote>

<blockquote>
<p>אַל תֹּאמַר לַשַּׁלִּיטִים דְּבַר שֶׁקֶר,</p>
</blockquote>

<blockquote>
<p>לֹא תִּשָּׂא פְּנֵי אָב וּפְנֵי-דוֹדֶיךָ,</p>
</blockquote>

<blockquote>
<p>אַךְ אֱמֶת תֹּאמַר כְּצַו אֱלֹהַּ.</p>
</blockquote>

<blockquote>
<p>וְנִשְׁמַרְתָּ לְנַפְשְׁךָ, בֶּן-חֶמֶד -</p>
</blockquote>

<blockquote>
<p>וּמוּטָב תָּמוּת, תֹּאבַד רֹאשֶׁךָ,</p>
</blockquote>

<blockquote>
<p>אַךְ אַל נָא תַּכְתִּים בְּחֵטְא נַפְשֶׁךָ.&quot;</p>
</blockquote>

<blockquote>
<p>נָטַל מַרְקוֹ סִפְרֵי-קַדְמוֹנֵינוּ,</p>
</blockquote>

<blockquote>
<p>וּמִן הָאֻרְוָה הוֹצִיא אֶת שָׁרֶץ,</p>
</blockquote>

<blockquote>
<p>וַיִּסַּע, אֶל שְׂדֵה-קוֹסוֹבוֹ נָסָע.</p>
</blockquote>

<blockquote>
<p>בְּבוֹאוֹ עַד אָהֳלֵי אָבִיהוּ,</p>
</blockquote>

<blockquote>
<p>סָח אֶל בְּנוֹ הַמֶּלֶךְ, סָח ווּקָשִׁין:</p>
</blockquote>

<blockquote>
<p>&quot;בִּרְכָתוֹ שָׁלַח לִי אֱלֹהֵינוּ!</p>
</blockquote>

<blockquote>
<p>הֲלֹא בְּנִי הוּא אֲהוּבִי, בְּנִי מַרְקוֹ -</p>
</blockquote>

<blockquote>
<p>לִי יִפְסוֹק וַדַּאי אֶת הַמַּמְלֶכֶת,</p>
</blockquote>

<blockquote>
<p>אַחֲרַי יִמְלוֹךְ הוּא, כִּי אָמוּתָה.&quot;</p>
</blockquote>

<blockquote>
<p>מַרקוֹ הוּא שָׁמַע, אַךְ לֹא עָנָהוּ,</p>
</blockquote>

<blockquote>
<p>אַף לֹא הִתְבּוֹנֵן אֶל אָהֳלֵהוּ.</p>
</blockquote>

<blockquote>
<p>הַמַּצְבִּיא אוּגְלֶשָׁה הוּא רָאָהוּ,</p>
</blockquote>

<blockquote>
<p>וַיִּשָּׂא קוֹלוֹ וַיַּעַן כָּכָה:</p>
</blockquote>

<blockquote>
<p>&quot;אַךְ בָּא גָּד! בָּא בֶּן-אָחִי, בָּא מַרְקוֹ!</p>
</blockquote>

<blockquote>
<p>לִי יִפְסוֹק אֶת הַמְּלוּכָה בַּסֶּרְבּים.</p>
</blockquote>

<blockquote>
<p>פְּסוֹק לִי, מַרְקוֹ, הַמְּלוּכָה, בֶּן-חָמֶד!</p>
</blockquote>

<blockquote>
<p>נַעֲצֹר בָּעָם - הַשְּׁנַיִם יָחַד.&quot;</p>
</blockquote>

<blockquote>
<p>מַרְקוֹ הוּא שָׁמַע, אַךְ לֹא עָנָהוּ,</p>
</blockquote>

<blockquote>
<p>אַף לֹא הִתְבּוֹנֵן אֶל אָהֳלֵהוּ.</p>
</blockquote>

<br>  

<blockquote>
<p>גּוֹיְקָה הַמַּצְבִּיא רָאָה אֶת-מַרְקוֹ,</p>
</blockquote>

<blockquote>
<p>כִּי רָאָה אֶת-מַרְקוֹ, קָם וַיָּעַן:</p>
</blockquote>

<blockquote>
<p>&quot;הוֹ אַשְׁרַי, הֵן בֶּן-אָחִי הִנֵּהוּ!</p>
</blockquote>

<blockquote>
<p>לִי יִפְסוֹק אֶת הַמְּלוּכָה בַּסֶּרְבּים.</p>
</blockquote>

<blockquote>
<p>עוֹד תִּינוֹק אַתָּה הָיִיתָ, מַרְקוֹ,</p>
</blockquote>

<blockquote>
<p>אֲהַבְתִּיךָ, בֶּן-אָחִי, לְטַפְתִּיךָ,</p>
</blockquote>

<blockquote>
<p>וּנְשָׁאתִיךָ אָז בְּחֹצֶן מֶשִׁי,</p>
</blockquote>

<blockquote>
<p>כְּתַּפּוּחַ פָּז, תַּפּוּחַ-כֶּתֶם.</p>
</blockquote>

<blockquote>
<p>כִּי רָכַבְתִּי עַל סוּסִי, עָלִיתִי,</p>
</blockquote>

<blockquote>
<p>הֵן תָּמִיד אוֹתְךָ אִתִּי נָטָלְתִּי.</p>
</blockquote>

<blockquote>
<p>כִּי תִּתֵּן לִי הַמְּלוּכָה, אֶתֵּנָה</p>
</blockquote>

<blockquote>
<p>בַּמְּדִינָה מִמְשָׁל לְךָ וְתֶהִי</p>
</blockquote>

<blockquote>
<p>הָרִאשׁוֹן, אֲנִי שֵׁנִי - אַחֲרֶיךָ.&quot;</p>
</blockquote>

<blockquote>
<p>מַרְקוֹ הוּא שָׁמַע, אַךְ לֹא עָנָהוּ,</p>
</blockquote>

<blockquote>
<p>אַף לֹא הִתְבּוֹנֵן אֶל אָהֳלֵהוּ.</p>
</blockquote>

<blockquote>
<p>הוּא מַיְשִׁיר נִכְחוֹ אֶל אֹהֶל-צַחַר,</p>
</blockquote>

<blockquote>
<p>אֹהֶל בֶּן-הַמֶּלֶךְ, בְּנוֹ הַיֶּלֶד,</p>
</blockquote>

<blockquote>
<p>שָׁם עָצַר סוּסוֹ עַל יַד הָאֹהֶל,</p>
</blockquote>

<blockquote>
<p>לְיַד הָאֹהֶל שָׁם הִתִּיר אֶת שָׁרֶץ.</p>
</blockquote>

<blockquote>
<p>אוּרוֹשֹ כִּי רָאָה רָאֹה אֶת-מַרְקוֹ,</p>
</blockquote>

<blockquote>
<p>הִזְדָּרֵז וְקָם מִכַּר הַמֶּשִׁי,</p>
</blockquote>

<blockquote>
<p>הִזְדָּרֵז וְקָם וַיַּעַן כָּכָה:</p>
</blockquote>

<blockquote>
<p>&quot;אַךְ אַשְׁרַי, אָחִי-בַּצְּלָב הִנֵּהוּ!</p>
</blockquote>

<blockquote>
<p>אָח-בַּצְּלָב, הוּא מַרְקוֹ בֶּן-הַמֶּלֶךְ!</p>
</blockquote>

<blockquote>
<p>הוּא יַגִּיד לְמִי מִשְׁפַּט הַמֶּלֶךְ.&quot;</p>
</blockquote>

<blockquote>
<p>זֶה לָזֶה חָבְקוּ שְׁנֵי הַיּוּנָקִים,</p>
</blockquote>

<blockquote>
<p>זֶה אֶת זֶה אֶל לִבּוֹתָם לָחָצוּ,</p>
</blockquote>

<blockquote>
<p>לִשְלוֹמָם שָׁתוּ שֶׁל הַיּוּנָקִים</p>
</blockquote>

<blockquote>
<p>וַיִשְׁבוּ עַל הַכָּרִים בָּאֹהֶל.</p>
</blockquote>

<blockquote>
<p>וְהִנֵה עָבְרוּ שָׁעוֹת, עָבָרוּ,</p>
</blockquote>

<blockquote>
<p>יוֹם חָלַף, אֲפֵלַת-לַיִל בָּאָה,</p>
</blockquote>

<blockquote>
<p>וּבַבֹּקֶר, אַךְ הֵאִיר הַבֹּקֶר,</p>
</blockquote>

<blockquote>
<p>וַיָּרִיעַ פַּעֲמוֹן הַכְּנֶסֶת,</p>
</blockquote>

<blockquote>
<p>נִכְנְסוּ כָּל-הָרוֹזְנִים בָּהּ פְּנִימָה.</p>
</blockquote>

<blockquote>
<p>תְּפִלָּתָם עָשׂוּ שָׁם מְבֹהֶלֶת,</p>
</blockquote>

<blockquote>
<p>מִן הַכְּנֶסֶת הַצֶּחָה יָצָאוּ,</p>
</blockquote>

<blockquote>
<p>עַל יָדָהּ אֶל שׁ ֻ לְחָנוֹת הֵסֵבּוּ,</p>
</blockquote>

<blockquote>
<p>הַסֻּכָּר אָכְלוּ, שָׁתוּ רָקִיָּה.</p>
</blockquote>

<blockquote>
<p>וַיִּפְתַּח אָז מַרְקוֹ אֶת הַסֵּפֶר,</p>
</blockquote>

<blockquote>
<p>בּוֹ קָרָא וַיַּעַן לְווּקָשִׁין:</p>
</blockquote>

<blockquote>
<p>&quot;אַבָּא יַקִּירִי, מַלְכּי ווּקָשִׁין!</p>
</blockquote>

<blockquote>
<p>מַמְלָכָה גְּדוֹלָה לְךָ, ווּקָשִׁין,</p>
</blockquote>

<blockquote>
<p>הֲתִרְצֶה לִלְכּוֹד מַלְכוּת אָחִיךָ?</p>
</blockquote>

<blockquote>
<p>הוֹי, דּוֹדִי שֶׁלִּי, אוּגְלֶשָׁה דֶּסְפּוֹט!</p>
</blockquote>

<blockquote>
<p>כּלוּם לֹא דַּי לְךָ בַּדֶּסְוֹטִיָּה,</p>
</blockquote>

<blockquote>
<p>מַמְלַכְתּוֹ שֶׁל זָר תִּרְצֶה לָרֶשֶׁת?</p>
</blockquote>

<blockquote>
<p>הוֹי, דּוֹדִי, הוֹי גּוֹיָה שַׂר-הֶחָיִל!</p>
</blockquote>

<blockquote>
<p>כְּלוּם לֹא דַּי לְךָ בָּאִפַּרְכִיָּה,</p>
</blockquote>

<blockquote>
<p>הֲלִגְזוֹל זוֹ שֶׁל אַחֵר יָזָמְתָּ?</p>
</blockquote>

<blockquote>
<p>הַשְׁכַחְתֶּם אֶת בּוֹרֵא-הַשָּׁמַיִם?</p>
</blockquote>

<blockquote>
<p>עַל פִּי הַסְּפָרִים - אוּרוֹשׁ הוּא מֶלֶך,</p>
</blockquote>

<blockquote>
<p>הַמְלוּכָה לוֹ מֵאָבִיו מוֹרֶשֶׁת,</p>
</blockquote>

<blockquote>
<p>לוֹ, לַבֵּן, יוֹצֵא יֶרֶךְ הַמֶּלֶךְ.</p>
</blockquote>

<blockquote>
<p>לוֹ הוֹרִישׁ סְטֵיפַן אֶת הַמַּמְלֶכֶת,</p>
</blockquote>

<blockquote>
<p>לוֹ בִּשְׁעַת מוֹתוֹ, וּבְטֶרֶם מָוֶת!</p>
</blockquote>

<blockquote>
<p>כִּי שָׁמַע דְּבָרָיוֹ ווּקָשִׁין מֶלֶךְ,</p>
</blockquote>

<blockquote>
<p>קָם-עָמַד עַל שְׁתֵּי רַגְלָיו מֵאֶרֶץ,</p>
</blockquote>

<blockquote>
<p>קָם-תָּפַס בְּסַכִּינוֹ שֶׁל כֶּתֶם,</p>
</blockquote>

<blockquote>
<p>כִּי רָצָה לָקַחַת נֶפֶשׁ מַרְקוֹ.</p>
</blockquote>

<blockquote>
<p>עַל נַפְשׁוֹ נִמְלַט מִפְּנֵי ווּקָשִׁין:</p>
</blockquote>

<blockquote>
<p>לֹא נָאֶה, אַחַי, לֹא יָאֶה כָּכָה,</p>
</blockquote>

<blockquote>
<p>שֶׁיִּלְחַם הַבֵּן בָּאָב-הוֹרֵהוּ.</p>
</blockquote>

<blockquote>
<p>וְהוּא רָץ סְבִיב בֵּית-אֵל גְּרַטְשַׁנִיצָה.</p>
</blockquote>

<blockquote>
<p>פְּעָמִים שָׁלֹש סָבְבוּ הַבַּיִת,</p>
</blockquote>

<blockquote>
<p>עוֹד מְעַט ווּקָשִׁין יַשִּׂיגֶנּוּ.</p>
</blockquote>

<blockquote>
<p>פֶּתַע קוֹל יָצָא מבֵּית-הַכְּנֶסֶת:</p>
</blockquote>

<blockquote>
<p>&quot;הִמָּלֵט וּבֹא לְבֵית-הַכְּנֶסֶת,</p>
</blockquote>

<blockquote>
<p>פֶּן תִּפֹּל חָלָל בִּידֵי אָבִיךָ,</p>
</blockquote>

<blockquote>
<p>עַל דְּבַר אֱמֶת, וּבְנִקְיוֹן כַּפֶּיךָ.&quot;</p>
</blockquote>

<blockquote>
<p>נִפְתְּחָה הַדֶּלֶת מֵאֵלֶיהָ,</p>
</blockquote>

<blockquote>
<p>מַרְקוֹ הִתְחַבֵּא בְּבֵית-הַכְּנֶסֶת,</p>
</blockquote>

<blockquote>
<p>מֵאֵלֶיהָ נִסְגְּרָה הַדֶּלֶת.</p>
</blockquote>

<blockquote>
<p>הִתְקָרֵב הַמֶּלֶךְ עַד הַדֶּלֶת,</p>
</blockquote>

<blockquote>
<p>וּפָגַע בַּדֶּלֶת בַּמַּאֲכֶלֶת -</p>
</blockquote>

<blockquote>
<p>דָּם נָטְפָה הַדֶּלֶת עַל הָאָרֶץ.</p>
</blockquote>

<blockquote>
<p>הִתְחָרֵט עַל פָּעֳלוֹ הַמֶּלֶךְ</p>
</blockquote>

<blockquote>
<p>וַיֹּאמַר: &#8220;אֲהָהּ, אֶת בְּנִי דָּקָרְתִּי!&#8221;</p>
</blockquote>

<blockquote>
<p>וְקוֹל יָצָא אוֹמֵר מִבֵּית-הַכְּנֶסֶת:</p>
</blockquote>

<blockquote>
<p>&quot;מֶלֶךְ סֶרְבִּים, שְׁמַע נָא, שְׁמַע, ווּקָשִׁין!</p>
</blockquote>

<blockquote>
<p>לֹא בְּבִנְךָ, לֹא בִּיחִידְךָ פָּגַעְתָּ,</p>
</blockquote>

<blockquote>
<p>בְּמַלְאַךְ הָאֱלֹהִים פָּגָעְתָּ.&quot;</p>
</blockquote>

<br>  

<blockquote>
<p>הִתְעַבֵּר הַמֶּלֶךְ בִּבְנוֹ מַרְקוֹ,</p>
</blockquote>

<blockquote>
<p>וַיָּאֹר אוֹתוֹ וַיְקַלְלֶלנּוּ:</p>
</blockquote>

<blockquote>
<p>&quot;אֵל יַעְכָּרְךָ, אָרוּר לִי תֶּהִי!</p>
</blockquote>

<blockquote>
<p>מַרְקוֹ, אַל מַטֶּה לְךָ, אַל שֵׁבֶט!</p>
</blockquote>

<blockquote>
<p>כָּל יְמֵי חַיֶּיךָ עַל הָאָרֶץ</p>
</blockquote>

<blockquote>
<p>תַּעֲבוֹד אֶת-הַשֹֻּלְטָן הַתֻּרְקִי!&quot;</p>
</blockquote>

<blockquote>
<p>הוּא אוֹרֵר, וְאוּרוֹשׁ מְבָרְכֵהוּ:</p>
</blockquote>

<blockquote>
<p>&quot;אֱלֹהִים הוּא יַעֲזָרְךָ, מַרְקוֹ!</p>
</blockquote>

<blockquote>
<p>בַּמִשׁפָּט תָּמִיד נָקִי תּוֹפִיעַ;</p>
</blockquote>

<blockquote>
<p>חַרְבְּךָ בַּקְרָב תְּהֵא נוֹצַחַת,</p>
</blockquote>

<blockquote>
<p>לֹא יִהְיֶה אָדָם שָׁגַב מִמֶּךָּ,</p>
</blockquote>

<blockquote>
<p>עַד שֶׁיֵּשׁ יָרֵחַ וְיֵשׁ שֶׁמֶשׁ</p>
</blockquote>

<blockquote>
<p>שְׁמוֹ שֶׁל מַרְקוֹ יִזָּכֵר בָּאָרֶץ!&quot;</p>
</blockquote>

<blockquote>
<p>וְכֵן הָיָה: דִּבְרֵי הַשְּׁנַיִם קָמוּ.</p>
</blockquote>

<br>  

<p><strong>מַרְקוֹ וְהַוִּילָה</strong></p>

<br>  

<blockquote>
<p>שְׁנֵי אַחִים-בַּבְּרִית נוֹסְעִים גַּם יַחַד</p>
</blockquote>

<blockquote>
<p>עַל הָהָר, עַל הַמִּירוֹטְשׁ-פּלָנִינָה:</p>
</blockquote>

<blockquote>
<p>הָרִאשׁוֹן הוּא בֶּן-הַמֶּלֶך מַרְקוֹ,</p>
</blockquote>

<blockquote>
<p>הַשֵּׁנִי הוּא מִילוֹשׁ שַׂר-הֶחָיִל.</p>
</blockquote>

<blockquote>
<p>זֶה בְּצַד זֶה נוֹסְעִים שְׁנֵי הַיּוּנָקִים,</p>
</blockquote>

<blockquote>
<p>רָמְחֵיהֶם עָמְסוּ עַל פְּנֵי הַשֶּׁכֶם,</p>
</blockquote>

<blockquote>
<p>אַךְ שִֹפְתוֹתֵיהֶם הֲלֹא יִשָּׁקוּ,</p>
</blockquote>

<blockquote>
<p>כִּי בָּאַהֲבָה אֲחֵי-הַבְּרִית הַשְּׁנָיִם.</p>
</blockquote>

<blockquote>
<p>נִתְנַמְנֵם עֲלֵי סוּסוֹ אָז מַרְקוֹ;</p>
</blockquote>

<blockquote>
<p>וְלַאֲחִי-בְרִיתוֹ אָמַר לְמִילוֹשׁ:</p>
</blockquote>

<blockquote>
<p>&quot;הוֹי אֲחִי-בְרִיתִי, הַמַּצְבִּיא מִילוֹשׁ,</p>
</blockquote>

<blockquote>
<p>כִּי שְׁנָתִי אוֹתִי מְאֹד תּוֹקֶפֶת,</p>
</blockquote>

<blockquote>
<p>שִׁירָה לִי שִׁירְךָ, גָּרֵשׁ תַּרְדֶּמֶת.&quot;</p>
</blockquote>

<blockquote>
<p>לוֹ עָנָה אָז מִילוֹשׁ, וְאָמַר לוֹ:</p>
</blockquote>

<blockquote>
<p>&quot;הוֹי, אָחִי-בַבְּרִית, הוֹי בֶּן-הַמֶּלֶךְ!</p>
</blockquote>

<blockquote>
<p>מָה רָצִיתִי לַעֲשֹוֹת דְּבָרֶיךָ;</p>
</blockquote>

<blockquote>
<p>אַךְ יָרֵאתִי: אֶמֶשׁ בְּמוֹ חשֶׁךְ</p>
</blockquote>

<blockquote>
<p>עַל כּוֹס יַיִן טוֹב אֲנִי אֵחַרְתִּי</p>
</blockquote>

<blockquote>
<p>שֶׁבֶת עִם הַוִּילָה רָבִיאוֹילָה,</p>
</blockquote>

<blockquote>
<p>הִיא אָסְרָה עָלַי כָּל-שִׁיר וָזָמֶר.</p>
</blockquote>

<blockquote>
<p>כִּי תִּשְׁמַע קוֹלִי תִּשְׁלַח מִקֶּשֶׁת</p>
</blockquote>

<blockquote>
<p>דְּרוּכָה חִצָּהּ שָׁנוּן בְּהֶנֶף</p>
</blockquote>

<blockquote>
<p>אֶל לִבִּי אוֹ לִגְרוֹנִי בִּן-רֶגַע.&quot;</p>
</blockquote>

<blockquote>
<p>לוֹ עָנָה אָז מַרְקוֹ בֶּן-הַמֶּלֶךְ:</p>
</blockquote>

<blockquote>
<p>&quot;שִׁירָה לִי שִׁירְךָ, אַל תִּירָא וִילָה,</p>
</blockquote>

<blockquote>
<p>עַד שֶׁחַי אֲנִי אַל תִּירָא וִילָה,</p>
</blockquote>

<blockquote>
<p>וְאִתִּי סוּסִי-רוֹאֶה, הוּא שָׁרֶץ,</p>
</blockquote>

<blockquote>
<p>גַּם כֵּילַף-זָהָב בֶּן שֵׁשׁ כְּנָפָיִם.&quot;</p>
</blockquote>

<blockquote>
<p>וַיִּשָּׂא קוֹלוֹ הַמַּצְבִּיא מִילוֹשׁ,</p>
</blockquote>

<blockquote>
<p>וַיָּשִׁיר שִׁירוֹ שִׁירָה נִבְחֶרֶת,</p>
</blockquote>

<blockquote>
<p>עַל יְמוֹת-עוֹלָם אַגָּדוֹת-קֶדֶם:</p>
</blockquote>

<blockquote>
<p>מִי מָלַךְ אֲזַי, עָצַר בְּאֶרֶץ</p>
</blockquote>

<blockquote>
<p>מָקֵדוֹנְיָה הַבְּרוּכָה בְּכֹחַ,</p>
</blockquote>

<blockquote>
<p>מִי הִצִּיב לוֹ מְצָדוֹת וּצְרִיחַ.</p>
</blockquote>

<br>  

<blockquote>
<p>נִתְחַמֵּם לֵב הַיּוּנָק, הוּא מַרְקוֹ,</p>
</blockquote>

<blockquote>
<p>וְנִרְדָּם לוֹ מִתְכּוֹפֵף בָּאֹכֶף,</p>
</blockquote>

<blockquote>
<p>מַרְקוֹ נָם וּמִילוֹשׁ רָן בְּרֶנֶן.</p>
</blockquote>

<blockquote>
<p>זֹאת שָׁמְעָה הַוִּילָה רָבִיאוֹילָה,</p>
</blockquote>

<blockquote>
<p>וְגַם הִיא הֵחֵלָּה מְפַזֶּמֶת;</p>
</blockquote>

<blockquote>
<p>אַךְ יָפֶה קוֹלוֹ מִקּוֹל שֶׁל וִילָה,</p>
</blockquote>

<blockquote>
<p>קוֹל הַיּוּנָק מִקּוֹלָהּ שֶׁל וִילָה.</p>
</blockquote>

<blockquote>
<p>כָּעֲסָה הַוִּילָה רָבִיאוֹילָה</p>
</blockquote>

<blockquote>
<p>וַתָּעָף לָהָר מִירוֹטְשׁ-ּפְּלָנִינָה,</p>
</blockquote>

<blockquote>
<p>וּבְיָדֶיהָ שְׁנֵי חִצִּים לָקָחָה.</p>
</blockquote>

<blockquote>
<p>חֵץ הֵטִילָה בַּגָּרוֹן שֶׁל מִילוֹשׁ,</p>
</blockquote>

<blockquote>
<p>חֵץ שֵׁנִי בַּלֵּב, אֱלֵי חָזֵהוּ.</p>
</blockquote>

<blockquote>
<p>וַיִּקְרָא אָז מִילוֹשׁ: &quot;אוֹיָה, מַרְקוֹ!</p>
</blockquote>

<blockquote>
<p>הוֹי, אֲחִי-בְרִיתִי, בְּאֵל שָׁמָיִם!</p>
</blockquote>

<blockquote>
<p>אוֹיָה לִי, הַוִּילָה הֲרָגָתְנִי,</p>
</blockquote>

<blockquote>
<p>כְּלוּם לֹא לְךָ אָמַרְתִּי, מַרְקוֹ,</p>
</blockquote>

<blockquote>
<p>כִּי אָסוּר לִי שִׁיר עַל הַפְּלָנִינָה?&quot;</p>
</blockquote>

<blockquote>
<p>הִתְנַעֵר מִתְּנוּמָתוֹ אָז מַרְקוֹ,</p>
</blockquote>

<blockquote>
<p>מִסּוּסוֹ קָפַץ זֶה קַל-הָרָגֶל,</p>
</blockquote>

<blockquote>
<p>אֶת חֲבַק הַסּוּס אָזַר בְּכֹחַ</p>
</blockquote>

<blockquote>
<p>וַיִּשַׁק לַסּוּס וַיִּלְטְפֵהוּ:</p>
</blockquote>

<blockquote>
<p>&quot;הוֹי, אַתָּה כְּנַף יְמִינִי לִי, שָׁרֶץ!</p>
</blockquote>

<blockquote>
<p>קוּם הַדְבֵּק הַוִּילָה רָבִיאוֹילָה,</p>
</blockquote>

<blockquote>
<p>וְעָשִֹיתִי פַּרְסוֹתֶיךָ כֶּסֶף</p>
</blockquote>

<blockquote>
<p>וְזָהָב יֻתַּךְ, כִּי אֲנַגְּדֵמוֹ,</p>
</blockquote>

<blockquote>
<p>אֲקַשֵּׁט רַעְמָתְךָ בְּכֶתֶם,</p>
</blockquote>

<blockquote>
<p>וּפְנִינִים רַבּוֹת אֶזְרַע עָלֶיהָ.</p>
</blockquote>

<br> 

<blockquote>
<p>אַךְ אִם לֹא תַּדְבִּיק לִי אֶת הַוִּילָה,</p>
</blockquote>

<blockquote>
<p>אֲעַוֵּר לְךָ אֶת שְׁתֵּי עֵינֶיךָ,</p>
</blockquote>

<blockquote>
<p>אֲשַׁבֵּר אֶת כָּל עַצְמוֹת רַגְלֶיךָ,</p>
</blockquote>

<blockquote>
<p>וְאֶטּוֹשׁ אוֹתְךָ עַל הַפְּלָנִינָה</p>
</blockquote>

<blockquote>
<p>כּוֹשֵׁל מֵאַשּׁוּחַ עַד אַשּׁוּחַ,</p>
</blockquote>

<blockquote>
<p>כְּמוֹ מַרְקוֹ בְּלִי אָחִיהוּ מִילוֹשׁ.&quot;</p>
</blockquote>

<blockquote>
<p>וַיִּרְכַּב שׁוֹטֵף בַּדֶּרֶךְ מַרְקוֹ,</p>
</blockquote>

<blockquote>
<p>בְּרַחֲבַת הָהָר מִירוֹטְשׁ-פְּלָנִינָה.</p>
</blockquote>

<blockquote>
<p>אַךְ הַוִּילָה הִיא דָּאָה מִמַּעַל,</p>
</blockquote>

<blockquote>
<p>וּמִתַּחַת בָּא דּוֹהֵר לוֹ שָׁרֶץ.</p>
</blockquote>

<blockquote>
<p>וְקָפַץ שְׁלשׁ-חֲנִיתוֹת לְמָעְלָה,</p>
</blockquote>

<blockquote>
<p>וְדֵי חֲנִיתוֹת אַרְבַּע הִגְבִּיהַּ,</p>
</blockquote>

<blockquote>
<p>שָׁרֶץ מְמַהֵר-מַדְבִּיק הַוִּילָה.</p>
</blockquote>

<blockquote>
<p>רָאֲתָה הַוִּילָה, כִּי בָּא קֶרֶץ,</p>
</blockquote>

<blockquote>
<p>הִתְנַשְּׂאָה מִפַּחַד לָרָקִיעַ.</p>
</blockquote>

<blockquote>
<p>חָשׁ-הוֹצִיא אֶת כֵּילַפּוֹ אָז מַרְקוֹ,</p>
</blockquote>

<blockquote>
<p>בִּתְנוּפָה הִטִּיל אוֹתוֹ בַּוִּילָה,</p>
</blockquote>

<blockquote>
<p>וַיִּפְגַּע בָּהּ, אֶל בֵּין הַכְּתֵפַיִם,</p>
</blockquote>

<blockquote>
<p>וַתִּפּוֹל הַוִּילָה עַל הָאָרֶץ.</p>
</blockquote>

<blockquote>
<p>קָם אָז מַרְקוֹ בַּכֵּילָף עָלֶיהָ,</p>
</blockquote>

<blockquote>
<p>מִיָּמִין אֶל שְׂמֹאל יַטֶּה סוּסֵהוּ,</p>
</blockquote>

<blockquote>
<p>וַיַּחֲבוֹט בָּהּ בְּכֵילַף הַכֶּתֶם:</p>
</blockquote>

<blockquote>
<p>&quot;שְׁמֵךְ-זִכְרֵךְ יִמַּח, וִילַת-הַיָּעַר!</p>
</blockquote>

<blockquote>
<p>לָמָּה זֶה הָרַגְתְּ אָחִי בְּנֶפֶשׁ?</p>
</blockquote>

<blockquote>
<p>תְּנִי מִיָּד לִי הַמָּזוֹר לַפֶּצַע,</p>
</blockquote>

<blockquote>
<p>אִם אַךְ יֵשׁ נַפְשֵׁך לַאֲרִיךְ יָמַיִךְ!&quot;</p>
</blockquote>

<blockquote>
<p>וַתַּשְׁבִּיעַ בֵּאלֹהִים אֶת מַרְקוֹ:</p>
</blockquote>

<blockquote>
<p>&quot;הוֹי, אָחִי בָּאֵל, בְּנוֹ-מֶלֶךְ מַרְקוֹ,</p>
</blockquote>

<blockquote>
<p>אֶל הָהָר לָלֶכֶת הֵן תִּתְּנֵנִי,</p>
</blockquote>

<blockquote>
<p>עִקָּרִים אֶצְבּוֹר עַל הַפְּלָנִינָה,</p>
</blockquote>

<blockquote>
<p>אֲכַסֶּה בָּהֶם כָּל פִּצְעֵי-מִילוֹשׁ!&quot;</p>
</blockquote>

<blockquote>
<p>הֶאֱמִין לִשְׁבוּעָתָהּ אָז מַרְקוֹ,</p>
</blockquote>

<blockquote>
<p>כִּי הֲלֹא בָּאֱלֹהִים נִשְׁבָּעָה.</p>
</blockquote>

<blockquote>
<p>לֵב רַחוּם וְגַם חַנּוּן לְמַרְקוֹ.</p>
</blockquote>

<blockquote>
<p>וַיְשַׁלְּחֶנָּה לֶכֶת בַּפְּלָנִינָה.</p>
</blockquote>

<blockquote>
<p>שָׁם אָגְרָה הַוִּילָה סַמֵּי-פֶּלֶא,</p>
</blockquote>

<blockquote>
<p>שָׁם אָסְפָה סַמִּים עַל הַפְּלָנִינָה,</p>
</blockquote>

<blockquote>
<p>שָׁם אָסְפָה, קָרְאָה אֶל הַיּוּנָקִים:</p>
</blockquote>

<blockquote>
<p>&#8220;הָאַחִים-לַבְּרִית, אַחֲרַי תָּבֹאוֹ!&#8221;</p>
</blockquote>

<blockquote>
<p>כִּי אָסְפָה סַמִּים שָׁם רָבִיאוֹילָה</p>
</blockquote>

<blockquote>
<p>וַתְּרַפֵּא לְכָל פְּצָעָיו שֶׁל מִילוֹשׁ,</p>
</blockquote>

<blockquote>
<p>נַעֲשָׂה גְּרוֹנוֹ שֶׁל אוֹתוֹ יוּנָק</p>
</blockquote>

<blockquote>
<p>עוֹד יָפֶה מִשֶּׁהָיָה לוֹ קֹדֶם,</p>
</blockquote>

<blockquote>
<p>אַף גָּלַד הַפֶּצַע עַל לִבֵּהוּ,</p>
</blockquote>

<blockquote>
<p>נַעֲשָׂה בָּרִיא וּכְמוֹ לֹא כָּאָב.</p>
</blockquote>

<blockquote>
<p>וַתָּעָף הַוִּילָה לַפְּלָנִינָה,</p>
</blockquote>

<blockquote>
<p>עִם אֲחִי-בְרִיתוֹ נָסַע לוֹ מַרְקוֹ</p>
</blockquote>

<blockquote>
<p>וַיִּסַּע אֶל גְּבוּל הַנַּחַל פּוֹרֶטְשׁ;</p>
</blockquote>

<blockquote>
<p>אַךְ אֶת הַטִּימוֹק חָצָה וְעָבָר,</p>
</blockquote>

<blockquote>
<p>לְיַד הַכְּפָר זֶה הַגָּדוֹל, כְּפַר בּרֶגוֹב,</p>
</blockquote>

<blockquote>
<p>וּמִשָּׁם פָּנָה אֶל גְבוּל נְהַר וִידִין.</p>
</blockquote>

<blockquote>
<p>וְרָבִיאוֹילָה הִיא אָמְרָה לַוִּילוֹת:</p>
</blockquote>

<blockquote>
<p>&quot;שְׁמַעַן קוֹלִי, אַחְיוֹתַי הַוִּילוֹת,</p>
</blockquote>

<blockquote>
<p>אַל תִּירוּ בָּהָר וּבַיּוּנָקִים,</p>
</blockquote>

<blockquote>
<p>אַל תִּירוּ בָּהֶם כָּל עוֹד חַי מַרְקוֹ,</p>
</blockquote>

<blockquote>
<p>כָּל-עוֹד שָׁרֶץ הָרוֹאֶה מְלַוֵּהוּ</p>
</blockquote>

<blockquote>
<p>וְכֵילָף אִתּוֹ לוֹ שֵׁשׁ כְּנָפַיִם.</p>
</blockquote>

<blockquote>
<p>מָה עֻנֵּיתִי בְּיָדָיו שֶׁל מַרְקוֹ!</p>
</blockquote>

<blockquote>
<p>כָּל-עוֹד נִשְׁמָתִי בִּי אָז נוֹתָרְתִּי.&quot;</p>
</blockquote>

<br>  

<p><strong>מַרְקוֹ וּלְיוּטִיצָה בּוֹגְדַן</strong></p>

<br>  

<blockquote>
<p>סֶרְבִּים גִּבּוֹרִים שְׁלֹשָׁה בַּדֶּרֶךְ,</p>
</blockquote>

<blockquote>
<p>מִקּוֹסוֹבוֹ, מֵהַחוֹף, בַּבֹּקֶר.</p>
</blockquote>

<blockquote>
<p>הָרִאשׁוֹן - הוּא מַרְקוֹ מֵעִיר פְּרִילֶפּ,</p>
</blockquote>

<blockquote>
<p>הַשֵּׁנִי - הוּא רְיֶליָה מֵעִיר פָּזַר,</p>
</blockquote>

<blockquote>
<p>הַשְּׁלִישִי - הוּא מִילוֹשׁ מֵעִיר פּוֹצֶר.</p>
</blockquote>

<blockquote>
<p>הֵם עוֹבְרִים, הַמַּצְבִּיאִים, בְּכֶרֶם,</p>
</blockquote>

<blockquote>
<p>קְצֵה-הַכֶּרֶם שֶׁל בּוֹגְדַן-לְיוּטִיצָה.</p>
</blockquote>

<blockquote>
<p>הִתְרַגֵּז פִּתְאֹם סוּסוֹ שֶׁל רְיֶלְיָה,</p>
</blockquote>

<blockquote>
<p>טָס-נִשָּׁא בִּתְחוּם כַּרְמוֹ שֶׁל בּוֹגְדַן,</p>
</blockquote>

<blockquote>
<p>טָס-נִשָּׁא, שִׁחֵת הַגֶּפֶן בֹּסֶר.</p>
</blockquote>

<blockquote>
<p>לוֹ אָמַר אָז מַרְקוֹ בֶּן-הַמֶּלֶךְ:</p>
</blockquote>

<blockquote>
<p>&quot;חוּשָׁה וַעֲבוֹר אוֹתוֹ הַכֶּרֶם!</p>
</blockquote>

<blockquote>
<p>לוּ יָדַעְתָּ, אָח, לְמִי הַכֶּרֶם,</p>
</blockquote>

<blockquote>
<p>מֶה הָיִיתָ מִתְרַחֵק מִמֶּנּוּ.</p>
</blockquote>

<br>  

<blockquote>
<p>זֶה כַּרְמוֹ שֶׁל בּוֹגְדַן שֶׁל לְיוּטִיצָה.</p>
</blockquote>

<blockquote>
<p>גַּם אֲנִי לְכָאן נִכְנַסְתִּי פַּעַם,</p>
</blockquote>

<blockquote>
<p>וְלֹא מְעַט הַגֶּפֶן בּוֹ שִׁחַתִּי.</p>
</blockquote>

<blockquote>
<p>וּבוֹגְדַן-לְיוּטִיצָה כְּשֶׁרָאַנִי,</p>
</blockquote>

<blockquote>
<p>סוּסָתוֹ רָכַב, הִתְחִיל רוֹדְפֵנִי.</p>
</blockquote>

<blockquote>
<p>לֹא הִרְהַבְתִּי לִתְגָּרוֹת בְּבּוֹגְדַן,</p>
</blockquote>

<blockquote>
<p>חִישׁ אֶל שְׂפַת הַיָּם פָּנִיתִי;</p>
</blockquote>

<blockquote>
<p>אַךְ בְּעִקְּבוֹתַי דָּהַר-טָס בּוֹגְדַן</p>
</blockquote>

<blockquote>
<p>עַל סוּסַת עֲרָב יִקְרַת הָעֵרֶךְ,</p>
</blockquote>

<blockquote>
<p>וְלוּלֵא רָכַבְתִּי אָז עַל שָׁרֶץ,</p>
</blockquote>

<blockquote>
<p>בְּוַדַּאי הָיָה הַלָּה תּוֹפְסֵנִי.</p>
</blockquote>

<blockquote>
<p>הִזְדָּרֵז פָּרַץ קָדִימָה שָׁרֶץ,</p>
</blockquote>

<blockquote>
<p>הַסּוּסָה נוֹתְרָה מֵאֲחוֹרֵינוּ.</p>
</blockquote>

<blockquote>
<p>כִּי הִרְגִּיש בָּזֶה לְיוּטִיצָה בּוֹגְדַן,</p>
</blockquote>

<blockquote>
<p>וְהִתִּיר אֶת כֵּילַפּוֹ מֵאֹכֶף</p>
</blockquote>

<blockquote>
<p>וְהֵטִיל בִּי, אַחֲרַי, בְּכֹחַ.</p>
</blockquote>

<blockquote>
<p>וַיִּפְגַּע בִּי מַקְלְעוֹ בַּמֹּתֶן,</p>
</blockquote>

<blockquote>
<p>בַּקַתָּה שֶׁלּוֹ הַלָּה פְּגָעָנִי:</p>
</blockquote>

<blockquote>
<p>הִתְהַפַּכְתִּי וָאֶפּוֹל מִשָּׁרֶץ.</p>
</blockquote>

<blockquote>
<p>בְּדֵי-עָמָל בְּאֻכָּפִי עָלִיתִי,</p>
</blockquote>

<blockquote>
<p>וְבְחָפְזָה מִבּוֹגְדַן אָז בָּרַחְתִּי;</p>
</blockquote>

<blockquote>
<p>וְזֶה לִפְנֵי שָׁנִים אֵרַע לִי שֶׁבַע,</p>
</blockquote>

<blockquote>
<p>וּמֵאָז אֲנִי פֹּה לֹא הָיִיתִי.&quot;</p>
</blockquote>

<blockquote>
<p>כָּכָה שֹוֹחֲחוּ שָׁם הַיּוּנָקִים,</p>
</blockquote>

<blockquote>
<p>וְהִנֵּה רָאוּ אָדָם מִנֶּגֶד.</p>
</blockquote>

<blockquote>
<p>וַיִּפְנוּ הַגִּבּוֹרִים הַיָּמָּה,</p>
</blockquote>

<blockquote>
<p>הִסְתַּכְּלוּ יָפֶה אֲחֵי-בְרִית-קֹדֶשׁ,</p>
</blockquote>

<blockquote>
<p>וְהִנֵּה בָּא לִקְרָאתָם לְיוּטִיצָה,</p>
</blockquote>

<blockquote>
<p>וְאִתּוֹ תְּרֵיסַר שָֹרֵי-הֶחָיִל.</p>
</blockquote>

<blockquote>
<p>כִּי רָאָה זֹאת מַרְקוֹ בֶּן-הַמֶּלֶךְ,</p>
</blockquote>

<blockquote>
<p>הוּא אָמַר אֶל מִילוֹשׁ וְאֶל רְיֶלְיָה:</p>
</blockquote>

<blockquote>
<p>&quot;צְאוּ וּרְאוּ, אַחַי אֲשֶׁר אָהַבְתִּי,</p>
</blockquote>

<blockquote>
<p>בּוֹגְדַן הוּא לְיוּטִיצָה לִקְרָאתֵנוּ.</p>
</blockquote>

<blockquote>
<p>הוּא יַכְרִיעַ אֶת שְׁלָשְׁתֵּנוּ יָחַד.</p>
</blockquote>

<blockquote>
<p>אֵין בְּרֵרָה אֶלָּא מִפֹּה לִבְרֹחַ.&quot;</p>
</blockquote>

<blockquote>
<p>לוֹ עָנָה אָז מִילוֹשׁ מֵעִיר פּוֹצֶר:</p>
</blockquote>

<blockquote>
<p>&quot;הוֹי, אָחִינוּ-שֶׁבַּבְּרִית, הוֹי, מַרְקוֹ!</p>
</blockquote>

<blockquote>
<p>הֵן אוֹמְרִים עָלֵינוּ: אַיִן</p>
</blockquote>

<blockquote>
<p>בָּעוֹלָם גִּבּוֹר יִשְׂגַּב מִמֶּנּוּ</p>
</blockquote>

<blockquote>
<p>הַשְּׁלשָׁה, אִם אַךְ נֵצֵאָה יָחַד.</p>
</blockquote>

<blockquote>
<p>וּמוּטָב נֹאבַד כֻּלָּנוּ יַחַד,</p>
</blockquote>

<blockquote>
<p>מִנּוּסֵנוּ בְּחֶרְפָּה מִבּוֹגְדַן.&quot;</p>
</blockquote>

<blockquote>
<p>כִּי שָׁמַע זֹאת מַרְקוֹ בֶּן-הַמֶּלֶךְ,</p>
</blockquote>

<blockquote>
<p>פִּיו פָּתַח וּלְאֶחָיו הִבִּיעַ:</p>
</blockquote>

<blockquote>
<p>&quot;טוֹב-יָפֶה! אֲבָל הֲלֹא תַּגִּידוּ,</p>
</blockquote>

<blockquote>
<p>אֵיכָה נְחַלְּקָה אוֹתָם בֵּינֵינוּ?</p>
</blockquote>

<blockquote>
<p>רְצוֹנְכֶם לְהִתְרָאוֹת עִם בּוֹגְדַן,</p>
</blockquote>

<blockquote>
<p>אוֹ לְהִתְנַפֵּל עַל בְּנֵי הֶחָיִל?&quot;</p>
</blockquote>

<blockquote>
<p>לוֹ עָנוּ אֶחָיו-בַּבְּרִית, לְמַרְקוֹ:</p>
</blockquote>

<blockquote>
<p>&#8220;לֹא, כִּי נִתְרָאֶה עִם בּוֹגְדַן.&#8221;</p>
</blockquote>

<blockquote>
<p>וּבְעוֹד עַל לְשׁוֹנָם הָאֹמֶר,</p>
</blockquote>

<blockquote>
<p>וְהִנֵּה בָּא מִתְקָרֵב לְיוּטִיצָה.</p>
</blockquote>

<blockquote>
<p>אָז הִתִּיר אֶת הָאַלָּה לוֹ מַרְקוֹ,</p>
</blockquote>

<blockquote>
<p>הִתְנַפֵּל עַל שָׂרֵי-צְבָא לְיוּטִיצָה,</p>
</blockquote>

<blockquote>
<p>הִפִּילָם כֻּלָּם מִן הַמִּרְדַּעַת,</p>
</blockquote>

<blockquote>
<p>עַל גַּבָּם כָּפַת אֶת הַיָּדַיִם,</p>
</blockquote>

<blockquote>
<p>וּנְהָגָם כֻּלָּם בִּקְצֵה הַכָּרֶם.</p>
</blockquote>

<blockquote>
<p>וְהִנֵּה בָּא לִקְרָאתוֹ לְיוּטִיצָה,</p>
</blockquote>

<blockquote>
<p>וְהוּא נוֹהֵג אֶת רְיֶלְיָה וְאֶת מִילוֹשׁ,</p>
</blockquote>

<blockquote>
<p>עַל גַּבָּם כָּפַת אֶת הַיָּדַיִם.</p>
</blockquote>

<blockquote>
<p>מַרְקוֹ אַךְ רָאוּ עֵינָיו אֶת-בּוֹגְדַן,</p>
</blockquote>

<blockquote>
<p>הִתְפַּחֵד מְאֹד, לֹא הִתְפַּחֵד כָּךְ</p>
</blockquote>

<blockquote>
<p>מֵעוֹלָם וְעַד יוֹמוֹ זֶה עָתָּה,</p>
</blockquote>

<blockquote>
<p>הִתְבּוֹנֵן סָבִיב, יִבְרַח לוֹ אָנָה;</p>
</blockquote>

<blockquote>
<p>אֶלָּא שֶׁזָּכַר אֶחָיו בַּשֶּׁבִי,</p>
</blockquote>

<blockquote>
<p>אִישׁ אִישׁ לְאֶחָיו הִבְטִיחַ:</p>
</blockquote>

<blockquote>
<p>מִי מֵהֶם אֲשֶׁר יִפּוֹל בַּשֶּׁבִי,</p>
</blockquote>

<blockquote>
<p>הָאַחִים הַשְּׁנַיִם הֵם יִפְדּוּהוּ.</p>
</blockquote>

<blockquote>
<p>וַיִמְתַּח אָז מַרקוֹ רֶסֶן שָׁרֶץ,</p>
</blockquote>

<blockquote>
<p>וְשָׁמַט עַד הַגְּבִינִים הַקּוֹבַע,</p>
</blockquote>

<blockquote>
<p>בִּגְבִינָיו נָגַע סַמּוּר הַקּוֹבַע,</p>
</blockquote>

<blockquote>
<p>אֶת סֵיפוֹ הַחַד שָׁלַף מִתַּעַר,</p>
</blockquote>

<blockquote>
<p>וּבְעֵינָיו מוֹדֵד רָחְבּוֹ שֶׁל בּוֹגְדַן.</p>
</blockquote>

<blockquote>
<p>וּבִקְצֵה כַּרְמוֹ נִצָּב לְיוּטִיצָה,</p>
</blockquote>

<blockquote>
<p>כִּי רָאָה שְׁחוֹרוֹת עֵינָיו שֶׁל מַרְקוֹ,</p>
</blockquote>

<blockquote>
<p>תָּאֳרוֹ שֶׁלּוֹ וְכָל מַרְאֵהוּ,</p>
</blockquote>

<blockquote>
<p>וּפָקוּ פִּתְאֹם רַגְלָיו שֶׁל בּוֹגְדַן.</p>
</blockquote>

<blockquote>
<p>מַרְקוֹ הוּא מַיְשִׁיר מַשְׁקִיף עַל בּוֹגְדַן,</p>
</blockquote>

<blockquote>
<p>וְגַם בּוֹגְדַן הוּא מַשְׁקִיף עַל מַרְקוֹ;</p>
</blockquote>

<blockquote>
<p>לֹא הֵהִין גַּם זֶה גַּם זֶה לָנוּעַ.</p>
</blockquote>

<blockquote>
<p>אַךְ סוֹף-סוֹף עָנָה בּוֹגְדַן-לְיוּטִיצָה:</p>
</blockquote>

<blockquote>
<p>&quot;מַרְקוֹ, נַעֲשֶׂה שָׁלוֹם בֵּינֵינוּ!</p>
</blockquote>

<blockquote>
<p>אֲשַׁלֵּחַ אֶת מִילוֹש וְאֶת רְיֶלְיָה,</p>
</blockquote>

<blockquote>
<p>בִּשְׂכַר-זֶה שַׁלַּח שָׁרֵי הֶחָיִל.&quot;</p>
</blockquote>

<blockquote>
<p>כִּי שָׁמַע זֹאת מַרְקוֹ, אֲשֶׁר אָמָר,</p>
</blockquote>

<blockquote>
<p>וַיְשַׁחְרֵר אֶת מַצְבִּיאָיו שֶׁל בּוֹגְדַן,</p>
</blockquote>

<blockquote>
<p>בּוֹגְדַן הוּא שִׁלַּח אֲחֵי-בְרִית מַרְקוֹ.</p>
</blockquote>

<blockquote>
<p>הוּא פָּרַק מֵעַל סוּסוֹ נֹאד יָיִן,</p>
</blockquote>

<blockquote>
<p>וַיֵּשְׁבוּ לִשְׁתּוֹת כָּל הַיּוּנָקִים,</p>
</blockquote>

<blockquote>
<p>וּמְקַנְּחִים שָׁם בְּעִנְּבֵי הַגָּפֶן.</p>
</blockquote>

<blockquote>
<p>וּכְשֶׁסָּעֲדוּ לִבָּם בַּיַּיִן,</p>
</blockquote>

<blockquote>
<p>קָמוּ שְׁלֹשֶת גִּבּוֹרֵי הַסֶּרְבִּים,</p>
</blockquote>

<blockquote>
<p>עַל סוּסֵימוֹ הַטּוֹבִים רָכָבוּ.</p>
</blockquote>

<blockquote>
<p>וּלְבּוֹגְדַן-לְיוּטִיצָה סָח אָז מַרְקוֹ:</p>
</blockquote>

<blockquote>
<p>&quot;אַךְ שָׁלוֹם הֱיֵה, אָחִי לְיוּטִיצָה!</p>
</blockquote>

<blockquote>
<p>כִי נִזְכֶּה שׁוּב לִפָּגֵשׁ בַּדֶּרֶךְ,</p>
</blockquote>

<blockquote>
<p>שׁוּב נִשְׁתֶּה מִן הָאָדֹם, יֵין-חָמֶר!&quot;</p>
</blockquote>

<blockquote>
<p>אַךְ לְיוּטִיצָה-בּוֹגְדַן יַעֲנֶנּוּ:</p>
</blockquote>

<blockquote>
<p>&quot;נֹכַח אֱלֹהִים, אָחִי, דַּרְּכֶּךָ!</p>
</blockquote>

<blockquote>
<p>לְוַאי וּלְוַאי וְשׁוּב לֹא אֶפְגְּשֶׁךָּ.</p>
</blockquote>

<blockquote>
<p>לְוַאי וּלְוַאי לֹא תִּתְפַּחֵד כָּמוֹנִי,</p>
</blockquote>

<blockquote>
<p>כַּאֲשֶׁר אֲנִי הַיּוֹם נִבְהָלְתִּי!&quot;</p>
</blockquote>

<blockquote>
<p>מַרְקוֹ שָׁב עָשָׂה דַּרְכּוֹ הַיָּמָּה,</p>
</blockquote>

<blockquote>
<p>וּבּוֹגְדַן נִשְׁאַר בַּגַּן בַּכָּרֶם.</p>
</blockquote>

<br>  

<p><strong>מַרְקוֹ בֶּן-הַמֶּלֶךְ וְהַנֶּשֶׁר</strong></p>

<br>  

<blockquote>
<p>מְאֹד חוֹלֶה הוּא מַרְקוֹ בֶּן-הַמֶּלֶךְ,</p>
</blockquote>

<blockquote>
<p>עַל הַדֶּרֶךְ עַל דּוֹלָמָה שָׁכָב,</p>
</blockquote>

<blockquote>
<p>וַיִּתְכַּס בְּצָעִיף מִפְּנֵי הַשֶּׁמֶשׁ.</p>
</blockquote>

<blockquote>
<p>אָז לִמְרַאֲשׁוֹתָיו מָעַךְ הָרֹמַח,</p>
</blockquote>

<blockquote>
<p>אֶת-סוּסוֹ אֶת-שָׁרִין קָשַׁר בְּרֶסֶן.</p>
</blockquote>

<blockquote>
<p>הִתְיַשֵּׁב עַל כִּידוֹנוֹ הַנֶּשֶׁר,</p>
</blockquote>

<blockquote>
<p>וּמַשִּׁיב בְּאֶבְרוֹתָיו הָרוּחַ,</p>
</blockquote>

<blockquote>
<p>מִנָּהָר בְּחַרְטוּמוֹ מֵבִיא הַמַּיִם,</p>
</blockquote>

<blockquote>
<p>בָּם יַשְׁקֶה אֶת הַחוֹלֶה, אֶת מַרְקוֹ.</p>
</blockquote>

<blockquote>
<p>לוֹ סָחָה, לַנֶּשֶׁר, וִילַת-יָעַר:</p>
</blockquote>

<blockquote>
<p>&quot;נָא בַּשֵּׁם הַגֵּד אֱמֹר לִי, נֶשֶׁר,</p>
</blockquote>

<blockquote>
<p>מֵעוֹלָם הֵיטִיב עִמֶּךָ מַרְקוֹ,</p>
</blockquote>

<blockquote>
<p>שֶׁאַתָּה מַשִׁיב עָלָיו הָרוּחַ,</p>
</blockquote>

<blockquote>
<p>כִּי תַּשְׁקֶנּוּ בְּחַרְטוֹם הַמָּיִם?&quot;</p>
</blockquote>

<blockquote>
<p>לָהּ עָנָה הַעוֹף אַדִּיר כְּנָפַיִם:</p>
</blockquote>

<blockquote>
<p>&quot;דֹּם תִּדֹּמִּי! כְּלוּם הוּא לֹא הֵיטִיב לִי</p>
</blockquote>

<blockquote>
<p>הַיּוּנָק זֶה מַרְקוֹ בֶּן-הַמֶּלֶךְ?</p>
</blockquote>

<blockquote>
<p>שְׁמָּא אַתְּ יוֹדַעַת לֹא שָׁכַחַתְּ,</p>
</blockquote>

<blockquote>
<p>אֵיךְ נָפְלוּ צְבָאוֹת בּשְׁדֵה-קוֹסוֹבוֹ.</p>
</blockquote>

<blockquote>
<p>שְׁנֵי מְלָכִים נָפְלוּ בָּזֶה הַקָּטֶל:</p>
</blockquote>

<blockquote>
<p>לָזַר-סֶרְבִּי וּמוּרַט-הַתֻּרְקִי.</p>
</blockquote>

<blockquote>
<p>דָּם נִגַּר כַּיְאוֹר עַל שְׂדֵה-קוֹסוֹבוֹ,</p>
</blockquote>

<blockquote>
<p>עַד לְדָרְבְנוֹת הַסּוּס הִגִּיעַ,</p>
</blockquote>

<blockquote>
<p>עַד לַחְגּוֹר-הַמֶּשִׁי בַּיּוּנָקִים.</p>
</blockquote>

<blockquote>
<p>בַּדָּמִים הָהֵם, מֵרֹב הַקֶּטֶל,</p>
</blockquote>

<blockquote>
<p>שָׁם צָפוּ סוּסִים, שָׂחוּ יוּנָקִים.</p>
</blockquote>

<blockquote>
<p>וַיָּבֹא הָעוֹף נְקִי-שִׁנַּיִם,</p>
</blockquote>

<blockquote>
<p>בָּא רָעֵב חוֹשֵׁק-בָּשָׂר, מַחְנַיִם,</p>
</blockquote>

<blockquote>
<p>לְנַקֵּר בְּשַׂר אָדָם לְשׂוֹבַע,</p>
</blockquote>

<blockquote>
<p>לְגַמֵּא דְּמֵי-אָדָם לְשָׁכְרָה.</p>
</blockquote>

<blockquote>
<p>אֶבְרוֹתַי אֲנִי אָז שָׁם אֶגְאָלְתִּי.</p>
</blockquote>

<blockquote>
<p>חַם הַשֶּׁמֶשׁ בְּסַפִּיר שָׁמַיִם,</p>
</blockquote>

<blockquote>
<p>הַדָּמִים יָבְשׁוּ עַל הַכְּנָפַיִם;</p>
</blockquote>

<blockquote>
<p>לֹא יָכֹלְתִּי הִתְרוֹמֵם שָׁמָיְמָה.</p>
</blockquote>

<blockquote>
<p>כַּעֲלוֹת הָעוֹף מִשָּׁם וָהָלְאָה</p>
</blockquote>

<blockquote>
<p>לְבַדִּי נִשְׁאַרְתִּי בְּקוֹסוֹבוֹ,</p>
</blockquote>

<blockquote>
<p>וְכִמְעַט שֶׁהַסּוּסִים דְּרָסוּנִי.</p>
</blockquote>

<blockquote>
<p>אַךְ אִנָּה לִי אֱלֹהִים אֶת מַרְקוֹ,</p>
</blockquote>

<blockquote>
<p>וּמִתּוֹך דַּם אַדִּירִים מָשָׁנִי.</p>
</blockquote>

<blockquote>
<p>הוֹשִׁיבַנִי עַל סוּסוֹ, עַל שָׁרִין,</p>
</blockquote>

<blockquote>
<p>וַיְבִיאֵנִי אֶל יָרְקוֹ שֶׁל יַעַר,</p>
</blockquote>

<blockquote>
<p>הִצִּיגַנִי עַל עֲנַף אַשּׁוּחַ.</p>
</blockquote>

<blockquote>
<p>גֶּשֶׁם רַב יָרַד אָז אָרְצָה</p>
</blockquote>

<blockquote>
<p>וַיִּשְׁטוֹף שָׁטוֹף דַּם הַיּוּנָקִים,</p>
</blockquote>

<blockquote>
<p>אֶל סִיעַת הָעוֹף אָז הִצְטָרָפְתִּי.</p>
</blockquote>

<blockquote>
<p>וְעוֹד הֵיטִיב לִי פַּעַם אַחַת מַרְקוֹ.</p>
</blockquote>

<blockquote>
<p>שֶׁמָּא אַתְּ זוֹכֶרֶת וְיוֹדַעַת</p>
</blockquote>

<blockquote>
<p>עַל הַתַּבְעֵרָה בִּשְׂדֵה- קוֹסוֹבוֹ,</p>
</blockquote>

<blockquote>
<p>וּמִצְפַּת אַדְזְשַׁגִּין בְּאֵשׁ בּוֹעֶרֶת,</p>
</blockquote>

<blockquote>
<p>גּוֹזָלַי הָיוּ שָׁם בְּקַן-הַנֶּשֶׁר.</p>
</blockquote>

<blockquote>
<p>וּנְטָלָם שָׂמָם בַּחֵיק אָז מַרְקוֹ,</p>
</blockquote>

<blockquote>
<p>וַיְבִיאֵם אֱלֵי חֲצַר הַצָּחַר.</p>
</blockquote>

<blockquote>
<p>חֲדָשִׁים תִּשְׁעָה סִפֵּק שָׁם לָמוֹ</p>
</blockquote>

<blockquote>
<p>מְזוֹנוֹתֵיהֶם, וְעוֹד שָׁבוּע,</p>
</blockquote>

<blockquote>
<p>וְאַחַר הֵבִיא אוֹתָם לַיָּעַר.</p>
</blockquote>

<blockquote>
<p>שָׁם נִפְגַּשְׁתִּי שׁובּ אִתָּם, בַּיָּעַר.</p>
</blockquote>

<blockquote>
<p>כָּךְ עָשָׁה לִי מַרְקוֹ בֶּן-הַמֶּלֶךְ!&quot;</p>
</blockquote>

<blockquote>
<p>זִכָּרוֹן הוּא לַיּוּנָק לְמַרְקוֹ,</p>
</blockquote>

<blockquote>
<p>כִּי הָיָה גִּבּוֹר נוֹדָע בַּשָּׁעַר.</p>
</blockquote>

<br>  

<p><strong>מַרְקוֹ שׁוֹתֶה בְּרָמָזַן יָיִן</strong></p>

<br>

<blockquote>
<p>סוּלֵימַן פָּקַד לְכָל הָאָרֶץ:</p>
</blockquote>

<blockquote>
<p>לֹא לִשְׁתּוֹת בְּרָמָזַן הַיָּיִן,</p>
</blockquote>

<blockquote>
<p>לֹא לָצֵאת בִּמְעִיל יָרֹק, דּוּלָמָה,</p>
</blockquote>

<blockquote>
<p>לֹא לַחְגֹּר עֲלֵי יָרֵך הַסַּיִף,</p>
</blockquote>

<blockquote>
<p>לֹא לָחוּל עִם נְעָרוֹת בְּמַחֲנָיִם.</p>
</blockquote>

<blockquote>
<p>מַרְקוֹ הוּא יוֹצֵא בִּמְחוֹל מַחְנָיִם,</p>
</blockquote>

<blockquote>
<p>מַרְקוֹ הוּא חוֹגֵר לוֹ חֶרֶב-פֶּלֶד,</p>
</blockquote>

<blockquote>
<p>מַרְקוֹ הוּא נוֹשֵׂא מְעִיל יָרֹק לוֹ,</p>
</blockquote>

<blockquote>
<p>יַיִן בְּרָמָזַן יִשְׁתֶּה לוֹ מַרְקוֹ –</p>
</blockquote>

<blockquote>
<p>מְכַנֵּס כָּל חַאג' וְכָל אוֹרֵחַ,</p>
</blockquote>

<blockquote>
<p>הוּא שׁוֹתֶה, לָהֶם מַגִּישׁ הַיָּיִן.</p>
</blockquote>

<blockquote>
<p>לפני סוּלֵימַן קָבְלוּ הַתֻּרְקִים:</p>
</blockquote>

<blockquote>
<p>&quot;סוּלֵימַן,אָבִינוּ גַּם אִמֵּנוּ!</p>
</blockquote>

<blockquote>
<p>לֹא אַתָּה הַצַּו צִוִּיתָ, מֶלֶךְ,</p>
</blockquote>

<blockquote>
<p>לֹא לִשְׁתּוֹת בְּרָמָזַן הַיָּיִן,</p>
</blockquote>

<blockquote>
<p>לֹא לָצֵאת בִּמְעִיל יָרֹק, דּוּלָמָה,</p>
</blockquote>

<blockquote>
<p>לֹא לַחְגֹּר עֲלֵי יָרֵך הַסַּיִף,</p>
</blockquote>

<blockquote>
<p>לֹא לָחוּל עִם נְעָרוֹת בְּמַחֲנָיִם?</p>
</blockquote>

<blockquote>
<p>מַרְקוֹ חָל עִם נְעָרוֹת בְּמַחֲנָיִם,</p>
</blockquote>

<blockquote>
<p>מַרְקוֹ לוֹ עַל יְרֵכוֹ הַסַּיִף,</p>
</blockquote>

<blockquote>
<p>מַרְקוֹ הוּא לוֹבֵשׁ מְעִיל יָרֹק לוֹ,</p>
</blockquote>

<blockquote>
<p>וּבִימֵי הרָמָזַן יֵשְׁתְּ יָיִן.</p>
</blockquote>

<blockquote>
<p>לוּ אֶחָד שָׁתָה–וְנִסְלַח לַפֶּשַׁע,</p>
</blockquote>

<blockquote>
<p>לֹא! כִּי הוּא מַקְהִיל כָּל חַאג' אוֹרֵחַ,</p>
</blockquote>

<blockquote>
<p>הוּא שׁוֹתֶה, לָהֶם יַגִּישׁ הַיָּיִן.&quot;</p>
</blockquote>

<blockquote>
<p>כִּי שָׁמַע זֹאת סוּלֵימַן -הַמֶּלֶךְ,</p>
</blockquote>

<blockquote>
<p>וַיִּשְׁלַח שְׁנֵי מַלְאָכִים אֶל מַרְקוֹ:</p>
</blockquote>

<blockquote>
<p>&quot;מַהֲרוּ נָא מַלְאָכַי, בְּנֵי-נֹעַר,</p>
</blockquote>

<blockquote>
<p>כֹּה תֹּאמְרוּ אֶל מַרְקוֹ בֶּן-הַמֶּלֶךְ:</p>
</blockquote>

<blockquote>
<p>&#8216;הַשֻׂלְטן קוֹרֵא לְךָ לַדִּיוַאן&#8217;.&quot;</p>
</blockquote>

<blockquote>
<p>וַיֵּלְכוּ שְׁנֵי הַשְּׁלִיחִים בְּנֵי-נֹעַר,</p>
</blockquote>

<blockquote>
<p>הִנֵּה הֵם בְּאָהֳלוֹ שֶׁל מַרְקוֹ.</p>
</blockquote>

<blockquote>
<p>יַיִן יֵשְׁתְּ–וְלִפְנֵי מַרְקוֹ סֵפֶל</p>
</blockquote>

<blockquote>
<p>בֶּן שְׁתֵּים עֶשְׂרֵה אוֹקִיּוֹת בְּעֵרֶךְ.</p>
</blockquote>

<blockquote>
<p>לוֹ עָנוּ-אָמְרוּ שְׁלִיחֵי הַמֶּלֶךְ:</p>
</blockquote>

<blockquote>
<p>&quot;שְׁמָעָה לָנוּ, מַרְקוֹ בֶּן-הַמֶּלֶךְ:</p>
</blockquote>

<blockquote>
<p>הַשֻּׂלְטָן קוֹרֵא לְךָ וְתֵכֶף.</p>
</blockquote>

<blockquote>
<p>מַהֲרָה, קוּם, אֶל הַמֶּלֶךְ לֵכָה!&quot;</p>
</blockquote>

<blockquote>
<p>מְאֹד חָרָה אַף מַרְקוֹ בֶּן-הַמֶּלֶךְ,</p>
</blockquote>

<blockquote>
<p>בַּגָּבִיעַ הַנִּצָּב תָּפַס הוּא,</p>
</blockquote>

<blockquote>
<p>וּזְרָקוֹ בִּפְנֵי שְׁלִיחֵי-הַמֶּלֶךְ.</p>
</blockquote>

<blockquote>
<p>הִתְפּוֹצְצוּ בְּקוֹל רָאשִׁים וָסֵפֶל,</p>
</blockquote>

<blockquote>
<p>נִשְׁפְּכוּ שָׁם גַּם דָּמִים גַּם יָיִן.</p>
</blockquote>

<blockquote>
<p>קָם וַיֵּלֶךְ מַרְקוֹ אֶל הַמֶּלֶךְ,</p>
</blockquote>

<blockquote>
<p>לִימִינוֹ יָשַׁב עַל יַד הַבֶּרֶךְ,</p>
</blockquote>

<blockquote>
<p>לוֹ כּוֹבַע-סַמּוּר שָׁמוּט עַל מֵצַח,</p>
</blockquote>

<blockquote>
<p>מִלְּפָנָיו אֶת כֵּילַפּוֹ הִנִּיחַ,</p>
</blockquote>

<blockquote>
<p>עַל גַּבּוֹ לוֹ חֶרֶב מְשֻׁנֶּנֶת.</p>
</blockquote>

<blockquote>
<p>הַשֻּׂלְטָן פָּתַח אֶת פִּיו וַיֹּאמַר:</p>
</blockquote>

<blockquote>
<p>&quot;בְּנִי כְּחַק-לִי, מַרְקוֹ בֶּן-הַמֶּלֶךְ!</p>
</blockquote>

<blockquote>
<p>הֵן יָדַעְתְּ כִּי אֲנִי צִוִּיתִי:</p>
</blockquote>

<blockquote>
<p>לֹא לִשְׁתּוֹת בְּרָמָזַן הַיָּיִן,</p>
</blockquote>

<blockquote>
<p>לֹא לָצֵאת בִּמְעִיל יָרֹק, דּוּלָמָה,</p>
</blockquote>

<blockquote>
<p>לֹא לַשאֵתׂ עֲלֵי יָרֵך הַסַּיִף,</p>
</blockquote>

<blockquote>
<p>לֹא לָחוּל עִם נְעָרוֹת בְּמַחֲנָיִם;</p>
</blockquote>

<blockquote>
<p>וְלִי רַבִּים וְכֵן טוֹבִים סִפֵּרוּ,</p>
</blockquote>

<blockquote>
<p>לִי אֶת דִּבָּתְךָ רָעָה הֵבִיאוּ:</p>
</blockquote>

<blockquote>
<p>כִּבְיָכוֹל אַתָּה חָל בְּמַחֲנָיִם,</p>
</blockquote>

<blockquote>
<p>כִּבְיָכוֹל לָךְ חֶרֶב מְנֻגֶּדֶת,</p>
</blockquote>

<blockquote>
<p>וּלְבוּשְׁךָ מְעִיל יָרֹק, דּוּלָמָה,</p>
</blockquote>

<blockquote>
<p>בְּרָמָזַן אַתָּה שׁוֹתֶה הַיָּיִן,</p>
</blockquote>

<blockquote>
<p>מְכַנֵּס כָּל חַאג' וְכָל אוֹרֵחַ,</p>
</blockquote>

<blockquote>
<p>גַּם אַתָּה שׁוֹתֶה גַּם תַּגִּישׁ-לָמוֹ.</p>
</blockquote>

<blockquote>
<p>לָמָּה כּוֹבָעֲךְ שָׁמוּט עַל מֵצַח?</p>
</blockquote>

<blockquote>
<p>לָמָּה כֵּילַפְּךָ מֻנָּח שָׁם לְפָנֶיךָ?</p>
</blockquote>

<blockquote>
<p>לָמָּה עַל גַּבְּךָ תָּלוּי הַסַּיִף?&quot;</p>
</blockquote>

<blockquote>
<p>מַרְקוֹ לַשֻּׂלְטָן עָנָה וַיֹּאמַר:</p>
</blockquote>

<blockquote>
<p>&quot;סוּלֵימַן אָבִי מִן הַשָּׁמַיִם!</p>
</blockquote>

<blockquote>
<p>בְּרָמָזַן, חַג-תֻּרְקִים, אֶשְׁתֶּה יָיִן,</p>
</blockquote>

<blockquote>
<p>כִּי אֱמוּנָתִי שֶׁלִּי מַתֶּרֶת;</p>
</blockquote>

<blockquote>
<p>הִנְנִי מַגִּישׁ לַחַאג' וְלָאוֹרֵחַ,</p>
</blockquote>

<blockquote>
<p>הִנְנִי מַגִּישׁ לָהֶם–חֶרְפָּה הִיא</p>
</blockquote>

<blockquote>
<p>שֶׁאֶשְׁתֶּה וַאֲחֵרִים יַבִּיטוּ;</p>
</blockquote>

<blockquote>
<p>יִצְטָרְפוּ אֵלַי אֶל בֵּית מַרְזֵחַ;</p>
</blockquote>

<blockquote>
<p>לְבוּשִׁי מְעִיל יָרֹק, דּוֹלָמָה,</p>
</blockquote>

<blockquote>
<p>כִּי צָעִיר אֲנִי וְהִיא הוֹלְמָתְנִי;</p>
</blockquote>

<blockquote>
<p>חֶרֶב מְנֻגֶּדֶת אִם תָּלִיתִי–</p>
</blockquote>

<blockquote>
<p>בִּמְחִירָהּ כַּסְפִּי שֶׁלִּי נָתַתִּי;</p>
</blockquote>

<blockquote>
<p>עִם רִיבוֹת אֵצֵא בִּמְחוֹל מַחְנַיִם,</p>
</blockquote>

<blockquote>
<p>לִי מֻתָּר זֹאת כִּי רַוָּק עוֹדֶנִּי;</p>
</blockquote>

<blockquote>
<p>גַּם אַתָּה בְּלֹא אִשָּׁה שָׁהִיתָ;</p>
</blockquote>

<blockquote>
<p>כּוֹבָעִי זֶה לִי שָׁמוּט עַל מֵצַח–</p>
</blockquote>

<blockquote>
<p>בְּדַבְּרִי אִתְּךָ אֲנִי קוֹדֵחַ;</p>
</blockquote>

<blockquote>
<p>כֵּילַפִּי שֶׁלִּי אֲנִי הֵבֵאתִי,</p>
</blockquote>

<blockquote>
<p>לְפָנַי סֵיפִי כַּפִּי אוֹחֶזֶת–</p>
</blockquote>

<blockquote>
<p>כִּי יָרֵאתִי פֶּן תִּפְרוֹץ קְטָטָה כָּאָן,</p>
</blockquote>

<blockquote>
<p>אַךְ לִכְשֶׁתִּפְרוֹץ, חַס וְחָלִילָה,</p>
</blockquote>

<blockquote>
<p>אוֹי לוֹ אוֹי לְכָל קָרֵב אֶל מַרְקוֹ!&quot;</p>
</blockquote>

<blockquote>
<p>הִתְבּוֹנֵן אָז הַשֻּׂלְטָן סָבִיב לוֹ,</p>
</blockquote>

<blockquote>
<p>כְּדֵי לִרְאוֹת מִי הַקָּרוֹב אֶל מַרְקוֹ,</p>
</blockquote>

<blockquote>
<p>וְהִנֵּה אֵין אִישׁ בִּלְתּוּ בָּאֹהֶל,</p>
</blockquote>

<blockquote>
<p>סוּלֵימַן הוּא הַקָּרוֹב אֶל מַרְקוֹ.</p>
</blockquote>

<blockquote>
<p>אָז הִתְחִיל לוֹ מִתְרַחֵק הַמֶּלֶךְ,</p>
</blockquote>

<blockquote>
<p>מִתְקָרֵב לַמֶּלֶךְ הִתְחִיל מַרְקוֹ,</p>
</blockquote>

<blockquote>
<p>עַד שֶׁדְּחָקוֹ אֶל קִיר הָאֹהֶל.</p>
</blockquote>

<blockquote>
<p>הַשֻׂלְטָן תָּקַע כַּף בְּכִיס-מֶשֶׁי</p>
</blockquote>

<blockquote>
<p>וְהוֹצִיא מִשָּׁם מֵאָה דּוּקָטִים,</p>
</blockquote>

<blockquote>
<p>נְתָנָם למַרְקוֹ בֶּן-הַמֶּלֶךְ:</p>
</blockquote>

<blockquote>
<p>&#8220;לֵךְ-לְךּ, וּשְׁתֵה הַיָּיִן, מַרְקוֹ!&#8221;</p>
</blockquote>

<br>  

<p><strong>אַנְדְּרֵי וּמַרְקוֹ</strong></p>

<br>  

<blockquote>
<p>שְׁנֵי בּנֵי-מֶלֶךְ יָשְׁבוּ עַל כּוֹס יָיִן,</p>
</blockquote>

<blockquote>
<p>שְׁנֵי בְּנֵי-מֶלֶךְ בְּעִיר צֶחָה בִּפְּרִילֶפּ,</p>
</blockquote>

<blockquote>
<p>אַנְדְּרֵי שָׁם וְשָׁם אָחִיהוּ מַרְקוֹ,</p>
</blockquote>

<blockquote>
<p>יַיִן שָׁם שָׁתוּ וְשָׁם נִדְבָּרוּ.</p>
</blockquote>

<blockquote>
<p>אַנְדְּרֵי אֶל אָחִיו עָנָה אֶל מַרְקוֹ:</p>
</blockquote>

<blockquote>
<p>&quot;הוֹי, אָחִי לִי, מַרְקוֹ בֶּן-הַמֶּלֶךְ,</p>
</blockquote>

<blockquote>
<p>שׁוֹתִים אָנוּ וְחַיִּים גַּם יַחַד;</p>
</blockquote>

<blockquote>
<p>אֶפֶס אֵין אֲנַחְנוּ יוֹדְעִים שְׁנֵינוּ,</p>
</blockquote>

<blockquote>
<p>אֵין יוֹדֵעַ, מִי עָדִיף מִשְּׁנֵינוּ.</p>
</blockquote>

<blockquote>
<p>הָבָה נִתְרָאֶה פָּנִים כָּאן, אֶחָא.&quot;</p>
</blockquote>

<blockquote>
<p>בְּחָכְמָה אָז מַרְקוֹ יַעֲנֶנּוּ:</p>
</blockquote>

<blockquote>
<p>&quot;הוֹי, אָחִי, הוֹי אַנְדְּרֵי בֶּן-הַמֶּלֶךְ,</p>
</blockquote>

<blockquote>
<p>שְׁנַיִם אָנוּ כִּשְׁתֵּי עֵינֵי אִמָּא,</p>
</blockquote>

<blockquote>
<p>חֵטְא בְּעֵינֵי הָאֱלֹהִים וָפֶשַׁע,</p>
</blockquote>

<blockquote>
<p>וּבִפְנֵי אָדָם חֶרְפָּה לָנֶצַח</p>
</blockquote>

<blockquote>
<p>לַעֲלוֹת לַקְרָב אִישׁ עַל אָחִיהוּ.</p>
</blockquote>

<blockquote>
<p>אֶלָּא נַעֲלֶה בָּהָר גַּם שְׁנֵינוּ,</p>
</blockquote>

<blockquote>
<p>אֵין שָׁם עַל הָהָר אַף טִפַּת-מַיִם,</p>
</blockquote>

<blockquote>
<p>יוֹם תָּמִים נִשְׁהֶה נִהְיֶה שָׁם שְׁנֵינוּ,</p>
</blockquote>

<blockquote>
<p>הַמַּרְבֶּה לַעֲמוֹד בַּצּוֹם וְלֹא יִרֶף</p>
</blockquote>

<blockquote>
<p>הוּא הוּא הַיּוּנָק הַטּוֹב מִשְּׁנֵינוּ.&quot;</p>
</blockquote>

<blockquote>
<p>נַעֲנָה אַנְדְּרֵי לָאָח לְמַרְקוֹ.</p>
</blockquote>

<blockquote>
<p>עַל סוּסִים עָלוּ אַחִים הַשְּׁנַיִם,</p>
</blockquote>

<blockquote>
<p>וְיָצְאוּ שְׁנֵיהֶם אֶל הַפְּלָנִינָה.</p>
</blockquote>

<blockquote>
<p>הַחַמָּה בְּאֶמְצַע הַשָּׁמַיִם,</p>
</blockquote>

<blockquote>
<p>וְאַנְדְּרֵי סָח אֶל אָחִיו אֶל מַרְקוֹ:</p>
</blockquote>

<blockquote>
<p>&quot;הוֹי, אָחִי, הוֹי, מַרְקוֹ בֶּן הַמֶּלֶךְ,</p>
</blockquote>

<blockquote>
<p>נָא עָזְרֵנִי לְהַפִּיל סוּס אַרְצָה,</p>
</blockquote>

<blockquote>
<p>מִדָּמָיו אֶשְׁתֶּה אֲנִי, אֶגְמָאָה,</p>
</blockquote>

<blockquote>
<p>לֹא אוּכַל צוֹמִי עוֹד אֶשָּׂאֶנּוּ.&quot;</p>
</blockquote>

<blockquote>
<p>לוֹ עָנָה אָז מַרְקוֹ בֶּן-הַמֶּלֶךְ:</p>
</blockquote>

<blockquote>
<p>&quot;אַל, אָחִי, חַס וְחָלִילָה, אַנְדְּרֵי,</p>
</blockquote>

<blockquote>
<p>עַד הַיּוֹם קְרָאוּנוּ: בְּנֵי-הַמֶּלֶךְ,</p>
</blockquote>

<blockquote>
<p>וְלֹא יֹאמְרוּ אוֹכְלֵי-הַסּוּס עָלֵינוּ.</p>
</blockquote>

<blockquote>
<p>סַע קִמְעָא וְהַעֲמֵק בַּיָּעַר,</p>
</blockquote>

<blockquote>
<p>וּבַיַּעַר שָׁם תִּפְגַּע בֵּית-יָיִן,</p>
</blockquote>

<blockquote>
<p>וּבַבַּיִת הַמּוֹזֶגֶת –מָרָה,</p>
</blockquote>

<blockquote>
<p>וְהֲלֹא הִיא בַּת-בְּרִיתֵנוּ לָנוּ.</p>
</blockquote>

<blockquote>
<p>שְׁתֵה הַיַּיִן כְּאַוַּת נַפְשֶׁךָ,</p>
</blockquote>

<blockquote>
<p>בְּחִנָּם תִּשְׁתֶּה, לֹא תּשַׁלְּמֶנוּ!&quot;</p>
</blockquote>

<blockquote>
<p>וְצִיֵּת אַנְדְּרֵי לָאָח לְמַרְקוֹ,</p>
</blockquote>

<blockquote>
<p>עַל הַסּוּס זֶה הַשָּׁחוֹר גַּם רָכָב,</p>
</blockquote>

<blockquote>
<p>אַךְ קִמְעָא נָסַע בְּתוֹךְ הַיָּעַר.</p>
</blockquote>

<blockquote>
<p>וּכְשֶׁבָּא עַד בֵּית-הַיַּיִן אַנְדְּרֵי,</p>
</blockquote>

<blockquote>
<p>בּוֹ הִשְׁגִּיחָה הַמּוֹזֶגַת מָרָה.</p>
</blockquote>

<blockquote>
<p>אָז שְׁלשִׁים יָשְׁבוּ בַּבַּיִת תֻּרְקִים,</p>
</blockquote>

<blockquote>
<p>וְכֻלָּם תֻּרְקִים לִסְטִים כֻּלָּמוּ.</p>
</blockquote>

<blockquote>
<p>לַלִּסְטִים סָחָה אָמְרָה אָז מָרָה,:</p>
</blockquote>

<blockquote>
<p>&quot;נָא שְׁמָעוּנִי, תֻּרְקִים עֲרִיצֵי-לֵב,</p>
</blockquote>

<blockquote>
<p>הֵן יוּנָק צָעִיר קָרֵב לַבָּיִת,</p>
</blockquote>

<blockquote>
<p>לוֹ עַל כּוֹבָעוֹ נוֹצוֹת שֶׁל כֶּתֶם,</p>
</blockquote>

<blockquote>
<p>מַתָּנָה תְּנוּ לִי נוֹצוֹת-הַכֶּתֶם,</p>
</blockquote>

<blockquote>
<p>וּבְיֶדְכֶם אוֹתוֹ יוּנָק אֶמְסוֹרָה.&quot;</p>
</blockquote>

<blockquote>
<p>מִהֲרָה וַתֵּחָפֵז אָז מָרָה,</p>
</blockquote>

<blockquote>
<p>שְׂעָרָהּ פִּזְּרָה, צַמָּה מַזְהֶבֶת,</p>
</blockquote>

<blockquote>
<p>וַתִּתְכַּס בְּצָעִיף שָׁחוֹר פָּנֶיהָ,</p>
</blockquote>

<blockquote>
<p>חָשָׁה אֶל אַנְדְּרֵי מִבֵּית-הַיַּיִן,</p>
</blockquote>

<blockquote>
<p>מָרָה אֶת פַּרְסוֹת סוּסוֹ נוֹשֶׁקֶת,</p>
</blockquote>

<blockquote>
<p>מָרָה הִיא בּוֹכָה וְלוֹ אוֹמֶרֶת:</p>
</blockquote>

<blockquote>
<p>&quot;מָה אֻשַּׁרְתִּי, הַיּוּנָק לֹא נוֹדָע,</p>
</blockquote>

<blockquote>
<p>כִּי הַיּוֹם יוּנָק אֲנִי פּוֹגֶשֶׁת;</p>
</blockquote>

<blockquote>
<p>תֵּשַׁע כְּבָר עָבְרוּ שָׁנִים, חָלָפוּ,</p>
</blockquote>

<blockquote>
<p>וְלֹא רָאִיתִי פֹּה יוּנָק בֶּעָיִן.</p>
</blockquote>

<blockquote>
<p>הִכָּנֵס, יוּנָק, אֶל בֵּית-הַיָּיִן:</p>
</blockquote>

<blockquote>
<p>אַל תִּירָא, תִּרְוֶה מִיֵּין הֶחָמֶד,</p>
</blockquote>

<blockquote>
<p>תִּשָּׁקֵנִי כְּאַוַּת נַפְשֶׁךָ.&quot;</p>
</blockquote>

<blockquote>
<p>וַיִּפָּת לבַב אַנְדְּרֵי אַחֲרֶיהָ,</p>
</blockquote>

<blockquote>
<p>בָּא נִכְנַס לַבַּיִת אַחַר מָרָה.</p>
</blockquote>

<blockquote>
<p>לִקְרָאתוֹ, שׁוּר, שְׁלשִׁים אִישׁ תֻּרְקִים,</p>
</blockquote>

<blockquote>
<p>כָּל אֶחָד הִגִּישׁ לוֹ סֵפֶל יָיִן.</p>
</blockquote>

<blockquote>
<p>אַנְדְּרֵי הוּא הֵרִיק כֻּלָּם אֶל פִּיהוּ;</p>
</blockquote>

<blockquote>
<p>בָּא יָשַׁב לְיַד הַחֲרַמְבָּשָׁה–</p>
</blockquote>

<blockquote>
<p>שׁוּב מַגִּישׁ הַחֲרַמְבָּשׁ לוֹ יָיִן.</p>
</blockquote>

<blockquote>
<p>וּכְגָמְרוֹ לִשְׁתּוֹת גַּם אֶת הַסֶּפֶל,</p>
</blockquote>

<blockquote>
<p>וַיִּפּוֹל עַל יֶרֶךְ אוֹתוֹ תֻּרְקִי.</p>
</blockquote>

<blockquote>
<p>וַיִּרְמוֹז הַלָּה לָהֶם לַתֻּרְקִים,</p>
</blockquote>

<blockquote>
<p>וַיַּתִּיזוּ אֶת רֹאשׁוֹ שֶׁל אַנְדְּרֵי.</p>
</blockquote>

<blockquote>
<p>וּשְׁלשָׁה יָמִים חִכָּה לוֹ מַרְקוֹ,</p>
</blockquote>

<blockquote>
<p>לְאָחִיו חִכָּה–אֵין קוֹל אֵין קָשֶׁב,</p>
</blockquote>

<blockquote>
<p>נִתְבַּהֵל, וַיַּעַל חֲרוֹן מַרְקוֹ.</p>
</blockquote>

<blockquote>
<p>קָם קָפַץ עֲלֵי רַגְלָיו הַשְׁתַּיִם,</p>
</blockquote>

<blockquote>
<p>וְאַחַר עָלָה רָכַב עַל שָׁרֶץ,</p>
</blockquote>

<blockquote>
<p>וְהֵישִׁיר לַמִּסְבָּאָה, אֶל מָרָה.</p>
</blockquote>

<blockquote>
<p>בּוֹ הִשְׁגִּיחָה מָרָה הַמּוֹזֶגֶת,</p>
</blockquote>

<blockquote>
<p>לַלִּסְטִים אָמְרָה וְשׁוּב הִגִּידָה:</p>
</blockquote>

<blockquote>
<p>&quot;עוֹד יוּנָק נוֹטֶה אֶל בֵּית-הַיָּיִן,</p>
</blockquote>

<blockquote>
<p>לוֹ עַל כּוֹבָעוֹ נוֹצוֹת שֶׁל כֶּתֶם,</p>
</blockquote>

<blockquote>
<p>מַתָּנָה תְּנוּ לִי נוֹצוֹת הַכֶּתֶם,</p>
</blockquote>

<blockquote>
<p>וּבְיֶדְכֶם אוֹתוֹ יוּנָק אֶמְסוֹרָה.&quot;</p>
</blockquote>

<blockquote>
<p>וְקָפְצָה אָז מָרָה עַל רַגְלֶיהָ,</p>
</blockquote>

<blockquote>
<p>מִהֲרָה אלֶ מרַקְוֹ עַל הַדֶּרֶךְ,</p>
</blockquote>

<blockquote>
<p>וּלְנַשֵּׁק פַּרְסוֹת הַסּוּס אוֹמֶרֶת.</p>
</blockquote>

<blockquote>
<p>אֶפֶס מַזָּלָהּ כָּאן לֹא שִׂחֵק לָהּ.</p>
</blockquote>

<blockquote>
<p>שָׁרֶץ לֹא נוֹתֵן לִקְרֹב אֶל מַרְקוֹ,</p>
</blockquote>

<blockquote>
<p>לֹא נוֹתֵן לָהּ בְּגוּפוֹ לָגַעַת,</p>
</blockquote>

<blockquote>
<p>בְּשִׁנָּיו יִשׁׂךְ, בּוֹעֵט בָּרֶגֶל.</p>
</blockquote>

<blockquote>
<p>אַךְ רָאָה זֹאת מַרְקוֹ בֶּן-הַמֶּלֶךְ,</p>
</blockquote>

<blockquote>
<p>וּמִיָּד הֵבִין זֹאת בֶּן-הַמֶּלֶךְ,</p>
</blockquote>

<blockquote>
<p>כִּי יָדָהּ הָיְתָה פֹּה בְּאָחִיהוּ.</p>
</blockquote>

<blockquote>
<p>וְהִטָּה סוּסוֹ אֶל בֵּית-הַיָּיִן,</p>
</blockquote>

<blockquote>
<p>וַיִּקְשׁוֹר אֶת שָׁרֶץ אֶל הַשַּׁעַר</p>
</blockquote>

<blockquote>
<p>וְנֶחְפָּז נִכְנַס לְבֵית-הַיָּיִן.</p>
</blockquote>

<blockquote>
<p>אַחֲרָיו סָגַר, נָעַל הַדֶּלֶת,</p>
</blockquote>

<blockquote>
<p>וּשְׁלשִׁים גַּם לִקְרָאתוֹ שָׁם תֻּרְקִים,</p>
</blockquote>

<blockquote>
<p>כָּל אֶחָד מֵהֶם הִגִּישׁ לוֹ סֵפֶל;</p>
</blockquote>

<blockquote>
<p>אֶלָּא מַרְקוֹ לֹא שָׁעָה לַיָּיִן,</p>
</blockquote>

<blockquote>
<p>סַיִף מְנֻגָּד הוֹצִיא מִתַּעַר,</p>
</blockquote>

<blockquote>
<p>וְגָזַר בָּשָׂר מְלֹא הַבָּיִת.</p>
</blockquote>

<blockquote>
<p>וּכְגָמְרוֹ קַצֵּץ בְּכָל התֻּרְקִים,</p>
</blockquote>

<blockquote>
<p>קָם תָּפַס אֲחוֹת-בְּרִיתוֹ אֶת-מָרָה,</p>
</blockquote>

<blockquote>
<p>בַּפִּגְיוֹן נִקֵּר שְׁחוֹרוֹת עֵינֶיהָ,</p>
</blockquote>

<blockquote>
<p>אֶת כַּפֶּיהָ לָהּ קָצַץ עַד זְרוֹעַ,</p>
</blockquote>

<blockquote>
<p>אַף דָּקַר-רָצַע לְבֶן-שָׁדֶיהָ,</p>
</blockquote>

<blockquote>
<p>וּבָהֶם תָּקַע שְׁתֵּי כַּפּוֹתְיהָ.</p>
</blockquote>

<blockquote>
<p>בְּיִסּוּרִים רָעִים מֵתָה שָׁם מָרָה.</p>
</blockquote>

<blockquote>
<p>הִתְחִיל מַרְקוֹ מְחַפֵּשׂ בַּבָּיִת,</p>
</blockquote>

<blockquote>
<p>וּמָצָא אֶת רֹאשׁ אָחִיהוּ אַנְדְּרֵי,</p>
</blockquote>

<blockquote>
<p>וַיְשִׂימֵהוּ בּתוֹךְ שַׂק עַל שָׁרֶץ</p>
</blockquote>

<blockquote>
<p>וּבַיַּעַר הַמּוֹרִיק נָסַע לוֹ,</p>
</blockquote>

<blockquote>
<p>וַיִּשָּׂא קוֹלוֹ בַּשִּׁיר מִצָּעַר:</p>
</blockquote>

<blockquote>
<p>&quot;לוּ יָדַעְתָּ, רְחִימָאִי אֶחָא,</p>
</blockquote>

<blockquote>
<p>בִּמְחִירְךָ כַּמָּה קִבֵּל פֹּה מַרְקוֹ,</p>
</blockquote>

<blockquote>
<p>בִּמְחִירְךָ שְׁלשִׁים לָקַחְתִּי תֻּרְקִים!&quot;</p>
</blockquote>

<blockquote>
<p>וְשָׁלֵם שָׁב אֶל עִירוֹ אֶל פְּרִילֶפּ.</p>
</blockquote>

<blockquote>
<p>רָב שָׁלוֹם לָאֵם וּבְנָהּ גַּם יָחַד.</p>
</blockquote>

<br>  

<p><strong>יּורִישִׁיטְשׁ יַנְקוֹ</strong></p>

<br>  

<blockquote>
<p>מִי שֶׁהוּא בְּקוּשְׁטָא יֵאָנֵח.</p>
</blockquote>

<blockquote>
<p>שֶׁמָּא וִילָה צֶחָה, שֶׁמָּא גּוּיָה?</p>
</blockquote>

<blockquote>
<p>אֵין זוֹ וִילָה צֶחָה, אֵין זוֹ גּוּיָה,</p>
</blockquote>

<blockquote>
<p>זֶהוּ הַיּוּנָק הַטּוֹב – זֶה יַנְקוֹ.</p>
</blockquote>

<blockquote>
<p>נֶאֱנָח הוּא מִיִּסּוּרָיו, מִצַּעַר:</p>
</blockquote>

<blockquote>
<p>שְׁלָשׁ שָׁנִים תְּמִימוֹת חָלְפוּ-עָבָרוּ,</p>
</blockquote>

<blockquote>
<p>שֶׁנֶּחְבַּשׁ בִּידֵי מַלְכָּם שֶׁל תֻּרְקִים,</p>
</blockquote>

<blockquote>
<p>שֶׁנֶּחְבַּשׁ בַּכֶּלֶא בְּמוֹ אֹפֶל.</p>
</blockquote>

<blockquote>
<p>וַיִּכְבַּד מְאֹד עָלָיו הַשֶּׁבִי,</p>
</blockquote>

<blockquote>
<p>נֶאֱנָח בַּבֹּקֶר וּבָעֶרֶב,</p>
</blockquote>

<blockquote>
<p>גַּם לָאֶבֶן כְּבָר הָיָה לָטֹרַח,</p>
</blockquote>

<blockquote>
<p>כָּל שֶׁכֵּן לְסוּלֵימַן לַמֶּלֶךְ.</p>
</blockquote>

<blockquote>
<p>אָז נִכְנַס בָּא סוּלֵימַן הַתֻּרְקִי,</p>
</blockquote>

<blockquote>
<p>בָּא נִכְנַס בְּשַׁעֲרֵי הַכֶּלֶא,</p>
</blockquote>

<blockquote>
<p>בָּא קוֹרֵא לְיַנְקוֹ בֶּן-יוּרִישָׁה:</p>
</blockquote>

<blockquote>
<p>&quot;יַנְקוֹ הָאָרוּר, הוֹי בֶּן-יוּרִישָׁה!</p>
</blockquote>

<blockquote>
<p>מַה נִּזְעַקְתָּ כָּךְ בְּבֵית-הַסֹּהַר,</p>
</blockquote>

<blockquote>
<p>מַה נִּזְעַקְתָּ כָּךְ וּמָה הַפֶּגַע,</p>
</blockquote>

<blockquote>
<p>כִּי בְּבֵית-כִּלְאִי פֹּה תֵּאָנֵח?</p>
</blockquote>

<blockquote>
<p>הֲמָזוֹן חָסַרְתָּ אוֹ מֵימֶיךָ?</p>
</blockquote>

<blockquote>
<p>וְאוּלַי לִבְּךָ הוּא מִתְגַּעְגֵּעַ?</p>
</blockquote>

<blockquote>
<p>מִי כּוֹפֶרֶת זוֹ לָהּ תִּתְגַּעְגֵּעַ?&quot;</p>
</blockquote>

<blockquote>
<p>לוֹ לְסוּלֵימַן עָנָה אָז יַנְקוֹ:</p>
</blockquote>

<blockquote>
<p>&quot;כִּרְצוֹנְךָ גַּם תְּדַבֵּר, הַמֶּלֶךְ.</p>
</blockquote>

<blockquote>
<p>אֶפֶס מַר לִי מַר, גָּדוֹל הַצַּעַר,</p>
</blockquote>

<blockquote>
<p>כִּי נָפַלְתִּי בְּיָדְךָ-כִּלְאֶךָ.</p>
</blockquote>

<blockquote>
<p>כִּלְאֲךָ כִּלָּה כֹּחִי עַד מָוֶת.</p>
</blockquote>

<blockquote>
<p>אָנָּא, מֶלֶךְ וְשֻׂלְטָן, שְׁמָעֵנִי:</p>
</blockquote>

<blockquote>
<p>נָא, בַּשֵּׁם, קַח מַה שֶּׁתִּקַּח כֹּפֶר,</p>
</blockquote>

<blockquote>
<p>אַךְ חַלֵּץ אֶת-עַצְמוֹתַי מִכֶּלֶא.&quot;</p>
</blockquote>

<blockquote>
<p>לוֹ עָנָה אָז סוּלֵימַן וַיֹּאמַר:</p>
</blockquote>

<blockquote>
<p>&quot;הוֹי, בֶּן הַסּוֹטָה, יּורִישִׁיטְשׁ יַנְקוֹ!</p>
</blockquote>

<blockquote>
<p>כֹּפֶר נַפְשְׁךָ לִי אֵין בּוֹ צֹרֶךְ;</p>
</blockquote>

<blockquote>
<p>צֹרֶךְ יֵש לִי כִּי אֱמֶת תַּגִּידָה;</p>
</blockquote>

<blockquote>
<p>מִי הֵם שְׁלֹשֶׁת מַצְבִּיאֵי הַסֶּרְבִּים,</p>
</blockquote>

<blockquote>
<p>שֶׁחֵילִי הֵפִיצוּ אֶל כָּל-רוּחַ,</p>
</blockquote>

<blockquote>
<p>עֵת הָלַכְנוּ בְּמִישׁוֹר קוֹסוֹבוֹ?&quot;</p>
</blockquote>

<blockquote>
<p>לוֹ לְסוּלֵימַן עָנָה אָז יַנְקוֹ:</p>
</blockquote>

<blockquote>
<p>&quot;כִּרְצוֹנְךָ גַּם תְּדַבֵּר, הַמֶּלֶךְ.</p>
</blockquote>

<blockquote>
<p>הָאֱמֶת אַגִּיד אֲשֶׁר שָׁאָלְתָּ.</p>
</blockquote>

<blockquote>
<p>הַגָּדוֹל בַּמַּצְבִּיאִים בֵּינֵינוּ,</p>
</blockquote>

<blockquote>
<p>שֶׁהֵפִיץ הַתֻּרְקִים אֶל כָּל-רוּחַ,</p>
</blockquote>

<blockquote>
<p>הִטְבִּיעָם בַּלַּבָּה בַּסִּיטְנִיצָה</p>
</blockquote>

<blockquote>
<p>הוּא הָיָה זֶה בֶּן-הַמֶּלֶךְ מַרְקוֹ;</p>
</blockquote>

<blockquote>
<p>הַשֵּׁני בָּא אַחֲרָיו רֹאשׁ-חַיִל</p>
</blockquote>

<blockquote>
<p>הַמַּכֶּה אֶת-כָּל התֻּרְקִים שָׁמָּה –</p>
</blockquote>

<blockquote>
<p>זֶה הֲלֹא הוּא אוֹגְנְיַנִין-יַנּוּקָא,</p>
</blockquote>

<blockquote>
<p>בְּנָהּ הַטּוֹב שֶׁל אֲחוֹתוֹ שֶׁל מַרְקוֹ;</p>
</blockquote>

<blockquote>
<p>וּמַצְבִּיא שְׁלִישִׁי אִתָּם הָיָה אָז,</p>
</blockquote>

<blockquote>
<p>שֶׁשָּׁבַר סֵיפוֹ הַחַד בַּקֶּטֶל,</p>
</blockquote>

<blockquote>
<p>וְהוֹקִיעַ עַל רָמְחוֹ הַתֻּרְקִים</p>
</blockquote>

<blockquote>
<p>וַיְגָרְשֵׁם גָּרֵשׁ עַד גְּדוֹת הַלַּבָּה,</p>
</blockquote>

<blockquote>
<p>הִטְבִּיעָם בַּלַּבָּה, בַּסִּיטְנִיצָה,</p>
</blockquote>

<blockquote>
<p>הֲלֹא זֶהוּ יַנְקוֹ בֶּן-יוּרִישָׁה,</p>
</blockquote>

<blockquote>
<p>הוּא חָבוּשׁ בְּכִלְאֲךָ, הַמֶּלֶךְ,</p>
</blockquote>

<blockquote>
<p>לַעֲשׂוֹת בּוֹ כָּל-הַטּוֹב בְּעֵינֶיךָ.&quot;</p>
</blockquote>

<blockquote>
<p>לוֹ עָנָה אָז סוּלֵימַן וַיֹּאמַר:</p>
</blockquote>

<blockquote>
<p>&quot;הוֹי בֶּן-הַסּוֹטָה, יּורִישִׁיטְשׁ יַנְקוֹ,</p>
</blockquote>

<blockquote>
<p>לִי אֱמֹר אֵיכָכָה אֲעַנֶּךָּ,</p>
</blockquote>

<blockquote>
<p>מָה עִנּוּי הוּא בּוֹ תֵּצֵא נַפְשֶׁךָ?</p>
</blockquote>

<blockquote>
<p>רְצוֹנְךָ, בַּיָּם אוֹתְךָ נַטְבִּיעַ?</p>
</blockquote>

<blockquote>
<p>רְצוֹנְךָ, אוּלַי בָּאֵשׁ נִצְלֶךָ?</p>
</blockquote>

<blockquote>
<p>רְצוֹנְךָ, וְאֶל סוּסִים נִקְשָׁרְךָ,</p>
</blockquote>

<blockquote>
<p>לִקְרָעִים-קְרָעִים הֵם יִקְרְעוּךָ?&quot;</p>
</blockquote>

<blockquote>
<p>לוֹ לְסוּלֵימַן עָנָה אָז יַנְקוֹ:</p>
</blockquote>

<blockquote>
<p>&quot;כִּרְצוֹנְךָ גַּם תְּדַבֵּר, הַמֶּלֶךְ.</p>
</blockquote>

<blockquote>
<p>אֶלָּא אֵין לִגְרוֹם לַנֶּפֶשׁ צַעַר.</p>
</blockquote>

<blockquote>
<p>אַךְ כֵּיוָן שֶׁאֵין מָנוֹס מִמָּוֶת,</p>
</blockquote>

<blockquote>
<p>תִּשְׁמָעֵנִי אֶת אֲשֶׁר אַגִּידָה:</p>
</blockquote>

<blockquote>
<p>דָּג אֵינֶנִּי, שֶׁאֶשְׂחֶה בַּמַּיִם,</p>
</blockquote>

<blockquote>
<p>אַף לֹא כֹּפֶת שֶׁהִרְקִיב מִזֹּקֶן,</p>
</blockquote>

<blockquote>
<p>שֶׁבָּאֵשׁ תֹּאמַר שָׂרְפֵנִי;</p>
</blockquote>

<blockquote>
<p>לֹא זוֹנָה שֶׁיִּקְרְעוּ סוּסֶיךָ,</p>
</blockquote>

<blockquote>
<p>כִּי אֲנִי יוּנָק בֵּין אַנְשֵׁי-חָיִל.</p>
</blockquote>

<blockquote>
<p>תֵּן לִי, מֶלֶךְ, סוּס רָצוּץ מִזֹּקֶן,</p>
</blockquote>

<blockquote>
<p>שֶׁעָמַד שְׁלשִׁים שָׁנָה, לֹא עָבָד,</p>
</blockquote>

<blockquote>
<p>לֹא יָרַד עוֹד מֵעוֹלָם לַקָּטֶל;</p>
</blockquote>

<blockquote>
<p>עוֹד תִּתֵּן לִי חֶרֶב הַקֵּהָה כְּבָר,</p>
</blockquote>

<blockquote>
<p>אֲשֶׁר לֹא עָלָה מַשְׁחֵז עָלֵיהָ,</p>
</blockquote>

<blockquote>
<p>לֹא יָרְדָה עוֹד מֵעוֹלָם לַקֶּטֶל,</p>
</blockquote>

<blockquote>
<p>נִשְׁאֲרָה בַּחֲלוּדָה מוּטֶלֶת,</p>
</blockquote>

<blockquote>
<p>אִישׁ לֹא הוֹצִיאָהּ עֲדֶן מִתָּעַר.</p>
</blockquote>

<blockquote>
<p>עוֹד תֵּן לִי אֶל הַשָּׂדֶה לָרֶדֶת,</p>
</blockquote>

<blockquote>
<p>וּמָאתַיִם יָנִיצָ&#8217;ר בַּחֶבֶל,</p>
</blockquote>

<blockquote>
<p>יַעֲלוּ עָלַי כֻּלָּם בַּסַּיִף,</p>
</blockquote>

<blockquote>
<p>וּבַקְּרָב אָמוּת מוֹת אַנְשֵׁי-חָיִל.&quot;</p>
</blockquote>

<blockquote>
<p>סוּלֵימַן שָׁמַע בְּקוֹלוֹ שֶׁל יַנְקוֹ:</p>
</blockquote>

<blockquote>
<p>וַיִּתֵּן לוֹ סוּס רָצוּץ מִזֹּקֶן,</p>
</blockquote>

<blockquote>
<p>שֶׁעָמַד שְׁלשִׁים שָׁנָה, לֹא עָבָד,</p>
</blockquote>

<blockquote>
<p>לֹא יָרַד עוֹד מֵעוֹלָם לַקָּטֶל;</p>
</blockquote>

<blockquote>
<p>עוֹד נָתַן לוֹ חֶרֶב הַקֵּהָה כְּבָר,</p>
</blockquote>

<blockquote>
<p>אֲשֶׁר לֹא עָלָה מַשְׁחֵז עָלֶיהָ,</p>
</blockquote>

<blockquote>
<p>לֹא יָרְדָה עוֹד מֵעוֹלָם לַקֶּטֶל,</p>
</blockquote>

<blockquote>
<p>נִשְׁאֲרָה בַּחֲלוּדָה מוּטֶלֶת,</p>
</blockquote>

<blockquote>
<p>וַאֲשֶׁר לֹא הוּצָאָה מִתָּעַר;</p>
</blockquote>

<blockquote>
<p>וְלַשָּׂדֶה שְׁלָחוֹ רְחַב-יָדַיִם,</p>
</blockquote>

<blockquote>
<p>וּמָאתַיִם יָנִיצָ&#8217;ר אַחֲרֵיהוּ.</p>
</blockquote>

<blockquote>
<p>אַךְ צָלַח רָכַב עַל סוּסוֹ יַנְקוֹ,</p>
</blockquote>

<blockquote>
<p>וְהִתְחִיל מַכֵּהוּ בָּרַגְלָיִם.</p>
</blockquote>

<blockquote>
<p>הִתְקַצֵּף הַסּוּס, הִתְחִיל דּוֹהֵר-עָף,</p>
</blockquote>

<blockquote>
<p>מְמַהֵר הוּא בְּשָׂדֶה רְחַב-יָדָיִם.</p>
</blockquote>

<blockquote>
<p>שְׁתֵּי מֵאוֹת יָנִיצָ&#8217;ר אַחֲרֵי יַנְקוֹ,</p>
</blockquote>

<blockquote>
<p>וּבְרֹאשָׁם אֶחָד אִישׁ-חַיִל, תֻּרְקִי.</p>
</blockquote>

<blockquote>
<p>הוּא אָמַר לַתִּיז רֹאשׁוֹ שֶׁל יַנְקוֹ</p>
</blockquote>

<blockquote>
<p>וְיִשָּׂא מַשְׂאֵת מֵאֵת הַמֶּלֶךְ.</p>
</blockquote>

<blockquote>
<p>עוֹד מְעַט וְהוּא יַדְבִּיק אֶת יַנְקוֹ.</p>
</blockquote>

<blockquote>
<p>רָאָה יַנְקוֹ, כִּי צָרָה קָרֵבָה,</p>
</blockquote>

<blockquote>
<p>הִתְפַּלֵּל לָאָב שֶׁבַּשָּׁמַיִם.</p>
</blockquote>

<blockquote>
<p>מִן הַחֲגוֹרָה שָׁלַף הָחֶרֶב,</p>
</blockquote>

<blockquote>
<p>הוֹצִיאָהּ כַּחֲדָשָׁה מִתַּעַר,</p>
</blockquote>

<blockquote>
<p>וְחִכָּה לוֹ לַצָּעִיר – לַתֻּרְקִי.</p>
</blockquote>

<blockquote>
<p>וּפְגָעוֹ בַּחֶרֶב, אֶת-הַתֻּרְקִי,</p>
</blockquote>

<blockquote>
<p>וַיַּכֵּהוּ עַל אַבְנֵט הַמֶּשִׁי.</p>
</blockquote>

<blockquote>
<p>זֶה נָפַל וַיִּבָּקַע לִשְׁנָיִם.</p>
</blockquote>

<blockquote>
<p>מִן הַסּוּס נָפַל – וַיַּעַל יַנְקוֹ.</p>
</blockquote>

<blockquote>
<p>אֶת סוּסוֹ אֶת הָרָצוּץ עָזַב שָׁם,</p>
</blockquote>

<blockquote>
<p>עַל סוּסוֹ שֶׁל הַתֻּרְקִי אָז יָעַל.</p>
</blockquote>

<blockquote>
<p>וּמִנְּדַן הַתֻּרְקִי שָׁלַף סַיִף,</p>
</blockquote>

<blockquote>
<p>הִזְדָּרֵז הִתְקִיף הַיָּנִיצָ&#8217;רִים.</p>
</blockquote>

<blockquote>
<p>מַחֲצִית הַתֻּרְקִים יַךְ בְּסַיִף,</p>
</blockquote>

<blockquote>
<p>מַחֲצִית הַגְּדוּד הֵנִיס הָעִירָה,</p>
</blockquote>

<blockquote>
<p>בַּשָּׂדֶה עָשָׂה דַּרְכּוֹ, נוֹסֵעַ</p>
</blockquote>

<blockquote>
<p>אֶל בֵּיתוֹ שֶׁלּוֹ שָׁלֵם, שָׂמֵחַ.</p>
</blockquote>

<br>  

<p><strong>מַרְקוֹ חוֹרֵש</strong></p>

<br> 

<blockquote>
<p>עִם אִמּוֹ, עִם סָבְתָא אֶבְרוֹסִימָה,</p>
</blockquote>

<blockquote>
<p>יַיִן יֵשְׁתְּ שָׁם בֶּן-הַמֶּלֶךְ מַרְקוֹ.</p>
</blockquote>

<blockquote>
<p>וּכְשֶׁסָּעֲדוּ לִבָּם הַשְּׁנַיִם,</p>
</blockquote>

<blockquote>
<p>פָּתְחָה פִּיהָ הַזְּקֵנָה וַתֹּאמַר:</p>
</blockquote>

<blockquote>
<p>&quot;רְחִימָאִי, מַרְקוֹ בֶּן-הַמֶּלֶךְ!</p>
</blockquote>

<blockquote>
<p>הֶרֶף, בְּנִי, מִמַּסָּעוֹת וָקֶטֶל,</p>
</blockquote>

<blockquote>
<p>כִּי הָרָע – הַרְבֵּה טוֹב לֹא יַצְמִיחַ.</p>
</blockquote>

<blockquote>
<p>גַּם אֲנִי, הַקְּשִׁישָׁה, יָגַעְתִּי</p>
</blockquote>

<blockquote>
<p>מִכַּבֵּס דָּמִים מִכָּתְנוֹתֶיךָ.</p>
</blockquote>

<blockquote>
<p>אָנָּא, מַרְקוֹ, קַח שׁוֹר וּמַחֲרֶשֶׁת,</p>
</blockquote>

<blockquote>
<p>וְחָרַשְׁתָּ לִי בָּהָר בָּעֵמֶק,</p>
</blockquote>

<blockquote>
<p>וְחִטָּה צֶחָה תִּזְרַע שָׁם, מַרְקוֹ,</p>
</blockquote>

<blockquote>
<p>וּלְאָכְלָה יְהִי גַּם לִי גַּם לָךְ.&quot;</p>
</blockquote>

<blockquote>
<p>שָׁמַע מַרְקוֹ דִּבְרֵי אֶבְרוֹסִימָה,</p>
</blockquote>

<blockquote>
<p>וְלָקַח מַחֲרֶשֶׁת וּשְׁוָרַיִם,</p>
</blockquote>

<blockquote>
<p>אַךְ אֵינוֹ חוֹרֵשׁ כָּל הָר וָעֵמֶק –</p>
</blockquote>

<blockquote>
<p>כִּי חוֹרֵשׁ הוּא אֶת דֶּרֶךְ-הַמֶּלֶךְ.</p>
</blockquote>

<blockquote>
<p>יָנִיצָ’רִים בָּהּ בָּאִים בַּדֶּרֶךְ</p>
</blockquote>

<blockquote>
<p>וְאִתָּם שָׁם עֲגָלוֹת עִם כֶּסֶף</p>
</blockquote>

<blockquote>
<p>וְאוֹמְרִים לְמַרְקוֹ בְּתוֹכַחַת:</p>
</blockquote>

<blockquote>
<p>– &#8220;הוֹי, הוֹי, מַרְקוֹ, אַל תַּחֲרֹשׁ הַדָּרֶךְ!&#8221;</p>
</blockquote>

<blockquote>
<p>– &#8220;הוֹי, הַתֻּרְקִים, לֹא לִרְמוֹס שְׂדֵה-זָרַע!&#8221;</p>
</blockquote>

<blockquote>
<p>– &#8220;הוֹי, הוֹי, מַרְקוֹ, לֹא תַּחֲרֹשׁ הַדָּרֶךְ!&#8221;</p>
</blockquote>

<blockquote>
<p>– &#8220;הוֹי, הַתֻּרְקִים, לֹא לִרְמוֹס שְׂדֵה-זָרַע!&#8221;</p>
</blockquote>

<blockquote>
<p>הִקְנִיטוּהוּ מְאֹד הַיָּנִיצָ&#8217;רִים,</p>
</blockquote>

<blockquote>
<p>מַרְקוֹ שׁוֹר תָּפַס וּמַחֲרֶשֶׁת</p>
</blockquote>

<blockquote>
<p>וְהִכָּה בָּם אֶת הַיָּנִיצָ&#8217;רִים.</p>
</blockquote>

<blockquote>
<p>מַרְקוֹ אָז לָקַח עֶגְלוֹת הַכֶּסֶף</p>
</blockquote>

<blockquote>
<p>וַיְבִיאֵם אֶל הַזְּקֵנָה וַיֹּאמֶר:</p>
</blockquote>

<blockquote>
<p>&#8220;הֵא לָךְ, אִמָּא, שְׂכַר חֲרִישׁ יוֹמִי הוּא.&#8221;</p>
</blockquote>

<br>  

<h2 id="שִׁירִיםעַלהַיַּקְשִׁיטְשִׁים">שִׁירִים עַל הַיַּקְשִׁיטְשִׁים</h2>

<br>  

<p><strong>נִשּׂוּאֵי יַקְשִׁיטְשׁ דְּמִיטְרִי</strong></p>

<br>

<blockquote>
<p>יַעֲבוֹד עָשִׁיר עָשִׁיר רֵעֵהוּ,</p>
</blockquote>

<blockquote>
<p>יַעֲבוֹד עָנִי עָנִי אָחִיהוּ,</p>
</blockquote>

<blockquote>
<p>יַקְשִׁיטְשׁ דְּמִיטְרִי – אֶת מַצְבִּיאוֹ יַנְקוֹ.</p>
</blockquote>

<blockquote>
<p>הוּא עוֹבֵד אֵינֶנּוּ – מְשַׁלֵּם הוּא,</p>
</blockquote>

<blockquote>
<p>וּבָעֲבוֹדָה יִתֵּן הַכֹּפֶר.</p>
</blockquote>

<blockquote>
<p>הוּא רָאָה אֶת אֲחוֹתוֹ שֶׁל יַנְקוֹ,</p>
</blockquote>

<blockquote>
<p>כִּי רָאָה אוֹתָהּ – וַיֶּאֱהָבֶנָּה.</p>
</blockquote>

<blockquote>
<p>לַמַּצְבִּיא עָבַד שָׁנִים בָּהּ תֵּשַׁע,</p>
</blockquote>

<blockquote>
<p>וְהָעֲשִׂירִית הִיא כִּי הִגִּיעָה,</p>
</blockquote>

<blockquote>
<p>לֹא יָכְלָה עוֹד זוֹ לִבְלִי הַשְׁגִּיחַ</p>
</blockquote>

<blockquote>
<p>שֶׁמָּצְאָה חֵן בְּעֵינֵי הַיּוּנָק.</p>
</blockquote>

<blockquote>
<p>וּפִתְאֹם חָלָה חָלְיוֹ דְּמִיטְרִי,</p>
</blockquote>

<blockquote>
<p>הוּא חָלָה מְאֹד וְלֹא מֵחֳלִי.</p>
</blockquote>

<blockquote>
<p>נַעֲרָה אָמָה אֵלָיו נִכְנֶסֶת,</p>
</blockquote>

<blockquote>
<p>וַתֹּאמֶר הַנַּעֲרָה אֶל דְּמִיטְרִי:</p>
</blockquote>

<blockquote>
<p>&quot;מַה-לְּךָ, דְּמִיטְרִי, מֶה חָסַרְתָּ?</p>
</blockquote>

<blockquote>
<p>אוֹ צָרָה בָּאָה עָלֶיךָ, פֶּגַע,</p>
</blockquote>

<blockquote>
<p>כִּי פִּתְאֹם הַיּוֹם אַתָּה חָלִיתָ?&quot;</p>
</blockquote>

<blockquote>
<p>הַצָּעִיר עָנָה לָהּ, סָח דְּמִיטְרִי:</p>
</blockquote>

<blockquote>
<p>&quot;כִּי שָׁאַלְתְּ אוֹתִי, אָמָה נִמְכֶּרֶת,</p>
</blockquote>

<blockquote>
<p>אֶעֱנֶה לָךְ, דְּבַר אֱמֶת אַגִּידָה!</p>
</blockquote>

<blockquote>
<p>כִּי עָבְרוּ-חָלְפוּ שָׁנִים כְּבָר תֵּשַׁע,</p>
</blockquote>

<blockquote>
<p>שֶׁאֲנִי עוֹבֵד לַשָּׂר לְיַנְקוֹ,</p>
</blockquote>

<blockquote>
<p>לֹא עוֹבֵד, כִּי מְשַׁלֵּם אָנֹכִי,</p>
</blockquote>

<blockquote>
<p>לֹא עוֹבֵד, כִּי מְשַׁלֵּם הַכֹּפֶר.</p>
</blockquote>

<blockquote>
<p>כִּי רָאִיתִי אֲחוֹתוֹ שֶׁל יַנְקוֹ,</p>
</blockquote>

<blockquote>
<p>בָּהּ לִבִּי דָּבַק, כִּי רְאִיתִיהָ.</p>
</blockquote>

<blockquote>
<p>זוֹ שֶׁאֱלָתִי, אָמָה, אֵלַיִךְ,</p>
</blockquote>

<blockquote>
<p>נָא עֲשִׂי וְאֶת גְּבִרְתֵּךְ אֶפְגּוֹשָׁה.</p>
</blockquote>

<blockquote>
<p>וַאֲנִי הֵן אַעַשְׁרֵךְ כָּל-עֹשֶׁר:</p>
</blockquote>

<blockquote>
<p>לָךְ אֶתֵּן אַרְבַּע שְׂמָלוֹת, הַבֶּגֶד,</p>
</blockquote>

<blockquote>
<p>שְׁתַּיִם שֶׁל קְטִיפָה וּשְׁתַּיִם מֶשִׁי.&quot;</p>
</blockquote>

<blockquote>
<p>וּבְשָׁעָה שֶׁל פַּת-עַרְבִית בָּעֶרֶב,</p>
</blockquote>

<blockquote>
<p>לִדְמִיטְרִי פַּת עַרְבִית הֵבִיאָה,</p>
</blockquote>

<blockquote>
<p>לוֹ הֵבִיאָה מַפְתְּחוֹת הַצְּרִיחַ,</p>
</blockquote>

<blockquote>
<p>נָהֲגָה אֶל אֲחוֹתוֹ שֶׁל יַנְקוֹ.</p>
</blockquote>

<blockquote>
<p>תֵּשַׁע דְּלָתוֹת פָּתַח מַפְתֵּחַ,</p>
</blockquote>

<blockquote>
<p>עַד שֵׁהֵבִיאָה אוֹתוֹ אֵלֶיהָ.</p>
</blockquote>

<blockquote>
<p>וּכְשֶׁרָאֲתָה זוֹ אֶת דְּמִיטְרִי,</p>
</blockquote>

<blockquote>
<p>פָּתְחָה פִּיהָ, כֹּה אָמְרָה לַנָּעַר:</p>
</blockquote>

<blockquote>
<p>&quot;שִׂמְחָתִי וְגִיל נַפְשִׁי, דְּמִיטְרִי!</p>
</blockquote>

<blockquote>
<p>הוֹי, נַפְשִׁי שֶׁלִּי, דְּמִיטְרִי יַקְשִׁיטְשׁ,</p>
</blockquote>

<blockquote>
<p>תִּשָּׁקֵנִי כְּאַוַּת נַפְשֶׁךָ,</p>
</blockquote>

<blockquote>
<p>נַהֲלֵנִי חֲצַרְךָ הַצָּחַר.&quot;</p>
</blockquote>

<blockquote>
<p>וַיִּשַּׁק לְנַעֲרַת הַשֶּׁפֶר,</p>
</blockquote>

<blockquote>
<p>וַיִּשַּׁק לָהּ עַד עֲלוֹת הַשָּׁחַר.</p>
</blockquote>

<blockquote>
<p>וּבַשַּׁחַר, אַךְ עָלָה הַשַּׁחַר,</p>
</blockquote>

<blockquote>
<p>וַתָּקָם הַנַּעֲרָה, בַּת-שֶׁפֶר,</p>
</blockquote>

<blockquote>
<p>עַל רַגְלֶיהָ הַקַּלּוֹת קָפָצָה,</p>
</blockquote>

<blockquote>
<p>נִכְנְסָה הִיא לַחֲדַר הַצַּחַר,</p>
</blockquote>

<blockquote>
<p>וַתִּצְבּוֹר אֶת כָּל הוֹנוֹ שֶׁל יַנְקוֹ,</p>
</blockquote>

<blockquote>
<p>אַחַר כֵּן אֶל הָאֻרְוָה יָרָדָה,</p>
</blockquote>

<blockquote>
<p>הַסּוּסִים, אֶת הַטּוֹבִים, הוֹצִיאָה:</p>
</blockquote>

<blockquote>
<p>לָהּ אֶחָד וְהָאֶחָד לִדְמִיטְרִי.</p>
</blockquote>

<blockquote>
<p>עַל הַחֲבוּשִׁים צָלְחוּ הַשְּׁנַיִם</p>
</blockquote>

<blockquote>
<p>וְאֶת דַּרְכָּם עָשׂוּ בִּירַק-הַכָּרֶם.</p>
</blockquote>

<blockquote>
<p>וּבַבֹּקֶר, כַּעֲלוֹת הַשַּׁחַר,</p>
</blockquote>

<blockquote>
<p>יַנְקוֹ בָּא אֱלֵי חֲדַר הַצַּחַר,</p>
</blockquote>

<blockquote>
<p>בָּא לִפְקֹד שְׁלוֹם הַחוֹלֶה, דְּמִיטְרִי,</p>
</blockquote>

<blockquote>
<p>וְלֹא מָצָא אֶת דְּמִיטְרִי שָׁם בַּחֶדֶר;</p>
</blockquote>

<blockquote>
<p>אָז הָלַךְ אֶל אֲחוֹתוֹ בַּצְּרִיחַ,</p>
</blockquote>

<blockquote>
<p>וְלֹא מָצָא אֶת אֲחוֹתוֹ בַּצְּרִיחַ;</p>
</blockquote>

<blockquote>
<p>אָז הָלַךְ אֶל הַסּוּסִים בָּרֶפֶת,</p>
</blockquote>

<blockquote>
<p>וְלֹא מָצָא שָׁם אֶת סוּסֵי-הַשֶּׁפֶר.</p>
</blockquote>

<blockquote>
<p>וְהֵבִין הַכֹּל הַמַּצְבִּיא יַנְקוֹ.</p>
</blockquote>

<blockquote>
<p>עַל סוּסוֹ עָלָה קַל-הָרַגְלַיִם,</p>
</blockquote>

<blockquote>
<p>וְיָצָא לִרְדּוֹף אַחַר הַשְּׁנָיִם.</p>
</blockquote>

<blockquote>
<p>בְּמָלוֹן שְׁלִישִׁי הוּא הִדְבִּיקָם שָׁם,</p>
</blockquote>

<blockquote>
<p>פִּיו פָּתַח וְכֹה אָמַר אֶל דְּמִיטְרִי:</p>
</blockquote>

<blockquote>
<p>&quot;נָא אֱמֹר, דְּמִיטְרִי בְּנוֹ שֶׁל יַקְשִׁיטְשׁ,</p>
</blockquote>

<blockquote>
<p>אִם אֶת אֲחוֹתִי גָּנֹב גָּנַבְתָּ,</p>
</blockquote>

<blockquote>
<p>לָמָּה זֶה לָקַחְתָּ כָּל-הָעֹשֶׁר?</p>
</blockquote>

<blockquote>
<p>גַּם טוּבִי וְגַם סוּסַי גָּזָלְתָּ.&quot;</p>
</blockquote>

<blockquote>
<p>לוֹ עָנָה וְכֹה אָמַר דְּמִיטְרִי:</p>
</blockquote>

<blockquote>
<p>&quot;הוֹי, גִּיסִי, הוֹי הַמַּצְבִּיא לִי יַנְקוֹ,</p>
</blockquote>

<blockquote>
<p>כְּלוּם תִּמְצָא תִּתֵּן לָהּ טוֹב מִמֶּנִּי?</p>
</blockquote>

<blockquote>
<p>כְּלוּם בְּלִי שִׁלּוּחִים גַּם תַּשִּׂיאֶנָּה?</p>
</blockquote>

<blockquote>
<p>תֵּשַׁע לִי שָׁנִים עֲבַדְתִּיךָ.</p>
</blockquote>

<blockquote>
<p>כְּבָר חָלְפוּ עָלַי, הוֹי, מַצְבִּיאֵנוּ,</p>
</blockquote>

<blockquote>
<p>כְּבָר מַגִּיעַ לִי סוּס קַל רַגְלָיִם.&quot;</p>
</blockquote>

<blockquote>
<p>לוֹ עָנָה וְכֹה אָמַר לוֹ יַנְקוֹ:</p>
</blockquote>

<blockquote>
<p>&quot;לֵךְ בְּשֵׁם הָאֱלֹהִים, דְּמִיטְרִי!</p>
</blockquote>

<blockquote>
<p>אֶל אֲשֶׁר תֵּלֵךְ-תִּפְנֶה תַּצְלִיחַ;</p>
</blockquote>

<blockquote>
<p>יִכְרְעוּ אוֹיְבֶיךָ לְפָנֶיךָ</p>
</blockquote>

<blockquote>
<p>כֶּחָצִיר תַּחַת פַּרְסוֹת סוּסֶיךָ!&quot;</p>
</blockquote>

<br>  

<p><strong>כֵּיצַד שָׂרְפוּ אֶת חַצְרוֹת הַיַּקְשִׁיטְשִׁים</strong></p>

<br> 

<blockquote>
<p>שְׁנֵי אַחִים יַקְשִׁיטְשִׁים שָׁתוּ יָיִן:</p>
</blockquote>

<blockquote>
<p>בּוֹגְדַן יַקְשִׁיטְשׁ עִם דְּמִיטְרִי יַקְשִׁיטְשׁ,</p>
</blockquote>

<blockquote>
<p>בְּאוּזְשִׁיצָה הַצֶּחָה שָׁתוּ שָׁם.</p>
</blockquote>

<blockquote>
<p>בָּא מִכְתָּב זְעֵיר-אוֹתִיּוֹת – אִגֶּרֶת,</p>
</blockquote>

<blockquote>
<p>בִּשְׁבִילָם מִכְתָּב מֵעִיר מִבֶּלְגְּרַד:</p>
</blockquote>

<blockquote>
<p>&quot;בְּמַזָּל לֹא טוֹב תֵּשְׁבוּ הַשְּׁנַיִם,</p>
</blockquote>

<blockquote>
<p>בְּמַזָּל לֹא טוֹב תִּשְׁתּוּ הַיָּיִן!</p>
</blockquote>

<blockquote>
<p>אֶת חַצְרוֹתֵיכֶם בָּאֵשׁ שָׁלָחוּ,</p>
</blockquote>

<blockquote>
<p>בְּסוּסִים רָמְסוּ אִמְּכֶם הַסָּבְתָא,</p>
</blockquote>

<blockquote>
<p>מֵאֻרְוָה גָּזְלוּ סוּסֵי-הַשֶּׁפֶר,</p>
</blockquote>

<blockquote>
<p>כָּל-הָרְכוּשׁ נִשְׁדַּד מִן הָאַמְבָּרִים,</p>
</blockquote>

<blockquote>
<p>נָהֲגוּ אֶת אֲחוֹתְכֶם יֶלִיצָה.&quot;</p>
</blockquote>

<blockquote>
<p>כִּי שָׁמְעוּ זֹאת הָאַחִים הַשְּׁנַיִם,</p>
</blockquote>

<blockquote>
<p>הֵם קָפְצוּ עָמְדוּ עַל הָרַגְלַיִם,</p>
</blockquote>

<blockquote>
<p>עַל סוּסִים רָכְבוּ מֵיטִיבֵי-לֶכֶת,</p>
</blockquote>

<blockquote>
<p>מַיְשִׁירִים דַּרְכָּם נִכְחָם לְבֶּלְגְרַד.</p>
</blockquote>

<blockquote>
<p>אֶת אִמָּם מָצְאוּ כָּל עוֹד נַפְשָׁהּ בָּהּ;</p>
</blockquote>

<blockquote>
<p>וְשָׁאַל אוֹתָהּ בְּנָהּ יַקְשִׁיטְשׁ דְּמִיטְרִי:</p>
</blockquote>

<blockquote>
<p>&quot;הֵן תַּגִּידִי הַזְּקֵנָה אִמֵּנוּ,</p>
</blockquote>

<blockquote>
<p>מִי וָמִי שָׂרַף אֶת חַצְרוֹתֵינוּ?</p>
</blockquote>

<blockquote>
<p>מִי רָמַס פֹּה בְּסוּסָיו אִמֵּנוּ?</p>
</blockquote>

<blockquote>
<p>מִי נָהַג מִן הָאֻרְוָה סוּסֵינוּ?</p>
</blockquote>

<blockquote>
<p>מִי נָשָׂא הָרְכוּשׁ מִן הָאַמְבָּרִים?</p>
</blockquote>

<blockquote>
<p>מִי שָׁבָה אֶת אֲחוֹתִי יֶלִיצָה?</p>
</blockquote>

<blockquote>
<p>הַסּוּסִים מָה הֵם? מִי הַיּוּנָקִים?</p>
</blockquote>

<blockquote>
<p>וּלְאָן פָּנוּ, אֶל אֵיזֶה עֵבֶר?&quot;</p>
</blockquote>

<blockquote>
<p>וְאִמָּם לָהֶם אָמְרָה עָנָתָה:</p>
</blockquote>

<blockquote>
<p>&quot;הוֹי, בָּנַי מֵרֶחֶם, הַיַּקְשִׁיטְשִׁים!</p>
</blockquote>

<blockquote>
<p>הַסּוּסִים הָיוּ שְׁחוֹרִים בְּצֶבַע,</p>
</blockquote>

<blockquote>
<p>וּשְׁחוֹרִים הָיוּ גַּם הַיּוּנָקִים,</p>
</blockquote>

<blockquote>
<p>בְּמוֹרַד נְהַר דּוּנַאי הָלָכוּ.&quot;</p>
</blockquote>

<blockquote>
<p>כִּי שָׁמְעוּ זֹאת הָאַחִים הַשְּׁנַיִם</p>
</blockquote>

<blockquote>
<p>וַיִּסְעוּ הָלְכוּ אֶל הָעֲרַפִּים.</p>
</blockquote>

<blockquote>
<p>שְׁלָשׁ שָׁנִים אֶת אֲחוֹתָם חִפֵּשׂוּ,</p>
</blockquote>

<blockquote>
<p>וְלֹא שָׁמְעוּ דָּבָר, כְּלוּם לֹא שָּמָעוּ.</p>
</blockquote>

<blockquote>
<p>הַשָּׁנָה כִּי הָרְבִיעִית הִגִּיעָה,</p>
</blockquote>

<blockquote>
<p>וְאָמַר אֲזַי דְּמִיטְרִי יַקְשִׁיטְשׁ:</p>
</blockquote>

<blockquote>
<p>&quot;שִׁמְעָה נָא, אָחִי מֵרֶחֶם בּוֹגְדַן!</p>
</blockquote>

<blockquote>
<p>הָבָה נִפָּרֵד אִיש מֵאָחִיהוּ:</p>
</blockquote>

<blockquote>
<p>סַע אַתָּה יָשָׁר הָעִירָה בֶּלְגְרַד,</p>
</blockquote>

<blockquote>
<p>בֹּא וּרְאֵה, אִם עוֹד חַיָּה אִמֵּנוּ,</p>
</blockquote>

<blockquote>
<p>וַאֲנִי – אֶל אֶרֶץ הָעֲרַפִּים,</p>
</blockquote>

<blockquote>
<p>אֲחַפְּשָׂה אֶמְצָא אֶת אֲחוֹתֵנוּ.&quot;</p>
</blockquote>

<blockquote>
<p>כַּאֲשֶׁר אָמַר – עָשׂוּ הַשְּׁנָיִם.</p>
</blockquote>

<blockquote>
<p>בּוֹגְדַן הוּא הָלַךְ הָעִירָה בֶּלְגְּרַד,</p>
</blockquote>

<blockquote>
<p>וּדְמִיטְרִי לְאֶרֶץ הָעֲרַפִּים.</p>
</blockquote>

<blockquote>
<p>וּבְבוֹאוֹ עַד גְּדוֹת נְהַר סְטוּפְּנִיצָה,</p>
</blockquote>

<blockquote>
<p>וּמָצָא אַרְבַּע שְׁפָחוֹת בְּיַחַד,</p>
</blockquote>

<blockquote>
<p>לִשְׁלוֹמָן דָּרֹשׁ דָּרַשׁ דְּמִיטְרִי,</p>
</blockquote>

<blockquote>
<p>וְעָנוּ לוֹ הָאַרְבַּע בְּחֶסֶד:</p>
</blockquote>

<blockquote>
<p>&#8220;גַּם לְךָ שָׁלוֹם, יוּנָק זָר לָנוּ!&#8221;</p>
</blockquote>

<blockquote>
<p>שׁוּב עָנָה אָמַר לָהֶן דְּמִיטְרִי:</p>
</blockquote>

<blockquote>
<p>&quot;אֱלֹהִים עִמָּכֶן, אַרְבַּע בְּנוֹת-חָיִל!</p>
</blockquote>

<blockquote>
<p>שְׁאַבְנָה לִי מִן הַסְּטוּפְּנִיצָה מָיִם,</p>
</blockquote>

<blockquote>
<p>כִּי פִּתְאֹם אֲנִי מְאֹד צָמֵאתִי.&quot;</p>
</blockquote>

<blockquote>
<p>לוֹ עָנוּ אָמְרוּ הַאַרְבַּעְתָּנָה:</p>
</blockquote>

<blockquote>
<p>&quot;אֱלֹהִים בְּעֶזְרֶךָ, אִישׁ זָר לָנוּ!</p>
</blockquote>

<blockquote>
<p>נִשְׁאֲבָה לָךְ צוֹנְנִים מִנָּחַל;</p>
</blockquote>

<blockquote>
<p>אֶלָּא לֹא לְטוֹבָתְךָ הַמָּיִם.</p>
</blockquote>

<blockquote>
<p>תֶּחֱצֶה עֲבוֹר אֶת-הַסְּטוּפְּנִיצָה,</p>
</blockquote>

<blockquote>
<p>בְּבוֹאֲךָ לַשּׁוּק בְּתוֹךְ הַקֶּרֶת,</p>
</blockquote>

<blockquote>
<p>לִשְׂמֹאלְךָ תַּבִּיט וְלִימִינֶךָ,</p>
</blockquote>

<blockquote>
<p>בַּיִת רָם נִשָּׂא יִרְאוּ עֵינֶיךָ,</p>
</blockquote>

<blockquote>
<p>הַסִּפּוּן כֻּלּוֹ בַּרְזֶל וָכֶסֶף,</p>
</blockquote>

<blockquote>
<p>מִלְּפָנָיו חָצֵר גְּדוֹלָה מִנְּחֹשֶׁת,</p>
</blockquote>

<blockquote>
<p>וּמִמּוּל הַשַּׁעַר גֶּשֶׁר-כֶּסֶף,</p>
</blockquote>

<blockquote>
<p>וְכֻלָּם חַצְרוֹת הָעַרַפּ-אָגָה,</p>
</blockquote>

<blockquote>
<p>וּלְוַאי שֶׁיִּשָּׁמֵם בְּיָמֵינוּ!</p>
</blockquote>

<blockquote>
<p>שָׁם גַּם אֲחוֹתָם שֶׁל הַיַּקְשִׁיטְשִׁים,</p>
</blockquote>

<blockquote>
<p>נְשׂוּאָה הִיא לוֹ לָעַרַפּ-אָגָה.</p>
</blockquote>

<blockquote>
<p>בַּעֲבוֹר אָדָם בְּשׁוּק הַקֶּרֶת,</p>
</blockquote>

<blockquote>
<p>הִיא יוֹצֵאת בְּמַיִם תְּקַדְּמֶנּוּ,</p>
</blockquote>

<blockquote>
<p>הִיא יוֹצֵאת מַשְׁקָה כָּל עוֹבֵר-אֹרַח,</p>
</blockquote>

<blockquote>
<p>לְמַעַן שְׁלוֹם אַחֶיהָ חֲבִיבֶיהָ.&quot;</p>
</blockquote>

<blockquote>
<p>כִּי שָׁמַע כָּל-זֹאת דְּמִיטְרִי יַקְשִׁיטְשׁ,</p>
</blockquote>

<blockquote>
<p>לֹא חִפֵּשׂ כָּל-מַעֲבָר, כָּל-גֶּשֶׁר,</p>
</blockquote>

<blockquote>
<p>אַךְ נָטָה סוּסוֹ יָשָׁר הַמָּיְמָה.</p>
</blockquote>

<blockquote>
<p>וּכְשֶׁבָּא דְּמִיטְרִי לְשׁוּק הַקֶּרֶת,</p>
</blockquote>

<blockquote>
<p>וְרָאָה אֶת חַצְרוֹתָיו שֶׁל אָגָה,</p>
</blockquote>

<blockquote>
<p>וַיִּשָּׂא קוֹלוֹ בְּשִׁיר וָזֶמֶר.</p>
</blockquote>

<blockquote>
<p>אֲחוֹתוֹ בִּפְנִים אוֹתוֹ הִכִּירָה,</p>
</blockquote>

<blockquote>
<p>וּבִדְמָעוֹת רָחֲצָה פָּנֶיהָ.</p>
</blockquote>

<blockquote>
<p>גִּיסָתָהּ הָעֲרַפִּית שׁוֹאֶלֶת:</p>
</blockquote>

<blockquote>
<p>&#8220;חֲבִיבָה שֶׁלִּי מַלָּךְ, יְבֶמֶת?&#8221;</p>
</blockquote>

<blockquote>
<p>לָהּ עָנְתָה יֶלִיצָה אָז בְּלָחַשׁ:</p>
</blockquote>

<blockquote>
<p>&quot;הִנֵּה שָׁם בַּשּׁוּק יוּנָק שָׁר זֶמֶר,</p>
</blockquote>

<blockquote>
<p>מֵאַרְצִי-מְכוֹרָתִי וַדַּאי בָּא,</p>
</blockquote>

<blockquote>
<p>וְלִשְׁלוֹם אַחַי גַּם אֶשְׁאָלֵהוּ.&quot;</p>
</blockquote>

<blockquote>
<p>כִּי קָרַב דְּמִיטְרִי אֶל הַשַּׁעַר,</p>
</blockquote>

<blockquote>
<p>וַיִּקְרָא בִּמְלֹא גְּרוֹנוֹ וָיָּרַע:</p>
</blockquote>

<blockquote>
<p>&quot;צְאִי אֵלַי, אִשְׁתּוֹ שֶׁל עַרַפּ-אָגָה,</p>
</blockquote>

<blockquote>
<p>הַגְמִיאִינִי נָא מִיֵּין הֶחָמֶר,</p>
</blockquote>

<blockquote>
<p>כַּאֲשֶׁר הָיִית מַשְׁקָה אַחַיִךְ!&quot;</p>
</blockquote>

<blockquote>
<p>הֵבִינָה תַּחְבּוּלָתוֹ יֶלִיצָה,</p>
</blockquote>

<blockquote>
<p>וְיָצְאָה אֵלָיו אֶל פְּנֵי הַשָּׁעַר.</p>
</blockquote>

<blockquote>
<p>לוֹ נָשְׁקָה, לָטְפָה מִלְּטִיפוֹתֶיהָ,</p>
</blockquote>

<blockquote>
<p>וּבְחֶמְלָה לִשְׁלוֹם אַרְצָהּ שׁוֹאֶלֶת.</p>
</blockquote>

<blockquote>
<p>לֹא הֵבִיאָה לוֹ לִשְׁתּוֹת הַיַּיִן,</p>
</blockquote>

<blockquote>
<p>אֶפֶס לוֹ נָתְנָה שְׁלשִׁים דּוּקָטִים:</p>
</blockquote>

<blockquote>
<p>&quot;קַח, אָחִי, שְׁלשִׁים דּוּקָטִים אֵלֶּה,</p>
</blockquote>

<blockquote>
<p>אֶל אִיּוֹב לֵךְ, בֹּא אֶל בֵּית-הַיַּיִן,</p>
</blockquote>

<blockquote>
<p>שְׁתֵה הַיַּיִן עַד תְּפִלַּת הָעֶרֶב,</p>
</blockquote>

<blockquote>
<p>עַד שֶׁעַרַפּ-אָגָה פֹּה אֵינֶנּוּ.</p>
</blockquote>

<blockquote>
<p>עַרַפּ-אָגָה הוּא יָבֹא בָּעֶרֶב,</p>
</blockquote>

<blockquote>
<p>אָז אַשְׁקֶנּוּ יַיִן רַב, אַרְוֶנּוּ,</p>
</blockquote>

<blockquote>
<p>אֲצַוֶּה לְבִלְתִּי סְגוֹר הַשָּׁעַר.</p>
</blockquote>

<blockquote>
<p>וּבְהַגִּיעַ שְׁעַת תְּפִלַּת הָעֶרֶב,</p>
</blockquote>

<blockquote>
<p>וְהַחוֹגָ&#8217;ה כִּי יְיֵלִיל בַּצְּרִיחַ,</p>
</blockquote>

<blockquote>
<p>תִּכָּנֵס תַּתִּיז רֹאשׁוֹ מִמֶּנּוּ.&quot;</p>
</blockquote>

<blockquote>
<p>אֶל אִיּוֹב הָלַךְ, אֶל בֵּית-הַיַּיִן,</p>
</blockquote>

<blockquote>
<p>וְשָׁתָה עַד שְׁעַת תְּפִלַּת הָעֶרֶב,</p>
</blockquote>

<blockquote>
<p>וּבְהַגִּיעַ עֵת תְּפִלַּת הָעֶרֶב</p>
</blockquote>

<blockquote>
<p>וְהַחוֹגָ&#8217;ה כְּבָר הֵילִיל בַּצְּרִיחַ,</p>
</blockquote>

<blockquote>
<p>עַל רַגְלָיו עַל הַקַּלּוֹת הִתְיַצָּב,</p>
</blockquote>

<blockquote>
<p>וְהָלַךְ אֶל חֲצֵרוֹ שֶׁל עַרַפּ.</p>
</blockquote>

<blockquote>
<p>וּבִהְיוֹת כְּבָר בֶּחָצֵר דְּמִיטְרִי,</p>
</blockquote>

<blockquote>
<p>וַיִּשָּׂא עֵינָיו, הִשְׁקִיף לַצְּרִיחַ:</p>
</blockquote>

<blockquote>
<p>וְהִנֵּה יוֹשֵׁב שָׁם עַרַפּ-אָגָה,</p>
</blockquote>

<blockquote>
<p>הָעַרַפּ שׁוֹתֶה עִם הָעֲרַפִּים,</p>
</blockquote>

<blockquote>
<p>אֲחוֹתוֹ יֶלִיצָה מְשַׁמֶּשֶׁת.</p>
</blockquote>

<blockquote>
<p>הָעַרַפּ אָמַר אָז אֶל יֶלִיצָה:</p>
</blockquote>

<blockquote>
<p>&quot;סֶרְבִּית, הוֹי אִשְׁתִּי אֲשֶׁר אָהַבְתִּי,</p>
</blockquote>

<blockquote>
<p>הֵן שָׁלשׁ שָׁנִים תְּמִימוֹת מָלָאוּ,</p>
</blockquote>

<blockquote>
<p>לְמִן הַיּוֹם בּוֹ לָךְ אִשְׁתִּי אָמַרְתִּי,</p>
</blockquote>

<blockquote>
<p>עַד הַיּוֹם לֹא בָּא אִישׁ מִקְּרוֹבַיִךְ,</p>
</blockquote>

<blockquote>
<p>הַאֻמְנָם אוֹתָךְ כֻּלָּם שָׁכָחוּ,</p>
</blockquote>

<blockquote>
<p>אוֹ שֶׁהֵם מִן הָעוֹלָם נִפְטָרוּ?&quot;</p>
</blockquote>

<blockquote>
<p>לוֹ עָנְתָה אָמְרָה לָזֶה הָעַרַפּ:</p>
</blockquote>

<blockquote>
<p>&quot;אֱלֹהִים עִמְּךָ, הוֹי, עַרַפּ-אָגָה,</p>
</blockquote>

<blockquote>
<p>הֵן כִּרְחוֹק שָׁמַיִם מִן הָאָרֶץ,</p>
</blockquote>

<blockquote>
<p>רָחֲקוּ מְקֹרָבַי מִמֶּנִּי.&quot;</p>
</blockquote>

<blockquote>
<p>זֹאת שָׁמַע, כָּל-זֹאת רָאָה דְּמִיטְרִי,</p>
</blockquote>

<blockquote>
<p>בִּימִינוֹ קָפַץ-תָּפַס הַחֶרֶב,</p>
</blockquote>

<blockquote>
<p>בִּשְׂמֹאלוֹ אֶת הַכֵּילָף נָטַל הוּא,</p>
</blockquote>

<blockquote>
<p>וְשָׁפַךְ אֶת תְּפִלָּתוֹ שָׁמָיְמָה.</p>
</blockquote>

<blockquote>
<p>קָם עָלָה בַּצְּרִיחַ הַגָּבוֹהַּ,</p>
</blockquote>

<blockquote>
<p>בִּימִינוֹ הֵרִים נוֹפֵף הַחֶרֶב,</p>
</blockquote>

<blockquote>
<p>וּבְאַחַת הִתִּיז אֶת רֹאש הָעַרַפּ,</p>
</blockquote>

<blockquote>
<p>וְגָזַר קְטַנֵּי עֲרַפִּים שְׁנָיִם.</p>
</blockquote>

<blockquote>
<p>לוֹ אָמְרָה אָז אֲחוֹתוֹ יֶלִיצָה:</p>
</blockquote>

<blockquote>
<p>&quot;אַל בִּקְטוֹן בָּנִים תִּשְׁלַח יָדֶךָ,</p>
</blockquote>

<blockquote>
<p>אַף עַל פִּי שֶׁהוּא שָׁחוֹר – חֲמַלְתִּיו.&quot;</p>
</blockquote>

<blockquote>
<p>וַיִּשְׂרוֹף דְּמִיטְרִי בֵּית הָעַרַפּ,</p>
</blockquote>

<blockquote>
<p>בְּסוּסוֹ דָּרַס אֶת אֵם הָעַרַפּ,</p>
</blockquote>

<blockquote>
<p>וַיִּשָּׂא אֶת כָּל-טוּבוֹ – מַלְקוֹחַ,</p>
</blockquote>

<blockquote>
<p>וַיִּנְהַג סוּסָיו מִן הָאֻרְוָה לוֹ,</p>
</blockquote>

<blockquote>
<p>עֲלֵיהֶם עָמַס אֶת טוּב הָעַרַפּ,</p>
</blockquote>

<blockquote>
<p>וַיֵּבוֹש מְאֹד כִּי נָטָה חָסֶד.</p>
</blockquote>

<blockquote>
<p>וַיִּקַּח אֶת אֲחוֹתוֹ יֶלִיצָה</p>
</blockquote>

<blockquote>
<p>וַיָּנֹס אִתָּהּ עַד נְהַר סְטוּפְּנִיצָה.</p>
</blockquote>

<blockquote>
<p>כִּהְיוֹתָם עַל גְּדוֹת נְהַר סְטוּפְּנִיצָה,</p>
</blockquote>

<blockquote>
<p>וַיִּפְעֶה שָׁם הַשָּׁחוֹר – הַיָּלֶד.</p>
</blockquote>

<blockquote>
<p>וַיֹּאמֶר לַאֲחוֹתוֹ דְּמִיטְרִי:</p>
</blockquote>

<blockquote>
<p>&quot;אֲחוֹתִי, תְּנִי הַשָּׁחוֹר הָעַרַפּ,</p>
</blockquote>

<blockquote>
<p>וַאֲנִי צַעֲקָתוֹ אַרְגִּיעַ.&quot;</p>
</blockquote>

<blockquote>
<p>וַתִּתֵּן אֶת הַשָּׁחוֹר הָעַרַפּ.</p>
</blockquote>

<blockquote>
<p>נְטָלוֹ אֲזַי דְּמִיטְרִי יַקְשִׁיטְשׁ</p>
</blockquote>

<blockquote>
<p>וַיַּפְרִיד בֵּין גֻּלְגָּלְתּוֹ וָשֶׁכֶם</p>
</blockquote>

<blockquote>
<p>וּזְרָקוֹ אֶל מֵי נְהַר סְטוּפְּנִיצָה.</p>
</blockquote>

<blockquote>
<p>לוֹ עָנְתָה אָמְרָה אֲזַי יֶלִיצָה:</p>
</blockquote>

<blockquote>
<p>&quot;מֶה עָשִׂיתָ, אָחִי דְּמִיטְרִי יַקְשִׁיטְשׁ?</p>
</blockquote>

<blockquote>
<p>אַף עַל פִּי שֶׁהוּא שָׁחוֹר – אֲהַבְתִּיו,</p>
</blockquote>

<blockquote>
<p>כִּי מֵאַהֲבָה אוֹתוֹ יָלָדְתִּי.&quot;</p>
</blockquote>

<blockquote>
<p>לָהּ עָנָה וַיֹּאמֶר דְּמִיטְרִי יַקְשִׁיטְשׁ:</p>
</blockquote>

<blockquote>
<p>&quot;אֲחוֹתִי, אַל תִּפְרְשִׂי אִוֶּלֶת,</p>
</blockquote>

<blockquote>
<p>כִּי מוּטָב תִּהְיִי לְאָחִיך מֵרֶחֶם</p>
</blockquote>

<blockquote>
<p>מֵהָקִים צֶאֱצָאִים כָּמוֹהוּ:</p>
</blockquote>

<blockquote>
<p>זֶרַע רַע אַל יַעַשׂ לָנוּ פֶּרִי,</p>
</blockquote>

<blockquote>
<p>וְכַלְבָּה רָעָה מֻקְצִים גּוּרֶיהָ!&quot;</p>
</blockquote>

<br>  

<p><strong>הַיַּקְשִׁיטְשִׁים מְנַסִּים אֶת נְשֵׁיהֶם</strong></p>

<br>  

<blockquote>
<p>שָׁתוּ יַיִן הָאַחִים הַשְּׁנָיִם,</p>
</blockquote>

<blockquote>
<p>יַקְשִׁיטְשׁ בּוֹגְדַן וּדְמִיטְרִי יַקְשִׁיטְשׁ,</p>
</blockquote>

<blockquote>
<p>וַיְהִי וּבִשְׁתוֹתָם רָווּ מִיַּיִן,</p>
</blockquote>

<blockquote>
<p>סָח אָז בּוֹגְדַן לְאָחִיו דְּמִיטְרִי:</p>
</blockquote>

<blockquote>
<p>הוֹי, אָחִי אָהַבְתִּי, דְּמִיטְרִי יַקְשִׁיטְשׁ,</p>
</blockquote>

<blockquote>
<p>הֵן כָּל עוֹד הָיִינוּ שְׁנֵינוּ יַחַד,</p>
</blockquote>

<blockquote>
<p>וְאִמֵּנוּ בַּבָּתִּים שׂוֹרֶרֶת,</p>
</blockquote>

<blockquote>
<p>וּמָלְאוּ כָּל טוּב אָז חַצְרוֹתֵינוּ,</p>
</blockquote>

<blockquote>
<p>וְאוֹרְחִים לָרֹב סָרוּ אֵלֵינוּ,</p>
</blockquote>

<blockquote>
<p>דֻּכָּסִים מִסְּרֶם אֵלֵינוּ בָּאוּ,</p>
</blockquote>

<blockquote>
<p>גַּם הַמֶּלֶךְ סְטֵיפַן, גְּבִיר הַסֶּרְבִּים;</p>
</blockquote>

<blockquote>
<p>וְאוּלָם אַחַר אֲשֶׁר נִפְרַדְנוּ,</p>
</blockquote>

<blockquote>
<p>וְנָשֵׁינוּ הַשָּׂרוֹת בַּבַּיִת,</p>
</blockquote>

<blockquote>
<p>חַצְרוֹתֵינוּ הֵנָּה נִתְדַּלְדָּלוּ,</p>
</blockquote>

<blockquote>
<p>כָּל אוֹרְחֵינוּ הֵם כֻּלָּם שְׁכֵחוּנוּ,</p>
</blockquote>

<blockquote>
<p>לֹא בָּאִים הַדֻּכָּסִים מִסְּרֶם עוֹד,</p>
</blockquote>

<blockquote>
<p>לֹא יָבוֹא גַּם סְטֵיפַן מֶלֶךְ סֶרְבִּים.</p>
</blockquote>

<blockquote>
<p>וּמַדּוּעַ הוֹיָה לָנוּ כָּכָה?&quot;</p>
</blockquote>

<blockquote>
<p>לְאָחִיו עוֹנֶה דְּמִיטְרִי יַקְשִׁיטְשׁ:</p>
</blockquote>

<blockquote>
<p>&quot;הוֹי אָחִי, הוֹי בּוֹגְדַן, זֶה אָהַבְתִּי,</p>
</blockquote>

<blockquote>
<p>בְּעֶטְיָהּ שֶׁל אֲהוּבַת לִבְּךָ זֹאת,</p>
</blockquote>

<blockquote>
<p>אַך בִּגְלַל שֶׁלָּךְ – הִיא ווּקוֹסָבָה.&quot;</p>
</blockquote>

<blockquote>
<p>נֶעֱלַב עַל כָּךְ וַיַּעַן בּוֹגְדַן,</p>
</blockquote>

<blockquote>
<p>בְּשָׂפָה רָפָה עָנָה לִדְמִיטְרִי:</p>
</blockquote>

<blockquote>
<p>&quot;יַקְשִׁיטְשׁ דְּמִיטְרִי, זֶה אָחִי אָהַבְתִּי,</p>
</blockquote>

<blockquote>
<p>הָבָה, אֶחָא, וּנְנַסֶּה נָשֵׁינוּ,</p>
</blockquote>

<blockquote>
<p>וְנִרְאֶה הַאִם בִּגְלַל אִשְׁתִּי זֹאת,</p>
</blockquote>

<blockquote>
<p>בִּגְלָלָה אוֹ גְּלַל שֶׁלָּךְ זֹאת, אֶחָא.&quot;</p>
</blockquote>

<blockquote>
<p>וְכַאֲשֶׁר אָמְרוּ-גָמְרוּ עָשׂוּ כֵן.</p>
</blockquote>

<blockquote>
<p>נִכְנְסוּ בַּחֲצֵרוֹ שֶׁל בּוֹגְדַן,</p>
</blockquote>

<blockquote>
<p>בּוֹגְדַן אֶל אִשְׁתּוֹ עָלָה הַחַדְרָה.</p>
</blockquote>

<blockquote>
<p>אַךְ דְּמִיטְרִי נִשְׁאַר אֶל הַצֹּהַר</p>
</blockquote>

<blockquote>
<p>כְּדֵי לִשְׁמֹעַ אֶת אֲשֶׁר נִדְבָּרוּ.</p>
</blockquote>

<blockquote>
<p>אֶל אִשְׁתּוֹ אָז סָח וַיֹּאמֶר בּוֹגְדַן:</p>
</blockquote>

<blockquote>
<p>&quot;ווּקוֹסָבָה, הַנֶּאֱמָנָה לִי,</p>
</blockquote>

<blockquote>
<p>בָּא אֲנִי וְלִי דָּבָר אֵלַיִךְ.</p>
</blockquote>

<blockquote>
<p>לֹא אֵדַע אִם לִי תִּרְצִי לִשְׁמוֹעַ.&quot;</p>
</blockquote>

<blockquote>
<p>ווּקוֹסָבָה לוֹ עָנְתָה בְּלָחַשׁ:</p>
</blockquote>

<blockquote>
<p>&quot;אֲדוֹנִי שֶׁלִּי, הוֹי בּוֹגְדַן יַקְשִׁיטְשׁ,</p>
</blockquote>

<blockquote>
<p>אַךְ הַגֵּד לִי, אֲהוּבִי, דְּבָרֶיךָ,</p>
</blockquote>

<blockquote>
<p>מֵעוֹלָם לְךָ הֵן לֹא סֵרַבְתִּי,</p>
</blockquote>

<blockquote>
<p>לֹא אָשִׁיב רֵיקָם עַתָּה פָּנֶיךָ.&quot;</p>
</blockquote>

<blockquote>
<p>אֶל אִשְׁתּוֹ אָז סָח וַיַּעַן בּוֹגְדַן:</p>
</blockquote>

<blockquote>
<p>&quot;ווּקוֹסָבָה הַנֶּאֱמָנָה לִי!</p>
</blockquote>

<blockquote>
<p>לְחֻפָּה מַכְנִיס בְּנוֹ מֶלֶךְ בּוּדִים.</p>
</blockquote>

<blockquote>
<p>אֶת-אָחִי הִזְמִין לִהְיוֹת שׁוֹשְׁבִין לוֹ,</p>
</blockquote>

<blockquote>
<p>וּמְבַקֵּשׁ הַלָּה לְבוּשׁ-הַתֻּרְקִים,</p>
</blockquote>

<blockquote>
<p>מְבַקֵּשׁ סוּסִי וּכְלֵי-הַזַּיִן,</p>
</blockquote>

<blockquote>
<p>הָאֻכָּף הַמְצֻפֶּה בִּקֵּשׁ לוֹ.</p>
</blockquote>

<blockquote>
<p>הֲלָתֵת לוֹ, יַקִּירָה, אִם אָיִן?&quot;</p>
</blockquote>

<blockquote>
<p>ווּקוֹסָבָה לוֹ עָנְתָה בְּלַחַשׁ:</p>
</blockquote>

<blockquote>
<p>&quot;יַקִּירִי, תֵּן לְאָחִיךָ דְּמִיטְרִי,</p>
</blockquote>

<blockquote>
<p>תֵּן הַסּוּס לוֹ, תֵּן לוֹ כְּלֵי-הַזַּיִן,</p>
</blockquote>

<blockquote>
<p>גַּם תִּתֵּן לוֹ אֶת לְבוּשׁ הַתֻּרְקִים,</p>
</blockquote>

<blockquote>
<p>הָאֻכָּף הַמְצֻפֶּה תִּתְּנֶנּוּ;</p>
</blockquote>

<blockquote>
<p>וַאֲנִי אֶת הַצָּפִית אֶתֵּן לוֹ,</p>
</blockquote>

<blockquote>
<p>זוֹ הֵבֵאתִי מִבֵּיתוֹ שֶׁל אַבָּא,</p>
</blockquote>

<blockquote>
<p>לֹא אָמַרְתָּ כְּלוּם עַל אוֹדוֹתֶיהָ,</p>
</blockquote>

<blockquote>
<p>מֵרְצוֹנִי אוֹתָהּ אֲנִי רָקַמְתִּי</p>
</blockquote>

<blockquote>
<p>בַּזָּהָב וּבִשְׁבִילְךָ עָשִׂיתִי.</p>
</blockquote>

<blockquote>
<p>גַּם עֲנָק מִצַּוְּארוֹנַי אֶתְּנָה לוֹ,</p>
</blockquote>

<blockquote>
<p>הָעֲנָק זֶה הֶעָשׂוּי דּוּקָטִים,</p>
</blockquote>

<blockquote>
<p>וְעוֹד עֲנָק עָשׂוּי זְגוּגִית הַצַּחַר,</p>
</blockquote>

<blockquote>
<p>רַעֲמַת סוּסוֹ אֶקְלַע קָלֹעַ,</p>
</blockquote>

<blockquote>
<p>וְיִהְיֶה שׁוֹשְׁבִין יָאֶה לַמֶּלֶךְ.&quot;</p>
</blockquote>

<blockquote>
<p>זֹאת שָׁמַע דְּמִיטְרִי בְּעַד הַצֹּהַר,</p>
</blockquote>

<blockquote>
<p>כָּל-דִּבְרֵי פִּי יְבִמְתּוֹ וַיָּגֶל,</p>
</blockquote>

<blockquote>
<p>וּבְאָשְׁרוֹ עֵינָיו דָּמְעוּ שָׁם דֶּמַע.</p>
</blockquote>

<blockquote>
<p>אָז הָלְכוּ אֱלֵי חֲצַר דְּמִיטְרִי,</p>
</blockquote>

<blockquote>
<p>בּוֹגְדַן הוּא נִשְׁאַר עוֹמֵד בַּצֹּהַר,</p>
</blockquote>

<blockquote>
<p>כְּדֵי לִשְׁמֹעַ אֶת אֲשֶׁר נִדְבָּרוּ.</p>
</blockquote>

<blockquote>
<p>דְּמִיטְרִי אֶל אִשְׁתּוֹ עָלָה הַחַדְרָה,</p>
</blockquote>

<blockquote>
<p>אֶל מַשְׂאַת-נַפְשׁוֹ הַנֶּאֱמֶנֶת:</p>
</blockquote>

<blockquote>
<p>&quot;הוֹי, מִילִיצָה הַמּוֹשְׁלָה בַּבַּיִת,</p>
</blockquote>

<blockquote>
<p>הוֹי, דָּבָר, מִילִיצָה לִי אֵלָיִךְ,</p>
</blockquote>

<blockquote>
<p>לֹא אֵדַע אִם אַתְּ תִּרְצִי לִשְׁמֹעַ.&quot;</p>
</blockquote>

<blockquote>
<p>חֶרֶש תַּעַן יָפָתוֹ וַתֹּאמֶר:</p>
</blockquote>

<blockquote>
<p>&#8220;אַךְ הַגֵּד לִי, יַקִּירִי, דְּבָרֶיךָ.&#8221;</p>
</blockquote>

<blockquote>
<p>סָח דְּמִיטְרִי לְאִשְׁתּוֹ וַיָּעַן:</p>
</blockquote>

<blockquote>
<p>&quot;הוֹי, מִילִיצָה הַנֶּאֱמָנָה לִי!</p>
</blockquote>

<blockquote>
<p>לְחֻפָּה מַכְנִיס בְּנוֹ מֶלֶךְ-בּוּדִים,</p>
</blockquote>

<blockquote>
<p>אֶת-אָחִי הִזְמִין לִהְיוֹת שׁוֹשְׁבִין לוֹ,</p>
</blockquote>

<blockquote>
<p>מְבַקֵּשׁ הַלָּה לְבוּשׁ-הַתֻּרְקִים,</p>
</blockquote>

<blockquote>
<p>מְבַקֵּשׁ סוּסִי וּכְלֵי-הַזַּיִן,</p>
</blockquote>

<blockquote>
<p>הָאֻכָּף הַמְצֻפֶּה בִּקֵּש לוֹ.</p>
</blockquote>

<blockquote>
<p>הַאֶתֵּן לוֹ, יַקִּירָה, אִם אָיִן?&quot;</p>
</blockquote>

<blockquote>
<p>לוֹ עָנְתָה אָז הַגְּבִירָה מִילִיצָה:</p>
</blockquote>

<blockquote>
<p>&quot;סוּס לָתֵת לוֹ? אֲכָלוֹ זְאֵב-עֶרֶב;</p>
</blockquote>

<blockquote>
<p>תֵּת הַנֶּשֶׁק? הַתֻּרְקִים גְּזָלוּהוּ;</p>
</blockquote>

<blockquote>
<p>תֵּת הַלְּבוּשׁ? בָּלֹה בָּלָה הַבָּגֶד.&quot;</p>
</blockquote>

<blockquote>
<p>כִּי שָׁמַע דְּמִיטְרִי אֶת דְּבָרֶיהָ,</p>
</blockquote>

<blockquote>
<p>קָם אָחַז בָּהּ בְּצַוַּאר הַצַּחַר,</p>
</blockquote>

<blockquote>
<p>אַךְ נָגַע בְּצַוָּארָהּ לְאַט לוֹ –</p>
</blockquote>

<blockquote>
<p>וּמִיָּד יָצְאוּ בָּלְטוּ עֵינֶיהָ.</p>
</blockquote>

<blockquote>
<p>בְּרִיצָה נִכְנַס הַחַדְרָה בּוֹגְדַן,</p>
</blockquote>

<blockquote>
<p>רָץ-תָּפַס בְּכַפּוֹתָיו שֶׁל דְּמִיטְרִי.</p>
</blockquote>

<blockquote>
<p>&quot;אֶחָא דְּמִיטְרִי, מַה לַּעֲשׂוֹת אָמָרְתָּ?</p>
</blockquote>

<blockquote>
<p>רְאֵה בָּנֶיךָ, אֶפְרוֹחֵי הַפֶּרֶס,</p>
</blockquote>

<blockquote>
<p>לֹא תִּמְצָא נֶאֱמָנָה מִמֶּנָּה,</p>
</blockquote>

<blockquote>
<p>לֹא תִּמְצָא לָהֶם טוֹבָה מִמֶּנָּה.</p>
</blockquote>

<blockquote>
<p>אַל תִּגְאַל בַּדָּם אֶת יְמִינֶךָ;</p>
</blockquote>

<blockquote>
<p>מֵאִמֵּנוּ כִּי נִפְרֹד נִפְרַדְנוּ,</p>
</blockquote>

<blockquote>
<p>וְעַל כֵּן גַּם הָרָעָה בָּאָתְנוּ!&quot;</p>
</blockquote>

<br>  

<h2 id="שִׁירִיםעַלהַיְדּוּקִים">שִׁירִים עַל הַיְדּוּקִים</h2>

<br>  

<p><strong>נוֹבַק הַסָּבָא וּבּוֹגוֹסָב הַדֻּכָּס</strong></p>

<br>

<blockquote>
<p>בְּבֵיתוֹ שֶׁל בּוֹגוֹסָב הַדֻּכָּס</p>
</blockquote>

<blockquote>
<p>רָדִיבוֹי שׁוֹתֶה עִם נוֹבַק-סָבָא,</p>
</blockquote>

<blockquote>
<p>עַל הָעַיִן הַצָּנוּן בְּבּוֹסְנָא.</p>
</blockquote>

<blockquote>
<p>וּכְשֶׁסָּעֲדוּ לִבָּם בַּיַּיִן,</p>
</blockquote>

<blockquote>
<p>בּוֹגוֹסָב אוֹמֵר לְנוֹבַק-סָבָא:</p>
</blockquote>

<blockquote>
<p>&quot;נוֹבַק-סָבָא וַאֲחִי-בְרִיתִי לִי,</p>
</blockquote>

<blockquote>
<p>יִתֵּן לְךָ וְכֹה יוֹסִיף אֵל כֹּחַ,</p>
</blockquote>

<blockquote>
<p>לָמָּה לְלַסְטֵם בָּהָר עָלִיתָ?</p>
</blockquote>

<blockquote>
<p>מַה הוּא הַהֶכְרֵחַ, מָה הָאֹנֶס</p>
</blockquote>

<blockquote>
<p>לְדַדּוֹת בָּהָר, סַכֵּן נַפְשֶׁךָ,</p>
</blockquote>

<blockquote>
<p>מַעֲשֵׂה הַיְדּוּקִים בְּיָדֶיךָ?</p>
</blockquote>

<blockquote>
<p>גַּם זָקַנְתָּ, כְּבָר עָבַר זְמַנֶּךָ.&quot;</p>
</blockquote>

<blockquote>
<p>נוֹבַק לוֹ עָנָה וַיִּשָּׂא אֹמֶר:</p>
</blockquote>

<blockquote>
<p>&quot;בּוֹגוֹסָב אֲחִי-בְרִיתִי אָהָבְתִּי!</p>
</blockquote>

<blockquote>
<p>מִכֵּיוָן שָׁאַלְתָּ – אֶעֱנֶךָּ.</p>
</blockquote>

<blockquote>
<p>אַךְ מֵעֹנִי רִישׁ – לִסְטִים אָנֹכִי.</p>
</blockquote>

<blockquote>
<p>וְאוּלַי תִּזְכּוֹר, אוּלַי יָדַעְתָּ,</p>
</blockquote>

<blockquote>
<p>עֵת אָמְרָה אִירִינָה אֵשֶׁת דְּז&#8217;וּרְדְזִ&#8217;י</p>
</blockquote>

<blockquote>
<p>לְהָקִים לִבְנוֹת עִיר סְמֶדֶרֶבוֹ,</p>
</blockquote>

<blockquote>
<p>וַאֲנִי שְׂכִיר יוֹם אֲנִי, לָהּ עָבֶד;</p>
</blockquote>

<blockquote>
<p>שְׁלָשׁ שָׁנִים תְּמִימוֹת עָבֹד עָבַדְתִּי,</p>
</blockquote>

<blockquote>
<p>וְהִסַּעְתִּי גַּם עֵצִים גַּם אֶבֶן</p>
</blockquote>

<blockquote>
<p>בְּשׁוֹרַי שֶׁלִּי וּבְכִרְכָּרוֹת לִי.</p>
</blockquote>

<blockquote>
<p>וּבִשְׂכַר שְׁלָשׁ הַשָּׁנִים עָבַדְתִּי</p>
</blockquote>

<blockquote>
<p>לֹא נָתְנוּ לִי גַּם דִּינָר גַּם פָּרָה,</p>
</blockquote>

<blockquote>
<p>לֹא קִבַּלְתִּי אַף חוֹתְלוֹת-רַגְלָיִם!</p>
</blockquote>

<blockquote>
<p>אַךְ גַּם זֹאת מָחַלְתִּי לְאִירִינָה.</p>
</blockquote>

<blockquote>
<p>כִּי כִּלּוּ לִבְנוֹת אֶת סְמֶדֶרֶבוֹ,</p>
</blockquote>

<blockquote>
<p>בּוּרְגָסִים וּבַחַן אָז הִתְקִינוּ,</p>
</blockquote>

<blockquote>
<p>וְּבְזָהָב צִפּוּ חַלּוֹן וָשַׁעַר,</p>
</blockquote>

<blockquote>
<p>מַס שָׂמָה אִירִינָה עַל כָּל-בַּיִת,</p>
</blockquote>

<blockquote>
<p>שְׁלָשׁ לִטְרוֹת זָהָב הַמַּס כָּל-בַּיִת,</p>
</blockquote>

<blockquote>
<p>זֹאת אוֹמֶרֶת, בֶּן-בְּרִיתִי אָהַבְתִּי,</p>
</blockquote>

<blockquote>
<p>שְׁלָשׁ מֵאוֹת דּוּקָטִים דִּינְרֵי-כֶתֶם!</p>
</blockquote>

<blockquote>
<p>מִי אֲשֶׁר הָיָה אֲזַי לוֹ כֶּסֶף –</p>
</blockquote>

<blockquote>
<p>הוּא הִכְנִיס, הוֹסִיף לִחְיוֹת כְּקֶדֶם.</p>
</blockquote>

<blockquote>
<p>וַאֲנִי עָנִי-אֶבְיוֹן, דַּל-מַעַשׂ,</p>
</blockquote>

<blockquote>
<p>לֹא שִׁלַּמְתִּי אֶת הַמַּס לְאִירִינָה.</p>
</blockquote>

<blockquote>
<p>הַמַּעְדֵּר בּוֹ לָהּ עָבַדְתִּי לָקַחְתִּי,</p>
</blockquote>

<blockquote>
<p>וּלְלַסְטֵם בָּהָר אֲזַי עָלִיתִי;</p>
</blockquote>

<blockquote>
<p>אַךְ בְּשׁוּם מָקוֹם לֹא נֶאֱחַזְתִּי</p>
</blockquote>

<blockquote>
<p>בְּנַחֲלַת אִירִינָה הַמִּרְשַׁעַת,</p>
</blockquote>

<blockquote>
<p>וָאֶבְרַח עַד גְּדוֹת הַנַּחַל דְּרִינָה</p>
</blockquote>

<blockquote>
<p>וּמִשָּׁם עָלִיתִי דֶּרֶך בּוֹסְנָה,</p>
</blockquote>

<blockquote>
<p>עַד שֶׁבָּאתִי אֶל הַר רוֹמָנִיָּה.</p>
</blockquote>

<blockquote>
<p>פֹּה פָּגַשְׁתִּי שׁוֹשְׁבִינִים – בְּתֻרְקִים,</p>
</blockquote>

<blockquote>
<p>הֵם בָּאִים וְאִתָּם כַּלָּה בַּת-צֶבִי.</p>
</blockquote>

<blockquote>
<p>בְּשָׁלוֹם עָבְרוּ עָלַי הַתֻּרְקִים.</p>
</blockquote>

<blockquote>
<p>הֶחָתָן, רוֹכֵב עַל סוּס קַל-רָגֶל,</p>
</blockquote>

<blockquote>
<p>בְּשָׁלוֹם לַעֲבוֹר אַךְ הוּא לֹא יֹאבֶה,</p>
</blockquote>

<blockquote>
<p>בָּא תָּפַס פַּרְגּוֹל שְׁלֹשָׁה שְׁבָטִים לוֹ,</p>
</blockquote>

<blockquote>
<p>וְכָל שֵׁבֶט בּוּל שֶׁל בְּדִיל קָצֵהוּ,</p>
</blockquote>

<blockquote>
<p>בְּאוֹתוֹ פַּרְגּוֹל הִתְחִיל דּוֹשֵׁנִי.</p>
</blockquote>

<blockquote>
<p>הִתְחַנַּנְתִּי לְאוֹתוֹ הַתֻּרְקִי:</p>
</blockquote>

<blockquote>
<p>&quot;הִשְׁבַּעְתִּיךָ בִּגְבוּרָה, בָּאֹשֶׁר,</p>
</blockquote>

<blockquote>
<p>הִשְׁבַּעְתִּיךָ בִּשְׂשׂוֹן כְּלוּלוֹתֶיךָ,</p>
</blockquote>

<blockquote>
<p>כְּלַךְ לְךָ, עֲשֵׂה, חָתָן, דַּרְכֶּךָ.</p>
</blockquote>

<blockquote>
<p>כְּלוּם אֵינְךָ רוֹאֶה, אֶבְיוֹן אָנֹכִי.</p>
</blockquote>

<blockquote>
<p>אֶפֶס זֶה אֵינוֹ מַרְפֶּה מִמֶּנִּי,</p>
</blockquote>

<blockquote>
<p>בַּפַּרְגּוֹל יָדוּשׁ כָּתֵף וָשָׁכֶם.</p>
</blockquote>

<blockquote>
<p>וּבְרוּחִי אֲנִי לֹא עוֹד מָשַׁלְתִּי,</p>
</blockquote>

<blockquote>
<p>בִּי אַפִּי חָרָה וּמְאֹד קָצַפְתִּי.</p>
</blockquote>

<blockquote>
<p>מִשִּׁכְמִי אֶת מַעְדְּרִי פָּרַקְתִּי,</p>
</blockquote>

<blockquote>
<p>וָאֶפְגַּע בּוֹ בָּרוֹכֵב בַּתֻּרְקִי,</p>
</blockquote>

<blockquote>
<p>אַךְ כִּמְעַט נָגַעְתִּי בּוֹ לְאַט לִי,</p>
</blockquote>

<blockquote>
<p>וַיִּפּוֹל מֵעַל סוּסוֹ לָאָרֶץ.</p>
</blockquote>

<blockquote>
<p>חִישׁ אֶל הֶחָתָן אָז הִזְדָּרַזְתִּי</p>
</blockquote>

<blockquote>
<p>וָאֶחְבְּלֵהוּ פַּעַם, פַּעֲמָיִם,</p>
</blockquote>

<blockquote>
<p>בַּמָּקוֹם הַהוּא נָפַח רוּחֵהוּ.</p>
</blockquote>

<blockquote>
<p>וָאַכְנִיס כַּפִּי אֶל כִּיס הַתֻּרְקִי,</p>
</blockquote>

<blockquote>
<p>שָׁם שְׁלֹשָׁה מָצָאתִי כִּיסֵי-כֶסֶף,</p>
</blockquote>

<blockquote>
<p>וּבְחֵיקִי אֶת הַשְּׁלֹשָׁה צָפָנְתִּי.</p>
</blockquote>

<blockquote>
<p>הֲסִירוֹתִי מֵאַבְנֵט הַסַּיִף,</p>
</blockquote>

<blockquote>
<p>וָאֶחְגּוֹר אֲנִי אוֹתוֹ הַסַּיִף.</p>
</blockquote>

<blockquote>
<p>אֶפֶס הַמַּעְדֵּר זָרַקְתִּי שָׁמָּה,</p>
</blockquote>

<blockquote>
<p>וְהָיָה בַּמֶּה לִכְרוֹת לוֹ קָבֶר.</p>
</blockquote>

<blockquote>
<p>עַל סוּסוֹ שֶׁל הַתֻּרְקִי רָכַבְתִּי,</p>
</blockquote>

<blockquote>
<p>וּפָנִיתִי אֶל הַר רוֹמָנִיָּה.</p>
</blockquote>

<blockquote>
<p>שׁוֹשְׁבִינֵי הַתֻּרְקִי כָּל-זֹאת רָאוּ,</p>
</blockquote>

<blockquote>
<p>וְלֹא עִכְּבוּ בְּיָדִי, לֹא הִפְרִיעוּנִי,</p>
</blockquote>

<blockquote>
<p>לֹא רָצּוּ, אוּלַי פָּחֹד פָּחָדוּ.</p>
</blockquote>

<blockquote>
<p>אַרְבָּעִים שָׁנָה אֲנִי חַי כָּכָה.</p>
</blockquote>

<blockquote>
<p>נִתְחַבֵּב עָלַי מְאֹד הַהֶרֶר</p>
</blockquote>

<blockquote>
<p>מֵחָצֵר שֶׁלִּי אֲשֶׁר עָזָבְתִּי.</p>
</blockquote>

<blockquote>
<p>עַל דְּרָכִים שֶׁבֶּהָרִים אֶשְׁמוֹרָה,</p>
</blockquote>

<blockquote>
<p>אֶאֱרוֹב לְסוֹחֲרֵי-סָרָיֶב,</p>
</blockquote>

<blockquote>
<p>כְּדֵי לִגְזוֹל מֵהֶם זָהָב וָכֶסֶף,</p>
</blockquote>

<blockquote>
<p>אֲרִיגִים, שְׂמָלוֹת רַבֵּי הָעֵרֶךְ,</p>
</blockquote>

<blockquote>
<p>לִי לְבוּשׁ וּבִגְדוּדִי לַנָּעַר.</p>
</blockquote>

<blockquote>
<p>הִנְנִי לָרוּץ וְלֶאֱרֹב שָׁם,</p>
</blockquote>

<blockquote>
<p>לַעֲמוֹד בְּמוֹרְאוֹת הַמִּלְחֶמֶת,</p>
</blockquote>

<blockquote>
<p>בָּעוֹלָם אֵין כְּלוּם אִירָא מִמֶּנּוּ.&quot;</p>
</blockquote>

<br>  

<p><strong>נִשֹּוּאֵי פָּוֶל פְּלֵטִיקוֹסָה</strong></p>

<br>

<blockquote>
<p>אֱלֹהַי, נִפְלָאת הוּא! מָה הַפֶּלֶא!</p>
</blockquote>

<blockquote>
<p>הֲתוֹתְחֵי זַדַר פִּתְאֹם רָעָמוּ,</p>
</blockquote>

<blockquote>
<p>אוֹ רוּחוֹת הַיָּם פִּתְאֹם סָעָרוּ,</p>
</blockquote>

<blockquote>
<p>אוֹ קוֹל הֵד נִשָּׂא מִן הֶהָרִים בָּא?</p>
</blockquote>

<blockquote>
<p>לֹא! לֹא קוֹל שֶׁל תּוֹתָחִים בְּזַדַר,</p>
</blockquote>

<blockquote>
<p>לֹא רוּחוֹת הַיָּם פִּתְאֹם סָעָרוּ –</p>
</blockquote>

<blockquote>
<p>שׁוֹשְׁבִינִים הֵם וְכַלָּה בַּדֶּרֶךְ,</p>
</blockquote>

<blockquote>
<p>הֵם יוֹרִים בָּאֶקְדָּחִים בְּנֵי-שֵׁמַע.</p>
</blockquote>

<blockquote>
<p>וּכְשֶׁבָּאוּ עַד פָּרָשַׁת-דֶּרֶךְ,</p>
</blockquote>

<blockquote>
<p>וְהִנֵּה הַבַּחוּרָה אוֹמֶרֶת:</p>
</blockquote>

<blockquote>
<p>&quot;יְבָמַי וְשׁוֹשְׁבִינַי, שְׁמָעוּנִי!</p>
</blockquote>

<blockquote>
<p>לְהַבִּיט בְּעֵינֵיכֶם נִכְלָמְתִּי,</p>
</blockquote>

<blockquote>
<p>קַל וָחֹמֶר לְהַבִּיעַ אֹמֶר.</p>
</blockquote>

<blockquote>
<p>וְאוּלָם בָּא זְמַן לְהַגִּיד הַצָּעַר:</p>
</blockquote>

<blockquote>
<p>בִּהְיוֹתִי פְּתַיָּה בְּצֵל אִמִּי עוֹד</p>
</blockquote>

<blockquote>
<p>הִשְׁתַּדֵּךְ לִי פָּוֶל פְּלֵטִיקוֹסָה,</p>
</blockquote>

<blockquote>
<p>שֶׁבַע פְּעָמִים וְשָׁנִים שֶׁבַע.</p>
</blockquote>

<blockquote>
<p>פָּוֶל הִשְׁתַּדֵּךְ, אִמָּא מֵאֲנָה.</p>
</blockquote>

<blockquote>
<p>הָלַךְ פָּוֶל, נַעֲשָׂה הַיְדּוּק אָז</p>
</blockquote>

<blockquote>
<p>וְאוֹמְרִים שֶׁגַּם עַתָּה הַיְדּוּק הוּא.</p>
</blockquote>

<blockquote>
<p>עַל הָהָר עַל הַקּוֹנָר-פְּלָנִינָה,</p>
</blockquote>

<blockquote>
<p>וְאוֹמְרִים אִתּוֹ שְׁלֹשִׁים הַיְדּוּקִים,</p>
</blockquote>

<blockquote>
<p>פָּוֶל פְּלֵטִיקוֹסָה זֶה תִּירָאוּ.&quot;</p>
</blockquote>

<blockquote>
<p>לָהּ עָנוּ גִּיסֶיהָ, שׁוֹשְׁבִינֶיהָ:</p>
</blockquote>

<blockquote>
<p>&quot;אַךְ אִוֶּלֶת הִיא, אַתְּ כַּלָּתֵנוּ!</p>
</blockquote>

<blockquote>
<p>וְאִם גַּם נַעֲשָׂה הַיְדּוּק הוּא,</p>
</blockquote>

<blockquote>
<p>וְאִם שְׁלֹשִׁים לוֹ יֵשׁ הַיְדּוּקִים יַחַד,</p>
</blockquote>

<blockquote>
<p>הֵן עָצַמְנוּ מֶנּוּ הַשִּׁשִּׁים פֹּה,</p>
</blockquote>

<blockquote>
<p>לֹא יָהִין לְהִתְנַפֵּל עָלֵינוּ.&quot;</p>
</blockquote>

<blockquote>
<p>עוֹד הַשּׁוֹשְׁבִינִים לְשׁוֹנָם מְמַלֶּלֶת,</p>
</blockquote>

<blockquote>
<p>וּשְׁלֹשִׁים רוֹבִים פִּתְאֹם רָעָמוּ,</p>
</blockquote>

<blockquote>
<p>מֵחֹרְשָׁה עוֹד מוֹרִיקָה, מִיָּעַר,</p>
</blockquote>

<blockquote>
<p>וּשְׁלֹשִׁים מְחֻתָּנִים נָפָלוּ.</p>
</blockquote>

<blockquote>
<p>אֶקְדָּחִים שְׁלֹשִׁים פִּתְאֹם רָעָמוּ,</p>
</blockquote>

<blockquote>
<p>שׁוּב שְׁלֹשִׁים מְחֻתָּנִים נָפָלוּ;</p>
</blockquote>

<blockquote>
<p>וְהַבַּחוּרָה אַךְ הִיא נִשְׁאָרָה.</p>
</blockquote>

<blockquote>
<p>הִתְקָרֵב אָז פָּוֶל פְּלֵטִיקוֹסָה</p>
</blockquote>

<blockquote>
<p>וַיִּתְפֹּס הַסּוּס עָלָיו רוֹכֶבֶת,</p>
</blockquote>

<blockquote>
<p>וְאֶל הָהָר הָרָם הִתְחִיל מוֹשְׁכֵהוּ.</p>
</blockquote>

<blockquote>
<p>שָׁם יָשַׁב לִשְׁתּוֹת מִיֵּין הֶחָמֶר,</p>
</blockquote>

<blockquote>
<p>הָרִיבָה הַנֶּחְמָדָה מַגֶּשֶׁת.</p>
</blockquote>

<blockquote>
<p>הָרִיבָה הִתְחִילָה נֶעְצֶבֶת,</p>
</blockquote>

<blockquote>
<p>הַצְּעִירָה פִּתְאֹם וְהִיא דּוֹמָעַת.</p>
</blockquote>

<blockquote>
<p>וְשָׁאַל אָז פָּוֶל פְּלֵטִיקוֹסָה:</p>
</blockquote>

<blockquote>
<p>&quot;נָא בַּשֵּׁם, רִיבָה יְפַת עֵינַיִם,</p>
</blockquote>

<blockquote>
<p>מָה הַפִּיד אֲשֶׁר בָּאָךְ, הַפֶּגַע,</p>
</blockquote>

<blockquote>
<p>כִּי מָרָה בּוֹכָה אַתְּ נֶעֱצָבֶת?</p>
</blockquote>

<blockquote>
<p>שֶׁמָּא לֹא מָצָאתִי חֵן בְּעֵינָיִךְ?</p>
</blockquote>

<blockquote>
<p>שֶׁמָּא שׁוֹשְׁבִינִי לָךְ לְמֹרַת-רוּחַ?</p>
</blockquote>

<blockquote>
<p>וְאוּלַי לָךְ צַר עַל גִּיס הֶחָמֶד?</p>
</blockquote>

<blockquote>
<p>אִם לָךְ צַר עֲלֵי יְבַם-הֶחָמֶד,</p>
</blockquote>

<blockquote>
<p>פֹּה אִתִּי בֶּן-אֲחוֹתִי, הוּא מִילִיטְשׁ,</p>
</blockquote>

<blockquote>
<p>יְפֵה-מַרְאֵה מִכָּל רִיבוֹת-הַצֶּבִי,</p>
</blockquote>

<blockquote>
<p>לָךְ הַלָּה יָבָם וְגִיס לָךְ יֶהִי.&quot;</p>
</blockquote>

<blockquote>
<p>לוֹ עָנְתָה אָז בַּחוּרַת-הַצֶּבִי:</p>
</blockquote>

<blockquote>
<p>&quot;אֲדוֹנִי הַחַרַמְבָּשָׁה פָּוֶל,</p>
</blockquote>

<blockquote>
<p>לֹא, לֹא צַר לִי עַל שׁוּם אִישׁ בָּאָרֶץ,</p>
</blockquote>

<blockquote>
<p>רַק אַתָּה חֵן בְּעֵינַי מָצָאתָ,</p>
</blockquote>

<blockquote>
<p>אַף נָאִים הַשּׁוֹשְׁבִינִים כֻּלָּמוֹ,</p>
</blockquote>

<blockquote>
<p>לִי יָאֶה בֶּן-אֲחוֹתְךָ הוּא מִילִיטְשׁ,</p>
</blockquote>

<blockquote>
<p>מִילִיטְשׁ הוּא יִהְיֶה יָבָם לִי עָתָּה.</p>
</blockquote>

<blockquote>
<p>עַל אַחַת אֲנִי כָּאן מִצְטַעֶרֶת:</p>
</blockquote>

<blockquote>
<p>אֵין אִתִּי כַּיּוֹם שׁוּם מַתְּנַת-מֶשִׁי,</p>
</blockquote>

<blockquote>
<p>מַה לַּמְחֻתָּנִים, מָה אַעֲנִיקָה,</p>
</blockquote>

<blockquote>
<p>כִּי הַכֹּל נִשְׁאַר עַל אֵם הַדֶּרֶךְ?&quot;</p>
</blockquote>

<blockquote>
<p>וְנִתְעָה לֶב פָּוֶל פְּלֵטִיקוֹסָה,</p>
</blockquote>

<blockquote>
<p>אֶת בֶּן-אֲחוֹתוֹ קָרָא, אֶת מִילִיטְשׁ:</p>
</blockquote>

<blockquote>
<p>&quot;שִׁמְעָה בְּקוֹלִי, הַיֶּלֶד מִילִיטְשׁ,</p>
</blockquote>

<blockquote>
<p>קַח נָא בְּיָדָהּ זוֹ הַמַּלְבֶּנֶת,</p>
</blockquote>

<blockquote>
<p>הֲבִיאֶנָּה נָא אֶל אֵם הַדֶּרֶךְ,</p>
</blockquote>

<blockquote>
<p>שָׁם נָפְלוּ גִּיסֶיהָ, שׁוֹשְׁבִינֶיהָ,</p>
</blockquote>

<blockquote>
<p>תִּמְצְאוּ שָׁם אֶת מַתְּנוֹת הַמֶּשִׁי,</p>
</blockquote>

<blockquote>
<p>תְּבִיאֵן אֵלַי כֻּלָּן הָהָרָה.&quot;</p>
</blockquote>

<blockquote>
<p>כִּי שָׁמַע אֶת אִמְרוֹתָיו אָז מִילִיטְשׁ,</p>
</blockquote>

<blockquote>
<p>וַיֹּאחֵז יָדָהּ זוֹ הַמַּלְבֶּנֶת,</p>
</blockquote>

<blockquote>
<p>וַיִּנְהַג אוֹתָה אֶל אֵם הַדֶּרֶךְ.</p>
</blockquote>

<blockquote>
<p>כְּדַאי לִרְאוֹת אֶת בַּחוּרַת הַצֶּבִי!</p>
</blockquote>

<blockquote>
<p>שָׁם מָצְאָה אֶת כָּל-מַתְּנוֹת הַמֶּשִׁי.</p>
</blockquote>

<blockquote>
<p>הִתְהַלְּכָה מִפֶּגֶר אֶל מִשְׁנֵהוּ,</p>
</blockquote>

<blockquote>
<p>וּבְלֶכְתָּהּ הֶעֱנִיקָה לִידִידֶיהָ:</p>
</blockquote>

<blockquote>
<p>כָּל שׁוֹשְׁבִין כִּסְּתָה כַּסֵּה בִּכְתֹנֶת,</p>
</blockquote>

<blockquote>
<p>וְכַסֵּה אוֹתָם בִּכְתֹנֶת-מֶשִׁי,</p>
</blockquote>

<blockquote>
<p>וְאֶת רֹאשָׁם בְּמִטְפַּחַת מְרֻקֶּמֶת.</p>
</blockquote>

<blockquote>
<p>וּבְמָצְאָהּ אֶת יְבָמָהּ הַנַּעַר,</p>
</blockquote>

<blockquote>
<p>וַתְּיַבֵּב, אָמְרָה רִיבַת-הַצֶּבִי:</p>
</blockquote>

<blockquote>
<p>&quot;יְבָמִי שֶׁלִּי, טַבַּעַת-כֶּתֶם!</p>
</blockquote>

<blockquote>
<p>הֲמִזְּמַן עַל אֶצְבָּעִי הָיִיתָ?</p>
</blockquote>

<blockquote>
<p>זֶה מִזְּמָן, אַלְלַי לִי, כִּי רָחָקְתָּ!</p>
</blockquote>

<blockquote>
<p>לָמָּה בִּי חָרָה אַפֶּךָ? לָמָּה?</p>
</blockquote>

<blockquote>
<p>בְּכַפִּי צֶחָה לֹא תִּנְהָגֵנִי</p>
</blockquote>

<blockquote>
<p>לְקַדֵּם אֶת פְּנֵי כָּל-שׁוֹשְׁבִינֵינוּ?&quot;</p>
</blockquote>

<blockquote>
<p>אֵין הָרֹאשׁ יָכוֹל וְיַעֲנֶנָּה.</p>
</blockquote>

<blockquote>
<p>אֵין הַמֵּת יָכוֹל וְיַעֲנֶנָּה.</p>
</blockquote>

<blockquote>
<p>וַתְּמָרֵר הַבַּת בְּדִמְעוֹתֶיהָ,</p>
</blockquote>

<blockquote>
<p>וַתְּכַסֵּהוּ בְּמִטְפַּחַת כֶּסֶף,</p>
</blockquote>

<blockquote>
<p>אֶת רֹאשׁוֹ בְּצָעִיף רָקוּם בַּכֶּתֶם.</p>
</blockquote>

<blockquote>
<p>הִתְהַלְּכָה מִפֶּגֶר אֶל מִשְׁנֵהוּ,</p>
</blockquote>

<blockquote>
<p>וּמָצְאָה אֶת הַסַּנְדָּק, אִישׁ חֶמֶד –</p>
</blockquote>

<blockquote>
<p>עַל יָדָיוֹ נָשְׁקָה, עַל כְּנַף הַבֶּגֶד.</p>
</blockquote>

<blockquote>
<p>לוֹ עָנְתָה אָז בַּחוּרַת-הַצֶּבִי:</p>
</blockquote>

<blockquote>
<p>&quot;סַנְדָּקִי הַטּוֹב, שִׁמְשִׁי זוֹרַחַת!</p>
</blockquote>

<blockquote>
<p>עַד עַכְשָׁו יָפֶה אוֹתִי חִמַּמְתָּ,</p>
</blockquote>

<blockquote>
<p>וְעַתָּה מֵעֵבֶר הָר נִסְתַּרְתָּ.</p>
</blockquote>

<blockquote>
<p>לָמָּה בִּי חָרָה אַפֶּךָ? לָמָּה?</p>
</blockquote>

<blockquote>
<p>גַּם אֵינְךָ מַחֲזִיק עָלַי הַכֶּתֶר</p>
</blockquote>

<blockquote>
<p>וְאֵינְךָ מַשִּׂיא שׁוֹשְׁבִינָתֶךָ?&quot;</p>
</blockquote>

<blockquote>
<p>אֵין הָרֹאשׁ יָכוֹל וְיַעֲנֶנָּה,</p>
</blockquote>

<blockquote>
<p>אֵין הַמֵּת יָכוֹל וְיַעֲנֶנָּה.</p>
</blockquote>

<blockquote>
<p>וַתְּמָרֵר הַבַּת בְּדִמְעוֹתֶיהָ;</p>
</blockquote>

<blockquote>
<p>וְכִסְּתָה אוֹתוֹ בִּכְתֹנֶת כֶּסֶף,</p>
</blockquote>

<blockquote>
<p>אֶת רֹאשׁוֹ בְּצָעִיף רָקוּם בַּכָּתֶם.</p>
</blockquote>

<blockquote>
<p>הִתְחִילָה בֵּין שׁוֹשְׁבִינִים לָלֶכֶת,</p>
</blockquote>

<blockquote>
<p>וּמָצְאָה אֶת חֲתָנָהּ הָעֶלֶם</p>
</blockquote>

<blockquote>
<p>גּוּפָתוֹ בַּדָּם מָצְאָה מוּטֶלֶת.</p>
</blockquote>

<blockquote>
<p>מִן הַדָּם לָקְחוּ אוֹתוֹ יָדֶיהָ,</p>
</blockquote>

<blockquote>
<p>וּבְמִטְפַּחַת מֶשִׁי מְנַגֶּבֶת,</p>
</blockquote>

<blockquote>
<p>בֵּין עֵינָיו הַשְּׁחוֹרוֹת נָשָׁקָה,</p>
</blockquote>

<blockquote>
<p>הַכַּלָּה דִּבְּרָה לוֹ הַמְיֻתֶּמֶת:</p>
</blockquote>

<blockquote>
<p>&quot;אֲדוֹנִי, רַב-חֶמֶד, תְּחַכֶּה לִי!</p>
</blockquote>

<blockquote>
<p>לָמָּה בִּי חָרָה אַפֶּךָ? לָמָּה?</p>
</blockquote>

<blockquote>
<p>לֹא תַּבִּיט בִּי בִּשְׁחוֹרוֹת עֵינֶיךָ,</p>
</blockquote>

<blockquote>
<p>לֹא תְּלַטְּפֵנִי בְּצָחוֹת כַּפֶּיךָ,</p>
</blockquote>

<blockquote>
<p>לֹא נוֹשְׁקוֹת לִי מְתוּקוֹת שְׂפָתֶיךָ,</p>
</blockquote>

<blockquote>
<p>לָמָּה בִּי חָרָה אַפֶּךָ? לָמָּה?&quot;</p>
</blockquote>

<blockquote>
<p>אֵין הָרֹאשׁ יָכוֹל וְיַעֲנֶנָּה,</p>
</blockquote>

<blockquote>
<p>אֵין הַמֵּת יָכוֹל וְיַעֲנֶנָּה.</p>
</blockquote>

<blockquote>
<p>יִלְּלָה הַבַּחוּרָה בְּכֹחַ,</p>
</blockquote>

<blockquote>
<p>יִלְּלָה אָז כְּנָחָשׁ בָּרִיחַ,</p>
</blockquote>

<blockquote>
<p>וְכִסְּתָה אוֹתוֹ בִּכְתֹנֶת כֶּתֶם,</p>
</blockquote>

<blockquote>
<p>אֶת רֹאשׁוֹ בְּצָעִיף רָקוּם בַּכֶּתֶם,</p>
</blockquote>

<blockquote>
<p>וַתִּשְׁלוֹף סַכִּין מִן הַמַּחְגֹּרֶת,</p>
</blockquote>

<blockquote>
<p>בִּלְבָבָהּ שֶׁלָּהּ אוֹתָהּ תָּקָעָה.</p>
</blockquote>

<blockquote>
<p>עַל יָדוֹ שָׁם הַצְּעִירָה שָׁכָבָה.</p>
</blockquote>

<blockquote>
<p>כִּי רָאָה בֶּן-הָאָחוֹת זֹאת מִילִיטְשׁ</p>
</blockquote>

<blockquote>
<p>הִזְדָּרֵז מִהֵר, עָלָה הָהָרָה,</p>
</blockquote>

<blockquote>
<p>וְהִנֵּה שָׁם פֶּגַע רָע וָצָעַר:</p>
</blockquote>

<blockquote>
<p>מִי שֶׁהוּא מֵילִיל בָּהָר מִמַּעַל,</p>
</blockquote>

<blockquote>
<p>מוּעָפִים שָׁם בְּנֵי-עוֹרֵב וָנֶשֶׁר.</p>
</blockquote>

<blockquote>
<p>רִאשׁוֹנָה בָּא מִיליטְשׁ וְהִגִּיעַ</p>
</blockquote>

<blockquote>
<p>עַד נָהָר צָנוּן - עַד פְּנֵי הַשֹּׁקֶת,</p>
</blockquote>

<blockquote>
<p>וְהִנֵּה דְּלוּחִים סְמוּקִים מֵימֶיהָ,</p>
</blockquote>

<blockquote>
<p>עַל יָדָהּ שָׁם מוּטָלִים הַשְּׁנָיִם:</p>
</blockquote>

<blockquote>
<p>רֵעוֹ מִירְקוֹ וִידִידוֹ מָרִינְקוֹ,</p>
</blockquote>

<blockquote>
<p>וִידֵיהֶם אַךְ פֶּצַע עַל גַּב פֶּצַע,</p>
</blockquote>

<blockquote>
<p>כָּל גּוּפָם אַךְ חֲלוּלִים וָנָקֶב,</p>
</blockquote>

<blockquote>
<p>הַמָּרָה זוֹ הַשְּׁחוֹרָה נִשְׁפֶּכֶת.</p>
</blockquote>

<blockquote>
<p>וּכְשֶׁרָץ בָּא מִילִיטְשׁ עַד הַשְּׁנַיִם,</p>
</blockquote>

<blockquote>
<p>וַיִּשְׁאַל מִיָּד אֶת הַהַיְדּוּקִים:</p>
</blockquote>

<blockquote>
<p>&quot;נָא בַּשֵּׁם, שְׁנֵי יְדִידֵי-הֶחָמֶד,</p>
</blockquote>

<blockquote>
<p>אֵי מִזֶּה לָכֶם מַכָּה וָפֶצַע?</p>
</blockquote>

<blockquote>
<p>הֶאָרֹב אָרְבוּ לָכֶם הַתֻּרְקִים?</p>
</blockquote>

<blockquote>
<p>וְהִרְבּוּ לָכֶם פְּצָעִים עַל פָּצַע?</p>
</blockquote>

<blockquote>
<p>וְאֵיפֹה דּוֹדִי שֶׁלִּי, אַיֵּהוּ?</p>
</blockquote>

<blockquote>
<p>אֵי דּוֹדִי, אֵי פָּוֶל פְּלֵטִיקוֹסָה?</p>
</blockquote>

<blockquote>
<p>כָּל רֵעַי, כָּל-הַכְּנוּפְיָה אַיָּמוֹ?&quot;</p>
</blockquote>

<blockquote>
<p>הַיְדּוּקֵי הָהָר פָּתְחוּ עָנוּ לוֹ:</p>
</blockquote>

<blockquote>
<p>&quot;נָא שְׁמָעֵנוּ, הוֹי, הַנַּעַר מִילִיטְשׁ,</p>
</blockquote>

<blockquote>
<p>עֵת אַתָּה אֶל אֵם הַדֶּרֶךְ סַרְתָּ,</p>
</blockquote>

<blockquote>
<p>הַכַּלָּה הַמִּסְכֵּנָה נָהַגְתָּ,</p>
</blockquote>

<blockquote>
<p>הִתְנַפֵּל עָלֵינוּ פַּנְדְּשָׁה גְּרָצַטְשׁ,</p>
</blockquote>

<blockquote>
<p>כִּי פִּתְאֹם בָּא וְהִתְקִיף גְּדוּדֵנוּ,</p>
</blockquote>

<blockquote>
<p>וְהִכָּה שְׁלֹשִׁים אִישׁ מִידִידֵינוּ,</p>
</blockquote>

<blockquote>
<p>וְאֶת דּוֹדְךָ, אֶת פָּוֶל פְּלֵטִיקוֹסָה,</p>
</blockquote>

<blockquote>
<p>בְּאוֹתָהּ שָׁעָה נִפְצַעְנוּ אָנוּ.&quot;</p>
</blockquote>

<blockquote>
<p>הֵם מְדַבְּרִים וְחַיָּתָם גּוֹסֶסֶת,</p>
</blockquote>

<blockquote>
<p>וּכְגָמְרָם מִיָּד נַפְשָׁם נָפָחוּ.</p>
</blockquote>

<blockquote>
<p>רָאָה מִילִיטְשׁ וּפָרַץ בְּבֶכִי,</p>
</blockquote>

<blockquote>
<p>דִּמְעוֹתָיו נוֹשְׁרוֹת מִצְּחוֹר פָּנֵיהוּ,</p>
</blockquote>

<blockquote>
<p>לֶחָצֵר הַמַּלְבִּינָה פָּנָה הוּא,</p>
</blockquote>

<blockquote>
<p>לְכַלְכֵּל שֵׂיבַת אִמּוֹ הַסָּבְתָא.</p>
</blockquote>

<br> 

<h2 id="שִׁירִיםעַלאוּסְקוֹקִים">שִׁירִים עַל אוּסְקוֹקִים</h2>

<br>  

<p><strong>הַסָּגָנִינִיצָה (אֵשֶׁת חַסַן-אָגָה)</strong></p>

<br>

<blockquote>
<p>מַה מַּלְבִּין שָׁם תּוֹךְ יַרְקוֹ שֶׁל יָעַר?</p>
</blockquote>

<blockquote>
<p>שֶׁמָּא בַּרְבּוּרִים אוֹ שֶׁמָּא שֶׁלֶג?</p>
</blockquote>

<blockquote>
<p>לֹא, זֶה כְּבָר פָּרַשׂ בַּרְבּוּר כְּנָפַיִם,</p>
</blockquote>

<blockquote>
<p>זֶה מִכְּבָר נָמַס בַּיַּעַר שֶׁלֶג,</p>
</blockquote>

<blockquote>
<p>לֹא, לֹא שֶׁלֶג לֹא בַּרְבּוּר מַלְבִּין שָׁם –</p>
</blockquote>

<blockquote>
<p>אָהֳלוֹ מַלְבִּין שֶׁל חַסַן-אָגָה;</p>
</blockquote>

<blockquote>
<p>נִפְתְּחוּ פְּצָעָיוֹ וְצִעֲרוּהוּ.</p>
</blockquote>

<blockquote>
<p>גַּם אִמּוֹ גַּם אֲחוֹתוֹ בִּקְּרוּהוּ;</p>
</blockquote>

<blockquote>
<p>אַךְ אִשְׁתּוֹ הָאֲהוּבָה לֹא בָּאָה,</p>
</blockquote>

<blockquote>
<p>לֹא בָּאָה אַךְ הִיא: בּוֹשָׁה נִכְלָמָה.</p>
</blockquote>

<blockquote>
<p>אַךְ כְּשֶׁהוּקַל לוֹ מִן הַצַּעַר,</p>
</blockquote>

<blockquote>
<p>וַיְצַוֶּה לֵאמוֹר לָאֲהוּבָה לוֹ:</p>
</blockquote>

<blockquote>
<p>&quot;אַל תּוֹסִיפִי לְחַכּוֹת לִי עָתָּה,</p>
</blockquote>

<blockquote>
<p>לֹא בַּחֲצֵרִי וְלֹא בַּבָּיִת!&quot;</p>
</blockquote>

<blockquote>
<p>הַדָּבָר שָׁמְעָה הָאֲהוּבָה לוֹ,</p>
</blockquote>

<blockquote>
<p>שְׂעִפִּים רָעִים מְאֹד תְּקָפוּהָ.</p>
</blockquote>

<blockquote>
<p>דַּהֲרוֹת-סוּס בֶּחָצֵר נִשְׁמָעוּ,</p>
</blockquote>

<blockquote>
<p>הִזְדָּרְזָה רוּץ אֵשֶׁת חַסַן-אָגָה</p>
</blockquote>

<blockquote>
<p>לְהִשָּׁמֵט בְּעַד חַלּוֹן הַצְּרִיחַ.</p>
</blockquote>

<blockquote>
<p>שְׁתֵּי בָּנוֹת קְטַנּוֹת בָּאוּ אַחֲרֶיהָ:</p>
</blockquote>

<blockquote>
<p>&quot;שׁוּבִי, אִמָּא, מַחְמַל לִבֵּנוּ,</p>
</blockquote>

<blockquote>
<p>לֹא אָבִינוּ בָּא, לֹא חַסַן-אָגָה,</p>
</blockquote>

<blockquote>
<p>כִּי דּוֹדֵנוּ בָּא, הוּא פִּנְטוֹרוֹבִיטְשׁ.&quot;</p>
</blockquote>

<blockquote>
<p>שׁוֹב תָּשׁוּב אָז אֵשֶׁת חַסַן-אָגָה,</p>
</blockquote>

<blockquote>
<p>עַל צַוַּאר אָחִיהָ הִיא נָפָלָה:</p>
</blockquote>

<blockquote>
<p>&quot;אוֹי חֶרפָּה וְאוֹי בּוּשָׁה, אָחִי לִי,</p>
</blockquote>

<blockquote>
<p>מֵחֲמֵשֶׁת יְלָדִים גֵּרְשׁוּנִי!&quot;</p>
</blockquote>

<blockquote>
<p>לֹא עָנָה הָאָח דָּבָר, כִּי שָׁתָק,</p>
</blockquote>

<blockquote>
<p>אֶת כַּפּוֹ הִכְנִיס בְּכִיס הַמֶּשִׁי</p>
</blockquote>

<blockquote>
<p>וְמִכְתַּב פְּרִידָה תָּקַע בְּיָדֶיהָ:</p>
</blockquote>

<blockquote>
<p>כִּי תִּקַּח לָהּ אֶת כָּל שִׁלּוּחֶיהָ</p>
</blockquote>

<blockquote>
<p>וְתָשׁוּב אֶל בֵּית אִמָּהּ הַבָּיְתָה.</p>
</blockquote>

<blockquote>
<p>אַךְ גָּמְרָה לִקְרֹא אֶת הָאִגֶּרֶת,</p>
</blockquote>

<blockquote>
<p>וַתְּשַּׁק בֵּין-עֵינֵיהֶם בָּנֶיהָ,</p>
</blockquote>

<blockquote>
<p>שְׁתֵּי בְּנוֹתֶיהָ עַל לְחִי-הַוֶּרֶד;</p>
</blockquote>

<blockquote>
<p>אַךְ מִן הַתִּינוֹק אֲשֶׁר בָּעֶרֶשׂ</p>
</blockquote>

<blockquote>
<p>לֹא יָכְלָה לְהִפָּרֵד מִמֶּנּוּ.</p>
</blockquote>

<blockquote>
<p>בְּכַפָּהּ תְּפָסָהּ אָז בַּמַּלְבֶּנֶת,</p>
</blockquote>

<blockquote>
<p>מִיַּלְדָּהּ הִפְרִיד אוֹתָהּ בְּכֹחַ,</p>
</blockquote>

<blockquote>
<p>עַל סוּסוֹ יָשַׁב אִתָּהּ בְּיַחַד,</p>
</blockquote>

<blockquote>
<p>וּלְבֵיתוֹ הַצַּח אוֹתָהּ הֱבִיאָהּ.</p>
</blockquote>

<blockquote>
<p>לֹא הִרְבְּתָה שָׁם – אַךְ שָׁבוּעַ.</p>
</blockquote>

<blockquote>
<p>אֵשֶׁת הֲגוּנָה מִבְּנוֹת-הַיָּחַשׂ,</p>
</blockquote>

<blockquote>
<p>כְּבָר רוֹצִים רַבִּים לְהִתְחַתֵּן בָּהּ,</p>
</blockquote>

<blockquote>
<p>וְעַל-כֻּלָּם הַקַּאדִי שֶׁל עִיר אִימוֹס.</p>
</blockquote>

<blockquote>
<p>אֶת אָחִיהָ הִיא אָז מְבַקֶּשֶׁת:</p>
</blockquote>

<blockquote>
<p>&quot;אִם הָמוּ עָלַי, אָחִי, רַחֲמֶיךָ,</p>
</blockquote>

<blockquote>
<p>אַל לְאִישׁ וּלְשׁוּם אָדָם תִּתְּנֵנִי,</p>
</blockquote>

<blockquote>
<p>אַל תִּקְרַע, אָחִי, לִבִּי קָרֹעַ,</p>
</blockquote>

<blockquote>
<p>כִּי אֶרְאֶה אֶת יְתוֹמַי בְּעֵינָיִם.&quot;</p>
</blockquote>

<blockquote>
<p>אַךְ הַבֵּק הוּא לֹא הִטָּה אָזְנָיִם,</p>
</blockquote>

<blockquote>
<p>נְתָנָהּ אִשָּׁה לְקַאדִי-אִימוֹס.</p>
</blockquote>

<blockquote>
<p>וְעוֹד בִּקְשָׁה אָחִיהָ, אַף הֶעְתִּירָה,</p>
</blockquote>

<blockquote>
<p>כִּי יִכְתּוֹב מִכְתָּב לָבָן - אִגֶּרֶת,</p>
</blockquote>

<blockquote>
<p>וְיִשְׁלַח לַקַּאדִי שֶׁבְּאִימוֹס:</p>
</blockquote>

<blockquote>
<p>&quot;כַּלָּתְךָ אוֹתְךָ כִּי מְבָרֶכֶת,</p>
</blockquote>

<blockquote>
<p>כַּלָּתְךָ בְּמִכְתָּבָהּ שׁוֹאֶלֶת:</p>
</blockquote>

<blockquote>
<p>כַּאֲשֶׁר תַּקְהִיל מְחֻתָּנֶיךָ</p>
</blockquote>

<blockquote>
<p>חֲצֵרָהּ הַמַּלְבִּינָה לָלֶכֶת,</p>
</blockquote>

<blockquote>
<p>לַכַּלָּה תָּבִיא צְעִיף כְּלוּלוֹתֶיהָ,</p>
</blockquote>

<blockquote>
<p>עַל בֵּיתוֹ שֶׁל אָגָה נַעֲבוֹרָה,</p>
</blockquote>

<blockquote>
<p>וְלֹא אֶרְאֶה אֶת יְתוֹמַי בְּעֵינָיִם.&quot;</p>
</blockquote>

<blockquote>
<p>וּמִכְתָּב לָבָן קִבֵּל הַקַּאדִי,</p>
</blockquote>

<blockquote>
<p>וַיַּקְהֵל מְחֻתָּנָיוֹ כֻּלָּהַם,</p>
</blockquote>

<blockquote>
<p>אֶת מְחֻתָּנָיו לָקַח וַיִּסַּע.</p>
</blockquote>

<blockquote>
<p>בְּשָׁלוֹם אֶל הַכַּלָּה הִגִּיעַ,</p>
</blockquote>

<blockquote>
<p>בְּשָׁלוֹם פָּנָה נָסַע הַבָּיְתָה.</p>
</blockquote>

<blockquote>
<p>אַךְ בְּעָבְרָהּ עַל חֲצֵרוֹ שֶׁל אָגָה,</p>
</blockquote>

<blockquote>
<p>בְּעַד חַלּוֹן רָאוּהָ בְּנוֹתֶיהָ,</p>
</blockquote>

<blockquote>
<p>הַבָּנִים יָצְאוּ קַדֵּם פָּנֶיהָ</p>
</blockquote>

<blockquote>
<p>וּלְאִמָּם אָמְרוּ וְכֹה נִדְבָּרוּ:</p>
</blockquote>

<blockquote>
<p>&quot;אִמָּא חֲבִיבָה, אֵלֵינוּ סוּרִי,</p>
</blockquote>

<blockquote>
<p>שְׁבִי אִתָּנוּ לַאֲרוּחַת-עֶרֶב.&quot;</p>
</blockquote>

<blockquote>
<p>כִּי שָׁמְעָה זֹאת אֵשֶׁת חַסַן-אָגָה,</p>
</blockquote>

<blockquote>
<p>הִיא סָחָה לִזְקַן מְחֻתָּנֶיהָ:</p>
</blockquote>

<blockquote>
<p>&quot;רֹאשׁ מְחֻתָּנַי, רֵעַ כְּאָח-לִי,</p>
</blockquote>

<blockquote>
<p>בֶּחָצֵר תַּמְתִּין לִי עִם סוּסֶיךָ</p>
</blockquote>

<blockquote>
<p>לִיתוֹמַי תְּשׁוּרוֹת כִּי אֲחַלֵּקָה.&quot;</p>
</blockquote>

<blockquote>
<p>בֶּחָצֵר עָמְדוּ סוּסָיו תַּחְתָּמוֹ,</p>
</blockquote>

<blockquote>
<p>וַתַּעֲנִיק יָפֶה אֶת-יְלָדֶיהָ:</p>
</blockquote>

<blockquote>
<p>לַבָּנִים נָתְנָה מַגְּפֵי-הַכֶּתֶם,</p>
</blockquote>

<blockquote>
<p>לַבָּנוֹת שְׂמָלוֹת תְּפוּרוֹת מִצָּמֶר,</p>
</blockquote>

<blockquote>
<p>וְלַתִּינוֹק לוֹ לַמּוּטָל בָּעֶרֶשׂ,</p>
</blockquote>

<blockquote>
<p>לוֹ לַבֵּן נָתְנָה שְׂמִיכָה קְטַנְטֹנֶת.</p>
</blockquote>

<blockquote>
<p>זֹאת רָאָה הַגֶּבֶר חַסַן-אָגָה,</p>
</blockquote>

<blockquote>
<p>וַיִּקְרָא לִשְׁנֵי בָּנָיו וַיֹּאמַר:</p>
</blockquote>

<blockquote>
<p>&quot;קוּמוּ, יְתוֹמַי, אֵלַי נָא בּוֹאוּ,</p>
</blockquote>

<blockquote>
<p>שִׁחֲתָה אִמְּכֶם אֶת רַחֲמֶיהָ,</p>
</blockquote>

<blockquote>
<p>כִּי הֲלֹא לָהּ בְּחֻבָּה לֶב-אֶבֶן!&quot;</p>
</blockquote>

<blockquote>
<p>כִּי שָׁמְעָה זֹאת אֵשֶׁת חַסַן-אָגָה,</p>
</blockquote>

<blockquote>
<p>עַל פָּנֶיה אָז נָפְלָה-צָנָחָה,</p>
</blockquote>

<blockquote>
<p>אָז נָפְלָה וְגַם נָפְחָה הַנֶּפֶשׁ,</p>
</blockquote>

<blockquote>
<p>כִּי לִבָּהּ כָּאַב לִרְאוֹת בָּנֶיָה.</p>
</blockquote>

<br>  

<p><strong>מִשִּׁירֵי הַסְּלָבִים בַּמַּעֲרָב (על-פי א' פּוּשקין)</strong></p>

<br>  

<blockquote>
<p>שִׁיר עַל גֵּיאוֹרְגִי הַשָּׁחוֹר</p>
</blockquote>

<blockquote>
<p>לֹא שְׁנֵי זְאֵבִים נִצִּים בַּנַּחַל,</p>
</blockquote>

<blockquote>
<p>אָב וּבְנוֹ מִתְקוֹטְטִים בַּגַּחַר.</p>
</blockquote>

<blockquote>
<p>פֶּטְרוֹ הַיָּשִׁישׁ אֶת בְּנוֹ מוֹכִיח:</p>
</blockquote>

<blockquote>
<p>&quot;הוֹי, רָשָׁע אָרוּר, מוֹרֵד בַּמֶּלֶךְ!</p>
</blockquote>

<blockquote>
<p>שׁוּם מוֹרָא-שָׁמַיִם אֵין עָלֶיךָ.</p>
</blockquote>

<blockquote>
<p>הַלְךָ לְהִשָּׁפֵט עִם שֻׂלְטָן?</p>
</blockquote>

<blockquote>
<p>לֶאֱסוֹר הַקְרָב עִם פַּחַת בֶּלְגְּרַד?</p>
</blockquote>

<blockquote>
<p>שֶׁמָּא שְׁנֵי רָאשִׁים לְצַוְּארוֹנֶיךָ?</p>
</blockquote>

<blockquote>
<p>לֵךְ, שְׁחִיק עֲצָמוֹת, וְהִכָּחֵדָה,</p>
</blockquote>

<blockquote>
<p>סֶרְבִּיָּה כֻּלָּהּ מַה תַּשְׁחִיתֶנָּה?&quot;</p>
</blockquote>

<blockquote>
<p>סָר זָעֵף גֵּיאוֹרְגִי יַעֲנֶנּוּ:</p>
</blockquote>

<blockquote>
<p>&quot;הַיָּשִׁישׁ, נִרְאֶה, כְּבָר הִטַּפַּשְׁתָּ,</p>
</blockquote>

<blockquote>
<p>דִּבְרֵי שְׁטוּת כְּמוֹתָם פִּיךָ צֹוֵחַ?&quot;</p>
</blockquote>

<blockquote>
<p>חֲמָתוֹ שֶׁל פֶּטְרוֹ הִתְלַקְּחָה בּוֹ,</p>
</blockquote>

<blockquote>
<p>וְחֵרֵף-גִּדֵּף, הֵקִים הָרַעַשׁ,</p>
</blockquote>

<blockquote>
<p>הוּא רוֹצֶה לָלֶכֶת עִירָה בֶּלְגְּרַד,</p>
</blockquote>

<blockquote>
<p>בֵּן סוֹרֵר-מוֹרֶה יִמְסוֹר לַתֻּרְקִים,</p>
</blockquote>

<blockquote>
<p>יְגַלֶּה לָהֶם מַחֲבוֹא הַסֶּרְבִּים.</p>
</blockquote>

<blockquote>
<p>הוּא יוֹצֵא מִמְּעָרַת הָאֹפֶל,</p>
</blockquote>

<blockquote>
<p>אֶת הַשָּׂב גֵּיאוֹרְגִי הִדְבִּיקָהוּ:</p>
</blockquote>

<blockquote>
<p>&quot;אַבָּא, אָנָּא שׁוּבָה, אָנָּא שׁוּבָה!</p>
</blockquote>

<blockquote>
<p>סְלַח וּמְחַל לִי, פִּי כִּי הִכְשִׁילָנִי.&quot;</p>
</blockquote>

<blockquote>
<p>פֶּטְרוֹ מְאַיֵּם, אֵינוֹ שׁוֹמֵעַ.</p>
</blockquote>

<blockquote>
<p>&#8220;הִנֵּה עַל שְׂכָרְךָ תָּבֹא, רוֹצֵחַ!&#8221;</p>
</blockquote>

<blockquote>
<p>שׁוּב גֵּיאוֹרְגִי בָּא וּמַקְדִּימֵהוּ.</p>
</blockquote>

<blockquote>
<p>עַל פָּנָיוֹ נָפַל, כָּרַע לוֹ בֶּרֶךְ:</p>
</blockquote>

<blockquote>
<p>פֶּטְרוֹ לֹא הִבִּיט, לֹא הִתְבּוֹנֵן בּוֹ.</p>
</blockquote>

<blockquote>
<p>שׁוּב הִדְבִּיק אֶת הַזָּקֵן גֵּיאוֹרְגִי,</p>
</blockquote>

<blockquote>
<p>וּתְפָסוֹ בְּצַמָּתוֹ וַיֹּאמֶר:</p>
</blockquote>

<blockquote>
<p>&quot;שׁוּבָה, נָא בַּשֵּׁם! רְאֵה הִשְׁבַּעְתִּיךָ,</p>
</blockquote>

<blockquote>
<p>לִידֵי נִסָּיוֹן אַל נָא תְּבִיאֵנִי!&quot;</p>
</blockquote>

<blockquote>
<p>דְּחָפוֹ דָּחֹף הַשָּׂב בְּכַעַס,</p>
</blockquote>

<blockquote>
<p>אֶת דַּרְכּוֹ הִמְשִׁיךְ בּוֹאֲכָה בֶּלְגְּרַד.</p>
</blockquote>

<blockquote>
<p>מַר בָּכָה וָמַר מְאֹד גֵּיאוֹרְגִי,</p>
</blockquote>

<blockquote>
<p>קָם הוֹצִיא אֶקְדָּח מִתּוֹךְ הַמֵּזַח,</p>
</blockquote>

<blockquote>
<p>אֶת הֶדְקוֹ הֵרִים, יָרָה בּוֹ תֵּכֶף,</p>
</blockquote>

<blockquote>
<p>צְעָקָה צָעַק וַיָּגַע פֶּטְרוֹ:</p>
</blockquote>

<blockquote>
<p>&#8220;בְּנִי, הוֹשַׁע גֵּיאוֹרְגִי, כִּי פְּצָעוּנִי!&#8221;</p>
</blockquote>

<blockquote>
<p>לֹא שָׁנָה, נָפַל מֵת עַל הָאָרֶץ.</p>
</blockquote>

<blockquote>
<p>רָץ-חָזַר גֵּיאוֹרְגי אֶל הַגַּחַר.</p>
</blockquote>

<blockquote>
<p>לִקְרָאתוֹ יָצְאָה אִמּוֹ שׁוֹאֶלֶת:</p>
</blockquote>

<blockquote>
<p>&#8220;בְּנִי, וּפֶּטְרוֹ אָנָה בָּא, אַיֵּהוּ?&#8221;</p>
</blockquote>

<blockquote>
<p>בְּרֹגֶז לָהּ עָנָה אֲזַי גֵּיאוֹרְגִי:</p>
</blockquote>

<blockquote>
<p>&quot;בַּסְּעֻדָּה שָׁתָה לְשָׁכְרָה יַיִן</p>
</blockquote>

<blockquote>
<p>וְנִרְדַּם מוּטָל עַל דֶּרֶךְ-בֶּלְגְּרַד!&quot;</p>
</blockquote>

<blockquote>
<p>אַךְ הָאֵם הֵבִינָה, מְיַבֶּבֶת:</p>
</blockquote>

<blockquote>
<p>&quot;הַשָּׁחוֹר! יַעְכָּרְךָ צוּרֵנוּ,</p>
</blockquote>

<blockquote>
<p>כִּי אַתָּה הָרַגְתָּ אֶת אָבִיךָ!&quot;</p>
</blockquote>

<blockquote>
<p>וּמֵאָז גֵּיאוֹרְגִי, הוּא פֶּטְרוֹבִיטְשׁ,</p>
</blockquote>

<blockquote>
<p>הַשָּׁחוֹר - כָּל-הַבְּרִיּוֹת כִּנּוּהוּ!</p>
</blockquote>

<br>  

<p><strong>שְׁנֵי אַחִים וְאָחוֹת</strong></p>

<br>  

<blockquote>
<p>זֶה בְּצַד-זֶה שָׁם שְׁנֵי אֳרָנִים קָמוּ,</p>
</blockquote>

<blockquote>
<p>וְאַשּׁוּחַ דַּק-אָמִיר בַּקֶּרֶב;</p>
</blockquote>

<blockquote>
<p>לֹא הָיוּ שְׁנֵי אֳרָנִים שֶׁקָּמוּ,</p>
</blockquote>

<blockquote>
<p>שְׁנֵי אַחִים בְּנֵי אֵם אַחַת הָיוּ הֵם,</p>
</blockquote>

<blockquote>
<p>פָּוֶל הָאֶחָד וְאָחִיו רָדוּלָה.</p>
</blockquote>

<blockquote>
<p>בֵּינֵיהֶם זוֹ אֲחוֹתָם יֶלִיצָה.</p>
</blockquote>

<blockquote>
<p>אֲהֵבוּהָ בְּכָל לִבָּם הַשְּׁנָיִם,</p>
</blockquote>

<blockquote>
<p>מְאֹד חִבְּבוּהָ, לָהּ נָטוּ רָב חֶסֶד,</p>
</blockquote>

<blockquote>
<p>בָּאַחֲרוֹנָה סַכִּין נָתְנוּ לָהּ</p>
</blockquote>

<blockquote>
<p>מְצֻפָּה פָּז, בְּתוֹךְ תַּעַר כָּסֶף.</p>
</blockquote>

<blockquote>
<p>כָּעֲסָה עָלֶיהָ אֵשֶׁת פָּוֶל,</p>
</blockquote>

<blockquote>
<p>וְקִנְאָה בְּגִיסָתָהּ בַּיְבָמֶת.</p>
</blockquote>

<blockquote>
<p>לַאֲהוּבַת-לֵב רָדוּלָה – סָחָה:</p>
</blockquote>

<blockquote>
<p>&quot;אֲחוֹתִי בֵּאלֹהִים, גִּיסָה לִי!</p>
</blockquote>

<blockquote>
<p>שֶׁמָּא אַתְּ יוֹדַעַת סַמֵּי-יֶרֶק</p>
</blockquote>

<blockquote>
<p>וְתִתָּאֵב אָחוֹת עַל לֵב אַחֶיהָ?&quot;</p>
</blockquote>

<blockquote>
<p>אֲהוּבַת רָדוּלָה הִיא עָנָתָה:</p>
</blockquote>

<blockquote>
<p>&quot;אֲחוֹתִי בֵּאלֹהִים, יְבָמֶת!</p>
</blockquote>

<blockquote>
<p>סַמֵּי-יֶרֶק כְּמוֹתָם לֹא אֵדַע,</p>
</blockquote>

<blockquote>
<p>אִלּוּ גַּם יָדַעְתּי לֹא אֲכַנֶּה,</p>
</blockquote>

<blockquote>
<p>גַּם אוֹתִי אַחַי מְאֹד אָהָבוּ,</p>
</blockquote>

<blockquote>
<p>חִבְּבוּנִי, לִי נָטוּ רָב חָסֶד!&quot;</p>
</blockquote>

<blockquote>
<p>הָלְכָה זֹה-שֶׁל-פָּוֶל אֶל הַשֹּׁקֶת,</p>
</blockquote>

<blockquote>
<p>שָׁם טָבְחָה הַסּוּס מַשְׁחִיר הַשַּׁעַר,</p>
</blockquote>

<blockquote>
<p>וּלְאִישָׁהּ אָמְרָה לַאדוֹנֶיהָ:</p>
</blockquote>

<blockquote>
<p>&quot;אַךְ לְרָעָתְךָ אָחוֹת אָהָבְתָּ,</p>
</blockquote>

<blockquote>
<p>אַךְ לְפִצְעֲךְ לָהּ מַתְּנוֹתֶיךָ –</p>
</blockquote>

<blockquote>
<p>אֶת הַסּוּס אֶת הַשָּׁחוֹר אִבְּדַתּוּ.&quot;</p>
</blockquote>

<blockquote>
<p>הִתְחִיל פָּוֶל מֵצִיק לְיֶלִיצָה:</p>
</blockquote>

<blockquote>
<p>&#8220;לָמָּה זֶה, אָנָּא בַּשֵּׁם, הַגִּידִי?&#8221;</p>
</blockquote>

<blockquote>
<p>לוֹ לָאָח עָנְתָה בְּדִמְעוֹתֶיהָ:</p>
</blockquote>

<blockquote>
<p>&quot;בְּחַיַּי, אָחִי, כִּי לֹא אָנֹכִי,</p>
</blockquote>

<blockquote>
<p>בְּחַיֶּיךָ וּבְחַיַּי נִשְׁבַּעְתִּי!&quot;</p>
</blockquote>

<blockquote>
<p>וְהֶאֱמִין אוֹתָה שָׁעָה אָחִיהָ.</p>
</blockquote>

<blockquote>
<p>זֹה-שֶׁל-פָּוֶל נִכְנְסָה הַגַּנָּה,</p>
</blockquote>

<blockquote>
<p>הַסַּכִּין מִגִּיסָתָה גָּנָבָה,</p>
</blockquote>

<blockquote>
<p>וְאֶת הַגַּז הַשָּׂב הִיא נִחֲרָה שָׁם;</p>
</blockquote>

<blockquote>
<p>וּלְאִישָׁהּ אָמְרָה, לַאדוֹנֶיהָ:</p>
</blockquote>

<blockquote>
<p>&quot;אַךְ לְרָעָתְךָ אָחוֹת אָהָבְתָּ,</p>
</blockquote>

<blockquote>
<p>אַךְ לְפִצְעֲךָ לָהּ מַתְּנוֹתֶיךָ –</p>
</blockquote>

<blockquote>
<p>הִנֵּה אֶת הַגַּז הַשָּׂב נִחָרָה.&quot;</p>
</blockquote>

<blockquote>
<p>פָּוֶל לָאָחוֹת הִתְחִיל מֵצִיק אָז:</p>
</blockquote>

<blockquote>
<p>&#8220;לָמָּה זֶה, אָנָּא בַּשֵּׁם, הַגִּידִי?&#8221;</p>
</blockquote>

<blockquote>
<p>לוֹ לָאָח עָנְתָה בְּדִמְעוֹתֶיהָ:</p>
</blockquote>

<blockquote>
<p>&quot;בְּחַיַּי, אָחִי, כִּי לֹא אָנֹכִי,</p>
</blockquote>

<blockquote>
<p>בְּחַיֶּיךָ וּבְחַיַּי נִשְׁבַּעְתִּי.&quot;</p>
</blockquote>

<blockquote>
<p>וְהֶאֱמִין אוֹתָהּ שָׁעָה אָחִיהָ.</p>
</blockquote>

<blockquote>
<p>וּבַלַּיְלָה בְּשָׁעָה מְאֻחֶרֶת</p>
</blockquote>

<blockquote>
<p>אֵשֶׁת פָּוֶל הִיא גָּנְבָה אֶת תַּעַר</p>
</blockquote>

<blockquote>
<p>גִּיסָתָהּ, טָבְחָה בּוֹ אֶת הַיֶּלֶד</p>
</blockquote>

<blockquote>
<p>שֶׁבָּעֲרִיסָה מְצֻפַּת-הַכֶּתֶם,</p>
</blockquote>

<blockquote>
<p>וּבַבֹּקֶר הִזְדָּרְזָה לַבַּעַל,</p>
</blockquote>

<blockquote>
<p>הַפָּנִים צָרְמָה וּמְיַלֶּלֶת:</p>
</blockquote>

<blockquote>
<p>&quot;אַךְ לְרָעָתְךָ אָחוֹת אָהָבְתָּ,</p>
</blockquote>

<blockquote>
<p>אַךְ לְפִצְעֲךָ לָהּ מַתְּנוֹתֶיךָ –</p>
</blockquote>

<blockquote>
<p>שָׁחֲטָה הַיּוֹם גַּם אֶת הַיֶּלֶד,</p>
</blockquote>

<blockquote>
<p>אִם לֹא תַּאֲמִין לִי, תֵּן עֵינֶיךָ</p>
</blockquote>

<blockquote>
<p>בַּסַּכִּין שֶׁלָּהּ הַמְצֻפֶּה כָּתֶם.&quot;</p>
</blockquote>

<blockquote>
<p>כּי שָׁמַע קָפַץ וְקָם אָז פָּוֶל,</p>
</blockquote>

<blockquote>
<p>בָּא נִכְנַס חִישׁ אֶל חֲדַר יֶלִיצָה,</p>
</blockquote>

<blockquote>
<p>שָׁם מָצָא אֶת אֲחוֹתוֹ מוּטֶלֶת</p>
</blockquote>

<blockquote>
<p>בַּמִּטָּה שֶׁלָּהּ עַל גַּב הַכֶּסֶת,</p>
</blockquote>

<blockquote>
<p>הַסַּכִּין תְּלוּיָה לִמְרַאֲשׁוֹתֶיהָ;</p>
</blockquote>

<blockquote>
<p>הוֹצִיא פָּוֶל הַסַּכִּין מִנְּדָנָהּ,</p>
</blockquote>

<blockquote>
<p>וְהִנֵּה דָּמִים כִּסּוּ הַלַּהַב.</p>
</blockquote>

<blockquote>
<p>פָּוֶל אָז מָשַׁךְ אוֹתָהּ בַּזְּרוֹעַ:</p>
</blockquote>

<blockquote>
<p>&quot;אֲחוֹתִי, יַעְכְּרֵךְ צוּרֵנוּ!</p>
</blockquote>

<blockquote>
<p>גַּם סוּסִי הַטּוֹב טָבְחוּ יָדַיִךְ,</p>
</blockquote>

<blockquote>
<p>גַּם גַּזִּי נִחַרְתְּ בְּגַן-הַיָּרֶק;</p>
</blockquote>

<blockquote>
<p>אֶפֶס עַל שׁוּם מָה שָׁחַטְתְּ הַיָּלֶד?&quot;</p>
</blockquote>

<blockquote>
<p>לוֹ לָאָח עָנְתָה בְּדִמְעוֹתֶיהָ:</p>
</blockquote>

<blockquote>
<p>&quot;בְּחַיַּי, אָחִי, כִּי לֹא אָנֹכִי,</p>
</blockquote>

<blockquote>
<p>בְּחַיֶּיךָ וּבְחַיַּי נִשְׁבַּעְתִּי.</p>
</blockquote>

<blockquote>
<p>וְאִם לִשְׁבוּעָתִי לֹא תַּאֲמִינָה,</p>
</blockquote>

<blockquote>
<p>הַשָּׁדֶה הַצַּח נָא הוֹצִיאֵנִי,</p>
</blockquote>

<blockquote>
<p>אֶל זַנְבוֹת סוּסִים זְרִיזִים קָשְׁרֵנִי,</p>
</blockquote>

<blockquote>
<p>וְיִקְרְעוּ בְּשָׂרִי הַצַּח מִשָּׁלֶג</p>
</blockquote>

<blockquote>
<p>לְאַרְבָּעָה שָׁם קְרָעִים קָרֹעַ.&quot;</p>
</blockquote>

<blockquote>
<p>לָהּ אֲזַי לֹא הֶאֱמִין אָחִיהָ.</p>
</blockquote>

<blockquote>
<p>אֶל לֵב-הַשָּׂדֶה הַצַּח הוֹצִיאָהּ,</p>
</blockquote>

<blockquote>
<p>אֶל זַנְבוֹת סוּסִים זְרִיזִים קְשָׁרָהּ שָׁם</p>
</blockquote>

<blockquote>
<p>וְאוֹתָם הֵרִיץ בִּשְׂדֵה-הַבָּעַל.</p>
</blockquote>

<blockquote>
<p>כָּל מָקוֹם נָפְלָה טִפַּת דָּמֶיהָ,</p>
</blockquote>

<blockquote>
<p>שָׁם עָלָה צִיץ מַאְדִּים עֵינָיִם;</p>
</blockquote>

<blockquote>
<p>בַּמָּקוֹם, גּוּפָהּ הַצַּח נִשְׁאַר בּוֹ,</p>
</blockquote>

<blockquote>
<p>נִבְנְתָה שָׁם כְּנֵסִיָּה בַּקֹּדֶשׁ.</p>
</blockquote>

<blockquote>
<p>לֹא עָבְרוּ יָמִים רַבִּים וַתִּדַּל</p>
</blockquote>

<blockquote>
<p>זֹה-שֶׁל פָּוֶל הַצְּעִירָה, חָלָתָה.</p>
</blockquote>

<blockquote>
<p>תֵּשַׁע לָהּ שָׁנִים בְּמַכְאוֹבֶיהָ,</p>
</blockquote>

<blockquote>
<p>עֲשָׂבִים עָלוּ בְּעַצְמוֹתֶיהָ,</p>
</blockquote>

<blockquote>
<p>בָּם נָחָשׁ אַכְזָר קִנֵּן – בָּרִיחַ,</p>
</blockquote>

<blockquote>
<p>אֶת עֵינֶיהָ יֵשְׁתְּ, יָנַח בַּלַּיְלָה.</p>
</blockquote>

<blockquote>
<p>צַעֲרָהּ עָצַם, גָּדְלוּ כְּאֵבֶיהָ,</p>
</blockquote>

<blockquote>
<p>סָחָה לְאִישָׁהּ, לַאדוֹנֶיהָ:</p>
</blockquote>

<blockquote>
<p>&quot;הַט אָזְנֶיךָ לִי, אֲדוֹנִי פָּוֶל!</p>
</blockquote>

<blockquote>
<p>בֵּית-אֵל יְבִמְתִּי תְּנַהֲגֵנִי,</p>
</blockquote>

<blockquote>
<p>וְאוּלַי בַּכְּנֵסִיָּה יִרְפָּא לִי.&quot;</p>
</blockquote>

<blockquote>
<p>לְבֵית-הָאֵל שֶׁל אֲחוֹתוֹ נִהֲגָהּ,</p>
</blockquote>

<blockquote>
<p>הֵמָּה עִם הַכְּנֵסִיָּה, קָרָבוּ,</p>
</blockquote>

<blockquote>
<p>וְהִנֵּה קוֹל מִן הַקֹּדֶשׁ לָמוֹ:</p>
</blockquote>

<blockquote>
<p>&quot;אַל תָּבוֹאִי, אֵשֶׁת פָּוֶל, פְּנִימָה,</p>
</blockquote>

<blockquote>
<p>כָּל מַרְפֵּא מָזוֹר לֹא תַּעֲלִי פֹּה.&quot;</p>
</blockquote>

<blockquote>
<p>אֵשֶׁת פָּוֶל הַצְּעִירָה שָׁמָעָה,</p>
</blockquote>

<blockquote>
<p>סָחָה לְאִישָׁהּ, לַאדוֹנֶיהָ:</p>
</blockquote>

<blockquote>
<p>&quot;אֲדוֹנִי, אָנָּא בַּשֵּׁם, שְׁמָעֵנִי,</p>
</blockquote>

<blockquote>
<p>אֶל בֵּיתִי הַצַּח שׁוּב אַל תַּנְחֵנִי</p>
</blockquote>

<blockquote>
<p>אַךְ קָשְׁרֵנִי אֶל זַנְבוֹת סוּסֶיךָ,</p>
</blockquote>

<blockquote>
<p>בַּשָּׂדֶה הַצַּח שָׁם תְּרִיצֵמוֹ.&quot;</p>
</blockquote>

<blockquote>
<p>בְּקוֹל אֲהוּבָתוֹ שָׁמַע אָז פָּוֶל,</p>
</blockquote>

<blockquote>
<p>וּקְשָׁרָהּ אֶל-זְנַב סוּסָיוֹ בְּכֹחַ,</p>
</blockquote>

<blockquote>
<p>וְאוֹתָם הֵרִיץ בִּשְׂדֵה-הַבָּעַל.</p>
</blockquote>

<blockquote>
<p>כָּל מָקוֹם נָפְלָה טִפַּת דָּמֶיהָ,</p>
</blockquote>

<blockquote>
<p>שָׁם צָצוּ קוֹצִים וַחֲרוּלִים שָׁם;</p>
</blockquote>

<blockquote>
<p>בַּמָּקוֹם שָׁקַע, הָיָה יָם-מָיִם.</p>
</blockquote>

<blockquote>
<p>סוּס שָׁחוֹר יוֹצֵא מִתּוֹךְ הַמַּיִם,</p>
</blockquote>

<blockquote>
<p>וְאַחַר הַסּוּס עֲרִיסַת כֶּתֶם,</p>
</blockquote>

<blockquote>
<p>עַל הָעֲרִיסָה נָח גַּז-אֶפְרֹחַ,</p>
</blockquote>

<blockquote>
<p>בְּתוֹךְ הָעֲרִיסָה מוּטָל לוֹ יֶלֶד,</p>
</blockquote>

<blockquote>
<p>יַד אִמּוֹ מִתַּחַת לַגַּרְגֶּרֶת,</p>
</blockquote>

<blockquote>
<p>וּבַיָּד לָהּ מַאֲכֶלֶת כָּתֶם.</p>
</blockquote>

</body>
</html>



<hr />את הטקסט לעיל הפיקו מתנדבי <a href="https://benyehuda.org/">פרויקט בן־יהודה באינטרנט</a>.  הוא זמין תמיד בכתובת הבאה:<br /><a href="https://benyehuda.org/read/1900">https://benyehuda.org/read/1900</a></div></body></html>