


	
	ספר האגדה: חלק חמישי
	



חֵלֶק חֲמִישִׁי

לוח ראשׁי־תבות


א"ב – אלף בית

אב' – אבות

א“ב דב”ס – אלף בית דבן סירא

א“ב דר”ע – אלף בית דרבי עקיבא

אב"ג – אבא גוריון

אבכ' – אבכיר

אגא"ס – אגדת אסתר

אג"ב – אגדת בראשית

אדר"נ – אבות דרבי נתן

אהל' – אהלות

או"ה – אומות העולם

א"ז – אדרא זוטא

אח"כ – אחר כך

א"י – ארץ ישראל

איכ"ר – איכה רבה

א"ל – אמר לו

אלא"ז – אלה אזכרה

אס' – אסתר

אס"ר – אסתר רבה

א"ע – את עצמו

אעפ"י – אף על פי

אעפ"כ – אף על פי כן



ב"ב – בבא בתרא

ב"ה – בית הלל

בו"ד – בשר ודם

בחק' – בחקותי

בי"ד – בין דין

ביה"כ – בית הכסא

ביהכ"נ – בית הכנסת

ביה“מ, ביהמ”ד – בית המדרש

ביה"מ ב‘, ג’… – בית המדרש ב‘, ג’… של יעלינק

ביהמ"ק – בית המקדש

בכ‘, בכור’ – בכורות

בכו' – בכורים

בכ"ז – בכל זאת

בל"י – בלשון יונית

ב"מ – בבא מציעא

במ‘, במד’ – במדבר

במ"ר – במדבר רבה

ב"ס – בן־סירא

בעה"ב – בעל הבית

ב"ק – בבא קמא, בר קפרא

בר' – בראשית, ברבי

בר‘, ברכ’ – ברכות

ב"ר – בראשית רבה

ב"ש – בית שמאי



גט‘, גיט’ – גיטין

גמ"ח – גמילות חסדים

ג"ע – גן עדן





ד"א – דרך ארץ, דבר אחר

דא"ז – דרך ארץ זוטא

דב' – דברִים

דב"ז – דברִים זוטא

דב“ר, ד”ר – דברִים רבה

דה“א, דהי”א – דברי הימים א'

דה"ב – דברי הימים ב'

דנ' – דניאל

דר"כ – דרב כהנא

ד"ר – דברי תורה



ה' – יי

ה“א, ה”ב.. – הלכה א‘, הלכה ב’…

הוס' – הוספה

הוצ"מ – הוצאה מדעית

הוצ"ש – הוצאת שכטר

הוצ' ש"ב – הוצאת שלמה בובער

הור' – הוריות

הוש' – הושע

היכל' – היכלות

הקב"ה – הקדוש ברוך הוא

השל' – השלום



וגו' – וגומר

וזה"ב – וזאת הברכה

וי"ג – ויש גורסין

וי"מ – ויש מפרשין

ויק' – ויקרא

ויק"ר – ויקרא רבה

וכו' – וכוליה



זב' – זבחים

זכ‘, זכר’ – זכריה



ח“א, ח”ב… – חלק א‘, חלק ב’…

חב‘, חבק’ – חבקוק

חג' – חגיגה

ח"ו – חס ושלום

חו"ל – חוץ לארץ

חול' – חולין

חנ' – חנוכה

טה' – טהרות



י"א – יש אומרין

יב‘, יבמ’ – יבמות

יהוש' – יהושע

יד' – ידים

יוה"כ – יום הכפורים

יו"ט – יום טוב

יו"כ – יום כפור

יח‘, יחז’, יחזק' – יחזקאל

ילק"ח – ילקוט חדש

ילק"ר – ילקוט ראובני

ילק“ש, ילקו”ש – ילקוט שמעוני

י"מ – יש מפרשין

יצה"ר – יצר הרע

יר‘, ירוש’ – ירושלמי

ירמ' – ירמיה

ישע' – ישעיה



כ"א – כרך א', – כל אחד

כה"ג – כהן גדול

כות' – כותים

כלא' – כלאים

כלו' – כלומר

כרית' – כריתות

כת‘, כתוב’ – כתובות



ל' – לשון

לה"ר – לשון הרע

לקה"ק – לקדש הקדשים

לק"ט – לקח טוב



מ"א – מלכים א'

מ"ב – מלכים ב'

מג' – מגילה

מג"ת – מגלת תענית

מד‘, מדר’ – מדרש

מד' לחנ' – מדרש לחנוכה

מד' נעל' – מדרש נעלם

מדא“ג, מא”ג – מדרש אגדה

מדה“ג, מה”ג – מדרש הגדול

מד"ש, מד' שמ' – מדרש שמואל

מד' תמ' – מדרש תמורה

מה"מ – מלאך המות

מו"ק – מועד קטן

מכ' – מכות

מכיל‘, מכל’ – מכילתא

מכיל' דרשב"י – מכילתא דרבי שמעון בן יוחאי

מלא' – מלאכי

מנ‘, מנח’ – מנחות

מנוה"מ – מנורת המאור

מס' – מסכת

מס' סופ' – מסכת סופרים

מע' – מעילה

מעש' – מעשרות

מע"ש – מעשר שני

מש‘, משל’ – משלי



נ“א, נו”א – נוסח אחר

נג' – נגעים

נד‘, נדר’ – נדרים

נז' – נזיר

נו"ב – נוסח ב'

נח' – נחום

נח‘, נחמ’ – נחמיה





ס' – סדר

סא"ז – סדר אליהו זוטא

סד"ע – סדר עולם

סופ' – סופרים

סי' – סימן

סנה' – סנהדרין

סע' – סעיף



עאכו"כ – על אחת כמה וכמה

ע"ג – על גבי

ע"ד – על דבר, על דרך

עד‘, עדי’ – עדיות

עה“ד, עשה”ד – עשרת הדברות

עוב' – עובדיה

עוה"ב – עולם הבא

עוה"ז – עולם הזה

עוקצ' – עוקצין

עז' – עזרא

ע"ז – עבודה זרה, על זה

עי' – עיין

ע"י – על יד, על ידי, עין יעקב

עיר‘, ערוב’ – עירובין

ע"כ – על כן

עמ' – עמוס

ע“פ, עפ”י – על פי

ערכ' – ערכין

ע"ש – על שם, עיין שם



פ' – פרשה, פרק

פ“א, פ”ב… – פרשה, פרק א‘, פרשה, פרק ב’…

פדר"א – פרקי דרבי אליעזר

פה"י – פסח היום

פה"ק – פרק הקודם

פנ"א – פנים אחרים

פס‘, פסח’ – פסחים

פסיק‘, פסק’ – פסיקתא

פס' דר"כ – פסיקתא דרב כהנא

פסיק"ז – פסיקתא זוטרתא

פסיק"ר – פסיקתא רבתי

פר"ש – פרק שירה

פתיח' – פתיחתא



צ"ל – צריך להיות

צפ' – צפניה



קד‘, קיד’ – קדושין

קהל' – קהלת

קה"ר – קהלת רבה

ק"ו – קל וחומר

ק"ש – קריאת שמע



ר' – רבי

ר"א – רבי אליעזר, רבי אלעזר

ראב"ע – ר' אלעזר בן עזריה

ראב"ש – ר' אלעזר בן שמוע, בן שמעון

רבש"ע – רבונו של עולם

ר"ג – רבן גמליאל

ר"ה – ראש השנה

רו"ר – רות רבה

ר"ח – ר' חיא, ר' חנינא, ר' חוצפית

רחב"ד – ר' חנינא בן דוסא

רחב"ת – ר' חנינא בן תרדיון

רח"ו – ר' חיים וויטאל

ר"ט – ר' טרפון

ר"י – ר' יהודה, ר' יהושע, ר' יוחנן, ר' ישמעאל

ריב"ב – ר' יהודה בן בבא

ריב"ז – ר' יוחנן בן זכאי

ריב"ח – ר' יהושע בן חנניה

ריב"ל – ר' יהושע בן לוי

ר"ל – ריש לקיש

ר"מ – ר' מאיר

ר"נ – רב נחמן

ר"ן – רבנו נסים

ר"ע – ר' עקיבא

ר"פ – ר' פנחס

ר"ש – ר' שמעון, רב ששת

רשב"י – רש שמעון בן יוחאי

רש"י – ר' שלמה יצחקי

ר"ת – ראשי תבות



ש"א – שמואל א'

שאלת' דר"א – שאלתות דרב אחאי

ש"ב – שמואל ב'

שבוע' – שבועות

שבה"ל – שבלי הלקט

שה"י – שבת היום

שה"ש – שיר השירים

שהש"ר – שיר השירים רבה

שו"ט – שוחר טוב

שופ' – שופטים

שמ' – שמות

שמו“ר, שמ”ר – שמות רבה

שמח' – שמחות

ש"ס – ששה סדרים

ש"ע – שמונה עשרה

ש"צ – שליח צבור

שק‘, שקל’ – שקלים



ת' – תחת

תדב"א – תנא דבי אליהו

תדא"ז – תנא דבי אליהו זוטא

תדא"ר – תנא דבי אליהו רבה

תהל' – תהלים

תו"כ – תורת כהנים

תוס‘, תוספ’ – תוספתא

תוס' צוק' – תוספתא צוקרמנדל

ת"ח – תלמיד חכם

ת"י – תרגום יונתן

תמו' – תמורה

תמ' – תמיד

תנה"ק – תנחומא הקדום

תנח' – תנחומא

תענ' – תענית

ת"ק – תנא קמא

תרג"ש – תרגום שני

תרו' – תרומות

תש' הגא‘, הוצ’ הרכ' – תשובות הגאונים, הוצאת הרכבי

תש' הרשב“א – תשובות הרשב”א (ר' שלמה בן אדרת)






א: אָדָם וּצְרָכָיו

א. אָדָם בְּלֵדָתוֹ, בְּזִקְנָתוֹ וּבְמִיתָתוֹ


א שָׁנוּ רַבּוֹתֵינוּ: שְׁתֵּי שָׁנִים וּמֶחֱצָה
נֶחֶלְקוּ בֵּית־שַׁמַּאי וּבֵית־הִלֵּל, הַלָּלוּ אוֹמְרִים: נוֹחַ לוֹ
לְאָדָם שֶׁלֹּא נִבְרָא יוֹתֵר מִשֶּׁנִּבְרָא, וְהַלָּלוּ אוֹמְרִים: נוֹחַ לוֹ לְאָדָם שֶׁנִּבְרָא יוֹתֵר מִשֶּׁלֹּא נִבְרָא. נִמְנוּ וְגָמְרוּ1: נוֹחַ לוֹ לְאָדָם שֶׁלֹּא נִבְרָא יוֹתֵר מִשֶּׁנִּבְרָא, עַכְשָׁו שֶׁנִּבְרָא – יְפַשְׁפֵּשׁ
בְּמַעֲשָׂיו2; וְיֵשׁ אוֹמְרִים: יְמַשְׁמֵשׁ בְּמַעֲשָׂיו3 (עיר' יג:).



ב רַ' עֲקִיבָא הָיָה אוֹמֵר: חָבִיב אָדָם שֶׁנִּבְרָא בְצֶלֶם; חִבָּה יְתֵרָה נוֹדַעַת לוֹ4 שֶׁנִּבְרָא בְצֶלֶם, שֶׁנֶּאֱמַר: “כִּי בְּצֶלֶם אֱלֹהִים
עָשָׂה אֶת־הָאָדָם”5 (אב' ג).



ג רַ' נְחֶמְיָה אוֹמֵר: מִנַּיִן שֶׁאָדָם אֶחָד
שָׁקוּל כְּנֶגֶד כָּל־מַעֲשֵׂה בְרֵאשִׁית, שֶׁנֶּאֱמַר: “זֶה סֵפֶר תּוֹלְדֹת אָדָם בְּיוֹם בְּרֹא אֱלֹהִים אָדָם, בִּדְמוּת אֱלֹהִים עָשָׂה אֹתוֹ”6, וּלְהַלָּן הוּא אוֹמֵר: “אֵלֶּה תוֹלְדוֹת הַשָּׁמַיִם וְהָאָרֶץ בְּהִבָּרְאָם, בְּיוֹם עֲשׂוֹת יְיָ אֱלֹהִים אֶרֶץ וְשָׁמָיִם”7 – מַה לְּהַלָּן בְּרִיאָה וַעֲשִׂיָּה אַף כָּאן בְּרִיאָה וַעֲשִׂיָּה (אדר"נ לא).



ד אַרְבָּעָה גֵאִים הֵם בָּעוֹלָם: שׁוֹר
בַּבְּהֵמוֹת, אַרְיֵה בַּחַיּוֹת, נֶשֶׁר בָּעוֹפוֹת – וְאָדָם גֵּאֶה עַל כֻּלָּם (שמ“ר כג; ילק”ש בשלח).



ה שָׁנוּ רַבּוֹתֵינוּ: שִׁשָּׁה דְבָרִים נֶאֶמְרוּ
בִּבְנֵי־אָדָם, שְׁלשָׁה כְּמַלְאֲכֵי־הַשָּׁרֵת וּשְׁלשָׁה כִּבְהֵמָה. שְׁלשָׁה כְּמַלְאֲכֵי הַשָּׁרֵת: יֵשׁ לָהֶם דַּעַת כְּמַלְאֲכֵי־הַשָּׁרֵת, וּמְהַלְּכִים בְּקוֹמָה זְקוּפָה כְּמַלְאֲכֵי־הַשָּׁרֵת, וּמְסַפְּרִים בִּלְשׁוֹן־הַקֹּדֶשׁ כְּמַלְאֲכֵי־הַשָּׁרֵת; שְׁלשָׁה כִּבְהֵמָה: אוֹכְלִים וְשׁוֹתִים כִּבְהֵמָה, וּפָרִים וְרָבִים כִּבְהֵמָה, וּמוֹצִיאִים רְעִי8 כִּבְהֵמָה (חג' טז.).


––––––––––


ו דָּרַשׁ רַ' חֲנִינָא בַר פַּפָּא: אוֹתוֹ מַלְאָךְ
הַמְמֻנֶּה עַל הַהֵרָיוֹן לַיְלָה שְׁמוֹ, וְנוֹטֵל טִפָּה וּמַעֲמִידָהּ לִפְנֵי הַקָּדוֹשׁ־בָּרוּךְ־הוּא וְאוֹמֵר לְפָנָיו:
רִבּוֹנוֹ־שֶׁל־עוֹלָם, טִפָּה זוֹ מַה תְּהֵא עָלֶיהָ – גִּבּוֹר אוֹ חַלָּשׁ, חָכָם אוֹ טִפֵּשׁ, עָשִׁיר אוֹ עָנִי? (נדה טז:).



ז קֹדֶם יְצִירַת הַוָּלָד בִּמְעֵי אִמּוֹ הַקָּדוֹשׁ־בָּרוּךְ־הוּא גּוֹזֵר עָלָיו מַה־יְּהֵא בְסוֹפוֹ, אִם זָכָר אִם נְקֵבָה, אִם חַלָּשׁ אִם גִּבּוֹר, אִם עָנִי אִם עָשִׁיר, אִם קָצָר אִם אָרֹךְ, אִם מְכֹעָר אִם נָאֶה, אִם עָבֶה אִם דַּק, אִם בָּזוּי אִם גַּס, וְכֵן גּוֹזֵר עַל כָּל־קוֹרוֹתָיו, אֲבָל אִם צַדִּיק אִם רָשָׁע – לֹא, אֶלָּא הַדָּבָר הַהוּא נוֹתְנוֹ בְיָדוֹ שֶׁל אָדָם בִּלְבָד. מִיָּד רוֹמֵז הַקָּדוֹשׁ־בָּרוּךְ־הוּא לַמַּלְאָךְ הַמְמֻנֶּה עַל הָרוּחוֹת וְאוֹמֵר לוֹ: הָבֵא לִי רוּחַ פְּלוֹנִית, שֶׁהִיא בְּגַן־עֵדֶן, שֶׁשְּׁמָהּ פְּלוֹנִי וְתָאֳרָהּ כָּךְ וָכָךְ. מִיָּד הוֹלֵךְ הַמַּלְאָךְ וּמֵבִיא אֶת־הָרוּחַ לִפְנֵי הַקָּדוֹשׁ־בָּרוּךְ־הוּא. וּכְשֶׁהִיא בָאָה מִיָּד כּוֹרַעַת וּמִשְׁתַּחֲוָה לִפְנֵי מֶלֶךְ מַלְכֵי הַמְּלָכִים הַקָּדוֹשׁ־בָּרוּךְ־הוּא. אוֹתָהּ שָׁעָה אוֹמֵר הַקָּדוֹשׁ־בָּרוּךְ־הוּא לָרוּחַ: הִכָּנְסִי בְטִפָּה זוֹ שֶׁבְּיַד פְּלוֹנִי. פָּתַח הָרוּחַ פִּיו וְאוֹמֵר לְפָנָיו: רִבּוֹנוֹ־שֶׁל־עוֹלָם! דַּי לִי הָעוֹלָם שֶׁהָיִיתִי דָר בּוֹ מִיּוֹם שֶׁבְּרָאתַנִי, לָמָּה רְצוֹנְךָ לְהַכְנִיסֵנִי בְּטִפָּה סְרוּחָה זוֹ? אֲנִי קְדוֹשָׁה וּטְהוֹרָה, וַאֲנִי גְזוּרָה9 מִגִּזְרַת כְּבוֹדֶךָ. מִיָּד אוֹמֵר הַקָּדוֹשׁ־בָּרוּךְ־הוּא לַנְּשָׁמָה: עוֹלָם שֶׁאֲנִי מַכְנִיסֵךְ בּוֹ יָפֶה יְהֵא לָךְ מִמַּה שֶּׁהָיִית דָּרָה בוֹ, וּבְשָׁעָה שֶׁיְצַרְתִּיךְ לֹא יְצַרְתִּיךְ אֶלָּא לְטִפָּה זוֹ. מִיָּד מַכְנִיסוֹ הַקָּדוֹשׁ־בָּרוּךְ־הוּא לְשָׁם בְּעַל־כָּרְחוֹ, וְאַחַר־כָּךְ חוֹזֵר הַמַּלְאָךְ וּמַכְנִיס הָרוּחַ לְתוֹךְ מְעֵי אִמּוֹ, וּמְזַמְּנִין לוֹ שְׁנֵי מַלְאָכִים וְשׁוֹמְרִין אוֹתוֹ שֶׁלֹּא יֵצֵא מִשָּׁם וְשֶׁלֹּא יִפּוֹל, וְשָׁם נֵר דָּלוּק עַל רֹאשׁוֹ, וּמַבִּיט וְרוֹאֶה מִסּוֹף הָעוֹלָם וְעַד סוֹפוֹ. נוֹטְלוֹ הַמַּלְאָךְ מִשָּׁם וּמוֹלִיכוֹ לְגַן־עֵדֶן וּמַרְאֶה לוֹ הַצַּדִּיקִים יוֹשְׁבִים בְּכָבוֹד וְעַטְרוֹתֵיהֶם בְּרָאשֵׁיהֶם, וְאוֹמֵר הַמַּלְאָךְ לְאוֹתוֹ הָרוּחַ: תֵּדַע לָךְ, מִי הֵם אֵלּוּ? אָמַר לוֹ הָרוּחַ: לֹא, אֲדוֹנִי. חוֹזֵר הַמַּלְאָךְ וְאוֹמֵר לוֹ: הַלָּלוּ, שֶׁאַתָּה רוֹאֶה, נוֹצְרוּ בַתְּחִלָּה כְּמוֹתְךָ בְּתוֹךְ מְעֵי אִמָּם, וְיָצְאוּ לָעוֹלָם, וְשָׁמְרוּ הַתּוֹרָה וְהַמִּצְוֹת, לְפִיכָךְ זָכוּ וְנִזְדַּמְּנוּ לְטוֹבָה זוֹ שֶׁאַתָּה רוֹאֶה; דַּע לְךָ שֶׁסּוֹפְךָ
לָצֵאת מִן הָעוֹלָם, וְאִם תִּזְכֶּה וְתִשְׁמֹר הַתּוֹרָה שֶׁל הַקָּדוֹשׁ־בָּרוּךְ־הוּא תִּזְכֶּה לְכָךְ וְלִישִׁיבָה שֶׁל אֵלּוּ, וְאִם לָאו דַּע וּרְאֵה שֶׁתִּזְכֶּה לְמָקוֹם אַחֵר. לְעֶרֶב מוֹלִיכוֹ
לְגֵיהִנֹּם וּמַרְאֶה לוֹ שָׁם אֶת־הָרְשָׁעִים, שֶׁמַּלְאֲכֵי חַבָּלָה מַכִּים אוֹתָם בְּמַקְלוֹת שֶׁל אֵשׁ וְקוֹרְאִים: וַי וַי! וְאֵינָם
מְרַחֲמִים עֲלֵיהֶם. וְאוֹמֵר לוֹ עוֹד אוֹתוֹ הַמַּלְאָךְ לְאוֹתוֹ
הָרוּחַ: תֵּדַע מִי הֵם אֵלּוּ? וְאוֹמֵר: לֹא, אֲדוֹנִי. וְאוֹמֵר לוֹ
הַמַּלְאָךְ: אֵלּוּ הַנִּשְׂרָפִין נוֹצְרוּ כְמוֹתְךָ וְיָצְאוּ לָעוֹלָם
וְלֹא שָׁמְרוּ הַתּוֹרָה וְחֻקּוֹתָיו שֶׁל הַקָּדוֹשׁ־בָּרוּךְ־הוּא,
לְכָךְ בָּאוּ לְחֶרְפָּה זוֹ שֶׁאַתָּה רוֹאֶה, וְאַתָּה דַע לְךָ
שֶׁסּוֹפְךָ לָצֵאת לָעוֹלָם, וֶהֱוֵי צַדִּיק וְאַל תְּהֵא רָשָׁע
וְתִזְכֶּה וְתִחְיֶה לָעוֹלָם הַבָּא. וּמְטַיֵּל אוֹתוֹ הַמַּלְאָךְ מִן
הַבֹּקֶר וְעַד הָעֶרֶב וּמַרְאֶה לוֹ מָקוֹם שֶׁהוּא עָתִיד לָמוּת בּוֹ
וּמָקוֹם שֶׁהוּא עָתִיד לְהִקָּבֵר בּוֹ, וְאַחַר־כָּךְ מוֹלִיכוֹ
וּמְטַיְּלוֹ עַל כָּל־הָעוֹלָם, וּמַרְאֶה לוֹ אֶת־הַצַּדִּיקִים
וְאֶת־הָרְשָׁעִים וּמַרְאֶה לוֹ הַכֹּל. בָּעֶרֶב מֵחֲזִירוֹ לְתוֹךְ
מְעֵי אִמּוֹ וְהַקָּדוֹשׁ־בָּרוּךְ־הוּא עוֹשֶׂה לוֹ שָׁם בְּרִיחַ
וּדְלָתָיִם. וְהַוָּלָד מֻנָּח בִּמְעֵי אִמּוֹ תִּשְׁעָה חֳדָשִׁים:
שְׁלשָׁה חֳדָשִׁים הָרִאשׁוֹנִים הַוָּלָד דָּר בִּמְעֵי אִמּוֹ
בַּמָּדוֹר10 הַתַּחְתּוֹן, שְׁלשָׁה חֳדָשִׁים
הַשְּׁנִיִּים דָּר בַּמָּדוֹר הָאֶמְצָעִי וְהָאַחֲרוֹנִים דָּר
בַּמָּדוֹר הָעֶלְיוֹן, וּכְשֶׁמַּגִּיעַ זְמַנּוֹ לָצֵאת לַאֲוֵיר
הָעוֹלָם הוּא מִתְגּוֹלֵל וְיוֹרֵד בְּרֶגַע אֶחָד מִן הָעֶלְיוֹן
לָאֶמְצָעִי וּמִן הָאֶמְצָעִי לָאַחֲרוֹן; וּמִכָּל־מַה־שֶּׁאִמּוֹ
אוֹכֶלֶת וְשׁוֹתָה בָּרִאשׁוֹנָה הוּא אוֹכֵל וְשׁוֹתֶה וְאֵינוֹ מוֹצִיא
רְעִי.

לְסוֹף מַגִּיעַ זְמַנּוֹ לָצֵאת לַאֲוֵיר הָעוֹלָם. מִיָּד בָּא אוֹתוֹ הַמַּלְאָךְ וְאוֹמֵר לוֹ: הִגִּיעַ זְמַנְּךָ לָצֵאת
לַאֲוֵיר הָעוֹלָם, וְהוּא אוֹמֵר לוֹ: לָמָה אַתָּה רוֹצֶה לְהוֹצִיאֵנִי לַאֲוֵיר הָעוֹלָם? אוֹמֵר לוֹ הַמַּלְאָךְ: בְּנִי! תֵּדַע
שֶׁעַל־כָּרְחֲךָ אַתָּה נוֹצָר, וְעַכְשָׁו דַּע, שֶׁעַל־כָּרְחֲךָ
נוֹלַדְתָּ וְעַל־כָּרְחֲךָ אַתָּה מֵת וְעַל־כָּרְחֲךָ אַתָּה עָתִיד
לִתֵּן דִּין וְחֶשְׁבּוֹן לִפְנֵי מֶלֶךְ מַלְכֵי הַמְּלָכִים
הַקָּדוֹשׁ־בָּרוּךְ־הוּא; וְאֵינוֹ רוֹצֶה לָצֵאת מִשָּׁם עַד
שֶׁמַּכֵּהוּ וּמְכַבֶּה לוֹ אֶת־הַנֵּר שֶׁהוּא דָלוּק עַל רֹאשׁוֹ
וּמוֹצִיאוֹ לַאֲוֵיר הָעוֹלָם בְּעַל־כָּרְחוֹ. מִיָּד שׁוֹכֵחַ
הַתִּינוֹק כָּל־מַה־שֶּׁרָאָה בִיצִיאָתוֹ וְכָל־מַה־שֶּׁהוּא יוֹדֵעַ.
וְלָמָה הַתִּינוֹק בּוֹכֶה בִיצִיאָתוֹ? עַל מַה־שֶּׁאָבַד לוֹ מְקוֹם
הֲנָחָה וְהַרְוָחָה וְעַל הָעוֹלָם שֶׁיָּצָא מִמֶּנּוּ. וּכְשֶׁמַּגִּיעַ
זְמַנּוֹ, בָּא לוֹ אוֹתוֹ הַמַּלְאָךְ וְאוֹמֵר לוֹ: תַּכִּירֵנִי? אוֹמֵר
לוֹ: הֵן, וְאוֹמֵר לוֹ: לָמָּה בָּאתָ לִי הַיּוֹם מִכָּל־שְׁאָר
הַיָּמִים? אוֹמֵר לוֹ הַמַּלְאָךְ: כְּדֵי לְהוֹצִיאֲךָ מִן הָעוֹלָם,
שֶׁהִגִּיעַ זְמַנְּךָ לְהִפָּטֵר. מִיָּד מַתְחִיל בּוֹכֶה וּמַשְׁמִיעַ
קוֹלוֹ מִסּוֹף הָעוֹלָם וְעַד סוֹפוֹ, וְאֵין הַבְּרִיּוֹת מַכִּירִין
וְלֹא שׁוֹמְעִין אֶת קוֹלוֹ חוּץ מִן הַתַּרְנְגוֹל בִּלְבָד. וְאוֹמֵר
לַמַּלְאָךְ: הֲלֹא כְבָר הוֹצֵאתַנִי מִשְּׁנֵי עוֹלָמוֹת
וְהִכְנַסְתַּנִי בְּזֶה הָעוֹלָם. וְאוֹמֵר לוֹ הַמַּלְאָךְ: הֲלֹא כְבָר
אָמַרְתִּי לָךְ, שֶׁעַל־כָּרְחֲךָ נוֹצַרְתָּ, וְעַל־כָּרְחֲךָ
נוֹלַדְתָּ, וְעַל־כָּרְחֲךָ אַתָּה חַי, וְעַל־כָּרְחֲךָ אַתָּה עָתִיד
לִתֵּן דִּין וְחֶשְׁבּוֹן לִפְנֵי הַקָּדוֹשׁ־בָּרוּךְ־הוּא (תנח'
פקודי).



ח דָּרַשׁ רַ' שִׂמְלָאי: לְמָה הַוָּלָד דּוֹמֶה בִּמְעֵי אִמּוֹ? לְפִנְקָס11 שֶׁמְּקֻפָּל וּמֻנָּח. יָדָיו עַל שְׁתֵּי צְדָעָיו12 וּשְׁתֵּי אַצִּילָיו13 עַל שְׁתֵּי אַרְכֻּבּוֹתָיו14, וּשְׁתֵּי עֲקֵבָיו עַל שְׁתֵּי עַגְבוֹתָיו15, וְרֹאשׁוֹ מֻנָּח לוֹ
בֵּין בִּרְכָּיו, וּפִיו סָתוּם וְטִבּוּרוֹ פָתוּחַ, וְאוֹכֵל מִמַּה
שֶּׁאִמּוֹ אוֹכֶלֶת וְשׁוֹתֶה מִמַּה שֶּׁאִמּוֹ שׁוֹתָה, וְאֵינוֹ
מוֹצִיא רְעִי, שֶׁמָּא יַהֲרוֹג אֶת־אִמּוֹ. וְכֵוָן שֶׁיָּצָא לַאֲוֵיר
הָעוֹלָם נִפְתָּח הַסָּתוּם וְנִסְתָּם הַפָּתוּחַ, שֶׁאִלְמָלֵא כֵן
אֵינוֹ יָכוֹל לִחְיוֹת אֲפִלּוּ שָׁעָה אֶחָת. וְנֵר דָּלוּק לוֹ עַל
רֹאשׁוֹ, וְצוֹפֶה וּמַבִּיט מִסּוֹף הָעוֹלָם וְעַד סוֹפוֹ; וְאֵין לְךָ
יָמִים שֶׁאָדָם שָׁרוּי16 בְּטוֹבָה יוֹתֵר
מֵאוֹתָם הַיָּמִים, וּמְלַמְּדִים אוֹתוֹ כָּל־הַתּוֹרָה כֻלָּהּ. וְכֵוָן
שֶׁבָּא לַאֲוֵיר הָעוֹלָם בָּא מַלְאָךְ וְסוֹטְרוֹ17 עַל פִּיו וּמְשַׁכְּחוֹ כָּל־הַתּוֹרָה כֻלָּהּ. וְאֵינוֹ
יוֹצֵא מִשָּׁם עַד שֶׁמַּשְׁבִּיעִין אוֹתוֹ. וּמַה הִיא הַשְּׁבוּעָה
שֶׁמַּשְׁבִּיעִין אוֹתוֹ? תְּהִי צַדִּיק וְאַל תְּהִי רָשָׁע, וַאֲפִלּוּ
כָל־הָעוֹלָם כֻּלּוֹ אוֹמְרִים לְךָ צַדִּיק אַתָּה – הֱיֵה בְעֵינֶיךָ
כְּרָשָׁע; וֶהֱוֵי יוֹדֵעַ, שֶׁהַקָּדוֹשׁ־בָּרוּךְ־הוּא טָהוֹר
וּמְשָׁרְתָיו טְהוֹרִים וּנְשָׁמָה שֶׁנָּתַתִּי בְךָ טְהוֹרָה הִיא, אִם
אַתָּה מְשַׁמְּרָהּ בְּטָהֳרָה – מוּטָב, וְאִם לָאו – הֲרֵינִי נוֹטְלָהּ
מִמֶּךָּ (נדה ל:).



ט לְפִיכָךְ נִבְרָא הָאָדָם יְחִידִי – לְהַגִּיד
גְּדֻלָּתוֹ שֶׁל הַקָּדוֹשׁ־בָּרוּךְ־הוּא, שֶׁאָדָם טוֹבֵעַ כַּמָּה מַטְבְּעוֹת בְּחוֹתָם אֶחָד – כֻּלָּן דּוֹמִין זֶה לָזֶה; וּמֶלֶךְ מַלְכֵי הַמְּלָכִים הַקָּדוֹשׁ־בָּרוּךְ־הוּא טָבַע כָּל אָדָם בְּחוֹתָמוֹ שֶׁל אָדָם־הָרִאשׁוֹן וְאֵין אֶחָד מֵהֶם דּוֹמֶה לַחֲבֵרוֹ. וּמִפְּנֵי מָה אֵין פַּרְצוּפֵיהֶם18 דּוֹמִים זֶה לָזֶה? שֶׁלֹּא יִרְאֶה אָדָם דִּירָה נָאָה וְאִשָּׁה נָאָה וְיֹאמַר:
שֶׁלִּי הִיא (סנה' לז, לח).



י כְּשֵׁם שֶׁאֵין פַּרְצוּפֵיהֶם שֶׁל בְּנֵי אָדָם
שָׁוִים זֶה לָזֶה כָּךְ אֵין דַּעְתָּם שָׁוָה זֶה לָזֶה, אֶלָּא
כָּל־אֶחָד וְאֶחָד יֵשׁ־לוֹ דַעַת בִּפְנֵי עַצְמוֹ (תנח' פינחס).



יא שָׁנִינוּ, הָיָה רַ' מֵאִיר אוֹמֵר: בִּשְׁלשָׁה
דְבָרִים אָדָם מִשְׁתַּנֶּה מֵחֲבֵרוֹ: בְּקוֹל, בְּמַרְאֶה וּבְדָעַת (סנה' לח.).



יב “הוּא עָשְׂךָ וַיְכוֹנְנֶךָ”19 – מְלַמֵּד שֶׁבָּרָא הַקָּדוֹשׁ־בָּרוּךְ־הוּא כּוֹנָנִיּוֹת20 בָּאָדָם, שֶׁאִם נֶהֶפְכָה אַחַת מֵהֶן אֵינוֹ יָכוֹל לִחְיוֹת (חול' נו:).



יג “כִּי־גָדוֹל אַתָּה וְעֹשֵׂה נִפְלָאוֹת”21 – אָמַר רַ' תַּנְחוּם: הַנֹּאד
הַזֶּה אִם יִהְיֶה בּוֹ נֶקֶב כְּחֹד שֶׁל מַחַט כָּל רוּחוֹ יוֹצֵאת
מִמֶּנּוּ, וְהָאָדָם עָשׂוּי מְחִלִּים־מְחִלִּים22, נְקָבִים־נְקָבִים, וְאֵין רוּחוֹ יוֹצֵאת מִמֶּנּוּ (ב"ר
א).



יד שָׁנוּ רַבּוֹתֵינוּ: כְּלָיוֹת יוֹעֲצוֹת, לֵב מֵבִין, לָשׁוֹן מְחַתֵּךְ23, פֶּה גּוֹמֵר,
קָנֶה מוֹצִיא קוֹל, וֵשֶׁט מַכְנִיס כָּל־מִינֵי מַאֲכָל, רֵאָה שׁוֹאֶבֶת כָּל־מִינֵי מַשְׁקִין, כָּבֵד כּוֹעֵס, מָרָה זוֹרֶקֶת בּוֹ טִפָּה וּמְנִיחָתוֹ24, טְחוֹל שׂוֹחֵק25, קֻרְקְבָן26 טוֹחֵן27, קֵבָה יְשֵׁנָה, אַף28 נֵעוֹר. נִנְעָר הַיָּשֵׁן, יָשֵׁן הַנֵּעוֹר – נִמּוֹק וְהוֹלֵךְ לוֹ29. שָׁנוּ: אִם שְׁנֵיהֶם יְשֵׁנִים אוֹ שְׁנֵיהֶם נֵעוֹרִים מִיָּד מֵת (בר' סא:;
ע"י).



טו “וַיִּסְגֹּר בָּשָׂר תַּחְתֶּנָּה”30
– אָמַר רַב חֲנִינָא בַּר יִצְחָק: עָשָׂה
הַקָּדוֹשׁ־בָּרוּךְ־הוּא נוֹי לְתַחְתִּיתוֹ, שֶׁלֹּא יְהֵא
מִתְבַּזֶּה31 כִּבְהֵמָה. וְיֵשׁ אוֹמְרִים:
עָשָׂה לוֹ כְּסָתוֹת לְתַחְתִּיתוֹ, שֶׁלֹּא יְהֵא מִצְטַעֵר בִּשְׁעַת יְשִׁיבָתוֹ (ב“ר יז; קה”ר ג).



טז אָמַר רַ' לֵוִי: שִׁשָּׁה דְבָרִים מְשַׁמְּשִׁים אֶת־הָאָדָם, שְׁלשָׁה בִּרְשׁוּתוֹ32 וּשְׁלשָׁה אֵינָם בִּרְשׁוּתוֹ. אֵלּוּ הֵם בִּרְשׁוּתוֹ:
הַפֶּה וְהַיָּדַיִם וְהָרַגְלָיִם; וְאֵלּוּ אֵינָם בִּרְשׁוּתוֹ:
הָעֵינַיִם וְהָאָזְנַיִם וְהַחֹטֶם. וּכְשֶׁהָקָּדוֹשׁ־בָּרוּךְ־הוּא
מְבַקֵּשׁ – אַף אֵלּוּ שֶׁהֵם בִּרְשׁוּתוֹ אֵינָם בִּרְשׁוּתוֹ (ב“ר סז;
תנה”ק ויקרא).



יז פַּרְצוּף שֶׁבָּרָא הַקָּדוֹשׁ־בָּרוּךְ־הוּא בִּבְנֵי־אָדָם מְלוֹא־הַסִּיט33 יֶשׁ־בּוֹ
כַמָּה מַעְיָנוֹת וְאֵין מִתְעָרְבִין זֶה בָּזֶה: מֵי עֵינַיִם
מְלוּחִים, מֵי אָזְנַיִם שְׁמֵנִים, מֵי הַחֹטֶם סְרוּחִים, מֵי הַפֶּה מְתוּקִים. מִפְּנֵי מָה מֵי־עֵינַיִם מְלוּחִים? – שֶׁבִּזְמַן שֶׁאָדָם בּוֹכֶה עַל הַמֵּת בְּכָל־שָׁעָה מִיָּד הָיָה
מִסְתַּמֵּא34, אֶלָּא עַל שֶׁהֵם מְלוּחִים,
פּוֹסֵק וְאֵינוֹ בוֹכֶה. – מִפְּנֵי מָה מֵי־אָזְנַיִם שְׁמֵנִים? –
שֶׁכְּשֶׁאָדָם שׁוֹמֵעַ שְׁמוּעָה קָשָׁה, אִלְמָלֵי תוֹפְסָהּ
בְּאָזְנָיו מְתְקַשֶּׁרֶת בְּלִבּוֹ וָמֵת; וּמִתּוֹךְ שֶׁהֵם שְׁמֵנִים –
מַכְנִיס בְּזוֹ וּמוֹצִיא בְזוֹ. – מִפְּנֵי מָה מֵי־הַחֹטֶם סְרוּחִים? –
שֶׁבִּזְמַן שֶׁאָדָם מֵרִיחַ רֵיחַ רָע, אִלְמָלֵא מֵי הַחֹטֶם סְרוּחִים,
שֶׁמַּעֲמִידִים אוֹתוֹ, מִיָּד מֵת. – וּמִפְּנֵי מָה מֵי־הַפֶּה מְתוּקִים? – פְּעָמִים שֶׁאָדָם אוֹכַל אֲכִילָה שֶׁאֵינָהּ מִתְקַבֶּלֶת
בְּלִבּוֹ וּמְקִיאָהּ, וְאִם אֵין מֵי הַפֶּה מְתוּקִים אֵין נַפְשׁוֹ
חוֹזֶרֶת עָלָיו (תנה“ק חקת; במ”ר יח).



יח אָמַר רַ' תַּחֲלִיפָא דְּקֵיסָרִין35
בְּשֵׁם רַ' פִּלָּא: בֹּא וּרְאֵה כַּמָּה נִסִּים
עוֹשֶׂה הַקָּדוֹשׁ־בָּרוּךְ־הוּא עִם הָאָדָם וְהוּא אֵינוֹ יוֹדֵעַ,
שֶׁאִלּוּלֵי הָיָה אוֹכֵל פַּת כְּשֶׁהִיא חַיָּה36 הָיְתָה יוֹרֶדֶת בְּתוֹךְ מֵעָיו וּמְשָׂרֶטֶת אוֹתוֹ, אֶלָּא
בָרָא הַקָּדוֹשׁ־בָּרוּךְ־הוּא מַעְיָן בְּתוֹךְ גַּרְגַּרְתּוֹ, שֶׁהוּא
מוֹרִיד אֶת־הַפַּת בְּשָׁלוֹם (שמ"ר כד).



יט כָּל־מַה־שֶּׁנִּבְרָא בְּשֵׁשֶׁת יְמֵי בְרֵאשִׁית צָרִיךְ עֲשִׂיָּה37, כְּגוֹן הַחַרְדָּל צָרִיךְ לְמִתּוּק, הַתֻּרְמוּסִים38 צְרִיכִים
לְמִתּוּק, הַחִטִּים צְרִיכוֹת לִטָּחֵן – אֲפִלּוּ אָדָם צָרִיךְ
תִּקּוּן (ב"ר יא).



כ שָׁאַל טוֹרְנוֹסְרוֹפוֹס הָרָשָׁע אֶת־רַ'
עֲקִיבָא: אֵיזֶה מַעֲשִׂים נָאִים – שֶׁל הַקָּדוֹשׁ־בָּרוּךְ־הוּא אוֹ
שֶׁל בָּשָׂר־וָדָם? אָמַר לוֹ: שֶׁל בָּשָׂר־וָדָם נָאִים. אָמַר לוֹ
טוֹרְנוֹסְרוֹפוֹס: הֲרֵי הַשָּׁמַיִם וְהָאָרֶץ – יָכוֹל אָדָם לַעֲשׂוֹת
כַּיּוֹצֵא בָּהֶם? אָמַר לוֹ רַ' עֲקִיבָא: לֹא תֹאמַר לִי בִּדְבָרִים
שֶׁהֵם לְמַעְלָה מִן הַבְּרִיּוֹת, שֶׁאֵין שׁוֹלְטִין בָּהֶם, אֶלָּא
בִּדְבָרִים שֶׁהֵם מְצוּיִים בִּבְנֵי אָדָם. אָמַר לוֹ: לָמָּה אַתֶּם
נִמּוֹלִים39? אָמַר לוֹ: אַף אֲנִי הָיִיתִי
יוֹדֵעַ שֶׁאַתָּה עָתִיד לוֹמַר לִי כֵּן, לְכָךְ הִקְדַּמְתִּי
וְאָמַרְתִּי לָךְ: מַעֲשֵׂי בָשָׂר־וָדָם הֵם נָאִים מִשֶּׁל
הַקָּדוֹשׁ־בָּרוּךְ־הוּא. הֵבִיא לוֹ רַ' עֲקִיבָא שִׁבֳּלִים40
וּגְלוּסְקָאוֹת41, אָמַר לוֹ:
אֵלּוּ מַעֲשֵׂה הַקָּדוֹשׁ־בָּרוּךְ־הוּא וְאֵלּוּ מַעֲשֵׂה בָשָׂר־וָדָם
– אֵין אֵלּוּ נָאִים? הֵבִיא לוֹ אֲנִיצֵי פִשְׁתָּן42 וְכֵלִים מִבֵּית־שְׁאָן43, אָמַר
לוֹ: אֵלּוּ מַעֲשֵׂה הַקָּדוֹשׁ־בָּרוּךְ־הוּא וְאֵלּוּ מַעֲשֵׂה
בָשָׂר־וָדָם – אֵין אֵלּוּ נָאִים? אָמַר לוֹ טוֹרְנוֹסְרוֹפוֹס: הוֹאִיל
וְהוּא חָפֵץ בְּמִילָה, לָמָה אֵין הַוָּלָד יוֹצֵא מָהוּל44
מִמְּעֵי אִמּוֹ? אָמַר לוֹ רַ' עֲקִיבָא: וְלָמָּה שָׁרְרוֹ45 יוֹצֵא עִמּוֹ – לֹא תַחְתֹּךְ אִמּוֹ שָׁרְרוֹ?

וְלָמָה אֵינוֹ יוֹצֵא מָהוּל? – לְפִי שֶׁלֹּא נָתַן
הַקָּדוֹשׁ־בָּרוּךְ־הוּא לְיִשְׂרָאֵל אֶת־הַמִּצְוֹת אֶלָּא כְּדֵי
לְצָרֵף אוֹתָם46 בָּהֶן (תנה"ק תזריע; תנח' שם)



כא “לִי דִבֶּר צוּר יִשְׂרָאֵל מוֹשֵׁל בָּאָדָם” וגו'47 – אָמַר דָּוִד הַמֶּלֶךְ: אֲנִי אַגִּיד
מַלְכוּתוֹ וּגְדֻלָּתוֹ וּגְבוּרָתוֹ שֶׁל הַקָּדוֹשׁ־בָּרוּךְ־הוּא, שֶׁבְּכָל־יוֹם אָדָם נוֹצָר וּבְכָל־יוֹם אָדָם נוֹלָד; בְּכָל־יוֹם אָדָם
חַי וּבְכָל־יוֹם אָדָם מֵת; בְּכָל־יוֹם רוּחוֹ שֶׁל אָדָם נִטֶּלֶת מִמֶּנּוּ וְנִתֶּנֶת לְבַעַל־פִּקָּדוֹן; בְּכָל־יוֹם מְכַלְכְּלִין אוֹתוֹ כְּתִינוֹק מִשְּׁדֵי אִמּוֹ מִפְּרִי מַעֲשָׂיו (סא"ז טו).


––––––––––


כב רַ' שְׁמוּאֵל בַּר רַב יִצְחָק שָׁנָה לָהּ בְּשֵׁם רַ' שִׁמְעוֹן בֶּן אֶלְעָזָר: שִׁבְעָה הֲבָלִים48
שֶׁאָמַר קֹהֶלֶת כְּנֶגֶד שִׁבְעָה עוֹלָמוֹת שֶׁאָדָם
רוֹאֶה. בֶּן שָׁנָה דּוֹמֶה לְמֶלֶךְ, נָתוּן
בְּאִסְקְפַסְטִי49 וְהַכֹּל מְחַבְּקִין
וּמְנַשְּׁקִין אוֹתוֹ; בֶּן שְׁתַּיִם וְשָׁלשׁ דּוֹמֶה לַחֲזִיר
שֶׁפּוֹשֵׁט יָדָיו בְּבִיבִין, וְכָל־מַה שֶּׁהוּא מוֹצֵא נוֹתֵן לְתוֹךְ
פִּיו; בֶּן עֶשֶׂר – קוֹפֵץ כִּגְדִי; בֶּן עֶשְׂרִים – כְּסוּס צוֹהֵל,
מְיַפֶּה עַצְמוֹ וּמְבַקֵּשׁ אִשָּׁה; נָשָׂא אִשָּׁה – נִתַּן עָלָיו
אֻכָּף וַהֲרֵי הוּא כַּחֲמוֹר; הוֹלִיד בָּנִים – מֵעֵז פָּנָיו כְּכֶלֶב
לְהָבִיא מְזוֹנוֹתָיו וּמְזוֹן בָּנָיו; הִזְקִין הֲרֵי הוּא כְּקוֹף (קה“ר א; ילק”ש קהלת א).



כג יְהוּדָה בֶן תֵּימָא הָיָה אוֹמֵר: בֶּן חָמֵשׁ שָׁנִים לַמִּקְרָא50, בֶּן עֶשֶׂר שָׁנִים
לַמִּשְׁנָה, בֶּן שְׁלשׁ עֶשְׂרֵה לַמִּצְוֹת, בֶּן חֲמֵשׁ עֶשְׂרֵה
לַגְּמָרָא, בֶּן שְׁמֹנֶה עֶשְׂרֵה לַחֻפָּה, בֶּן עֶשְׂרִים
לִרְדּוֹף51, בֶּן שְׁלשִׁים לַכֹּחַ52, בֶּן אַרְבָּעִים לַבִּינָה, בֶּן
חֲמִשִּׁים לָעֵצָה, בֶּן שִׁשִּׁים לַזִּקְנָה, בֶּן שִׁבְעִים
לַשֵּׂיבָה, בֶּן שְׁמֹנִים לַגְּבוּרָה53, בֶּן תִּשְׁעִים לָשׁוּחַ54, בֶּן מֵאָה – כְּאִלּוּ מֵת וְעָבַר וּבָטֵל מִן הָעוֹלָם (אב' ה).



כד שָׁנִינוּ, רַ' שִׁמְעוֹן בֶּן אֶלְעָזָר אוֹמֵר: אִם יֹאמְרוּ לְךָ זְקֵנִים סְתוֹר55 וִילָדִים
בְּנֵה – סְתוֹר וְאַל תִּבְנֶה, מִפְּנֵי שֶׁסְּתִירַת זְקֵנִים בִּנְיָן
וּבִנְיַן נְעָרִים סְתִירָה. וְסִמָּן לַדָּבָר: רְחַבְעָם בֶּן
שְׁלֹמֹה56 (מג' לא:).



כה אָמַר רַ' יוֹנָתָן: שְׁלֹמֹה כָּתַב תְּחִלָּה
שִׁיר־הַשִּׁירִים וְאַחַר־כָּךְ מִשְׁלֵי וְאַחַר־כָּךְ קֹהֶלֶת; וּמֵבִיא
לָהּ רַ' יוֹנָתָן מִדֶּרֶךְ־אָרֶץ57:
כְּשֶׁאָדָם נַעַר אוֹמֵר דִּבְרֵי זֶמֶר, הִגְדִּיל אוֹמֵר דִּבְרֵי
מְשָׁלוֹת, הִזְקִין אוֹמֵר דִּבְרֵי הֲבָלִים (שהש"ר א).



כו לָא בְסָבֵי טַעְמָא58 וְלָא בְדַרְדַּקֵּי עֵצָה (שבת פ"ט:).



כז אָמַר רַ' יִצְחָק: מַהוּ שֶׁנֶּאֱמַר: “כִּי־הַיַּלְדוּת וְהַשַּׁחֲרוּת הָבֶל”?59 – דְּבָרִים שֶׁאָדָם עוֹשֶׂה60 בְיַלְדוּתוֹ מַשְׁחִירִים פָּנָיו לְעֵת זִקְנָתוֹ (שבת קנב.).



כח אָמַר רַ' יְהוֹשֻׁעַ בַּר נַחְמָנִי: מִפְּנֵי
אַרְבָּעָה דְבָרִים הַזִּקְנָה קוֹפֶצֶת עַל אָדָם: מִפְּנֵי הַיִּרְאָה, מִפְּנֵי כַעַס בָּנִים, מִפְּנֵי אִשָּׁה רָעָה וּמִפְּנֵי הַמִּלְחָמוֹת (תנח' חיי שרה).



כט כָּל־הַשָּׁטוּף בְּזִמָּה61 זִקְנָה קוֹפֶצֶת עָלָיו (שבת קנב.).



ל “עַד אֲשֶׁר לֹא־יָבֹאוּ יְמֵי הָרָעָה”62 – אֵלּוּ יְמֵי הַזִּקְנָה (שבת קנא:).



לא “עַל־זֹאת יִתְפַּלֵּל כָּל־חָסִיד אֵלֶיךָ לְעֵת מְצֹא”63 – אָמַר רַ' אַבָּא: “לְעֵת מְצוֹא” –
הַזִּקְנָה. צָרִיךְ אָדָם לְהִתְפַּלֵּל עַל זִקְנָתוֹ, שֶׁיִּהְיוּ
עֵינָיו רוֹאוֹת וּפִיו אוֹכֵל וְרַגְלָיו מְהַלְּכוֹת, שֶׁבִּזְמַן
שֶׁאָדָם מַזְקִין הַכֹּל מִסְתַּלֵּק מִמֶּנּוּ (תנח' מקץ).



לב דַּעְתָּם שֶׁל זְקֵנִים מִשְׁתַּנֵּית, שִׂפְתוֹתֵיהֶם שֶׁל זְקֵנִים מִתְרַפְּטוֹת64, אָזְנֵיהֶם שֶׁל זְקֵנִים מִתְכַּבְּדוֹת65 (שבת קנב.; ע"י).



לג אֲפִלּוּ גַבְשׁוּשִׁית66 קְטַנָּה דּוֹמָה עָלָיו [עַל הַזָּקֵן] כְּהָרֵי־הָרִים
(שם).



לד אָמַר לוֹ רַבִּי לְרַ' שִׁמְעוֹן בֶּן חֲלַפְתָּא: מִפְּנֵי מָה לֹא הִקְבַּלְנוּ67 פָנֶיךָ
בָּרֶגֶל כְּדֶרֶךְ שֶׁהִקְבִּילוּ אֲבוֹתַי לַאֲבוֹתֶיךָ? אָמַר לוֹ: סְלָעִים [קְטַנִּים] נַעֲשׂוּ גְבוֹהִים68,
קְרוֹבִים נַעֲשׂוּ רְחוֹקִים, מִשְּׁתַיִם נַעֲשׂוּ
שָׁלשׁ69, מֵשִׂים שָׁלוֹם בַּבַּיִת בָּטֵל (שבת קנב.).



לה אָמַר לוֹ קֵיסָר לְרַ' יְהוֹשֻׁעַ בֶּן חֲנַנְיָה: מִפְּנֵי מָה לֹא בָאתָ לְבֵי־אֲבִידָן70? אָמַר לוֹ: הָהָר – שֶׁלֶג71, סְבִיבוֹתָיו – קֶרַח72, כְּלָבָיו אֵינָם נוֹבְחִים73, טוֹחֲנָיו74 אֵינָם טוֹחֲנִים.

שֶׁל בֵּית רַב אָמָרוּ: מַה שֶּׁלֹּא אָבַד לִי75 אֲנִי מְבַקֵּשׁ.

שָׁנִינוּ, רַ' יוֹסֵי בֶן קִסְמָא אוֹמֵר: טוֹבִים הַשְּׁתַּיִם מִן הַשָּׁלשׁ76. אוֹי לָהּ
לְאַחַת שֶׁהָלְכָה וְאֵינָהּ חוֹזֶרֶת! מַה הִיא? אָמַר רַב חִסְדָּא:
הַיַּלְדוּת.

כְּשֶׁבָּא רַב דִּימִי אָמַר: הַיַּלְדוּת כְּלִיל שֶׁל וֶרֶד77; הַזִּקְנָה כְּלִיל שֶׁל קוֹצִים (שם).



לו אַשְׁרֵי יַלְדוּתֵנוּ שֶׁלֹּא בִיְּשָׁה אֶת־זִקְנוּתֵנוּ (סוכה נג.).



לז “וְאַבְרָהָם זָקֵן”78 –
עַד אַבְרָהָם לֹא הָיְתָה זִקְנָה. מִי שֶׁהָיָה רוֹצֶה
לְהָסִיחַ79 עִם אַבְרָהָם הָיָה מֵסִיחַ עִם
יִצְחָק, עִם יִצְחָק – הָיָה מֵסִיחַ עִם אַבְרָהָם. בָּא אַבְרָהָם
תָּבַע זִקְנָה. אָמַר אַבְרָהָם: רִבּוֹנוֹ־שֶׁל־עוֹלָם, צָרִיךְ אַתָּה
לְהַפְרִישׁ בֵּין אָב לְבֵן, בֵּין נַעַר לְזָקֵן, שֶׁיִּתְכַּבֵּד
הַזָּקֵן בַּנָּעַר. אָמַר לוֹ: חַיֶּיךָ, מִמְּךָ אֲנִי מַתְחִיל. הָלַךְ
וְלָן בְּאוֹתוֹ הַלַּיְלָה וְעָמַד בַּבֹּקֶר. כֵּוָן שֶׁעָמַד רָאָה
שֶׁהִלְבִּין שְׂעַר רֹאשׁוֹ וּזְקָנוֹ. אָמַר לְפָנָיו:
רִבּוֹנוֹ־שֶׁל־עוֹלָם, עֲשִׂיתַנִי דֻגְמָא80. אָמַר לוֹ: “עֲטֶרֶת תִּפְאֶרֶת שֵׂיבָה”81 (ב“מ פז; ב”ר סח; תנח' חיי שרה).



לח “וְאַבְרָהָם זָקֵן”82 –
מַה תַּלְמוּד לוֹמַר, וַהֲלֹא כְבָר נֶאֱמַר “וְאַבְרָהָם וְשָׂרָה
זְקֵנִים”83? – אָמַר רַ' אַמִּי: כָּאן84 זִקְנָה שֶׁיֶּשׁ בָּהּ לַחְלוּחִית85, לְהַלָּן86 זִקְנָה שֶׁאֵין בָּהּ לַחְלוּחִית (ב"ר סח).



לט הַדְרַת פָּנִים זָקָן (שבת קנב.).



מ זָקָן נוֹי בְּאִישׁ וּמוּם בְּאִשָּׁה (ירוש‘, קיד’ פ“ב, ה”ד).



מא אֵיזוֹהִי זְקֵנָה? כָּל־שֶׁקּוֹרִין אוֹתָהּ אִמָּא – וְאֵינָהּ מַקְפָּדֶת (נדה ט.:).



מב סָבָא בְּבֵיתָא87 פָּאחָא בְּבֵיתָא; סָבְתָא בְּבֵיתָא – סִימָא בְּבֵיתָא (ערכ'
יט.).


––––––––


מג “כִּי־גֵרִים אֲנַחְנוּ לְפָנֶיךָ… כַּצֵּל יָמֵינוּ עַל־הָאָרֶץ”88 – וְהַלְוַאי כְּצִלּוֹ
שֶׁל כֹּתֶל אוֹ כְּצִלּוֹ שֶׁל אִילָן, אֶלָּא כְּצִלּוֹ שֶׁל עוֹף
בְּשָׁעָה שֶׁהוּא עָף, שֶׁנֶּאֱמַר: “כְּצֵל עוֹבֵר”89. “וְאֵין מִקְוֶה”90 – אֵין מִי
שֶׁיְקַוֶּה שֶׁלֹּא יָמוּת, הַכֹּל יוֹדְעִין וְאוֹמְרִין בְּפִיהֶם
שֶׁהֵם מֵתִים (ב"ר צו).



מד “יָמָיו כְּצֵל עוֹבֵר”91 – אִם תֹּאמַר כְּצֵל שֶׁל כֹּתֶל – יֶשׁ־בּוֹ מַמָּשׁ, צִלּוֹ
שֶׁל דֶּקֶל – יֶשׁ־בּוֹ מַמָּשׁ; לְאֵיזֶה צֵל? – אָמַר רַ' הוּנָא
בְּשֵׁם רַ' אַחָא: לְצֵל שֶׁל עוֹף, שֶׁהוּא עוֹבֵר וְצִלּוֹ עוֹבֵר (קה"ר
א).



מה בְּנֵי הָאָדָם דּוֹמִים לְעִשְׂבֵי הַשָּׂדֶה: הַלָּלוּ נוֹצְצִים92 וְהַלָּלוּ נוֹבְלִים (עיר' נד.).



מו [בָּשָׂר־וָדָם] – הַיּוֹם עוֹדֶנּוּ וּמָחָר אֵינֶנּוּ (ירוש' סנה' פ“ו, ה”י).



מז “מִי־אַתְּ וַתִּירְאִי מֵאֱנוֹשׁ יָמוּת”93 – אָמַר רַ' יְהוּדָה בְרַ'
שִׁמְעוֹן: לְמִי שֶׁהָיָה רוֹאֶה תּוֹלַעַת, וְהָיָה רוֹאֶה אוֹתָהּ
כְּגַחֶלֶת, וְנִקְרֵאת גֻּמְרַת־לַיְלָה94,
וְהָיָה מִתְיָרֵא מִמֶּנָּה. אָמְרוּ לוֹ: מִזּוֹ אַתָּה מִתְיָרֵא?
בַּלַּיְלָה הִיא גַחֶלֶת וְיוֹקֶדֶת; יָבֹא הַבֹּקֶר וְאַתָּה רוֹאֶה
שֶׁאֵינָהּ אֶלָּא תוֹלָעַת (פסיק"ר לד, ד').



מח אָמַר רַ' יוֹחָנָן: אָדָם95 – אֵפֶר, דָּם, מָרָה; בָּשָׂר – בּוּשָׁה, סְרוּחָה, רִמָּה;
וְיֵשׁ אוֹמְרִים: בּוּשָׁה, שְׁאוֹל, רִמָּה (סוטה ה.).



מט “עֵת לָלֶדֶת וְעֵת לָמוּת”96 – מֵעֵת לָלֶדֶת97 הִיא עֵת לָמוּת,
מִשָּׁעָה שֶׁאָדָם נוֹלָד נִגְזַר עָלָיו כַּמָּה שָׁנִים יִחְיֶה; אִם
זָכָה הוּא מַשְׁלִים98 אֶת־שְׁנוֹתָיו וְאִם לָאו פּוֹחֲתִין99 מִמֶּנּוּ – כָּךְ דִּבְרֵי
רַ' עֲקִיבָא. וַחֲכָמִים אוֹמְרִים: אִם זָכָה מוֹסִיפִין לוֹ עַל
שְׁנוֹתָיו, וְאִם לָאו פּוֹחֲתִין לוֹ מִשְּׁנוֹתָיו.

וּמַעֲשֶׂה זֶה מְסַיֵּעַ100 לַחֲכָמִים:

מַעֲשֶׂה בְּאֶחָד מִגְּדוֹלֵי צִפּוֹרִי101
שֶׁבָּאָה לוֹ בְּרִית־מִילָה, וְעָלוּ אַנְשֵׁי עֵין־תְּאֵנָה102 לְכַבְּדוֹ, וְעָלָה עִמָּהֶם
רַ' שִׁמְעוֹן בֶּן חֲלַפְתָּא. כְּשֶׁבָּאוּ לְשַׁעַר הָעִיר מָצְאוּ
יְלָדִים עוֹמְדִים וּמְשַׂחֲקִים לִפְנֵי חָצֵר אֶחָת. רָאוּ אֶת־רַ'
שִׁמְעוֹן בֶּן חֲלַפְתָּא מְעֻלֶּה וְנָאֶה. אָמְרוּ לוֹ: אֵין אַתָּה זָז
מִכָּאן עַד שֶׁאַתָּה מְרַקֵּד לָנוּ קְצָת. אָמַר לָהֶם: אֵין זֶה
מִשֶּׁלִּי103, אִישׁ זָקֵן אֲנִי. גָּעַר
בָּהֶם וְלֹא נִזְדַּעְזְעוּ וְלֹא נִכְנָעוּ. תָּלָה עֵינָיו וְרָאָה
אוֹתָהּ חָצֵר שֶׁעוֹמֶדֶת לִפּוֹל. אָמַר לָהֶם: עוֹנִים אַתֶּם
אַחֲרַי104 מַה־שֶּׁאֲנִי אֹמַר לָכֶם? לְכוּ וְאִמְרוּ לְבַעַל הֶחָצֵר:

– אִם יָשֵׁן הוּא105 יֵעוֹר, שֶׁתְּחִלַּת הַחֵטְא מָתוֹק וְסוֹפוֹ מָר.

מִקּוֹל דִּבְרֵיהֶם נֵעוֹר בַּעַל הֶחָצֵר וְיָצָא
וְנָפַל לְרַגְלָיו [שֶׁל רַ' שִׁמְעוֹן], אָמַר: רַבּי, בְּבַקָּשָׁה
מִמְּךָ, אַל תִּסְתַּכֵּל בְּדִבְרֵיהֶם, יְלָדִים הֵם וְשׁוֹטִים. אָמַר
לוֹ: מָה אֶעֱשֶׂה וְהַגְּזֵרָה נִגְזָרָה; אֲבָל תּוֹלֶה אֲנִי
לְךָ106 עַד שֶׁתּוֹצִיא כֹּל מַה
שֶּׁיֶּשׁ־לְךָ בֶּחָצֵר. כֵּוָן שֶׁהוֹצִיא כֹּל מַה־שֶּׁיֶּשׁ־לוֹ
בֶּחָצֵר נִתְמוֹטְטָה וְנָפָלָה. הָלְכוּ לְקַיֵּם מִצְוַת מִילָה. הָיָה
אָבִיו שֶׁל הַתִּינוֹק מַשְׁקֶה אוֹתָם יַיִן יָשָׁן בֶּן שֶׁבַע שָׁנִים.
אָמַר לָהֶם: שְׁתוּ מִיַּיִן טוֹב זֶה, מֻבְטָחַנִי בֵּאלֹהֵי
הַשָּׁמַיִם, מִמֶּנּוּ אֲנִי מְיַשֵּׁן107 וּמַשְׁקֶה אֶתְכֶם בְּשִׂמְחָתוֹ108 שֶׁל בְּנִי. עָנוּ אַחֲרָיו: כְּשֵׁם שֶׁהִכְנַסְתּוֹ לַבְּרִית
כָּךְ תַּכְנִיסֵהוּ לַתּוֹרָה וּלְחֻפָּה. הָיוּ סוֹעֲדִים עַד חֲצִי
הַלָּיְלָה. רַ' שִׁמְעוֹן בֶּן חֲלַפְתָּא, שֶׁהָיָה בָטוּחַ עַל
כֹּחוֹ109, יָצָא בַחֲצִי הַלַּיְלָה לֵילֵךְ
לְעִירוֹ. פָּגַע בּוֹ מַלְאַךְ־הַמָּוֶת בַּדָּרֶךְ, אָמַר לוֹ:
בִּשְׁבִיל שֶׁאַתֶּם בּוֹטְחִים בְּמַעֲשֵׂיכֶם הַטּוֹבִים אַתֶּם
יוֹצְאִים בְּשָׁעָה שֶׁאֵינָהּ שָׁעָה110!
אָמַר לוֹ: וְאַתָּה מִי אָתָּה? אָמַר לוֹ: שְׁלִיחוֹ שֶׁל מָקוֹם אָנִי.
אָמַר לוֹ: וְלָמָּה פָנֶיךָ מְשֻׁנִּים? אָמַר לוֹ: מִשִּׂיחָתָן שֶׁל
בְּרִיּוֹת, שֶׁהֵם אוֹמְרִים: כָּךְ וְכָךְ אָנוּ עֲתִידִים לַעֲשׂוֹת,
וְאֵין מֵהֶם יוֹדֵעַ אֵימָתַי נִקְרָא לָמוּת. אוֹתוֹ הָאִישׁ שֶׁהָיִיתָ
סוֹעֵד אֶצְלוֹ וְאָמַר לָכֶם: מִן הַיַּיִן הַזֶּה אֲנִי מְיַשֵּׁן
וּמַשְׁקֶה אֶתְכֶם לְשִׂמְחָתוֹ שֶׁל בְּנִי – וַהֲרֵי
פִתָּקוֹ111 אֶצְלִי לִטּוֹל אוֹתוֹ אַחַר
שְׁלשִׁים יוֹם. אָמַר לוֹ: חַיֶּיךָ, הַרְאֵה לִי אֶת־פִּתָּקִי. אָמַר
לוֹ: לֹא עָלֶיךָ וְלֹא עַל כַּיּוֹצֵא בְךָ אֲנִי שׁוֹלֵט. אָמַר לוֹ:
לָמָּה? אָמַר לוֹ: שֶׁבְּכָל־יוֹם וָיוֹם אַתֶּם עֲמֵלִים בַּתּוֹרָה
וּבְמִצְוֹת וְעוֹשִׂים צְדָקוֹת וְהַקָּדוֹשׁ־בָּרוּךְ־הוּא מוֹסִיף
יָמִים עַל יְמֵיכֶם. אָמַר לוֹ: יְהִי רָצוֹן מִלִּפְנֵי
הַקָּדוֹשׁ־בָּרוּךְ־הוּא, כְּשֵׁם שֶׁאֵין אַתָּה שׁוֹלֵט בַּפִּתָּק
שֶׁלָּנוּ, כָּךְ לֹא תְהֵא לְךָ רְשׁוּת לַעֲבוֹר עַל דְּבָרֵינוּ.
בִּקְשׁוּ רַחֲמִים מִשָּׁמַיִם וְחָיָה הַתִּינוֹק112.

אָמַר רַ' עֲקִיבָא: מַה־לָּנוּ הַמַּעֲשֶׂה113? אֵין לִי הַמַּעֲשֶׂה אֶלָּא מִקְרָא מָלֵא114: “אֶת־מִסְפַּר יָמֶיךָ אֲמַלֵּא”115, שֶׁהֲרֵי משֶׁה כַּמָּה מִצְוֹת
עָשָׂה וְכַמָּה צְדָקוֹת עָשָׂה – וּבְסוֹף נֶאֱמַר לוֹ: “הֵן קָרְבוּ
יָמֶיךָ לָמוּת”116. הֱוֵי – “עֵת לָלֶדֶת וְעֵת לָמוּת” (קה“ר ג; דב”ר ט).



נ אָמַר רַ' יְהוֹשֻׁעַ בֶּן קָרְחָה: הִגִּיעַ אָדָם לְפֶרֶק אֲבוֹתָיו117, קֹדֶם לְחָמֵשׁ שָׁנִים וּלְאַחַר חָמֵשׁ שָׁנִים יִדְאַג מִן הַמִּיתָה (ב"ר סה).



נא שֵׁב שְׁנֵי הֲוָה מוֹתָנָא וֶאֱנָשׁ בְּלָא
שְׁנֵיהּ לָא שְׁכִיב (שֶׁבַע שָׁנִים הָיָה דֶבֶר וְאָדָם בְּלֹא
שְׁנוֹתָיו118 לֹא מֵת) (סנה' כט.).


––––––––


נב שָׁנוּ רַבּוֹתֵינוּ: מִי שֶׁחָלָה וְנָטָה לָמוּת
אוֹמְרִים לוֹ: הִתְוַדֵּה! שֶׁכֵּן כָּל־הַמּוּמָתִין מִתְוַדִּין. אָדָם
יוֹצֵא לַשּׁוּק119 יְהִי דוֹמֶה בְּעֵינָיו כְּמִי שֶׁנִּמְסַר לְסַרְדְּיוֹט120, חָשׁ
בְּרֹאשׁוֹ יְהִי דוֹמֶה בְּעֵינָיו כְּמִי שֶׁנְּתָנוּהוּ
בְקוֹלָר121, עָלָה לַמִּטָּה וְנָפַל יְהִי דוֹמֶה בְּעֵינָיו כְּמִי שֶׁהֶעֱלוּהוּ לְגַרְדּוֹם122 לִדּוֹן, שֶׁכָּל־הָעוֹלֶה לְגַרְדּוֹם לִדּוֹן, אִם יֶשׁ־לוֹ
פְּרַקְלִיטִים123 גְּדוֹלִים נִצּוֹל וְאִם לֹא
– אֵינוֹ נִצּוֹל. וְאֵלּוּ הֵם פְּרַקְלִיטִים שֶׁל אָדָם: תְּשׁוּבָה
וּמַעֲשִׂים־טוֹבִים. אֲפִלּוּ תְּשַׁע מֵאוֹת וְתִשְׁעִים וְתִשְׁעָה
מְלַמְּדִים עָלָיו חוֹבָה וְאֶחָד מְלַמֵּד עָלָיו זְכוּת – נִצּוֹל,
שֶׁנֶּאֱמַר: “אִם־יֵשׁ עָלָיו מַלְאָךְ מֵלִיץ אֶחָד מִנִּי־אָלֶף
לְהַגִּיד לְאָדָם יָשְׁרוֹ, וַיְחֻנֶּנּוּ וַיֹּאמֶר פְּדָעֵהוּ מֵרֶדֶת
שַׁחַת מָצָאתִי כֹפֶר”124. רַ' אֱלִיעֶזֶר
בְּנוֹ שֶׁל רַ' יוֹסֵי הַגְּלִילִי אוֹמֵר: אֲפִלּוּ תְּשַׁע מֵאוֹת
וְתִשְׁעִים וְתִשְׁעָה בְּאוֹתוֹ מַלְאָךְ125 לְחוֹבָה, וְאֶחָד לִזְכוּת – נִצּוֹל, שֶׁנֶּאֱמַר: “מֵלִיץ
אֶחָד מִנִּי־אָלֶף” (שבת לב.).



נג כָּל־הַחוֹלִים בְּחֶזְקַת סַכָּנָה (קה"ר פג).



נד אָמַר רַ' אֲלֶכְסַנְדְּרַי, אָמַר רַ' חִיָּא בַּר אַבָּא: גָּדוֹל נֵס שֶׁנַּעֲשֶׂה לְחוֹלֶה126 יוֹתֵר מִנֵּס שֶׁנַּעֲשָׂה לַחֲנַנְיָה127 מִישָׁאֵל וַעֲזַרְיָה: שֶׁל חֲנַנְיָה מִישָׁאֵל וַעֲזַרְיָה
אֵשׁ שֶׁל הֶדְיוֹט128, וְהַכֹּל יְכוֹלִין לְכַבּוֹתָהּ, וְזוֹ שֶׁל חוֹלֶה129 שֶׁל שָׁמַיִם הִיא – מִי יוּכַל לְכַבּוֹתָהּ? (נד' מא.).



נה “שָׁמַע אֱלֹהִים אֶל־קוֹל הַנַּעַר בַּאֲשֶׁר הוּא־שָׁם”130 – בִּזְכוּת עַצְמוֹ; יָפָה תְּפִלַּת הַחוֹלֶה לְעַצְמוֹ יוֹתֵר מִכֹּל (בר' נג).


––––––––


נו “עַל־זֹאת יִתְפַּלֵּל כָּל־חָסִיד אֵלֶיךָ לְעֵת מְצֹא131”132 – אָמַר
רַב נַחֲמָן בַּר יִצְחָק: זוֹ מִיתָה, שֶׁנֶּאֱמַר: “לַמָּוֶת
תּוֹצָאוֹת”133.

וְכֵן שָׁנִינוּ: תְּשַׁע מֵאוֹת וּשְׁלשָׁה מִינֵי מִיתָה
נִבְרְאוּ בָעוֹלָם, שֶׁנֶּאֱמַר: “לַמָּוֶת תּוֹצָאוֹת”. “תּוֹצָאוֹת”
בְּגִימַטְרְיָא134 כָּךְ הוּא. קָשָׁה שֶׁבְּכֻלָּן – אַסְכְּרָה135, נוֹחָה
שֶׁבְּכֻלָּן – נְשִׁיקָה; נְשִׁיקָה – דּוֹמָה כְּמוֹשֵׁךְ נִימָא
מֵחָלָב.

רַ' יוֹחָנָן אָמָר: “לְעֵת מְצֹא” – זוֹ קְבוּרָה, שֶׁנֶּאֱמַר: “כִּי יִמְצְאוּ־קָבֶר”136 (בר' ח.).



נז שָׁנוּ רַבּוֹתֵינוּ: מֵת פִּתְאֹם – זוֹ הִיא
מִיתָה חֲטוּפָה, חָלָה יוֹם אֶחָד וָמֵת – זוֹ הִיא מִיתָה דְחוּפָה; רַ'
חֲנַנְיָא בֶּן גַּמְלִיאֵל אוֹמֵר: זוֹ הִיא מִיתַת מַגֵּפָה. שְׁנֵי
יָמִים וָמֵת – זוֹ הִיא מִיתָה דְחוּיָה, שְׁלשָׁה – גְּעָרָה, אַרְבָּעָה
– נְזִיפָה, חֲמִשָּׁה – זוֹ הִיא מִיתַת כָּל־אָדָם. מֵת בַּחֲמִשִּׁים
שָׁנָה – זוֹ הִיא מִיתַת כָּרֵת, שִׁשִּׁים – זוֹ הִיא מִיתָה בִידֵי
שָׁמָיִם, שִׁבְעִים – שֵׂיבָה, שְׁמוֹנִים – גְּבוּרוֹת. אָמַר רַבָּה:
מֵחֲמִשִּׁים וְעַד שִׁשִּׁים שָׁנָה זוֹ הִיא מִיתַת כָּרֵת.

רַב יוֹסֵף כְּשֶׁהָיָה בֶן שִׁשִּׁים עָשָׂה לָהֶם יוֹם טוֹב לַחֲכָמִים, אָמָר: יָצָאתִי מִידֵי כָרֵת.

רַב הוּנָא מֵת פִּתְאֹם. הָיוּ דוֹאֲגִים הַחֲכָמִים137, שָׁנָה לָהֶם זוּג מֵהַדְיֵב138: לֹא שָׁנוּ אֶלָּא שֶׁלֹּא
הִגִּיעַ לִגְבוּרוֹת, אֲבָל הִגִּיעַ לִגְבוּרוֹת – זוֹ הִיא מִיתַת
נְשִׁיקָה (מו"ק כח.).



נח שָׁנִינוּ: מֵת מִתּוֹךְ הַשְּׂחוֹק סִמָּן יָפֶה
לוֹ, מִתּוֹךְ הַבְּכִי סִמָּן רַע לוֹ; פָּנָיו לְמַעְלָה סִמָּן יָפֶה
לוֹ, פָּנָיו לְמַטָּה סִמָּן רַע לוֹ, פָּנָיו כְּלַפֵּי הָעָם סִמָּן
יָפֶה לוֹ, כְּלַפֵּי הַכֹּתֶל סִמָּן רַע לוֹ; פָּנָיו יְרֻקִּין סִמָּן
רַע לוֹ, פָּנָיו צְהֻבִּים וַאֲדֻמִּים סִמָּן יָפֶה לוֹ; מֵת
בְּעֶרֶב־שַׁבָּת סִמָּן יָפֶה לוֹ, בְּמוֹצָאֵי־שַׁבָּת סִמָּן רַע לוֹ;
מֵת בְּעֶרֶב יוֹם הַכִּפּוּרִים סִמָּן רַע לוֹ; מֵת בְּמוֹצָאֵי יוֹם
הַכִּפּוּרִים139 סִמָּן יָפֶה לוֹ; מֵת
מֵחֳלִי־מֵעַיִם סִמָּן יָפֶה לוֹ, מִפְּנֵי שֶׁרֻבָּם שֶׁל צַדִּיקִים
מִיתָתָם בָּחֳלִי־מֵעָיִם (כת' קג:).



נט אָמְרוּ עָלָיו עַל מַלְאַךְ־הַמָּוֶת, שֶׁכֻּלּוֹ מָלֵא עֵינַיִם, וּבִשְׁעַת פְּטִירָתוֹ140 שֶׁל
חוֹלֶה עוֹמֵד לְמַעְלָה מִמְּרַאֲשׁוֹתָיו וְחַרְבּוֹ שְׁלוּפָה בְיָדוֹ
וְטִפָּה שֶׁל מָרָה תְּלוּיָה בוֹ. כֵּוָן שֶׁחוֹלֶה רוֹאֶה אוֹתוֹ
מִזְדַּעְזֵעַ וּפוֹתֵחַ פִּיו וְזוֹרְקָהּ לְתוֹךְ פִּיו – מִמֶּנָּה מֵת,
מִמֶּנָּה מַסְרִיחַ, מִמֶּנָּה פָּנָיו מוֹרִיקוֹת141 (ע"ז כ).



ס הַנְּשָׁמָה בְּשָׁעָה שֶׁהִיא יוֹצֵאת מִן הַגּוּף – קוֹלָהּ הוֹלֵךְ מִסּוֹף הָעוֹלָם וְעַד סוֹפוֹ.

רַ' שְׁמוּאֵל אָחִיו שֶׁל רַ' פִּינְחָס בְּרַ' חַמָּא
מֵת בְּצִפּוֹרֵי וְהָיוּ הַחֲבֵרִים יוֹשְׁבִים אֶצְלוֹ. בָּא לָהֶם
דָּבָר וְהִתְחִילוּ מְשַׂחֲקִים. אָמַר לָהֶם רַ' פִּינְחָס: קוֹל
נִשְׁמָתוֹ שֶׁל אָחִי שׁוֹבֵר אֲרָזִים וְעוֹקֵר אִילָנוֹת וְאַתֶּם
יוֹשְׁבִים כָּאן וְאֵין אַתֶּם יוֹדְעִים! (יומא כ:; מד“ש ט; ב”ר
ו).



סא רַב שֵׁשֶׁת נִרְאָה לוֹ [מַלְאַךְ־הַמָּוֶת] בַּשּׁוּק. אָמַר לוֹ: בַּשּׁוּק כִּבְהֵמָה! בּוֹא לְבֵיתִי.

לְרַב אָשֵׁי נִרְאָה בַשּׁוּק. אָמַר לוֹ: הַמְתֵּן לִי שְׁלשִׁים יוֹם וְאֶחֱזֹר עַל תַּלְמוּדִי; שֶׁאָמְרוּ142: אַשְׁרֵי מִי שֶׁבָּא לְכָאן וְתַלְמוּדוֹ בְיָדוֹ. בְּיוֹם
הַשְּׁלשִׁים בָּא. אָמַר לוֹ: כָּל־כָּךְ לָמָּה?

– דּוֹחֵק אַתָּה143 רַגְלָיו
שֶׁל רַ' נָתָן, וְאֵין מַלְכוּת נוֹגַעַת בַּחֲבֶרְתָּהּ אֲפִלּוּ
כִּמְלֹא נִימָא144 (מו"ק כח.).



סב רָבָא הָיָה יוֹשֵׁב לִפְנֵי רַב נַחֲמָן, רָאָהוּ
שֶׁהוּא מְנַמְנֵם. אָמַר לוֹ: אֱמֹר לוֹ [לְמַלְאַךְ־הַמָּוֶת] שֶׁלֹּא
יְצַעֲרֵנִי145. אָמַר לוֹ: וְכִי לָאו אָדָם חָשׁוּב אָתָּה? אָמַר לוֹ: מִי חָשׁוּב146, מִי סָפוּן, מִי רָקוּעַ? אָמַר לוֹ: הֵרָאֵה לִי147 נִרְאָה לוֹ. אָמַר לוֹ: הָיָה לְךָ צָעַר148? אָמַר לוֹ: כְּמוֹשֵׁךְ נִימָא149 מֵחָלָב; וְאִם אָמַר לִי הַקָּדוֹשׁ־בָּרוּךְ־הוּא: חֲזֹר
לְאוֹתוֹ הָעוֹלָם, לֹא הָיִיתִי רוֹצֶה, שֶׁמְּרֻבָּה
אֵימָתוֹ150 (שם).



סג פַּעַם אַחַת הָיוּ פוֹעֲלִים חוֹפְרִים בְּקַרְקַע שֶׁל רַב נַחֲמָן. נָחַר בָּהֶם151 רַב אַחַאי
בַּר יֹאשִׁיָּה. בָּאוּ וְאָמְרוּ לְרַב נַחֲמָן: נָחַר בָּנוּ אָדָם.
בָּא וְאָמַר לוֹ: מִי אָתָּה? אָמַר לוֹ: אֲנִי אַחַאי בַּר יֹאשִׁיָּה.
אָמַר לוֹ: וְכִי לֹא אָמַר רַב מָרִי: עֲתִידִים צַדִּיקִים שֶׁיֵּעָשׂוּ
עָפָר? אָמַר לוֹ: מִי הוּא מָרִי זֶה שֶׁאֵינִי יוֹדְעוֹ? אָמַר לוֹ:
וַהֲלֹא מִקְרָא כָתוּב: “וְיָשֹׁב הֶעָפָר עַל־הָאָרֶץ
כְּשֶׁהָיָה”?152. אָמַר לוֹ: מִי
שֶׁהִקְרִיאֲךָ קֹהֶלֶת לֹא הִקְרִיאֲךָ מִשְׁלֵי, שֶׁנֶּאֱמַר: “וּרְקַב
עֲצָמוֹת קִנְאָה”153 – כָּל־מִי שֶׁיֶּשׁ־לוֹ
קִנְאָה בְלִבּוֹ עַצְמוֹתָיו מַרְקִיבִין, וְכָל־שֶׁאֵין לוֹ קִנְאָה
בְלִבּוֹ אֵין עַצְמוֹתָיו מַרְקִיבִין. מְשָׁשׁוֹ וְרָאָה שֶׁיֶּשׁ בּוֹ
מַמָּשׁ. אָמַר לוֹ: יַעֲמֹד מַר וְיֵלֵךְ לַבָּיִת. אָמַר לוֹ: מֵעִיד
אַתָּה בְּעַצְמְךָ שֶׁאֲפִלּוּ נְבִיאִים לֹא קָרִיתָ, שֶׁנֶּאֱמַר:
“וִידַעְתֶּם כִּי־אֲנִי יְיָ בְּפִתְחִי אֶת־קִבְרוֹתֵיכֶם וּבְהַעֲלוֹתִי
אֶתְכֶם מִקִּבְרוֹתֵיכֶם”154. אָמַר לוֹ: וַהֲרֵי נֶאֱמַר: “כִּי־עָפָר אַתָּה וְאֶל־עָפָר תָּשׁוּב”?155
אָמַר לוֹ: זֶהוּ שָׁעָה אַחַת קֹדֶם תְּחִיַּת־הַמֵּתִים (שבת קנב:).



סד רַ' נָתָן אוֹמֵר: סִמָּן יָפֶה156 לַמֵּת שֶׁנִּפְרָעִין מִמֶּנּוּ לְאַחַר מִיתָה. מֵת שֶׁלֹּא
נִסְפַּד וְלֹא נִקְבַּר אוֹ שֶׁחַיָּה גוֹרַרְתּוֹ אוֹ שֶׁהָיוּ גְשָׁמִים
מְזַלְּפִים157 עַל מִטָּתוֹ – זֶהוּ סִמָּן יָפֶה לַמֵּת (סנה' מח:).



סה שָׁנִינוּ, רַ' שִׁמְעוֹן בֶּן אֶלְעָזָר אוֹמֵר:
הָעוֹמֵד עַל הַמֵּת בִּשְׁעַת יְצִיאַת־נְשָׁמָה חַיָּב לִקְרוֹעַ. הָא
לְמָה זֶה דוֹמֶה – לְסֵפֶר תּוֹרָה שֶׁנִּשְׂרָפָה (שבת קה:).



סו שָׁנוּ רַבּוֹתֵינוּ: שְׁלשָׁה שֻׁתָּפִין יֵשׁ
בָּאָדָם: הַקָּדוֹשׁ־בָּרוּךְ־הוּא וְאָבִיו וְאִמּוֹ. אָבִיו מַזְרִיעַ
הַלֹּבֶן, שֶׁמִּמֶּנּוּ עֲצָמוֹת וְגִידִים וְצִפָּרְנַיִם וּמוֹחַ
שֶׁבְּרֹאשׁוֹ וְלֹבֶן שֶׁבֶּעָיִן; אִמּוֹ מַזְרַעַת אֹדֶם, שֶׁמִּמֶּנּוּ
עוֹר וּבָשָׂר וּשְׂעָרוֹת וּשְׁחוֹר שֶׁבֶּעָיִן,
וְהַקָּדוֹשׁ־בָּרוּךְ־הוּא נוֹתֵן בּוֹ רוּחַ וּנְשָׁמָה
וּקְלַסְתֵּר־פָּנִים158 וּרְאִיַּת־הָעַיִן
וּשְׁמִיעַת־הָאֹזֶן וְדִבּוּר־פֶּה וְהִלּוּךְ־רַגְלַיִם וְדַעַת וּבִינָה
וְהַשְׂכֵּל. וְכֵוָן שֶׁהִגִּיעַ זְמַנּוֹ לִפָּטֵר159 מִן הָעוֹלָם הַקָּדוֹשׁ־בָּרוּךְ־הוּא נוֹטֵל
חֶלְקוֹ160, וְחֵלֶק אָבִיו וְאִמּוֹ מַנִּיחַ לִפְנֵיהֶם (נדה לא.; ע"י).



סז בִּשְׁעַת פְּטִירָתוֹ [שֶׁל אָדָם]
הַקָּדוֹשׁ־בָּרוּךְ־הוּא נוֹטֵל חֶלְקוֹ וּמַנִּיחַ חֵלֶק אָבִיו וְאִמּוֹ
לִפְנֵיהֶם, וְאָבִיו וְאִמּוֹ בּוֹכִים. אוֹמֵר לָהֶם
הַקָּדוֹשׁ־בָּרוּךְ־הוּא: מַה־לָּכֶם בּוֹכִים? כְּלוּם נָטַלְתִּי
מִשֶּׁלָּכֶם? – לֹא נָטַלְתִּי אֶלָּא שֶׁלִּי. אוֹמְרִים לְפָנָיו:
רִבּוֹנוֹ־שֶׁל־עוֹלָם, כָּל־זְמַן שֶׁהָיָה חֶלְקְךָ מְעֹרָב בְּחֶלְקֵנוּ
הָיָה חֶלְקֵנוּ שָׁמוּר מִן רִמָּה וְתוֹלֵעָה, וְעַכְשָׁו שֶׁנָּטַלְתָּ
חֶלְקְךָ מִתּוֹךְ חֶלְקֵנוּ הֲרֵי חֶלְקֵנוּ מֻשְׁלָךְ וְנָתוּן לְרִמָּה
וְתוֹלֵעָה. רַ' יְהוּדָה הַנָּשִׂיא הָיָה מוֹשְׁלוֹ מָשָׁל: לְמָה
הַדָּבָר דּוֹמֶה, לְמֶלֶךְ שֶׁהָיָה לוֹ כֶּרֶם וּמְסָרוֹ
לְאָרִיס161. אָמַר הַמֶּלֶךְ לַעֲבָדָיו: לְכוּ
בִּצְרוּ אֶת־כַּרְמִי וּטְלוּ אֶת־חֶלְקִי וְהַנִּיחוּ חֵלֶק הָאָרִיס
בִּמְקוֹמוֹ. מִיָּד הָלְכוּ וְעָשׂוּ כִּדְבַר הַמֶּלֶךְ, וְהִתְחִיל
אוֹתוֹ הָאָרִיס צֹוֵחַ וּבוֹכֶה. אָמַר לוֹ הַמֶּלֶךְ: כְּלוּם
מִשֶּׁלְּךָ נָטַלְתִּי וְלֹא שֶׁלִּי נָטָלְתִּי? אָמַר לוֹ: אֲדוֹנִי
הַמֶּלֶךְ, כָּל־זְמַן שֶׁהָיָה חֶלְקְךָ עִם חֶלְקִי הָיָה חֶלְקִי
שָׁמוּר מִבִּזָּה וּגְנֵבָה, וְעַכְשָׁו שֶׁנָּטַלְתָּ חֶלְקְךָ הֲרֵי
חֶלְקִי מֻשְׁלָךְ לְבִזָּה וּגְנֵבָה (קה"ר ה).



סח רַ' יְהוּדָה הָיָה אוֹמֵר: עֲשָׂרָה דְבָרִים
קָשִׁים נִבְרְאוּ בָעוֹלָם: הַר קָשֶׁה – בַּרְזֶל מְחַתְּכוֹ; בַּרְזֶל
קָשֶׁה – אוּר מְפַעְפְּעוֹ162; אוּר קָשֶׁה –
מַיִם מְכַבִּים אוֹתוֹ; מַיִם קָשִׁים – עָבִים סוֹבְלִים אוֹתָם; עָבִים
קָשִׁים – רוּחַ מְפַזַּרְתָּם; רוּחַ קָשֶׁה – גּוּף סוֹבְלוֹ; גּוּף
קָשֶׁה – פַּחַד שׁוֹבְרוֹ; פַּחַד קָשֶׁה – יַיִן מְפִיגוֹ; יַיִן קָשֶׁה
– שֵׁנָה מְפַכַּחְתּוֹ163. וּמִיתָה קָשָׁה מִכֻּלָּם (ב"ב י.).



סט בְּתוֹרָתוֹ שֶׁל רַ' מֵאִיר מָצְאוּ כָתוּב: “וְהִנֵּה־טוֹב מְאֹד”164 – וְהִנֵּה טוֹב מָוֶת165.

אָמַר רַ' שְׁמוּאֵל בַּר נַחֲמָן: רָכוּב הָיִיתִי עַל
כְּתֵפוֹ שֶׁל זְקֵנִי וְעוֹלֶה מֵעִירִי לִכְפַר חָנָן דֶּרֶךְ
בֵּית־שְׁאָן וְשָׁמַעְתִּי אֶת־רַ' שִׁמְעוֹן בֶּן אֶלְעָזָר יוֹשֵׁב
וְדוֹרֵשׁ בְּשֵׁם רַ' מֵאִיר: “הִנֵּה טוֹב מְאֹד” – הִנֵּה טוֹב מָוֶת
(ב"ר ט).



ע מַה בֵּין מִיתַת נְעָרִים לְמִיתַת זְקֵנִים? – רַ'
יְהוּדָה אוֹמֵר: הַנֵּר הַזֶּה בְּשָׁעָה שֶׁהוּא כָבֶה
מֵאֵלָיו166 – יָפֶה לוֹ וְיָפֶה לַפְּתִילָה,
וּבְשָׁעָה שֶׁאֵינוֹ כָבֶה מֵאֵלָיו – רַע לוֹ וְרַע לַפְּתִילָה; רַ'
נְחֶמְיָה אוֹמֵר: הַתְּאֵנָה הַזּוֹ בְּשָׁעָה שֶׁהִיא נִלְקֶטֶת
בְּעוֹנָתָהּ167 – יָפֶה לָהּ וְיָפֶה
לַתְּאֵנָה, וּבְשָׁעָה שֶׁהִיא נִלְקֶטֶת שֶׁלֹּא בְעוֹנָתָהּ – רַע לָהּ
וְרַע לַתְּאֵנָה.

רַ' חִיָּא רַבָּה וְתַלְמִידָיו, וְיֵשׁ אוֹמְרִים: רַ'
עֲקִיבָא וְתַלְמִידָיו, וְיֵשׁ אוֹמְרִים: רַ' יוֹסֵי בֶּן חֲלַפְתָּא
וְתַלְמִידָיו, הָיוּ לְמוּדִים168 לִהְיוֹת מַשְׁכִּימִים וְיוֹשְׁבִים וְשׁוֹנִים169 תַּחַת תְּאֵנָה אֶחָת. וְהָיָה בַעַל הַתְּאֵנָה מַשְׁכִּים
וְלוֹקְטָהּ. אָמְרוּ: שֶׁמָּא הוּא חוֹשְׁדֵנוּ170? מֶה עָשׂוּ? הֶחֱלִיפוּ מְקוֹמָם. הָלַךְ אֶצְלָם וְאָמַר
לָהֶם: רַבּוֹתָי! מִצְוָה אַחַת שֶׁהֱיִיתֶם לְמוּדִים לִזְכּוֹת בִּי,
שֶׁהֱיִיתֶם יוֹשְׁבִים וְשׁוֹנִים תַּחַת תְּאֵנָתִי, בִּטַּלְתֶּם
אוֹתָהּ! אָמְרוּ לוֹ: אָמַרְנוּ שֶׁמָּא אַתָּה חוֹשְׁדֵנוּ? פִּיְּסָם
וְחָזְרוּ לִמְקוֹמָם. מֶה עָשָׂה? הִשְׁכִּים בְּשַׁחֲרִית וְלֹא לְקָטָן
וְזָרְחָה עֲלֵיהֶן חַמָּה וְהִתְלִיעוּ171.
אָמְרוּ: בַּעַל־הַתְּאֵנָה יוֹדֵעַ אֵימָתַי עוֹנָתָהּ שֶׁל תְּאֵנָה
לְהִלָּקֵט – וְלוֹקְטָהּ. כָּךְ הַקָּדוֹשׁ־בָּרוּךְ־הוּא יוֹדֵעַ
אֵימָתַי עוֹנָתָם שֶׁל צַדִּיקִים לְהִסְתַּלֵּק מִן הָעוֹלָם–
וּמְסַלְּקָם. זֶהוּ שֶׁנֶּאֱמַר: דּוֹדִי יָרַד לְגַנּוֹ… לִרְעוֹת
בַּגַּנִּים וְלִלְקֹט שׁוֹשַׁנִּים"172 (ב“ר סב; קה”ר ה; ירוש' בר' פ“ב, ה”ח).



עא מַעֲשֶׂה בְּאִשָּׁה אַחַת שֶׁהִזְקִינָה הַרְבֵּה,
בָּאָה לִפְנֵי רַ' יוֹסֵי בֶּן חֲלַפְתָּא, אָמְרָה לוֹ: רַבִּי,
זָקַנְתִּי יוֹתֵר מִדַּאי וּמֵעַכְשָׁו חַיִּים שֶׁל נִוּוּל הֵם,
שֶׁאֵינִי טוֹעֶמֶת לֹא מַאֲכָל וְלֹא מִשְׁתֶּה, וַאֲנִי מְבַקֶּשֶׁת
לִפָּטֵר מִן הָעוֹלָם. אָמַר לָהּ: בַּמֶּה הֶאֱרַכְתְּ כָּל־כָּךְ
יָמִים? אָמְרָה לוֹ: לְמוּדָה אֲנִי, אֲפִלּוּ יֶשׁ־לִי דָּבָר חָבִיב,
אֲנִי מַנַּחַת אוֹתוֹ וּמַשְׁכֶּמֶת לְבֵית־הַכְּנֶסֶת בְּכָל־יוֹם. אָמַר
לָהּ: מִנְעִי עַצְמֵךְ מִבֵּית־הַכְּנֶסֶת שְׁלשָׁה יָמִים זֶה אַחַר זֶה.
הָלְכָה וְעָשְׂתָה כֵן, וּבַיּוֹם הַשְּׁלִישִׁי חָלְתָה וָמֵתָה (ילמדנו;
ילק"ש משלי ח).



עב לוּז173 –
מַלְאַךְ־הַמָּוֶת אֵין לוֹ רְשׁוּת לַעֲבוֹר בָּהּ, אֶלָּא זְקֵנִים
שֶׁבָּהּ בִּזְמַן שֶׁדַּעְתָּם קָצָה עֲלֵיהֶם יוֹצְאִים חוּץ לַחוֹמָה
וְהֵם מֵתִים (סוטה מו:).



עג שְׁנֵי כוּשִׁים הָיוּ עוֹמְדִים לִפְנֵי שְׁלֹמֹה הַמֶּלֶךְ, “אֱלִיחֹרֶף וַאֲחִיָּה בְּנֵי־שִׁישָׁא סֹפְרִים”174
שֶׁל שְׁלֹמֹה. פַּעַם אַחַת רָאָה שְׁלֹמֹה
מַלְאַךְ־הַמָּוֶת שֶׁהוּא עָצֵב. אָמַר לוֹ: מִפְּנֵי־מָה אַתָּה עָצֵב?
אָמַר לוֹ: מִפְּנֵי שֶׁמִּתְבַּקְשִׁים מִמֶּנִּי שְׁנֵי כוּשִׁים
הַלָּלוּ שֶׁיּוֹשְׁבִים כָּאן. מְסָרָם שְׁלֹמֹה לִשְׂעִירִים וְשִׁגְּרָם
לְעִיר לוּז175. כְּשֶׁהִגִּיעוּ לְחוֹמַת לוּז
מֵתוּ. לְמָחָר רָאָה אֶת־מַלְאַךְ־הַמָּוֶת שֶׁהוּא שָׂמֵחַ. אָמַר לוֹ:
מִפְּנֵי־מָה אַתָּה שָׂמֵחַ? אָמַר לוֹ: לַמָּקוֹם שֶׁנִּתְבַּקְשׁוּ
מִמֶּנִּי לְשָׁם שִׁגַּרְתָּם.

מִיָּד פָּתַח שְׁלֹמֹה וְאָמַר: רַגְלָיו שֶׁל אָדָם הֵן
עֲרֵבוֹת בּוֹ, לְמָקוֹם שֶׁהוּא מִתְבַּקֵּשׁ – לְשָׁם מוֹלִיכוֹת אוֹתוֹ
(סוכה נג.).



עד אֵין אָדָם מְשַׁטֶּה176 בִּשְׁעַת מִיתָה וְדִבְרֵי שְׁכִיב מְרָע177 כִּכְתוּבִין וְכִמְסוּרִין דּוֹמִים (ב"ב קעה.).



עה שָׁנוּ בְּשֵׁם רַבִּי מֵאִיר: כְּשֶׁאָדָם בָּא לָעוֹלָם יָדָיו הֵן קְפוּצוֹת178, כְּלוֹמַר:
כָּל־הָעוֹלָם כֻּלּוֹ שֶׁלִּי הוּא וַאֲנִי נוֹחֲלוֹ, וּכְשֶׁהוּא נִפְטָר
מִן הָעוֹלָם יָדָיו הֵן פְּשׁוּטוֹת, כְּלוֹמַר: לֹא נָחַלְתִּי מִן
הָעוֹלָם הַזֶּה כְּלוּם (קה"ר ה).



עו “כַּאֲשֶׁר יָצָא מִבֶּטֶן אִמּוֹ עָרוֹם יָשׁוּב לָלֶכֶת כְּשֶׁבָּא”179 – גְּנִיבָא אָמָר: לְשׁוּעָל שֶׁמָּצָא כֶרֶם וְהָיָה מְסֻיָּג180 מִכָּל־פִּנּוֹתָיו, וְהָיָה שָׁם נֶקֶב אֶחָד, וּבִקֵּשׁ
לְהִכָּנֵס בּוֹ וְלֹא הָיָה יָכוֹל. מֶה עָשָׂה? צָם שְׁלשָׁה יָמִים עַד
שֶׁכָּחַשׁ וְתָשַׁשׁ181 וְנִכְנַס בְּאוֹתוֹ
נֶקֶב, וְאָכַל וְשָׁמֵן. בִּקֵּשׁ לָצֵאת וְלֹא יָכֹל. חָזַר וְצָם
שְׁלשָׁה יָמִים אֲחֵרִים עַד שֶׁכָּחַשׁ וְתָשַׁשׁ וְחָזַר לִכְמוֹת
שֶׁהָיָה וְיָצָא. כְּשֶׁיָּצָא הָפַךְ פָּנָיו לַכֶּרֶם וְנִסְתַּכֵּל
בּוֹ וְאָמָר: כֶּרֶם, כָּרֶם! מַה־טּוֹב אַתָּה וּמַה טּוֹבִים
פֵּרוֹתֶיךָ! כָּל־מַה־שֶּׁיֶּשׁ־בְּךָ – נָאֶה וּמְשֻׁבָּח, אֲבָל מָה
הֲנָאָה מִמֶּךָּ? כְּמוֹ שֶׁנִּכְנָסִים לְתוֹכְךָ כָּךְ יוֹצְאִים! כָּךְ
הוּא הָעוֹלָם הַזֶּה (שם).



עז “גַּם־שֶׁמֶשׁ לֹא־רָאָה… נַחַת לָזֶה מִזֶּה”182 – אָמַר רַ' פִּינְחָס: מָשָׁל
לִשְׁנֵי בְנֵי אָדָם שֶׁהָיוּ בָאִים בִּסְפִינָה. כְּשֶׁהִגִּיעוּ
לְלִימַן183 יָרַד אֶחָד מֵהֶם וְנִכְנַס
לַמְּדִינָה, וְרָאָה שָׁם כַּמָּה מַאֲכָל וְכַמָּה מַשְׁקֶה. כֵּוָן
שֶׁחָזַר אָמַר לַחֲבֵרוֹ: לָמָּה לֹא נִכְנַסְתָּ לַמְּדִינָה? אָמַר לוֹ:
וְאַתָּה שֶׁנִּכְנַסְתָּ מָה רָאִיתָ שָׁם? אָמַר לוֹ: רָאִיתִי כַּמָּה
מַאֲכָל וְכַמָּה מַשְׁקֶה. אָמַר לוֹ: נֶהֱנֵיתָ כְלוּם? אָמַר לוֹ: לֹא.
אָמַר לוֹ: אֲנִי שֶׁלֹּא נִכְנַסְתִּי נוֹחַ לִי יוֹתֵר מִמֶּךָּ. הֱוֵי
“נַחַת לָזֶה מִזֶּה184” (שם ו; ילק"ש).



עח “טוֹב שֵׁם מִשֶּׁמֶן טוֹב וְיוֹם הַמָּוֶת מִיּוֹם הִוָּלְדוֹ”185 – נוֹלַד אָדָם הַכֹּל
שְׂמֵחִים, מֵת – הַכֹּל בּוֹכִים. וְאֵינוֹ כֵן, אֶלָּא נוֹלַד אָדָם –
אֵין [הַכֹּל צְרִיכִים] לִשְׂמוֹחַ, שֶׁאֵין יוֹדְעִים בְּאֵיזֶה פֶרֶק
וּמַעֲשִׂים יַעֲמֹד186, אִם צַדִּיק וְאִם
רָשָׁע, אִם טוֹב וְאִם רָע; מֵת – הֵם צְרִיכִים לִשְׂמוֹחַ, שֶׁנִּפְטַר
בְּשֵׁם־טוֹב וְיָצָא מִן הָעוֹלָם בְּשָׁלוֹם.

אָמַר רַ' לֵוִי: מָשָׁל לִשְׁתֵּי סְפִינוֹת שֶׁהָיוּ
פוֹרְשׁוֹת בַּיָּם הַגָּדוֹל, אַחַת יוֹצֵאת מִן הַלֵּמָן וְאַחַת
נִכְנֶסֶת לַלֵּמָן. זוֹ שֶׁיּוֹצֵאת הָיוּ הַכֹּל שְׂמֵחִין בָּהּ, זוֹ
שֶׁנִּכְנֶסֶת לֹא הָיוּ הַכֹּל שְׂמֵחִין בָּהּ. הָיָה שָׁם פִּקֵּחַ
אֶחָד, אָמַר: חִלּוּפֵי הַדְּבָרִים אֲנִי רוֹאֶה כָאן! זוֹ שֶׁהִיא
יוֹצֵאת מִן הַנָּמֵל187 לֹא הָיוּ הַכֹּל
צְרִיכִים לִשְׂמוֹחַ בָּהּ, שֶׁאֵינָם יוֹדְעִים בְּאֵיזֶה פֶרֶק הִיא
עוֹמֶדֶת וּמַה יַּמִּים מִזְדַּוְּגִים לָהּ188, וּמָה רוּחוֹת מִזְדַּוְּגוֹת לָהּ, וְזוֹ שֶׁנִּכְנֶסֶת
לַנָּמֵל הָיוּ הַכֹּל צְרִיכִים לִשְׂמוֹחַ, לְפִי שֶׁהֵם יוֹדְעִים
שֶׁיָּצְאָה בְשָׁלוֹם מִן הַיָּם וְנִכְנֶסֶת בְּשָׁלוֹם. הוּא
שֶׁשְּׁלֹמֹה אָמַר: “וְיוֹם הַמָּוֶת מִיּוֹם הִוָּלְדוֹ” (שמו“ר מ”ח;
קה"ר ז).



עט אָמַר רַ' בֶּרֶכְיָה: “עֵת לָלֶדֶת וְעֵת לָמוּת”189 – אַשְׁרֵי אָדָם שֶׁשְּׁעַת מִיתָתוֹ כִּשְׁעַת לֵדָתוֹ (ירוש' מג' פ“א ה”ט).


––––––––


פ כֵּוָן שֶׁהִגִּיעַ קִצּוֹ שֶׁל אָדָם הַכֹּל
מוֹשְׁלִין בּוֹ, שֶׁנֶּאֱמַר: “וְהָיָה כָל־מֹצְאִי יַהַרְגֵנִי”190 (נדר מא.).



פא שָׁנִינוּ, רַ' שִׁמְעוֹן בֶּן גַּמְלִיאֵל אוֹמֵר:
תִּינוֹק בֶּן יוֹמוֹ חַי מְחַלְלִין עָלָיו אֶת־הַשַּׁבָּת, דָּוִד מֶלֶךְ
יִשְׂרָאֵל מֵת אֵין מְחַלְלִין עָלָיו אֶת־הַשַּׁבָּת.

רַ' שִׁמְעוֹן בֶּן אֶלְעָזָר אוֹמֵר: תִּינוֹק בֶּן
יוֹמוֹ חַי – אֵין צָרִיךְ לְשָׁמְרוֹ מִן הַחֻלְדָּה וּמִן הָעַכְבָּרִים,
אֲבָל עוֹג מֶלֶךְ הַבָּשָׁן מֵת – צָרִיךְ לְשָׁמְרוֹ מִן הַחֻלְדָּה
וּמִן הָעַכְבָּרִים, שֶׁנֶּאֱמַר: “וּמוֹרַאֲכֶם וְחִתְּכֶם יִהְיֶה”
וגו'191 – כָּל־זְמַן שֶׁאָדָם חַי אֵימָתוֹ
מֻטֶּלֶת עַל הַבְּרִיּוֹת, כֵּוָן שֶׁמֵּת בָּטְלָה אֵימָתוֹ (שבת
קנא:).



פב “לֹא־הַמֵּתִים יְהַלְלוּ־יָהּ”192 – לְעוֹלָם יַעֲסֹק אָדָם בַּתּוֹרָה וּבְמִצְוֹת קֹדֶם
שֶׁיָּמוּת, שֶׁכֵּוָן שֶׁמֵּת בָּטֵל מִן הַתּוֹרָה וּמִן הַמִּצְוֹת,
וְאֵין לְהַקָּדוֹשׁ־בָּרוּךְ־הוּא שֶׁבַח בּוֹ; וְזֶהוּ שֶׁאָמַר רַ'
יוֹחָנָן: מַהוּ שֶׁנֶּאֱמַר: “בַּמֵּתִים חָפְשִׁי”193 – כֵּוָן שֶׁמֵּת אָדָם נַעֲשָׂה חָפְשִׁי מִן הַתּוֹרָה וּמִן
הַמִּצְוֹת (שם ל.).



פג בִּשְׁעַת פְּטִירָתוֹ שֶׁל אָדָם אֵין מְלַוִּין לוֹ אֶלָּא תוֹרָה וּמַעֲשִׂים טוֹבִים בִּלְבָד (אב' ו).



פד שְׁלשָׁה אוֹהֲבִים יֵשׁ לְאָדָם בְּחַיָּיו,
וְאֵלּוּ הֵם: בָּנָיו וּמָמוֹנוֹ וּמַעֲשִׂים טוֹבִים. וּבִשְׁעַת
פְּטִירָתוֹ מִן הָעוֹלָם הוּא מַכְנִיס לְבָנָיו וְאוֹמֵר לָהֶם:
בְּבַקָּשָׁה מִכֶּם, בֹּאוּ וְהַצִּילוּנִי מִדִּין הַמָּוֶת; וְהֵם
מְשִׁיבִים וְאוֹמְרִים לוֹ: הֲלֹא שָׁמַעְתָּ שֶׁאֵין שִׁלְטוֹן בְּיוֹם
הַמָּוֶת, וְלֹא כָךְ כָּתוּב: “אָח לֹא־פָדֹה יִפְדֶּה
אִישׁ”194? אֶלָּא לֵךְ לְשָׁלוֹם וְתָנוּחַ עַל
מִשְׁכָּבֶךָ. וּכְשֶׁהוּא רוֹאֶה כֵּן מַכְנִיס אֶת־מָמוֹנוֹ וְאוֹמֵר
לוֹ: הַרְבֵּה טָרַחְתִּי עָלֶיךָ לַיְלָה וָיוֹם, בְּבַקָּשָׁה מִמְּךָ,
פְּדֵנִי מִן הַמָּוֶת; וְהוּא מְשִׁיבוֹ: הֲלֹא שָׁמַעְתָּ “לֹא־יוֹעִיל
הוֹן בְּיוֹם עֶבְרָה”195. אַחַר־כָּךְ מַכְנִיס
מַעֲשָׂיו הַטּוֹבִים וְאוֹמֵר לָהֶם: בֹּאוּ וְהַצִּילוּנִי מִן הַמָּוֶת
וְאַל תַּנִּיחוּנִי לָצֵאת מִן הָעוֹלָם; וְהֵם אוֹמְרִים לוֹ: לֵךְ
לְשָׁלוֹם, עַד שֶׁלֹּא תֵלֵךְ לְשָׁם אָנוּ מַקְדִּימִים אוֹתָךְ,
שֶׁנֶּאֱמַר: “וְהָלַךְ לְפָנֶיךָ צִדְקֶךָ”196 (פדר"א לד).



פה “הַאֲזִינוּ כָּל־ישְׁבֵי חָלֶד”197
– לָמָּה הוּא מוֹשֵׁל כָּל־בָּאֵי הָעוֹלָם
כְּחֻלְדָּה? אֶלָּא מָה הַחֻלְדָּה הַזֹּאת גּוֹרֶרֶת וּמַנַּחַת
וְאֵינָהּ יוֹדַעַת לְמִי הִיא מַנָּחַת, כָּךְ הֵם כָּל־בָּאֵי־הָעוֹלָם,
גּוֹרְרִין וּמַנִּיחִין וְאֵינָם יוֹדְעִין לְמִי הֵם מַנִּיחִין –
“יִצְבֹּר וְלֹא־יֵדַע מִי־אֹסְפָם”198 (ירוש' שבת יד).



פו “אֶת־הַכֹּל עָשָׂה יָפֶה בְעִתּוֹ, גַּם אֶת־הָעֹלָם נָתַן בְּלִבָּם”199 – “הָעֹלָם” כְּתִיב200, אִלּוּלֵא
שֶׁהֶעְלִים הַקָּדוֹשׁ־בָּרוּךְ־הוּא מִלִּבּוֹ שֶׁל אָדָם אֶת־יוֹם
הַמִּיתָה לֹא הָיָה אָדָם בּוֹנֶה בַיִת וְלֹא הָיָה נוֹטֵעַ כֶּרֶם,
שֶׁהָיָה אוֹמֵר: לְמָחָר אֲנִי מֵת, לָמָּה אֲנִי עוֹמֵד וּמִתְיַגֵּעַ
בִּשְׁבִיל אֲחֵרִים? – לְפִיכָךְ הֶעְלִים הַקָּדוֹשׁ־בָּרוּךְ־הוּא
מִבְּנֵי אָדָם אֶת־יוֹם הַמִּיתָה, שֶׁיְהֵא אָדָם בּוֹנֶה וְנוֹטֵעַ.
זָכָה יְהֵא לוֹ, לֹא זָכָה – לַאֲחֵרִים (תנח' קדושים; ילק"ש קהלת
ג).



פז בָּנָיו שֶׁל רַ' חִיָּא יָצְאוּ לַשָּׂדֶה201. נִשְׁתַּכַּח לָהֶם תַּלְמוּדָם
וְהָיוּ מִצְטַעֲרִים לִזְכּוֹר. אָמַר אֶחָד לַחֲבֵרוֹ: יוֹדֵעַ
אָבִינוּ202 בְּצַעֲרֵנוּ? אָמַר לוֹ: מֵהֵיכָן
יֵדָע, וַהֲלֹא נֶאֱמַר: “יִכְבְּדוּ בָנָיו וְלֹא
יֵדָע”203? אָמַר לוֹ: וַהֲלֹא נֶאֱמַר: “אַךְ בְּשָׂרוֹ עָלָיו יִכְאָב וְנַפְשׁוֹ עָלָיו תֶּאֱבָל”204 – וְאָמַר רַ' יִצְחָק: קָשָׁה רִמָּה בִּבְשַׂר הַמֵּת כְּמַחַט
בִּבְשַׂר הֶחָי!

– בְּצַעֲרָם שֶׁלָּהֶם יוֹדְעִים, בְּצַעֲרָם שֶׁל אֲחֵרִים אֵינָם יוֹדְעִים (בר' יח:).



פח זְעִירִי הִפְקִיד מָמוֹנוֹ אֵצֶל פֻּנְדָּקִית שֶׁלּוֹ, וְעַד שֶׁהָלַךְ וּבָא לְבֵית־הַמִּדְרָשׁ205 מֵתָה. הָלַךְ אַחֲרֶיהָ לְבֵית־הַקְּבָרוֹת. אָמַר לָהּ:
מָמוֹנִי הֵיכָן הוּא? אָמְרָה לוֹ: לֵךְ וְטֹל אוֹתוֹ מִתַּחַת צִנּוֹר
הַדֶּלֶת206 בְּמָקוֹם פְּלוֹנִי, וֶאֱמָר לָהּ
לְאִמִּי שֶׁתְּהֵא מְשַׁגֶּרֶת לִי מַסְרֵק וּשְׁפוֹפֶרֶת שֶׁל
כָּחָל207 עַל־יְדֵי פְלוֹנִית, שֶׁתָּבֹא אֶצְלִי מָחָר208 (שם:).



פט רַ' יוֹחָנָן כְּשֶׁהָיָה מְסַיֵּם סֵפֶר אִיּוֹב
אָמַר כָּךְ: סוֹף אָדָם לָמוּת וְסוֹף בְּהֵמָה לִשְׁחִיטָה, וְהַכֹּל
לְמִיתָה הֵם עוֹמְדִים. אַשְׁרֵי מִי שֶׁגָּדֵל בַּתּוֹרָה וַעֲמָלוֹ
בַתּוֹרָה וְעוֹשֶׂה נַחַת רוּחַ לְיוֹצְרוֹ, וְגָדֵל בְּשֵׁם טוֹב,
וְנִפְטָר בְּשֵׁם טוֹב מִן הָעוֹלָם. וְעָלָיו אָמַר שְׁלֹמֹה: “טוֹב שֵׁם
מִשֶּׁמֶן טוֹב, וְיוֹם הַמָּוֶת מִיּוֹם הִוָּלְדוֹ”209 (שם יז.).




ב. נִשְׁמָתוֹ שֶׁל אָדָם


צ “שֹׁרֶשׁ וְעָנָף”210 – “שֹׁרֶשׁ” זוֹ נְשָׁמָה, “וְעָנָף” – זֶה הַגּוּף (סנה' קי:).



צא אָמַר לוֹ אַנְטוֹנִינוֹס לְרַבִּי: נְשָׁמָה
מֵאֵימָתַי נִתְּנָה בָאָדָם, מִשְּׁעַת פְּקִידָה אוֹ מִשְּׁעַת יְצִירָה?
אָמַר לוֹ: מִשְּׁעַת יְצִירָה. אָמַר לוֹ: אֶפְשָׁר חֲתִיכָה שֶׁל בָּשָׂר
עוֹמֶדֶת שְׁלשָׁה יָמִים בְּלֹא מֶלַח וְאֵינָהּ מַסְרָחַת? אֶלָּא
מִשְּׁעַת פְּקִידָה. אָמַר רַבִּי: דָּבָר זֶה לִמְּדַנִי אַנְטוֹנִינוֹס
וּמִקְרָא מְסַיְּעוֹ, שֶׁנֶּאֱמַר: “וּפְקֻדָּתְךָ שָׁמְרָה
רוּחִי”211 (שם צא:).



צב חֲמִשָּׁה “בָּרְכִי נַפְשִׁי”212 כְּנֶגֶד מִי אֲמָרָם דָּוִד? לֹא אֲמָרָם אֶלָּא כְּנֶגֶד
הַקָּדוֹשׁ־בָּרוּךְ־הוּא וּכְנֶגֶד נְשָׁמָה: מָה
הַקָּדוֹשׁ־בָּרוּךְ־הוּא מָלֵא כָל־הָעוֹלָם – אַף נְשָׁמָה מְלֵאָה
כָל־הַגּוּף; מָה הַקָּדוֹשׁ־בָּרוּךְ־הוּא רוֹאֶה וְאֵינוֹ נִרְאֶה – אַף
נְשָׁמָה רוֹאָה וְאֵינָהּ נִרְאֵית; מָה הַקָּדוֹשׁ־בָּרוּךְ־הוּא זָן
אֶת־כָּל־הָעוֹלָם כֻּלּוֹ – אַף נְשָׁמָה זָנָה אֶת־כָּל־הַגּוּף; מָה
הַקָּדוֹשׁ־בָּרוּךְ־הוּא טָהוֹר – אַף נְשָׁמָה טְהוֹרָה; מָה
הַקָּדוֹשׁ־בָּרוּךְ־הוּא יוֹשֵׁב בְּחַדְרֵי־חֲדָרִים – אַף נְשָׁמָה
יוֹשֶׁבֶת בְּחַדְרֵי־חֲדָרִים. יָבוֹא מִי שֶׁיֶּשׁ־בּוֹ חֲמִשָּׁה
דְבָרִים הַלָּלוּ וִישַׁבַּח לְמִי שֶׁיֶּשׁ־בּוֹ חֲמִשָּׁה דְבָרִים
הַלָּלוּ (בר' י.).



צג חֲמִשָּׁה שֵׁמוֹת נִקְרְאוּ לָהּ: נֶפֶשׁ, רוּחַ,
נְשָׁמָה, יְחִידָה, חַיָּה. נֶפֶשׁ – זֶה הַדָּם, שֶׁנֶּאֱמַר: “כִּי
הַדָּם הוּא הַנָּפֶשׁ”213; רוּחַ – שֶׁהִיא
עוֹלָה וְיוֹרֶדֶת, שֶׁנֶּאֱמַר: “מִי יוֹדֵעַ רוּחַ בְּנֵי הָאָדָם
הָעֹלָה הִיא לְמָעְלָה”214; נְשָׁמָה – זוֹ הָאוֹפָה215; יְחִידָה – שֶׁכָּל הָאֵבָרִים
שְׁנַיִם־שְׁנַיִם וְהִיא יְחִידָה בַּגּוּף; חַיָּה – שֶׁכָּל־הָאֵבָרִים
מֵתִים וְהִיא חַיָּה בַּגּוּף.

הַנְּשָׁמָה הַזּוֹ מְמַלְאָה אֶת־כָּל־הַגּוּף,
וּבְשָׁעָה שֶׁאָדָם יָשֵׁן הִיא עוֹלָה וְשׁוֹאֶבֶת לוֹ חַיִּים
מִלְמָעְלָה (ב"ר יד).



צד “אֵלֶיךָ יְיָ נַפְשִׁי אֶשָּׂא”216
– זֶהוּ שֶׁאָמַר הַכָּתוּב: “בְּיָדְךָ אַפְקִיד רוּחִי, פָּדִיתָה אוֹתִי יְיָ אֵל אֱמֶת”217 – בְּנֹהַג
שֶׁבָּעוֹלָם אָדָם מַפְקִידִין אֶצְלוֹ פִּקְדוֹנוֹת, הוּא מַחֲלִיף שֶׁל
זֶה בָּזֶה וְשֶׁל זֶה בָּזֶה, לְפִי שֶׁאֵין מַכִּירִין; אֲבָל
הַקָּדוֹשׁ־בָּרוּךְ־הוּא אֵינוֹ כֵן, אֶלָּא “יְיָ אֵל אֱמֶת” – שֶׁמָּא
עָמַד אֶחָד שַׁחֲרִית וּבִקֵּשׁ נַפְשׁוֹ וְלֹא מְצָאָהּ, אוֹ שֶׁמָּא
מָצָא נַפְשׁוֹ בְּיַד אַחֵר, אוֹ נַפְשׁוֹ שֶׁל אַחֵר בְּיָדוֹ? – לְכָךְ
נֶאֱמַר: “פָּדִיתָה אוֹתִי יְיָ אֵל אֱמֶת”.

אָמַר רַ' אֲלֶכְסַנְדְּרַי: בָּשָׂר וָדָם מַפְקִידִין בְּיָדוֹ חֲדָשִׁים218 וְשׁוֹהִים אֶצְלוֹ, וְהוּא מַחֲזִירָם בְּלוּיִים וּשְׁחוּקִים219,
אֲבָל הַקָּדוֹשׁ־בָּרוּךְ־הוּא – מַפְקִידִים בְּיָדוֹ בְּלוּיִים
וּשְׁחוּקִים וְהוּא מַחֲזִירָם חֲדָשִׁים. תֵּדַע לְךָ שֶׁהוּא כֵן:
שֶׁהֲרֵי הַפּוֹעֵל הַזֶּה עוֹשֶׂה מְלָאכָה כָּל־הַיּוֹם וְנַפְשׁוֹ
יְגֵעָה עָלָיו וּשְׁחוּקָה, וּכְשֶׁהוּא יָשֵׁן הוּא מַשְׁלִים
נַפְשׁוֹ220 בְּיַד הַקָּדוֹשׁ־בָּרוּךְ־הוּא,
וּלְשַׁחֲרִית הִיא חוֹזֶרֶת לְגוּפוֹ בְּרִיאָה חֲדָשָׁה, שֶׁנֶּאֱמַר:
“חֲדָשִׁים לַבְּקָרִים – רַבָּה אֱמוּנָתֶךָ”221 (שו"ט כה).




ג. הֲנָאַת הָאָדָם


צה אָמַר לוֹ רַב לְרַב הַמְנוּנָא: בְּנִי, אִם יֶשׁ־לְךָ222 הֵיטֵב לָךְ, שֶׁאֵין בִּשְׁאוֹלֹ
תַּעֲנוּג וְאֵין לַמָּוֶת הִתְמַהְמֵהַּ. וְאִם תֹּאמַר: אַנִּיחַ לְבָנַי
– חֹק בִּשְׁאוֹל מִי יַגִּיד לָךְ? בְּנֵי אָדָם דּוֹמִים לְעִשְׂבֵּי
הַשָּׂדֶה: הַלָּלוּ נוֹצְצִים וְהַלָּלוּ נוֹבְלִים.

אָמַר לוֹ שְׁמוּאֵל לְרַב יְהוּדָה: שִׁנָּנָא223, חֲטוֹף וֶאֱכוֹל, חֲטוֹף
וּשְׁתֵה: הָעוֹלָם שֶׁאָנוּ יוֹצְאִים מִמֶּנּוּ לְבֵית־מִשְׁתֶּה דּוֹמֶה
(עיר' נד.).



צו רַ' יוֹסֵי אוֹמֵר: אֵין הַיָּחִיד רַשַּׁאי לְסַגֵּף עַצְמוֹ224 בְּתַעֲנִית, שֶׁמָּא יִפֹּל עַל הַצִּבּוּר225 וְיִהְיוּ צְרִיכִין לְפַרְנְסוֹ.

אָמַר רַב יְהוּדָה אָמַר רַב: מַה־טַּעְמוֹ שֶׁל רַבִּי יוֹסֵי? – שֶׁנֶּאֱמַר: “וַיְהִי הָאָדָם לְנֶפֶשׁ חַיָּה”226
– נְשָׁמָה שֶׁנָּתַתִּי בְךָ הַחֲיֶהָ (תענ' כב.; תוספ' שם ב).



צז שָׁנִינוּ, רַ' אֶלְעָזָר הַקַּפָּר בְּרַבִּי אוֹמֵר: “וְכִפֶּר עָלָיו מֵאֲשֶׁר חָטָא227 עַל־הַנָּפֶשׁ”228 – וְכִי בְּאֵיזוֹ
נֶפֶשׁ חָטָא זֶה? – אֶלָּא שֶׁצִּעֵר עַצְמוֹ מִן הַיָּיִן. וַהֲלֹא
דְבָרִים קַל־וָחֹמֶר: וּמַה־זֶּה שֶׁלֹּא צִעֵר עַצְמוֹ אֶלָּא מִן
הַיַּיִן נִקְרָא חוֹטֵא, הַמְצַעֵר עַצְמוֹ מִכָּל־דָּבָר – עַל־אַחַת
כַּמָּה וְכַמָּה. מִכָּאן, כָּל הַיּוֹשֵׁב בְּתַעֲנִית נִקְרָא חוֹטֵא
(נדר' י).



צח שָׁנִינוּ, אָמַר שִׁמְעוֹן הַצַּדִּיק: מִיָּמַי לֹא אָכַלְתִּי אֲשַׁם נָזִיר טָמֵא229 אֶלָּא
אֶחָד. פַּעַם אַחַת בָּא אָדָם נָזִיר מִן הַדָּרוֹם, וְרָאִיתִי שֶׁהוּא
יְפֵה־עֵינַיִם וְטוֹב־רֹאִי וּקְוֻצּוֹתָיו סְדוּרוֹת לוֹ תַּלְתַּלִּים.
אָמַרְתִּי לוֹ: בְּנִי, מָה רָאִיתָ לְהַשְׁחִית230 אֶת־שְׂעָרְךָ זֶה הַנָּאֶה? אָמַר לִי: רוֹעֶה הָיִיתִי
לְאַבָּא בְּעִירִי, וְהָלַכְתִּי לְמַלְאוֹת מַיִם מִן הַמַּעְיָן
וְנִסְתַּכַּלְתִּי בְּבָבוּאָה שֶׁלִּי231, וּפָחַז עָלַי יִצְרִי232, וּבִקֵּשׁ לְטָרְדֵנִי233 מִן הָעוֹלָם234. אָמַרְתִּי לוֹ: רָשָׁע, לָמָה אַתָּה מִתְגָּאֶה בְּעוֹלָם
שֶׁאֵינוֹ שֶׁלָּךְ, בְּמִי שֶׁהוּא עָתִיד לִהְיוֹת רִמָּה וְתוֹלֵעָה?
הָעֲבוֹדָה235, שֶׁאֲגַלֵּחֲךָ לַשָּׁמָיִם!
מִיָּד עָמַדְתִּי וּנְשַׁקְתִּיו עַל רֹאשׁוֹ, אָמַרְתִּי לוֹ: בְּנִי,
כָּמוֹךָ יִרְבּוּ נוֹזְרֵי נְזִירוּת בְּיִשְׂרָאֵל! עָלֶיךָ הַכָּתוּב
אוֹמֵר: “נָזִיר לְהַזִּיר לַייָ236”237 (שם ט:).



צט אֵיזֶה חָסִיד שׁוֹטֶה? רָאָה תְּאֵנָה בַכּוּרָה238 אָמַר: בְּמִי שֶׁאֶפְגַּע בּוֹ תְּחִלָּה אֶתְּנֶנָּה לוֹ239 (ירוש', סוטה פ“ג, ה”ד).



ק אָמְרוּ בְּשֵׁם רַב: עָתִיד אָדָם לִתֵּן דִּין וְחֶשְׁבּוֹן עַל כָּל־מַה שֶּׁרָאֲתָה עֵינוֹ וְלֹא אָכָל.

רַ' אֶלְעָזָר חָשַׁשׁ240 לִשְׁמוּעָה זוֹ, וְהָיָה מְכַנֵּס פְּרוּטוֹת וְאוֹכֵל בָּהֶן
מִכָּל־דָּבָר פַּעַם אַחַת בַּשָּׁנָה (שם סוף קיד').



קא כָּל הַמַּשְׁחִית דָּבָר שֶׁיֵּשׁ עָלָיו הֲנָאָה עוֹבֵר בְּ“לֹא־תַשְׁחִית”241 (מדא"ג שופטים).



קב שְׁלשָׁה מְשִׁיבִים דַּעְתּוֹ שֶׁל אָדָם, אֵלּוּ הֵם: קוֹל242 וּמַרְאֶה243 וָרֵיחַ244.

שְׁלשָׁה מַרְחִיבִים דַּעְתּוֹ שֶׁל אָדָם, אֵלּוּ הֵם: דִּירָה נָאָה, וְאִשָּׁה נָאָה, וְכֵלִים נָאִים (בר' נז:).



קג פְּחוֹת מִמַּאֲכָלְךָ245 וּמִמִּשְׁתֶּךָ וְתוֹסִיף עַל דִּירָתֶךָ (פס' קיד.).



קד “נָשִׁיתִי טוֹבָה”246 –
אָמַר רַ' יִצְחָק נַפָּחָא: זוֹ מִטָּה נָאָה וְכֵלִים נָאִים שֶׁעָלֶיהָ
(שבת כה:).



קה רָאָה בְּנֵי אָדָם נָאִים וְאִילָנוֹת נָאִים אוֹמֵר: בָּרוּךְ שֶׁבָּרָא בְּרִיּוֹת נָאוֹת (תוספ' בר' ו).



קו הָרוֹאֶה בְּרִיּוֹת טוֹבוֹת247 וְאִילָנוֹת טוֹבִים אוֹמֵר: בָּרוּךְ שֶׁכָּכָה לּוֹ בְעוֹלָמוֹ
(בר' נח:).



קז “כַּאֲשֶׁר יִמָּצֵא הַתִּירוֹשׁ בָּאֶשְׁכּוֹל וְאָמַר אַל־תַּשְׁחִיתֵהוּ כִּי בְרָכָה בּוֹ”248 – מַעֲשֶׂה בְּחָסִיד אֶחָד שֶׁיָּצָא לְכַרְמוֹ בַּשַּׁבָּת
וְרָאָה עוֹלֵלָה אַחַת וּבֵרַךְ עָלֶיהָ. אָמַר: כְּדַאי הִיא הָעוֹלֵלָה
הַזּוֹ שֶׁנְּבָרֵךְ עָלֶיהָ (ב"ר כט).



קח אָמַר: כַּמָּה נָאָה פַּת זוֹ, בָּרוּךְ הַמָּקוֹם שֶׁבְּרָאָהּ – זוֹהִי בִרְכָתוֹ (תוספ' בר').



קט מַעֲשֶׂה בְּרַבָּן שִׁמְעוֹן בֶּן גַּמְלִיאֵל,
שֶׁהָיָה עוֹמֵד עַל גַּבֵּי מַעֲלָה בְּהַר־הַבַּיִת וְרָאָה נָכְרִית
אַחַת נָאָה בְיוֹתֵר, אָמָר: “מָה־רַבּוּ מַעֲשֶׂיךָ
יְיָ”249.

וְאַף רַבִּי עֲקִיבָא רָאָה אֵשֶׁת טוֹרְנוֹסְרוֹפוּס
הָרָשָׁע, רָק, שָׂחַק וּבָכָה. רָק – שֶׁהָיְתָה בָאָה מִטִּפָּה
סְרוּחָה, שָׂחַק – שֶׁעֲתִידָה לְהִתְגַּיֵּר
וְיִשָּׂאֶנָּה250, בָּכָה – שֶׁאוֹתוֹ נוֹי יִבְלֶה בְעָפָר (ע“ז כ.; ע”י).



קי שָׁנָה רַ' אַבָּהוּ: מִנַּיִן שֶׁהַקָּדוֹשׁ־בָּרוּךְ־הוּא מִשְׁתַּבֵּחַ251 בְּבַעֲלֵי קוֹמָה? שֶׁנֶּאֱמַר: “וְאָנֹכִי הִשְׁמַדְתִּי
אֶת־הָאֱמֹרִי… אֲשֶׁר כְּגֹבַהּ אֲרָזִים גָּבְהוֹ”252 (בכור' מה:).



קיא אָמַר רַב יְהוּדָה: מִי שֶׁיּוֹצֵא בִּימֵי נִיסָן וְרוֹאֶה אִילָנוֹת מְלַבְלְבִים253 אוֹמֵר: בָּרוּךְ שֶׁלֹּא חִסֵּר בְּעוֹלָמוֹ כְּלוּם וּבָרָא
בוֹ בְּרִיּוֹת טוֹבוֹת וְאִילָנוֹת טוֹבִים לְהִתְנָאוֹת254
בָּהֶם בְּנֵי־אָדָם.

אָמַר מַר זוּטְרָא בַּר טוֹבִיָּה אָמַר רַב: מִנַּיִן
שֶׁמְּבָרְכִין עַל הָרֵיחַ? שֶׁנֶּאֱמַר: “כֹּל הַנְּשָׁמָה תְּהַלֵּל
יָהּ”255 – אֵיזֶהוּ דָבָר שֶׁהַנְּשָׁמָה נֶהֱנֵית מִמֶּנּוּ? הֱוֵי אוֹמֵר: זֶה הָרֵיחַ (בר' מג:).



קיב “וְכֹל שִׂיחַ הַשָּׂדֶה”256 – כָּל־הָאִילָנוֹת כְּאִלּוּ מְשִׂיחִים אֵלּוּ עִם אֵלּוּ,
כָּל־הָאִילָנוֹת כְּאִלּוּ מְשִׂיחִים עִם הַבְּרִיּוֹת, כָּל־הָאִילָנוֹת
לַהֲנָאָתָן שֶׁל בְּרִיּוֹת נִבְרָאוּ (ב"ר יג).



קיג “יוּמַת הַמֵּת”257 –
רָשָׁע בְּחַיָּיו חָשׁוּב כְּמֵת, מִפְּנֵי שֶׁרוֹאֶה חַמָּה זוֹרַחַת
וְאֵינוֹ מְבָרֵךְ “יוֹצֵר אוֹר”, שׁוֹקַעַת – וְאֵינוֹ מְבָרֵךְ “מַעֲרִיב
עֲרָבִים”; אוֹכֵל וְשׁוֹתֶה וְאֵינוֹ מְבָרֵךְ. אֲבָל הַצַּדִּיקִים
מְבָרְכִים עַל כָּל־דָּבָר וְדָבָר שֶׁאוֹכְלִים וְשׁוֹתִים וְשֶׁרוֹאִים
וְשֶׁשּׁוֹמְעִים (תנח' ברכה).




ד. אֲכִילָה וּשְׁתִיָּה


קיד אָמַר רַב אַבְדִּימֵי דְּמִן חֵיפָה: קֹדֶם שֶׁיֹּאכַל אָדָם וְיִשְׁתֶּה יֶשׁ־לוֹ שְׁנֵי לְבָבוֹת258; לְאַחַר שֶׁאוֹכֵל וְשׁוֹתֶה אֵין לוֹ אֶלָּא לֵב אֶחָד (ב"ב
יב:).



קטו “גֹּמֵל נַפְשׁוֹ אִישׁ חָסֶד”259 – זֶה הִלֵּל הַזָּקֵן, שֶׁבְּשָׁעָה שֶׁהָיָה נִפְטָר
מִתַּלְמִידָיו הָיָה מְהַלֵּךְ וְהוֹלֵךְ260 עִמָּם. אָמְרוּ לוֹ תַלְמִידָיו: רַבִּי, לְהֵיכָן אַתָּה
הוֹלֵךְ? אָמַר לָהֶם: לִגְמוֹל חֶסֶד עִם אַכְסְנָיָא זוֹ261
בְּתוֹךְ בֵּיתִי. אָמְרוּ לוֹ: כָּל־יוֹם יֶשׁ־לְךָ
אַכְסְנָאי? אָמַר לָהֶם: וְכִי נֶפֶשׁ עֲלוּבָה זוֹ לֹא אַכְסְנָיָא הִיא
בְּתוֹךְ הַגּוּף? הַיּוֹם הִיא כָאן, לְמָחָר אֵינָהּ כָּאן (ויק"ר
לד).



קטז עָלִיתָ לַגָּג262 – סְעֻדָּתְךָ עִמָּךְ: מֵאָה דְלוּעִים263 בָּעִיר בְּזוּז אֶחָד – תַּחַת כְּנָפֶיךָ יִהְיוּ (פס'
קיג.).



קיז שָׁנוּ מִשְּׁמוֹ שֶׁל רַ' מֵאִיר: דֹּק בַּשִּׁנַּיִם264 וְתִמְצָא בָרַגְלָיִם (שבת קנב.).



קיח הַמָּשָׁל אוֹמֵר: הַכָּרֵשׂ265 טוֹעֶנֶת אֶת־הָרַגְלָיִם (ב"ר ע).



קיט הַמַּאֲרִיךְ עַל שֻׁלְחָנוֹ – מַאֲרִיכִין יָמָיו וּשְׁנוֹתָיו.

מַה־טָּעַם? שֶׁמָּא יָבֹא עָנִי וְיִתֶּן־לוֹ דָבָר,
שֶׁנֶּאֱמַר: “הַמִּזְבֵּחַ עֵץ שָׁלוֹשׁ אַמּוֹת
גָּבֹהַּ”266. וְנֶאֱמַר: “וַיְדַבֵּר אֵלַי זֶה הַשֻּׁלְחָן אֲשֶׁר לִפְנֵי יְיָ”267 – פָּתַח
בְּמִזְבֵּחַ וְסִיֵּם בְּשֻׁלְחָן? רַ' יוֹחָנָן וְרַ' אֶלְעָזָר אָמְרוּ
שְׁנֵיהֶם: בִּזְמַן שֶׁבֵּית־הַמִּקְדָּשׁ קַיָּם מִזְבֵּחַ מְכַפֵּר עַל
יִשְׂרָאֵל, וְעַכְשָׁו שֻׁלְחָנוֹ שֶׁל אָדָם מְכַפֵּר עָלָיו (בר' נד, נה; ע"י).



קכ שָׁנוּ רַבּוֹתֵינוּ: “כִּי־יַרְחִיב יְיָ
אֱלֹהֶיךָ אֶת־גְּבֻלְךָ… בְּכָל־אַוַּת נַפְשְׁךָ תֹּאכַל
בָּשָׂר”268 – לִמְּדָה תוֹרָה דֶּרֶךְ־אֶרֶץ, שֶׁלֹּא יֹאכַל בָּשָׂר אֶלָּא לְתֵאָבוֹן269.
יָכוֹל, יִקַּח אָדָם מִן הַשּׁוּק וְיֹאכֵל? תַּלְמוּד־לוֹמַר:
“וְזָבַחְתָּ מִבְּקָרְךָ וּמִצֹּאנְךָ270”271 – יָכוֹל יִזְבַּח כָּל־בְּקָרוֹ
וְיֹאכֵל, כָּל־צֹאנוֹ וְיֹאכֵל? – תַּלְמוּד־לוֹמַר: “מִבְּקָרְךָ” –
וְלֹא כָל בְּקָרְךָ, “מִצֹּאנְךָ” – וְלֹא כָל־צֹאנֶךָ. מִכָּאן אָמַר
רַ' אֶלְעָזָר בֶּן עֲזַרְיָה: מִי שֶׁיֶּשׁ־לוֹ מָנֶה272 יִקַּח לְלִפְסוֹ273 לִיטְרָא יָרָק;
עֲשָׂרָה מָנֶה – יִקַּח לְלִפְסוֹ לִיטְרָא דָגִים; חֲמִשִּׁים מָנֶה –
יִקַּח לְלִפְסוֹ לִיטְרָא בָשָׂר; מֵאָה מָנֶה – יִשְׁפְּתוּ לוֹ קְדֵרָה
בְּכָל־יוֹם. – וְהַשְּׁאָר אֵימָתָי274? – מֵעֶרֶב שַׁבָּת לְעֶרֶב שַׁבָּת.

אָמַר רַב: צְרִיכִין אָנוּ לָחשׁ לְדִבְרֵי זָקֵן275.

אָמַר רַ' יוֹחָנָן: אַבָּא276 מִמִּשְׁפַּחַת בְּרִיאִים הָיָה277, אֲבָל כְּגוֹן אָנוּ278, מִי שֶׁיֶּשׁ־לוֹ פְּרוּטָה בְּתוֹךְ כִּיסוֹ יְרִיצֶנָּה לַחֶנְוָנִי279.

אָמַר רַב נַחֲמָן: כְּגוֹן אָנוּ לֹוִים וְאוֹכְלִים280.
“כְּבָשִׂים לִלְבוּשֶׁךָ”281 –
מִגֵּז כְּבָשִׂים יְהִי מַלְבּוּשֶׁךָ; “וּמְחִיר שָׂדֶה
עַתּוּדִים282”283 –
לְעוֹלָם יִמְכֹּר אָדָם שָׂדֶה וְיִקַּח עַתּוּדִים, וְאַל יִמְכּוֹר
אָדָם עַתּוּדִים וְיִקַּח שָׂדֶה; “וְדֵי חֲלֵב עִזִּים”284
– דַּיּוֹ לְאָדָם שֶׁיִּתְפַּרְנֵס מֵחֲלֵב285
גְּדָיִים וּטְלָאִים שֶׁבְּתוֹךְ בֵּיתוֹ; “לְלַחְמְךָ לְלֶחֶם בֵּיתֶךָ”286 – לַחְמְךָ קוֹדֵם לְלֶחֶם בֵּיתֶךָ; “וְחַיִּים לְנַעֲרוֹתֶיךָ”287 –
אָמַר מַר זוּטְרָא בְּנוֹ שֶׁל רַב נַחֲמָן: תֵּן חַיִּים
לְנַעֲרוֹתֶיךָ288. מִכָּאן לִמְּדָה תוֹרָה
דֶרֶךְ־אֶרֶץ, שֶׁלֹּא יְלַמֵּד אָדָם אֶת־בְּנוֹ בָּשָׂר וָיָיִן (חול'
פד.).



קכא בֵּן סוֹרֵר וּמוֹרֶה נִדּוֹן עַל שֵׁם סוֹפוֹ289.

שָׁנִינוּ, רַ' יוֹסֵי הַגְּלִילִי אוֹמֵר: וְכִי מִפְּנֵי שֶׁאָכַל זֶה290 תַּרְטֵימַר291 בָּשָׂר וְשָׁתָה חֲצִי לֹג יַיִן הָאִיטַלְקִי, אָמְרָה תוֹרָה
יֵצֵא לְבֵית־דִּין לִסָּקֵל? אֶלָּא הִגִּיעָה תוֹרָה לְסוֹף דַּעְתּוֹ
שֶׁל בֵּן סוֹרֵר וּמוֹרֶה, שֶׁסּוֹף מְגַמֵּר292 נִכְסֵי אָבִיו וּמְבַקֵּשׁ לִמּוּדוֹ293 וְאֵינוֹ מוֹצֵא, וְיוֹצֵא לְפָרָשַׁת־דְּרָכִים
וּמְלַסְטֵם294 אֶת־הַבְּרִיּוֹת. אָמְרָה
תוֹרָה: יָמוּת זַכַּאי וְאַל יָמוּת חַיָּב; שֶׁמִּיתָתָם שֶׁל רְשָׁעִים
הֲנָאָה לָהֶם וַהֲנָאָה לָעוֹלָם, וְלַצַדִּיקִים – רַע לָהֶם וְרַע
לָעוֹלָם; שֵׁנָה וָיַיִן לָרְשָׁעִים הֲנָאָה לָהֶם וַהֲנָאָה לָעוֹלָם,
וְלַצַּדִּיקִים – רַע לָהֶם וְרַע לָעוֹלָם (סנה' עא, עב).



קכב הַבְּרִיּוֹת אוֹמְרִין: מְלֵי כְרֵסֵהּ295 זְנֵי בִישֵׁי (בר' לב.).

קכג לֹא זָכָה אָדָם [לְדִבְרֵי] תוֹרָה
שֶׁיִּכָּנְסוּ בְתוֹךְ מֵעָיו יְבַקֵּשׁ רַחֲמִים עַל אֲכִילָה
וּשְׁתִיָּה יְתֵרָה שֶׁלֹּא תִכָּנֵס לְתוֹךְ מֵעָיו, שֶׁנֶּאֱמַר:
“בְּחַרְתִּיךָ בְּכוּר עֹנִי”296 – מָה הַכּוּר
הַזֶּה אֲפִלּוּ אַתָּה נוֹתֵן בּוֹ כָּל־עֵצִים שֶׁבָּעוֹלָם הֲרֵי הוּא
שׂוֹרְפָם וּמַפְסִידָם, כָּךְ גְּרוֹנוֹ שֶׁל אָדָם אֲפִלּוּ אַתָּה
נוֹתֵן לוֹ כָּל־אֲכִילוֹת שֶׁבָּעוֹלָם הוּא מַפְסִידָן (ילק"ש
ואתחנן).



קכד אָמַר רַב חִסְדָּא: מִי שֶׁאֶפְשָׁר לוֹ לֶאֱכוֹל
פַּת שְׂעוֹרִים וְאוֹכֵל שֶׁל חִטִּים, עוֹבֵר מִשּׁוּם “בַּל
תַּשְׁחִית”.

אָמַר רַב פַּפָּא: מִי שֶׁאֶפְשָׁר לוֹ לִשְׁתּוֹת שֵׁכָר וְשׁוֹתֶה יַיִן, עוֹבֵר מִשּׁוּם “בַּל תַּשְׁחִית”.

– וְלֹא הוּא297, “בַּל תַּשְׁחִית” שֶׁל הַגּוּף עָדִיף298! (שבת קמ:).



קכה מָשָׁל מוֹשְׁלִין בְּמַעֲרָבָא299: דְּאָכִיל אַלְיָתָא300 טָשֵׁי בְּעִלִּיתָא301, דְּאָכִיל קִיקוּלֵי302 אַקִּיקְלָא דְמָתָא שָׁכִיב303 (פס' קיד.).



קכו אָדָם אֶחָד נָתַן אֶת עַבְדּוֹ לַחֲבֵרוֹ
לְלַמְּדוֹ אֶלֶף מִינֵי תַבְשִׁילִין, וְלִמְּדוֹ שְׁמוֹנֶה מֵאוֹת.
הִזְמִינוֹ לְדִין לִפְנֵי רַבִּי: אָמַר רַבִּי: אֲבוֹתֵינוּ אָמָרוּ:
“נָשִׁינוּ טוֹבָה304” – אָנוּ אֲפִלּוּ בְעֵינֵינוּ לֹא רָאִינוּ! (נדר' נ:).


––––––––


קכז אֶפְשָׁר לָעוֹלָם לִחְיוֹת בְּלֹא יַיִן, אִי
אֶפְשָׁר לָעוֹלָם בְּלֹא מָיִם; אֶפְשָׁר לָעוֹלָם לִחְיוֹת בְּלֹא
פִלְפְּלִין, אִי אֶפְשָׁר לָעוֹלָם בְּלֹא מֶלַח (ירוש' הור' פ“ג,
ה”ה).



קכח “בְּכָל־עֶצֶב305 יִהְיֶה מוֹתָר וּדְבַר שְׂפָתַיִם אַךְ
לְמַחְסוֹר”306 – אָמַר רַ' שִׁמְעוֹן בַּר אַבָּא; כְּגוֹן בֵּין שׁוֹתֶה חַמִּין לְשׁוֹתֶה צוֹנֵן.

מְלַקֵּט עֲצָמוֹת אֶחָד הָיָה בְצִפּוֹרֵי, וְיֵשׁ
אוֹמְרִים: רַ' שִׁמְעוֹן בַּר אַבָּא הָיָה. בְּשָׁעָה שֶׁהָיָה רוֹאֶה
עֲצָמוֹת שְׁחוֹרוֹת אוֹמֵר: אֵלּוּ שֶׁל שׁוֹתֵי מַיִם, אֲדֻמּוֹת –
אָמָר: אֵלּוּ שֶׁל שׁוֹתֵי יַיִן, לְבָנוֹת – אֵלּוּ שֶׁל שׁוֹתֵי מַיִם
חַמִּין (ב“ר פט; ילק”ש משלי).



קכט אָמַר רַ' חֶלְבּוֹ: יַיִן שֶׁל פְּרוּגִיתָא307 וּמֵימֵי דְיוֹמְסִית308 – קִפְּחוּ עֲשֶׂרֶת הַשְּׁבָטִים309 מִיִּשְׂרָאֵל.

רַ' אֶלְעָזָר בֶּן עֲרָךְ נִזְדַּמֵּן לְשָׁם. נִמְשַׁךְ
אַחֲרֵיהֶם וְנִשְׁתַּכַּח תַּלְמוּדוֹ. כְּשֶׁחָזַר וּבָא – עָמַד
לִקְרוֹא בַסֵּפֶר. בִּקֵּשׁ לִקְרוֹא “הַחֹדֶשׁ הַזֶּה
לָכֶם”310, אָמַר: “הַחֹרֶשׁ הָיָה לִבָּם311”, בִּקְשׁוּ חֲכָמִים עָלָיו רַחֲמִים וְחָזַר תַּלְמוּדוֹ (שבת קמז:).



קל שָׁנִינוּ, רַ' מֵאִיר אוֹמֵר: אוֹתוֹ אִילָן
שֶׁאָכַל אָדָם הָרִאשׁוֹן מִמֶּנּוּ גֶּפֶן הָיָה, שֶׁאֵין לְךָ דָבָר
שֶׁמֵּבִיא יְלָלָה לְאָדָם אֶלָּא יָיִן. רַ' יְהוּדָה אוֹמֵר: חִטָּה
הָיָה, שֶׁאֵין הַתִּינוֹק יוֹדֵעַ לִקְרוֹא אַבָּא וְאִמָּא עַד
שֶׁיִּטְעַם טַעַם דָּגָן. רַ' נְחֶמְיָה אוֹמֵר: תְּאֵנָה הָיָה,
שֶׁבַּדָּבָר שֶׁקִּלְקְלוּ בּוֹ נִתְקָנוּ, שֶׁנֶּאֱמַר: “וַיִּתְפְּרוּ
עֲלֵה תְאֵנָה”312 (סנה' עו.).



קלא “וְיַיִן וְתִירוֹשׁ יִקַּח־לֵב”313
– לָמָּה קוֹרֵא לוֹ “יַיִן” וְלָמָּה קוֹרֵא לוֹ “תִּירוֹשׁ”? אָמַר רַ' יִצְחָק: יַיִן – שֶׁמֵּבִיא יְלָלָה314
לָעוֹלָם; תִּירוֹשׁ – שֶׁכָּל־הַמִּתְגָּאֶה בוֹ נַעֲשֶׂה רָשׁ (יומא עו:).



קלב “כִּי־יִתֵּן בַּכּוֹס עֵינוֹ יִתְהַלֵּךְ בְּמֵישָׁרִים”315 – כָּל־הַנּוֹתֵן עֵינוֹ
בְּכוֹסוֹ, כָּל־הָעוֹלָם כֻּלּוֹ דּוֹמֶה עָלָיו
כְּמִישׁוֹר316.

אָמַר רַ' יוֹחָנָן: “בַּכִּיס” – כְּתִיב וּקְרֵי
“בַּכּוֹס” – הַשִּׁכּוֹר נוֹתֵן עֵינָיו בַּכּוֹס וְהַחֶנְוָנִי
בַּכִּיס317 (שם עה.; תנח' שמיני; מד' מש' כג).



קלג הַיַּיִן נִכְנָס בְּכָל־אֵבֶר וָאֵבֶר וְהַגּוּף
מִתְרַשֵּׁל וְהַדַּעַת מִטַּלְטָלֶת. נִכְנַס הַיַּיִן יָצְאָה הַדָּעַת.
כָּל מָקוֹם שֶׁיֵּשׁ יַיִן אֵין דָּעַת. נִכְנַס יַיִן יָצָא סוֹד:
“יַיִן” חֶשְׁבּוֹנוֹ שִׁבְעִים וְ“סוֹד” חֶשְׁבּוֹנוֹ שִׁבְעִים. הַדַּעַת
מִתְחַלֶּקֶת בְּאַרְבָּעָה חֲלָקִים: שְׁנַיִם בִּשְׁתֵּי הַכְּלָיוֹת
וְחֵלֶק אֶחָד בַּלֵּב וְחֵלֶק אֶחָד בַּפֶּה. נִתְּנָה הַדַּעַת הַזּוֹ
בְּאַרְבָּעָה כֵלִים הָאֵלּוּ, וּכְנֶגְדָּן נָתְנוּ חֲכָמִים שִׁעוּר
לְשִׁכְרוּת בְּאַרְבַּע רְבִיעִיּוֹת יַיִן חַי, שֶׁהֵן אַרְבַּע
כּוֹסוֹת. שָׁתָה אָדָם כּוֹס אַחַת שֶׁהִיא רְבִיעִית – יָצָא הָאָדָם
מֵרְבִיעִית דַּעְתּוֹ; שָׁתָה שְׁתֵּי כוֹסוֹת יָצְאוּ שְׁנֵי חֲלָקִים
מִדַּעְתּוֹ; שָׁתָה שָׁלשׁ כּוֹסוֹת יָצְאוּ שְׁלשָׁה חֲלָקִים
מִדַּעְתּוֹ וְלִבּוֹ מְטֹרָף, מִיָּד הוּא מַתְחִיל לְדַבֵּר שֶׁלֹּא
כְהֹגֶן; שָׁתָה כּוֹס רְבִיעִית יָצְאָה כָל־דַּעְתּוֹ,
נִשְׁתַּעְמְמוּ318 כָל־הַכְּלָיוֹת וְנִטְרַף
לִבּוֹ וְהַלָּשׁוֹן נִפְסַק, מְבַקֵּשׁ לְדַבֵּר וְאֵינוֹ יָכוֹל, אֶלָּא
לְשׁוֹנוֹ עָגוּם (במ"ר י; תנח' שמיני).



קלד אָמַר רַ' תַּנְחוּמָא: [יַיִן זֶה] אִמּוֹ לֹא יְכוֹלָה לַעֲמוֹד בּוֹ319 – וְאַתָּה יָכוֹל
לַעֲמוֹד בּוֹ! גֶּפֶן זוֹ נִסְמֶכֶת בְּכַמָּה קָנִים וּבְכַמָּה
דְקָרִים320 וְאֵינָהּ יְכוֹלָה לַעֲמוֹד בּוֹ – וְאַתָּה יָכוֹל לַעֲמוֹד בּוֹ! (ויק"ר יב).



קלה בְּשָׁעָה שֶׁהָלַךְ נֹחַ לִטַּע כֶּרֶם פָּגַע
בּוֹ הַשֵּׁד שַׁמְדּוֹן. אָמַר לוֹ: שַׁתְּפֵנִי עִמְּךָ, אֶלָּא הִזָּהֵר
שֶׁלֹּא תִּכָּנֵס לְחֶלְקִי321, שֶׁאִם תִּכָּנֵס לְחֶלְקִי אֲנִי חוֹבֵל בָּךְ (ב"ר לו; שם לא).



קלו כְּשֶׁהִתְחִיל נֹחַ נוֹטֵעַ בָּא שָׂטָן וְעָמַד
לְפָנָיו. אָמַר לוֹ: מָה אַתָּה נוֹטֵעַ? אָמַר לוֹ: כָּרֶם. אָמַר לוֹ
הַשָּׂטָן: מַה־טִּיבוֹ? אָמַר לוֹ: פֵּרוֹתָיו מְתוּקִים בֵּין לַחִים
בֵּין יְבֵשִׁים וְעוֹשִׂין מֵהֶם יַיִן הַמְשַׂמֵּחַ לְבָבוֹת. אָמַר לוֹ
הַשָּׂטָן: רְצוֹנְךָ שֶׁנִּטָּעֶנּוּ יַחַד אֲנִי וָאָתָּה? אָמַר לוֹ:
הֵן. מֶה עָשָׂה הַשָּׂטָן? הֵבִיא רְחֵלָה וּשְׁחָטָהּ עַל הַגָּפֶן;
אַחַר־כָּךְ הֵבִיא אֲרִי וּשְׁחָטוֹ עָלֶיהָ; אַחַר־כָּךְ הֵבִיא קוֹף
וּשְׁחָטוֹ עָלֶיהָ; אַחַר־כָּךְ הֵבִיא חֲזִיר וּשְׁחָטוֹ עָלֶיהָ –
וְהִטִּיף דְּמֵיהֵם וְהִשְׁקָה בָהֶם אוֹתוֹ הַכָּרֶם. רָמַז לוֹ,
כְּשֶׁאָדָם שׁוֹתֶה כּוֹס אַחַת – הֲרֵי הוּא כִּרְחֵלָה: עָנָו
וּשְׁפַל־רוּחַ; כְּשֶׁהוּא שׁוֹתֶה שְׁתֵּי כוֹסוֹת – מִיָּד נַעֲשֶׂה
גִּבּוֹר כַּאֲרִי וּמַתְחִיל לְדַבֵּר גְּדוֹלוֹת וְאוֹמֵר: מִי כָמוֹנִי!
כֵּוָן שֶׁשָּׁתָה שָׁלשׁ אוֹ אַרְבַּע כּוֹסוֹת – מִיָּד הוּא נַעֲשֶׂה
כְּקוֹף: עוֹמֵד וּמְרַקֵּד וּמְשַׂחֵק וּמְנַבֵּל פִּיו לִפְנֵי הַכֹּל
וְאֵינוֹ יוֹדֵעַ מַה־יַּעֲשֶׂה. נִשְׁתַּכֵּר – נַעֲשֶׂה כַּחֲזִיר:
מִתְלַכְלֵךְ בְּטִיט וּמֻטָּל בְּאַשְׁפָּה (תנח' נח).



קלז כּוֹס אֶחָד יָפֶה לְאִשָּׁה; שְׁנַיִם נִוּוּל הוּא; שְׁלשָׁה – תּוֹבַעַת בַּפֶּה322;
אַרְבָּעָה – אֲפִלּוּ חֲמוֹר תּוֹבַעַת בַּשּׁוּק וְאֵינָהּ מַקְפָּדֶת
(כת' סה.).



קלח כָּל־מָקוֹם שֶׁאַתָּה מוֹצֵא יַיִן – אַתָּה מוֹצֵא כִּשָּׁלוֹן (תנח' נח).



קלט אַל תִּשְׁתַּכֵּר וְאַל תֶּחֱטָא (בר' כט.).



קמ אָמַר רַ' יִצְחָק: מַהוּ שֶׁנֶּאֱמַר: “אַל־תֵּרֶא יַיִן כִּי יִתְאַדָּם”323? – אַל תֵּרֶא יַיִן,
שֶׁמַּאְדִּים פְּנֵיהֶם שֶׁל רְשָׁעִים בָּעוֹלָם־הַזֶּה וּמַלְבִּין
פְּנֵיהֶם324 לָעוֹלָם־הַבָּא. רָבָא אָמָר:
“אַל־תֵּרֶא יַיִן כִּי יִתְאַדָּם” – אַל תֵּרֶא יַיִן, שֶׁאַחֲרִיתוֹ דָם325 (סנה' ע.).



קמא מַעֲשֶׂה בְּאָדָם אֶחָד שֶׁהָיָה רָגִיל
לִשְׁתּוֹת שְׁנֵים עָשָׂר כַּדֵּי יַיִן בְּכָל־יוֹם וָיוֹם. יוֹם אֶחָד
שָׁתָה אַחַד עָשָׂר כַּדִים, שָׁכַב וְלֹא בָאָה שְׁנָתוֹ. עָמַד
בַּלַּיְלָה וְהָלַךְ אֵצֶל הַקָּפִיל326. אָמַר
לוֹ: מְכוֹר לִי כַּד יָיִן. אָמַר לוֹ: לֹא אֶפְתַּח לָךְ, שֶׁהֲרֵי
שְׁעַת לַיְלָה הִיא וְחוֹשֵׁשׁ אֲנִי מִפְּנֵי הַשּׁוֹמְרִים. תָּלָה
עֵינָיו וְרָאָה נֶקֶב בַּשָּׁעַר. אָמַר לוֹ: תֶּן־לִי דֶּרֶךְ הַנָּקֶב;
אַתָּה תְעָרֶה327 מִבִּפְנִים וַאֲנִי
אֶשְׁתֶּה מִבַּחוּץ. עָשָׂה לוֹ כָךְ, שָׁתָה וְיָשֵׁן לִפְנֵי הַשָּׁעַר.
עָבְרוּ עָלָיו הַשּׁוֹמְרִים, כִּסְבוּרִים שֶׁהוּא גַנָּב, הִכּוּהוּ
פְּצָעוּהוּ. קָרְאוּ עָלָיו: “לְמִי פְּצָעִים חִנָּם, לְמִי חַכְלִלוּת
עֵינָיִם? לַמְאַחֲרִים עַל־הַיָּיִן”328 – זֶה שֶׁנִּכְנָס לְבֵית־קָפִיל רִאשׁוֹן וְיוֹצֵא אַחֲרוֹן (ויק"ר יב).



קמב יַיִן רֻבּוֹ קָשֶׁה וּמִעוּטוֹ יָפֶה (תדב"א ז).



קמג בְּרֹאשׁ כָּל־רְפוּאָה329 אֲנִי יָיִן, בְּרֹאשׁ כָּל מָוֶת אֲנִי יָיִן. בְּמָקוֹם
שֶׁאֵין יַיִן שָׁם מִתְבַּקְשִׁים סַמְמָנִים (ב"ב נח:).



קמד רַב כָּהֲנָא רָמֵי330:
נֶאֱמַר “תִּירשׁ” וְקוֹרִין “תִּירוֹשׁ” – זָכָה נַעֲשֶׂה רֹאשׁ, לֹא
זָכָה נַעֲשֶׂה רָשׁ.

רָבָא רָמֵי: נֶאֱמַר “וְיַיִן יְשַׁמַּח331”332 וְקוֹרִין “יְשַׂמַּח” – זָכָה מְשַׂמְּחוֹ, לֹא זָכָה
מְשַׁמְּמוֹ. וְזֶהוּ שֶׁאָמַר רָבָא: יַיִן וּבְשָׂמִים
פִּקְּחוּנִי333 (יומא עו:).



קמה אָמַר רַ' שְׁמוּאֵל בַּר נַחֲמָנִי, אָמַר רַ'
יוֹנָתָן: מִנַּיִן שֶׁאֵין אוֹמְרִים שִׁירָה אֶלָּא עַל הַיָּיִן?
שֶׁנֶּאֱמַר: “וַתֹאמֶר לָהֶם הַגֶּפֶן: הֶחֳדַלְתִּי אֶת־תִּירוֹשִׁי
הַמְשַׂמֵּחַ אֱלֹהִים וַאֲנָשִׁים”334 – אִם
אֲנָשִׁים מְשַׂמֵּחַ, אֱלֹהִים בַּמֶּה מְשַׂמֵּחַ? – מִכָּאן שֶׁאֵין
אוֹמְרִים שִׁירָה אֶלָּא עַל הַיָּיִן (בר' לה.).



קמו אֵין שִׂמְחָה אֶלָּא בְיָיִן (פס' קט.).



קמז אָמַר לוֹ שְׁמוּאֵל לְרַב יְהוּדָה: שִׁנָּנָא, הַתֵּר שַׂקְּךָ335 וְהַכְנֵס לַחְמֶךָ – עַד
אַרְבָּעִים שָׁנָה אֲכִילָה יָפָה, מִכָּאן וְאֵילַךְ שְׁתִיָּה יָפָה
(שבת קנב.).



קמח יַיִן יָשָׁן – דַּעַת זְקֵנִים נוֹחָה הֵימֶנּוּ (מג' טז:).



קמט אָמַר רַב אַחָא: מַעֲשֶׂה בְאֶחָד שֶׁהָיָה
מוֹכֵר כְּלֵי־בֵיתוֹ וְשׁוֹתֶה בָהֶם יָיִן. אָמְרוּ בָנָיו: אָבִינוּ זֶה
לֹא יַנִּיחַ לָנוּ כְּלוּם. הִשְׁקוּהוּ וְהִשְׁכִּירוּהוּ וְהוֹצִיאוּהוּ
וְהִנִּיחוּהוּ בְּבֵית־עוֹלָם336 אֶחָד.
עָבְרוּ מוֹכְרֵי יַיִן בְּשַׁעַר בֵּית־הָעוֹלָם שָׁמְעוּ –
אַנְגַּרְיָא337 בַּמְּדִינָה, פָּרְקוּ
מַשָּׂאָם בְּתוֹךְ בֵּית־הָעוֹלָם וְהָלְכוּ לִרְאוֹת מַה קּוֹל
בַּמְּדִינָה. הֵקִיץ מִשְּׁנָתוֹ, רָאָה נֹאד לִמְרַאֲשׁוֹתָיו, הִתִּיר
אוֹתוֹ וּנְתָנוֹ לְתוֹךְ פִּיו. לְאַחַר שְׁלשָׁה יָמִים אָמְרוּ בָנָיו:
וְכִי לֹא נֵלֵךְ וְנִרְאֶה מָה אָבִינוּ עוֹשֶׂה? הָלְכוּ וּמְצָאוּהוּ
וְנֹאד בְּתוֹךְ פִּיו. אָמְרוּ: אַף כָּאן אֵין מַנִּיחֲךָ בּוֹרְאֶךָ;
הוֹאִיל וְהוּא נוֹתֵן לְךָ אֵין אָנוּ יוֹדְעִים מַה נַּעֲשֶׂה לָךְ.
עָשׂוּ תַקָּנָה בֵּינֵיהֶם וְכָל־אֶחָד וְאֶחָד הָיָה מַשְׁקֶה לוֹ יוֹם
אֶחָד (ויק"ר יב).



קנ הָיָה חָסִיד אֶחָד, וְהָיָה אָבִיו שׁוֹתֶה יַיִן
הַרְבֵּה. וּבְכָל־שָׁעָה שֶׁהָיָה נוֹפֵל בַּשּׁוּק בָּאוּ הַבַּחוּרִים
וְהָיוּ מַכִּים אוֹתוֹ בָּאֲבָנִים וּבִצְרוֹרִים וְקוֹרְאִים אַחֲרָיו:
רְאוּ הַשִּׁכּוֹר! וּכְשֶׁרָאָה בְּנוֹ הֶחָסִיד, נִכְלַם וְשָׁאַל
אֶת־נַפְשׁוֹ לָמוּת. וּבְכָל־יוֹם אוֹמֵר לוֹ: אַבָּא, אֲנִי
אֲשַׁגֵּר338 וְיָבִיאוּ לְךָ לְבֵיתְךָ
מִכָּל־הַיַּיִן שֶׁמּוֹכְרִין בַּמְּדִינָה וְלֹא תֵלֵךְ לִשְׁתּוֹת
בְּבֵית־הַיָּיִן, שֶׁאַתָּה מֵבִיא חֶרְפָּה עָלַי וְעָלֶיךָ. אָמַר לוֹ
כֵּן פַּעַם אַחַת וּשְׁתַּיִם בְּכָל־יוֹם, עַד שֶׁאָמַר לוֹ אָבִיו
שֶׁלֹּא יֵלֵךְ לִשְׁתּוֹת בְּבֵית־הַיָּיִן. הָיָה הֶחָסִיד עוֹשֶׂה
לְאָבִיו בְּכָל־יוֹם וּבְכָל־לַיְלָה מַאֲכָל וּמִשְׁתֶּה וּמְיַשְּׁנוֹ
בְּמִטָּתוֹ וְאַחַר־כָּךְ הוֹלֵךְ לוֹ. פַּעַם אַחַת הָיָה יוֹרֵד מָטָר,
וְיָצָא הֶחָסִיד לַשּׁוּק וְהָיָה הוֹלֵךְ לְבֵית־הַכְּנֶסֶת לִתְפִלָּה,
וְרָאָה שִׁכּוֹר אֶחָד שֶׁהוּא שׁוֹכֵב בַּשּׁוּק וְאַמַּת־הַמַּיִם
יוֹרֶדֶת עָלָיו וְהַבַּחוּרִים וְהַנְּעָרִים מַכִּים אוֹתוֹ בָּאֲבָנִים
וּבִצְרוֹרִים וּמַשְׁלִיכִים חֹמֶר בְּפָנָיו וּבְתוֹךְ פִּיו.
כְּשֶׁרָאָה זֶה הֶחָסִיד אָמַר בְּלִבּוֹ: אֵלֵךְ לְאַבָּא וַאֲבִיאֶנּוּ
לְכָאן וְאַרְאֶה לוֹ זֶה הַשִּׁכּוֹר וְהַחֶרְפָּה שֶׁעוֹשִׂים לוֹ
הַבַּחוּרִים וְהַנְּעָרִים, אוּלַי יִמְנַע פִּיו מִלִּשְׁתּוֹת
בְּבֵית־הַיַּיִן וּלְהִשְׁתַּכֵּר. וְכֵן עָשָׂה, הֱבִיאוֹ לְשָׁם
וְהֶרְאָהוּ לוֹ. מֶה עָשָׂה אָבִיו הַזָּקֵן? הָלַךְ אֵצֶל הַשִּׁכּוֹר
וְשָׁאַל לוֹ, בְּאֵיזֶה בַיִת שָׁתָה אוֹתוֹ יַיִן שֶׁהָיָה מִשְׁתַּכֵּר
בּוֹ (תנח' שמיני).




ה. דֶּרֶךְ־אֶרֶץ בִּסְעֻדָּה


קנא כֵּיצַד סֵדֶר הַסְּעֻדָּה339? אוֹרְחִין נִכְנָסִין וְיוֹשְׁבִין עַל גַּבֵּי סַפְסָלִים
וְעַל גַּבֵּי קַתֶּדְרָאוֹת340 עַד
שֶׁיִּכָּנְסוּ כֻלָּם. נִכְנְסוּ כֻלָּם, הֵבִיאוּ לָהֶם [מַיִם]
לַיָּדָיִם, כָּל־אֶחָד וְאֶחָד נוֹטֵל יָדוֹ אֶחָת341. מָזְגוּ לָהֶם אֶת־הַכּוֹס, כָּל־אֶחָד וְאֶחָד מְבָרֵךְ
לְעַצְמוֹ. הֵבִיאוּ לָהֶם פַּרְפְּרָאוֹת342,
כָּל־אֶחָד וְאֶחָד מְבָרֵךְ לְעַצְמוֹ. עָלוּ וְהֵסַבּוּ הֵבִיאוּ לָהֶם
[מַיִם] לַיָּדָיִם, אַף־עַל־פִּי שֶׁכָּל־אֶחָד וְאֶחָד נָטַל יָדוֹ
אַחַת חוֹזֵר וְנוֹטֵל שְׁתֵּי יָדָיו343.
מָזְגוּ לָהֶם אֶת־הַכּוֹס, אַף־עַל־פִּי שֶׁבֵּרַךְ עַל הָרִאשׁוֹנָה
מְבָרֵךְ עַל הַשְּׁנִיָּה, וְאֶחָד מְבָרֵךְ לְכֻלָּם. הֵבִיאוּ לָהֶם
פַּרְפְּרָאוֹת, אַף־עַל־פִּי שֶׁבֵּרַךְ עַל הָרִאשׁוֹנָה מְבָרֵךְ עַל
הַשְּׁנִיָּה, וְאֶחָד מְבָרֵךְ לְכֻלָּם. לְאַחַר שָׁלשׁ פַּרְפְּרָאוֹת
אֵין רְשׁוּת לְאוֹרֵחַ לְהִכָּנֵס344.

רַ' שִׁמְעוֹן בֶּן גַּמְלִיאֵל אוֹמֵר: מִנְהָג גָּדוֹל
הָיָה בִירוּשָׁלָיִם, בִּזְמַן שֶׁהַמִּטְפָּחוֹת פְּרוּסוֹת אוֹרְחִים
נִכְנָסִים. נִסְתַּלֵּקוּ – אֵין רְשׁוּת לְאוֹרְחִים לְהִכָּנֵס. וְעוֹד
מִנְהָג אֶחָד הָיָה בִירוּשָׁלָיִם: מוֹסֵר סְעֻדָּה לְטַבָּח,
נִתְקַלְקֵל דָּבָר בַּסְּעֻדָּה, עוֹנְשִׁין אֶת־הַטַּבָּח, הַכֹּל לְפִי
כְבוֹד בַּעַל־הַבַּיִת וְהַכֹּל לְפִי הָאוֹרְחִים. פְּרוּסוֹת סִמָּן
גָּדוֹל לְאוֹרְחִים: כָּל־זְמַן שֶׁהָאוֹרְחִים רוֹאִים אֶת־הַפְּרוּסוֹת
יוֹדְעִים שֶׁדָּבָר אַחֵר בָּא אַחֲרֵיהֶן; כִּכָּר שָׁלֵם – יוֹדְעִין
שֶׁאֵין דָּבָר אַחֵר בָּא לָהֶם בַּסְּעֻדָּה אַחֲרָיו (תוספ‘, בר’ ד;
ירוש‘, בר’ פ“ו, ה”ו).



קנב כֵּיצַד סֵדֶר הֲסִבָּה? בִּזְמַן שֶׁהֵן שְׁתֵּי מִטּוֹת345, גָּדוֹל מֵסֵב בְּרֹאשׁ346 הָרִאשׁוֹנָה וְשֵׁנִי לוֹ לְמַטָּה
הֵימֶנּוּ. בִּזְמַן שֶׁהֵן שָׁלשׁ מִטּוֹת, גָּדוֹל מֵסֵב בְּרֹאשׁ
הָאֶמְצָעִית, שֵׁנִי לוֹ לְמַעְלָה הֵימֶנּוּ347, שְׁלִישִׁי לוֹ לְמַטָּה הֵימֶנּוּ348. כָּךְ הָיוּ מְסֻדָּרִים וְהוֹלְכִים.

כֵּיצַד סֵדֶר נְטִילַת־יָדָיִם? עַד חֲמִשָּׁה
מַתְחִילִין מִן הַגָּדוֹל. מֵחֲמִשָּׁה וְאֵילַךְ מַתְחִילִין מִן
הַקָּטָן עַד שֶׁמַּגִּיעַ לַחֲמִשָּׁה, וְחוֹזֵר וּמַתְחִיל מִן
הַגָּדוֹל. וְלַמָּקוֹם שֶׁמַּיִם אַחֲרוֹנִים349 חוֹזְרִים שָׁם בְּרָכָה חוֹזֶרֶת.

סֵדֶר לִמְזִיגַת הַכּוֹס? בְּתוֹךְ הַמָּזוֹן מַתְחִיל
מִן הַגָּדוֹל. אַחַר הַמָּזוֹן מַתְחִילִין מִן הַמְבָרֵךְ. רָצָה
לַחֲלוֹק כָּבוֹד לְרַבּוֹ אוֹ לְמִי שֶׁגָּדוֹל מִמֶּנּוּ – הָרְשׁוּת
בְּיָדוֹ.

שְׁנַיִם מַמְתִּינִין זֶה לָזֶה בִּקְעָרָה, שְׁלשָׁה
אֵין מַמְתִּינִין, הַמְבָרֵךְ פּוֹשֵׁט יָדוֹ רִאשׁוֹן. רָצָה לַחֲלוֹק
כָּבוֹד לְרַבּוֹ אוֹ לְמִי שֶׁגָּדוֹל מִמֶּנּוּ – הָרְשׁוּת בְּיָדוֹ
(בר' מז.; תוספ‘, בר’ ד, ה).



קנג נְקִיֵּי־הַדַּעַת שֶׁבִּירוּשָׁלַיִם לֹא הָיוּ
נִכְנָסִים בִּסְעֻדָּה, אֶלָּא אִם כֵּן יוֹדְעִים מִי מֵסֵב עִמָּהֶם
(סנה', כג.).



קנד לֹא יִפְרֹס350 אָדָם פְּרוּסָה בַּמָּקוֹם הָרַךְ351 אֶלָּא בַּמָּקוֹם הַקָּשֶׁה, וְלֹא יֹאחֵז אָדָם כְּבֵיצָה352 פְּרוּסָה בְּיָדָיו, וְאִם עוֹשֶׂה כֵּן הֲרֵי זֶה רְעַבְתָּן
וְגַרְגְּרָן353. וְלֹא יִשְׁתֶּה אָדָם כּוֹסוֹ
בְּבַת־אֶחָת, וְאִם שָׁתָה הֲרֵי זֶה גַּרְגְּרָן וּרְעַבְתָּן. וְכַמָּה
יִשְׁהֶה354 וְיִשְׁתֶּה? שְׁנַיִם355
מִדֶּרֶךְ־אֶרֶץ, שְׁלשָׁה מִגַּסֵּי־הָרוּחַ356. וְלֹא יֹאכַל אָדָם שׁוּם
וּבָצָל מֵרֹאשׁוֹ אֶלָּא מֵעָלָיו, וְאִם אָכַל הֲרֵי זֶה רְעַבְתָּן
וְגַרְגְּרָן; וְלֹא יִשְׁתֶּה שְׁתֵּי כוֹסוֹת וִיבָרֵךְ
בִּרְכַּת־הַמָּזוֹן, מִפְּנֵי שֶׁנִּרְאֶה כְּגַרְגְּרָן (ד"א ו).



קנה לֹא יְהֵא אָדָם לֹא נוֹקְדָן357 וְלֹא עוֹמְקָן358 וְלֹא גַרְגְּרָן (דא"ז ו).



קנו שְׁנַיִם שֶׁהָיוּ יוֹשְׁבִים עַל שֻׁלְחָן אֶחָד, הַגָּדוֹל שֶׁבָּהֶם שׁוֹלֵחַ יָד359 תְּחִלָּה
וְאַחַר־כָּךְ הַקָּטָן; וְאִם שָׁלַח הַקָּטֹן, הֲרֵי זֶה
גַרְגְּרָן.

מַעֲשֶׂה בְרַ' עֲקִיבָא שֶׁעָשָׂה סְעֻדָּה
לְתַלְמִידָיו. הֵבִיאוּ לִפְנֵיהֶם שְׁנֵי תַבְשִׁילִים, אֶחָד
נָא360 וְאֶחָד מְבֻשָּׁל. בַּתְּחִלָּה
הֵבִיאוּ לִפְנֵיהֶם נָא; הַפִּקֵּחַ שֶׁבָּהֶם אָחַז
אֶת־הַקֶּלַח361 בְּיָדוֹ אַחַת וּתְלָשׁוֹ362 בְּיָדוֹ אֶחָת, לֹא בָא אַחֲרָיו363, מָשַׁךְ יָדוֹ מִמֶּנּוּ וְאָכַל פִּתּוֹ רֵיקָם364. הַטִּפֵּשׁ שֶׁבָּהֶם אָחַז
אֶת־הַקֶּלַח בְּיָדוֹ אַחַת וּנְשָׁכוֹ בְשִׁנָּיו. אָמַר לוֹ רַ'
עֲקִיבָא: לֹא כָךְ, בְּנִי, אֶלָּא הַנַּח עֲקֵבְךָ365 עָלָיו בְּתוֹךְ הַקְּעָרָה. וְאַחַר־כָּךְ הֵבִיאוּ לִפְנֵיהֶם
מְבֻשָּׁל, אָכְלוּ וְנִסְתַּפָּקוּ366. אָמַר
לָהֶם: בָּנַי, לֹא עָשִׂיתִי לָכֶם כָּל־כָּךְ, אֶלָּא לִבְדּוֹק אֶתְכֶם
אִם יֵשׁ בְּיֶדְכֶם דֶּרֶךְ־אֶרֶץ אִם לָאו (ד"א ז).



קנז רַ' יוֹסֵי וְרַ' יְהוּדָה, אֶחָד אָכַל דַּיְסָא367 בְּאֶצְבָּעוֹ וְאֶחָד אָכַל בְּהוּץ368. אָמַר זֶה שֶׁאָכַל בְּהוּץ לָזֶה
שֶׁאָכַל בְּאֶצְבָּע: עַד מָתַי אַתָּה מַאֲכִילֵנִי
צוֹאָתֶךָ369? אָמַר זֶה שֶׁאָכַל בְּאֶצְבַּע
לָזֶה שֶׁאָכַל בְּהוּץ: עַד מָתַי אַתָּה מַאֲכִילֵנִי
רֻקֶּךָ370? (נדר' מט:).



קנח לֹא יִשּׁוֹךְ אָדָם מִפְּרֻסָּה וְיִתְּנֶנָּה לַחֲבֵרוֹ, לְפִי שֶׁאֵין דֵּעוֹת הַבְּרִיּוֹת שָׁווֹת371 (ד"א ט).



קנט אָמַר רַבִּי אַבָּהוּ: כָּל הָאוֹכֵל פַּת בְּלֹא נִגּוּב יָדַיִם כְּאִלּוּ אוֹכֵל לֶחֶם טָמֵא372 (סוטה ד:).



קס אֵין נוֹהֲגִין בִּזָּיוֹן בָּאֳכָלִים (סופ' ג).



קסא שָׁנוּ רַבּוֹתֵינוּ: אַרְבָּעָה דְבָרִים
נֶאֶמְרוּ בְּפַת: אֵין מַנִּיחִין בָּשָׂר חַי עַל הַפַּת, וְאֵין
מַעֲבִירִין כּוֹס מָלֵא373 עַל הַפַּת, וְאֵין זוֹרְקִין אֶת הַפַּת, וְאֵין סוֹמְכִין אֶת־הַקְּעָרָה בְּפַת.

מַעֲשֶׂה בְּרַ' עֲקִיבָא, שֶׁנִּתְאָרַח אֵצֶל אָדָם
אֶחָד. נָטַל אֶת־הַפְּרֻסָּה וְסָמַךְ בָּהּ אֶת־הַקְּעָרָה, חֲטָפָהּ רַ'
עֲקִיבָא וַאֲכָלָהּ. אָמַר לוֹ: רַבִּי, אֵין לְךָ פְּרֻסָּה שֶׁתֹּאכַל
אֶלָּא פְרֻסָּה שֶׁאֲנִי סוֹמֵךְ בָּהּ אֶת־הַקְּעָרָה? אָמַר רַ' עֲקִיבָא: כִּמְדֻמֶּה אֲנִי בְךָ שֶׁאַתָּה נִכְוֶה
בְּפוֹשְׁרִין374; עַכְשָׁו אִי אַתָּה נִכְוֶה אֲפִלּוּ בְּרוֹתְחִין375 (בר' נ:; ד"א ט).



קסב הָאוֹכֵל לִפְנֵי הָאוֹרֵחַ376 – מְגֻנֶּה; מְגֻנֶּה מִמֶּנּוּ – אוֹרֵחַ מַכְנִיס אוֹרֵחַ;
מְגֻנֶּה מִמֶּנּוּ – הָאוֹכֵל לִפְנֵי תַלְמִיד־חָכָם. אוֹרֵחַ מַטְרִיחַ
בַּעַל־הַבַּיִת – מְגֻנֶּה מִשְּׁלָשְׁתָּם (דא"ז ח).



קסג אָמַר רַ' יוֹחָנָן: אֵין מְסִיחִין בִּסְעֻדָּה, שֶׁמָּא יַקְדִּים קָנֶה לְוֵשֶׁט377 וְיָבֹא לִידֵי סַכָּנָה (תענ' ה:).



קסד רַב הוּנָא בְּנוֹ שֶׁל רַב נָתָן נִזְדַּמֵּן
לְבֵית רַב נַחֲמָן בַּר יִצְחָק, אָמְרוּ לוֹ: מַה־שְּׁמֶךָ? אָמַר לָהֶם:
רַב הוּנָא. אָמְרוּ לוֹ: יֵשֵׁב מַר עַל הַמִּטָּה. יָשָׁב. נָתְנוּ לוֹ כּוֹס. קִבְּלָהּ בְּבַת אַחַת וּשְׁתָאָהּ בִּשְׁתֵּי פְעָמִים. אָמְרוּ
לוֹ: מִפְּנֵי מָה קָרָאתָ לְךָ רַב הוּנָא? אָמַר לָהֶם: בַּעַל הַשֵּׁם
אָנִי378. – וּמִפְּנֵי מָה כְּשֶׁאָמְרוּ לְךָ “שֵׁב עַל הַמִּטָּה” יָשָׁבְתָּ379? אָמַר
לָהֶם: כָּל־מַה שֶּׁיֹּאמַר לְךָ בַּעַל־הַבַּיִת – עֲשֵׂה, חוּץ מִצֵּא.
– מִפְּנֵי מָה כְּשֶׁנָּתְנוּ לְךָ כּוֹס קִבַּלְתָּ
בְּבַת־אֶחָת380? אָמַר לָהֶם: מְסָרְבִין לְקָטָן381 וְאֵין מְסָרְבִין לְגָדוֹל. –
מִפְּנֵי מָה שָׁתִיתָ אוֹתָהּ בִּשְׁתֵּי פְעָמִים? אָמַר לָהֶם:
שֶׁשָּׁנִינוּ – הַשּׁוֹתֶה כוֹסוֹ בְּבַת־אַחַת הֲרֵי זֶה גַרְגְּרָן,
שְׁתַּיִם – דֶּרֶךְ־אֶרֶץ, שָׁלשׁ – מִגַּסֵּי הָרוּחַ (פס' פו:).



קסה חֲזָקָה, אֵין אָדָם שׁוֹתֶה בְכוֹס אֶלָּא אִם כֵּן בּוֹדְקוֹ382 (כת' עה:).



קסו לֹא יִשְׁתֶּה אָדָם מִן הַכּוֹס וְיִתְּנֶנּוּ לַחֲבֵרוֹ, מִפְּנֵי סַכָּנַת נְפָשׁוֹת383.
וּמַעֲשֶׂה בְּרַ' עֲקִיבָא שֶׁהָיָה לוֹ אַכְסַנְיָא אֵצֶל אָדָם אֶחָד,
נָתַן לוֹ כּוֹס וּטְעָמוֹ384. אָמַר לוֹ רַ'
עֲקִיבָא: טֹל וּשְׁתֵהוּ. שׁוּב נָתַן לוֹ כּוֹס אַחֵר וּטְעָמוֹ, אָמַר
לוֹ רַ' עֲקִיבָא: טֹל וּשְׁתֵהוּ. אָמַר לוֹ בֶּן־עַזַּאי: עַד מָתַי
אַתָּה מַשְׁקֶה כּוֹסוֹת טְעוּמִין לְרַ' עֲקִיבָא? (ד"א ט).



קסז לֹא יִשְׁתֶּה אָדָם מִן הַכּוֹס וְיִתְּנֶנּוּ
לַחֲבֵרוֹ, לְפִי שֶׁאֵין דֵּעוֹת הַבְּרִיּוֹת שָׁווֹת (תוספ‘, בר’
ה).



קסח אָמַר רַב לְחִיָּא בְנוֹ: שְׁטוֹף וּשְׁתֵה385, שְׁטוֹף וְהַנַּח, וּכְשֶׁאַתָּה שׁוֹתֶה מַיִם שְׁפוֹךְ מֵהֶם וְאַחַר־כָּךְ תֵּן לְתַלְמִידֶךָ.

מַעֲשֶׂה בְּאֶחָד שֶׁשָּׁתָה מַיִם וְלֹא שָׁפַךְ מֵהֶם וְנָתַן לְתַלְמִידוֹ, וְאוֹתוֹ תַלְמִיד אַסְטְנֵיס386 הָיָה וְלֹא רָצָה לִשְׁתּוֹת וּמֵת בַּצָּמָא. בְּאוֹתָהּ
שָׁעָה אָמָרוּ: לֹא יִשְׁתֶּה אָדָם מַיִם וְיִתֵּן לְתַלְמִידוֹ אֶלָּא
אִם כֵּן שָׁפַךְ מֵהֶם (תמיד כז:).



קסט אָמַר רַ' אַמִּי: בִּישִׁיבָה387 הַלֵּךְ אַחַר חָכְמָה388, בִּמְסִבָּה389 הַלֵּךְ אַחַר זִקְנָה390 (ב"ב קכ.).



קע שָׁנוּ רַבּוֹתֵינוּ: הָאוֹכֵל בַּשּׁוּק הֲרֵי זֶה דוֹמֶה לְכֶלֶב; וְיֵשׁ אוֹמְרִים: פָּסוּל לְעֵדוּת (קיד' מ:).



קעא “וּפָשַׁט אֶת־בְּגָדָיו וְלָבַשׁ בְּגָדִים אֲחֵרִים”391 – שָׁנוּ דְבֵי רַ' יִשְׁמָעֵאל:
לִמְּדַתְךָ תוֹרָה דֶּרֶךְ־אָרֶץ: בְּגָדִים שֶׁבִּשֵּׁל בָּהֶם קְדֵרָה
לְרַבּוֹ אַל יִמְזֹג בָּהֶם כּוֹס לְרַבּוֹ (שבת קיד.).




ו. בְּגָדָיו שֶׁל אָדָם


קעב דָּרַשׁ רַב עֲוִירָא: מַהוּ שֶׁנֶּאֱמַר: “טוֹב אִישׁ חוֹנֵן וּמַלְוֶה יְכַלְכֵּל דְּבָרָיו בְּמִשְׁפָּט”392
– לְעוֹלָם יֹאכַל אָדָם וְיִשְׁתֶּה פָּחוֹת מִמַּה
שֶּׁיֶּשׁ־לוֹ וְיִלְבַּשׁ וְיִתְכַּסֶּה בַּמֶּה שֶׁיֶּשׁ־לוֹ (חול'
פד:).



קעג עֲשִׁיק לְגַבָּךְ393 וּשְׁוֵי לִכְרֵסָךְ (ב"מ נב.).



קעד רַ' יוֹחָנָן קָרָא לִבְגָדָיו: “מְכַבְּדוֹתָי394” (שבת קיג.).



קעה “בֵּאדַיִן גֻּבְרַיָּא395 אִלֵּךְ כְּפִתוּ בְּסַרְבָּלֵיהוֹן פַּטְשֵׁיהוֹן
וְכַרְבְּלָתְהוֹן וּלְבוּשֵׁיהוֹן וּרְמִיו לְגוֹא־אַתּוּן נוּרָא
יָקִדְתָּא”396 – מִכָּאן אַתָּה לָמֵד,
שֶׁאֲפִלּוּ בִשְׁעַת הַסַּכָּנָה אַל יְשַׁנֶּה אָדָם אֶת־עַצְמוֹ מִן
כְּבוֹדוֹ, שֶׁהֲרֵי יָצְאוּ אֵלּוּ לִשָּׂרֵף וְקִשְּׁטוּ עַצְמָם (תנח' נח).



קעו שָׁנִינוּ, הֲרֵי שֶׁהָיוּ נוֹשִׁין בּוֹ אֶלֶף מָנֶה וְלָבַשׁ אִצְטְלָא397 בַּת מֵאָה מָנֶה, מַפְשִׁיטִין אוֹתוֹ398 וּמַלְבִּישִׁין אוֹתוֹ אִצְטְלָא הָרְאוּיָה לוֹ399. שָׁנוּ מִשּׁוּם
רַ' יִשְׁמָעֵאל וּמִשּׁוּם רַ' עֲקִיבָא: כָּל יִשְׂרָאֵל
רְאוּיִם400 לְאוֹתָהּ אִצְטְלָא (שבת קכח.).



קעז “וַיָּקָם דָּוִד וַיִּכְרֹת אֶת־כְּנַף־הַמְּעִיל אֲשֶׁר־לְשָׁאוּל”401 – אָמַר רַ' יוֹסֵי בְּרַ'
חֲנִינָא: כָּל־הַמְבַזֶּה אֶת־הַבְּגָדִים, סוֹף אֵינוֹ נֶהֱנֶה מֵהֶם,
שֶׁנֶּאֱמַר: “וְהַמֶּלֶךְ דָּוִד זָקֵן בָּא בַּיָּמִים וַיְכַסֻּהוּ
בַּבְּגָדִים וְלֹא יִחַם לוֹ”402 (בר' סב:).



קעח הֲדַר בְּנֵי אָדָם – כְּסוּתָם (דא"ז פ' י).



קעט בְּמָתָא שְׁמָאִי403, בְּלָא מָתָא תּוֹתְבָאִי (שבת קמה:).



קפ מִי שֶׁאֵין לוֹ אֶלָּא חָלוּק אֶחָד חַיָּיו אֵינָם חַיִּים (ביצה לב:).



קפא “בְּגוֹי נָבָל אַכְעִיסֵם”404 – אֵלּוּ אַנְשֵׁי בַרְבַּרְיָא וְאַנְשֵׁי מָרְטְנָאי,
שֶׁמְּהַלְּכִים עֲרֻמִּים בַּשּׁוּק, שֶׁאֵין לְךָ מְשֻׁקָּץ וּמְתֹעָב
מִמִּי שֶׁמְּהַלֵּךְ בַּשּׁוּק עָרֹם (יבמ' סג:).



קפב אָמַר רַב יְהוּדָה אָמַר רַב: לְעוֹלָם יִמְכֹּר אָדָם קוֹרוֹת בֵּיתוֹ וְיִקַּח מַנְעָלִים לְרַגְלָיו (שבת קכט).




ז. רְחִיצָה וְסִיכָה


קפג אָמְרוּ בְשֵׁם רַב: אָסוּר לָדוּר בְּעִיר שֶׁאֵין בָּהּ מֶרְחָץ (ירוש‘, סוף קיד’).



קפד “נָשִׁיתִי טוֹבָה”405 – אָמַר רַ' יִרְמְיָה: זוֹ בֵית־הַמֶּרְחָץ; רַ' יוֹחָנָן
אָמָר: זוֹ רְחִיצַת יָדַיִם וְרַגְלַיִם בְּחַמִּין (שבת כה:).



קפה שָׁלשׁ זֵעוֹת הֵן יָפוֹת לַגּוּף: זֵעַת חֹלִי,
זֵעַת מֶרְחָץ וְזֵעַת מְלָאכָה. זֵעַת חֹלִי – מַרְפֵּא, זֵעַת מֶרְחָץ –
אֵין לְךָ כַּיּוֹצֵא בָהּ (אדר"נ מא).



קפו שָׁנִינוּ, רוֹחֵץ אָדָם פָּנָיו, יָדָיו וְרַגְלָיו בְּכָל־יוֹם בִּשְׁבִיל קוֹנוֹ406, מִשּׁוּם שֶׁנֶּאֱמַר: “כֹּל פָּעַל יְיָ לַמַּעֲנֵהוּ”407 (שבת נ:).



קפז “גֹּמֵל נַפְשׁוֹ אִישׁ חָסֶד”408 – זֶה הִלֵּל הַזָּקֵן, שֶׁבְּשָׁעָה שֶׁהָיָה נִפְטָר
מִתַּלְמִידָיו הָיָה מְהַלֵּךְ־וְהוֹלֵךְ409 עִמָּם. אָמְרוּ לוֹ תַּלְמִידָיו: רַבִּי, לְהֵיכָן אַתָּה
הוֹלֵךְ? אָמַר לָהֶם: לַעֲשׂוֹת מִצְוָה. אָמְרוּ לוֹ: וְכִי מַה מִּצְוָה
זוֹ? אָמַר לָהֶם: לִרְחוֹץ בְּבֵית־הַמֶּרְחָץ. אָמְרוּ לוֹ: וְכִי זוֹ
מִצְוָה הִיא? אָמַר לָהֶם: הֵן. מָה אִם אִיקוֹנִין410 שֶׁל מְלָכִים, שֶׁמַּעֲמִידִין אוֹתָם בְּבָתֵּי־תֵאַטְרָיוֹת
וּבְבָתֵּי־קִרְקְסָאוֹת, מִי שֶׁנִּתְמַנָּה עֲלֵיהֶם הוּא מוֹרְקָם
וְשׁוֹטְפָם וְהֵם מַעֲלִים לוֹ שָׂכָר411;
וְלֹא עוֹד, אֶלָּא שֶׁהוּא מִתְגַּדֵּל עִם גְּדוֹלֵי מַלְכוּת, – אֲנִי
שֶׁנִּבְרֵאתִי בְּצֶלֶם וּדְמוּת, שֶׁנֶּאֱמַר: “כִּי בְּצֶלֶם אֱלֹהִים
עָשָׂה אֶת־הָאָדָם”412 – עַל־אַחַת כַּמָּה וְכַמָּה (ויק"ר לד).



קפח אָמַר שְׁמוּאֵל: טוֹבָה טִפַּת צוֹנֵן שַׁחֲרִית
וּרְחִיצַת יָדַיִם וְרַגְלַיִם בְּחַמִּין עַרְבִית מִכָּל
קִילוֹרִין413 שֶׁבָּעוֹלָם (שבת קה:).



קפט רָחַץ בְּחַמִּין וְלֹא נִשְׁתַּטֵּף בְּצוֹנֵן414, דּוֹמֶה לְבַרְזֶל שֶׁהִכְנִיסוּהוּ לָאוּר415 וְלֹא הִכְנִיסוּהוּ לְצוֹנֵן416 (שם מא.).



קצ אָמַר שְׁמוּאֵל: עַרְבּוּבִית417 שֶׁל הָרֹאשׁ מְבִיאָה לִידֵי עִוָּרוֹן; עַרְבּוּבִית שֶׁל
בְּגָדִים מְבִיאָה לִידֵי שִׁעְמוּם; עַרְבּוּבִית שֶׁל הַגּוּף מְבִיאָה
לִידֵי שְׁחִין וַאֲבַעְבּוּעוֹת (נדר' פא.).



קצא “וְתַעֲנֻגוֹת בְּנֵי הָאָדָם”418 – אֵלּוּ בְרֵכוֹת וּמֶרְחֲצָאוֹת (גטין סח.).



קצב שָׁאַל פְּרוֹקְלוֹס בֶּן פִּילוֹסוֹפוֹס
אֶת־רַבָּן גַּמְלִיאֵל בְּעַכּוֹ, שֶׁהָיָה רוֹחֵץ בְּמֶרְחָץ שֶׁל
אַפְרוֹדִיטֵי419, אָמַר לוֹ: כָּתוּב
בְּתוֹרַתְכֶם: “וְלֹא־יִדְבַּק בְּיָדְךָ מְאוּמָה
מִן־הַחֵרֶם”420 – מִפְּנֵי מָה אַתָּה רוֹחֵץ
בְּמֶרְחָץ שֶׁל אַפְרוֹדִיטֵי? אָמַר לוֹ: אֵין מְשִׁיבִין בְּמֶרְחָץ.
וּכְשֶׁיָּצָא אָמַר לוֹ: אֲנִי לֹא בָאתִי בִּגְבוּלָהּ, הִיא בָאָה
בִּגְבוּלִי. אֵין אוֹמְרִין: נַעֲשֶׂה מֶרְחָץ נוֹי421 לְאַפְרוֹדִיטֵי, אֶלָּא אוֹמְרִין: נַעֲשֶׂה אַפְרוֹדִיטֵי נוֹי
לְמֶרְחָץ422 (ע"ז מד:).



קצג אָמַר רַ' זְרִיקָא, אָמַר רַ' אֶלְעָזָר: כָּל הַמְזַלְזֵל בִּנְטִילַת־יָדַיִם423 נֶעֱקָר מִן הָעוֹלָם (סוטה ד:).



קצד מַיִם הָרִאשׁוֹנִים424 הֶאֱכִילוּ בְשַׂר חֲזִיר425; מַיִם אַחֲרוֹנִים426 הָרְגוּ אֶת־הַנָּפֶשׁ.

מַעֲשֶׂה בִּשְׁעַת הַגְּזֵרָה בְּחֶנְוָנִי אֶחָד
מִיִּשְׂרָאֵל, שֶׁהָיָה מְבַשֵּׁל בָּשָׂר טָהוֹר וּבְשַׂר חֲזִיר
וּמוֹכֵר, שֶׁלֹּא יַרְגִּישׁוּ בוֹ שֶׁהוּא יְהוּדִי. וְכָךְ הָיָה
מִנְהָגוֹ: כָּל־מִי שֶׁנִּכְנַס לַחֲנוּת שֶׁלּוֹ וְאֵינוֹ נוֹטֵל יָדָיו
– יוֹדֵעַ שֶׁהוּא גוֹי וְנוֹתֵן לְפָנָיו בְּשַׂר חֲזִיר, וְכָל מִי
שֶׁהָיָה נוֹטֵל יָדָיו וּמְבָרֵךְ – יוֹדֵעַ שֶׁהוּא יְהוּדִי
וּמַאֲכִילוֹ בָּשָׂר טָהוֹר. פַּעַם אַחַת נִכְנַס יְהוּדִי לֶאֱכוֹל שָׁם
וְלֹא נָטַל יָדָיו, וְהָיָה סָבוּר427 שֶׁהוּא
גוֹי, נָתַן לְפָנָיו בְּשַׂר חֲזִיר. אָכַל וְלֹא בֵרַךְ. בָּא לַעֲשׂוֹת
עִמּוֹ חֶשְׁבּוֹן עַל הַפַּת וְעַל הַבָּשָׂר, וּבְשַׂר חֲזִיר נִמְכַּר
בְּיֹקֶר. אָמַר לוֹ: יֶשׁ־לִי עָלֶיךָ כָּךְ וָכָךְ מִן הַבָּשָׂר
שֶׁאָכַלְתָּ, שֶׁהַחֲתִיכָה עוֹלָה עֲשָׂרָה מָנֶה. אָמַר לוֹ: אֶתְמוֹל
נָתַתָּ אוֹתָהּ לִי בִּשְׁמוֹנָה וְהַיּוֹם אַתָּה רוֹצֶה עֲשָׂרָה! אָמַר
לוֹ: זוֹ שֶׁאָכַלְתָּ שֶׁל חֲזִיר הִיא. כֵּוָן שֶׁאָמַר לוֹ כָךְ עָמְדוּ
לוֹ שַׂעֲרוֹתָיו, נִבְהַל וְנִפְחָד. אָמַר לוֹ
בְּצִנְעָה428: יְהוּדִי אֲנִי וְנָתַתָּ לִי
בְּשַׂר חֲזִיר! אָמַר לוֹ: תִּפַּח רוּחֶךָ, כְּשֶׁרָאִיתִי שֶׁאָכַלְתָּ
בְּלֹא נְטִילַת יָדַיִם וּבְלֹא בְרָכָה הָיִיתִי סָבוּר שֶׁאַתָּה גוֹי.

וּמַעֲשֶׂה בְּאָדָם אֶחָד שֶׁאָכַל קִטְנִיּוֹת429 וְלֹא נָטַל יָדָיו. יָרַד לַשּׁוּק וְיָדָיו מְטֻנָּפוֹת מִן הַקִּטְנִיּוֹת. רָאָה אוֹתוֹ חֲבֵרוֹ,
הָלַךְ וְאָמַר לְאִשְׁתּוֹ: אָמַר לָךְ בַּעְלֵךְ – סִמָּן שֶׁאָכַל
עַכְשָׁו קִטְנִית – שִׁגְרִי לוֹ אוֹתָהּ טַבָּעַת. לְאַחַר שָׁעָה בָּא
בַעְלָהּ, אָמַר לָהּ: הֵיכָן הַטַּבָּעַת? אָמְרָה לוֹ: פְּלוֹנִי בָא
בְּסִמָּנִים שֶׁלְּךָ וּנְתַתִּיהָ לוֹ. נִתְמַלֵּא חֵמָה – עָמַד
וַהֲרָגָהּ. לְפִיכָךְ מִי שֶׁאֵינוֹ נוֹטֵל אֶת יָדָיו אַחַר הַמָּזוֹן
כְּאִלּוּ הוֹרֵג אֶת־הַנָּפֶשׁ (יומא פג:; תנה“ק בלק; במ”ר כ).


– – – – – – – –


קצה סִיכָה430 וּרְחִיצָה אֵין נִכְנָסִין לַגּוּף וְהַגּוּף נֶהֱנֶה מֵהֶן (בר' נז:).



קצו רָחַץ וְלֹא סָךְ דּוֹמֶה לְמַיִם עַל גַּבֵּי חָבִית431 (שבת מא.).



קצז אָמְרוּ עָלָיו עַל רַ' חֲנִינָא, שֶׁהָיָה
בֶן־שְׁמוֹנִים שָׁנָה וְהָיָה עוֹמֵד עַל רַגְלוֹ אַחַת וְחוֹלֵץ
מַנְעָלוֹ וְנוֹעֵל מַנְעָלוֹ.

אָמַר רַ' חֲנִינָא: חַמִּין וְשֶׁמֶן שֶׁסָּכַתְנִי אִמִּי בְּיַלְדוּתִי הֵם עָמְדוּ לִי432 בְּעֵת זִקְנוּתִי (חול' כד:).



קצח הָרוֹצֶה לָסוּךְ כָּל־גּוּפוֹ – סָךְ רֹאשׁוֹ תְּחִלָּה, מִפְּנֵי שֶׁהוּא מֶלֶךְ עַל כָּל־אֵבָרָיו (שבת סא.).




ח. רְפוּאַת הַגּוּף


קצט “וְעַצְמֹתֶיךָ יַחֲלִיץ”433 – אָמַר רַ' אֱלִיעֶזֶר: זוֹ מְעֻלָּה
שֶׁבַּבְּרָכוֹת434 (יבמ' קכ:).



ר אָמְרוּ בְּשֵׁם רַב: אָסוּר לָדוּר בְּעִיר שֶׁאֵין בָּהּ רוֹפֵא (ירוש' קיד' פ“ד, הי”ב).



רא הַגּוּף הַזֶּה – תּוֹלְדוֹתָיו435 נִתְלוֹת זוֹ בְזוֹ, וְאִם אֵין זוֹ אֵין זוֹ, וְכֵוָן שֶׁהֵן
מִתְפָּרְקוֹת436 אַחַת מֵחֲבֶרְתָּהּ הַגּוּף
נָגוּעַ וּמֵת; כְּמוֹ הַבַּיִת הַזֶּה שֶׁיֶּשׁ־לוֹ אַרְבָּעָה צְדָדִים –
אִם נִתְפָּרֵק אֶחָד מֵהֶם הַבַּיִת נוֹפֵל (מד' שמ' ד).



רב שָׁנוּ דְבֵי רַ' יִשְׁמָעֵאל; “וְרַפֹּא יְרַפֵּא”437 – מִכָּאן שֶׁנִּתְּנָה רְשׁוּת לְרוֹפֵא לְרַפְּאוֹת (בר' ס.).



רג מַעֲשֶׂה בְּרַ' יִשְׁמָעֵאל וְרַ' עֲקִיבָא
שֶׁהָיוּ מְהַלְּכִים בְּחוּצוֹת יְרוּשָׁלַיִם וְהָיָה עִמָּהֶם אָדָם
אֶחָד. פָּגַע בָּהֶם אָדָם חוֹלֶה. אָמַר לָהֶם: רַבּוֹתַי, אִמְרוּ לִי,
בַּמָּה אֶתְרַפֵּא? אָמְרוּ לוֹ: קַח לְךָ כָּךְ וְכָךְ עַד
שֶׁתִּתְרַפֵּא. אָמַר לָהֶם אוֹתוֹ הָאִישׁ שֶׁהָיָה עִמָּהֶם: וּמִי
הִכָּה אוֹתוֹ בְּחֹלִי? אָמְרוּ לוֹ: הַקָּדוֹשׁ־בָּרוּךְ־הוּא. אָמַר
לָהֶם: וְאַתֶּם הִכְנַסְתֶּם עַצְמְכֶם בְּדָבָר שֶׁאֵינוֹ שֶׁלָּכֶם –
הוּא הִכָּה וְאַתֶּם מְרַפְּאִים! אָמְרוּ לוֹ: מַה־מְּלַאכְתֶּךָ? אָמַר
לָהֶם: עוֹבֵד אֲדָמָה אָנִי, וַהֲרֵי הַמַּגָּל בְּיָדִי. אָמְרוּ לוֹ:
מִי בָרָא אֶת־הַכָּרֶם? אָמַר לָהֶם הַקָּדוֹשׁ־בָּרוּךְ־הוּא. אָמְרוּ
לוֹ: וְאַתָּה מַכְנִיס עַצְמְךָ בְּדָבָר שֶׁאֵינוֹ שֶׁלָּךְ – הוּא בָרָא
אוֹתוֹ וְאַתָּה אוֹכֵל פֵּרוֹתָיו מִמֶּנּוּ! אָמַר לָהֶם: אֵין אַתֶּם
רוֹאִים הַמַּגָּל בְּיָדִי? – אִלּוּלֵי שֶׁאֲנִי יוֹצֵא וְחוֹרְשׁוֹ
וּמְכַסְּחוֹ438 וּמְזַבְּלוֹ439 וּמְנַכְּשׁוֹ440 לֹא הֶעֱלָה
מְאוּמָה. אָמְרוּ לוֹ: שׁוֹטֶה שֶׁבָּעוֹלָם, לֹא שָׁמַעְתָּ מַה
שֶּׁכָּתוּב: “אֱנוֹשׁ כֶּחָצִיר יָמָיו”441? –
כְּשֵׁם שֶׁהָעֵץ אִם אֵינוֹ נִזְבָּל וּמִתְנַכֵּשׁ וְנֶחֱרָשׁ אֵינוֹ
עוֹלֶה, וְאִם עָלָה וְלֹא שָׁתָה מַיִם אֵינוֹ חַי וְהוּא מֵת, כָּךְ
הַגּוּף הוּא הָעֵץ, הַזֶּבֶל הוּא הַסַּם, אִישׁ הָאֲדָמָה הוּא הָרוֹפֵא!
(מד שמ' ד).



רד מִי שֶׁיֶּשׁ־לוֹ כְּאֵב הוֹלֵךְ לְבֵית הָרוֹפֵא (ב"ק מו).



רה אָמַר רַ' אֶלְעָזָר: כַּבֵּד אֶת־רוֹפַאֲךָ עַד שֶׁלֹּא תִצְטָרֵךְ לוֹ (ירוש‘, תענ’ פ“ג, ה”ו).



רו אָסְיָא דְּמַגָּן442 מַגָּן שָׁוֵי (ב"ק פה.).



רז אָסְיָא רַחִיקָא443 עֵינָא עֲוִירָא (שם).



רח עֲלוּבָה הִיא הַמְּדִינָה444 שֶׁרוֹפְאָהּ פּוֹדָגְרִיס (ויק"ר ה).



רט רוֹפֵא, רְפָא חֲגִירָתֶךָ445! (ב"ר כג).



רי טוֹב שֶׁבָּרוֹפְאִים לְגֵיהִנֹּם446 (קיד' פב.).



ריא חִזְקִיָּה גָּנַז סֵפֶר רְפוּאוֹת – וְהוֹדוּ לוֹ447 (בר' י:).



ריב אָמַר לוֹ רַב לְחִיָּא בְנוֹ: לֹא תִשְׁתֶּה
סַמִּים וְלֹא תְקַפֵּץ בְּרַגְלַיִם, וְלֹא תַעֲקֹר שִׁנַּיִם, וְלֹא
תִתְגָּרֶה בְּנָחָשׁ (פס' קיג.).



ריג “שֶׁמֶשׁ צְדָקָה וּמַרְפֵּא בִּכְנָפֶיהָ”448 – אָמַר אַבַּיֵּי: מִכְּלָל שֶׁזֹּהַר הַחַמָּה מְרַפֵּא (נדר' ח:).



ריד הַבְּרִיּוֹת אוֹמְרִין: אִדְּלָא יוֹמָא – אִדְּלָא קְצִירָא449 (ב"ב טז:).




ט. שְׁמִירַת הַגּוּף


רטו הִזָּהֵר בִּשְׁלשָׁה דְבָרִים: אַל תַּרְבֶּה בִישִׁיבָה, שֶׁיְשִׁיבָה קָשָׁה לְתַחְתּוֹנִיּוֹת450; וְאַל תַּרְבֶּה בַעֲמִידָה, שֶׁעֲמִידָה קָשָׁה לַלֵּב. וְאַל
תַּרְבֶּה בַהֲלִיכָה, שֶׁהֲלִיכָה קָשָׁה לָעֵינָיִם; אֶלָּא שְׁלִישׁ
בִּישִׁיבָה, שְׁלִישׁ בַּעֲמִידָה, שְׁלִישׁ בְּהִלּוּךְ.

כָּל־יְשִׁיבָה שֶׁאֵין בָּהּ סְמִיכָה – עֲמִידָה שֶׁיֶּשׁ־בָּהּ סְמִיכָה נוֹחָה הֵימֶנָּה (כת' קיא).



רטז “וְנָתַן יְיָ לְךָ שָׁם לֵב רַגָּז וְכִלְיוֹן עֵינַיִם וְדַאֲבוֹן נָפֶשׁ”451 – אֵיזֶה דָבָר
שֶׁמְּכַלֶּה אֶת־הָעֵינַיִם וּמַדְאִיב אֶת־הַנֶּפֶשׁ – אֵלּוּ
הַתַּחְתּוֹנִיּוֹת (נדר' כב.).



ריז פְּסִיעָה גַּסָּה452 נוֹטֶלֶת אֶחָד
מֵחֲמֵשׁ מֵאוֹת מִמְּאוֹר עֵינָיו שֶׁל אָדָם
(בר' מג:).



ריח בֶּן־עַזַּאי אוֹמֵר: עַל כָּל־מִשְׁכָּב שְׁכַב, חוּץ מִן הַקַּרְקָע; עַל כָּל־מוֹשָׁב שֵׁב, חוּץ מִן הַקּוֹרָה453
(בר' סב:).



ריט שְׁמוֹנָה רֻבָּם קָשֶׁה וּמִעוּטָם יָפֶה, וְאֵלּוּ הֵם: דֶּרֶךְ וְדֶרֶךְ־אֶרֶץ454, עשֶׁר455 וּמְלָאכָה, יַיִן וְשֵׁנָה, חַמִּין וְהַקָּזַת־דָּם456 (גיט' ע.).



רכ שְׁלשָׁה דְבָרִים מַכְחִישִׁים457 כֹּחוֹ שֶׁל־אָדָם, וְאֵלּוּ הֵם: פַּחַד, דֶּרֶךְ
וְעָוֹן458 (שם).



רכא אָמַר רַ' תַּנְחוּם בְּרַ' חִיָּא: אַרְבָּעָה דְבָרִים מַתִּישִׁים459 כֹּחוֹ שֶׁל אָדָם,
וְאֵלּוּ הֵם: הֶעָוֹן וְהַדֶּרֶךְ וְהַתַּעֲנִית
וְהַמַּלְכוּת460. אָמַר רַ' תַּנְחוּמָא: אַף הַצּוּקָה461 (שו"ט לא).



רכב אָמַר רַב: אֲנָחָה שׁוֹבֶרֶת חֲצִי גוּפוֹ שֶׁל אָדָם (בר' נח:).



רכג “וְהֵסִיר יְיָ מִמְּךָ כָּל־חֹלִי462”463 – אָמַר רַב: זוֹ עָיִן464: רַב לְטַעְמוֹ465, שֶׁכְּשֶׁהָיָה רַב עוֹלֶה לְבֵית־הַקְּבָרוֹת עָשָׂה מַה שֶּׁעָשָׂה וְאָמַר466: תִּשְׁעִים וְתִשְׁעָה467 בְּעַיִן
רָעָה וְאֶחָד בְּדֶרֶךְ־אָרֶץ. וּשְׁמוּאֵל אָמַר: זֶה
הָרוּחַ468: שְׁמוּאֵל לְטַעְמוֹ, שֶׁאָמַר
שְׁמוּאֵל: הַכֹּל בָּרוּחַ. רַ' חֲנִינָא אָמַר: זוֹ
צִנָּה469. רַ' אֶלְעָזָר אָמַר: זוֹ מָרָה470 (ב"מ קז:).



רכד אָמְרוּ בְּשֵׁם רַב: כָּל־חֹלִי וְלֹא חֳלִי־מֵעָיִם, כָּל־כְּאֵב וְלֹא כְאֵב לֵב, כָּל־מֵחוּשׁ471
וְלֹא מֵחוּשׁ רֹאשׁ (שבת יא.).



רכה אָמַר רַ' שִׁמְעוֹן בֶּן־אֶלְעָזָר: “וְהִנֵּה־טוֹב מְאֹד”472 – זֶה שֵׁנָה. וְכִי
שֵׁנָה טוֹב מְאֹד, אֶתְמְהָה! לֹא כָךְ שָׁנִינוּ: יַיִן וְשֵׁנָה
לִרְשָׁעִים נָאֶה לָהֶם וְנָאֶה לָעוֹלָם? אֶלָּא מִתּוֹךְ שֶׁאָדָם
יָשֵׁן קִמְעָא הוּא עוֹמֵד וְיָגֵעַ בַּתּוֹרָה הַרְבֵּה (ב"ר ט).



רכו אָמַר רַ' יוֹחָנָן: שְׁבוּעָה שֶׁלֹּא אִישַׁן473 שְׁלשָׁה יָמִים – מַלְקִין אוֹתוֹ474 וְיָשֵׁן לְאַלְתָּר475 (סוכה נג.).



רכז אָמַר רַב יְהוּדָה: לֹא נִבְרָא לַיְלָה אֶלָּא לְשֵׁנָה (עיר' סה.).



רכח אָמַר שְׁמוּאֵל: שֵׁנָה בְּעַמּוּד־הַשַּׁחַר כְּאִסְטְמָא לְבַרְזֶל476 (בר' סב:).


––––––––


רכט שָׁנוּ רַבּוֹתֵינוּ: [הַרְבֵּה] דְבָרִים נֶאֶמְרוּ בְּפַת־שַׁחֲרִית477: מַצֶּלֶת מִן הַחַמָּה וּמִן הַצִּנָּה וּמִן הַזִּיקִין478 וּמִן הַמַּזִּיקִים וּמַחְכִּימַת פֶּתִי479, וְזוֹכֶה בַדִּין, לִלְמוֹד תּוֹרָה וּלְלַמֵּד, וּדְבָרָיו
נִשְׁמָעִים480 וְתַלְמוּדוֹ מִתְקַיֵּם בְּיָדוֹ, וְאֵין בְּשָׂרוֹ מַעֲלֶה הֶבֶל481, וְהוֹרֶגֶת כִּנָּה שֶׁבִּבְנֵי־מֵעָיִם482;
וְיֵשׁ אוֹמְרִים: אַף מוֹצִיא אֶת־הַקִּנְאָה וּמַכְנִיס
אֶת־הָאַהֲבָה.

אָמַר לוֹ רַבָּה לְרָבָא בַר מָרִי: מִנַּיִן דָּבָר זֶה
שֶׁאוֹמְרִין הַבְּרִיּוֹת: שִׁשִּׁים רָצִים רוֹדְפִים וְאֵינָם
מַגִּיעִים אֶת־הָאָדָם שֶׁאוֹכֵל פַּת־שַׁחֲרִית, וְאָמְרוּ חֲכָמִים:
הַשְׁכֵּם וֶאֱכֹל בַּקַּיִץ מִפְּנֵי הַחַמָּה וּבַחֹרֶף מִפְּנֵי
הַצִּנָּה? – שֶׁנֶּאֱמַר: “לֹא יִרְעָבוּ וְלֹא יִצְמָאוּ וְלֹא־יַכֵּם
שָׁרָב וָשָׁמֶשׁ”483. אָמַר לוֹ: אַתָּה
אוֹמֵר לִי מִשָּׁם וַאֲנִי אֹמַר לְךָ מִכָּאן: “וַעֲבַדְתֶּם אֵת יְיָ
אֱלֹהֵיכֶם וּבֵרַךְ אֶת־לַחְמְךָ וְאֶת־מֵימֶיךָ484”485 – “וַעֲבַדְתֶּם אֵת יְיָ
אֱלֹהֵיכֶם” זוֹ קְרִיאַת־שְׁמַע וּתְפִלָּה, “וּבֵרַךְ אֶת־לַחְמְךָ
וְאֶת־מֵימֶיךָ” – זוֹ פַת בַּמֶּלַח וְקִיתוֹן שֶׁל מָיִם, מִכָּאן
וְאֵילַךְ “וַהֲסִרֹתִי486 מַחֲלָה מִקִּרְבֶּךָ”487.

שָׁנִינוּ: “מַחֲלָה” זוֹ מָרָה. וְלָמָּה נִקְרָא שְׁמָהּ
מַחֲלָה? שֶׁהִיא מַחֲלָה כָל־גּוּפוֹ שֶׁל אָדָם; דָּבָר אַחֵר:
מַחֲלָה, שֶׁשְּׁמוֹנִים וּשְׁלשָׁה חֳלָאִים488 תְּלוּיִם בְּמָרָה, וְכֻלָּם פַּת־שַׁחֲרִית בַּמֶּלַח
וְקִיתוֹן שֶׁל מַיִם מְבַטַּלְתָּם (ב“מ קז; ב”ק צב:).



רל שָׁנוּ רַבּוֹתֵינוּ: שָׁעָה רִאשׁוֹנָה מַאֲכַל לוּדִים489, שְׁנִיָּה מַאֲכַל לִסְטִים490, שְׁלִישִׁית מַאֲכַל יוֹרְשִׁים491, רְבִיעִית מַאֲכַל כָּל־אָדָם,
חֲמִישִׁית מַאֲכַל פּוֹעֲלִים, שִׁשִּׁית מַאֲכַל תַּלְמִידֵי־חֲכָמִים;
מִכָּאן וְאֵילַךְ – כְּזוֹרֵק אֶבֶן לְחֵמֶת492.

אָמַר אַבַּיֵּי: לֹא אָמְרוּ493 אֶלָּא שֶׁלֹּא טָעַם כְּלוּם בַּבֹּקֶר, אֲבָל אִם טָעַם
כָּל־שֶׁהוּא בַּבֹּקֶר אֵין בְּכָךְ כְּלוּם (שבת י.).



רלא “הַמַּאֲכִלְךָ מָן494 בַּמִּדְבָּר… לְמַעַן עַנֹּתְךָ”495 – רַ' אַמִּי וְרַ' אַסִּי, אֶחָד אָמַר: אֵינוֹ דוֹמֶה מִי
שֶׁיֶּשׁ־לוֹ פַת בְּסַלּוֹ לְמִי שֶׁאֵין לוֹ פַת
בְּסַלּוֹ496; וְאֶחָד אָמַר: אֵינוֹ דוֹמֶה מִי שֶׁרוֹאֶה וְאוֹכֵל לְמִי שֶׁאֵינוֹ רוֹאֶה וְאוֹכֵל497.

אָמַר רַב יוֹסֵף498: מִכָּאן רֶמֶז לְסוֹמִין, שֶׁאוֹכְלִים וְאֵין שְׂבֵעִים.

אָמַר אַבַּיֵּי: הִלְכָּךְ מִי שֶׁיֶּשׁ־לוֹ סְעֻדָּה לֹא יֹאכְלֶנָּה אֶלָּא בַיּוֹם499 (יומא עד:).



רלב אָמַר רַ' יוֹסֵי בְּרַ' בּוּן: אָסוּר לָדוּר בְּעִיר שֶׁאֵין בָּהּ גִּנָּה שֶׁל יָרָק (ירוש‘, קיד’ פ“ד, הי”ב).



רלג אָמַר רַב חִסְדָּא: בַּר בֵּי־רַב שֶׁאֵין לוֹ לֶחֶם הַרְבֵּה לֹא יֹאכַל יָרָק, מִשּׁוּם שֶׁגּוֹרֵר500.

וְאָמַר רַב חִסְדָּא: אֲנִי לֹא הָיִיתִי אוֹכֵל יָרָק
לֹא בַעֲנִיּוּתִי וְלֹא בַעֲשִׁירוּתִי. בַּעֲנִיּוּתִי – מִשּׁוּם
שֶׁגּוֹרֵר; בַּעֲשִׁירוּתִי, שֶׁאָמַרְתִּי: בַּמָּקוֹם שֶׁנִּכְנָס יָרָק
יִכָּנֵס בָּשָׂר וְדָגִים (שבת קמ:).



רלד אָמַר רַב: אָמַר לִי אַדָּא הַצַּיָּד: הַדָּג – צְלֵהוּ בְאָחִיו501, הַעֲלֵהוּ בְּאָבִיו502 וְאָכְלֵהוּ בִּבְנוֹ503, וּשְׁתֵה עָלָיו אָבִיו504 (מו"ק יא.).



רלה אָמַר רַ' יַנַּאי אָמַר רַב: כֹּל שֶׁהוּא כְבֵיצָה505 – בֵּיצָה טוֹבָה מִמֶּנּוּ. כְּשֶׁבָּא רָבִין אָמַר: טוֹבָה בֵּיצָה מְגֻלְגֶּלֶת506 מִשִּׁשָּׁה לוֹגִין סֹלֶת. כְּשֶׁבָּא רַב דִּימִי אָמַר:
טוֹבָה בֵּיצָה מְגֻלְגֶּלֶת מִשִּׁשָּׁה, צְלוּיָה507 – מֵאַרְבָּעָה, מְבֻשֶּׁלֶת – “כֹּל שֶׁהוּא
כְּבֵיצָה508, בֵּיצָה טוֹבָה מִמֶּנּוּ”, חוּץ מִן הַבָּשָׂר (בר' מד:).



רלו שָׁנוּ רַבּוֹתֵינוּ: טְחוֹל509 יָפֶה לַשִּׁנַּיִם וְקָשֶׁה לִבְנֵי־מֵעָיִם,
כְּרֵשִׁין510 קָשִׁים לַשִּׁנַּיִם וְיָפִים לִבְנֵי־מֵעָיִם. כָּל־יָרָק חַי מוֹרִיק511 וְכָל־קָטָן512 מַקְטִין513, וְכָל־נֶפֶשׁ514 מֵשִׁיב אֶת־הַנָּפֶשׁ, וְכָל־קָרוֹב לַנֶּפֶשׁ515 מֵשִׁיב אֶת־הַנָּפֶשׁ. כְּרוּב לְמָזוֹן וּתְרָדִין516 לִרְפוּאָה. אוֹי לוֹ לַבַּיִת517 שֶׁהַלֶּפֶת עוֹבֶרֶת בְּתוֹכוֹ (שם).



רלז שָׁנִינוּ: אַחַר כָּל־אֲכִילָתְךָ אֱכֹל מֶלַח, וְאַחַר כָּל־שְׁתִיָּתְךָ שְׁתֵה מַיִם – וְאִי אַתָּה נִזּוֹק.

אָכַל כָּל־מַאֲכָל וְלֹא אָכַל מֶלַח, שָׁתָה
כָל־מַשְׁקִין וְלֹא שָׁתָה מַיִם – בַּיּוֹם יִדְאַג מִן רֵיחַ הַפֶּה,
וּבַלַּיְלָה יִדְאַג מִפְּנֵי אַסְכְּרָה518.

שָׁנוּ רַבּוֹתֵינוּ: הַמְקַפֶּה519 אֲכִילָתוֹ בְּמַיִם אֵינוֹ בָא לִידֵי חֳלִי־מֵעָיִם. וְכַמָּה?
– אָמַר רַב חִסְדָּא: קִיתוֹן לְפַת520.

אָמַר רַב מָרִי אָמַר רַ' יוֹחָנָן: הָרָגִיל
בַּעֲדָשִׁים אַחַת לִשְׁלשִׁים יוֹם מוֹנֵעַ אַסְכְּרָה מִתּוֹךְ בֵּיתוֹ,
אֲבָל כָּל־יוֹם לֹא. – לָמָּה? – מִשּׁוּם שֶׁקָּשֶׁה לְרֵיחַ
הַפֶּה.

וְאָמַר רַב מָרִי אָמַר רַ' יוֹחָנָן: הָרָגִיל
בְּחַרְדָּל אַחַת לִשְׁלשִׁים יוֹם מוֹנֵעַ חֳלָאִים מִבֵּיתוֹ. אֲבָל
כָּל יוֹם לֹא. – לָמָּה? – מִשּׁוּם שֶׁקָּשֶׁה לְחֻלְשַׁת הַלֵּב.

אָמַר רַ' חִיָּא בַר אָשֵׁי אָמַר רַב: הָרָגִיל
בְּדָגִים קְטַנִּים אֵינוֹ בָא לִידֵי חֳלִי מֵעָיִם, וְלֹא עוֹד אֶלָּא
שֶׁדָּגִים קְטַנִּים מַפְרִין וּמַרְבִּין וּמַבְרִין גּוּפוֹ שֶׁל אָדָם.
אָמַר רַ' חַמָּא בְּרַ' חֲנִינָא: הָרָגִיל בְּקֶצַח521 אֵינוֹ בָא לִידֵי כְאֵב־לֵב. הֵשִׁיבוּ: רַ' שִׁמְעוֹן
בֶּן־גַּמְלִיאֵל אוֹמֵר: קֶצַח אֶחָד מִשִּׁשִּׁים סִמָּנֵי הַמָּוֶת
הוּא, וְהַיָּשֵׁן לְמִזְרַח גָּרְנוֹ522 – דָּמוֹ בְרֹאשׁוֹ?

– לֹא קָשֶׁה: כָּאן בְּרֵיחוֹ523 וְכָאן בְּטַעְמוֹ.

אִמּוֹ שֶׁל רַ' יִרְמִיָה הָיְתָה אוֹפָה הַפַּת וּמַדְבֶּקֶת524 [אֶת הַקֶּצַח] וּמְקַלַּפְתּוֹ525 (בר' מ.).



רלח אָמְרוּ מִשּׁוּם רַ' יְהוּדָה בַר אֶלְעַאי:
אֱכֹל בָּצָל וְשֵׁב בְּצֵל, וְלֹא תֹּאכַל אַוָּזִין וְתַרְנְגֹלִים
וִיהֵא לִבְּךָ רוֹדֵף עָלֶיךָ526 (פסח' קיד.).



רלט צְנוֹן מְחַתֵּךְ מַאֲכָל527, חֲזֶרֶת מְהַפֵּךְ מַאֲכָל, קִשּׁוּת528 מַרְחִיב בְּנֵי־מֵעָיִם.

– וַהֲלֹא שָׁנוּ דְבֵי רַ' יִשְׁמָעֵאל: לָמָּה נִקְרָא
שְׁמָם “קִשּׁוּאִים” – מִפְּנֵי שֶׁקָּשִׁים לְגוּפוֹ שֶׁל אָדָם
כַּחֲרָבוֹת?

– לֹא קָשֶׁה: כָּאן בִּגְדוֹלִים, כָּאן בִּקְטַנִּים (ע“ז יא.; ע”י).



רמ רַ' יִרְמְיָה חָלָה. בָּא אֶצְלוֹ רוֹפֵא לְרַפְּאוֹתוֹ. רָאָה דְלַעַת529 מֻנַּחַת
בְּבֵיתוֹ. הִנִּיחוֹ וְיָצָא. אָמַר: מַלְאַךְ־הַמָּוֶת יֶשׁ־לוֹ לָזֶה
בְּבֵיתוֹ530 – וַאֲנִי אָבוֹא לְרַפְּאוֹתוֹ! (נדר' מט.).



רמא שָׁנוּ רַבּוֹתֵינוּ: חֲמִשָּׁה דְבָרִים נֶאֶמְרוּ בְשׁוּם: מַשְׂבִּיעַ וּמַשְׁחִין531 וּמַצְהִיל פָּנִים וּמַרְבֶּה הַזֶּרַע וְהוֹרֵג כִּנִּים
שֶׁבִּבְנֵי־מֵעָיִם; וְיֵשׁ אוֹמְרִים: מַכְנִיס אַהֲבָה532
וּמוֹצִיא אֶת־הַקִּנְאָה (ב"ק פב.).



רמב שָׁנוּ רַבּוֹתֵינוּ: אַסְפַּרְגּוֹס533
יָפֶה לַלֵּב וְטוֹב לָעֵינַיִם וְכָל־שֶׁכֵּן
לִבְנֵי־מֵעָיִם, וְהָרָגִיל בּוֹ יָפֶה לְכָל־גּוּפוֹ, וְהַמִּשְׁתַּכֵּר
הֵימֶנּוּ קָשֶׁה לְכָל־גּוּפוֹ (בר' נא.).



רמג שָׁנִינוּ: שְׁלשָׁה מַרְבִּים אֶת־הַזֶּבֶל534 וְכוֹפְפִים אֶת־הַקּוֹמָה
וְנוֹטְלִים אֶחָד מֵחֲמֵשׁ מֵאוֹת מִמְּאוֹר עֵינָיו שֶׁל אָדָם, וְאֵלּוּ
הֵם: פַּת קִבָּר וְשֵׁכָר חָדָשׁ וְיָרָק (עיר' נה, נו).



רמד תְּמָרִים – שַׁחֲרִית וְעַרְבִית יָפוֹת,
בְּמִנְחָה רָעוֹת, בַּצָּהֳרַיִם – אֵין כְּמוֹתָן, וּמְבַטְּלוֹת
שְׁלשָׁה דְבָרִים: מַחֲשָׁבָה רָעָה535 וָחֳלִי־מֵעַיִם וְתַחְתּוֹנִיּוֹת536 (כת' י:).



רמה יָפֶה סִפְסוּף537 שֶׁאָכַלְנוּ בְּיַלְדוּתֵנוּ מֵאֲפַרְסְקִין שֶׁאָכַלְנוּ
בְזִקְנוּתֵנוּ (ירוש' פאה פ“ז, ה”ד).



רמו שָׁנוּ רַבּוֹתֵינוּ: מִי שֶׁאֲחָזוֹ בֻלְמוֹס538 מַאֲכִילִין אוֹתוֹ דְּבַשׁ
וְכָל־מִינֵי מְתִיקָה, שֶׁהַדְּבַשׁ וְכָל־מִינֵי מְתִיקָה מְאִירִים
עֵינָיו שֶׁל אָדָם.

אָמַר רַ' יוֹחָנָן: פַּעַם אַחַת אֲחָזַנִי בֻלְמוֹס וְרַצְתִּי לְמִזְרָחָהּ שֶׁל תְּאֵנָה539,
וְקִיַּמְתִּי בְעַצְמִי: “הַחָכְמָה תְּחַיֶּה
בְעָלֶיהָ”540, שֶׁשָּׁנָה רַב יוֹסֵף: הָרוֹצֶה לִטְעוֹם טַעַם תְּאֵנָה יִפְנֶה לְמִזְרָחָהּ.

רַ' יְהוּדָה וְרַ' יוֹסֵי הָיוּ מְהַלְּכִים בַּדָּרֶךְ. אֲחָזוֹ בֻלְמוֹס לְרַ' יְהוּדָה, קִפַּח אֶת־הָרוֹעֶה541 וְאָכַל אֶת־פִּתּוֹ. אָמַר לוֹ רַ' יוֹסֵי: קִפַּחְתָּ
אֶת־הָרוֹעֶה! כְּשֶׁהִגִּיעוּ לְעִיר אֲחָזוֹ בֻלְמוֹס לְרַ' יוֹסֵי,
הִקִּיפוּהוּ לְגִינִין וּקְעָרוֹת542. אָמַר
לוֹ רַ' יְהוּדָה: אֲנִי קִפַּחְתִּי אֶת־הָרוֹעֶה וְאַתָּה קִפַּחְתָּ
אֶת־הָעִיר כֻּלָּהּ (יומא פג:).



רמז הַבְּרִיּוֹת אוֹמְרִין: רַוְחָא לִבְסִימָא שְׁכִיחָא (רֶוַח מָצוּי לְמַעֲדַנִּים543) (עיר' פב.).



רמח אָמַר רַ' שִׁמְעוֹן בֶּן־יוֹחָאי: [אֵלּוּ]
דְבָרִים שֶׁהָעוֹשֶׂה אוֹתָם מִתְחַיֵּב בְּנַפְשׁוֹ וְדָמוֹ בְרֹאשׁוֹ:
הָאוֹכֵל שׁוּם קָלוּף וּבָצָל קָלוּף וּבֵיצָה קְלוּפָה, וְהַשּׁוֹתֶה
מַשְׁקִין מְזוּגִים שֶׁעָבַר עֲלֵיהֶם הַלַּיְלָה, וְהַלָּן
בְּבֵית־הַקְּבָרוֹת, וְהַנּוֹטֵל צִפָּרְנָיו וְזוֹרְקָן
לִרְשׁוּת־הָרַבִּים (נדה יז.).



רמט שְׁלשָׁה מַשְׁקִין אֲסוּרִים מִשּׁוּם גִּלּוּי544: הַמַּיִם וְהַיַּיִן וְהֶחָלָב (תרומ' פ“ח, מ”ד).



רנ שָׁנוּ רַבּוֹתֵינוּ: לֹא יִשְׁתֶּה אָדָם מַיִם
לֹא מִן הַנְּהָרוֹת וְלֹא מִן הָאֲגַמִּים בַּלָּיְלָה, וְאִם שָׁתָה –
דָּמוֹ בְרֹאשׁוֹ, מִפְּנֵי הַסַּכָּנָה (פסח' קיב.).



רנא אָמַר רַב אַמִּי: צְרִיכִין לָחשׁ לְמָה שֶׁהַבְּרִיּוֹת חוֹשְׁשִׁין: אָסוּר לְאָדָם545 לִתֵּן פְּרוּטוֹת לְתוֹךְ הַפֶּה, תַּבְשִׁיל תַּחַת הַמִּטָּה
וּפַת תַּחַת בֵּית־הַשֶּׁחִי, וְלִתְחוֹב סַכִּין לְתוֹךְ הַצְּנוֹן
וּלְתוֹךְ הָאֶתְרוֹג (ירוש' תרומ' פ“ח, ה”ג).



רנב רַ' יוֹחָנָן אָמַר: אָסוּר לֵילֵךְ בְּמִזְרָחוֹ
שֶׁל מְצֹרָע אַרְבַּע אַמּוֹת, וְרַ' שִׁמְעוֹן אָמַר: אֲפִלּוּ מֵאָה
אַמָּה. וְלֹא נֶחֱלָקוּ, מִי שֶׁאָמַר אַרְבַּע אַמּוֹת – בְּשָׁעָה
שֶׁאֵין הָרוּחַ יוֹצֵא, וּמִי שֶׁאָמַר מֵאָה אַמָּה – בְּשָׁעָה
שֶׁהָרוּחַ יוֹצֵא.

רַ' מֵאִיר לֹא אָכַל בֵּיצִים מִמְּבוֹאוֹת שֶׁל מְצֹרָע.
רַ' אַמִּי וְרַ' אַסִּי לֹא הָיוּ נִכְנָסִין לִמְבוֹאוֹת שֶׁל מְצֹרָע.
רֵישׁ־לָקִישׁ כְּשֶׁהָיָה רוֹאֶה אֶחָד מֵהֶם בָּעִיר הָיָה זוֹרֵק בּוֹ
אֲבָנִים. אָמַר לוֹ: צֵא לִמְקוֹמֶךָ546, לֹא תְזַהֵם547 אֶת־הַבְּרִיּוֹת! רַ' אֶלְעָזָר
בְּרַ' שִׁמְעוֹן כְּשֶׁהָיָה רוֹאֶה אֶחָד מֵהֶם הָיָה מִתְחַבֵּא
מִמֶּנּוּ (ויק"ר טז).


––––––––


רנג אָמַר רַ' יַנַּאי: “כָּל־יְמֵי עָנִי רָעִים”548 – זֶה אַסְטְנִיס549, “וְטוֹב־לֵב מִשְׁתֶּה תָמִיד”550 – זֶה שֶׁדַּעְתּוֹ יָפָה551 (ב"ב קמה:).



רנד אָמַר שְׁמוּאֵל: שִׁנּוּי וֶסֶת552 תְּחִלַּת חֳלִי־מֵעָיִם.

“כָּל־יְמֵי עָנִי רָעִים”553 – וַהֲרֵי יֵשׁ שַׁבָּתוֹת וְיָמִים־טוֹבִים554? – כִּשְׁמוּאֵל555 (כת' קי:).



רנה שָׁנִינוּ: אָכַל וְלֹא שָׁתָה – אֲכִילָתוֹ דָם,
וְזֶהוּ תְּחִלַּת חֳלִי־מֵעָיִם; אָכַל וְלֹא הָלַךְ אַרְבַּע אַמּוֹת –
אֲכִילָתוֹ מַרְקֶבֶת, וְזֶהוּ תְּחִלַּת רֵיחַ רָע556; הַנִּצְרָךְ לִנְקָבָיו557 וְאָכַל
– דּוֹמֶה לְתַנּוּר שֶׁהִסִּיקוּהוּ עַל גַּבֵּי אֶפְרוֹ, וְזֶהוּ
תְּחִלַּת רֵיחַ זֻהֲמָא558 (שבת מא.).



רנו אָמַר לוֹ אֵלִיָּהוּ לְרַ' נָתָן: אֱכֹל שְׁלִישׁ וּשְׁתֵה שְׁלִישׁ וְהַנַּח שְׁלִישׁ559: לִכְשֶׁתִּכְעַס תַּעֲמֹד עַל מִלּוּאֶךָ560.

שָׁנָה רַ' חִיָּא: הָרוֹצֶה שֶׁלֹּא יָבֹא לִידֵי חֳלִי מֵעַיִם יְהֵא רָגִיל בְּטִבּוּל561 קַיִץ וָחֹרֶף. סְעֻדָּתְךָ שֶׁהֲנָאָתְךָ מִמֶּנָּה562 מְשֹׁךְ יָדְךָ הֵימֶנָּה563. וְאַל תַּשְׁהֶה עַצְמְךָ564 בְּשָׁעָה שֶׁאַתָּה צָרִיךְ לִנְקָבֶיךָ (גיט' ע.).



רנז אָמַר רַב אַחָאי: הַמַּשְׁהֶה אֶת־נְקָבָיו עוֹבֵר מִשּׁוּם “לֹא־תְשַׁקְּצוּ אֶת־נַפְשֹׁתֵיכֶם”565 (מכ' טז:).



רנח אָמַר לוֹ רַב הוּנָא לְרַבָּה בְנוֹ: מִפְּנֵי מָה אֵין אַתָּה מָצוּי566 לִפְנֵי רַב
חִסְדָּא, שֶׁשְּׁמוּעָתוֹ מְחֻדָּדֶת? אָמַר לוֹ: מַה לִּי לֵילֵך
אֶצְלוֹ? כְּשֶׁאֲנִי בָא אֶצְלוֹ הוּא עוֹסֵק עִמִּי בִּדְבָרִים שֶׁל
מַה־בְּכָךְ; אוֹמֵר לִי: מִי שֶׁנִּכְנַס לְבֵית־הַכִּסֵּא לֹא יֵשֵׁב
בְּהֶדְיָא567 וְלֹא יִטְחַר הַרְבֵּה568, שֶׁאוֹתָהּ כַּרְכֶּשֶׁת569 יוֹשֶׁבֶת עַל שָׁלשׁ
שִׁנַּיִם, וְשֶׁמָּא יִשְׁתַּמְּטוּ שִׁנֵּי הַכַּרְכֶּשֶׁת וּבָא לִידֵי
סַכָּנָה. אָמַר לוֹ: הוּא עוֹסֵק בְּחַיֵּי הַבְּרִיּוֹת וְאַתָּה אוֹמֵר
בִּדְבָרִים שֶׁל מַה־בְּכָךְ! – כָּל־שֶׁכֵּן שֶׁתֵּלֵךְ אֶצְלוֹ (שבת
פב.).



רנט אָמַר לוֹ מִין אֶחָד לְרַ' יְהוּדָה: פָּנֶיךָ דּוֹמִין570 אוֹ כְמַלְוֵי־בְרִבִּית אוֹ
כִמְגַדְּלֵי־חֲזִירִים. אָמַר לוֹ: בַּיְּהוּדִים שְׁנֵיהֶם
אֲסוּרִים571; אֶלָּא עֶשְׂרִים וְאַרְבָּעָה
בֵּית־הַכִּסֵּא יֶשׁ־לִי מִבֵּיתִי וְעַד בֵּית־הַמִּדְרָשׁ, וְכָל־שָׁעָה
וְשָׁעָה לְכָל־אֶחָד572 וְאֶחָד אֲנִי נִכְנָס (נדר' מט; ע"י).



רס אָמַר רַ' יוֹחָנָן מִשּׁוּם רַ' יוֹסֵי בֶּן
קְצַרְתָּה: שֵׁשׁ דְּמָעוֹת הֵן, שָׁלשׁ יָפוֹת וְשָׁלשׁ רָעוֹת: שֶׁל
עָשָׁן וְשֶׁל בְּכִי וְשֶׁל בֵּית־הַכִּסֵּא573 – רָעוֹת; שֶׁל סַם וְשֶׁל שְׂחוֹק וְשֶׁל פֵּרוֹת574
– יָפוֹת (שבת קנא, קנב).



רסא צֹאַת־הַחֹטֶם וְצֹאַת הָאֹזֶן רֻבָּן קָשֶׁה וּמִעוּטָן יָפֶה (ב"מ קז:).


––––––––


רסב חֲמוּרָה סַכָּנָה מֵאִסּוּר575 (חול' י.).



רסג הַכֹּל בִּידֵי שָׁמַיִם חוּץ מִצִּנִּים פַּחִים,
שֶׁנֶּאֱמַר: “צִנִּים פַּחִים בְּדֶרֶךְ עִקֵּשׁ, שׁוֹמֵר נַפְשׁוֹ
יִרְחַק מֵהֶם”576 (כת' ל.).



רסד אֵין סוֹמְכִין עַל הַנֵּס577 (עפ"י פסח' סד.).



רסה אֵין מַזְכִּירִין מַעֲשֵׂה נִסִּים578 (בר' ס.).



רסו לָאו בְּכָל־שָׁעָה וְשָׁעָה מִתְרַחֵשׁ נֵס (מג' ז:).



רסז כָּל־מָקוֹם שֶׁקָּבוּעַ הַנֵּזֶק אֵין סוֹמְכִין עַל הַנֵּס (קיד' לט.).



רסח אֵין הַשָּׂטָן מְקַטְרֵג אֶלָּא בִּשְׁעַת הַסַּכָּנָה (ירוש' שבת פ“ב, ה”ו; ב"ר צא).



רסט בִּשְׁלשָׁה מְקוֹמוֹת שָׂטָן מָצוּי לְקַטְרֵג: הַשָּׁרוּי579 בְּבַיִת רָעוּעַ וְהַמְהַלֵּךְ בַּדֶּרֶךְ יְחִידִי וְהַמְפָרֵשׁ בַּיָּם580 (קה"ר ג).



רע אָמַר רַ' יִצְחָק: שְׁלשָׁה דְבָרִים מַזְכִּירִין עֲוֹנוֹתָיו581 שֶׁל אָדָם, וְאֵלּוּ הֵם: קִיר נָטוּי וְעִיּוּן־תְּפִלָּה582 וּמוֹסֵר דִּין עַל583 חֲבֵרוֹ לַשָּׁמָיִם (בר' נה.).



רעא רַ' יוֹסֵי בֶן חֲלַפְתָּא נִכְנַס לְסִמְטָא584 וְהָיָה הַחַמָּר585 מְהַלֵּךְ אַחֲרָיו. הִגִּיעוּ לְבֵית־שִׁיחַ586
אֶחָד, אָמַר לוֹ הַחַמָּר: מְבַקֵּשׁ אֲנִי לִרְחוֹץ.
אָמַר לוֹ: לֹא תְסַכֵּן עַצְמֶךָ. אָמַר לוֹ [הַחַמָּר]: לְהִתְרַחֵץ
מִטֻּמְאָתִי אֲנִי מְבַקֵּשׁ. אָמַר לוֹ: אַף־עַל־פִּי־כֵן אַל תְּסַכֵּן
עַצְמֶךָ. כֵּוָן שֶׁלֹּא שָׁמַע לוֹ אָמַר לוֹ: יֵרֵד587 וְלֹא יַעֲלֶה – וְכֵן הָיָה (ירוש' בר' פ“ג, ה”ד).



רעב אָמַר רַ' יַנַּאי: לְעוֹלָם אַל יַעֲמוֹד אָדָם
בִּמְקוֹם סַכָּנָה, לוֹמַר שֶׁעוֹשִׂין לוֹ נֵס, שֶׁמָּא אֵין עוֹשִׂין
לוֹ נֵס, וְאִם עוֹשִׂין לוֹ נֵס מְנַכִּין588 לוֹ מִזְּכֻיּוֹתָיו.

אָמַר רַ' חָנִין: מִנַּיִן? – שֶׁנֶּאֱמַר: “קָטֹנְתִּי
מִכֹּל הַחֲסָדִים וּמִכָּל־הָאֱמֶת אֲשֶׁר עָשִׂיתָ
אֶת־עַבְדֶּךָ”589 – אָמַר יַעֲקֹב לִפְנֵי
הַקָּדוֹשׁ־בָּרוּךְ־הוּא: מִתְיָרֵא אֲנִי שֶׁמָּא עַל הַנֵּס שֶׁאַתָּה
עוֹשֶׂה לִי אַתָּה מְנַכֶּה לִי מִזְּכֻיּוֹתַי וְנִמְצֵאתִי קָטֹן מִכֹּל
הַחֲסָדִים וּמִכָּל־הָאֱמֶת (שבת לב.; תענ' כ:; ע"י).



רעג בִּנְהַרְדְּעָא הָיָה כֹתֶל רָעוּעַ, שֶׁלֹּא
הָיוּ רַב וּשְׁמוּאֵל עוֹבְרִים תַּחְתָּיו אַף־עַל־פִּי שֶׁעָמַד
בִּמְקוֹמוֹ590 שְׁלשׁ־עֶשְׂרֵה שָׁנָה. פַּעַם
אַחַת נִזְדַּמֵּן רַב אַדָּא בַר אַהֲבָה לְשָׁם. אָמַר שְׁמוּאֵל לְרַב:
נֵלֵךְ וְנַקִּיף. אָמַר לוֹ: עַכְשָׁו אֵינִי צָרִיךְ, שֶׁהֲרֵי רַב
אַדָּא בַר אַהֲבָה עִמָּנוּ, שֶׁזְּכוּתוֹ מְרֻבָּה וְאֵינִי מִתְיָרֵא (תענ' כ:).



רעד רַב הוּנָא הָיָה לוֹ יַיִן בְּבַיִת רָעוּעַ, וּבִקֵּשׁ לְפַנּוֹתוֹ. הִכְנִיס אֶת־רַב אַדָּא591 בַר אַהֲבָה לְשָׁם וּמְשָׁכוֹ בְּדִבְרֵי תוֹרָה עַד
שֶׁפִּנָּה. לְאַחַר שֶׁיָּצְאוּ נָפַל הַבָּיִת. הִרְגִּישׁ רַב אַדָּא
בַר אַהֲבָה וְהִקְפִּיד: סָבַר לָהּ כְּרַ' יַנַּאי592 (שם).



רעה כָּל הַדְּרָכִים בְּחֶזְקַת סַכָּנָה (ירוש' בר' פ“ד, ה”ד).



רעו אָמַר רַב יְהוּדָה אָמַר רַב: לְעוֹלָם יֵצֵא אָדָם בְּ“כִי־טוֹב593” וְיִכָּנֵס
בְּ“כִי־טוֹב”, שֶׁנֶּאֱמַר: “הַבֹּקֶר אוֹר וְהָאֲנָשִׁים
שֻׁלְּחוּ”594 (תענ' י:).



רעז הַיּוֹצֵא לַדֶּרֶךְ קֹדֶם קְרִיאַת־הַגֶּבֶר595 דָּמוֹ בְרֹאשׁוֹ (יומא כא.).



רעח הַכְנִיסוּ חַמָּה לָעִיר596 (תענ' י:).



רעט אָמַר לוֹ רַב לְרַב אַסִּי: אַל תָּדוּר בְּעִיר שֶׁרֹאשָׁהּ רוֹפֵא597, וְאַל תָּדוּר בְּעִיר שֶׁאֵין הַסּוּס צוֹנֵף598 בָּהּ וְאֵין הַכֶּלֶב נוֹבֵחַ בָּהּ (פסח' קיג.).




י. מְזוֹנוֹתָיו שֶׁל אָדָם. עֲנִיּוּת וַעֲשִׁירוּת


רפ “אֶעֱשֶׂה־לּוֹ עֵזֶר כְּנֶגְדּוֹ”599
– כֵּוָן שֶׁשָּׁמְעָה הָאָרֶץ “אֶעֱשֶׂה־לּוֹ עֵזֶר
כְּנֶגְדּוֹ” מִיָּד רָעֲדָה וְרָעֲשָׁה וְאָמְרָה: רִבּוֹן הָעוֹלָמִים,
אֵין בִּי כֹחַ לָזוּן אֶת־בְּנֵי אָדָם. אָמַר לָהּ: אֲנִי וְאַתְּ נָזוּן
אוֹתָם – וְחָצוּ600 בֵינֵיהֶם (מדה“ג ברא'; פדר”א יב).



רפא אָמַר רַ' יְהוֹשֻׁעַ בֶּן לֵוִי: בְּשָׁעָה
שֶׁאָמַר הַקָּדוֹשׁ־בָּרוּךְ־הוּא לְאָדָם הָרִאשׁוֹן: “וְקוֹץ וְדַרְדַּר
תַּצְמִיחַ לָךְ”601 – זָלְגוּ עֵינָיו
דְּמָעוֹת, אָמַר לְפָנָיו: רִבּוֹנוֹ־שֶׁל־עוֹלָם, אֲנִי וַחֲמוֹרִי
נֹאכַל בְּאֵבוּס אֶחָד602! כֵּוָן שֶׁאָמַר לוֹ: “בְּזֵעַת אַפֶּיךָ תֹּאכַל לֶחֶם603”604 – מִיָּד נִתְקָרְרָה דַעְתּוֹ.

אָמַר רֵישׁ־לָקִישׁ: אַשְׁרֵינוּ שֶׁלֹּא עָמַדְנוּ בָּרִאשׁוֹנָה605.

אָמַר אַבַּיֵּי: וַעֲדַיִן לֹא נִצַּלְנוּ מִמֶּנָּה606, שֶׁהֲרֵי אָנוּ אוֹכְלִים עֵשֶׂב הַשָּׂדֶה607 (פס' קיח.; ע"י).



רפב אָמַר רַ' יוֹחָנָן: קָשִׁים מְזוֹנוֹתָיו שֶׁל
אָדָם כִּפְלַיִם כְּיוֹלֵדָה, שֶׁאִלּוּ בְיוֹלֵדָה נֶאֱמַר:
“בְּעֶצֶב תֵּלְדִי”608, וּבִמְזוֹנוֹת נֶאֱמַר: “בְּעִצָּבוֹן609 תֹּאכֲלֶנָּה”610.

וְאָמַר רַ' יוֹחָנָן: קָשִׁים מְזוֹנוֹתָיו שֶׁל אָדָם
יוֹתֵר מִן הַגְּאֻלָּה, שֶׁאִלּוּ בִגְאֻלָּה כָּתוּב: “הַמַּלְאָךְ
הַגֹּאֵל אֹתִי מִכָּל־רָע”611 – מַלְאָךְ
בִּלְבָד, וְאִלּוּ בִמְזוֹנוֹת כָּתוּב: “הָאֱלֹהִים הָרֹעֶה
אֹתִי”612.

אָמַר רַב שֵׁיזְבִי מִשְּׁמוֹ שֶׁל רַ' אֶלְעָזָר בֶּן
עֲזַרְיָה: קָשִׁים מְזוֹנוֹתָיו שֶׁל אָדָם כִּקְרִיעַת יַם־סוּף,
שֶׁנֶּאֱמַר: “נֹתֵן לֶחֶם לְכָל־בָּשָׂר”613, וְסָמוּךְ לוֹ: “לְגֹזֵר יַם־סוּף לִגְזָרִים”614 (שם).



רפג רַ' אֶלְעָזָר אָמַר: הִקִּישׁ פַּרְנָסָה לִגְאֻלָּה, שֶׁנֶּאֱמַר: “וַיִּפְרְקֵנוּ מִצָּרֵינוּ”615, וְסָמוּךְ לוֹ: “נֹתֵן לֶחֶם לְכָל־בָּשָׂר”616
– מַה־גְּאֻלָּה פְּלָאִים617 אַף פַּרְנָסָה פְּלָאִים (ב"ר כ).



רפד שָׁנוּ רַבּוֹתֵינוּ: מַעֲשֶׂה בְאֶחָד שֶׁמֵּתָה
אִשְׁתּוֹ וְהִנִּיחָה בֵן לִינוֹק, וְלֹא הָיָה לוֹ שְׂכַר מֵינִיקָה
לִתֵּן, וְנַעֲשָׂה לוֹ נֵס וְנִפְתְּחוּ לוֹ דַּדִּין כִּשְׁנֵי דַדֵּי
אִשָּׁה וְהֵינִיק אֶת־בְּנוֹ.

אָמַר רַב יוֹסֵף: בֹּא וּרְאֵה כַּמָּה גָדוֹל אָדָם זֶה,
שֶׁנַּעֲשָׂה לוֹ נֵס כָּזֶה. אָמַר לוֹ אַבַּיֵּי: אַדְּרַבָּה, כַּמָּה
גָרוּעַ אָדָם זֶה, שֶׁנִּשְׁתַנּוּ לוֹ
סִדְרֵי־בְרֵאשִׁית618.

אָמַר רַב יְהוּדָה: בֹּא וּרְאֵה כַּמָּה קָשִׁים
מְזוֹנוֹתָיו שֶׁל אָדָם, שֶׁנִּשְׁתַּנּוּ עָלָיו סִדְרֵי־בְרֵאשִׁית (שבת
נג:).



רפה “יָדַע לֶכְתְּךָ”619 –
הִלּוּכְךָ, לִכְלוּכְךָ, צַעַרְךָ בְּפַרְנָסָתֶךָ (ילק"ש תהל'
כג).



רפו אֵין אָדָם יוֹדֵעַ בַּמֶּה מִשְׂתַּכֵּר (פס' נד:).


––––––––


רפז אָמַר רַב נָתָן בַּר אַבָּא אָמַר רַב:
כָּל־הַמְצַפֶּה לְשֻׁלְחַן אֲחֵרִים עוֹלָם חָשַׁךְ בַּעֲדוֹ,
שֶׁנֶּאֱמַר: “נֹדֵד הוּא לַלֶּחֶם אַיֵּה, יָדַע כִּי־נָכוֹן בְּיָדוֹ
יוֹם חשֶׁךְ”620. רַב חִסְדָּא אָמַר: אַף חַיָּיו אֵינָם חַיִּים.

שָׁנוּ רַבּוֹתֵינוּ: שְׁלשָׁה חַיֵּיהֶם אֵינָם חַיִּים,
וְאֵלּוּ הֵם: הַמְצַפֶּה לְשֻׁלְחַן חֲבֵרוֹ, וּמִי שֶׁאִשְׁתּוֹ
מוֹשֶׁלֶת עָלָיו, וּמִי שֶׁיִּסּוּרִין מוֹשְׁלִין בְּגוּפוֹ; וְיֵשׁ
אוֹמְרִים: אַף מִי שֶׁאֵין לוֹ אֶלָּא חָלוּק621 אֶחָד (ביצה לב:; ע"י).



רפח רַ' אַחַאי בֶּן־יֹאשִׁיָּה אוֹמֵר: הָאוֹכֵל מִשֶּׁלּוֹ דּוֹמֶה לְתִינוֹק הַמִּתְגַּדֵּל עַל שְׁדֵי אִמּוֹ.

הוּא הָיָה אוֹמֵר: בִּזְמַן שֶׁאָדָם אוֹכֵל מִשֶּׁלּוֹ
דַּעְתּוֹ מְיֻשֶּׁבֶת עָלָיו, וַאֲפִלּוּ אוֹכֵל אָדָם מִשֶּׁל אָבִיו
וּמִשֶּׁל אִמּוֹ וּמִשֶּׁל בָּנָיו אֵין דַּעְתּוֹ מְיֻשֶּׁבֶת עָלָיו,
וְאֵין צָרִיךְ לוֹמַר מִשֶּׁל אֲחֵרִים (אדר"נ לא).



רפט שָׁנוּ רַבּוֹתֵינוּ: הַמְצַפֶּה לִשְׂכַר
אִשְׁתּוֹ וְרֵחַיִם – אֵינוֹ רוֹאֶה סִמַּן בְּרָכָה לְעוֹלָם (פס' נ:).



רצ אָדָם רוֹצֶה בְּקַב שֶׁלּוֹ622 מִתִּשְׁעָה קַבִּין שֶׁל חֲבֵרוֹ (ב"מ לח.).



רצא “עֲלֵה־זַיִת טָרָף בְּפִיהָ”623 – מֵהֵיכָן הֵבִיאָה אוֹתוֹ? רַ' בֵיבַי אָמַר: נִפְתְּחוּ לָהּ
שַׁעֲרֵי גַן־עֵדֶן וְהֵבִיאָה אוֹתוֹ. אָמַר רַ' אַבָּהוּ: אִלּוּ
מִגַּן־עֵדֶן הֵבִיאָה אוֹתוֹ לֹא הָיְתָה מְבִיאָה דָבָר
מְעֻלֶּה624: אוֹ קִנָּמוֹן אוֹ בַלְסָמוֹן625? אֶלָּא רֶמֶז רָמְזָה לוֹ
לְנֹחַ, אָמְרָה לוֹ: מוּטָב מַר זֶה מִתַּחַת יָדָיו שֶׁל
הַקָּדוֹשׁ־בָּרוּךְ־הוּא וְלֹא מָתוֹק מִתַּחַת יָדֶיךָ (ב“ר לג; ילק”ש
נח).



רצב אָמַר רַ' יִרְמִיָה בֶּן אֶלְעָזָר: מַהוּ שֶׁנֶּאֱמַר: “וְהִנֵּה עֲלֵה־זַיִת טָרָף בְּפִיהָ”626 – אָמְרָה יוֹנָה לִפְנֵי הַקָּדוֹשׁ־בָּרוּךְ־הוּא: רִבּוֹנוֹ
שֶׁל־עוֹלָם, יִהְיוּ מְזוֹנוֹתַי מְרוּרִים כַּזַּיִת וּמְסוּרִים
בְּיָדֶךָ, וְאַל יִהְיוּ מְתוּקִים כִּדְבַשׁ וּתְלוּיִם בְּיַד בָּשָׂר
וָדָם (עיר' יח:).



רצג עֲשֵׂה שַׁבַּתְּךָ חֹל וְאַל תִּצְטָרֵךְ לַבְּרִיּוֹת (שבת קיח.).



רצד מְכֹר עַצְמְךָ לַעֲבוֹדָה שֶׁהִיא זָרָה לְךָ וְאַל תִּצְטָרֵךְ לַבְּרִיּוֹת (ירוש' בר' פ“ט, ה”ב).



רצה רַ' יוֹחָנָן וְרַ' אֶלְעָזָר אָמְרוּ שְׁנֵיהֶם:
כֵּוָן שֶׁנִּצְרַךְ אָדָם לַבְּרִיּוֹת פָּנָיו מִשְׁתַּנּוֹת
כִּכְרוּם627, שֶׁנֶּאֱמַר: “כְּרֻם־זֻלֻּת לִבְנֵי אָדָם”628 – מַהוּ “כְּרוּם”?
כְּשֶׁבָּא רַב דִּימִי אָמָר: עוֹף אֶחָד יֵשׁ בִּכְרַכֵּי הַיָּם,
“כְּרוּם” שְׁמוֹ, וְכֵוָן שֶׁחַמָּה זוֹרַחַת עָלָיו מִתְהַפֵּךְ לְכַמָּה
גְוָנִים629. וְרַ' אַמִּי וְרַ' אַסִּי אָמְרוּ
שְׁנֵיהֶם: כְּאִלּוּ נָדוֹן בִּשְׁנֵי דִינִים – אֵשׁ וָמָיִם,
שֶׁנֶּאֱמַר: “הִרְכַּבְתָּ אֱנוֹשׁ לְרֹאשֵׁנוּ – בָּאנוּ־בָאֵשׁ
וּבַמַּים”630 (בר' ו:).



רצו קָשָׁה עֲנִיּוּת בְּתוֹךְ בֵּיתוֹ שֶׁל אָדָם יוֹתֵר מֵחֲמִשִּׁים מַכּוֹת (ב"ב קטז.).



רצז אֵין לְךָ מִדָה קָשָׁה מִן הָעֲנִיּוּת, שֶׁכָּל מִי שֶׁהוּא מְדֻקְדָּק631 בָּעֲנִיּוּת
כְּאִלּוּ דְבוּקִים בּוֹ כָּל־יִסּוּרִים שֶׁבָּעוֹלָם, וּכְאִלּוּ בָאוּ
עָלָיו כָּל־הַקְּלָלוֹת שֶׁבְּמִשְׁנֵה־תוֹרָה. וְאָמְרוּ רַבּוֹתֵינוּ:
אִלּוּ נִתְקַבְּצוּ כָל־יִסּוּרִין לְצַד אֶחָד וְהָעֲנִיּוּת לְצַד אֶחָד
– הָעֲנִיּוּת מַכְרַעַת לְכֻלָּן. בֹּא וּרְאֵה, כְּשֶׁהָיָה הַשָּׂטָן
מְקַטְרֵג אִיּוֹב לְהַקָּדוֹשׁ־בָּרוּךְ־הוּא וְאוֹמֵר לוֹ: נָתַתָּ לּוֹ
מָמוֹן וּבָנִים וְאַתָּה חָס עֲלֵיהֶם, אָמַר לוֹ
הַקָּדוֹשׁ־בָּרוּךְ־הוּא [לְאִיּוֹב]: מָה אַתָּה רוֹצֶה, עֲנִיּוּת אוֹ
יִסּוּרִים? אָמַר לוֹ אִיּוֹב לְרִבּוֹן הָעוֹלָם: מְקַבֵּל אֲנִי עָלַי
כָּל־יִסּוּרִים שֶׁבָּעוֹלָם וְלֹא עֲנִיּוּת (שמ"ר לא).



רצח אִמִּיקַנְטְרוֹן632 הָיָה כוֹתֵב לְאַדְרְיָנוֹס קֵיסָר, אָמַר לוֹ: אִם לְמוּלִים
אַתָּה שׂוֹנֵא – אֵלּוּ הַיִּשְׁמְעֵאלִים633;
אִם לִמְשַׁמְּרֵי שַׁבָּת אַתָּה שׂוֹנֵא – אֵלּוּ הַכּוּתִים; הֲרֵי אֵין
אַתָּה שׂוֹנֵא אֶלָּא הָאֻמָּה הַזֹּאת634 בִּלְבָד – אֱלֹהֶיהָ635 יִפָּרַע מֵאוֹתוֹ הָאִישׁ. גָּזַר אַדְרְיָנוֹס636: כָּל־מִי שֶׁעָשָׂה כֵן637 יְפַרְסֵם638 אֶת־עַצְמוֹ לַמֶּלֶךְ,
שֶׁהַמֶּלֶךְ רוֹצֶה לִתֶּן לוֹ דָבָר. הָלַךְ אֶחָד וּפִרְסֵם
אֶת־עַצְמוֹ, אָמַר הַמֶּלֶךְ: יִּשְׂאוּ אֶת־רֹאשׁוֹ [מֵעָלָיו]. אָמַר
לוֹ [הַמֶּלֶךְ]: לָמָה אָמַרְתָּ כֵּן? אָמַר לוֹ: שֶׁאַתָּה מְפַנֶּה
אוֹתוֹ הָאִישׁ מִשָּׁלשׁ דְּאָגוֹת רָעוֹת. אָמַר לוֹ: מָה הֵן? אָמַר
לוֹ: נַפְשׁוֹ שֶׁל אוֹתוֹ הָאִישׁ מְבַקֶּשֶׁת אֶצְלוֹ לֶאֱכֹל בַּבֹּקֶר
וּבָעֶרֶב וְאֵין לוֹ מַה לִּתֵּן לָהּ, וְכֵן אִשְׁתּוֹ וְכֵן בָּנָיו,
אָמַר אַדְרְיָנוֹס: הוֹאִיל וְהוּא חַי חַיִּים רָעִים, הַנִּיחוּ לוֹ.
קָרָא עַל עַצְמוֹ: “וְשָׂנֵאתִי אֶת־הַחַיִּים”639 (קה"ר כ).



רצט עֲנִיּוּת כְּמִיתָה. עָנִי חָשׁוּב כְּמֵת (נדר' ו:; עפ"י שם סד:).



ש דִּקְדּוּקֵי עֲנִיּוּת640 מַעֲבִירִים אֶת־הָאָדָם עַל דַּעְתּוֹ וְעַל דַּעַת קוֹנוֹ
(עיר' מא:).



שא שָׁנִינוּ, רַ' אֶלְעָזָר הַקַּפָּר אוֹמֵר: לְעוֹלָם יְבַקֵּשׁ אָדָם רַחֲמִים עַל מִדָּה זוֹ641, שֶׁאִם הוּא לֹא בָא – בָּא בְנוֹ, וְאִם בְּנוֹ לֹא בָא –
בָּא בֶן בְּנוֹ, שֶׁנֶּאֱמַר: “כִּי בִּגְלַל הַדָּבָר
הַזֶּה”642. – שָׁנוּ דְבֵי רַ' יִשְׁמָעֵאל: גַּלְגַּל הוּא643 שֶׁחוֹזֵר בָּעוֹלָם (שבת קנא:).



שב “כִּי־אֱלֹהִים שֹׁפֵט זֶה יַשְׁפִּיל וְזֶה יָרִים”644 – לְמָה דוֹמֶה הָעוֹלָם־הַזֶּה? לְגַלְגַּל שֶׁבַּגִּנָּה645, כְּלֵי חֶרֶס
שֶׁבּוֹ הַתַּחְתּוֹנִים עוֹלִים מְלֵאִים וְהָעֶלְיוֹנִים יוֹרְדִים
רֵיקָנִים. כָּךְ לֹא כָל־מִי שֶׁהוּא עָשִׁיר הַיּוֹם הוּא עָשִׁיר
לְמָחָר, וְלֹא מִי שֶׁהוּא עָנִי הַיּוֹם עָנִי לְמָחָר. לָמָּה?
שֶׁגַּלְגַּל הוּא הָעוֹלָם (שמ"ר לא).



שג שָׁאֲלָה מַטְרוֹנָא אֶת־רַ' יוֹסֵי בֶן
חֲלַפְתָּא: לְכַמָּה יָמִים בָּרָא הַקָּדוֹשׁ־בָּרוּךְ־הוּא
אֶת־עוֹלָמוֹ? אָמַר לָהּ: לְשִׁשָּׁה יָמִים, שֶׁנֶּאֱמַר: “כִּי
שֵׁשֶׁת־יָמִים עָשָׂה יְיָ אֶת־הַשָּׁמַיִם
וְאֶת־הָאָרֶץ”646. אָמְרָה לוֹ: וּמִן אוֹתָהּ
שָׁעָה עַד הַיּוֹם מַה הוּא עוֹשֶׂה? אָמַר לָהּ: עוֹשֶׂה סֻלָּמוֹת,
מַעֲלֶה לָזֶה מוֹרִיד לָזֶה, מַעֲשִׁיר לָזֶה מוֹרִישׁ לָזֶה (תנח'
וישלח).



שד רַ' אֶלְעָזָר בֶּן פְּדָת עָנִי גָדוֹל הָיָה. הִקִּיז דָּם וְלֹא הָיָה לוֹ מַה־לִּטְעוֹם. מָצָא בֶן־שׁוּם647
וְהֵטִיל לְתוֹךְ פִּיו, תַּשׁ כֹּחוֹ וְנִתְנַמְנֵם.
נִכְנְסוּ חֲכָמִים לְבַקְּרוֹ, רָאוּהוּ שֶׁהוּא בוֹכֶה וְשׂוֹחֵק
וְצִיצִית648 שֶׁל אֵשׁ יוֹצֵאת מִמִּצְחוֹ.
כְּשֶׁנֵּעוֹר אָמְרוּ לוֹ: מִפְּנֵי מָה הָיִיתָ שׂוֹחֵק וּבוֹכֶה
וְצִיצִית שֶׁל אֵשׁ יָצְאָה מִמִּצְחֶךָ? אָמַר לָהֶם: שֶׁרָאִיתִי
הַקָּדוֹשׁ־בָּרוּךְ־הוּא יוֹשֵׁב עִמִּי וְאָמַרְתִּי לְפָנָיו:
רִבּוֹנוֹ־שֶׁל־עוֹלָם, עַד מָתַי אֶצְטַעֵר בָּעוֹלָם הַזֶּה? אָמַר לִי:
אֶלְעָזָר בְּנִי! נוֹחַ לְךָ שֶׁאֶהֱפֹךְ אֶת־הָעוֹלָם לִתְחִלָּתוֹ –
אֶפְשָׁר שֶׁתְּהֵא נוֹלָד בְּשָׁעָה שֶׁל מְזוֹנוֹת649. אָמַרְתִּי לְפָנָיו: רִבּוֹנוֹ־שֶׁל־עוֹלָם, כָּל־כָּךְ –
וְאֶפְשָׁר650!? אָמַרְתִּי לוֹ: שָׁנִים
שֶׁחָיִיתִי מְרֻבּוֹת אוֹ אֵלּוּ שֶׁאֶחְיֶה? אָמַר לִי: אֵלּוּ
שֶׁחָיִיתָ. אָמַרְתִּי לְפָנָיו: אִם כֵּן – אֵינִי רוֹצֶה. אָמַר לִי:
בִּשְׂכַר זֶה שֶׁאָמַרְתָּ: “אֵינִי רוֹצֶה” – אֶתֵּן לְךָ
לָעוֹלָם־הַבָּא שְׁלשָׁה־עָשָׂר נְהָרוֹת שֶׁל שֶׁמֶן אֲפַרְסְמוֹן
טְהוֹרִים כִּפְרָת וְחִדֶּקֶל וְתִתְעַדֵּן בָּהֶם. אָמַרְתִּי לְפָנָיו:
רִבּוֹנוֹ־שֶׁל־עוֹלָם, זֶה – וְלֹא יוֹתֵר!? אָמַר לִי: וְלַחֲבֵרֶיךָ מָה
אֶתֵּן? אָמַרְתִּי לְפָנָיו: רִבּוֹנוֹ־שֶׁל־עוֹלָם, כְּלוּם
מִבָּשָׂר־וָדָם שֶׁאֵין לוֹ אֲנִי מְבַקֵּשׁ? טָפַח651 בְּאֶצְבַּע עַל מִצְחִי וְאָמַר לִי: אֶלְעָזָר בְּנִי, חִצַּי
אֲשַׁלַּח בָּךְ! (תענ' כה.; ע"י).



שה “כָּל־יְמֵי עָנִי רָעִים”652 – וַהֲרֵי יֵשׁ שַׁבָּתוֹת653 וְיָמִים־טוֹבִים?

– כִּשְׁמוּאֵל, שֶׁאָמַר שְׁמוּאֵל: שִׁנּוּי וֶסֶת654 תְּחִלַּת חֳלִי־מֵעָיִם.

בֶּן סִירָא אוֹמֵר: אַף לֵילוֹת –

בְּשֵׁפֶל גַּגִּים655 גַּגּוֹ וּבִמְרוֹם הָרִים כַּרְמוֹ.

מִמְּטַר גַּגִּים לְגַגּוֹ וּמֵעֲפַר כַּרְמוֹ לִכְרָמִים (כת' קי:).



שו בָּתַר עַנְיָא אָזְלָא עֲנְיוּתָא (אַחַר הֶעָנִי הוֹלֶכֶת הָעֲנִיּוּת) (ב"ק צב.).



שז כַּרְכֻּשְׁתָּא וְשֻׁנָּרָא656 עֲבַדוּ הִלּוּלָא מִתַּרְבָּא דְּבִישׁ־גַּדָּא (הַחֻלְדָּה
וְהֶחָתוּל עָשׂוּ מִשְׁתֶּה מֵחֶלְבּוֹ שֶׁל רַע־הַמַּזָּל) (סנה'
קה.).



שח עַל פֶּתַח657 הַחֲנֻיּוֹת658 מְרֻבִּים אַחִים
וְאוֹהֲבִים, וְעַל פֶּתַח הָעֹנִי לֹא אַחִים וְלֹא אוֹהֲבִים (שבת
לב.).



שט בֶּן־זוֹמָא אוֹמֵר: אֵיזֶהוּ עָשִׁיר? הַשָּׂמֵחַ בְּחֶלְקוֹ (אב' ד).



שי שָׁנוּ רַבּוֹתֵינוּ: אֵיזֶה עָשִׁיר? –
כָּל־שֶׁיֶּשׁ־לוֹ נָחַת רוּחַ בְּעָשְׁרוֹ, דִּבְרֵי רַ' מֵאִיר; רַ'
טַרְפוֹן אוֹמֵר: כָּל־שֶׁיֶּשׁ־לוֹ מֵאָה כְרָמִים וּמֵאָה שָׂדוֹת
וּמֵאָה עֲבָדִים שֶׁעוֹבְדִים בָּהֶם; רַ' עֲקִיבָא אוֹמֵר:
כָּל־שֶׁיֶּשׁ־לוֹ אִשָּׁה נָאָה בְּמַעֲשִׂים; רַ' יוֹסֵי אוֹמֵר:
כָּל־שֶׁיֶּשׁ־לוֹ בֵּית־הַכִּסֵּא סָמוּךְ לְשֻׁלְחָנוֹ659
(שבת כ"ה:).



שיא “וּבְחֹסֶר כֹּל”660 –
אָמַר רַ' אַמִּי אָמַר רַב: בְּלֹא נֵר וּבְלֹא שֻׁלְחָן; רַב חִסְדָּּא
אָמַר: בְּלֹא אִשָּׁה; רַב שֵׁשֶׁת אָמַר: בְּלֹא שָׁמֶשׁ; רַב נַחֲמָן
אָמַר: בְּלֹא דֵעָה. שָׁנוּ: בְּלֹא מֶלַח וּבְלֹא
רְבָב661 (נדר' מא.).



שיב אָמַר אַבַּיֵּי: מְקֻבָּלִים אָנוּ: אֵין עָנִי אֶלָּא בְדֵעָה662 (שם).



שיג אָמַר רַ' יְהוֹשֻׁעַ בֶּן לֵוִי: “כָּל־יְמֵי עָנִי רָעִים”663 – זֶה שֶׁדַּעְתּוֹ קְצָרָה664, “וְטוֹב לֵב מִשְׁתֶּה תָמִיד”665 – זֶה שֶׁדַּעְתּוֹ רְחָבָה (ב"ב קמה:).



שיד אֵין עֲנִיּוּת בִּמְקוֹם עֲשִׁירוּת (שבת קב:).



שטו חֲבֵרְךָ מֵת – אַשֵּׁר666, נִתְעַשֵּׁר – לֹא תְאַשֵּׁר (גיט' ל:).


––––––––


שטז כָּל־הָאֵבָרִים תְּלוּיִם בַּלֵּב וְהַלֵּב תָּלוּי בְּכִיס667 (ירוש' תרומ' פ“ח, ה”ד).



שיז שְׁלשָׁה דְבָרִים קָשִׁים לַגּוּף: מַכַּת הַלֵּב
קָשָׁה לַגּוּף, מַכַּת חֳלִי־מֵעַיִם קָשָׁה מִמַּכַּת הַלֵּב –
וְחֶסְרוֹן־כִּיס קָשֶׁה מִכֻּלָּם (קה"ר ז).



שיח “וְאֵת כָּל־הַיְקוּם אֲשֶׁר בְּרַגְלֵיהֶם”668 – אָמַר רַ' אֶלְעָזָר: זֶה מָמוֹנוֹ שֶׁל אָדָם, שֶׁמַּעֲמִידוֹ עַל רַגְלָיו (פס' קיט.).



שיט אָמַר רַ' יוֹחָנָן: זְכוּרְנִי, שֶׁהָיוּ עוֹמְדוֹת אַרְבַּע סְאִים669 בְּסֶלַע, וְהָיוּ הַרְבֵּה נְפוּחֵי־רָעָב בִּטְבֶרְיָא – בְּאֵין אִסָּר670 (ב"ב צא:).



שכ יְהֵא אָדָם חָס עַל נְכָסָיו (ערכ' כד.).



שכא הַתּוֹרָה חָסָה עַל מָמוֹנָם שֶׁל יִשְׂרָאֵל (ר"ה כז.).



שכב נֶאֱמַר: “וְצִוָּה הַכֹּהֵן וּפִנּוּ אֶת־הַבַּיִת” וגו'671 – עַל מֶה חָסָה הַתּוֹרָה? עַל כְּלֵי חַרְסוֹ672 וְעַל פַּכּוֹ וְעַל טִפְיוֹ673. אִם כָּךְ חָסָה הַתּוֹרָה עַל מָמוֹנוֹ הַבָּזוּי674, קַל־וָחֹמֶר עַל מָמוֹנוֹ הֶחָבִיב; אִם כָּךְ חָסָה עַל שֶׁל רָשָׁע675, קַל־וָחֹמֶר עַל שֶׁל צַדִּיק (נגעים פי“ב, מ”ה).



שכג “וַיִּוָּתֵר יַעֲקֹב לְבַדּוֹ”676 – אָמַר רַ' אֶלְעָזָר: שֶׁנִּשְׁתַּיֵּר עַל פַּכִּים קְטַנִּים677. מִכָּאן לַצַּדִּיקִים, שֶׁחָבִיב
עֲלֵיהֶם מָמוֹנָם יוֹתֵר מִגּוּפָם. וְכָל כָּךְ לָמָּה? לְפִי שֶׁאֵין פּוֹשְׁטִים יְדֵיהֶם בְּגָזֵל (חול' צא.).



שכד נְשֹׁרֶת678 בַּבַּיִת קָשָׁה לַעֲנִיּוּת (פסח' קיא:).



שכה אָדָם אֶחָד הָיָה מְחַזֵּר עָלָיו679
שַׂר שֶׁל עֲנִיּוּת וְלֹא הָיָה יָכוֹל לְנַצְּחוֹ, שֶׁהָיָה זָהִיר הַרְבֵּה בְּפֵרוּרִים680.
פַּעַם אַחַת אָכַל פַּת עַל עֲשָׂבִים. אָמַר שַׂר שֶׁל עֲנִיּוּת:
עַכְשָׁו וַדַּאי נָפַל בְּיָדִי681. לְאַחַר
שֶׁאָכַל הֵבִיא מַעְדֵּר וְעָקַר הָעֲשָׂבִים וֶהֱטִילָם לַנָּהָר. שָׁמַע
קוֹל אוֹמֵר: וַי שֶׁהוֹצִיאַנִי אָדָם זֶה מִבֵּיתוֹ!

אָמַר אַבַּיֵּי: מִתְּחִלָּה הָיִיתִי אוֹמֵר: מִפְּנֵי מָה מְכַבְּדִין682 הַפֵּרוּרִים – מִשּׁוּם
נְקִיּוּת; אָמַר לִי מָר: מִשּׁוּם שֶׁקָּשֶׁה לַעֲנִיּוּת (חול' קה:).



שכו שַׂר שֶׁל מְזוֹנוֹת “נָקִיד683” שְׁמוֹ, שַׂר שֶׁל עֲנִיּוּת “נָבָל684” שְׁמוֹ (פסח' קיא:).



שכז לֹא יְהֵא מָמוֹנוֹ [שֶׁל אָדָם] חָבִיב עָלָיו מִגּוּפוֹ (ב"ק קיז:).



שכח חֲזָקָה685, אֵין אָדָם מַעֲמִיד עַצְמוֹ686 עַל מָמוֹנוֹ (שבת קנג).



שכט לְכָךְ נִקְרָא שְׁמָם “נְכָסִים” – שֶׁנִּכְסִים687 מִזֶּה וְנִגְלִין לָזֶה.
וְלָמָּה נִקְרָא שְׁמָם “זוּזִין”? שֶׁזָּזִים מִזֶּה וְנִתָּנִים לָזֶה.
“מָמוֹן”? – מָה אַתָּה מוֹנֶה688, אֵינוֹ כְלוּם! (במ"ר כב).



של אָמַר רַ' יִצְחָק: אֵין הַבְּרָכָה מְצוּיָה אֶלָּא בַדָּבָר הַסָּמוּי מִן הָעָיִן689,
שֶׁנֶּאֱמַר: “יְצַו יְיָ אִתְּךָ אֶת־הַבְּרָכָה
בַּאֲסָמֶיךָ”690.

שָׁנוּ דְבֵי רַ' יִשְׁמָעֵאל: אֵין הַבְּרָכָה מְצוּיָה
אֶלָּא בְדָבָר שֶׁאֵין הָעַיִן שׁוֹלֶטֶת בּוֹ, שֶׁנֶּאֱמַר: “יְצַו יְיָ
אִתְּךָ אֶת הַבְּרָכָה בַּאֲסָמֶיךָ”691.

שָׁנוּ רַבּוֹתֵינוּ: הַנִּכְנָס לָמֹד אֶת־גָּרְנוֹ
אוֹמֵר: יְהִי רָצוֹן מִלְּפָנֶיךָ, יְיָ אֱלֹהֵינוּ, שֶׁתִּשְׁלַח
בְּרָכָה בְּמַעֲשֵׂה יָדֵינוּ. הִתְחִיל לָמֹד אוֹמֵר: בָּרוּךְ
הַשּׁוֹלֵחַ בְּרָכָה בַּכְּרִי692 הַזֶּה.
מָדַד וְאַחַר־כָּךְ בֵּרַךְ הֲרֵי זוֹ תְּפִלַּת־שָׁוְא, לְפִי שֶׁאֵין
הַבְּרָכָה מְצוּיָה לֹא בַדָּבָר הַשָּׁקוּל וְלֹא בַדָּבָר הַמָּדוּד
וְלֹא בַדָּבָר הַמָּנוּי, אֶלָּא בַדָּבָר הַסָּמוּי מִן הָעָיִן (תענ' ח:).


––––––––


שלא הָרוֹאֶה קְדֵרָה בַּחֲלוֹם יְצַפֶּה לְשָׁלוֹם, שֶׁנֶּאֱמַר: “תִּשְׁפֹּת – שָׁלוֹם693 לָנוּ”694 (בר' נו:; ילק"ש, ישע' כו).



שלב כַּד מִשְׁלַם שְׂעוֹרֵי מִכַּדָּא, נָקֵשׁ
וְאָתֵי תִגְרָא בְּבֵיתָא (כְּשֶׁכָּלוֹת הַשְּׂעוֹרִים מִן
הַכַּד695 מְנַקֶּשֶׁת וּבָאָה696 מְרִיבָה בַּבָּיִת) (ב“מ נט.; ע”י).



שלג שָׁנִינוּ, רַ' שִׁמְעוֹן בֶּן אֶלְעָזָר אוֹמֵר: עֲשֵׂה עַד שֶׁאַתָּה מוֹצֵא וּמָצוּי לְךָ697 וְעוֹדְךָ בְיָדֶךָ. וְאִם תַּנִּיחַ צָרְכֵי הַיּוֹם
וְחוֹבוֹתָיו לְמָחָר – דַּיּוֹ לְיוֹם שֵׁנִי לַעֲמוֹד בִּצְרָכָיו
וְחוֹבוֹתָיו, וְאֵיךְ יַעֲמֹד בְּשֶׁל אֶתְמוֹל? (שבת קנא:; עפ"י הערוך).



שלד שָׁנִינוּ, רַ' אֱלִיעֶזֶר הַגָּדוֹל אוֹמֵר:
כָּל־מִי שֶׁיֶּשׁ־לוֹ פַת בְּסַלּוֹ וְאוֹמֵר: מָה אֹכַל לְמָחָר – אֵינוֹ
אֶלָּא מִקְּטַנֵּי־אֲמָנָה (סוטה מח:).



שלה כָּתוּב בְּסֵפֶר בֶּן־סִירָא: “אַל תָּצַר צָרַת
מָחָר, כִּי לֹא תֵדַע מַה יֵּלֶד יוֹם”, שֶׁמָּא מָחָר בָּא
וְאֵינֶנּוּ698 – נִמְצָא מִצְטַעֵר עַל הָעוֹלָם שֶׁאֵין שֶׁלּוֹ (יבמ' סג:).



שלו "דְּבַר־יוֹם בְּיוֹמוֹ699 – מִי שֶׁבָּרָא יוֹם בָּרָא פַרְנָסָתוֹ. מִכָּאן הָיָה רַ'
אֶלְעָזָר הַמּוֹדָעִי אוֹמֵר: כָּל־מִי שֶׁיֶּשׁ לוֹ מַה יֹּאכַל הַיּוֹם
וְאוֹמֵר: מָה אֹכַל לְמָחָר – הֲרֵי זֶה מְחֻסַּר אֲמָנָה700
(מכיל' בשלח – ויסע פב).



שלז הַקָּדוֹשׁ־בָּרוּךְ־הוּא יוֹשֵׁב בְּרוּמוֹ שֶׁל עוֹלָם וּמְחַלֵּק מְזוֹנוֹת לְכָל־בִּרְיָה (פס' קיח.).



שלח הַקָּדוֹשׁ־בָּרוּךְ־הוּא יוֹשֵׁב וְזָן אֶת־כָּל־הָעוֹלָם כֻּלּוֹ, מִקַּרְנֵי רְאֵמִים701 וְעַד בֵּיצֵי כִנִּים (שבת קז:; ע"ז ג:).



שלט מַעֲשֶׂה בְּכֹהֵן אֶחָד שֶׁמָּטָה יָדוֹ,
וּבִקֵּשׁ לָצֵאת לְחוּץ לָאָרֶץ. קָרָא לְאִשְׁתּוֹ, אָמַר לָהּ:
בִּשְׁבִיל שֶׁבְּנֵי אָדָם רְגִילִים לָבוֹא אֶצְלִי לְהַרְאוֹת
אֶת־נִגְעֵיהֶם, בֹּאִי וַאֲנִי אֲלַמְּדֵךְ, שֶׁתְּהִי רוֹאָה
אֶת־הַנְּגָעִים; אִם רָאִית שְׂעָרוֹ שֶׁל אָדָם, שֶׁיָּבֵשׁ הַמַּעְיָן
שֶׁלּוֹ, תְּהִי יוֹדַעַת שֶׁלָּקָה, לְפִי שֶׁכָּל־שֵׂעָר וְשֵׂעָר בָּרָא
לוֹ הַקָּדוֹשׁ־בָּרוּךְ־הוּא מַעְיָן בִּפְנֵי עַצְמוֹ, שֶׁיְהֵא שׁוֹתֶה
מִמֶּנּוּ, יָבֵשׁ הַמַּעְיָן שֶׁלּוֹ – יָבֵשׁ הַשֵּׂעָר. אָמְרָה לוֹ
אִשְׁתּוֹ: וּמָה אִם כָּל־שֵׂעָר וְשֵׂעָר בָּרָא לוֹ
הַקָּדוֹשׁ־בָּרוּךְ־הוּא מַעְיָן בִּפְנֵי עַצְמוֹ שֶׁיְהֵא שׁוֹתֶה
מִמֶּנּוּ, אַתָּה, שֶׁאַתָּה אָדָם, וּבָנֶיךָ מִתְפַּרְנְסִין עַל
יָדֶיךָ, לֹא כָל־שֶׁכֵּן שֶׁיַּזְמִין לְךָ הַקָּדוֹשׁ־בָּרוּךְ־הוּא
פַּרְנָסָה; לְפִיכָךְ לֹא הִנִּיחָה אוֹתוֹ לָצֵאת לְחוּץ־לָאָרֶץ (תנה"ק
תזריע).



שמ שָׁנָה רַב תַּחֲלִיפָא אָחִיו שֶׁל רַבַּנַּאי חוֹזָאָה702: כָּל־מְזוֹנוֹתָיו שֶׁל אָדָם
קְצוּבִים לוֹ מֵרֹאשׁ־הַשָּׁנָה וְעַד יוֹם־הַכִּפּוּרִים, חוּץ
מֵהוֹצָאַת שַׁבָּתוֹת וְהוֹצָאַת יָמִים־טוֹבִים וְהוֹצָאַת בָּנָיו
לְתַלְמוּד־תּוֹרָה, שֶׁאִם פָּחַת703 פּוֹחֲתִין לוֹ, וְאִם הוֹסִיף מוֹסִיפִין לוֹ (ביצה טו,
טז).



שמא אָמַר רָבָא: חַיִּים, בָּנִים וּמְזוֹנוֹת –
אֵינָם תְּלוּיִם בִּזְכוּת אֶלָּא בְּמַזָּל. שֶׁהֲרֵי רַבָּה וְרַב
חִסְדָּא שְׁנֵיהֶם חֲכָמִים צַדִּיקִים הָיוּ, זֶה מִתְפַּלֵּל וְיָרְדוּ
גְשָׁמִים וְזֶה מִתְפַּלֵּל וְיָרְדוּ גְשָׁמִים – רַב חִסְדָּא חָיָה
תִּשְׁעִים וּשְׁתַּיִם שָׁנָה וְרַבָּה חָיָה אַרְבָּעִים; בְּבֵית רַב
חִסְדָּא שִׁשִּׁים חֻפּוֹת704, בְּבֵית רַבָּה
שִׁשִּׁים מִיתוֹת; בְּבֵית רַב חִסְדָּא פַּת סֹלֶת לִכְלָבִים וְאֵינָהּ
מִתְבַּקֶּשֶׁת705, בְּבֵית רַבָּה פַּת שְׂעוֹרִים לִבְנֵי אָדָם וְאֵינָהּ נִמְצֵאת (מו"ק כח.).



שמב שָׁנוּ בְּשֵׁם רַ' שִׁמְעוֹן בֶּן־יוֹחָאי:
הַכִּכָּר וְהַמַּקֵּל נִתְּנוּ מְכֹרָכִים מִן הַשָּׁמָיִם; אָמַר לָהֶם
[הַקָּדוֹשׁ־בָּרוּךְ־הוּא]: אִם שְׁמַרְתֶּם אֶת־הַתּוֹרָה – הֲרֵי
כִכָּר לֶאֱכֹל, וְאִם לָאו – הֲרֵי מַקֵּל לִלְקוֹת בּוֹ (ויק"ר לה).



שמג שָׁנוּ רַבּוֹתֵינוּ: רָעָב בָּעִיר – פַּזֵּר רַגְלֶיךָ706, שֶׁנֶּאֱמַר: “וַיְהִי רָעָב בָּאָרֶץ וַיֵּרֶד אַבְרָם מִצְרַיְמָה”707 (ב"ק ס:).



שמד עשֶׁר – רֻבּוֹ קָשֶׁה וּמִעוּטוֹ יָפֶה (עפ"י גיט' ע.).



שמה מַרְבֶּה נְכָסִים – מַרְבֶּה דְאָגָה (אב' ב).



שמו “וְדִי זָהָב”708 –
מַהוּ “וְדִי זָהָב”? – אָמְרוּ דְבֵי רַ' יַנָּאי: כָּךְ אָמַר משֶׁה
לִפְנֵי הַקָּדוֹשׁ־בָּרוּךְ־הוּא: רִבּוֹנוֹ־שֶׁל־עוֹלָם, בִּשְׁבִיל
כֶּסֶף וְזָהָב שֶׁהִשְׁפַּעְתָּ לָהֶם לְיִשְׂרָאֵל עַד שֶׁאָמְרוּ דַי –
הוּא גָרַם שֶׁעָשׂוּ אֶת־הָעֵגֶל.

אָמְרוּ דְבֵי רַ' יַנָּאי: אֵין אֲרִי נוֹהֵם709 מִתּוֹךְ קֻפָּה שֶׁל תֶּבֶן, אֶלָּא מִתּוֹךְ קֻפָּה שֶׁל בָּשָׂר…

אָמַר רַ' אוֹשַׁעְיָא: מָשָׁל לְאָדָם שֶׁהָיְתָה לוֹ
פָּרָה כְּחוּשָׁה וּבַעֲלַת־אֵבָרִים, הֶאֱכִילָהּ
כַּרְשִׁינִין710 וְהָיְתָה מְבַעֶטֶת בּוֹ;
אָמַר לָהּ: מִי גָרַם לָךְ, שֶׁתְּהֵא מְבַעֶטֶת בִּי? – אֶלָּא
כַרְשִׁינִין שֶׁהֶאֱכַלְתִּיךְ…

אָמַר רַ' חִיָּא בַר אַבָּא אָמַר רַ' יוֹחָנָן: מָשָׁל
לְאָדָם אֶחָד שֶׁהָיָה לוֹ בֵן, הִרְחִיצוֹ וְסָכוֹ וְהֶאֱכִילוֹ
וְהִשְׁקָהוּ, וְתָלָה לוֹ כִּיס עַל צַוָּארוֹ, וְהוֹשִׁיבוֹ עַל פֶּתַח
שֶׁל זוֹנוֹת – מַה יַּעֲשֶׂה אוֹתוֹ הַבֵּן שֶׁלֹּא יֶחֱטָא?

אָמַר רַב שֵׁשֶׁת: זֶהוּ שֶׁאוֹמְרִין הַבְּרִיּוֹת: “בֶּטֶן מְלֵאָה711 – כָּל־מִינֵי רָעָה”.

אָמַר רַ' שְׁמוּאֵל בַּר נַחֲמָנִי אָמַר רַ' יוֹנָתָן:
מִנַּיִן שֶׁחָזַר הַקָּדוֹשׁ־בָּרוּךְ־הוּא וְהוֹדָה לוֹ לְמשֶׁה,
שֶׁנֶּאֱמַר: “וְכֶסֶף הִרְבֵּיתִי לָהּ וְזָהָב – עָשׂוּ
לַבָּעַל”712 (בר' לב.).




יא. יְגִיעַ כַּפָּיִם


שמז יְבָרֶכְךָ יְיָ אֱלֹהֶיךָ"713 – יָכוֹל אֲפִלּוּ אַתָּה יוֹשֵׁב וּבָטֵל? תַּלְמוּד־לוֹמַר:
“בְּכָל־מַעֲשֵׂה יָדְךָ אֲשֶׁר תַּעֲשֶׂה”714 –
אִם עוֹשֶׂה אָדָם מִתְבָּרֵךְ, וְאִם לָאו – אֵינוֹ מִתְבָּרֵךְ (תדב“א
יד; ילק”ש תהלים כג).



שמח רַ' דָסְתַּאי בַּר יַנַּאי אוֹמֵר מִשּׁוּם רַ' מֵאִיר: הֲרֵי הוּא אוֹמֵר בְּיִצְחָק “וּבֵרַכְתִּיךָ”715 – דָּרַשׁ יִצְחָק וְאָמַר: הוֹאִיל וְאֵין בְּרָכָה שׁוֹרָה
אֶלָּא בְּמַעֲשֵׂי־יָדַיִם, עָמַד וְזָרָע, שֶׁנֶּאֱמַר: “וַיִּזְרַע
יִצְחָק בָּאָרֶץ הַהִיא וַיִּמְצָא בַּשָּׁנָה הַהִיא מֵאָה
שְׁעָרִים”716 (תוספ‘, בר’ ז).



שמט “אֶת־עָנְיִי וְאֶת־יְגִיעַ כַּפַּי רָאָה אֱלֹהִים וַיּוֹכַח אָמֶשׁ”717 – שֶׁהִזְהִירוֹ
מֵהָרַע לוֹ בִּזְכוּת יְגִיעַ כַּפָּיו. לִמֵּד, שֶׁלֹּא יֹאמַר אָדָם:
אֹכַל וְאֶשְׁתֶּה וְאֶרְאֶה בְטוֹב וְלֹא אַטְרִיחַ עַצְמִי, וּמִן
הַשָּׁמַיִם יְרַחֵמוּ, לְכָךְ נֶאֱמַר: “מַעֲשֵׂה יָדָיו
בֵּרַכְתָּ”718 – צָרִיךְ אָדָם לַעֲמוֹל
וְלַעֲשׂוֹת בִּשְׁתֵּי יָדָיו, וְהַקָּדוֹשׁ־בָּרוּךְ־הוּא שׁוֹלֵחַ
אֶת־בִּרְכָתוֹ (תנח' ויצא).



שנ “לֵךְ אֶל־נְמָלָה עָצֵל, רְאֵה דְרָכֶיהָ וַחֲכָם”719 – רַ' שִׁמְעוֹן בֵּן אֶלְעָזָר אוֹמֵר: עָלוּב720 הָיָה אָדָם זֶה שֶׁצָּרִיךְ
לִלְמֹד מִן הַנְּמָלָה. אִלּוּ לָמַד וְעָשָׂה עָלוּב הָיָה; אֶלָּא
שֶׁצָּרִיךְ לִלְמֹד מִדְּרָכֶיהָ וְלֹא לָמָד (ספרי האזינו).



שנא “וַיַּפֵּל יְיָ אֱלֹהִים תַּרְדֵּמָה”721 – רַ' יְהוֹשֻׁעַ דְּסִכְנִין בְּשֵׁם רַ' לֵוִי אָמַר: תְּחִלַּת מַפָּלָה – שֵׁנָה722. יָשֵׁן לוֹ וְאֵינוֹ עוֹסֵק בַּתּוֹרָה, יָשֵׁן לוֹ וְאֵינוֹ
עוֹשֶׂה מְלָאכָה (ב“ר יז; ילק”ש שם).



שנב רַ' שִׁמְעוֹן בֶּן־אֶלְעָזָר אוֹמֵר: אַף אָדָם
הָרִאשׁוֹן לֹא טָעַם כְּלוּם עַד שֶׁעָשָׂה מְלָאכָה, שֶׁנֶּאֱמַר:
“וַיַּנִּחֵהוּ בְגַן־עֵדֶן לְעָבְדָהּ וּלְשָׁמְרָהּ”723 – וְאַחַר־כָּךְ “מִכֹּל עֵץ־הַגָּן אָכֹל
תֹּאכֵל”724. רַ' טַרְפוֹן אוֹמֵר: הַקָּדוֹשׁ־בָּרוּךְ־הוּא לֹא הִשְׁרָה725 שְׁכִינָתוֹ עַל־יִשְׂרָאֵל עַד שֶׁעָשׂוּ מְלָאכָה,
שֶׁנֶּאֱמַר: “וְעָשׂוּ לִי מִקְדָּשׁ וְשָׁכַנְתִּי
בְּתוֹכָם”726. רַ' יְהוּדָה בֶן־בְּתֵירָא
אוֹמֵר: מִי שֶׁאֵין לוֹ מְלָאכָה לַעֲשׂוֹת מַה־יַּעֲשֶׂה? אִם יֶשׁ לוֹ
חָצֵר חֲרֵבָה אוֹ שָׂדֶה חֲרֵבָה יֵלֵךְ וְיִתְעַסֵּק בָּהּ, שֶׁנֶּאֱמַר:
“שֵׁשֶׁת יָמִים תַּעֲבֹד וְעָשִׂיתָ כָּל־מְלַאכְתֶּךָ”727
– מַה־תַּלְמוּד־לוֹמַר “וְעָשִׂיתָ כָּל־מְלַאכְתֶּךָ”?
לְהָבִיא אֶת־מִי שֶׁיֶּשׁ־לוֹ חֲצֵרוֹת אוֹ שָׂדוֹת חֲרֵבוֹת יֵלֵךְ
וְיִתְעַסֵּק בָּהֶן. רַ' יוֹסֵי אוֹמֵר: אֵין אָדָם מֵת אֶלָּא מִתּוֹךְ
הַבַּטָּלָה (אדר"נ יא)



שנג מָשָׁל לְאָדָם שֶׁהָיְתָה לוֹ סְיָחָה728 וַחֲמוֹרָה וַחֲזִירָה, וְהָיָה נוֹתֵן729 לַחֲמוֹרָה וְלַסְּיָחָה בְּמִדָּה,
וְלַחֲזִירָה בְּלֹא מִדָּה. אָמְרָה סְיָחָה לַחֲמוֹרָה: מַה־שּׁוֹטֶה זֶה
עוֹשֶׂה? אָנוּ שֶׁאָנוּ עוֹשִׂין מְלַאכְתּוֹ שֶׁל בַּעַל־הַבַּיִת נוֹתֵן
לָנוּ בְּמִדָּה וְלַחֲזִירָה שֶׁאֵינָהּ עוֹשָׂה כְּלוּם – נוֹתֵן שֶׁלֹּא
בְמִדָּה! אָמְרָה לָהּ חֲמוֹרָה לַסְּיָחָה: תָּבוֹא הַשָּׁעָה וְאַתְּ
רוֹאָה בְּמַפַּלְתָּהּ, שֶׁאֵין מַאֲכִילִין אוֹתָהּ יוֹתֵר לִכְבוֹדָהּ
אֶלָּא לְרָעָתָהּ. כֵּוָן שֶׁבָּא קָלֶנְדַּס730 מִיָּד נָטְלוּ לַחֲזִירָה וּנְחָרוּהָ731. הִתְחִילוּ נוֹתְנִין שְׂעוֹרִים לִפְנֵי בִתָּהּ שֶׁל
חֲמוֹרָה וְהָיְתָה מְנַשֶּׁבֶת בָּהֶן וְלֹא אָכָלָה, אָמְרָה לָהּ
אִמָּהּ: בִּתִּי, לֹא הַמַּאֲכָל גּוֹרֵם אֶלָּא הַבַּטָּלָה גּוֹרָמֶת (אס“ר ז; ילק”ש שם ג).



שנד הַבַּטָּלָה מְבִיאָה לִידֵי זִמָּה. הַבַּטָּלָה מְבִיאָה לִידֵי שִׁעְמוּם732 (כת' נט:).



שנה “וְכִי תָבֹאוּ אֶל־הָאָרֶץ וּנְטַעְתֶּם”733 – אָמַר לָהֶם
הַקָּדוֹשׁ־בָּרוּךְ־הוּא לְיִשְׂרָאֵל: אַף־עַל־פִּי שֶׁתִּמְצְאוּ
אוֹתָהּ מְלֵאָה כָל־טוּב, לֹא תֹאמְרוּ: נֵשֵׁב וְלֹא נִטַּע, אֶלָּא
הֱווּ זְהִירִים בִּנְטִיעוֹת; כְּשֵׁם שֶׁנִּכְנַסְתֶּם וּמְצָאתֶם
נְטִיעוֹת שֶׁנָּטְעוּ אֲחֵרִים אַף אַתֶּם הֱיוּ נוֹטְעִים
לִבְנֵיכֶם.

“אֶת־הַכֹּל עָשָׂה יָפֶה בְעִתּוֹ, גַּם אֶת־הָעֹלָם נָתַן בְּלִבָּם”734 – “הָעֹלָם” כָּתוּב735, אִלּוּלֵא שֶׁהֶעְלִים
הַקָּדוֹשׁ־בָּרוּךְ־הוּא מִלִּבּוֹ שֶׁל אָדָם אֶת יוֹם־הַמִּיתָה לֹא
הָיָה אָדָם בּוֹנֶה וְלֹא נוֹטֵעַ, שֶׁהָיָה אוֹמֵר: לְמָחָר אֲנִי מֵת,
לָמָה אֲנִי עוֹמֵד וּמִתְיַגֵּעַ לַאֲחֵרִים? לְפִיכָךְ הֶעְלִים
הַקָּדוֹשׁ־בָּרוּךְ־הוּא מִלִּבּוֹת שֶׁל בְּנֵי אָדָם
אֶת־יוֹם־הַמִּיתָה, שֶׁיְהֵא אָדָם בּוֹנֶה [וְנוֹטֵעַ]: זָכָה –
יִהְיֶה לוֹ, לֹא זָכָה – לַאֲחֵרִים.

מַעֲשֶׂה בְּאַדְרְיָנוֹס הַמֶּלֶךְ, שֶׁהָיָה עוֹבֵר לַמִּלְחָמָה וְהוֹלֵךְ עִם הַגְּיָסוֹת736 שֶׁלּוֹ לְהִלָּחֵם עַל מְדִינָה אַחַת שֶׁמָּרְדָה עָלָיו.
מָצָא בַדֶּרֶךְ זָקֵן אֶחָד שֶׁהָיָה נוֹטֵעַ נְטִיעוֹת תְּאֵנִים. אָמַר
לוֹ אַדְרְיָנוֹס: בֶּן־כַּמָּה שָׁנִים אַתָּה עַכְשָׁו? אָמַר לוֹ:
בֶּן־מֵאָה שָׁנָה. אָמַר־לוֹ: אַתָּה זָקֵן בֶּן־מֵאָה שָׁנָה עוֹמֵד
וְטוֹרֵחַ וְנוֹטֵעַ נְטִיעוֹת, וְכִי סָבוּר אַתָּה לֶאֱכוֹל מֵהֶן? אָמַר
לוֹ: אֲדוֹנִי הַמֶּלֶךְ, הֲרֵינִי נוֹטֵעַ, אִם אֶזְכֶּה אֹכַל מִפֵּרוֹת
נְטִיעוֹתָי, וְאִם לָאו – כְּשֵׁם שֶׁיָּגְעוּ אֲבוֹתַי לִי כָּךְ אֲנִי
יָגֵעַ לְבָנָי. עָשָׂה אַדְרְיָנוֹס שָׁלשׁ שָׁנִים בַּמִּלְחָמָה
וְחָזָר. מָצָא לְאוֹתוֹ זָקֵן בְּאוֹתוֹ מָקוֹם. מֶה עָשָׂה אוֹתוֹ זָקֵן?
נָטַל סַלְסִלָּה737 וּמִלֵּא אוֹתָהּ
בִּכּוּרֵי תְאֵנִים יָפוֹת וְקֵרַב לִפְנֵי אַדְרְיָנוֹס. אָמַר לְפָנָיו:
אֲדוֹנִי הַמֶּלֶךְ, קַבֵּל מִן עַבְדֶּךָ. אֲנִי הוּא אוֹתוֹ הַזָּקֵן
שֶׁמָּצָאתָ אוֹתִי בַּהֲלִיכָתְךָ עוֹמֵד וְנוֹטֵעַ, הֲרֵי כְבָר זִכַּנִי
הַמָּקוֹם לֶאֱכוֹל מִפֵּרוֹת נְטִיעוֹתַי, וְאֵלּוּ שֶׁבְּתוֹךְ
הַסַּלְסִלָּה – מֵהֶם. מִיָּד אָמַר אַדְרְיָנוֹס לַעֲבָדָיו: טְלוּ
אֶת־הַסַּלְסִלָּה מִמֶּנּוּ וּמַלְאוּ אוֹתָהּ זְהוּבִים. עָשׂוּ כָךְ.
נָטַל הַזָּקֵן אֶת־הַסַּלְסִלָּה מְלֵאָה זְהוּבִים וְהָלַךְ לְבֵיתוֹ,
וְהִתְחִיל מִשְׁתַּבֵּחַ בִּפְנֵי אִשְׁתּוֹ וּבָנָיו. סָח לָהֶם
כָּל־אוֹתוֹ הַמַּעֲשֶׂה. הָיְתָה שְׁכֶנְתּוֹ עוֹמֶדֶת שָׁם וְשָׁמְעָה
מַה שֶּׁאָמַר הַזָּקֵן. אָמְרָה לְבַעְלָהּ: כָּל־בְּנֵי אָדָם הוֹלְכִין
וְהַקָּדוֹשׁ־בָּרוּךְ־הוּא נוֹתֵן לָהֶם וּמְזַמֵּן לָהֶם טוֹבָה וְאַתָּה
יוֹשֵׁב בַּבַּיִת בָּאֲפֵלָה. הֲרֵי שָׁכֵן שֶׁלָּנוּ כִּבֵּד
אֶת־הַמֶּלֶךְ בְּסַלְסִלָּה שֶׁל תְּאֵנִים וּמִלֵּא אוֹתָהּ לוֹ
זְהוּבִים; [אַף] אַתָּה עֲמוֹד וְטֹל סַל גָּדוֹל וּמַלֵּא אוֹתוֹ
כָּל־מִינֵי מְגָדִים, תַּפּוּחִים וּתְאֵנִים וּשְׁאָר פֵּרוֹת יָפִים
שֶׁהוּא אוֹהֵב אוֹתָם הַרְבֵּה, לֵךְ וְכַבְּדוֹ בָהֶם, שֶׁמָּא יְמַלֵּא
לְךָ זְהוּבִים כְּמוֹ שֶׁעָשָׂה לִשְׁכֵנֵנוּ הַזָּקֵן. הָלַךְ וְשָׁמַע
לְאִשְׁתּוֹ וְנָטַל סַל גָּדוֹל וּמִלֵּא אוֹתוֹ תְּאֵנִים וְטָעַן עַל
כְּתֵפוֹ וְקָרַב לִפְנֵי הַמֶּלֶךְ בְּקֻפַּנְדַּר738, וְעָמַד וְאָמָר: אֲדוֹנִי הַמֶּלֶךְ, שָׁמַעְתִּי שֶׁאַתָּה
אוֹהֵב אֶת־הַפֵּרוֹת וּבָאתִי לְכַבֶּדְךָ בִּתְאֵנִים. אָמַר הַמֶּלֶךְ
לִסְרַדְיוֹטִין739 שֶׁלּוֹ: טְלוּ אוֹתָן מִמֶּנּוּ וְטִפְחוּ740 אוֹתָן עַל פָּנָיו.
עָמְדוּ וְהִפְשִׁיטוּהוּ עָרֹם וְהִתְחִילוּ טוֹפְחִין אוֹתָן עַל פָּנָיו
עַד שֶׁנָּפְחוּ פָנָיו, סִמּוּ741 אֶת עֵינָיו וַעֲשָׂאוּהוּ דֻגְמָא742. הָלַךְ לְבֵיתוֹ
בְּפַחֵי־נֶפֶשׁ כְּשֶׁהוּא בוֹכֶה. רָאֲתָה אוֹתוֹ אִשְׁתּוֹ שֶׁפָּנָיו
נְפוּחוֹת וְגוּפוֹ מְשֻׁבָּר וּמֻכֶּה. אָמְרָה לוֹ: מַה לָּךְ? אָמַר
לָהּ: כָּל־אוֹתוֹ הַכָּבוֹד אֲשַׁלֵּם לָךְ. אָמְרָה לוֹ: צֵא
וְהִשְׁתַּבַּח בִּפְנֵי אִמְּךָ שֶׁהָיוּ תְאֵנִים וְלֹא
אֶתְרוֹגִים743, וְשֶׁהָיוּ בְשֵׁלוֹת וְלֹא פַגּוֹת744 (תנח' קדושים; ויק"ר כה).



שנו אִם אֵין אָדָם מְתַקֵּן מֵעֶרֶב־שַׁבָּת – מַה־יֹּאכַל בְּשַׁבָּת?

אִם אֵין אָדָם חוֹרֵשׁ וְזוֹרֵעַ וְקוֹצֵר וּבוֹצֵר
בִּימוֹת־הַחַמָּה – מַהוּ אוֹכֵל בִּימוֹת־הַגְּשָׁמִים? (קה"ר א; מד' מש' ו).



שנז אָמַר רַ' חֲנִינָא בֶן פַּזִּי: הַקּוֹצִים הַלָּלוּ אֵינָם לֹא מִתְנַכְּשִׁים745 וְלֹא
נִזְרָעִים, וּמֵאֲלֵיהֶם הֵם יוֹצְאִים וּמְתַמְּרִים
וְעוֹלִים746; הַחִטִּים הַלָּלוּ כַּמָּה צַעַר וְכַמָּה יְגִיעַ עַד שֶׁלֹּא יַעֲלוּ (ב"ר מה).



שנח רַ' טַרְפוֹן הָיָה אוֹמֵר: אַל תַּרְחֵק עַצְמְךָ מִמִּדָּה שֶׁאֵין לָהּ קִצְבָה747 וּמִמְּלָאכָה שֶׁאֵין לָהּ גְּמִירָא748. מָשָׁל לְמָה הַדָּבָר דּוֹמֶה? לְאֶחָד שֶׁהָיָה נוֹטֵל מֵי
הַיָּם749 וּמֵטִיל לְיַבָּשָׁה, יָם אֵינוֹ
חָסֵר וְיַבָּשָׁה אֵינָהּ מִתְמַלֵּאת. הָיָה מְקַצֵּר
בְּדַעְתּוֹ750. אָמַר לוֹ: רֵיקָא, מִפְּנֵי
מָה אַתָּה מְקַצֵּר בְּדַעְתֶּךָ? בְּכָל־יוֹם טוֹל
שְׂכָרְךָ751 דֵּינָר שֶׁל זָהָב (אדר"נ כז).



שנט אָמַר רַב שֵׁשֶׁת: גְּדוֹלָה מְלָאכָה שֶׁמְּחַמֶּמֶת אֶת־בְּעָלֶיהָ (גיט' סז:).



שס רַ' יְהוּדָה בַּהֲלִיכָתוֹ לְבֵית־הַמִּדְרָשׁ
נָטַל קַנְקַן עַל כְּתֵפוֹ. אָמַר: גְּדוֹלָה מְלָאכָה שֶׁמְּכַבֶּדֶת אֶת־בְּעָלֶיהָ.

רַ' שִׁמְעוֹן נָטַל קֻפָּה עַל כְּתֵפוֹ. אָמָר: גְּדוֹלָה מְלָאכָה שֶׁמְּכַבֶּדֶת אֶת־בְּעָלֶיהָ (נדר' מט:).



שסא אָמַר רַ' מֵאִיר: בֹּא וּרְאֵה, כַּמָּה
גָדוֹל כֹּחַ שֶׁל מְלָאכָה: שׁוֹר, שֶׁבִּטְּלוֹ מִמְּלַאכְתּוֹ752 – חֲמִשָּׁה753, שֶׂה שֶׁלֹּא בִטְּלוֹ מִמְּלַאכְתּוֹ – אַרְבָּעָה (ב"ק עט:).



שסב שָׁנוּ דְּבֵי רַ' יִשְׁמָעֵאל: “וּבָחַרְתָּ בַּחַיִּים”754 – זוֹ אֻמָּנוּת (ירוש' פאה פ“א, ה”א).



שסג רַבָּן גַּמְלִיאֵל אוֹמֵר: כָּל מִי־שֶׁיֵּשׁ
בְּיָדוֹ אֻמָּנוּת לְמָה הוּא דוֹמֶה? לְכֶרֶם שֶׁמֻּקָּף גָּדֵר וּלְחָרִיץ שֶׁמֻּקָּף סְיָג755. וְכֹל שֶׁאֵין
בְּיָדוֹ אֻמָּנוּת לְמָה הוּא דוֹמֶה? לְכֶרֶם שֶׁאֵינוֹ מֻקָּף גָּדֵר וּלְחָרִיץ שֶׁאֵינוֹ מֻקָּף סְיָג.

רַ' אֶלְעָזָר בְּרַ' צָדוֹק אוֹמֵר מִשּׁוּם רַבָּן
גַּמְלִיאֵל: כָּל־שֶׁיֵּשׁ בְּיָדוֹ אֻמָּנוּת לְמָה הוּא דוֹמֶה? לְכֶרֶם
גָּדוּר, שֶׁאֵין בְּהֵמָה וְחַיָּה נִכְנָסוֹת לְתוֹכוֹ וְאֵין עוֹבְרִים
וְשָׁבִים אוֹכְלִים אֶת־מַה שֶּׁבְּתוֹכוֹ וְאֵין רוֹאִים אֶת־מַה
שֶּׁבְּתוֹכוֹ756; וְכֹל שֶׁאֵין בְּיָדוֹ
אֻמָּנוּת לְמָה הוּא דוֹמֶה? לְכֶרֶם פָּרוּץ, שֶׁבְּהֵמָה וְחַיָּה
נִכְנָסוֹת לְתוֹכוֹ וְעוֹבְרִים וְשָׁבִים אוֹכְלִים אֶת־מַה
שֶּׁבְּתוֹכוֹ וְרוֹאִים כָּל־מַה שֶּׁבְּתוֹכוֹ (תוס' קיד' א).



שסד שֵׁב שְׁנֵי757 הֲוָא כַפְנָא וְאַבָּבָא דְאֻמָּנָא לָא חֲלַף (סנה' כט.).


––––––––


שסה שְׁמַעְיָה אוֹמֵר: אֱהַב אֶת־הַמְּלָאכָה וּשְׂנָא אֶת־הָרַבָּנוּת758 (אב' א).



שסו רַבָּן גַּמְלִיאֵל בְּנוֹ שֶׁל רַ' יְהוּדָה
הַנָּשִׂיא אוֹמֵר: יָפֶה תַלְמוּד־תּוֹרָה עִם
דֶּרֶךְ־אֶרֶץ759, שֶׁיְגִיעַת שְׁנֵיהֶם
מַשְׁכַּחַת עָוֹן; וְכָל־תּוֹרָה שֶׁאֵין עִמָּהּ מְלָאכָה, סוֹפָהּ
בְּטֵלָה וְגוֹרֶרֶת760 עָוֹן (שם ב).



שסז כָּל־שֶׁיֶּשְׁנוֹ בְּמִקְרָא וּבְמִשְׁנָה
וּבְדֶרֶךְ־אֶרֶץ לֹא בִמְהֵרָה הוּא חוֹטֵא, שֶׁנֶּאֱמַר: “וְהַחוּט
הַמְשֻׁלָּשׁ לֹא בִמְהֵרָה יִנָּתֵק”761.
וְכָל־שֶׁאֵינוֹ לֹא בְמִקְרָא וְלֹא בְמִשְׁנָה וְלֹא בְדֶרֶךְ־אֶרֶץ
אֵינוֹ מִן הַיִּשּׁוּב (קיד' מ:).



שסח אָמַר רַ' יִשְׁמָעֵאל בַּר רַב נַחֲמָן: עֶשְׂרִים וְשִׁשָּׁה דוֹרוֹת762 קָדְמָה
דֶרֶךְ־אֶרֶץ אֶת־הַתּוֹרָה. זֶהוּ שֶׁנֶּאֱמַר: “לִשְׁמֹר אֶת־דֶּרֶךְ עֵץ
הַחַיִּים”763 – “דֶּרֶךְ” זוֹ דֶּרֶךְ־אֶרֶץ, וְאַחַר־כָּךְ “עֵץ הַחַיִּים” – זוֹ תוֹרָה764 (ויק"ר ט).



שסט שָׁנוּ רַבּוֹתֵינוּ: “וְאָסַפְתָּ דְגָנֶךָ” וגו‘765 – מַה תַּלְמוּד לוֹמַר? לְפִי שֶׁנֶּאֱמַר: “לֹא־יָמוּשׁ סֵפֶר הַתּוֹרָה הַזֶּה מִפִּיךָ”766
– יָכוֹל, דְּבָרִים כִּכְתָבָם767, תַּלְמוּד לוֹמַר: “וְאָסַפְתָּ דְגָנֶךָ” – נְהַג בָּהֶם
מִנְהַג דֶּרֶךְ־אָרֶץ, דִּבְרֵי רַ’ יִשְׁמָעֵאל. רַ' שִׁמְעוֹן בֶּן
יוֹחַאי אוֹמֵר: אֶפְשָׁר, אָדָם חוֹרֵשׁ בִּשְׁעַת חֲרִישָׁה וְזוֹרֵעַ
בִּשְׁעַת זְרִיעָה וְקוֹצֵר בִּשְׁעַת קְצִירָה, וְדָשׁ בִּשְׁעַת
דִּישָׁה, וְזוֹרֶה בִּשְׁעַת הָרוּחַ – תּוֹרָה מַה תְּהֵא עָלֶיהָ?
אֶלָּא בִּזְמַן שֶׁיִּשְׂרָאֵל עוֹשִׂין רְצוֹנוֹ שֶׁל מָקוֹם,
מְלַאכְתָּם נַעֲשֵׂית עַל־יְדֵי אֲחֵרִים, שֶׁנֶּאֱמַר: “וְעָמְדוּ זָרִים
וְרָעוּ צֹאנְכֶם”768, וּבִזְמַן שֶׁאֵין
יִשְׂרָאֵל עוֹשִׂין רְצוֹנוֹ שֶׁל מָקוֹם מְלַאכְתָּם נַעֲשֵׂית עַל־יְדֵי
עַצְמָם, שֶׁנֶּאֱמַר: “וְאָסַפְתָּ דְגָנֶךָ”; וְלֹא עוֹד – אֶלָּא
שֶׁמְּלֶאכֶת אֲחֵרִים נַעֲשֵׂית עַל יָדָם, שֶׁנֶּאֱמַר: “וְעָבַדְתָּ
אֶת־אֹיְבֶיךָ”769.

אָמַר אַבַּיֵּי: הַרְבֵּה עָשׂוּ כְּרַ' יִשְׁמָעֵאל770 וְעָלְתָה בְיָדָם771, כְּרַ' שִׁמְעוֹן בֶּן יוֹחַאי – וְלֹא עָלְתָה בְיָדָם.

אָמַר לָהֶם רָבָא לְרַבָּנָן: בְּבַקָּשָׁה מִכֶּם,
שֶׁלֹּא תֵרָאוּ לְפָנַי לֹא בִימֵי נִיסָן וְלֹא בִימֵי
תִשְׁרֵי772, כְּדֵי שֶׁלֹּא תִטָּרְדוּ בִמְזוֹנוֹתֵיכֶם כָּל־הַשָּׁנָה.

אָמַר רַבָּה בַּר־בַּר־חָנָה אָמַר רַ' יוֹחָנָן מִשּׁוּם
רַ' יְהוּדָה בְרַ' אֶלְעָאי: בֹּא וּרְאֵה, מַה בֵּין דּוֹרוֹת
הָרִאשׁוֹנִים לְדוֹרוֹת הָאַחֲרוֹנִים. דּוֹרוֹת הָרִאשׁוֹנִים שֶׁעָשׂוּ
תוֹרָתָם קֶבַע וּמְלַאכְתָּם עֲרַאי, זוֹ וְזוֹ נִתְקַיְּמָה בְיָדָם;
דּוֹרוֹת הָאַחֲרוֹנִים שֶׁעָשׂוּ מְלַאכְתָּם קֶבַע וְתוֹרָתָם עֲרַאי,
זוֹ וְזוֹ לֹא נִתְקַיְּמָה בְיָדָם (בר' לה:; ע"י).



שע רַ' יְהוֹשֻׁעַ אוֹמֵר: שׁוֹנֶה אָדָם שְׁתֵּי
הֲלָכוֹת בְּשַׁחֲרִית וּשְׁתֵּי הֲלָכוֹת בְּעַרְבִית וְעוֹסֵק
בִּמְלַאכְתּוֹ כָּל־הַיּוֹם, מַעֲלִין עָלָיו כְּאִלּוּ קִיֵּם
אֶת־כָּל־הַתּוֹרָה כֻלָּהּ.

“וְהָגִיתָ בּוֹ יוֹמָם וָלַיְלָה”773 – מִכָּאן הָיָה רַ' שִׁמְעוֹן בֶּן־יוֹחַאי אוֹמֵר: לֹא
נִתְּנָה הַתּוֹרָה לִדְרוֹשׁ אֶלָּא לְאוֹכְלֵי הַמָּן774, שֶׁלֹּא הָיָה לָהֶם צֹרֶךְ לִמְלָאכָה וְלֹא לִסְחוֹרָה, הָא
כֵיצַד? הָיָה יוֹשֵׁב וְדוֹרֵשׁ, וְלֹא הָיָה יוֹדֵעַ מֵהֵיכָן אוֹכֵל
וְשׁוֹתֶה וּמֵהֵיכָן לוֹבֵשׁ וּמִתְכַּסֶּה; הָא לֹא נִתְּנָה תוֹרָה
לִדְרוֹשׁ אֶלָּא לְאוֹכְלֵי הַמָּן, וּשְׁנִיִּים לָהֶם – אוֹכְלֵי
תְרוּמָה (מכיל' בשלח–ויסע ב; תנח' בשלח).



שעא אָמַר רַ' חִיָּא בַר אַמִּי בְּשֵׁם עֻלָּא:
גָּדוֹל הַנֶּהֱנֶה מִיגִיעוֹ יוֹתֵר מִירֵא־שָׁמָיִם, שֶׁהֲרֵי אֵצֶל
יְרֵא־שָׁמַיִם נֶאֱמַר: “אַשְׁרֵי־אִישׁ יָרֵא
אֶת־יְיָ”775, וְאִלּוּ אֵצֶל נֶהֱנֶה מִיגִיעוֹ
נֶאֱמַר: “יְגִיעַ כַּפֶּיךָ כִּי תֹּאכֵל אַשְׁרֶיךָ וְטוֹב
לָךְ”776 – אַשְׁרֶיךָ בָּעוֹלָם־הַזֶּה וְטוֹב לָךְ בָּעוֹלָם־הַבָּא (בר' ח.).



שעב אָמַר רַ' חָנָא הַשֻּׁלְחָנִי777: עוֹמֵד הָיָה לְמַעְלָה מִמֶּנִּי בַּר־נַפָּחָא, וּבִקֵּשׁ
מִמֶּנִּי דֵּינָר קוֹרְדִינָאִי778 לְשַׁעֵר בּוֹ נֶקֶב שֶׁל טְרֵפָה779, וּבִקַּשְׁתִּי
לַעֲמוֹד מִפָּנָיו וְלֹא הִנִּיחָנִי, אָמַר לִי: שֵׁב, בְּנִי, שֵׁב;
אֵין בַּעֲלֵי־אֻמָּנֻיּוֹת רַשָּׁאִים לַעֲמוֹד מִפְּנֵי
תַלְמִידֵי־חֲכָמִים, בְּשָׁעָה שֶׁהֵם עֲסוּקִים780 בִּמְלַאכְתָּם (חול' נד:).



שעג “טוֹב לַגֶּבֶר781 כִּי־יִשָּׂא עֹל בִּנְעוּרָיו”782 – עֹל תּוֹרָה, עֹל אִשָּׁה, עֹל מְלָאכָה (איכ"ר ג).



שעד רַ' יְהוּדָה אוֹמֵר: כֹּל שֶׁאֵינוֹ מְלַמֵּד אֶת־בְּנוֹ אֻמָּנוּת כְּאִלּוּ מְלַמְּדוֹ לִסְטוּת783 (קיד' כט.)



שעה רַ' מֵאִיר אוֹמֵר: לְעוֹלָם יְלַמֵּד אָדָם
אֶת־בְּנוֹ אֻמָּנוּת נְקִיָּה וְקַלָּה, וְיִתְפַּלֵּל לְמִי שֶׁהָעֹשֶׁר
וְהַנְּכָסִים שֶׁלּוֹ; שֶׁאֵין אֻמָּנוּת שֶׁאֵין בָּהּ עֲנִיּוּת
וַעֲשִׁירוּת; שֶׁלֹּא עֲנִיּוּת מִן הָאֻמָּנוּת וְלֹא עֲשִׁירוּת מִן
הָאֻמָּנוּת, אֶלָּא הַכֹּל לְפִי זְכוּתוֹ שֶׁל־אָדָם.

רַ' שִׁמְעוֹן בֶּן אֶלְעָזָר אוֹמֵר: רָאִיתָ מִיָּמֶיךָ
חַיָּה וָעוֹף שֶׁיֵּשׁ לָהֶם אֻמָּנוּת – וְהֵם מִתְפַּרְנְסִים שֶׁלֹּא
בְצַעַר; וַהֲלֹא לֹא נִבְרְאוּ אֶלָּא לְשַׁמְּשֵׁנִי, וַאֲנִי נִבְרֵאתִי
לְשַׁמֵּשׁ אֶת־קוֹנִי, – אֵינוֹ דִין שֶׁאֶתְפַּרְנֵס שֶׁלֹּא בְצַעַר?&gt;
אֶלָּא שֶׁהֲרֵעוֹתִי אֶת־מַעֲשַׂי וְקִפַּחְתִּי784 אֶת־פַּרְנָסָתִי.

שָׁנִינוּ, רַ' שִׁמְעוֹן בֶּן אֶלְעָזָר אוֹמֵר: מִיָּמַי לֹא רָאִיתִי אֲרִי סַבָּל785, צְבִי קַיָּץ786, שׁוּעָל חֶנְוָנִי, זְאֵב מוֹכֵר
קְדֵרוֹת – וְהֵם מִתְפַּרְנְסִים שֶׁלֹּא בְצַעַר, וְהֵם לֹא נִבְרְאוּ
אֶלָּא לְשַׁמְּשֵׁנִי, וַאֲנִי נִבְרֵאתִי לְשַׁמֵּשׁ אֶת־קוֹנִי; וּמָה
אֵלּוּ שֶׁלֹּא נִבְרְאוּ אֶלָּא לְשַׁמְּשֵׁנִי מִתְפַּרְנְסִים שֶׁלֹּא
בְצַעַר, אֲנִי שֶׁנִּבְרֵאתִי לְשַׁמֵּשׁ אֶת־קוֹנִי, אֵינוֹ דִין
שֶׁאֶתְפַּרְנֵס שֶׁלֹּא בְצַעַר? אֶלָּא שֶׁהֲרֵעוֹתִי אֶת־מַעֲשַׂי
וְקִפַּחְתִּי אֶת־פַּרְנָסָתִי, שֶׁנֶּאֱמַר: “עֲוֹנוֹתֵיכֶם
הִטּוּ־אֵלֶּה וְחַטֹּאותֵיכֶם מָנְעוּ הַטּוֹב מִכֶּם”787 (שם פב.:; תוספ', שם ה).



שעו אַבָּא־גוּרְיָן אִישׁ צַיְדָן אוֹמֵר מִשּׁוּם
אַבָּא־גוּרְיָא: לֹא יְלַמֵּד אָדָם אֶת־בְּנוֹ חַמָּר,
גַמָּל788, קַדָּר, סַפָּן, רוֹעֶה וְחֶנְוָנִי, שֶׁאֻמָּנוּתָן אֻמָּנוּת־לִסְטִים.

רַ' יְהוּדָה אוֹמֵר מִשְּׁמוֹ: הַחַמָּרִים רֻבָּם
רְשָׁעִים, הַגַּמָּלִים רֻבָּם כְּשֵׁרִים, הַסַּפָּנִים רֻבָּם
חֲסִידִים. טוֹב שֶׁבָּרוֹפְאִים לְגֵיהִנֹּם789, וְהַכָּשֵׁר שֶׁבַּטַּבָּחִים790 שֻׁתָּפוֹ שֶׁל עֲמָלֵק (קיד' פב.).



שעז שָׁנוּ רַבּוֹתֵינוּ: כֹּל שֶׁעֲסָקָיו עִם הַנָּשִׁים סוּרוֹ רָע791, כְּגוֹן הַצּוֹרְפִים וְהַסָּרִיקִים792 וְהַנָּקוֹרוֹת793 וְהָרוֹכְלִים794 וְהַגַּרְדִּים795 וְהַסַּפָּרִים796 וְהַכּוֹבְסִים וְהַגָּרָע797 וְהַבַּלָּן798 וְהַבּוּרְסִי799 – אֵין מַעֲמִידִין מֵהֶם לֹא מֶלֶךְ וְלֹא כֹהֵן גָּדוֹל.

מַה טָּעַם? לֹא מִשּׁוּם שֶׁפְּסוּלִים הֵם, אֶלָּא מִשּׁוּם שֶׁאֻמָּנוּתָם בְּזוּיָה.

שָׁנוּ רַבּוֹתֵינוּ: עֲשָׂרָה דְּבָרִים נֶאֶמְרוּ בְגָרָע: מְהַלֵּךְ עַל צִדּוֹ800 וְרוּחוֹ גַסָּה, וְנִתְלֶה וְיוֹשֵׁב801, וְעֵינוֹ צָרָה802, וְעֵינוֹ רָעָה803, אוֹכֵל הַרְבֵּה804 וּמוֹצִיא קִמְעָא805, וְחָשׁוּד עַל הָעֲרָיוֹת806 וְעַל הַגָּזֵל807 וְעַל שְׁפִיכוּת־דָּמִים808 (שם).



שעח שָׁנִינוּ, רַבִּי אוֹמֵר: אֵין לְךָ אֻמָּנוּת שֶׁעוֹבֶרֶת מִן הָעוֹלָם809, אַשְׁרֵי מִי שֶׁרוֹאֶה אֶת־הוֹרָיו בְּאֻמָּנוּת מְעֻלָּה810, אוֹי לוֹ לְמִי שֶׁרוֹאֶה אֶת־הוֹרָיו בְּאֻמָּנוּת פְּגוּמָה.
אִי אֶפְשָׁר לָעוֹלָם בְּלֹא בַסָּם וּבְלֹא בּוּרְסִי. אַשְׁרֵי מִי
שֶׁאֻמָּנוּתוֹ בַּסָּם811 וְאוֹי לוֹ לְמִי שֶׁאֻמָּנוּתוֹ בּוּרְסִי (שם:).



שעט אָמַר רַ' זוּטְרָא בַר טוֹבִיָּה אָמַר רַב: מַהוּ שֶׁנֶּאֱמַר: “אֶת־הַכֹּל עָשָׂה יָפֶה בְעִתּוֹ”812? – מְלַמֵּד שֶׁכָּל־אֶחָד וְאֶחָד יִפָּה813 לוֹ הַקָּדוֹשׁ־בָּרוּךְ־הוּא אֻמָּנוּתוֹ בְּפָנָיו (בר'
מג:).



שפ “וַיָּסוּרוּ שָׁם וַיֹּאמְרוּ לוֹ מִי־הֱבִיאֲךָ הֲלֹם”814 – אָמְרוּ לוֹ: לֹא מִמּשֶׁה אַתָּה
בָא – וְעַכְשָׁו תֵּעָשֶׂה כֹּמֶר לַעֲבוֹדָה זָרָה? אָמַר לָהֶם: כָּךְ
מְקֻבָּלְנִי מִבֵּית אֲבִי־אַבָּא: לְעוֹלָם יַשְׂכִּיר אָדָם עַצְמוֹ
לַעֲבוֹדָה זָרָה וְאַל יִצְטָרֵךְ לַבְּרִיּוֹת.

הוּא סָבַר לַעֲבוֹדָה זָרָה מַמָּשׁ, – וְלֹא הִיא,
אֶלָּא עֲבוֹדָה זָרָה – עֲבוֹדָה שֶׁזָּרָה לוֹ, וּכְמוֹ שֶׁאָמַר רַב
לְרַב כָּהֲנָא: פְּשׁוֹט נְבֵלָה בַּשּׁוּק וְטוֹל שָׂכָר, וְלֹא תֹאמַר
כֹּהֵן אֲנִי וְאָדָם גָּדוֹל אֲנִי, וּגְנַאי הוּא לִי (ב“ב קי.;
ע”י).



שפא “יְיָ רֹעִי לֹא אֶחְסָר”815 – אָמַר רַב חַמָּא בַר חֲנִינָא: אַתָּה מוֹצֵא, אֵין לְךָ
אֻמָּנוּת בְּזוּיָה יוֹתֵר מִשֶׁל רוֹעֶה, שֶׁכָּל־יָמָיו הוּא הוֹלֵךְ
בְּמַקְלוֹ וּבְתַרְמִילוֹ, וְדָוִד קָרָא לְהַקָּדוֹשׁ־בָּרוּךְ־הוּא
רוֹעֶה (ילק"ש תהלים).



שפב שֶׁמָּא יֹאמַר אָדָם: בֶּן־אֲבוֹת הָעוֹלָם
אֲנִי, מִמִּשְׁפָּחָה גְדוֹלָה, אֵינִי רָאוּי לַעֲשׂוֹת מְלָאכָה
וּלְהִתְבַּזּוֹת. אוֹמְרִים לוֹ: שׁוֹטֶה, כְּבָר קְדָמְךָ יוֹצְרֶךָ,
שֶׁעָשָׂה מְלָאכָה קֹדֶם שֶׁבָּאתָ לָעוֹלָם, שֶׁנֶּאֱמַר:
“מִכָּל־מְלַאכְתּוֹ אֲשֶׁר עָשָׂה”816 (מד' נעל').



שפג “אֶת־עָנְיִי וְאֶת־יְגִיעַ כַּפַּי רָאָה אֱלֹהִים”817 – אָמַר רַ' יִרְמְיָה: חֲבִיבָה
הִיא הַמְּלָאכָה מִזְּכוּת אָבוֹת, שֶׁזְּכוּת אֲבוֹת הִצִּילָה מָמוֹן
וּמְלָאכָה הִצִּילָה נְפָשׁוֹת. זְכוּת אֲבוֹת הִצִּילָה מָמוֹן,
שֶׁנֶּאֱמַר: “לוּלֵי אֱלֹהֵי אָבִי… כִּי עַתָּה רֵיקָם818
שִׁלַּחְתָּנִי”819, וּמְלָאכָה
הִצִּילָה נְפָשׁוֹת, שֶׁנֶּאֱמַר: “אֶת־עָנְיִי וְאֶת־יְגִיעַ כַּפַּי
רָאָה אֱלֹהִים וַיּוֹכַח אָמֶשׁ820”821 (ב"ר עד).



שפד זְכוּת מְלָאכָה עוֹמֶדֶת בְּמָקוֹם שֶׁאֵין זְכוּת אָבוֹת יְכוֹלָה לַעֲמוֹד (תנח' ויצא).




יב. עֲבוֹדַת אֲדָמָה וּמַשָּׂא־וּמַתָּן


שפה אָמַר רַ' אֶלְעָזָר: עֲתִידִים כָּל־בַּעֲלֵי אֻמָּנֻיּוֹת שֶׁיַּעַמְדוּ עַל הַקַּרְקָע822,
שֶׁנֶּאֱמַר: “וְיָרְדוּ מֵאֳנִיּוֹתֵיהֶם כֹּל תֹּפְשֵׂי מָשׁוֹט
מַלָּחִים כֹּל חֹבְלֵי הַיָּם אֶל־הָאָרֶץ יַעֲמֹדוּ”823.

וְאָמַר רַ' אֶלְעָזָר: אֵין לְךָ אֻמָּנוּת פְּחוּתָה824 מִן הַקַּרְקַע, שֶׁנֶּאֱמַר “וְיָרְדוּ825”826.

רַ' אֶלְעָזָר רָאָה קַרְקַע שֶׁנֶּחֶרְשָׁה לְרָחְבָּהּ.
אָמַר לָהּ: אֲפִלּוּ תִּהְיִי נֶחֱרֶשֶׁת לְאָרְכֵּךְ –
לְהַפֵּךְ827 בִּסְחוֹרָה טוֹב מִמֵּךְ.

רַב נִכְנַס בֵּין הַשִּׁבֳּלִים, רָאָה אוֹתָן שֶׁהֵן מִתְנוֹפְפוֹת828, אָמַר לַהֶן: אֲפִלּוּ תִּתְנוֹפְפוּ וְתִתְנוֹפְפוּ – לְהַפֵּךְ בִּסְחוֹרָה טוֹב מִכֶּן.

אָמַר רָבָא: מֵאָה זוּזִים בִּסְחוֹרָה829 – בְּכָל־יוֹם בָּשָׂר וָיָיִן830, מֵאָה זוּזִים בְּקַרְקַע – מֶלַח וִירָקוֹת; וְלֹא עוֹד,
אֶלָּא שֶׁמַּשְׁכַּבְתּוֹ עַל הָאָרֶץ831 וּמְטִילָה לוֹ מְרִיבָה832 (יבמ' סג.).



שפו טוֹב מִי שֶׁיֶּשׁ־לוֹ גִנָּה, מְזַבְּלָהּ
וּמְעַדְּרָהּ וּמִתְפַּרְנֵס מִמֶּנָּה, מִמִּי שֶׁהוּא נוֹטֵל גִּנּוֹת
שֶׁל אֲחֵרִים בְּמֶחֱצָה833. הַמָּשָׁל אוֹמֵר: דְּאָגַר גִּנָּה834 אָכַל צִפֳּרִין, דְּאָגַר גִּנִּין צִפֳּרִין אָכְלִין לֵהּ (ויק"ר ג).



שפז אָמַר רַ' אֶלְעָזָר: כָּל אָדָם שֶׁאֵין לוֹ
קַרְקַע אֵינוֹ אָדָם, שֶׁנֶּאֱמַר: “הַשָּׁמַיִם שָׁמַיִם לַייָ
וְהָאָרֶץ נָתַן לִבְנֵי־אָדָם”835 (יבמ' סג.).



שפח וְאָמַר רַ' אֶלְעָזָר: לֹא נִתְּנָה קַרְקַע אֶלָּא לְבַעֲלֵי זְרוֹעוֹת836, שֶׁנֶּאֱמַר: “וְאִישׁ זְרוֹעַ לוֹ הָאָרֶץ”837.

אָמַר רֵישׁ־לָקִישׁ: מַהוּ שֶׁנֶּאֱמַר: “עֹבֵד אַדְמָתוֹ יִשְׂבַּע־לָחֶם”838? – אִם עוֹשֶׂה אָדָם עַצְמוֹ כְּעֶבֶד לָאֲדָמָה839 – יִשְׂבַּע לָחֶם, וְאִם לָאו – לֹא יִשְׂבַּע לָחֶם (סנה' נח:).



שפט “מֶלֶךְ לְשָׂדֶה נֶעֱבָד”840 – אֲפִלּוּ מֶלֶךְ שׁוֹלֵט מִסּוֹף הָעוֹלָם וְעַד סוֹפוֹ
לְשָׂדֶה נֶעֱבָד, שׁוֹאֵל וְאוֹמֵר: “עָשְׂתָה הָאָרֶץ841? לֹא עָשְׂתָה הָאָרֶץ?” לְפִיכָךְ “אֹהֵב כֶּסֶף לֹא־יִשְׂבַּע
כֶּסֶף, וּמִי־אֹהֵב בֶּהָמוֹן לֹא תְבוּאָה”842 – שֶׁכָּל מִי שֶׁהוּא הוֹמֶה וּמְהַמֶּה843 אַחַר הַמָּמוֹן וְקַרְקַע אֵין לוֹ – מָה הֲנָאָה יֶשׁ־לוֹ?
(קה"ר ה).



שצ שְׁלשָׁה הֵם שֶׁהָיוּ לְהוּטִים844
אַחַר הָאֲדָמָה וְלֹא נִמְצָא בָהֶם תּוֹעֶלֶת, וְאֵלּוּ הֵם: קַיִן עוֹבֵד אֲדָמָה845, נֹחַ אִישׁ הָאֲדָמָה846 וְעֻזִיָּהוּ אוֹהֵב אֲדָמָה847 (ב"ר כב).



שצא “וּבָרוּךְ אַתָּה בַּשָּׂדֶה”848 – שֶׁיְהוּ נְכָסֶיךָ מְשֻׁלָּשִׁים849: שְׁלִישׁ בִּתְבוּאָה, שְׁלִישׁ בְּזֵיתִים וּשְׁלִישׁ
בִּגְפָנִים (ב"מ קז.).



שצב שָׁנוּ רַבּוֹתֵינוּ: “וְטֹבֵל בַּשֶּׁמֶן רַגְלוֹ”850 – זֶה חֶלְקוֹ שֶׁל אָשֵׁר851, שֶׁמּוֹשֵׁךְ שֶׁמֶן כְּמַעְיָן.

אָמְרוּ: פַּעַם אַחַת נִצְרְכוּ אַנְשֵׁי לוּדְקְיָא852 לְשָׁמֶן, מִנּוּ לָהֶם פַּלְמֵיטוֹס853 אֶחָד. אָמְרוּ לוֹ: לֵךְ
וְהָבֵא לָנוּ שֶׁמֶן בְּמֵאָה רִבּוֹא. הָלַךְ לִירוּשָׁלָיִם, אָמְרוּ
לוֹ: לֵךְ לְצוֹר. הָלַךְ לְצוֹר, אָמְרוּ לוֹ: לֵךְ
לְגוּשׁ־חָלָב854. הָלַךְ לְגוּשׁ־חָלָב,
אָמְרוּ לוֹ: לֵךְ אֵצֶל פְּלוֹנִי לַשָּׂדֶה. הָלַךְ וּמְצָאוֹ
עוֹזֵק855 תַּחַת זֵיתָיו. אָמַר לוֹ: יֵשׁ לְךָ
שֶׁמֶן בְּמֵאָה רִבּוֹא שֶׁאֲנִי צָרִיךְ? אָמַר לוֹ: הַמְתֵּן לִי עַד
שֶׁאֲסַיֵּם מְלַאכְתִּי. הִמְתִּין עַד שֶׁסִּיֵּם מְלַאכְתּוֹ. לְאַחַר
שֶׁסִּיֵּם מְלַאכְתּוֹ, הִפְשִׁיל856 כֵּלָיו לַאֲחוֹרָיו וְהָיָה מְסַקֵּל וּבָא בַדָּרֶךְ857. אָמַר: לָזֶה יֶשׁ־לוֹ שֶׁמֶן בְּמֵאָה רִבּוֹא? כִּמְדֻמֶּה
אֲנִי שֶׁשְּׂחוֹק שָׂחֲקוּ בִי הַיְּהוּדִים858. כֵּוָן שֶׁהִגִּיעַ לְעִירוֹ הוֹצִיאָה לוֹ שִׁפְחָתוֹ
קֻמְקוּם859 שֶׁל חַמִּין וְרָחַץ בּוֹ יָדָיו
וְרַגְלָיו, וְהוֹצִיאָה לוֹ סֵפֶל שֶׁל זָהָב מָלֵא שֶׁמֶן וְטָבַל בּוֹ
יָדָיו וְרַגְלָיו, לְקַיֵּם מַה שֶׁנֶּאֱמַר: “וְטֹבֵל בַּשֶּׁמֶן
רַגְלוֹ”. לְאַחַר שֶׁאָכְלוּ וְשָׁתוּ מָדַד לוֹ שֶׁמֶן בְּמֵאָה רִבּוֹא.
אָמַר לוֹ: כְּלוּם אַתָּה צָרִיךְ לְיוֹתֵר? אָמַר לוֹ: הֵן, אֶלָּא
שֶׁאֵין בְּיָדִי דָמִים. אָמַר לוֹ: אִם אַתָּה רוֹצֶה לִקַּח קַח,
וַאֲנִי אֵלֵךְ עִמְּךָ וְאֶטֹּל הַדָּמִים. מָדַד לוֹ שֶׁמֶן בִּשְׁמוֹנָה
עָשָׂר רִבּוֹא. אָמְרוּ: לֹא הִנִּיחַ אוֹתוֹ הָאִישׁ לֹא סוּס וְלֹא
פֶרֶד וְלֹא גָמָל וְלֹא חֲמוֹר בְּאֶרֶץ־יִשְׂרָאֵל שֶׁלֹּא שְׂכָרוֹ.
כֵּוָן שֶׁהִגִּיעַ לְעִירוֹ יָצְאוּ אַנְשֵׁי עִירוֹ
לְקַלְּסוֹ860. אָמַר לָהֶם: לֹא לִי
קַלְּסוּנִי, אֶלָּא לָזֶה שֶׁבָּא, שֶׁמָּדַד לִי שֶׁמֶן בְּמֵאָה רִבּוֹא
וַהֲרֵי נוֹשֶׁה בִּי שְׁמוֹנָה עָשָׂר רִבּוֹא, לְקַיֵּם מַה שֶׁנֶּאֱמַר:
“יֵשׁ מִתְעַשֵּׁר וְאֵין כֹּל, מִתְרוֹשֵׁשׁ וְהוֹן רָב”861
(מנח' פה:; ע"י).



שצג אָמַר שְׁמוּאֵל: אֲנִי חֹמֶץ בֶּן־יַיִן862 לְגַבֵּי אַבָּא לְדָבָר זֶה, שֶׁאִלּוּ אַבָּא הָיָה מְסַיֵּר863 נְכָסָיו
שְׁתֵּי פְעָמִים בַּיּוֹם וַאֲנִי אֵינִי מְסַיֵּר אֶלָּא פַעַם אֶחָת. שְׁמוּאֵל לְטַעְמוֹ, שֶׁאָמַר שְׁמוּאֵל: כָּל־הַמְסַיֵּר נְכָסָיו
בְּכָל־יוֹם מוֹצֵא סָלַע864.

אַבַּיֵּי הָיָה מְסַיֵּר נְכָסָיו בְּכָל־יוֹם וָיוֹם. פַּעַם אַחַת פָּגַע בַּאֲרִיסוֹ865, טָעוּן
חֲבִילָה שֶׁל עֵצִים. אָמַר לוֹ: הַלָּלוּ לְהֵיכָן? אָמַר לוֹ: לְבֵית
מָר866. אָמַר לוֹ אַבַּיֵּי: כְּבָר קִדְּמוּךָ חֲכָמִים867.

רַב אַסִּי הָיָה מְסַיֵּר נְכָסָיו בְּכָל־יוֹם. אָמַר: כָּל־אוֹתָם הַסְּלָעִים שֶׁל מַר שְׁמוּאֵל868 הֵיכָן הֵם? פַּעַם אַחַת רָאָה צִנּוֹר שֶׁל בֶּדֶק
מַיִם869 בְּשָׂדֵהוּ, נָטַל טַלִּיתוֹ, כְּרָכָהּ וּנְתָנָהּ בְּתוֹכוֹ870 וְהִגְבִּיהַּ קוֹלוֹ וּבָאוּ בְנֵי אָדָם וּסְתָמוּהוּ. אָמַר:
מָצָאתִי כָּל־אוֹתָם הַסְּלָעִים שֶׁל מַר שְׁמוּאֵל (חול' קה.; ע"י).


––––––––


שצד אָמַר רַ' יוֹחָנָן: הָרוֹצֶה שֶׁיִּתְעַשֵּׁר
יַעֲסֹק בִּבְהֵמָה דַּקָּה. אָמַר רַב חִסְדָּא: מַהוּ שֶׁנֶּאֱמַר:
“וְעַשְׁתְּרֹת צֹאנֶךָ”871 – שֶׁמְּעַשְּׁרוֹת872 אֶת־בַּעֲלֵיהֶן (שם פד.:).



שצה “כְּבָשִׂים לִלְבוּשֶׁךָ”873 – מִגֵּז כְּבָשִׂים יְהִי מַלְבּוּשֶׁךָ; “וּמְחִיר שָׂדֶה
עַתּוּדִים”874 – לְעוֹלָם יִמְכֹּר אָדָם שָׂדֶה וְיִקַּח עַתּוּדִים875, וְאַל יִמְכֹּר אָדָם עַתּוּדִים וְיִקַּח שָׂדֶה… “וְדֵי חֲלֵב עִזִּים”876
– דַּיּוֹ לְאָדָם שֶׁיִּתְפַּרְנֵס מֵחֲלֵב גְּדָיִים וּטְלָאִים שֶׁבְּתוֹךְ בֵּיתוֹ (שם).


––––––––


שצו “נְתָנַנִי אֲדֹנָי בִּידֵי לֹא־אוּכַל קוּם”877 – אָמְרוּ בְמַעֲרָבָא878: זֶה שֶׁמְּזוֹנוֹתָיו תְּלוּיִן בְּכַסְפּוֹ879 (יבמ' סג:).



שצז אָמַר רַ' יִצְחָק: לְעוֹלָם יְהֵא כַסְפּוֹ שֶׁל
אָדָם מָצוּי בְּיָדוֹ, שֶׁנֶּאֱמַר: “וְצַרְתָּ הַכֶּסֶף
בְּיָדְךָ”880.

וְאָמַר רַ' יִצְחָק: לְעוֹלָם יְשַׁלֵּשׁ אָדָם
אֶת־מְעוֹתָיו: שְׁלִישׁ בְּקַרְקַע וּשְׁלִישׁ
בִּפְרַקְמַטְיָא881 וּשְׁלִישׁ תַּחַת יָדוֹ (ב"מ מב.).



שצח “וַיַּחַץ אֶת־הָעָם… לִשְׁנֵי מַחֲנוֹת”882 – לִמְּדָה תוֹרָה דֶּרֶךְ־אֶרֶץ,
שֶׁלֹּא יְהֵא אָדָם נוֹתֵן כָּל־מָמוֹנוֹ בְּזָוִית אֶחָת (ב"ר
עו).



שצט אָמַר רַב יְהוּדָה: לְעוֹלָם יְהֵא אָדָם זָהִיר בִּתְבוּאָה883 בְּתוֹךְ בֵּיתוֹ, שֶׁאֵין
מְרִיבָה מְצוּיָה בְּתוֹךְ בֵּיתוֹ שֶׁל אָדָם אֶלָּא עַל עִסְקֵי
תְבוּאָה, שֶׁנֶּאֱמַר: “הַשָּׂם גְּבוּלֵךְ884 שָׁלוֹם – חֵלֶב חִטִּים יַשְׂבִּיעֵךְ”885. אָמַר רַב פַּפָּא: זֶהוּ שֶׁאוֹמְרִין הַבְּרִיּוֹת: “כַּד
מִשְׁלַם שְׂעוֹרֵי886 מִכַּדָּא –נָקֵשׁ וְאָתֵי תִגְרָא בְּבֵיתָא”.

אָמַר רַב חִינְנָא בַר פַּפָּא: לְעוֹלָם יְהֵא אָדָם
זָהִיר בִּתְבוּאָה בְּתוֹךְ בֵּיתוֹ, שֶׁלֹּא נִקְרְאוּ יִשְׂרָאֵל
דַּלִּים אֶלָּא עַל עִסְקֵי תְבוּאָה887,
שֶׁנֶּאֱמַר: “וְהָיָה אִם־זָרַע יִשְׂרָאֵל… וַיַּחֲנוּ עֲלֵיהֶם
וַיַּשְׁחִיתוּ אֶת־יְבוּל הָאָרֶץ… וַיִּדַּל יִשְׂרָאֵל
מְאֹד”888 (ב“מ נט.; ע”י).



ת אָמַר רַ' חָנִין: “וְהָיוּ חַיֶּיךָ תְּלוּאִים לְךָ מִנֶּגֶד”889 – זֶה הַלּוֹקֵחַ תְּבוּאָה מִשָּׁנָה לְשָׁנָה890; “וּפָחַדְתָּ לַיְלָה וְיוֹמָם”891 – זֶה הַלּוֹקֵחַ תְּבוּאָה
מֵעֶרֶב־שַׁבָּת לְעֶרֶב־שַׁבָּת; “וְלֹא תַאֲמִין
בְּחַיֶּיךָ”892 – זֶה הַסּוֹמֵךְ עַל הַפְּלָטֵר893 (מנח' קג:).



תא רַ' אַחַאי בֶּן יֹאשִׁיָּה אוֹמֵר: הַלּוֹקֵחַ
תְּבוּאָה מִן הַשּׁוּק לְמָה הוּא דוֹמֶה? לְתִינוֹק שֶׁמֵּתָה אִמּוֹ
וּמַחֲזִירִין אוֹתוֹ עַל פִּתְחֵי מֵינִיקוֹת אֲחֵרוֹת וְאֵינוֹ שָׂבֵעַ
(אדר"נ ל).


––––––––


תב אָמַר רַב לְאַיְבוּ בְנוֹ: טָרַחְתִּי בְךָ
בַּהֲלָכָה וְלֹא עָלְתָה בְיָדִי, בֹּא וַאֲלַמֶּדְךָ בְּדֶרֶךְ־אֶרֶץ:
עַד שֶׁהַחוֹל עַל רַגְלֶיךָ894 מְכֹר מִקָּחֶךָ. כָּל־דָּבָר מְכֹר וְתִתְחָרֵט, חוּץ מִן הַיַּיִן895
שֶׁתִּמְכֹּר וְלֹא תִתְחָרֵט. הָטֵל לְכִיסְךָ896 וּפְתַח שַׂקֶּךָ. קַב מִן הָאָרֶץ897 וְלֹא כֹר מִן הָעֲלִיָּה (פס' קיג.).



תג לָקַחְתָּ – מָצָאתָ, מָכַרְתָּ – אִבַּדְתָּ (ב"מ נא).



תד כָּל־פְּרַקְמַטְיָא שֶׁאַתָּה רוֹאֶה שְׁפָלָה
וּנְתוּנָה בָאָרֶץ – לֵךְ עֲסֹק בָּהּ, שֶׁסּוֹפָהּ לְהִתְעַלּוֹת (תנח'
משפטים).



תה הוּזְלָה898 – קְפֹץ וּקְנֵה מִמֶּנָּה (בר' סג.).



תו קֶרֶן קוֹרֵאת בְּרוֹמִי899 – בֶּן מוֹכֵר תְּאֵנִים! הַתְּאֵנִים שֶׁל אָבִיךָ
מְכֹר900 (שם סב:).



תז בְּנֹהַג שֶׁבָּעוֹלָם, בְּנֵי אָדָם מוֹלִיכִין פְּרַקְמַטְיָא לְמָקוֹם שֶׁצְּרִיכִין לָהֶם (שמ"ר ט).



תח לְעִיר שֶׁל יָרָק הָבֵא יָרָק901 (מנח' פה.)



תט אָמַר רַב פַּפָּא: זְרַע וְלֹא תִקַּח902, מְכֹר וְלֹא תִתְמַסְכֵּן903, סְתֹם וְלֹא תְּשַׁפֵּץ904, שַׁפֵּץ וְלֹא תִבְנֶה905, שֶׁכָּל־הָעוֹסֵק בְּבִנְיָן מִתְמַסְכֵּן (יבמ' סג.).



תי אָמַר רַ' יוֹחָנָן: מִי שֶׁהִנִּיחַ לוֹ אָבִיו מָעוֹת
הַרְבֵּה וְרוֹצֶה לְאַבְּדָן – יִלְבַּשׁ כְּלֵי
פִשְׁתָּן906, וְיִשְׁתַּמֵּשׁ בִּכְלֵי זְכוּכִית907, וְיִשְׂכֹּר פּוֹעֲלִים וְאַל יֵשֵׁב עִמָּהֶם908 (ב"מ כט:; חול' פד:).



תיא “וְהַיָּשָׁר בְּעֵינָיו תַּעֲשֶׂה”909
– זֶה מַשָּׂא וּמַתָּן; מְלַמֵּד, שֶׁכָּל מִי
שֶׁנּוֹשֵׂא־וְנוֹתֵן בֶּאֱמוּנָה רוּחַ הַבְּרִיּוֹת נוֹחָה הֵימֶנּוּ
וּמַעֲלִין עָלָיו910 כְּאִלּוּ קִיֵּם אֶת־כָּל־הַתּוֹרָה כֻלָּהּ (מכיל' בשלח – ויסע א).



תיב רַב גִּדֵּל הָיָה מְהַפֵּךְ בְּקַרְקַע911 אֶחָת, בָּא רַ' אַבָּא
וּלְקָחָהּ. הָלַךְ רַב גִּדֵּל וְקָבַל עָלָיו לִפְנֵי רַ' זֵירָא; הָלַךְ
רַ' זֵירָא וְקָבַל עָלָיו לִפְנֵי רַ' יִצְחָק נַפָּחָא. אָמַר לוֹ [רַ'
יִצְחָק לְרַ' זֵירָא]: הַמְתֵּן עַד שֶׁיַּעֲלֶה912 [רַ' אַבָּא] אֶצְלֵנוּ לְרָגֶל. כְּשֶׁעָלָה מְצָאוֹ [רַ'
יִצְחָק] וְאָמַר לוֹ: עָנִי הַמְהַפֵּךְ בַּחֲרָרָה913 וּבָא אַחֵר וּנְטָלָהּ הֵימֶנּוּ מַהוּ? אָמַר לוֹ: נִקְרָא
רָשָׁע.

– וְאֶלָּא מָר מִפְּנֵי מֶה עָשָׂה כָךְ?

אָמַר לוֹ: לֹא יָדַעְתִּי [שֶׁהִפֵּךְ בָּהּ רַב גִּדֵּל].

– אַף עַכְשָׁו יַחֲזִירֶנָּה לוֹ מָר.

אָמַר לוֹ: בִּמְכִירָה914 לֹא
אַחֲזִירֶנָּה לוֹ, שֶׁקַּרְקַע רִאשׁוֹנָה הִיא לִי וְהַמּוֹכֵר קַרְקַע
רִאשׁוֹנָה סִמָּן רַע לוֹ; אֶלָּא אִם רוֹצֶה לִטְּלָהּ מִמֶּנִּי
בְּמַתָּנָה – יִטְּלֶנָּה.

רַב גִּדֵּל לֹא יָרַד לְאוֹתָהּ קַרְקַע, שֶׁנֶּאֱמַר: “וְשׂוֹנֵא מַתָּנֹת יִחְיֶה”915; רַ' אַבָּא
לֹא יָרַד לָהּ – מִשּׁוּם שֶׁהִפֵּךְ בָּהּ רַב גִּדֵּל. לֹא זֶה יָרַד
לָהּ וְלֹא זֶה יָרַד לָהּ – וְנִקְרְאָה “קַרְקַע שֶׁל חֲכָמִים” (קיד' נט.).



תיג מוֹכֵר – בְּעַיִן יָפָה916 מוֹכֵר (ב"ב לז.).



תיד דֶּרֶךְ הַתַּגָּרִים917 – מַרְאִין אֶת־הַפְּסֹלֶת תְּחִלָּה וְאַחַר־כָּךְ מַרְאִין אֶת
הַשֶּׁבַח (תנח' שלח).



תטו זְבַן וְזַבֵּן918 תַּגָּרָא אִקְּרֵי (ב"מ מ:).



תטז הָרֶוַח מְשֻׁעְבָּד לַקָּרֶן919 (שם קה.).



תיז אָמַר שְׁמוּאֵל: הַמִּשְׂתַּכֵּר אַל יִשְׂתַּכֵּר יוֹתֵר עַל שְׁתוּת920 (שם מ:).



תיח אַל תַּעֲמֹד עַל הַמִּקָּח921 בְּשָׁעָה שֶׁאֵין לְךָ דָּמִים (פסח' קיב:).



תיט חֵן מִקָּח עַל לוֹקְחוֹ (סוטה מז.; ערוך ע' חנא).



תכ מִי שֶׁלָּקַח מִקָּח רַע מִן הַשּׁוּק, יְשַׁבְּחֶנּוּ922 בְעֵינָיו אוֹ יְגַנֶּנּוּ בְעֵינָיו? – הֱוֵי אוֹמֵר: יְשַׁבְּחֶנּוּ בְעֵינָיו (כת' יז.).


––––––––


תכא שָׁנוּ רַבּוֹתֵינוּ: תַּגָּרֵי־סִמְטָא923 וּמְגַדְּלֵי בְהֵמָה דַקָּה924 וְקוֹצְצֵי אִילָנוֹת טוֹבִים925 וְנוֹתְנִים עֵינֵיהֶם בְּחֵלֶק יָפֶה926 – אֵינָם רוֹאִים סִמַּן בְּרָכָה לְעוֹלָם. מַה טָּעַם? – שֶׁבְּנֵי אָדָם תּוֹהִים בָּהֶם927
(פסח' ג:).



תכב אָמַר רַ' יְהוֹשֻׁעַ בֶּן לֵוִי: עֶשְׂרִים
וְאַרְבַּע תַּעֲנִיּוֹת יָשְׁבוּ אַנְשֵׁי כְנֶסֶת־הַגְּדוֹלָה עַל
כּוֹתְבֵי סְפָרִים, תְּפִלִּין וּמְזוּזוֹת שֶׁלֹּא יִתְעַשְּׁרוּ,
שֶׁאִלְמָלֵי מִתְעַשְּׁרִים אֵין כּוֹתְבִים.

שָׁנוּ רַבּוֹתֵינוּ: כּוֹתְבֵי סְפָרִים, תְּפִלִּין
וּמְזוּזוֹת הֵם וְתַגָּרֵיהֶם וְתַגָּרֵי־תַגָּרֵיהֶם, וְכָל־הָעוֹסְקִים
בִּמְלֶאכֶת־שָׁמַיִם – לְהָבִיא928 מוֹכְרֵי תְכֵלֶת – אֵינָם רוֹאִים סִמַּן בְּרָכָה לְעוֹלָם (שם).



תכג שָׁנוּ רַבּוֹתֵינוּ: אַרְבַּע פְּרוּטוֹת אֵין
בָּהֶן סִמַּן בְּרָכָה לְעוֹלָם: שְׂכַר כּוֹתְבִים וּשְׂכַר
מְתֻרְגְּמָנִין929 וּשְׂכַר יְתוֹמִים930 וּמָעוֹת הַבָּאוֹת מִמְּדִינַת הַיָּם931 (שם).



תכד שָׁנוּ רַבּוֹתֵינוּ: הַמִּשְׂתַּכֵּר בְּקָנִים932 וּבְקַנְקַנִּים אֵינוֹ רוֹאֶה סִמַּן בְּרָכָה לְעוֹלָם (שם).


––––––––


תכה מַלְוֵי בְרִבִּית כּוֹפְרִים בְּעִקָּר933 (תוס', ב"מ ו).



תכו שָׁנִינוּ, אָמַר רַ' יוֹסֵי: בֹּא וּרְאֵה סְמִיּוּת934 עֵינֵיהֶם שֶׁל מַלְוֵי בְרִבִּית:
אָדָם קוֹרֵא לַחֲבֵרוֹ רָשָׁע יוֹרֵד עִמּוֹ לְחַיָּיו – וְהֵם מְבִיאִים
עֵדִים וְלִבְלָר935 וְקֻלְמוֹס936 וּדְיוֹ וְכוֹתְבִים וְחוֹתְמִים937: פְּלוֹנִי זֶה כָּפַר בֵּאלֹהֵי יִשְׂרָאֵל.

שָׁנִינוּ, רַ' שִׁמְעוֹן בֶּן אֶלְעָזָר אוֹמֵר: כָּל־מִי
שֶׁיֶּשׁ־לוֹ מָעוֹת וּמַלְוֶה אוֹתָן שֶׁלֹּא בְרִבִּית, עָלָיו הַכָּתוּב
אוֹמֵר: “כַּסְפּוֹ לֹא־נָתַן בְּנֶשֶׁךְ וְשֹׁחַד עַל־נָקִי לֹא לָקָח
עֹשֵׂה־אֵלֶּה לֹא יִמּוֹט לְעוֹלָם”938 – הָא
לָמַדְתָּ, שֶׁכָּל־הַמַּלְוֶה בְרִבִּית נְכָסָיו מִתְמוֹטְטִין (ב"מ עא.).



תכז יִמְכֹּר אָדָם אֶת־בִּתּוֹ939 וְלֹא יִלְוֶה בְרִבִּית (קיד' כ.).



תכח אָמַר רַב יְהוּדָה אָמַר רַב: כָּל־מִי
שֶׁיֶּשׁ־לוֹ מָעוֹת וּמַלְוֶה אוֹתָן שֶׁלֹּא בְעֵדִים עוֹבֵר מִשּׁוּם
“וְלִפְנֵי עִוֵּר940 לֹא תִתֵּן מִכְשֹׁל”941, וְרֵישׁ־לָקִישׁ אָמָר: גּוֹרֵם קְלָלָה לְעַצְמוֹ942, שֶׁנֶּאֱמַר:
“תֵּאָלַמְנָה שִׂפְתֵי־שֶׁקֶר הַדֹּבְרוֹת עַל צַדִּיק
עָתָק”943.

אָמְרוּ לוֹ חֲכָמִים לְרַב אָשֵׁי: מְקַיֵּם רָבִינָא
כָּל־מַה־שֶּׁאָמְרוּ חֲכָמִים. שָׁלַח לוֹ בְּעֶרֶב־שַׁבָּת: יְשַׁגֶּר
לִי מָר עֲשָׂרָה זוּזִים, שֶׁנִּזְדַּמְּנָה לִי קַרְקַע לִקַּח. שָׁלַח
לוֹ: יָבִיא מָר עֵדִים וְיִכְתֹּב שְׁטָר. שָׁלַח לוֹ: אֲפִלּוּ אָנִי?
שָׁלַח לוֹ: כָּל־שֶׁכֵּן מָר, שֶׁטָּרוּד בְּתַלְמוּדוֹ
וְיִשְׁכַּח944 – וְאֶגְרֹם קְלָלָה לְעַצְמִי (ב"מ עה:).



תכט כְּשֶׁבָּא רַב דִּימִי אָמָר: מִנַּיִן לְנוֹשֶׁה
בַחֲבֵרוֹ מָנֶה וְיוֹדֵעַ שֶׁאֵין לוֹ, שֶׁאָסוּר לַעֲבוֹר לְפָנָיו,
תַּלְמוּד לוֹמַר: “לֹא־תִהְיֶה לוֹ כְּנֹשֶׁה945”
946 (ב"מ עה:).



תל שָׁנִינוּ, רַ' שִׁמְעוֹן בֶּן יוֹחַאי אוֹמֵר:
מִנַּיִן לְנוֹשֶׁה בַחֲבֵרוֹ מָנֶה וְאֵינוֹ רָגִיל לְהַקְדִּים לוֹ
שָׁלוֹם, שֶׁאָסוּר לְהַקְדִּים לוֹ שָׁלוֹם947? תַּלְמוּד לוֹמַר: “נֶשֶׁךְ כָּל־דָּבָר אֲשֶׁר יִשָּׁךְ”948
– אֲפִלּוּ דִבּוּר אָסוּר (ב"מ עה:).



תלא רַ' שִׁמְעוֹן אוֹמֵר: קָשָׁה הָרִבִּית, שֶׁאַף שְׁאִילַת שָׁלוֹם רִבִּית (ירוש' ב“מ פ”ה, ה"ח).



תלב “וּלְאָחִיךָ לֹא תַשִּׁיךְ”949 – מַה תַּלְמוּד לוֹמַר, הֲרֵי כְבָר נֶאֱמַר: “לֹא־תַשִּׁיךְ
לְאָחִיךָ”950? אֶלָּא יֵשׁ רִבִּית מֻקְדֶּמֶת
וְיֵשׁ רִבִּית מְאֻחֶרֶת. כֵּיצַד? נָתַן עֵינָיו לִלְווֹת הֵימֶנּוּ
וְהוּא מְשַׁלֵּחַ לוֹ951 וְאוֹמֵר: בִּשְׁבִיל
שֶׁתַּלְוֵנִי – זוֹ הִיא רִבִּית מֻקְדֶּמֶת; לָוָה הֵימֶנּוּ וְהֶחֱזִיר
לוֹ מְעוֹתָיו, וְהוּא מְשַׁלֵּחַ לוֹ וְאוֹמֵר: בִּשְׁבִיל מְעוֹתָיו
שֶׁהָיוּ בְטֵלוֹת אֶצְלִי – זוֹ הִיא רִבִּית מְאֻחֶרֶת (ב"מ עה:; ספרי תצא).



תלג שָׁנִינוּ, רַ' שִׁמְעוֹן אוֹמֵר: מַלְוֵי רִבִּית
יוֹתֵר מִמַּה שֶּׁמַּרְוִיחִים מַפְסִידִים, וְלֹא עוֹד אֶלָּא
שֶׁמְּשִׂימִים משֶׁה רַבֵּנוּ חָכָם952 וְתוֹרָתוֹ אֱמֶת, וְאוֹמְרִים: אִלּוּ הָיָה יוֹדֵעַ משֶׁה
רַבֵּנוּ שֶׁיִּהְיֶה רֶוַח בַּדָּבָר לֹא הָיָה כוֹתְבוֹ (ב"מ
עה:).



תלד לְמָה רִבִּית דּוֹמָה? לְמִי שֶׁנְּשָׁכוֹ
נָחָשׁ, לֹא הִרְגִּישׁ מִי נְשָׁכוֹ וְלֹא יָדַע עַד
שֶׁנִּתְבַּטְבֵּט953 עָלָיו; כָּךְ הָרִבִּית
אֵין אָדָם מַרְגִּישׁ בָּהּ עַד שֶׁהִיא מִתְבַּטְבֶּטֶת עָלָיו (תנח'
משפטים; שמ"ר לא).




ב: בֵּיתוֹ שֶׁל אָדָם

א. נִשּׂוּאִים


א אָמַר רַ' אֶלְעָזָר: כָּל־אָדָם שֶׁאֵין לוֹ
אִשָּׁה אֵינוֹ אָדָם, שֶׁנֶּאֱמַר: “זָכָר וּנְקֵבָה בְּרָאָם…
וַיִּקְרָא אֶת־שְׁמָם אָדָם”954 955 (יבמ' סג.)



ב “קָנִיתִי אִישׁ אֶת־יְיָ”956 – לְשֶׁעָבַר אָדָם נִבְרָא מֵאֲדָמָה
וְחַוָּה נִבְרֵאת מִן הָאָדָם, מִכָּאן ואֵילַךְ "בְּצַלְמֵנוּ
כִּדְמוּתֵנוּ957 – לֹא אִישׁ בְּלֹא אִשָּׁה
וְלֹא אִשָּׁה בְּלֹא אִישׁ, וְלֹא שְׁנֵיהֶם בְּלֹא שְׁכִינָה (ב"ר ח; שם
כב)



ג אָמַר רַ' תַּנְחוּם, אָמַר רַ' חֲנִילָאי:
כָּל־אָדָם שֶׁאֵין לוֹ אִשָּׁה שָׁרוּי בְּלֹא שִׂמְחָה, בְּלֹא בְרָכָה,
בְּלֹא טוֹבָה. בְּמַעֲרָבָא אָמְרוּ: בְּלֹא תוֹרָה וּבְלֹא
חוֹמָה.958 רָבָא בַר עֻלָּא אָמַר: אַף בְּלֹא שָׁלוֹם (יבמ' סב:; ע"י)



ד “וּבְחֹסֶר כֹּל”959 – רַב חִסְְדָּא אָמַר: בְּלֹא אִשָּׁה (נדר' מא).



ה “בֵּיתוֹ”960 – זוֹ אִשְׁתּוֹ961 (יומא ב.)



ו אָמַר רַ' יוֹסֵי: מִיָּמַי לֹא קָרָאתִי
לְאִשְׁתִּי “אִשְׁתִּי” וּלְשׁוֹרִי “שׁוֹרִי”, אֶלָּא לאִשְׁתִּי
“בֵּיתִי” וּלְשׁוֹרִי “שָׂדִי”962 (שבת קיח).



ז שָׁנוּ רַבּוֹתֵינוּ: “אֲשֶׁר בָּנָה… אֲשֶׁר אֵרַשׂ963 – לִמְּדָה תוֹרָה דֶּרֶךְ־אֶרֶץ,
שֶׁיִבְנֶה אָדָם בַּיִת וְיִטַּע כֶּרֶם וְאַחַר־כָּךְ יִשָּׂא אִשָּׁה.
וְאַף שְׁלֹמֹה אָמַר בְּחָכְמָתוֹ:” הָכֵן בַּחוּץ מְלַאכְתֶּךָ
וְעַתְּדָהּ בַּשָּׂדֶה לָךְ, אַחַר וּבָנִיתָ בֵיתֶךָ"964 – “הָכֵן בַּחוּץ מְלַאכְתֶּךָ” – זֶה בַּיִת, “וְעַתְּדָהּ
בַּשָּׂדֶה לָךְ” זֶה כֶּרֶם, אַחַר וּבָנִיתָ בֵיתֶךָ זוֹ אִשָּׁה. (סוטה
מד)



ח שָׁנִינוּ, רַ' שִׁמְעוֹן אוֹמֵר: מִפְּנֵי מָה אָמְרָה תוֹרָה: “כִּי־יִקַּח אִישׁ אִשָּׁה”965 וְלֹא כָתוּב “כִּי תִלָּקַח אִשָּׁה לְאִישׁ?” מִפְּנֵי
שֶׁדַּרְכּוֹ שֶׁל אִישׁ לְחַזֵר עַל אִשָּׁה966 וְאֵין דַּרְכָּהּ שֶׁל אִשָּׁה לְחַזֵּר עַל אִישׁ. מָשָׁל
לְאָדָם שֶׁאָבְדָה לוֹ אֲבֵדָה – מִי חוֹזֵר עַל מִי?
בַּעַל־אֲבֵדָה967 מְחַזֵּר עַל אֲבֵדָתוֹ (קיד' ב:; ע"י)



ט אָמַר לוֹ קֵיסָר לְרַבָּן גַּמְלִיאֵל: אֱלֹהֵיכֶם
גַּנָּב הוּא, שֶׁנֶּאֱמַר: “וַיַּפֵּל יְיָ אֱלֹהִים תַּרְדֵּמָה
עַל־הָאָדָם וַיִּישָׁן וַיִּקַּח אַחַת מִצַּלְעֹתָיו”968 אָמְרָה לוֹ בִּתּוֹ: הַנִּיחֵהוּ וַאֲנִי אֲשִׁיבֶנּוּ. אָמְרָה
לוֹ לְקֵיסָר: תֶּן־לִי דּוּכָס אֶחָד.969 אָמַר לָהּ: לָמָּה לָּךְ? [אָמְרָה לוֹ]: לִסְטִים970 בָּאוּ עָלֵינוּ הַלַּיְלָה וְנָטְלוּ מִמֶּנּוּ
קִיתוֹן971 שֶׁל כֶּסֶף וְהִנִּיחוּ לָנוּ קִיתוֹן שֶׁל זָהָב.&gt;

אָמַר לָהּ: וּלְוַאי שֶׁיָּבוֹא עָלֵינוּ בְּכָל־יוֹם!

– וְלֹא יָפֶה הָיָה לוֹ לְאָדָם הָרִאשׁוֹן, שֶׁנָּטְלוּ מִמֶּנּוּ צֵלָע אַחַת וְנָתְנוּ לוֹ [אִשָּׁה] לְשַׁמְּשׁוֹ?

אָמַר לָהּ: כָּךְ אֲנִי אוֹמֵר; אֶלָּא יִטְלֶנָּה בְּגָלוּי.

אָמְרָה לוֹ: הָבִיאוּ לִי חֲתִיכָה שֶׁל בָּשָׂר.
הֵבִיאוּ לָהּ, נְתָנַתָּה תַּחַת הָרֶמֶץ וְהוֹצִיאַתָּה. אָמְרָה לוֹ:
אֱכוֹל מִזּוֹ. אָמַר לָהּ: מְאוּסָה עָלָי. אָמְרָה לוֹ: וְאַף אָדָם
הָרִאשׁוֹן, אִלּוּ הָיוּ נוֹטְלִין אוֹתָהּ בְּגָלוּי הָיְתָה [חַוָּה]
מְאוּסָה עָלָיו (סנה' לט.)



י “וַיַּפֵּל יְיָ אֱלֹהִים תַּרְדֵּמָה עַל־הָאָדָם וַיִּישָׁן וַיִּקַּח אַחַת מִצַּלְעֹתָיו”972 – מַטְרוֹנָה אַחַת שָׁאֲלָה אֶת־רַ' יוֹסֵי, אָמְרָה לוֹ: לָמָּה
בִּגְנֵבָה? אָמַר לָהּ: מָשָׁל, אִם הִפְקִיד אָדָם לְיָדֵךְ אֻנְקִיָּא
שֶׁל כֶּסֶף בַּחֲשָׁאי וְהֶחֱזַרְתְּ לוֹ לִיטְרָא שֶׁל זָהָב
בְּפַרְהֶסְיָא – זוֹ גְנֵבָה? אָמְרָה לוֹ: לָמָּה
בְּמַטְמוֹנִיּוֹת? אָמַר לָהּ: בַּתְּחִלָּה בְּרָאָהּ לוֹ
[בְּפַרְהֶסְיָא], וְרָאָה אוֹתָהּ מְלֵאָה רִירִין וָדָם וְהִפְלִיגָה
מִמֶּנּוּ. חָזַר וּבְרָאָהּ לוֹ פַּעַם שְׁנִיָּה [בַּחֲשָׁאי]. אָמְרָה
לוֹ: מוֹסֶפֶת אֲנִי עַל דְּבָרֶיךָ: אֲמוּרָה הָיִיתִי לְהִנָּשֵׂא
לַאֲחִי אִמִּי, וְעַל־יְדֵי שֶׁגָּדַלְתִּי עִמּוֹ בַּבָּיִת
הִתְכָּעַרְתִּי בְּעֵינָיו וְהָלַךְ וְנָשָׂא לוֹ אִשָּׁה אַחֶרֶת
וְאֵינָה נָאָה כְּמוֹתִי (ב"ר יז).


––––––––


יא בֶּן שְׁמֹנֶה עֶשְׂרֵה לְחֻפָּה (אב' ה).



יב שָׁנוּ דְבֵי רַ' יִשְׁמָעֵאל: עַד עֶשְׂרִים
שָׁנָה יוֹשֵׁב הַקָּדוֹשׁ־בָּרוּךְ־הוּא וּמְצַפֶּה לְאָדָם, מָתַי
יִשָּׂא אִשָּׁה, כֵּוָן שֶׁהִגִּיעַ עֶשְׂרִים וְלֹא נָשָׂא אוֹמֵר:
תִּפַּח עַצְמוֹתָיו973!

אָמַר רַב חִסְדָּא: מִפְּנֵי מָה אֲנִי יָפֶה מֵחֲבֵרָי974? מִפְּנֵי שֶׁנָּשָׂאתִי בְּשֵׁשׁ־עֶשְׂרֵה975, וְאִלְמָלֵי נָשָׂאתִי בְּאַרְבַּע עֶשְׂרֵה הָיִיתִי אוֹמֵר לַשָּׂטָן976: חֵץ בְּעֵינֶיךָ977!

אָמַר לוֹ רָבָא לְרַ' נָתָן בַּר אַמִּי: עַד שֶׁיָּדְךָ עַל צַוַּאר בְּנֶךָ978 – מִשֵּׁשׁ־עֶשְׂרֵה
וְעַד עֶשְׂרִים וּשְׁתָּיִם; וְיֵשׁ אוֹמְרִים: מִשְּׁמֹנֶה־עֶשְׂרֵה עַד
עֶשְׂרִים וְאַרְבָּע (קיד' כט, ל).



יג רַב חִסְדָּא הִשְׁתַּבַּח לִפְנֵי רַב הוּנָא
בְּרַב הַמְנוּנָא שֶׁאָדַם גָּדוֹל הוּא, אָמַר לוֹ רַב הוּנָא:
כְּשֶׁיָּבֹא לְיָדְךָ הֲבִיאֵהוּ לְיָדִי. כְּשֶׁבָּא [רַב הַמְנוּנָא]
– רָאָהוּ [רַב הוּנָא] שֶׁאֵינוֹ פוֹרֵס סוּדָר. אָמַר לוֹ: מִפְּנֵי
מָה אֵין אַתָּה פוֹרֵס סוּדָר979? אָמַר לוֹ:
מִפְּנֵי שֶׁאֵינִי נָשׂוּי. הֶחֱזִיר רַב הוּנָא אֶת־פָּנָיו מִמֶּנּוּ
וְאָמַר לוֹ: רְאֵה, שֶׁלֹּא תִרְאֶה פָּנַי עַד שֶׁתִּשָּׂא אִשָּׁה (שם
כט).



יד אָמַר רַב הוּנָא: בֶּן עֶשְׂרִים שָׁנָה וְלֹא נָשָׂא אִשָּׁה – כָּל יָמָיו בַּעֲבֵרָה 980 (שם).



טו אָמַר רַ' יוֹחָנָן: רַוָּק981 הַדָּר בְּכָרָךְ982 וְאֵינוֹ חוֹטֵא983 – הַקָּדוֹשׁ בָּרוּךְ־הוּא מַכְרִיז עָלָיו984 בְּכָל־יוֹם.

רַב סָפְרָא רַוָּק הַדָּר בְּכָרָךְ הָיָה. שָׁנָה תַנָּא985 לִפְנֵי רָבָא וְרַב סָפְרָא. צָהֲבוּ
פָּנָיו שֶׁל רַב סָפְרָא. אָמַר לוֹ רָבָא: לֹא כְגוֹן מַר, אֶלָּא כְגוֹן
רַב חֲנִינָא וְרַב אוֹשַׁעְיָא, שֶׁהָיוּ סַנְדְּלָרִים
בְּאֶרֶץ־יִשְׂרָאֵל וְהָיוּ יוֹשְׁבִים בְּשׁוּק שֶׁל זוֹנוֹת וְעוֹשִׂים
מַנְעָלִים לְזוֹנוֹת וּמְבִיאִים לָהֶן, הֵן הָיוּ מִסְתַּכְּלוֹת בָּהֶם
וְהֵם לֹא הִגְבִּיהוּ עֵינֵיהֶם לְהִסְתַּכֵּל בָּהֶן.
וּשְׁבוּעָתָן986 כָּךְ: בְּחַיֵּי הַחֲכָמִים הַקְּדוֹשִׁים987 שֶׁבְּאֶרֶץ־יִשְׂרָאֵל (פס' קיג.).



טז “יִרְאַת יְיָ טְהוֹרָה עוֹמֶדֶת לָעַד”988 – אָמַר רַ' חֲנִינָא: זֶה הַלּוֹמֵד
תּוֹרָה בְּטָהֳרָה. מַה הִיא? נוֹשֵׂא אִשָּׁה וְאַחַר־כָּךְ לוֹמֵד
תּוֹרָה (יומא עב).



יז שָׁנוּ רַבּוֹתֵינוּ: לִלְמֹד תּוֹרָה וְלִשָּׂא
אִשָּׁה – יִלְמַד תּוֹרָה וְאַחַר־כָּךְ יִשָּׂא אִשָּׁה; וְאִם
אִי־אֶפְשָׁר לוֹ בְּלֹא אִשָּׁה – יִשָּׂא אִשָּׁה וְאַחַר־כָּךְ יִלְמַד
תּוֹרָה. אָמַר רַב יְהוּדָה, אָמַר שְׁמוּאֵל: הֲלָכָה – נוֹשֵׂא אִשָּׁה
וְאַחַר־כָּךְ יִלְמַד תּוֹרָה. רַ' יוֹחָנָן אָמַר: רֵחַיִם
בְּצַוָּארוֹ989 – וְיַעֲסֹק בַּתּוֹרָה? (קיד' כט:).



יח “שְׂמַח בָּחוּר בְּיַלְדוּתֶךָ… וְדָע כִּי עַל־כָּל־אֵלֶּה יְבִיאֲךָ הָאֱלֹהִים בַּמִּשְׁפָּט”990 – אָמַר רַ' שִׁמְעוֹן בֶּן יוֹחָאי: לְאֶחָד שֶׁהָיָה מַפְסִיל
בְּנָשִׁים991 וְשָׁטוּף בְּזִמָּה992, וְהָיָה אוֹמֵר: אֵיזוֹ אִשָּׁה שֶׁאֱהֵא מְבַקְשָׁהּ993?.. הִזְקִין וּבִקֵּשׁ
לִשָּׂא אִשָּׁה. אָמְרוּ לוֹ: בִּישׁ־גַּדָּא
וּטְמִיעַ־מַזָּלָא994! אֵיזוֹ אִשָּׁה
מִתְבַּקֶּשֶׁת לָךְ כְּשֶׁנְּחִירֶיךָ מְנַטְּפוֹת וְאָזְנֶיךָ כְבֵדוֹת
וְעֵינֶיךָ כֵהוֹת! (קה"ר יא).



יט רַ' חִיָּא בַר אַבָּא [אָמַר]: “תּוֹחֶלֶת מְמֻשָּׁכָה מַחֲלָה־לֵב”995 – זֶה הוּא
שֶׁמְּאָרֵס אִשָּׁה וְנוֹטְלָהּ לְאַחַר זְמָן, “וְעֵץ חַיִּים תַּאֲוָה
בָאָה”996 – זֶה הוּא שֶׁמְּאָרֵס אִשָּׁה וְנוֹטְלָהּ מִיָּד (פסיק"ר טו).



כ רַבִּי הָיָה מְשַׁדֵּךְ בְּנוֹ לְבֵית רַ' חִיָּא997. כְּשֶׁהִגִּיעַ לִכְתֹּב כְּתֻבָּה
מֵתָה הָרִיבָה. אָמַר רַבִּי: חָס־וְשָׁלוֹם, יֵשׁ פְּסוּל? יָשְׁבוּ
וּבָדְקוּ בַּמִּשְׁפָּחוֹת: רַבִּי יָצָא מִשְּׁפַטְיָה בֶן
אֲבִיטָל998 וְרַ' חִיָּא יָצָא מִשִּׁמְעִי אֲחִי דָוִד999. הָלַךְ וְשִׁדֵּךְ בְּנוֹ לְבֵית רַ' יוֹסֵי בֶן זִמְרָא. פָּסְקוּ לוֹ1000 שְׁתֵּים־עֶשְׂרֵה שָׁנָה1001 לֵילֵךְ
לְבֵית־הַמִּדְרָשׁ. הֶעֱבִירוּהָ לְפָנָיו, אָמַר לָהֶם: אַכְנִיסֶנָּה
וְאַחַר־כָּךְ אֵלֵךְ. הָיָה מִתְבַּיֵּשׁ מִפְּנֵי אָבִיו. אָמַר לוֹ:
בְּנִי, דַּעַת קוֹנְךָ1002 יֶשׁ בָּךְ, מִתְּחִלָּה נֶאֱמַר: תְּבִאֵמוֹ וְתִטָּעֵמוֹ1003 בְּהַר נַחֲלָתְךָ, מָכוֹן לְשִׁבְתְּךָ"1004
וּלְבַסּוֹף נֶאֱמַר: “וְעָשׂוּ לִי מִקְדָּשׁ וְשָׁכַנְתִּי בְתוֹכָם”1005 (שם כ"ה,ח).
הָלַךְ וְיָשַׁב שְׁתֵּים־עֶשְׂרֵה שָׁנָה
בְּבֵית־הַמִּדְרָשׁ1006. עַד שֶׁבָּא נַעֲשֵׂית
אִשְׁתּוֹ עֲקָרָה. אָמַר רַבִּי: מַה נַּעֲשֶׂה? נְגָרְשֶׁנָּה –
יֹאמְרוּ: עֲנִיָּה זוֹ לַשָּׁוְא שָׁמָרָה1007;
נַשִּׂיאֶנּוּ אִשָּׁה אַחֶרֶת – יֹאמְרוּ: זוֹ אִשְׁתּוֹ וְזוֹ
זוֹנָתוֹ1008. בִּקֵּשׁ עָלֶיהָ רַחֲמִים – וְנִתְרַפָּאָה (כת' סב:).



כא אָמַר רַב שְׁמוּאֵל בַּר יִצְחָק: כְּשֶׁפָּתַח
רֵישׁ לָקִישׁ בְּסוֹטָה אָמַר כָּךְ: אֵין מְזַוְּגִין לוֹ לְאָדָם
אִשָּׁה אֶלָּא לְפִי מַעֲשָׂיו, שֶׁנֶּאֱמַר: “כִּי לֹא יָנוּחַ שֵׁבֶט
הָרֶשַׁע עַל גּוֹרַל הַצַּדִּיקִים”1009. אָמַר
רַבָּה בַּר בַּר חָנָה, אָמַר רַ' יוֹחָנָן: וְקָשִׁים לְזַוְּגָם
כִּקְרִיעַת יַם־סוּף, שֶׁנֶּאֱמַר:“אֱלֹהִים מוֹשִׁיב יְחִידִים
בַּיְתָה1010 מוֹצִיא אֲסִירִים בַּכּוֹשָׁרוֹת”1011. אִינִי1012? וַהֲלֹא אָמַר רַב
יְהוּדָה אָמַר רַב: אַרְבָּעִים יוֹם קֹדֶם יְצִירַת הַוָּלָד בַּת־קוֹל
יוֹצֵאת וְאוֹמֶרֶת: בַּת פְּלוֹנִי לִפְלוֹנִי, בֵּית פְּלוֹנִי
לִפְלוֹנִי, שְׂדֵה פְלוֹנִי לִפְלוֹנִי? – לֹא קֻשְׁיָא: זֶה בְּזוּג
רִאשׁוֹן1013, זֶה בְּזוּג שֵׁנִי1014 (סוטה ב.).



כב מַטְרוֹנָה1015 אַחַת
שָׁאֲלָה אֶת־רַ' יוֹסֵי בֶן חֲלַפְתָּא, אָמְרָה לוֹ: לְכַמָּה יָמִים
בָּרָא הַקָּדוֹשׁ־בָּרוּךְ־הוּא אֶת־עוֹלָמוֹ? אָמַר לָהּ: לְשֵׁשֶׁת
יָמִים. אָמְרָה לוֹ: וּמֵאוֹתָהּ שָׁעָה וְעַד עַכְשָׁו מַהוּ עוֹשֶׂה?
אָמַר לָהּ: הַקָּדוֹשׁ־בָּרוּךְ־הוּא יוֹשֵׁב וּמְזַוֵּג זִוּוּגִים:
בִּתּוֹ שֶׁל פְּלוֹנִי לִפְלוֹנִי. אָמְרָה לוֹ: וְזוֹהִי אֻמָּנוּתוֹ?
אַף אֲנִי יְכוֹלָה לַעֲשׂוֹת כֵּן. כַּמָּה עֲבָדִים וְכַמָּה שְׁפָחוֹת
יֵשׁ־לִי, וּבְשָׁעָה קַלָּה אַחַת אֲנִי יְכוֹלָה לְזַוְּגָם. אָמַר לָהּ:
אִם קַלָּה הִיא בְעֵינַיִךְ קָשָׁה הִיא לִפְנֵי הַקָּדוֹשׁ־בָּרוּךְ־הוּא
כִּקְרִיעַת יַם־סוּף. הִנִּיחָהּ רַ' יוֹסֵי בֶן חֲלַפְתָּא וְהָלַךְ לוֹ.
מֶה עָשְׂתָה? נָטְלָה אֶלֶף עֲבָדִים וְאֶלֶף שְׁפָחוֹת וְהֶעֱמִידָה
אוֹתָם שׁוּרוֹת־שׁוּרוֹת וְאָמְרָה: פְּלוֹנִי יִשָּׂא פְלוֹנִית
וּפְלוֹנִית תִּנָּשֵׂא לִפְלוֹנִי, וְזִוְּגָה אוֹתָם בְּלַיְלָה אֶחָד.
לְמָחָר בָּאוּ לְפָנֶיהָ – זֶה רֹאשׁוֹ פָצוּעַ, זֶה עֵינוֹ שְׁמוּטָה,
זֶה זְרוֹעוֹ פְרוּקָה, זֶה רַגְלוֹ שְׁבוּרָה. אָמְרָה לָהֶם: מַה לָּכֶם?
זֶה אָמַר: אֵינוֹ רוֹצֶה בְּזוֹ. וְזוֹ אָמְרָה: אֵינִי רוֹצָה בָּזֶה.
מִיָּד שָׁלְחָה וְהֵבִיאָה לְרַ' יוֹסֵי בֶן חֲלַפְתָּא. אָמְרָה לוֹ:
רַבִּי, אֱמֶת הִיא תּוֹרַתְכֶם, נָאָה וּמְשֻׁבַּחַת הִיא, כָּל מַה
שֶּׁאָמַרְתָּ יָפֶה אָמָרְתָּ! (ב“ר סח; ויק”ר ח; במ"ר ב).



כג רָבָא שָׁמַע לְאָדָם אֶחָד שֶׁבִּקֵּשׁ רַחֲמִים1016 וְאָמָר: תִּזְדַּמֶּן לִי
פְּלוֹנִית. אָמַר לוֹ: לֹא תְבַקֵּשׁ רַחֲמִים כָּךְ, אִם רְאוּיָה לָךְ –
לֹא תֵלֵךְ מִמֶּךְ, וְאִם לֹא – כָּפַרְתָּ בַייָ1017. אַחַר־כָּךְ1018 שָׁמַע שֶׁאָמַר: אוֹ הוּא יָמוּת לְפָנֶיהָ1019 אוֹ הִיא תָמוּת
לְפָנָיו, אָמַר לוֹ: לֹא אָמַרְתִּי לְךָ שֶׁלֹּא תִתְפַּלֵּל עַל
הַדָּבָר כָּךְ? ( מו"ק יח).



כד אָמַר רַב מִשּׁוּם רַ' רְאוּבֵן אִצְטְרוֹבִילִי:
מִן הַתּוֹרָה וּמִן הַנְּבִיאִים וּמִן הַכְּתוּבִים – מֵיְיָ אִשָּׁה
לְאִישׁ. מִן הַתּוֹרָה, שֶׁנֶּאֱמַר: “וַיַּעַן לָבָן וּבְתוּאֵל
וַיֹּאמְרוּ מֵיְיָ יָצָא הַדָּבָר”1020; מִן
הַנְּבִיאִים, שֶׁנֶּאֱמַר: “וְאָבִיו וְאִמּוֹ לֹא יָדְעוּ כִּי מֵיְיָ
הִיא”1021; מִן הַכְּתוּבִים, שֶׁנֶּאֱמַר: “בַּיִת וָהוֹן נַחֲלַת אָבוֹת וּמֵיְיָ אִשָּׁה מַשְׂכָּלֶת”1022 (שם).



כה אֵין זִוּוּגוֹ שֶׁל אִישׁ אֶלָּא מִן
הַקָּדוֹשׁ־בָּרוּךְ־הוּא: יֵשׁ שֶׁהוּא הוֹלֵךְ אֵצֶל זִוּוּגוֹ וְיֵשׁ
שֶׁזִּוּוּגוֹ בָּא אֶצְלוֹ (ב"ר סח).



כו מַעֲשֶׂה בִּשְׁלֹמֹה הַמֶּלֶךְ שֶׁהָיְתָה לוֹ בַת
יְפֵהפִיָּה אֵין כְּמוֹתָהּ בְּכָל־אֶרֶץ־יִשְׂרָאֵל. הִבִּיט
בְּמַזָּלוֹת מִי בֶן־זוּגָהּ וּמִי יִשָּׂאֶנָּה, וְרָאָה שֶׁהוּא עָנִי
אֶחָד וְאֵין בְּיִשְׂרָאֵל עָנִי כְמוֹתוֹ. מֶה עָשָׂה? בָּנָה מִגְדָּל
גָּבוֹהַּ בַּיָּם וְהָיָה מַקִּיפוֹ מִכָּל רוּחוֹתָיו מִסָּבִיב. נָטַל
[שְׁלֹמֹה] בִּתּוֹ וְנָתַן אוֹתָהּ בְּאוֹתוֹ מִגְדָּל הַגָּבוֹהַּ,
וְעִמָּהּ שִׁבְעִים סָרִיסִים מִזִּקְנֵי יִשְׂרָאֵל. וּבַמִּגְדָּל לֹא
עָשָׂה פֶתַח, שֶׁלֹּא יִכָּנֵס אָדָם בּוֹ, וְנָתַן בּוֹ צֵידָה הַרְבֵּה.
אָמַר: אֶרְאֶה פֹּעַל הַשֵּׁם וּמַעֲשֵׂהוּ. לְיָמִים הָיָה אוֹתוֹ עָנִי,
שֶׁהוּא בֶן־זוּגָהּ, יוֹצֵא בַדֶּרֶךְ בַּלָּיְלָה, וְהָיָה עָרֹם
וְיָחֵף, רָעֵב וְצָמֵא, רָאָה נִבְלַת שׁוֹר מֻשְׁלֶכֶת בַּשָּׂדֶה,
נִכְנַס בָּהּ בֵּין צַלְעוֹתֶיהָ לְהָפִיג צִנָּתוֹ1023. [וּבְשָׁעָה] שֶׁיָּשֵׁן שָׁם בָּא עוֹף גָּדוֹל וְנָטַל
אוֹתָהּ הַנְּבֵלָה וּנְשָׂאָה עַל גַּג אוֹתוֹ מִגְדָּל עַל חֲדַר
הַבַּחוּרָה, וְשָׁם הָיָה הָעוֹף אוֹכֵל אֶת־בְּשַׂר הַנְּבֵלָה; וְיָשַׁב
שָׁם [הֶעָנִי] עַל הַגָּג. כְּשֶׁהֵאִיר הַשַּׁחַר יָצְאָה הַבַּחוּרָה
מֵחֶדְרָהּ לָלֶכֶת הַגָּגָה, כְּמִנְהָגָהּ בְּכָל־יוֹם, וְרָאֲתָה אוֹתוֹ
בָחוּר. אָמְרָה לוֹ: מִי אַתָּה וּמִי הֱבִיאֲךָ לְכָאן? אָמַר לָהּ:
יְהוּדִי אֲנִי מִבְּנֵי עַכּוֹ, וְעוֹף הֱבִיאַנִי לְכָאן. מֶה עָשְׂתָה?
לְקָחַתּוּ וֶהֱבִיאַתּוּ לְחֶדְרָהּ, וְהִלְבִּישׁוּהוּ וְהִרְחִיצוּהוּ
וְסָכוּהוּ וְנִתְיַפָּה מְאֹד עַד שֶׁאֵין כְּמוֹתוֹ בְּכָל־גְּבוּל
יִשְׂרָאֵל, וַאֲהֵבַתּוּ הַבַּחוּרָה בְּלִבָּהּ וּבְנַפְשָׁהּ. וְהָיָה
הַבָּחוּר חָרִיף וּמְפֻלְפָּל וּמְמֻלָּח1024 וְסוֹפֵר. יוֹם אֶחָד אָמְרָה לוֹ: רוֹצֶה אַתָּה לְקַדְּשֵׁנִי?
אָמַר לָהּ: הַלְוָאי! מֶה עָשָׂה? הִקִּיז דָּם1025 וְכָתַב לָהּ כְּתֻבָּה וּמֹהַר מִדָּמוֹ, וְקִדְּשָׁהּ וְאָמַר:
עֵד יְיָ הַיּוֹם וְעֵדִים מִיכָאֵל וְגַבְרִיאֵל. נִתְעַבְּרָה מִמֶּנּוּ.
כְּשֶׁרָאוּ אוֹתָהּ הַזְּקֵנִים מְעֻבֶּרֶת, אָמְרוּ לָהּ; כִּמְדֻמֶּה
לָנוּ שֶׁאַתְּ מְעֻבֶּרֶת. אָמְרָה לָהֶם: הֵן. אָמְרוּ לָהּ: וּמִמִּי
נִתְעַבָּרְתְּ? אָמְרָה לָהֶם: מַה לָּכֶם לָדַעַת? נָפְלוּ פְנֵי
הַזְּקֵנִים, שֶׁהָיוּ מִתְיָרְאִים מִשְּׁלֹמֹה הַמֶּלֶךְ, וְשָׁלְחוּ
אֵלָיו לָבוֹא אֲלֵיהֶם. נִכְנַס שְׁלֹמֹה בִּסְפִינָה וּבָא אֲלֵיהֶם,
וְאָמְרוּ לוֹ: אֲדוֹנֵנוּ הַמֶּלֶךְ, כָּךְ הַדָּבָר, וְאַל יָשִׂים
אֲדוֹנֵנוּ בַּעֲבָדָיו עָוֹן. כְּשֶׁשָּׁמַע שְׁלֹמֹה קָרָא לְבִתּוֹ
וְשָׁאַל לָהּ עַל הַדָּבָר. אָמְרָה לוֹ: בָּחוּר אֶחָד הֵבִיא לִי
הַקָּדוֹשׁ־בָּרוּךְ־הוּא יָפֶה וָטוֹב, תַּלְמוּדִי וְסוֹפֵר,
וְקִדְּשָׁנִי. קָרְאָה לַבָּחוּר וּבָא לִפְנֵי הַמֶּלֶךְ וְהֶרְאָה לוֹ
הַכְּתֻבָּה שֶׁכָּתַב לְבִתּוֹ, וְשָׁאַל לוֹ הַמֶּלֶךְ עַל אָבִיו
וְאִמּוֹ וְעַל מִשְׁפַּחְתּוֹ וּמֵאֵיזוֹ עִיר הוּא. וְהֵבִין מִתּוֹךְ
דְּבָרָיו שֶׁהוּא אוֹתוֹ שֶׁרָאָה בַמַּזָּל, וְשָׂמַח שִׂמְחָה גְדוֹלָה
וְאָמַר: בָּרוּךְ הַמָּקוֹם שֶׁנּוֹתֵן [אִשָּׁה] לְאִישׁ (מבוא
תנה"ק).


––––––––


כז אָמַר רַב פַּפָּא: קְפוֹץ זְבֵן אַרְעָא; מְתוֹן נְסֵב אִתְּתָא. נְחֵת דַּרְגָא1026 נְסֵב
אִתְּתָא; סַק דַּרְגָא בְּחַר שׁוּשְׁבִינָא (מַהֵר וּקְנֵה קַרְקַע,
הֱיֵה מָתוּן וְשָׂא אִשָּׁה. רֵד מַעֲלָה וְשָׂא אִשָּׁה; עֲלֵה מַעֲלָה
וּבְרוֹר שׁוֹשְׁבִין) (יבמ' סג).



כח אָמַר רַ' אֶלְעָזָר: לְעוֹלָם יִדְבַּק אָדָם בְּטוֹבִים1027, שֶׁהֲרֵי משֶׁה, שֶׁנָּשָׂא בַת־יִתְרוֹ, יָצָא מִמֶּנּוּ יְהוֹנָתָן1028;
אַהֲרֹן, שֶׁנָּשָׂא בַת עַמִּינָדָב, יָצָא מִמֶּנּוּ פִּינְחָס (ב"ק
קט:).



כט אָמַר רָבָא: הַנּוֹשֵׂא אִשָּׁה צָרִיךְ
שֶׁיִּבְדֹּק בְּאַחֶיהָ, שֶׁנֶּאֱמַר: “וַיִּקַּח אַהֲרֹן אֶת־אֱלִישֶׁבַע
בַּת־עַמִּינָדָב אֲחוֹת נַחְשׁוֹן”1029 –
מִמַּשְׁמַע שֶׁנֶּאֱמַר: “בַּת עַמִּינָדָב” – אֵינִי יוֹדֵעַ שֶׁאֲחוֹת
נַחְשׁוֹן הִיא? מַה תַּלְמוּד לוֹמַר “אֲחוֹת נַחְשׁוֹן”? – מִכָּאן,
שֶׁהַנּוֹשֵׂא אִשָּׁה צָרִיךְ שֶׁיִּבְדֹּק בְּאַחֶיהָ.

שָׁנוּ: רֹב בָּנִים דּוֹמִים לַאֲחֵי הָאֵם (שם קי.).



ל אֵיזֶהוּ עָשִׁיר? אָמַר רַ' עֲקִיבָא: כָּל־שֶׁיֶּשׁ־לוֹ אִשָּׁה נָאָה בְמַעֲשִׂים (שבת כה:).



לא אוֹמְרִין הַבְּרִיּוֹת: רְחֵלָה אַחַר רְחֵלָה הוֹלֶכֶת, כְּמַעֲשֵׂה הָאֵם כָּךְ מַעֲשֵׂה הַבַּת (כת' סג.).



לב הַנּוֹשֵׂא אִשָּׁה הוֹגֶנֶת לוֹ – אֵלִיָּהוּ נוֹשְׁקוֹ וְהַקָּדוֹשׁ־בָּרוּךְ־הוּא אוֹהֲבוֹ (ד"א א).



לג אָמַר רַבָּה בַר רַב אַדָּא אָמַר רַב: כָּל־הַנּוֹשֵׂא אִשָּׁה לְשֵׁם מָמוֹן1030 הֹוִים לוֹ בָּנִים שֶׁאֵינָם מְהֻגָּנִים, שֶׁנֶּאֱמַר: “בַּייָ
בָּגָדוּ – כִּי בָנִים זָרִים יָלָדוּ”1031.וְשֶׁמָּא תֹאמַר מָמוֹן פִּלֵּט1032, תַּלְמוּד לוֹמַר: “עַתָּה יֹאכְלֵם חֹדֶשׁ
אֶת־חֶלְקֵיהֶם”1033. מַה מַּשְׁמָע? אָמַר רַב
נַחְמָן בַּר יִצְחָק: חֹדֶשׁ נִכְנַס וְחֹדֶשׁ יָצָא וּמָמוֹנָם
אָבָד.

וְאָמַר רַבָּה בַר רַב אַדָּא – וְיֵשׁ אוֹמְרִים: אָמַר
רַב סַלָּא אָמַר רַב הַמְנוּנָא –: כָּל־הַנּוֹשֵׂא אִשָּׁה שֶׁאֵינָה
הוֹגֶנֶת לוֹ אֵלִיָּהוּ כוֹפְתוֹ1034 וְהַקָּדוֹשׁ־בָּרוּךְ־הוּא רוֹצְעוֹ1035. וְשָׁנוּ: עַל כֻּלָּם אֵלִיָּהוּ כוֹתֵב
וְהַקָּדוֹשׁ־בָּרוּךְ־הוּא חוֹתֵם: אוֹי לוֹ שֶׁפּוֹסֵל אֶת־זַרְעוֹ
וּפוֹגֵם אֶת־מִשְׁפַּחְתּוֹ! (קיד' ע.).



לד הָיָה רַ' מֵאִיר אוֹמֵר: כָּל־הַנּוֹשֵׂא אִשָּׁה
שֶׁאֵינָה הוֹגֶנֶת לוֹ עוֹבֵר מִשּׁוּם חֲמִשָּׁה לָאוִין: "לֹא תִקֹּם

וְלֹא תִטֹּר"1036, “לֹא תִשְׂנָא אֶת־אָחִיךָ”1037, “וְאָהַבְתָּ לְרֵעֲךָ כָּמוֹךָ”1038, "וְחַי אָחִיךָ עִמָּךְ1039 1040,
וְלֹא עוֹד אֶלָּא שֶׁמְּבַטֵּל פִּרְיָה־וְרִבְיָה מִן הָעוֹלָם (תוספ'
סוטה ה).



לה שָׁנוּ רַבּוֹתֵינוּ: לְעוֹלָם יִמְכֹּר אָדָם
כָּל־מַה שֶּׁיֶּשׁ־לוֹ וְיִשָּׂא בַת תַּלְמִיד־חָכָם, שֶׁאִם מֵת אוֹ
גוֹלֶה – מֻבְטָח לוֹ שֶׁבָּנָיו תַּלְמִידֵי־חֲכָמִים; וְאַל יִשָּׂא
עַם־הָאָרֶץ, שֶׁאִם מֵת אוֹ גוֹלֶה – בָּנָיו עַמֵּי־הָאָרֶץ.

שָׁנוּ רַבּוֹתֵינוּ: לְעוֹלָם יִמְכֹּר אָדָם כָּל־מַה
שֶּׁיֶּשׁ־לוֹ וְיִשָּׂא בַת תַּלְמִיד־חָכָם וְיַשִּׂיא בִתּוֹ
לְתַלְמִיד־חָכָם: מָשָׁל לְעִנְבֵי־הַגֶּפֶן בְּעִנְבֵי הַגֶּפֶן – דָּבָר
נָאֶה וּמִתְקַבֵּל. וְלֹא יִשָּׂא בַת עַם־הָאָרֶץ: מָשָׁל לְעִנְבֵי
הַגֶּפֶן1041 בְּעִנְבֵי־הַסְּנֶה1042 – דָּבָר כָּעוּר וְאֵינוֹ מִתְקַבֵּל1043.

שָׁנוּ רַבּוֹתֵינוּ: לְעוֹלָם יִמְכֹּר אָדָם כָּל־מַה
שֶּׁיֶּשׁ־לוֹ וְיִשָּׂא בַת תַּלְמִיד־חָכָם לֹא מָצָא בַת
תַּלְמִיד־חָכָם – יִשָּׂא בַת גְּדוֹלֵי־הַדּוֹר; לֹא מָצָא בַת
גְּדוֹלֵי־הַדּוֹר – יִשָּׂא בַת רָאשֵׁי־כְנֵסִיּוֹת; לֹא מָצָא בַת
רָאשֵׁי־כְנֵסִיּוֹת – יִשָּׂא בַת גַּבָּאֵי־צְדָקָה; לֹא מָצָא בַת
גַּבָּאֵי־צְדָקָה – יִשָּׂא בַת מְלַמְּדֵי־תִינוֹקוֹת. וְלֹא יִשָּׂא בַת
עַם־הָאָרֶץ, מִפְּנֵי שֶׁהֵם שֶׁקֶץ וּנְשׁוֹתֵיהֶם שֶׁרֶץ, וְעַל
בְּנוֹתֵיהֶם הוּא אוֹמֵר: “אָרוּר שֹׁכֵב
עִם־כָּל־בְּהֵמָה”1044 (פסח מט.:).



לו “וִיהוֹשֻׁעַ הָיָה לָבוּשׁ בְּגָדִים צוֹאִים”1045 – וְכִי דַרְכּוֹ שֶׁל יְהוֹשֻׁעַ
לִלְבּוֹשׁ בְּגָדִים צוֹאִים? אֶלָּא מְלַמֵּד שֶׁהָיוּ בָנָיו נוֹשְׂאִים
נָשִׁים שֶׁאֵינָן הֲגוּנוֹת לִכְהֻנָּה וְלֹא מִחָה בָהֶם (סנה'
צג.).



לז שָׁנוּ רַבּוֹתֵינוּ: נֶאֱמָן הַתִּינוֹק לוֹמַר: כָּךְ אָמַר לִי אַבָּא: מִשְׁפָּחָה זוֹ כְּשֵׁרָה1046 וּמִשְׁפָּחָה זוֹ פְּסוּלָה, וְשֶׁאָכַלְנוּ
בִקְצָצָה1047 שֶׁל בַּת פְּלוֹנִי לִפְלוֹנִי.

כֵּיצַד קְצָצָה? אֶחָד מִן הָאַחִים שֶׁנָּשָׂא אִשָּׁה
שֶׁאֵינָהּ הוֹגֶנֶת לוֹ. בָּאִין בְּנֵי מִשְׁפָּחָה, וּמְבִיאִין חָבִית
מְלֵאָה קְלָיוֹת1048 וֶאֱגוֹזִים וְשׁוֹבְרִין אוֹתָהּ לִפְנֵי הַתִּינוֹקוֹת בְּאֶמְצַע הָרְחָבָה1049 וְאוֹמְרִים: “אַחֵינוּ בֵית יִשְׂרָאֵל, שְׁמָעוּ! אָחִינוּ
פְלוֹנִי נָשָׂא אִשָּׁה שֶׁאֵינָהּ הוֹגֶנֶת לוֹ, וּמִתְיָרְאִים אָנוּ
שֶׁמָּא יִתְעָרֵב זַרְעוֹ בְּזַרְעֵנוּ, בֹּאוּ וּקְחוּ לָכֶם
דֻּגְמָא1050 לְדוֹרוֹת, שֶׁלֹּא יִתְעָרֵב
זַרְעוֹ בְּזַרְעֵנוּ” – וְהַתִּינוֹקוֹת מְלַקְּטִים וְאוֹמְרִים:
נִקְצַץ1051 פְּלוֹנִי מִמִּשְׁפַּחְתּוֹ!

וּבְשָׁעָה שֶׁהוּא מְגָרְשָׁהּ, הָיוּ עוֹשִׂים כֵן
וְאוֹמְרִים: חָזַר פְּלוֹנִי לְמִשְׁפַּחְתּוֹ! (כת' כח:; ירוש' קיד' פא,
ה"ה).


––––––––


לח שָׁנִינוּ: "וְקָרְאוּ־לוֹ זִקְנֵי־עִירוֹ וְדִבְּרוּ אֵלָיו1052 – מְלַמֵּד
שֶׁמַּשִּׂיאִין לוֹ עֵצָה הַהוֹגֶנֶת לוֹ, שֶׁאִם הָיָה הוּא
יֶלֶד1053 וְהִיא זְקֵנָה, הוּא זָקֵן וְהִיא
יַלְדָּה, אוֹמְרִין לוֹ: מַה לְּךָ אֵצֶל יַלְדָּה? מַה לְּךָ אֵצֶל
זְקֵנָה? כַּלֵּךְ אֵצֶל שֶׁכְּמוֹתְךָ וְאַל תַּכְנִיס קְטָטָה לְתוֹך
בֵּיתֶךָ1054 (יבמ' קא:).



לט אָמַר רֵישׁ־לָקִישׁ: גָּבוֹהַּ לֹא יִשָּׂא גְבוֹהִית, שֶׁמָּא יֵצֵא מֵהֶם תֹּרֶן;1055 נַנָּס1056 לֹא יִשָּׂא נַנֶּסֶת, שֶׁמָּא יֵצֵא מֵהֶם אֶצְבָּעִי1057; לָבָן לֹא יִשָּׂא לְבָנָה, שֶׁמָּא יֵצֵא מֵהֶם בֹּהַק1058; שָׁחוֹר לֹא יִשָּׂא שְׁחוֹרָה, שֶׁמָּא יֵצֵא מֵהֶם
טָפִיחַ1059 (בכ' מה).



מ אָמַר רַב יְהוּדָה אָמַר רַב: אָסוּר לְאָדָם שֶׁיְקַדֵּשׁ אֶת־הָאִשָּׁה עַד שֶׁיִּרְאֶנָּה (קיד' מא.).



מא “עֵינַיִךְ יוֹנִים”1060 – כַּלָּה
כָּל־זְמַן שֶׁעֵינֶיהָ יָפוֹת אֵין כָּל־גּוּפָהּ צְרִיכָה
בְדִיקָה1061; עֵינֶיהָ טְרוּטוֹת1062 – כָּל־גּוּפָהּ צְרִיכָה בְדִיקָה (תענ' כד).



מב אָסוּר לְאָדָם שֶׁיְקַדֵּשׁ אֶת־בִּתּוֹ
כְּשֶׁהִיא קְטַנָּה, עַד שֶׁתַּגְדִּיל וְתֹאמַר: בִּפְלוֹנִי אֲנִי
רוֹצָה (קיד' מא.).



מג הַמַּשִּׂיא בָנָיו וּבְנוֹתָיו סָמוּךְ לְפִרְקָם1063 – עָלָיו הַכָּתוּב אוֹמֵר: “וְיָדַעְתָּ כִּי־שָׁלוֹם אָהֳלֶךָ”1064 1065(יבמ' סב).



מד בִּתְּךָ בָגְרָה1066 – שַׁחֲרֵר עַבְדֵּךְ וְתֶן לָהּ1067 ( פס' קיג).



מה אָמַר רַב יְהוּדָה אָמַר רַב: הַמַּשִּׂיא אֶת־בִּתּוֹ לְזָקֵן וְהַמַּשִּׂיא אִשָּׁה לִבְנוֹ קָטָן, – – – עָלָיו
הַכָּתוּב אוֹמֵר: “לְמַעַן סְפוֹת הָרָוָה אֶת הַצְּמֵאָה לֹא־יֹאבֶה יְיָ
סְלֹחַ לוֹ”1068 (סנה' עו:).



מו “אַל־תְּחַלֵּל אֶת־בִּתְּךָ לְהַזְנוֹתָהּ”1069 – רַ' אֱלִיעֶזֶר אוֹמֵר: זֶה הַמַּשִּׂיא בִּתּוֹ לְזָקֵן. רַ'
עֲקִיבָא אוֹמֵר: זֶה הַמַּשְׁהֶה בִתּוֹ בּוֹגָרֶת (שם.).



מז שָׁנִינוּ, הָיָה רַ'
מֵאִיר אוֹמֵר: כָּל־הַמַּשִּׂיא בִתּוֹ לְעַם־הָאָרֶץ, כְּאִלּוּ
כוֹפְתָהּ וּמַנִּיחָהּ לִפְנֵי אֲרִי, מָה אֲרִי דּוֹרֵס1070
וְאוֹכֵל וְאֵין לוֹ בּשֶׁת־פָּנִים, אַף עַם־הָאָרֶץ מַכֶּה וּבָא עָלֶיהָ וְאֵין לוֹ בּשֶׁת־פָּנִים. (פס' מט).



מח מַעֲשֶׂה בְּאִשָּׁה אַחַת שֶׁנִּשֵּׂאת לְחָבֵר1071 וְהָיְתָה קוֹשֶׁרֶת לוֹ תְּפִלִּין עַל יָדוֹ; נִשֵּׂאת לְמוֹכֵס1072 וְהָיְתָה קוֹשֶׁרֶת לוֹ קִשְׁרֵי מוֹכֵס1073 עַל יָדוֹ (ע"ז לט.).



מט מַעֲשֶׂה בְּרִיבָה1074 אַחַת שֶׁהָיָה אָבִיהָ חָבֵר
לְגוֹי, וְהָיוּ אוֹכְלִים וְשׁוֹתִים וּמֵיטִיבִים אֶת־לִבָּם. אָמַר לוֹ
אוֹתוֹ הַגּוֹי לְאָבִיהָ: תְּנָה אֶת־בִּתְּךָ לִבְנִי לְאִשָּׁה. [אָמַר
לוֹ: הֵן. שָׁמְעָה הָרִיבָה] וְהֶחֱרִישָׁה בַדָּבָר עַד שֶׁהִגִּיעַ
זְמַן חֻפָּתָהּ, כֵּוָן שֶׁהִגִּיעַ זְמַן חֻפָּתָהּ עָלְתָה לַגָּג
וְנָפְלָה וָמֵתָה (תדב“א יט; ילק”ש בלק כג)



נ מַעֲשֶׂה בְרִיבָה
שֶׁהָיְתָה הוֹלֶכֶת לְבֵית אָבִיהָ, וְהָיְתָה יְפַת־תֹּאַר וּמְקֻשֶּׁטֶת
כֶּסֶף וְזָהָב. תָּעֲתָה בַדֶּרֶךְ וְהָלְכָה בְלֹא יִשּׁוּב. כֵּוָן
שֶׁהִגִּיעָה לַחֲצִי הַיּוֹם צְמֵאָה וְלֹא הָיוּ לָהּ מָיִם. רָאֲתָה
בְאֵר וְחֶבֶל שֶׁל דְּלִי תָּלוּי עָלֶיהָ. אָחֲזָה בַחֶבֶל
וְנִשְׁתַּלְשְׁלָה וְיָרָדָה. לְאַחַר שֶׁשָּׁתְתָה בִּקְשָׁה לַעֲלוֹת
וְלֹא יָכֹלָה. הָיְתָה בוֹכָה וְצוֹעֶקֶת. עָבַר עָלֶיהָ בָּחוּר אֶחָד
וְשָׁמַע קוֹלָהּ. עָמַד עַל הַבְּאֵר וְהֵצִיץ בָּהּ. אָמַר לָהּ: מִי
אַתְּ, מִבְּנֵי אָדָם אוֹ מִן הָרוּחוֹת? אָמְרָה לוֹ: מִבְּנֵי אָדָם
אָנִי. אָמַר לָהּ: מַה־טִּיבֵךְ? סִפְּרָה לוֹ כָּל־הַמַּעֲשֶׂה. אָמַר
לָהּ: אִם אֲנִי מַעֲלֵךְ תִּנָּשְׂאִי לִי? אָמְרָה לוֹ: הֵן. הֶעֱלָהּ.
בִּקֵּשׁ לִזָּקֵק לָהּ מִיָּד. אָמְרָה לוֹ: מֵאֵיזֶה עַם אָתָּה? אָמַר
לָהּ מִיִּשְׂרָאֵל אֲנִי וּמִמָּקוֹם פְּלוֹנִי אֲנִי וְכֹהֵן. אָמְרָה
לוֹ: הַקָּדוֹשׁ־בָּרוּךְ־הוּא בָּחַר בְּךָ וְקִדֶּשְׁךָ
מִכָּל־יִשְׂרָאֵל וְאַתָּה מְבַקֵּשׁ לַעֲשׂוֹת כִּבְהֵמָה בְּלֹא
כְתֻבָּה וּבְלֹא קִדּוּשִׁין. בֹּא אַחֲרַי אֵצֶל אָבִי וְאִמִּי שֶׁהֵם
מִמִּשְׁפָּחָה פְלוֹנִית, גְּדוֹלִים וּמְיֻחָסִים בְּיִשְׂרָאֵל, וַאֲנִי
מִתְאָרֶסֶת לָךְ. נָתְנוּ אֱמוּנָתָם1075 זֶה
לָזוֹ וְזוֹ לָזֶה. אָמְרָה: מִי מֵעִיד? הָיְתָה חֻלְדָּה אַחַת עוֹבֶרֶת
כְּנֶגְדָּם. אָמְרָה לוֹ: חֻלְדָּה זוֹ וּבוֹר זֶה עֵדִים בַּדָּבָר.
הָלְכוּ כָּל־אֶחָד לְדַרְכּוֹ. אוֹתָהּ הָרִיבָה עָמְדָה בֶאֱמוּנָתָהּ,
וְכָל מִי שֶׁהָיָה תוֹבְעָהּ הָיְתָה מְמָאֶנֶת, וְכֵוָן שֶׁהֶחֱזִיקוּ
בָהּ הִתְחִילָה לִנְהוֹג עַצְמָהּ נִכְפֵּית1076 וּמְקָרַעַת בְּגָדֶיהָ וּבִגְדֵי כָּל־מִי שֶׁהָיָה נוֹגֵעַ
בָּהּ, עַד שֶׁנִּמְנְעוּ בְנֵי אָדָם מִמֶּנָּה; וְהוּא, כֵּוָן שֶׁבָּא
לְעִירוֹ, עָבַר עַל אֱמוּנָתוֹ וְנָשָׂא אִשָּׁה אַחֶרֶת, וְהוֹלִיד
שְׁנֵי בָנִים, אֶחָד נָפַל לְבוֹר וָמֵת, וְאֶחָד נְשָׁכַתּוּ חֻלְדָּה
וָמֵת. אָמְרָה לוֹ אִשְׁתּוֹ: מַה מַּעֲשֶׂה הוּא זֶה, שֶׁבָּנֵינוּ
מֵתִים בְּמִיתָה מְשֻׁנָּה? אָמַר לָהּ: כָּךְ וָכָךְ הָיָה הַמַּעֲשֶׂה.
נִתְגָּרְשָׁה מִמֶּנּוּ, אָמְרָה לוֹ: לֵךְ אֵצֶל חֶלְקְךָ שֶׁנָּתַן לְךָ
הַקָּדוֹשׁ־בָּרוּךְ־הוּא. הָלַךְ וְשָׁאַל בְּעִירָהּ. אָמְרוּ לוֹ:
נִכְפֵּית הִיא, כָּל־מִי שֶׁתּוֹבְעָה כָּךְ וָכָךְ עוֹשָׂה לוֹ. הָלַךְ
אֵצֶל אָבִיהָ, פֵּרַשׁ לוֹ כָּל־הַמַּעֲשֶׂה וְאָמַר לוֹ: אֲנִי מְקַבֵּל
כָּל־מוּם שֶׁבָּהּ. הֶעֱמִיד עָלָיו עֵדִים. בָּא אֶצְלָהּ. הִתְחִילָה
לַעֲשׂוֹת כְּמִנְהָגָהּ. סִפֶּר־לָהּ מַעֲשֶׂה חֻלְדָּה וָבוֹר. אָמְרָה
לוֹ: אַף אֲנִי בֶּאֱמוּנָתִי עָמָדְתִּי. מִיָּד נִתְיַשְּׁבָה דַעְתָּהּ
וְנִשֵּׂאת לוֹ, וְזָכוּ לְבָנִים וּלִנְכָסִים הַרְבֵּה. וְעָלֶיהָ אָמַר
הַכָּתוּב: “עֵינַי בְּנֶאֶמְנֵי־אֶרֶץ”1077 (תענ' ח, ברש"י וערוך).


––––––––


נא שָׁנוּ רַבּוֹתֵינוּ: כֵּיצַד מְרַקְּדִין לִפְנֵי הַכַּלָּה?1078 בֵּית־שַׁמַּאי אוֹמְרִים: כַּלָּה כְּמוֹת שֶׁהִיא1079; וּבֵית־הִלֵּל אוֹמְרִים: כַּלָּה נָאָה וַחֲסוּדָה1080.
אָמְרוּ לָהֶם בֵּית־שַׁמַּאי לְבֵית־הִלֵּל: הֲרֵי שֶׁהָיְתָה חִגֶּרֶת
אוֹ סוֹמָה1081, אוֹמְרִים לָהּ “כַּלָּה נָאָה
וַחֲסוּדָה”? – וְהַתּוֹרָה אָמְרָה “מִדְּבַר־שֶׁקֶר
תִּרְחָק”1082! אָמְרוּ לָהֶם בֵּית־הִלֵּל לְבֵית־שַׁמַּאי: לְדִבְרֵיכֶם, מִי שֶׁלָּקַח מִקָּח רַע1083
מִן הַשּׁוּק, יְשַׁבְּחֶנּוּ בְעֵינָיו אוֹ יְגַנֶּנּוּ
בְעֵינָיו? הֱוֵי אוֹמֵר: יְשַׁבְּחֶנּוּ בְעֵינָיו. מִכָּאן אָמְרוּ
חֲכָמִים: לְעוֹלָם תְּהֵא דַעְתּוֹ שֶׁל אָדָם מְעֹרֶבֶת עִם
הַבְּרִיּוֹת1084.

אָמְרוּ עָלָיו עַל רַ' יְהוּדָה בַר אֶלְעַאי, שֶׁהָיָה
נוֹטֵל בַּד שֶׁל הֲדַס וּמְרַקֵּד לִפְנֵי הַכַּלָּה וְאוֹמֵר: " כַּלָּה
נָאָה וַחֲסוּדָה".

רַב שְׁמוּאֵל בַּר רַב יִצְחָק הָיָה מְרַקֵּד לִפְנֵי הַכַּלָּה בִּשְׁלֹשָׁה1085. הָיָה רַ' זֵירָא
רוֹאֶה אוֹתוֹ וּמַטְמִין עַצְמוֹ מִפָּנָיו; אָמָר: רְאוּ אוֹתוֹ זָקֵן,
הֵיאַךְ הוּא מְבַיְּשֵׁנוּ1086! כְּשֶׁמֵּת
הָיוּ שָׁלשׁ שָׁעוֹת קוֹלוֹת וּבְרָקִים בָּעוֹלָם. יָצְאָה בַת־קוֹל
וְאָמְרָה: מֵת רַב שְׁמוּאֵל בַּר רַב יִצְחָק גּוֹמֵל חֶסֶד! יָצְאוּ
לִגְמוֹל לוֹ חֶסֶד – הִפְסִיק עַמּוּד־אֵשׁ בֵּינוֹ וּבֵין שְׁאָר הָעָם
(וּמְקֻבָּלִים אָנוּ, שֶׁאֵין עַמּוּד־אֵשׁ מַפְסִיק אֶלָּא לְאֶחָד
בְּדוֹר אוֹ לִשְׁנַיִם בְּדוֹר). אָמַר רַ' זֵירָא: הוֹעִיל לוֹ
שׁוֹטוֹ1087 לַזָּקֵן; וְיֵשׁ אוֹמְרִים: שְׁטוּתוֹ1088 לַזָּקֵן; וְיֵשׁ אוֹמְרִים: שִׁיטָתוֹ1089 לַזָּקֵן.

רַב אַחָא הָיָה מַרְכִּיב אֶת־הַכַּלָּה עַל כְּתֵפָיו וּמְרַקֵּד.

כְּשֶׁבָּא רַב דִּימִי אָמַר: כָּךְ הָיוּ שָׁרִים לִפְנֵי הַכַּלָּה בְּמַעֲרָב: “לֹא כָחָל וְלֹא שָׂרָק1090
וְלֹא פִרְכּוּס1091 – וְיַעֲלַת חֵן!” (כת' טז, יז; ירוש' פאה פ“א, ה”א).



נב שָׁנוּ רַבּוֹתֵינוּ: מַמְשִׁיכִין יַיִן בְּצִנּוֹרוֹת1092 לִפְנֵי חָתָן וְכַלָּה
וְזוֹרְקִין לִפְנֵיהֶם קְלָיוֹת וֶאֱגוֹזִים בִּימוֹת־הַחַמָּה, אֲבָל לֹא
בִּימוֹת־הַגְּשָׁמִים1093; אֲבָל לֹא גְלֻסְקָאוֹת1094 לֹא בִּימוֹת־הַחַמָּה וְלֹא בִּימוֹת־הַגְּשָׁמִים1095 (בר' נ: ע"י).



נג אָמְרוּ עָלָיו עַל אַגְרִפַּס הַמֶּלֶךְ, שֶׁעָבֶר מִלִּפְנֵי הַכַּלָּה1096 – וְשִׁבְּחוּהוּ
חֲכָמִים. אָמְרוּ לוֹ: מָה רָאִיתָ? אָמַר לָהֶם: אֲנִי נוֹטֵל כֶּתֶר
בְּכָל־יוֹם, וְזֹאת תִּטּוֹל כִּתְרָהּ שָׁעָה אֶחָת (כת' יז; שמח'
י).



נד הֶחָתָן דּוֹמֶה לְמֶלֶךְ (פדר"א טז).


––––––––


נה הַבַּעַל חַיָּב בִּמְזוֹנוֹתֶיהָ [שֶׁל אִשְׁתּוֹ].

“שְׁאֵרָהּ… לֹא יִגְרָע”1097 – שָׁנִינוּ: “שְׁאֵרָהּ” – אֵלּוּ מְזוֹנוֹת. (כת' מו:, מז:)



נו הַמַּשְׁרֶה אֶת־אִשְׁתּוֹ1098 עַל־יְדֵי שָׁלִישׁ לֹא יִפְחוֹת לָהּ1099 מִשְּׁנֵי קַבִּים חִטִּים אוֹ מֵאַרְבָּעָה קַבִּים שְׂעוֹרִים.
אָמַר רַ' יוֹסֵי: לֹא פָסַק לָהּ שְׂעוֹרִים אֶלָּא רַ' יִשְׁמָעֵאל,

שֶׁהָיָה סָמוּךְ לֶאֱדוֹם1100. וְנוֹתֵן לָהּ חֲצִי קַב קִטְנִית וַחֲצִי לֹג שֶׁמֶן וְקַב גְּרוֹגָרו­ֹת1101
אוֹ מָנֶה דְבֵלָה1102, וְאִם
אֵין לוֹ פּוֹסֵק לְעֻמָּתָן פֵּרוֹת מִמָּקוֹם אַחֵר, וְנוֹתֵן לָהּ
מִטָּה, מַפָּץ1103 וּמַחֲצֶלֶת, וְנוֹתֵן לָהּ כִּפָּה1104 לְרֹאשָׁהּ וַחֲגוֹר לְמָתְנֶיהָ וּמַנְעָלִים מִמּוֹעֵד לְמוֹעֵד, וְכֵלִים1105 שֶׁל חֲמִשִּׁים זוּז מִשָּׁנָה לְשָׁנָה. וְאֵין נוֹתְנִין לָהּ
לֹא חֲדָשִׁים בִּימוֹת־הַחַמָּה וְלֹא שְׁחָקִים1106 בִּימוֹת־הַגְּשָׁמִים, אֶלָּא נוֹתֵן לָהּ כֵּלִים שֶׁל
חֲמִשִּׁים זוּז בִּימוֹת־הַגְּשָׁמִים וְהִיא מִתְכַּסָּה
בִּבְלָאוֹתֵיהֶן1107 בִּימוֹת־הַחַמָּה
וְהַשְּׁחָקִים שֶׁלָּהּ. נוֹתֵן לָהּ מָעָה כֶסֶף
לְצָרְכָּהּ1108 וְאוֹכֶלֶת עִמּוֹ מִלֵילֵי
שַׁבָּת לְלֵילֵי שַׁבָּת, וְאִם אֵין נוֹתֵן לָהּ מָעָה כֶסֶף
לְצָרְכָּהּ, מַעֲשֶׂה יָדֶיהָ שֶׁלָּהּ.

וּמָה הִיא עוֹשָׂה לוֹ? מִשְׁקַל חָמֵשׁ סְלָעִים שְׁתִי
בִּיהוּדָה, שֶׁהֵן עֶשֶׂר סְלָעִים בְּגָלִיל, אוֹ מִשְׁקַל עֶשֶׂר
סְלָעִים עֵרֶב בִּיהוּדָה1109, שֶׁהֵן
עֶשְׂרִים סְלָעִים בְּגָלִיל, וְאִם הָיְתָה מֵינִיקָה פּוֹחֲתִין לָהּ
מִמַּעֲשֵׂה־יָדֶיהָ וּמוֹסִיפִין לָהּ עַל מְזוֹנוֹתֶיהָ. בַּמֶּה
דְבָרִים אֲמוּרִים – בְּעָנִי שֶׁבְּיִשְׂרָאֵל, אֲבָל בִּמְכֻבָּד –
הַכֹּל לְפִי כְבוֹדוֹ (כת' סד:).



נז וְאֵלּוּ מְלָאכוֹת שֶׁהָאִשָּׁה עוֹשָׂה
לְבַעֲלָהּ: טוֹחֶנֶת וְאוֹפָה וּמְכַבֶּסֶת, מְבַשֶּׁלֶת וּמֵינִיקָה
אֶת־בְּנָהּ, מַצַּעַת לוֹ הַמִּטָּה וְעוֹשָׂה בְצֶמֶר. הִכְנִיסָה לוֹ
שִׁפְחָה אַחַת – לֹא טוֹחֶנֶת וְלֹא אוֹפָה וְלֹא מְכַבֶּסֶת; שְׁתַּיִם –
אֵין מְבַשֶּׁלֶת וְאֵין מֵינִיקָה אֶת־בְּנָהּ; שָׁלשׁ – אֵין מַצַּעַת
לוֹ הַמִּטָּה וְאֵין עוֹשָׂה בְצֶמֶר; אַרְבַּע – יוֹשֶׁבֶת
בְּקַתֶּדְרָא1110. רַ' אֱלִיעֶזֶר אוֹמֵר:
אֲפִלּוּ הִכְנִיסָה לוֹ מֵאָה שְׁפָחוֹת כּוֹפָהּ לַעֲשׂוֹת בְּצֶמֶר,
שֶׁהַבַּטָּלָה מְבִיאָה לִידֵי זִמָּה. רַ' שִׁמְעוֹן בֶּן גַּמְלִיאֵל
אוֹמֵר: אַף הַמַּדִּיר1111 אֶת־אִשְׁתּוֹ
מִלַּעֲשׂוֹת מְלָאכָה יוֹצִיא וְיִתֵּן כְּתֻבָּה, שֶׁהַבַּטָּלָה
מְבִיאָה לִידֵי שִׁעְמוּם (שם, נט:).


––––––––


נח בְּמַעֲרָבָא, כְּשֶׁנָּשָׂא אָדָם אִשָּׁה אָמְרוּ
לוֹ כָךְ: “מָצָא” אוֹ “מוֹצֵא”: “מָצָא”, שֶׁנֶּאֱמַר: מָצָא אִשָּׁה
מָצָא טוֹב"1112; “מוֹצֵא”, שֶׁנֶּאֱמַר: “וּמוֹצֵא אֲנִי מַר מִמָּוֶת אֶת־הָאִשָּׁה”1113 (בר' ח.).



נט כָּתוּב בְּסֵפֶר בֶּן־סִירָא: אִשָּׁה טוֹבָה
מַתָּנָה טוֹבָה – בְּחֵיק יְרֵא־אֱלֹהִים תִּנָּתֵן; אִשָּׁה רָעָה
צָרַעַת לְבַעְלָהּ. אִשָּׁה יָפָה אַשְׁרֵי בַעְלָהּ, מִסְפַּר יָמָיו
כִּפְלָיִם (יבמ' סג:).



ס דָּרַשׁ רַ' עֲקִיבָא: אִישׁ וְאִשָּׁה, זָכוּ – שְׁכִינָה בֵינֵיהֶם, לֹא זָכוּ – אֵשׁ אוֹכַלְתָּם (לק"ט בראשית).



סא שָׁנוּ מִשְּׁמוֹ שֶׁל רַ' מֵאִיר: אִישׁ וְאִשָּׁה שְׁכִינָה בֵינֵיהֶם1114: יָהּ – י' בְּאִישׁ
וְה' בְּאִשָּׁה. זָכוּ – שְׁכִינָה בֵינֵיהֶם וּמִתְבָּרְכִים, לֹא זָכוּ
– שְׁכִינָה מִסְתַּלֶּקֶת מִבֵּינֵיהֶם וּמִדַּבְּקוֹת שְׁתֵּי
הָאִשּׁוֹת וְאֵשׁ אוֹכַלְתָּם (לק"ט בראשית).



סב מְצָאוֹ רַ' יוֹסֵי לְאֵלִיָּהוּ, אָמָר: כָּתוּב "אֶעֱשֶׂה־לוֹ עֵזֶר1115 – בַּמֶּה אִשָּׁה
עוֹזַרְתּוֹ לְאָדָם? אָמַר לוֹ: אָדָם מֵבִיא חִטִּין – חִטִּין
כּוֹסֵס1116? פִּשְׁתָּן – פִּשְׁתָּן לוֹבֵשׁ?
לֹא נִמְצֵאת מְאִירָה עֵינָיו וּמַעֲמִידָתוֹ עַל רַגְלָיו? (יבמ'
סג.).



סג אָמַר רַ' אֶלְעָזָר: מַהוּ שֶׁנֶּאֱמַר:" אֶעֱשֶׂה־לוֹ עֵזֶר כְּנֶגְדּוֹ"?1117 1118 זָכָה – עוֹזַרְתּוֹ, לֹא זָכָה – כְּנֶגְדּוֹ.1119

וְיֵשׁ אוֹמְרִים: רַ' אֶלְעָזָר הִקְשָׁה: כָּתוּב
“כְּנֶגְדּוֹ” וְקוֹרְאִים: “כְּנִגְדּוֹ”, זָכָה – “כְּנֶגְדּוֹ”, לֹא
זָכָה – מְנַגַּדְתּוֹ (שם).



סד אָמַר רַ' חֲנִינָא: “כָּל־יְמֵי עָנִי רָעִים”1120 – זֶה שֶׁיֵּשׁ־לוֹ אִשָּׁה רָעָה, “וְטוֹב־לֵב מִשְׁתֶּה תָמִיד”1121 – זֶה שֶׁיֵּשׁ־לוֹ אִשָּׁה טוֹבָה (ב"ב קמה:).



סה אָמַר רָבָא: קָשָׁה אִשָּׁה רָעָה כְּיוֹם סַגְרִיר.

אִשָּׁה רָעָה כֵּיצַד? אָמַר אַבַּיֵי: מְקַשֶּׁטֶת לוֹ שֻׁלְחָן1122 וּמְקַשֶּׁטֶת לוֹ פֶּה1123. רָבָא אָמָר: מְקַשֶּׁטֶת לוֹ שֻׁלְחָן וּמַחֲזֶרֶת לוֹ גַּבָּהּ1124 (יבמ' סג:).



סו מִפְּנֵי אִשָּׁה רָעָה הַזִּקְנָה קוֹפֶצֶת עַל הָאָדָם (תה' חיי שרה).



סז רַב נִפְטַר מֵרַ' חִיָּא. אָמַר לוֹ: הַמָּקוֹם יַצִּילְךָ מִדָּבָר הַקָּשֶׁה מִמָּוֶת.

– וְכִי יֵשׁ דָּבָר שֶׁקָּשֶׁה מִמָּוֶת? – יָצָא בָּדַק וּמָצָא: “וּמוֹצֵא אֲנִי מַר מִמָּוֶת אֶת־הָאִשָּׁה”1125 (יבמ' סג:).



סח אָמַר רַ' יְהוּדָה; אַרְבָּעָה עָשָׂר דְּבָרִים
קָשִׁים זֶה מִזֶּה וְכֻלָּם מִתְגָּאִים זֶה עַל זֶה: תְּהוֹם קָשָׁה –
הָאָרֶץ כּוֹבַשְׁתָּהּ; הָאָרֶץ קָשָׁה – הֶהָרִים מִתְגָּאִים עָלֶיהָ;
הַר קָשֶׁה – הַבַּרְזֶל שׁוֹבְרוֹ; בַּרְזֶל קָשֶׁה – הָאֵשׁ
מְפַעְפַּעְתּוֹ;1126 אֵשׁ קָשָׁה – הַמַּיִם
מְכַבִּים אוֹתָהּ; מַיִם קָשִׁים – עֲנָנִים סוֹבְלִים אוֹתָם; עֲנָנִים
קָשִׁים – הָרוּחַ מְפַזַּרְתָּם; רוּחַ קָשָׁה – הַכֹּתֶל עוֹמֵד בָּהּ;
כֹּתֶל קָשֶׁה – אָדָם סוֹתְרוֹ1127; אָדָם קָשֶׁה – צָרָה מְחַלְחַלְתּוֹ1128; צָרָה
קָשָׁה – הַיַּיִן מְשַׁכְּחָהּ; יַיִן קָשֶׁה – שֵׁנָה מְפִיגָתוֹ; שֵׁנָה
קָשָׁה – חֹלִי מְטַלְטְלָהּ1129; חֹלִי קָשֶׁה – מַלְאַךְ־הַמָּוֶת נוֹטֵל אֶת־הַנֶּפֶשׁ1130.

וְאִשָּׁה רָעָה קָשָׁה מִכֻּלָּם (קה"ר ז).



סט אָמְרוּ מִשְּׁמוֹ שֶׁל רַב: כָּל חֹלִי וְלֹא חֳלִי־מֵעַיִם, כָּל־כְּאֵב וְלֹא כְּאֵב־לֵב, כָּל־מֵחוּשׁ1131
וְלֹא מֵחוּשׁ־רֹאשׁ, כָּל־רָעָה וְלֹא אִשָּׁה רָעָה (שבת יא.).



ע רַב הָיְתָה אִשְׁתּוֹ מְצַעַרְתּוֹ. כְּשֶׁאָמַר לָהּ: עֲשִׂי לִי עֲדָשִׁים1132 – עָשְׂתָה לוֹ
פוֹלִים; פוֹלִים – עָשְׂתָה לוֹ עֲדָשִׁים. כְּשֶׁהִגְדִּיל חִיָּא בְנוֹ
הָיָה מְהַפֵּךְ לָהּ [דִּבְרֵי אָבִיו]1133.
אָמַר רַב לִבְנוֹ: הִשְׁבִּיחָה אִמֶּךָ. אָמַר לוֹ: אֲנִי הוּא
שֶׁהָפַכְתִּי לָהּ [אֶת־דְּבָרֶיךָ]. אָמַר לוֹ: זוֹהִי שֶׁאוֹמְרִין
הַבְּרִיּוֹת: הַיּוֹצֵא מִמְּךָ מְלַמֶּדְךָ חָכְמָה. אַף־עַל־פִּי־כֵן
לֹא תַעֲשֶׂה כָךְ, שֶׁנֶּאֱמַר: “לִמְּדוּ לְשׁוֹנָם
דַּבֶּר־שֶׁקֶר” 1134 (יבמ' סג.: ע"י).



עא כָּעוּר לְאִישׁ לִהְיוֹת מְהַלֵּךְ אַחַר הָאִשָּׁה (ב"ר ס).



עב אָמַר רַב: כָּל־הַהוֹלֵךְ בַּעֲצַת אִשְׁתּוֹ1135 נוֹפֵל בְּגֵיהִנֹּם,
שֶׁנֶּאֱמַר:“רַק לֹא־הָיָה כְּאַחְאָב אֲשֶׁר הֵסַתָּה אֹתוֹ אִיזֶבֶל
אִשְׁתּוֹ”1136(ב"מ נט.).



עג אָמַר אֲבִימִי מֵהַגְרוֹנְיָא מִשְּׁמוֹ שֶׁל רָבָא:
אִישׁ שֶׁהַנָּשִׁים הֲרָגוּהוּ – אֵין דִּין וְאֵין דַיָּן [עָלָיו]
(ב"מ צז.).



עד מַעֲשֶׂה בֶּחָסִיד אֶחָד שֶׁהָיָה נָשׂוּי
לַחֲסִידָה אַחַת וְלֹא הֶעֱמִידוּ בָנִים. אָמְרוּ: אֵין אָנוּ מוֹעִילִים
לְהַקָּדוֹשׁ־בָּרוּךְ־הוּא כְּלוּם. עָמַד וְגֵרְשָׁהּ. הָלַךְ זֶה
וְנָשָׂא רְשָׁעָה וְעָשְׂתָה אוֹתוֹ רָשָׁע; וְהָלְכָה זוֹ וְנִשֵּׂאת
לְרָשָׁע וְעָשְׂתָה אוֹתוֹ צַדִּיק, הֱוֵי – שֶׁהַכֹּל מִן הָאִשָּׁה (ב“ר
יז: ילק”ש ברש' ב).



עה “מָצָא אִשָּׁה מָצָא טוֹב”1137, וְכָתוּב:“וּמוֹצֵא אֲנִי מַר מִמָּוֶת
אֶת־הָאִשָּׁה”1138! אֶלָּא אִם הִיא אִשָּׁה
טוֹבָה אֵין סוֹף לְטוֹבָתָהּ וְאִם הִיא אִשָּׁה רָעָה אֵין סוֹף
לְרָעָתָהּ (שו"ט נט).



עו אָמַר רָבָא: בֹּא וּרְאֵה כַּמָּה טוֹבָה אִשָּׁה
טוֹבָה וְכַמָּה רָעָה אִשָּׁה רָעָה. כַּמָּה טוֹבָה אִשָּׁה טוֹבָה,
שֶׁנֶּאֱמַר: מָצָא אִשָּׁה מָצָא טוֹב“1139 – אִם בָּהּ1140 הַכָּתוּב מְדַבֵּר, כַּמָּה
טוֹבָה אִשָּׁה טוֹבָה שֶׁהַכָּתוּב מְשַׁבְּחָהּ; אִם בַּתּוֹרָה
הַכָּתוּב מְדַבֵּר – כַּמָּה טוֹבָה אִשָּׁה טוֹבָה שֶׁהַתּוֹרָה
נִמְשְׁלָה בָהּ. כַּמָּה רָעָה אִשָּׁה רָעָה, שֶׁנֶּאֱמַר:” וּמוֹצֵא
אֲנִי מַר מִמָּוֶת אֶת־הָאִשָּׁה "1141 – אִם
בָּהּ הַכָּתוּב מְדַבֵּר, כַּמָּה רָעָה אִשָּׁה רָעָה שֶׁהַכָּתוּב
מְגַנָּהּ; אִם בְּגֵיהִנֹּם הַכָּתוּב מְדַבֵּר – כַּמָּה רָעָה אִשָּׁה
רָעָה שֶׁגֵּיהִנֹּם נִמְשְׁלָה בָהּ (יבמ' סג:).


––––––––


עז אָמַר רַ' חֶלְבּוֹ: לְעוֹלָם יְהֵא אָדָם זָהִיר
בִּכְבוֹד אִשְׁתּוֹ. שֶׁאֵין בְּרָכָה מְצוּיָה בְּתוֹךְ בֵּיתוֹ שֶׁל
אָדָם אֶלָּא בִּשְׁבִיל אִשְׁתּוֹ, שֶׁנֶּאֱמַר: “וּלְאַבְרָם הֵיטִיב
בַּעֲבוּרָהּ”1142 וְזֶהוּ שֶׁאָמַר לָהֶם רָבָא
לִבְנֵי מְחוֹזָא: כַּבְּדוּ נְשׁוֹתֵיכֶם כְּדֵי שֶׁתִּתְעַשֵּׁרוּ (ב"מ
נט.).



עח שָׁנוּ רַבּוֹתֵינוּ: הָאוֹהֵב אֶת־אִשְׁתּוֹ
כְּגוּפוֹ וְהַמְכַבְּדָהּ יוֹתֵר מִגּוּפוֹ, וְהַמַּדְרִיךְ בָּנָיו
וּבְנוֹתָיו בְּדֶרֶךְ יְשָׁרָה, וְהַמַּשִּׂיאָם סָמוּךְ
לְפִרְקָם1143 – עָלָיו הַכָּתוּב אוֹמֵר: “וְיָדַעְתָּ כִּי־שָׁלוֹם אָהֳלֶךָ”1144.



עט הַבְּרִיּוֹת אוֹמְרִין: אִתְּתָך גּוּצָא – גְּחִין וְתִלְחַשׁ לָהּ1145 (אִשְׁתְּךָ נְמוּכָה – שְׁחֵה וּלְחַשׁ לָהּ) (ב" נט.).



פ אָמַר רַב: לְעוֹלָם יְהֵא אָדָם זָהִיר בְּאוֹנָאַת אִשְׁתּוֹ1146, שֶׁמִּתּוֹךְ שֶׁדִּמְעָתָהּ מְצוּיָה1147 אוֹנָאָתָהּ קְרוֹבָה1148 (ב"מ נט.).



פא שָׁנִינוּ, רַ' שִׁמְעוֹן
בֶּן אֶלְעָזָר אוֹמֵר: יֵצֶר, תִּינוֹק וְאִשָּׁה תְּהֵא שְׂמֹאל דּוֹחָה
וְיָמִין מְקָרָבֶת1149 (סוטה מז.).



פב רַב רְחוּמִי הָיָה לוֹמֵד תּוֹרָה לִפְנֵי רָבָא
בִּמְחוֹזָא, וְהָיָה רָגִיל לָבוֹא לְבֵיתוֹ בְּעֶרֶב יוֹם־כִּפּוּרִים.
פַּעַם אַחַת מְשָׁכוֹ תַלְמוּדוֹ1150. הָיְתָה
אִשְׁתּוֹ מְצַפָּה לוֹ: עַכְשָׁו בָּא, עַכְשָׁו בָּא – וְלֹא בָא.
חָלְשָׁה דַעְתָּהּ וְנָשְׁרָה1151 דִמְעָה
מֵעֵינָהּ. הָיָה יוֹשֵׁב עַל הַגָּג, נִשְׁבַּר הַגַּג תַּחְתָּיו – וָמֵת
(כת' סב).



פג רַ' חִיָּא הָיְתָה אִשְׁתּוֹ מְצַעַרְתּוֹ, כְּשֶׁהָיָה מוֹצֵא דָבָר – הָיָה כוֹרְכוֹ בְּסוּדָרוֹ1152
וּמֵבִיא לָהּ. אָמַר לוֹ רַב: הֲרֵי מְצַעֶרֶת הִיא
לְמָר? אָמַר לוֹ: דַּיֵּנוּ שֶׁמְּגַדְּלוֹת בָּנֵינוּ וּמַצִּילוֹת
אוֹתָנוּ מִן הָחֵטְא (יבמ' סג.).



פד חֵן אִשָּׁה עַל בַּעְלָהּ (סוטה מז.).



פה אָמַר לוֹ רַב לְרַ' חִיָּא: נָשִׁים בַּמָּה הֵן זוֹכוֹת? בְּהַקְרָאַת בְּנֵיהֶן1153 לְבֵית־הַכְּנֶסֶת וּבְהַשְׁנָיַת בַּעֲלֵיהֶן
לְבֵית־הַמִּדְרָשׁ, וְשׁוֹמְרוֹת לְבַעֲלֵיהֶן עַד שֶׁהֵם בָּאִים
מִבֵּית־הַמִּדְרָשׁ (בר' יז.).



פו “שָׁוְא לָכֶם מַשְׁכִּימֵי קוּם מְאַחֲרֵי־שֶׁבֶת אֹכְלֵי לֶחֶם הָעֲצָבִים כֵּן יִתֵּן לִידִידוֹ שֵׁנָא”1154
– אָמַר רַ' יִצְחָק: אֵלּוּ נְשׁוֹתֵיהֶם שֶׁל
תַּלְמִידֵי־חֲכָמִים, שֶׁמְּנַדְּדוֹת שֵׁנָה מֵעֵינֵיהֶן
בָּעוֹלָם־הַזֶּה וְזוֹכוֹת לְחַיֵּי הָעוֹלָם הַבָּא (יומא עז.).



פז מַעֲשֶׂה בִּבְנוֹ שֶׁל רַ' עֲקִיבָא שֶׁנָּשָׂא
אִשָּׁה. מֶה עָשָׂה? כֵּוָן שֶׁהִכְנִיסָהּ עָמַד לוֹ כָּל־הַלַּיְלָה
וְהָיָה קוֹרֵא בַּתּוֹרָה. אָמַר לָהּ: טְלִי נֵר וְהָאִירִי לִי. נָטְלָה
נֵר וְעָמְדָה לְפָנָיו מֵעֶרֶב עַד בֹּקֶר. בַּבֹּקֶר קָרַב אֶצְלוֹ רַ'
עֲקִיבָא וְאָמַר לוֹ: "בְּנִי, “מָצָא” אוֹ “מוֹצֵא”1155? אָמַר לוֹ: “מָצָא” (ילק"ש מש' יח).


––––––––


פח הַמַּדִּיר1156 אֶת־אִשְׁתּוֹ שֶׁלֹּא תִשְׁאַל וְלֹא תַשְׁאִיל נָפָה
וּכְבָרָה, רֵחַיִם וְתַנּוּר1157 – יוֹצִיא וְיִתֵּן כְּתֻבָּה1158 מִפְּנֵי שֶׁמַּשִּׂיאָהּ1159 שֵׁם רַע בִּשְׁכֵנוֹתֶיהָ;
וְכֵן הִיא שֶׁנָּדְרָה שֶׁלֹּא תִשְׁאַל וְלֹא תַשְׁאִיל נָפָה וּכְבָרָה,
רֵחַיִם וְתַנּוּר, וְשֶׁלֹּא תֶאֱרֹג בְּגָדִים נָאִים לְבָנָיו – תֵּצֵא
שֶׁלֹּא בִכְתֻבָּה, מִפְּנֵי שֶׁמַּשִּׂיאָתוֹ שֵׁם רַע בִּשְׁכֵנָיו (כת'
עב.).



פט מַעֲשֶׂה בְאֶחָד שֶׁנָּדַר מִבַּת־אֲחוֹתוֹ
הֲנָיָה וְהִכְנִיסוּהָ לְבֵית רַ' יִשְׁמָעֵאל וְיִפּוּהָ. אָמַר לוֹ רַ'
יִשְׁמָעֵאל: בְּנִי, מִזּוֹ נָדָרְתָּ? אָמַר לוֹ: לָאו. וְהִתִּירָה רַ'
יִשְׁמָעֵאל.

בְּאוֹתָהּ שָׁעָה בָּכָה רַ' יִשְׁמָעֵאל וְאָמַר:
בְּנוֹת יִשְׂרָאֵל נָאוֹת הֵן, אֶלָּא שֶׁהָעֲנִיּוּת
מְנַוַּלְתָּן.

שָׁנוּ: שֵׁן תּוֹתֶבֶת1160 הָיְתָה לָהּ וְעָשָׂה לָהּ רַ' יִשְׁמָעֵאל שֵׁן שֶׁל זָהָב
מִשֶּׁלּוֹ.

כְּשֶׁמֵּת רַ' יִשְׁמָעֵאל הָיוּ בְּנוֹת יִשְׂרָאֵל
נוֹשְׂאוֹת קִינָה וְאוֹמְרוֹת: בְּנוֹת יִשְׂרָאֵל, עַל רַ' יִשְׁמָעֵאל
בְּכֶינָה! (נדר' סו.).



צ מַעֲשֶׂה בְאָדָם שֶׁאָמַר לְאִשְׁתּוֹ: קוֹנָם,1161 שֶׁאִי אַתְּ נֶהֱנֵית לִי1162 עַד שֶׁתַּטְעִימִי תַבְשִׁילֵךְ לְרַ' יְהוּדָה וּלְרַ' שִׁמְעוֹן. רַ' יְהוּדָה טָעָם; אָמַר: קַל־וָחֹמֶר, וּמַה לַּעֲשׂוֹת שָׁלוֹם בֵּין אִישׁ לְאִשְׁתּוֹ
אָמְרָה תוֹרָה: “שְׁמִי שֶׁנִּכְתַּב בִּקְדֻשָּׁה יִמָּחֶה עַל הַמַּיִם
הַמְאָרְרִים בְּסָפֵק”1163, וַאֲנִי – עַל
אַחַת כַּמָּה וְכַמָּה. רַ' שִׁמְעוֹן לֹא טָעָם; אָמַר: יָמוּתוּ כָל
בְּנֵי אַלְמָנָה1164 וְאַל יָזוּז שִׁמְעוֹן מִמְּקוֹמוֹ1165; וְעוֹד, כְּדֵי שֶׁלֹּא יִהְיוּ רְגִילִים בִּנְדָרִים (שם).



צא מַעֲשֶׂה בְּבֶן בָּבֶל שֶׁעָלָה
לְאֶרֶץ־יִשְׂרָאֵל וְנָשָׂא אִשָּׁה. אָמַר לָהּ: בַּשְּׁלִי לִי שְׁתֵּי
עֲדָשִׁים. בִּשְּׁלָה לוֹ שְׁתֵּי עֲדָשִׁים1166. כָּעַס עָלֶיהָ. לְמָחָר אָמַר לָהּ: בַּשְּׁלִי לִי
סְאָה1167. בִּשְּׁלָה לוֹ סְאָה. אָמַר לָהּ: הָבִיאִי לִי שְׁנֵי “בוֹצִינִי”1168.
הֵבִיאָה לוֹ שְׁנֵי נֵרוֹת. אָמַר לָהּ: שַׁבְּרִים בְּרֹאשׁוֹ שֶׁל
“בָּבָא”1169. הָיָה יוֹשֵׁב בָּבָא בֶן
בּוּטָא עַל הַפֶּתַח וְעוֹסֵק בַּדִּין, שְׁבָרָתַם עַל רֹאשׁוֹ. אָמַר
לָהּ: מָה אַתְּ עוֹשָׂה? אָמְרָה לוֹ: כָּךְ צִוָּנִי בַּעְלִי. אָמַר
לָהּ: אַתְּ עָשִׂית רְצוֹן בַּעְלֵךְ, – הַמָּקוֹם1170 יוֹצִיא מִמֵּךְ שְׁנֵי בָנִים כְּבָבָא בֶן בּוּטָא
(שם:).



צב מַעֲשֶׂה בְּאָדָם שֶׁאָמַר לְאִשְׁתּוֹ: קוֹנָם, שֶׁאִי אַתְּ נֶהֱנֵית לִי עַד שֶׁתַּרְאִי מוּם1171 יָפֶה שֶׁבָּךְ לְרַ' יִשְׁמָעֵאל בְּרַ' יוֹסֵי. אָמַר לָהֶם:
שֶׁמָּא רֹאשָׁהּ נָאֶה? אָמְרוּ לוֹ: סְגַלְגַּל1172. – שֶׁמָּא שְׂעָרָהּ נָאֶה? – דּוֹמֶה לַאֲנִיצֵי
פִּשְׁתָּן1173. – שֶׁמָּא עֵינֶיהָ נָאוֹת? – טְרוּטוֹת הֵן1174. – שֶׁמָּא אָזְנֶיהָ נָאוֹת? – כְּפוּלוֹת הֵן1175. – שֶׁמָּא חָטְמָהּ נָאֶה? – בָּלוּם הוּא1176. – שֶׁמָּא
שִׂפְתוֹתֶיהָ נָאוֹת? – עָבוֹת הֵן. – שֶׁמָּא צַוָּארָה נָאֶה? – שָׁקוּט
הוּא1177. – שֶׁמָּא כְּרֵסָהּ נָאָה? – צָבָה
הִיא. – שֶׁמָּא רַגְלֶיהָ נָאוֹת? – רְחָבוֹת כְּשֶׁל אַוָּז. – שֶׁמָּא
שְׁמָהּ נָאֶה? – לִכְלוּכִית שְׁמָהּ. אָמַר לָהֶם: יָפֶה קוֹרִין אוֹתָהּ
לִכְלוּכִית, שֶׁהִיא מְלֻכְלֶכֶת בְּמוּמִים –
וְהִתִּירוֹ1178 (שם).



צג מַעֲשֶׂה בְּאִשָּׁה אַחַת בְּצַיְדָן,
שֶׁשָּׁהֲתָה עֶשֶׂר שָׁנִים עִם בַּעְלָהּ וְלֹא יָלָדָה. בָּאוּ אֵצֶל
רַ' שִׁמְעוֹן בֶּן יוֹחַאי וְהָיוּ רוֹצִים לְהִתְפָּרֵשׁ1179
זֶה מִזֶּה. אָמַר לָהֶם: חַיֵּיכֶם, כְּשֵׁם שֶׁנִּזְדַּוַּגְתֶּם1180 זֶה לָזֶה בְּמַאֲכָל
וּבְמִשְׁתֶּה כָּךְ אֵין אַתֶּם מִתְפָּרְשִׁים אֶלָּא מִתּוֹךְ מַאֲכָל
וּמִשְׁתֶּה. הָלְכוּ בִדְרָכָיו1181 וְעָשׂוּ
לְעַצְמָם יוֹם־טוֹב, וְעָשׂוּ סְעֻדָּה גְדוֹלָה וְשִׁכְּרַתּוּ יוֹתֵר
מִדָּי. כֵּוָן שֶׁנִּתְיַשְּׁבָה דַעְתּוֹ עָלָיו אָמַר לָהּ: בִּתִּי,
רְאִי כָּל־חֵפֶץ טוֹב שֶׁיֶּשׁ־לִי בַּבַּיִת וּטְלִי אוֹתוֹ וּלְכִי
לְבֵית אָבִיךְ. מֶה־עָשְׂתָה הִיא: לְאַחַר שֶׁיָּשֵׁן רָמְזָה
לַעֲבָדֶיהָ וּלְשִׁפְחוֹתֶיהָ וְאָמְרָה לָהֶם: שָׂאוּהוּ בַמִּטָּה
וּקְחוּ אוֹתוֹ וְהוֹלִיכוּהוּ לְבֵית־אַבָּא. בַּחֲצִי הַלַּיְלָה נִנְעַר
מִשְּׁנָתוֹ, כֵּוָן שֶׁפָּג יֵינוֹ אָמַר לָהּ: בִּתִּי, הֵיכָן אֲנִי
נָתוּן? אָמְרָה לוֹ: בְּבֵית אַבָּא. אָמַר לָהּ: מַה־לִּי לְבֵית
אָבִיךְ? אָמְרָה לוֹ: וְלֹא כָךְ אָמַרְתָּ לִי בָּעָרֶב: כָּל־חֵפֶץ טוֹב
שֶׁיֵּשׁ בְּבֵיתִי טְלִי אוֹתוֹ וּלְכִי לְבֵית אָבִיךְ? אֵין חֵפֶץ טוֹב
לִי בָעוֹלָם יוֹתֵר מִמֶּךָּ. הָלְכוּ לָהֶם אֵצֶל רַ' שִׁמְעוֹן בֶּן
יוֹחַאי וְעָמַד וְהִתְפַּלֵּל עֲלֵיהֶם וְנִפְקָדוּ (שהש"ר א).


––––––––


צד אָמַר רַ' אֶלְעָזָר: כָּל־הַמְגָרֵשׁ אִשְׁתּוֹ
רִאשׁוֹנָה אֲפִלּוּ מִזְבֵּחַ מוֹרִיד עָלָיו דְּמָעוֹת, שֶׁנֶּאֱמַר:
“וְזֹאת שֵׁנִית תַּעֲשׂוּ כַּסּוֹת דִּמְעָה אֶת־מִזְבַּח יְיָ בְּכִי
וַאֲנָקָה מֵאֵין עוֹד פְּנוֹת אֶל־הַמִּנְחָה וְלָקַחַת רָצוֹן
מִיֶּדְכֶם. וַאֲמַרְתֶּם עַל־מָה? עַל כִּי יְיָ הֵעִיד בֵּינְךָ וּבֵין
אֵשֶׁת נְעוּרֶיךָ אֲשֶר אַתָּה בָּגַדְתָּהּ בָּהּ וְהִיא חֲבֶרְתְּךָ
וְאֵשֶׁת בְּרִיתֶךָ”1182 (גיט' צ:).



צה “וְזֹאת שֵׁנִית תַּעֲשׂוּ כַּסּוֹת דִּמְעָה
אֶת־מִזְבַּח יְיָ בְּכִי וַאֲנָקָה מֵאֵין עוֹד פְּנוֹת אֶל־הַמִּנְחָה…
כִּי־שָׂנֵא שַׁלַּח אָמַר יְיָ אֱלֹהֵי יִשְׂרָאֵל”1183 – אָמַר רַ' חַגַּי: בְּשָׁעָה שֶׁעָלוּ יִשְׂרָאֵל מִן
הַגּוֹלָה נִתְפַּחֲמוּ1184 פְּנֵי הַנָּשִׁים
מִן הַשֶּׁמֶשׁ וְהִנִּיחוּ אוֹתָן, וְהָלְכוּ לָהֶם וְנָשְׂאוּ נָשִׁים
נָכְרִיּוֹת, וְהָיוּ מַקִּיפוֹת אֶת־הַמִּזְבֵּחַ1185 וּבוֹכוֹת. הוּא שֶׁמַּלְאָכִי אוֹמֵר “וְזֹאת שֵׁנִית
תַּעֲשׂוּ” – שְׁנִיָּה לְשִׁטִּים. אָמַר הַקָּדוֹשׁ־בָּרוּךְ־הוּא: מִי
יְקַבֵּל מֵהֶם1186 – “בְּכִי וַאֲנָקָה” –
מִשֶּׁגָּזַלְתָּ וְחָמַסְתָּ וְנָטַלְתָּ יָפְיָהּ מִמֶּנָּה אַתָּה
מְשַׁלְּחָהּ! (ב"ר יח).



צו "כִּי־שָׂנֵא שַׁלַּח1187 – רַ' יְהוּדָה אוֹמֵר: אִם "שָׂנֵאתָ – שַׁלַּח! רַ' יוֹחָנָן
אוֹמֵר: שָׂנְאוּי הַמְשַׁלֵּחַ (גיט' צ:).



צז בֵּית־שַׁמַּאי אוֹמְרִים: לֹא יְגָרֵשׁ אָדָם
אֶת־אִשְׁתּוֹ אֶלָּא אִם־כֵּן מָצָא בָהּ דְּבַר עֶרְוָה, שֶׁנֶּאֱמַר:
“כִּי־מָצָא בָהּ עֶרְוַת דָּבָר”1188 וּבֵית־הִלֵּל אוֹמְרִים: אֲפִלּוּ הִקְדִּיחָה
תַבְשִׁילוֹ1189, שֶׁנֶּאֱמַר: “כִּי־מָצָא בָהּ
עֶרְוַת דָּבָר”. רַ' עֲקִיבָא אוֹמֵר: אֲפִלּוּ מָצָא אַחֶרֶת נָאָה
הֵימֶנָּה, שֶׁנֶּאֱמַר: “וְהָיָה אִם־לֹא תִמְצָא־חֵן
בְּעֵינָיו”1190 (גיט' צ.).



צח הָעוֹבֶרֶת עַל דָּת יְהוּדִית יוֹצֵאת שֶׁלֹּא
בִכְתֻבָּה. וְאֵיזוֹהִי דָת יְהוּדִית? יוֹצֵאת וְרֹאשָׁהּ פָּרוּעַ
וְטֹוָה בַשּׁוּק1191 וּמְדַבֶּרֶת עִם
כָּל־אָדָם. אַבָּא שָׁאוּל אוֹמֵר: אַף הַמְקַלֶּלֶת
יוֹלְדָיו1192 בְּפָנָיו. רַ' טַרְפוֹן אוֹמֵר: אַף הַקּוֹלָנִית1193. וְאֵיזוֹהִי קוֹלָנִית?
לִכְשֶׁהִיא מְדַבֶּרֶת בְּתוֹךְ בֵּיתָהּ וּשְׁכֵנֶיהָ שׁוֹמְעִים קוֹלָהּ
(כת' עב.).



צט שָׁנִינוּ, הָיָה רַ' מֵאִיר אוֹמֵר: כְּשֵׁם שֶׁיֵּשׁ דֵּעוֹת בְּמַאֲכָל1194 וּבְמִשְׁתֶּה כָּךְ יֵשׁ דֵּעוֹת בְּנָשִׁים1195. יֶשׁ־לְךָ אָדָם שֶׁזְּבוּב נוֹפֵל לְתוֹךְ כּוֹסוֹ וְזוֹרְקוֹ1196 וְאֵינוֹ שׁוֹתֵהוּ. וְזוֹ הִיא מִדַּת פַּפּוֹס בֶּן
יְהוּדָה1197, שֶׁהָיָה נוֹעֵל בִּפְנֵי
אִשְׁתּוֹ וְיוֹצֵא; וְיֶשׁ־לְךָ אָדָם שֶׁזְּבוּב נוֹפֵל לְתוֹךְ כּוֹסוֹ
וְזוֹרְקוֹ וְשׁוֹתֵהוּ, וְזוֹ הִיא מִדַּת כָּל־אָדָם, שֶׁמְּדַבֶּרֶת עִם
אַחֶיהָ וּקְרוֹבֶיהָ וּמַנִּיחָהּ; וְיֶשׁ־לְךָ אָדָם שֶׁזְּבוּב נוֹפֵל
לְתוֹךְ תַּמְחוּי1198 שֶׁלּוֹ מוֹצְצוֹ
וְאוֹכְלוֹ, זוֹ הִיא מִדַּת אָדָם רָע, שֶׁרוֹאֶה אֶת־אִשְׁתּוֹ יוֹצְאָה
וְרֹאשָׁהּ פָּרוּעַ וְטֹוָה בַשּׁוּק וּפְרוּמָה מִשְּׁנֵי
צְדָדֶיהָ1199 וְרוֹחֶצֶת בְּמָקוֹם שֶׁבְּנֵי
אָדָם רוֹחֲצִין – זוֹ מִצְוָה מִן הַתּוֹרָה לְגָרְשָׁהּ, שֶׁנֶּאֱמַר: “כִּי־מָצָא בָהּ עֶרְוַת דָּבָר… וְשִׁלְּחָה מִבֵּיתוֹ”1200… "וְהָלְכָה וְהָיְתָה לְאִישׁ־אַחֵר1201 – הַכָּתוּב קְרָאוֹ אַחֵר,
לוֹמַר, שֶׁאֵין זֶה בֶּן־זוּגוֹ שֶׁל רִאשׁוֹן: זֶה הוֹצִיא רְשָׁעָה
מִבֵּיתוֹ וְזֶה הִכְנִיס רְשָׁעָה לְתוֹךְ בֵּיתוֹ. זָכָה הַשֵּׁנִי
מוֹצִיאָהּ, שֶׁנֶּאֱמַר: “וּשְׂנֵאָהּ הָאִישׁ הָאַחֲרוֹן וְכָתַב לָהּ
סֵפֶר כְּרִיתֻת”1202, וְאִם לָאו קוֹבַרְתּוֹ, שֶׁנֶּאֱמַר: "אוֹ כִי יָמוּת הָאִישׁ הָאַחֲרוֹן "1203 – כְּדַי הוּא בְּמִיתָה שֶׁהִכְנִיסָהּ לְתוֹךְ בֵּיתוֹ
(גיט' צ; תוספ',סוטה ה).



ק אִשָּׁה רָעָה צָרַעַת לְבַעְלָהּ – מַה תַּקָּנָתוֹ? יְגָרְשֶׁנָּה וְיִתְרַפֵּא מִצָּרַעְתּוֹ (יבמ' סג:).



קא “נְתָנַנִי אֲדֹנָי בִּידֵי לֹא־אוּכַל קוּם”1204 – אָמַר רַב חִסְדָּא, אָמַר מָר
עֻקְבָּא בַר חִיָּא: זוֹ אִשָּׁה רָעָה וּכְתֻבָּתָהּ מְרֻבָּה
(שם).



קב אָמַר רָבָא: אִשָּׁה רָעָה וּכְתֻבָּתָהּ מְרֻבָּה – צָרָתָהּ בְּצִדָּהּ,1205 שֶׁאוֹמְרִין הַבְּרִיּוֹת: בַּחֲבֶרְתָּהּ וְלֹא בְקוֹץ1206 (שם).



קג אָמַר רַ' יוֹחָנָן: כָּל־אָדָם שֶׁמֵּתָה
אִשְׁתּוֹ רִאשׁוֹנָה כְּאִלּוּ חָרַב בֵּית־הַמִּקְדָּשׁ בְּיָמָיו,
שֶׁנֶּאֱמַר: “בֶּן־אָדָם, הִנְנִי לֹקֵחַ מִמְּךָ אֶת־מַחְמַד
עֵינֶיךָ בְּמַגֵּפָה… וַתָּמָת אִשְׁתִּי בָּעָרֶב”1207
וְכָתוּב: “הִנְנִי מְחַלֵּל אֶת־מִקְדָּשִׁי, גְּאוֹן עֻזְּכֶם מַחְמַד עֵינֵיכֶם”1208.

אָמַר רַ' אֲלֶכְסַנְדְּרַי: כָּל־אָדָם שֶׁמֵּתָה
אִשְׁתּוֹ בְּיָמָיו עוֹלָם חָשַׁךְ בַּעֲדוֹ, שֶׁנֶּאֱמַר: “אוֹר חָשַׁךְ
בְּאָהֳלוֹ1209 וְנֵרוֹ עָלָיו יִדְעָךְ”1210. רַ' יוֹסֵי בְרַ' חֲנִינָא
אָמַר: פְּסִיעוֹתָיו מִתְקַצְּרוֹת, שֶׁנֶּאֱמַר: יֵצְרוּ צַעֲדֵי
אוֹנוֹ"1211.
רַ' אַבָּהוּ אוֹמֵר: עֲצָתוֹ נוֹפָלֶת, שֶׁנֶּאֱמַר: “וְתַשְׁלִיכֵהוּ עֲצָתוֹ”1212 (סנה' כב).



קד אָמַר רַב שְׁמוּאֵל בַּר נַחְמָן: לַכֹּל יֵשׁ
תְּמוּרָה חוּץ מֵאֵשֶׁת־נְעוּרִים, שֶׁנֶּאֱמַר: “וְאֵשֶׁת נְעוּרִים כִּי
תִמָּאֵס”1213. שָׁנָה לוֹ רַב יְהוּדָה לְרַב
יִצְחָק בְּנוֹ: אֵין אָדָם מוֹצֵא קֹרַת־רוּחַ אֶלָּא מֵאִשְׁתּוֹ
רִאשׁוֹנָה, שֶׁנֶּאֱמַר: “וּשְׂמַח מֵאֵשֶׁת
נְעוּרֶיךָ”1214. אָמַר לוֹ: כְּגוֹן מִי? אָמַר לוֹ: כְּגוֹן אִמֶּךָ (שם).



קה שָׁנוּ, אֵין אִישׁ מֵת אֶלָּא לְאִשְׁתּוֹ וְאֵין
אִשָּׁה מֵתָה אֶלָּא לְבַעְלָהּ. אֵין אִישׁ מֵת אֶלָּא לְאִשְׁתּוֹ,
שֶׁנֶּאֱמַר: “וַיָּמָת אֱלִימֶלֶךְ אִישׁ נָעֳמִי”1215, וְאֵין אִשָּׁה מֵתָה אֶלָּא לְבַעְלָהּ, שֶׁנֶּאֱמַר:
“וַאֲנִי בְּבֹאִי מִפַּדָן מֵתָה עָלַי רָחֵל”1216 (סנה' כב:).



קו כָּל־הַנּוֹתֵן עֵינָיו בְּאִשְׁתּוֹ שֶׁתָּמוּת וְיִירָשֶׁנָּה – לְסוֹף הִיא קוֹבַרְתּוֹ (אדר"נ ב).



קז אָמְרוּ בְשֵׁם רַב: מַהוּ שֶׁנֶּאֱמַר: “בָּנֶיךָ וּבְנֹתֶיךָ נְתֻנִים לְעַם אַחֵר וְעֵינֶיךָ רֹאוֹת”1217 – זוֹ אֵשֶׁת־הָאָב (בר' נו.).1218




ב. טִיבָהּ שֶׁל אִשָּׁה


קח נָשִׁים – עַם בִּפְנֵי עַצְמָן הֵן (שבת סב.).



קט “וַיִּבֶן יְיָ אֱלֹהִים אֶת־הַצֵּלָע”1219 – הִתְבּוֹנֵן מֵאַיִן
לִבְרֹאתָהּ, אָמַר: לֹא אֶבְרָא אוֹתָהּ מִן הָרֹאשׁ – שֶׁלֹּא תְהֵא
מְיַקֶּרֶת רֹאשָׁהּ;1220 וְלֹא מִן הָעַיִן – שֶׁלֹּא תְהֵא סַקְרָנִית1221; וְלֹא מִן הָאֹזֶן – שֶׁלֹּא תְהֵא צַיְּתָנִית1222; וְלֹא מִן הַפֶּה – שֶׁלֹּא תְהֵא פַטְפְּטָנִית1223; וְלֹא מִן הַלֵּב – שֶׁלֹּא תְהֵא קַנְאֲתָנִית1224; וְלֹא מִן הַיָּד – שֶׁלֹּא תְהֵא
מְמַשְׁמְשָׁנִית1225; וְלֹא מִן הָרֶגֶל – שֶׁלֹּא תְהֵא פַרְסָנִית1226; אֶלָּא מִן
הַצֵּלָע, מִמָּקוֹם שֶׁהוּא צָנוּעַ בָּאָדָם. וְעַל כָּל־אֵבֶר וָאֵבֶר
שֶׁהָיָה בוֹרֵא בָּהּ הָיָה אוֹמֵר לָהּ: תְּהִי אִשָּׁה צְנוּעָה!
וְאַף־עַל־פִּי־כֵן “וַתִּפְרְעוּ כָל־עֲצָתִי”1227 – שֶׁכֻּלָּן יֶשׁ־בָּהּ1228 (ב"ר יח; תנח' וישב).



קי אָמְרוּ רַבּוֹתֵינוּ: אַרְבַּע מִדּוֹת נֶאֶמְרוּ בַנָּשִׁים: גַּרְגְּרַנִיּוֹת1229,
צַיְּתָנִיּוֹת, עַצְלָנִיּוֹת וְקַנְאָנִיּוֹת. רַ' יְהוּדָה בְרַ'
נְחֶמְיָה אוֹמֵר: אַף אוֹסְטַטָּנִיּוֹת1230 וְדַבְּרָנִיּוֹת. רַ' לֵוִי אוֹמֵר: אַף גַּנָּבִיּוֹת
וְיוֹצְאָנִיּוֹת (ב"ר מה.).



קיא שָׁאֲלוּ תַלְמִידָיו אֶת־רַ' דּוֹסְתַּאי בְּרַ'
יַנָּאי: מִפְּנֵי מָה אִישׁ מְחַזֵּר עַל־אִשָּׁה וְאֵין אִשָּׁה
מְחַזֶּרֶת עַל אִישׁ? – מָשָׁל לְאָדָם שֶׁאָבְדָה לוֹ
אֲבֵדָה1231, מִי מְחַזֵּר עַל מִי? בַּעַל־אֲבֵדָה מְחַזֵּר עַל אֲבֵדָתוֹ.

– מִפְּנֵי מָה הָאִישׁ מְקַבֵּל פִּיּוּס1232
וְאֵין אִשָּׁה מְקַבֶּלֶת פִּיּוּס? – זֶה מִמָּקוֹם שֶׁנִּבְרָא וְזוֹ מִמָּקוֹם שֶׁנִּבְרֵאת1233.

– מִפְּנֵי מָה אִשָּׁה קוֹלָהּ עָרֵב וְאֵין אִישׁ קוֹלוֹ עָרֵב1234? – זֶה מִמָּקוֹם שֶׁנִּבְרָא וְזוֹ מִמָּקוֹם שֶׁנִּבְרֵאת (נדה לא:).



קיב שָׁאֲלוּ אֶת־רַ' יְהוֹשֻׁעַ: מִפְּנֵי מָה הָאִישׁ יוֹצֵא פָּנָיו לְמָטָּה1235 וְהָאִשָּׁה יוֹצֵאת פָּנֶיהָ לְמַעְלָה? אָמַר לָהֶם: הָאִישׁ
מַבִּיט לִמְקוֹם בְּרִיָּתוֹ1236 וְהָאִשָּׁה מַבֶּטֶת לִמְקוֹם בְּרִיָּתָהּ.1237

– וּמִפְּנֵי מָה הָאִשָּׁה צְרִיכָה לְהִתְבַּשֵּׂם
וְאֵין הָאִישׁ צָרִיךְ לְהִתְבַּשֵּׂם? אָמַר לָהֶם: אָדָם נִבְרָא
מֵאֲדָמָה וְהָאֲדָמָה אֵינָה מַסְרַחַת לְעוֹלָם, וְחַוָּה נִבְרֵאת
מֵעָצֶם. מָשָׁל: אִם תַּנִּיחַ בָּשָׂר שְׁלֹשָׁה יָמִים בְּלֹא מֶלַח
מִיָּד הוּא מַסְרִיחַ.

– וּמִפְּנֵי מָה הָאִישׁ נוֹחַ לְהִתְפַּתּוֹת1238 וְאֵין הָאִשָּׁה נוֹחָה
לְהִתְפַּתּוֹת? אָמַר לָהֶם: אָדָם נִבְרָא מֵאֲדָמָה, וְכֵוָן שֶׁאַתָּה
נוֹתֵן עָלֶיהָ טִפָּה שֶׁל מַיִם מִיָּד הִיא
נִשְׁרֵית1239; וְחַוָּה נִבְרֵאת מֵעֶצֶם,
וַאֲפִלּוּ אַתָּה שׁוֹרֶה אוֹתוֹ כַּמָּה יָמִים בַּמַּיִם אֵינוֹ
נִשְׁרֶה.

– וּמִפְּנֵי מָה הָאִישׁ תּוֹבֵעַ בָּאִשָּׁה וְאֵין
הָאִשָּׁה תּוֹבַעַת בָּאִישׁ? מָשָׁל לְמָה הַדָּבָר דּוֹמֶה? לְאֶחָד
שֶׁאָבַד אֲבֵדָה, הוּא מְבַקֵּשׁ אֲבֵדָתוֹ וְאֲבֵדָתוֹ אֵינָהּ
מְבַקַּשְׁתּוֹ.

– וּמִפְּנֵי מָה הָאִישׁ יוֹצֵא רֹאשׁוֹ מְגֻלֶּה
וְהָאִשָּׁה רֹאשָׁהּ מְכֻסֶּה? אָמַר לָהֶם: לְאֶחָד שֶׁעָבַר עֲבֵרָה
וְהוּא מִתְבַּיֵּשׁ מִבְּנֵי אָדָם, לְפִיכָךְ יוֹצֵאת וְרֹאשָׁהּ
מְכֻסֶּה.

– וּמִפְּנֵי מָה הֵן1240 מְהַלְּכוֹת אֵצֶל הַמֵּת תְּחִלָּה? אָמַר לָהֶם: עַל־יְדֵי
שֶׁגָּרְמוּ מִיתָה1241 לָעוֹלָם, לְפִיכָךְ הֵן מְהַלְּכוֹת אֵצֶל הַמֵּת תְּחִלָּה (ב"ר יז).



קיג הָאִשָּׁה תּוֹבַעַת בַּלֵּב וְהָאִישׁ תּוֹבֵעַ בַּפֶּה – וְזוֹ הִיא מִדָּה טוֹבָה בַּנָּשִׁים (עיר' ק:).



קיד עֲשָׂרָה קַבִּין שִׂיחָה יָרְדוּ לָעוֹלָם,
תִּשְׁעָה נָטְלוּ נָשִׁים, וְאֶחָד כָּל־הָעוֹלָם כֻּלּוֹ (קיד'
מט:).



קטו הַנָּשִׁים מְבַקְשׁוֹת לִהְיוֹת יוֹדְעוֹת הַכֹּל ( ילק"ש אסתר א).



קטז אִשָּׁה חֲשׁוּדָה לְגַלּוֹת אֶת־הַקְּדֵרָה שֶׁל חֲבֶרְתָּהּ, לֵידַע מָה הִיא מְבַשֶּׁלֶת (טהר' פ“ז, מ”ט).



קיז מַרְבֶּה נָשִׁים מַרְבֶּה כְשָׁפִים (אב' ב).



קיח הַכְּשֵׁרָה שֶׁבַּנָּשִׁים – בַּעֲלַת כְּשָׁפִים (כופ' טו).



קיט אֵין חָכְמָה לְאִשָּׁה אֶלָּא בְּפָלֶךְ, וְכֵן הוּא אוֹמֵר: “וְכָל אִשָּׁה חַכְמַת־לֵב בְּיָדֶיהָ טָווּ”1242
(יומא סו:).



קכ נָשִׁים דַּעְתָּן קַלָּה עֲלֵיהֶן (שבת לג:).



קכא הַנָּשִׁים אֵינָן בְּנוֹת הוֹרָאָה וְאֵין לִסְמוֹךְ עַל דִּבְרֵיהֶן (במ"ר י).



קכב רוֹצָה אִשָּׁה שֶׁתְּהֵא בְּבָתִּים מְצֻיָּרִים וּבְגָדִים מְצֻיָּרִים מִלֶּאֱכֹל עֲגָלִים מְפֻטָּמִים (אס"ר ג).



קכג “וְשִׁקּוּיָי”1243 –
דְּבָרִים שֶׁהָאִשָּׁה מִשְׁתּוֹקֶקֶת עֲלֵיהֶם, – וּמָה הֵם?
תַּכְשִׁיטִים (כת' סה.).



קכד עוֹשָׂה אִשָּׁה תַּכְשִׁיטֶיהָ בְּמוֹעֵד1244.

שָׁנוּ רַבּוֹתֵינוּ: אֵלּוּ הֵם תַּכְשִׁיטֵי נָשִׁים: כּוֹחֶלֶת1245 וּפוֹקֶסֶת1246 וּמַעֲבִירָה סָרָק עַל פָּנֶיהָ1247.

אִשְׁתּוֹ שֶׁל רַב חִסְדָּא הָיְתָה מִתְקַשֶּׁטֶת1248 בִּפְנֵי כַלָּתָהּ. יָשַׁב רַב הוּנָא בַר חִנָּנָא לִפְנֵי רַב חִסְדָּא וְאָמַר: לֹא שָׁנוּ1249 אֶלָּא יַלְדָּה1250, אֲבָל זְקֵנָה לֹא. אָמַר לוֹ:
הָאֱלֹהִים: אֲפִלּוּ אִמְּךָ וַאֲפִלּוּ אִמָּא שֶׁל אִמְּךָ, וַאֲפִלּוּ
עוֹמֶדֶת עַל קִבְרָהּ1251; שֶׁאוֹמְרִין
הַבְּרִיּוֹת: בַּת שִׁתִּין כְּבַת שֵׁת לְקָל טַבְלָא
רָהֲטָא1252 (בַּת שִׁשִּׁים כְּבַת שֵׁשׁ – רָצָה לְקוֹל הַתֹּף) (מו"ק ט:).



קכה "יַעַן כִּי גָבְהוּ בְּנוֹת צִיּוֹן1253 – שֶׁהָיוּ מִזְדַּקְפוֹת כִּרְמָחִים וּמְהַלְּכוֹת בְּגַסּוּת־הָרוּחַ;1254 “וַתֵּלַכְנָה נְטוּיוֹת גָּרוֹן”1255 – כְּשֶׁהָיְתָה אַחַת מֵהֶן לוֹבֶשֶׁת תַּכְשִׁיטֶיהָ הָיְתָה
מַטָּה מִכָּאן לְכָאן אֶת־גְּרוֹנָהּ בִּשְׁבִיל לְהַרְאוֹת
אֶת־תַּכְשִׁיטֶיהָ; “וּמְשַׂקְּרוֹת עֵינָיִם”1256 – רַ' מָנִי דְקֵיסָרִין אָמַר: שֶׁהָיוּ מְסַקְּרוֹת
אֶת־עֵינֵיהֶן בְּסִקְרָא וּמְרַמְּזוֹת1257, וְרֵישׁ־לָקִישׁ אָמַר: בִּקְלוֹרִית1258 אֲדֻמָּה; “הָלוֹךְ וְטָפוֹף תֵּלַכְנָה”1259 – שֶׁהָיוּ מְהַלְּכוֹת עָקֵב בְּצַד גּוּדָל1260, וּכְשֶׁהָיְתָה אַחַת מֵהֶן אֲרֻכָּה הָיְתָה מְבִיאָה שְׁתֵּי
קְצָרוֹת, אַחַת מִכָּאן וְאַחַת מִכָּאן1261,
כְּדֵי שֶׁתֵּרָאֶה אֲרֻכָּה, וּכְשֶׁהָיְתָה אַחַת מֵהֶן קְצָרָה הָיְתָה
מְבִיאָה שְׁתֵּי קְצָרוֹת וְהָיְתָה נוֹתֶנֶת בְּרַגְלֶיהָ קַרְקוּסִין
עָבִים1262, כְּדֵי שֶׁתֵּרָאֶה אֲרֻכָּה; “וּבְרַגְלֵיהֶם תְּעַכַּסְנָה”1263 – רַ'
אַבָּא בַר כָּהֲנָא אָמַר: שֶׁהָיְתָה צָרָה צוּרַת
דְּרָקוֹן1264 בְּמַנְעָלֶיהָ, רַ' יִצְחָק
אָמַר: שֶׁהָיוּ מְטִילוֹת מוֹר וַאֲפַרְסְמוֹן בְּמַנְעֲלֵיהֶן
וּמְהַלְּכוֹת בְּשׁוּקֵי יְרוּשָׁלָיִם, וְכֵוָן שֶׁמַּגִּיעוֹת אֵצֶל
בַּחוּרֵי יִשְׂרָאֵל, בּוֹעֲטוֹת בַּקַּרְקַע וּמַתִּיזוֹת עֲלֵיהֶם
וּמַכְנִיסוֹת בָּהֶם יֵצֶר־הָרָע כְּאֶרֶס שֶׁל
עַכְנָא1265. וְהָיָה הַקָּדוֹשׁ־בָּרוּךְ־הוּא
אוֹמֵר לִישַׁעְיָה: מָה אֵלּוּ עוֹשׂוֹת כָּאן? יָקוּמוּ וְיִגְלוּ
מִכָּאן. וְהָיָה יְשַׁעְיָה אוֹמֵר לָהֶן: עֲשׂוּ תְשׁוּבָה עַד שֶׁלֹּא
יָבוֹאוּ עֲלֵיכֶן שׂוֹנְאִים. אָמְרוּ: אִם יָבוֹאוּ שׂוֹנְאִים עָלֵינוּ,
מָה הֵם יְכוֹלִים לַעֲשׂוֹת לָנוּ? דֻּכָּס רוֹאֶה אוֹתִי וְנוֹטְלֵנִי,
אִפַּרְכּוּס1266 רוֹאֶה אוֹתִי וְנוֹטְלֵנִי, אִסְטְרָטֵיגוֹס1267 רוֹאֶה אוֹתִי וּמוֹשִׁיבֵנִי עִמּוֹ בְּקָרוֹן1268 (ויק“ר טז; איכ”ר ד; שבת סב:).



קכו שָׁנָה רַ' חִיָּא: אֵין אִשָּׁה אֶלָּא לְיֹפִי; אֵין אִשָּׁה אֶלָּא לְבָנִים.

וְשָׁנָה רַ' חִיָּא: אֵין אִשָּׁה אֶלָּא לְתַכְשִׁיטֵי אִשָּׁה ( בת' נט:).



קכז וְשָׁנָה רַ' חִיָּא: הָרוֹצֶה שֶׁיְעַדֵּן
אֶת־אִשְׁתּוֹ – יַלְבִּישֶׁנָּה כְּלֵי־פִשְׁתָּן; הָרוֹצֶה שֶׁיַּלְבִּין
אֶת־בִּתּוֹ – יַאֲכִילֶנָּה אֶפְרוֹחִים וְיַשְׁקֶנָּה חָלָב סָמוּךְ
לְפִרְקָהּ1269 (שם).



קכח רַ' יְהוֹשֻׁעַ אוֹמֵר: רוֹצָה אִשָּׁה בְּקַב וְתִפְלוּת1270 מִתִּשְׁעָה קַבִּין וּפְרִישׁוּת1271 ( סוטה כ.).



קכט שְׁתֵּי נָשִׁים בַּבַּיִת מְרִיבָה בַּבָּיִת (תנח' תצא).



קל אֵין אִשָּׁה מִתְקַנֵּאת אֶלָּא בְיֶרֶךְ חֲבֵרְתָּהּ (מג' יג.).



קלא “וַתְּסִיתֵהוּ לִשְׁאוֹל מֵאֵת־אָבִיהָ שָׂדֶה וַתִּצְנַח מֵעַל הַחֲמוֹר”1272 – מַהוּ
“וַתִּצְנַח”? אָמַר רָבָא, אָמַר רַ' יִצְחָק: אָמְרָה לוֹ: מַה חֲמוֹר
זֶה כֵּוָן שֶׁאֵין לוֹ מַאֲכָל בַּאֲבוּסוֹ מִיָּד צוֹעֵק, כָּךְ אִשָּׁה
כֵּוָן שֶׁאֵין לָהּ תְּבוּאָה בְּתוֹךְ בֵּיתָהּ מִיָּד צוֹעֶקֶת (תמורה
טז.).



קלב כָּתוּב “קֶמַח”1273 וְכָתוּב “סֹלֶת”1274 1275
– אָמַר רַ' יִצְחָק: מִכָּאן שֶׁהָאִשָּׁה צָרָה עֵינֶיהָ בְּאוֹרְחִים יוֹתֵר מִן הָאִישׁ (ב"מ פז.).


––––––––


קלג "וַתֹּאמֶר אֶל־אִישָׁהּ הִנֵּה־נָא יָדַעְתִּי כִּי אִישׁ אֱלֹהִים קָדוֹשׁ הוּא1276 – אָמַר
רַ' יוֹסֵי בְרַ' חֲנִינָא: מִכָּאן שֶׁהָאִשָּׁה מַכֶּרֶת בְּאוֹרְחִים
יוֹתֵר מִן הָאִישׁ.

“קָדוֹשׁ הוּא” – מֵהֵיכָן יָדָעָה? – שֶׁלֹּא רָאֲתָה זְבוּב עוֹבֵר עַל שֻׁלְחָנוֹ (בר' י:).



קלד “וַיִּבֶן יְיָ אֱלֹהִים אֶת־הַצֵּלָע”1277 1278 מְלַמֵּד שֶׁנָּתַן הַקָּדוֹשׁ־בָּרוּךְ־הוּא בִּינָה
יְתֵרָה בָּאִשָּׁה יוֹתֵר מִבָּאִישׁ (נדה מה:).



קלה דַּרְכָּן שֶׁל בְּנוֹת יִשְׂרָאֵל לֹא קוֹלָנִיּוֹת וְלֹא רֶגֶל רָמָה1279 וְלֹא פְּרוּצוֹת בִּשְׂחוֹק( תנח' נשא).



קלו “אֶשְׁתְּךָ כְּגֶפֶן פֹּרִיָּה בְּיַרְכְּתֵי בֵיתֶךָ”1280 – אָמַר רַ' פִינְחָס הַכֹּהֵן
בַּר חַמָּא: בִּזְמַן שֶׁהִיא צְנוּעָה בְּתוֹךְ הַבָּיִת, כְּשֵׁם
שֶׁמִּזְבֵּחַ מְכַפֵּר כָּךְ הִיא מְכַפֶּרֶת עַל בֵּיתָהּ (שם
וישלח).



קלז אָמַר רַב נַחֲמָן: לֹא נָאָה יְהִירוּת
לְנָשִׁים. שְׁתֵּי נָשִׁים יְהִירוֹת הָיוּ וּשְׁמוֹתֵיהֶן רָעִים: אַחַת
שְׁמָהּ זִבּוּרְתָא (דְּבוֹרָה) וְאַחַת שְׁמָהּ כַּרְכּוּשְׁתָּא
(חֻלְדָּה); בְּזִבּוּרְתָ נֶאֱמַר: “וַתִּשְׁלַח וַתִּקְרָא
לְבָרָק”1281 – וְאִלּוּ הִיא לֹא הָלְכָה
אֶצְלוֹ; וּבְכַרְכּוּשְׁתָּא נֶאֱמַר: “אִמְרוּ לָאִישׁ אֲשֶׁר־שָׁלַח
אֶתְכֶם אֵלָי”1282 – וְלֹא אָמְרָה: “אִמְרוּ לַמֶּלֶךְ” (מג' יד‎).



קלח דַּרְכָּהּ שֶׁל אִשָּׁה לִהְיוֹת יוֹשֶׁבֶת
בְּתוֹךְ בֵּיתָהּ וְדַרְכּוֹ שֶׁל אִישׁ לִהְיוֹת יוֹצֵא לַשּׁוּק וְלָמֵד
בִּינָה מִבְּנֵי־אָדָם (ב"ר יח).



קלט אֵין דֶּרֶךְ הָאִשָּׁה לִהְיוֹת יוֹשֶׁבֶת בְּטֵלָה (ירוש‘, כת’ פ“ה, ה”ו).



קמ אִתְּתָא בַהֲדֵי שׁוּתָא פִּלְכָּא1283 (הָאִשָּׁה – עִם הַשִּׂיחָה פֶּלֶךְ) (מג' יד).



קמא אֵין דַּרְכָּהּ שֶׁל אִשָּׁה לַחֲזוֹר עַל בָּתֵּי־דִינִים (גיט' מ"א:).



קמב אֵין אִשָּׁה דַּרְכָּהּ לַחֲזוֹר עַל הַפְּתָחִים (כת' סז).



קמג הַנָּשִׁים רַחֲמָנִיּוֹת הֵן (מג' יד:).



קמד יוֹתֵר מִשֶּׁהָאִישׁ רוֹצֶה לִשָּׂא, אִשָּׁה רוֹצָה לְהִנָּשֵׂא (יבמ' קיג).



קמה טָב לְמֵיתַב טַן־דּוּ מִלְּמֵיתַב אַרְמְלוּ1284 (יבמ' קיח:).



קמו אָמַר רַב שְׁמוּאֵל בַּר אוֹנְיָא מִשְּׁמוֹ שֶׁל רַב: אִשָּׁה גֹּלֶם הִיא1285, וְאֵינָה כּוֹרֶתֶת בְּרִית אֶלָּא לְמִי שֶׁעֲשָׂאָהּ כֶּלִי1286, שֶׁנֶּאֱמַר: “כִּי בֹעֲלַיִךְ עֹשַׂיִךְ”1287.



קמז “וּמְצֶאן מְנוּחָה אִשָּׁה בֵּית אִישָׁהּ”1288 – מִכָּאן שֶׁאֵין לְאִשָּׁה קֹרַת־רוּחַ אֶלָּא בְּבֵית בַּעְלָהּ (רו"ר א).



קמח “וְאֶל־אִישֵׁךְ תְּשׁוּקָתֵךְ”1289
– מַעֲשֵׂה בְּאִשָּׁה מִשֶּׁל בֵּית טִבְרִינוֹס
שֶׁהָיְתָה נְשׂוּאָה לְלִסְטִים וְהָיָה בַעְלָהּ מְצַעֲרָהּ. שָׁמְעוּ
חֲכָמִים וּבָאוּ אֶצְלָהּ לְהוֹכִיחָהּ.1290 הוֹצִיאָה לִפְנֵיהֶם מְנוֹרָה שֶׁל זָהָב וְנֵר שֶׁל חֶרֶס עַל
גַּבָּהּ1291 (ב"ר כ).



קמט שָׁאֲלוּ תַלְמִידָיו אֶת־רַ' שִׁמְעוֹן בֶּן
יוֹחָאי: מִפְּנֵי מָה אָמְרָה תוֹרָה יוֹלֶדֶת מְבִיאָה קָרְבָּן? אָמַר
לָהֶם: בְּשָׁעָה שֶׁהִיא כוֹרַעַת לֵילֵד קוֹפֶצֶת וְנִשְׁבַּעַת שֶׁלֹּא
תִזָּקֵק לְבַעְלָהּ, לְפִיכָךְ אָמְרָה תוֹרָה תָּבִיא קָרְבָּן.

“וְאֶל־אִישֶׁךְ תְּשׁוּקָתֵךְ”1292 – בְּשָׁעָה שֶׁאִשָּׁה יוֹשֶׁבֶת עַל
הַמַּשְׁבֵּר1293 הִיא אוֹמֶרֶת: עוֹד אֵינִי
נִזְקֶקֶת לְבַעְלִי מֵעָתָּה. וְהַקָּדוֹשׁ־בָּרוּךְ־הוּא אוֹמֵר לָהּ:
תָּשׁוּבִי לִתְשׁוּקָתֵךְ – תָּשׁוּבִי לִתְשׁוּקַת אִישֵׁךְ (נדה לא:;
ב"ר כ).



קנ הָאִשָּׁה מִשְׁתּוֹקֶקֶת עַל בַּעְלָהּ בְּשָׁעָה שֶׁיּוֹצֵא לַדָּרֶךְ (יבמ' סב:).



קנא דְּשׁוּמְשְׁמָנָא גַבְרָא כּוּרְסְיַהּ בֵּי־חָרָתָא רָמְיָא לַהּ1294.

דְּנַפָּצָא גַבְרָא תִּקְרְיֵיהּ בְּסִפֵּי בָבָא וְתֵיתִיב1295 (שם קיח:).



קנב אִיהוּ בְקָרֵי וְאִתְּתֵיהּ בְּבוּצִינֵי (הוּא בִדְלוּעִים וְאִשְׁתּוֹ בְּקִשּׁוּאִים) (מג' יב:).



קנג חֲזָקָה, אֵין אִשָּׁה מְעִזָּה פָנֶיהָ בִּפְנֵי בַעְלָהּ (יבמ' קטז.).


––––––––


קנד אִשְׁתּוֹ כְּגוּפוֹ דוֹמָה (מג' צג:).



קנה אֵשֶׁת חָבֵר1296 הֲרֵי הִיא כְּחָבֵר (ע"ז לט.) 1297



קנו אֵשֶׁת לִסְטִים כְּלִסְטִים (ירוש‘, כת’ פ“ב, ה”ט).



קנז מַה שֶּׁקָּנְתָה אִשָּׁה קָנָה בַעְלָהּ (גיט' עז:).



קנח דְּבֵי רַ' אֱלִיעֶזֶר שָׁנוּ: “וְאֵלֶּה הַמִּשְׁפָּטִים אֲשֶׁר תָּשִׂים לִפְנֵיהֶם”1298 – הִשְׁוָה הַכָּתוּב אִשָּׁה לָאִישׁ לְכָל־דִּינִין
שֶׁבַּתּוֹרָה.

דְּבֵי רַ' יִשְׁמָעֵל שָׁנוּ: “אִישׁ אוֹ־אִשָּׁה כִּי יַעֲשׂוּ מִכֹּל־חַטֹּאת”1299 – הִשְׁוָה אִשָּׁה לָאִישׁ לְכָל־עֳנָשִׁין שֶׁבַּתּוֹרָה (ב"ק טו.).




ג. דְּבָרִים שֶׁבֵּינוֹ לְבֵינָהּ


קנט “מַלְּפֵנוּ מִבַּהֲמוֹת אָרֶץ וּמֵעוֹף הַשָּׁנַיִם יְחַכְּמֵנוּ”1300 – אָמַר רַ'
יוֹחָנָן: אִלְמָלֵי לֹא נִתְּנָה תוֹרָה הָיִינוּ לְמֵדִים צְנִיעוּת
מֵחָתוּל1301, וְגָזֵל מִנְּמָלָה1302, וַעֲרָיוֹת מִיּוֹנָה1303, וְדֶרֶך־אֶרֶץ1304 מִתַּרְנְגֹל, שֶׁמְּפַיֵּס1305 וְאַחַר־כָּךְ בּוֹעֵל.

בַּמֶּה מְפַיְּסָהּ? אָמַר רַב יְהוּדָה אָמַר רַב: כָּךְ אוֹמֵר לָהּ: אֶקַּח לָךְ סַרְבֵּל1306, שֶׁיְהֵא מַגִּיעַ לָךְ עַד כְּרָעָיִךְ; אַחַר־כָּךְ1307 אוֹמֵר לָהּ: תִּשָּׁמֵט כַּרְבָּלְתִּי אִם יֶשׁ־לִי וְאֵינִי
לוֹקֵחַ לָךְ1308 (עיר' ק:).



קס “וַיִּשָּׂא בִלְעָם אֶת־עֵינָיו וַיַּרְא אֶת־יִשְׂרָאֵל שֹׁכֵן לִשְׁבָטָיו”1309
– מָה רָאָה? רָאָה שֶׁאֵין פִּתְחֵי אָהֳלֵיהֶם מְכֻוָּנִים1310 זֶה לָזֶה; אָמָר: רְאוּיִם הַלָּלוּ, שֶׁתִּשְׁרֶה עֲלֵיהֶם שְׁכִינָה (ב"ב ס.).



קסא אָמַר רַב הוּנָא: יִשְׂרָאֵל קְדוֹשִׁים הֵם וְאֵין מְשַׁמְּשִׁים מִטּוֹתֵיהֶם בַּיּוֹם (נדה יז.).



קסב אָמַר רַ' בִּנְיָמִין בַּר יֶפֶת, אָמַר רַ'
אֶלְעָזָר: כָּל־הַמְקַדֵּשׁ אֶת־עַצְמוֹ בִּשְׁעַת תַּשְׁמִישׁ הוִֹים לוֹ
בָּנִים זְכָרִים, שֶׁנֶּאֱמַר: “וְהִתְקַדִּשְׁתֶּם וִהְיִיתֶם
קְדשִׁים”1311 וְסָמוּךְ לוֹ: “אִשָּׁה כִּי תַזְרִיעַ וְיָלְדָה זָכָר”1312 (שבוע' יח:).



קסג אָמַר רַב יְהוּדָה אָמַר רַב: אַנְשֵׁי יְרוּשָׁלַיִם אַנְשֵׁי שַׁחַץ הָיוּ 1313. אָדָם אוֹמֵר לַחֲבֵרוֹ: בַּמֶּה סָעַדְתָּ הַיּוֹם, בְּפַת
עֲמִילָה1314 אוֹ בְּפַת שֶׁאֵינָה עֲמִילָה, בְּיַיִן גֻּרְדָּלִי1315 אוֹ בְּיַיִן חַרְדָּלִי, בְּמֵסַב רָחָב1316 אוֹ בְּמֵסַב קָצָר, בְּחָבֵר טוֹב אוֹ בְּחָבֵר רָע?

אָמַר רַב חִסְדָּא: וְכֻלָּן לִזְנוּת1317 (שבת סב, סג).



קסד שָׁאֲלוּ אֶת־אִמָּא־שָׁלוֹם1318: מִפְּנֵי מָה בָּנַיִךְ יְפֵיפִים בְּיוֹתֵר? אָמְרָה לָהֶן:
אֵינוֹ מְסַפֵּר עִמִּי1319 לֹא בִּתְחִלַּת
הַלַּיְלָה וְלֹא בְסוֹף הַלַּיְלָה, אֶלָּא בַּחֲצוֹת הַלָּיְלָה;
וּכְשֶׁהוּא מְסַפֵּר מְגַלֶּה טֶפַח1320 וּמְכַסֶּה טֶפַח וְדוֹמֶה עָלָיו כְּמִי שֶׁכְּפָאוֹ
שֵׁד1321. וְאָמַרְתִּי לוֹ: מַה טָּעַם?
וְאָמַר לִי: כְּדֵי שֶׁלֹּא אֶתֵּן אֶת־עֵינַי בְּאִשָּׁה אַחֶרֶת –
וְנִמְצְאוּ בָנָיו בָּאִים לִידֵי מַמְזֵרוּת (נדר' כ)1322.



קסה אָמְרוּ חֲכָמִים: כָּל־מַה שֶּׁאָדָם רוֹצֶה לַעֲשׂוֹת בְּאִשְׁתּוֹ עוֹשֶׂה.1323 מָשָׁל
לְבָשָׂר הַבָּא מִבֵּית־הַטַּבָּח, רָצָה לְאָכְלוֹ בְּמֶלַח – אוֹכְלוֹ,
צָלִי – אוֹכְלוֹ, שָׁלוּק1324 – אוֹכְלוֹ; וְכֵן דָּג הַבָּא מִבֵּית־הַצַּיָּד (שם).



קסו לֹא תְבַשֵּׁל בִּקְדֵרָה שֶׁבִּשֵּׁל בָּהּ חֲבֵרֶךָ. מַה הִיא? גְּרוּשָׁה בְּחַיֵּי בַעְלָהּ,1325 שֶׁאָמַר מַר: גָּרוּשׁ שֶׁנָּשָׂא גְרוּשָׁה אַרְבַּע דֵּעוֹת
בַּמִּטָּה1326 (פס' קיב.).



קסז “וְלֹא תָתוּרוּ אַחֲרֵי לְבַבְכֶם” וגו' (במדבר
ט"ו, לט.) – מִכָּאן אָמַר רַבִּי: אַל יִשְׁתֶּה אָדָם בְּכוֹס זֶה
וְיִתֵּן עֵינָיו בְּכוֹס אַחֵר1327 (נדר' כ:).



קסח יוֹסֵי בֶן יוֹחָנָן אִישׁ יְרוּשָׁלַיִם אוֹמֵר:
אַל תַּרְבֶּה שִׂיחָה עִם הָאִשָּׁה. בְּאִשְׁתּוֹ אָמָרוּ – קַל־וָחֹמֶר
בְּאֵשֶׁת חֲבֵרוֹ. מִכָּאן אָמְרוּ חֲכָמִים: כָּל־זְמַן שֶׁאָדָם
מַרְבֶּה שִׂיחָה עִם הָאִשָּׁה גּוֹרֵם רָעָה לְעַצְמוֹ וּבוֹטֵל
מִדִּבְרֵי־תוֹרָה וְסוֹפוֹ יוֹרֵשׁ גֵּיהִנֹּם (אב' א).



קסט רַ' עֲקִיבָא אוֹמֵר: שְׂחוֹק וְקַלּוּת־רֹאשׁ מַרְגִּילִים אֶת־הָאָדָם לְעֶרְוָה (שם ג).



קע אָמַר רַ' יוֹחָנָן: אֲחוֹרֵי אֲרִי וְלֹא אֲחוֹרֵי אִשָּׁה1328.

אָמַר רַב נַחֲמָן: מָנוֹחַ עַם־הָאָרֶץ הָיָה, שֶׁנֶּאֱמַר: “וַיֵּלֶךְ מָנוֹחַ אַחֲרֵי אִשְׁתּוֹ”1329 1330 (בר' סא.).



קעא אָמַר שְׁמוּאֵל: קוֹל בְּאִשָּׁה עֶרְוָה1331.

אָמַר רַב שֵׁשֶׁת: שֵׂעָר בְּאִשָּׁה עֶרְוָה1332 (שם כד.).



קעב אַמַר רֵישׁ־לָקִישׁ: לֹא תֹאמַר שֶׁכָּל־מִי
שֶׁהוּא בְגוּפוֹ נִקְרָא נוֹאֵף, – נוֹאֵף בְּעֵינָיו נִקְרָא נוֹאֵף,
שֶׁנֶּאֱמַר: “וְעֵין נֹאֵף”1333 (ויק"ר כג).



קעג אָמְרוּ רַבּוֹתֵינוּ: בִּזְמַן שֶׁהָאִשָּׁה
מִתְיַחֶדֶת עִם בַּעְלָהּ וְהִיא מְשַׁמֶּשֶׁת עִמּוֹ, וְלִבָּהּ לְאִישׁ
אַחֵר שֶׁרָאֲתָה בַדָּרֶךְ – אֵין לְךָ נִאוּף גָּדוֹל מִזֶּה,
שֶׁנֶּאֱמַר: “הָאִשָּׁה הַמְנָאָפֶת תַּחַת אִישָׁהּ תִּקַּח
אֶת־זָרִים”1334 – וְכִי יֵשׁ אִשָּׁה
שֶׁמְּנָאֶפֶת תַּחַת אִישָׁהּ? אֶלָּא זוֹ הִיא שֶׁפָּגְעָה בְאִישׁ אַחֵר
וְנָתְנָה עֵינֶיהָ בּוֹ, וְהִיא מְשַׁמֶּשֶׁת עִם בַּעְלָהּ וְלִבָּהּ
עָלָיו (במ"ר ט; תנח' נשא).



קעד שָׁנוּ רַבּוֹתֵינוּ: הַמַּרְצֶה1335 מָעוֹת לְאִשָּׁה
מִיָּדוֹ לְיָדָהּ כְּדֵי לְהִסְתַּכֵּל בָּהּ – אֲפִלּוּ יֵשׁ בְּיָדוֹ
תּוֹרָה וּמַעֲשִׂים־טוֹבִים כְּמשֶׁה רַבֵּנוּ לֹא יִנָּקֶה מִדִּינָהּ
שֶׁל גֵּיהִנֹּם, שֶׁנֶּאֱמַר: “יָד לְיָד לֹא־יִנָּקֶה רָע”1336
– לֹא יִנָּקֶה מִדִּינָהּ שֶׁל גֵּיהִנֹּם (בר' סא.).



קעה “וַיִּצָּמֶד יִשְׂרָאֵל לְבַעַל פְּעוֹר”1337 – רַ' אֶלְעָזָר בֶּן שַׁמּוּעַ
אוֹמֵר: כְּשֵׁם שֶׁאִי־אֶפְשָׁר לְמַסְמֵר לִפְרשׁ מִן הַדֶּלֶת בְּלֹא
עֵץ, כָּךְ אִי־אֶפְשָׁר לְיִשְׂרָאֵל לִפְרשׁ מִן הַפְּעוֹר בְּלֹא
נְפָשׁוֹת (ספרי בלק).



קעו אָמַר רַ' שִׂמְלַאי: בְּכָל־מָקוֹם שֶׁאַתָּה מוֹצֵא זְנוּת אַתָּה מוֹצֵא אַנְדְּרָלוֹמוּסְיָא1338 בָּאָה לָעוֹלָם וְהוֹרֶגֶת טוֹבִים וְרָעִים. רַ' יְהוֹשֻׁעַ
בֶּן לֵוִי אָמָר: עַל הַכֹּל הַקָּדוֹשׁ־בָּרוּךְ־הוּא מַאֲרִיךְ אַפּוֹ
חוּץ מִן הַזְּנוּת (ירוש' סוטה פ“א, ה”ה; ב"ר כו).



קעז מַעֲשֶׂה בְּאָדָם אֶחָד שֶׁנָּתַן עֵינָיו בְּאִשָּׁה אַחַת וְהֶעֱלָה לִבּוֹ טִינָא1339,
וּבָאוּ וְשָׁאֲלוּ לְרוֹפְאִים וְאָמְרוּ: אֵין לוֹ תַקָּנָה עַד
שֶׁתִּבָּעֵל לוֹ. אָמְרוּ חֲכָמִים: יָמוּת וְאַל תִּבָּעֵל לוֹ. –
תַּעֲמֹד לְפָנָיו עֲרֻמָּה. – יָמוּת וְאַל תַּעֲמֹד לְפָנָיו עֲרֻמָּה. –
תְּסַפֵּר עִמּוֹ מֵאֲחוֹרֵי הַגָּדֵר1340. – יָמוּת וְלֹא תְּסַפֵּר עִמּוֹ מֵאֲחוֹרֵי הַגָּדֵר.

כָּל כָּךְ לָמָּה? רַב פַּפָּא אָמַר: מִשּׁוּם פְּגָם מִשְׁפָּחָה1341. רַב אַחָא בְּנוֹ שֶׁל רַב
אִיקָא אָמַר: כְּדֵי שֶׁלֹא יְהוּ בְנוֹת יִשְׂרָאֵל פְּרוּצוֹת
בַּעֲרָיוֹת (סנה' עה; ע"י).



קעח אֵין אֶפִּטְרוֹפוֹס לַעֲרָיוֹת1342 (כת' יג).



קעט שָׁנוּ, אֲפִלּוּ חָסִיד שֶׁבַּחֲסִידִים אֵין
מְמַנִּין אוֹתוֹ אֶפִּטְרוֹפוֹס עַל עֲרָיוֹת (ירוש' כת' פ“א,
ה”ח).



קפ אָמַר רַב אִידִי: אִשָּׁה כְּלֵי־זֵינָהּ עָלֶיהָ1343 (יבמ' קטו.).



קפא שָׁנוּ, אִשָּׁה חֵמֶת מָלֵא צֹאָה וּפִיהָ מָלֵא דָם – וְהַכֹּל רָצִין אַחֲרֶיהָ (שבת קנב.).



קפב “וַיֵּדַע אָדָם עוֹד” וגו'1344 – נִתּוֹסַף לוֹ תַּאֲוָה עַל תַּאֲוָתוֹ, לְשֶׁעָבַר אִם לֹא
הָיָה רוֹאֶה לֹא הָיָה מִתְאַוֶּה, עַכְשָׁו בֵּין רוֹאֶה וּבֵין
שֶׁאֵינוֹ רוֹאֶה הוּא מִתְאַוֶּה (ב"ר כג).



קפג אָמַר רַ' יוֹחָנָן: אֵבָר קָטָן יֶשׁ־לוֹ לְאָדָם – מַרְעִיבוֹ שָׂבֵעַ1345, מַשְׂבִּיעוֹ רָעֵב (סכה נב:).



קפד אָמַר רַ' יִצְחָק: מִיּוֹם שֶׁחָרַב
בֵּית־הַמִּקְדָּשׁ נִטְּלָה טַעַם בִּיאָה וְנִתְּנָה לְעוֹבְרֵי עֲבֵרָה,
שֶׁנֶּאֱמַר: “מַיִם־גְּנוּבִים יִמְתָּקוּ וְלֶחֶם סְתָרִים
יִנְעָם”1346 (סנה' עה.).



קפה מַעֲשֶׂה בְּאִשָּׁה אַחַת שֶׁנִּזְדַּקֵּק לָהּ1347 אָדָם אֶחָד, וְאָמְרָה לוֹ לְאֵיזֶה
מָקוֹם תֵּלֵךְ. מֶה עָשְׂתָה הָאִשָּׁה? הָלְכָה וְאָמְרָה לְאִשְׁתּוֹ.
וְהָלְכָה אִשְׁתּוֹ לְאוֹתוֹ מָקוֹם וְנִזְקַק לָהּ. אַחַר כָּךְ
[הָיָה] תוֹהֶה בָּהּ וּבִקֵּשׁ לָמוּת. אָמְרָה לוֹ אִשְׁתּוֹ:
מִפִּתְּךָ אָכַלְתָּ וּבְכוֹסְךָ שָׁתִיתָ, אֶלָּא מִי גָרַם לְךָ,
שֶׁאַתָּה גַס־רוּחַ – הֱוֵי שָׁוֶה לִבְנֵי אָדָם! (במ"ר ט).


––––––––


קפו “וְעָבַר עָלָיו רוּחַ־קִנְאָה וְקִנֵּא אֶת־אִשְׁתּוֹ”1348 – שָׁנוּ דְבֵי רַ'
יִשְׁמָעֵאל: אֵין אָדָם מְקַנֵּא לְאִשְׁתּוֹ אֶלָּא אִם כֵּן נִכְנְסָה
בוֹ רוּחַ. מַהִי רוּחַ? חֲכָמִים אוֹמְרִים: רוּח טֻמְאָה; רַב אָשֵׁי
אוֹמֵר: רוּחַ טָהֳרָה1349.

וּמִסְתַּבֵּר1350 כְּמִי
שֶׁאוֹמֵר רוּחַ טָהֳרָה, שֶׁשָּׁנִינוּ: “וְקִנֵּא אֶת־אִשְׁתּוֹ” –
רְשׁוּת, דִּבְרֵי רַ' יִשְׁמָעֵאל; רַ' עֲקִיבָא אוֹמֵר: חוֹבָה. הָא
לָמַדְנוּ שֶׁהוּא רוּחַ טָהֳרָה, שֶׁאִם אַתָּה אוֹמֵר רוּחַ טֻמְאָה,
וְכִי רְשׁוּת יֶשׁ־לוֹ לְאָדָם אוֹ חוֹבָה לְהַכְנִיס רוּחַ טֻמְאָה
בְּעַצְמוֹ?( סוטה ג'; במ"ר ט).



קפז כֵּיצַד עוֹשֶׂה לָהּ [לַסּוֹטָה]1351? מוֹלִיכָהּ1352
לְבֵית־דִּין שֶׁבְּאוֹתוֹ מָקוֹם… הָיוּ מַעֲלִין
אוֹתָהּ לְבֵית־דִּין הַגָּדוֹל שֶׁבִּירוּשָׁלַיִם וּמְאַיְּמִין
עָלֶיהָ1353, כְּדֶרֶךְ שֶׁמְּאַיְּמִין עַל
עֵדֵי־נְפָשׁוֹת, וְאוֹמְרִין לָהּ: בִּתִּי, הַרְבֵּה יַיִן עוֹשֶׂה,
הַרְבֵּה שְׂחוֹק עוֹשֶׂה, הַרְבֵּה יַלְדוּת עוֹשָׂה, הַרְבֵּה שְׁכֵנִים
הָרָעִים עוֹשִׂים, הַרְבֵּה קְדָמוּךְ וְנִשְׁטָפוּ – עֲשִׂי לִשְׁמוֹ
הַגָּדוֹל שֶׁנִּכְתַּב בִּקְדֻשָּׁה, שֶׁלֹּא יִמָּחֶה עַל
הַמָּיִם1354. וְאוֹמְרִין לְפָנֶיהָ דִּבְרֵי
אַגָּדָה, מַעֲשִׂים שֶׁאֵרְעוּ בַּכְּתוּבִים הָרִאשׁוֹנִים, וְאוֹמְרִין
לְפָנֶיהָ דְּבָרִים, שֶׁאֵינָהּ כְּדַאי לְשָׁמְעָם1355 הִיא וְכָל־מִשְׁפַּחַת בֵּית אָבִיהָ.

כְּדֶרֶךְ שֶׁמְּאַיְּמִין עָלֶיהָ שֶׁלֹּא תִשְׁתֶּה
כָּךְ מְאַיְּמִין עָלֶיהָ שֶׁתִּשְׁתֶּה; אוֹמְרִים לָהּ: בִּתִּי, אִם
בָּרוּר לָךְ הַדָּבָר שֶׁטְּהוֹרָה אַתְּ, עִמְדִי עַל בָּרְיֵךְ
וּשְׁתִי1356, לְפִי שֶׁאֵין מַיִם הַמָּרִים
דּוֹמִים אֶלָּא לְסַם יָבֵשׁ שֶׁמֻּנָּח עַל בָּשָׂר חָי, אִם יֶשׁ־שָׁם
מַכָּה – מְחַלְחֵל וְיוֹרֵד1357, אֵין שָׁם מַכָּה – אֵינוֹ מוֹעִיל כְּלוּם1358.

אִם אָמְרָה: טְמֵאָה אָנִי – שׁוֹבֶרֶת כְּתֻבָּתָהּ1359 וְיוֹצֵאת; וְאִם אָמְרָה:
טְהוֹרָה אָנִי – מַעֲלִין אוֹתָהּ לְשַׁעַר־מִזְרָח שֶׁעַל פֶּתַח שַׁעַר
נִיקָנוֹר, שֶׁשָּׁם מַשְׁקִין אֶת־הַסּוֹטוֹת… וְכֹהֵן אוֹחֵז
בִּבְגָדֶיהָ. אִם נִקְרְעוּ – נִקְרָעוּ, וְאִם נִפְרְמוּ
נִפְרָמוּ1360, עַד שֶׁהוּא מְגַלֶּה
אֶת־לִבָּהּ וְסוֹתֵר אֶת־שְׂעָרָהּ. רַ' יְהוּדָה אוֹמֵר: אִם הָיָה
לִבָּהּ נָאֶה לֹא הָיָה מְגַלֵּהוּ וְאִם הָיָה שְׂעָרָהּ נָאֶה לֹא הָיָה
סוֹתְרוֹ, מִשּׁוּם פִּרְחֵי־כְהֻנָּה1361.
הָיְתָה מְכֻסָּה בִּלְבָנִים – מְכַסָּה בִּשְׁחוֹרִים, אִם הָיוּ
שְׁחוֹרִים נָאִים לָהּ – מַפְשִׁיטִין אוֹתָהּ וּמַלְבִּישִׁין אוֹתָהּ
בְּגָדִים מְכֹעָרִים; הָיוּ עָלֶיהָ כְּלֵי־זָהָב
וְקַטְלָאוֹת1362, נְזָמִים וְטַבָּעוֹת –
מְסַלְּקִין מִמֶּנָּה כְּדֵי לְנַוְּלָהּ. רַ' יוֹחָנָן בֶּן בְּרוֹקָה
אָמַר: אֵין מְנַוְּלִין בְּנוֹת יִשְׂרָאֵל יוֹתֵר מִמַּה שֶׁכָּתוּב
בַּתּוֹרָה. סָדִין שֶׁל בּוּץ הָיָה פוֹרֵס בֵּינוֹ לְבֵין הָעָם, כֹּהֵן
פּוֹנֶה לַאֲחוֹרֶיהָ וּפוֹרְעָהּ, כְּדֵי לְקַיֵּם מִצְוַת פְּרִיעָה.
וְאַחַר־כָּךְ מֵבִיא חֶבֶל מִצְרִי וְקוֹשְׁרוֹ לְמַעְלָה מִדַּדֶּיהָ,
וְכָל הָרוֹצֶה לִרְאוֹת בָּא לִרְאוֹת, חוּץ מֵעֲבָדֶיהָ וְשִׁפְחוֹתֶיהָ,
מִפְּנֵי שֶׁלִּבָּהּ גָּס בָּהֶם1363. וְכָל הַנָּשִׁים מֻתָּרוֹת לִרְאוֹתָהּ1364,
שֶׁנֶּאֱמַר: “וְנִוַּסְּרוּ כָּל־הַנָּשִׁים וְלֹא תַעֲשֶׂינָה
כְּזִמַּתְכֶנָה”1365.

הָיָה מֵבִיא אֶת־מִנְחָתָהּ בְּתוֹךְ כְּפִיפָה מִצְרִית1366 וְנוֹתְנָהּ עַל יָדֶיהָ כְּדֵי לְיַגְעָהּ. וְהָיָה מֵבִיא פִּיָּלֵי1367 שָׁל
חֶרֶס חֲדָשָׁה וְנוֹתֵן לְתוֹכָהּ חֲצִי לֹג מַיִם מִן הַכִּיּוֹר.
נִכְנַס לְהֵיכָל וּפָנָה לִימִינוֹ, וּמָקוֹם הָיָה שָׁם אַמָּה עַל
אַמָּה, וְטַבְלָא1368 שֶׁל שַׁיִשׁ וְטַבַּעַת
הָיְתָה קְבוּעָה בָּהּ, כְּשֶׁהוּא מַגְבִּיהָהּ נוֹטֵל עָפָר
מִתַּחְתֶּיהָ וְנוֹתֵן, כְּדֵי שֶׁיֵּרָאֶה עַל פְּנֵי הַמָּיִם.

בָּא לוֹ לִכְתֹּב אֶת־הַמְּגִלָּה, נִכְנַס לוֹ לְאוּלָם,
וְטַבְלָא שֶׁל זָהָב הָיְתָה קְבוּעָה בְּכָתְלוֹ שֶׁל הֵיכָל, וְהִיא
נִרְאֵית מִבָּאוּלָם. הֵימֶנָּה רוֹאֶה וְכוֹתֵב, לֹא חָסֵר וְלֹא יָתֵר,
וְאֵינוֹ כוֹתֵב אֶלָּא בִדְיוֹ – כְּתָב שֶׁיָּכוֹל לְהִמָּחוֹת. יוֹצֵא
וְעוֹמֵד בְּצַד סוֹטָה וְקוֹרֵא וְדוֹרֵשׁ1369 וּמַשְׁמִיעַ בְּכָל־לָשׁוֹן שֶׁשּׁוֹמַעַת, שֶׁתְּהֵא יוֹדַעַת
עַל מֶה הָיְתָה שׁוֹתָה.

עַד שֶׁלֹּא נִמְחֲקָה הַמְּגִלָּה, אָמְרָה: אֵינִי
שׁוֹתָה – מְגִלָּתָהּ נִגְנֶזֶת וּמִנְחָתָהּ מִתְפַּזֶּרֶת עַל
הַדָּשֶׁן1370; נִמְחֲקָה הַמְּגִלָּה
וְאָמְרָה: טְמֵאָה אָנִי – הַמַּיִם נִשְׁפָּכִים וּמִנְחָתָהּ
מִתְפַּזֶּרֶת עַל הַדָּשֶׁן; נִמְחֲקָה הַמְּגִלָּה וְאָמְרָה: אֵינִי
שׁוֹתָה – מְעַרְעֲרִין1371 אוֹתָהּ וּמַשְׁקִין
אוֹתָהּ בְּעַל־כָּרְחָהּ. רַ' יְהוּדָה אוֹמֵר: בִּצְבָת שֶׁל בַּרְזֶל
הָיוּ פוֹתְחִין אֶת־פִּיהָ. אֵינָהּ מַסְפֶּקֶת לִשְׁתּוֹת עַד
שֶׁפָּנֶיהָ מוֹרִיקוֹת וְעֵינֶיהָ בּוֹלְטוֹת וְהִיא מִתְמַלֵּאת
גִּידִין; וְהֵם אוֹמְרִים: הוֹצִיאוּהָ, שֶׁלֹּא תְטַמֵּא אֶת־הָעֲזָרָה
(סוט' א–ג; תוספ' שם; ספרי נשא).



קפח מָצִינוּ בְסוֹטָה, שֶׁבְּמִדָּה שֶׁמָּדְדָה בָּהּ מָדְדוּ לָהּ1372: הִיא עָמְדָה עַל פֶּתַח בֵּיתָהּ לֵרָאוֹת לוֹ1373, לְפִיכָךְ
כֹּהֵן מַעֲמִידָהּ עַל שַׁעַר נִיקָנוֹר וּמַרְאֶה קְלוֹנָהּ לַכֹּל; הִיא
פָרְסָה לוֹ סוּדָרִים נָאִים1374 עַל רֹאשָׁהּ, לְפִיכָךְ כֹּהֵן נוֹטֵל כִּפָּה1375 מֵעַל
רֹאשָׁהּ וּמַנִּיחָהּ תַּחַת כַּפּוֹת רַגְלֶיהָ; הִיא קִשְּׁטָה לוֹ
פָּנֶיהָ, לְפִיכָךְ פָּנֶיהָ מוֹרִיקוֹת; הִיא כָחֲלָה1376
לוֹ עֵינֶיהָ, לְפִיכָךְ עֵינֶיהָ בּוֹלְטוֹת; הִיא
קָלְעָה לוֹ אֶת־שְׂעָרָהּ, לְפִיכָךְ כֹּהֵן סוֹתֵר
אֶת־שְׂעָרָהּ1377; הִיא הֶרְאֲתָה לוֹ בְּאֶצְבַּע1378, לְפִיכָךְ צִפָּרְנֶיהָ נוֹשְׁרוֹת1379; הִיא חָגְרָה לוֹ בְּצִלְצוּל1380, לְפִיכָךְ כֹּהֵן מֵבִיא חֶבֶל
הַמִּצְרִי וְקוֹשֵׁר לָהּ לְמַעְלָה מִדַּדֶּיהָ; הִיא פָשְׁטָה לוֹ
אֶת־יְרֵכָהּ, לְפִיכָךְ יְרֵכָהּ נוֹפֶלֶת; הִיא קִבְּלַתּוּ עַל
כְּרֵסָהּ, לְפִיכָךְ בִּטְנָהּ צָבָה; הִיא הֶאֱכִילַתּוּ
מַעֲדַנֵּי־עוֹלָם, לְפִיכָךְ קָרְבָּנָהּ מַאֲכַל
בְּהֵמָה1381; הִיא הִשְׁקַתּוּ יַיִן מְשֻׁבָּח בְּכוֹסוֹת מְשֻׁבָּחִים, לְפִיכָךְ כֹּהֵן מַשְׁקָהּ מַיִם הַמָּרִים
בְּמַקֵּדָה שֶׁל חָרֶס1382; הִיא עָשְׂתָה בַסֵּתֶר, הַמָּקוֹם פִּרְסְמָהּ בְּגָלוּי (סוטה ח',ט).



קפט אָמְרוּ: מַעֲשֶׂה בִּשְׁתֵּי אֲחָיוֹת שֶׁהָיוּ
דוֹמוֹת זוֹ לְזוֹ וְהָיְתָה אַחַת נְשׂוּאָה בְעִיר אַחַת וְאַחַת
נְשׂוּאָה בְעִיר אַחֶרֶת. בִּקֵּשׁ בַּעְלָהּ שֶׁל אַחַת מֵהֶן לְקַנְאוֹת
לָהּ1383 וּלְהַשְׁקוֹתָהּ מַיִם הַמָּרִים
בִּירוּשָׁלָיִם. הָלְכָה לְאוֹתָהּ עִיר שֶׁהָיְתָה אֲחוֹתָהּ נְשׂוּאָה
שָׁם. אָמְרָה לָהּ אֲחוֹתָהּ: מָה רָאִית לָבוֹא לְכָאן? אָמְרָה לָהּ:
בַּעְלִי רוֹצֶה לְהַשְׁקוֹת אוֹתִי מַיִם הַמָּרִים וַאֲנִי טְמֵאָה.
אָמְרָה לָהּ אֲחוֹתָהּ: אֲנִי הוֹלֶכֶת תַּחְתַּיִךְ וְשׁוֹתָה. אָמְרָה
לָהּ: לְכִי וַעֲשִׂי כֵן. מֶה עָשְׂתָה? לָבְשָׁה בִגְדֵי אֲחוֹתָהּ
וְהָלְכָה תַחְתֶּיהָ וְשָׁתְתָה מַיִם הַמָּרִים וְנִמְצֵאת טְהוֹרָה.
חָזְרָה לְבֵית אֲחוֹתָהּ; יָצְאָה אֲחוֹתָהּ שֶׁזָּנְתָה לִקְרָאתָהּ,
חִבְּקוּ וְנָשְׁקוּ זוֹ לְזוֹ. כֵּוָן שֶׁנָּשְׁקוּ זוֹ לְזוֹ, הֵרִיחָה
בַּמַּיִם הַמָּרִים – וּמִיָּד מֵתָה (במ"ר ט; תנח' נשא).



קצ אִשָּׁה אַחַת בָּאָה אֵצֶל רַבִּי, אָמְרָה לוֹ: נֶאֱנַסְתִּי.1384 אָמַר לָהּ: וְלֹא עָרַב לָךְ1385?
אָמְרָה לוֹ: וְאִם יִטְבּוֹל אָדָם אֶצְבָּעוֹ וְיִתְּנֶנָּה לְתוֹךְ
פִּיךָ בְּיוֹם־הַכִּפּוּרִים, שֶׁמָּא אֵינוֹ רַע לָךְ, וּבְסוֹף אֵינוֹ
עָרַב לָךְ? וְקִבְּלָה (במ"ר ט).


––––––––


קצא “מְעֻוָּת לֹא־יוּכַל לִתְקֹן”1386
– אָמַר רַ' שִׁמְעוֹן בֶּן מְנַסְיָא: גּוֹנֵב אָדָם –
אֶפְשָׁר שֶׁיַּחֲזִיר גְּנֵבָתוֹ וִיתַקֵּן. גּוֹזֵל אָדָם – אֶפְשָׁר
שֶׁיַּחֲזִיר גְּזֵלוֹ וִיתַקֵּן. אֵי זֶה הוּא “מְעֻוָּת לֹא־יוּכַל
לִתְקֹן”? זֶה הַבָּא עַל הָעֶרְוָה וְהוֹלִיד מִמֶּנָּה מַמְזֵר (חג'
ט:).



קצב “וְעֵין נֹאֵף שָׁמְרָה נֶשֶׁף”1387
– הַנּוֹאֵף הַזֶּה יוֹשֵׁב וּמְשַׁמֵּר: אֵימָתַי נֶשֶׁף בָּא? אֵימָתַי עֶרֶב בָּא? “לֵאמֹר לֹא־תְשׁוּרֵנִי עָיִן”1388
– לֹא עַיִן שֶׁל מַטָּה וְלֹא עַיִן שֶׁל מַעְלָה1389; “וְסֵתֶר פָּנִים יָשִׂים”1390 – וְהוּא אֵינוֹ יוֹדֵעַ שֶׁיּוֹשֵׁב בְּסִתְרוֹ שֶׁל עוֹלָם1391, זֶה
הַקָּדוֹשׁ־בָּרוּךְ־הוּא, צָר כָּל־קְטוֹרִין שֶׁלּוֹ
בִּדְמוּתוֹ1392, בִּשְׁבִיל לְפַרְסְמוֹ1393.

אָמַר רַ' לֵוִי: מָשָׁל לְתַלְמִידוֹ שֶׁל יוֹצֵר1394, שֶׁגָּנַב בֵּיצַת יוֹצְרִים1395 וְעָמַד רַבּוֹ עַל גְּנֵבָתוֹ.
מֶה עָשָׂה? עָמַד וַעֲשָׂאוֹ כְלִי וּתְלָאוֹ בְּפָנָיו. וְכָל־כָּךְ
לָמָּה? לְהוֹדִיעַ שֶׁעָמַד רַבּוֹ עַל גְּנֵבָתוֹ.

רַ' יְהוּדָה בְּרַ' סִימוֹן בְּשֵׁם רַ' לֵוִי בֶן פַּרְטָא [אָמָר]: כָּתוּב “צוּר יְלָדְךָ תֶּשִׁי”1396 – הִתַּשְׁתֶּם1397 כֹּחוֹ שֶׁל יוֹצֵר.1398 מָשָׁל לְצַיָּר שֶׁהָיָה יוֹשֵׁב וְצָר אִיקוֹנִין1399 שֶׁל מֶלֶךְ; מִשֶׁהוּא
גוֹמְרָהּ – בָּאוּ וְאָמְרוּ לוֹ: נִתְחַלֵּף
הַמֶּלֶךְ1400. מִיָּד תַּשּׁוּ יָדָיו שֶׁל
יוֹצֵר, אָמָר: שֶׁל מִי אָצוּר – שֶׁל רִאשׁוֹן אוֹ שֶׁל שֵׁנִי? כָּךְ
כָּל־אַרְבָּעִים יוֹם הַקָּדוֹשׁ־בָּרוּךְ־הוּא עוֹסֵק בְּצוּרַת
הַוָּלָד, וּלְסוֹף אַרְבָּעִים יוֹם הִיא הוֹלֶכֶת וּמְקַלְקֶלֶת עִם
אַחֵר. מִיָּד רָפוּ יָדָיו שֶׁל יוֹצֵר, אָמַר: שֶׁל מִי אָצוּר – שֶׁל
רִאשׁוֹן אוֹ שֶׁל שֵׁנִי? הֱוֵי – “צוּר יְלָדְךָ תֶּשִׁי”.

אָמַר רַ' יִצְחָק: מָצִינוּ כָּל־עוֹבְרֵי עֲבֵרָה
הַגּוֹנֵב נֶהֱנֶה וְהַנִּגְנָב מַפְסִיד, הַגּוֹזֵל נֶהֱנֶה וְהַנִּגְזָל
מַפְסִיד, בְּרַם1401 כָּאן שְׁנֵיהֶם נֶהֱנִים.
מִי מַפְסִיד? הַקָּדוֹשׁ־בָּרוּךְ־הוּא מְאַבֵּד
סַמָּנָיו1402 (ויק“ר כג; במ”ר ט.).



קצג שָׁאַל מֶלֶךְ עַרְבִיִּים אֶת־רַ' עֲקִיבָא: אֲנִי כוּשִׁי1403 וְאִשְׁתִּי כוּשִׁית
וְיָלְדָה בֵן לָבָן – אֶהֶרְגֶנָּה, שֶׁזָּנְתָה תַחְתָּי? אָמַר לוֹ:
צוּרוֹת בֵּיתְךָ שְׁחוֹרוֹת אוֹ לְבָנוֹת? אָמַר לוֹ: לְבָנוֹת. אָמְרוּ
לוֹ: כְּשֶׁהָיִיתָ מִתְעַסֵּק עִמָּהּ נָתְנָה עֵינֶיהָ בַּצּוּרוֹת
הַלְּבָנוֹת וְיָלְדָה כַּיּוֹצֵא בָהֶן. וְאִם
תָּמֵהַּ אַתָּה בַּדָּבָר, לְמַד מִצֹּאנוֹ שֶׁל יַעֲקֹב אָבִינוּ,
שֶׁמִּן הַמַּקְלוֹת הָיוּ מִתְיַחֲמוֹת 1404 וְהוֹדָה מֶלֶךְ עַרְבִיִּים לְרַ' עֲקִיבָא (במ"ר ט.).



קצד “וְשַׁבְתִּי אֲנִי וָאֶרְאֶה אֶת־כָּל־הָעֲשֻׁקִים”1405 –
דָּנִיֵּאל חַיָּטָא פָּתַר מִקְרָא זֶה בְּמַמְזֵרִים: “וְהִנֵּה דִּמְעַת
הָעֲשֻׁקִים”1406 – אֲבוֹתָם שֶׁל אֵלּוּ
עוֹבְרֵי עֲבֵרוֹת, וַעֲלוּבִים הַלָּלוּ מָה אִכְפַּת
לָהֶם1407? אָבִיו שֶׁל זֶה בָּא עַל הָעֶרְוָה וְהוֹלִידוֹ – זֶה מֶה חָטָא? “וּמִיַּד עשְׁקֵיהֶם כֹּחַ”1408
– מִיַּד סַנְהֶדְרִי גְדוֹלָה שֶׁל יִשְׂרָאֵל, שֶׁבָּאָה עֲלֵיהֶם מִכֹּחָהּ שֶׁל תּוֹרָה וּמְרַחַקְתָּם1409; “וְאֵין לָהֶם מְנַחֵם”1410 – אָמַר
הַקָּדוֹשׁ־בָּרוּךְ־הוּא: עָלַי לְנַחֲמָם, לְפִי שֶׁבָּעוֹלָם־הַזֶּה הֵם
פְּסוּלִים, אֲבָל לְעָתִיד לָבוֹא אָמַר זְכַרְיָה: “רָאִיתִי וְהִנֵּה
מְנוֹרַת זָהָב כֻּלָּהּ”1411 1412 (ויק“רלב; קה”ר ד).




ד. בָּנִים וְגִדּוּל בָּנִים


קצה שָׁנוּ: כָּל־מִי שֶׁאֵין לוֹ בֵן כְּאִלּוּ הוּא
מֵת, כְּאִלּוּ הוּא הָרוּס. כְּאִלּוּ מֵת, שֶׁנֶּאֱמַר: הָבָה־לִּי
בָנִים וְאִם אַיִן מֵתָה אָנֹכִי"1413;
כְּאִלּוּ הָרוּס, שֶׁנֶּאֱמַר: “אוּלַי אִבָּנֶה
מִמֶּנָּה”1414 – וְאֵין בּוֹנִין אֶלָּא אֶת־הֶהָרוּס (ב"ר מה).



קצו “וַיָּבֹא אֵלָיו יְשַׁעְיָהוּ… וַיֹּאמֶר… כִּי מֵת אַתָּה וְלֹא תִחְיֶה”1415 – “מֵת
אַתָּה” בָּעוֹלָם־הַזֶּה, “וְלֹא תִחְיֶה” לָעוֹלָם־הַבָּא. אָמַר לוֹ
[חִזְקִיָּהוּ]: כָּל־כָּךְ לָמָּה? אָמַר לוֹ: מִשּׁוּם שֶׁלֹּא
עָסַקְתָּ בְּפִרְיָה־וְרִבְיָה. אָמַר לוֹ: מִשּׁוּם שֶׁנִּרְאָה לִי
בְּרוּחַ־הַקֹּדֶשׁ, שֶׁעֲתִידִים לָצֵאת מִמֶּנִּי בָּנִים שֶׁאֵינָם
מְהֻגָּנִים.1416 אָמַר לוֹ: מַה־לְּךָ וּלְכִבְשׁוֹנוֹ1417 שֶׁל
הַקָּדוֹשׁ־בָּרוּךְ־הוּא? מַה שֶּׁנִּצְטַוֵּיתָ צָרִיךְ הָיִיתָ
לַעֲשׂוֹת, וֵאלֹהִים הַטּוֹב בְּעֵינָיו יַעֲשֶׂה (בר' י.).



קצז לֹא נִבְרָא הָעוֹלָם אֶלָּא לְפִרְיָה־וְרִבְיָה, שֶׁנֶּאֱמַר: לֹא־תֹהוּ בְרָאָהּ, לָשֶׁבֶת יְצָרָהּ1418 (עד' א).

קצח שָׁנִינוּ, רַ' אֱלִיעֶזֶר אוֹמֵר: כָּל־אָדָם
שֶׁאֵינוֹ עוֹסֵק בְּפִרְיָה־וְרִבְיָה כְּאִלּוּ שׁוֹפֵךְ דָּמִים,
שֶׁנֶּאֱמַר: " שֹׁפֵךְ דַּם הָאָדָם בָּאָדָם דָּמוֹ
יִשָּׁפֵךְ“1419, וְכָתוּב אַחֲרָיו: “וְאַתֶּם פְּרוּ וּרְבוּ”1420. רַ' עֲקִיבָא אוֹמֵר: כְּאִלּוּ מְמַעֵט הַדְּמוּת1421, שֶׁנֶּאֱמַר:
“כִּי בְּצֶלֶם אֱלֹהִים עָשָׂה אֶת־הָאָדָם” (בראשית ט', ו), וְכָתוּב
אַחֲרָיו:”וְאַתֶּם פְּרוּ וּרְבוּ". בֶּן־עַזַּאי אוֹמֵר: כְּאִלּוּ
שׁוֹפֵךְ דָּמִים וּמְמַעֵט הַדְּמוּת. אָמַר לוֹ רַ' אֱלִיעֶזֶר לְבֶן
עַזַּאי: נָאִים דְּבָרִים כְּשֶׁהֵם יוֹצְאִים מִפִּי עוֹשֵׂיהֶם. יֵשׁ
נָאֶה דוֹרֵשׁ וְנָאֶה מְקַיֵּם, נָאֶה מְקַיֵּם וְאֵין נָאֶה דוֹרֵשׁ,
וְאַתָּה נָאֶה דוֹרֵשׁ וְאֵין נָאֶה מְקַיֵּם1422. אָמַר לוֹ בֶּן־עַזַּאי: וּמָה אֶעֱשֶׂה, שֶׁנַּפְשִׁי
חָשְׁקָה בַתּוֹרָה1423? אֶפְשָׁר לָעוֹלָם שֶׁיִּתְקַיֵּם עַל־יְדֵי אֲחֵרִים! (יבמ' סג:; תוספ' שם).



קצט שָׁנוּ רַבּוֹתֵינוּ: “וּבְנֻחֹה יֹאמַר שׁוּבָה יְיָ רִבֲבוֹת אַלְפֵי1424 יִשְׂרָאֵל”1425 – מְלַמֵּד שֶׁאֵין הַשְּׁכִינָה שׁוֹרָה1426 עַל פָּחוֹת מִשְּׁנֵי
אֲלָפִים וּשְׁתֵּי רְבָבוֹת מִיִּשְׂרָאֵל. הֲרֵי שֶׁהָיוּ יִשְׂרָאֵל
שְׁנֵי אֲלָפִים וּשְׁתֵּי רְבָבוֹת חָסֵר אֶחָד, וְזֶה לֹא עָסַק
בְּפִרְיָה־וְרִבְיָה – לֹא נִמְצָא זֶה גּוֹרֵם לַשְּׁכִינָה
שֶׁתִּסְתַּלֵּק מִיִּשְׂרָאֵל? (יבמ' סג, סד).



ר “לִהְיוֹת לְךָ לֵאלֹהִים וּלְזַרְעֲךָ אַחֲרֶיךָ”1427 – בִּזְמַן שֶׁזַּרְעֲךָ
אַחֲרֶיךָ שְׁכִינָה שׁוֹרָה; אֵין זַרְעֲךָ אַחֲרֶיךָ – עַל מִי שׁוֹרָה?
עַל הָעֵצִים וְעַל הָאֲבָנִים!? (שם סד.).



רא “אֲשֶׁר אֵין חֲלִיפוֹת לָמוֹ וְלֹא יָרְאוּ אֱלֹהִים”1428 – כָּל־שֶׁאֵינוֹ מַנִּיחַ בֵּן (ב"ב קטז.).



רב אָמַר רַ' יוֹחָנָן מִשּׁוּם רַ' שִׁמְעוֹן בֶּן
יוֹחָאי: כָּל־מִי שֶׁאֵינוֹ מַנִּיחַ בֵּן לְיָרְשׁוֹ
הַקָּדוֹשׁ־בָּרוּךְ־הוּא מָלֵא עָלָיו עֶבְרָה, שֶׁנֶּאֱמַר:
“וְהַעֲבַרְתֶּם1429 אֶת־נַחֲלָתוֹ לְבִתּוֹ”1430 (ב"ב קטז.).



רג “סוֹמֵךְ יְיָ לְכָל־הַנֹּפְלִים”1431
– אֵלּוּ הָעֲקָרוֹת שֶׁהֵן נוֹפְלוֹת בְּתוֹךְ בָּתֵּיהֶן, “וְזוֹקֵף לְכָל־הַכְּפוּפִים”1432 – כֵּוָן שֶׁהַקָּדוֹשׁ־בָּרוּךְ־הוּא פּוֹקְדָן בְּבָנִים הֵן
נִזְקָפוֹת. תֵּדַע לָךְ שֶׁכֵּן, לֵאָה שְׂנוּאַת הַבַּיִת הָיְתָה,
וְכֵוָן שְׁפְּקָדָהּ הַקָּדוֹשׁ־בָּרוּךְ־הוּא נִזְקָפָה (ב"ר עא).



רד שָׁנוּ רַבּוֹתֵינוּ: נָשָׂא אִשָּׁה וְשָׁהָה עִמָּהּ עֶשֶׂר שָׁנִים וְלֹא יָלְדָה – יוֹצִיא1433 וְיִתֵּן כְּתֻבָּה, שֶׁמָּא לֹא זָכָה לְהִבָּנוֹת מִמֶּנָּה.
אַף־עַל־פִּי שֶׁאֵין רְאָיָה לַדָּבָר זֵכֶר לַדָּבָר: “וַתִּקַּח
שָׂרַי… אֶת הָגָר… מִקֵּץ עֶשֶׂר שָׁנִים לְשֶׁבֶת אַבְרָם בְּאֶרֶץ
כְּנָעָן וַתִּתֵּן אֹתָהּ לְאַבְרָם”1434(יבמ' סד.).



רה שָׁנִינוּ, רַ' יְהוֹשֻׁעַ אוֹמֵר: נָשָׂא אָדָם
אִשָּׁה בְּיַלְדוּתוֹ יִשָּׂא אִשָּׁה בְּזִקְנוּתוֹ; הָיוּ לוֹ בָנִים
בְּיַלְדוּתוֹ יִהְיוּ לוֹ בָנִים בְּזִקְנוּתוֹ, שֶׁנֶּאֱמַר: “בַּבֹּקֶר
זְרַע אֶת־זַרְעֶךָ וְלָעֶרֶב אַל־תַּנַּח יָדֶךָ”וגו'1435 (שם סב:).



רו רַ' יְהוֹשֻׁעַ בֶּן לֵוִי לֹא הָלַךְ לְבֵית־הָאֵבֶל1436, אֶלָּא לְבֵיתוֹ שֶׁל מִי
שֶׁמֵּת בְּלֹא בָנִים, שֶׁנֶּאֱמַר: “בְּכוּ בָכוֹ
לַהֹלֵךְ”1437 – וְאָמַר רַב יְהוּדָה אָמַר רַב: לַהוֹלֵךְ בְּלֹא בָנִים.

דָּרַשׁ רַ' פִינְחָס בֶּן חַמָּא: מַהוּ שֶׁנֶּאֱמַר:
“וַהֲדַד שָׁמַע בְּמִצְרַיִם כִּי־שָׁכַב דָּוִד עִם־אֲבֹתָיו
וְכִי־מֵת יוֹאָב שַׂר־הַצָּבָא”1438 –
מִפְּנֵי מָה בְּדָוִד נֶאֶמְרָה בוֹ שְׁכִיבָה וּבְיוֹאָב נֶאֶמְרָה בוֹ
מִיתָה? דָּוִד שֶׁהִנִּיחַ בֵּן נֶאֶמְרָה בוֹ שְׁכִיבָה, יוֹאָב שֶׁלֹּא
הִנִּיחַ בֵּן נֶאֶמְרָה בוֹ מִיתָה1439 (ב"ב קטז.).



רז “וַיָי בֵּרַךְ אֶת־אַבְרָהָם בַּכֹּל”1440 – מַה בַּכֹּל? רַ' מֵאִיר אוֹמֵר: שֶׁלֹּא הָיְתָה לוֹ בַת.1441 רַ' יְהוּדָה אוֹמֵר: שֶׁהָיְתָה לוֹ בַת. (שם טז:).

רח כָּתוּב [בְּסֵפֶר בֶּן־סִירָא]: בַּת לְאָבִיהָ
מַטְמֹנֶת־שָׁוְא, מִפַּחְדָּהּ לֹא יִישַׁן בַּלָּיְלָה: בְּקַטְנוּתָהּ
שֶׁמָּא תִתְפַּתֶּה, בְּנַעֲרוּתָהּ שֶׁמָּא תִזְנֶה,
בָּגְרָה1442 שֶׁמָּא לֹא תִנָּשֵׂא, נִשֵּׂאת
שֶׁמָּא לֹא יִהְיוּ לָהּ בָּנִים, הִזְקִינָה שֶׁמָּא תַעֲשֶׂה כְשָׁפִים
(סנה' קב:).



רט אָמַר רַב חִסְדָּא: בַּת תְּחִלָּה סִמָּן יָפֶה לְבָנִים1443 (ב"ב קמא.).



רי רַ' שִׁמְעוֹן [בְּרַבִּי]1444 יָלְדָה אִשְׁתּוֹ נְקֵבָה. רָאָהוּ רַ' חִיָּא הַגָּדוֹל, אָמַר
לוֹ: הִתְחִיל הַקָּדוֹשׁ־בָּרוּךְ־הוּא לְבָרְכֶךָ1445. אָמַר לוֹ: מִנַּיִן לָךְ? אָמַר לוֹ: הֲרֵי נֶאֱמַר: “וַיְהִי
כִּי־הֵחֵל הָאָדָם לָרֹב… וּבָנוֹת יֻלְּדוּ
לָהֶם”1446. עָלָה אֵצֶל אָבִיו, אָמַר לוֹ:
שִׂמַּחֲךָ הַבָּבְלִי? אָמַר לוֹ: כֵּן וָכֵן אָמַר לִי. אָמַר לוֹ:
אַף־עַל־פִּי־כֵן צֹרֶךְ לְיַיִן וְצֹרֶךְ לְחֹמֶץ – צֹרֶךְ לְיַיִן יוֹתֵר
מִן הַחֹמֶץ; צֹרֶךְ לְחִטִּים וְצֹרֶךְ לִשְׂעוֹרִים – צֹרֶךְ לְחִטִּים
יוֹתֵר מִן הַשְּׂעוֹרִים. מִשֶּׁהָאָדָם מַשִּׂיא אֶת־בִּתּוֹ וּמוֹצִיא
יְצִיאוֹתָיו הוּא אוֹמֵר לָהּ: לֹא יְהֵא לָךְ מַחֲזוֹר
לְכָאן1447 (ב"ר כו).



ריא רַ' שִׁמְעוֹן בְּרַבִּי נוֹלְדָה לוֹ בַּת.
חָלְשָׁה דַעְתּוֹ. אָמַר לוֹ אָבִיו: רְבִיָּה בָּאָה
לָעוֹלָם.1448 אָמַר לוֹ בַּר־קַפָּרָא:
תַּנְחוּמִין שֶׁל הֶבֶל נִחַמְךָ אָבִיךָ, שֶׁשָּׁנִינוּ: אִי־אֶפְשָׁר
לָעוֹלָם בְּלֹא זְכָרִים וּבְלֹא נְקֵבוֹת, אֶלָּא אַשְׁרֵי לְמִי
שֶׁבָּנָיו זְכָרִים, אוֹי לוֹ לְמִי שֶׁבָּנָיו נְקֵבוֹת (ב"ב
טז:).



ריב שְׁלשָׁה דְּבָרִים אֵין אָדָם רוֹצֶה שֶׁיֵּצֵא
לוֹ: עֵשֶׂב בַּקָּמָה וְחֹמֶץ בְּיֵינוֹ וּנְקֵבָה בְּבָנָיו –
וּשְׁלָשְׁתָּם לְצֹרֶךְ הָעוֹלָם נִבְרָאוּ (תנח' חיי שרה).



ריג מַעֲשֶׂה בְאֶחָד שֶׁעָשָׂה דִיַּתֵּקֵי1449, וְאָמַר: לֹא יְהֵא בְנִי
יוֹרֵשׁ מְאוּמָה מִשֶּׁלִּי עַד שֶׁיֵּעָשֶׂה שׁוֹטֶה. הָלַךְ רַ' יוֹסֵי
בַר יְהוּדָה וְרַבִּי לִשְׁאוֹל לְרַ' יְהוֹשֻׁעַ בֶּן קָרְחָה,
וְהֵצִיצוּ מִבַּחוּץ וְרָאוּ אוֹתוֹ מַרְגִּיעַ1450 עַל יָדָיו וְעַל רַגְלָיו וּגְמִי1451 נָתוּן לְתוֹךְ פִּיו וְהוּא נִמְשָׁךְ אַחַר בְּנוֹ. וְכֵוָן
שֶׁרָאוּ אוֹתוֹ הִטְמִינוּ עַצְמָם. [אַחַר כָּךְ] נִכְנְסוּ אֶצְלוֹ
וְשָׁאֲלוּ [עַל] אוֹתוֹ הַמַּעֲשֶׂה. הִתְחִיל מְשַׂחֵק וְאָמַר לָהֶם:
חַיֵּיכֶם, זֶה הַמַּעֲשֶׂה שֶׁשְּׁאַלְתֶּם עַכְשָׁו
הִגִּיעָנִי1452. מִכָּאן: כֵּוָן שֶׁאָדָם
רוֹאֶה בָנִים כְּאִלּוּ הוּא מִשְׁתַּטֶּה (שו“ט צב; ילק”ש תהל'
צב).


––––––––


ריד “אֶל־הָאִשָּׁה אָמַר הַרְבָּה אַרְבֶּה עִצְבוֹנֵךְ וְהֵרֹנֵךְ”1453 – “עִצְבוֹנֵךְ”
זֶה צַעַר גִּדּוּל בָּנִים, “וְהֵרֹנֵךְ” זֶה צַעַר הָעִבּוּר (עיר' ק:).



רטו הָאוֹכֶלֶת בָּשָׂר1454 וְשׁוֹתָה יַיִן הֹוִים לָהּ בָּנִים בְּרִיאִים. הָאוֹכֶלֶת
בֵּיצִים הֹוִים לָהּ בָּנִים עֵינָנִים1455. הָאוֹכֶלֶת דָּגִים הֹוִים לָהּ בָּנִים חִנָּנִים1456. הָאוֹכֶלֶת כַּרְפַּס1457 הֹוִים לָהּ בָּנִים זִיוְתָנִים1458. הָאוֹכֶלֶת כֻּסְבָּר1459 הֹוִים לָהּ בָּנִים בַּשְׂרָנִים1460. הָאוֹכֶלֶת אֶתְרוֹג הֹוִים לָהּ בָּנִים רֵיחָנִים1461.

בִּתּוֹ שֶׁל שָׁבוֹר־מַלְכָּא1462 אָכְלָה בָהּ אִמָּהּ1463 אֶתְרוֹג.
הָיוּ מַעֲלִין אוֹתָהּ לִפְנֵי אָבִיהָ בְּרֹאשׁ הַבְּשָׂמִים (כת' ס,
סא).



רטז הָאִשָּׁה מֵינִיקָה אֶת־בְּנָהּ.

נָדְרָה שֶׁלֹּא לְהָנִיק אֶת־בְּנָהּ – בֵּית־שַׁמַּאי
אוֹמְרִים: שׁוֹמֶטֶת דַּד מִפִּיו; בֵּית־הִלֵּל אוֹמְרִים:
כּוֹפָהּ1464 וּמֵינִיקָתוֹ. נִתְגָּרְשָׁה אֵינוֹ כוֹפָהּ. וְאִם הָיָה [הַתִּינוֹק] מַכִּירָהּ1465
– נוֹתֵן לָהּ1466 שְׂכָרָהּ וְכוֹפָהּ וּמֵינִיקָתוֹ, מִפְּנֵי הַסַּכָּנָה.1467

אִשָּׁה [גְּרוּשָׁה] אַחַת בָּאָה לִפְנֵי שְׁמוּאֵל1468. אָמַר לוֹ לְרַב דִּימִי בַר יוֹסֵף: לֵךְ בָּדְקָהּ1469. הָלַךְ
וְהוֹשִׁיבָהּ בְּשׁוּרָה שֶׁל נָשִׁים וְנָטַל אֶת־בְּנָהּ וְחָזַר עִמּוֹ
עֲלֵיהֶן. כְּשֶׁהִגִּיעַ אֶצְלָהּ הָיָה מִסְתַּכֵּל בְּפָנֶיהָ,
כָּבְשָׁה אֶת־עֵינֶיהָ1470. אָמַר לָהּ: זִקְפִי אֶת־עֵינַיִךְ וְעִמְדִי שְׂאִי אֶת בְּנֵךְ (שם נט, ס).



ריז הַמְגַדֵּל נִקְרָא אָב וְלֹא הַמּוֹלִיד (שמ"ר מו).



ריח “אַשְׁרֵי… עֹשֵׂה צְדָקָה בְכָל־עֵת”1471 – וְכִי אֶפְשָׁר לַעֲשׂוֹת
צְדָקָה בְּכָל־עֵת? דָּרְשׁוּ רַבּוֹתֵינוּ שֶׁבְּיַבְנֶה (וְיֵשׁ
אוֹמְרִים: רַ' אֲלִיעֶזֶר): זֶה הַזָּן בָּנָיו וּבְנוֹתָיו כְּשֶׁהֵם
קְטַנִּים; רַ' שְׁמוּאֵל בַּר נַחֲמָנִי אָמַר: זֶה הַמְגַדֵּל יָתוֹם
וִיתוֹמָה בְּתוֹךְ בֵּיתוֹ וּמַשִּׂיאָם (כת' ג.).



ריט אָמְרוּ מִשּׁוּם רַ' יוֹסֵי בַר חֲנִינָא: בְּאוּשָׁא הִתְקִינוּ1472, שֶׁיְהֵא אָדָם זָן אֶת־בָּנָיו וְאֶת־בְּנוֹתָיו כְּשֶׁהֵם קְטַנִּים.

כְּשֶׁהָיוּ בָאִים לִפְנֵי רַב יְהוּדָה1473 אָמַר לָהֶם: הַתַּנִּין1474 הוֹלִיד וְעַל בְּנֵי הָעִיר הֵטִיל.

כְּשֶׁהָיוּ בָאִים לִפְנֵי רַב חִסְדָּא אָמַר לָהֶם: כְּפוּ לוֹ מְדוֹכָה1475 בְּרַבִּים וְיַעֲמֹד
וְיֹאמַר: הָעוֹרֵב מְבַקֵּשׁ בָּנִים וְאוֹתוֹ הָאִישׁ אֵינוֹ מְבַקֵּשׁ בָּנִים.

כְּשֶׁהָיָה בָא לִפְנֵי רָבָא אָמַר לוֹ: נוֹחַ לְךָ שֶׁיִּתְפַּרְנְסוּ בָנֶיךָ מִן הַצְּדָקָה? (שם מט).



רכ אָמַר רַב יוֹסֵי בַר חוֹנִי: בַּכֹּל אָדָם מִתְקַנֵּא, חוּץ מִבְּנוֹ וְתַלְמִידוֹ (סנה' קה:).



רכא כְּלוּם יֶשׁ־אָב שֶׁשּׂוֹנֵא אֶת־בְּנוֹ? (שם).



רכב בְּנֵי בָנִים הֲרֵי הֵם כְּבָנִים (יבמ' סב:).



רכג אָמַר רַ' יְהוּדָה בַר אֶלְעַאי: בְּנוֹת בָּנִים הֲרֵי הֵן כְּבָנִים וּבְנֵי בָנוֹת אֵינָם כְּבָנִים (ב"ר צד).



רכד “אִם־תִּשְׁקֹר לִי וּלְנִינִי וּלְנֶכְדִּי”1476 – עַד כָּאן רַחֲמֵי אָב עַל הַבֵּן (ב"ר נד).


––––––––


רכה הַמַּדְרִיךְ בָּנָיו וּבְנוֹתָיו בְּדֶרֶךְ
יְשָׁרָה עָלָיו הַכָּתוּב אוֹמֵר: “וְיָדַעְתָּ כִּי־שָׁלוֹם
אָהֳלֶךָ”1477 (יבמ' סב:).



רכו “חֲנֹךְ לַנַּעַר עַל־פִּי דַרְכּוֹ”1478 – רַ' אֱלִיעֶזֶר וְרַ'
יְהוֹשֻׁעַ; רַ' אֱלִיעֶזֶר אוֹמֵר: אִם חָנַכְתָּ בִנְךָ עַד שֶׁהוּא
נַעַר בְּדִבְרֵי תוֹרָה הוּא מִתְגַּדֵּל בָּהֶם וְהוֹלֵךְ, שֶׁנֶּאֱמַר:
“גַּם כִּי־יַזְקִין לֹא־יָסוּר מִמֶּנָּה”1479;
וְרַ' יְהוֹשֻׁעַ אוֹמֵר: כְּפָרָה זוֹ, כְּשֶׁאֵינָה לְמוּדָה לַחֲרוֹשׁ
קָשֶׁה עָלֶיהָ בַּסּוֹף, וּכִזְמוֹרָה זוֹ שֶׁל גֶּפֶן, שֶׁאִם אֵין
אַתָּה כוֹפְפָהּ כְּשֶׁהִיא לֶחָה, כְּשֶׁתִּתְקַשֶּׁה אֵין אַתָּה יָכוֹל
לָהּ (מד' מש' כב).



רכז רֹב מַעֲשֵׂיהֶם [שֶׁל קְטַנִּים] מְקֻלְקָלִים (חול' פו.).



רכח כָּל־מַה שֶּׁנִּבְרָא בְּשֵׁשֶׁת יְמֵי
בְרֵאשִׁית צָרִיךְ עֲשִׂיָּה… אֲפִלּוּ אָדָם צָרִיךְ תִּקּוּן (ב"ר
יא)1480.



רכט “וַיִּגְדְּלוּ הַנְּעָרִים”1481 – רַ' לֵוִי אָמָר: מָשָׁל לַהֲדַס וְעִצְבּוֹנִית1482
שֶׁהָיוּ גְדֵלִים זֶה עַל גַּבֵּי זֶה, וְכֵוָן
שֶׁהִגְדִּילוּ וְהִפְרִיחוּ זֶה נוֹתֵן רֵיחוֹ וְזֶה חוֹחוֹ; כָּךְ
כָּל־שְׁלשׁ־עֶשְׂרֵה שָׁנָה שְׁנֵיהֶם הוֹלְכִים לְבֵית־הַסֵּפֶר
וּשְׁנֵיהֶם בָּאִים מִבֵּית־הַסֵּפֶר, לְאַחַר שְׁלשׁ־עֶשְׂרֵה שָׁנָה זֶה
הוֹלֵךְ לְבָתֵּי־הַמִּדְרָשׁוֹת וְזֶה הוֹלֵךְ לְבָתֵּי
עֲבוֹדָה־זָרָה.

אָמַר רַ' אֶלְעָזָר: צָרִיךְ לְהִטַּפֵּל בִּבְנוֹ עַד
שְׁלשׁ־עֶשְׂרֵה. מִכָּאן וְאֵילַךְ צָרִיךְ שֶׁיֹּאמַר: בָּרוּךְ
שֶׁפְּטָרַנִי מֵעָנְשׁוֹ שֶׁל זֶה (כ"ר סג.).



רל “חֲנֹךְ לַנַּעַר עַל־פִּי דַרְכּוֹ” – רַ' יְהוּדָה וְרַ' נְחֶמְיָה; אֶחָד אָמַר: מִשֵּׁשׁ־עֶשְׂרֵה1483
וְעַד עֶשְׂרִים וּשְׁתָּיִם, וְאֶחָד אָמַר: מִשְּׁמֹנֶה־עֶשְׂרֵה וְעַד עֶשְׂרִים וְאַרְבָּע (קיד' ל.).



רלא “וּנְטַעְתֶּם כָּל־עֵץ מַאֲכָל וַעֲרַלְתֶּם” וגו'1484 – מְדַבֵּר בְּתִינוֹק: “שָׁלשׁ שָׁנִים יִהְיֶה לָכֶם עֲרֵלִים”1485 –
שֶׁאֵינוֹ יָכוֹל לֹא לְהָשִׂיחַ וְלֹא לְדַבֵּר, “וּבַשָּׁנָה
הָרְבִיעִת… קֹדֶשׁ הִלּוּלִים לַייָ”1486 – שֶׁאָבִיו מַקְדִּישׁוֹ לַתּוֹרָה (תנה"ק קדושים).



רלב “וְלִמַּדְתֶּם אֹתָם אֶת־בְּנֵיכֶם לְדַבֵּר בָּם”1487 – מִכָּאן אָמְרוּ: כְּשֶׁהַתִּינוֹק מַתְחִיל לְדַבֵּר אָבִיו מְדַבֵּר עִמּוֹ
בִלְשׁוֹן־הַקֹּדֶשׁ וּמְלַמְּדוֹ תוֹרָה וְאִם אֵין מְדַבֵּר עִמּוֹ
בִלְשׁוֹן־הַקֹּדֶשׁ וּמְלַמְּדוֹ תוֹרָה רָאוּי לוֹ כְּאִלּוּ קוֹבְרוֹ
(ספרי עקב).



רלג שָׁנוּ רַבּוֹתֵינוּ: קָטָן הַיּוֹדֵעַ לְנַעֲנֵעַ חַיָּב בְּלוּלָב1488, לְהִתְעַטֵּף – חַיָּב בְּצִיצִית, לִשְׁמֹר תְּפִלִּין1489 – אָבִיו
לוֹקֵחַ לוֹ תְּפִלִּין, יוֹדֵעַ לְדַבֵּר – אָבִיו מְלַמְּדוֹ שְׁמַע
וְתוֹרָה וּלְשׁוֹן־קֹדֶשׁ, וְאִם לָאו – רָאוּי לוֹ שֶׁלֹּא בָא
לָעוֹלָם.

תּוֹרָה מַה הִיא? אָמַר רַב הַמְנוּנָא: “תּוֹרָה צִוָּה־לָנוּ משֶׁה מוֹרָשָׁה קְהִלַּת יַעֲקֹב”1490.

קְרִיאַת־שְׁמַע מַה הִיא? פָּסוּק רִאשׁוֹן (תוספ' חג' א: סוכה מב.)



רלד אָמַר רַב נַחֲמָן: קָטָן הַיּוֹדֵעַ לְמִי מְבָרְכִין מְזַמְּנִין עָלָיו1491.
אַבַּיֵּי וְרָבָא1492 הָיוּ
יוֹשְׁבִים לִפְנֵי רַבָּה. אָמַר לָהֶם רַבָּה: לְמִי מְבָרְכִין? אָמְרוּ
לוֹ: לְהַקָּדוֹשׁ־בָּרוּךְ־הוּא. – וְהַקָּדוֹשׁ־בָּרוּךְ־הוּא הֵיכָן
יוֹשֵׁב? רָבָא הֶרְאָהוּ לִשְׁמֵי־קוֹרָה1493;
אַבַּיֵּי יָצָא לַחוּץ וְהֶרְאָהוּ כְּלַפֵּי רָקִיעַ. אָמַר לָהֶם
רַבָּה: שְׁנֵיכֶם תִּהְיוּ חֲכָמִים. וְזֶה שֶׁאוֹמְרִין הַבְּרִיּוֹת:
בּוּצִין־בּוּצִין מִקַּטְפֵיהּ יְדִיעַ1494 (כָּל־קִשּׁוּא מֵאִבּוֹ יָדוּעַ) (בר' מח.).



רלה אָמַר רַב קְטִינָא: כָּל־הַמַּכְנִיס בְּנוֹ1495 פָּחוֹת מִבֶּן־שֵׁשׁ, רָץ אַחֲרָיו וְאֵינוֹ מַגִּיעוֹ1496; וְיֵשׁ אוֹמְרִים: חֲבֵרָיו רָצִים אַחֲרָיו1497 וְאֵין מַגִּיעִים אוֹתוֹ. וּשְׁנֵיהֶם יֶשׁ־בּוֹ: חָלוּשׁ וּמְלֻמָּד (כת' נ.).



רלו אָמַר רַ' יְהוֹשֻׁעַ בֶּן לֵוִי: כָּל־הַמְלַמֵּד
אֶת־בֶּן־בְּנוֹ תּוֹרָה מַעֲלֶה עָלָיו הַכָּתוּב כְּאִלּוּ קִבְּלָהּ
מֵהַר־סִינָי, שֶׁנֶּאֱמַר: “וְהוֹדַעְתָּם לְבָנֶיךָ וְלִבְנֵי
בָנֶיךָ”1498, וְסָמוּךְ לוֹ: “יוֹם אֲשֶׁר עָמַדְתָּ לִפְנֵי יְיָ אֱלֹהֶיךָ בְּחֹרֵב”1499. רַ' חִיָּא בַר אַבָּא לֹא טָעַם בָּשָׂר1500 עַד שֶׁהִקְרִיא לַתִּינוֹק וְהוֹסִיף לוֹ1501. רַבָּה בַר רַב הוּנָא לֹא טָעַם בָּשָׂר עַד שֶׁהֵבִיא
אֶת־הַתִּינוֹק לְבֵית־הַמִּדְרָשׁ (קיד' ל.).



רלז רַ' יְהוֹשֻׁעַ הָיָה רָגִיל לִשְׁמוֹעַ פָּרָשָׁה
מִבֶּן־בְּנוֹ בְּכָל־עֶרֶב־שַׁבָּת. פַּעַם אַחַת שָׁכַח וְנִכְנַס
לִרְחֹץ בְּאוֹתָם מֶרְחֲצָאוֹת שֶׁל טְבֶרְיָא, וְהָיָה סָמוּךְ עַל
כְּתֵפוֹ שֶׁל רַ' חִיָּא בַר אַבָּא, נִזְכַּר שֶׁלֹּא שָׁמַע פָּרָשָׁה
מִבֶּן־בְּנוֹ, חָזַר וְיָצָא. אָמַר לוֹ רַ' חִיָּא בַר אַבָּא: וְלֹא כֵן
לִמַּדְתָּנוּ, רַבֵּנוּ – אִם הִתְחִילוּ אֵין
מַפְסִיקִין1502? אָמַר לוֹ: חִיָּא בְנִי, קַלָּה הִיא בְעֵינֶיךָ, שֶׁכָּל־הַשּׁוֹמֵעַ פָּרָשָׁה מִבֶּן־בְּנוֹ,
כְּאִלּוּ הוּא שׁוֹמְעָהּ מֵהַר־סִינָי, שֶׁנֶּאֱמַר: “וְהוֹדַעְתָּם
לְבָנֶיךָ וְלִבְנֵי בָנֶיךָ יוֹם אֲשֶׁר עָמַדְתָּ לִפְנֵי יְיָ אֱלֹהֶיךָ
בְּחֹרֵב”1503! (ירוש' שבת פ“א, ה”ב).



רלח שָׁנוּ רַבּוֹתֵינוּ: הָאָב חַיָּב בִּבְנוֹ לְמוּלוֹ וְלִפְדּוֹתוֹ1504 וּלְלַמְּדוֹ תוֹרָה
וּלְלַמְּדוֹ אֻמָּנוּת וּלְהַשִּׂיאוֹ אִשָּׁה. וְיֵשׁ אוֹמְרִים: אַף
לַהֲשִׁיטוֹ בַּמָּיִם. רַ' יְהוּדָה אוֹמֵר: כָּל־שֶׁאֵינוֹ מְלַמֵּד
אֶת־בְּנוֹ אֻמָּנוּת כְּאִלּוּ מְלַמְּדוֹ לִסְטוּת1505.

“וּלְלַמְּדוֹ אֻמָּנוּת” מִנָּיִן? אָמַר חִזְקִיָּה. שֶׁנֶּאֱמַר: “רְאֵה חַיִּים1506 עִם־אִשָּׁה אֲשֶׁר־אָהַבְתָּ”1507. אִם אִשָּׁה מַמָּשׁ
הִיא – כְּשֵׁם שֶׁחַיָּב לְהַשִּׂיאוֹ אִשָּׁה כָּךְ חַיָּב לְלַמְּדוֹ
אֻמָּנוּת; אִם תּוֹרָה הִיא – כְּשֵׁם שֶׁחַיָּב לְלַמְּדוֹ תוֹרָה כָּךְ
חַיָּב לְלַמְּדוֹ אֻמָּנוּת.

“וְיֵשׁ אוֹמְרִים: אַף לַהֲשִׁיטוֹ בַּמָּיִם” – מַה־טָּעַם? חַיּוּתוֹ הִיא1508.

“רַ' יְהוּדָה אוֹמֵר: כָּל־שֶׁאֵינוֹ מְלַמְּדוֹ
אֻמָּנוּת כְּאִלּוּ מְלַמְּדוֹ לִסְטוּת” – מַה
בֵּינֵיהֶם1509? יֵשׁ בֵּינֵיהֶם שֶׁלִּמְּדוֹ סְחוֹרָה1510.

רַבִּי אוֹמֵר: אַף יִשּׁוּב מְדִינָה [חַיָּב לְלַמְּדוֹ].

כָּל־שֶׁהִיא מִצְוַת הָאָב עַל הַבֵּן, אִם לֹא יַעֲשֶׂה לוֹ אָבִיו הוּא יַעֲשֶׂה לְעַצְמוֹ (קיד' כט,ל; מכל' בא).



רלט שָׁאֲלוּ אֶת־רַ' יְהוֹשֻׁעַ: מַהוּ שֶׁיְלַמֵּד
אָדָם אֶת בְּנוֹ יְוָנִית? אָמַר לָהֶם: יְלַמְּדֶנּוּ בְּשָׁעָה
שֶׁאֵינָהּ לֹא יוֹם וְלֹא לָיְלָה, שֶׁנֶּאֱמַר: “וְהָגִיתָ בּוֹ יוֹמָם
וָלַיְלָה”1511.

– מֵעַתָּה אָסוּר לְלַמֵּד אֶת־בְּנוֹ אֻמָּנוּת,
מִשּׁוּם שֶׁנֶּאֱמַר: “וְהָגִיתָ בּוֹ יוֹמָם וָלַיְלָה” – וַהֲלֹא שָׁנָה
רַ' יִשְׁמָעֵאל: “וּבָחַרְתָּ בַּחַיִּים”1512 – זוֹ אֻמָּנוּת?

– אָמְרוּ בְשֵׁם רַ' יוֹחָנָן: מִפְּנֵי הַמָּסוֹרוֹת1513 (ירוש' פאה פ“א, ה”א; שם סוטה פ“ט, הט”ו).



רמ בֶּן־עַזַּאי אוֹמֵר: חַיָּב אָדָם לְלַמֵּד אֶת־בִּתּוֹ תּוֹרָה.

רַ' אֱלִיעֶזֶר אוֹמֵר: כָּל־הַמְלַמֵּד בִּתּוֹ תּוֹרָה כְּאִלּוּ מְלַמְּדָהּ תִּפְלוּת1514 (סוטה כ.).



רמא רַ' אַבָּהוּ בְּשֵׁם רַ' יוֹחָנָן אָמָר: מֻתָּר לְאָדָם לְלַמֵּד אֶת־בִּתּוֹ יְוָנִית1515,
מִפְּנֵי שֶׁהִיא תַכְשִׁיט לָהּ. שָׁמַע שִׁמְעוֹן בַּר בָּא וְאָמַר:
מִשּׁוּם שֶׁרַ' אַבָּהוּ מְבַקֵּשׁ לְלַמֵּד אֶת־בִּתּוֹ הוּא תוֹלֶה לָהּ
בְּרַ' יוֹחָנָן.

שָׁמַע רַ' אַבָּהוּ1516 וְאָמַר: יָבֹא עָלַי1517 אִם לֹא
שְׁמַעְתִּיהָ מֵרַ' יוֹחָנָן! (ירוש' פאה פ“א, ה”א; שם, סוטה פ“ט
הט”ו).


––––––––


רמב רַ' עֲקִיבָא הָיָה אוֹמֵר: הָאָב זוֹכֶה לַבֵּן1518 בְּנוֹי1519 וּבְכֹחַ וּבְעשֶׁר וּבְחָכְמָה וּבְשָׁנִים (עד' ב).



רמג בֶּן־חָכָם1520 כַּחֲצִי חָכָם (ילק"ש וירא כא).



רמד יוֹרֵשׁ כַּרְעֵיהּ דַּאֲבוּהַּ הוּא1521 (הַיּוֹרֵשׁ רַגְלוֹ שֶׁל אָבִיו הוּא) (עיר' ע:).



רמה רְחֵלָה אַחַר רְחֵלָה הוֹלֶכֶת; כְּמַעֲשֵׂה הָאֵם כָּךְ מַעֲשֵׂה הַבַּת (כ. סג).



רמו “כְּאִמָּה בִּתָּהּ”1522 – אֵין פָּרָה נוֹגַחַת עַד שֶׁהַבַּת בּוֹעֶטֶת1523
(ב“ר פ; ילק”ש וישלח לג).



רמז שׁוּתָא דִינוּקָא בְּשׁוּקָא אוֹ דַאֲבוּהַּ אוֹ דְאִמֵּיהּ 1524 (שִׂיחַת הַתִּינוֹק בַּשּׁוּק – אוֹ שֶׁל אָבִיו אוֹ שֶׁל אִמּוֹ) (סוכה נו:).



רמח לְפִי הַגִּנָּה – הַגַּנָּן (ב"ר פ).


––––––––


רמט אָמַר רַ' יוֹחָנָן מִשּׁוּם רַ' שִׁמְעוֹן בֶּן יוֹחָאי: קָשָׁה תַרְבּוּת רָעָה1525 בְּתוֹךְ בֵּיתוֹ שֶׁל אָדָם יוֹתֵר מִמִּלְחֶמֶת גּוֹג וּמָגוֹג (ב"ר ז:).



רנ בֵּן סוֹרֵר וּמוֹרֶה נִדּוֹן עַל שֵׁם סוֹפוֹ1526.

שָׁנִינוּ, רַ' יוֹסֵי הַגְּלִילִי אוֹמֵר: וְכִי מִפְּנֵי שֶׁאָכַל זֶה תַּרְטֵימַר1527 בָּשָׂר וְשָׁתָה
חֲצִי לֹג יַיִן הָאִיטַלְקִי אָמְרָה תוֹרָה יֵצֵא לְבֵית־דִּין לִסָּקֵל?
אֶלָּא הִגִּיעָה תוֹרָה לְסוֹף דַּעְתּוֹ שֶׁל בֵּן סוֹרֵר וּמוֹרֶה,
שֶׁסּוֹף מְגַמֵּר1528 נִכְסֵי אָבִיו וּמְבַקֵּשׁ לִמּוּדוֹ1529 וְאֵינוֹ מוֹצֵא, וְיוֹצֵא לְפָרָשַׁת־דְּרָכִים וּמְלַסְטֵם1530 אֶת־הַבְּרִיּוֹת – אָמְרָה תוֹרָה: יָמוּת זַכַּאי וְאַל יָמוּת חַיָּב.

אָמַר רַ' שִׁמְעוֹן:: וְכִי מִפְּנֵי שֶׁאָכַל זֶה
תַּרְטֵימַר בָּשָׂר וְשָׁתָה חֲצִי לֹג יַיִן הָאִיטַלְקִי – אָבִיו
וְאִמּוֹ מוֹצִיאִים אוֹתוֹ לְסָקְלוֹ? אֶלָּא לֹא הָיָה וְלֹא עָתִיד
לִהְיוֹת. וְלָמָּה נִכְתַּב? דְּרוֹשׁ וְקַבֵּל שָׂכָר1531. אָמַר רַ' יוֹנָתָן: אֲנִי רְאִיתִיו וְיָשַׁבְתִּי עַל
קִבְרוֹ (סנה' עא.).



רנא אָמַר רַב הוּנָא בְּשֵׁם רַבִּי יוֹחָנָן: מָשָׁל
לְאָדָם אֶחָד שֶׁפָּתַח לִבְנוֹ חֲנוּת שֶׁל בְּשָׂמִים בְּשׁוּק שֶׁל
זוֹנוֹת. הַמָּבוֹי1532 עָשָׂה שֶׁלּוֹ,
וְהָאֻמָּנוּת עָשְׂתָה שֶׁלָּהּ, וְהַנַּעַר, כְּבָחוּר, עָשָׂה שֶׁלּוֹ –
יָצָא לְתַרְבּוּת רָעָה. בָּא אָבִיו וּתְפָסוֹ עִם הַזּוֹנוֹת. הִתְחִיל
הָאָב צוֹעֵק וְאוֹמֵר: הוֹרֶגְךָ אָנִי! הָיָה שָׁם אוֹהֲבוֹ אָמַר לוֹ:
אַתָּה אִבַּדְתָּ הַנַּעַר וְאַתָּה צוֹעֵק כְּנֶגְדּוֹ: הִנַּחְתָּ כָל
הָאֻמָּנֻיּוֹת וְלֹא לִמַּדְתּוֹ אֶלָּא בַשָּׂם, וְהִנַּחְתָּ
כָל־הַמְּבוֹאוֹת וְלֹא פָתַחְתָּ לוֹ חֲנוּת אֶלָּא בְשׁוּק שֶׁל זוֹנוֹת!
(שמ"ר מג; בר' לב).



רנב מַעֲשֶׂה בְּאָדָם אֶחָד שֶׁהָיָה עוֹמֵד הוּא
וּבְנוֹ בְּבֵית־הַכְּנֶסֶת, וְכָל־הָעָם עוֹנִין אַחַר הָעוֹבֵר לִפְנֵי
הַתֵּבָה “הַלְלוּיָהּ”, וּבְנוֹ עוֹנֶה דְּבָרִים שֶׁל תִּפְלוּת. אָמְרוּ
לוֹ: רְאֵה בִנְךָ שֶׁהוּא עוֹנֶה דְּבָרִים שֶׁל תִּפְלוּת. אָמַר לָהֶם:
מָה אֶעֱשֶׂה? תִּינוֹק הוּא – יְשַׂחֵק. שׁוּב לְמָחָר עָשָׂה אוֹתוֹ
עִנְיָן: כָּל־הָעָם עוֹנִין אַחַר הָעוֹבֵר לִפְנֵי הַתֵּבָה
“הַלְלוּיָהּ” וְהוּא עוֹנֶה דְּבָרִים שֶׁל תִּפְלוּת. אָמְרוּ לוֹ: רְאֵה
בִנְךָ שֶׁהוּא עוֹנֶה דְּבָרִים שֶׁל תִּפְלוּת. אָמַר לָהֶם: מָה
אֶעֱשֶׂה? תִּינוֹק הוּא – יְשַׂחֵק. כָּל אוֹתָם שְׁמוֹנַת יְמֵי הַחַג
עָנָה בְנוֹ דְּבָרִים שֶׁל תִּפְלוּת וְלֹא אָמַר לוֹ דָּבָר.



אָמְרוּ: לֹא יָצָאת אוֹתָהּ שָׁנָה וְלֹא שָׁנְתָה וְלֹא
שִׁלְּשָׁה עַד שֶׁמֵּת אוֹתוֹ הָאִישׁ וּמֵתָה אִשְׁתּוֹ וּמֵת בְּנוֹ
וּמֵת בֶּן־בְּנוֹ, וְיָצְאוּ לוֹ חֲמֵשׁ־עֶשְׂרֵה נְפָשׁוֹת מִתּוֹךְ
בֵּיתוֹ, וְלֹא נִשְׁתַּיֵּר לוֹ אֶלָּא זוּג אֶחָד שֶׁל בָּנִים בִּלְבָד,
אֶחָד חִגֵּר וְסוֹמֵא וְאֶחָד שׁוֹטֶה וְרָשָׁע (תדא"ר יג).


––––––––


רנג אָמַר רַב חִסְדָּא: לְעוֹלָם אַל יָטִיל אָדָם אֵימָה יְתֵרָה בְּתוֹךְ בֵּיתוֹ, שֶׁהֲרֵי פִילֶגֶשׁ בְּגִבְעָה הֵטִיל
עָלֶיהָ בַּעְלָהּ אֵימָה יְתֵרָה1533 וְהִפִּילָה כַּמָּה רְבָבוֹת מִיִּשְׂרָאֵל (גיט' ו:).



רנד אָמַר רַ' אַבָּהוּ: לְעוֹלָם אַל יָטִיל אָדָם
אֵימָה יְתֵרָה בְּתוֹךְ בֵּיתוֹ, שֶׁהֲרֵי אָדָם גָּדוֹל הֵטִיל אֵימָה
יְתֵרָה בְּתוֹךְ בֵּיתוֹ – וּמִי הוּא? רַ' חֲנִינָא בֶן גַּמְלִיאֵל –
וּבִקְשׁוּ לְהַאֲכִילוֹ דָּבָר גָּדוֹל1534. וּמַהוּ? אֵבָר מִן הֶחָי1535 (שם ז.).



רנה אַל יַרְאֶה אָדָם לְתִינוֹק בְּאָזְנוֹ1536
אֶלָּא מַלְקֵהוּ מִיָּד, אוֹ יִשְׁתּוֹק וְלֹא יֹאמַר לוֹ כְּלוּם.

מַעֲשֶׂה בִּבְנוֹ שֶׁל גּוֹרְגוֹס בְּלֹד, שֶׁבָּרַח
מִבֵּית־הַסֵּפֶר וְהֶרְאָה לוֹ אָבִיו בְּאָזְנוֹ, וְנִתְיָרֵא מֵאָבִיו
וְהָלַךְ וְאִבֵּד עַצְמוֹ בַּבּוֹר1537 (שמח' ב).

מַעֲשֶׂה בְתִינוֹק אֶחָד מִבְּנֵי־בְרַק שֶׁשָּׁבַר צְלוֹחִית בְּשַׁבָּת וְהֶרְאָה לוֹ אָבִיו בְּאָזְנוֹ וְנִתְיָרֵא מֵאָבִיו וְהָלַךְ וְאִבֵּד עַצְמוֹ בַּבּוֹר (שמח' ב).



רנו רַ' שִׁמְעוֹן בֶּן אֶלְעָזָר אוֹמֵר: יֵצֶר,
תִּינוֹק וְאִשָּׁה תְּהֵא שְׂמֹאל דּוֹחָה וְיָמִין
מְקָרֶבֶת1538 (סוטה מו:).



רנז אָמַר רַ' יִצְחָק: בְּאוּשָׁא הִתְקִינוּ שֶׁיְהֵא אָדָם מִתְגַּלְגֵּל עִם בְּנוֹ1539 עַד שְׁתֵּים־עֶשְׂרֵה שָׁנָה; מִכָּאן וְאֵילַךְ יוֹרֵד עִמּוֹ
לְחַיָּיו1540 (כת' נ.).



רנח “חוֹשֵׂךְ שִׁבְטוֹ שׂוֹנֵא בְנוֹ”1541
– לְלַמֶּדְךָ שֶׁכָּל־הַמּוֹנֵעַ בְּנוֹ מִן הַמַּרְדּוּת
סוֹף בָּא לְתַרְבּוּת־רָעָה וְשׂוֹנְאֵהוּ, שֶׁכֵּן מָצִינוּ
בְיִשְׁמָעֵאל שֶׁהָיוּ לוֹ גַעֲגוּעִים עַל אַבְרָהָם אָבִיו וְלֹא
רִדָּהוּ1542 – וְיָצָא לְתַרְבּוּת־רָעָה, וּשְׂנֵאָהוּ וְהוֹצִיאָהוּ מִבֵּיתוֹ רֵיקָם. מֶה עָשָׂה יִשְׂמָעֵאל?
כְּשֶׁהָיָה בֶן־חֲמֵשׁ־עֶשְׂרֵה שָׁנָה הִתְחִיל לְהָבִיא צֶלֶם מִן
הַשּׁוּק וְהָיָה מְצַחֵק בּוֹ וְעוֹבְדוֹ, כְּמוֹ שֶׁרָאָה מֵאֲחֵרִים,
מִיָּד “וַתֵּרֶא שָׂרָה אֶת־בֶּן־הָגָר הַמִּצְרִית… מְצַחֵק,
וַתֹּאמֶר לְאַבְרָהָם גָּרֵשׁ הָאָמָה הַזֹּאת
וְאֶת־בְּנָהּ”1543 – שֶׁמָּא יִלְמַד בְּנִי
אֹרְחוֹתָיו. מִיָּד “וַיַּשְׁכֵּם אַבְרָהָם בַּבֹּקֶר וַיִּקַּח־לֶחֶם
וְחֵמַת מַיִם”1544 – לְלַמֶּדְךָ שֶׁהָיָה
שׂוֹנֵא לְיִשְׁמָעֵאל וְשִׁלְּחוֹ הוּא וְאִמּוֹ רֵיקָם
וּטְרָדוֹ1545 מִבֵּיתוֹ. וּמֶה הָיָה סוֹפוֹ?
כְּשֶׁגֵּרְשׁוֹ יָשַׁב בְּפָרָשַׁת־דְּרָכִים וְהָיָה מְלַסְטֵם
אֶת־הַבְּרִיּוֹת. כַּיּוֹצֵא בוֹ “וַיֶּאֲהַב יִצְחָק
אֶת־עֵשָׂו”1546 – לְפִיכָךְ יָצָא
לְתַרְבּוּת־רָעָה עַל שֶׁלֹּא רִדָּהוּ. כַּיּוֹצֵא בוֹ דָּוִד, שֶׁלֹּא
יִסַּר לְאַבְשָׁלוֹם בְּנוֹ וְלֹא רִדָּהוּ – יָצָא לְתַרְבּוּת־רָעָה
וּבִקֵּשׁ לַהֲרֹג אֶת־אָבִיו וְגָרַם לוֹ דְּבָרִים קָשִׁים הַרְבֵּה
שֶׁאֵין לָהֶם סוֹף (שמ"ר א).



רנט “וְלִפְנֵי עִוֵּר לֹא תִתֵּן מִכְשֹׁל”1547 – בְּמַכֶּה בְנוֹ הַגָּדוֹל1548 הַכָּתוּב מְדַבֵּר.

שִׁפְחָה שֶׁל בֵּית רַבִּי רָאֲתָה אָדָם אֶחָד שֶׁהוּא
מַכֶּה בְנוֹ הַגָּדוֹל. אָמְרָה לוֹ: יְהֵא אוֹתוֹ הָאִישׁ בְּנִדּוּי,
שֶׁהוּא עוֹבֵר עַל “וְלִפְנֵי עִוֵּר לֹא תִתֵּן מִכְשֹׁל” (מו"ק
יז.).



רס אָמַר רַב: לְעוֹלָם אַל יְשַׁנֶּה אָדָם בְּנוֹ
בֵּין הַבָּנִים, שֶׁבִּשְׁבִיל מִשְׁקַל שְׁנֵי סְלָעִים
מֵילַת1549, שֶׁנָּתַן יַעֲקֹב לְיוֹסֵף יוֹתֵר
מִשְּׁאָר בָּנָיו, נִתְקַנְּאוּ בוֹ אֶחָיו וְנִתְגַּלְגֵּל הַדָּבָר
וְיָרְדוּ אֲבוֹתֵינוּ לְמִצְרָיִם (שבת י:).


––––––––


רסא הַכּוֹתֵב אֶת־נְכָסָיו לַאֲחֵרִים1550 וְהִנִּיחַ אֶת־בָּנָיו1551 –
מַה־שֶּׁעָשָׂה עָשׂוּי, אֶלָּא אֵין רוּחַ חֲכָמִים נוֹחָה הֵימֶנּוּ, רַ'
שִׁמְעוֹן בֶּן גַּמְלִיאֵל אוֹמֵר: אִם לֹא הָיוּ בָנָיו נוֹהֲגִים
כְּשׁוּרָה1552 – זָכוּר לַטּוֹב.

אָמַר לוֹ שְׁמוּאֵל לְרַב יְהוּדָה: שִׁנָּנָא1553, לֹא תְהֵא בְּמַעֲבִירֵי
נַחֲלָה, וַאֲפִלּוּ מִבֵּן רַע לְבֵן טוֹב, שֶׁאֵין יָדוּעַ מַה זֶּרַע
יֵצֵא מִמֶּנּוּ, וְכָל־שֶׁכֵּן מִבֵּן לְבַת (ב"ב קלג; כת' נג.).



רסב אָדָם אֶחָד צִוָּה בִּשְׁעַת מִיתָתוֹ: חָבִית
שֶׁל עָפָר לִבְנִי אֶחָד, חָבִית שֶׁל עֲצָמוֹת לִבְנִי שֵׁנִי וְחָבִית
שֶׁל מוֹכִין1554 לִבְנִי שְׁלִישִׁי. לֹא
יָדְעוּ מַהוּ אוֹמֵר לָהֶם. בָּאוּ לִפְנֵי רַ' בַנָּאָה. אָמַר לָהֶם:
"יֵשׁ לָכֶם קַרְקָע? אָמְרוּ לוֹ: הֵן! – "יֵשׁ לָכֶם בְּהֵמוֹת? – הֵן! –
“יֵשׁ לָכֶם לְבָדִים1555?” – הֵן! – “אִם כֵּן, זֶהוּ שֶׁאָמַר לָכֶם אֲבִיכֶם!” (ב"ב נח.).



רסג אָדָם אֶחָד שָׁמַע לְאִשְׁתּוֹ שֶׁאוֹמֶרֶת לְבִתָּהּ: מִפְּנֵי מָה אֵין אַתְּ צְנוּעָה בַעֲבֵרָה1556? עֲשָׂרָה בָנִים יֶשׁ לִי וְאֵין לִי מֵאָבִיךְ אֶלָּא אֶחָד.
כְּשֶׁמֵּת אָמַר: “כָּל־נְכָסַי לְבֵן אֶחָד”, וְלֹא יָדְעוּ לְאֵיזֶה
מֵהֶם. בָּאוּ לִפְנֵי רַ' בַנָּאָה. אָמַר לָהֶם: לְכוּ וְחִבְטוּ עַל
קֶבֶר אֲבִיכֶם1557 עַד שֶׁיַּעֲמוֹד וִיגַלֶּה
לָכֶם לְמִי מִכֶּם הִנִּיחַ אֶת־נְכָסָיו. הָלְכוּ כֻלָּם, וְזֶה שֶׁהָיָה
בְנוֹ לֹא הָלַךְ1558. אָמַר לָהֶם רַ' בַנָּאָה: כָּל־הַנְּכָסִים שֶׁל זֶה (שם).



רסד אַשְׁרֵי אָדָם שֶׁזָּכוּ לוֹ אֲבוֹתָיו; אַשְׁרֵי אָדָם שֶׁיֶּשׁ־לוֹ יָתֵד לְהִתָּלוֹת בָּהּ! (ירוש' בר' פ“ד, ה”א).


––––––––





ה. כִּבּוּד אָב וָאֵם


רסה דָּרַשׁ עֻלָּא רַבָּה עַל פִּתְחוֹ שֶׁל בֵּי־נְשִׂיאָה1559: מַהוּ שֶׁנֶּאֱמַר:
“יוּדוּךָ יְיָ כָּל־מַלְכֵי־אָרֶץ כִּי שָׁמְעוּ
אִמְרֵי־פִיךָ”1560 – “מַאֲמַר פִיךָ” לֹא
נֶאֱמַר אֶלָּא “אִמְרֵי־פִיךָ”? בְּשָׁעָה שֶׁאָמַר
הַקָּדוֹשׁ־בָּרוּךְ־הוּא:" אָנֹכִי“1561 וְ”לֹא־יִהְיֶה לְךָ"1562 אָמְרוּ
אֻמּוֹת־הָעוֹלָם: לִכְבוֹד עַצְמוֹ הוּא דוֹרֵשׁ; כֵּוָן שֶׁאָמַר:
“כַּבֵּד אֶת־אָבִיךָ וְאֶת־אִמֶּךְ”1563 חָזְרוּ וְהוֹדוּ לְמַּאֲמָרוֹת הָרִאשׁוֹנוֹת. רָבָא אָמַר
מִכָּאן: “רֹאשׁ־דְּבָרְךָ אֱמֶת”1564 –
רֹאשׁ־דְּבָרְךָ וְלֹא סוֹף דְּבָרְךָ? אֶלָּא מִסּוֹף דְּבָרְךָ נִכָּר
שֶׁרֹאשׁ־דְּבָרְךָ אֱמֶת1565 (קיד' לא.).



רסו “כַּבֵּד אֶת־אָבִיךָ וְאֶת־אִמֶּךְ”1566…לֹא תִּרְצָח“1567 – מָה עִנְיָן זֶה אֵצֶל זֶה?
אֶלָּא לְלַמְּדֶךָ: אִם יֶשׁ־לוֹ לְאָדָם מְזוֹנוֹת בְּתוֹךְ בֵּיתוֹ
וְאֵינוֹ מְהַנֶּה אֶת־אָבִיו וְאֶת אִמּוֹ אֲפִלּוּ בְיַלְדוּתָם, וְאֵין
צָרִיךְ לוֹמַר בְּזִקְנוּתָם – כְּאִלּוּ הוּא רוֹצֵחַ כָּל־יָמָיו
לִפְנֵי הַמָּקוֹם. לְכָךְ נֶאֱמַר “כַּבֵּד” וְ”לֹא תִּרְצָח" (תדב“א כו;
ילק”ש).



רסז שָׁנוּ רַבּוֹתֵינוּ: שְׁלשָׁה שֻׁתָּפִים הֵם
בָּאָדָם: הַקָּדוֹשׁ־בָּרוּךְ־הוּא וְאָבִיו וְאִמּוֹ. בִּזְמַן שֶׁאָדָם
מְכַבֵּד אֶת־אָבִיו וְאֶת־אִמּוֹ, אוֹמֵר הַקָּדוֹשׁ־בָּרוּךְ־הוּא:
מַעֲלֶה אֲנִי עֲלֵיהֶם כְּאִלּוּ דַרְתִּי בֵינֵיהֶם
וְכִבְּדוּנִי.

שָׁנִינוּ, רַבִּי אוֹמֵר: גָּלוּי וְיָדוּעַ לִפְנֵי מִי
שֶׁאָמַר וְהָיָה הָעוֹלָם, שֶׁבֵּן מְכַבֵּד אֶת־אִמּוֹ יוֹתֵר מֵאָבִיו,
מִפְּנֵי שֶׁמְּשַׁדַּלְתּוֹ בִדְבָרִים, לְפִיכָךְ הִקְדִּים
הַקָּדוֹשׁ־בָּרוּךְ־הוּא כִּבּוּד אָב לְכִבּוּד אֵם; וְגָלוּי וְיָדוּעַ
לִפְנֵי מִי שֶׁאָמַר וְהָיָה הָעוֹלָם, שֶׁהַבֵּן מִתְיָרֵא מֵאָבִיו
יוֹתֵר מֵאִמּוֹ, מִפְּנֵי שֶׁמְּלַמְּדוֹ תוֹרָה, לְפִיכָךְ הִקְדִּים
הַקָּדוֹשׁ־בָּרוּךְ־הוּא מוֹרָא הָאֵם לְמוֹרָא הָאָב.

שָׁנָה תַנָּא לִפְנֵי רַב נַחֲמָן: בִּזְמַן שֶׁאָדָם
מְצַעֵר אֶת־אָבִיו וְאֶת־אִמּוֹ אוֹמֵר הַקָּדוֹשׁ־בָּרוּךְ־הוּא: יָפֶה
עָשִׂיתִי שֶׁלֹּא דַרְתִּי בֵינֵיהֶם, שֶׁאִלְמָלֵי דַּרְתִּי בֵינֵיהֶם
צִעֲרוּנִי (קיד' ל, לא).



רסח בִּזְמַן שֶׁאָדָם מְקַלֵּל אָבִיו וְאִמּוֹ
וּמַכֶּה אוֹתָם וְעוֹשֶׂה בָהֶם חַבּוּרָה, כִּבְיָכוֹל
הַקָּדוֹשׁ־בָּרוּךְ־הוּא כּוֹפֵף אֶת־רַגְלָיו תַּחַת כִּסֵּא־הַכָּבוֹד
וְאוֹמֵר: אֲנִי הִשְׁוֵיתִי לְאֵלּוּ כָּבוֹד שֶׁלִּי – אִלּוּ אֲנִי
הָיִיתִי אֵצֶל זֶה כָּךְ הָיָה עוֹשֶׂה לִי! יָפֶה עָשִׂיתִי שֶׁלֹּא
דַרְתִּי עִמּוֹ בִּשְׁכוּנָה (תדב"א כד).



רסט רַ' שִׁמְעוֹן בֶּן יוֹחַאי אוֹמֵר: גָּדוֹל הוּא כִּבּוּד אָב וָאֵם, שֶׁהֶעְדִּיפוֹ1568 הַקָּדוֹשׁ־בָּרוּךְ־הוּא יוֹתֵר מִכִּבּוּדוֹ, שֶׁבְּכִבּוּדוֹ
שֶׁל הַקָּדוֹשׁ־בָּרוּךְ־הוּא כָּתוּב: “כַּבֵּד אֶת־יְיָ
מֵהוֹנֶךָ”1569; כֵּיצַד מְכַבְּדוֹ מֵהוֹנוֹ?
מַפְרִישׁ לֶקֶט שִׁכְחָה וּפֵאָה, תְּרוּמָה, מַעֲשֵׂר רִאשׁוֹן
וּמַעֲשֵׂר שֵׁנִי וּמַעֲשֵׂר עָנִי, וְחַלָּה, עוֹשֶׂה סֻכָּה וְלוּלָב
וְשׁוֹפָר, וּתְפִלִּין וְצִיצִית, מַאֲכִיל רְעֵבִים, מַשְׁקֶה צְמֵאִים
וּמַלְבִּישׁ עֲרֻמִּים. אִם יֶשׁ־לְךָ אַתָּה חַיָּב בְּכָל־אֵלּוּ, וְאִם
אֵין לְךָ אֵין אַתָּה חַיָּב בְּאַחַת מֵהֶן. אֲבָל כְּשֶׁאַתָּה בָא
אֵצֶל כִּבּוּד אָב וָאֵם, בֵּין שֶׁיֶּשׁ־לְךָ הוֹן, בֵּין שֶׁאֵין לְךָ
הוֹן “כַּבֵּד אֶת־אָבִיךָ וְאֶת־אִמֶּךְ”1570 –
וַאֲפִלּוּ אַתָּה מְסַבֵּב עַל הַפְּתָחִים (פסיק' כג; מכיל' יתרו; ירוש'
פאה פ“א, ה”א).



רע שָׁנוּ רַבּוֹתֵינוּ: אֵיזֶהוּ מוֹרָא וְאֵיזֶהוּ
כִבּוּד: מוֹרָא – לֹא עוֹמֵד בִּמְקוֹמוֹ וְלֹא יוֹשֵׁב בִּמְקוֹמוֹ,
וְלֹא סוֹתֵר אֶת־דְבָרָיו וְלֹא מַכְרִיעוֹ; כִּבּוּד – מַאֲכִיל
וּמַשְׁקֶה, מַלְבִּישׁ וּמְכַסֶּה, מַכְנִיס וּמוֹצִיא (קיד'
לא:).



רעא שָׁנִינוּ, הֲרֵי שֶׁהָיָה אָבִיו עוֹבֵר עַל
דִּבְרֵי־תוֹרָה לֹא יֹאמַר לוֹ: “אַבָּא, עָבַרְתָּ עַל דִּבְרֵי־תוֹרָה”,
אֶלָּא אוֹמֵר לוֹ: “אַבָּא, כָּךְ כָּתוּב בַּתּוֹרָה?”

– סוֹף סוֹף – הוּא הוּא1571?!

– אֶלָּא אוֹמֵר לוֹ: אַבָּא מִקְרָא כָּתוּב בַּתּוֹרָה כָּךְ הוּא (סנה' פא.).



רעב שָׁאֲלוּ לוֹ לְרַב עֻלָּא: עַד הֵיכָן כִּבּוּד
אָב וָאֵם? אָמַר לָהֶם: צְאוּ וּרְאוּ מֶה עָשָׂה נָכְרִי אֶחָד
בְּאַשְׁקְלוֹן, וְדָמָא בֶן־נְתִינָה שְׁמוֹ. פַּעַם אַחַת בִּקְּשׁוּ
חֲכָמִים פְּרַקְמַטְיָא1572 בְּשִׁשִּׁים רִבּוֹא שָׂכָר1573, וְהָיָה מַפְתֵּחַ מֻנָּח תַּחַת מְרַאֲשׁוֹתָיו שֶׁל אָבִיו1574 וְלֹא צִעֲרוֹ.



אָמַר רַב יְהוּדָה אָמַר שְׁמוּאֵל: שָׁאֲלוּ אֶת־רַ'
אֱלִיעֶזֶר, עַד הֵיכָן כִּבּוּד אָב וָאֵם? אָמַר לָהֶם: צְאוּ וּרְאוּ
מֶה עָשָׂה נָכְרִי אֶחָד לְאָבִיו בְּאַשְׁקְלוֹן, וְדָמָא בֶן־נְתִינָה
שְׁמוֹ. פַּעַם אַחַת בִּקְּשׁוּ מִמֶּנּוּ חֲכָמִים אֲבָנִים לְאֵפוֹד
בְּשִׁשִּׁים רִבּוֹא שָׂכָר, וְהָיָה מַפְתֵּחַ מֻנָּח תַּחַת
מְרַאֲשׁוֹתָיו שֶׁל אָבִיו וְלֹא צִעֲרוֹ. לְשָׁנָה הָאַחֶרֶת נָתַן לוֹ
הַקָּדוֹשׁ־בָּרוּךְ־הוּא שְׂכָרוֹ, שֶׁנּוֹלְדָה לוֹ פָרָה אֲדֻמָּה
בְּעֶדְרוֹ. נִכְנְסוּ חַכְמֵי יִשְׂרָאֵל אֶצְלוֹ. אָמַר לָהֶם: יוֹדֵעַ
אֲנִי בָּכֶם, שֶׁאִם אֲנִי מְבַקֵּשׁ מִכֶּם כָּל־מָמוֹן שֶׁבָּעוֹלָם
אַתֶּם נוֹתְנִים לִי; אֶלָּא אֵין אֲנִי מְבַקֵּשׁ מִכֶּם אֶלָּא אוֹתוֹ
מָמוֹן שֶׁהִפְסַדְתִּי בִּשְׁבִיל כְּבוֹד אַבָּא.

אָמַר רַ' חֲנִינָא: וּמָה מִי שֶׁאֵינוֹ מְצֻוֶּה וְעוֹשֶׂה – כָּךְ1575, מְצֻוֶּה וְעוֹשֶׂה – עַל אַחַת כַּמָּה וְכַמָּה.(קיד' לא.).



רעג אָמַר רַ' חִזְקִיָּה: נָכְרִי אֶשְָקְלוֹנִי הָיָה, וְרֹאשׁ פְּרָטְבּוּלֵי הָיָה1576,
וְאֶבֶן שֶׁיָּשַׁב עָלֶיהָ אָבִיו לֹא יָשַׁב עָלֶיהָ מִיָּמָיו, וְכֵוָן
שֶׁמֵּת אָבִיו עָשָׂה אוֹתָה יִרְאָה1577 שֶׁלּוֹ (ירוש' פאה פ“א, ה”א).



רעד אָמַר רַ' אַבָּהוּ: שָׁאֲלוּ תַלְמִידָיו אֶת־רַ'
אֱלִיעֶזֶר הַגָּדוֹל: אֵיזֶהוּ כִּבּוּד אָב וָאֵם? אָמַר לָהֶם: צְאוּ
וּרְאוּ מֶה עָשָׂה דָמָא בֶן־נְתִינָה בְּאַשְׁקְלוֹן, שֶׁהָיְתָה אִמּוֹ
חַסְרַת־דַּעַת וְהָיְתָה מְסַטַּרְתּוֹ בְּקֻרְדִּיקִין1578
בִּפְנֵי כָל־בּוּלֵי1579 שֶׁלּוֹ, וְלֹא הָיָה אוֹמֵר לָהּ אֶלָּא “דַיֵּךְ, אִמִּי”,
וְנָפַל קֻרְדִּיקִין שֶׁלָּהּ מִיָּדָהּ וְהוֹשִׁיטוֹ לָהּ, שֶׁלֹּא
תִצְטָעֵר (דב“ר א; ירוש' פאה פ”א, ה"א).



רעה כְּשֶׁבָּא רַב דִּימִי אָמַר: פַּעַם אַחַת הָיָה לָבוּשׁ1580 סֵירִיקוֹן שֶׁל זָהָב1581, וְהָיָה יוֹשֵׁב בֵּין גְּדוֹלֵי
רוֹמִי וּבָאָה אִמּוֹ וּקְרָעַתּוּ מִמֶּנּוּ, וְטָפְחָה לוֹ עַל רֹאשׁוֹ
וְיָרְקָה לוֹ בְּפָנָיו וְלֹא הִכְלִימָהּ (קיד' לא.).



רעו שָׁאֲלוּ אֶת־רַ' אֱלִיעֶזֶר: עַד הֵיכָן כִּבּוּד אָב וָאֵם? אָמַר לָהֶם: כְּדֵי שֶׁיִּטּוֹל אַרְנָקֵי1582 שֶׁל דֵּינָרִים וְיִזְרְקֶנּוּ לַיָּם בְּפָנָיו1583
וְאֵינוֹ מַכְלִימוֹ (שם לב.).



רעז אִמּוֹ שֶׁל רַ' טַרְפוֹן יָרְדָה לְטַיֵּל לְתוֹךְ חֲצֵרָהּ בְּשַׁבָּת וְנִפְסַק קֻרְדַּקְיוֹס1584 שֶׁלָּהּ. הָלַךְ רַ' טַרְפוֹן וְהִנִּיחַ שְׁתֵּי יָדָיו תַּחַת
פַּרְסוֹתֶיהָ1585 וְהָיְתָה מְהַלֶּכֶת
עֲלֵיהֶן עַד שֶׁהִגִּיעָה לְמִטָּתָהּ. פַּעַם אַחַת חָלָה וְנִכְנְסוּ
חֲכָמִים לְבַקְּרוֹ, אָמְרָה לָהֶם: הִתְפַּלְלוּ עַל רַ' טַרְפוֹן
בְּנִי, שֶׁהוּא נוֹהֵג בִּי כָּבוֹד יוֹתֵר מִדָּאי. אָמְרוּ לָהּ: מֶה
עָשָׂה לָךְ? סִפְּרָה לָהֶם אוֹתוֹ הַמַּעֲשֶׂה. אָמְרוּ לָהּ: אֲפִלּוּ
עוֹשֶׂה כֵּן אֶלֶף אֲלָפִים1586, עֲדַיִן לַחֲצִי כָבוֹד שֶׁאָמְרָה הַתּוֹרָה לֹא הִגִּיעַ.

אִמּוֹ שֶׁל רַ' יִשְׁמָעֵאל בָּאָה וְקָבְלָה1587 עָלָיו לְרַבּוֹתֵינוּ, אָמְרָה
לָהֶם: גַּעֲרוּ בְיִשְׁמָעֵאל בְּנִי, שֶׁאֵינוֹ נוֹהֵג בִּי כָּבוֹד.
בְּאוֹתָהּ שָׁעָה נִתְכַּרְכְּמוּ1588 פְנֵיהֶם
שֶׁל רַבּוֹתֵינוּ, אָמְרוּ: אֶפְשָׁר אֵין רַ' יִשְׁמָעֵאל נוֹהֵג כָּבוֹד
בַּאֲבוֹתָיו! אָמְרוּ לָהּ: מָה עוֹשֶׂה לָךְ? אָמְרָה: כְּשֶׁהוּא יוֹצֵא
מִבֵּית־הַמִּדְרָשׁ אֲנִי מְבַקֶּשֶׁת לִרְחוֹץ רַגְלָיו וְלִשְׁתּוֹת מִן
הַמַּיִם וְאֵינוֹ מַנִּיחַ לִי. אָמְרוּ לוֹ: הוֹאִיל וְהוּא רְצוֹנָהּ
הוּא כְבוֹדָהּ.

רַ' זְעֵירָא הָיָה מִצְטַעֵר וְאָמַר: הַלְוַאי הָיָה לִי
אָב וָאֵם שֶׁאֲכַבְּדֵם וְאִירַשׁ גַּן־עֵדֶן. כְּשֶׁשָּׁמַע שְׁתֵּי
שְׁמוּעוֹת הַלָּלוּ אָמַר: בָּרוּךְ הַמָּקוֹם שֶׁאֵין לִי אָב וָאֵם –
שֶׁלֹּא הָיִיתִי יָכוֹל לַעֲשׂוֹת כְּרַ' טַרְפוֹן, וְלֹא הָיִיתִי
מְקַבֵּל עָלַי כְּרַ' יִשְׁמָעֵאל.

אָמַר רַ' אָבוּן: פָּטוּר אֲנִי מִכִּבּוּד אָב וָאֵם. אָמְרוּ: כְּשֶׁעִבְּרַתּוּ1589 אִמּוֹ מֵת
אָבִיו, כְּשֶׁיְלָדַתּוּ מֵתָה אִמּוֹ (ירוש' פאה פ“א, ה”א; קיד'
לא:).



רעח אָמַר רַ' יוֹחָנָן: אָשְׁרֵי מִי שֶׁלֹּא רָאָם.

רַ' יוֹחָנָן כְּשֶׁעִבְּרַתּוּ אִמּוֹ מֵת אָבִיו, יְלָדַתּוּ – מֵתָה אִמּוֹ (קיד' לא:).



רעט רַ' טַרְפוֹן הָיְתָה לוֹ אֵם זְקֵנָה. כָּל־פַּעַם שֶׁהָיְתָה רוֹצָה לַעֲלוֹת לַמִּטָּה, גָּחַן1590
לָהּ וְעָלְתָה עָלָיו, וּכְשֶׁהָיְתָה יוֹרֶדֶת יָרְדָה
עָלָיו. בָּא וְנִשְׁתַּבַּח בְּבֵית־הַמִּדְרָשׁ. אָמְרוּ לוֹ: עֲדַיִן
לֹא הִגַּעְתָּ לַחֲצִי כִבּוּד. כְּלוּם זָרְקָה אַרְנָקֵי בְּפָנֶיךָ
לַיָּם וְלֹא הִכְלַמְתָּהּ? (שם).



רפ רַב יוֹסֵף כְּשֶׁהָיָה שׁוֹמֵעַ קוֹל רַגְלֶיהָ שֶׁל אִמּוֹ אָמַר: אֶעֱמֹד מִפְּנֵי שְׁכִינָה שֶׁבָּאָה (שם).



רפא אָמַר רַ' אַבָּהוּ: כְּגוֹן אֲבִימֵי בְנִי קִיֵּם מִצְוַת כִּבּוּד. חֲמִשָּׁה בָנִים נִסְמָכִים1591 הָיוּ לַאֲבִימֵי בְּחַיֵּי אָבִיו. וּכְשֶׁהָיָה רַ' אַבָּהוּ
בָּא וְקוֹרֵא עַל הַפֶּתַח – הָיָה אֲבִימֵי רָץ וְהוֹלֵךְ וּפוֹתֵחַ לוֹ
וְאוֹמֵר “הֵן, הֵן”1592 עַד שֶׁהִגִּיעַ לְשָׁם.

פַּעַם אַחַת אָמַר לוֹ רַ' אַבָּהוּ: הַשְׁקֵנִי מָיִם.
עַד שֶׁהֵבִיא לוֹ נִמְנֵם, גָּחַן וְעָמַד עָלָיו עַד שֶׁנֵּעוֹר
(שם).



רפב שָׁאַל בֶּן אַלְמָנָה אַחַת אֶת־רַ' אֱלִיעֶזֶר: אַבָּא אוֹמֵר “הַשְׁקֵנִי מָיִם” וְאִמָּא אוֹמֶרֶת “הַשְׁקֵנִי מָיִם” – אֵיזֶה מֵהֶם קוֹדֵם? אָמַר לוֹ: הַנַּח כְּבוֹד אִמְּךָ וַעֲשֵׂה כְּבוֹד אָבִיךָ,
שֶׁאַתָּה וְאִמְּךָ חַיָּבִים בִּכְבוֹד אָבִיךָ.
בָּא לִפְנֵי רַ' יְהוֹשֻׁעַ, אָמַר לוֹ כָּךְ. אָמַר לוֹ: רַבִּי,
נִתְגָּרְשָׁה1593 מַהוּ? אָמַר לוֹ: מִבֵּין רִיסֵי עֵינֶיךָ נִכָּר שֶׁבֶּן־אַלְמָנָה אָתָּה1594, הָטֵל לָהֶם מַיִם בְּסֵפֶל וְקַעְקַע לָהֶם
כְּתַרְנְגֹלִים1595 (שם).



רפג אֲבֵדָתוֹ וַאֲבֵדַת אָבִיו – אֲבֵדָתוֹ קוֹדֶמֶת1596; אֲבֵדָתוֹ וַאֲבֵדַת רַבּוֹ
שֶׁלּוֹ קוֹדֶמֶת… מִנָּיִן? אָמַר רַב יְהוּדָה אָמַר רַב: אָמַר
הַכָּתוּב: “אֶפֶס כִּי לֹא יִהְיֶה־בְּךָ אֶבְיוֹן”1597 1598 – שֶׁלְּךָ קוֹדֵם לְשֶׁל כָּל־אָדָם.

וְאָמַר רַב יְהוּדָה אָמַר רַב: כָּל־הַמְקַיֵּם בְּעַצְמוֹ כָּךְ סוֹף בָּא לִידֵי כָךְ1599 (ב"מ לג.).



רפד שָׁנוּ רַבּוֹתֵינוּ: הָיָה הוּא וְאָבִיו
וְרַבּוֹ בַּשֶּׁבִי – הוּא קוֹדֵם לְרַבּוֹ וְרַבּוֹ קוֹדֵם לְאָבִיו.
אִמּוֹ קוֹדֶמֶת לְכֻלָּם (הור' יג.).



רפה שָׁנָה אֲבִימֵי בְּנוֹ שֶׁל רַ' אַבָּהוּ: יֵשׁ מַאֲכִיל אֶת־אָבִיו פְּטוּמוֹת1600 וְיוֹרֵשׁ גֵּיהִנֹּם וְיֵשׁ מַטְחִינוֹ בְרֵחַיִם וְיוֹרֵשׁ גַּן־עֵדֶן.

כֵּיצַד מַאֲכִיל אֶת־אָבִיו פְּטוּמוֹת וְיוֹרֵשׁ
גֵּיהִנֹּם? מַעֲשֶׂה בְאֶחָד שֶׁהָיָה מַאֲכִיל לְאָבִיו תַּרְנְגֹלִים
פְּטוּמִים. פַּעַם אַחַת אָמַר לוֹ אָבִיו: בְּנִי, הַלָּלוּ מִנַּיִּן
לָךְ? אָמַר לוֹ: זָקֵן, זָקֵן! אֱכֹל וּשְׁתֹק, שֶׁהַכְּלָבִים אוֹכְלִים
וְשׁוֹתְקִים. נִמְצָא מַאֲכִיל אֶת־אָבִיו פְּטוּמוֹת וְיוֹרֵשׁ
גֵּיהִנֹּם.

כֵּיצַד מַטְחִינוֹ בְרֵחַיִם וְיוֹרֵשׁ גַּן־עֵדֶן? –
מַעֲשֶׂה בְאֶחָד שֶׁהָיָה טוֹחֵן בְּרֵחָיִם. שָׁלַח הַמֶּלֶךְ לְהָבִיא
טוֹחֲנִים [לַעֲבוֹדָתוֹ]. אָמַר לוֹ [לְאָבִיו]: אַבָּא, הִכָּנֵס
וּטְחַן תַּחְתַּי [וַאֲנִי אֵלֵךְ לַעֲבוֹדַת הַמֶּלֶךְ], אִם יַגִּיעַ
לִידֵי בִזָּיוֹן אֶתְבַּזֶּה אֲנִי וְלֹא אַתָּה, וְאִם לִידֵי מַלְקוּת
אֶלְקֶה אֲנִי וְלֹא אָתָּה; נִמְצָא מַטְחִינוֹ בְרֵחַיִם וְיוֹרֵשׁ
גַּן־עֵדֶן (ירוש' פאה פ“א, ה”א; קיד' לא, לב).



רפו “עַיִן תִּלְעַג לְאָב וְתָבֻז לִיקְּהַת־אֵם יִקְּרוּהָ עֹרְבֵי־נָחַל וְיֹאכְלוּהָ בְנֵי־נָשֶׁר”1601 – לָמָּה יִקְּרוּהָ עוֹרְבִים וְיֹאכְלוּהָ נְשָׁרִים? אָמַר
הַקָּדוֹשׁ־בָּרוּךְ־הוּא: יָבֹא עוֹרֵב, שֶׁהוּא אַכְזָרִי עַל בָּנָיו,
וְיִנְקֹר אוֹתָהּ, וְאַל יֵהָנֶה מִמֶּנָּה, וְיָבֹא נֶשֶׁר, שֶׁהוּא
רַחֲמָנִי עַל בָּנָיו, וְיֵהָנֶה מִמֶּנָּה (תנה"ק עקב).



רפז שָׁנִינוּ: “אִישׁ אִמּוֹ וְאָבִיו תִּירָאוּ”1602 – יָכוֹל, אָמַר לוֹ אָבִיו: הִטַּמֵּא1603, אוֹ שֶׁאָמַר לוֹ: אַל תַּחֲזֵר1604, יָכוֹל יִשָּׁמַע לוֹ, תַּלְמוּד
לוֹמַר:“אִישׁ אִמּוֹ וְאָבִיו תִּירָאוּ וְאֶת־שַׁבְּתֹתַי תִּשְׁמֹרוּ
אֲנִי יְיָ אֱלֹהֵיכֶם”1605 – כֻּלְּכֶם חַיָּבִים בִּכְבוֹדִי (יבמ' ו.).



רפח אֶלְעָזָר בֶּן־מַתְיָא אוֹמֵר: אַבָּא אוֹמֵר “הַשְׁקֵנִי מַיִם” וּמִצְוָה לַעֲשׂוֹת1606 –
מַנִּיחַ אֲנִי כְּבוֹד אַבָּא וְעוֹשֶׂה אֶת־הַמִּצְוָה, שֶׁאֲנִי
וְאַבָּא חַיָּבִים בְּמִצְוָה. אִיסִי בֶּן יְהוּדָה אוֹמֵר: אִם אֶפְשָׁר
לַמִּצְוָה לֵעָשׂוֹת עַל־יְדֵי אֲחֵרִים – תֵּעָשֶׂה עַל־יְדֵי אֲחֵרִים
וְיֵלֶךְ הוּא בִּכְבוֹד אָבִיו (קיד לב.).



רפט אָמְרוּ בְשֵׁם רַב חִסְדָּא: הָאָב שֶׁמָּחַל עַל כְּבוֹדוֹ – כְּבוֹדוֹ מָחוּל (שם).



רצ שָׁנוּ רַבּוֹתֵינוּ: מְכַבְּדוֹ בְחַיָּיו
וּמְכַבְּדוֹ בְמוֹתוֹ. בְּחַיָּיו כֵּיצַד? הַנִּשְׁמָע בִּדְבַר אָבִיו
לַמָּקוֹם1607, לֹא יֹאמַר: שַׁלְּחוּנִי
בִּשְׁבִיל עַצְמִי, מַהֲרוּנִי בִּשְׁבִיל עַצְמִי, פִּטְרוּנִי
בִּשְׁבִיל עַצְמִי", אֶלָּא כֻלָּם בִּשְׁבִיל אַבָּא.

בְּמוֹתוֹ כֵּיצַד? הָיָה אוֹמֵר דְּבַר־שְׁמוּעָה1608 מִפִּיו, לֹא יֹאמַר: “כָּךְ אָמַר אַבָּא”, אֶלָּא: כָּך אָמַר אַבָּא מָרִי1609, הֲרֵינִי כַפָּרַת מִשְׁכָּבוֹ“. בַּמֶּה דְּבָרִים אֲמוּרִים:
תּוֹךְ שְׁנֵים־עָשָׂר חֹדֶשׁ; מִכָּאן וְאֵילַךְ אוֹמֵר: זִכְרוֹנוֹ
לִבְרָכָה, לְחַיֵּי הָעוֹלָם הַבָּא” (שם לא:)




ג: בֵּין אָדָם לַחֲבֵרוֹ

א. דֶּרֶךְ יְשָׁרָה וְשֵׁם טוֹב


א רַבִּי אוֹמֵר: אֵיזוֹהִי דֶּרֶךְ יְשָׁרָה שֶׁיָּבֹר1610 לוֹ הָאָדָם? כָּל־שֶׁהִיא תִפְאֶרֶת לְעוֹשֶׂיהָ1611 וְתִפְאֶרֶת לוֹ מִן הָאָדָם (אב' ב).



ב רַ' חֲנִינָא בֶן דּוֹסָא הָיָה אוֹמֵר:
כָּל־שֶרוּחַ הַבְּרִיּוֹת נוֹחָה הֵימֶנּוּ – רוּחַ
הַמָּקוֹם1612 נוֹחָה הֵימֶנּוּ, וְכָל־שֶׁאֵין
רוּחַ הַבְּרִיּוֹת נוֹחָה הֵימֶנּוּ – אֵין רוּחַ הַמָּקוֹם נוֹחָה
הֵימֶנּוּ (שם ג).



ג רַ' עֲקִיבָא הָיָה אוֹמֵר: כָּל־שֶׁרוּחַ עַצְמוֹ נוֹחָה בְשֶׁלּוֹ1613 – סִמָּן יָפֶה לוֹ, אֵין רוּחַ עַצְמוֹ נוֹחָה בְשֶׁלּוֹ – סִמָּן רַע לוֹ (תוס' בר' ג).



ד אָמַר רַ' שְׁמוּאֵל בַּר נַחֲמָן בְּשֵׁם רַ'
יוֹנָתָן: בַּתּוֹרָה וּבַנְּבִיאִים וּבַכְּתוּבִים מָצָאנוּ שֶׁאָדָם
צָרִיךְ לָצֵאת יְדֵי הַבְּרִיּוֹת כְּדֶרֶךְ שֶׁהוּא צָרִיךְ לָצֵאת יְדֵי
הַמָּקוֹם. בַּתּוֹרָה מִנָּיִן? שֶׁנֶּאֱמַר “וִהְיִיתֶם נְקִיִּם מֵיְיָ
וּמִיִּשְׂרָאֵל”1614; בַּנְּבִיאִים מִנָּיִן?
שֶׁנֶּאֱמַר: “אֵל אֱלֹהִים יְיָ… וְיִשְׂרָאֵל הוּא
יֵדָע”1615; בַּכְּתוּבִים מִנָּיִן?
שֶׁנֶּאֱמַר: “וּמְצָא־חֵן וְשֵׂכֶל־טוֹב בְּעֵינֵי אֱלֹהִים
וְאָדָם”1616. גַּמְלִיאֵל זוֹגָא שָׁאַל לְרַ'
יוֹסֵי בַּר רַ' בּוּן: אֵיזֶהוּ הַמְחֻוָּר
שֶׁבְּכֻלָּם1617? אָמַר לוֹ: "וִהְיִיתֶם נְקִיִּם מֵיְיָ וּמִיִּשְׂרָאֵל (שקל' ג).



ה אָמְרוּ חֲכָמִים: הַרְחֵק מִן הַכִּעוּר1618 וּמִן הַדּוֹמֶה1619 לוֹ וּמִן הַדּוֹמֶה לְדוֹמֶה (חול' מד: במ"ר י).



ו לֹא יְהֵא אָדָם עֵר בֵּין הַיְשֵׁנִים וְלֹא יָשֵׁן
בֵּין הָעֵרִים, וְלֹא בוֹכֶה בֵּין הַשּׂוֹחֲקִים וְלֹא שׂוֹחֵק בֵּין
הַבּוֹכִים, וְלֹא יוֹשֵׁב בֵּין הָעוֹמְדִים וְלֹא עוֹמֵד בֵּין
הַיּוֹשְׁבִים, וְלֹא קוֹרֵא בֵּין הַשּׁוֹנִים1620 וְלֹא שׁוֹנֶה בֵּין הַקּוֹרְאִים. כְּלָלוֹ שֶׁל דָּבָר, אַל
יְשַׁנֶּה אָדָם מִמִּנְהַג הַבְּרִיּוֹת (דא"ז א).



ז הִלֵּל הַזָּקֵן אוֹמֵר: אַל תֵּרָאֶה עָרֹם, אַל
תֵּרָאֶה לָבוּשׁ, אַל תֵּרָאֶה עוֹמֵד, אַל תֵּרָאֶה יוֹשֵׁב, אַל
תֵּרָאֶה שׂוֹחֵק, אַל תֵּרָאֶה בוֹכֶה, שֶׁנֶּאֱמַר: “עֵת לִבְכּוֹת וְעֵת
לִשְׂחוֹק”1621 (תוס' בר' ב).



ח לְעוֹלָם תְּהֵא דַעְתּוֹ שֶׁל אָדָם מְעֹרֶבֶת עִם הַבְּרִיּוֹת1622 (כת' יז.).



ט אָמַר רַ' תַּנְחוּם בַּר חֲנִילָאי: לְעוֹלָם אַל
יְשַׁנֶּה אָדָם מִן הַמִּנְהָג: שֶׁהֲרֵי משֶׁה עָלָה לַמָּרוֹם – וְלֹא
אָכַל לֶחֶם, מַלְאֲכֵי־הַשָּׁרֵת יָרְדוּ לְמַטָּה –
וְאָכְלוּ1623 לָחֶם (ב"מ פו:).



י עַלְתְּ לְקַרְתָּא הַלֵּךְ בְּנִימוֹסַהּ (בָּאתָ לְעִיר – לֵךְ בִּדְרָכֶיהָ) (ב"ר מח).



יא מַרְגְּלָא בְּפִיו1624 שֶׁל אַבַּיֵּי: לְעוֹלָם יְהֵא אָדָם עָרוּם
בְּיִרְאָה1625, מַעֲנֶה רַךְ מֵשִׁיב חֵמָה,
וּמְדַבֵּר שָׁלוֹם עִם אֶחָיו וְעִם קְרוֹבָיו וְעִם כָּל־אָדָם,
וַאֲפִלּוּ עִם נָכְרִי בַשּׁוּק, כְּדֵי שֶׁיְהֵא אָהוּב לְמַעְלָה
וְנֶחְמָד לְמַטָּה וִיהֵא מְקֻבָּל עַל הַבְּרִיּוֹת (בר' יז.;
ע"י).



יב תֵּן דַּעְתְּךָ1626 עַד
שֶׁיֵּצֵא מִפִּיךָ, חֲשׁוֹב מַעֲשֶׂיךָ כְּדֶרֶךְ־אֶרֶץ, וְתֵן שָׂכָר
לִפְסִיעוֹתֶיךָ1627; צַדֵּק הַדִּין1628 עָלֶיךָ וְהוֹצֵא עַצְמְךָ מִן הַתַּרְעֹמֶת1629 (דא"ז ג).


_______


יג רַ' שִׁמְעוֹן אוֹמֵר: שְׁלשָׁה כְתָרִים הֵם:
כֶּתֶר תּוֹרָה וְכֶתֶר כְּהֻנָּה וְכֶתֶר מַלְכוּת – וְכֶתֶר שֵׁם־טוֹב
עוֹלֶה עַל גַּבֵּיהֶם (אב' ד).



יד אַתָּה מוֹצֵא שְׁלשָׁה שֵׁמוֹת נִקְרְאוּ לוֹ
לְאָדָם: אֶחָד מַה שֶּׁקּוֹרְאִים לוֹ אָבִיו וְאִמּוֹ, וְאֶחָד מַה
שֶׁקּוֹרְאִים לוֹ בְנֵי־אָדָם, וְאֶחָד מַה שֶּׁקּוֹנֶה הוּא לְעַצְמוֹ;
טוֹב מִכֻּלָּם מַה שֶׁקּוֹנֶה הוּא לְעַצְמוֹ (תנח' ויקהל).



טו בְּשִׁמְךָ יִקְרָאוּךָ וּבִמְקוֹמְךָ1630 יוֹשִׁיבוּךָ וּמִשֶּׁלְךָ1631 יִתְּנוּ לָךְ (יומא לח).



טז מַעֲשֶׂיךָ יְקָרְבוּךָ וּמַעֲשֶׂיךָ יְרַחֲקוּךָ (עד' ה, ז).



יז “טוֹב שֵׁם מִשֶּׁמֶן טוֹב”1632 – כַּמָּה הוֹלֵךְ שֶׁמֶן טוֹב? מִקִּיטוֹן
לִטְרַקְלִין1633, וְשֵׁם טוֹב הוֹלֵךְ מִסּוֹף הָעוֹלָם וְעַד סוֹפוֹ (שמ"ר מח).




ב. כְּבוֹד הַבְּרִיּוֹת


יח בֶּן־זוֹמָא אוֹמֵר: אֵיזֶהוּ מְכֻבָּד? – הַמְכַבֵּד אֶת־הַבְּרִיּוֹת. (אבות ד).



יט רַ' אֱלִיעֶזֶר אוֹמֵר: יְהִי כְבוֹד חֲבֵרְךָ חָבִיב עָלֶיךָ כְּשֶׁלָךְ. (שם ב).



כ הִזָּהֲרוּ בִּכְבוֹד חַבְרֵיכֶם (בר' כח:).



כא “וְאָהַבְתָּ לְרֵעֲךָ כָּמוֹךָ”1634
– רַ' עֲקִיבָא אוֹמֵר: זֶהוּ כְלָל גָּדוֹל בַּתּוֹרָה;
בֶּן עַזַּאי אוֹמֵר: “זֶה סֵפֶר תּוֹלְדֹת אָדָם… בִּדְמוּת אֱלֹהִים
עָשָׂה אֹתוֹ”1635 – זֶהוּ כְלָל גָּדוֹל מִזֶּה1636, שֶׁלֹּא תֹאמַר: הוֹאִיל
וְנִתְבַּזֵּיתִי יִתְבַּזֶּה חֲבֵרִי עִמִּי; הוֹאִיל וְנִתְקַלַּלְתִּי
יִתְקַלֵּל חֲבֵרִי עִמִּי. אָמַר רַ' תַנְחוּמָא: אִם עָשִׂיתָ כֵּן, דַּע
לְמִי אַתָּה מְבַזֶּה – “בִּדְמוּת אֱלֹהִים עָשָׂה אוֹתוֹ” (ירוש' נדר'
פ“ט, ה”ד; ב"ר כד).



כב אָמַר רַ' יְהוֹשֻׁעַ בֶּן לֵוִי: בְּשָׁעָה שֶׁאָדָם הוֹלֵךְ בַּדֶּרֶךְ, אִיקוֹנְיָא1637 שֶׁל מַלְאָכִים מְהַלְּכִין לְפָנָיו וּמַכְרִיזִין
וְאוֹמְרִין: תְּנוּ מָקוֹם לְאִקוֹנִין1638 שֶׁל הַקָּדוֹשׁ־בָּרוּךְ־הוּא (שו“ט יז; דב”ר ד).



כג רַ' יוֹחָנָן הָיָה עוֹמֵד מִפְּנֵי זִקְנֵי
נָכְרִים, אָמַר: כַּמָּה פְגָעִים עָבְרוּ עַל אֵלּוּ. רָבָא לֹא הָיָה
עוֹמֵד, אֲבָל עוֹשֶׂה לָהֶם הִדּוּר1639.

אַבַּיֵּי הָיָה נוֹתֵן יָדוֹ לִזְקֵנִים1640. רָבָא מְשַׁגֵּר שְׁלִיחוֹ1641. רַב נַחֲמָן מְשַׁגֵּר סָרִיסָיו1642, אָמַר: אִלְמָלֵא תוֹרָה – כַּמָּה נַחֲמָן בַּר אַבָּא יֵשׁ בַּשּׁוּק1643 (קיד' לג.).



כד בֶּן־עַזַּאי הָיָה אוֹמֵר: אַל תְּהִי בָז לְכָל אָדָם וְאַל תְּהִי מַפְלִיג1644 לְכָל דָּבָר, שֶׁאֵין לְךָ אָדָם שֶׁאֵין לוֹ שָׁעָה1645 וְאֵין לְךָ דָבָר שֶׁאֵין לוֹ מָקוֹם (אב' ד).



כה “וְלֹא תַעֲלֶה בְמַעֲלֹת עַל־מִזְבְּחִי”1646 – וַהֲרֵי דְבָרִים
קַל־וָחֹמֶר: וּמָה אִם אֲבָנִים שֶׁאֵין בָּהֶן דַּעַת לֹא לְרָעָה וְלֹא
לְטוֹבָה, אָמַר הַקָּדוֹשׁ־בָּרוּךְ־הוּא: לֹא תִנְהַג בָּהֶן מִנְהַג
בִּזָּיוֹן – חֲבֵרְךָ, שֶׁהוּא בִדְמוּתוֹ שֶׁל מִי שֶׁאָמַר וְהָיָה
הָעוֹלָם, דִּין הוּא1647 שֶׁלֹּא תִנְהַג בּוֹ מִנְהַג בִּזָּיוֹן (מכיל' יתרו).



כו “כִּי אֶת־כָּל־מַעֲשֶׂה הָאֱלֹהִים יָבִא בְמִשְׁפָּט עַל כָּל־נֶעְלָם”1648 – אָמַר רַב: זֶה
הַהוֹרֵג כִּנָּה בִּפְנֵי חֲבֵרוֹ וְנִמְאָס בָּהּ; וּשְׁמוּאֵל אָמַר:
זֶה הָרָק בִּפְנֵי חֲבֵרוֹ וְנִמְאָס (חג' ה.).



כז שָׁנוּ רַבּוֹתֵינוּ: לְעוֹלָם יְהֵא אָדָם רַךְ כַּקָּנֶה1649 וְאַל יְהֵא קָשֶׁה כָּאָרֶז.

מַעֲשֶׂה בְּרַ' אֶלְעָזָר בְּרַ' שִׁמְעוֹן1650 שֶׁבָּא מִמִּגְדַּל־עֵדֶר1651 מִבֵּית רַבּוֹ, וְהָיָה רוֹכֵב עַל הַחֲמוֹר וּמְטַיֵּל
עַל־שְׂפַת הַנָּהָר וְשָׂמַח שִׂמְחָה גְדוֹלָה, וְהָיְתָה דַעְתּוֹ
גַּסָּה עָלָיו1652, מִפְּנֵי שֶׁלָּמַד תּוֹרָה
הַרְבֵּה. נִזְדַּמֵּן לוֹ אָדָם אֶחָד שֶׁהָיָה מְכֹעָר בְּיוֹתֵר. אָמַר
לוֹ: שָׁלוֹם עָלֶיךָ, רַבִּי! וְלֹא הֶחֱזִיר לוֹ. אָמַר לוֹ:
רֵיקָא1653! כַּמָּה מְכֹעָר1654
אוֹתוֹ הָאִישׁ! שֶׁמָּא כָל־בְּנֵי עִירְךָ מְכֹעָרִים
כְּמוֹתֶךָ. אָמַר לוֹ: וּמָה אֶעֱשֶׂה, לֵךְ לָאֻמָּן שֶׁעֲשָׂאַנִי
וְאֱמֹר לוֹ: כַּמָּה מְכֹעָר כְּלִי זֶה שֶׁעָשִׂיתָ. כֵּוָן שֶׁיָּדַע
רַ' אֶלְעָזָר בְּרַ' שִׁמְעוֹן בְּעַצְמוֹ שֶׁחָטָא, יָרַד מִן הַחֲמוֹר
וְנִשְׁתַּטַּח לְפָנָיו וְאָמַר לוֹ: נַעֲנֵיתִי לָךְ1655, מְחַל לִי! אָמַר לוֹ: אֵינִי מוֹחֵל לְךָ עַד שֶׁתֵּלֵךְ
לָאֻמָּן שֶׁעֲשָׂאַנִי וְתֹאמַר לוֹ: כַּמָּה מְכֹעָר כְּלִי זֶה
שֶׁעָשִׂיתָ.

הָיָה מְטַיֵּל אַחֲרָיו1656 עַד שֶׁהִגִּיעַ לְעִירוֹ. יָצְאוּ בְנֵי עִירוֹ לִקְרָאתוֹ
וְהָיוּ אוֹמְרִים לוֹ: שָׁלוֹם עָלֶיךָ, רַבִּי, רַבִּי! מוֹרִי, מוֹרִי!
אָמַר לָהֶם: לְמִי אַתֶּם קוֹרִין “רַבִּי, רַבִּי”? אָמְרוּ לוֹ: לָזֶה
שֶׁמְּטַיֵּל אַחֲרֶיךָ. אָמַר לָהֶם: אִם זֶה רַבִּי, אַל יִרְבּוּ
כְמוֹתוֹ בְּיִשְׂרָאֵל. אָמְרוּ לוֹ: מִפְּנֵי מָה? אָמַר לָהֶם: כָּךְ
וָכָךְ עָשָׂה לִי. אָמְרוּ לוֹ: אַף־עַל־פִּי־כֵן מְחַל לוֹ, שֶׁאָדָם
גָּדוֹל בַּתּוֹרָה הוּא. אָמַר לָהֶם: בִּשְׁבִילְכֶם הֲרֵינִי מוֹחֵל
לוֹ, וּבִלְבַד שֶׁלֹּא יְהֵא רָגִיל לַעֲשׂוֹת כֵּן.

מִיָּד נִכְנַס רַ' אֶלְעָזָר בְּרַ' שִׁמְעוֹן לְבֵית
הַמִּדְרָשׁ וְדָרַשׁ: לְעוֹלָם יְהֵא אָדָם רַךְ כַּקָּנֶה וְאַל יְהֵא
קָשֶׁה כָּאָרֶז (תענ' כ:; אדר"נ מא).



כח מִפְּנֵי מָה אֵין מְצוּיִן תַּלְמִידֵי־חֲכָמִים
לָצֵאת תַּלְמִידֵי־חֲכָמִים מִבְּנֵיהֶם? אָמַר רַב אָשֵׁי: מִשּׁוּם
שֶׁקּוֹרְאִים לִבְנֵי אָדָם חֲמוֹרִים (נדר' פא.).



כט מַעֲשֶׂה בְרַ' יַנַּאי שֶׁהָיָה מְהַלֵּךְ בַּדֶּרֶךְ וְרָאָה אָדָם אֶחָד שֶׁהָיָה מְשֻׁפָּע1657 בְּיוֹתֵר. אָמַר לוֹ [רַ' יַנַּאי]:
יַשְׁגִּיחַ1658, רַבִּי, לְהִתְקַבֵּל
אֶצְלֵנוּ? אָמַר לוֹ: הֵן. הִכְנִיסוֹ לְבֵיתוֹ, הֶאֱכִילוֹ וְהִשְׁקָהוּ.
בְּדָקוֹ בְּמִקְרָא וְלֹא מְצָאוֹ, בְּמִשְׁנָה וְלֹא מְצָאוֹ,
בְּאַגָּדָה וְלֹא מְצָאוֹ, בְּתַלְמוּד וְלֹא מְצָאוֹ. אָמַר לוֹ: טֹל
וּבָרֵךְ1659. אָמַר לוֹ: יְבָרֵךְ יַנַּאי בְּבֵיתוֹ1660. אָמַר לוֹ רַ' יַנָּאי: יָכוֹל
אַתָּה לוֹמַר מַה שֶׁאֲנִי אֹמַר לָךְ? אָמַר לוֹ: הֵן. אָמַר לוֹ: אֱמֹר:
אָכַל כֶּלֶב פִּתּוֹ שֶׁל יַנָּאי. עָמַד הָאוֹרֵחַ וּתְפָסוֹ לְרַ'
יַנַּאי וְאָמַר לוֹ: יְרֻשָּׁתִי אֶצְלְךָ וְאַתָּה מוֹנְעָהּ מִמֶּנִּי.
אָמַר לוֹ: מַהִי יְרֻשָּׁתְךָ אֶצְלִי? אָמַר לוֹ: פַּעַם אַחַת
עָבַרְתִּי לִפְנֵי בֵית־סֵפֶר וְשָׁמַעְתִּי קוֹל תִּינוֹקוֹת
שֶׁאוֹמְרִים: “תּוֹרָה צִוָּה־לָנוּ משֶׁה מוֹרָשָׁה קְהִלַּת
יַעֲקֹב”1661. – “מוֹרָשָׁה קְהִלַּת יַנַּאי”
לֹא נֶאֱמַר כָּאן, אֶלָּא “קְהִלַּת יַעֲקֹב”. אָמַר לוֹ: לָמָּה זָכִיתָ
לֶאֱכֹל עַל שֻׁלְחָנִי? אָמַר לוֹ: מִיָּמַי לֹא שָׁמַעְתִּי דָבָר רַע
וְהֶחֱזַרְתִּי לִבְעָלָיו1662, וְלֹא רָאִיתִי
שְׁנַיִם מְרִיבִים זֶה עִם זֶה וְלֹא עָשִׂיתִי שָׁלוֹם בֵּינֵיהֶם. אָמַר
לו רַ' יַנָּאי: כָּל־כָּךְ דֶּרֶךְ־אֶרֶץ אֶצְלְךָ וּקְרָאתִיךָ כָּלֶב!
(ויק"ר ט).



ל אָמְרוּ מִשּׁוּם רַ' יוֹסֵי אִישׁ הוּצָל: מִנַּיִן
הַיּוֹדֵעַ בַּחֲבֵרוֹ שֶׁהוּא גָדוֹל מִמֶּנּוּ אֲפִלוּ בְדָבָר אֶחָד,
שֶׁחַיָּב לִנְהָג־בּוֹ כָּבוֹד, שֶׁנֶּאֱמַר: “כָּל־קֳבֵל דִּי־רוּחַ
יַתִּירָא בֵּהּ וּמַלְכָּא עֲשִׁית לַהֲקָמוּתֵהּ
עַל־כָּל־מַלְכוּתָא1663”1664 (פסח' קיג:).



לא “וַיֹּאמֶר שְׁבוּ־פֹה1665 וַיֵּשֵׁבוּ”1666 – אָמַר רַ'
אֲלֶכְסַנְדְּרַי: מִכָּאן שְׁאֵין קָטָן רַשַּׁאי לֵישֵׁב עַד שֶׁיֹּאמַר
לוֹ הַגָּדוֹל: שֵׁב (ירוש' כת' פ“א, ה”א).



לב שָׁאַלוּ תַלְמִידָיו אֶת־רַ' נְחוּנְיָא בֶן
הַקָּנָה: בַּמָּה הֶאֱרַכְתָּ יָמִים? אָמַר לָהֶם: מִיָּמַי לֹא
נִתְכַּבַּדְתִּי בִּקְלוֹן חֲבֵרִי1667 וְלֹא עָלְתָה עַל מִטָּתִי קִלְלַת חֲבֵרִי, וַתְּרָן1668 בְּמָמוֹנִי הָיִיתִי.

“לֹא נִתְכַּבַּדְתִּי בִּקְלוֹן חֲבֵרִי” – כְּגוֹן רַב
הוּנָא, שֶׁהָיָה טָעוּן מַעְדֵּר עַל כְּתֵפוֹ; בָּא רַב חָנָא בַּר
חֲנִילַאי וּנְטָלוֹ מִמֶּנּוּ1669. אָמַר לוֹ:
אִם רָגִיל אַתָּה לִטְעוֹן בְּעִירְךָ – טְעָן, וְאִם לֹא – לְהִתְכַּבֵּד
בִּקְלוֹנְךָ אֵינִי רוֹצֶה. “וְלֹא עָלְתָה עַל־מִטָּתִי קִלְלַת חֲבֵרִי”
– כְּגוֹן מַר זוּטְרָא, כְּשֶׁהָיָה עוֹלֶה עַל־מִטָּתוֹ אָמַר: “יְהֵא
מָחוּל לְכָל־מִי שֶׁצִּעֲרָנִי”. “וַתְּרָן בְּמָמוֹנִי הָיִיתִי” –
שֶׁאָמַר מָר: אִיּוֹב וַתְּרָן בְּמָמוֹנוֹ הָיָה, שֶׁהָיָה מַנִּיחַ
פְּרוּטָה לַחֶנְוָנִּי מִמָּמוֹנוֹ. (מג' כח.).



לג אָמַר רַ' יוֹסֵי בְרַ' חֲנִינָא: הַמִּתְכַּבֵּד
בִּקְלוֹן חֲבֵרוֹ אֵין לוֹ חֵלֶק לָעוֹלָם הַבָּא (ירוש' חג' פ“ב, ה”א;
ב"ר א).



לד אָמַר רַ' יוֹחָנָן בֶּן־זַכָּאי: בֹּא וּרְאֵה
כַּמָּה גָדוֹל כְּבוֹד הַבְּרִיּוֹת: שׁוֹר שֶׁהָלַךְ
בְּרַגְלָיו1670 – חֲמִשָּׁה1671, שֶׂה שֶׁהִרְכִּיבוֹ עַל כְּתֵפוֹ – אַרְבָּעָה (ב"ק
עט:).



לה גָּדוֹל כְּבוֹד הַבְּרִיּוֹת, שֶׁדּוֹחֶה אֶת־לֹא־תַעֲשֶׂה1672 שֶׁבַּתּוֹרָה (בר' יט:).



לו “וְהָרַגְתָּ אֶת־הָאִשָּׁה וְאֶת־הַבְּהֵמָה”1673 – אִם אָדָם חָטָא, בְּהֵמָה מֶה חָטָאת? אֶלָּא מִפְּנֵי שֶׁבָּאָה תַקָּלָה1674
עַל יָדָהּ לָאָדָם, אָמְרָה תוֹרָה: תִּסָּקֵל; דָּבָר
אַחֵר: שֶׁלֹּא תְהֵא בְהֵמָה עוֹבֶרֶת בַּשּׁוּק וְיִהְיוּ אוֹמְרִים: זוֹ
בְהֵמָה שֶׁנִּסְקַל פְּלוֹנִי עַל יָדָהּ, עַל שׁוּם “וְלֹא יִהְיֶה־עוֹד
לְבֵית יִשְׂרָאֵל לְמִבְטָח מַזְכִּיר עָוןֹ”1675 (סנה' נד; ויק"ר כז).



לז "וְהִתְעַלַּמְתָּ מֵהֶם1676 1677 – פְּעָמִים שֶׁאַתָּה
מִתְעַלֵּם מֵהֶם. הָא כֵיצַד? אִם הָיָה זָקֵן וְאֵינָהּ לְפִי
כְבוֹדוֹ1678 (בר' יט:).



לח שָׁנוּ רַבּוֹתֵינוּ: אֵין מְכַבְּדִין לֹא
בִדְרָכִים וְלֹא בִגְשָׁרִים וְלֹא בְיָדַיִם
מְזֹהָמוֹת1679.

רָבִין וְאַבַּיֵּי הָיוּ מְהַלְּכִים בַּדָּרֶךְ.
הִקְדִּים חֲמוֹרוֹ שֶׁל רָבִין לְשֶׁל אַבַּיֵּי וְלֹא אָמַר לוֹ: יֵלֵךְ
מָר [בְּרֹאשׁ]. אָמַר: מִשֶּׁעָלָה אוֹתוֹ תַלְמִיד1680 מִמַּעֲרָבָא זָחָה עָלָיו דַּעְתּוֹ1681. כְּשֶׁהִגִּיעוּ לְפֶתַח בֵּית־הַכְּנֶסֶת אָמַר לוֹ: יִכָּנֵס
מָר. אָמַר לוֹ: וְעַד עַכְשָׁו לֹא מָר אֲנִי? אָמַר לוֹ: כָּךְ אָמַר רַ'
יוֹחָנָן: אֵין מְכַבְּדִין אֶלָּא בְּפֶתַח שֶׁיֶּשׁ בּוֹ מְזוּזָה (בר'
מו, מז).



לט אַנְשֵׁי גָלִיל חָסוּ עַל כְּבוֹדָם וְלֹא חָסוּ
עַל מָמוֹנָם; אַנְשֵׁי יְהוּדָה חָסוּ עַל מָמוֹנָם וְלֹא חָסוּ עַל
כְּבוֹדָם (ירוש' כת' סוף פ"ד).


––––––––


מ רַ' נְהוֹרַאי אוֹמֵר: כָּל־הַמְבַיֵּשׁ פְּנֵי
חֲבֵרוֹ סוֹף הוּא מִתְבַּיֵּשׁ; וְלֹא עוֹד, אֶלָּא
שֶׁמַּלְאֲכֵי־חַבָּלָה דוֹחֲפִים אוֹתוֹ וְטוֹרְדִים אוֹתוֹ מִן הָעוֹלָם
וּמַרְאִין קְלוֹנוֹ לְכָל־בָּאֵי עוֹלָם (כלה).



מא לֹא תְבַיֵּשׁ – וְלֹא תִתְבַּיֵּשׁ (מו"ק ט:).



מב דְּרָקֵק לְעֵיל עַל אַפֵּיהּ נָפֵל (הָרוֹקֵק לְמַעְלָה – עַל פָּנָיו נוֹפֵל) (קה"ר ז).

מג נוֹחַ לוֹ לְאָדָם שֶׁיַּפִּיל עַצְמוֹ לְתוֹךְ כּבְשַׁן הָאֵשׁ וְאַל יַלְבִּין1682 פְּנֵי
חֲבֵרוֹ בְּרַבִּים. מִנָּיִן? מִתָּמָר, שֶׁנֶּאֱמַר: “הִיא מוּצֵאת”
וגו'1683 (בר' מג:).



מד שָׁנָה תַנָּא לִפְנֵי רַב נַחֲמָן בַּר יִצְחָק:
כָּל־הַמַּלְבִּין פְּנֵי חֲבֵרוֹ בְּרַבִּים כְּאִלּוּ שׁוֹפֵךְ דָּמִים.
אָמַר לוֹ: יָפֶה אָמָרְתָּ, שֶׁרוֹאִים אָנוּ שֶׁהוֹלֶכֶת
אַדְמוּמִית1684 וּבָאָה חַוְרוּרִית (ב"מ נח:).



מה בּשֶׁת1685 – הַכֹּל לְפִי הַמְבַיֵּשׁ וְהַמִּתְבַּיֵּשׁ1686 (ב"ק פג:).



מו אָמַר רַ' חֲנִינָא: הַסּוֹטֵר לוֹעוֹ1687 שֶׁל חֲבֵרוֹ כְּאִלּוּ סוֹטֵר לוֹעָהּ שֶׁל שְׁכִינָה.

אָמַר רֵישׁ־לָקִישׁ: הַמַּגְבִּיהַּ יָדוֹ עַל חֲבֵרוֹ,
אַף־עַל־פִּי שֶׁלֹּא הִכָּהוּ, נִקְרָא רָשָׁע, שֶׁנֶּאֱמַר: “וַיֹּאמֶר
לָרָשָׁע לָמָּה תַכֶּה רֵעֶךָ”1688 –
“הִכִּיתָ” לֹא נֶאֱמַר אֶלָּא “תַכֶּה”, אַף־עַל־פִּי שֶׁלֹּא הִכָּהוּ
נִקְרָא רָשָׁע (סנה' נח:).



מז הַתּוֹקֵעַ לַחֲבֵרוֹ1689 נוֹתֵן לוֹ סָלַע1690. רַ' יְהוּדָה אוֹמֵר מִשּׁוּם רַ' יוֹסֵי הַגְּלִילִי: מָנֶה1691. סְטָרוֹ נוֹתֵן לוֹ מָאתַיִם זוּז,
לְאַחַר־יָדוֹ1692 נוֹתֵן לוֹ אַרְבַּע מֵאוֹת זוּז. צָרַם1693 בְּאָזְנוֹ, תָּלַשׁ
בִּשְׂעָרוֹ, רָקַק וְהִגִּיעַ בֹּו רֻקּוֹ, הֶעֱבִיר טַלִּיתוֹ מִמֶּנּוּ,
פָּרַע רֹאשׁ הָאִשָּׁה בַּשּׁוּק – נוֹתֵן לוֹ אַרְבַּע מֵאוֹת זוּז. זֶה
הַכְּלָל: הַכֹּל לְפִי כְבוֹדוֹ. אָמַר רַ' עֲקִיבָא: אֲפִלּוּ עֲנִיִּים
שֶׁבְּיִשְׂרָאֵל רוֹאִין אוֹתָם כְּאִלּוּ הֵם בְּנֵי־חוֹרִין שֶׁיָּרְדוּ
מִנִּכְסֵיהֶם, שֶׁהֵם בְּנֵי אַבְרָהָם יִצְחָק וְיַעֲקֹב.

וּמַעֲשֶׂה בְאֶחָד שֶׁפָּרַע רֹאשׁ הָאִשָּׁה בַּשּׁוּק,
בָּאָה לִפְנֵי רַ' עֲקִיבָא וְחִיְּבוֹ לִתֵּן לָהּ אַרְבַּע מֵאוֹת זוּז.
אָמַר לוֹ: רַבִּי, תֶּן לִי זְמָן, וְנָתַן לוֹ זְמָן. שְׁמָרָהּ1694 עוֹמֶדֶת עַל פֶּתַח
חֲצֵרָהּ וְשָׁבַר אֶת הַכַּד בְּפָנֶיהָ וּבוֹ כְאִסָּר
שָׁמֶן1695. גִּלְּתָה אֶת־רֹאשָׁהּ וְהָיְתָה מַטְפַּחַת1696 וּמַנַּחַת יָדָהּ עַל רֹאשָׁהּ.
הֶעֱמִיד עָלֶיהָ עֵדִים וּבָא לִפְנֵי רַ' עֲקִיבָא, אָמַר לוֹ: לְזוֹ
אֲנִי נוֹתֵן אַרְבַּע מֵאוֹת זוּז! אָמַר לוֹ: לֹא אָמַרְתָּ כְּלוּם;
הַחוֹבֵל בְּעַצְמוֹ, אַף־עַל־פִּי שֶׁאֵינוֹ רַשַּאי – פָּטוּר, אֲחֵרִים
שֶׁחָבְלוּ בוֹ חַיָּבִים, וְהַקּוֹצֵץ נְטִיעוֹתָיו אַף־עַל־פִּי
שֶׁאֵינוֹ רַשַּׁאי – פָּטוּר, אֲחֵרִים חַיָּבִים.

אַף־עַל־פִּי שֶׁהוּא נוֹתֵן לוֹ, אֵין נִמְחָל לוֹ עַד
שֶׁיְבַקֵּשׁ מִמֶּנּוּ, שֶׁנֶאֱמַר: “וְעַתָּה הָשֵׁב אֵשֶׁת־הָאִישׁ…
וְיִתְפַּלֵּל בַּעַדְךָ”1697. וּמִנַּיִן
שֶׁאִם לֹא מָחַל לוֹ שֶׁהוּא אַכְזָרִי, שֶׁנֶּאֱמַר: “וַיִּתְפַּלֵּל
אַבְרָהָם אֶל־הָאֱלֹהִים וַיִּרְפָּא אֱלֹהִים” וגו'1698.

שָׁנוּ רַבּוֹתֵינוּ: כָּל אֵלּוּ שֶׁאָמְרוּ1699 – דְּמֵי בָשְׁתּוֹ, אֲבָל צַעְרוֹ1700, אֲפִלּוּ הֵבִיא כָל־אֵילֵי נְבָיוֹת1701 שֶׁבָּעוֹלָם, אֵין נִמְחָל לוֹ עַד שֶׁיְבַקֵּשׁ מִמֶּנּוּ (ב"ק צ., צב:).




ג. אַהֲבַת הַבְּרִיוֹת וְשִׂנְאַת הַבְּרִיוֹת


מח “וְאָהַבְתָּ לְרֵעֲךָ כָּמוֹךָ”1702
– רַ' עֲקִיבָא אוֹמֵר: זֶה כְּלָל גָּדוֹל בַּתּוֹרָה1703.

רַ' שִׁמְעוֹן בֶּן אֶלְעָזָר אוֹמֵר: בִּשְׁבוּעָה
גְדוֹלָה נֶאֱמַר דָּבָר זֶה “וְאָהַבְתָּ לְרֵעֲךָ כָּמוֹךָ אֲנִי
יְיָ”1704 – אֲנִי יְיָ בְּרָאתִיו; אִם אַתָּה
אוֹהֲבוֹ – אֲנִי נֶאֱמָן לְשַׁלֵּם לְךָ שָׂכָר טוֹב, וְאִם לָאו – אֲנִי
דַיָּן לִפְרוֹעַ1705 (ספרא קדושים; אדר“נ הו”ש טז).



מט כָּךְ אָמַר לָהֶם הַקָּדוֹשׁ־בָּרוּךְ־הוּא
לְיִשְׂרָאֵל: בָּנַי, מָה אֲנִי מְבַקֵּשׁ מִכֶּם? הָא אֵינִי מְבַקֵּשׁ
אֶלָּא שֶׁתִּהְיוּ אוֹהֲבִים זֶה אֶת־זֶה וְתִהְיוּ מְכַבְּדִים זֶה
אֶת־זֶה (תדא"ר כו).



נ רַ' יְהוֹשֻׁעַ אוֹמֵר: עֵין הָרָע וְיֵצֶר הָרָע
וְשִׂנְאַת הַבְּרִיּוֹת מוֹצִיאִין אֶת־הָאָדָם מִן
הָעוֹלָם1706.

שִׂנְאַת הַבְּרִיּוֹת כֵּיצַד? מְלַמֵּד שֶׁלֹּא יְכַוֵּן
אָדָם לוֹמַר: אֱהַב אֶת־הַחֲכָמִים וּשְׂנָא אֶת־הַתַּלְמִידִים, אֱהַב
אֶת־הַתַּלְמִידִים וּשְׂנָא אֶת־עַמֵּי־הָאָרֶץ, אֶלָּא אֱהַב אֶת־כֻּלָּם
(אב' ב: אדר"נ טז).



נא אִם אוֹמְרִים עָלֶיךָ אֲחֵרִים דָּבָר רָע – אַל תַּעֲנֵם, גָּדוֹל יִהְיֶה בְעֵינֶיךָ כְּקָטָן1707. אִם אָמַרְתָּ עַל אֲחֵרִים דָּבָר רָע – קָטֹן יִהְיֶה
בְעֵינֶיךָ כְּגָדוֹל, עַד שֶׁתֵּלֵךְ וּתְפַיֵּס
עָלָיו1708. הֱוֵי אוֹהֵב אֶת־הַבְּרִיּוֹת
וּמְכַבְּדָן. הַעֲבֵר רְצוֹנְךָ מִפְּנֵי רְצוֹן חֲבֵרֶךָ, שֶׁכֵּן
עָשְׂתָה רָחֵל לְלֵאָה וְדָוִד לְשָׁאוּל (דא"ז א).



נב יְהוּדָה בֶן תֵּימָא הָיָה אוֹמֵר: הֱוֵי אוֹהֵב
אֶת־הַשָּׁמַיִם, יָרֵא מִן הַשָּׁמַיִם וְשָׂשׂ מִכָּל־מִצְוֹת. וְאִם
עָשִׂיתָ לַחֲבֵרְךָ רַע קִמְעָא1709 יְהֵא
בְּעֵינֶיךָ הַרְבֵּה, וְאִם עָשִׂיתָ לַחֲבֵרְךָ טוֹבָה הַרְבֵּה יְהֵא
בְּעֵינֶיךָ מְעַט. וְאִם עָשָׂה לְךָ חֲבֵרְךָ טוֹבָה קִמְעָא תְּהֵא
בְעֵינֶיךָ הַרְבֵּה, וְאִם עָשָׂה לְךָ רָעָה הַרְבֵּה תְּהֵא בְּעֵינֶיךָ
קִמְעָא (אדר"נ מא).



נג שָׁנוּ רַבּוֹתֵינוּ: “לֹא־תִשְׂנָא אֶת־אָחִיךָ בִּלְבָבֶךָ”1710 יָכוֹל לֹא יַכֶּנּוּ, לֹא יִסְטְרֶנּוּ1711, וְלֹא יְקַלְלֶנּוּ,
תַּלְמוּד לוֹמַר: “בִּלְבָבֶךָ” – בְּשִׂנְאָה שֶׁבַּלֵּב הַכָּתוּב
מְדַבֵּר (ערכ' טז:).



נד נֶאֱמַר: “לֹא־תִקֹּם וְלֹא־תִטֹּר אֶת־בְּנֵי עַמֶּךָ”1712 – הָיָה מְחַתֵּךְ בָּשָׂר
וְהִכְּתָה הַסַּכִּין לְיָדוֹ – תַּחֲזוֹר וְתַכֶּה
אֶת־יָדוֹ1713? (ירוש' נדר' פ“ט, ה”ד).



נה שָׁנִינוּ, אֵיזוֹ הִיא נְקִימָה וְאֵיזוֹ הִיא
נְטִירָה? נְקִימָה – אָמַר לוֹ: הַשְׁאִילֵנִי מַגָּלֶךָ. אָמַר לוֹ:
לָאו. לְמָחָר אָמַר לוֹ הוּא: הַשְׁאִילֵנִי קַרְדֻּמֶּךָ. אָמַר לוֹ:
אֵינִי מַשְׁאִילֶךָ, כְּדֶרֶךְ שֶׁלֹּא הִשְׁאַלְתָּנִי – זוֹ הִיא
נְקִימָה. וְאֵיזוֹ הִיא נְטִירָה? – אָמַר לוֹ: הַשְׁאִילֵנִי
קַרְדֻּמֶּךָ. אָמַר לוֹ: לָאו. לְמָחָר אָמַר לוֹ: הַשְׁאִילֵנִי
חֲלוּקֶךָ1714, אָמַר לוֹ: הֵילָךְ1715, וְאֵינִי כְמוֹתְךָ שֶׁלֹּא הִשְׁאַלְתָּנִי – זוֹ הִיא נְטִירָה (יומא כג.; ע"י).



נו כָּל־אַהֲבָה שֶׁהִיא תְלוּיָה בְדָבָר – בָּטֵל
דָּבָר בְּטֵלָה אַהֲבָה, וְשֶׁאֵינָהּ תְּלוּיָה בְדָבָר – אֵינָהּ
בְּטֵלָה לְעוֹלָם. אֵיזוֹ הִיא אַהֲבָה שֶׁהִיא תְּלוּיָה בְדָבָר? זוֹ
אַהֲבַת אַמְנוֹן וְתָמָר, וְשְׁאֵינָהּ תְלוּיָה בְדָבָר – זוֹ אַהֲבַת
דָּוִד וִיהוֹנָתָן (אב' ה).



נז כָּל אַהֲבָה שֶׁאֵין עִמָּהּ תּוֹכָחָה אֵינָהּ אַהֲבָה (ב"ר נד).



נח שָּׁנוּ מִשּׁוּם רַ' שִׁמְעוֹן בֶּן אֶלְעָזָר: אַהֲבָה מְבַטֶּלֶת שׁוּרָה שֶׁל גְּדֻלָּה1716 – מֵאַבְרָהָם, שֶׁנֶּאֱמַר: “וַיַּשְׁכֵּם אַבְרָהָם בַּבֹּקֶר
וַיַּחֲבשׁ אֶת־חֲמֹרוֹ”1717 – וְלֹא הָיוּ לוֹ
כַמָּה עֲבָדִים? שִׂנְאָה מְבַטֶּלֶת שׁוּרָה שֶׁל גְּדֻלָּה –
מִבִּלְעָם, שֶׁנֶּאֱמַר: “וַיָּקָם בִּלְעָם בַּבֹּקֶר וַיַּחֲבשׁ
אֶת־אֲתֹנוֹ”1718 – וְלֹא הָיוּ לוֹ כַמָּה עֲבָדִים? (סנה' קה:; ב"ר נה).



נט אַהֲבָה מְקַלְקֶלֶת אֶת־הַשּׁוּרָה וְשִׂנְאָה מְקַלְקֶלֶת אֶת־הַשּׁוּרָה (ב"ר נה).



ס כִּי רְחִימְתִּין הֲוָת עַזִּיזָא אַפּוּתְיָא
דְסַפְסֵירָא שְׁכִיבָן, הַשְׁתָּא דְּלָא עַזִּיזָא רְחִימְתִּין –
פּוּרְיָא בַּר שִׁתִּין גַרְמִידִין לָא סַגִּי לָן (כְּשֶׁאַהֲבָתֵנוּ
הָיְתָה עַזָּה – עַל רָחְבָּהּ שֶׁל חֶרֶב שָׁכָבְנוּ; עַתָּה שֶׁאֵין
אַהֲבָתֵנוּ עַזָּה – מִטָּה בַת שִׁשִּׁים אַמּוֹת לֹא דַיָּהּ לָנוּ)
(סנה' ז.).



סא נוֹחַ לִקְנוֹת שׂוֹנֵא וְקָשֶׁה לִקְנוֹת אוֹהֵב (ילק"ש ואתחנן).



סב אֵיזֶהוּ גִּבּוֹר שֶׁבְּגִבּוֹרִים? מִי שֶׁעוֹשֶׂה שׂוֹנְאוֹ אוֹהֲבוֹ1719 (אדר"נ כג).



סג הַמָּשָׁל אוֹמֵר: מַה שֶּׁבְּלִבְּךָ עַל חֲבֵרֶךָ1720 – מַה שֶּׁבְּלִבּוֹ עָלֶיךָ (ספר דברים; תנה"ק שלח).



סד מָקוֹם שֶׁלִבִּי אוֹהֵב לְשָׁם רַגְלַי מוֹלִיכוֹת אוֹתִי (מכיל' יתרו).



סה שָׁנוּ רַבּוֹתֵינוּ: שְׁלשָה אוֹהֲבִים זֶה
אֶת־זֶה; אֵלּוּ הֵם: הַגֵּרִים וְהָעֲבָדִים וְהָעוֹרְבִים. שְׁלשָׁה
שׂוֹנְאִים זֶה אֶת־זֶה; אֵלּוּ הֵם: הַכְּלָבִים וְהַתַּרְנְגֹלִים
וְהַחַבָּרִים1721 וְיֵשׁ אוֹמְרִים: אַף תַּלְמִידֵי־חֲכָמִים שֶׁבְּבָבֶל (פסח' קיג:).




ד. חָבֵר


סו “וַיֹּאמֶר יְיָ אֶל משֶׁה קַח־לְךָ אֶת־יְהוֹשֻׁעַ”1722 – אֵין “קַח” אֶלָּא
לְשׁוֹן לְקִיחָה, לְפִי שֶׁאֵין נִקְנֶה אֶלָּא בִקְשִׁי־קְשָׁיִין.
מִכָּאן אָמְרוּ: יִקְנֶה אָדָם חָבֵר לְעַצְמוֹ לִהְיוֹת קוֹרֵא עִמּוֹ
וְשׁוֹנֶה עִמּוֹ וְאוֹכֵל עִמּוֹ וְשׁוֹתֶה עִמּוֹ וּמְגַלֶּה לוֹ
כָּל־סְתָרָיו (ספרי וילך; אדר"נ ח).



סז אוֹ חַבְרוּתָא אוֹ מִיתוּתָא1723 (אוֹ חֲבוּרָה אוֹ מִיתָה) (תענ' כג).



סח אוֹ חֲבֵרִים כַּחֲבֵרָיו שֶׁל אִיּוֹב1724 אוֹ מִיתָה (ב"ב טז:).



סט “טוֹבִים הַשְּׁנַיִם מִן־הָאֶחָד”1725 – רַ' מֵאִיר כְּשֶׁהָיָה רוֹאֶה אָדָם יוֹצֵא יְחִידִי
לַדֶּרֶךְ הָיָה קוֹרֵא לוֹ: “לֵךְ לְשָׁלוֹם,
בַּעַל־מִיתָה!”1726; שְׁנַיִם – הָיָה קוֹרֵא לָהֶם: “שָׁלוֹם לָכֶם, בַּעֲלֵי־מְרִיבָה!”1727; שׁלשָׁה – קָרָא לָהֶם: “שָׁלוֹם לָכֶם,
בַּעֲלֵי־שָׁלוֹם!”1728 (קה"ר ד).



ע אָמְרֵי אֱנָשֵׁי: אִי דָלֵית דּוּרָא1729
– דָּלֵינָא וְאִי לָא – לָא דָלֵינָא (הַבְּרִיּוֹת
אוֹמְרִין: אִם תַּגְבִּיהַּ הַמַּשָּׂא – אַגְבִּיהַּ, וְאִם לֹא – לֹא
אַגְבִּיהַּ) (ב"ק צב:).



עא אֵיזוֹהִי דֶרֶךְ יְשָׁרָה שֶׁיִּדְבַּק בָּהּ הָאָדָם?
רַ' יְהוֹשֻׁעַ אוֹמֵר: חָבֵר טוֹב. רַ' יוֹסֵי אוֹמֵר: שָׁכֵן
טוֹב.

אֵיזוֹהִי דֶרֶךְ רָעָה שֶׁיִּתְרַחֵק מִמֶּנָּה הָאָדָם?
רַ' יְהוֹשֻׁעַ אוֹמֵר: חָבֵר רָע. רַ' יוֹסֵי אוֹמֵר: שָׁכֵן רָע (אב'
ב).



עב נִתַּאי הָאַרְבֵּלִי אוֹמֵר: הַרְחֵק מִשָּׁכֵן רָע וְאַל תִּתְחַבֵּר לְרָשָׁע (שם א).



עג “הוֹלֵךְ אֶת־חֲכָמִים יֶחְכָּם”1730
– מָשָׁל לְמִי שֶׁנִּכְנַס לַחֲנוּתוֹ שֶׁל בַּשָּׂם1731, אַף־עַל־פִּי שֶׁאֵינוֹ מוֹכֵר
לוֹ וְאֵינוֹ לוֹקֵחַ מִמֶּנּוּ, הוּא יוֹצֵא וְרֵיחוֹ וְרֵיחַ בְּגָדָיו
מְבֻשָּׂמִים, וְאֵין רֵיחוֹ זָז מִמֶּנּוּ כָּל־הַיּוֹם.

“וְרֹעֶה כְסִילִים יֵרוֹעַ”1732 – מָשָׁל לְאֶחָד שֶׁנִּכְנַס לַחֲנוּתוֹ שֶׁל
בּוּרְסִי1733, אַף־עַל־פִּי שֶׁאֵינוֹ מוֹכֵר
לוֹ וְאֵינוֹ לוֹקֵחַ מִמֶּנּוּ, הוּא יוֹצֵא וְרֵיחוֹ וְרֵיחַ בְּגָדָיו
מְלֻכְלָכִים1734, וְאֵין רֵיחוֹ וְרֵיחַ בְּגָדָיו זָז מִמֶּנּוּ כָּל־הַיּוֹם (מד' משלי).



עד אָמַר לוֹ רָבָא לְרַבָּה בַר מָרִי: מִנַּיִן לְדָבָר זֶה שֶׁאוֹמְרִים הַבְּרִיּוֹת: מְטַיֵל וְאָזֵל1735
דִּקְלָא בִישָׁא גַּבֵּי קְנֵי דִשְׂרָכֵי (מְטַיֵּל
וְהוֹלֵךְ דֶּקֶל רַע אֵצֶל אִילָנֵי־סְרָק)? אָמַר לוֹ: דָּבָר זֶה
כָּתוּב בַּתּוֹרָה וְשָׁנוּי בַּנְּבִיאִים וּמְשֻׁלָּש בַּכְּתוּבִים,
וְשָׁנִינוּ בַמִּשְׁנָה, וְשָׁנִינוּ בְּבָרַיְתָא. כָּתוּב בַּתּוֹרָה,
שֶׁנֶּאֱמַר: “וַיֵּלֶךְ עֵשָׂו אֶל־יִשְׁמָעֵאל”1736; שָׁנוּי בַּנְּבִיאִים. שֶׁנֶּאֱמַר: “וַיִּתְלַקְטוּ
אֶל־יִפְתָּח אֲנָשִׁים רֵיקִים וַיֵּצְאוּ עִמּוֹ”1737; מְשֻׁלָּשׁ בַּכְּתוּבִים, שֶׁנֶּאֱמַר: “כָּל־עוֹף לְמִינוֹ
יִשְׁכּוֹן וּבְנֵי־אָדָם לְדוֹמֶה לּוֹ”1738;
שָׁנִינוּ בַמִּשְׁנָה: כָּל־הַמְחֻבָּר לְטָמֵא – טָמֵא, כָּל הַמְחֻבָּר
לְטָהוֹר – טָהוֹר; וְשָׁנִינוּ בְּבָרַיְתָא: רַ' אֱלִיעֶזֶר אוֹמֵר: לֹא
לְחִנָּם הָלַךְ זַרְזִיר1739 אֵצֶל עוֹרֵב אֶלָּא מִפְּנֵי שֶׁהוּא מִינוֹ. (ב"ק צב:).



עה בִּימֵי רַ' חִיָּא רַבָּה עָלָה זַרְזִיר אֶחָד
לְאֶרֶץ־יִשְׂרָאֵל, בָּאוּ וְהֵבִיאוּ אוֹתוֹ לְפָנָיו, אָמְרוּ לוֹ:
מַהוּ שֶׁנֹּאכַל אוֹתוֹ?1740 אָמַר לָהֶם:
לְכוּ וּתְנוּ אוֹתוֹ עַל הַגָּג, וְכָל־עוֹף שֶׁיָּבוֹא וְיִשְׁכֹּן
אֶצְלוֹ מִמִּינוֹ הוּא. הָלְכוּ וּנְתָנוּהוּ עַל הַגָּג, וּבָא עוֹרֵב
מִצְרִי וְשָׁכַן אֶצְלוֹ. אָמַר [רַ' חִיָּא]: טָמֵא הוּא, שֶׁהוּא
מִינוֹ, שֶׁנֶּאֱמַר: “אֶת כָּל־עֹרֵב לְמִינוֹ”1741. אָמְרוּ: לֹא הָלַךְ עוֹרֵב אֵצֶל זַרְזִיר אֶלָּא שֶׁהוּא
מִינוֹ (ב"ר סה).



עו אֵין אָרוּר מִתְדַּבֵּק בְּבָרוּךְ (שם: ט).



עז אֵין אָדָם דָּר עִם נָחָשׁ בִּכְפִיפָה1742 אֶחָת (יבמ' קיב.).



עח הַמִּדַּבֵּק בְּעוֹבְרֵי עֲבֵרָה, אַף־עַל־פִּי
שֶׁלֹּא עָשָׂה כְמַעֲשֵׂיהֶם, הֲרֵי זֶה מְקַבֵּל פֻּרְעָנוּת כְּיוֹצֵא
בָהֶם (אדר"נ ו).



עט אָמַר אַבַּיֵּי: אוֹי לְרָשָׁע אוֹי לִשְׁכֵנוֹ; טוֹב לְצַדִּיק טוֹב לִשְׁכֵנוֹ (סוכה נו:).



פ בַּהֲדֵי הוּצָא1743 לָקֵי כְרַבָּא (עִם הַקּוֹץ לוֹקֶה הַכְּרוּב) (ב"ק
צב.).


––––––––


פא שָׁנִינוּ: רַבִּי אוֹמֵר, לְעוֹלָם לֹא יַרְבֶּה אָדָם רֵעִים בְּתוֹךְ בֵּיתוֹ, שֶׁנֶּאֱמַר: “אִישׁ רֵעִים1744
לְהִתְרוֹעֵעַ1745”1746 (סנה' ק.).



פב לְעוֹלָם יְהֵא אָדָם יוֹדֵעַ אֵצֶל מִי הוּא
יוֹשֵׁב, וְאֵצֶל מִי הוּא עוֹמֵד, וְאֵצֶל מִי הוּא
מֵסֵב1747, וְאֵצֶל מִי הוּא מֵסִיחַ1748, וְאֵצֶל מִי הוּא חוֹתֵם שְׁטָרוֹתָיו (דא"ז ה).



פג שָׁנִינוּ: כָּךְ הָיוּ נְקִיֵּי הַדַּעַת
שֶׁבִּירוּשָׁלַיִם עוֹשִׂים: לֹא הָיוּ חוֹתְמִים עַל הַשְּׁטָר אֶלָּא
אִם כֵּן יוֹדְעִים מִי חוֹתֵם עִמָּהֶם, וְלֹא הָיוּ יוֹשְׁבִים בַּדִּין
אֶלָּא אִם כֵּן יוֹדְעִים מִי יוֹשֵׁב עִמָּהֶם, וְלֹא הָיוּ נִכְנָסִים
בִּסְעֻדָּה אֶלָּא אִם כֵּן יוֹדְעִים מִי מֵסֵב עִמָּהֶם. (סנה'
כג.).


––––––––


פד אָמַר רַ' חִיָּא בַר אַבָּא אָמַר רַ' יוֹחָנָן: אֶחָד מִן הָאַחִים שֶׁמֵּת יִדְאֲגוּ1749 כָל־הָאַחִים כֻּלָּם; אֶחָד מִבְּנֵי הַחֲבוּרָה שֶׁמֵּת
תִּדְאַג כָּל הַחֲבוּרָה כֻלָּהּ (שבת קה, קו).



פה חֲבוּרָה וּמִשְׁפָּחָה כָּך הֵן דּוֹמוֹת – לְכִפַּת אֲבָנים1750, אַתָּה נוֹטֵל מִמֶּנָּה אֶבֶן אַחַת וְכֻלָּהּ מִתְרוֹעָעַת1751 (ב"ר ק).




ה. מִדּוֹת וְדֶרֶךְ־אֶרֶץ שֶׁבֵּין אָדָם לַחֲבֵרוֹ


פו רַ' מַתְיָא בֶן חָרָשׁ אוֹמֵר: הֱוֵי מַקְדִּים בִּשְׁלוֹם כָּל־אָדָם (אב' ד).



פז אָמְרוּ עָלָיו עַל רַ' יוֹחָנָן בֶּן־זַכַּאי,
שֶׁלֹּא הִקְדִּימוֹ אָדָם שָׁלוֹם מֵעוֹלָם, וַאֲפִלּוּ נָכְרִי בַשּׁוּק
(בר' יז.).



פח אָמַר רַב חֶלְבּוֹ אָמַר רַב הוּנָא:
כָּל־שֶׁיּוֹדֵעַ בַּחֲבֵרוֹ שֶׁהוּא רָגִיל לִתֶּן לוֹ שָׁלוֹם יַקְדִּים
לוֹ שָׁלוֹם, שֶׁנֶּאֱמַר: “בַּקֵּשׁ שָׁלוֹם
וְרָדְפֵהוּ”1752; וְאִם נָתַן לוֹ וְלֹא הֶחֱזִיר, נִקְרָא גַזְלָן, שֶׁנֶּאֱמַר: “גְּזֵלַת הֶעָנִי1753
בְּבָתֵּיכֶם”1754 (שם ו:).


––––––––


פט לְעוֹלָם אַל יִפָּטֵר1755 אָדָם לֹא מֵאֵצֶל רַבּוֹ וְלֹא מֵאֵצֶל חֲבֵרוֹ אֶלָּא אִם כֵּן
נוֹטֵל הֵימֶנּוּ רְשׁוּת, וְיִלְמְדוּ כָל־אָדָם דֶּרֶךְ־אֶרֶץ מִן
הַמָּקוֹם, כִּבְיָכוֹל, שֶׁאָמַר לוֹ לְאַבְרָהָם: הֲרֵינִי נִפְטָר
מִמֶּךָּ, שֶׁנֶּאֱמַר: "וַיֵּלֶךְ יְיָ כַּאֲשֶׁר כִּלָּה לְדַבֵּר
אֶל־אַבְרָהָם וְאַבְרָהָם שָׁב לִמְקֹמוֹ:1756.

לְעוֹלָם אַל יִכָּנֵס אָדָם פִּתְאֹם לְבֵית חֲבֵרוֹ,
וְיִלְמְדוּ כָל־אָדָם דֶּרֶךְ אֶרֶץ מִן הַמָּקוֹם, שֶׁעָמַד עַל פֶּתַח
הַגָּן וְקָרָא לוֹ לְאָדָם, שֶׁנֶּאֱמַר: “וַיִּקְרָא יְיָ אֱלֹהִים
אֶל־הָאָדָם וַיֹּאמֶר לוֹ אַיֶּכָּה”1757.

מַעֲשֶׂה בְּאַרְבָּעָה זְקֵנִים שֶׁהָלְכוּ לְמַלְכוּת הַפְּנִימִית1758, וְאֵלּוּ הֵם: רַבָּן
גַּמְלִיאֵל וְרַ' יְהוֹשֻׁעַ וְרַ' אֶלְעָזָר בֶּן עֲזַרְיָה וְרַ'
עֲקִיבָא. וְהָיָה לָהֶם פִּילוֹסוֹפוֹס1759 אֶחָד חָבֵר שָׁם. אָמַר לוֹ רַ' יְהוֹשֻׁעַ לְרַבָּן
גַּמְלִיאֵל: רַבִּי, רְצוֹנְךָ שֶׁנְּקַבֵּל פְּנֵי פִילֹוסוֹפוֹס
חֲבֵרֵנוּ? אָמַר לוֹ: לָאוֹ. בְּשַׁחֲרִית אָמַר לוֹ: רַבִּי, רְצוֹנְךָ
וּנְּקַבֵּל פְּנֵי פִילֹוסוֹפוֹס חֲבֵרֵנוּ? אָמַר לוֹ: הֵן. הָלְכוּ
וְעָמְדוּ עַל פִּתְחוֹ שֶׁל פִּילוֹסוֹפוֹס וְטָפַח1760 רַ' יְהוֹשֻׁעַ עַל הַדָּלֶת. וְהָיָה פִילוֹסוֹפוֹס הַהוּא
מְחַשֵּׁב בְּדַעְתּוֹ וְאוֹמֵר: אֵין זוֹ דֶרֶךְ־אֶרֶץ אֶלָּא שֶׁל חָכָם.
פַּעַם שְׁנִיָּה – עָמַד וְרָחַץ פָּנָיו יָדָיו וְרַגְלָיו. פַּעַם
שְׁלִישִׁית – עָמַד וּפָתַח אֶת־הַדֶּלֶת וְרָאָה אֶת־חַכְמֵי
יִשְׂרָאֵל1761 בָּאִים: רַבָּן גַּמְלִיאֵל
בְּאֶמְצַע וְרַ' יְהוֹשֻׁעַ וְרַ' אֶלְעָזָר בֶּן עֲזַרְיָה מִימִינוֹ
וְרַ' עֲקִיבָא מִשְּׂמֹאלוֹ. וְהָיָה פִילוֹסוֹפוֹס מְחַשֵּׁב בְּדַעְתּוֹ
וְאוֹמֵר: הֵיאַךְ אֶתֵּן שָׁלוֹם לְחַכְמֵי יִשְׂרָאֵל? אִם אוֹמֵר אֲנִי:
שָׁלוֹם עָלֶיךָ, רַבַּן גַּמְלִיאֵל – הֲרֵינִי מְבַזֶּה אֶת־חַכְמֵי
יִשְׂרָאֵל; אִם אוֹמֵר אֲנִי: שָׁלוֹם עֲלֵיכֶם, חַכְמֵי יִשְׂרָאֵל –
הֲרֵינִי מְבַזֶּה אֶת־רַבָּן גַּמְלִיאֵל1762,
כֵּוָן שֶׁהִגִּיעַ אֶצְלָם אָמַר לָהֶם: שָׁלוֹם עֲלֵיכֶם,
חַכְמֵי־יִשְׂרָאֵל, וּלְרַבָּן גַּמְלִיאֵל בָּרֹאשׁ (ד"א ה; כלה
ז).



צ “וַיִּקְרָא אֶל־משֶׁה וַיְדַבֵּר יְיָ אֵלָיו”1763 – לָמָה הִקְדִּים קְרִיאָה
לְדִבּוּר? לִמְּדָה תוֹרָה דֶּרֶךְ־אֶרֶץ, שֶׁלֹּא יֹאמַר אָדָם דָּבָר
לַחֲבֵרוֹ אֶלָּא אִם כֵּן קוֹרְאֵהוּ (יומא ד:).



צא אָמַר רַ' שִׁמְעוֹן בֶּן יוֹחָאי: הַנִּכְנָס
לְבֵיתוֹ פִּתְאֹם, וְאֵין צָרִיךְ לוֹמַר לְתוֹךְ בֵּיתוֹ שֶׁל חֲבֵרוֹ –
הַקָּדוֹשׁ־בָּרוּךְ־הוּא שׂוֹנְאוֹ, אַף אֲנִי אֵינִי אוֹהֲבוֹ.

רַב אָמַר: אַל תִּכָּנֵס לָעִיר פִּתְאֹם וְאַל תִּכָּנֵס לַבַּיִת פִּתְאֹם.

רַ' יוֹחָנָן כְּשֶׁהָיָה עוֹלֶה לִשְׁאֹל בִּשְׁלוֹמוֹ שֶׁל רַ' חֲנִינָא הָיהָ מְכַעְכֵּעַ1764, עַל שׁוּם “וְנִשְׁמַע קוֹלוֹ בְּבֹאוֹ”1765 (ויק"ר כא).



צב רַב יִרְמְיָה עָלָה אֵצֶל רַב אַסִּי, מָזַג לוֹ כּוֹס. הִתְחִיל [רַב יִרְמְיָה] לְהִסְתַּכֵּל בּוֹ1766. אָמְרָה לוֹ אִשְׁתּוֹ: רְאֵה מַהוּ עוֹשֶׂה! אָמַר לָהּ:
נוֹהֵג הוּא בְּשִׁיטָתוֹ שֶׁל רַבּוֹ, שֶׁשָּׁנָה רַ' חִיָּא: מִסְתַּכֵּל
הוּא מַה שֶׁבַּכּוֹס וּמַה שֶּׁבַּקְּעָרָה וְאֵינוֹ
חוֹשֵׁשׁ1767 (ירוש' שבת פ“א, ה”ג).


––––––––


צג שַׁמַּאי אוֹמֵר: הֱוֵי מְקַבֵּל אֶת־כָּל־הָאָדָם בְּסֵבֶר פָּנִים יָפוֹת. (אב' א).



צד הַמְקַבֵּל אֶת־חֲבֵרוֹ בְּסֵבֶר פָּנִים יָפוֹת1768, אֲפִלּוּ לֹא נָתַן לוֹ כְּלוּם,
מַעֲלֶה עָלָיו הַכָּתוּב כְּאִלּוּ נָתַן לוֹ כָּל־מַתָּנוֹת טוֹבוֹת
שֶׁבָּעוֹלָם (אדר"נ יג).



צה הַמְקַבֵל פְּנֵי חֲבֵרוֹ כְּאִלּוּ מְקַבֵּל פְּנֵי שְׁכִינָה (ירוש' עיר' פ“ה, ה”א).



צו רַ' יִשְׁמָעֵאל אוֹמֵר: הֱוֵי מְקַבֵּל אֶת־כָּל הָאָדָם בְּשִׂמְחָה (אב' ג).



צז שְׁלשָׁה דְבָרִים מְאַהֲבִין אֶת־הָאָדָם
לַבְּרִיּוֹת: יָד פְּשׁוּטָה וְשֻׁלְחָן־עָרוּךְ וְקַלּוּת־רֹאשׁ (אדר“נ,
הוצ”ש נו"ב, לא).



צח אָמַר רַ' יְהוֹשֻׁעַ בֶּן לֵוִי: הָרוֹאֶה
אֶת־חֲבֵרוֹ לְאַחַר שְׁלשִׁים יוֹם, אוֹמֵר: “בָּרוּךְ שֶׁהֶחֱיָנוּ
וְקִיְּמָנוּ וְהִגִּיעָנוּ לַזְּמַן הַזֶּה”; לְאַחַר שְׁנֵים עָשָׂר
חֹדֶשׁ – אוֹמֵר: “בָּרוּךְ מְחַיֵּה הַמֵּתִים1769” (בר' נח:).



צט רַב פַּפָּא וְרַב הוּנָא בְּנוֹ שַׁל רַב
יְהוֹשֻׁעַ הָיוּ מְהַלְכִים בַּדֶּרֶךְ. פָּגְעוּ בוֹ בְּרַב חֲנִינָא
בְּנוֹ שֶׁל רַב אִיקָא, אָמְרוּ לוֹ: בְּשָׁעָה שֶׁאָנוּ רוֹאִים אוֹתְךָ
הֲרֵינוּ מְבָרְכִים עָלֶיךָ שְׁתָּיִם: “בָּרוּךְ שֶׁחָלַק מֵחָכְמָתוֹ
לִירֵאָיו”, וְ“שֶׁהֶחֱיָנוּ”. אָמַר לָהֶם: אַף אֲנִי כֵּוָן שֶׁאֲנִי
רוֹאֶה אֶתְכֶם אַתֶּם חֲשׁוּבִים עָלַי כְּשִׁשִּׁים רִבּוֹא יִשְׂרָאֵל
וַאֲנִי מְבָרֵךְ עֲלֵיכֶם שָׁלשׁ: אוֹתָן הַשְּׁתַּיִם וּ“בָרוּךְ
חֲכַם־הָרָזִים1770” (שם).


––––––––


ק שָׁנָה רַב דִּימִי אָחִיו שֶׁל רַב סָפְרָא:
לְעוֹלָם אַל יְסַפֵּר אָדָם בְּטוֹבָתוֹ שֶׁל חֲבֵרוֹ, שֶׁמִּתּוֹךְ
טוֹבָתוֹ בָּא לִידֵי רָעָתוֹ.

כְּשֶׁבָּא רַב דִּימִי אָמַר: מַהוּ שֶׁנֶּאֱמַר:
“מְבָרֵךְ רֵעֵהוּ בְּקוֹל גָּדוֹל בַּבֹּקֶר הַשְׁכֵּים קְלָלָה תֵּחָשֶׁב
לוֹ”1771? – כְּגוֹן שֶׁנִּזְדַּמֵּן לְפֻנְדָּק
וְטָרְחוּ לְפָנָיו יָפֶה, לְמָחָר יָצָא וְיָשַׁב בַּשּׁוּק וְאָמַר:
הַמָּקוֹם יְבָרֵךְ אֶת־פְּלוֹנִי, שֶׁכָּךְ טָרַח לְפָנָי, – וְשׁוֹמְעִים
בְּנֵי אָדָם וְהוֹלְכִים וּמַטְרִיחִים אוֹתוֹ (ערכ' טז.).



קא אָמַר רַ' יִרְמְיָה בֶן אֶלְעָזָר: מִקְצָת
שִׁבְחוֹ שֶׁל אָדָם אוֹמְרִים בְּפָנָיו וְכֻלּוֹ שֶׁלֹּא בְּפָנָיו.
מִקְצָת שִׁבְחוֹ בְּפָנָיו, שֶׁנֶּאֱמַר: “כִּי־אֹתְךָ רָאִיתִי צַדִּיק
לְפָנַי1772 בַּדּוֹר הַזֶּה”1773; וְכֻלּוֹ שֶׁלֹּא בְּפָנָיו, שֶׁנֶּאֱמַר: “אִישׁ צַדִּיק תָּמִים הָיָה בְּדֹרֹתָיו”1774
(עיר' יח:).



קב “וַיֹּאמֶר לָהֶם לָמָּה תַעֲשׂוּן כַּדְּבָרִים
הָאֵלֶּה אֲשֶׁר אָנֹכִי שֹׁמֵעַ אֶת־דִּבְרֵיכֶם רָעִים מֵאֵת כָּל־הָעָם
אֵלֶּה”1775 – אָמַר רַ' אַבָּהוּ: לִמְּדַתְךָ
תוֹרָה דֶּרֶךְ־אֶרֶץ, כְּשְׁתְּהֵא שׁוֹמֵעַ טוֹבָתוֹ שֶׁל חֲבֵרְךָ
תְּהֵא אוֹמְרָהּ מִפִּי אוֹמְרָהּ, וּכְשֶׁתְּהֵא שׁוֹמֵעַ רָעָתוֹ תְּהֵא
אוֹמְרָהּ מִפִּי אֲחֵרִים1776 (מד"ש ז).


––––––––


קג רַ' שִׁמְעוֹן בֶּן אֶלְעָזָר אוֹמֵר: אַל תְּרַצֶּה אֶת־חֲבֵרְךָ בִּשְׁעַת כַּעְסוֹ1777,
וְאַל תְּנַחֲמֵהוּ בְּשָׁעָה שֶׁמֵּתוֹ מֻטָּל
לְפָנָיו1778, וְאַל תִּשְׁאַל לוֹ1779 בִּשְׁעַת נִדְרוֹ1780, וְאַל תִּשְׁתַּדֵּל לִרְאוֹתוֹ בִּשְׁעַת
קַלְקָלָתוֹ1781 (אב' ד).


––––––––


קד אָמַר רַ' יוֹסֵי: מִיָּמַי לֹא עָבַרְתִּי עַל
דִּבְרֵי חֲבֵרָי, יוֹדֵעַ אֲנִי בְעַצְמִי שֶׁאֵינִי כֹהֵן, אִם אוֹמְרִים
לִי חֲבֵרַי: “עֲלֵה לְדוּכָן1782” – אֲנִי עוֹלֶה (שבת קיז:).



קה שָׁאַל רַ' עֲקִיבָא אֶת־רַ' נְחוּנְיָא הַגָּדוֹל:
בַּמֶּה הֶאֱרַכְתָּ יָמִים? בָּאוּ סָרִיסָיו
וְהִכּוּהוּ1783. עָלָה וְיָשַׁב בְּרֹאשׁ
הַדָּקֶל. אָמַר לָהֶם רַ' נְחוּנְיָא: הַנִּיחוּהוּ, תַּלְמִיד־חָכָם
הוּא. אָמַר לוֹ רַ' נְחוּנְיָא: מִיָּמַי לֹא קִבַּלְתִּי מַתָּנוֹת,
וַתְּרָן בְּמָמוֹנִי הָיִיתִי וְלֹא עָמַדְתִּי עַל מִדּוֹתָי ( מנ'
כח.).



קו שָׁנוּ רַבּוֹתֵינוּ: שְׁלשָׁה רֻבָּם קָשֶׁה
וּמִעוּטָם יָפֶה, וְאֵלּוּ הֵם: שְׂאוֹר וּמֶלַח
וְסַרְבָּנוּת1784 (בר' לד.).



קז מִהְיוֹת טוֹב אַל תִּקָּרֵא רָע1785 (בר' ל.).



קח זֶה נֶהֱנֶה וְזֶה לֹא חָסֵר1786 (ב"ק כ).



קט כּוֹפִין עַל מִדַּת סְדֹם1787 (עיר' מט.).


––––––––


קי בְּשָׁעָה שֶׁאָמַר לוֹ הַקָּדוֹשׁ־בָּרוּךְ־הוּא
[לְמשֶׁה]: “וְעַתָּה לְכָה וְאֶשְׁלָחֲךָ אֶל
פַּרְעֹה”1788, אָמַר לוֹ: רִבּוֹן הָעוֹלָם, אֵינִי יָכוֹל1789, מִפְּנֵי שֶׁקִּבְּלַנִי
יִתְרוֹ וּפָתַח לִי בֵּיתוֹ וַאֲנִי עִמּוֹ כְּבֵן, וּמִי שֶׁהוּא פוֹתֵחַ
פִּתְחוֹ לַחֲבֵרוֹ נַפְשׁוֹ חַיָּב לוֹ. וְכֵן אַתָּה מוֹצֵא
בְּאֵלִיָּהוּ, בְּשָׁעָה שֶׁהָלַךְ אֵצֶל צָרְפִית1790 הָאַלְמָנָה מֵת בְּנָהּ, הִתְחִיל מִתְחַנֵּן וְאוֹמֵר: “הֲגַם
עַל־הָאַלְמָנָה אֲשֶׁר אֲנִי מִתְגּוֹרֵר עִמָּהּ הֲרֵעוֹתָ לְהָמִית
אֶת־בְּנָהּ”1791, שֶׁמָּסַר נַפְשׁוֹ עַל
אַכְסַנְיָא שֶׁלּוֹ. וְלֹא עוֹד, אֶלָּא שֶׁכָּל הַפּוֹתֵחַ פִּתְחוֹ
לַחֲבֵרוֹ – חַיָּב בִּכְבוֹדוֹ יוֹתֵר מֵאָבִיו וּמֵאִמּוֹ. לְכָךְ אָמַר
משֶׁה לִפְנֵי הַקָּדוֹשׁ־בָּרוּךְ־הוּא: קִבְּלַנִי יִתְרוֹ וְנָהַג בִּי
כָבוֹד – אֵינִי הוֹלֵךְ אֶלָּא בִרְשׁוּתוֹ (שמ"ר ד).



קיא “וַיִּשְׁלַח אֹתָם משֶׁה… לַצָּבָא”1792 – הַקָּדוֹשׁ־בָּרוּךְ־הוּא אָמַר
לְמשֶׁה: “נְקֹם נִקְמַת בְּנֵי יִשְׂרָאֵל מֵאֵת
הַמִּדְיָנִים”1793 – אַתָּה בְעַצְמְךָ, וְהוּא
מְשַׁלֵּחַ אֶת־אֲחֵרִים! אֶלָּא מִפְּנֵי שֶׁנִּתְגַּדֵּל בְּאֶרֶץ
מִדְיָן אָמַר: אֵינוֹ כְדִין שֶׁאֲנִי מֵצַר לְמִי שֶׁעָשָׂה בִי טוֹבָה
(במ"ר כב).



קיב אָמַר לוֹ רָבָא לְרַבָּה בַר מָרִי: מִנַּיִן
לְדָבָר זֶה שֶׁאוֹמְרִין הַבְּרִיּוֹת: בֵּירָא דִשְׁתִית מִנֵּיהּ לָא
תִשְׁדֵּי בֵיהּ קָלָא" (בּוֹר שֶׁשָּׁתִיתָ מִמֶּנּוּ אַל תִּזְרֹק בֹּו
אָבֶן)? – אָמַר לוֹ: שֶׁנֶּאֱמַר: “לֹא־תְתַעֵב מִצְרִי, כִּי־גֵר הָיִיתָ
בְאַרְצוֹ”1794 (ב“ק צ”ב:; במ"ר כב).



קיג כָּל־הַסּוֹעֵד אֶת־חֲבֵרוֹ אֲפִלּוּ פַת
בְּמֶלַח, אֲפִלּוּ טוֹבֵל יָרָק, אַף־עַל־פִּי שֶׁיֶּשׁ־לוֹ לְאוֹתוֹ
סוֹעֵד מֵאָה סְעֻדּוֹת בְּכָל־יוֹם כִּסְעֻדַּת שְׁלֹמֹה בִּשְׁעָתוֹ –
יַחֲזִיק לוֹ טוֹבָה בְּפָנָיו (תדב"א יח).



קיד “מֵשִׁיב רָעָה תַּחַת טוֹבָה לֹא־תָמוּשׁ רָעָה מִבֵּיתוֹ”1795 – אָמַר רַ' יוֹחָנָן: אִם
קִדֶּמְךָ חֲבֵרְךָ בַּעֲדָשִׁים – קַדְּמֶנּוּ בְּבָשָׂר. לָמָה? שֶׁהוּא
גָמַל עָלֶיךָ תְּחִלָּה.

אָמַר רַ' שִׁמְעוֹן בַּר אַבָּא: לֹא סוֹף דָּבָר מֵשִׁיב
רָעָה תַּחַת טוֹבָה, אֶלָּא אֲפִלּוּ מֵשִׁיב רָעָה תַּחַת רָעָה לֹא
תָמוּשׁ רָעָה מִבֵּיתוֹ (ב"ר לח).



קטו אָמַר רַב יְהוּדָה אָמַר רַב: מִנַּיִן שֶׁלֹּא
יְשַׁנֶּה אָדָם מֵאַכְסַנְיָא שֶׁלּוֹ? שֶׁנֶּאֱמַר: “עַד הַמָּקוֹם
אֲשֶׁר־הָיָה שָׁם אָהֳלֹה בַּתְּחִלָּה”1796 (ערכ' טז:).



קטז “וְלֹא נִשְׁתֶּה מֵי בְאֵר”1797 – ”מֵי בוֹרוֹת" הָיָה צָרִיךְ לוֹמַר? לִמְּדַתְךָ תוֹרָה
דֶּרֶךְ־אָרֶץ, שֶׁהַהוֹלֵךְ לְאֶרֶץ שֶׁאֵינָהּ שֶׁלּוֹ וְיֵשׁ בְּיָדוֹ
צָרְכּוֹ לֹא יֹאכַל מִמַּה שֶּׁבְּיָדוֹ, אֶלָּא שֶׁלּוֹ יְהֵא מֻנָּח,
וְיִקְנֶה מִן הַחֶנְוָנִי בִּשְׁבִיל לְהַנּוֹתוֹ1798. כָּך אָמַר לוֹ משֶׁה: הַבְּאֵר עִמָּנוּ וּמָן אָנוּ
אוֹכְלִים, לֹא תֹאמַר שֶׁאָנוּ מַטְרִיחִים עָלֶיךָ – שָׂכָר אַתָּה
עוֹשֶׂה לְעַצְמֶךָ (במ"ר יט).



קיז “וַיֹּאמְרוּ אֵלָיו אַיֵּה שָׂרָה אִשְׁתֶּךָ”1799 – שָׁנוּ מִשּׁוּם רַ' יוֹסֵי: לָמָּה נָקוּד עַל “אַיּוֹ”1800 שֶׁבְּ“אֵלָיו”?
– לִמְּדָה תוֹרָה דֶּרֶךְ־אֶרֶץ, שֶׁיִּשְׁאַל אָדָם בְּאַכְסַנְיָא
שֶׁלּוֹ1801 (ב"מ פז.).


––––––––


קיח אָמַר רַ' שִׁמְעוֹן בֶּן גַּמְלִיאֵל: הַנּוֹתֵן פַּת לְתִינוֹק צָרִיךְ לְהוֹדִיעַ לְאִמּוֹ (שבת י).



קיט אָמַר רַב חַמָּא בְרַ' חֲנִינָא: הַנּוֹתֵן
מַתָּנָה לַחֲבֵרוֹ אֵין צָרִיךְ לְהוֹדִיעוֹ, שֶׁנֶּאֱמַר: “וּמשֶׁה
לֹא־יָדַע כִּי קָרַן עוֹר פָּנָיו בְּדַבְּרוֹ אִתּוֹ”1802.



אָמְרוּ בְשֵׁם רַב: הַנּוֹתֵן מַתָּנָה לַחֲבֵרוֹ צָרִיךְ
לְהוֹדִיעוֹ, שֶׁנֶּאֱמַר: “לָדַעַת כִּי אֲנִי יְיָ
מְקַדִּשְׁכֶם1803”1804 (שבת יג).


––––––––


קכ כָּל־הַמְבַקֵּשׁ רַחֲמִים עַל חֲבֵרוֹ וְהוּא צָרִיךְ לְאוֹתוֹ דָבָר – הוּא נַעֲנֶה תְּחִלָּה (ב"ק צב.).



קכא אָמַר רַ' יַעֲקֹב בְּנָהּ שֶׁל בַּת־יַעֲקֹב:
כָּל־שֶׁחֲבֵרוֹ נֶעֱנַשׁ עַל יָדוֹ אֵין מַכְנִיסִין אוֹתוֹ בִּמְחִצָּתוֹ
שֶׁל הַקָּדוֹשׁ־בָּרוּךְ־הוּא. (שבת קמט.).



קכב אָמַר רַב חָנָן: הַמּוֹסֵר דִּין עַל חֲבֵרוֹ
הוּא נֶעֱנָשׁ תְּחִלָּה, שֶׁנֶּאֱמַר: “וַתֹּאמֶר שָׂרַי אֶל־אַבְרָם
חֲמָסִי עָלֶיךָ”1805, וְנֶאֱמַר: "וַיָּבֹא אַבְרָהָם לִסְפֹּד לְשָׁרָה וְלִבְכֹּתָהּ1806 1807. אֵימָתָי? כְּשֶׁיֵּשׁ לוֹ דַיָּן בָּאָרֶץ.

אָמַר רַ' יִצְחָק: אוֹי לוֹ לַצּוֹעֵק1808 יוֹתֵר מִלַּנִּצְעָק (ב"ק צג.).



קכג אָמַר רָבָא: כָּל־הַמַּעֲבִיר עַל מִדּוֹתָיו –
מַעֲבִירִין לוֹ עַל־כָּל פְּשָׁעָיו, שֶׁנֶּאֱמַר: “נֹשֵׂא עָוֹן וְעֹבֵר
עַל־פֶּשַׁע”1809 – לְמִי נוֹשֵׂא עָוןֹ? לְמִי שֶׁעוֹבֵר עַל־פָּשַׁע.

אָמַר רַ' יִצְחָק: כָּל־הַמַּקְנִיט1810 אֶת־חֲבֵרוֹ אֲפִלּוּ בִדְבָרִים צָרִיךְ
לְפַיְּסוֹ1811. אָמַר רַב חִסְדָּא: וְצָרִיךְ
לְפַיְּסוֹ בְּשָׁלשׁ שׁוּרוֹת שֶׁל שְׁלשָׁה
בְנֵי־אָדָם1812.

אָמַר רַ' יוֹסֵי בַר חֲנִינָא: כָּל־הַמְבַקֵּשׁ מָטוּ1813 מֵחֲבֵרוֹ אַל יְבַקֵּשׁ מִמֶּנּוּ
יוֹתֵר מִשָּׁלשׁ פְּעָמִים, שֶׁנֶּאֱמַר: "אָנָּא שָׂא נָא… וְעַתָּה
שָׂא נָא1814 1815;
וְאִם מֵת – מֵבִיא עֲשָׂרָה בְנֵי־אָדָם וּמַעֲמִידָם עַל קִבְרוֹ
וְאוֹמֵר: “חָטָאתִי לַייָ אֱלֹהֵי יִשְׂרָאֵל וְלִפְלוֹנִי
שֶׁחָבַלְתִּי1816 בוֹ”.

רַ' יִרְמְיָה הָיָה לוֹ דָבָר1817 עִם רַ' אַבָּא. הָלַךְ וְיָשַׁב עַל פִּתְחוֹ1818
שֶׁל רַ' אַבָּא, יָצְאָה שִׁפְחָתוֹ וְזָרְקָה
מֵי־שְׁפָכִין לְאַשְׁפָּה וְנִתְּזוּ נִיצוֹצוֹת שֶׁל מַיִּם עַל רֹאשׁוֹ,
אָמָר: עֲשָׂאוּנִי אַשְׁפָּה; קָרָא עָל נַפְשׁוֹ: "מֵאַשְׁפֹּת
יָרִים אֶבְיוֹן1819 1820. שָׁמַע רַ' אַבָּא וְיָצָא. הֶחֱזִיר
רַ' יִרְמְיָה פָּנָיו וְהָלַךְ אַחֲרָיו. אָמַר לוֹ [רַ' אַבָּא]: אֵין
אַתָּה צָרִיךְ1821, עַכְשָׁו עָלַי מֻטָּל לְהוֹצִיא מִלִּבֶּךָ1822 (יומא פז.; ע"י; מג' כח.).



קכד דְּבָרִים שֶׁבֵּינְךָ לְבֵין הַמָּקוֹם מוֹחֲלִין
לָךְ, דְּבָרִים שֶׁבֵּינְךָ לְבֵין חֲבֵרְךָ אֵין מוֹחֲלִין לְךָ עַד
שֶׁתְּפַיְּסוֹ (ספרא אחרי).



קכה שָׁאֲלָה בְּלוּרִיָּא הַגִּיּוֹרֶת אֶת־רַבָּן
גַּמְלִיאֵל: כָּתוּב בְּתוֹרַתְכֶם: “אֲשֶׁר לֹא־יִשָּׂא פָנִים וְלֹא
יִקַּח שֹׁחַד”1823 וְכָתוּב: “יִשָּׂא יְיָ פָּנָיו אֵלֶיךָ?” 1824 נִטְפַּל לָהּ1825 רַ' יוֹסֵי הַכֹּהֵן, אָמַר לָהּ:
אֶמְשֹׁל לָךְ מָשָׁל, לְמָה הַדָּבָר דּוֹמֶה? – לְאָדָם שֶׁנּוֹשֶׁה
בַחֲבֵרוֹ מָנֶה וְקָבַע לוֹ זְמַן בִּפְנֵי הַמֶּלֶךְ, וְנִשְׁבַּע לוֹ
בְּחַיֵּי הַמֶּלֶךְ. הִגִּיעַ זְמַן וְלֹא פְּרָעוֹ; בָּא לְפַיֵּס
אֶת־הַמֶּלֶךְ, אָמַר לוֹ: עֶלְבּוֹנִי מָחוּל לָךְ, לֵךְ וּפַיֵּס
אֶת־חֲבֵרֶךָ; אַף כָּאן כָּךְ: כָּאן בַּעֲבֵרוֹת שֶׁבֵּין אָדָם
לַחֲבֵרוֹ, כָּאן בַּעֲבֵרוֹת שֶׁבֵּין אָדָם לַמָּקוֹם (ר“ה יז.;
ע”י).



קכו מַעֲשֶׂה בְנָכְרִי אֶחָד שֶׁבָּא לִפְנֵי
שַׁמַּאי, אָמַר לוֹ: גַּיְּרֵנִי עַל־מְנָת שֶׁתְּלַמְּדֵנִי
כָּל־הַתּוֹרָה כֻלָּה כְּשֶׁאֲנִי עוֹמֵד עַל רֶגֶל אֶחָת. דְּחָפוֹ
בְּאַמַּת־הַבִּנְיָן שֶׁבְּיָדוֹ. בָּא לִפְנֵי הִלֵּל – גִּיְּרוֹ. אָמַר
לוֹ: דִּעֲלָךְ סְנֵי לְחַבְרָךְ לָא תַעְבֵּד (מַה שֶׁשָּׂנְאוּי עָלֶיךָ
לֹא תַעֲשֶׂה לַחֲבֵרֶךָ) – זוֹ הִיא כָל הַתּוֹרָה כֻלָּה; וְהַשְּׁאָר
פֵּרוּשׁ הוּא – לֵךְ לְמָד (שבת לא.).




ו. גְּנֵבָה, גְּזֵלָה וּשְׁפִיכוּת־דָּמִים


קכז רַ' יוֹסֵי אוֹמֵר: יְהִי מָמוֹן חֲבֵרְךָ חָבִיב עָלֶיךָ כְּשֶׁלָּךְ (אב' ב).



קכח אַרְבַּע מִדּוֹת בָּאָדָם: הָאוֹמֵר שֶׁלִּי שֶׁלִּי וְשֶׁלְּךָ שֶׁלָּךְ – זוֹ מִדָּה בֵינוֹנִית1826, וְיֵשׁ אוֹמְרִים: זוֹ מִדַּת סְדֹם1827; שֶׁלִּי שֶׁלָּךְ וְשֶׁלְּךָ שֶׁלִּי – עַם
הָאָרֶץ1828; שֶׁלִּי שֶׁלָּךְ וְשֶׁלְּךָ
שֶׁלָּךְ – חָסִיד; שֶׁלְּךָ שֶׁלִּי וְשֶׁלִּי שֶׁלִּי – רָשָׁע (שם
ה).



קכט כָּל־הַנּוֹתֵן עֵינוֹ בְּמַה שֶּׁאֵינוֹ שֶׁלּוֹ
– מַה שֶּׁמְבַקֵּשׁ אֵין נוֹתְנִין לוֹ וּמַה שֶּׁבְּיָדוֹ נוֹטְלִין
הֵימֶנּוּ (סוטה ט.).



קל אָמַר רַ' יוֹחָנָן: כָּל־הַגּוֹזֵל אֶת־חֲבֵרוֹ
שָׁוֶה פְרוּטָה כְּאִלּוּ נוֹטֵל נִשְׁמָתוֹ מִמֶּנּוּ, שֶׁנֶּאֱמַר:
“כֵּן אָרְחוֹת כָּל־בֹּצֵעַ בָּצַע אֶת־נֶפֶשׁ בְּעָלָיו
יִקָּח”1829 (ב"מ קיט.).



קלא “וַיֹּאמֶר אֱלֹהִים לְנֹחַ קֵץ כָּל־בָּשָׂר בָּא לְפָנַי”1830 – אָמַר רַ' יוֹחָנָן: בֹּא
וּרְאֵה כַּמָּה גָדוֹל כֹּחוֹ שֶׁל חָמָס, שֶׁהֲרֵי דוֹר הַמַּבּוּל
עָבְרוּ עַל הַכֹּל וְלֹא נֶחְתַּם עֲלֵיהֶם גְּזַר־דִּינָם עַד
שֶׁפָּשְׁטוּ יְדֵיהֶם בְּגָזֵל, שֶׁנֶּאֱמַר: “כִּי מָלְאָה הָאָרֶץ חָמָס
מִפְּנֵיהֶם, וְהִנְנִי מַשְׁחִיתָם אֶת־הָאָרֶץ”1831; וְכָתוּב: “הֶחָמָס קָם לְמַטֵּה רֶשַׁע” וגו‘1832 – אָמַר רַ’ אֶלְעָזָר: מְלַמֵּד שֶׁזָּקַף עַצְמוֹ1833 כְּמַקֵּל וְעָמַד לִפְנֵי
הַקָּדוֹשׁ־בָּרוּךְ־הוּא וְאָמַר לְפָנָיו: רִבּוֹנוֹ־שֶׁל־עוֹלָם, “לֹא
מֵהֶם וְלֹא מֵהֲמוֹנָם” וגו'1834 (סנה' קח.).



קלב אָמַר שְׁמוּאֵל: אֲפִלּו גָזַל מָרֵישׁ1835 וּבְנָאוֹ בַבִּירָה1836 – מְקַעְקֵעַ1837 כָּל־הַבִּירָה כֻלָּהּ וּמַחֲזִיר מָרֵישׁ לִבְעָלָיו (תענ'
טז.).



קלג אָמַר רַ' אַבָּא: קָשֶׁה גָזֵל הַנֶּאֱכָל,
שֶׁאֲפִלּוּ צַדִּיקִים גְּמוּרִים אֵינָם יְכוֹלִים לְהַחֲזִירוֹ,
שֶׁנֶּאֱמַר: “בִּלְעָדַי רַק אֲשֶׁר אָכְלוּ הַנְּעָרִים”1838
(חול' פט.).



קלד אָמַר רַ' לֵוִי: קָשֶׁה גֵּזֶל הֶדְיוֹט1839 יוֹתֵר מִגֵּזֶל גָּבוֹהַּ1840 (ב"ב פח:).



קלה שָׁנִינוּ, רַ' אֱלִיעֶזֶר בֶּן יַעֲקֹב אוֹמֵר:
הֲרֵי שֶׁגָּזַל סְאָה שֶׁל חִטִּים, טְחָנָהּ, לָשָׁהּ וַאֲפָאָהּ
וְהִפְרִישׁ מִמֶּנָּה חַלָּה, כֵּיצַד מְבָרֵךְ? אֵין זֶה מְבָרֵךְ,
אֶלָּא מְנָאֵץ; וְעַל זֶה נֶאֱמַר: “וּבֹצֵעַ בֵּרֵךְ נִאֵץ
יְיָ”1841 (ב"ק צד.).



קלו “וּלְקַחְתֶּם לָכֶם… פְּרִי עֵץ הָדָר” וגו‘1842 – מִשֶּׁלָּכֶם וְלֹא הַגָּזוּל. אָמַר
רַ’ לֵוִי: מִי שֶׁלּוֹקֵחַ לוּלָב גָּזוּל לְמָה הַדָּבָר דּוֹמֶה?
לְלִסְטִים שֶׁיּוֹשֵׁב בְּפָרָשַׁת־דְּרָכִים וּמְקַפֵּחַ1843
לְעוֹבְרִים וְשָׁבִים. פַּעַם אַחַת עָבַר עָלָיו לִגְיוֹן1844 אֶחָד לִגְבּוֹת מִסִּים שֶׁל
אוֹתָהּ הַמְּדִינָה. עָמַד לְפָנָיו וְקִפְּחוֹ וְנָטַל כָּל־מַה
שֶּׁהָיָה בְיָדוֹ. לְאַחַר יָמִים נִתְפַּס אוֹתוֹ לִסְטִים
וְנֶחְבַּש1845 בְּבֵית־הָאֲסוּרִים. שָׁמַע
אוֹתוֹ הַלִּגְיוֹן וְהָלַךְ אֶצְלוֹ וְאָמַר לוֹ: תֶּן לִי מַה
שֶּׁקִּפַּחְתַּנִי וַאֲנִי אֲלַמֵּד עָלֶיךָ זְכוּת לִפְנֵי הַמֶּלֶךְ.
אָמַר לוֹ: מִכָּל־מַה שֶּׁקִּפַּחְתִּי וּמִכָּל־מַה שֶׁנָּטַלְתִּי אֵין
לִי כְלוּם, אֶלָּא שָׁטִיחַ זֶה שֶׁתַּחְתַּי וְהוּא מִשֶּׁלָּךְ. אָמַר
לוֹ: תְּנֵהוּ לִי וַאֲנִי אֲלַמֵּד עָלֶיךָ זְכוּת לְפִנֵי הַמֶּלֶךְ.
אָמַר לוֹ: טְלֵהוּ. לְמָחָר הֶעֱמִידוּהוּ לִפְנֵי הַמֶּלֶךְ לַדִּין.
שָׁאַל אוֹתוֹ הַמֶּלֶךְ: יֵשׁ־לְךָ בֶּן־אָדָם שֶׁיְלַמֵּד עָלֶיךָ
זְכוּת? אָמַר לוֹ: יֵשׁ לִגְיוֹן פְּלוֹנִי שֶׁיְלַמֵּד עָלַי זְכוּת.
שָׁלַח הַמֶּלֶךְ וְקָרָא לוֹ. אָמַר לוֹ: יוֹדֵעַ אַתָּה זְכוּת עַל אָדָם
זֶה? אָמַר לוֹ: יוֹדֵעַ אֲנִי, כְּשֶׁשְּׁלַחְתַּנִי לִגְבּוֹת מִסִּים
שֶׁל אוֹתָהּ מְדִינָה עָמַד זֶה לְפָנַי וְקִפְּחַנִי וְנָטַל כָּל־מַה
שֶּׁהָיָה עִמִּי, וְשָׁטִיחַ זֶה, שֶׁהוּא מִשֶּׁלִּי, מֵעִיד עָלָיו.
וְכָל הָעָם צֹוֵחַ וְאוֹמֵר: אוֹי לוֹ לָזֶה, שֶׁנַּעֲשָׂה סַנֵּיגוֹרוֹ
קַטֵּיגוֹרוֹ1846! כָּךְ אָדָם לוֹקֵחַ לוּלָב
לִזְכּוֹת בּוֹ, וְאִם הָיָה גָזוּל – צֹוֵחַ לִפְנֵי
הַקָּדוֹשׁ־בָּרוּךְ־הוּא וְאוֹמֵר: גָּזוּל אֲנִי, חָמוּס אֲנִי,
וּמַלְאֲכֵי הַשָּׁרֵת אוֹמְרִים: אוֹי לָזֶה, שֶׁנַּעֲשָׂה סַנֵּיגוֹרוֹ
קַטֵּיגוֹרוֹ! (ויק"ר ל).



קלז כָּל־מִי שֶׁיָּדָיו מְלֻכְלַכוֹת בְּגָזֵל הוּא
קוֹרֵא לְהַקָּדוֹשׁ־בָּרוּךְ־הוּא וְאֵינוֹ עוֹנֶה אוֹתוֹ (שמ"ר
כב.).



קלח מַר זוּטְרָא הֶחָסִיד – נִגְנַב לוֹ כִּיס שֶׁל כֶּסֶף בַּפֻּנְדָּק1847; רָאָה שֶׁתַּלְמִיד
אֶחָד רוֹחֵץ יָדָיו וּמְנַגְּבָן בְּבֶגֶד חֲבֵרוֹ. אָמַר: זֶה הוּא –
שֶׁאֵינוֹ חָס עַל מָמוֹן חֲבֵרוֹ. כְּפָתוּהּוּ1848 וְהוֹדָה (ב"מ כד.).


––––––––


קלט מַעֲשֶׂה בְשִׁלְטוֹן1849 אֶחָד שֶׁהָיָה הוֹרֵג אֶת־הַקַּבְּלָנִים1850 וּמַתִּיר1851 אֶת־הַגַּנָּבִים, וְהָיוּ הַכֹּל מְלִיזִין1852 עָלָיו, שֶׁאֵינוֹ עוֹשֶׂה כָּרָאוּי. מֶה עָשָׂה? הוֹצִיא כְרוּז1853 בַּמְּדִינָה וְאָמַר: כָּל־הָעָם
לַקֻּמְפּוֹן1854. מֶה עָשָׂה? הֵבִיא חֻלְדּוֹת1855 וְנָתַן לִפְנֵיהֶן מָנוֹת,
וְהָיוּ הַחֻלְדּוֹת נוֹטְלוֹת אֶת־הַמָּנוֹת וּמוֹלִיכוֹת אוֹתָן
לַחוֹרִים. לְמָחָר הוֹצִיא כְרוּז: כָּל הָעָם לַקֻמְפּוֹן! הֵבִיא
חֻלְדּוֹת וְנָתַן לִפְנֵיהֶן מָנוֹת, וְסָתַם אֶת־הַחוֹרִים, וְהָיוּ
הַחֻלְדּוֹת נוֹטְלוֹת אֶת־הַמָּנוֹת וּמוֹלִיכוֹת אוֹתָן לַחוֹרִים
וּמֹוֹצְאוֹת אוֹתָם מְסֻתָּמִים וּמַחֲזִירוֹת אֶת־הַמָּנוֹת לִמְקוֹמָן.
לוֹמַר, שֶׁאֵין הַכֹּל אֶלָּא מִן הַקַּבְּלָנִים (ויק"ר ו).



קמ אֵין נוֹתְנִין פִּרְצָה לִפְנֵי הַכָּשֵׁר, בְּיוֹתֵר לִפְנֵי הַגַּנָּב (תנח' וישלח).



קמא פִּרְצָה קוֹרְאָה לַגַּנָּב1856 (סוכה כו).



קמב לָאו עַכְבְּרָא גַנָּב אֶלָּא חוֹרָא גַנָּב (לֹא הָעַכְבָּר גַּנָּב, אֶלָּא הַחוֹר גַּנָּב) (גיט' מה.).



קמג אִי לָאו עַכְבְּרָא – חוֹרָא מְנָא לֵיהּ? (אִם לֹא הָעַכְבָּר – הַחוֹר מִנַּיִן לוֹ?) (ערכ' ל.).


––––––––


קמד בֶּן בַּג־בַּג אוֹמֵר: אַל תִּכָּנֵס לַחֲצַר
חֲבֵרְךָ לִטּוֹל אֶת־שֶׁלְּךָ שֶׁלֹּא בִרְשׁוּת, שֶׁמָּא תֵרָאֶה עָלָיו
כְּגַנָּב, אֶלָּא שְׁבוֹר אֶת־שִׁנָּיו וֶאֱמָר לוֹ: שֶׁלִּי אֲנִי
נוֹטֵל! (ב"ק כז:).



קמה אָמַר לוֹ רַב אַדָּא בְּנוֹ שֶׁל רַב אִוְיָא
לְרַב אָשֵׁי: מַה בֵּין גַּזְלָן לְחַמְסָן? אָמַר לוֹ: חַמְסָן נוֹתֵן
דָּמִים1857, גַּזְלָן אֵינוֹ נוֹתֵן דָמִים (שם סב).



קמו שָׁנִינוּ, “לֹא תִּגְנֹב”1858 – עַל מְנָת לְמֵקַט1859; “לֹא תִּגְנֹב” – עַל מְנָת לְשַׁלֵּם תַּשְׁלוּמֵי כֵפֶל (ב"מ סא:).


––––––––


קמז שָׁאֲלוּ תַלְמִידָיו אֶת־רַבָּן יוֹחָנָן בֶּן
זַכָּאי: מִפְּנֵי מָה הֶחֱמִירָה תוֹרָה בְּגַנָּב יוֹתֵר
מִבְּגַזְלָן1860? אָמַר לָהֶם: זֶה הִשְׁוָה1861 כְבוֹד עֶבֶד לִכְבוֹד קוֹנוֹ
וְזֶה לֹא הִשְׁוָה כְבוֹד עֶבֶד לִכְבוֹד קוֹנוֹ; כִּבְיָכוֹל, עָשָׂה
עַיִן שֶׁל מַטָּה1862 כְּאִלּוּ אֵינָהּ רוֹאָה
וְאֹזֶן שֶׁל מַטָּה כְּאִלּוּ אֵינָהּ שׁוֹמָעַת, שֶׁנֶּאֱמַר: “הוֹי
הַמַּעֲמִיקִים מֵיְיָ לַסְתִּיר עֵצָה וְהָיָה בְמַחְשָׁךְ מַעֲשֵׂיהֶם
וַיֹּאמְרוּ מִי רֹאֵנוּ וּמִי יֹדְעֵנוּ”1863.

אָמַר רַ' מֵאִיר: מְשָׁלוֹ מָשָׁל מִשּׁוּם רַבָּן
גַּמְלִיאֵל, לְמָה הַדָּבָר דּוֹמֶה? לִשְׁנֵי בְנֵי־אָדָם שֶׁהָיוּ
בָעִיר וְעָשׂוּ מִשְׁתֶּה. אֶחָד זִמֵּן אֶת־בְּנֵי הָעִיר וְלֹא זִמֵּן
אֶת בְּנֵי־הַמֶּלֶךְ1864 וְאֶחָד לֹא זִמֵּן
אֶת־בְּנֵי הָעִיר וְלֹא זִמֵּן אֶת־בְּנֵי הַמֶּלֶךְ. אֵיזֶה מֵהֶם
עָנְשׁוֹ מְרֻבֶּה? הֱוֵי אוֹמֵר: זֶה שֶׁזִּמֵּן אֶת־בְּנֵי הָעִיר וְלֹא
זִמֵּן אֶת־בְּנֵי הַמֶּלֶךְ (ב"ק עט:).



קמח רַב הוּנָא הֶחֱמִיצוּ לוֹ אַרְבַּע מֵאוֹת
חָבִיּוֹת שֶׁל יָיִן. נִכְנְסוּ אֶצְלוֹ חֲכָמִים וְאָמְרוּ לוֹ:
יְפַשְׁפֵּשׁ מָר בְּמַעֲשָׂיו1865. אָמַר
לָהֶם: וְכִי חָשׁוּד אֲנִי בְּעֵינֵיכֶם? אָמְרוּ לוֹ: וְכִי חָשׁוּד
הַקָּדוֹשׁ־בָּרוּךְ־הוּא שֶׁיַּעֲשֶׂה דִין בְּלֹא
דִין1866. אָמַר לָהֶם: אִם יֵשׁ מִי שֶׁשָּׁמַע
עָלַי דָּבָר – יֹאמַר. אָמְרוּ לוֹ: כָּךְ שָׁמַעְנוּ, שֶׁאֵין מָר נוֹתֵן
לַאֲרִיסוֹ1867 בִּזְמוֹרוֹת1868. אָמַר לָהֶם: וְכִי מַנִּיחַ הוּא לִי מֵהֶן
כְּלוּם1869? – הֲרֵי הוּא גוֹנֵב כֻּלָּן!
אָמְרוּ לוֹ: זוֹהִי שֶׁאוֹמְרִים הַבְּרִיּוֹת: “בָּתַר גַּנָּבָא גְּנוֹב
וְטַעְמָא טְעֵים”1870 (אַחַר הַגַּנָּב גְּנוֹב
וּטְעוֹם טָעַם). אָמַר לָהֶם: הֲרֵינִי מְקַבֵּל עָלַי שֶׁאֶתֵּן לוֹ… –
יֵשׁ אוֹמְרִים: חָזַר הַחֹמֶץ וְנַעֲשָׂה יָיִן; וְיֵשׁ אוֹמְרִים:
נִתְיַקֵּר הַחֹמֶץ וְנִמְכַּר בִּדְמֵי יָיִן (בר' ה:).



קמט שֻׁתַּף לִסְטִים כְּלִסְטִים (ירוש' סנה' פ“א, ה”ב).



קנ אָמַר רַב הוּנָא: מִנַּיִן לְגֵזֶל נָכְרִי
שֶׁהוּא אָסוּר, שֶׁנֶּאֱמַר: “וְאָכַלְתָּ אֶת־כָּל־הָעַמִּים אֲשֶׁר יְיָ
אֱלֹהֶיךָ נֹתֵן לָךְ”1871 – בִּזְמַן שֶׁהֵם
מְסוּרִים בְּיָדֶךָ וְלֹא בִּזְמַן שֶׁאֵינָם מְסוּרִים בְּיָדֶךָ (ב"ק
קיג:).



קנא לֹא נִתְּנָה תוֹרָה עַל מְנָת כֵּן אֶלָּא
לְקַדֵּשׁ שְׁמוֹ הַגָּדוֹל, שֶׁנֶּאֱמַר: “וַיֹּאמֶר לִי עַבְדִּי־אָתָּה,
יִשְׂרָאֵל אֲשֶׁר בְּךָ אֶתְפָּאָר”1872.
מִכָּאן אָמְרוּ: יַרְחִיק אָדָם עַצְמוֹ מִן הַגָּזֵל מִיִּשְׂרָאֵל וּמִן
הַגּוֹי, וַאֲפִלּוּ מִכָּל־אָדָם שֶׁבַּשּׁוקּ, שֶׁהַגּוֹנֵב לְגוֹי
לְסוֹף שֶׁהוּא גוֹנֵב לְיִשְׂרָאֵל, וְהַגּוֹזֵל לְגוֹי לְסוֹף שֶׁהוּא
גוֹזֵל לְיִשְׂרָאֵל, נִשְׁבָּע לְגוֹי לְסוֹף שֶׁהוּא נִשְׁבָּע
לְיִשְׂרָאֵל, מְכַחֵשׁ לְגוֹי לְסוֹף מְכַחֵשׁ לְיִשְׂרָאֵל, שׁוֹפֵךְ
דָּמִים לְגוֹי לְסוֹף שֶׁהוּא שׁוֹפֵךְ דָּמִים לְיִשְׂרָאֵל, וְלֹא
נִתְּנָה תוֹרָה עַל מְנָת כֵּן אֶלָּא כְדֵי לְקַדֵּשׁ שְׁמוֹ הַגָּדוֹל –
“וְשַׂמְתִּי בָהֶם אוֹת וְשִׁלַּחְתִּי מֵהֶם
פְּלֵיטִים”1873, מַהוּ אוֹמֵר בְּסוֹף הָעִנְיָן? “וְהִגִּידוּ אֶת־כְּבוֹדִי בַּגּוֹיִם”1874 (תדא"ר כו).



קנב גָּזַל אֶת־הַנָּכְרִי וָמֵת, אֵינוֹ מִתְכַּפֵּר לוֹ, מִפְּנֵי חִלּוּל־הַשֵּׁם (תוס' ב"ק י).



קנג מְרֻבָּה גְּזֵלַת הַמֵּת מִגְּזֵלַת הֶחָי,
שֶׁהַגּוֹזֵל אֶת־הַחַי הוּא יָכוֹל לְפַיְּסוֹ וּלְהַחֲזִיר לוֹ
אֶת־הַגְּזֵלוֹת, הַגּוֹזֵל אֶת־הַמֵּת אֵינוֹ יָכוֹל לְפַיְּסוֹ
וּלְהַחֲזִיר לוֹ גְּזֵלוֹ (שמח' ט).



קנד לֶעָתִיד־לָבוֹא הַפֶּה וְהַכָּרֵס מְדַיְּנִים
זֶה עִם זֶה. הַפֶּה אוֹמֵר לַכָּרֵס: כָּל־מַה שֶּׁגָּזַלְתִּי
וְחָמַסְתִּי בָּךְ נָתָתִּי; וּלְאַחַר שְׁלשָׁה יָמִים הִיא נִבְקַעַת,
וְהִיא אוֹמֶרֶת לוֹ: הֵא לְךָ כָּל־מַה שֶּׁגָּזַלְתָּ וְחָמָסְתָּ! (ב"ר
ק).



קנה יוֹשְׁבֵי כְרָכִּים יֵשׁ בָּהֶם גָּזֵל (עיר' כא:).



קנו גַּנָּבָא אַפּוּם מַחְתַּרְתָּא רַחֲמָנָא קָרֵי1875 (הַגַּנָּב עַל־פִּי מַחְתֶּרֶת קוֹרֵא לַשָּׁמָיִם (בר' סג.).



קנז חַסְרֵיהּ לְגַנָּבָא נַפְשֵׁיהּ לִשְׁלָמָא נָקֵט1876 (כְּשֶׁהַגַּנָּב חָסֵר מַחֲזִיק עַצְמוֹ לְאִישׁ שָׁלוֹם) (סנה' כב.).



קנח מִגּוֹ דַחֲשִׁיד אַמָּמוֹנָא1877 חֲשִׁיד אַשְּׁבוּעֲתָא1878 (מִתּוֹךְ שֶׁחָשׁוּד עַל הַמָּמוֹן חָשׁוּד עַל הַשְּׁבוּעָה) (ב"מ ה:).


––––––––


קנט מַעֲשֶׂה בְּתַלְמִידֵי רַ' עֲקִיבָא שֶׁהָיוּ
הוֹלְכִים לִכְזִיב. פָּגְעוּ בָהֶם לִסְטִים. אָמְרוּ לָהֶם: לְאָן אַתֶּם
הוֹלְכִים? אָמְרוּ לָהֶם: לְעַכּוֹ. כֵּוָן שֶׁהִגִּיעוּ
לִכְזִיב1879 פָּרָשׁוּ1880. אָמְרוּ לָהֶם: תַּלְמִידֵי מִי אַתֶּם? אָמְרוּ לָהֶם:
תַּלְמִידֵי רַ' עֲקִיבָא. אָמְרוּ לָהֶם: אַשְׁרֵי רַ' עֲקִיבָא
וְתַלְמִידָיו, שֶׁלֹּא פָגַע בָּהֶם אָדָם רַע מֵעוֹלָם.

רַב מְנַשֶּׁה הָיָה הוֹלֵךְ לְבֵי־תוֹרְתָא, פָּגְעוּ
בּוֹ גַנָּבִים. אָמְרוּ לוֹ: לְאָן אַתָּה הוֹלֵךְ? אָמַר לָהֶם:
לְפוּמְבְּדִיתָא. כֵּוָן שֶׁהִגִּיעַ לְבֵי־תוֹרְתָא פָּרַשׁ. אָמְרוּ
לוֹ: תַּלְמִידוֹ שֶׁל יְהוּדָה1881 הָרַמַּאי1882 אָּתָּה! אָמַר לָהֶם:
יוֹדְעִים אַתֶּם אוֹתוֹ, יְהִי רָצוֹן שֶׁיִּהְיוּ בְנֵי־אָדָם הַלָּלוּ
בְּנִדּוּי1883! הָלְכוּ וְעָסְקוּ בִגְנֵבָה
עֶשְׂרִים וּשְׁתַּיִם שָׁנָה וְלֹא הִצְלִיחוּ. כֵּוָן שֶׁרָאוּ כָךְ
בָּאוּ וְתָבְעוּ נִדּוּיָם1884. וְהָיָה בָהֶם גַּרְדִּי1885 שֶׁלֹּא בָא לְהַתִּיר נִדּוּיוֹ וַאֲכָלוֹ אֲרִי.

בּוֹא וּרְאֵה מַה בֵּין גַּנָּבֵי בָבֶל לְלִסְטִים שֶׁל אֶרֶץ־יִשְׂרָאֵל1886 (ע"ז כה, כו).



קס דָּרַשׁ רָבָא: מַהוּ שֶׁנֶּאֱמַר: “חָתַר בַּחשֶׁךְ בָּתִּים יוֹמָם חִתְּמוּ־לָמוֹ”1887?
מְלַמֵּד שֶׁהָיוּ נוֹתְנִים עֵינֵיהֶם בְּבַעֲלֵי מָמוֹן וּמַפְקִידִים
אֶצְלָם אֲפַרְסְמוֹן1888 וּמַנִּיחִים אוֹתָם
בְּבֵית־גִּנְזֵיהֶם, וְלָעֶרֶב בָּאִים וּמְרִיחִים אוֹתוֹ כְּכֶלֶב,
וְחוֹתְרים שָׁם וְנוֹטְלִים אוֹתוֹ מָמוֹן.

דְּרָשָׁהּ רַ' יוֹסֵי בְּצִפּוֹרֵי, נֶחְתְּרוּ בְאוֹתוֹ
הַלַּיְלָה שְׁלשׁ מֵאוֹת מַחְתָּרוֹת בְּצִפּוֹרֵי. הָיוּ בָאִים [בְּנֵי
הָעִיר] וּמְצַעֲרִים אוֹתוֹ, אָמְרוּ לוֹ: נָתַתָּ דֶּרֶךְ לְגַנָּבִים.
אָמַר לָהֶם: וְכִי יוֹדֵעַ הָיִיתִי שֶׁיָּבֹאוּ הַגַּנָּבִים? (סנה' קט.;
ע"י).



קסא רַ' אֶלְעָזָר בְּרַ' שִׁמְעוֹן מְצָאוֹ לְבַלָּשׁ1889 אֶחָד שֶׁהוּא תוֹפֵס גַּנָּבִים.
אָמַר לוֹ: הֵיאַךְ אַתָּה מַּכִּיר בָּהֶם? וְכִי לֹא לְחַיּוֹת הֵם
דּוֹמִים שֶׁיּוֹצְאִים בַּלַּיְלָה וּמִתְחַבְּאִים בַּיּוֹם? וְשֶׁמָּא
אַתָּה נוֹטֵל צַדִּיקִים וּמַנִּיחַ רְשָׁעִים… אָמַר לוֹ: וּמָה
אֶעֱשֶׂה? מִצְוַת הַמֶּלֶךְ הִיא. אָמַר לוֹ: בּוֹא וַאֲלַמֶּדְךָ מַה
תַּעֲשֶׂה: הִכָּנֵס בְּאַרְבַּע שָׁעוֹת לַחֲנוּת, וּכְשֶׁתִּרְאֶה אָדָם
שׁוֹתֶה יַיִן יוֹשֵׁב וּמַחֲזִיק כּוֹס בְּיָדוֹ וּמְנַמְנֵם – שְׁאַל
עָלָיו. אִם תַּלְמִיד־חָכָם הוּא – הִשְׁכִּים לְתַלְמוּדוֹ; אִם פּוֹעֵל
הוּא – הִשְׁכִּים לִמְלַאכְתּוֹ; לֹא זֶה וְלֹא זֶה – תָּפְסֵהוּ, גַּנָּב
הוּא. נִשְׁמְעוּ הַדְּבָרִים לַמֶּלֶךְ. אָמְרוּ: “קַרְיָנָא
דְאִגַּרְתָּא אִיהוּ לֶהֱוֵי פַרְוָנְקָא”1890 ("קוֹרֵא הַאִגֶּרֶת הוּא יְהֵא הַשָּׁלִיחַ). הֵבִיאוּ אֶת־רַ'
אֶלְעָזָר בְּרַ' שִׁמְעוֹן – וְהָיָה תוֹפֵס גַּנָּבִים. שָׁלַח לוֹ רַ'
יְהוֹשֻׁעַ בֶּן־קָרְחָה: חֹמֶץ בֶּן יָיִן1891!
עַד מָתַי אַתָּה מוֹסֵר עַמּוֹ שֶׁל אֱלֹהֵינוּ לַהֲרֵגָה? שָׁלַח לוֹ רַ'
אֶלְעָזָר: קוֹצִים אֲנִי מְכַלֶּה מִן הַכָּרֶם. שָׁלַח לוֹ רַ'
יְהוֹשֻׁעַ: יָבֹא בַעַל־הַכֶּרֶם וִיכַלֶּה אֶת־קוֹצָיו (ב“מ פג:;
ע”י).



קסב אָמַר רַב גִּדֵּל אָמַר רַב: נִרְשִׁי1892 נְשָׁקְךָ – מְנֵה שִׁנֶּיךָ1893; נְהַר־פְּקוֹדִי לִוֶּךָ –
מִפְּנֵי טַלִית נָאָה שֶׁרָאָה עָלֶיךָ; פּוּמְבְּדִיתָאִי לִוֶּךָ –
שַׁנֵּה אַכְסַנְיָא שֶׁלָּךְ1894 (חול' קכז.).


––––––––


קסג אָמַר רַ' יוֹחָנָן מִשּׁוּם רַ' שִׁמְעוֹן בֶּן יְהוֹצָדָק: נִמְנוּ וְגָמְרוּ בַּעֲלִיַּת בֵּית־נִתְזָה1895
בְּלֹד: כָּל־עֲבֵרוֹת שֶׁבַּתּוֹרָה אִם אוֹמְרִין
לְאָדָם “עֲבוֹר וְאַל תֵּהָרֵג” – יַעֲבוֹר וְאַל יֵהָרֵג, חוּץ
מֵעֲבוֹדָה־זָרָה וְגִלּוּי־עֲרָיוֹת וּשְׁפִיכוּת־דָּמִים (סנה'
עד.).



קסד גָּלוּת בָּאָה לָעוֹלָם עַל עֲבוֹדָה־זָרָה וְעַל גִּלּוּי־עֲרָיוֹת וְעַל שְׁפִיכוּת־דָּמִים (אב' ה).



קסה סִיעָה שֶׁל בְּנֵי־אָדָם שֶׁאָמְרוּ לָהֶם
נָכְרִים: תְּנוּ לָנוּ אֶחָד מִכֶּם וְנַהַרְגֵהוּ, וְאִם לָאו הֲרֵי
אָנוּ הוֹרְגִים אֶת־כֻּלְּכֶם – יֵהָרְגוּ כֻלָּם וְאַל יִמְסְרוּ לָהֶם
נֶפֶשׁ אַחַת מִיִּשְׂרָאֵל, אֲבָל אִם יִחֲדוּהוּ לָהֶם, כְּגוֹן
שֶׁיִּחֲדוּ לְשֶׁבַע בֶּן בִּכְרִי – יִתְּנוּהוּ לָהֶם וְאַל יֵהָרְגוּ
כֻלָּם; וְכֵן הוּא אוֹמֵר; “וַתָּבוֹא הָאִשָּׁה אֶל־כָּל־הָעָם
בְּחָכְמָתָהּ” וגו'1896 – אָמְרָה לָהֶם:
הוֹאִיל וְהוּא נֶהֱרָג וְאַתֶּם נֶהֱרָגִים – תְּנוּהוּ לָהֶם וְאַל
תֵּהָרְגוּ כֻלְּכֶם (תוספ' תרומ' ז).



קסו עֻלָּא בַר קוֹשָׁב תְּבָעַתּוּ הַמַּלְכוּת1897, עָמַד וּבָרַח לְלֹד אֵצֶל רַ'
יְהוֹשֻׁעַ בֶּן לֵוִי. שָׁלְחָה גַיִס אַחֲרָיו. בָּאוּ וְהִקִּיפוּ
אֶת־הָעִיר, אָמְרוּ לָהֶם: אִם אֵין אַתֶּם נוֹתְנִים אוֹתוֹ אֵלֵינוּ
נַחֲרִיב אֶת־הַמְּדִינָה. נִטְפַּל לוֹ רַ' יְהוֹשֻׁעַ בֶּן לֵוִי
וּפִיְּסוֹ1898 וְאָמַר לוֹ: מוּטָב שֶׁיֵּהָרֵג
אוֹתוֹ הָאִישׁ וְאַל יֵהָרֵג הַצִּבּוּר עַל־יָדוֹ. נִתְפַּיֵּס לוֹ
וּנְתָנוֹ לָהֶם. הָיָה אֵלִיָּהוּ, זָכוּר לַטּוֹב, רָגִיל לְהִגָּלוֹת
אֶצְלוֹ. כֵּוָן שְׁעָשָׂה כָךְ לֹא נִגְלָה. צָם רַ' יְהוֹשֻׁעַ בֶּן
לֵוִי שְׁלשִׁים יוֹם וְנִגְלָה אֵלָיו. אָמַר לוֹ: רַבִּי, מִפְּנֵי מָה
בָּטַלְתָּ1899 וְלֹא בָאתָ? אָמַר לוֹ: וְכִי חָבֵר אֲנִי לְמָסוֹרוֹת1900? אָמַר לוֹ: וְלֹא מִשְׁנָה עָשִׂיתִי1901? אָמַר לוֹ: וְכִי
מִשְׁנַת חֲסִידִים הִיא? יֵעָשֶׂה הַדָּבָר עַל־יְדֵי אֲחֵרִים וְלֹא
עַל־יָדֶךָ (ירוש' תרומ' פ“ח, ה”ד; ב"ר צד).



קסז אָדָם אֶחָד בָּא לִפְנֵי רָבָא, אָמַר לוֹ:
הַשִּׁלְטוֹן שֶׁל עִירִי אָמַר לִי: לֵךְ וַהֲרוֹג אֶת־פְּלוֹנִי, וְאִם
לָאו – אֶהֱרֹג אוֹתָךְ. אָמַר לוֹ: תֵּהָרֵג וְלֹא תַהֲרֹג – מָה רָאִיתָ
שֶׁהַדָּם שֶׁלְךָ אָדֹם יוֹתֵר, שֶׁמָּא דָמוֹ שֶׁל אוֹתוֹ הָאִישׁ אָדֹם
יוֹתֵר (פסח' כח:).



קסח “וְנֶהֶפְכוּ כָל־פָּנִים לְיֵרָקוֹן”1902 – אָמַר רַ' יוֹחָנָן: פָּמַלְיָא שֶׁל מַעְלָה1903 וּפָמַלְיָא שֶׁל
מָטָּה, בְּשָׁעָה שֶׁאָמַר הַקָּדוֹשׁ־בָּרוּךְ־הוּא: הַלָּלוּ מַעֲשֵׂה
יָדַי וְהַלָּלוּ מַעֲשֵׂה יָדַי1904 – הֵיאַךְ אֲאַבֵּד אֵלּוּ מִפְּנֵי אֵלּוּ? (סנה' צח:).



קסט מַעֲשֶׂה בִשְׁנֵי אַחִים שֶׁהָרַג אֶחָד מֵהֶם
אֶת־חֲבֵרוֹ. מֶה עָשְׂתָה אִמָּם? נָטְלָה כוֹס אֶחָד וּמִלְאַתּוּ
מִדָּמוֹ וְהִנִיחַתּוּ בְּמִגְדָּל, וְהָיְתָה נִכְנֶסֶת כָּל־יוֹם וָיוֹם
וּמוֹצֵאת אוֹתוֹ הַדָּם תּוֹסֵס. פַּעַם אַחַת נִכְנְסָה וְהִבִּיטָה בוֹ
וּמְצָאַתּוּ שֶׁשָּׁתָק. אוֹתָהּ שָׁעָה יָדְעָה שֶׁנֶּהֱרַג בְּנָהּ
הָאַחֵר; לְקַיֵּם מַה שֶׁנֶּאֱמַר: “שֹׁפֵךְ דַּם הָאָדָם בָּאָדָם דָּמוֹ
יִשָּׁפֵךְ”1905 (דב ר ב).




ז. אוֹנָאָה וּגְנֵבַת־דָּעַת


קע אָמַר רַב חִסְדָּא: כָּל־הַשְּׁעָרִים נִנְעָלִים1906, חוּץ מִשַּׁעֲרֵי אוֹנָאָה1907.

אָמַר רַ' אֶלְעָזָר: הַכֹּל נִפְרָע1908 בִּידֵי שָׁלִיחַ, חוּץ מֵאוֹנָאָה1909.

אָמַר רַ' אַבָּהוּ: שְׁלשָׁה אֵין הַפַּרְגּוֹד נִנְעָל בִּפְנֵיהֶם1910: אוֹנָאָה וְגָזֵל וַעֲבוֹדָה זָרָה (ב"מ נט.).



קעא שָׁנוּ רַבּוֹתֵינוּ: “לֹא־תַעֲשׂוּ עָוֶל בַּמִּשְׁפָּט בַּמִּדָּה בַּמִּשְׁקָל וּבַמְּשׂוּרָה”1911
– “בַּמִּדָּה” זוֹ מְדִידַת קַרְקָע, שֶׁלֹּא יִמְדּוֹד
לְאֶחָד בִּימוֹת הַחַמָּה וּלְאַחֵר בִּימוֹת
הַגְּשָׁמִים1912; “בַּמִּשְׁקָל” – שֶׁלֹּא יַטְמִין מִשְׁקְלוֹתָיו בַּמֶּלַח1913; “וּבַמְּשׂוּרָה”1914 – שֶׁלֹּא יַרְתִּיחַ1915. וַהֲלֹא דְבָרִים קַל־וָחֹמֶר:
וּמַה מְּשׂוּרָה, שֶׁהִיא אֶחָד מִשְּׁלשִׁים וְשִׁשָּה בְּלֹג,
הִקְפִּידָה עָלָיו תּוֹרָה, קַל־וָחֹמֶר לְהִין וַחֲצִי הִין
וּשְׁלִישִׁית הַהִין וּרְבִיעִית הַהִין וְלֹג וַחֲצִי לֹג וּרְבִיעִית
הַלֹּג.

אָמַר רַב יְהוּדָה אָמַר רַב: אָסוּר לְאָדָם
שֶׁיַּשְׁהֶה מִדָּה חֲסֵרָה אוֹ יְתֵרָה בְּתוֹךְ בֵּיתוֹ, וַאֲפִלּוּ
הִיא עָבִיט שֶׁל מֵימֵי־רַגְלָיִם1916 (שם סא:; ב"ב פט:).



קעב שָׁנוּ רַבּוֹתֵינוּ: מִנַּיִן שֶׁאֵין מוֹחֲקִין1917 בְּמָקוֹם שֶׁגּוֹדְשִׁין וְאֵין
גּוֹדְשִׁין בְּמָקוֹם שֶׁמּוֹחֲקִין? – תַּלְמוּד לוֹמַר: “אֵיפָה
שְׁלֵמָה”1918. וּמִנַּיִן שֶׁאִם אָמַר: הֲרֵינִי מוֹחֵק בְּמָקוֹם שֶׁגּוֹדְשִׁין וְלִפְחוֹת לוֹ1919
מִן הַדָּמִים וַהֲרֵינִי גוֹדֵשׁ בְּמָקוֹם שֶׁמוֹחֲקִין
וּלְהוֹסִיף לוֹ עַל הַדָּמִים, שֶׁאֵין שׁוֹמְעִין לוֹ? – תַּלְמוּד
לוֹמַר: אֵיפָה שְׁלֵמָה וָצֶדֶק1920 יִהְיֶה־לָךְ"1921.

שָׁנוּ רַבּוֹתֵינוּ: מִנַּיִן שֶׁאֵין מְעַיְּנִין1922 בְּמָקוֹם שֶׁמַּכְרִיעִין1923 וְאֵין מַכְרִיעִין
בְּמָקוֹם שֶׁמְּעַיְּנִין? – תַּלְמוּד לוֹמַר: “אֶבֶן
שְׁלֵמָה”1924. וּמִנַּיִן שֶׁאִם אָמַר:
הֲרֵינִי מְעַיֵּן בְּמָקוֹם שֶׁמַּכְרִיעִין וְלִפְחוֹת לוֹ מִן הַדָּמִים
וַהֲרֵינִי מַכְרִיעַ בְּמָקוֹם שֶׁמְּעַיְּנִין וּלְהוֹסִיף לוֹ עַל
הַדָּמִים, שֶׁאֵין שׁוֹמְעִין לוֹ? – תַּלְמוּד לוֹמַר: “אֶבֶן שְׁלֵמָה
וָצֶדֶק יִהְיֶה־לָּךְ”1925.

אָמַר רַ' יְהוּדָה מִסּוּרָא: “לֹא־יִהְיֶה לְךָ בְּבֵיתְךָ1926”1927 – מַה טָּעַם? מִשּׁוּם “אֵיפָה וְאֵיפָה”1928; “לֹא־יִהְיֶה לְךָ בְּכִיסְךָ”1929 – מַה טָּעַם? מִשּׁוּם “אֶבֶן וָאָבֶן”1930. אֲבָל “אֶבֶן שְׁלֵמָה וָצֶדֶק
יִהְיֶה־לָךְ”1931, “אֵיפָה שְׁלֵמָה וָצֶדֶק יִהְיֶה־לָּךְ”1932 (ב"ב פט.).



קעג שָׁנוּ רַבּוֹתֵינוּ: אֵין עוֹשִׂין אֶת־הַמָּחָק1933 צִדּוֹ אֶחָד עָבֶה וְצִדּוֹ אֶחָד קָצָר1934, וְלֹא יִמְחַק בְּבַת־אֶחָת1935, שֶׁהַמּוֹחֵק בְּבַת־אַחַת
רַע לַמּוֹכֵר וְיָפֶה לַלּוֹקֵחַ, וְלֹא יִמְחַק מְעַט־מְעָט, שֶׁרַע
לַלּוֹקֵחַ וְיָפֶה לַמּוֹכֵר.

וְעַל כֻּלָּן אָמַר רַבָּן יוֹחָנָן בֶּן זַכָּאי: אוֹי
לִי אִם אֹמַר, אוֹי לִי אִם לֹא אֹמַר. אִם אֹמַר – שֶׁמָּא יִלְמְדוּ
הָרַמָּאִים, וְאִם לֹא אֹמַר – שֶׁמָּא יֹאמְרוּ
הָרַמָּאִים1936: אֵין תַּלְמִידֵי־חֲכָמִים בְּקִיאִים בְּמַעֲשֵׂה יָדֵינוּ.

– אֲמָרָהּ אוֹ לֹא אֲמָרָהּ?

אָמַר שְׁמוּאֵל בַּר רַב יִצְחָק: אֲמָרָהּ; וּמִמִּקְרָא
זֶה אֲמָרָהּ: “כִּי יְשָׁרִים דַּרְכֵי יְיָ וְצַדִּקִים יֵלְכוּ בָם
וּפשְׁעִים יִכָּשְׁלוּ בָם”1937. (שם:).



קעד שָׁנוּ רַבּוֹתֵינוּ: אַבָּא שָׁאוּל
בֶּן־בָּטְנִית כָּנַס שְׁלשׁ מֵאוֹת גַּרְבֵי יַיִן מִבֵּרוּרֵי
הַמִּדּוֹת1938, וַחֲבֵרָיו1939 כָּנְסוּ שְׁלשׁ מֵאוֹת גַּרְבֵי שֶׁמֶן מִמִּצוּי
הַמִּדּוֹת1940 וֶהֱבִיאוּם לִפְנֵי
הַגִּזְבָּרִים לִירוּשָׁלָיִם, אָמְרוּ לָהֶם: אִי אַתֶּם זְקוּקִים
לְכָךְ1941. אָמְרּוּ: אַף אָנוּ אֵין
רְצוֹנֵנוּ בְכָךְ. אָמְרּוּ לָהֶם: הוֹאִיל וְהֶחֱמַרְתֶּם עַל עַצְמְכֶם
עֲשׂוּ בָהֶם צָרְכֵי רַבִּים. (ביצה כט.; תוס' שם ג).



קעה שָׁנוּ רַבּוֹתֵינוּ: אוֹצְרֵי פֵרוֹת1942 וּמַלְוֵי רִבִּית וּמַקְטִינֵי אֵיפָה וּמַפְקִיעֵי שְׁעָרִים1943 – עֲלֵיהֶם
הַכָּתוּב אוֹמֵר: “לֵאמֹר מָתַי יַעֲבֹר הַחֹדֶשׁ וְנַשְׁבִּירָה שֶּׁבֶר
וְהַשַּׁבָּת וְנִפְתְּחָה־בָּר, לְהַקְטִין אֵיפָה וּלְהַגְדִּיל שֶׁקֶל
וּלְעַוֵּת מֹאזְנֵי מִרְמָה”1944; מַה כָּתוּב
אַחֲרָיו – “נִשְׁבַּע יְיָ בִּגְאוֹן יַעֲקֹב אִם־אֶשְׁכַּח לָנֶצַח
כָּל־מַעֲשֵׂיהֶם”1945 (ב"ב צ:).



קעו אָמַר אֵלִיָּהוּ: פַּעַם אַחַת בָּא וְיָשַׁב
[לְפָנַי] אָדָם אֶחָד שֶׁיֶּשׁ בּוֹ מִקְרָא וְאֵין בּוֹ מִשְׁנָה,
אָמַר לִי: רַבִּי! מַעֲשֶׂה הָיָה בִי שֶׁמָכַרְתִּי לְגוֹי אַרְבָּעָה
כֹרִים שֶׁל תְּמָרִים וּמְדַדְתִּים לוֹ בְּבַיִת אָפֵל מֶחֱצָה עַל
מֶחֱצָה; אָמַר לִי הַגּוֹי: “אַתָּה וְהָאֱלֹהִים שֶׁבַּשָּׁמַיִם יוֹדֵעַ
בַּמִּדָּה שֶׁאַתָּה מוֹדֵד לִי”1946,
וְחִסַּרְתִּיו בַּמְּדִידָה שָׁלשׁ סְאִין שֶׁל תְּמָרִים. לְאַחַר
מִכָּאן נָטַלְתִּי הַמָּעוֹת וְלָקַחְתִּי בָהֶן כַּד אֶחָד שֶׁל שֶׁמֶן
וְהִנַּחְתִּיו בַּמָּקוֹם שֶׁמָכַרְתִּי אֶת־הַתְּמָרִים לַגּוֹי, נִקְרַע
הַכַּד וְנִשְׁפַּךְ הַשָּׁמֶן. אָמַרְתִּי לוֹ: בְּנִי! בָּרוּךְ
הַמָּקוֹם, שֶׁאֵין לְפָנָיו מַשּׂוֹא־פָנִים; הַכָּתוּב אוֹמֵר:
“לֹא־תַעֲשֹׁק אֶת־רֵעֲךָ וְלֹא תִגְזֹל”1947 –
רֵעֲךָ הֲרֵי הוּא כְאָחִיךָ, הָא לָמַדְתָּ שֶׁגֵּזֶל הַגּוֹי גָּזֵל
(תדב“א טו; ילק”ש צו, ז).



קעז “כַּסְפֵּךְ הָיָה לְסִיגִים, סָבְאֵךְ מָהוּל בַּמָּיִם”1948 – הָיָה אֶחָד הוֹלֵךְ אֵצֶל
הַצּוֹרֵף, שָׁמַע קוֹלוֹ כְּשֶׁהוּא אוֹמֵר לְבֶן־בֵּיתוֹ: הַנְחֵשׁ
לוֹ1949! אַף הוּא הָלַךְ1950 לִקַּח לֹג שֶׁל יָיִּן, שָׁמַע קוֹלוֹ שֶׁל בַּעַל הַיַּיִן
אוֹמֵר לְבֶן־בֵּיתוֹ: הַמְהֵל לוֹ1951. וְזֶהוּ
שֶׁנֶּאֱמַר: “כַּסְפֵּךְ הָיָה לְסִיגִים – סָבְאֵךְ מָהוּל
בַּמָּיִם”1952 (פסיק' טו).



קעח “וְלִפְנֵי עִוֵּר לֹא תִתֵּן מִכְשֹׁל”1953 – לִפְנֵי סוֹמֵא בְּדָבָר1954. בָּא וְאָמַר לָךְ: בַּת
פְּלוֹנִי מַה הִיא לִכְהֻנָּה? אַל תֹּאמַר לוֹ: כְּשֵׁרָה. וְהִיא
אֵינָהּ אֶלָּא פְסוּלָה; הָיָה נוֹטֵל בְּךָ עֵצָה, אַל תִּתֶּן־לוֹ עֵצָה
שֶׁאֵינָהּ הוֹגֶנֶת לוֹ. אַל תֹּאמַר לוֹ: צֵא בְהַשְׁכָּמָה,
שֶׁיְקַפְּחוּהוּ1955 לִסְטִים; צֵא בַצָּהֳרַיִם, בִּשְׁבִיל שֶׁיִשְׁתָּרֵב1956;
וְאַל תֹּאמַר לוֹ: מְכוֹר שָׂדְךָ וְקַח לְךָ חֲמוֹר, וְאַתָּה עוֹקֵף
עָלָיו1957 וְנוֹטְלָהּ מִמֶּנּוּ. שֶׁמָּא
תֹאמַר: עֵצָה יָפָה אֲנִי נוֹתֵן לוֹ, וַהֲרֵי הַדָּבָר מָסוּר לַלֵּב,
שֶׁנֶּאֱמַר: “וְיָרֵאתָ מֵּאֱלֹהֶיךָ אֲנִי יְיָ”1958 – כָּל־דָּבָר הַמָּסוּר לַלֵּב נֶאֱמַר בּוֹ “וְיָרֵאתָ
מֵּאֱלֹהֶיךָ” (ספרא קדושים; קיד' לב:).



קעט מַעֲשֶׂה בְעִיר אַחַת שֶׁלֹּא הָיָה בָהּ מֶלַח.
וְהָיְתָה בָהּ חֲבוּרָה שֶׁל חַמָּרִים אוֹמְרִים: הוֹלְכִים אָנוּ
לְמָקוֹם פְּלוֹנִי וּמְבִיאִים מֶלַח וּמוֹכְרִים עַד שֶׁלֹּא יָבֹאוּ
אֲחֵרִים. וְהָיָה לָהֶם רֹאשׁ לַחֲבוּרָה. אָמְרוּ לוֹ: נֵלֵךְ לְמָקוֹם
פְּלוֹנִי. אָמַר לָהֶם: יֵשׁ־לִי לַחֲרוֹשׁ לְמָחָר, אֶלָּא הַמְתִּינוּ
עַד שֶׁאֶחֱרשׁ1959 וְאַחַר־כָּךְ נֵלֵךְ.
אָמְרוּ לוֹ: הֵן. מֶה עָשָׂה? אָמַר לְאִשְׁתּוֹ: סִמָּן זֶה בְּיָדֵךְ.
אִם אֹמַר לָךְ: הָבִיאִי לִי אֶת־הָעֹל" – אַתְּ תְּנִי לִי
אֶת־הָאֻכָּף1960; אִם אֹמַר לָךְ: “תְּנִי לִי אֶת־הַקַּנְקָן”1961 – אַתְּ תְּנִי לִי אֶת
הַשָּׂק. מֶה עָשָׂה? נָתַן אֶת־הַשַּׂק עַל־גַּבֵּי הַחֲמוֹר וְהָלַךְ
לוֹ, וְאוֹתָם חֲבֵרָיו יָשְׁנוּ עַד הַבֹּקֶר. עָמְדוּ בַבֹּקֶר וְקָרְאוּ
לוֹ. אָמְרוּ לָהֶם הַשְּׁכֵנִים: "מִי אַתֶּם מְבַקְשִׁים? פְּלוֹנִי
כְּבָר הָלַךְ לוֹ מֵאָמֶשׁ. וְהָלְכוּ לָהֶם בַּבֹּקֶר וּמְצָאוּהוּ
חוֹזֵר בַּדָּרֶךְ. אָמְרוּ לוֹ: לָמָה עָשִׂיתָ כָּךְ? אָמַר לָהֶם: אִי
אַתֶּם יוֹדְעִים לָמָּה? אִלְמָלֵי הָלַכְנוּ כֻלָּנוּ – מִיָּד הָיָה
נוֹפֵל הַמֶּלַח בְּזוֹל; עַכְשָׁו אֲנִי הֵבֵאתִי, וְעַד שֶׁאַתֶּם
בָּאִים – שֶׁלִּי מָכוּר, וּכְשֶׁתָּבוֹאוּ אַתֶּם תִּמְכְּרוּ
יָפֶה1962. לָכֵן נֶאֱמַר: “שָׁוְא יְדַבְּרוּ אִישׁ אֶת־רֵעֵהוּ”1963 – אִם אֵין אַתָּה
עוֹשֶׂה אֶת־הָעֹל אֻכָּף וְאֶת־הַקַּנְקָן שַׂק, אִי אַתָּה יָכוֹל
לַעֲמוֹד (שו“ט יב; ילק”ש תהל' יב).



קפ מַעֲשֶׂה בְרַ' יוֹנָתָן שֶׁהָיוּ לוֹ עֲדָשִׁים מְצַפְצְפוֹת1964 וְהָיָה לוֹ קָרוֹב בְּעִיר
אֶחָת. יָרַד אֶצְלוֹ. אָמַר לוֹ רַ' יוֹנָתָן: עֲדָשִׁים אֲנִי מְבַקֵּשׁ,
יֵשׁ מֵהֶן בָּעִיר? אָמַר לוֹ: הֵן. אָמַר לוֹ:
מִכַּמָּה1965? אָמַר לוֹ: מִכָּךְ וָכָךְ,
וְכָל־זְמַן שֶׁתָּבוֹא אֲנִי נוֹטֵל לָךְ. לְיָמִים הָלַךְ רַ' יוֹנָתָן
לָעִיר לְבֵית קְרוֹבוֹ, שָׁאַל עָלָיו, אָמְרָה לוֹ אִשְׁתּוֹ: בַּשָּׂדֶה
הוּא. הִמְתִּין לוֹ וְלֹא בָא. שָׁאַל לְאֶחָד מִבְּנֵי הָעִיר: יֵשׁ
כָּאן עֲדָשִׁים? אָמַר לוֹ: לָאו, חִטִּים יֵשׁ כָּאן. אָמַר לוֹ:
עֲדָשִׁים אֲנִי מְבַקֵּשׁ. אָמַר לוֹ: נוֹטֵל אַתָּה מִכָּךְ וָכָךְ?
הִרְבָּה עָלָיו אֶת־הַדָּמִים יוֹתֵר מִמַּה שֶּׁאָמַר לוֹ קְרוֹבוֹ
וְנָטַל הֵימֶנּוּ1966. בָּא קְרוֹבוֹ מִן
הַשָּׂדֶה, אָמַר לוֹ רַ' יוֹנָתָן: וְלֹא אָמַרְתָּ לִי שֶׁכָּךְ־וָכָךְ
הָעֲדָשִׁים? הֲרֵי הוֹסִיפוּ לִי יוֹתֵר מִמַּה שֶּׁאָמַרְתָּ לִּי! אָמַר
לוֹ: שֶׁמָּא עֲדָשִׁים אָמַרְתָּ לָהֶם? אָמַר לוֹ: הֵן. אָמַר לוֹ:
אִלּוּ אָמַרְתָּ לָהֶם: “חִטִּים אֲנִי מְבַקֵּשׁ”, הָיוּ אוֹמְרִים לָךְ:
רְצוֹנְךָ בַּעֲדָשִׁים? עַכְשָׁו שֶׁאָמַרְתָּ: “עֲדָשִׁים אֲנִי
מְבַקֵּשׁ”, אוֹמְרִים לָךְ: רְצוֹנְךָ בְּחִטִּים? לְכָךְ נֶאֱמַר:
“שָׁוְא יְדַבְּרוּ אִישׁ אֶת רֵעֵהוּ”1967.

רַ' חִיָּא צִפּוֹרַאי1968 הָלַךְ לִקַּח חִטִּים מִסּוּרָא, אָמַר לוֹ רַ' יוֹנָתָן:
כְּשֶׁתְּהֵא מְבַקֵּשׁ חִטִּים, הֱוֵי אוֹמֵר: שְׂעוֹרִים אֲנִי
מְבַקֵּשׁ, וּכְשֶׁתְּהֵא מְבַקֵּשׁ שְׂעוֹרִים, הֱוֵי אוֹמֵר: חִטִּים
אֲנִי מְבַקֵּשׁ – וְלֹא יַעֲלוּ לְךָ אֶת הַשָּׁעַר (שם).



קפא אָמַר אַבַּיֵּי: מִי שֶׁרוֹצֶה לְהַרְאוֹת
חֲתִימַת־יָדוֹ בְּבֵית־דִּין – לֹא יַרְאֶה בְּסוֹף
מְגִלָּה1969, שֶׁמָּא יִמְצָאֶנָּה אַחֵר
וְיִכְתּוֹב עָלָיו שְׁטַר־חוֹב. וּמַעֲשֶׂה בְּמוֹכֵס אֶחָד שֶׁבָּא
לִפְנֵי אַבַּיֵּי וְאָמַר לוֹ: יַרְאֶה לִּי מָר חֲתִימַת־יָדוֹ,
שֶׁכְּשֶׁיָּבוֹאוּ הַתַּלְמִידִים וְיַרְאוּ לִי – אַעֲבִירֵם בְּלֹא
מֶכֶס. הֶרְאָה לוֹ אַבַּיֵּי בְּרֹאשׁ מְגִלָּה. מָשַׁךְ [הַמּוֹכֵס אֶת
הַמְּגִלָּה]1970. אָמַר לוֹ אַבַּיֵּי: כְּבָר קִדְּמוּךָ חֲכָמִים1971! (ב"ב קסז.).



קפב מַעֲשֶׂה בְּאֶחָד שֶׁבָּא לִפְנֵי רָבָא
וּבְיָדוֹ שְׁטָר שֶׁחָתוּם עָלָיו רָבָא וְרַב אַחָא בַר אַדָּא. אָמַר
לוֹ רָבָא: זוֹ חֲתִימַת־יָדִי שֶׁלִּי, אֶלָּא שֶׁלִּפְנֵי רַב אַחָא בַר
אַדָּא1972 לֹא חָתַמְתִּי מֵעוֹלָם. כְּפָתוֹ
וְהוֹדָה. אָמַר לוֹ רָבָא: בִּשְׁלָמָא שֶׁלִּי זִיַּפְתָּ, אֶלָּא שֶׁל
רַב אַחָא בַר אַדָּא, שֶׁיָּדוֹ רוֹתֶתֶת1973,
הֵיאַךְ זִיַּפְתָּ? אָמַר לוֹ: הִנַּחְתִּי יָדִי עַל
הַמֵּצֶר1974; וְיֵשׁ אוֹמְרִים: עָמַד עַל נֹאד1975 וְּכָתָב (שם).


––––––––


קפג שִׁבְעָה גַנָּבִים הֵם, הָרִאשׁוֹן שֶׁבַּגַּנָּבִים – גּוֹנֵב דַּעַת הַבְּרִיּוֹת (מכיל' משפטים).

קפד אָמַר שְׁמוּאֵל: אָסוּר לִגְנוֹב דַּעַת הַבְּרִיּוֹת, וַאֲפִלּוּ דַּעְתּוֹ שֶׁל נָכְרִי (חול' צד.).



קפה כְּשֵׁם שֶׁאוֹנָאָה בְּמִקָּח־וּמִמְכָּר כָּךְ אוֹנָאָה בִדְבָרִים. לֹא יֹאמַר לוֹ: בְּכַמָּה חֵפֶץ זֶה1976
וְהוּא אֵינוֹ רוֹצֶה לִקַּח. אִם הָיָה בַעַל־תְּשׁוּבָה
לֹא יֹאמַר לוֹ: זְכֹר מַעֲשֶׂיךָ הָרִאשׁוֹנִים. אִם הוּא בֶן־גֵּרִים לֹא
יֹאמַר לוֹ: זְכֹר מַעֲשֵׂה אֲבוֹתֶיךָ, שֶׁנֶּאֱמַר: “וְגֵר לֹא־תוֹנֶה
וְלֹא תִלְחָצֶנּוּ”1977 (ב"מ נח:).



קפו שָׁנוּ רַבּוֹתֵינוּ: “וְלֹא תוֹנוּ אִישׁ אֶת־עֲמִיתוֹ”1978 – בְּאוֹנָאַת דְּבָרִים
הַכָּתוּב מְדַבֵּר. אַתָּה אוֹמֵר בְּאוֹנָאַת דְּבָרִים, אוֹ אֵינוֹ
אֶלָּא בְּאוֹנָאַת מָמוֹן? כְּשֶׁהוּא אוֹמֵר: “וְכִי־תִּמְכְּרוּ
מִמְכָּר לַעֲמִיתֶךָ אוֹ קָנֹה מִיַּד עֲמִיתֶךָ אַל־תּוֹנוּ אִישׁ
אֶת־אָחִיו”1979 – הֲרֵי אוֹנָאַת מָמוֹן
אָמוּר; הָא מָה אֲנִי מְקַיֵּם “וְלֹא תוֹנוּ אִישׁ אֶת־עֲמִיתוֹ”?
בְּאוֹנָאַת דְּבָרִים. הָא כֵיצַד? אִם הָיָה בַעַל־תְּשׁוּבָה, אַל
יֹאמַר לוֹ: זְכֹר מַעֲשֶׂיךָ הָרִאשׁוֹנִים; אִם הָיָה בֶן־גֵּרִים, אַל
יֹאמַר לוֹ: זְכֹר מַעֲשֵׂה אֲבוֹתֶיךָ; אִם הָיָה גֵר וּבָא לִלְמוֹד
תּוֹרָה, אַל יֹאמַר לוֹ: פֶּה שֶׁאָכַל נְבֵלוֹת וּטְרֵפוֹת, שְׁקָצִים
וּרְמָשִׂים, בָּא לִלְמוֹד תּוֹרָה, שֶׁנֶּאֶמְרָה מִפִּי
הַגְּבוּרָה1980!; אִם הָיוּ יִסּוּרִין בָּאִים
עָלָיו, אוֹ אִם הָיוּ חֳלָאִים בָּאִים עָלָיו, אוֹ שֶׁהָיָה מְקַבֵּר
אֶת־בָּנָיו, אַל יֹאמַר לוֹ כְּדֶרֶךְ שֶׁאָמְרוּ לוֹ חֲבֵרָיו לְאִיּוֹב:
"הֲלֹא יִרְאָתְךָ כִּסְלָתֶךָ… זְכָר־נָא מִי הוּא נָקִי
אָבָד1981 1982; אִם הָיוּ חַמָּרִים1983 מְבַקְשִׁים תְּבוּאָה
מִמֶּנּוּ, לֹא יֹאמַר לָהֶם: “לְכוּ אֵצֶל פְּלוֹנִי, שֶׁהוּא מוֹכֵר
תְּבוּאָה”, וְיוֹדֵעַ בּוֹ שֶׁלֹּא מָכַר מֵעוֹלָם. רַ' יְהוּדָה אוֹמֵר:
אַף לֹא יִתְלֶה עֵינָיו עַל הַמִּקָּח1984 בְּשָׁעָה שְׁאֵין לוֹ דָמִים, שֶׁהֲרֵי הַדָּבָר מָסוּר לַלֵּב,
וְכָל־דָּבָר הַמָּסוּר לַלֵּב נֶאֱמַר בּוֹ: "וְיָרֵאתָ
מֵּאֱלֹהֶיךָ1985 1986.

אָמַר רַ' יוֹחָנָן מִשּׁוּם רַ' שִׁמְעוֹן בֶּן יוֹחָאי:
גָּדוֹל אוֹנָאַת דְּבָרִים מֵאוֹנָאַת מָמוֹן, שֶׁזֶּה נֶאֱמַר בּוֹ
“וְיָרֵאתָ מֵּאֱלֹהֶיךָ”, וְזֶה לֹא נֶאֱמַר בּוֹ “וְיָרֵאתָ
מֵּאֱלֹהֶיךָ”; וְרַ' אֶלְעָזָר אוֹמֵר: זֶה בְּגוּפוֹ1987 וְזֶה בְּמָמוֹנוֹ. רַ' שְׁמוּאֵל בַּר נַחֲמָנִי אָמַר: זֶה
נִתָּן לַהֲשָׁבוֹן1988 וְזֶה לֹא נִתָּן לַהֲשָׁבוֹן (שם).



קפז שָׁנִינוּ, הָיָה רַ' מֵאִיר אוֹמֵר: אַל יְסַרְהֵב1989 אָדָם בַּחֲבֵרוֹ לִסְעוֹד
אֶצְלוֹ וְיוֹדֵעַ בּוֹ שֶׁאֵינוֹ סוֹעֵד, וְלֹא יַרְבֶּה לוֹ
בְּתִקְרֹבֶת1990 וְיוֹדֵעַ בּוֹ שֶׁאֵינוֹ
מְקַבֵּל, וְלֹא יִפְתַּח לוֹ חָבִיּוֹת הַמְּכוּרוֹת
לְחֶנְוָנִי1991 אֶלָּא אִם־כֵּן הוֹדִיעוֹ1992. וְלֹא יֹאמַר לוֹ: סוּךְ שֶׁמֶן1993 מִפַּךְ רֵיקָן; וְאִם בִּשְׁבִיל כְּבוֹדוֹ1994 – מֻתָּר (חול' צד.).



קפח שָׁנוּ רַבּוֹתֵינוּ: לֹא יִמְכֹּר אָדָם לַחֲבֵרוֹ סַנְדָּל שֶׁל מֵתָה1995 בִּכְלָל
שֶׁל חַיָּה שְׁחוּטָה, מִפְּנֵי שְׁנֵי דְבָרִים: אֶחָד, מִפְּנֵי
שֶׁמַּתְעֵהוּ, וְאֶחָד, מִפְּנֵי הַסַּכָּנָה, וְלֹא יְשַׁגֵּר אָדָם
לַחֲבֵרוֹ חָבִית שֶׁל יַיִן וְשֶׁמֶן צָף עַל פִּיהָ. וּמַעֲשֶׂה בְאֶחָד
שֶׁשִּׁגֵּר לַחֲבֵרוֹ חָבִית שֶׁל יַיִן וְשֶׁמֶן צָף עַל
פִּיהָ1996, וְהָלַךְ וְזִמֵּן עָלֶיהָ
אוֹרְחִים, וְנִכְנַס וּמְצָאָהּ שֶׁהִיא שֶׁל יַיִן וְחָנַק
אֶת־עַצְמוֹ1997 (שם).



קפט מַר זוּטְרָא בְּנוֹ שֶׁל רַב נַחֲמָן הָיָה
מְהַלֵּךְ מִסִּירְכָא לְבֵי מְחוֹזָא, וְרָבָא וְרַב סָפְרָא הָיוּ
מְהַלְּכִים לְסִירְכָא. פָּגְעוּ זֶה בָזֶה. כְּסָבוּר מַר זוּטְרָא
שֶׁלִּקְרָאתוֹ הֵם יוֹצְאִים. אָמַר לָהֶם: מַה לָּהֶם לַחֲכָמִים
שֶׁטָרְחוּ לֵילֵךְ כָּל כָּךְ? אָמַר לוֹ רַב סָפְרָא: אָנוּ לֹא הָיִינוּ
יוֹדְעִים שֶׁבָּא מָר, אִלּוּ הָיִינוּ יוֹדְעִים הָיִינוּ טוֹרְחִים
יוֹתֵר. אָמַר רָבָא לְרַב סָפְרָא: מִפְּנֵי מָה אָמַרְתָּ לוֹ כָךְ
וְהֶחֱלַשְׁתָּ דַעְתּוֹ? אָמַר לוֹ: וַהֲרֵי הָיִינוּ מַטְעִים אוֹתוֹ.
הוּא הוּא שֶׁהָיָה מַטְעֶה אֶת־עַצְמוֹ (שם:).




ח. הֲשָׁבַת־אֲבֵדָה


קצ שָׁנוּ רַבּוֹתֵינוּ: בָּרִאשׁוֹנָה כָּל־מִי שֶׁמָּצָא אֲבֵדָה הָיָה מַכְרִיז עָלֶיהָ1998 שְׁלשָׁה רְגָלִים1999 וְאַחַר רֶגֶל אַחֲרוֹן שִׁבְעַת יָמִים, כְּדֵי שֶׁיֵּלֵךְ שְׁלשָׁה2000 וְיַחֲזֹר שְׁלשָׁה וְיַכְרִיז יוֹם אֶחָד. מִשֶּׁחָרַב
בֵּית־הַמִּקְדָּשׁ, שֶׁיִּבָּנֶה בִּמְהֵרָה בְיָמֵינוּ, הִתְקִינוּ
שֶׁיְהוּ מַכְרִיזִין בְּבָתֵּי־כְנֵסִיּוֹת וּבְבָתֵּי־מִדְרָשׁוֹת.
וּמִשֶּׁרַבּוּ הָאַנָּסִים הִתְקִינוּ שֶׁיְהוּ מוֹדִיעִין לִשְׁכֵנָיו
וְלִמְיֻדָּעָיו – וְדַיּוֹ2001.

מַהוּ “מִשֶּׁרַבּוּ הָאַנָּסִים”? – שֶׁאָמְרוּ: אֲבֵדָה לַמֶּלֶךְ.

שָׁנוּ רַבּוֹתֵינוּ: אֶבֶן־טֹעַן הָיְתָה בִירוּשָׁלָיִם,
כָּל־מִי שֶׁאָבְדָה לוֹ אֲבֵדָה נִפְנָה לְשָׁם, וְכָל מִי שֶׁמּוֹצֵא
אֲבֵדָה נִפְנָה לְשָׁם. זֶה עוֹמֵד וּמַכְרִיז וְזֶה עוֹמֵד וְנוֹתֵן
סִמָּנִים וְנוֹטְלָהּ (ב"מ כח:).



קצא מָצָא סְפָרִים קוֹרֵא בָהֶם אֶחָד לִשִׁלשִׁים יוֹם, וְאִם אֵינוֹ יוֹדֵעַ לִקְרוֹת גּוֹלְלָם2002, אֲבָל לֹא יִלְמַד בָּהֶם בַּתְּחִלָּה2003 וְלֹא יִקְרָא אַחֵר עִמּוֹ. מָצָא כְסוּת
מְנַעֲרָהּ2004 אֶחָד לִשְׁלשִׁים יוֹם וְשׁוֹטְחָהּ לְצָרְכָּהּ2005, אֲבָל לֹא לִכְבוֹדוֹ2006. כְּלֵי־כֶסֶף וּכְלֵי־נְחשֶׁת מִשְׁתַּמֵּשׁ בָּהֶם לְצָרְכָּם2007, אֲבָל לֹא לְשַׁחֲקָם2008. כְּלֵי־זָהָב וּכְלֵי־זְכוּכִית לֹא יִגַּע בָּהֶם2009 עַד שֶׁיָּבֹא
אֵלִיָּהוּ. מָצָא שַׂק אוֹ קֻפָּה וְכָל־דָּבָר שֶׁאֵין דַּרְכּוֹ
לִטּוֹל2010 – הֲרֵי זֶה לֹא יִטּוֹל (שם כט:).



קצב שָׁנוּ רַבּוֹתֵינוּ: הַמּוֹצֵא כְלֵי־עֵץ
מִשְׁתַּמֵּשׁ בֶּהם בִּשְׁבִיל שֶׁלֹּא יִרְקָבוּ; כְּלֵי־נְחשֶׁת
מִשְׁתַּמֵּשׁ בָּהֶם בְּחַמִּין אֲבָל לֹא עַל־יְדֵי
הָאוּר2011, מִפְּנֵי שֶׁמַּשְׁחִיקָם;
כְּלֵי־כֶסֶף מִשְׁתַּמֵּשׁ בָּהֶם בְּצוֹנֵן, אֲבָל לֹא בְחַמִּין,
מִפְּנֵי שֶׁמַּשְׁחִירָם; מַגְרֵפוֹת2012 וְקַרְדֻּמּוֹת מִשְתַּמֵּשׁ בָּהֶם בְּרַךְ2013, אֲבָל לֹא בְקָשֶׁה, מִפְּנֵי
שֶׁמַּפְחִיתָם2014; כְּלֵי־זָהָב
וּכְלֵי־זְכוּכִית לֹא יִגַּע בָּהֶם עַד שֶׁיָּבֹא אֵלִיָּהוּ; וּכְדֶרֶךְ
שֶׁאָמְרוּ בַאֲבֵדָה כָּךְ אָמְרוּ בְּפִקָּדוֹן2015 (שם ל.).



קצג שָׁנוּ רַבּוֹתֵינוּ: “וְהִתְעַלַּמְתָּ”2016 – פְּעָמִים שֶׁאַתָּה
מִתְעַלֵּם וּפְעָמִים שֶׁאִי אַתָּה מִתְעַלֵּם; הָא כֵיצַד? הָיָה כֹהֵן
וְהוּא בְּבֵית־הַקְּבָרוֹת2017, אוֹ שֶׁהָיָה זָקֵן וְאֵינָהּ לְפִי כְבוֹדוֹ2018, אוֹ שֶׁהָיְתָה מְלָאכָה שֶׁלּוֹ מְרֻבָּה מִשֶּׁל חֲבֵרוֹ2019 – לְכָךְ נֶאֱמַר “וְהִתְעַלַּמְתָּ” (שם).



קצד אָמַר רַ' יוֹחָנָן: עָנִי הַמַּחֲזִיר אֲבֵדָה
לִבְעָלֶיהָ – הַקָּדוֹשׁ־בָּרוּךְ־הוּא מַכְרִיז עָלָיו בְּכָל־יוֹם (עפ"י
פסח' קיג.).


––––––––


קצה אֲלֶכְּסַנְדְּרוֹס מֻקְדּוֹן הָלַךְ אֵצֶל מֶלֶךְ
קַצְיָא. הֶרְאָהוּ הַרְבֵּה כֶסֶף וְזָהָב. אָמַר: לֹא לִרְאוֹת
כַּסְפְּכֶם וּזְהַבְכֶם בָּאתִי, אֶלָּא לִרְאוֹת מִנְהֲגֵיכֶם
וְדִינֵיכֶם. עַד שֶׁהֵם יוֹשְׁבִים בָּאוּ שְׁנֵי בְנֵי־אָדָם לָדִין
לִפְנֵי הַמֶּלֶךְ. אֶחָד אָמַר: אֲדוֹנִי הַמֶּלֶךְ, חֻרְבָּה לָקַחְתִּי
מֵאָדָם זֶה וּגְרַפְתִּיהָ2020 וְנִמְצָא
מַטְמוֹן בְּתוֹכָהּ, וְאָמַרְתִּי לוֹ: טוֹל מַטְמוֹן שֶׁלָּךְ; חֻרְבָּה
לָקַחְתִּי, מַטְמוֹן לֹא לָקָחְתִּי; וְאֶחָד אָמַר: מָה אַתָּה מִתְיָרֵא
מֵעֹנֶשׁ גָּזֵל – אַף אֲנִי כָךְ; הַחֻרְבָּה וְכָל־מַה שֶּׁבְּתוֹכָהּ
מָכַרְתִּי לָךְ – מִתְּהוֹם אֶרֶץ עַד רוּם רָקִיעַ. קָרָא הַמֶּלֶךְ
לְאֶחָד מֵהֶם וְאָמַר לוֹ: יֶשׁ־לְךָ בֵּן? אָמַר לוֹ: הֵן. קָרָא
לַשֵּׁנִי וְאָמַר לוֹ: יֶשׁ־לְךָ בַּת? אָמַר לוֹ: הֵן. אָמַר לָהֶם:
יֵלְכוּ וְיִנָּשְׂאוּ זֶה לָזֶה וִיהֵא הַמַּטְמוֹן לִשְׁנֵיהֶם. הִתְחִיל
אֲלֶכְּסַנְדְּרוֹס תָּמֵהַּ. אָמַר לוֹ הַמֶּלֶךְ: וְלֹא יָפֶה דַנְתִּי?
אָמַר לוֹ: הֵן. אָמַר לוֹ: אִלּוּ בָא לְפָנֶיךָ דִּין זֶה
בִּמְדִינַתְכֶם מֶה הָיִיתָ עוֹשֶׂה בוֹ? אָמַר לוֹ: הָיִיתִי חוֹתֵךְ
רֹאשׁוֹ שֶׁל זֶה וְרֹאשׁוֹ שֶׁל זֶה וְהַמַּטְמוֹן יֵרֵד
לְבֵית־הַמֶּלֶךְ. אָמַר לוֹ: וְחַמָּה מֵאִירָה לָכֶם? אָמַר לוֹ: הֵן. –
וּגְשָׁמִים יוֹרְדִים עֲלֵיכֶם? – הֵן. שֶׁמָּא יֵשׁ בִּמְדִינַתְכֶם
בְּהֵמָה דַקָּה? – הֵן. אָמַר לוֹ: תִּפַּח רוּחוֹ2021 שֶׁל אוֹתוֹ הָאִישׁ! בִּזְכוּת בְּהֵמָה דַקָּה הַחַמָּה
מֵאִירָה לָכֶם וְהַגְּשָׁמִים יוֹרְדִים עֲלֵיכֶם (ירוש' ב“מ פ”ב, ה"ה;
תנח' אמור).



קצו שִׁמְעוֹן בֵּן שֶׁטַח הָיָה סוֹחֵר בְּפִשְׁתָּן,
אָמְרוּ לוֹ תַלְמִידָיו: רַבִּי, הַנַּח מִזֶּה וְאָנוּ לוֹקְחִים לְךָ
חֲמוֹר וְלֹא תְהֵא מִתְיַגֵּעַ הַרְבֵּה. הָלְכוּ וְלָקְחוּ לוֹ חֲמוֹר
מִיִּשְׁמְעֵאלִי. הָיְתָה מַרְגָּלִית תְּלוּיָה בוֹ. בָּאוּ וְאָמְרוּ
לוֹ: מֵעַכְשָׁו שׁוּב אֵין אַתָּה צָרִיךְ לְהִתְיַגֵּעַ. אָמַר לָהֶם:
לָמָּה? אָמְרוּ לוֹ: לָקַחְנוּ לְךָ חֲמוֹר מִיִּשְׁמְעֵאלִי וּתְלוּיָה
בוֹ מַרְגָּלִית. אָמַר לָהֶם: וְיָדַע בָּהּ בְּעָלֶיהָ? אָמְרוּ לוֹ:
לָאו. אָמַר לָהֶם: לְכוּ וְהַחֲזִירוּהָ לוֹ.

הֵשִׁיבוּ לִפְנֵי רַבִּי: אֲפִלּוּ לְדִבְרֵי מִי
שֶׁאָמַר: גְּזֵלוֹ שֶׁל נָכְרִי אָסוּר – הֲרֵי הַכֹּל מוֹדִים
שֶׁאֲבֵדָתוֹ מֻתָּרֶת!

– מָה אַתֶּם סְבוּרִים, שִׁמְעוֹן בֶּן שֶׁטַח בַּרְבָּרִי2022 הָיָה? מְבַקֵּשׁ הָיָה שִׁמְעוֹן בֶּן שֶׁטַח לִשְׁמוֹעַ “בָּרוּךְ אֱלֹהֵי הַיְּהוּדִים”
מִשְּׂכַר כָּל־הָעוֹלָם הַזֶּה2023 (ירוש' ב“מ פ”ב, ה"ה).



קצז רַ' שְׁמוּאֵל בַּר סוֹסְרָטֵי עָלָה לְרוֹמִי.
אָבְדוּ לַמַּלְכָּה תַּכְשִׁיטֶיהָ וּמְצָאָם. הוֹצִיאָה כְרוּז
בַּמְּדִינָה: מִי שֶׁיַּחֲזִיר תּוֹךְ שְׁלשִׁים יוֹם יִטּוֹל כָּךְ
וָכָךְ, לְאַחַר שְׁלשִׁים יוֹם – יַתִּיזוּ אֶת רֹאשׁוֹ, לֹא הֶחֱזִירָם
תּוֹךְ שְׁלשִׁים יוֹם. לְאַחַר שְׁלשִׁים יוֹם הֶחֱזִירָם. אָמְרָה לוֹ:
לֹא הָיִיתָ בַּמְּדִינָה? אָמַר לָהּ: הֵן. אָמְרָה לוֹ: וְלֹא שָׁמַעְתָּ
קוֹל הַכָּרוֹז? אָמַר לָהּ: הֵן. אָמְרָה לוֹ: וְלָמָּה לֹא הֶחֱזַרְתָּ
תּוֹךְ שְׁלשִׁים יוֹם? אָמַר לָהּ: שֶׁלֹּא תֹאמְרִי בִּשְׁבִיל מוֹרָא
שֶׁלָּךְ עָשִׂיתִי, אֶלָּא בִּשְבִיל מוֹרָא שָׁמָיִם. אָמְרָה לוֹ:
בָּרוּךְ אֱלֹהֵי הַיְּהוּדִים! (שם).



קצח מַעֲשֶׂה בְּאָדָם אֶחָד שֶׁעָבַר עַל פֶּתַח
בֵּיתוֹ שֶׁל רַ' חֲנִינָא בֶן דּוֹסָא וְהִנִּיחַ שָׁם תַּרְנְגוֹלוֹת,
וּמְצָאָתַן אִשְׁתּוֹ שֶׁל רַ' חֲנִינָא בֶן דּוֹסָא וְאָמַר לָהּ: אַל
תֹּאְכִלי מִבֵּיצֵיהֶן. וְהִרְבּוּ בֵיצִים וְתַרְנְגוֹלִין וְהָיוּ
מְצַעֲרִים אוֹתָם, וּמְכָרָם וְקָנָה בִדְמֵיהֶם עִזִּים. פַּעַם אַחַת
עָבַר אוֹתוֹ אָדָם שֶׁאָבְדוּ מִמֶּנּוּ הַתַּרְנְגוֹלוֹת וְאָמַר
לַחֲבֵרוֹ: בְּכָאן הִנַּחְתִּי הַתַּרְנְגוֹלוֹת שֶׁלִּי. שָמַע רַ'
חֲנִינָא, אָמַר לוֹ: יֶשׁ־לְךָ בָהֶן סִמָּן? אָמַר לוֹ: הֵן. נָתַן לוֹ
סִמָּן וְנָטַל אֶת הָעִזִּים (תענ' כה.).



קצט מַעֲשֶׂה בְּרַ' פִּינְחָס בֶּן יָאִיר שֶׁהָיָה
דָר בְּעִיר אַחַת בְּדָרוֹם, וּבָאוּ לְשָׁם שְׁנֵי עֲנִיִּים
לְהִתְפַּרְנֵס; וְהָיוּ בְיָדָם סָאתַיִם שְׂעוֹרִים וְהִפְקִידוּ אֶצְלוֹ
– וְשָׁכְחוּ אוֹתָן וְהָלְכוּ לָהֶם. וְהָיָה רַ' פִּינְחָס בֶּן יָאִיר
זוֹרֵעַ אוֹתָן בְּכָל־שָׁנָה וְקוֹצְרָן וְכוֹנְסָן לַגֹּרֶן. אַחַר
שֶׁבַע שָׁנִים בָּאוּ הָעֲנִיִּים וְתָבְעוּ שְׂעוֹרֵיהֶם. הִכִּירָם רַ'
פִּינְחָס בֶּן יָאִיר. אָמַר לָהֶם: הָבִיאוּ גְמַלִּים וַחֲמוֹרִים
וּבוֹאוּ וּטְלוּ אוֹצְרוֹתֵיכֶם (דב“ר ג; ירוש' דמאי פ”א, ה"ג).



ר מַעֲשֶׂה בְּחָסִיד אֶחָד, שֶׁאָבְדָה מַטְרוֹנָה2024 אַחַת קֻפְסָא2025
מְלֵאהָ דֵּינָרִין, וּמְצָאָהּ אוֹתוֹ חָסִיד
וְהוֹלִיכָהּ לְבֵיתָהּ. כֵּוָן שֶׁהֱבִיאָהּ אָמְרוּ
לָהּ2026: אֵינוֹ יוֹדֵעַ מַה שֶּׁבְּתוֹכָהּ,
לְפִיכָךְ הֲבִיאָהּ לָךְ. אָמְרָה לָהֶם: הַקֻּפְסָא כֻלָּהּ שֶׁל זָהָב
מִבַּחוּץ, וְאַתֶּם אוֹמְרִים: אֵינוֹ יוֹדֵעַ מַה שֶּׁבְּתוֹכָהּ!
אָּמְרָה לוֹ: תְּהֵא אֻמָּתְךָ מְסוּרָה לָךְ2027. אָמְרוּ לָהּ: הוּא מַחֲזִיר אֲבֵדָתֵךְ וְאַתְּ מְקָלֶּלֶת
אוֹתוֹ! אָמְרָה לָהֶם: אִלּוּ הָיָה עוֹד אֶחָד בְּאֻמָּתוֹ כְּמוֹתוֹ,
אָנוּ לֹא הָיִינוּ בָעוֹלָם (שו“ט יב; ילק”ש שם).




ט. פּוֹעֲלִים וַעֲבָדִים


רא שָׁנִינוּ: “לֹא־תַעֲשֹׁק שָׂכִיר עָנִי
וְאֶבְיוֹן… בְּיוֹמוֹ תִתֵּן שְׂכָרוֹ… וְאֵלָיו הוּא נֹשֵׂא אֶת
נַפְשׁוֹ2028”2029 – מִפְּנֵי מָה עָלָה זֶה בְּכֶבֶשׁ2030 וְנִתְלָה בְאִילָן2031 וּמָסַר אֶת־עַצְמוֹ לְמִיתָה –
לֹא עַל שְׂכָרוֹ? דָּבָר אַחֵר: “וְאֵלָיו הוּא נֹשֵׂא אֶת־נַפְשׁוֹ” –
כָּל־הַכּוֹבֵשׁ2032 שְׂכַר שָׂכִיר כְּאִלּוּ נוֹטֵל נַפְשׁוֹ מִמֶּנּוּ (ב"מ קיב).



רב “לֹא־תַעֲשֹׁק שָׂכִיר” – וַהֲלֹא כְבָר נֶאֱמַר “לֹא־תַעֲשֹׁק אֶת־רֵעֲךָ וְלֹא תִגְזֹל”2033?
מְלַמֵּד שֶׁכָּל־הַכּוֹבֵשׁ שְׂכַר שָׂכִיר עוֹבֵר בַּחֲמִשָּׁה לָאוִין
וַעֲשֵׂה: מִשּׁוּם בַּל תַּעֲשׁוֹק, בַּל תִּגְזוֹל, וּבַל תָּלִין
פְּעֻלַּת שָׂכִיר, וּמִשּׁוּם “בְּיוֹמוֹ תִתֵּן שְׂכָרוֹ”, וּמִשּׁוּם
“וְלֹא־תָבוֹא עָלָיו הַשֶּׁמֶשׁ”2034 (ספרי תצא).



רג “בְּיוֹמוֹ תִתֵּן שְׂכָרוֹ… וְאֵלָיו הוּא
נֹשֵׂא אֶת־נַפְשׁוֹ” – כְּגוֹן זֶה שֶׁהָיה מְהַלֵּךְ בַּדֶּרֶךְ
וְהַחֲמוֹר אַחֲרָיו. מָכְרוּ לוֹ אֲלֻמָּה אַחַת וּנְתָנָהּ עַל כְּתֵפוֹ.
הָיָה הַחֲמוֹר בָּא בַדֶּרֶךְ אַחֲרֵי הָאֲלֻמָּה וּמְקַוֶּה לְאָכְלָהּ.
מֶה עָשָׂה לוֹ אֲדוֹנָיו? בָּא וְהֶעֱמִידוֹ בַבַּיִת וְקָשַׁר
אֶת־הָאֲלֻמָּה לְמַעְלָה הֵימֶנּוּ. אָמְרוּ לוֹ: רָשָׁע, כָּל־הַדֶּרֶךְ
הוּא רָץ בִּשְׁבִילָהּ וְלֹא נְתַתָּהּ לְפָנָיו! כָּךְ שָׂכִיר עָמֵל
וּמִצְטָעֵר כָּל־הַיּוֹם, מְקַוֶּה לִשְׂכָרוֹ, וּמוֹצִיאוֹ רֵיקָם! (שמ"ר
לא; תנח' משפטים).



רד מַעֲשֶׂה בְּרַ' יוֹחָנָן בֶּן מַתְיָא, שֶׁאָמַר לִבְנוֹ: צֵא וּשְׁכֹר לָנוּ פּוֹעֲלִים. הָלַךְ וּפָסַק2035
לָהֶם מְזוֹנוֹת. וּכְשֶׁבָּא אֵצֶל אָבִיו אָמַר לוֹ:
בְּנִי, אֲפִלּוּ אַתָּה עוֹשֶׂה לָהֶם כִּסְעֻדַּת שְׁלֹמֹה בִּשְׁעָתוֹ
לֹא יָצָאתָ יְדֵי־חוֹבָתְךָ עִמָּהֶם2036, שֶׁהֵם בְּנֵי אַבְרָהָם יִצְחָק וְיַעֲקֹב2037,
אֶלָּא עַד שֶׁלֹּא יַתְחִילוּ בִמְלָאכָה, צֵא וֶאֱמֹר לָהֶם: עַל מְנָת
שֶׁאֵין לָכֶם עָלַי אֶלָּא פַת וְקִטְנִית בִּלְבָד (ב"מ פג.).



רה פַּעַם אַחַת שָׂכַר רַ' יוֹסֵי מִן יוֹקְרַת2038 פּוֹעֲלִים לַשָּׂדֶה. שָׁהָה
וְלֹא הֵבִיא לָהֶם פַּת. אָמְרוּ לִבְנוֹ: רְעֵבִים אָנוּ! הָיוּ
יוֹשְׁבִים תַּחַת הַתְּאֵנָה. אָמָר: תְּאֵנָה, תְּאֵנָה! הוֹצִיאִי
פֵרוֹתַיִךְ וְיֹאכְלוּ פוֹעֲלֵי אַבָּא. הוֹצִיאָה וְאָכָלוּ. בֵּינָתַיִם
בָּא אַבָּא. אָמַר לָהֶם: לֹא יְהֵא בִּלְבַבְכֶם
עָלָי2039: לֹא שָׁהִיתִי עַד עַכְשָׁו אֶלָּא מִפְּנֵי שֶׁטָּרוּד הָיִיתִי בִּדְבַר־מִצְוָה. אָמְרוּ: יַשְׂבִּיעֲךָ
הַמָּקוֹם כְּשֵׁם שֶׁהִשְׂבִּיעָנוּ בְּנֶךָ! אָמַר לָהֶם: מֵהֵיכָן?
אָמְרוּ: כָּךְ וָכָךְ הָיָה מַעֲשֶׂה (תענ' כד.).



רו רַבָּה בַּר בַּר־חָנָה שָׁבְרוּ לוֹ כַּתָּפִים2040 חָבִית שֶׁל יָיִן. נָטַל
בִּגְדֵיהֶם. בָּאוּ וְאָמְרוּ לְרַב. אָמַר לוֹ: הַחֲזֵר לָהֶם
בִּגְדֵיהֶם. אָמַר לוֹ: הַדִּין כָּךְ? אָמַר לוֹ: הֵן – “לְמַעַן תֵּלֵךְ
בְּדֶרֶךְ טוֹבִים2041”2042. הֶחֱזִיר לָהֶם בִּגְדֵיהֶם. אָמְרוּ לוֹ: עֲנִיִּים אָנוּ,
וְטָרַחְנוּ כָל־הַיּוֹם, וּרְעֵבִים אָנוּ, וְאֵין לָנוּ כְלוּם. אָמַר
לוֹ רַב: לֵךְ וְתֵן לָהֶם שְׂכָרָם. אָמַר לוֹ: הַדִּין כָּךְ? אָמַר לוֹ:
הֵן “וְאָרְחוֹת צַדִּיקִים תִּשְׁמֹר”2043 (ב"מ פג.).


––––––––


רז “כִּי־עֲבָדַי הֵם”2044 – שְׁטָרִי קָדַם עֲלֵיהֶם רִאשׁוֹן2045: “אֲשֶׁר הוֹצֵאתִי אֹתָם מֵאֶרֶץ מִצְרָיִם”2046
– עַל תְּנַאי, שֶׁ“לֹא יִמָּכְרוּ מִמְכֶּרֶת עֶבֶד”2047 (ספרא בהר).



רח “וְרָצַע אֲדֹנָיו אֶת־אָזְנוֹ בַּמַּרְצֵעַ” וגו'2048 – רַבָּן יוֹחָנָן בֶּן זַכַּאי הָיָה דוֹרֵשׁ אֶת־הַמִּקְרָא הַזֶּה כְּמִין חֹמֶר2049: מַה־נִּשְׁתַּנָּה אֹזֶן מִכָּל אֵבָרִים שֶׁבַּגּוּף? אָמַר
הַקָּדוֹש־בָּרוּךְ־הוּא: אֹזֶן שֶׁשָּׁמְעָה קוֹלִי עַל הַר סִינַי
בְּשָׁעָה שֶׁאָמַרְתִּי: “כִּי־לִי בְנֵי־יִשְׂרָאֵל עֲבָדִים עֲבָדַי
הֵם”2050, וְלֹא עֲבָדִים לַעֲבָדִים, וְהָלַךְ זֶה וְקָנָה אָדוֹן לְעַצְמוֹ – יֵרָצַע בָּהּ.

“וְהִגִּישׁוֹ אֶל־הַדֶּלֶת אוֹ אֶל־הַמְּזוּזָה”2051 – רַ' שִׁמְעוֹן בְּרַבִּי
הָיָה דוֹרֵשׁ אֶת־הַמִּקְרָא כְּמִין חֹמֶר: מַה נִּשְׁתַּנּוּ דֶלֶת
וּמְזוּזָה מִכָּל־כֵּלִים שֶׁבַּבָּיִת? אָמַר הַקָּדוֹשׁ־בָּרוּךְ־הוּא:
דֶּלֶת וּמְזוּזָה שֶׁהָיוּ עֵדִים בְּמִצְרַיִם בְּשָׁעָה שֶׁפָּסַחְתִּי
עַל הַמַּשְׁקוֹף וְעַל שְׁתֵּי הַמְּזוּזוֹת וְאָמַרְתִּי: “כִּי־לִי
בְנֵי־יִשְׂרָאֵל עֲבָדִים”2052, וְלֹא עֲבָדִים
לַעֲבָדִים, וְהוֹצֵאתִים מֵעַבְדוּת לְחֵרוּת, וְהָלַךְ זֶה וְקָנָה
אָדוֹן לְעַצְמוֹ – יֵרָצַע בִּפְנֵיהֶן (קיד' כב:; ע"י).



רט אָמַר רַ' יַעֲקֹב בַּר זַבְדִּי: מַה טַּעַם עֶבֶד
יוֹצֵא בְּשֵׁן וָעָיִן? מִשּׁוּם “וַיַּרְא…
וַיַּגֵּד2053”2054 (ב"ר לו).



רי “וְכִי־יָמוּךְ אָחִיךָ עִמָּךְ וְנִמְכַּר־לָךְ”2055 – “אָחִיךָ”, שֶׁתִּנְהַג בּוֹ בְּאַחֲוָה2056; יָכוֹל אַף הוּא יִנְהַג בְּעַצְמוֹ בְּאַחֲוָה, תַּלְמוּד־לוֹמַר “עָבֶד”2057. הָא כֵיצַד? אַתָּה [הֱוֵי] נוֹהֵג בּוֹ בְּאַחֲוָה, וְהוּא
נוֹהֵג בְּעַצְמוֹ בְּעַבְדוּת.

“לֹא־תַעֲבֹד בּוֹ עֲבֹדַת עֶבֶד2058”2059 – שֶׁלֹּא יִטּוֹל לְפָנֶיךָ
כֵּלִים לְבֵית־הַמֶּרְחָץ, וְלֹא יִנְעֹל לְךָ אֶת־מִנְעָלֶיךָ (ספרא
בהר).



ריא “לֹא־תִרְדֶּה בוֹ בְּפָרֶךְ”2060 – שֶׁלֹּא תֹאמַר לוֹ: “הָחֵם אֶת־הַכּוֹס הַזֶּה” – וְאֵין
אַתָּה צָרִיךְ2061; “הַצְנֵן לִי אֶת־הַכּוֹס”2062 – וְאֵין אַתָּה צָרִיךְ;
“עֲדוֹר תַּחַת הַגֶּפֶן עַד שֶׁאָבוֹא” – [וְאֵין אַתָּה צָרִיךְ].
שֶׁמָּא תֹאמַר: “לְצֹרֶךְ עַצְמִי אֲנִי עוֹשֶׂה”, – הֲרֵי הַדָּבָר
מָסוּר לַלֵּב, וְכָל־דָּבָר הַמָּסוּר לַלֵּב נֶאֱמַר בּוֹ: “וְיָרֵאתָ
מֵאֱלֹהֶיךָ”2063 (שם).



ריב שָׁנוּ רַבּוֹתֵינוּ: “כִּי־טוֹב לוֹ עִמָּךְ”2064 – “עִמָּךְ” בְּמַאֲכָל, “עִמָּךְ”
בְּמִשְׁתֶּה, שֶׁלֹּא תְהֵא אַתָּה אוֹכֵל פַּת נְקִיָּה וְהוּא אוֹכֵל
פַּת קִיבָר2065, אַתָּה שׁוֹתֶה יַיִן יָשָׁן
וְהוּא שׁוֹתֶה יַיִן חָדָשׁ, אַתָּה יָשֵׁן עַל־גַּבֵּי
מוֹכִין2066 וְהוּא יָשֵׁן עַל־גַּבֵּי תֶבֶן.
מִכָּאן אָמְרוּ: כָּל־הַקּוֹנֶה עֶבֶד עִבְרִי כְּקוֹנֶה אָדוֹן לְעַצְמוֹ
(קיד' כב.).



ריג “יַעֲבֹד עִמָּךְ”2067 – שֶׁלֹּא תִמְסֹר אֻמָּנוּתוֹ לְאַחֵר2068, שֶׁאִם הָיָה בַלָּן2069 לְרַבִּים, סַפָּר2070 לְרַבִּים, נַחְתּוֹם2071 לְרַבִּים, לֹא יַעֲשֶׂה2072.
רַ' יוֹסֵי אוֹמֵר: אִם הָיְתָה אֻמָּנוּתוֹ לְפָנִים
מִכָּאן2073 – יַעֲשֶׂה, אֲבָל רַבּוֹ לֹא
יְלַמְּדֶנּוּ בַתְּחִלָּה; אֲבָל אָמְרוּ חֲכָמִים: מְסַפֵּר
לוֹ2074 אֶת־שְׂעָרוֹ וּמְכַבֵּס לוֹ אֶת־כְּסוּתוֹ וְאוֹפֶה לוֹ אֶת־עִסָּתוֹ.

“וְיָצָא מֵעִמָּךְ2075”2076 – שֶׁלֹּא תְהֵא אַתָּה
בִּכְפָר וְהוּא בְכָרָךְ, אַתָּה בְכָרָךְ וְהוּא בִכְפָר (ספרא
בהר).



ריד אִשְׁתּוֹ שֶׁל רַ' יוֹסֵי הָיְתָה מְרִיבָה עִם שִׁפְחָתָהּ וְהִכְחִישָׁהּ לְפָנֶיהָ2077.
אָמְרָה לוֹ: מִפְּנֵי מָה אַתָּה מַכְחִישֵׁנִי לִפְנֵי שִׁפְחָתִי? אָמַר
לָהּ: וְלֹא כָךְ אָמַר אִיּוֹב: “אִם־אֶמְאַס מִשְׁפַּט עַבְדִּי
וַאֲמָתִי בְּרִיבָם עִמָּדִי”2078 (ב"ר מח).



רטו מִי שֶׁחֶצְיוֹ עֶבֶד וְחֶצְיוֹ בֶן־חוֹרִין2079 – עוֹבֵד אֶת רַבּוֹ יוֹם אֶחָד
וְאֶת־עַצְמוֹ יוֹם אֶחָד, דִּבְרֵי בֵית־הִלֵּל. בֵּית־שַׁמַּאי
אוֹמְרִים: תִּקַּנְתֶּם אֶת־רַבּוֹ2080,
אֶת־עַצְמוֹ לֹא תִקַּנְתֶּם: לִשָּׂא שִׁפְחָה אֵינוֹ יָכוֹל, שֶׁכְּבָר
חֶצְיוֹ בֶן־חוֹרִין2081; לִשָּׂא בַת־חוֹרִין אֵינוֹ יָכוֹל, שֶׁעֲדַיִן חֶצְיוֹ עָבֶד; יִבָּטֵל2082? וַהֲלֹא לֹא נִבְרָא הָעוֹלָם אֶלָּא לְפִרְיָה־וְרִבְיָה,
שֶׁנֶּאֱמַר: “לֹא־תֹהוּ בְרָאָהּ, לָשֶׁבֶת יְצָרָהּ”2083; אֶלָּא מִפְּנֵי תִקּוּן הָעוֹלָם כּוֹפִין אֶת־רַבּוֹ
וְעוֹשֶׂה אוֹתוֹ בֶּן־חוֹרִין וְכוֹתֵב שְׁטָר2084 עַל חֲצִי דָמָיו. וְחָזְרוּ בֵית־הִלֵּל לְהוֹרוֹת כְּדִבְרֵי
בֵית־שַׁמָּאי (פס' פח.:; ב"ב יג.).



רטז מַעֲשֶׂה בְרַבָּן גַּמְלִיאֵל שֶׁסִּמֵּא אֶת־עֵין טֶבִי עַבְדּוֹ2085, וְהָיָה שָׂמֵחַ2086 שִׂמְחָה גְדוֹלָה. מְצָאוֹ לְרַ'
יְהוֹשֻׁעַ, אָמַר לוֹ: אִי אַתָּה יוֹדֵעַ שֶׁטֶּבִי עַבְדִּי יָצָא
לְחֵרוּת. אָמַר לוֹ: לָמָּה? אָמַר לוֹ שֶׁסִּמֵּיתִי אֶת עֵינוֹ (ב"ק
עד:).



ריז רַבִּי יָצָא מִבֵּית־הַמֶּרְחָץ, נִתְעַטֵּף
בִּבְגָדִים וְיָשַׁב וְעָסַק בְּצָרְכֵיהֶם שֶׁל הַבְּרִיּוֹת. מָזַג לוֹ
עַבְדּוֹ כּוֹס, וּמִתּוֹךְ שֶׁעָסַק בְּצָרְכֵי הַבְּרִיּוֹת לֹא
נִפְנָה2087 לְקַבְּלוֹ מִמֶּנּוּ. נִתְנַמְנֵם
הָעֶבֶד וְיָשֵׁן לוֹ. הָפַךְ רַבִּי פָנָיו וְנִסְתַּכֵּל בּוֹ וְאָמַר:
יָפֶה אָמַר שְׁלֹמֹה: “מְתוּקָה שְׁנַת הָעֹבֵד… וְהַשָּׂבָע לֶעָשִׁיר
אֵינֶנּוּ מַנִּיחַ לוֹ לִישׁוֹן”2088 – כְּגוֹן
אָנוּ, שֶׁעוֹסְקִים אָנוּ בְּצָרְכֵיהֶם שֶׁל הַבְּרִיּוֹת, אַף לִישׁוֹן
אֵין מַנִּיחִין לָנוּ (קה"ר ה).



ריח דַּיּוֹ לְעֶבֶד שֶׁיְהֵא כְרַבּוֹ (בר' נח:).



ריט מַה שֶׁקָּנָה עֶבֶד – קָנָה רַבּוֹ (פס' פח:).



רכ אָמְרוּ רַבּוֹתֵינוּ: מַעֲשֶׂה בְאֶחָד שֶׁהָיָה יוֹצֵא וְנִכְנָס לְאַכְסַנְיָא2089, וְעָשָׂה
סְחוֹרָה, וְהָיוּ עֲבָדָיו יוֹצְאִים עִמּוֹ. וְהָיָה לוֹ בֵן יוֹשֵׁב
בְּאֶרֶץ־יִשְׂרָאֵל וְיָגֵעַ בַּתּוֹרָה. הָאָב, שֶׁהָיָה בְאַכְסַנְיָא,
הִגִּיעָה עוֹנָתוֹ2090 לָמוּת. אָמַר: מָה
אֶעֱשֶׂה? אִם אֶכְתֹּב כָּל־נְכָסַי לִבְנִי אֵינוֹ עָתִיד לֵהָנוֹת
מֵהֶם, וְהָעֶבֶד הַזֶּה יִטּוֹל אֶת־הַכֹּל וְיִבְרָח. מֶה־עָשָׂה? קָרָא
לְעַבְדּוֹ, אָמַר לוֹ: לֵךְ קְרָא לִי אֶת־הַלַּבְלָר2091. אָמַר לוֹ: כְּתֹב דִּיַּתֵּיקֵי2092, שֶׁיְהֵא בוֹחֵר לוֹ בְּנִי חֵפֶץ אֶחָד מִמַּה שֶּׁנַּפְשׁוֹ
מְבַקֶּשֶׁת, וְהַשְּׁאָר יְהֵא שֶׁלָּךְ. נִכְתְּבָה הַדִּיַּתֵיקֵי.
עָמַד הָעֶבֶד וּכְרָכָהּ וְהֱבִיאָהּ2093 לְאֶרֶץ־יִשְׂרָאֵל, כֵּוָן שֶׁשָּׁמַע הַבֵּן שֶׁמֵּת אָבִיו
נִתְאַבֵּל עָלָיו. אַחַר שֶׁשָּׁלְמוּ יְמֵי הָאֵבֶל אָמַר לָעֶבֶד:
הֵיכָן הוּא מָמוֹנוֹ שֶׁל אָבִי? אָמַר לוֹ: אֵין לְךָ כְּלוּם, הַכֹּל
כָּתַב לִי; וְכָתַב לָךְ, שֶׁתְּהֵא בוֹחֵר חֵפֶץ אֶחָד מִמַּה שֶּׁאַתָּה
מְבַקֵּשׁ – אֵין לְךָ אֶלָּא הוּאּ. אָמַר לוֹ: נִכָּנֵס מָחָר לְדִין.
הָלַךְ אוֹתוֹ נַעַר אֵצֶל רַבּוֹ, אָמַר לוֹ: בְּצָרָה גְדוֹלָה אֲנִי.
אָמַר לוֹ: לָמָּה? אָמַר לוֹ: כָּתַב אָבִי כָּל־מָמוֹנוֹ לְעַבְדּוֹ
וְלֹא כָתַב לִי כְּלוּם, אֶלָּא חֵפֶץ אֶחָד מַה שֶׁאֶבְחָר; אֵינִי
יוֹדֵעַ מַה לַּעֲשׂוֹת. אָמַר לוֹ רַבּוֹ: טוֹבָה גְדוֹלָה עָשָׂה לְךָ
אָבִיךָ. פִּקֵּחַ הָיָה, וְיוֹדֵעַ מַה שֶּׁעָשָׂה. לְמָחָר אַתֶּם
נִכְנָסִים לְדִין וְהַדִּיַּתֵּיקֵי נִקְרֵאת, שֶׁהַכֹּל שֶׁלּוֹ,
וְתִבְרֹר דְבַר־מָה שֶׁאַתָּה מְבַקֵּשׁ – תֵּן יָדְךָ עַל הָעֶבֶד
וֶאֱמֹר: “זֶה אֲנִי מְבַקֵּשׁ”, וְנִמְצָא הוּא וְכָל־מָמוֹנוֹ שֶׁלָּךְ.
וְכֵן עָשָׂה הַבֵּן (ילק"ש קהלת ב).



רכא מַעֲשֶׂה בְעֶבֶד זָקֵן שֶׁהָלַךְ וְצָבַע רֹאשׁוֹ וּזְקָנוֹ, בָּא לִפְנֵי רָבָא וְאָמַר לוֹ: לְקָחֵנִי2094. אָמַר לוֹ: “וְיִהְיוּ עֲנִיִּים
בְּנֵי־בֵיתֶךָ”2095. בָּא [הָעֶבֶד] לִפְנֵי
רַב פַּפָּא בַּר שְׁמוּאֵל – וּלְקָחוֹ. פַּעַם אַחַת אָמַר לוֹ:
הַשְׁקֵנִי מָיִם. הָלַךְ וְהִלְבִּין2096 רֹאשׁוֹ וּזְקָנוֹ וְאָמַר לוֹ: רְאֵה שֶׁזָּקֵן אֲנִי
מֵאָבִיךָ2097. קָרָא רַב פַּפָּא בַר שְׁמוּאֵל עַל עַצְמוֹ: “צַדִּיק מִצָּרָה נֶחֱלָץ וַיָּבֹא אַחֵר2098
תַּחְתָּיו2099”2100 (ב"מ ס:).



רכב עֲשָׂרָה קַבִּים שֵׁנָה יָרְדוּ לָעוֹלָם2101 – תִּשְׁעָה נָטְלוּ עֲבָדִים2102 וְאֶחָד כָּל־הָעוֹלָם כֻּלּוֹ (קיד' מט:).



רכג אָמַר רַב נַחֲמָן: עַבְדָּא נְהוּם כְּרֵסֵיהּ
לָא שָׁוֵי (הָעֶבֶד אֵינוֹ שֹׁוֶה לֶחֶם כְּרֵסוֹ). אָמַר רָבָא בַּר רַב
יוֹסֵף: לֹא אָמַר רַב נַחֲמָן אֶלָּא כְּגוֹן דָּרוֹ עַבְדּוֹ,
שֶׁמְּרַקֵּד בְּבָתֵּי־יָיִן (ב"ק צז.).



רכד לֵית הֵימָנוּתָא בְּעַבְדֵי (אֵין אֱמוּנָה בַּעֲבָדִים) (ב"מ פו:).



רכה מַרְבֶּה עֲבָדִים – מַרְבֶּה גָזֵל; מַרְבֶּה שְׁפָחוֹת – מַרְבֶּה זִמָּה (אב' ב').



רכו עַבְדָּא בְּהֶפְקֵרָא2103 נִיחָא לֵיהּ (עֶבֶד – בְּהֶפְקֵרוּת נוֹחַ לוֹ (גיט'
יג.).



רכז עַבְדֵי בִישֵׁי, בָּתַר דְּעָבְדִין מִתְמַלְּכִין2104 (עֲבָדִים רָעִים, לְאַחַר שֶׁעוֹשִׂים נִמְלָכִים) (ב"ב ד.).



רכח רֹב עֲבָדִים גֵּאִים; רֹב בְּנֵי אָבוֹת בַּיְשָׁנִים (ירוש' קיד' פ“ד, הי”א).



רכט הַקּוֹרֵא לַחֲבֵרוֹ עֶבֶד יְהֵא בְנִדּוּי2105 (קיד' כח.).



רל עַבְדּוֹ שֶׁל חָבֵר2106 הֲרֵי הוּא כְּחָבֵר (ע"ז לט.).



רלא שָׁנוּ רַבּוֹתֵינוּ: עֲבָדִים וּשְׁפָחוֹת אֵין עוֹמְדִין עֲלֵיהֶם בְּשׁוּרָה2107 וְאֵין
אוֹמְרִין עֲלֵיהֶם בִּרְכַּת־אֲבֵלִים וְתַנְחוּמֵי־אֲבֵלִים. מַעֲשֶׂה
וּמֵתָה שִׁפְחָתוֹ שֶׁל רַ' אֱלִיעֶזֶר, נִכְנְסוּ תַלְמִידָיו לְנַחֲמוֹ.
כֵּוָן שֶׁרָאָה אוֹתָם עָלָה לַעֲלִיָּה וְעָלוּ אַחֲרָיו, נִכְנַס
לְאֶנְפִּילוֹן2108 – נִכְנְסוּ אַחֲרָיו, נִכְנַס לִטְרַקְלִין2109 – נִכְנְסוּ אַחֲרָיו.
אָמַר לָהֶם: כִּמְדֻמֶּה אֲנִי שֶׁאַתֶּם נִכְוִים
בְּפוֹשְׁרִים2110, עַכְשָׁו אִי אַתֶּם
נִכְוִים אֲפִלּוּ בְּחַמֵּי־חַמִּין; לֹא כָךְ שָׁנִיתִי לָכֶם: עֲבָדִים
וּשְׁפָחוֹת אֵין עוֹמְדִין עֲלֵיהֶם בְּשׁוּרָה וְאֵין אוֹמְרִין עֲלֵיהֶם
בִּרְכַּת־אֲבֵלִים וְלֹא תַנְחוּמֵי־אֲבֵלִים, אֶלָּא מָה אוֹמְרִין
עֲלֵיהֶם – כְּשֵׁם שְׁאוֹמְרִין לוֹ לְאָדָם עַל שׁוֹרוֹ וְעַל חֲמוֹרוֹ
שֶׁמֵּתוּ: “הַמָּקוֹם יְמַלֵּא לְךָ חֶסְרוֹנְךָ”, כָּךְ אוֹמְרִין לוֹ
עַל עַבְדּוֹ וְעַל שִׁפְחָתוֹ: “הַמָּקוֹם יְמַלֵּא לְךָ
חֶסְרוֹנְךָ”.

שָׁנִינוּ, עֲבָדִים וּשְׁפָחוֹת אֵין מַסְפִּידִין
אוֹתָם. רַ' יוֹסֵי אוֹמֵר: אִם עֶבֶד כָּשֵׁר הוּא אוֹמְרִין עָלָיו: הוֹי
אִישׁ טוֹב וְנֶאֱמָן וְנֶהֱנֶה מִיגִעוֹ! אָמְרוּ לוֹ: אִם כֵּן, מַה
הִנַּחְתָּ לִכְשֵׁרִים2111?

כְּשֶׁמֵּת טֶבִי עַבְדּוֹ [שֶׁל רַבָּן גַּמְלִיאֵל]
קִבֵּל עָלָיו תַּנְחוּמִים. אָמְרוּ לוֹ תַּלְמִידָיו: לֹא לִמַּדְתָּנוּ,
רַבֵּנוּ, שֶׁאֵין מְקַבְּלִין תַּנְחוּמִים עַל הָעֲבָדִים? אָמַר לָהֶם:
אֵין טֶבִי עַבְדִּי כִּשְׁאָר כָּל הָעֲבָדִים, כָּשֵׁר הָיָה (בר'
טז:).




י. רַחֲמִים עַל הַבְּרִיּוֹת


רלב "זֶה אֵלִי וְאַנְוֵהוּ2112 2113 – אָמַר אַבָּא־שָׁאוּל:
“וְאַנְוֵהוּ” – הֱוֵי דוֹמֶה לוֹ: מַה הוּא חַנּוּן וְרַחוּם אַף אַתָּה
הֱיֵה חַנּוּן וְרַחוּם (שבת קלג:).



רלג שָׁנִינוּ, רַ' גַּמְלִיאֵל בְּרַבִּי אוֹמֵר: “וְנָתַן־לְךָ רַחֲמִים וְרִחַמְךָ2114”2115 – כָּל הַמְרַחֵם עַל
הַבְּרִיּוֹת מְרַחֲמִין עָלָיו מִן הַשָּׁמָיִם, וְכָל־שֶׁאֵינוֹ מְרַחֵם
עַל הַבְּרִיּוֹת – אֵין מְרַחֲמִין עָלָיו מִן הַשָּׁמָיִם (שם
קנא:).



רלד הִתְמַלְּאוּ רַחֲמִים אֵלּוּ עַל אֵלּוּ
וְהַקָּדוֹשׁ־בָּרוּךְ־הוּא מִתְמַלֵּא עֲלֵיכֶם רַחֲמִים (ב"ר
לג).



רלה רַבָּן יוֹחָנָן בֶּן זַכַּאי הָיָה אוֹמֵר:
בַּעֲוֹן שְׁלשָׁה דְבָרִים בַּעֲלֵי־בָתִּים נִמְסָרִים לְמַלְכוּת: עַל
שֶׁהֵם מַלְוִים בְּרִבִּית, וְעַל שֶׁכּוֹבְשִׁים שְׁטָרוֹת פְּרוּעִים,
וְעַל שֶׁפּוֹסְקִים צְדָקָה בְּרַבִּים וְאֵינָם נוֹתְנִים, וְעַל
שֶׁפּוֹרְקִין עֹל מֵעֲלֵיהֶם וְנוֹתְנִין הָעֹל וְהַמַּס עַל הָעֲנִיִּים
וְהָאֶבְיוֹנִים הָאֻמְלָלִים, וַעֲלֵיהֶם הוּא אוֹמֵר: “אָרוּר אֲשֶׁר
לֹא־יָקִים אֶת־דִּבְרֵי הַתּוֹרָה־הַזֹּאת”2116 – אֵלּוּ בַּעֲלֵי־בָתִּים (אדר“נ נו”ב לא).



רלו אָמַר רַב נָתָן בַּר אַבָּא אָמַר רַב: עֲשִׁירֵי
בָבֶל יוֹרְדֵי גֵיהִנֹּם הֵם. שֶׁכֵּן שַׁבְּתַאי בֶּן מְרֵינוֹס
נִזְדַּמֵּן לְבָבֶל, בִּקֵּשׁ מֵהֶם מָמוֹן לִסְחוֹרָה וְלֹא נָתְנוּ לוֹ,
מְזוֹנוֹת – וְלֹא נָתְנוּ לוֹ. אָמַר: הַלָּלוּ מִבְּנֵי־בְנֵיהֶם שֶׁל
עֵרֶב־רַב הֵם, שֶׁנֶּאֱמַר: “וְנָתַן־לְךָ רַחֲמִים וְרִחַמְךָ
וְהִרְבֶּךָ כַּאֲשֶׁר נִשְבַּע לַאֲבֹתֶיךָ”2117 – כָּל־הַמְרַחֵם עַל־הַבְּרִיּוֹת, בְּיָדוּעַ2118
שֶׁהוּא מִזַּרְעוֹ שֶׁל אַבְרָהָם אָבִינוּ, וְכָל־מִי
שֶׁאֵינוֹ מְרַחֵם עַל־הַבְּרִיוֹת – בְּיָדוּעַ שֶׁאֵינוֹ מִזַּרְעוֹ שֶׁל
אַבְרָהָם אָבִינוּ (ביצה לב:).



רלז “וְזָרְחָה לָכֶם יִרְאֵי שְׁמִי שֶׁמֶשׁ צְדָקָה”2119 – אַבָּא־תַחְנָה הֶחָסִיד נִכְנַס
לְעִירוֹ עֶרֶב שַׁבָּת עִם חֲשֵׁכָה וַחֲבִילָתוֹ מֻנַּחַת לוֹ עַל
כְּתֵפוֹ, וּמָצָא מֻכֵּה־שְׁחִין אֶחָד מוּטָל בְּפָרָשַׁת־דְּרָכִים.
אָמַר לוֹ: רַבִּי, עֲשֵׂה עִמִּי צְדָקָה וְהַכְנִיסֵנִי לָעִיר. אָמַר:
אִם אֲנִי מַנִּיחַ חֲבִילָתִי, מֵהֵיכָן אֶתְפַּרְנֵס אֲנִי וּבֵיתִי?
וְאִם אֲנִי מַנִּיחַ אֶת־מֻכֵּה־שְׁחִין – אֲנִי מִתְחַיֵּב בְּנַפְשִׁי.
מֶה עָשָׂה? הִמְלִיךְ2120 יֵצֶר־טוֹב עַל
יֵצֶר־רָע וְהִכְנִיסוֹ לְמֻכֵּה־שְׁחִין לָעִיר, וּבָא וְנָטַל
אֶת־חֲבִילָתוֹ וְנִכְנַס עִם דִּמְדּוּמֵי־חַמָּה2121. וְהָיוּ הַכֹּל תְּמֵהִים וְאוֹמְרִים: זֶה הוּא
אַבָּא־תַחְנָה הֶחָסִיד2122! אַף הוּא הִרְהֵר
בְּלִבּוֹ וְאָמַר: תֹּאמַר, שֶׁמָּא חִלַּלְתִּי אֶת־הַשַּׁבָּת?
בְּאוֹתָה שָׁעָה הִזְרִיחַ הַקָּדוֹשׁ־בָּרוּךְ־הוּא
אֶת־הַחַמָּה2123 (קה“ר פ”ט).



רלח אָמַר רַ' מָנִי: בְּשָׁעָה שֶׁאָמַר לוֹ
הַקָּדוֹשׁ־בָּרוּךְ־הוּא לְשָׁאוּל: “לֵךְ וְהִכִּיתָה
אֶת־עֲמָלֵק”2124 – אָמַר: וּמָה אִם בִּשְׁבִיל
נֶפֶשׁ אַחַת אָמְרָה תוֹרָה: הָבִיאוּ עֶגְלָה־עֲרוּפָה,
כָּל־הַנְּפָשׁוֹת הַלָּלוּ עַל אַחַת כַּמָּה וְכַמָּה! וְאִם אָדָם
חָטָא, בְּהֵמָה מֶה חָטָאָה? וְאִם גְּדוֹלִים חָטְאוּ, קְטַנִּים מֶה
חָטָאוּ? מִיָּד יָצְאָה בַת־קוֹל וְאָמְרָה לוֹ: “אַל־תְּהִי צַדִּיק
הַרְבֵּה”2125. וּבְשָׁעָה שֶׁאָמַר לוֹ שָׁאוּל לְדוֹאֵג: “סֹב אַתָּה וּפְגַע בַּכֹּהֲנִים”2126 – יָצְאָה בַת־קוֹל וְאָמְרָה לוֹ: “אַל־תִּרְשַׁע
הַרְבֵּה”2127 (יומא כב:; ע"י).



רלט “וַיַּחְמֹל שָׁאוּל וְהָעָם עַל־אֲגָג”2128 – אָמַר רַ' שִׁמְעוֹן בֶּן לָקִישׁ: כָּל־מִי שֶׁנַּעֲשֶׂה רַחֲמָן בִּמְקוֹם אַכְזָרִי2129
– סוֹף נַעֲשֶׂה אַכְזָרִי בִּמְקוֹם רַחֲמָן,
שֶׁנֶּאֱמַר: “וְאֵת נֹב עִיר־הַכֹּהֲנִים הִכָּה
לְפִי־חֶרֶב”2130 – וְלֹא תְהֵא נֹב כְּזַרְעוֹ שֶׁל עֲמָלֵק! (קה"ר ז).


––––––––


רמ צַעַר בַּעֲלֵי־חַיִּים2131 דְּאוֹרַיְתָא (מִן הַתּוֹרָה) (שבת קכח:).



רמא יִסּוּרָיו שֶׁל רַבִּי2132 עַל־יְדֵי מַעֲשֶׂה בָּאוּ וְעַל־יְדֵי מַעֲשֶׂה הָלָכוּ.



“עַל־יְדֵי מַעֲשֶׂה בָּאוּ” – שֶׁפַּעַם אַחַת הוֹלִיכוּ
עֵגֶל לִשְׁחִיטָה. בָּרַח הָעֵגֶל וְהִכְנִיס רֹאשׁוֹ תַּחַת
כְּנַף־בִּגְדּוֹ שֶׁל רַבִּי וְגָעָה בִּבְכִיָּה, כְּמִי שֶׁאוֹמֵר:
הַצִּילֵנִי!… אָמַר לוֹ רַבִּי: “לֵךְ, לְכָךְ נוֹצָרְתָּ!” אָמְרוּ:
הוֹאִיל וְאֵינוֹ מְרַחֵם – יָבוֹאוּ עָלָיו יִסּוּרִים.

“וְעַל־יְדֵי מַעֲשֶׂה הָלָכוּ” – שֶׁפַּעַם אַחַת הָיְתָה שִׁפְחָתוֹ שֶׁל רַבִּי מְכַבֶּדֶת2133 אֶת־הַבָּיִת, הָיוּ בְנֵי חֻלְדָּה מוּטָלִים שָׁם –
וְכִבְּדָתַם. אָמַר לָהּ רַבִּי: הַנִּיחִים, “וְרַחֲמָיו עַל
כָּל־מַעֲשָׂיו”2134 כָּתוּב. אָמְרוּ: הוֹאִיל וּמְרַחֵם – נְרַחֵם עָלָיו (ב“מ פה.; ב”ר לג).



רמב אָמַר רַב יְהוּדָה אָמַר רַב: אָסוּר לוֹ לְאָדָם
שֶׁיִּטְעַם כְּלוּם עַד שֶׁיִּתֵּן מַאֲכָל לִבְהֶמְתּוֹ, שֶׁנֶּאֱמַר:
“וְנָתַתִּי עֵשֶׂב בְּשָׂדְךָ לִבְהֶמְתֶּךָ”2135, וְאַחַר־כָּךְ “וְאָכַלְתָּ וְשָׂבָעְתָּ”2136 (גיט' סב.).



רמג אֵין אָדָם רַשַּׁאי לִקַּח לוֹ בְּהֵמָה חַיָּה
וָעוֹף אֶלָּא אִם כֵּן הִתְקִין לָהֶם מְזוֹנוֹת (ירוש' יבמ' פט“ו
ה”ג).



רמד הָיָה מְהַלֵּךְ בַּדֶרֶךְ וְהַחֲמוֹר אַחֲרָיו.
מָכְרוּ לוֹ אֲלֻמָּה אַחַת וּנְתָנָהּ עַל כְּתֵפוֹ, וְהָיָה הַחֲמוֹר
בָּא בַדֶּרֶךְ אַחֲרֵי הָאֲלֻמָּה וּמְקַוֶּה לְאָכְלָהּ. מֶה עָשָׂה לוֹ
אֲדוֹנוֹ? בָּא וְהֶעֱמִידָהוּ בַּבַּיִת וְקָשַׁר אֶת־הָאֲלֻמָּה
לְמַעְלָה הֵימֶנּוּ, אָמְרוּ לוֹ. רָשָׁע, כָּל־הַדֶּרֶךְ רָץ
בִּשְׁבִילָהּ וְלֹא נְתַתָּהּ לְפָנָיו! (שמ"ר לא; תנח' משפטים).



רמה דָּרַשׁ רַ' יוֹנָה עַל פִּתְחוֹ שֶׁל בֵּית
הַנָּשִׂיא: מַהוּ שֶׁנֶּאֱמַר: “יֹדֵעַ צַדִּיק דִּין
דַּלִּים”2137 – יוֹדֵעַ
הַקָּדוֹשׁ־בָּרוּךְ־הוּא בְּכֶלֶב שֶׁמְּזוֹנוֹתָיו מֻעָטִים, לְפִיכָךְ
שׁוֹהָה אֲכִילָתוֹ בְּמֵעָיו שְׁלשָׁה יָמִים2138.

אָמַר רַב הַמְנוּנָא: מִכָּאן, שֶׁדֶּרֶךְ־אֶרֶץ לִזְרֹק אוּמְצָּא2139 לַכָּלֶב. – וְכַמָּה? אָמַר רַב מָרִי: מְשַׁח אוּדְנֵיהּ וְחוּטְרָא אַבַּתְרֵיהּ2140 (כְּמִדַּת אָזְנוֹ – וּמַקֵּל אַחֲרָיו) (שבת קנה).


––––––––


רמו שָׁנוּ רַבּוֹתֵינוּ: שְׁלשָׁה חַיֵּיהֶם אֵינָם חַיִּים: הָרַחֲמָנִים וְהָרַתְחָנִים2141 וַאֲנִינֵי־הַדָּעַת2142. וְאָמַר רַב יוֹסֵף: כֻּלָּם יֶשׁ־בִּי (פס' קיג:).



רמז רַ' יוֹחָנָן אָמַר: “כָּל־יְמֵי עָנִי רָעִים”2143 – זֶה רַחֲמָן; “וְטוֹב־לֵב מִשְׁתֶּה תָמִיד”2144 – זֶה אַכְזָרִי (ב"ב קמה:).




יא. צְדָקָה


רמח אָמַר רַ' חַמָּא בְּרַ' חֲנִינָא: מַהוּ שֶׁנֶּאֱמַר: “אַחֲרֵי יְיָ אֱלֹהֵיכֶם תֵּלֵכוּ”2145 – וְכִי אֶפְשָׁר לוֹ לְאָדָם לְהַלֵּךְ אַחַר הַשְּׁכִינָה?
וַהֲלֹא כְבָר נֶאֱמַר: “כִּי יְיָ אֱלֹהֶיךָ אֵשׁ אֹכְלָה
הוּא”2146? אֶלָּא הַלֵּךְ אַחַר מִדּוֹתָיו
שֶׁל הַקָּדוֹשׁ־בָּרוּךְ־הוּא: מַה הוּא הִלְבִּישׁ עֲרֻמִּים,
שֶׁנֶּאֱמַר: “וַיַּעַשׂ יְיָ אֱלֹהִים לְאָדָם וּלְאִשְׁתּוֹ כָּתְנוֹת
עוֹר וַיַּלְבִּשֵׁם”2147 – אַף אַתָּה
הַלְבֵּשׁ עֲרֻמִּים; הַקָּדוֹשׁ־בָּרוּךְ־הוּא בִּקֵּר חוֹלִים,
שֶׁנֶּאֱמַר: “וַיֵּרָא אֵלָיו יְיָ בְּאֵלֹנֵי מַמְרֵא2148”2149 – אַף אַתָּה בַּקֵּר חוֹלִים;
הַקָּדוֹשׁ־בָּרוּךְ־הוּא קָבַר מֵתִים, שֶׁנֶּאֱמַר: “וַיִּקְבֹּר אֹתוֹ
בַגַּי”2150 – אַף אַתָּה קְבֹר מֵתִים;
הַקָּדוֹשׁ־בָּרוּךְ־הוּא נִחַם אֲבֵלִים, שֶׁנֶּאֱמַר: “וַיְהִי אַחֲרֵי
מוֹת אַבְרָהָם וַיְבָרֶךְ אֱלֹהִים אֶת־יִצְחָק בְּנוֹ2151”2152 – אַף אַתָּה נַחֵם אֲבֵלִים (סוטה יד.; ע"י).


––––––––


רמט אָמַר רַ' אַסִּי: שְׁקוּלָה צְדָקָה כְּנֶגֶד כָּל־הַמִּצְוֹת (ב"ב ט.).



רנ אָמַר רַ' אֶלְעָזָר: גָּדוֹל הָעוֹשֶׂה צְדָקָה
יוֹתֵר מִכָּל־הַקָּרְבָּנוֹת, שֶׁנֶּאֱמַר: “עֲשׂה צְדָקָה וּמִשְׁפָּט
נִבְחָר לַייָ מִזָּבַח”2153 (סוכה מט:).



רנא וְאָמַר רַ' אֶלְעָזָר: בִּזְמַן
שֶׁבֵּית־הַמִּקְדָּשׁ קַיָּם אָדָם שׁוֹקֵל שִׁקְלוֹ וּמִתְכַּפֵּר לוֹ,
עַכְשָׁו שֶׁאֵין בֵּית־הַמִּקְדָּשׁ קַיָּם אִם עוֹשִׂין צְדָקָה –
מוּטָב, וְאִם לָאו – בָּאִין אֻמּוֹת הָעוֹלָם וְנוֹטְלִין
בִּזְרוֹעַ2154 (ב"ב ט.)



רנב “וְתָפֵק לְרָעֵב נַפְשֶׁךָ”2155 – אִם זְכִיתֶם – לִרְעָבוֹ שֶׁל יַעֲקֹב2156, וְאִם לָאו – לְשָׂבְעוֹ שֶׁל עֵשָׂו.

רַ' שִׁמְעוֹן בֶּן יוֹחַאי יָשֵׁן בְּלֵיל רֹאש־הַשָּׁנָה וְרָאָה בַחֲלוֹמוֹ שֶׁבְּנֵי אֲחוֹתוֹ יִהְיוּ נִתְבָּעִים2157
מִן הַמַּלְכוּת שֵׁשׁ מֵאוֹת דֵּינָרִים. כְּפָאָם2158 וְהֶעֱמִידָם פַּרְנָסִים. אָמְרוּ לוֹ: מִשֶּׁל מִי נוֹצִיא2159? אָמַר לָהֶם:
הוֹצִיאוּ [מִשֶּׁלָּכֶם] וְכִתְבוּ, וּלְסוֹף הַשָּׁנָה נְחַשֵּׁב
וּנְשַׁלֵּם לָכֶם2160. עָשׂוּ כֵן. בְּסוֹף
הַשָּׁנָה נֶאֶמְרָה עֲלֵיהֶם לְשׁוֹן־הָרָע שֶׁהָיוּ
נוֹשְׂאִים־וְנוֹתְנִים בִּמְטַכְסָא2161. בָּא
אָדָם זָקֵן מִן הַמַּלְכוּת וְאָמַר לָהֶם: אוֹ אַתֶּם עוֹשִׂים
פֻּרְפִּירָה2162 לַמֶּלֶךְ אוֹ אַתֶּם נִקְנָסִים שֵׁשׁ מֵאוֹת דֵּינָרִים. נְטָלָם וַחֲבָשָׁם2163
בְּבֵית־הָאֲסוּרִים. כֵּוָן שֶׁשָּׁמַע רַ' שִׁמְעוֹן
בֶּן יוֹחַאי הָלַךְ אֶצְלָם, אָמַר לָהֶם: כַּמָּה הוֹצֵאתֶם? אָמְרוּ
לוֹ: הֲרֵי הַכְּתָב. הִתְחִיל קוֹרֵא אוֹתוֹ הַכְּתָב וּמָצָא
שֶׁהוֹצִיאוּ שֵׁשׁ מֵאוֹת דֵּינָרִים חָסֵר שִׁשָּׁה דֵינָרִים. אָמַר
לָהֶם: תְּנוּ לִי שִׁשָּׁה דֵינָרִים וַאֲנִי מוֹצִיא אֶתְכֶם
מִבֵּית־הָאֲסוּרִים. אָמְרוּ לוֹ: רוֹאִים אַתֶּם, אוֹתוֹ
זָקֵן2164 תּוֹבֵעַ מִמֶּנּוּ שֵׁשׁ מֵאוֹת
דֵּינָרִים וְהוּא אוֹמֵר: תְּנוּ לִי שִׁשָּׁה דֵינָרִים וַאֲנִי
מוֹצִיאֲכֶם. אָמַר לָהֶם: תְּנוּ לִי שִׁשָּׁה דֵינָרִים וְלֹא אִכְפַּת
לָכֶם2165 אַתֶּם. נָטְלוּ שִׁשָּׁה דֵינָרִים
וְנָתְנוּ לְתוֹךְ יָדוֹ, הָלַךּ וְנָתַן שֹׁחַד לְאוֹתוֹ זָקֵן שֶׁלֹּא
יֹאמַר לַמֶּלֶךְ כְּלוּם – וְהוֹצִיאָם. מִשֶּׁיָּצְאוּ אָמְרוּ לוֹ:
שֶׁמָּא הָיִיתָ יוֹדֵעַ שֶׁאָנוּ נִתְפָּסִים? אָמַר לָהֶם: חַיֵּיכֶם,
בְּלֵיל רֹאשׁ־הַשָּׁנָה הָיִיתִי יוֹדֵעַ שֶׁאַתֶּם
נִקְנָסִים2166 שֵׁשׁ מֵאוֹת דֵּינָרִים.
אָמְרוּ לוֹ: וְאִלּוּ אָמַרְתָּ לָּנוּ, הָיִינוּ נוֹתְנִים אַף שִׁשָּׁה
דֵינָרִים אֵלּוּ לִצְדָקָה. אָמַר לָהֶם: אִלּוּ אָמַרְתִּי לָכֶם לֹא
הֱיִיתֶם מַאֲמִינִים לִי (ילק"ש בהר).



רנג “כִּי־יְיָ יִהְיֶה בְכִסְלֶךָ”2167
– אָמַר רַ' אַבָּא: אִם נָתַתָּ מִכִּיסְךָ צְדָקָה,
הַקָּדוֹשׁ־בָּרוּךְ־הוּא מְשַׁמֶּרְךָ מִן הַפִּיסִין וּמִן הַזִּימָיוֹת
וּמִן הַגֻּלְגֹּלִיּוֹת וּמִן הָאַרְנוֹנִיּוֹת2168 (ירוש' פאה פ“א ה”א).



רנד שָׁנִינוּ, רַ' יְהוּדָה אוֹמֵר: גְּדוֹלָה
צְדָקָה שֶׁמְּקָרֶבֶת אֶת־הַגְּאֻלָּה, שֶׁנֶּאֱמַר: “שִׁמְרוּ מִשְׁפָּט
וַעֲשׂוּ צְדָקָה כִּי־קְרוֹבָה יְשׁוּעָתִי לָבוֹא”2169 (ב"ב י.).



רנה שָׁנוּ רַבּוֹתֵינוּ: מַעֲשֶׂה בְּמֻנְבָּז הַמֶּלֶךְ2170, שֶׁבִּזְבֵּז2171
אוֹצְרוֹתָיו וְאוֹצְרוֹת אֲבוֹתָיו בִּשְׁנֵי בַצֹּרֶת2172, וְחָבְרוּ עָלָיו אֶחָיו וּבֵית
אָבִיו וְאָמְרוּ לוֹ: אֲבוֹתֶיךָ גָּנְזוּ אוֹצָרוֹת וְהוֹסִיפוּ עַל שֶׁל
אֲבוֹתָם וְאַתָּה מְבַזְבְּזָם. אָמַר לָהֶם: אֲבוֹתַי גָּנְזוּ לְמַטָּה
וַאֲנִי גָנַזְתִּי לְמָעְלָה; אֲבוֹתַי גָּנְזוּ בְּמָקוֹם שֶׁהַיָּד
שׁוֹלֶטֶת בּוֹ וַאֲנִי גָנַזְתִּי בְּמָקוֹם שֶׁאֵין הַיָּד שׁוֹלֶטֶת
בּוֹ; אֲבוֹתַי גָּנְזוּ דָבָר שֶׁאֵין עוֹשֶׂה פֵּרוֹת וַאֲנִי גָנַזְתִּי
דָּבָר שֶׁעוֹשֶׂה פֵרוֹת2173; אֲבוֹתַי
גָּנְזוּ אוֹצְרוֹת מָמוֹן וַאֲנִי גָנַזְתִּי אוֹצְרוֹת
נְפָשׁוֹת2174; אֲבוֹתַי גָּנְזוּ לַאֲחֵרִים
וַאֲנִי גָנַזְתִּי לְעַצְמִי; אֲבוֹתַי גָּנְזוּ לְעוֹלָם־הַזֶּה וַאֲנִי
גָנַזְתִּי לְעוֹלָם־הַבָּא (שם יא.).



רנו אָמְרוּ מִשְּׁמוֹ שֶׁל רַ' אֶלְעָזָר: מַהוּ שֶׁנֶּאֱמַר: “וַיִּלְבַּשׁ צְדָקָה כַּשִּׁרְיָן”2175 – לוֹמַר לָךְ, מַה שִּׁרְיוֹן זֶה כָּל־קְלִפָּה
וּקְלִפָּה2176 מִצְטָרֶפֶת2177 לְשִׁרְיוֹן גָּדוֹל, אַף צְדָקָה כָּל־פְּרוּטָה וּפְרוּטָה
מִצְטָרֶפֶת לְחֶשְׁבּוֹן גָּדוֹל2178. רַ'
חֲנִינָא אָמַר מִכָּאן: “וּכְבֶגֶד עִדִּים
כָּל־צִדְקֹתֵינוּ”2179 – מַה בֶּגֶד זֶה כָּל־נִימָא2180 וְנִימָא מִצְטָרֶפֶת לְבֶגֶד
גָּדוֹל, אַף צְדָקָה כָּל־פְּרוּטָה וּפְרוּטָה מִצְטָרֶפֶת לְחֶשְׁבּוֹן
גָּדוֹל (שם ט:).



רנז דָּרַשׁ רַ' דוֹסְתַּאי בְּרַ' יַנָּאי: בּוֹא
וּרְאֵה. שֶׁלֹּא כְמִדַּת הַקָּדוֹשׁ־בָּרוּךְ־הוּא מִדַּת בָּשָׂר־וָדָם:
מִדַּת בָּשָׂר־וָדָם, אָדָם מֵבִיא דוֹרוֹן2181 גָּדוֹל לַמֶּלֶךְ, סָפֵק מְקַבְּלִים אוֹתוֹ הֵימֶנּוּ סָפֵק
אֵין מְקַבְּלִים אוֹתוֹ הֵימֶנּוּ. וְאִם תִּמְצָא
לוֹמַר2182: מְקַבְּלִים אוֹתוֹ הֵימֶנּוּ –
סָפֵק רוֹאֶה פְנֵי הַמֶּלֶךְ סָפֵק אֵינוֹ רוֹאֶה פְּנֵי הַמֶּלֶךְ,
וְהַקָּדוֹשׁ־בָּרוּךְ־הוּא אֵינוֹ כֵן, אָדָם נוֹתֵן פְּרוּטָה לְעָנִי
זוֹכֶה וּמְקַבֵּל פְּנֵי שְׁכִינָה, שֶׁנֶּאֱמַר: “אֲנִי בְּצֶדֶק אֶחֱזֶה
פָנֶיךָ אֶשְׂבְּעָה בְהָקִיץ תְּמוּנָתֶךָ2183”2184.

רַ' אֶלְעָזָר נָתַן פְּרוּטָה לְעָנִי וְאַחַר־כָּךְ
הִתְפַּלֵּל; אָמַר: הַכָּתוּב אוֹמֵר: “אֲנִי בְּצֶדֶק אֶחֱזֶה
פָנֶיךָ”2185 (ב"ב י.).



רנח “אֲנִי בְּצֶדֶק אֶחֱזֶה פָנֶיךָ”2186
– בּוֹא וּרְאֵה כַּמָּה גָדוֹל כֹּחָהּ שֶׁל צְדָקָה,
שֶׁבִּשְׁבִיל פְּרוּטָה אַחַת שֶׁאָדָם נוֹתֵן לְעָנִי זוֹכֶה וּמְקַבֵּל
פְּנֵי שְׁכִינָה. בְּנֹהַג שֶׁבָּעוֹלָם מַטְרוֹנָה שֶׁהִיא מְבַקֶּשֶׁת
לִרְאוֹת אֶת־הַמֶּלֶךְ וּלְהַקְבִּיל פָּנָיו הִיא עוֹשָׂה עֲטָרָה לְפִי
כְבוֹדָהּ, וְעַל־יְדֵי עֲטָרָה שֶׁמַּכְנֶסֶת לְעַטֵּר אֶת־הַמֶּלֶךְ הִיא
רוֹאָה פְּנֵי הַמֶּלֶךְ, וּבִפְרוּטָה שֶׁאָדָם נוֹתֵן לְעָנִי זוֹכֶה
וּמְקַבֵּל פְּנֵי שְׁכִינָה.

דָּבָר אַחֵר: מָה רָאָה דָוִד לְפָרֵשׁ כֹּחָהּ שֶׁל
צְדָקָה בִּלְבָד? אֶלָּא לְלַמֶּדְךָ, שֶׁאֲפִלּוּ רְשָׁעִים שֶׁאֵין
בְּיָדָם אֶלָּא זְכוּת שֶׁל צְדָקָה בִּלְבָד, זוֹכִים בָּהּ
וּמְקַבְּלִים פְּנֵי שְׁכִינָה (שו"ט יז; תנח' ויקרא, שם).



רנט דָּרַשׁ רַב עֲוִירָא, פְּעָמִים אָמַר לָהּ
מִשְּׁמוֹ שֶׁל רַב אַמִּי וּפְעָמִים אָמַר לָהּ מִשְּמוֹ שֶׁל רַב
אַסִּי: מַהוּ שֶׁנֶּאֱמַר: “כֹּה אָמַר יְיָ אִם־שְׁלֵמִים2187
וְכֵן רַבִּים2188 וְכֵן נָגוֹזוּ וְעָבָר2189”2190 – אִם רוֹאֶה אָדָם שֶׁמְּזוֹנוֹתָיו מְצֻמְצָמִים יַעֲשֶׂה
מֵהֶם צְדָקָה, וְכָל־שֶׁכֵּן כְּשֶׁהֵם מְרֻבִּים. מָה “וְכֵן נָגוֹזוּ
וְעָבָר”? שָׁנוּ דְּבֵי רַ' יִשְׁמָעֵאל: כָּל־הַגּוֹזֵז מִנְּכָסָיו
וְעוֹשֶׂה מֵהֶם צְדָקָה נִצּוֹל מִדִּינָהּ שֶׁל גֵּיהִנֹּם: מָשָׁל
לִשְׁתֵּי רְחֵלוֹת שֶׁהָיוּ עוֹבְרוֹת בַּמָּיִם, אַחַת גְּזוּזָה וְאַחַת
אֵינָהּ גְּזוּזָה, גְזוּזָה עָבְרָה וְשֶׁאֵינָהּ גְּזוּזָה לֹא
עָבָרָה2191.

“וְעִנִּתִךְ2192”2193 – אָמַר מָר זוּטְרָא: אֲפִלּוּ
עָנִי הַמִּתְפַּרְנֵס מִן הַצְּדָקָה יַעֲשֶׂה צְדָקָה; “לֹא אֲעַנֵךְ
עוֹד”2194 – שָׁנָה רַב יוֹסֵף: שׁוּב אֵין מַרְאִין לוֹ סִמָּנֵי עֲנִיּוּת (גיט' ז).



רס אָמַר רַ' יְהוֹשֻׁעַ בֶּן לֵוִי: כָּל־הָרָגִיל
לַעֲשׂוֹת צְדָקָה זוֹכֶה וְהֹוִים לוֹ בָּנִים בַּעֲלֵי חָכְמָה, בַּעֲלֵי
עשֶׁר, בַּעֲלֵי אַגָּדָה (ב"ב ט:).



רסא שָׁנָה רַ' יְהוֹשֻׁעַ: יוֹתֵר מִמָּה
שֶׁבַּעַל־הַבַּיִת עוֹשֶׂה עִם הֶעָנִי – הֶעָנִי עוֹשֶׂה עִם
בַּעַל־הַבָּיִת2195, שֶׁנֶּאֱמַר: “שֵׁם הָאִישׁ אֲשֶׁר עָשִׂיתִי עִמּוֹ2196 הַיּוֹם בֹּעַז”2197 – “עָשָׂה עִמָּדִי” לֹא כָתוּב כָּאן, אֶלָּא “עָשִׂיתִי עִמּוֹ” (ויק"ר לד).



רסב שָׁנִינוּ, הָיָה רַ' מֵאִיר אוֹמֵר: יֵשׁ
לְבַעַל־הַדִּין לַהֲשִׁיבְךָ וְלוֹמַר לָךְ: אִם אֱלֹהֵיכֶם אוֹהֵב
עֲנִיִּים הוּא, מִפְּנֵי מָה אֵינוֹ מְפַרְנְסָם? אֱמֹר לוֹ: כְּדֵי
שֶׁנִּצּוֹל אָנוּ בָהֶם מִדִּינָהּ שֶׁל גֵּיהִנֹּם. וְזוֹ שְׁאֵלָה
שָׁאַל טוֹרְנוֹסְרוֹפוֹס אֶת־רַ' עֲקִיבָא: אִם אֱלֹהֵיכֶם אוֹהֵב
עֲנִיִּים הוּא מִפְּנֵי מָה אֵינוֹ מְפַרְנְסָם? אָמַר לוֹ: כְּדֵי
שֶׁנִּצּוֹל אָנוּ בָּהֶם מִדִּינָהּ שֶׁל גֵּיהִנֹּם. אָמַר לוֹ:
אַדְּרַבָּה, זוֹ שֶׁמְּחַיַּבְתָּם לְגֵיהִנֹּם. אֶמְשֹׁל לְךָ מָשָׁל,
לְמָה הַדָּבָר דּוֹמֶה: לְמֶלֶךְ בָּשָׂר־וָדָם שֶׁכָּעַס עַל עַבְדּוֹ
וַחֲבָשׁוֹ בְּבֵית־הָאֲסוּרִים, וְצִוָּה עָלָיו שּׁלֹּא לְהַאֲכִילוֹ
וְשֶׁלֹּא לְהַשְׁקוֹתוֹ, וְהָלַךְ אָדָם אֶחָד וְהֶאֱכִילוֹ וְהִשְׁקָהוּ,
כְּשֶׁשָּׁמַע הַמֶּלֶךְ – לֹא כוֹעֵס עָלָיו? וְאַתֶּם קְרוּיִם עֲבָדִים,
שֶׁנֶּאֱמַר: “כִּי־לִי בְנֵי־יִשְרָאֵל עֲבָדִים”2198. אָמַר לוֹ רַ' עֲקִיבָא: אֶמְשֹׁל לְךָ מָשָׁל, לְמָה הַדָּבָר
דּוֹמֶה: לְמֶלֶךְ בָּשָׂר־וָדָם שֶׁכָּעַס עַל בְּנוֹ וַחֲבָשׁוֹ
בְּבֵית־הָאֲסוּרִים, וְצִוָּה עָלָיו שֶׁלֹּא לְהַאֲכִילוֹ וְשֶׁלֹּא
לְהַשְׁקוֹתוֹ, וְהָלַךְ אָדָם אֶחָד וְהֶאֱכִילוֹ וְהִשְׁקָהוּ,
כְּשֶׁשָּמַע הַמֶּלֶךְ – לֹא דוֹרוֹן מְשַׁגֵּר לוֹ? וְאָנוּ קְּרוּיִם
בָּנִים, שֶׁנֶּאֱמַר: “בָּנִים אַתֶּם לַיְיָ
אֱלֹהֵיכֶם”2199. אָמַר לוֹ: אַתֶּם קְרוּיִם
בָּנִים וּקְרוּיִם עֲבָדִים; בִּזְמַן שֶׁאַתֶּם עוֹשִׂים רְצוֹנוֹ שֶׁל
מָקוֹם אַתֶּם קְרוּיִם בָּנִים וּבִזְמַן שֶׁאֵין אַתֶּם עוֹשִׂים
רְצוֹנוֹ שֶׁל מָקוֹם אַתֶּם קְרוּיִם עֲבָדִים, וְעַכְשָׁו אֵין אַתֶּם
עוֹשִׂים רְצוֹנוֹ שֶׁל מָקוֹם. אָמַר לוֹ: הֲרֵי הוּא אוֹמֵר: “הֲלֹא
פָרֹס לָרָעֵב לַחְמֶךָ וַעֲנִיִּים מְרוּדִים תָּבִיא
בָיִת”2200 – אֵימָתַי “וַעֲנִיִּים מְרוּדִים
תָּבִיא בָיִת”? בַּזְּמַן הַזֶּה, וַהֲרֵי הוּא אוֹמֵר: “הֲלֹא פָרֹס
לָרָעֵב לַחְמֶךָ” (ב"ב י.).



רסג “אוֹ יַחֲזֵק בְּמָעֻזִּי יַעֲשֶׂה שָׁלוֹם לִי”2201 – אָמַר רַ' יְהוּדָה בְרַ' סִימוֹן:
הֶעָנִי הַזֶּה יוֹשֵׁב וּמִתְרַעֵם: מָה אֲנִי וּמַה
פְּלוֹנִי2202? פְּלוֹנִי יוֹשֵׁב בְּבֵיתוֹ
וַאֲנִי יוֹשֵׁב כָּאן! פְּלוֹנִי יָשֵׁן עַל גַּבֵּי מִטָּה וַאֲנִי
יָשֵׁן עַל הָאָרֶץ! וְעָמַדְתָּ אַתָּה וְנָתַתָּ לּוֹ – חַיֶּיךָ,
שֶׁאֲנִי מַעֲלֶה עָלֶיךָ כְּאִלּוּ עָשִׂיתָ שָׁלוֹם בֵּינוֹ לְבֵינִי
(ויק“ר לד; ילק”ש ישע' נח).



רסד שָׁנִינוּ, אָמַר רַ' אֶלְעָזָר בְּרַ' יוֹסֵי:
כָּל־צְדָקָה וָחֶסֶד שֶׁיִשְׂרָאֵל עוֹשִׂים בָּעוֹלָם הַזֶּה – שָׁלוֹם
גָּדוֹל וּפְרַקְלִיטִים2203 גְּדוֹלִים בֵּין
יִשְׂרָאֵל לַאֲבִיהֶם שֶׁבַּשָּׁמָיִם, שֶׁנֶּאֱמַר: “כִּי־אָסַפְתִּי
אֶת־שְׁלוֹמִי מֵאֵת הָעָם הַזֶּה נְאֻם־יְיָ אֶת־הַחֶסֶד וְאֶת
הָרַחֲמִים2204”2205 (ב"ב י.).



רסה “יָד לְיָד לֹא־יִנָּקֶה רָע”2206 – אָמַר רַ' פִּנְחָס זֶה שֶׁהוּא עוֹשֶׂה צְדָקָה וּמְבַקֵּשׁ
לְקַבֵּל שְׂכָרָה מִיָּד. אָמַר רַ' סִימוֹן: כְּאָדָם שֶׁאוֹמֵר: “הֲרֵי
הַשַּׂק וַהֲרֵי הַסֶּלַע וַהֲרֵי הַסְּאָה” – קוּם
מְדוֹד2207 (ירוש' סנה' פ“י, ה”א).


––––––––


רסו רַ' יְהוּדָה הָיָה אוֹמֵר: עֲשָׂרָה דְבָרִים
קָשִׁים נִבְרְאוּ בָעוֹלָם: הַר קָשֶׁה – בַּרְזֶל מְחַתְכוֹ; בַּרְזֶל
קָשֶׁה – אוּר מְפַעְפְּעוֹ2208; אוּר קָשֶׁה –
מַיִם מְכַבִּים אוֹתוֹ; מַיִם קָשִׁים – עָבִים סוֹבְלִים אוֹתָם; עָבִים
קָשִׁים – רוּחַ מְפַזַּרְתָּם; רוּחַשָׁנוּ רַבּוֹתֵינוּ: מְכַבְּדוֹ בְחַיָּיו וּמְכַבְּדוֹ בְמוֹתוֹ קָשֶׁה – גּוּף
סוֹבְלוֹ2209; גּוּף קָשֶׁה – פַּחַד שׁוֹבְרוֹ;
פַּחַד קָשֶׁה – יַיִן מְפִיגוֹ; יַיִן קָשֶׁה – שֵׁנָה
מְפַכַּחְתּוֹ2210; וּמִיתָה קָשָׁה מִכֻּלָּם –
וּצְדָקָה מַצֶּלֶת מִן הַמִּיתָה, שֶׁנֶּאֱמַר: “וּצְדָקָה תַּצִּיל
מִמָּוֶת”2211 (ב"ב י.).



רסז שָׁנִינוּ, אָמְרוּ עָלָיו עַל בִּנְיָמִין הַצַּדִּיק שֶׁהָיָה מְמֻנֶּה עַל־קֻפָּה שֶׁל צְדָקָה2212. פַּעַם אַחַת בָּאָה אִשָּׁה לְפָנָיו בִּשְׁנֵי בַצֹּרֶת.
אָמְרָה לוֹ: רַבִּי, פַּרְנְסֵנִי! אָמַר לָהּ: הָעֲבוֹדָה, שֶׁאֵין
בַּקֻּפָּה שֶׁל צְדָקָה כְּלוּם. אָמְרָה לוֹ: רַבִּי, אִם אֵין אַתָּה
מְפַרְנְסֵנִי הֲרֵי אִשָּׁה וְשִׁבְעָה בָנֶיהָ מֵתִים! עָמַד
וּפִרְנְסָהּ מִשֶּׁלּוֹ. לְיָמִים חָלָה וְנָטָה לָמוּת. אָמְרוּ
מַלְאֲכֵי הַשָּׁרֵת לִפְנֵי הַקָּדוֹשׁ־בָּרוּךְ־הוּא:
רִבּוֹנוֹ־שֶׁל־עוֹלָם, אַתָּה אָמַרְתָּ: כָּל הַמְקַיֵּם2213
נֶפֶשׁ אַחַת מִיִּשְׂרָאֵל כְּאִלּוּ קִיֵּם עוֹלָם מָלֵא
– וּבִנְיָמִין הַצַּדִּיק, שֶׁהֶחֱיָה אִשָּׁה וְשִׁבְעָה בָנֶיהָ, יָמוּת
בְּשָׁנִים מֻעָטוֹת הַלָּלוּ! מִיָּד קָרְעוּ לוֹ גְּזַר־דִּינוֹ.

שָׁנוּ, הוֹסִיפוּ לוֹ עֶשְׂרִים וּשְׁתַּיִם שָׁנָה עַל שְׁנוֹתָיו (שם יא.).



רסח מַעֲשֶׂה בְּחָסִיד אֶחָד שֶׁהָיָה רָגִיל
בִּצְדָקָה. פַּעַם אַחַת הָלַךְ וְיָשַׁב בִּסְפִינָה, בָּא הָרוּחַ
וְטִבַּע סְפִינָתוֹ בַּיָּם. רָאָהוּ רַ' עֲקִיבָא2214 וּבָא לִפְנֵי בֵית־דִּין לְהָעִיד עַל אִשְׁתּוֹ לְהִנָּשֵׂא.
עַד שֶׁלֹּא הִגִּיעָה עֵת לַעֲמוֹד2215 בָּא
אוֹתוֹ הָאִישׁ וְעָמַד לְפָנָיו. אָמַר לוֹ: וְלֹא אַתָּה הוּא
שֶׁטָּבַעְתָּ בַיָּם? אָמַר לוֹ: הֵן. וּמִי הֶעֶלְךָ מִן הַיָּם? אָמַר
לוֹ: צְדָקָה שֶׁעָשִׂיתִי הִיא הֶעֱלַתְנִי מִן הַיָּם. אָמַר לוֹ:
מֵאַיִן אַתָּה יוֹדֵעַ? אָמַר לוֹ: כְּשֶׁיָּרַדְתִּי
לְמַעֲמַקֵּי־מְצוּלָה שָׁמַעְתִּי קוֹל רַעַשׁ גָּדוֹל מִגַּלֵּי הַיָּם,
שֶׁזֶּה אוֹמֵר לָזֶה וְזֶה אוֹמֵר לָזֶה: רוּצוּ וְנַעֲלֶה אֶת־הָאִישׁ
הַזֶּה מִן הַיָּם שֶׁעָשָה צְדָקָה כָּל־יָמָיו. בְּאוֹתָהּ שָׁעָה פָּתַח
רַ' עֲקִיבָא וְאָמַר: בָּרוּךְ אֱלֹהִים, אֱלֹהֵי יִשְׂרָאֵל, שֶׁבָּחַר
בְּדִבְרֵי תוֹרָה וּבְדִבְרֵי חֲכָמִים, שֶׁדִּבְרֵי תוֹרָה וְדִבְרֵי
חֲכָמִים קַיָּמִים הֵם לְעוֹלָם וּלְעוֹלְמֵי עוֹלָמִים, שֶׁנֶּאֱמַר:
“שַׁלַּח לַחְמְךָ עַל־פְּנֵי הַמָּיִם, כִּי בְרֹב הַיָּמִים
תִּמְצָאֶנּוּ”2216 – וְעוֹד כָּתוּב: "וּצְדָקָה תַּצִּיל מִמָּוֶת2217 (אדר"נ ג).



רסט רַ' עֲקִיבָא הָיְתָה לוֹ בַת. אָמְרוּ לוֹ הַכַּלְדִּיִּים2218: אוֹתוֹ הַיּוֹם
שֶׁתִּכָּנֵס לַחֻפָּה יִשְׁכֶנָּה נָחָשׁ וְתָמוּת. הָיָה מֵצַר עַל
הַדָּבָר הַרְבֵּה. בְּאוֹתוֹ הַיּוֹם נָטְלָה בִתּוֹ
אֶת־הַמַּכְבֵּנָה2219 וְנָעֲצָה אוֹתָהּ בַּכֹּתֶל. פָּגְעָה2220 בְעֵינוֹ שֶׁל נָחָשׁ
וְיָשְׁבָה בָהּ. בַבֹּקֶר כְּשֶׁנָּטְלָה [אֶת הַמַּכְבֵּנָה מִשָּׁם]
נִגְרַר וּבָא הַנָּחָשׁ אַחֲרֶיהָ. אָמַר לָהּ אָבִיהָ: מֶה עָשִׂית?
אָמְרָה לוֹ: בָּעֶרֶב בָּא עָנִי וְקָרָא עַל הַפָּתַח, וְהָיוּ הַכֹּל
טְרוּדִים בַּסְּעֻדָּה וְאֵין שׁוֹמֵעַ לוֹ. עָמַדְתִּי וְנָטַלְתִּי
מָנָה2221 שֶׁנָּתַתָּ לִי וּנְתַתִּיהָ לּוֹ.
אָמַר לָהּ: מִצְוָה עָשִׂית. יָצָא רַ' עֲקִיבָא וְדָרֲשׁ: “וּצְדָקָה
תַּצִּיל מִמָּוֶת”2222 – וְלֹא מִמִּיתָה מְשֻׁנָּה אֶלָּא מִמִּיתָה עַצְמָה (שבת קנו.).



רע שְׁנֵי תַלְמִידִים שֶׁל רַ' חֲנִינָא יָצְאוּ לְקַצֵּץ עֵצִים, וְרָאָם אַסְטְרוֹלוֹגוֹס2223 אֶחָד וְאָמַר: שְׁנַיִם הַלָּלוּ יוֹצְאִים וְלֹא יַחֲזֹרוּ.
כְּשֶׁיָּצְאוּ פָּגַע בָּהֶם זָקֵן אֶחָד, אָמַר לָהֶם: זְכוּ
עִמִּי2224! הֲרֵי שְׁלשָׁה יָמִים שֶׁלֹּא טָעַמְתִּי כְלוּם. וְהָיְתָה עִמָּם כִּכָּר אֶחָת2225, פָּרְסוּ2226 מֶחֱצָה וְנָתְנוּ
לוֹ. אָכַל וְהִתְפַּלֵּל עֲלֵיהֶם, אָמַר לָהֶם: כְּשֵׁם שֶׁקִּיַּמְתֶּם
הַיּוֹם אֶת־נַפְשִׁי כָּךְ תִּתְקַיֵּם הַיּוֹם נַפְשְׁכֶם. יָצְאוּ
בְשָׁלוֹם וְחָזְרוּ בְשָׁלוֹם. וְהָיוּ שָׁם בְּנֵי אָדָם שֶׁשָּׁמְעוּ
קוֹלוֹ [שֶׁל אַסְטְרוֹלוֹגוֹס]2227. אָמְרוּ
לוֹ: וְלֹא כָךְ אָמַרְתָּ: “שְׁנַיִם הַלָּלוּ יוֹצְאִים וְלֹא
יַחֲזֹרוּ”? אָמְרוּ: יֶשׁ כָּאן אָדָם שַׁקְרָן, שֶׁאַסְטְרוֹלוֹגִיָּא
שֶׁלּוֹ שֶׁקֶר! אַף־עַל־פִּי־כֵן הָלְכוּ וּפִשְׁפְּשׁוּ2228
וּמָצְאוּ חֲכִינָה2229,
מֶחֱצָה בַּחֲבִילָה אַחַת וּמֶחֱצָה בַּחֲבִילָה
אַחֶרֶת2230. אָמְרוּ: מַה דָּבָר טוֹב עֲשִׂיתֶם הַיּוֹם? סָחוּ לָהֶם אוֹתוֹ הַמַּעֲשֶׂה2231. אָמַר: וּמָה אֲנִי יָכוֹל לַעֲשׂוֹת – וֵאלֹהֵיהֶם שֶׁל
הָיְּהוּדִים מִתְפַּיֵּס בַּחֲצִי כִכָּר! (ירוש' שבת פ“ו, ה”ט).



רעא שְׁמוּאֵל וְאַבְלֵט2232 הָיוּ יוֹשְׁבִים, וְרָאוּ בְנֵי אָדָם מְהַלְּכִים
לַאֲגָם2233. אָמַר לוֹ אַבְלֵט לשְׁמוּאֵל:
אָדָם זֶה יֵלֵךְ וְלֹא יַחֲזֹר, שֶׁיְנַשְּׁכֶנּוּ נָחָשׁ וְיָמוּת. אָמַר
לוֹ שְׁמוּאֵל: אִם בֶּן־יִשְׂרָאֵל הוּא יֵלֵךְ וְיַחֲזֹר. עַד שֶׁהֵם
יוֹשְׁבִים – הָלַךְ וְחָזָר. עָמַד אַבְלֵט וּפָרַק מַשָּׂאוֹ [מֵעַל
גַּבּוֹ] – מָצָא בוֹ נָחָשׁ חָתוּךְ לִשְׁנָיִם. אָמַר לוֹ שְׁמוּאֵל:
מֶה עָשִׂיתָ? אָמַר לוֹ: בְּכָל־יוֹם הָיִינוּ מְטִילִים פַּת
בְּיַחַד2234 וְאוֹכְלִים. הַיּוֹם הָיָה
בֵינֵינוּ אֶחָד שֶׁאֵין לוֹ פַת וְהָיָה מִתְבַּיֵּשׁ. אָמַרְתִּי לָהֶם:
אֲנִי אֶעֱמֹד וְאָטִיל2235. וּכְשֶׁהִגַּעְתִּי
אֶצְלוֹ עָשִׂיתִי עַצְמִי כְּמִי שֶׁנּוֹטֵל מִמֶּנּוּ, כְּדֵי שֶׁלֹּא
יִתְבַּיֵּשׁ, אָמַר לוֹ: מִצְוָה עָשִׂיתָ. יָצָא שְׁמוּאֵל וְדָרַשׁ:
“וּצְדָקָה תַּצִיל מִמָּוֶת”2236 – וְלֹא מִמִּיתָה מְשֻנָּה אֶלָּא מִמִּיתָה עַצְמָהּ (שבת קנו:).



רעב “וְאַבְרָהָם זָקֵן בָּא בַּיָּמִים”2237 – רַ' מֵאִיר הָלַךְ לְמַמְלָא2238, רָאָה אוֹתָם כֻּלָּם שְׁחוֹרֵי
רֹאשׁ. אָמַר לָהֶם: תֹּאמַר מִמִּשְׁפַּחַת בֵּית עֵלִי אַתֶּם,
שֶׁנֶּאֱמַר: “וְכָל־מַרְבִּית בֵּיתְךָ יָמוּתוּ
אֲנָשִׁים”2239? אָמְרוּ לוֹ: רַבִּי,
הִתְפַּלֵּל עָלֵינוּ. אָמַר לָהֶם: לְכוּ וְטַפְּלוּ בִצְדָקָה, וְאַתֶּם
זוֹכִים לְזִקְנָה. מַה טָּעַם? “עֲטֶרֶת תִּפְאֶרֶת
שֵׂיבָה”2240, וְהֵיכָן הִיא מְצוּיָה? “בְּדֶרֶךְ צְדָקָה תִּמָּצֵא”2241. מִמִּי
אַתָּה לָמֵד? מֵאַבְרָהָם, שֶׁכָּתוּב בּוֹ “וְשָׁמְרוּ דֶרֶךְ יְיָ
לַעֲשׂוֹת צְדָקָה וּמִשְׁפָּט”2242, זָכָה לְזִקְנָה – “וְאַבְרָהָם זָקֵן בָּא בַּיָּמִים”2243 (ב"ר נט.).


––––––––


רעג רַ' אֶלְעָזָר אִישׁ בַּרְתּוֹתָא2244 אוֹמֵר: תֶּן לוֹ מִשֶּׁלּוֹ2245, שֶׁאַתָּה וְשֶׁלְּךָ שֶׁלּוֹ. וְכֵן בְּדָוִד הוּא אוֹמֵר:
“כִּי־מִמְּךָ הַכֹּל וּמִיָּדְךָ נָתַנּוּ לָךְ”2246 (אב' ג).



רעד מַעֲשֶׂה בְּחָסִיד אֶחָד שֶׁנָּתַן דֵינָר
לְעָנִי בְּעֶרֶב רֹאשׁ־הַשָּׁנָה בִּשְׁנֵי בַצֹּרֶת
וְהִקְנִיטַתּוּ2247 אִשְׁתּוֹ, וְהָלַךְ וְלָן
בְּבֵית־הַקְּבָרוֹת, וְשָׁמַע שְׁתֵּי רוּחוֹת שֶׁמְּסַפְּרוֹת זוֹ לָזוֹ.
אָמְרָה אַחַת לַחֲבֶרְתָּהּ: חֲבֶרְתִּי, בּוֹאִי וְנָשׁוּט בָּעוֹלָם
וְנִשְׁמַע מֵאֲחוֹרֵי הַפַּרְגּוֹד2248 מַה
פֻּרְעָנוּת בָּאָה לָעוֹלָם. אָמְרָה לָהּ חֲבֶרְתָּהּ: חֲבֶרְתִּי,
אֵינִי יְכוֹלָה2249, שֶׁאֲנִי קְבוּרָה בְּמַחְצֶלֶת2250 שֶׁל קָנִים; אֶלָּא לְכִי
אָתְּ, וּמַה שֶּׁאַתְּ שׁוֹמַעַת בּוֹאִי וְאִמְרִי לִי. הָלְכָה הִיא
וְשָׁטָה וּבָאָה, וְאָמְרָה לָהּ חֲבֶרְתָּהּ: חֲבֶרְתִּי, מַה שָׁמַעַתְּ
מֵאֲחוֹרֵי הַפַּרְגּוֹד? אָמְרָה לָהּ: שָׁמַעְתִּי, שֶׁכָּל־הַזּוֹרֵעַ
בִּרְבִיעָה רִאשׁוֹנָה2251 – בָּרָד מַלְקֶה
אוֹתוֹ. הָלַךְ הוּא וְזָרַע בִּרְבִיעָה שְׁנִיָּה; שֶׁל כָּל־הָעוֹלָם
כֻּלּוֹ לָקָה, שֶׁלּוֹ לֹא לָקָה2252.

לְשָׁנָה הָאַחֶרֶת הָלַךְ וְלָן בְּבֵית הַקְּבָרוֹת
וְשָׁמַע אוֹתָן שְׁתֵּי רוּחוֹת שֶׁמְּסַפְּרוֹת זוֹ עִם זוֹ. אָמְרָה
אַחַת לַחֲבֶרְתָּהּ: בּוֹאִי וְנָשׁוּט בָּעוֹלָם וְנִשְׁמַע מֵאֲחוֹרֵי
הַפַּרְגּוֹד מַה־פֻּרְעָנוּת בָּאָה לָעוֹלָם. אָמְרָה לָהּ: חֲבֶרְתִּי,
לֹא כָךְ אָמַרְתִּי לָךְ “אֵינִי יְכוֹלָה, שֶׁאֲנִי קְבוּרָה
בְּמַחְצֶלֶת שֶׁל קָנִים”! אֶלָּא לְכִי אָתְּ, וּמַה שֶּׁאַתְּ שׁוֹמַעַת
בּוֹאִי וְאִמְרִי לִי. הָלְכָה וְשָׁטָה וּבָאָה. אָמְרָה לָהּ
חֲבֶרְתָּהּ: חֲבֶרְתִּי, מַה־שָּׁמַעַתְּ מֵאֲחוֹרֵי הַפַּרְגּוֹד?
אָמְרָה לָהּ: שָׁמַעְתִּי, שֶׁכָּל־הַזּוֹרֵעַ בִּרְבִיעָה שְׁנִיָּה
שִׁדָּפוֹן2253 מַלְקֶה אוֹתוֹ. הָלַךְ הוּא
וְזָרַע בִּרְבִיעָה רִאשׁוֹנָה; שֶׁל כָּל־הָעוֹלָם כֻּלּוֹ נִשְׁדַּף
וְשֶׁלּוֹ לֹא נִשְׁדָּף.

אָמְרָה לוֹ אִשְׁתּוֹ: מִפְּנֵי מָה אֶשְׁתָּקַד2254 שֶׁל כָּל־הָעוֹלָם כֻּלּוֹ
לָקָה וְשֶׁלְּךָ לֹא לָקָה, וְעַכְשָׁו שֶׁל כָּל־הָעוֹלָם כֻּלּוֹ
נִשְׁדַּף וְשֶׁלְּךָ לֹא נִשְׁדָּף? סָח2255 לָהּ כָּל הַדְּבָרִים הַלָּלוּ.



אָמְרוּ: לֹא הָיוּ יָמִים מֻעָטִים עַד שֶׁנָּפְלָה קְטָטָה2256 בֵּין אִשְׁתּוֹ שֶׁל אוֹתוֹ חָסִיד וּבֵין אִמָּהּ שֶׁל אוֹתָהּ רִיבָה2257.
אָמְרָה לָהּ: לְכִי וְאַרְאֵךְ בִּתֵּךְ שֶׁהִיא קְבוּרָה בְּמַחְצֶלֶת
שֶׁל קָנִים. לְשָׁנָה הָאַחֶרֶת הָלַךְ וְלָן בְּבֵית־הַקְּבָרוֹת
וְשָׁמַע אוֹתָן רוּחוֹת שֶׁמְּסַפְּרוֹת זוֹ עִם זוֹ. אָמְרָה לָהּ:
חֲבֶרְתִּי, בּוֹאִי וְנָשׁוּט בָּעוֹלָם וְנִשְׁמַע מֵאֲחוֹרֵי
הַפַּרְגּוֹד מַה פֻּרְעָנוּת בָּאָה לָעוֹלָם. אָמְרָה לָהּ: חֲבֶרְתִּי,
הַנִּיחִינִי, דְּבָרִים שֶׁבֵּינִי לְבֵינֵךְ כְּבָר נִשְׁמְעוּ בֵּין
הַחַיִּים! (בר' יח:).



רעה מַעֲשֶׂה בְרַ' אֱלִיעֶזֶר וְרַ' יְהוֹשֻׁעַ וְרַ' עֲקִיבָא שֶׁהָלְכוּ לְחוֹלַת אַנְטוּכִיָּא2258 עַל עֵסֶק מִגְבַּת צְדָקָה לַחֲכָמִים2259. הָיָה שָׁם אֶחָד, אַבָּא־יוּדָן, שֶׁהָיָה עוֹשֶׂה מִצְוָה
בְּעַיִן יָפָה וְיָרַד מִנְּכָסָיו2260. כֵּוָן שֶׁרָאָה רַבּוֹתֵינוּ נִתְכַּרְכְּמוּ2261 פָנָיו וְהָלַךְ לְבֵיתוֹ. אָמְרָה לוֹ אִשְׁתּוֹ: מִפְּנֵי מָה
פָּנֶיךָ חוֹלָנִיוֹת? אָמַר לָהּ: רַבּוֹתֵינוּ כָאן וְאֵינִי יוֹדֵעַ מָה
אֶעֱשֶׂה. אִשְׁתּוֹ שֶׁהָיְתָה צַדֶּקֶת מִמֶּנּוּ אַמְרָה לוֹ: לֹא
נִשְׁתַּיְּרָה לָנוּ אֶלָּא שָׂדֶה אַחַת בִּלְבָד, לֵךְ מְכוֹר חֶצְיָהּ
וְתֵן לָהֶם. הָלַךְ וְעָשָׂה כֵן. נִתְפַּלְּלוּ עָלָיו רַבּוֹתֵינוּ
וְאָמְרוּ לוֹ: אַבָּא־יוּדָן, הַמָּקוֹם2262 יְמַלֵּא חֶסְרוֹנֶךָ! לְאַחַר יָמִים יָצָא לַחֲרשׁ בַּחֲצִי
שָׂדֵהוּ. עִם כְּשֶׁהוּא חוֹרֵשׁ2263 נִבְקְעָה
הָאָרֶץ מִתַּחְתָּיו וְשָׁקְעָה פָרָתוֹ וְנִשְׁבָּרָה. יָרַד
לְהַעֳלוֹתָהּ, הֵאִיר הַקָּדוֹשׁ־בָּרוּךְ־הוּא אֶת־עֵינָיו וּמָצָא
תַחְתֶּיהָ מַטְמוֹן. אָמַר: לְטוֹבָתִי נִשְׁבְּרָה רֶגֶל
פָּרָתִי.

כְּשֶׁחָזְרוּ רַבּוֹתֵינוּ לְשָׁם שָׁאֲלוּ עָלָיו2264 וְאָמְרוּ: מָה אַבָּא־יוּדָן
עוֹשֶׂה? אָמְרוּ לָהֶם: אַבָּא־יוּדָן – מִי יָכוֹל לִרְאוֹת
סֵבֶר־פָּנָיו2265? הוא אַבָּא־יוּדָן שֶׁל
עֲבָדִים, אַבָּא־יוּדָן שֶׁל עִזִּים, אַבָּא־יוּדָן שֶׁל חֲמוֹרִים,
אַבָּא־יוּדָן שֶׁל גְּמַלִּים, אַבָּא־יוּדָן שֶׁל שְׁוָרִים! כֵּוָן
שֶׁשָּׁמַע אַבָּא־יוּדָן יָצָא לִקְרָאתָם. אָמְרוּ לוֹ: מָה
אַבָּא־יוּדָן עוֹשֶׂה? אָמַר לָהֶם: עָשְׂתָה תְפִלַּתְכֶם פֵּרוֹת
וּפֵרֵי־פֵרוֹת. אָמְרוּ לוֹ: חַיֶּיךָ, אַף־עַל־פִּי שֶׁנָּתְנוּ אֲחֵרִים
יוֹתֵר מִמֶּךָּ – אוֹתְךָ כָּתַבְנוּ רֹאשׁ
טִימוֹס2266. נְטָלוּהוּ וְהוֹשִׁיבוּהוּ
אֶצְלָם וְקָרְאוּ עָלָיו הַפָּסוּק הַזֶּה: “מַתָּן אָדָם יַרְחִיב לוֹ
וְלִפְנֵי גְדוֹלִים יַנְחֶנּוּ”2267 (ירוש' הור' פ“ג, ה”ד; ויק“ר ה; ילק”ש ראה יב).



רעו מַעֲשֶׂה בְאָדָם שֶׁהָיָה עוֹשֶׂה צְדָקָה, מָכַר
אֶת־בֵּיתוֹ וְכָל־מַה שֶּׁהָיָה לוֹ וְהוֹצִיא לִצְדָקָה. פַּעַם אַחַת
בְּיוֹם הוֹשַׁעְנָא נָתְנָה לוֹ אִשְׁתּוֹ עֲשָׂרָה
פוֹלִיסִין2268. אָמְרָה לוֹ: צֵא וְקַח
לְבָנֶיךָ כְּלוּם מִן הַשּׁוּק. כֵּוָן שֶׁיָּצָא לַשּׁוּק פָּגְעוּ בוֹ
גַבָּאֵי צְדָקָה. אָמְרוּ: הֲרֵי בָא בַּעַל הַצְּדָקָה. אָמְרוּ לוֹ:
תֵּן חֶלְקְךָ בְּמִצְוָה זוֹ, שֶׁאָנוּ לוֹקְחִים בֶּגֶד לִיתוֹמָה אֶחָת.
נָטַל אוֹתָם עֲשָׂרָה פוֹלִיסִין וּנְתָנָם לָהֶם, וְנִתְבַּיֵּשׁ לֵילֵךְ
לְבֵיתוֹ. הָלַךְ לוֹ לְבֵית־הַכְּנֶסֶת. רָאָה שָׁם מֵאֵלוּ הָאֶתְרוֹגִים
שֶׁהַתִּינוֹקוֹת זוֹרְקִים2269 בְּיוֹם הוֹשַׁעְנָא2270. נָטַל מֵהֶם וּמִלֵּא שַׂקּוֹ
וְהָלַךְ וּפֵרַשׁ בַּיָּם הַגָּדוֹל עַד שֶׁהִגִּיעַ לִמְדִינַת
הַמֶּלֶךְ. כֵּוָן שֶׁהִגִּיעַ לְשָׁם נִזְדַּמְּנָה הַשָּׁעָה וְנִמְצָא
הַמֶּלֶךְ חָשׁ בְּמֵעָיו וְאָמְרוּ לוֹ בַחֲלוֹם: אֱכֹל מֵאֵלּוּ
הָאֶתְרוֹגִים שֶׁהַיְּהוּדִים מִתְפַּלְּלִים עִמָּם בְּיוֹם הוֹשַׁעְנָא
וְתִתְרַפֵּא. בָּדְקוּ בְּאוֹתָהּ שָׁעָה בְּכָל־הַסְּפִינוֹת
וּבְכָל־הַמְּדִינָה וְלֹא מָצָאוּ. הָלְכוּ וּמָצְאוּ אוֹתוֹ אָדָם
יוֹשֵׁב עַל שַׂקּוֹ. אָמְרוּ לוֹ: יֵשׁ אֶצְלְךָ כְּלוּם? אָמַר לָהֶם:
אָדָם עָנִי אֲנִי וְאֵין אֶצְלִי כְלוּם לִמְכֹּר. בָּדְקוּ בַשַּׂק
וּמָצְאוּ מֵאֵלּוּ הָאֶתְרוֹגִים וְאָמְרוּ לוֹ: אֵלּוּ מֵהֵיכָן הֵם?
אָמַר לָהֶם: מֵאֵלּוּ שֶׁהַיְּהוּדִים מִתְפַּלְּלִים [עִמָּם] בְּיוֹם
הוֹשַׁעְנָא. טָעֲנוּ הַשַּׂק וְהֶעֱלוּהוּ לִפְנֵי הַמֶּלֶךְ. אָכַל
הַמֶּלֶךְ אוֹתָם הָאֶתְרוֹגִים וְנִתְרַפֵּא. פִּנּוּ אֶת־הַשַּׂק
וּמִלְאוּהוּ דֵינָרִים (ויק"ר לז).



רעז מַעֲשֶׂה בְּבַר־מַעְיָן2271 מוֹכֵס2272 שֶׁמֵּת וּבוֹ בַיּוֹם מֵת
חָסִיד אֶחָד. בָּאוּ כָל־בְּנֵי הָעִיר וְנִתְעַסְּקוּ בְּמִטָּתוֹ שֶׁל
אוֹתוֹ חָסִיד. הוֹצִיאוּ אַחֲרָיו קְרוֹבֵי הַמּוֹכֵס אֶת־מִטָּתוֹ שֶׁל
מוֹכֵס. קָפְצוּ עֲלֵיהֶם אוֹיְבִים וְהִנִּיחוּ הַמִּטּוֹת וּבָרָחוּ.
הָיָה שָׁם תַּלְמִיד אֶחָד שֶׁיָּשַׁב לוֹ עִם מִטַּת רַבּוֹ. לְאַחַר
זְמַן חָזְרוּ בְנֵי הָעִיר לִקְבּוֹר אוֹתוֹ חָסִיד וְנִתְחַלְּפָה לָהֶם
מִטָּתוֹ בְּשֶׁל מוֹכֵס. הָיָה אוֹתוֹ תַלְמִיד צֹוֵחַ וְלֹא הִשְׁגִּיחוּ
בוֹ. וּקְרוֹבֵי הַמּוֹכֵס קָבְרוּ אֶת־הֶחָסִיד. הָיָה אוֹתוֹ תַלְמִיד
יוֹשֵׁב וּמִצְטַעֵר, אָמַר: מַה חֵטְא גָּרַם לְאוֹתוֹ חַסִיד לִקָּבֵר
בְּבִזָּיוֹן, וּמַה זָּכָה אוֹתוֹ רָשָׁע לִקָּבֵר בְּכָבוֹד גָּדוֹל
כָּל־כָּךְ? נִרְאָה לוֹ רַבּוֹ הֶחָסִיד בַּחֲלוֹם וְאָמַר: בְּנִי, אַל
תִּצְטַעֵר; אֲנִי – פַּעַם אַחַת שָׁמַעְתִּי בִּגְנוּת
תַּלְמִידֵי־חֲכָמִים וְלֹא מָחִיתִי, וּלְכָךְ נֶעֱנָשְׁתִּי; וְזֶה –
פַּעַם אַחַת הִתְקִין סְעֻדָּה לְשַׂר־הָעִיר וְלֹא בָא שַׂר־הָעִיר
וְחִלְּקָהּ לַעֲנִיִּים, וּלְכָךְ זָכָה לִקָּבֵר בְּכָבוֹד. אֲבָל בּוֹא
וְאַרְאֲךָ כְבוֹדִי בְּגַן־עֵדֶן וְעָנְשׁוֹ שֶׁל אוֹתוֹ הָאִישׁ
בְּגֵיהִנֹּם. רָאָה הַתַּלְמִיד לְאוֹתוֹ חָסִיד שֶׁהוּא מְטַיֵּל
בְּגַנִּים וּפַרְדֵּסִים עַל מַעְיְנֵי מָיִם וְרָאָהוּ לְבַר־מַעְיָן
מוֹכֵס לְשׁוֹנוֹ שׁוֹתֵת2273 עַל פִּי
הַנָּהָר, מְבַקֵּשׁ לְהַגִּיעַ לַמַּיִם וְאֵינוֹ מַגִּיעַ (ירוש' חג'
פ“ב, ה”ב; רש"י סנה' מד:).


––––––––


רעח אָמְרוּ עָלָיו עַל רַ' טַרְפוֹן, שֶׁהָיָה
עָשִׁיר גָּדוֹל וְלֹא הָיָה נוֹתֵן מַתָּנוֹת רַבּוֹת לַעֲנִיִּים. פַּעַם
אַחַת מְצָאוֹ רַ' עֲקִיבָא. אָמַר לוֹ: רַבִּי, רְצוֹנְךָ, אֶקַּח לְךָ
עִיר אַחַת אוֹ שְׁתָּיִם? אָמַר לוֹ: הֵן. מִיָּד עָמַד רַ' טַרְפוֹן
וְנָתַן לוֹ אַרְבָּעָה אֲלָפִים דֵּינְרֵי זָהָב. נְטָלָם רַ' עֲקִיבָא
וְחִלְּקָם לְתַלְמִידֵי־חֲכָמִים עֲנִיִּים. לְיָמִים מְצָאוֹ רַ'
טַרְפוֹן, אָמַר לוֹ: הֵיכָן הָעֲיָרוֹת שֶׁלָּקַחְתָּ לִי? תְּפָסוֹ
בְיָדוֹ וְהוֹלִיכוֹ לְבֵית־הַמִּדְרָשׁ, וְהֵבִיא תִינוֹק וּבְיָדוֹ סֵפֶר
תְּהִלִּים, וְהָיָה קוֹרֵא וְהוֹלֵךְ עַד שֶׁהִגִּיעַ לְפָסוּק זֶה:
“פִּזַּר נָתַן לָאֶבְיוֹנִים צִדְקָתוֹ עֹמֶדֶת לָעַד”2274. אָמַר לוֹ: זוֹהִי הָעִיר שֶׁלָּקַחְתִּי לָךְ. עַמד רַ'
טַרְפוֹן וּנְשָׁקוֹ וְאָמַר לוֹ: “רַבִּי, אַלּוּפִי! רַבִּי בְחָכְמָה
וְאַלּוּפִי בְדֶרֶךְ אָרֶץ” – וְהוֹסִיף לוֹ מָמוֹן
לְבַזְבֵּז2275 (כלה ב).



רעט פַּעַם אַחַת נִצְרְכוּ חֲכָמִים לִנְדָבָה.
שָׁלְחוּ אֶת־רַ' עֲקִיבָא וְאֶחָד מִן הַחֲכָמִים עִמּוֹ. בָּאוּ
וּבִקְשׁוּ לִכָּנֵס לְבֵיתוֹ [שֶׁל בֶּן־מֵבִיא־יָיִן2276]. שָׁמְעוּ קוֹלוֹ שֶׁל תִּינוֹק אוֹמֵר לְאָבִיו: מַה נִּקַּח
לְךָ הַיּוֹם2277? אָמַר לוֹ: עֳלָשִׁים2278, וְלֹא מִשֶּׁל הַיּוֹם אֶלָּא מִשֶּׁל אֶתְמוֹל, שֶׁהֵם כְּמוּשִׁים2279 וּבְזוֹל. הִנִּיחוּהוּ2280 וְהָלְכוּ
לָהֶם. וּלְאַחַר שֶׁנָּדְבוּ הַכֹּל חָזְרוּ וּבָאוּ אֶצְלוֹ. אָמַר
לָהֶם: לָמָּה לֹא בָאתֶם אֶצְלִי בַּתְּחִילָּה, כְּשֵׁם שֶׁהֱיִיתֶם
נוֹהֲגִים? אָמְרוּ לוֹ: כְּבָר בָּאנוּ וְשָׁמַעְנוּ [כָּךְ וָכָךְ].
אָמַר לָהֶם: מַה שֶּׁבֵּינִי לְבֵין הַתִּינוֹק יוֹדְעִים אַתֶּם וְלֹא
מַה שֶּׁבֵּינִי לְבֵין בּוֹרְאִי; וְאַף־עַל־פִּי־כֵן, לְכוּ וְאִמְרוּ
לָהּ [לְאִשְׁתִּי] וְתִתֵּן לָכֶם מִדָּה שֶׁל דֵּינָרִים. הָלְכוּ
וְאָמְרוּ לָהּ. אָמְרָה לָהֶם: מָה אָמַר לָכֶם, גְּדוּשָׁה2281
אוֹ מְחוּקָה2282? אָמְרוּ לָהּ: סְתָם אָמַר לָנוּ2283. אָמְרָה לָהֶם:
אֲנִי אֶתֵּן לָכֶם גְּדוּשָׁה; אִם אָמַר גְּדוּשָׁה הֲרֵי עָשִׂיתִי
כִדְבָרָיו, וְאִם לָאו הֲרֵינִי מְנַכָּה2284 אֶת־הַגֹּדֶשׁ מִכְּתֻבָּתִי2285 (ירוש' פסח' פ“ד, ה”ט).


––––––––


רפ בְּשָׁעָה שֶׁעָנִי הוֹלֵךְ אֵצֶל בַּעַל־הַבַּיִת
וְאוֹמֵר: “פַּרְנְסֵנִי” – אִם מְפַרְנְסוֹ מוּטָב, וְאִם לָאו “עָשִׁיר
וָרָשׁ נִפְגָּשׁוּ עֹשֵׂה כֻלָּם יְיָ”2286 –
מִי שֶׁעֲשָׂאוֹ עָשִׁיר לָזֶה עוֹשֶׂה אוֹתוֹ עָנִי, עָנִי לָזֶה –
עוֹשֶׂה אוֹתוֹ עָשִׁיר (תמו' טז.).



רפא “עָשִׁיר וָרָשׁ נִפְגָּשׁוּ”2287 – אָמַר הֶעָשִׁיר לֶעָנִי: לָמָּה אֵין אַתָּה הוֹלֵךְ וְיָגֵעַ
בִּמְלָאכָה? רְאֵה שׁוֹקַיִם, רְאֵה כְרָעַיִם, רְאֵה בַּעַל כָּרֵס,
רְאֵה בַּעַל בַּשָׂר2288! אָמַר לוֹ
הַקָּדוֹשׁ־בָּרוּךְ־הוּא: לֹא דַיֶּךָּ שֶׁלֹּא נָתַתָּ לוֹ מִשֶּׁלְךָ
מְאוּמָה, אֶלָּא בַּמֶּה שֶׁנָּתַתִּי לוֹ אַתָּה מַכְנִיס לוֹ עַיִן
רָעָה! (ויק"ר לד).



רפב “אַל תִּגְזָל־דָּל כִּי דַל־הוּא”2289
– אָמְרוּ רַבּוֹתֵינוּ: בַּמָה הַכָּתוּב מְדַבֵּר, אִם
הוּא דַל מַהוּ גוֹזֵל לוֹ? לֹא דִבֶּר אֶלָּא בְּמַתְּנוֹת עֲנִיִּים,
שֶׁהוּא חַיָּב לִתֵּן מִן הַתּוֹרָה: לֶקֶט שִׁכְחָה וּפֵאָה וּמַעֲשַׂר
עָנִי. וְהִזְהִיר הַקָּדוֹשׁ־בָּרוּךְ־הוּא שֶׁלֹּא יִגְזֹל אָדָם מֵהֶם
מַתָּנוֹת הָרְאוּיוֹת לִתֵּן לָהֶם, “כִּי דַל הוּא” – דַּי לוֹ
עֲנִיּוּתוֹ. לֹא דַי לֶעָשִׁיר שֶׁהוּא עוֹמֵד בְּרֶוַח וְעָנִי בְצַעַר,
אֶלָּא אַף גּוֹזֵל מִמֶּנּוּ מַה־שֶׁנָתַן לוֹ הַקָּדוֹשׁ־בָּרוּךְ־הוּא (במ"ר ה).



רפג “נִבְהָל לַהוֹן אִישׁ רַע עָיִן וְלֹא יֵדַע כִּי־חֶסֶר יְבֹאֶנּוּ”2290 – מַעֲשֶׂה בְּאָדָם
אֶחָד שֶׁהָיָה מוֹצִיא מַעַשְׂרוֹתָיו כָּרָאוּי וְהָיְתָה לוֹ שָׂדֶה
עוֹשָׂה אֶלֶף מִדּוֹת, וּמוֹצִיא מִמֶּנָּה מֵאָה מִדּוֹת לְמַעֲשֵׂר,
וּמִן הַמּוֹתָר הָיָה מִתְפַּרְנֵס הוּא וּבְנֵי בֵיתוֹ. בִּשְׁעַת
פְּטִירָתוֹ קָרָא לִבְנוֹ וְאָמַר לוֹ: בְּנִי, תֵּן דַּעְתְּךָ עַל
שָׂדֶה זוֹ, כָּךְ וְכָךְ מִדּוֹת הִיא עוֹשָׂה, כָּךְ וְכָךְ מִדּוֹת
הָיִיתִי מוֹצִיא מִמֶּנָּה לְמַעֲשֵׂר, וּמִמֶּנָּה הָיִיתִי מִתְפַּרְנֵס
כָּל יָמָי. זָרַע הַבֵּן שָׁנָה רִאשׁוֹנָה, עָשְׂתָה אֶלֶף מִדּוֹת
וְהוֹצִיא מִמֶּנָּה מֵאָה לְמַעֲשֵׂר. שָׁנָה שְׁנִיָּה נִכְנְסָה בוֹ
עַיִן רָעָה2291, פָּחַת עֲשָׂרָה2292 וּפָחֲתָה הִיא מֵאָה2293,
וְכֵן שְׁלִישִׁית וְכֵן רְבִיעִית וְכֵן חֲמִישִׁית, עַד שֶׁעָמְדָה עַל
מַעַשְׂרוֹתֶיהָ. כֵּוָן שֶׁרָאוּ קְרוֹבָיו כָּךְ עָמְדוּ וְלָבְשׁוּ
לְבָנִים וְנִתְעַטְּפוּ לְבָנִים וְנִכְנְסוּ אֶצְלוֹ. אָמַר לָהֶם: לֹא
בָאתֶם אֶלָּא לִשְׂמוֹחַ עָלָי2294? אָמְרוּ
לוֹ: חָס וְשָׁלוֹם, לֹא בָאנוּ אֶלָּא לִשְׂמוֹחַ עִמְּךָ, לִשֶׁעָבַר
הָיִיתָ בַעַל־הַבַּיִת וְהַקָּדוֹשׁ־בָּרוּךְ־הוּא כֹּהֵן, וְעַכְשָׁו
נַעֲשֵׂיתָ כֹהֵן וְהַקָּדוֹשׁ־בָּרוּךְ־הוּא בַּעַל־הַבָּיִת (שמ“ר לא;
ילק”ש משלי כח).



רפד אָמַר לָהּ רַ' חִיָּא לְאִשְׁתּוֹ: כְּשֶׁבָּא עָנִי הַקְדִּימִי לוֹ פַּת2295, כְּדֵי
שֶׁיַּקְדִּימוּ לְבָנָיִךְ. אָמְרָה לוֹ: מְקַלֵּל אַתָּה אוֹתָם! אָמַר
לָהּ: מִקְרָא כָתוּב: כִּי בִּגְלַל הַדָּבָר הַזֶּה"2296
– וְשָׁנָה דְבֵי רַ' יִשְׁמָעֵאל: גַּלְגַּל הוּא שֶׁחוֹזֵר בָּעוֹלָם2297 (שבת קנא).



רפה אָמַר רַ' יְהוֹשֻׁעַ בֶּן קָרְחָה:
כָּל־הַמַּעְלִים עֵינוֹ מִן הַצְּדָקָה כְּאִלּוּ עוֹבֵד עֲבוֹדָה־זָרָה
(כת' סח:).



רפו “וַיְהִי בִּימֵי שְׁפֹט הַשֹּׁפְטִים וַיְהִי רָעָב בָּאָרֶץ וַיֵּלֶךְ אִישׁ מִבֵּית לֶחֶם”2298 – אוֹי לַדּוֹר שֶׁשּׁוֹפְטָיו צְרִיכִים לְהִשָּׁפֵט.
אֱלִימֶלֶךְ מִגְּדוֹלֵי הַמְּדִינָה וּמִפַּרְנְסֵי2299־הַדּוֹר הָיָה, וְכֵוָן שֶׁבָּאוּ שְׁנֵי רְעָבוֹן אָמַר:
עַכְשָׁו יִהְיוּ כָל־יִשְׂרָאֵל מְסַבְּבִים עַל פִּתְחִי, זֶה בָּא
בְּקֻפָּתוֹ וְזֶה בָּא בִּכְפִיפוֹ2300. מֶה עָשָׂה? עָמַד וּבָרַח לוֹ מִפְּנֵיהֶם (רו“ר א; ילק”ש רות א).



רפז הֱוֵי זָהִיר בְּדַלְתֵי בֵיתֶךָ, שֶׁלּאֹ יְהוּ
נְעוּלוֹת בְּשָׁעָה שֶׁאַתָּה מֵסַב בַּאֲכִילָה וּבִשְׁתִיָּה (דא"ז
ט).



רפח מַעֲשֶׂה בְּאִשָּׁה אַחַת שֶׁהָיְתָה יוֹשֶׁבֶת
בִּשְׁכוּנָה שֶׁל בַּעַל הַשָּׂדֶה, וְיָצְאוּ שְׁנֵי בָנֶיהָ לְלַקֵּט
וְלֹא הִנִּיחָם בַּעַל הַשָּׂדֶה. אִמָּם הָיְתָה אוֹמֶרֶת: מָתַי
יָבוֹאוּ בָנַי מִן הַשָּׂדֶה, שֶׁמָּא אֶמְצָא בְיָדָם כְּלוּם לֶאֱכוֹל;
וְהֵם הָיוּ אוֹמְרִים: מָתַי נֵלֵךְ אֶל־אִמֵּנוּ, שֶׁמָּא נִמְצָא
בְיָדָהּ כְּלוּם לֶאֱכוֹל. הִיא לֹא מָצְאָה בְיָדָם כְּלוּם וְהֵם לֹא
מָצְאוּ בְיָדָהּ כְּלוּם לֶאֱכוֹל, וְהִנִּיחוּ רָאשֵׁיהֶם בֵּין
בִּרְכֵּי אִמָּם וּמֵתוּ שְׁלָשְׁתָּם בְּיוֹם אֶחָד. אָמַר לָהֶם
הַקָּדוֹשׁ־בָּרוּךְ־הוּא: אֵין אַתֶּם גּוֹבִין מֵהֶם אֶלָּא
נְפָשׁוֹת2301; חַיֵּיכֶם, אַף אֲנִי אֶגְבֶּה
מִכֶּם נַפְשׁוֹתֵיכֶם, וְכֵן הוּא אוֹמֵר: “אַל תִּגְזָל־דָּל כִּי
דַל־הוּא… כִּי־יְיָ יָרִיב רִיבָם וְקָבַע אֶת־קֹבְעֵיהֶם
נָפֶשׁ”2302 (אדר"נ לח).



רפט אָמְרוּ עָלָיו עַל נַחוּם אִישׁ גַּם־זוֹ, שָׁהָיה סוֹמָא2303 מִשְּׁתֵי עֵינָיו, גִּדֵּם2304 מִשְּׁתֵי יָדָיו, קִטֵּעַ
מִשְּׁתֵי רַגְלָיו וְכָל־גּוּפוֹ מָלֵא שְׁחִין, וְרַגְלֵי מִטָּתוֹ
מֻנָּחוֹת בִּסְפָלִים שֶׁל מַיִּם, כְּדֵי שֶׁלֹּא יַעֲלוּ עָלָיו
נְמָלִים. פַּעַם אַחַת הָיְתָה מִטָּתוֹ מֻנַּחַת בְּבַיִת
רָעוּעַ2305, בִּקְּשׁוּ תַלְמִידָיו לְפַנּוֹת מִטָּתוֹ2306 וְאַחַר־כָּךְ לְפַנּוֹת אֶת
הַכֵּלִים. אָמַר לָהֶם: בָּנַי, פַּנּוּ אֶת הַכֵּלִים וְאַחַר־כָּךְ
פַּנּוּ אֶת־מִטָּתִי, שֶׁמֻּבְטָח לָכֶם, כָּל־זְמַן שֶׁאֲנִי בַבַּיִת
אֵין הַבַּיִת נוֹפֵל. פִּנּוּ אֶת־הַכֵּלִים וְאַחַר־כָּךְ פִּנּוּ
אֶת־מִטַּתוֹ – וְנָפַל הַבָּיִת. אָמְרוּ לוֹ תַּלְמִידָיו: רַבִּי, וְכִי
מֵאַחַר שֶׁצַּדִּיק גָּמוּר אַתָּה לָמָה עָלְתָה לְךָ כָּךְ? אָמַר
לָהֶם: בָּנַי, אֲנִי גָרַמְתִּי לְעַצְמִי, שֶׁפַּעַם אַחַת הָיִיתִי
מְהַלֵּךְ בַּדֶּרֶךְ לְבֵית־חָמִי, וְהָיָה עִמִּי מַשּׂוֹי שְׁלשָׁה
חֲמוֹרִים, אֶחָד שֶׁל מַאֲכָל וְאֶחָד שֶׁל מִשְׁתֶּה וְאֶחָד שֶׁל מִינֵי
מְגָדִים, בָּא עָנִי אֶחָד וְעָמַד לִי בַּדֶּרֶךְ וְאָמַר לִי: רַבִּי,
פַּרְנְסֵנִי. אָמַרְתִּי לוֹ: הַמְתֵּן, עַד שֶׁאֶפְרֹק מִן הַחֲמוֹר. לֹא
הִסְפַּקְתִּי לִפְרֹק מִן הַחֲמוֹר עַד שֶׁיָּצְאָה נִשְׁמָתוֹ.
הָלַכְתִּי וְנָפַלְתִּי עַל פָּנָיו וְאָמַרְתִּי: עֵינַי שֶׁלֹּא חָסוּ
עַל עֵינֶיךָ – יִסּוֹמוּ; יָדַי שֶׁלֹּא חָסוּ עַל יָדֶיךָ
–יִתְגַּדָּמוּ; רַגְלַי שֶׁלֹּא חָסוּ עַל רַגְלֶיךָ – יִתְקַטָּעוּ;
וְלֹא נִתְקָרְרָה דַּעְתִּי2307 עַד
שֶׁאָמַרְתִּי: כָּל־גּוּפִי יְהֵא מָלֵא שְׁחִין. אָמְרוּ לוֹ: אוֹי לָנוּ
שֶׁרְאִינוּךָ בְכָךְ! אָמַר לָהֶם: אוֹי לִי, אִם לֹא רְאִיתוּנִי
בְּכָךְ! (תענ' כא.).



רצ “אֶל־שָׁאוּל וְאֶל־בֵּית הַדָּמִים עַל אֲשֶׁר־הֵמִית אֶת־הַגִּבְעֹנִים”2308 – וְכִי
הֵיכָן מָצִינוּ שֶׁהָרַג שָׁאוּל אֶת־הַגִּבְעוֹנִים? אֶלָּא־מִתּוֹךְ
שֶׁהָרַג נֹב עִיר הַכֹּהֲנִים, שֶׁהָיוּ מַסְפִּיקִים לָהֶם מַיִם
וּמָזוֹן, מַעֲלֶה עָלָיו הַכָּתוּב כְּאִלּוּ הֲרָגָם (ב"ב קיט.).


––––––––


רצא שָׁנִינוּ, אָמַר לָהֶם רַבָּן יוֹחָנָן בֶּן
זַכַּאי לְתַלְמִידָיו: בָּנַי, מַהוּ שֶׁאָמַר הַכָּתוּב: “צְדָקָה
תְּרוֹמֵם גּוֹי וְחֶסֶד לְאֻמִּים חַטָּאת”2309? נַעֲנָה רַ' אֱלִיעֶזֶר וְאָמָר: “צְדָקָה תְּרוֹמֵם גּוֹי” –
אֵלּוּ יִשְׂרָאֵל, שֶׁנֶּאֱמַר: “וּמִי כְעַמְּךָ כְּיִשְׂרָאֵל גּוֹי
אֶחָד בָּאָרֶץ”2310; וְחֶסֶד לְאֻמִּים
חַטָּאת" – כָּל צְדָקָה וָחֶסֶד שֶׁאֻמּוֹת־הָעוֹלָם עוֹשִׂין חֵטְא הוּא
לָהֶם, שֶׁאֵינָם עוֹשִׂין אֶלָּא לְהִתְגַּדֵּל2311 בּוֹ. נַעֲנָה רַ' יְהוֹשֻׁעַ וְאָמַר: “צְדָקָה תְּרוֹמֵם
גּוֹי” אֵלּוּ יִשְׂרָאֵל; “וְחֶסֶד לְאֻמִּים חַטָּאת” – כָּל־צְדָקָה
וָחֶסֶד שֶׁאֻמּוֹת־הָעוֹלָם עוֹשִׂין חֵטְא הוּא לָהֶם, שֶׁאֵין עוֹשִׂין
אֶלָּא לְהִתְיַהֵר2312 בּוֹ. אָמַר רַבָּן גַּמְלִיאֵל: עֲדַיִן אָנוּ צְרִיכִין לְמוֹדָעִי2313 – רַ' אֶלְעָזָר הַמּוֹדָעִי אוֹמֵר: “צְדָקָה תְּרוֹמֵם גּוֹי”
– אֵלּוּ יִשְׂרָאֵל; “וְחֶסֶד לְאֻמִּים חַטָּאת” – כָּל צְדָקָה וָחֶסֶד
שֶׁאֻמּוֹת־הָעוֹלָם עוֹשִׂין חֵטְא הוּא לָהֶם, שֶׁאֵין עוֹשִׂין אֶלָּא
לְחָרֵף אוֹתָנוּ בּוֹ. נַעֲנָה רַ' נְחוּנְיָא בֶן הַקָּנָה וְאָמַר:
“צְדָקָה תְּרוֹמֵם גּוֹי, וְחֶסֶד” לְיִשְׂרָאֵל וּלְאֻמִּים
חַטָּאת2314. אָמַר לָהֶם רַבָּן יוֹחָנָן בֶּן
זַכַּאי לְתַלְמִידָיו: נִרְאִים דִבְרֵי רַ' נְחוּנְיָא בֶּן הַקָּנָה
מִדְּבָרַי וְדִבְרֵיכֶם, – לְפִי שֶׁהוּא נוֹתֵן צְדָקָה וָחֶסֶד
לְיִשְׂרָאֵל וּלְאֻמּוֹת־הָעוֹלָם חַטָּאת.

שָׁנִינוּ: אָמַר לָהֶם רַבָּן יוֹחָנָן בֶּן זַכָּאי: כְּשֵׁם שֶׁהַחַטָּאת2315 מְכַפֶּרֶת עַל
יִשְׂרָאֵל כָּךְ צְדָקָה מְכַפֶּרֶת עַל אֻמּוֹת־הָעוֹלָם (ב"ב
י:).




ב. דַּרְכֵי צְדָקָה


רצב אַרְבַּע מִדּוֹת בְּנוֹתְנֵי צְדָקָה: הָרוֹצֶה
שֶׁיִּתֵּן וְלֹא יִתְּנוּ אֲחֵרִים – עֵינוֹ רָעָה בְשֶׁל
אֲחֵרִים2316; יִתְּנוּ אֲחֵרִים וְהוּא לֹא
יִתֵּן – עֵינוֹ רָעָה בְשֶׁלּוֹ; יִתֵּן וְיִתְּנוּ אֲחֵרִים – חָסִיד;
לֹא יִתֵּן וְלֹא יִתְּנוּ אֲחֵרִים – רָשָׁע (אב' ה).



רצג “אַשְׁרֵי מַשְׂכִּיל אֶל־דָּל”2317
– הֱוֵי מִסְתַּכֵּל בּוֹ הֵיאַךְ לִזְכּוֹת עִמּוֹ. רַ' יוֹנָה בְּשָׁעָה שֶׁרָאָה בֶן־טוֹבִים2318 שֶׁיָּרַד מִנְּכָסָיו וְהוּא מִתְבַּיֵּשׁ
לִקַּח2319, הָיָה הוֹלֵךְ אֶצְלוֹ וְאוֹמֵר
לוֹ: בִּשְׁבִיל שֶׁשָּׁמַעְתִּי, שֶׁנָּפְלָה לְךָ יְרֻשָּׁה
בִּמְדִינַת־הַיָּם, הֵא לְךָ חֵפֶץ זֶה, לִכְשֶׁאַתָּה מִתְרַוֵּחַ אַתָּה
פוֹרֵעַ לִי; מִשֶּׁנָּטַל הָיָה אוֹמֵר לוֹ: מַתָּנָה לְךָ נְתַתִּיו
(ויק“ר לד; ירוש' פאה פ”ח, ה"ח).



רצד אָמַר רַ' יִצְחָק: כָּל־הַנּוֹתֵן פְּרוּטָה
לֶעָנִי מִתְבָּרֵךְ בְּשֵׁשׁ בְּרָכוֹת, וְהַמְפַיְּסוֹ
בִדְבָרִים2320 מִתְבָּרֵךְ בְּאַחַת־עֶשְׂרֵה בְּרָכוֹת (ב"ב ט:).



רצה “וְתָפֵק לָרָעֵב נַפְשֶׁךָ”2321 – אָמַר רַ' לֵוִי: אִם אֵין לְךָ לִתֵּן לוֹ – נַחֲמֵהוּ
בִדְבָרִים, אֱמֹר לוֹ: תֵּצֵא נַפְשִׁי עָלֶיךָ, שֶׁאֵין לִי מַה לִתֵּן
לָךְ (ויק"ר לד).



רצו רַ' יַנַּאי רָאָה אָדָם אֶחָד שֶׁנָּתַן זוּז
לֶעָנִי בְּפַרְהֶסְיָא, אָמַר: מוּטָב שֶׁלֹּא נָתַתָּ לּוֹ מֵעַכְשָׁו
שֶׁנָּתַתָּ לּוֹ וּבִיַּשְׁתּוֹ (חג' ה; קה"ר יב).



רצז אֵיזוֹ הִיא [צְדָקָה] שֶׁמַּצִּילָתוֹ
מִמִּיתָה מְשֻׁנָּה? נוֹתְנָהּ וְאֵינוֹ יוֹדֵעַ לְמִי נוֹתְנָהּ,
נוֹטְלָהּ וְאֵינוֹ יוֹדֵעַ מִמִּי נוֹטְלָהּ (ב"ב י).



רצח אָמַר רַ' אֱלִיעֶזֶר: גָּדוֹל הָעוֹשֶׂה צְדָקָה
בַּסֵּתֶר יוֹתֵר מִמּשֶׁה רַבֵּנוּ, שֶׁאִלּוּ בְמשֶׁה רַבֵּנוּ כָּתוּב
“כִּי יָגֹרְתִּי מִפְּנֵי הָאַף וְהַחֵמָה”2322, וְאִלּוּ בְעוֹשֶׂה צְדָקָה כָּתוּב “מַתָּן בַּסֵּתֶר
יִכְפֶּה־אָף”2323 (שם ט:).



רצט מַר עֻקְבָּא – הָיָה
עָנִי בִּשְׁכוּנָתוֹ, וְהָיָה רָגִיל בְּכָל־יוֹם לִזְרֹק לוֹ אַרְבָּעָה
זוּזִים בְּצִנּוֹר הַדָּלֶת2324. פַּעַם אַחַת
אָמַר [הֶעָנִי]: אֵלֵךְ וְאֶרְאֶה מִי עוֹשֶׂה עִמִּי טוֹבָה זוֹ.
אוֹתוֹ הַיּוֹם שָׁהָה2325 מַר עֻקְבָּא
בְּבֵית־הַמִּדְרָשׁ הַרְבֵּה וְהָלְכָה אִשְׁתּוֹ
עִמּוֹ2326. כֵּוָן שֶׁרָאָם הֶעָנִי שֶׁהִטּוּ
עַצְמָם לַדֶּלֶת –יָצָא אַחֲרֵיהֶם. בָּרְחוּ וְנִכְנְסוּ שְׁנֵיהֶם
לְתַנּוּר גָּרוּף2327. נִכְווּ רַגְלָיו שֶׁל
מַר עֻקְבָּא. אָמְרָה לוֹ אִשְׁתּוֹ: תֵּן רַגְלֶיךָ עַל
רַגְלָי2328. חָלְשָׁה דַעְתּוֹ2329. אָמְרָה לוֹ: אֲנִי מְצוּיָה בְּתוֹךְ הַבַּיִת וַהֲנָאָתִי קְרוֹבָה [לָעֲנִיִּם]2330.

וְכָל־כָּךְ לָמָּה2331?
מִשּׁוּם שֶׁאָמְרוּ: נוֹחַ לוֹ לְאָדָם שֶׁיִּמְסוֹר עַצְמוֹ לְתוֹךְ
כִּבְשַׁן־הָאֵשׁ וְאַל יַלְבֵּן2332 פְּנֵי חֲבֵרוֹ בָּרַבִּים (כת' סז:).



ש אַבָּא־אֻמָּנָא2333 הָיָה בָא לוֹ שָׁלוֹם בְּכָל־יוֹם מִישִׁיבָה שֶׁל
מָעְלָה2334. מַה מַּעֲשָׂיו2335
שֶׁל אַבָּא־אֻמָּנָא? כְּשֶׁהָיָה מַקִּיז דָּם2336 – מָקוֹם צָנוּעַ מִבַּחוּץ2337 הָיָה לוֹ לְהָטִיל בּוֹ
פְרוּטוֹת. מִי שֶׁיֶּשׁ־לוֹ מֵטִיל בּוֹ, וּמִי שֶׁאֵין לוֹ בָּא
וְיוֹשֵׁב2338 וְאֵינוֹ מִתְבַּיֵּשׁ. וּכְשֶׁנִּזְדַּמֵּן לוֹ תַּלְמִיד־חָכָם2339 לֹא הָיָה נוֹטֵל מִמֶּנּוּ שָׂכָר, וּלְאַחַר שֶׁעָמַד הָיָה
נוֹתֵן לוֹ פְּרוּטוֹת וְאוֹמֵר לוֹ: לֵךְ הַבְרֵא
עַצְמֶךָ2340. פַּעַם אַחַת שָׁלַח לוֹ אַבַּיֵּי שְׁנֵי תַלְמִידֵי־חֲכָמִים לְבָדְקוֹ.2341 בָּאוּ לְבֵיתוֹ. הוֹשִׁיבָם וְהֶאֱכִילָם וְהִצִּיעַ לָהֶם
מַצָּעוֹת בַּלָּיְלָה. בַּבֹּקֶר קִפְּלוּם2342 וּנְטָלוּם וְעָמְדוּ וְיָצְאוּ לָהֶם לַשּׁוּק. עָלָה
אַבָּא־אֻמָּנָא לַשּׁוּק וּמְצָאָם. אָמְרוּ לוֹ: יָשׁוּם2343
אוֹתָם מָר, כַּמָּה הֵם שׁוִֹים. אָמַר לָהֶם: כָּךְ
וָכָךְ. אָמְרוּ לוֹ: שֶׁמָּא הֵם שׁוִֹים יוֹתֵר? אָמַר לָהֶם: בְּכָךְ
לְקַחְתִּים. אָמְרוּ לוֹ: שֶׁלְּךָ הֵם וּמִמְּךָ נְטַלְנוּם. אָמְרוּ
לוֹ: בְּבַקָּשָׁה מִמְּךָ, בַּמֶּה חֲשַׁדְתָּנוּ? אָמַר לָהֶם:
אָמַרְתִּי שֶׁמָּא פִּדְיוֹן שְׁבוּיִם נִזְדַּמֵּן לָכֶם וִהְיִיתֶם
מִתְבַּיְּשִׁים לוֹמַר לִי. אָמְרוּ לוֹ: עַכְשָׁו יִטּוֹל מָר
אֶת־שֶׁלּוֹ. אָמַר לָהֶם: מֵאוֹתָהּ שָׁעָה הִסַּחְתִּים מִדַּעְתִּי
לִצְדָקָה2344 (תענ' כא, כב; ע"י).



שא אָמַר רַ' יִצְחָק: מַהוּ שֶׁנֶּאֱמַר: “רֹדֵף צְדָקָה וָחֶסֶד יִמְצָא חַיִּים צְדָקָה וְכָבוֹד”2345 – מִשּׁוּם שֶׁרוֹדֵף צְדָקָה יִמְצָא צְדָקָה? אֶלָּא לוֹמַר
לָךְ: כָּל־הָרוֹדֵף אַחַר צְדָקָה הַקָּדוֹשׁ־בָּרוּךְ־הוּא מַמְצִיא לוֹ
מָעוֹת וְעוֹשֶׂה בָהֶן צְדָקָה. רַב נַחְמָן בַּר יִצְחָק אָמַר:
הַקָּדוֹשׁ־בָּרוּךְ־הוּא מַמְצִיא לוֹ בְנֵי־אָדָם
הַמְהֻגָּנִים2346 לַעֲשׂוֹת לָהֶם צְדָקָה, כְּדֵי לְקַבֵּל עֲלֵיהֶם שָׂכָר (ב"ב ס:).



שב דָּרַשׁ רַבָּה: מַהוּ שֶׁנֶּאֱמַר: “וְיִהְיוּ מוּכְשָׁלִים לְפָנֶיךָ2347 בְּעֵת אַפְּךָ עֲשֵׂה בָהֶם”2348 – אָמַר יִרְמְיָה לִפְנֵי
הַקָּדוֹשׁ־בָּרוּךְ־הוּא: רִבּוֹנוֹ שֶׁל עוֹלָם, אֲפִלּוּ בְשָׁעָה
שֶׁכּוֹפִים אֶת־יִצְרָם וּמְבַקְשִׁים לַעֲשׂוֹת צְדָקָה לְפָנֶיךָ,
הַכְשִׁילֵם בִּבְנֵי־אָדָם שֶׁאֵינָם מְהֻגָּנִים, כְּדֵי שֶׁלֹּא
יְקַבְּלוּ עֲלֵיהֶם שָׂכָר (שם).



שג אָמַר רַ' אֶלְעָזָר: כָּל־הַנּוֹתֵן פִּתּוֹ לְמִי שֶׁאֵין בּוֹ דֵעָה יִסּוּרִין בָּאִים עָלָיו (סנה' צב.).



שד שָׁנִינוּ, אָמַר “כַּסּוּנִי”2349 – בּוֹדְקִין אַחֲרָיו2350, “פַּרְנְסוּנִי”2351 – אֵין בּוֹדְקִין (ב"ב ט.).

שה רַבִּי פָּתַח אוֹצָרוֹת בִּשְׁנֵי בַצֹּרֶת
וְאָמַר: יִכָּנְסוּ בַעֲלֵי מִקְרָא, בַּעֲלֵי מִשְׁנָה, בַּעֲלֵי
תַלְמוּד, בַּעֲלֵי הֲלָכָה, בַּעֲלֵי אַגָּדָה, אֲבָל עַמֵּי־הָאָרֶץ אַל
יִכָּנֵסוּ. דָּחַק יוֹנָתָן בֶּן עַמְרָם וְנִכְנָס. אָמַר לוֹ: רַבִּי,
פַּרְנְסֵנִי. אָמַר לוֹ: בְּנִי, קָרִיתָ? אָמַר לוֹ: לָאו. – שָׁנִיתָ? –
לָאו. אָמַר לוֹ: אִם־כֵּן בַּמָּה אֲפַרְנְסֶךָ? אָמַר לוֹ: פַּרְנְסֵנִי כְּכֶלֶב, פַּרְנְסֵנִי כְּעוֹרֵב. פִּרְנְסוֹ. לְאַחַר שֶׁיָּצָא יָשַׁב
רַבִּי וְנִצְטַעֵר, אָמַר: אוֹי לִי שֶׁנָּתַתִּי פִתִּי לְעַם־הָאָרֶץ!
אָמַר לְפָנָיו רַ' שִׁמְעוֹן בַּר רַבִּי: שֶׁמָּא יוֹנָתָן בֶּן עַמְרָם
תַּלְמִידְךָ הוּא, שֶׁאֵינוֹ רוֹצֶה לֵהָנוֹת מִכְּבוֹד תּוֹרָה
מִיָּמָיו. בָּדְקוּ וּמָצָאוּ. אָמַר רַבִּי: יִכָּנְסוּ הַכֹּל (שם ח,
ע"י).



שו רַ' אַבָּא הָיָה כוֹרֵךְ מָעוֹת בְּסוּדָרוֹ וּמַפְשִׁילו לַאֲחוֹרָיו2352 וּמַמְצִיא עַצְמוֹ לַעֲנִיִּים וּמַעְלִים עֵינוֹ מִן הָרַמָּאִים2353.

רַ' חֲנִינָא הָיָה רָגִיל לְשַׁגֵּר לְעָנִי אֶחָד
אַרְבָּעָה זוּזִים בְּכָל־עֶרֶב שַׁבָּת. פַּעַם אַחַת שִׁגְּרָם עַל
יְדֵי אִשְׁתּוֹ, בָּאָה וְאָמְרָה לוֹ: לֹא צָרִיךְ. – מָה רָאִית? –
שָׁמַעְתִּי שֶׁהָיוּ אוֹמְרִים לוֹ2354:
בַּמָּה אַתָּה סוֹעֵד, בִּטְלֵי כֶסֶף אוֹ בִטְלֵי
זָהָב2355? אָמַר: זֶה שֶׁאָמַר רַ' אֶלְעָזָר:
בֹּאוּ וְנַחֲזִיק טוֹבָה לָרַמָּאִים, שֶׁאִלְמָלֵא הֵם הָיִינוּ
חוֹטְאִים2356 בְּכָל־יוֹם, שֶׁנֶּאֱמַר: “וְקָרָא עָלֶיךָ אֶל־יְיָ וְהָיָה בְךָ חֵטְא”2357 (כתובות סז, סח).



שז רַ' יוֹחָנָן וְרֵישׁ לָקִישׁ יָרְדוּ לִרְחוֹץ
בְּמֶרְחֲצָאוֹת שֶׁל טְבֶרְיָא. פָּגַע בָּהֶם עָנִי אֶחָד. אָמַר לָהֶם:
זְכוּ בִי2358. אָמְרוּ לוֹ: כְּשֶׁנֵּצֵא
נִזְכֶּה בָךְ. יָצְאוּ וּמְצָאוּהוּ מֵת. אָמְרוּ: הוֹאִיל וְלֹא זָכִינוּ
לְטַפֵּל בּוֹ בְּחַיָּיו נְטַפֵּל בּוֹ בְּמוֹתוֹ. עַד שֶׁהֵם רוֹחֲצִים
אוֹתוֹ מָצְאוּ כִיס אֶחָד וְשֵׁשׁ מֵאוֹת דֵּינָר בּוֹ תָּלוּי
בְּצַוָּארוֹ. אָמְרו: בָּרוּךְ שֶׁבָּחַר בַּחֲכָמִים וּבְדִבְרֵיהֶם. לֹא
כֵן אָמַר רַ' אַבָּהוּ בְּשֵׁם רַ' אֱלִיעֶזֶר: צְרִיכִין אָנוּ
לְהַחֲזִיק טוֹבָה לָרַמָּאִים2359!
שֶׁאִלְמָלֵא הָרַמָּאִים שֶׁבָּהֶם, הָיָה אֶחָד תּוֹבֵעַ צְדָקָה מִן
הָאָדָם וְלֹא נוֹתֵן לוֹ – מִיָּד הָיָה נֶעֱנָשׁ (ויק“ר לד; ירוש' פאה
פ”ח, ה"ח).


––––––––


שח שָׁנוּ רַבּוֹתֵינוּ: “דֵּי מַחְסֹרוֹ”2360 – אַתָּה מְצֻוֶּה עָלָיו
לְפַרְנְסוֹ וְאִי אַתָּה מְצֻוֶּה עָלָיו לְעַשְּׁרוֹ; “אֲשֶׁר יֶחְסַר
לוֹ”2361 – אֲפִלּוּ סוּס לִרְכּוֹב עָלָיו וְעֶבֶד לָרוּץ לְפָנָיו.

אָמְרוּ עָלָיו עַל הִלֵּל הַזָּקֵן, שֶׁלָּקַח לְעָנִי
בֶּן־טוֹבִים אֶחָד סוּס לִרְכּוֹב עָלָיו וְעֶבֶד לָרוּץ לְפָנָיו. פַּעַם
אַחַת לֹא מָצָא עֶבֶד לָרוּץ לְפָנָיו, וְרָץ לְפָנָיו שְׁלשָׁה מִילִין
(כת' סז:).



שט [עָנִי] אֶחָד בָּא לִפְנֵי רַ' נְחֶמְיָה. אָמַר לוֹ: בַּמָּה אַתָּה סוֹעֵד2362? אָמַר לוֹ:
בְּבָשָׂר שָׁמֵן וְיַיִן יָשָׁן. – “רְצוֹנְךָ שֶׁתְּגַלְגֵּל עִמִּי
בַּעֲדָשִׁים2363?” – גִּלְגֵּל עִמּוֹ בַּעֲדָשִׁים וָמֵת. אָמָר: “אוֹי לוֹ לָזֶה שֶׁהֲרָגוֹ נְחֶמְיָה!”

– אַדְּרַבָּה: “אוֹי לוֹ לִנְחֶמְיָה שֶׁהֲרָגוֹ לָזֶה” הָיָה צָרִיךְ לוֹמַר?

– אֶלָּא, הוּא הוּא2364 שֶׁלֹּא הָיָה צָרִיךְ לְעַדֵּן עַצְמוֹ2365 כָּלְ־כָּךְ (שם).



שי [עָנִי] אֶחָד בָּא לִפְנֵי רָבָא. אָמַר לוֹ: בַּמָּה אַתָּה סוֹעֵד? אָמַר לוֹ: בְּתַרְנְגֹלֶת פְּטוּמָה2366
וְיַיִן יָשָׁן. אָמַר לוֹ: וְאֵינְךָ חוֹשֵׁשׁ לְדֹחַק הַצִּבּוּר2367? אָמַר לוֹ: וְכִי מִשֶּׁלָּהֶם
אֲנִי אוֹכֵל? מִשֶּׁל הַקָּדוֹשׁ־בָּרוּך־הוּא אֲנִי אוֹכֵל! שֶׁנֶּאֱמַר:
“עֵינֵי כֹל אֵלֶיךָ יְשַׂבֵּרוּ וְאַתָּה־נוֹתֵן לָהֶם אֶת־אָכְלָם
בְּעִתּוֹ”2368 – “בְּעִתָּם” לֹא נֶאֱמַר
אֶלָּא “בְעִתּוֹ”, מְלַמֵּד שֶׁכָּל אֶחָד וְאֶחָד נוֹתֵן [לוֹ]
הַקָּדוֹשׁ־בָּרוּךְ הוּא פַּרְנַסַתוֹ בְּעִתּוֹ. בְּתוֹךְ כָּךְ בָּאָה
אֲחוֹתוֹ שֶׁל רָבָא, שֶׁלֹּא רָאַתְהוּ שְׁלשׁ עֶשְׂרֵה שָׁנָה,
וְהֵבִיאָה לוֹ תַּרְנְגֹלֶת פְּטוּמָה וְיַיִן יָשָׁן. אָמָר: מַה זֶה
לְפָנָי2369? אָמַר לוֹ: נַעֲנֵיתִי לָךְ2370, קוּם אֱכוֹל (שם).



שיא מָר עֻקְבָּא – הָיָה עָנִי בִּשְׁכוּנָתוֹ
וְהָיָה רָגִיל לְשַׁגֵּר לוֹ אַרְבַּע מֵאוֹת זוּזִים בְּכָל־עֶרֶב
יוֹם־כִּפּוּרִים. פַּעַם אַחַת שִׁגְּרָם אֶצְלוֹ בְּיַד בְּנוֹ. בָּא
וְאָמַר לוֹ: לֹא צָרִיךְ. אָמַר לוֹ: מָה רָאִיתָ? – רָאִיתִי
שֶׁמְּזַלְּפִין לוֹ2371 יַיִן יָשָׁן. אָמָר: מְפֻנָּק2372 הוּא כָּל כָּךְ! – כְּפָלָם2373 וְשִׁגְּרָם אֶצְלוֹ.

כְּשֶׁמֵּת [מָר עֻקְבָּא] אָמַר: הָבִיאוּ לִי חֶשְׁבּוֹנִי שֶׁל צְדָקָה2374. מָצָא כָתוּב
בּוֹ: שִׁבְעַת אֲלָפִים דֵּינָרִים. אָמַר: הַצֵּידָה קַלָּה וְהַדֶּרֶךְ
רְחוֹקָה2375! עָמַד וּבִזְבֵּז2376 חֲצִי מָמוֹנוֹ.

וְהֵיאַךְ עָשָׂה כָךְ? וַהֲרֵי אָמַר רַ' אִלְעָאי: בְּאוּשָׁא2377 הִתְקִינוּ: הַמְבַזְבֵּז אַל יְבַזְבֵּז יוֹתֵר מֵחֹמֶשׁ2378? – בַּמֶּה דְּבָרִים אֲמוּרִים: מֵחַיִּים, שֶׁמָּא יֵרֵד
מִנְּכָסָיו2379, אֲבָל לְאַחַר מִיתָה אֵין בְּכָךְ כְּלוּם (שם).



שיב שָׁנוּ רַבּוֹתֵינוּ: מַעֲשֶׂה בְּאַנְשֵׁי גָלִיל
הָעֶלְיוֹן שֶׁלָּקְחוּ לְעָנִי בֶן־טוֹבִים אֶחָד מִצָּפוֹן לִיטְרָא
בָשָׂר בְּכָל־יוֹם (שם).



שיג כָּךְ הָיָה רַ' תַּנְחוּם בְּרַ' חִיָּא עוֹשֶׂה:
אִם הָיָה לָמוּד לִקַּח לִיטְרָא אַחַת שֶׁל בָּשָׂר מִן הַשּׁוּק הָיָה
לוֹקֵחַ לוֹ שְׁתָּיִם, אַחַת לוֹ וְאַחַת לַעֲנִיִּים, שְׁתֵּי אֲגֻדּוֹת
שֶׁל יָרָק, אַחַת לוֹ וְאַחַת לַעֲנִיִּים (ויק“ר לד; קה”ר ז).



שיד מַעֲשֶׂה בְּהִלֵּל הַזָּקֵן שֶׁעָשָׂה סְעֻדָּה
לְאָדָם אֶחָד. וּבָא עָנִי וְעָמַד עַל פִּתְחוֹ וְאָמַר: אִשָּׁה אֲנִי
צָרִיךְ לְהַכְנִיס הַיּוֹם וְאֵין לִי פַרְנָסָה כְּלוּם. נָטְלָה
אִשְׁתּוֹ כָּל־הַסְּעֻדָּה וְנָתְנָה לוֹ. וְאַחַר כָּךְ לָשָׁה עִסָּה
אַחֶרֶת וּבִשְּׁלָה אִלְפָּס2380 אַחֵר וּבָאָה
וְהִנִּיחָה לִפְנֵיהֶם. אָמַר לָהּ: בִּתִּי, מִפְּנֵי מָה לֹא הֵבֵאת
לָנוּ מִיָּד? סָחָה לוֹ כָל־הַמַּעֳשֶׂה. אָמַר לָהּ: בִּתִּי, אַף אֲנִי
לֹא דַנְתִּי אוֹתָךְ לְכַף־חוֹבָה, אֶלָּא לְכַף־זְכוּת, שֶׁכָּל
הַמַּעֲשִׂים שֶׁעָשִׂית לֹא עָשִׂית אֶלָּא לְשֵׁם־שָׁמָיִם (ד"א
ו).


––––––––


שטו שָׁנִינוּ, אָמַר רַ' שִׁמְעוֹן: בִּשְׁבִיל
אַרְבָּעָה דְבָרִים אָמְרָה תוֹרָה לְהַנִּיחַ פֵּאָה בְּסוֹף שָׂדֵהוּ:
מִפְּנֵי גֵזֶל עֲנִיִּים, מִפְּנֵי בִטּוּל עֲנִיִּים, מִפְּנֵי הַחֶשֶׁד
וּמִפְּנֵי הָרַמָּאִים. מִפְּנֵי גֵזֶל עֲנִיִּים – שֶׁלֹּא יִרְאֶה
בַעַל־הַבַּיִת שָׁעָה פְנוּיָה2381, וְיֹאמַר
לִקְרוֹבוֹ עָנִי: הֲרֵי זוֹ פֵאָה; מִפְּנֵי בִטּוּל עֲנִיִּים – שֶׁלֹּא
יִהְיוּ עֲנִיִּים יוֹשְׁבִים וּמְשַׁמְּרִים – עַכְשָׁו מַנִּיחַ
בַּעַל־הַבַּיִת פֵּאָה; מִפְּנֵי הַחֶשֶׁד2382 – שֶׁלֹּא יִהְיוּ עוֹבְרִים וְשָׁבִים אוֹמְרִים: תָּבֹא
מְאֵרָה עַל אָדָם שֶׁלֹּא הִנִּיחַ פֵּאָה בְּשָׂדֵהוּ! וּמִפְּנֵי
הָרַמָּאִים2383 (שבת כג).



שטז “פָּתֹחַ תִּפְתַּח”2384 – אֵין לִי אֶלָּא לַעֲנִיֵּי עִירֶךָ, לַעֲנִיֵּי עִיר אַחֶרֶת
מִנָּיִן? תַּלְמוּד־לוֹמַר: “פָּתֹחַ תִּפְתַּח” – מִכָּל־מָקוֹם. “נָתוֹן
תִּתֵּן”2385 – אֵין לִי אֶלָּא מַתָּנָה
מְרֻבָּה, מַתָּנָה מֻעֶטֶת מִנָּיִן? תַּלְמוּד־לוֹמַר: “נָתוֹן תִּתֵּן”
– מִכָּל־מָקוֹם. “הַעֲנֵיק תַּעֲנִיק2386”2387 – אֵין לִי אֶלָּא
שֶׁנִּתְבָּרֵךְ הַבַּיִת בִּגְלָלוֹ מַעֲנִיקִים, לֹא נִתְבָּרֵךְ
הַבַּיִת בִּגְלָלוֹ מִנָּיִן? תַּלְמוּד לוֹמַר: “הַעֲנֵיק תַּעֲנִיק” –
מִכָּל מָקוֹם. “וְהַעֲבֵט תַּעֲבִיטֶנּוּ”2388 – אֵין לִי אֶלָּא שֶׁאֵין לוֹ2389 וְאֵינוֹ רוֹצֶה לְהִתְפַּרְנֵס2390 אָמְרָה תוֹרָה: תֶּן־לוֹ דֶרֶךְ הַלְוָאָה; יֶשׁ־לוֹ וְאֵינוֹ
רוֹצֶה לְהִתְפַּרְנֵס2391 מִנָּיִן? תַּלְמוּד־לוֹמַר: “תַּעֲבִיטֶנּוּ” – מִכָּל מָקוֹם (ב"מ לא:).



שיז שָׁנוּ רַבּוֹתֵינוּ: אֵין לוֹ וְאֵינוֹ רוֹצֶה
לְהִתְפַּרְנֵס, נוֹתְנִים לוֹ לְשֵׁם הַלְוָאָה וְחוֹזְרִים וְנוֹתְנִים
לוֹ לְשֵׁם מַתָּנָה – דִּבְרֵי רַ' מֵאִיר. רַ' שִׁמְעוֹן אוֹמֵר:
יֶשׁ־לוֹ וְאֵינוֹ רוֹצֶה לְהִתְפַּרְנֵס אֵין נִזְקָקִין
לוֹ2392, אֵין לוֹ וְאֵינוֹ רוֹצֶה
לְהִתְפַּרְנֵס, אוֹמְרִין לוֹ: הָבֵא מַשְׁכּוֹן
וָטוֹל2393, כְּדֵי שֶׁתָּזוּחַ דַּעְתּוֹ עָלָיו2394 (כת' סז:).



שיח מִי שֶׁיֶּשׁ־לוֹ חֲמִשִּׁים זוּז וְהוּא
נוֹשֵׂא־וְנוֹתֵן בָּהֶם הֲרֵי זֶה לֹא יִטּוֹל. מִי שֶׁאֵינוֹ צָרִיךְ
לִטּוֹל וְנוֹטֵל אֵינוֹ מֵת מִן הַזִּקְנָה עַד שֶׁיִּצְטָרֵךְ
לַבְּרִיּוֹת; וְכָל־מִי שֶׁהוּא צָרִיךְ לִטּוֹל וְאֵינוֹ נוֹטֵל אֵינוֹ
מֵת מִן הַזִּקְנָה עַד שֶׁיְפַרְנֵס אֲחֵרִים מִשֶּלּוֹ, – וְעָלָיו
הַכָּתוּב אוֹמֵר: “בָּרוּךְ הַגֶּבֶר אֲשֶׁר יִבְטַח בַּיְיָ וְהָיָה יְיָ
מִבְטַחוֹ”2395; וְכָל־מִי שֶׁאֵינוֹ לֹא חִגֵּר2396 וְלֹא סוֹמָא וְלֹא פִסֵּחַ2397 וְעוֹשֶׂה עַצְמוֹ כְּאֶחָד מֵהֶם,
אֵינוֹ מֵת מִן הַזִּקְנָה עַד שֶׁיְהֵא כְּאֶחָד מֵהֶם, שֶׁנֶּאֱמַר:
“וְדֹרֵשׁ רָעָה תְבוֹאֶנּוּ”2398 (סוף פאה; ירוש' שם פ“ח, ה”ח).



שיט שָׁנוּ רַבּוֹתֵינוּ: הַמְסַמֵּא2399 אֶת־עֵינוֹ וְהַמַּצְבֶּה2400 אֶת־בִּטְנוֹ, וְהַמְקַפֵּחַ אֶת־שׁוֹקוֹ2401 אֵינוֹ נִפְטָר מִן הָעוֹלָם עַד שֶׁיָּבוֹא לִידֵי כָךְ (כת'
סח.).



שכ אִם הָיָה מְחַזֵּר עַל הַפְּתָחִים אֵין נִזְקָקִין לוֹ2402.

עָנִי אֶחָד שֶׁהָיָה מְחַזֵּר עַל הַפְּתָחִים בָּא
לִפְנֵי רַב פַּפָּא. לֹא נִזְקַק לוֹ רַב פַּפָּא. אָמַר לוֹ רַב סַמָּא
בְּנוֹ שֶׁל רַב יֵיבָא לְרַב פַּפָּא: אִם מָר לֹא יִזָּקֵק לוֹ וְאָדָם
אַחֵר לֹא יִזָּקֵק לוֹ – יָמוּת לוֹ!

– וַהֲרֵי שָּׁנִינוּ: אִם הָיָה עָנִי מַחֲזִיר עַל הַפְּתָחִים אֵין נִזְקָקִין לוֹ?

אָמַר לוֹ: אֵין נִזְקָקִין לוֹ לְמַתָּנָה מְרֻבָּה, אֲבָל נִזְקָקִין לוֹ לְמַתָּנָה מֻעָטֶת (ב"ב ט.).



שכא שָׁנָה רַב יוֹסֵף: “אִם־כֶּסֶף תַּלְוֶה אֶת־עַמִּי”2403 – עַמִּי וְנָכְרִי, עַמִּי קוֹדֵם; “אֶת־הֶעָנִי”2404 – עָנִי וְעָשִׁיר, עָנִי קוֹדֵם; “עִמָּךְ”2405 – עֲנִיֶּיךָ
וַעֲנִיֵּי עִירְךָ, עֲנִיֶּיךָ קוֹדְמִים; עֲנִיֵּי עִירְךָ וַעֲנִיֵּי
עִיר אַחֶרֶת, עֲנִיֵּי עִירְךָ קוֹדְמִים (ב"מ עא.).



שכב אֵין מְמַחִין2406 בְּיַד עֲנִיֵּי נָכְרִים בְּלֶקֶט, בְּשִׁכְחָה וּבְפֵאָה,
מִפְּנֵי דַרְכֵי שָׁלוֹם.

שָׁנוּ רַבּוֹתֵינוּ: מְפַרְנְסִין עֲנִיֵּי נָכְרִים עִם
עֲנִיֵּי יִשְׂרָאֵל, וּמְבַקְּרִין חוֹלֵי נָכְרִים עִם חוֹלֵי
יִשְׂרָאֵל, וְקוֹבְרִין מֵתֵי נָכְרִים עִם מֵתֵי יִשְׂרָאֵל, מִפְּנֵי
דַרְכֵי שָׁלוֹם (גיט' סא.).




יג. גַּבָּאֵי־צְדָקָה


שכג “וּמַצְדִּיקֵי הָרַבִּים כַּכּוֹכָבִים לְעוֹלָם וָעֶד”2407 – אֵלּוּ גַּבָּאֵי־צְדָקָה (ב"ב ח:).



שכד אָמַר רַ' אֶלְעָזָר: גָּדוֹל הַמָּעַשֶׂה2408 יוֹתֵר מִן הָעוֹשֶׂה, שֶׁנֶּאֱמַר: “וְהָיָה מַעֲשֵׂה הַצְּדָקָה שָׁלוֹם”2409! (שם ט.).



שכה אָמַר רַב נַחֲמָן אָמַר רַבָּה בַר אַבָּהוּ: מְמַשְׁכְּנִין עַל הַצְּדָקָה2410 אֲפִילוּ בְּעֶרֶב־שַׁבָּת2411.

רָבָא כְּפָאוֹ2412 לְרַב נָתָן
בַּר אַמִּי וְנָטַל מִיָּדוֹ אַרְבַּע מֵאוֹת זוּז לִצְדָקָה (שם ח.).



שכו גַּבָּאֵי צְדָקָה לוֹקְחִים מִן הַנָּשִׁים דָּבָר מֻעָט אֲבָל לֹא דָבָר מְרֻבֶּה.

רָבִינָא2413 נִזְדַּמֵּן לְבֵי־מְחוֹזָא2414, בָּאוּ הַנָּשִׁים שֶׁל
בֵּי־מְחוֹזָא וְהֵבִיאוּ לְפָנָיו שַׁרְשְׁרוֹת שֶׁל זָהָב וּצְמִידִים.
קִבֵּל מֵהֶן. אָמַר לוֹ רַבָּה תוֹסְפָאָה לְרָבִינָא: הֲרֵי שָׁנִינוּ,
גַּבָּאֵי צְדָקָה מְקַבְּלִים מֵהֶן דָּבָר מֻעָט אֲבָל לֹא דָּבָר
מְרֻבֶּה! אָמַר לוֹ: אֵלּוּ לִבְנֵי־מְחוֹזָא דָּבָר מֻעָט הֵם (ב"ק
קיט.).



שכז שָׁנוּ רַבּוֹתֵינוּ: קֻפָּה שֶׁל צְדָקָה2415 נִגְבֵּית בִּשְׁנַיִם2416 וּמִתְחַלֶּקֶת בִּשְׁלֹשָׁה. “נִגְבֵּית בִּשְׁנַיִם” – שֶׁאֵין עוֹשִׂים שְׂרָרוּת2417 עַל הַצִּבּוּר פָּחוֹת מִשְּׁנָיִם, “וּמִתְחַלֶּקֶת
בִּשְׁלשָׁה” – כְּדִינֵי מָמוֹנוֹת2418 (ב"ב ח:).



שכח שָׁנוּ רַבּוֹתֵינוּ: גַּבָּאֵי צְדָקָה אֵינָם רַשָּׁאִים לִפְרוֹשׁ2419 זֶה מִזֶּה, אֲבָל פּוֹרֵשׁ זֶה לַשַּׁעַר וְזֶה לַחֲנוּת2420.

מָצָא מָעוֹת בַּשּׁוּק2421,
לֹא יִתְּנֵן בְּתוֹךְ כִּיסוֹ, אֶלָּא נוֹתְנָן לְתוֹךְ
אַרְנְקֵי2422 שֶׁל צְדָקָה, וְלִכְשֶׁיָּבֹא לְבֵיתוֹ יִטְּלֵן.

כַּיּוֹצֵא בוֹ: הָיָה נוֹשֶׁה2423 בַּחֲבֵירוֹ וּפְרָעוֹ בַשּׁוּק2424,
לֹא יִתְּנֵם בְּתוֹךְ כִּיסוֹ, אֶלָּא נוֹתְנָם לְתוֹךְ אַרְנְקֵי שֶׁל
צְדָקָה, וְלִכְשֶׁיָּבֹא לְבֵיתוֹ יִטְּלֵם.

שָׁנוּ רַבּוֹתֵינוּ: גַּבָּאֵי צְדָקָה, שֶׁאֵין לָהֶם עֲנִיִּים לְחַלֵּק, פּוֹרְטִים2425 לַאֲחֵרִים וְאֵין פּוֹרְטִים לְעַצְמָם2426. גַּבָּאֵי תַמְחוּי2427, שֶׁאֵין לָהֶם עֲנִיִּים
לְחַלֵּק, מוֹכְרִים לַאֲחֵרִים וְאֵין מוֹכְרִים
לְעַצְמָם2428. מָעוֹת שֶׁל צְדָקָה אֵין מוֹנִין אוֹתָן שְׁתַּיִם שְׁתַּיִם2429 אֶלָּא אַחַת אֶחָת2430 (שם).



שכט אָמַר אַבַּיֵּי: מִתְּחִלָּה הָיָה עוֹשֶׂה מָר2431 שְׁנֵי כִיסִים, אֶחָד לַעֲנִיֵּי
הָעִיר וְאֶחָד לִשְׁאָר עֲנִיִּים; כֵּוָן שֶׁשָּמַע מַה שֶּׁאָמַר לוֹ
שְׁמוּאֵל לְרַב תַּחֲלִיפָא בַּר אַבְדִּימֵי: “עֲשֵׂה כִיס אֶחָד
וְהַתְנֵה עָלָיו”2432, אַף הוּא הָיָה עוֹשֶׂה
כִּיס אֶחָד וְהִתְנָה עָלָיו. רַב אָשֵׁי אָמָר: אֲנִי אַף לְהַתְנוֹת
אֵינִי צָרִיךְ, שֶׁכָּל־הַבָּא2433, עַל דַּעְתִּי בָּא2434, וַאֲנִי נוֹתֵן לְמִי שֶׁאֲנִי רוֹצֶה (שם ח, ט).



של שָׁנוּ רַבּוֹתֵינוּ: אֵין מְחַשְּׁבִין2435 בִּצְדָקָה עִם גַּבָּאֵי צְדָקָה וְלֹא בְהֶקְדֵּשׁ2436 עִם הַגִּזְבָּרִים2437, וְאַף עַל־פִּי שֶׁאֵין
רְאָיָה לַדָּבָר – זֵכֶר לַדָּבָר, שֶׁנֶּאֱמַר: “וְלֹא
יְחַשְּׁבוּ2438 אֶת־הָאֲנָשִׁים אַשֶׁר
יִתְּנוּ אֶת־הַכֶּסֶף עַל־יָדָם.. כִּי בֶאֱמֻנָה הֵם
עֹשִׂים”2439.



אָמַר רַ' אֶלְעָזָר: אַף־עַל־פִּי שֶׁיֶּשׁ־לוֹ לְאָדָם גִּזְבָּר נֶאֱמָן בְּתוֹךְ בֵּיתוֹ יָצוּר וְיִמְנֶה2440, שֶׁנֶּאֱמַר: “וַיָּצֻרוּ וַיִּמְנוּ… וְנָתְנוּ
אֶת־הַכֶּסֶף הַמְתֻכָּן”2441 (שם ט.).



שלא אָמַר רַ' יוֹסֵי: יְהֵא חֶלְקִי מִגַּבָּאֵי צְדָקָה2442 וְלֹא מִמְּחַלְּקֵי צְדָקָה2443 (שבת קיח:).



שלב כָּל־שֶׁהֻחְזְקוּ אֲבוֹתָיו מִשּׁוֹטְרֵי
הָרַבִּים וְגַבָּאֵי צְדָקָה מַשִּׂיאִין לִכְהֻנָּה וְאֵין צָרִיךְ
לִבְדּוֹק אַחֲרֵיהֶם (קיד' עו.).




יד. גִּדּוּל יְתוֹמִים וּפִדְיוֹן־שְׁבוּיִם


שלג “עֹשֵׂה צְדָקָה בְכָל־עֵת”2444 – אָמַר רַ' שְׁמוּאֵל בַּר נַחֲמָנִי: זֶה הַמְגַדֵּל יָתוֹם
וִיתוֹמָה בְּתוֹךְ בֵּיתוֹ וּמַשִּׂיאָם (כת' נ.).



שלד כָּל־הַמְגַדֵּל יָתוֹם בְּתוֹךְ בֵּיתוֹ מַעֲלֶה עָלָיו הַכָּתוּב כְּאִלּוּ יְלָדוֹ (סנה' יט:).



שלה שָׁנוּ רַבּוֹתֵינוּ: יָתוֹם וִיתוֹמָה שֶׁבָּאוּ לְהִתְפַּרְנֵס2445 – מְפַרְנְסִין
אֶת־הַיְתוֹמָה וְאַחַר־כָּךְ מְפַרְנְסִין אֶת־הַיָּתוֹם, מִפְּנֵי
שֶׁהָאִישׁ דַּרְכּוֹ לְחַזֵּר עַל הַפְּתָחִים וְאֵין אִשָּׁה דַּרְכָּהּ
לְחַזֵּר.

יָתוֹם וִיתוֹמָה שֶׁבָּאוּ לִנָּשֵׂא – מַשִּׂיאִין
אֶת־הַיְתוֹמָה וְאַחַר־כָּךְ מַשִּׂיאִין אֶת־הַיָּתוֹם, מִפְּנֵי
שֶׁבָּשְׁתָּהּ שֶׁל אִשָּׁה2446 מְרֻבָּה מִשֶּׁל אִישׁ (כת' סז).



שלו שָׁנוּ רַבּוֹתֵינוּ: יָתוֹם שֶׁבָּא לִשָּׂא –
שוֹכְרִין לוֹ בַּיִת וּמַצִּיעִין לוֹ מִטָּה וְכָל־כְּלֵי־תַשְׁמִישׁוֹ
וְאַחַר־כָּךְ מַשִּׂיאִין לוֹ אִשָּׁה, שֶׁנֶּאֱמַר: “דֵּי מַחְסֹרוֹ
אֲשֶׁר יֶחְסַר לוֹ”2447 (שם:).



שלז אָמְרוּ בְּשֵׁם רַב: תַּחַת יִשְׁמָעֵאל2448 וְלֹא תַּחַת אֱדוֹם2449; תַּחַת אֱדוֹם וְלֹא תַּחַת חַבָּר2450; תַּחַת חַבָּר וְלֹא תַּחַת תַּלְמִיד־חָכָם2451; תַּחַת תַּלְמִיד־חָכָם וְלֹא תַּחַת יָתוֹם וְאַלְמָנָה2452 (שבת יא.).



שלח יְתוֹמִים לָאו בְּנֵי כַפָּרָה הֵם.

יְתוֹמִים לָאו בְּנֵי מְחִילָה הֵם (ב“ק מ.; ב”מ כב:, פסח' נ:).



שלט אָבִיו שֶׁל שְׁמוּאֵל הָיוּ מַפְקִידִים אֶצְלוֹ
מָעוֹת שֶׁל יְתוֹמִים. כְּשֶׁמֵּת לֹא הָיָה שְׁמוּאֵל
אֶצלוֹ2453. הָיוּ קוֹרְאִים לוֹ: בֶּן אוֹכֵל
מְעוֹתֵיהֶם שֶׁל יְתוֹמִים. הָלַךְ שְׁמוּאֵל אַחֲרָיו
לְבֵית־הַקְּבָרוֹת. – – – אָמַר לוֹ: מְעוֹתֵיהֶם שֶׁל יְתוֹמִים הֵיכָן
הֵן? אָמַר לוֹ: טוֹל אוֹתָן בְּאַמַּת־הָרֵחָיִם2454; עֶלְיוֹנִים וְתַחְתּוֹנִים2455 שֶׁלָּנוּ וְאֶמְצָעִים שֶׁל יְתוֹמִים. אָמַר לוֹ: מִפְּנֵי מָה
עָשִׂיתָ כָּך2456: אָמַר לוֹ: אִם יִגְנְבוּ – יִגְנְבוּ מִשֶּׁלָּנוּ2457; אִם תֹּאכַל הַקַּרְקַע2458 – תֹּאכַל מִשֶּׁלָּנוּ (בר' יח:).



שמ שָׁנוּ רַבּוֹתֵינוּ: אַרְבַּע פְּרוּטוֹת אֵין בָּהֶן סִמַּן בְּרָכָה לְעוֹלָם: שְׂכַר כּוֹתְבִים2459 וּשְׂכַר מְתֻרְגְּמָנִים2460 וּשְׂכַר יְתוֹמִים2461 וּמָעוֹת הַבָּאוֹת מִמְּדִינַת־הַיָּם2462 (פסח' נ:).



שמא אָמַר רַב עָנָן אָמַר שְׁמוּאֵל: מָעוֹת שֶׁל
יְתוֹמִים מֻתָּר לְהַלְווֹתָן בְּרִבִּית. אָמַר לוֹ רַב נַחְמָן:
מִשּׁוּם שֶׁיְתוֹמִים הֵם אַלְעִיטֵם אִסּוּר? – יְתוֹמִים שֶׁאוֹכְלִים
מַה שֶּׁאֵינוֹ שֶׁלָּהֶם יֵלְכוּ אַחֲרֵי מִי
שֶׁעֲזָבָם2463! (ב"מ ע.).



שמב רַ' אֶלְעָזָר אִישׁ בַּרְתּוֹתָא כְּשֶׁרָאוּהוּ
גַבָּאֵי צְדָקָה נִתְחַבְּאוּ מִפָּנָיו, שֶׁכָּל־מַה שֶּׁהָיָה אֶצְלוֹ
הָיָה נוֹתֶן לָהֶם. פַּעַם אַחַת עָלָה לַשּׁוּק לִקַּח נְדוּנְיָא
לְבִתּוֹ. רָאוּהוּ גַבָּאֵי צְדָקָה וְנִתְחַבְּאוּ מִפָּנָיו. הָלַךְ
וְרָץ אַחֲרֵיהֶם, אָמַר לָהֶם: “מַשְׁבִּיעֲכֶם2464 אָנִי – בַּמָּה עֲסַקְתֶּם?” אָמְרוּ לוֹ:
בִּנְדוּנְיָא2465 שֶׁל יָתוֹם וִיתוֹמָה. אָמַר לָהֶם: הָעֲבוֹדָה2466, שֶׁהֵם קוֹדְמִים
לְבִתִּי. נָטַל כָּל־מַה שָּׁהָיה בְיָדוֹ וְנָתַן לָהֶם. נִשְׁתַּיֵּר
אֶצְלוֹ זוּז אֶחָד, הָלַךְ וְלָקַח בּוֹ חִטִּים, הֶעֱלָן וּנְתָנָן
לַמְּגוּרָה2467. בָּאָה אִשְׁתּוֹ, אָמְרָה
לָהּ לְבִתּוֹ: מַה הֵבִיא לָךְ אָבִיךְ? אָמְרָה לָהּ: כָּל־מַה
שֶּׁהֵבִיא הֶעֱלָה לַמְּגוּרָה. עָלְתָה וּבָאָה לִפְתּוֹחַ דֶּלֶת
הַמְּגוּרָה. רָאֲתָה שֶׁהַמְּגוּרָה מְלֵאָה חִטִּים וְהֵן מְבַצְבְּצוֹת
וְיוֹצְאוֹת בְּצִנּוֹר הַדָּלֶת2468, וְאֵין
הַדֶּלֶת נִפְתַּחַת מֵחֲמַת הַחִטִּים. הָלְכָה בִתּוֹ
לְבֵית־הַמִּדְרָשׁ, אָמְרָה לוֹ: בּוֹא וּרְאֵה, מֶה עָשָׂה לְךָ
אוֹהֲבֶךָ2469! אָמַר לָהּ: הָעֲבוֹדָה! הֲרֵי הֵן הֶקְדֵּשׁ2470 עָלָיִךְ וְאֵין לָךְ בָּהֶן אֶלָּא כְאֶחָד מֵעֲנִיֵי יִשְׂרָאֵל (תענ' כד.; ע"י).


––––––––


שמג אִפְרָא־הוֹרְמִיז אִמּוֹ שֶׁל שָׁבוֹר־מַלְכָּא שִׁגְּרָה אַרְנְקֵי2471 שֶׁל דֵּינָרִים לְרַב
יוֹסֵף וְאָמְרָה לוֹ: יְהֵא זֶה לְמִצְוָה גְדוֹלָה. הָיָה יוֹשֵׁב רַב
יוֹסֵף וּמְעַיֵּן בַּדָּבָר: “מִצְוָה גְדוֹלָה” אֵיזוֹהִי? אָמַר לוֹ
אַבַּיֵּי: מִשֶּׁשָּׁנָה רַב שְּׁמוּאֵל בַּר יְהוּדָה: “אֵין פּוֹסְקִים
צְדָקָה עַל הַיְתוֹמִים אֲפִלּוּ לְפִדְיוֹן שְׁבוּיִם” – הֲרֵי
שֶׁ“מִּצְוָה גְדוֹלָה” פִּדְיוֹן שְׁבוּיִם הִיא (ב"ב ח.).



שמד אָמַר לוֹ רָבָא לְרַבָּה בַּר מָרִי: מִנַּיִן
לְדָבָר זֶה שֶׁאָמְרוּ רַבּוֹתֵינוּ: פִּדְיוֹן שְׁבוּיִם מִצְוָה
גְדוֹלָה הִיא? אָמַר לוֹ: שֶׁנֶּאֱמַר: “אֲשֶׁר לַמָּוֶת לַמָּוֶת
וַאֲשֶׁר לַחֶרֶב לַחֶרֶב וַאֲשֶׁר לָרָעָב לָרָעָב וַאֲשֶׁר לַשְּׁבִי
לַשֶּׁבִי”2472 – וְאָמַר רַ' יוֹחָנָן: כָּל־הַמְאֻחָר בְּפָסוּק זֶה קָשֶׁה מֵחֲבֵרוֹ2473 (שם:).




טו. גְּמִילוּת־חֲסָדִים


שמה דָּרַשׁ רַ' שִׂמְלַאי: תּוֹרָה תְּחִלָּתָהּ
גְּמִילוּת־חֲסָדִים וְסוֹפָהּ גְּמִילוּת־חֲסָדִים. תְּחִלָּתָהּ
גְּמִילוּת־חֲסָדִים, שֶׁנֶּאֱמַר: “וַיַּעַשׂ יְיָ אֱלֹהִים לְאָדָם
וּלְאִשְׁתּוֹ כָּתְנוֹת עוֹר וַיַּלְבִּשֵׁם”2474; וְסוֹפָהּ גְּמִילוּת־חֲסָדִים, שֶׁנֶּאֱמַר:
“וַיִּקְבֹּר2475 אֹתוֹ בַגַּי”2476 (סוטה יד.).



שמו פַּעַם אַחַת הָיָה רַ' יוֹחָנָן בֶּן זַכַּאי
יוֹצֵא מִירוּשָׁלַיִם וְהָיָה רַ' יְהוֹשֻׁעַ הוֹלֵךְ אַחֲרָיו, וְרָאָה
בֵּית־הַמִּקְדָּשׁ חָרֵב. אָמַר רַ' יְהוֹשֻׁעַ: אוֹי לָנוּ עַל זֶה
שֶׁהוּא חָרֵב, מָקוֹם שֶׁמְּכַפְּרִים בּוֹ עֲוֹנוֹתֵיהֶם שֶׁל
יִשְׂרָאֵל! אָמַר לוֹ: בְּנִי, אַל יֵרַע לָךְ, יֵשׁ לָנוּ כַּפָּרָה
שֶׁהִיא כְמוֹתָהּ, וְאֵיזוֹ – זוֹ גְמִילוּת־חֲסָדִים, שֶׁנֶּאֱמַר: “כִּי
חֶסֶד חָפַצְתִּי וְלֹא־זָבַח”2477 (אדר“נ ד; שם ח' נו”ב הוצ"ש).



שמז רַ' חַגַּי בְּשֵׁם רַ' יִצְחָק אָמַר: הַכֹּל
צְרִיכִים לְחָסֶד, אֲפִלּוּ אַבְרָהָם שֶׁהַחֶסֶד מִתְגַּלְגֵּל בָּעוֹלָם
בִּשְׁבִילוֹ נִצְרַךְ לְחֶסֶד, שֶׁנֶּאֱמַר: “וַעֲשֵׂה־חֶסֶד עִם אֲדנִֹי
אַבְרָהָם”2478 – הִתְחַלְתָּ גְּמוֹר! (ב"ר ס).



שמח אָמַר רַ' יְהוּדָה: כָּל הַכּוֹפֵר בִּגְמִילוּת־חֶסֶד כְּאִלּוּ כוֹפֵר בְּעִקָּר2479 (קה"ר ז).



שמט אָדָם אוֹמֵר לַחֲבֵרוֹ: הַשְׁאִילֵנִי קַב
חִטִּים וְאָמַר לוֹ: אֵין לִי. קַב שְׂעוֹרִים – אֵין לִי, קַב תְּמָרִים
– אֵין לִי. אִשָּׁה אוֹמֶרֶת לַחֲבֶרְתָּהּ: הַשְׁאִילִינִי נָפָה, הִיא
אוֹמֶרֶת: אֵין לִי; הַשְׁאִילִינִי כְבָרָה, וְאוֹמֶרֶת אֵין לִי. מָה
הַקָּדוֹשׁ־בָּרוּךְ־הוּא עוֹשֶׂה? מְגָרֶה2480 נְגָעִים בְּתוֹךְ בֵּיתוֹ, וּמִתּוֹךְ שֶׁהוּא מוֹצִיא
אֶת־כֵּלָיו הַבְּרִיוֹת רוֹאוֹת וְאוֹמְרוֹת: לֹא הָיָה אוֹמֵר אֵין לִי
כְלוּם? רְאוּ, כַּמָּה חִטִּים יֵשׁ כָּאן, כַּמָּה שְׂעוֹרִים, כַּמָּה
תְמָרִים יֵשׁ כָּאן! מְקֻלָּל הַבַּיִת בַּקְּלָלוֹת הַלָּלוּ (ויק"ר
יז).



שנ אָמַר רַ' אֶלְעָזָר: גְּדוֹלָה גְמִילוּת־חֲסָדִים
יוֹתֵר מִן הַצְּדָקָה, שֶׁנֶּאֱמַר: זִרְעוּ לָכֶם לִצְדָקָה,
קִצְרוּ לְפִי חֶסֶד2481"2482 – אִם אָדָם זוֹרֵעַ, סָפֵק אוֹכֵל, סָפֵק אֵינוֹ
אוֹכֵל2483; אָדָם קוֹצֵר – וַדַּאי אוֹכֵל2484.

וְאָמַר רַ' אֶלְעָזָר: אֵין צְדָקָה מִשְׁתַּלֶּמֶת אֶלָּא לְפִי גְמִילוּת־חֲסָדִים שֶׁבָּהּ2485,
שֶׁנֶּאֱמַר: “זִרְעוּ לָכֶם לִצְדָקָה, קִצְרוּ לְפִי־חֶסֶד” (סוכה
מט:).



שנא שָׁנוּ רַבּוֹתֵינוּ: בִּשְׁלשָׁה דְבָרִים
גְּדוֹלָה גְמִילוּת־חֲסָדִים יוֹתֵר מִן הַצְּדָקָה: צְדָקָה בְּמָמוֹנוֹ
[שֶׁל אָדָם], גְּמִילוּת־חֲסָדִים בֵּין בְּמָמוֹנוֹ בֵּין
בְּגוּפוֹ2486; צְדָקָה לַעֲנִיִּים,
גְּמִילוּת־חֲסָדִים בֵּין לַעֲנִיִּים בֵּין לַעֲשִׁירִים; צְדָקָה

לַחַיִּים, גְּמִילוּת־חֲסָדִים בֵּין לַחַיִּים בֵּין לַמֵּתִים.

אָמַר רַ' אֶלְעָזָר: כָּל־הָעוֹשֶׂה צְדָקָה וּמִשְׁפָּט
כְּאִלּוּ מִלֵּא כָּל־הָעוֹלָם כֻּלּוֹ חֶסֶד, שֶׁנֶּאֱמַר: “אֹהֵב
צְדָקָה וּמִשְׁפָּט חֶסֶד יְיָ מָלְאָה הָאָרֶץ”2487. שֶׁמָּא תֹאמַר כָּל הַבָּא לִקְפּוֹץ2488 – קוֹפֵץ? תַּלְמוּד־לוֹמַר: “מַה־יָּקָר חַסְדְּךָ
אֱלֹהִים2489”2490. יָכוֹל אֲפִלּוּ יְרֵא־שָׁמַיִם2491 כֵּן? –
תַּלְמוּד־לוֹמַר: “וְחֶסֶד יְיָ מֵעוֹלָם וְעַד־עוֹלָם
עַל־יְרֵאָיו”2492 (סוכה מט:).



שנב “אֲנִי יְשֵׁנָה וְלִבִּי עֵר”2493
– אָמְרָה כְנֶסֶת יִשְׂרָאֵל לִפְנֵי
הַקָּדוֹשׁ־בָּרוּךְ־הוּא: “אֲנִי יְשֵׁנָה” מִן הַמִּצְוֹת, “וְלִבִּי
עֵר” לִגְמִילוּת־חֲסָדִים (שהש"ר ה).



שנג אָמְרוּ בְּשֵׁם רַ' שִׁמְעוֹן בֶּן לָקִישׁ:
כָּל־הַמְגַדֵּל כֶּלֶב רַע בְּתוֹך בֵּיתוֹ מוֹנֵעַ חֶסֶד מִתּוֹךְ
בֵּיתוֹ2494, שֶׁנֶּאֱמַר: “לַמָּס מֵרֵעֵהוּ חָסֶד2495”2496 –
שֶׁכֵּן בְּלָשׁוֹן יְוָנִית קוֹרִין לְכֶלֶב “לַמָּס”. רַב נַחֲמָן בַּר
יִצְחָק אָמַר: אַף פּוֹרֵק מִמֶּנּוּ יִרְאַת־שָׁמָיִם, שֶׁנֶּאֱמַר:
“וְיִרְאַת שַׁדַּי יַעֲזוֹב”2497.

מַעֲשֶׂה בְאִשָּׁה שֶׁנִּכְנְסָה לְבֵית אָדָם לֶאֱפוֹת2498. נָבַח בָּהּ כֶּלֶב, נֶעֱקַר וְלָדָהּ2499. אָמַר לָהּ בַּעַל־הַבָּיִת: אַל
תִּתְיָרְאִי, נְטוּלוֹת שִׁנָּיו וּנְטוּלוֹת
צִפָּרְנָיו2500. אָמְרָה לוֹ: שְׁקִילָא טֵיבוּתָךְ וְשַׁדְיָא אַחִיזְרֵי2501 (נְטוּלָה
טוֹבָתְךָ וּמוּטֶלֶת עַל הַקּוֹצִים) – כְּבָר נָד וָלָד! (שבת
סג).



שנד אָמַר רַ' אַבָּא וְאָמַר רַ' שִׁמְעוֹן בֶּן
לָקִישׁ: גָּדוֹל הַמַּלְוֶה יוֹתֵר מִן הָעוֹשֶׂה צְדָקָה, וּמֵטִיל
בְּכִיס2502 יוֹתֵר מִכֻּלָּם (שם).



שנה “וְכִי־יָמוּךְ אָחִיךָ וּמָטָה יָדוֹ עִמָּךְ וְהֶחֱזַקְתָּ בּוֹ”2503 – אַל תַּנִּיחֶנּוּ
שֶׁיֵּרֵד. הָא לְמָה זֶה דוֹמֶה לְמַשּׂוֹי עַל־גַּבֵּי הַחֲמוֹר,
עוֹדֶנּוּ בִמְקוֹמוֹ אֶחָד תּוֹפֵס בּוֹ וּמַעֲמִידוֹ, נָפַל לָאָרֶץ –
חֲמִשָּׁה אֵין מַעֲמִידִין אוֹתוֹ (ספרא בהר).



שנו מִנַּיִן אִם הֶחֱזַקְתָּ אֲפִלּוּ אַרְבַּע וְחָמֵשׁ
פְּעָמִים חֲזוֹר וְהַחֲזֵק, שֶׁנֶּאֱמַר: “וְהֶחֱזַקְתָּ
בּוֹ”2504 (שם).



שנז מַעֲשֶׂה בְּחָסִיד אֶחָד שֶׁיָּרַד מִנְּכָסָיו,
וְהָיְתָה אִשְׁתּוֹ כְּשֵׁרָה, לְסוֹף נַעֲשָׂה שָׂכִיר. פַּעַם אַחַת
הָיָה חוֹרֵשׁ בַּשָּׂדֶה. פָּגַע בּוֹ אֵלִיָּהוּ, זָכוּר לַטּוֹב,
בִּדְמוּת עַרְבִי אֶחָד. אָמַר לוֹ: יֶשׁ־לְךָ שֵׁשׁ שָׁנִים טוֹבוֹת;
אֵימָתַי אַתָּה מְבַקֵּשׁ אוֹתָן – עַכְשָׁו אוֹ בְּסוֹף יָמֶיךָ? אָמַר
לוֹ: קוֹסֵם אַתָּה, אֵין מַה לִתֵּן לָךְ – אֶלָּא הִפָּטֵר מֵעָלַי
בְּשָׁלוֹם. חָזַר אֶצְלוֹ עַד שָׁלשׁ פְּעָמִים. בְּפַעַם שְׁלִישִׁית
אָמַר לוֹ: אֵלֵךְ וְאֶמָּלֵךְ2505 בְּאִשְׁתִּי. הָלַךְ אֵצֶל אִשְׁתּוֹ וְאָמַר לָהּ: בָּא אֵלַי
אֶחָד וְהִטְרִיחַ אוֹתִי עַד שָׁלשׁ פְּעָמִים, וְאָמַר לִי: “יֵשׁ־לְךָ
שֵׁשׁ שָׁנִים טוֹבוֹת; אֵימָתַי אַתָּה מְבַקֵּשׁ אוֹתָן – עַכְשָׁו אוֹ
בְסוֹף יָמֶיךָ”? אָמַר לָהּ: וּמָה אַתְּ אוֹמֶרֶת? אָמְרָה לוֹ: לֵךְ
אֱמֹר לוֹ: הָבֵא אוֹתָן עַכְשָׁו. הָלַך וְאָמַר לוֹ: לֵךְ הָבֵא אוֹתָן
עַכְשָׁו. אָמַר לוֹ: לֵךְ לְבֵיתֶךָ, וְאֵין אַתָּה מַגִּיעַ לְשַׁעַר
חֲצֵרְךָ עַד שֶׁתִרְאֶה בְּרָכָה פְרוּסָה בַּבָּיִת2506. וְהָיוּ יוֹשְׁבִים בָּנָיו לְחַפֵּשׂ בְּיָדָם בֶּעָפָר,
וּמָצְאוּ מָמוֹן שֶׁיִּזּוֹנוּ בוֹ שֵׁשׁ שָׁנִים, וְקָרְאוּ לְאִמָּם.
וְלֹא הִגִּיעַ הֶחָסִיד לַשַּׁעַר עַד שֶׁיָּצְאָה אִשְׁתּוֹ לִקְרָאתוֹ
וּבִשְּׂרָה אוֹתוֹ. מִיָּד הוֹדָה לְהַקָּדוֹשׁ־בָּרוּךְ־הוּא וְנָחָה
דַעְתּוֹ עָלָיו.

מֶה עָשְׂתָה אִשְׁתּוֹ הַכְּשֵׁרָה? אָמְרָה לוֹ:
מִכָּל־מָקוֹם כְּבָר מָשַׁךְ עָלֵינוּ הַקָּדוֹשׁ־בָּרוּךְ־הוּא חוּט שֶׁל
חֶסֶד וְנָתַן לָנוּ מְזוֹן שֵׁשׁ שָּׁנִים, נַעֲסֹק בִּגְמִילוּת־חֲסָדִים
שָׁנִים הַלָּלוּ, שֶׁמָּא הַקָּדוֹשׁ־בָּרוּךְ־הוּא מוֹסִיף לָנוּ
מִשֶּׁלּוֹ. וְכֵן עָשְׂתָה. כָּל־מַה שֶּׁנָּתְנָה בְכָל־יוֹם וָיוֹם
אָמְרָה לִבְנָהּ קָטָן: “כְּתֹב כָּל־מַה שֶּׁאָנוּ נוֹתְנִים”. וְכֵן
עָשָׂה.

לְסוֹף שֵׁשׁ שָׁנִים בָּא אֵלִיָּהוּ, זָכוּר לַטּוֹב, אָמַר לוֹ: כְּבָר הִגִּיעָה עוֹנָה2507 לִטּוֹל
מַה שֶּׁנָּתַתִּי לָךְ. אָמַר לוֹ: כְּשֶׁנָּטַלְתִּי לֹא נָטַלְתִּי
אֶלָּא מִדַּעַת אִשְׁתִּי, אַף כְּשֶׁאֲנִי מַחֲזִיר לֹא אַחֲזִיר אֶלָּא
מִדַּעַת אִשְׁתִּי. הָלַךְ אֶצְלָהּ, אָמַר לָהּ: כְּבָר בָּא הַזָּקֵן
לִטּוֹל אֶת־שֶׁלּוֹ. אָמְרָה לוֹ: לֵךְ אֱמֹר לוֹ: אִם מָצָאתָ
בְּנֵי־אָדָם נֶאֱמָנִים מִמֶּנּוּ תֵּן לָהֶם פִּקְדוֹנֶךָ…

רָאָה הַקָּדוֹשׁ־בָּרוּךְ־הוּא דִּבְרֵיהֶם
וּגְמִילוּת־חֲסָדִים שֶׁעָשׂוּ וְהוֹסִיף לָהֶם טוֹבָה עַל טוֹבָה,
לְקַיֵּם מַה שֶּׁנֶּאֱמַר: “וְהָיָה מַעֲשֵׂה הַצְּדָקָה
שָׁלוֹם”2508 (ילק"ש רות ד).


––––––––


שנח שָׁנוּ רַבּוֹתֵינוּ: הָאוֹהֵב אֶת־שְׁכֵנָיו
וְהַמְקָרֵב אֶת־קְרוֹבָיו, וְהַנּוֹשֵׂא אֶת־בַּת
אֲחוֹתוֹ2509, וְהַמַּלְוֶה סֶלַע2510
לְעָנִי בִּשְׁעַת דָּחֳקוֹ, עָלָיו הַכָּתוּב אוֹמֵר:
“כִּי תִרְאֶה עָרֹם וְכִסִּיתוֹ וּמִבְּשָׂרְךָ לֹא תִתְעַלָּם… אַז
תִּקְרָא וַיָי יַעֲנֶה תְּשַׁוַּע וְיֹאמַר הִנֵּנִי”2511 (יבמ' סב, סג).



שנט “וּמִבְּשָׂרְךָ לֹא תִתְעַלָּם”2512 – זוֹ גְרוּשָׁתוֹ שֶׁל רַ' יוֹסֵי הַגְּלִילִי.

רַ' יוֹסֵי הַגְּלִילִי הָיְתָה לוֹ אִשָּׁה רָעָה, וְהָיְתָה מְבַזָּה אוֹתוֹ בִּפְנֵי תַלְמִידָיו וּמְצֵרָה2513
לוֹ הַרְבֵּה. אָמְרוּ לוֹ תַלְמִידָיו: גָּרְשֶׁנָּה,
שֶׁאֵינָהּ נוֹהֶגֶת בְּךָ כָּבוֹד. אָמַר לָהֶם: כְּתֻבָּתָהּ מְרֻבָּה
עָלַי וְאֵינִי יָכוֹל לְגָרְשָׁהּ. פַּעַם אַחַת הָיוּ יוֹשְׁבִים
וְשׁוֹנִים הוּא וְרַ' אֶלְעָזָר בֶּן עֳזַרְיָה. כֵּוָן שֶׁסִּיְּמוּ
אָמַר לוֹ: יַשְׁגִּיחַ רַבִּי וְיִכָּנֵס עִמִּי
לְבֵיתִי2514. אָמַר לוֹ: הֵן. כְּשֶׁנִּכְנְסוּ כָּבְשָׁה אִשְׁתּוֹ פָּנֶיהָ. צָפָה2515 בַקְּדֵרָה שֶׁהָיְתָה נְתוּנָה עַל
הַכִּירָה2516, אָמַר: יֵשׁ כְּלוּם בִּקְדֵרָה זוֹ? אָמְרָה לוֹ: יֵשׁ פַּרְפְּרָאוֹת2517.
גִּלָּה אֶת־הַקְּדֵרָה וּמְצָאָהּ מְלֵאָה
פַרְגִּיּוֹת2518. הִכִּיר רַ' אֶלְעָזָר בֶּן
עֲזַרְיָה שֶׁאֵין דַּעְתָּהּ מְיֻשֶּׁבֶת עִם בַּעְלָהּ. כְּשֶׁיָּשְׁבוּ
לֶאֱכֹל, אָמַר לוֹ: רַבִּי, לֹא אָמְרָה אֶלָּא פַרְפְּרָאוֹת, וַהֲלֹא
מָצָאנוּ בְתוֹכָהּ פַּרְגִּיּוֹת. אָמַר לוֹ: מַעֲשֵׂה נִסִּים הֵן.
כְּשֶׁגָּמְרוּ לֶאֱכֹל וְלִשְׁתּוֹת, אָמַר לוֹ: רַבִּי, גָּרְשֶׁנָּה
לְאִשָּׁה זוֹ שֶׁאֵינָהּ נוֹהֶגֶת בְּךָ כָּבוֹד. אָמַר לוֹ: כְּתֻבָּתָהּ
מְרֻבָּה עָלַי וְאֵינִי יָכוֹל לְגָרְשָׁהּ. אָמַר לוֹ: אֲנִי נוֹתֵן לָהּ
כְּתֻבָּתָהּ. גֵּרְשָׁהּ וְהִשִּׂיאוּהוּ אִשָּׁה אַחֶרֶת טוֹבָה מִזּוֹ.
גָּרְמוּ עֲוֹנוֹתֶיהָ שֶׁל אוֹתָהּ אִשָּׁה גְרוּשָׁה וְהָלְכָה
וְנִשֵּׂאת לְשׁוֹמֵר הָעִיר. לְאַחַר יָמִים בָּאוּ עָלָיו יִסּוּרִים
וְיָרַד מִנְּכָסָיו וְנִסְתַּמֵּא, וְהָיְתָה אִשְׁתּוֹ מַחֲזֶקֶת
בְּיָדוֹ וּמַחֲזִירָתוֹ עַל כָּל־הַשְּׁכוּנוֹת שֶׁבָּעִיר.
וּכְשֶׁהִגִּיעָה לִשְׁכוּנָתוֹ שֶׁל רַ' יוֹסֵי הַגְּלִילִי, עָמְדָה
וְחָזְרָה לַאֲחוֹרֶיהָ. אוֹתוֹ הָאִישׁ מִתּוֹךְ שֶׁהָיָה מַכִּיר
בְּכָל־שְׁכוּנוֹת הָעִיר אָמַר לָהּ: לָמָה אֵין אַתְּ מוֹלִיכָה אוֹתִי
לִשְׁכוּנָתוֹ שֶׁל רַ' יוֹסֵי הַגְּלִילִי, שֶׁשָּׁמַעְתִּי עָלָיו
שֶׁהוּא נוֹתֵן צְדָקָה הַרְבֵּה. אָמְרָה לוֹ: גְּרוּשָׁתוֹ אֲנִי
וְאֵינִי יְכוֹלָה לִרְאוֹת פָּנָיו. פַּעַם אַחַת הָיוּ מְחַזְּרִים עַל
כָּל־הָעִיר וְלֹא נָתְנוּ לוֹ כְלוּם, הִגִּיעוּ לִשְׁכוּנָתוֹ שֶׁל רַ'
יוֹסֵי וְעָמָדָה. הִרְגִּישׁ בַּדָּבָר וְהִתְחִיל חוֹבְטָהּ, הָלַךְ
קוֹלָם וְנִתְבַּזּוּ בַשּׁוּק. הֵצִיץ רַ' יוֹסֵי2519 וְרָאָה אוֹתָם מִתְבַּזִּים בַּשּׁוּק. אָמַר לוֹ: מִפְּנֵי מָה
אַתָּה חוֹבְטָהּ? אָמַר לוֹ: בְּכָל־יוֹם הִיא מְאַבֶּדֶת מִמֶּנִּי
פַּרְנָסָתִי שֶׁל שְׁכוּנָה זוֹ. כְּשֶׁשָּׁמַע רַ' יוֹסֵי כָּךְ נְטָלָם
וּנְתָנָם בְּבַיִת אֶחָד מִשֶּׁלּוֹ וְהָיָה מַעֲלֶה לָהֶם מְזוֹנוֹת
כָּל־יְמֵי חַיֵּיהֶם.

וְאַף־עַל־פִּי־כֵן שָׁמְעוּ קוֹלָהּ בַּלַּיְלָה שֶׁהִיא אוֹמֶרֶת: וְכִי לֹא נוֹחַ הָיָה לִי צַעֲרִי חוּץ לְגוּפִי2520
מִצַּעֲרִי בְּתוֹךְ גּוּפִי2521? (ירוש' כת' פי“א, ה”ג; ב“ר יז; ויק”ר לד).


––––––––


שס אָמַר רַ' חַמָּא בְּרַ' חֲנִינָא: כָּל־הָעוֹשֶׁה טוֹבָה לְמִי שֶׁאֵינוֹ יוֹדְעָהּ2522 כְּאִלּוּ זוֹרֵק אֶבֶן לְמַרְקוּלִיס2523, שֶׁנֶּאֱמַר:
“כִּצְרוֹר אֶבֶן בְּמַרְגֵּמָה כֵּן־נוֹתֵן לִכְסִיל
כָּבוֹד”2524 (חול' קל“ג; ע”י).




טז. הַכְנָסַת־אוֹרְחִים


שסא יוֹסֵי בֶן יוֹחָנָן אִישׁ יְרוּשָׁלַיִם אוֹמֵר:
יְהִי בֵיתְךָ פָּתוּחַ לִרְוָחָה, וְיִהְיוּ עַנִיִּים
בְּנֵי־בֵיתֶךָ.

“יְהִי בֵיתְךָ פָּתוּחַ לִרְוָחָה” כֵּיצַד? מְלַמֵּד
שֶׁיְהֵא בֵיתוֹ שֶׁל אָדָם פָּתוּחַ לִרְוָחָה לְצָפוֹן וּלְדָרוֹם
וּלְמִזְרָח וּלְמַעֲרָב, כְּגוֹן אִיּוֹב שֶׁעָשָׂה אַרְבָּעָה פְתָחִים
לְבֵיתוֹ. וְלָמָה עָשָׂה אִיּוֹב אַרְבָּעָה פְתָחִים לְבֵיתוֹ? כְּדֵי
שֶׁלֹּא יִהְיוּ עֲנִיִּים מִצְטַעֲרִים לְהַקִּיף אֶת־כָּל־הַבָּיִת:
הַבָּא מִן הַצָּפוֹן יִכָּנֵס כְּדַרְכּוֹ, הַבָּא מִן הַדָּרוֹם יִכָּנֵס
כְּדַרְכּוֹ, וְכֵן לְכָל רוּחַ.

“וְיִהְיוּ עֲנִיִּים בְּנֵי־בֵיתֶךָ” – וְלֹא
בְנֵי־בֵיתְךָ מַמָּשׁ, אֶלָּא שֶׁיִּהְיוּ עֲנִיִּים מְשִׂיחִין מַה
שֶּׁאוֹכְלִים וְשׁוֹתִים בְּתוֹךְ בֵּיתְךָ כְּדֶרֶךְ שֶׁהָיוּ עֲנִיִּים
מְשִׂיחִין מַה שֶּׁאוֹכְלִים וְשׁוֹתִים בְּתוֹךְ בֵּיתוֹ שֶל אִיּוֹב;
וּכְשֶׁנִּפְגְּשׁוּ זֶה בָזֶה אָמַר אֶחָד לַחֲבֵרוֹ: “מֵאַיִן אַתָּה
בָא?” – “מִתּוֹךְ בֵּיתוֹ שֶׁל אִיּוֹב”; “וּלְאָן אַתָּה הוֹלֵךְ?” –
“לְבֵיתוֹ שֶׁל אִיּוֹב”. וּכְשֶׁבָּאָה עָלָיו אוֹתָהּ הַפֻּרְעָנוּת
הַגְּדוֹלָה אָמַר לִפְנֵי הַקָּדוֹשׁ־בָּרוּךְ־הוּא:
רִבּוֹנוֹ־שֶׁל־עוֹלָם, לֹא הָיִיתִי מַאֲכִיל רְעֵבִים וּמַשְׁקֶה
צְמֵאִים, וְלֹא הָיִיתִי מַלְבִּישׁ עֲרֻמִּים? אָמַר לוֹ
הַקָּדוֹשׁ־בָּרוּךְ־הוּא לְאִיּוֹב: אִיּוֹב, עֲדַיִן לֹא הִגַּעְתָּ
לַחֲצִי שִׁעוּר שֶׁל אַבְרָהָם: אַתָּה יוֹשֵׁב וְשׁוֹהֶה בְּתוֹךְ
בֵּיתְךָ וְאוֹרְחִים נִכְנָסִים אֶצְלֶךָ, אֶת־שֶׁדַּרְכּוֹ לֶאֱכֹל
פַּת־חִטִּים הֶאֱכַלְתּוֹ פַת־חִטִּים, אֶת שֶׁדַּרְכּוֹ לֶאֱכֹל בָשָׂר
הֶאֱכַלְתּוֹ בָשָׂר, אֶת שֶׁדַּרְכּוֹ לִשְׁתּוֹת יַיִן הִשְׁקִיתוֹ
יָיִן; אֲבָל אַבְרָהָם לֹא עָשָׂה כֵן, אֶלָּא יוֹצֵא וּמְחַזֵּר
בָּעוֹלָם, וּכְשֶׁיִּמְצָא אוֹרְחִים מַכְנִיסָם בְּתוֹךְ בֵּיתוֹ,
אֶת־שֶׁאֵין דַּרְכּוֹ לֶאֱכֹל פַת־חִטִּים הֶאֱכִילָהוּ פַת־חִטִּים,
אֶת־שֶׁאֵין דַּרְכּוֹ לֶאֱכֹל בָּשָׂר הֶאֱכִילָהוּ בָשָׂר, וְאֶת שֶׁאֵין
דַּרְכּוֹ לִשְׁתּוֹת יַיִן הִשְׁקָהוּ יָיִן; וְלֹא עוֹד, אֶלָּא עָמַד
וּבָנָה פְלָטוֹרִין2525 גְּדוֹלִים עַל
הַדְּרָכִים וְהִנִּיחַ מַאֲכָל וּמַשְׁקֶה, וְכָל־הַבָּא וְנִכְנָס אָכַל
וְשָׁתָה וּבֵרַךְ לַשָּׁמָיִם. לְפִיכָך נַעֲשֵׂית לוֹ נַחַת־רוּחַ
וְכָל־שֶׁהַפֶּה שׁוֹאֵל מָצוּי בְּתוֹךְ בֵּיתוֹ שֶׁל אַבְרָהָם (אב' א;
אדר"נ ז).



שסב שַׁמַּאי אוֹמֵר: הֱוֵי מְקַבֵּל אֶת־כָּל־הָאָדָם בְּסֵבֶר פָּנִים יָפוֹת2526.

כֵּיצַד? מְלַמֵּד שֶׁאִם נָתַן אָדָם לַחֲבֵרוֹ
כָּל־מַתָּנוֹת טוֹבוֹת שֶׁבָּעוֹלָם וּפָנָיו זְעוּמוֹת
וּכְבוּשׁוֹת2527 בָּאָרֶץ, מַעֲלֶה עָלָיו הַכָּתוּב2528 כְּאִלּוּ לֹא נָתַן לוֹ כְלוּם;
אֲבָל הַמְקַבֵּל אֶת־חֲבֵרוֹ בְּסֵבֶר פָּנִים יָפוֹת, אֲפִלּוּ לֹא נָתַן
לוֹ כְלוּם, מַעֲלֶה עָלָיו הַכָּתוּב כְּאִלּוּ נָתַן לוֹ כָּל־מַתָּנוֹת
טוֹבוֹת שֶׁבָּעוֹלָם (אב' א; אדר"נ יג).



שסג אָמַר רַב יְהוּדָה אָמַר רַב: גְּדוֹלָה
הַכְנָסַת־אוֹרְחִים מֵהַקְבָּלַת פְּנֵי שְׁכִינָה, שֶׁנֶּאֱמַר:
“וַיֹּאמַר אֲדֹנָי אִם־נָא מָצָאתִי חֵן בְּעֵינֶיךָ אַל־נָא
תַעֲבֹר2529 מֵעַל עַבְדֶּךָ”2530 (שבת קכז.).



שסד אָמַר רַ' יוֹחָנָן מִשּׁוּם רַ' יוֹסֵי בֶן־קִסְמָא: גְּדוֹלָה לְגִימָה2531 שֶׁהִרְחִיקָה שְׁתֵּי מִשְׁפָּחוֹת
מִיִּשְׂרָאֵל2532, שֶׁנֶּאֱמַר: “לֹא־יָבֹא
עַמּוֹנִי וּמוֹאָבִי בִּקְהַל יְיָ… עַל־דְּבַר אֲשֶׁר לֹא־קִדְּמוּ
אֶתְכֶם בַּלֶּחֶם וּבַמַּיִם”2533; וְרַ' יוֹחָנָן מִשֶּׁלּוֹ אָמַר: מְרַחֶקֶת אֶת־הַקְּרוֹבִים2534
וּמְקָרֶבֶת אֶת־הָרְחוֹקִים2535, וּמַעְלֶמֶת עֵינַיִם מִן הָרְשָׁעִים2536, וּמַשְׁרָה שְׁכִינָה עַל נְבִיאֵי
הַבַּעַל2537, וְשִׁגְגָתָהּ עוֹלָה זָדוֹן2538 (סנה' קג:).



שסה רַ' נָתָן אוֹמֵר: מִגָּרֵב2539 לְשִׁילֹה2540 שְׁלשָׁה מִילִין,
וְהָיָה עֲשַׁן הַמַּעֲרָכָה וַעֲשַׁן פֶּסֶל מִיכָה מִתְעָרְבִים זֶה
בָזֶה; בִּקְשׁוּ מַלְאֲכֵי־הַשָּרֵת לְדָחֳפוֹ2541, אָמַר לָהֶם הַקָּדוֹשׁ־בָּרוּךְ־הוּא: הַנִּיחוּ לוֹ,
שֶׁפִּתּוֹ מְצוּיָה לְעוֹבְרֵי־דְרָכִים (שם).



שסו רַ' שִׁמְעוֹן בֶּן גַּמְלִיאֵל הָיָה אוֹמֵר:
מִנְהָג גָּדוֹל הָיָה בִירוּשָׁלָיִם: הַמּוֹסֵר סְעֻדָּה
לַחֲבֵרוֹ2542 וְקִלְקְלָהּ נוֹתֵן לוֹ דְּמֵי בָשְׁתּוֹ2543 וּדְמֵי בשֶׁת אוֹרְחָיו.

עוֹד מִנְהָג גָּדוֹל הָיָה בִירוּשָׁלָיִם: מַפָּה2544 פְרוּסָה2545 עַל־גַּבֵּי הַפָּתַח; כָּל־זְמַן שֶׁהַמַּפָּה פְרוּסָה
אוֹרְחִים נִכְנָסִים, נִסְתַּלְּקָה הַמַּפָּה אֵין הָאוֹרְחִים
נִכְנָסִים (ב“ב צ”ג:).



שסז רַב הוּנָא כְּשֶׁהָיָה אוֹכֵל לֶחֶם הָיָה
פוֹתֵחַ דַּלְתוֹתָיו וְאָמַר: כָּל־שֶׁצָּרִיךְ יָבוֹא וְיֹאכֵל (תענ'
כ:).



שסח מַעֲשֶׂה בְרַ' יַנַּאי שֶׁהָיָה מְהַלֵּךְ בַּדֶּרֶךְ וְרָאָה אָדָם אֶחָד שֶׁהָיָה מְשֻׁפָּע2546 בְּיוֹתֵר. אָמַר לוֹ: יַשְׁגִּיחַ רַבִּי2547 לְהִתְקַבֵּל אֶצְלֵנוּ? אָמַר לוֹ: הֵן. הִכְנִיסוֹ לְבֵיתוֹ,
הֶאֱכִילוֹ וְהִשְׁקָהוּ. בְּדָקוֹ בַמִּקְרָא וְלֹא מְצָאוֹ, בַּמִּשְׁנָה
וְלֹא מְצָאוֹ, בָּאַגָּדָה וְלֹא מְצָאוֹ, בַּתַּלְמוּד וְלֹא מְצָאוֹ.
אָמַר לוֹ: טוֹל וּבָרֵךְ. אָמַר לוֹ: יְבָרֵךְ יַנַּאי
בְּבֵיתוֹ2548. אָמַר לוֹ רַ' יַנַּאי: יָכוֹל אַתָּה לוֹמַר מַה שֶּׁאֲנִי אוֹמֵר לָךְ? אָמַר לוֹ: הֵן. אָמַר לוֹ:
אֱמֹר – “אָכַל כֶּלֶב פִּתּוֹ שֶׁל יַנָּאי”. עָמַד הָאוֹרֵחַ וּתְפָסוֹ
לְרַ' יַנַּאי וְאָמַר לוֹ: יְרֻשָּׁתִי אֶצְלְךָ וְאַתָּה מוֹנְעָהּ
מִמֶּנִּי. אָמַר לוֹ: מַהִי יְרֻשָּׁתְךָ אֶצְלִי? אָמַר לוֹ: פַּעַם
אַחַת עָבַרְתִּי לִפְנֵי בֵית־סֵפֶר וְשָׁמַעְתִּי קוֹל תִּינוֹקוֹת
שֶׁאוֹמְרִים: “תּוֹרָה צִוָּה־לָנוּ משֶׁה מוֹרָשָׁה קְהִלַּת
יַעֲקֹב”2549 – “מוֹרָשָׁה קְהִלַּת יַנַּאי”
לֹא נֶאֱמַר כָּאן אֶלָּא “קְהִלַּת יַעֲקֹב”. אָמַר לוֹ: לָמָּה זָכִיתָ
לֶאֱכֹל עַל שֻׁלְחָנִי? אָמַר לוֹ: מִיָּמַי לֹא שָׁמַעְתִּי דָבָר רַע
וְהֶחֱזַרְתִּי לִבְעָלָיו, וְלֹא רָאִיתִי שְׁנַיִם מְרִיבִים זֶה עִם זֶה
וְלֹא עָשִׂיתִי שָׁלוֹם בֵּינֵיהֶם. אָמַר לוֹ רַ' יַנַּאי: כָּל־כָּךְ
דֶּרֶך־אֶרֶץ אֶצְלְךָ וּקְרָאתִיךָ כָּלֶב! (ויק"ר ט).


––––––––


שסט הָאוֹכֵל לִפְנֵי הָאוֹרֵחַ מְגֻנֶּה2550; מְגֻנֶּה – אוֹרֵחַ מַכְנִיס
אוֹרֵחַ; אוֹרֵחַ הַמַּטְרִיחַ בַּעַל־הַבַּיִת – מְגֻנֶּה מִשְּׁנֵיהֶם
(עפ“י דא”ז ח).



שע אֵין הָאוֹרְחִים רַשָּׁאִים לִתֵּן מִמַּה
שֶּׁלִּפְנֵּיהֶם לִבְנוֹ וּלְבִתּוֹ שֶׁל בַּעַל־הַבַּיִת, אֶלָּא אִם
כֵּן נָטְלוּ רְשׁוּת מִבַּעַל־הַבָּיִת.

אָמַר רַ' אֱלִיעֶזֶר בֶּן יַעֲקֹב: עַל דָּבָר זֶה
נֶהֶרְגוּ שָׁלשׁ נְפָשׁוֹת מִיִּשְׂרָאֵל. מַעֲשֶׂה בְאֶחָד שֶׁזִּמֵּן
שְׁלשָׁה אוֹרְחִים בִּשְׁנֵי בַצֹּרֶת וְלֹא הָיָה לוֹ לְהַנִּיחַ
לִפְנֵיהֶם אֶלָּא שָׁלשׁ בֵּיצִים. בָּא בְנוֹ שֶׁל בַּעַל־הַבַּיִת
וְעָמַד לִפְנֵיהֶם, נָטַל אֶחָד מֵהֶם חֶלְקוֹ וּנְתָנוֹ לוֹ, וְכֵן
שֵׁנִי, וְכֵן שְׁלִישִׁי. בָּא אָבִיו שֶׁל תִּינוֹק, מְצָאוֹ אוֹחֵז
אַחַת בְּפִיו וּשְׁתַּיִם בְּיָדוֹ, עָמַד וְהִגְבִּיהוֹ מְלוֹא־קוֹמָתוֹ
וַחֲבָטוֹ2551 בַקַּרְקַע וָמֵת. כֵּוָן
שֶׁרָאֲתָה אִמּוֹ עָלְתָה לַגָּג וְנָפְלָה וָמֵתָה. אַף אָבִיו עָלָה
לַגָּג וְנָפַל וָמֵת (חול' צד.; ד"א ט).



שעא כָּל־מַה שֶּׁיֹאמַר בַּעַל־הַבַּיִת עֲשֵׂה, חוּץ מִצֵּא2552 (פס' פו:; דא"ר ו).



שעב מַעֲשֶׂה בְשִׁמְעוֹן בֶּן אַנְטִיפַטְרֵס
שֶׁהָיוּ אוֹרְחִים נִכְנָסִים אֶצְלוֹ וְגָזַר עֲלֵיהֶם שֶׁיֹּאכְלוּ
וְיִשְׁתּוּ, וְהָיוּ נוֹדְרִים בַּתּוֹרָה שֶׁלֹּא יֹאכְלוּ וְשֶׁלֹּא
יִשְׁתּוּ, וְאַחַר־כָּךְ הָיוּ אוֹכְלִים וְשׁוֹתִים. בִּשְׁעַת
פְּטִירָתָם2553 הָיָה מַלְקֶה אוֹתָם2554. נִשְׁמְעוּ הַדְּבָרִים2555 לִפְנֵי רַבָּן יוֹחָנָן בֶּן זַכַּאי וַחָכִמים וְקִנְטְרוּ2556 בַדָּבָר. אָמָרוּ: מִי יֵלֵךְ וְיוֹדִיעֶנּוּ2557. אָמַר
לָהֶם רַ' יְהוֹשֻׁעַ: אֲנִי אֵלֵךְ וְאֶרְאֶה מַה מַּעֲשָׂיו. הָלַךְ
וּמְצָאוֹ עַל פֶּתַח בֵּיתוֹ, אָמַר לוֹ: שָׁלוֹם עָלֶיךָ, רַבִּי! אָמַר
לוֹ: שָׁלוֹם עָלֶיךָ, רַבִּי וּמוֹרִי! אָמַר לוֹ: בַּיִת אֲנִי צָרִיךְ.
אָמַר לוֹ: שֵׁב לְשָׁלוֹם. יָשְׁבוּ וְעָסְקוּ בַתּוֹרָה עַד הָעָרֶב.
לְשַׁחֲרִית אָמַר לוֹ: רַבִּי, אֵלֵךְ לַמֶּרְחָץ. אָמַר לוֹ:
כִּרְצוֹנֶךָ. לְאַחַר שֶׁיָּצָא אָכְלוּ וְשָׁתוּ. הָיָה רַ' יְהוֹשֻׁעַ
מִתְיָרֵא שֶׁמָּא יְקַפְּחֶנּוּ2558 עַל
שׁוֹקָיו. אָמַר: מִי מְלַוֵּנִי? אָמַר לוֹ: אָנִי. הָיָה רַ' יְהוֹשֻׁעַ
מְחַשֵּׁב בְּדַעְתּוֹ וְאָמַר: מָה אָשִׁיב לַחֲכָמִים שֶׁשִּׁגְּרוּנִי?
נִפְנָה רַ' יְהוֹשֻׁעַ לַאֲחוֹרָיו. אָמַר לוֹ: רַבִּי, לָמָּה נִפְנֵיתָ
לַאֲחוֹרֶיךָ? אָמַר לוֹ: דָּבָר אֲנִי צָרִיךְ לִשְׁאוֹל מִמֶּךָּ,
מִפְּנֵי מָה בְּנֵי־אָדָם הַנִּכְנָסִים אֶצְלְךָ אַתָּה מַלְקֶה אוֹתָם –
וְלִי לֹא הִלְקֵיתָ? אָמַר לוֹ: רַבִּי, אַתָּה חָכָם גָּדוֹל
וְדֶרֶךְ־אֶרֶץ יֵשׁ בְּיָדֶךָ; בְּנֵי־אָדָם הַנִּכְנָסִים אֶצְלִי,
גָּזַרְתִּי עֲלֵיהֶם שֶׁיְהוּ אוֹכְלִים, וְהֵם נוֹדְרִים בַּתּוֹרָה
וְעוֹבְרִים, וְכָךְ שָׁמַעְתִּי מִפִּי חֲכָמִים, שֶׁכָּל־מִי שֶׁנּוֹדֵר
בַּתּוֹרָה וְעוֹבֵר לוֹקֶה אַרְבָּעִים. אָמַר לוֹ: בָּרוּךְ אַתָּה
לַשָּׁמַיִם שֶׁעָשִׂיתָ כָּךְ; חַיֶּיךָ וְחַיֵּי רֹאשֶׁךָ, מִי
שֶׁנּוֹהֵג לַעֲשׂוֹת כָּךְ הַלְקֵה אוֹתוֹ אַרְבָּעִים שֶׁלְךָ
וְאַרְבָּעִים שֶׁל חֲכָמִים שֶׁשִּׁגְּרוּנִי. הָלַךְ רַ' יְהוֹשֻׁעַ
וְסִפֵּר דְּבָרִים לִפְנֵי חֲכָמִים מַה שֶּׁרָאָה בְּשִׁמְעוֹן
אַנְטִיפַטְרֵס (ד"א ו).



שעג בֶּן־זוֹמָא הָיָה אוֹמֵר: אוֹרֵחַ טוֹב מַהוּ
אוֹמֵר – “כַּמָּה טְרָחוֹת טָרַח בַּעַל־הַבַּיִת בִּשְׁבִילִי! כַּמָּה
בָשָׂר הֵבִיא לְפָנָי! כַּמָּה יַיִן הֵבִיא לְפָנָי! כַּמָּה
גְלֻסְקָאוֹת2559 הֵבִיא לְפָנַי!
וְכָל־מַה־שֶּׁטָּרַח לֹא טָרַח אֶלָּא בִשְׁבִילִי”. אֲבָל אוֹרֵחַ רַע
מַהוּ אוֹמֵר – “מַה טֹּרַח טָרַח בַּעַל־הַבַּיִת זֶה? פַּת אַחַת
אָכַלְתִּי, חֲתִיכָה אַחַת אָכַלְתִּי, כֹּוס אַחַת שָׁתִיתִי, כָּל־טֹרַח
שֶׁטָּרַח בַּעַל־הַבַּיִת זֶה לֹא טָרַח אֶלָּא בִשְׁבִיל אִשְׁתּוֹ
וּבָנָיו” (בר' נח.).



שעד בְּנֹהַג שֶׁבָּעוֹלָם, אָדָם מְקַבֵּל אוֹרֵחַ,
יוֹם רִאשׁוֹן מַאֲכִילוֹ עוֹפוֹת, בַּשֵּׁנִי מַאֲכִילוֹ בָשָׂר, לְמָחָר
מַאֲכִילוֹ דָגִים, לְמָחָר גְּבִינָה, לְמָחָר קִטְנִית – פּוֹחֵת
וְהוֹלֵךְ עַד שֶׁמַּאֲכִילוֹ יָרָק (פסיק' לא; שו"ט כג).



שעה אָמַר רַ' זְעֵירָא: אָדָם יֶשׁ־לוֹ בֶן־בָּיִת2560 – פַּעַם רִאשׁוֹנָה הוּא
מוֹשִׁיבוֹ עַל הַמִּטָּה, כְּשֶׁנִּכְנָס שְׁנִיָּה אֶצְלוֹ מוֹשִׁיבוֹ
עַל הכִּסֵּא, שְׁלִישִׁית – עַל הַסַּפְסָל, רְבִיעִית – אוֹמֵר לוֹ:
כַּמָּה דוֹחֵק זֶה עָלַי וּמַטְרִיחֵנִי! (שו"ט ד).



שעו כָּתוּב “קֶמַח”2561, וְכָתוּב “סֹלֶת2562”2563 – אָמַר רַ' יִצְחָק: מִכָּאן שֶׁהָאִשָּׁה צָרָה עֵינָהּ
בְּאוֹרְחִים יוֹתֵר מִן הָאִישׁ (ב"מ פז.).



שעז אָמְרוּ עָלָיו עַל רַ' פִינְחָס בֶּן יָאִיר: מִיָּמָיו לֹא בָצַע2564 פְּרוּסָה שֶׁאֵינָהּ שֶׁלּוֹ.

[פַּעַם אַחַת] שָׁמַע רַבִּי [שֶׁבָּא]. יָצָא
לִקְרָאתוֹ. אָמַר לוֹ: רְצוֹנְךָ, סְעַד אֶצְלִי. אָמַר לוֹ: הֵן. צָהֲבוּ
פָנָיו2565 שֶׁל רַבִּי. אָמַר לוֹ רַ' פִינְחָס: כִּמְדֻמֶּה אַתָּה, שֶׁמֻּדַּר־הֲנָאָה2566 מִיִּשְׂרָאֵל אָנִי? יִשְׂרָאֵל קְדוֹשִׁים הֵם, יֵשׁ רוֹצֶה
וְאֵין לוֹ, וְיֵשׁ שֶׁיֶּשׁ־לוֹ וְאֵינוֹ רוֹצֶה, וְנֶאֱמַר:
"אַל־תִּלְחַם אֶת־לֶחֶם רַע עָיִן2567 (חול' ז:).



שעח אָמַר רַ' יְהוֹשֻׁעַ בֶּן לֵוִי: אֵין נוֹתְנִין כּוֹס שֶׁל בְּרָכָה לְבָרֵךְ אֶלָּא לְטוֹב־עַיִן2568, שֶׁנֶּאֱמַר: “טוֹב־עַיִן הוּא יְבֹרָךְ כִּי־נָתַן מִלַּחְמוֹ
לַדָּל”2569, אַל תִּקְרָא “יְבֹרָךְ”, אֶלָּא “יְבָרֵךְ”.

וְאָמַר רַ' יְהוֹשֻׁעַ בֶּן לֵוִי: מִנַּיִן שֶׁאֲפִלּוּ עוֹפוֹת מַכִּירִין בְּצָרֵי־עָיִן2570,
שֶׁנֶּאֱמַר: “כִּי־חִנָּם מְזֹרָה הָרָשֶׁת בְּעֵינֵי כָּל־בַּעַל
כָּנָף”2571.

וְאָמַר רַ' יְהוֹשֻׁעַ בֶּן לֵוִי: כָּל־הַנֶּהֱנֶה
מִצָּרֵי־עַיִן עוֹבֵר בְּלָאו, שֶנֶּאֱמַר: “אַל־תִּלְחַם אֶת־לֶחֶם רַע
עָיִן וגו' “2572. רַב נַחְמָן בַּר יִצְחָק
אָמַר: עוֹבֵר בִּשְׁנֵי לָאוִין: “אַל תִּלְחַם” וְ”אַל
תִּתְאָו”2573.

וְאָמַר רַ' יְהוֹשֻׁעַ בֶּן לֵוִי: אֵין עֶגְלָה עֲרוּפָה
בָּאָה אֶלָּא בִשְׁבִיל צָרֵי־הָעָיִן, שֶׁנֶּאֱמַר: “וְעָנוּ וְאָמְרוּ
יָדֵינוּ לֹא שָׁפְכוּ אֶת־הַדָּם הַזֶּה וְעֵינֵינוּ לֹא
רָאוּ”2574 – וְכִי עַל לִבֵּנוּ עָלְתָה,
שֶׁזִקְנֵי בֵית־דִּין שׁוֹפְכֵי־דָמִים הֵם? אֶלָּא לֹא בָא לְיָדֵינוּ
וּפְטַרְנוּהוּ בְּלֹא מְזוֹנוֹת, לֹא רְאִינוּהוּ וְהִנַּחְנוּהוּ בְּלֹא
לְוָיָה2575 (סוטה לח:).



שעט וְאָמַר רַ' יְהוֹשֻׁעַ בֶּן לֵוִי: בִשְׁבִיל
אַרְבַּע פְּסִיעוֹת שֶׁלִּוָּה פַרְעֹה לְאַבְרָהָם, שֶׁנֶּאֱמַר:
“וַיְצַו עָלָיו פַּרְעֹה אֲנָשִׁים וַיְשַׁלְחוּ
אֹתוֹ”2576, נִשְׁתַּעְבֵּד בְּבָנָיו אַרְבַּע מֵאוֹת שָׁנָה.

אָמַר רַב יְהוּדָה אָמַר רַב: כָּל־הַמְלַוֶּה אֶת־חֲבֵרוֹ אֲפִלּוּ אַרְבַּע אַמּוֹת בָּעִיר אֵינוֹ נִזּוֹק.

שָׁנוּ רַבּוֹתֵינוּ: הָרַב לְתַלְמִיד – עַד עִבּוּרָהּ שֶׁל עִיר2577, חָבֵר2578 לְחָבֵר – עַד תְּחוּם שַׁבָּת2579,
תַּלְמִיד לְרַב – אֵין לוֹ שִׁעוּר. וְכַמָּה? אָמַר רַב שֵׁשֶׁת: עַד
פַּרְסָה2580. וְלֹא אָמְרוּ, אֶלָּא רַבּוֹ שֶׁאֵינוֹ מֻבְהָק, אֲבָל רַבּוֹ מֻבְהָק2581 שָׁלשׁ פַּרְסָאוֹת (שם מו:; ע"י).



שפ שָׁנִינוּ, הָיָה רַ' מֵאִיר אוֹמֵר: כּוֹפִין לִלְוָיָה2582, שֶׁשְּׂכַר הַלְּוָיָה אֵין לָהּ
שִׁעוּר, שֶׁנֶּאֱמַר: “וַיִּרְאוּ הַשֹּׁמְרִים אִישׁ יוֹצֵא מִן־הָעִיר
וַיֹּאמְרוּ לוֹ הַרְאֵנוּ נָא אֶת־מְבוֹא הָעִיר וְעָשִׂינוּ עִמְּךָ
חֶסֶד”2583, וְנֶאֱמַר: “וַיַּרְאֵם אֶת־מְבוֹא הָעִיר”2584 – וּמַה חֶסֶד עָשׂוּ עִמּוֹ?
שֶׁכָּל־אוֹתָהּ הָעִיר הָרְגוּ לְפִי חָרֶב, וְאֶת־הָאִישׁ
וּמִשְׁפַּחְתּוֹ שִׁלֵּחוּ. “וַיֵּלֶךְ הָאִישׁ אֶרֶץ הַחִתִּים וַיִּבֶן
עִיר וַיִּקְרָא שְׁמָהּ לוּז”2585; – שָׁנוּ,
הִיא לוּז שֶׁצּוֹבְעִין בָּהּ תְּכֵלֶת, הִיא לוּז שֶׁבָּא סַנְחֵרִיב
וְלֹא בִלְבְּלָהּ, בָּא נְבוּכַדְנֶאצַּר וְלֹא הֶחֱרִיבָהּ, וְאַף
מַלְאַךְ־הַמָּוֶת אֵין לוֹ רְשׁוּת לַעֲבוֹר בָּהּ, אֶלָּא זְקֵנִים
שֶׁבָּהּ, בִּזְמַן שֶׁדַּעְתָּם קָצָה עֲלֵיהֶם2586 יוֹצְאִים חוּץ לַחוֹמָה וְהֵם מֵתִים. וַהֲלֹא דְבָרִים
קַל־וָחֹמֶר: וּמַה כְּנַעֲנִי זֶה, שֶׁלֹּא הָלַךְ בְּרַגְלָיו וְלֹא
דִבֶּר בְּפִיו, גָּרַם הַצָּלָה לוֹ וּלְזַרְעוֹ עַד סוֹף כָּל
הַדּוֹרוֹת, מִי שֶׁעוֹשֶׂה לְוָיָה בְּרַגְלָיו עַל־אַחַת כַּמָּה
וְכַמָּה.

בַּמָה הֶרְאָה לָהֶם? חִזְקִיָּה אָמָר: בְּפִיו עִקֵּם
לָהֶם. רַ' יוֹחָנָן אָמָר: בְּאֶצְבָּעוֹ הֶרְאָה לָהֶם. שָׁנִינוּ
כְדִבְרֵי רַבִּי יוֹחָנָן: בִּשְׁבִיל שֶׁכְּנַעֲנִי זֶה הֶרְאָה
בְאֶצְבָּעוֹ, גָּרַם הַצָּלָה לוֹ וּלְזַרְעוֹ עַד סוֹף כָּל־הַדּוֹרוֹת
(סוטה מו:).



שפא אָמַר רַ' יוֹחָנָן מִשּׁוּם רַ' מֵאִיר: כָּל שֶׁאֵינוֹ מְלַוֶּה וּמִתְלַוֶּה2587 כְּאִלּוּ
שׁוֹפֵךְ דָּמִים, שֶׁאִלְמָלֵי לִוּוּהוּ אַנְשֵׁי יְרִיחוֹ לֶאֱלִישָׁע
לֹא גֵרָה דֻבִּים בַּתִּינוֹקוֹת2588 (שם).



שפב אָמַר רַב יְהוּדָה אָמַר רַב: אִלְמָלֵי הִלְוָהוּ2589 יוֹנָתָן לְדָוִד שְׁתֵּי
כִכְּרוֹת לֶחֶם לֹא נֶהֶרְגָה נֹב עִיר הַכֹּהֲנִים, וְלֹא נִטְרַד
דּוֹאֵג הָאֲדוֹמִי, וְלֹא נֶהֱרַג שָׁאוּל וּשְׁלשֶׁת בָּנָיו (סנה'
קד.).




יז. פִּקּוּחַ־נֶפֶשׁ וְהַצָּלָתָהּ


שפג “לֹא תַעֲמֹד עַל־דַּם רֵעֶךָ”2590
– מִנַּיִן לְרוֹאֶה אֶת־חֲבֵרוֹ שֶׁהוּא טוֹבֵעַ
בַּנָּהָר אוֹ חַיָּה גוֹרַרְתּוֹ אוֹ לִסְטִים בָּאִים עָלָיו, שֶׁהוּא
חַיָּב לְהַצִּילוֹ? – תַּלְמוּד־לוֹמַר: “לֹא תַעֲמֹד עַל־דַּם רֵעֶךָ”;
מִנַּיִן לְרוֹדֵף אַחַר חֲבֵרוֹ לְהָרְגוֹ, שֶׁנִּתַּן לְהַצִּילוֹ
בְנַפְשׁוֹ2591? – תַּלְמוּד־לוֹמַר: “לֹא תַעֲמֹד עַל־דַּם רֵעֶךָ” (שם עג.).



שפד “מַה־תִּתְהַלֵּל בְּרָעָה הַגִּבּוֹר”2592 – אָמַר לוֹ דָוִד לְדוֹאֵג:
וְכִי מַה גְּבוּרָה הִיא, אָדָם רוֹאֶה אֶת־חֲבֵרוֹ עַל פִּי הַבּוֹר
וְדוֹחֲפוֹ בַבּוֹר, אוֹ רוֹאֶה אֶת־חֲבֵרוֹ עַל־רֹאשׁ הַגָּג וְדוֹחֲפוֹ –
זוֹ גְבוּרָה הִיא? אֶלָּא אֵימָתַי נִקְרָא גִבּוֹר – בְּשָׁעָה
שֶׁחֲבֵרוֹ בָא לִפּוֹל לַבּוֹר וְאוֹחֲזוֹ בְיָדוֹ שֶׁלֹּא יִפּוֹל, וְכֵן
מִי שֶׁרוֹאֶה חֲבֵרוֹ נוֹפֵל לַבּוֹר וּמַעֲלֵהוּ מִן הַבּוֹר (שו"ט
נב).



שפה לְפִיכָךְ נִבְרָא הָאָדָם יְחִידִי בָּעוֹלָם –
לְלַמֶּדְךָ, שֶׁכָּל הַמְאַבֵּד נֶפֶשׁ אַחַת מַעֲלֶה עָלָיו הַכָּתוּב
כְּאִלּוּ אִבֵּד עוֹלָם מָלֵא; וְכָל הַמְקַיֵּם נֶפֶשׁ אַחַת מַעֲלֶה
עָלָיו הַכָּתוּב כְּאִלּוּ קִיֵּם עוֹלָם מָלֵא (סנה' לז.; ירוש' שם פ“ד,
ה”ט).



שפו דִּינֵי מָמוֹנוֹת2593 – אָדָם נוֹתֵן מָמוֹן וּמִתְכַּפֵּר לו; דִּינֵי
נְפָשׁוֹת2594 – דָּמוֹ וְדַם זַרְעוֹתָיו
תְּלוּיִם בּוֹ עַד סוֹף הָעוֹלָם, שֶׁכֵּן מָצִינוּ בְּקַיִן שֶׁהָרַג
אֶת־אָחִיו. שֶׁנֶּאֱמַר: “דְּמֵי אָחִיךָ צֹעֲקִים”2595 – אֵינוֹ אוֹמֵר “דַּם אָחִיךָ”, אֶלָּא “דְּמֵי אָחִיךָ” –
דָּמוֹ וְדַם זַרְעוֹתָיו (שם).



שפז רָאָה תִינוֹק מְבַעְבֵּעַ2596 בַּנָּהָר וְאָמַר: לִכְשֶׁאֶחֱלוֹץ תְּפִלַּי אַצִּילֶנּוּ –
עִם כְּשֶׁהוּא חוֹלֵץ תְּפִלָּיו הוֹצִיא זֶה אֶת־נַפְשׁוֹ; רָאָה אִשָּׁה
טוֹבַעַת בַּנָּהָר וְאָמַר: לָאו דֶּרֶךְ־אֶרֶץ לְהִסְתַּכֵּל בָּהּ
וּלְהַצִּילָהּ – הֲרֵי זֶה חָסִיד שׁוֹטֶה (סוטה כא:; ירוש' שם פ“ג,
ה”ד).



שפח שְׁנַיִם שֶׁהָיוּ מְהַלְכִים בַּדֶּרֶךְ2597 וּבְיַד אֶחָד מֵהֶם קִיתוֹן2598 שֶׁל מָיִם, אִם שׁוֹתִים שְׁנֵיהֶם מֵתִים2599, וְאִם שׁוֹתֶה אֶחָד מֵהֶם מַגִּיעַ
לַיִּשּׁוּב – דָּרַשׁ בֶּן פְּטוּרָא: מוּטָב שֶׁיִּשְׁתּוּ שְׁנֵיהֶם
וְיָמוּתוּ וְאַל יִרְאֶה אֶחָד מֵהֶם בְּמִיתָתוֹ שֶׁל חֲבֵרוֹ. עַד
שֶׁבָּא רַ' עֲקִיבָא וְלִמֵּד: “וְחֵי אָחִיךָ
עִמָּךְ2600”2601 – חַיֶּיךָ קוֹדְמִים לְחַיֵּי חֲבֵרֶךָ (ב"מ סב.).



שפט הָאִשָּׁה שֶׁהִיא מְקַשָּׁה לֵילֵד – מְחַתְּכִין
אֶת־הַוָּלָד בְּמֵעֶיהָ וּמוֹצִיאִין אוֹתוֹ אֵבָרִים־אֵבָרִים, מִפְּנֵי
שֶׁחַיֶּיהָ קוֹדְמִים לְחַיָּיו; יָצָא רֻבּוֹ – אֵין נוֹגְעִין בּוֹ,
שֶׁאֵין דּוֹחִין נֶפֶשׁ מִפְּנֵי נָפֶשׁ2602 (אהל' פ“ז, מ”ו).



שצ “וְצִוָּה הַכֹּהֵן וּפִנּוּ אֶת־הַבַּיִת בְּטֶרֶם
יָבֹא הַכֹּהֵן לְרִאוֹת אֶת־הַנֶּגַע וְלֹא יִטְמָא כָּל־אֲשֶׁר
בַּבָּיִת”2603 – אָמַר רַ' מֵאִיר: וְכִי מַה
מְטַמֵּא לוֹ, אִם תֹּאמַר כְּלֵי־עֵצָיו וּבְגָדָיו וּמַתְּכוֹתָיו –
מַטְבִּילָם וְהֵם טְהוֹרִים, עַל מֶה חָסָה הַתּוֹרָה? – עַל כְּלֵי
חַרְסוֹ וְעַל פַּכּוֹ וְעַל תִּפְיוֹ2604.
אִם־כָּךְ חָסָה הַתּוֹרָה עַל מָמוֹנוֹ הַבָּזוּי, קַל־וָחֹמֶר עַל
מָמוֹנוֹ הֶחָבִיב; אִם כָּךְ עַל מָמוֹנוֹ, קַל־וָחֹמֶר עַל נֶפֶשׁ
בָּנָיו וּבְנוֹתָיו; אִם כָּךְ עַל שֶׁל רָשָׁע2605, קַל־וָחֹמֶר עַל שֶׁל צַדִּיק (נגע' פי“ב, מ”ה).



שצא שָׁנוּ רַבּוֹתֵינוּ: מְפַקְּחִין פִּקּוּחַ־נֶפֶשׁ2606 בְּשַׁבָּת, וְהַזָּרִיז
הֲרֵי זֶה מְשֻׁבָּח, וְאֵין צָרִיךְ לִטּוֹל רְשׁוּת
מִבֵּית־דִּין2607. הָא כֵיצַד? רָאָה תִינוֹק שֶׁנָּפַל לַיָּם, פּוֹרֵשׂ מְצוֹדָה2608 וּמַעֲלֵהוּ; רָאָה תִינוֹק שֶׁנָּפַל
לַבּוֹר2609, עוֹקֵר חֻלְיָא2610
וּמַעֲלֵהוּ; רָאָה שֶׁנִּנְעֲלָה דֶלֶת בִּפְנֵי תִינוֹק, שוֹבְרָהּ וּמוֹצִיאוֹ. מְכַבִּין וּמַפְסִיקִין2611 מִפְּנֵי הַדְּלֵקָה2612 בְּשַׁבָּת (יומא פד:).



שצב מְחַמִּין חַמִּין לְחוֹלֶה בְּשַׁבָּת עַל־יְדֵי גְדוֹלֵי יִשְׂרָאֵל2613 (שם; תוס' שם טז).



שצג שָׁנִינוּ, רַ' שִׁמְעוֹן בֶּן גַּמְלִיאֵל
אוֹמֵר: תִּינוֹק בֶּן יוֹמוֹ חַי מְחַלְּלִין עָלָיו אֶת־הַשַּׁבָּת;
אָמְרָה תוֹרָה: חַלֵּל עָלָיו שַׁבָּת אַחַת כְּדֵי שֶׁיִּשְׁמֹר
שַׁבָּתוֹת הַרְבֵּה; דָּוִד מֶלֶךְ יִשְׂרָאֵל מֵת אֵין מְחַלְּלִין
עָלָיו אֶת־הַשַּׁבָּת: כֵּוָן שֶׁמֵּת אָדָם, בָּטֵל מִן הַמִּצְוֹת.
וְזֶהוּ שֶׁאָמַר רַ' יוֹחָנָן: “בַּמֵּתִים חָפְשִׁי”2614 – כֵּוָן שֶׁמֵּת אָדָם נַעֲשֶׂה חָפְשִׁי מִן הַמִּצְוֹת (שבת
קנא:).



שצד שְׁאֵלָה זוֹ נִשְׁאֲלָה לִפְנֵי רַ' תַנְחוּם
אִישׁ נְוָי: מַהוּ לְכַבּוֹת אֶת־הַנֵּר לִפְנֵי הַחוֹלֶה בְּשַׁבָּת?
אָמַר: נֵר קְרוּיָה נֵר, וְנִשְׁמָתוֹ שֶׁל אָדָם קְרוּיָה
נֵר2615, מוּטָב תִּכְבֶּה נֵרוֹ שֶׁל בָּשָׂר וָדָם מִפְּנֵי נֵרוֹ שֶׁל הַקָּדוֹשׁ־בָּרוּךְ־הוּא (שבת ל.:).



שצה כְּבָר הָיוּ רַ' יִשְׁמָעֵאל וְרַבִּי עֲקִיבָא
וְרַ' אֶלְעָזָר בֶּן עֲזַרְיָה מְהַלְּכִים בַּדֶּרֶךְ וְלֵוִי
הַסָּרָד2616 וְרַ' יִשְׁמָעֵאל בְּנוֹ שֶׁל רַ'
אֶלְעָזָר בֶּן עֲזַרְיָה מְהַלְּכִים אַחֲרֵיהֶם, נִשְׁאֲלָה שְׁאֵלָה זוֹ
בִּפְנֵיהֶם: מִנַּיִן לְפִקּוּחַ־נֶפֶשׁ שֶׁדּוֹחֶה אֶת־הַשַּׁבָּת?
נַעֲנָה רַ' יִשְׁמָעֵאל וְאָמַר: “אִם בַּמַּחְתֶּרֶת יִמָּצֵא הַגַּנָּב
וְהֻכָּה וָמֵת אֵין לוֹ דָּמִים”2617 – וּמַה זֶּה שֶׁסָּפֵק עַל מָמוֹן2618 בָּא, סָפֵק עַל נְפָשׁוֹת2619 בָּא, וּשְׁפִיכוּת־דָּמִים
מְטַמְּאָה אֶת־הָאָרֶץ, וְגוֹרֶמֶת לַשְּׁכִינָה שֶׁתִּסְתַּלֵּק
מִיִּשְׂרָאֵל, נִתַּן לְהַצִּילוֹ בְנַפְשׁוֹ2620 – קַל וָחֹמֶר לְפִקּוּחַ־נֶפֶשׁ שֶׁדּוֹחֶה
אֶת־הַשַּׁבָּת.

נַעֲנָה רַ' עֲקִיבָא וְאָמַר: “וְכִי יָזִד אִישׁ עַל רֵעֵהוּ… מֵעִם מִזְבְּחִי תִּקָּחֶנּוּ לָמוּת”2621
– וּמַה זֶּה שֶׁסָּפֵק יֵשׁ מַמָּשׁ בִּדְבָרָיו2622 סָפֵק אֵין מַמָּשׁ בִּדְבָרָיו, וַעֲבוֹדָה חֲמוּרָה דּוֹחָה שַׁבָּת2623 – קַל־וָחֹמֶר לְפִקּוּחַ־נֶפֶשׁ שֶׁדּוֹחֶה אֶת
הַשַּׁבָּת.

נַעֲנָה רַ' אֶלְעָזָר בֶּן עֲזַרְיָה וְאָמַר: וּמַה
מִּילָה שֶׁאֵינָהּ אֶלָּא אֶחָד מִמָּאתַיִם וְאַרְבָּעִים וּשְׁמֹנָה
אֵבָרִים שֶׁבָּאָדָם דּוֹחָה אֶת־הַשַּׁבָּת2624 – קַל־וָחֹמֶר לְכָל־גּוּפוֹ שֶׁדּוֹחֶה אֶת־הַשַּׁבָּת.

רַ' יוֹסֵי הַגְּלִילִי אוֹמֵר: “אֶת – שַׁבְּתֹתַי תִּשְמֹרוּ”2625 – יָכוֹל לַכֹּל2626? תַּלְמוּד לוֹמַר: “אַךְ”2627 – חִלֵּק2628.



רַ' יוֹנָתָן בֶּן יוֹסֵף אוֹמֵר: “כִּי קֹדֶשׁ הִיא לָכֶם”2629 – מְסוּרָה הִיא בְיֶדְכֶם וְלֹא אַתֶּם מְסוּרִים בְּיָדָהּ.

רַ' שִׁמְעוֹן בֶּן מְנַסְיָא אוֹמֵר: “וְשָׁמְרוּ בְנֵי יִשְׂרָאֵל אֶת־הַשַּׁבָּת”2630 – אָמְרָה
תוֹרָה: חַלֵּל עָלָיו שַׁבָּת אַחַת כְּדֵי שֶׁיִּשְׁמֹר שַׁבָּתוֹת
הַרְבֵּה.

אָמַר רַב יְהוּדָה אָמַר שְׁמוּאֵל: אִלּוּ הָיִיתִי שָׁם
הָיִיתִי אוֹמֵר: – שֶׁלִּי יָפֶה מִשֶּׁלָהֶם: “וּשְׁמַרְתֶּם
אֶת־חֻקֹּתַי וְאֶת־מִשְפָּטַי אֲשֶׁר יַעֲשֶׂה אוֹתָם הָאָדָם וָחַי
בָּהֶם”2631 – וְלֹא שֶׁיָּמוּת בָּהֶם (יומא פה:; מכיל' כי תשא; ילק"ש שכז).




יח. בִּקּוּר חוֹלִים


שצו שָׁנִינוּ, בִּקּוּר־חוֹלִים אֵין לָהּ שִׁעוּר.
מָה אֵין לָהּ שִׁעוּר? סָבַר רַב יוֹסֵף לוֹמַר, אֵין שִׁעוּר
לְמַתַּן־שְׂכָרָהּ. וְכָל־מִצְוֹת כְּלוּם יֵשׁ שִׁעוּר
לְמַתַּן־שְׂכָרָן, וַהֲרֵי שָׁנִינוּ: הֱוֵי זָהִיר בְּמִצְוָה קַלָּה
כְּבַחֲמוּרָה, שֶׁאֵין אַתָּה יוֹדֵעַ מַתַּן־שְׂכָרָן שֶׁל מִצְוֹת?
אֶלָּא אָמַר אַבַּיֵּי: אֲפִלּוּ גָדוֹל אֵצֶל קָטָן2632. רָבָא אָמַר: אֲפִלּוּ מֵאָה פְעָמִים בַּיּוֹם.
אָמַר רַב אַחָא בַר חֲנִינָא: כָּל־הַמְבַקֵּר חוֹלֶה
נוֹטֵל אֶחָד מִשִּׁשִּׁים בְּחָליוֹ. אָמַר לוֹ אַבַּיֵּי לְרָבָא: אִם
כֵּן יִכָּנְסוּ שִׁשִּׁים וְיַעֲמִידוּהוּ2633? אָמַר לוֹ: כְּעִשּׂוּר שֶׁל רַבִּי2634 וּבְבֶן־גִּילוֹ2635 (נדר' לט:).



שצז אָמַר רַב הוּנָא: כָּל־מִי שֶׁמְּבַקֵּר
אֶת־הַחוֹלֶה פּוֹחֲתִין לוֹ אֶחָד מִשִּׁשִּׁים בְּחָלְיוֹ. הִקְשׁוּ
לְרַב הוּנָא: אִם כֵּן, יַעֲלוּ שִׁשִּׁים וְיֵרֵד עִמָּהֶם לַשּׁוּק?
אָמַר לָהֶם: וּבִלְבַד שֶׁיְהוּ אוֹהֲבִין כְּנַפְשׁוֹ. אַף־עַל־פִּי־כֵן
מַרְוִיחִין לוֹ2636 (ויק"ר לד).



שצח רַב חֶלְבּוֹ חָלָה, יָצָא רַב כָּהֲנָא
וְהִכְרִיז: רַב חֶלְבּוֹ חָלָה! לֹא הָיָה מִי שֶׁבָּא. אָמַר לָהֶם: לֹא
כָךְ הָיָה מַעֲשֶׂה בְּתַלְמִיד אֶחָד מִתַּלְמִידֵי רַ' עֲקִיבָא
שֶׁחָלָה, לֹא נִכְנְסוּ חֲכָמִים לְבַקְּרוֹ, וְנִכְנַס רַ' עֲקִיבָא
לְבַקְּרוֹ, וּבִשְׁבִיל שׁכִּבֵּד וְרִבֵּץ לְפָנָיו2637 חָיָה2638; אָמַר לוֹ: רַבִּי,
הֶחֱיִיתָנִי! יָצָא רַ' עֲקִיבָא וְדָרַשׁ: כָּל מִי שֶׁאֵין מְבַקֵּר
חוֹלִים כְּאִלּוּ שׁוֹפֵךְ דָּמִים.

כְּשֶׁבָּא רַב דִּימִי אָמַר: כָּל־הַמְבַקֵּר
אֶת־הַחוֹלֶה גּוֹרֵם לוֹ שֶׁיִּחְיֶה; וְכָל שֶׁאֵינוֹ מְבַקֵּר
אֶת־הַחוֹלֶה גּוֹרֵם לוֹ שֶׁיָּמוּת (נדר' לט, מ).



שצט אָמַר רַב עָנָן אָמַר רַב: מִנַּיִן
שֶׁהַשְּׁכִינָה סוֹעֶדֶת אֶת־הַחוֹלֶה, שֶׁנֶּאֱמַר: “יְיָ
יִסְעָדֶנּוּ עַל־עֶרֶשׂ דְּוָי”2639.

אָמַר רַ' אָבִין אָמַר רַב: מִנַּיִן שֶׁהַשְּׁכִינָה
שְׁרוּיָה לְמַעְלָה מִמִּטָּתוֹ שֶׁל חוֹלֶה, שֶׁנֶּאֱמַר: “יְיָ
יִסְעָדֶנּוּ עַל־עֶרֶשׂ דְּוָי”.

הַנִּכְנָס לְבַקֵּר אֶת־הַחוֹלֶה לֹא יֵשֵׁב עַל גַּבֵּי
מִטָּה וְלֹא עַל גַּבֵּי כִסֵּא וְלֹא עַל גַּבֵּי סַפְסָל, אֶלָּא
מִתְעַטֵּף וְיוֹשֵׁב עַל גַּבֵּי קַרְקַע, מִפְּנֵי שֶׁהַשְּׁכִינָה
שְׁרוּיָה לְמַעְלָה מִמִּטָּתוֹ שֶׁל חוֹלֶה (שם מ.; ע"י).



ת שָׁנוּ רַבּוֹתֵינוּ: הַנִּכְנָס לְבַקֵּר אֶת־הַחוֹלֶה בַּשַּׁבָּת, אוֹמֵר: “שַׁבָּת הִיא מִלִּזְעֹק2640
וּרְפוּאָה קְרוֹבָה לָבוֹא”; וְרַ' מֵאִיר אוֹמֵר: “יְכוֹלָה הִיא שֶׁתְּרַחֵם”2641; רַ' יְהוּדָה
אוֹמֵר: “הַמָּקוֹם יְרַחֵם עָלֶיךָ וְעַל חוֹלֵי יִשְׂרָאֵל”; רַ' יוֹסֵי
אוֹמֵר: “הַמָּקוֹם יְרַחֵם עָלֶיךָ בְּתוֹךְ חוֹלֵי
יִשְׂרָאֵל”2642. שֶׁבְנָא אִישׁ יְרוּשָׁלַיִם
בִּכְנִיסָתוֹ אוֹמֵר: “שָׁלוֹם”, וּבִיצִיאָתוֹ אוֹמֵר: “שַׁבָּת הִיא
מִלִּזְעֹק וּרְפוּאָה קְרוֹבָה לָבוֹא, וְרַחֲמָיו מְרֻבִּים, וְשִׁבְתוּ
בְשָׁלוֹם” (שבת יב).



תא רַ' יוֹסֵי בַר פַּרְטָא אוֹמֵר מִשּׁוּם רַ'
אֱלִיעֶזֶר: אֵין מְבַקְּרִין לֹא חוֹלֵי־מֵעַיִם וְלֹא חוֹלֵי־הָעַיִן
וְלֹא מִחוּשֵׁי־הָרֹאשׁ2643 (נדר' מא.).



תב אָמַר שְׁמוּאֵל: אֵין מְבַקְּרִין אֶת־הַחוֹלֶה אֶלָּא לְמִי שֶׁחֲלָצַתּוֹ חַמָּה2644 (שם).



תג רָבָא כְּשֶׁחָלָה – יוֹם רִאשׁוֹן אָמַר: לֹא
תְגַלּוּ לְשׁוּם אָדָם, שֶׁלֹּא יוּרַע מַזָּלִי; מִכָּאן וְאֵילַךְ
אָמַר: צְאוּ וְהַכְרִיזוּ בַשּׁוּק: “רָבָא חָלָה”! שׂוֹנְאַי יִשְׂמְחוּ
לִי, וְנֶאֱמַר: “בִּנְפֹל אוֹיִבְךָ אַל־תִּשְׂמָח… פֶּן־יִרְאֶה
יְיָ… וְהֵשִׁיב מֵעָלָיו אַפּוֹ”2645, וְאוֹהֲבַי יְבַקְשׁוּ עָלַי רַחֲמִים. (שם מ.; ע"י).




יט. קְבוּרַת־מֵתִים וְנִחוּם־אֲבֵלִים


תד “וְעָשִׂיתָ עִמָּדִי חֶסֶד וֶאֱמֶת… וּנְשָׂאתַנִי… וּקְבַרְתַּנִי2646”2647 – וְכִי יֵשׁ חֶסֶד שֶׁל
שֶׁקֶר? אָמַר לוֹ: אִם תַּעֲשֶׂה לִי חֶסֶד לְאַחַר מִיתָתִי הוּא “חֶסֶד
שֶׁל אֶמֶת”.

מְשַׁל הֶדְיוֹט אוֹמֵר: מִית בְּרֵיהּ דְּרָחֲמָךְ טְעוֹן, מִית רָחֲמָךְ פְּרוֹק2648 (מֵת בְּנוֹ שֶׁל אוֹהֲבֶךָ – שָׂא, מֵת אוֹהֲבֶךָ – פְּרוֹק) (ב"ר צו).



תה שָׁנוּ רַבּוֹתֵינוּ: הַמְעַצֵּם2649
עִם יְצִיאַת־הַנֶּפֶשׁ הֲרֵי זֶה שׁוֹפֵךְ דָּמִים.
מָשָׁל לְנֵר שֶׁכָּבָה וְהוֹלֶכֶת – אָדָם מַנִּיחַ אֶצְבָּעוֹ עָלֶיהָ
מִיָּד כָּבָתָה.

שָׁנִינוּ, רַ' שִׁמְעוֹן בֶּן גַּמְלִיאֵל אוֹמֵר:
הָרוֹצֶה שֶׁיִּתְעַצְּמוּ עֵינָיו שֶׁל מֵת, נוֹפֵחַ לוֹ יַיִן בְּחָטְמוֹ
וְנוֹתֵן שֶׁמֶן בֵּין רִיסֵי עֵינָיו2650 וְאוֹחֵז בִּשְׁנֵי גֻדְלֵי2651 רַגְלָיו וְהֵן מִתְעְצּמוֹת מֵאֲלֵיהֶן (שבת קנא:).



תו אָמַר רַ' יוֹחָנָן מִשּׁוּם רַ' שִׁמְעוֹן בֶּן יוֹחָי: מִנַּיִן לְמֵלִין2652 אֶת־מֵתוֹ
שֶׁעוֹבֵר עָלָיו בְּלֹא־תַעֲשֶׂה? תַּלְמוּד־לוֹמַר: “לֹא־תָלִין
נִבְלָתוֹ… כִּי־קָבוֹר תִּקְבְּרֶנּוּ”2653.

הֱלִינוֹ לִכְבוֹדוֹ: לְשַׁמֵּעַ עָלָיו עֲיָרוֹת2654, לְהָבִיא לוֹ מְקוֹנְנוֹת,
לְהָבִיא לוֹ אָרוֹן וְתַכְרִיכִים – אֵינוֹ עוֹבֵר עָלָיו; שֶׁכֹּל
הָעוֹשֶׂה2655 אֵינוֹ אֶלָּא לִכְבוֹדוֹ שֶׁל מֵת (סנה' מו: מז.).



תז אָמַר רַ' יוֹחָנָן מִשּׁוּם רַ' שִׁמְעוֹן בֶּן
יוֹחָי: רֶמֶז לִקְבוּרָה מִן הַתּוֹרָה מִנָּיִן? תַּלְמוּד־לוֹמַר:
“כִּי־קָבוֹר תִּקְבְּרֶנּוּ”2656.

אָמַר לוֹ שָׁבוֹר־מַלְכָּא2657 לְרַב חַמָּא: קְבוּרָה מִן הַתּוֹרָה מִנָּיִן? שָׁתַק וְלֹא
אָמַר לוֹ כְלוּם. אָמַר רַב אַחָא בַּר יַעֲקֹב: נִמְסַר הָעוֹלָם בְּיַד
טִפְּשִׁים! הָיָה צָרִיךְ לוֹמַר: “כִּי קָבוֹר”2658.

– שֶׁיַּעֲשֶׂה לוֹ אָרוֹן2659?

– “תִּקְבְּרֶנּוּ”2660?2661

– לֹא מַשְׁמַע לוֹ2662.

– וְיֹאמַר: מִשֶּׁנִּקְבְּרוּ צַדִּיקִּים2663?

– מִנְהָג בִּלְבָד2664!

– מִשֶּׁקָּבַר הַקָּדוֹשׁ־בָּרוּךְ־הוּא לְמשֶׁה?

– שֶׁלֹּא יְשַׁנֶּה מִן הַמִּנְהָג.

– “לֹא יִקָּבֵרוּ2665 וְלֹא־יִסְפְּדוּ לָהֶם”2666?

– כְּדֵי שֶׁיִּשְׁתַּנּוּ מִן הַמִּנְהָג (שם מו:).


––––––––


תח הַמּוֹצֵא מֵת־מִצְוָה2667 הֲרֵי זֶה מְטַפֵּל בּוֹ וְקוֹבְרוֹ בִמְקוֹמוֹ.

אָמַר רַ' עֲקִיבָא: כָּךְ הָיְתָה תְחִלַּת תַּשְׁמִישִׁי2668 לִפְנֵי חֲכָמִים: פַּעַם
אַחַת הָיִיתִי מְהַלֵּךְ בַּדֶּרֶךְ וּמָצָאתִי הָרוּג אֶחָד, וְהָיִיתִי
מְטַפֵּל בּוֹ בְּאַרְבַּעַת מִיל עַד שֶׁהֲבֵאתִיו לִמְקוֹם הַקְּבָרוֹת
וּקְבַרְתִּיו. וּכְשֶׁבָּאתִי אֵצֶל רַ' אֱלִיעֶזֶר וְאֵצֶל רַ'
יְהוֹשֻׁעַ אָמַרְתִּי לָהֶם אֶת־הַדָּבָר. אָמְרוּ לִי:
עַל־כָּל־פְּסִיעָה וּפְסִיעָה שֶׁהָיִיתָ פוֹסֵעַ2669 מַעֲלִין עָלֶיךָ כְּאִלּוּ שָׁפַכְתָּ
דָּמִים2670. דַּנְתִּי קַל־וָחֹמֶר בְּעַצְמִי:
וּמָה אִם עַכְשָׁו שֶׁנִּתְכַּוַּנְתִּי לִזְכוּת נִתְחַיַּבְתִּי –
בְּשָׁעָה שֶׁלֹּא נִתְכַּוַּנְתִּי עַל־אַחַת כַּמָּה וְכַמָּה.
בְּאוֹתָהּ שָׁעָה לֹא זַזְתִּי מִלְּשַׁמֵּשׁ חֲכָמִים (ירוש' נז' פ“ז,
ה”א; שמח' ד).


––––––––


תט שָׁנוּ רַבּוֹתֵינוּ: מְבַטְּלִין תַּלְמוּד־תּוֹרָה לְהוֹצָאַת הַמֵּת2671.

אָמְרוּ עָלָיו עַל רַ' יְהוּדָה בְרַ' אִלְעַאי, שֶׁהָיָה
מְבַטֵּל תַּלְמוּד־תּוֹרָה לְהוֹצָאַת הַמֵּת. בַּמֶּה דְּבָרִים
אֲמוּרִים: כְּשֶׁאֵין עִמּוֹ כָּל־צָרְכּוֹ2672, אֲבָל יֵשׁ עִמּוֹ כָּל־צָרְכּוֹ אֵין מְבַטְּלִין. וְכַמָּה
כָּל־צָרְכּוֹ? אָמַר רַב שְׁמוּאֵל בַּר אִינִי מִשְּׁמוֹ שֶׁל רַב:
שְׁנֵים־עָשָׂר אֶלֶף אִישׁ וְשִׁשָּׁה אֲלָפִים שׁוֹפָרוֹת. עֻלָּא אָמַר:
כְּגוֹן שֶׁחוֹצְצִים2673 בְּנֵי־אָדָם מִשַׁעַר
הָעִיר עַד הַקָּבֶר. רַב שֵׁשֶׁת, וְיֵשׁ אוֹמְרִים רַ' יוֹחָנָן, אָמַר:
נְטִילָתָהּ2674 כִּנְתִינָתָהּ2675, מַה־נְּתִינָתָהּ בְּשִׁשִּׁים רִבּוֹא אַף נְטִילָתָהּ בְּשִׁשִּׁים רִבּוֹא.

וּבַמֶּה דְּבָרִים אֲמוּרִים? לְמִי שֶׁקָּרָא וְשָׁנָה, אֲבָל לְמִי שֶׁהִשְׁנָה2676 – אֵין לוֹ שִׁעוּר2677 (כת' יז.).



תי שָׁנוּ רַבּוֹתֵינוּ: “וְכָבוֹד עָשׂוּ־לוֹ בְמוֹתוֹ”2678 – זֶה חִזְקִיָּה מֶלֶךְ
יְהוּדָה, שֶׁיָצְאוּ לְפָנָיו שְׁלשִׁים וְשִׁשָּׁה אֶלֶף
חֲלוּצֵי־כָתֵף2679 – דִּבְרֵי רַ' יְהוּדָה.
אָמַר לוֹ רַ' נְחֶמְיָה: וַהֲלֹא לִפְנֵי אַחְאָב עָשׂוּ כֵן? אֶלָּא
שֶׁהִנִּיחוּ סֵפֶר־תּוֹרָה עַל מִטָּתוֹ וְאָמְרוּ: קִיֵּם זֶה מַה
שֶׁכָּתוּב בָּזֶה (ב"ק יז.).



תיא אָמַר רַב יְהוּדָה אָמַר רַב: הָרוֹאֶה
אֶת־הַמֵּת וְאֵינוֹ מְלַוֵּהוּ עוֹבֵר מִשּׁוּם “לֹעֵג
לָרָשׁ2680 חֵרֵף עוֹשֵׂהוּ”2681. וְאִם לִוָּהוּ מַה שְּׂכָרוֹ? אָמַר רַב אַסִּי: עָלָיו
הַכָּתוּב אוֹמֵר: “מַלְוֵה יְיָ חוֹנֵן דָּל”2682 – “וּמְכַבְּדוֹ חֹנֵן אֶבְיוֹן”2683 (בר' יח; ע"י).


––––––––


תיב שָׁנוּ רַבּוֹתֵינוּ: הַמּוֹלִיךְ עֲצָמוֹת2684 מִמָּקוֹם לְמָקוֹם הֲרֵי זֶה לֹא יִתְּנֵם בְּדִיסַקְיָא2685 וְיִתְּנֵם
עַל־גַּבֵּי חֲמוֹר וְיִרְכַּב עֲלֵיהֶם, מִפְּנֵי שֶׁנּוֹהֵג בָּהֶם
מִנְהַג בִּזָּיוֹן. וְאִם הָיָה מִתְיָרֵא מִפְּנֵי נָכְרִים אוֹ מִפְּנֵי
לִסְטִים – מֻתָּר. וּכְדֶרֶךְ שֶׁאָמְרוּ בַעֲצָמוֹת כָּךְ אָמְרוּ
בְּסֵפֶר־תּוֹרָה (שם; ע"י).



תיג אָמַר רַב אַחָא בַּר חֲנִינָא: אֵין קוֹבְרִין
רָשָׁע אֵצֶל צַדִּיק; וּכְשֵׁם שֶׁאֵין קוֹבְרִין רָשָׁע אֵצֶל צַדִּיק
כָּךְ אֵין קוֹבְרִין רָשָׁע חָמוּר אֵצֶל רָשָׁע קַל (סנה' מז.).



תיד שָׁנִינוּ, לֹא יְהַלֵּךְ אָדָם
בְּבֵית־הַקְּבָרוֹת וּתְפִלִּין בְּרֹאשׁוֹ וְסֵפֶר־תּוֹרָה בִזְרוֹעוֹ
וְקוֹרֵא; וְאִם עוֹשֶׂה כֵּן עוֹבֵר מִשּׁוּם “לֹעֵג לָרָשׁ2686
חֵרֵף עֹשֵׂהוּ”2687 (בר' יח.).



תטו רַ' חִיָּא וְרַ' יוֹנָתָן הָיוּ מְהַלְּכִים
בְּבֵית־הַקְּבָרוֹת וְהָיוּ נִגְרָרוֹת צִיצִיּוֹתָיו שֶׁל רַ' יוֹנָתָן,
אָמַר לוֹ רַ' חִיָּא: הַגְבִּיהֵן, כְּדֵי שֶלֹּא
יֹאמְרוּ2688: לְמָחָר בָּאִים אֶצְלֵנוּ
וְעַכְשָׁו מְחָרְפִין אוֹתָנוּ. אָמַר לוֹ: וְכִי יוֹדְעִים הֵם
כָּל־כָּךְ? הֲרֵי נֶאֱמַר: “וְהַמֵּתִים אֵינָם יוֹדְעִים
מְאוּמָה”2689. אָמַר לוֹ: אִם קָרִיתָ לֹא
שָׁנִיתָ, אִם שָׁנִיתָ לֹא שִׁלַּשְׁתָּ וְאִם שִׁלַּשְׁתָּ לֹא פֵרְשׁוּ
לְךָ יָפֶה: “כִּי הַחַיִּים יוֹדְעִים שֶׁיָּמֻתוּ”2690
– אֵלּוּ צַדִּיקִים2691,
שֶׁבְּמִיתָתָם קְרוּיִם חַיִּים; “וְהַמֵּתִים אֵינָם יוֹדְעִים
מְאוּמָה”2692 – אֵלּוּ רְשָׁעִים, שֶׁבְּחַיֵּיהֶם קְרוּיִם מֵתִים (שם; ע"י).



תטז אָמַר רַ' יִצְחָק: כָּל־הַמְסַפֵּר אַחֲרֵי
הַמֵּת כְּאִלּוּ מְסַפֵּר אַחֲרֵי הָאָבֶן. יֵשׁ אוֹמְרִים: מִפְּנֵי
שֶׁאֵינָם יוֹדְעִים; וְיֵשׁ אוֹמְרִים: יוֹדְעִים – וְלֹא אִכְפַּת
לָהֶם2693.

– אִינִי2694!? וַהֲלֹא אָמַר
רַב פַּפָּא: מַעֲשֶׂה בְּאֶחָד שֶׁהָיָה מְסַפֵּר אַחֲרֵי מִטָּתוֹ שֶׁל
שְׁמוּאֵל וְנָפְלָה קוֹרָה מִן הַגָּג וּפָצְעָה אֶת־מֹחוֹ?

– תַּלְמִיד חָכָם שׁוֹנֶה2695! שֶׁהַקָּדוֹשׁ־בָּרוּךְ־הוּא תוֹבֵעַ כְּבוֹדוֹ2696 (בר' יט.).



תיז אַמְגּוֹשִׁי2697 אֶחָד הָיָה מְחַטֵּט מֵתִים2698. כְּשֶׁהִגִּיעַ
לְקִבְרוֹ שֶׁל רַב טוֹבִי בַּר מַתְנָה תְּפָסוֹ רַב טוֹבִי בִזְקָנוֹ.
בָּא אַבַּיֵּי וְאָמַר לוֹ: בְּבַקָּשָׁה מִמְךָ, הַנִּיחֵהוּ. לְשָׁנָה
אַחֶרֶת חָזַר וּבָא הָאַמְגּוֹשִׁי. תְּפָסוֹ בִזְקָנוֹ. בָּא אַבַּיֵּי;
לֹא הִנִּיחוֹ עַד שֶׁהֵבִיאוּ מִסְפָּרַיִם וְגָזְזוּ זְקָנוֹ (ב"ב
נח.).


––––––––


תיח שָׁנִינוּ, בָּרִאשׁוֹנָה הָיְתָה הוֹצָאַת הַמֵּת קָשָׁה לִקְרוֹבָיו2699 יוֹתֵר מִמִּיתָתוֹ, עַד
שֶׁהָיוּ מַנִּיחִין אוֹתוֹ וּבוֹרְחִין. עַד שֶׁבָּא רַבָּן גַּמְלִיאֵל
וְנָהַג קַלּוּת בְּעַצְמוֹ וְהוֹצִיאוּהוּ בִּכְלֵי־פִשְׁתָּן, וְנָהֲגוּ
כָל־הָעָם אַחֲרָיו לְהוֹצִיא בִכְלֵי־פִשְׁתָּן.

אָמַר רַב פַּפָּא: וְעַכְשָׁו נוֹהֵג הָעוֹלָם אֲפִלּוּ בִצְדָרָא בֶּן־זוּז2700 (כת' ח:).



תיט כָּל־הַמַּרְבֶּה כֵלִים2701 עַל הַמֵּת הַרֵי זֶה עוֹבֵר מִשּׁוּם “בַּל תַּשְׁחִית” –
דִּבְרֵי רַ' מֵאִיר. רַ' אֶלְעָזָר בַּר צָדוֹק אוֹמֵר:
מְנַוְּלוֹ2702. רַבָּן גַּמְלִיאֵל אוֹמֵר: מַרְבֶּה עָלָיו רִמָּה (שמח' ט).



תכ אָמַר לָהֶם רַ' יַנַּאי לְבָנָיו: בָּנָי, אַל
תִּקְבְּרוּנִי לֹא בְכֵלִים לְבָנִים וְלֹא בְכֵלִים שְׁחוֹרִים; לְבָנִים
– שֶׁמָּא לֹא אֶזְכֶּה2703 וְאֶהְיֶה כְּחָתָן
בֵּין הָאֲבֵלִים; שְׁחוֹרִים – שֶׁמָּא אֶזְכֶּה וְאֶהְיֶה כְּאָבֵל בֵּין
הַחֲתָנִים, אֶלָּא בְּכֵלִים הָאוֹלְיָרִים2704 הַבָּאִים מִמְּדִינַת־הַיָּם (שבת קיד.).



תכא רַ' יוֹחָנָן, כְּשֶׁהָיָה מִסְתַּלֵּק מִן
הָעוֹלָם, אָמַר לְאוֹתָם שֶׁהָיוּ צְרִיכִים לְהִטַּפֵּל בִּקְבוּרָתוֹ:
קִבְרוּ אוֹתִי בְּכֵלִים צְבוּעִים, לֹא לְבָנִים וְלֹא שְׁחוֹרִים,
שֶׁאִם אֶעֱמוֹד בֵּין הַצַּדִּיקִים לֹא אֵבוֹש, וְאִם אֶעֱמוֹד בֵּין
הָרְשָׁעִים לֹא אֶכָּלֵם.

רַ' יֹאשִׁיָּהּ, כְּשֶׁהָיָה נִפְטָר מִן הָעוֹלָם, אָמַר
לְמִי שֶׁעוֹמֵד עָלָיו: קִרְאוּ לִי לְתַלְמִידָי; אָמַר לָהֶם: קִבְרוּ
אוֹתִי בְּכֵלִים לְבָנִים מְגֹהָצִים. אָמְרוּ לוֹ: וְכִי אַתָּה טוֹב
מֵרַבֶּךָ2705? אָמַר לָהֶם: שֶׁאֵינִי בוֹשׁ בְּמַעֲשַׂי2706 לְהַקְבִּיל פְּנֵי בוֹרְאִי (ירוש' כלא' פ“ט, ה”ד; ב“ר צו; תנח' ויחי; תנה”ק).


––––––––


תכב שָׁנוּ רַבּוֹתֵינוּ: בָּרִאשׁוֹנָה הָיוּ מְגַלִּין פְּנֵי עֲשִׁירִים2707 וּמְכַסִּין
פְּנֵי עֲנִיִּים, מִפְּנֵי שֶׁהָיוּ מֻשְׁחָרִין פְּנֵיהֶם מִפְּנֵי
בַצֹּרֶת2708, וְהָיוּ עֲנִיִּים
מִתְבַּיְּשִּׁים – הִתְקִינוּ שֶׁיְהוּ מְכַסִּין פְּנֵי הַכֹּל, מִפְּנֵי
כְבוֹדָם שֶׁל עֲנִיִּים.

בָּרִאשׁוֹנָה הָיוּ מוֹצִיאִין עֲשִׁירִים בְּדַרְגָּשׁ2709 וַעֲנִיִּים בִּכְלִיבָה2710, וְהָיוּ עֲנִיִּים
מִתְבַּיְּשִׁים – הִתְקִינוּ שֶׁיְהוּ הַכֹּל מוֹצִיאִין בִּכְלִיבָה,
מִפְּנֵי כְּבוֹדָם שֶׁל עֲנִיִּים.

בָּרִאשׁוֹנָה הָיוּ מַנִּיחִין אֶת־הַמֻּגְמָר2711 תַּחַת חוֹלֵי־מֵעַיִם
מֵתִים, וְהָיוּ חוֹלֵי־מֵעַיִם חַיִּים מִתְבַּיְּשִׁים – הִתְקִינוּ
שֶׁיְהוּ מַנִּיחִין תַּחַת הַכֹּל, מִפְּנֵי כְבוֹדָם שֶׁל חוֹלֵי־
מֵעַיִם חַיִּים (מו"ק כז).



תכג אָמַר רַ' יְהוּדָה: בִּיהוּדָה בָּרִאשׁוֹנָה לֹא הָיוּ פוֹחֲתִין מִשִּׁבְעָה מַעֲמָדוֹת וּמוֹשָׁבוֹת2712 לַמֵּת, כְּגוֹן: עִמְדוּ, יְקָרִים, עֲמֹדוּ! שְׁבוּ, יְקָרִים,
שֵׁבוּ! (ב"ב ק:).



תכד שָׁנוּ רַבּוֹתֵינוּ: בָּרִאשׁוֹנָה הָיוּ אֲבֵלִים עוֹמְדִים2713 וְכָל־הָעָם עוֹבְרִים2714; וְהָיוּ שְׁתֵּי מִשְׁפָּחוֹת2715 בִּירוּשָׁלַיִם מִתְגָּרוֹת
זוֹ בְזוֹ, זֹאת אוֹמֶרֶת: “אֲנִי עוֹבֶרֶת תְּחִלָּה”, וְזֹאת אוֹמֶרֶת:
“אֲנִי עוֹבֶרֶת תְּחִלָּה” – הִתְקִינוּ, שֶׁיִּהְיוּ הָעָם עוֹמְדִים
וַאֲבֵלִים עוֹבְרִים (סנה' יט.).



תכה שָׁנוּ רַבּוֹתֵינוּ: בָּרִאשׁוֹנָה הָיוּ מוֹלִיכִין2716 בְּבֵית הָאֵבֶל עֲשִׁיִרים בִּקְלָתוֹת2717 שֶׁל כֶּסֶף וְשֶׁל זָהָב וַעֲנִיִּים בְּסַלֵּי נְצָרִים2718 שֶׁל עֲרָבָה קְלוּפָה2719, וְהָיוּ עֲנִיִּים
מִתְבַּיְּשִׁים – הִתְקִינוּ שֶׁיְהוּ הַכֹּל מְבִיאִין בְּסַלֵּי
נְצָרִים שֶׁל עֲרָבָה קְלוּפָה, מִפְּנֵי כְבוֹדָם שֶׁל עֲנִיִּים.

בָּרִאשׁוֹנָה הָיוּ מַשְׁקִין2720 בְּבֵית הָאָבֵל עֲשִׁירִים בִּזְכוּכִית לְבָנָה וַעֲנִיִּים
בִּזְכוּכִית צְבוּעָה2721, וְהָיוּ עֲנִיִּים
מִתְבַּיְּשִׁים – הִתְקִינוּ שֶׁיְהוּ הַכֹּל מַשְׁקִין בִּזְכוּכִית
צְבוּעָה, מִפְּנֵי כְבוֹדָם שֶׁל עֲנִיִּים (מו"ק כז.).



תכו שָׁנוּ, עֲשָׂרָה כוֹסוֹת תִּקְּנוּ חֲכָמִים בְּבֵית הָאָבֵל2722: שְׁלשָׁה קֹדֶם אֲכִילָה, כְּדֵי לִפְתּוֹחַ אֶת־בְּנֵי־מֵעָיו2723;
שְׁלשָׁה בְּתוֹךְ אֲכִילָה, כְּדֵי לִשְׁרוֹת אֲכִילָה שֶׁבְּמֵעָיו;
וְאַרְבָּעָה לְאַחַר הָאֲכִילָה: אֶחָד כְּנֶגֶד
“הַזָּן”2724, וְאֶחָד כְּנֶגֶד “בִּרְכַּת
הָאָרֶץ”, וְאֶחָד כְּנֶגֶד “בּוֹנֶה יְרוּשָׁלַיִם”, וְאֶחָד כְּנֶגֶד
“הַטּוֹב וְהַמֵּטִיב”. הוֹסִיפוּ עֲלֵיהֶם אַרְבָּעָה: אֶחָד כְּנֶגֶד
חַזָּנֵי הָעִיר2725, וְאֶחָד כְּנֶגֶד פַּרְנְסֵי הָעִיר2726, וְאֶחָד כְּנֶגֶד בֵּית הַמִּקְדָּשׁ2727, וְאֶחָד כְּנֶגֶד רַבָּן גַּמְלִיאֵל2728. הִתְחִילוּ שׁוֹתִים וּמִשְׁתַּכְּרִים – הֶחֱזִירוּ הַדָּבָר לְיָשְׁנוֹ2729 (כת' ח; שמחות פי"ד).



תכז מַעֲשֶׂה בְּאֶחָד מִגְּדוֹלֵי כָבוּל2730 שֶׁהָיָה מַשִּׂיא אֶת־בְּנוֹ,
בָּרְבִיעִי זִמֵּן אֶצְלוֹ אוֹרְחִים, מִשֶּׁאָכְלוּ וְשָׁתוּ וְהֵיטִיבוּ
אֶת־לִבָּם אָמַר לִבְנוֹ: עֲלֵה לָעֲלִיָּה וְהָבֵא לָנוּ יַיִן טוֹב
מֵחָבִית פְּלוֹנִית. כֵּוָן שֶׁעָלָה הִכִּישׁוֹ2731 נָחָשׁ וָמֵת. הִמְתִּין לוֹ לֵירֵד וְלֹא יָרָד, אָמַר: אֶעֱלֶה
וְאֶרְאֶה מַה טִּיבוֹ שֶׁל בְּנִי. עָלָה וּמְצָאוֹ שֶׁהִכִּישׁוֹ נָחָשׁ
וּמֵת וּמוּטַל בֵּין הֶחָבִיּוֹת. מֶה עָשָׂה? הִמְתִּין עַד שֶׁגָּמְרוּ
הָאוֹרְחִים אֶת סְעֻדָּתָם. כְּשֶׁהִגִּיעוּ לְבָרֵךְ, אָמַר לָהֶם:
רַבּוֹתַי, לֹא לְבָרֵךְ אֶת־בְּנִי בִּרְכַּת־חֲתָנִים בָּאתֶם, אֶלָּא
בָּרְכוּ עָלָיו בִּרְכַּת אֲבֵלִים; לֹא לְהַכְנִיס אֶת־בְּנִי לַחֻפָּה
בָּאתֶם – בֹּאוּ וְהַכְנִיסוּהוּ לַקָּבֶר. הִפְטִיר עָלָיו2732
רַ' זַכַּאי אִישׁ כָּבוּל: “לִשְׂחוֹק אָמַרְתִּי מְהוֹלָל וּלְשִׂמְחָה מַה־זֹה עֹשָׂה”2733 (ויק“ר כ; קה”ר ב).



תכח “וַיָּזֶד יַעֲקֹב נָזִיד וַיָּבֹא עֵשָׂו מִן־הַשָּׂדֶה וְהוּא עָיֵף”2734 – אוֹתו
הַיּוֹם נִפְטַר אַבְרָהָם אָבִינוּ מִן הָעוֹלָם וְעָשָׂה יַעֲקֹב
אָבִינוּ תַּבְשִׁיל שֶׁל עֲדָשִׁים לְנַחֵם אֶת־יִצְחָק אָבִיו. וְלָמָּה
שֶׁל עֲדָשִׁים? אָמְרוּ בְמַעֲרָבָא מִשְּׁמוֹ שֶׁל רַבָּה בַר מָרִי: מָה
עֲדָשָׁה זוֹ אֵין לָהּ פֶּה, אַף אָבֵל אֵין לוֹ פֶּה2735; דָּבָר אַחֵר: מָה עֲדָשָׁה זוֹ מְגֻלְגֶּלֶת, אַף אֲבֵלוּת
מְגַלְגֶּלֶת וּמַחֲזֶרֶת עַל בָּאֵי הָעוֹלָם2736 (ב"ב טז:).


––––––––


תכט אָמְרוּ מִשּׁוּם בַּר קַפָּרָא: כָּל־הַמּוֹרִיד
דְּמָעוֹת עַל אָדָם כָּשֵׁר הַקָּדוֹשׁ־בָּרוּךְ־הוּא סוֹפְרָן
וּמַנִּיחָן בְּבֵית־גְּנָזָיו2737 (שבת קח:).



תל רַ' יְהוּדָה אוֹמֵר: אֲפִלּוּ עָנִי שֶׁבְּיִשְׂרָאֵל לֹא יִפְחוֹת2738 מִשְּׁנֵי חֲלִילִין וּמְקוֹנֶנֶת2739 (כת' מו:).



תלא נָשִׁים בְּמוֹעֵד2740 מְעַנּוֹת2741 אֲבָל לֹא מְטַפְּחוֹת2742. רַ' יִשְׁמָעֵאל אוֹמֵר:
הַסְּמוּכוֹת לַמִּטָּה מְטַפְּחוֹת; בְּרָאשֵׁי־חֳדָשִׁים, בַּחֲנֻכָּה
וּבְפוּרִים מְעַנּוֹת וּמְטַפְּחוֹת; בָּזֶה וָזֶה לֹא
מְקוֹנְנוֹת.

אֵיזֶהוּ עִנּוּי2743?
שֶׁכֻּלָּן עוֹנוֹת כְּאֶחָת; קִינָה – שֶׁאַחַת מְדַבֶּרֶת וְכֻלָּן
עוֹנוֹת אַחֲרֶיהָ.

מֶה הָיוּ אוֹמְרוֹת? אָמַר רָבָא: נְשֵׁי שְׁכַנְצִיב2744 אָמְרוּ כָךְ:

אוֹי לַהוֹלֵךְ2745, אוֹי לַצָּעַר2746!

הִתְעַטְּפוּ וְהִתְכַּסּוּ, הָרִים2747, שֶׁבֶּן־נְשִׂיאִים וּבֶן־גְּדוֹלִים הוּא!

שְׁאוֹל – אִצְטְלִית שֶׁל מִילַת2748 לְבֶן־גְּדוֹלִים שֶׁכָּלְתָּה צֵידָתוֹ (מו"ק כח:).



תלב שָׁנִינוּ, כְּשֵׁם שֶׁנִּפְרָעִין מִן הַמֵּתִים2749 כָּךְ נִפְרָעִין מִן הַסַּפְדָּנִים וּמִן הָעוֹנִים אַחֲרֵיהֶם2750 (ב"ר סב.).



תלג בִּירוּשָׁלַיִם הָיוּ אוֹמְרִים: עֲשֵׂה לִפְנֵי מִטָּתֶךָ2751, וּבִיהוּדָה הָיוּ אוֹמְרִים:
עֲשֵׂה לְאַחַר מִטָּתֶךָ; שֶׁבִּירוּשָׁלַיִם לא הָיוּ אוֹמְרִים לִפְנֵי
מִטָּתוֹ שֶׁל מֵת אֶלָּא דְבָרִים שֶׁיֶּשׁ־בּוֹ2752, וְאַחַר הַמִּטָּה הָיוּ אוֹמְרִים בֵּין דְּבָרִים
שֶׁיֶּשׁ־בּוֹ, בֵּין דְּבָרִים שֶׁאֵין בּוֹ; וּבִיהוּדָה, לִפְנֵי
הַמִּטָּה הָיוּ אוֹמְרִים דְּבָרִים שֶׁיֶּשׁ־בּוֹ וּדְבָרִים שֶׁאֵין
בּוֹ; הַמְהַלְּכִים אַחַר הַמִּטָּה לֹא הָיוּ עוֹנִים אַחֲרֵיהֶם
וְאוֹמְרִים אֶלָּא דְבָרִים שֶׁיֶּשׁ־בּוֹ (שמח' ג).



תלד שָׁנוּ רַבּוֹתֵינוּ: הָעוֹסְקִים בְּהֶסְפֵּד,
בִּזְמַן שֶׁהַמֵּת מוּטָל לִפְנֵיהֶם נִשְׁמָטִים אֶחָד־אֶחָד
וְקוֹרִין2753; אֵין הַמֵּת מוּטָל לִפְנֵיהֶם הֵם יוֹשְׁבִין וְקוֹרִין, הוּא יוֹשֵׁב וְדוֹמֵם2754. הֵם עוֹמְדִים וּמִתְפַּלְלִים וְהוּא עוֹמֵד וּמַצְדִּיק
עָלָיו אֶת־הַדִּין וְאוֹמֵר: רִבּוֹן הָעוֹלָמִים! הַרְבֵּה חָטָאתִי
לְפָנֶיךָ וְלֹא נִפְרַעְתָּ מִמֶּנִּי אֶחָד מִנִּי אָלֶף; יְהִי רָצוֹן
מִלְּפָנָיךָ, יְיָ אֱלֹהֵינוּ, שֶׁתִּגְדּוֹר פִּרְצוֹתֵינוּ וּפִרְצוֹת
כָּל־עַמְּךָ בֵּית יִשְׂרָאֵל בְּרַחֲמִים.

אָמַר אַבַּיֵּי: לֹא צָרִיךְ אָדָם לוֹמַר כָּךְ2755, שֶׁשָּׁנוּ מִשְּׁמוֹ שֶׁל רַ' יוֹסֵי: לְעוֹלָם אַל־יִפְתַּח אָדָם פִּיו לַשָּׂטָן (בר' יט.).


––––––––


תלה רַ' שִׁמְעוֹן בֶּן אֶלְעָזָר אוֹמֵר:
אַל־תְּנַחֵם [אֶת־חֲבֵרְךָ] בְּשָׁעָה שֶׁמֵּתוֹ מוּטָל
לְפָּנָיו2756 (אב' ד).



תלו רַב חִיָּא בַּר אַבָּא מְלַמְּדוֹ שֶׁל בֶּן
רֵישׁ לָקִישׁ הָיָה. מֵת לוֹ תִּינוֹק. יוֹם רִאשׁוֹן לֹא הָלַךְ אֶצְלוֹ.
לְמָחָר הוֹלִיךְ עִמּוֹ אֶת־יְהוּדָה בַר נַחֲמָנִי
מְתֻרְגְּמָנוֹ2757, אָמַר לוֹ2758: עֲמוֹד וֶאֱמוֹר דָּבָר כְּנֶגֶד
הַתִּינוֹק. פָּתַח וְאָמַר: “וַיַּרְא יְיָ וַיִּנְאָץ מִכַּעַס בָּנָיו
וּבְנֹתָיו”2759 – דּוֹר שֶׁאָבוֹת מְנַאֲצִים
לְהַקָּדוֹשׁ־בָּרוּךְ־הוּא כּוֹעֵס עַל בְּנֵיהֶם וְעַל בְּנוֹתֵיהֶם
וּמֵתִים כְּשֶׁהֵם קְטַנִּים2760. (בָּא
לְנַחֲמוֹ וּמְצַעֵר אוֹתוֹ? אֶלָּא כָּךְ אָמַר: חָשׁוּב אַתָּה
לְהִתָּפֵס עַל עֲוֹן הַדּוֹר).

אָמַר לוֹ: עֲמוֹד וְאֱמוֹר דָּבָר כְּנֶגֶד שִׁבְחוֹ שֶׁל
הַקָּדוֹשׁ־בָּרוּךְ־הוּא. פָּתַח וְאָמַר: הָאֵל הַגָּדוֹל בְּרֹב
גָּדְלוֹ, אַדִּיר וְחָזָק בְּרֹב נוֹרָאוֹת, מְחַיֶּה מֵתִים
בְּמַאֲמָרוֹ, עוֹשֶׂה גְדוֹלוֹת עַד אֵין חֵקֶר וְנִפְלָאוֹת עַד אֵין
מִסְפָּר. בָּרוּךְ אַתָּה יְיָ מְחַיֵּה הַמֵּתִים.

אָמַר לוֹ: עֲמוֹד וֶאֱמוֹר דָּבָר כְּנֶגֶד אֲבֵלִים.
פָּתַח וְאָמַר: אַחֵינוּ הַמְיֻגָּעִים, הַמְדֻכָּאִים בָּאֵבֶל הַזֶּה!
תְּנוּ לְבַבְכֶם לַחְקוֹר אֶת־זֹאת2761; זֹאת הִיא עוֹמֶדֶת לָעַד2762, נָתִיב הוּא מִשֵּׁשֶת יְמֵי בְרֵאשִׁית. רַבִּים שָׁתוּ2763, רַבִּים
יִשְׁתּוּ, כְּמִשְׁתֵּה רִאשׁוֹנִים כָּךְ מִשְׁתֵּה אַחֲרוֹנִים.
אַחֵינוּ, בַּעַל נֶחָמוֹת יְנַחֵם אֶתְכֶם! בָּרוּךְ מְנַחֵם
אֲבֵלִים.

אָמַר לוֹ: עֲמוֹד וֶאֱמוֹר דָּבָר כְּנֶגֶד מְנַחֲמֵי אֲבֵלִים. פָּתַח וְאָמַר: אַחֵינוּ גּוֹמְלֵי־חֲסָדִים2764
בְּנֵי גוֹמְלֵי־חֲסָדִים, הַמַּחֲזִיקִים בִּבְרִיתוֹ שֶׁל אַבְרָהָם אָבִינוּ2765, אַחֵינוּ! בַּעַל
הַגְּמוּל יְשַׁלֵּם לָכֶם גְּמוּלְכֶם. בָּרוּךְ אַתָּה יְיָ, מְשַׁלֵּם
הַגְּמוּל.

אָמַר לוֹ: עֲמוֹד וֶאֱמוֹר דָּבָר כְּנֶגֶד
כָּל־יִשְׂרָאֵל. פָּתַח וְאָמַר: רִבּוֹן הָעוֹלָמִים! פְּדֵה וְהַצֵּל,
מַלֵּט וְהוֹשַׁע עַמְּךָ יִשְׂרָאֵל מִן הַדֶּבֶר וּמִן הַחֶרֶב וּמִן
הַבִּזָּה וּמִן הַשִּׁדָּפוֹן וּמִן הַיֵּרָקוֹן וּמִכָּל־מִינֵי
פֻרְעָנֻיּוֹת הַמִּתְרַגְּשׁוֹת וּבָאוֹת לָעוֹלָם. טֶרֶם נִקְרָא
וְאַתָּה תַעֲנֶה. בָּרוּךְ אַתָּה עוֹצֵר הַמַּגֵּפָה (כת' ח:).



תלז רַב שְׁמוּאֵל בַּר יְהוּדָה מֵתָה לוֹ בִתּוֹ.
אָמְרוּ חֲכָמִים לְעֻלָּא: עֲמוֹד וְנֵלֵךְ לְנַחֲמוֹ. אָמַר לָהֶם: מַה
לִּי אֵצֶל נֶחָמַת הַבַּבְלִיִּים2766,
שֶׁאֵינָהּ אֶלָּא גִדּוּף, שֶׁהֵם אוֹמְרִים: מָה אֶפְשָׁר
לַעֲשׂוֹת2767 – אֲבָל אִלּוּ הָיוּ יְכוֹלִים
הָיוּ עוֹשִׂים. הָלַךְ הוּא לְבַדּוֹ. אָמַר לוֹ [לְרַב שְׁמוּאֵל]:
“וַיֹּאמֶר יְיָ אֵלַי אַל־תָּצַר אֶת־מוֹאָב וְאַל־תִּתְגָּר בָּם
מִלְחָמָה”2768, וְכִי מֶה עָלָה עַל דַּעְתּוֹ שֶׁל משֶׁה – לַעֲשׂוֹת מִלְחָמָה שֶׁלֹּא בִרְשׁוּת2769? אֶלָּא נָשָׂא משֶׁה קַל־וָחֹמֶר בְּעַצְמוֹ, אָמַר: וּמָה
מִדְיָנִים שֶׁלֹּא בָאוּ אֶלָּא לַעֲזוֹר אֶת־מוֹאָב אָמְרָה תוֹרָה:
“צָרוֹר אֶת־הַמִּדְיָנִים וְהִכִּיתֶם אוֹתָם”2770, מוֹאָבִים עַצְמָם לֹא כָל־שֶׁכֵּן. אָמַר לוֹ
הַקָּדוֹשׁ־בָּרוּךְ־הוּא: לֹא כְשֶׁעָלְתָה עַל דַּעְתְּךָ עָלְתָה עַל
דַּעְתִּי, שְׁתֵּי פְרִידוֹת2771 טוֹבוֹת
יֶשׁ־לִי לְהוֹצִיא מֵהֶם – רוּת הַמּוֹאֲבִיָּה וְנַעֲמָה
הָעַמּוֹנִית2772. וַהֲלֹא דְבָרִים קַל
וָחֹמֶר: וּמָה בִּשְׁבִיל שְׁתֵּי פְרִידוֹת טוֹבוֹת חָס
הַקָּדוֹשׁ־בָּרוּךְ־הוּא עַל שְׁתֵּי אֻמּוֹת גְּדוֹלוֹת וְלֹא
הֶחֱרִיבָן, בִּתּוֹ שֶׁל רַבִּי אִם כְּשֵׁרָה הִיא2773 וּרְאוּיָה הִיא לָצֵאת מִמֶּנָּה דָּבָר טוֹב, עַל אַחַת
כַּמָּה וְכַמָּה שֶׁהָיְתָה חַיָּה (ב"ק לח).


––––––––


תלח2774 “אַל־תִּבְכּוּ לְמֵת וְאַל־תָּנֻדוּ לוֹ”2775 – “אַל תִּבְכּוּ לְמֵת” יוֹתֵר
מִדָּי, “וְאַל־תָּנֻדוּ לוֹ” יוֹתֵר מִכְּשִׁעוּר. הָא כֵיצַד? שְׁלשָׁה
יָמִים לִבְכִי וְשִׁבְעָה לְהֶסְפֵּד וּשְׁלשִׁים לְגִהוּץ
וּלְתִסְפֹּרֶת2776. מִכָּאן וְאֵילַךְ אָמַר
הַקָּדוֹשׁ־בָּרוּךְ־הוּא: אִי אַתֶּם רַחֲמָנִים בּוֹ יוֹתֵר מִמֶּנִּי
(מו"ק כז:).



תלט רַ' חֲנִינָא מֵתָה לוֹ בִתּוֹ, לֹא הָיָה בוֹכֶה עָלֶיהָ. אָמְרָה לוֹ אִשְׁתּוֹ: תַּרְנְגֹלֶת
הוֹצֵאתָ מִבֵּיתֶךָ?… אָמַר לָהּ: שְׁנַיִם – שְכוֹל
וְעִוָּרוֹן2777?! (שבת קנא:).



תמ אָמַר רַב יְהוּדָה אָמַר רַב: כָּל־הַמִּתְקַשֶּׁה עַל מֵתוֹ יוֹתֵר מִדָּי – עַל מֵת אַחֵר הוּא בוֹכֶה.

אִשָּׁה אַחַת הָיְתָה בִשְׁכוּנָתוֹ שֶׁל רַב הוּנָא,
הָיוּ לָהּ שִׁבְעָה בָנִים, מֵת אֶחָד מֵהֶם, הָיְתָה בוֹכָה עָלָיו
יוֹתֵר מִדָּי. שָׁלַח לָהּ רַב הוּנָא: לֹא תַעֲשִׂי כָךְ. לֹא
הִשְׁגִּיחָה בּוֹ. שָׁלַח לָהּ: אִם תִּשְׁמַע מוּטָב, וְאִם לֹא –
תְּתַקֵּן2778 תַּכְרִיכִים לִשְׁאָר בָּנֶיהָ –
וּמֵתוּ כֻלָּם. הָיְתָה בוֹכָה. לְסוֹף שָׁלַח לָהּ: תְּתַקֵּן
תַּכְרִיכִים לְעַצְמָהּ – וָמֵתָה (מו"ק כז:).



תמא אָמַר רַב: אֵין הַמֵּת מִשְׁתַּכֵּחַ מִן הַלֵּב אֶלָּא לְאַחַר שְׁנֵים־עָשָׂר חֹדֶשׁ (בר' נח:).



תמב שָׁנוּ רַבּוֹתֵינוּ: שְׁלשָׁה דְבָרִים עָלוּ בְמַחֲשָׁבָה לִבָּרְאוֹת, וְאִם לֹא עָלוּ – דִּין הוּא2779
שֶׁיַּעֲלוּ: עַל הַמֵּת שֶׁיַּסְרִיחַ, וַעַל הַמֵּת
שֶׁיִּשְׁתַּכַּח מִן הַלֵּב (וְעַל הַתְּבוּאָה שֶׁתִּרְקָב) (פס'
נד:).



תמג אָמַר רַ' מֵאִיר: הַמּוֹצֵא אֶת־חֲבֵרוֹ אָבֵל
לְאַחַר שְׁנֵים־עָשָׂר חֹדֶשׁ וּמְדַבֵּר עִמּוֹ תַּנְחוּמִין, לְמָה הוּא
דוֹמֶה? לְאָדָם שֶׁנִּשְׁבְּרָה רַגְלוֹ וְחָיְתָה. מְצָאוֹ רוֹפֵא
וְאָמַר לוֹ: כַּלֵּךְ2780 אֶצְלִי, שֶׁאֲנִי
שׁוֹבְרָהּ וְאֶרְפָּאֶנָּה, כְּדֵי שֶׁתֵּדַע
שֶׁסַּמְמָנִים2781 שֶׁלִּי יָפִים (מו"ק כא:).




ד: מִדּוֹת וְדֵעוֹת

א. שָׁלוֹם וּמַחֲלֹקֶת


א רַבָּן שִׁמְעוֹן בֶּן גַּמְלִיאֵל אוֹמֵר: עַל
שְׁלשָׁה דְבָרִים הָעוֹלָם עוֹמֵד: עַל הַדִּין וְעַל הָאֱמֶת וְעַל
הַשָּׁלוֹם (אב' א).



ב אָמַר רַ' שִׁמְעוֹן בֶּן חֲלַפְתֶּא: לֹא מָצָא
הַקָּדוֹשׁ־בָּרוּךְ־הוּא כְּלִי מַחֲזִיק בְּרָכָה לְיִשְׂרָאֵל אֶלָּא
הַשָּׁלוֹם, שֶׁנֶּאֱמַר: “יְיָ עֹז לְעַמּוֹ יִתֵּן, יְיָ יְבָרֵךְ
אֶת־עַמּוֹ בַשָּׁלוֹם”2782 (עוק' ג).



ג "וְנָתְנָה הָאֶרֶץ יְבוּלָהּ וגו' "2783
– שֶׁמָּא תֹאמְרוּ: הֲרֵי מַאֲכָל, הֲרֵי מִשְׁתֶּה2784, אִם אֵין שָׁלוֹם אֵין כְּלוּם – תַּלְמוּד־לוֹמַר: “וְנָתַתִּי שָׁלוֹם בָּאָרֶץ”2785 – מְלַמֵּד שֶׁהַשָּׁלוֹם שָׁקוּל כְּנֶגֶד הַכֹּל. וְכֵן אָנוּ
אוֹמְרִים2786: “עוֹשֶׂה שָׁלוֹם וּבוֹרֵא אֶת־הַכֹּל2787”.

אָמַר רַ' לֵוִי: חָבִיב הוּא הַשָּׁלוֹם, שֶׁכָּל־חוֹתְמֵיהֶן שֶׁל בְּרָכוֹת2788 אֵינָם
אֶלָּא בַשָּׁלוֹם, אַף בִּרְכַּת־הַכֹּהֲנִים חוֹתֶמֶת “וְיָשֵׂם לְךָ
שָׁלוֹם”2789 – לוֹמַר שֶׁאֵין הַבְּרָכוֹת מוֹעִילוֹת כְּלוּם אֶלָּא אִם כֵּן שָׁלוֹם עִמָּהֶן.

רַ' אֶלְעָזָר הַקַּפָּר אוֹמֵר: גָּדוֹל הַשָּׁלוֹם,
שֶׁאֲפִלּוּ יִשְׂרָאֵל עוֹבְדִים עֲבוֹדָה־זָרָה וְעוֹשִׂים חֲבוּרָה
אַחַת, אֵין מִדַּת־הַדִּין פּוֹגַעַת בָּהֶם, שֶׁנֶּאֱמַר: “חֲבוּר
עֲצַבִּים אֶפְרָיִם הַנַּח־לוֹ”2790, אֲבָל
מִשֶּׁנֶּחֶלְקוּ מַה־נֶּאֱמַר בָּהֶם – “חָלַק לִבָּם עַתָּה
יֶאְשָׁמוּ”2791.

חִזְקִיָּה אָמַר: גָּדוֹל הוּא הַשָּׁלוֹם, שֶׁבְּכָל הַמַּסָּעוֹת נֶאֱמַר: “וַיִּסְעוּ”, “וַיַּחֲנוּ”2792 – נוֹסְעִים בְּמַחֲלֹקֶת וְחוֹנִים בְּמַחֲלֹקֶת; בִּזְמַן
שֶׁבָּאוּ לְסִינַי חָנוּ חֲנָיָה אַחַת – “וַיִּחַן2793־שָׁם יִשְׂרָאֵל”2794 – אָמַר
הַקָּדוֹשׁ־בָּרוּךְ־הוּא: הוֹאִיל וְשָׂנְאוּ יִשְׂרָאֵל אֶת־הַמַּחֲלֹקֶת
וְאָהֲבוּ אֶת־הַשָּׁלוֹם וְנַעֲשׂוּ חֲנָיָה אַחַת, הֲרֵי הַשָּׁעָה
שֶׁאֶתֵּן לָהֶם אֶת־תּוֹרָתִי.

רַ' אֱלִיעֶזֶר אוֹמֵר: גָּדוֹל הוּא הַשָּׁלוֹם, שֶׁלֹּא נָטְעוּ2795 הַנְּבִיאִים בְּפִי כָל־הַבְּרִיּוֹת אֶלָּא שָׁלוֹם.

אָמַר בַּר קַפָּרָא: גָּדוֹל הַשָּׁלוֹם, שָׁאַף הָעֶלְיוֹנִים2796 צְרִיכִים שָׁלוֹם, שֶׁנֶּאֱמַר: “עֹשֶׂה שָׁלוֹם בִּמְרוֹמָיו”2797; וַהֲרֵי דְבָרִים קַל־וָחֹמֶר: וּמָה אִם הָעֶלְיוֹנִים,
שֶׁאֵין בֵּינֵיהֶם לֹא אֵיבָה וְלֹא שִׂנְאָה וְלֹא קִנְאָה וְלֹא
תַחֲרוּת וְלֹא עַיִן רָעָה, צְרִיכִים שָׁלוֹם – בְּנֵי אָדָם, שֶׁיֵּשׁ
בֵּינֵיהֶם כָּל־הַמִּדּוֹת הַלָּלוּ, עַל־אַחַת כַּמָּה וְכַמָּה.

אָמַר רַ' יְהוֹשֻׁעַ: גָּדוֹל הוּא הַשָּׁלוֹם,
שֶׁשְּׁמוֹ שֶׁל הַקָּדוֹשׁ־בָּרוּךְ־הוּא נִקְרָא שָׁלוֹם, שֶׁנֶּאֱמַר:
“וַיִּקְרָא־לוֹ יְיָ שָׁלוֹם”2798.

אָמַר רַ' יְהוֹשֻׁעַ בֶּן־לֵוִי: גָּדוֹל הַשָּׁלוֹם, שֶׁהַשָּׁלוֹם לָאָרֶץ כִּשְׂאוֹר לְעִסָּה2799.

גָּדוֹל הַשָּׁלוֹם, שֶׁאֲפִלּוּ מֵתִים צְרִיכִים
שָׁלוֹם, שֶׁנֶּאֱמַר: “וְאַתָּה תָּבוֹא אֶל אֲבֹתֶיךָ
בְּשָׁלוֹם”2800.

אָמַר רַ' יִשְׁמָעֵאל: גָּדוֹל הוּא הַשָּׁלוֹם,
שֶׁמָּצִינוּ שֶׁוִּתֵּר הַקָּדוֹשׁ־בָּרוּךְ־הוּא עַל שְׁמוֹ שֶׁנִּכְתַּב
בִּקְדֻשָּׁה, שֶׁיִּמָּחֶה עַל הַמָּיִם2801, כְּדֵי לְהָטִיל שָׁלוֹם בֵּין אִישׁ לְאִשְׁתּוֹ.

גָּדוֹל הַשָּׁלוֹם, שֶׁהַקָּדוֹשׁ־בָּרוּךְ־הוּא שִׁנָּה
בְדָבָר מִפְּנֵי הַשָּׁלוֹם, שֶׁנֶּאֱמַר: "הַאַף אֻמְנָם אֵלֵד וַאֲנִי
זָקַנְתִּי2802 2803 (ספרא בחוקותי; ספרי נשא; תנה“ק צו; ויק”ר ט; במ“ר יא; דב”ר ה; פ' השל'; ילק"ש נשא).



ד אָמַר רַ' אִלְעַאי מִשּׁוּם רַ' אֶלְעָזָר בְּרַ'
שִׁמְעוֹן: מֻתָּר לוֹ לְאָדָם לְשַׁנּוֹת בְּדָבָר מִפְּנֵי הַשָּׁלוֹם,
שֶׁנֶּאֱמַר: “אָבִיךְ צִוָּה2804… כֹּה־תֹּאמְרוּ לְיוֹסֵף, אָנָּא שָׂא נָא”2805.

אָמַר רַ' שִׁמְעוֹן בֶּן־גַּמְלִיאֵל: רְאֵה, כַּמָּה דְיוֹ מִשְׁתַּפֵּךְ2806, וְכַמָּה קֻלְמוֹסִין מִשְׁתַּבְּרִים, וְכַמָּה עוֹרוֹת עֲבוּדִים2807, וְכַמָּה יְנוֹקִין מִתְרַצְּעִים2808, לִלְמוֹד בַּתּוֹרָה דָּבָר שֶׁלֹּא הָיָה, – רְאֵה, כַּמָּה
גָדוֹל כֹּחַ הַשָּׁלוֹם (יבמ' סה:; תנה"ק צו).


––––––––


ה חִזְקִיָּה אָמַר: גָּדוֹל הַשָּׁלוֹם,
שֶׁכָּל־הַמִּצְוֹת כָּתוּב בָּהֶן: “כִּי תִפְגַּע שׁוֹר אֹיִבְךָ…
תֹּעֶה”2809, “כִּי־תִרְאֶה חֲמוֹר שׂנַאֲךָ”2810, “כִּי יִקָּרֵא קַן־צִפּוֹר”2811 – אִם בָּאָה מִצְוָה לְיָדְךָ אַתָּה זָקוּק לַעֲשׂוֹתָהּ, וְאִם לָאו, אִי אַתָּה זָקוּק2812
לַעֲשׂוֹתָהּ. אֲבָל הַשָּׁלוֹם מַה נֶאֱמַר בּוֹ? – “בַּקֵשׁ שָׁלוֹם וְרָדְפֵהוּ”2813 – בַּקְשֵׁהוּ בִמְקוֹמֶךָ וְרָדְפֵהוּ מִמָּקוֹם אַחֵר (ויק“ר ט; ירוש' פאה
פ”א ה"א; פ' השל').



ו הִלֵּל אוֹמֵר: הֱוֵי מִתַּלְמִידָיו שֶׁל אַהֲרֹן,
אוֹהֵב שָׁלוֹם וְרוֹדֵף שָׁלוֹם, אוֹהֵב אֶת־הַבְּרִיּוֹת וּמְקָרְבָן
לַתּוֹרָה.

אוֹהֵב שָׁלוֹם כֵּיצַד? מְלַמֵּד שֶׁיְהֵא אָדָם אוֹהֵב
שָׁלוֹם בְּיִשְׂרָאֵל בֵּין כָּל־אֶחָד וְאֶחָד כְּדֶרֶךְ שֶׁהָיָה
אַהֲרֹן אוֹהֵב שָׁלוֹם בֵּין כָּל אֶחָד וְאֶחָד, שֶׁנֶּאֱמַר: “תּוֹרַת
אֱמֶת הָיְתָה בְּפִיהוּ וְעַוְלָה לֹא־נִמְצָא בִשְׂפָתָיו, בְּשָׁלוֹם
וּבְמִישׁוֹר הָלַךְ אִתִּי וְרַבִּים הֵשִׁיב מֵעָוֹן”2814. רַ' מֵאִיר אוֹמֵר: מַה תַּלְמוּד־לוֹמַר “וְרַבִּים הֵשִׁיב
מֵעָוֹן” – כְּשֶׁהָיָה אַהֲרֹן מְהַלֵּךְ בַּדֶּרֶךְ פָּגַע בּוֹ בְּאָדָם
רָשָׁע וְנָתַן לוֹ שָׁלוֹם. לְמָחָר בִּקֵּשׁ אוֹתוֹ הָאִישׁ לַעֲבוֹר
עֲבֵרָה, אָמַר: אוֹי לִי, אֵיךְ אֶשָּׂא עֵינַי אַחַר־כָּךְ וְאֶרְאֶה אֶת
אַהֲרֹן? בֹּשְׁתִּי הֵימֶנּוּ, שֶׁנָּתַן לִי שָׁלוֹם. נִמְצָא אוֹתוֹ
הָאִישׁ מוֹנֵעַ עַצְמוֹ מִן הַעֲבֵרָה. וְכֵן שְׁנֵי בְנֵי אָדָם
שֶׁעָשׂוּ מְרִיבָה זֶה עִם זֶה. הָלַךְ אַהֲרֹן וְיָשַׁב לוֹ אֵצֶל אֶחָד
מֵהֶם. וְאָמַר לוֹ: בְּנִי, רְאֵה, חֲבֵרְךָ מַהוּ אוֹמֵר, מְטָרֵף אֶת
לִבּוֹ2815 וְקוֹרֵעַ אֶת־בְּגָדָיו, אוֹמֵר:
אוֹי לִי, הֵיאַךְ אֶשָּׂא עֵינַי וְאֶרְאֶה אֶת־חֲבֵרִי? בּשְׁתִּי
הֵימֶנּוּ, שֶׁאֲנִי הוּא שֶׁסָּרַחְתִּי2816 עָלָיו. הוּא יוֹשֵׁב אֶצְלוֹ עַד שֶׁמֵּסִיר קִנְאָה מִלִּבּוֹ.
וְהוֹלֵךְ אַהֲרֹן וְיוֹשֵׁב אֵצֶל הָאַחֵר וְאוֹמֵר לוֹ: בְּנִי, רְאֵה
חֲבֵרְךָ מַהוּ אוֹמֵר, מְטָרֵף אֶת־לִבּוֹ וְקוֹרֵעַ אֶת־בְּגָדָיו
וְאוֹמֵר: אוֹי לִי, הֵיאַךְ אֶשָּׂא אֶת־עֵינַי וְאֶרְאֶה אֶת־חֲבֵרִי?
בּשְׁתִּי הֵימֶנּוּ, שֶׁאֲנִי הוּא שֶׁסָּרַחְתִּי עָלָיו. הוּא יוֹשֵׁב
אֶצְלוֹ עַד שֶׁמֵּסִיר קִנְאָה מִלִּבּוֹ. וּכְשֶׁנִּפְגְּשׁוּ זֶה בָזֶה
גִּפְּפוּ2817 וְנָשְׁקוּ זֶה לָזֶה. לְכָךְ
נֶאֱמַר: “וַיִּבְכּוּ אֶת־אַהֲרֹן שְׁלשִׁים יוֹם כֹּל בֵּית
יִשְׂרָאֵל”2818 (אב' א; אדרנ" יב).



ז אַף־עַל־פִּי שֶׁנֶּחֶלְקוּ בֵית־שַׁמַּאי וּבֵית
הִלֵּל, אֵלּוּ אוֹסְרִים וְאֵלּוּ מַתִּירִים – לֹא נִמְנְעוּ
בֵית־שַׁמַּאי מִלִּשָּׂא נָשִׁים מִבֵּית־הִלֵּל וְלֹא בֵית־הִלֵּל
מִבֵּית־שַׁמָּאי. לְלַמֶּדְךָ, שֶׁחִבָּה וְרֵעוּת נוֹהֲגִים זֶה בָזֶה,
לְקַיֵּם מַה שֶּׁנֶּאֱמַר: “וְהָאֱמֶת וְהַשָּׁלוֹם
אֱהָבוּ”2819 (יבמ' יד).


––––––––


ח “לֹא תִתְגֹּדְדוּ”2820 – לֹא תַּעֲשׂוּ אֲגֻדּוֹת אֲגֻדּוֹת, אֶלָּא הֱיוּ כֻלְּכֶם
אֲגֻדָּה אֶחָת.

“לֹא תִתְגֹּדְדוּ” – לֹא תִהְיוּ חֲלוּקִים אֵלּוּ עַל אֵלּוּ, שֶׁלֹּא תָשִׂימוּ קָרְחָה2821 בָּכֶם,
כְּשֵׁם שֶׁעָשָׂה קֹרַח, שֶׁחִלֵּק לְיִשְׂרָאֵל וַעֲשָׂאָם
אֲגֻדּוֹת־אֲגֻדּוֹת – וְעָשָׂה קָרְחָה בְּיִשְׂרָאֵל (ספרי ראה;
ילק"ש).



ט “חַיִּים כֻּלְּכֶם הַיּוֹם”2822 – אֵימָתָי? מִשֶּׁתִּהְיוּ כֻּלְּכֶם אֲגֻדָּה אֶחָת. בְּנֹהַג
שֶׁבָּעוֹלָם, אָדָם נוֹטֵל אֲגֻדָּה שֶׁל קָנִים בְּבַת אֶחָת, שֶׁמָּא
יָכוֹל לְשַׁבְּרָם? וְאִלּוּ נוֹטֵל אַחַת־אֶחָת2823, אֲפִלּוּ תִינוֹק יָכוֹל לְשַׁבְּרָם. וְכֵן אַתָּה מוֹצֵא,
שֶׁאֵין יִשְׂרָאֵל נִגְאָלִים עַד שֶׁיִּהְיוּ כֻלָּם אֲגֻדָּה אֶחָת,
שֶׁנֶּאֱמַר: “בַּיָּמִים הַהֵמָּה יֵלְכוּ בֵית־יְהוּדָה עַל־בֵּית
יִשְׂרָאֵל וַיָבֹאוּ יַחְדָּו מֵאֶרֶץ צָפוֹן”2824 (תנח' נצבים; ילק"ש).



י לָמָּה לֹא נֶאֱמַר בַּשֵּׁנִי2825 “כִּי־טוֹב”? – אָמַר רַ' חֲנִינָא: שֶׁבּוֹ נִבְרֵאת
מַחֲלֹקֶת2826, שֶׁנֶּאֱמַר: “וִיהִי מַבְדִּיל בֵּין מַיִם לָמָיִם”2827. אָמַר רַ'
טַבְיוֹמִי: אִם מַחֲלֹקֶת שֶׁהִיא לְתִקּוּנוֹ שֶׁל עוֹלָם וּלְיִשּׁוּבוֹ
אֵין בָּהּ “כִּי־טוֹב” – מַחֲלֹקֶת שֶׁהִיא לְעִרְבּוּבוֹ2828
עַל־אַחַת כַּמָּה וְכַמָּה (בר' ד).



יא כָּל־מַחֲלֹקֶת שֶׁהִיא לְשֵׁם־שָׁמַיִם סוֹפָהּ
לְהִתְקַיֵּם, וְשֶׁאֵינָהּ לְשֵׁם־שָׁמַיִם אֵין סוֹפָהּ לְהִתְקַיֵּם.
אֵיזוֹ הִיא מַחֲלֹקֶת שֶׁהִיא לְשֵׁם־שָׁמָיִם? זוֹ מַחֲלֹקֶת הִלֵּל
וְשַׁמָּאי; וְשֶׁאֵינָהּ לְשֵׁם־שָׁמָיִם – זוֹ מַחֲלֹקֶת קֹרַח
וְכָל־עֲדָתוֹ (אב' ה).


––––––––


יב שָׁנִינוּ, רַ' נְחֶמְיָה אוֹמֵר: בַּעֲוֹן
שִׂנְאַת־חִנָּם מְרִיבָה רָבָה בְּתוֹךְ בֵּיתוֹ שֶׁל אָדָם (שבת
לב:).



יג מִקְדָּשׁ רִאשׁוֹן מִפְּנֵי מֶה חָרֵב? מִפְּנֵי
שְׁלשָׁה דְבָרִים שֶׁהָיוּ בוֹ: עֲבוֹדָה זָרָה וְגִלּוּי עֲרָיוֹת
וּשְׁפִיכוּת דָּמִים, אֲבָל מִקְדָּשׁ שֵׁנִי, שֶׁהָיוּ עוֹסְקִין
בַּתּוֹרָה וּבְמִצְוֹת וּגְמִילוּת־חֲסָדִים, מִפְּנֵי מֶה חָרֵב?
מִפְּנֵי שֶׁהָיְתָה בוֹ שִׂנְאַת־חִנָּם.

לְלַמֶּדְךָ שֶׁשְּׁקוּלָה שִׂנְאַת־חִנָּם כְּנֶגֶד
שָׁלשׁ עֲבֵרוֹת: עֲבוֹדָה־זָרָה, גִּלּוּי־עֲרָיוֹת וּשְׁפִיכוּת דָּמִים
(יומא ט:).



יד “תֹּלֶה אֶרֶץ עַל־בְּלִימָה”2829 – אָמַר רַ' אִלְעַי: אֵין הָעוֹלָם מִתְקַיֵּם אֶלָּא בִשְׁבִיל
מִי שֶׁבּוֹלֵם אֶת־עַצְמוֹ2830 בִּשְׁעַת מְרִיבָה (חול' פט:).



טו בַּיִת שֶׁיֶּשׁ־בּוֹ מַחֲלֹקֶת סוֹפוֹ לֵחָרֵב (דא"ז ט).



טז מַעֲשֶׂה בִּשְׁנֵי בְנֵי־אָדָם שֶׁנִּתְגָּרָה
בָהֶם הַשָּׂטָן, וְכָל־עֶרֶב־שַׁבָּת עִם חֲשֵׁכָה הָיוּ מְרִיבִים זֶה
עִם זֶה. נִזְדַּמֵּן רַ' מֵאִיר אֶצְלָם. עִכְּבָם שְׁלשָׁה
עַרְבֵי־שַׁבָּתוֹת עַד שֶׁנַּעֲשָׂה שָׁלוֹם בֵּינֵיהֶם. שָׁמַע רַ'
מֵאִיר כְּשֶׁהַשָּׂטָן צֹוֵחַ: “וַי, שֶׁהוֹצִיאַנִי רַ' מֵאִיר
מִבֵּיתִי!” (גיט' נב.).



יז בֹּא וּרְאֵה כַּמָּה קָשָׁה מַחֲלֹקֶת, שֶׁכָּל
הָעוֹזֵר בְּמַחֲלֹקֶת הַקָּדוֹשׁ־בָּרוּךְ־הוּא מְאַבֵּד אֶת־זִכְרוֹ,
שֶׁכָּךְ כָּתוּב: “וְאֵשׁ יָצְאָה מֵאֵת יְיָ וַתֹּאכַל אֶת הַחֲמִשִּׁים
וּמָאתַיִם אִישׁ”2831 (במ"ר יח).



יח לֶעָתִיד־לָבוֹא הָרְשָׁעִים נִדּוֹנִים
לְגֵיהִנֹּם וְהֵם מִתְרַעֲמִים עַל הַקָּדוֹשׁ־בָּרוּךְ־הוּא: הֲרֵי
שֶׁהָיִינוּ מְצַפִּים לִישׁוּעָתוֹ שֶׁל הַקָּדוֹשׁ־בָּרוּךְ־הוּא. אוֹמֵר
לָהֶם הַקָּדוֹשׁ־בָּרוּךְ־הוּא: בָּעוֹלָם שֶׁהֱיִיתֶם בּוֹ לֹא בַעֲלֵי
מַחֲלֹקֶת וּלְשׁוֹן־הָרָע וְכָל־רָעוֹת הֱיִיתֶם – “הֵן כֻּלְּכֶם קֹדְחֵי
אֵשׁ מְאַזְּרֵי זִיקוֹת”2832? לְפִיכָךְ “לְכוּ
בְּאוּר אֶשְׁכֶם וּבְזִיקוֹת בִּעַרְתֶּם”. וְשֶׁמָּא תֹאמְרוּ “מִיָּדִי
הָיְתָה־זֹּאת לָכֶם”2833? לָאו, אֶלָּא אַתֶּם
עֲשִׂיתֶם – אַתֶּם לְעַצְמְכֶם, לְפִיכָךְ “לְמַעֲצֵבָה
תִּשְׁכָּבוּן”2834 (קה"ר ג).


––––––––


יט אֵין שְׁנֵי זַרְזִירִים2835 יְשֵׁנִים עַל דַּף אֶחָד (ב"ר עה).



כ אֵין דָּבָר טוֹב יוֹצֵא מִתּוֹךְ מְרִיבָה (שמ"ר ו).



כא שֵׁב בִּירֵי לְשַׁלְמָנָא2836 וַחֲדָא לְעָבֵיד בִּישׁ (שִׁבְעָה בוֹרוֹת לְאִישׁ שָׁלוֹם
וְאֶחָד לְעוֹשֵׂה רָע) (סנה' ז.).



כב אָמַר רַב הוּנָא: הַתִּגְרָה הַזּוֹ דוֹמָה לְצִנּוֹר שֶׁל בֶּדֶק־מָיִם2837, כֵּוָן שֶׁנִּתְרַחֵב נִתְרַחֵב (שם).




ב. הַכְרָעָה לְכַף־זְכוּת וַחֲשָׁד


כג הִלֵּל אוֹמֵר: אַל תָּדִין2838 אֶת־חֲבֵרְךָ עַד שֶׁתַּגִּיעַ לִמְקוֹמוֹ (אב' ב).



כד יְהוֹשֻׁעַ בֶּן פְּרַחְיָה אוֹמֵר: הֱוֵי דָן אֶת־כָּל־הָאָדָם לְכַף־זְכוּת2839 (שם א).



כה שָׁנוּ רַבּוֹתֵינוּ: הַדָּן חֲבֵרוֹ לְכַף־זְכוּת דָּנִין אוֹתוֹ לִזְכוּת.

מַעֲשֶׂה בְאָדָם אֶחָד שֶׁיָּרַד מִגָּלִיל הָעֶלְיוֹן וְנִשְׂכַּר2840 אֵצֶל בַּעַל־הַבַּיִת אֶחָד בְּדָרוֹם2841 שָׁלשׁ שָׁנִים. עֶרֶב
יוֹם־הַכִּפּוּרִים אָמַר לוֹ: תֶּן־לִי שְׂכָרִי וְאֵלֵךְ וְאָזוּן
אֶת־אִשְׁתִּי וּבָנָי. אָמַר לוֹ: אֵין לִי מָעוֹת. אָמַר לוֹ: תֶּן־לִי
פֵרוֹת. אָמַר לוֹ: אֵין לִי. – תֶּן־לִי קַרְקָע. – אֵין לִי. – תֶּן־לִי
בְהֵמָה. – אֵין לִי. – תֶּן־לִי כָּרִים וּכְסָתוֹת. – אֵין לִי.
הִפְשִׁיל2842 כֵּלָיו לַאֲחוֹרָיו וְהָלַךְ
לְבֵיתוֹ בְּפַחֵי־נָפֶשׁ. לְאַחַר הָרֶגֶל נָטַל בַּעַל־הַבַּיִת שְׂכָרוֹ
בְיָדוֹ וְעִמּוֹ מַשּׂוֹי שְׁלשָׁה חֲמוֹרִים, אֶחָד שֶׁל מַאֲכָל וְאֶחָד
שֶׁל מִשְׁתֶּה וְאֶחָד שֶׁל מִינֵי מְגָדִים2843, וְהָלַךְ לוֹ לְבֵיתוֹ. אַחַר שֶׁאָכְלוּ וְשָׁתוּ, נָתַן לוֹ
שְׂכָרוֹ. אָמַר לוֹ: בְּשָׁעָה שֶׁאָמַרְתָּ לִי “תֶּן־לִי שְׂכָרִי”,
וְאָמַרְתִּי: “אֵין לִי מָעוֹת” – בַּמֶּה חֲשַׁדְתָּנִי?

– אָמַרְתִּי, שֶׁמָּא פְּרַקְמַטְיָא2844 בְזוֹל נִזְדַּמְּנָה לְךָ וְלָקַחְתָּ בָהֶן.

– בְּשָׁעָה שֶׁאָמַרְתָּ לִי: “תֶּן־לִי בְהֵמָה”, וְאָמַרְתִּי: “אֵין לִי בְהֵמָה” – בַּמֶּה חֲשַׁדְתָּנִי?

– אָמַרְתִּי, שֶׁמָּא מֻשְׂכֶּרֶת בְּיַד אֲחֵרִים.

– בְּשָׁעָה שֶׁאָמַרְתָּ לִי: “תֶּן־לִי קַרְקָע”, וְאָמַרְתִּי לָךְ: “אֵין לִי קַרְקָע” – בַּמֶּה חֲשַׁדְתָּנִי?

– אָמַרְתִּי, שֶׁמָּא מֻחְכֶּרֶת2845 בְּיַד אֲחֵרִים.

– וּבְשָׁעָה שֶׁאָמַרְתִּי לְךָ: “אֵין לִי פֵרוֹת” – בַּמֶּה חֲשַׁדְתָּנִי?

– אָמַרְתִּי, שֶׁמָּא אֵינָם מְעֻשָּׂרִים2846.

– וּבְשָׁעָה שֶׁאָמַרְתִּי לְךָ: “אֵין לִי כָּרִים וּכְסָתוֹת” – בַּמֶּה חֲשַׁדְתָּנִי?

– אָמַרְתִּי, שֶׁמָּא הִקְדִּישׁ כָּל־נְכָסָיו לַשָּׁמָיִם.

אָמַר לוֹ: הָעֲבוֹדָה2847, כָּךְ הָיָה. הִדַּרְתִּי2848 כָּל־נְכָסַי בִּשְׁבִיל הוּרְקָנוֹס בְּנִי2849, שֶׁלֹּא עָסַק בַּתּוֹרָה, וּכְשֶׁבָּאתִי אֵצֶל חֲבֵרַי2850 בְּדָרוֹם הִתִּירוּ לִי כָל־נְדָרָי. וְאַתָּה, כְּשֵׁם
שֶׁדַּנְתַּנִי לִזְכוּת כָּךְ הַמָּקוֹם יָדִין אוֹתְךָ לִזְכוּת (שבת
קכז:).



כו שָׁנוּ רַבּוֹתֵינוּ: מַעֲשֶׂה בְּחָסִיד אֶחָד שֶׁפָּדָה רִיבָה2851 אַחַת בַּת־יִשְׂרָאֵל וְלַמָּלוֹן2852 הִשְׁכִּיבָהּ תַּחַת מַרְגְּלוֹתָיו. לְמָחָר יָרַד וְטָבַל וְשָׁנָה2853 לְתַלְמִידָיו. אָמַר לָהֶם: בְּשָׁעָה שֶׁהִשְׁכַּבְתִּיהָ
תַּחַת מַרְגְּלוֹתָי – בַּמֶּה חֲשַׁדְתּוּנִי?

– אָמַרְנוּ, שֶׁמָּא יֵשׁ בָּנוּ תַּלְמִיד שֶׁאֵינוֹ בָדוּק2854 לְרַבִּי.

– בְּשָׁעָה שֶׁיָּרַדְתִּי וְטָבָלְתִּי – בַּמֶּה חֲשַׁדְתּוּנִי?

– אָמַרְנוּ, שֶׁמָּא מִפְּנֵי טֹרַח־הַדֶּרֶךְ אֵרַע קֶרִי2855 לְרַבִּי.

אָמַר לָהֶם: הָעֲבוֹדָה, כָּךְ הָיָה; וְאַתֶּם, כְּשֵׁם
שֶׁדַּנְתּוּנִי לְכַף־זְכוּת, הַמָּקוֹם יָדִין אֶתְכֶם לְכַף־זְכוּת
(שם).



כז שָׁנוּ רַבּוֹתֵינוּ: פַּעַם אַחַת הֻצְרַךְ דָּבָר אֶחָד לְתַלְמִידֵי־חֲכָמִים אֵצֶל מַטְרוֹנִיתָא2856 אַחַת שֶׁכָּל־גְּדוֹלֵי־הָעִיר2857 מְצוּיִם אֶצְלָהּ. אָמְרוּ: מִי יֵלֵךְ? אָמַר לָהֶם רַ'
יְהוֹשֻׁעַ: אֲנִי אֵלֵךְ. הָלַךְ רַ' יְהוֹשֻׁעַ וְתַלְמִידָיו. כֵּוָן
שֶׁהִגִּיעַ לְפֶתַח בֵּיתָהּ חָלַץ תְּפִלִּין בְּרִחוּק אַרְבַּע אַמּוֹת
וְנִכְנַס וְנָעַל הַדֶּלֶת בִּפְנֵיהֶם. אַחַר שֶׁיָּצָא יָרַד וְטָבַל
וְשָׁנָה לְתַלְמִידָיו. אָמַר לָהֶם:
– בְּשָׁעָה שֶׁחָלַצְתִּי תְפִלִּין – בַּמֶּה חֲשַׁדְתּוּנִי?

– אָמַרְנוּ: כְּסָבוּר רַבִּי, לֹא יִכָּנְסוּ דִבְרֵי־קְדֻשָּׁה בִּמְקוֹם טֻמְאָה.

– בְּשָׁעָה שֶׁנָּעַלְתִּי2858 – בַּמֶּה חֲשַׁדְתּוּנִי?

– אָמַרְנוּ, שֶׁמָּא דְבַר־מַלְכוּת2859 יֵשׁ בֵּינוֹ לְבֵינָהּ.

– בְּשָׁעָה שֶׁיָּרַדְתִּי וְטָבָלְתִּי – בַּמֶּה חֲשַׁדְתּוּנִי?

– אָמַרְנוּ, שֶׁמָּא נִתְּזָה צִנּוֹרָא2860 מִפִּיהָ עַל בְּגָדָיו שֶׁל רַבִּי.

אָמַר לָהֶם: הָעֲבוֹדָה, כָּךְ הָיָה; וְאַתֶּם, כְּשֵׁם שֶׁדַּנְתּוּנִי לִזְכוּת הַמָּקוֹם יָדִין אֶתְכֶם לִזְכוּת (שם).



כח “וַיֹּאמֶר אֵלֶיהָ עַד־מָתַי תִּשְׁתַּכָּרִין… וַתַּעַן חַנָּה וַתֹּאמֶר לֹא אֲדֹנִי”2861 –
אָמַר עֻלָּא (וְיֵשׁ אוֹמְרִים רַ' יוֹסֵי בְרַ' חֲנִינָא): אָמְרָה לוֹ:
לֹא אָדוֹן אַתָּה בְּדָבָר זֶה וְלֹא רוּחַ הַקֹּדֶשׁ שׁוֹרָה עָלֶיךָ,
שֶׁאַתָּה חוֹשְׁדֵנִי בְּדָבָר זֶה; יֵשׁ אוֹמְרִים: כָּךְ אָמְרָה לוֹ:
לֹא אָדוֹן אַתָּה; לֹא שְׁכִינָה וְרוּחַ־הַקֹּדֶשׁ אֶצְלֵךְ,
שֶׁדַּנְתַּנִי לְכַף־חוֹבָה וְלֹא דַנְתַּנִי לְכַף־זְכוּת! וְכִי לֹא
יָדַעְתָּ שֶׁ“אִשָּׁה קְשַׁת־רוּחַ אָנֹכִי”2862?

“וְיַיִן וְשֵׁכָר לֹא שָׁתִיתִי”2863 – אָמַר רַ' אֶלְעָזָר: מִכָּאן לְנֶחְשָׁד בְּדָבָר שֶׁאֵין
בּוֹ, שֶׁצָּרִיךְ לְהוֹדִיעוֹ2864.

“וַיַּעַן עֵלִי וַיֹּאמֶר: לְכִי לְשָׁלוֹם”2865 – אָמַר רַ' אֶלְעָזָר: מִכָּאן
לְחוֹשֵׁד אֶת־חֲבֵרוֹ בְּדָבָר שֶׁאֵין בּוֹ שֶׁצָּרִיךְ לְפַיְּסוֹ;
וְלֹא עוֹד, אֶלָּא שֶׁצָּרִיךְ לְבָרְכוֹ, שֶׁנֶּאֱמַר: “וֵאלֹהֵי
יִשְׂרָאֵל יִתֵּן אֶת־שֵׁלָתֵךְ”2866 (בר' לא:).



כט אָמַר רֵישׁ־לָקִישׁ: הַחוֹשֵׁד בִּכְשֵׁרִים לוֹקֶה בְגוּפוֹ, שֶׁנֶּאֱמַר: “וְהֵן לֹא־יַאֲמִינוּ לִי”2867
– וְגָלוּי לִפְנֵי הַקָּדוֹשׁ־בָּרוּךְ־הוּא
שֶׁיַּאֲמִינוּ יִשְׂרָאֵל. אָמַר לוֹ: הֵם מַאֲמִינִים בְּנֵי
מַאֲמִינִים, וְאַתָּה אֵין סוֹפְךָ לְהַאֲמִין2868.

וּמִנַּיִן שֶׁלָּקָה? שֶׁנֶּאֱמַר: “וַיֹּאמֶר יְיָ לוֹ
עוֹד: הָבֵא־נָא יָדְךָ בְּחֵיקְךָ, וַיָבֵא… וַיּוֹצִאָהּ וְהִנֵּה
יָדוֹ מְצֹרַעַת כַּשָּׁלֶג”2869 (שבת צו:).



ל אָמַר רַ' רְאוּבֵן בֶּן אִצְטְרוֹבְלִי: אֵין אָדָם
נֶחְשָׁד בְּדָבָר אֶלָּא אִם כֵּן עֲשָׂאוֹ, וְאִם לֹא עָשָׂה כֻלּוֹ
עָשָׂה מִקְצָתוֹ, וְאִם לֹא עָשָׂה מִקְצָתוֹ – הִרְהֵר בְּלִבּוֹ
לַעֲשׂוֹתוֹ, וְאִם לֹא הִרְהֵר בְּלִבּוֹ לַעֲשׁוֹתוֹ – רָאָה
אֲחֵרִים2870 שֶׁעָשׂוּ וְשָׂמֵחַ (מו"ק יח:).



לא אָמַר רַ' יוֹסֵי: יְהֵא חֶלְקִי עִם מִי שֶׁחוֹשְׁדִים אוֹתוֹ בְּדָבָר וְאֵין בּוֹ (שם).




ג. תּוֹכָחָה, חֲנֻפָּה וּצְבִיעוּת


לב שָׁנִינוּ, רַבִּי אוֹמֵר: אֵיזוֹ הִיא דֶרֶךְ
יְשָׁרָה שֶׁיָּבָר־לוֹ הָאָדָם? יֶאֱהַב אֶת־הַתּוֹכָחוֹת; שֶׁכָּל־זְמַן
שֶׁתּוֹכָחוֹת בָּעוֹלָם, נַחַת־רוּחַ בָּאָה לָעוֹלָם, טוֹבָה וּבְרָכָה
בָּאוֹת לָעוֹלָם וְרָעָה מִסְתַּלֶּקֶת מִן הָעוֹלָם, שֶׁנֶּאֱמַר:
“וְלַמּוֹכִיחִים יִנְעָם וַעֲלֵיהֶם תָּבוֹא
בִרְכַּת־טוֹב”2871.

אָמַר רַ' שְׁמוּאֵל בַּר נַחֲמָנִי אָמַר רַ' יוֹנָתָן:
כָּל־הַמּוֹכִיחַ אֶת־חֲבֵרוֹ לְשֵׁם־שָׁמַיִם זוֹכֶה לְחֶלְקוֹ שֶׁל
הַקָּדוֹשׁ־בָּרוּךְ־הוּא: שֶׁנֶּאֱמַר: “מוֹכִיחַ אָדָם
אַחֲרַי2872”2873,
וְלֹא עוֹד אֶלָּא שֶׁמּוֹשְׁכִין עָלָיו חוּט שֶׁל חֶסֶד, שֶׁנֶּאֱמַר:
“חֵן יִמְצָא מִמַּחֲלִיק לָשׁוֹן”2874 (תמיד כח.).



לג אָמַר רַ' יוֹסֵי בַר חֲנִינָא: הַתּוֹכָחָה
מְבִיאָה לִידֵי אַהֲבָה, שֶׁנֶּאֱמַר: “הוֹכַח לְחָכָם
וְיֶאֱהָבֶךָּ”2875. הִיא דַּעְתּוֹ שֶׁל רַ'
יוֹסֵי בַר חֲנִינָא, שֶׁאָמַר: כָּל אַהֲבָה שֶׁאֵין עִמָּהּ תּוֹכָחָה
אֵינָהּ אַהֲבָה.

אָמַר רֵישׁ־לָקִישׁ: תּוֹכָחָה מְבִיאָה לִידֵי שָׁלוֹם.
הִיא דַעְתּוֹ שֶׁאָמָר: כָּל שָׁלוֹם שֶׁאֵין עִמּוֹ תּוֹכָחָה אֵינוֹ
שָׁלוֹם (ב"ר נד).



לד מִנַּיִן לְרוֹאֶה בַּחֲבֵרוֹ דָּבָר מְגֻנֶּה
שֶׁחַיָּב לְהוֹכִיחוֹ? תַּלְמוּד־לוֹמַר: “הוֹכֵחַ תּוֹכִיחַ
אֶת־עֲמִיתֶךָ”2876. הוֹכִיחוֹ וְלֹא קִבֵּל,
מִנַּיִן שֶׁיַּחֲזוֹר וְיוֹכִיחֶנּוּ? תַּלְמוּד־לוֹמַר: “תּוֹכִיחַ” –
מִכָּל־מָקוֹם. יָכוֹל, אֲפִלּוּ מִשְׁתַּנִּים פָּנָיו2877? – תַּלְמוּד־לוֹמַר: “וְלֹא־תִּשָּׂא עָלָיו
חֵטְא”2878 (ערכ' טז:).



לה אָמַר רָבָא: “הוֹכֵחַ תּוֹכִיחַ”2879, “הוֹכֵחַ” – אֲפִלּוּ מֵאָה פְעָמִים; אֵין לִי אֶלָּא הָרַב לַתַּלְמִיד2880, תַּלְמִיד לְרַב2881 מִנָּיִן? תַּלְמוּד־לוֹמַר: “הוֹכֵחַ תּוֹכִיחַ” – מִכָּל־מָקוֹם (ב"מ לא.).



לו עַד הֵיכָן2882 תּוֹכָחָה? רַב אָמַר: עַד הַכָּאָה2883; וּשְׁמוּאֵל אָמַר: עַד קְלָלָה2884. רַ' יוֹחָנָן אָמַר: עַד נְזִיפָה2885 (ערכ' טז:).

לז אָמַר לוֹ רַ' זֵירָא לְרַ' סִימוֹן: יוֹכִיחַ מַר לְאוֹתָם שֶׁל בֵּית רֵישׁ־גָּלוּתָא2886. אָמַר
לוֹ: לֹא יְקַבְּלוּ מִמֶּנִּי. אָמַר לוֹ: אַף־עַל־פִּי שֶׁלֹּא
יְקַבְּלוּ יוֹכִיחֵם מָר (שבת נה.).



לח כָּל מִי שֶׁאֶפְשָׁר [לוֹ] לְמַחוֹת בְּאַנְשֵׁי בֵיתוֹ וְלֹא מִחָה – נִתְפָּס2887 עַל אַנְשֵׁי
בֵיתוֹ; בְּאַנְשֵׁי עִירוֹ – נִתְפָּס עַל אַנְשֵׁי עִירוֹ;
בְּכָל־הָעוֹלָם כֻּלּוֹ – נִתְפָּס עַל כָּל־הָעוֹלָם כֻּלּוֹ (שם נד:).



לט אָמַר רַ' חֲנִינָא: מַהוּ שֶׁנֶּאֱמַר: “יְיָ בְּמִשְׁפָּט יָבוֹא עִם זִקְנֵי עַמּוֹ וְשָׂרָיו”2888 – אִם שָׂרִים חָטָאוּ – זְקֵנִים2889 מֶה חָטָאוּ? אֶלָּא עַל זְקֵנִים שֶׁלֹּא מִחוּ בְּשָׂרִים (שבת
נד, נה).



מ פָּרָתוֹ שֶׁל רַ' אֶלְעָזָר בֶּן עֲזַרְיָה הָיְתָה
יוֹצֵאת [בְּשַׁבָּת] בִּרְצוּעָה שֶׁבֵּין קַרְנֶיהָ, שֶׁלֹּא בִרְצוֹן
חֲכָמִים2890.

“פָּרָתוֹ שֶׁל רַ' אֶלְעָזָר בֶּן עֲזַרְיָה” – וְכִי
פָּרָה אַחַת הָיְתָה לוֹ? וַהֲרֵי אָמַר רַב: שְׁנֵים עָשָׂר אֶלֶף
עֲגָלִים הָיָה מְעַשֵּׂר רַ' אֶלְעָזָר בֶּן עֲזַרְיָה מֵעֶדְרוֹ
כָּל־שָׁנָה וְשָׁנָה? שָׁנוּ, לֹא שֶׁלּוֹ הָיְתָה אֶלָּא שֶׁל שְׁכֵנָתוֹ
הָיְתָה, וּמִתּוֹךְ שֶׁלֹּא מִחָה בָהּ נִקְרֵאת עַל שְׁמוֹ (שם
נד:).



מא אָמַר רַ' אַחָא בְרַ' חֲנִינָא: מֵעוֹלָם לֹא
יָצְאָה מִדָּה טוֹבָה מִפִּי הַקָּדוֹשׁ־בָּרוּךְ־הוּא וְחָזַר בָּהּ
לְרָעָה2891, חוּץ מִדָּבָר זֶה2892, שֶׁנֶּאֱמַר: “וַיֹאמֶר יְיָ אֵלָיו
עֲבֹר בְּתוֹךְ הָעִיר, בְּתוֹךְ יְרוּשָׁלָם, וְהִתְוִיתָ תָּו
עַל־מִצְחוֹת הָאֲנָשִׁים הַנֶּאֱנָחִים וְהַנֶּאֱנָקִים עַל
כָּל־הַתּוֹעֵבוֹת הַנַּעֲשׂוֹת בְּתוֹכָהּ”2893. אָמַר לוֹ הַקָּדוֹשׁ־בָּרוּךְ־הוּא לְגַבְרִיאֵל: לֵךְ
וּרְשׁוֹם עַל מִצְחָם שֶׁל צַדִּיקִים תָּו שֶׁל דְּיוֹ, שֶׁלֹּא
יִשְׁלְטוּ בָהֶם מַלְאֲכֵי־חַבָּלָה2894, וְעַל
מִצְחָם שֶׁל רְשָׁעִים תָּו שֶׁל דָּם, כְּדֵי שֶׁיִּשְׁלְטוּ בָהֶם
מַלְאֲכֵי־חַבָּלָה. אָמְרָה מִדַּת הַדִּין לִפְנֵי
הַקָּדוֹשׁ־בָּרוּךְ־הוּא: רִבּוֹנוֹ־שֶׁל־עוֹלָם, מַה־נִּשְׁתַּנּוּ
אֵלּוּ מֵאֵלּוּ? אָמַר לָהּ: הַלָּלוּ צַדִּיקִים גְּמוּרִים וְהַלָּלוּ
רְשָׁעִים גְּמוּרִים. אָמְרָה לְפָנָיו: רִבּוֹנוֹ־שֶׁל־עוֹלָם, הָיָה
בְיָדָם לְמַחוֹת וְלֹא מִחוּ. אָמַר לָהּ: גָּלוּי וְיָדוּעַ לְפָנָי,
שֶׁאִם מִחוּ בָהֶם לֹא יְקַבְּלוּ מֵהֶם. אָמְרָה לְפָנָיו:
רִבּוֹנוֹ־שֶׁל־עוֹלָם, אִם לְפָנֶיךָ גָּלוּי, לָהֶם מִי
גָלוּי2895? וְזֶהוּ שֶׁנֶּאֱמַר: “זָקֵן
בָּחוּר וּבְתוּלָה וְטַף וְנָשִׁים תַּהַרְגוּ לְמַשְׁחִית
וְעַל־כָּל־אִישׁ אֲשֶׁר־עָלָיו הַתָּו אַל־תִּגָּשׁוּ וּמִמִּקְדָּשִׁי
תָּחֵלּוּ”2896, וְנֶאֱמַר: “וַיָּחֵלוּ בָּאֲנָשִׁים הַזְּקֵנִים2897 אֲשֶׁר לִפְנֵי הַבָּיִת”2898. שָׁנָה רַב יוֹסֵף: אַל תִּקְרֵי
“מִמִּקְדָּשִׁי” אֶלָּא “מִמְּקֻדָּשַׁי” – אֵלּוּ בְנֵי־אָדָם
שֶׁקִּיְּמוּ אֶת־הַתּוֹרָה2899 כֻלָּהּ מֵאָלֶף וְעַד תָּיו (שם נה:)



מב אָמַר רַ' חֲנִינָא: לֹא חָרְבָה יְרוּשָׁלַיִם,
אֶלָּא בִּשְׁבִיל שֶׁלֹּא הוֹכִיחוּ זֶה אֶת־זֶה, שֶׁנֶּאֱמַר: “הָיוּ
שָׂרֶיהָ כְּאַיָּלִים לֹא־מָצְאוּ מִרְעֶה”2900 – מָה אַיָּלִים הַלָּלוּ, רֹאשׁוֹ שֶׁל זֶה בְּצַד זְנָבוֹ שֶׁל
זֶה2901, אַף יִשְׂרָאֵל שֶׁבְּאוֹתוֹ הַדּוֹר כָּבְשׁוּ2902 פְּנֵיהֶם בַּקַּרְקַע וְלֹא הוֹכִיחוּ זֶה אֶת־זֶה (שם קיט:; איכ"ר א).



מג “שִׁמְעוּ וּתְחִי נַפְשְׁכֶם”2903 – הֵיאַךְ חֲבִיבִים יִשְׂרָאֵל שֶׁהוּא מְפַתֶּה אוֹתָם! אָמַר
לָהֶם: אִם יִפֹּל אָדָם מֵרֹאשׁ הַגָּג כָּל־גּוּפוֹ לוֹקֶה, וְהָרוֹפֵא
נִכְנָס אֶצְלוֹ וְנוֹתֵן לוֹ רְטִיָּה2904 בְרֹאשׁוֹ, וְכֵן בְּיָדָיו, וְכֵן בְּרַגְלָיו וּבְכָל־אֵבָרָיו
– נִמְצָא כֻלּוֹ רְטִיּוֹת. אֲנִי אֵינִי כָךְ. אֶלָּא רְמַ"ח אֵבָרִים
בָּאָדָם הַזֶּה וְהָאֹזֶן אֶחָד מֵהֶם, וְכָל־הַגּוּף מְלֻכְלָךְ
בַּעֲבֵרוֹת – וְהָאֹזֶן שׁוֹמַעַת וְכָל־הַגּוּף מְקַבֵּל חַיִּים (שמ"ר
כז)



מד אֱהַב אֶת־הַמּוֹכִיחֲךָ וּשְׂנָא אֶת־הַמְשַׁבְּחֶךָ (אדר"נ כט).



מה שָׁנִינוּ, אָמַר רַ' טַרְפוֹן: תָּמֵהַּ אֲנִי,
אִם יֵשׁ בַּדּוֹר הַזֶּה מִי שֶׁיָּכוֹל לְהוֹכִיחַ; אִם אָמַר
לוֹ2905: טוֹל קֵסָם2906 מִבֵּין שִׁנֶּיךָ – אָמַר לוֹ: טוֹל קוֹרָה מִבֵּין עֵינֶיךָ!
אָמַר רַ' אֶלְעָזָר בֶּן עֲזַרְיָה: תָּמֵהַּ אֲנִי, אִם יֵשׁ בַּדּוֹר
הַזֶּה מִי שֶׁמְּקַבֵּל תּוֹכֵחָה. אָמַר רַ' עֲקִיבָא:
תְּמֵהַנִי2907 אִם יֵשׁ בַּדּוֹר הַזֶּה שֶׁיּוֹדֵעַ לְהוֹכִיחַ2908.

אָמַר רַ' יוֹחָנָן בֶּן־נוּרִי: מֵעִיד אֲנִי עָלַי
שָׁמַיִם וָאָרֶץ, שֶׁהַרְבֵּה פְעָמִים לָקָה עֲקִיבָא עַל יָדִי,
שֶׁהָיִיתִי קוֹבֵל עָלָיו לִפְנֵי רַבָּן־גַּמְלִיאֵל, וְכָל־שֶׁכֵּן
שֶׁהוֹסִיף בִּי אַהֲבָה, לְקַיֵּם מַה שֶּׁנֶּאֱמַר: “הוֹכַח לְחָכָם
וְיֶאֱהָבֶךָּ”2909 (ערכ' טז:; ע"י).



מו אָמַר אַבַּיֵּי: תַּלְמִיד־חָכָם שֶׁבְּנֵי עִירוֹ
אוֹהֲבִים אוֹתוֹ – לֹא מִשּׁוּם שֶׁהוּא מְעֻלֶּה בְיוֹתֵר, אֶלָּא
מִשּׁוּם שֶׁאֵינוֹ מוֹכִיחָם בְּדִבְרֵי שָׁמָיִם (כת' קה:).



מז “הִתְקוֹשְׁשׁוּ וָקוֹשּׁוּ”2910 – אָמַר רֵישׁ־לָקִישׁ: קְשׁוֹט עַצְמְךָ2911 וְאַחַר־כָּךְ קְשׁוֹט אֲחֵרִים (ב"מ קז:).



מח רַ' נָתָן אוֹמֵר: מוּם שֶׁבְּךָ אַל תֹּאמַר לַחֲבֵרֶךָ (ב"מ נט:).



מט אָמַר רַ' אִלְעַאי מִשּׁוּם רַ' אֶלְעָזָר בְּרַ'
שִׁמְעוֹן: כְּשֵׁם שֶׁמִּצְוָה עַל אָדָם לוֹמַר דָּבָר הַנִּשְׁמָע,
כָּךְ מִצְוָה עַל אָדָם שֶׁלֹּא לוֹמַר דָּבָר שֶׁאֵינוֹ נִשְׁמָע. רַ'
אַבָּא אוֹמֵר: חוֹבָה, שֶׁנֶּאֱמַר: “אַל־תּוֹכַח לֵץ
פֶּן־יִשְׂנָאֶךָּ”2912 (יבמ' סה:).


––––––––


נ אָמַר רַ' אֶלְעָזָר: כָּל־אָדָם שֶׁיֶּשׁ־בּוֹ
חֲנֻפָּה מֵבִיא אַף לָעוֹלָם, שֶׁנֶּאֱמַר: “וְחַנְפֵי־לֵב יָשִׂימוּ
אָף”2913, וְלֹא עוֹד אֶלָּא שֶׁאֵין
תְּפִלָּתוֹ נִשְׁמַעַת, שֶׁנֶּאֱמַר: “לֹא יְשַׁוְּעוּ
כִּי־אֲסָרָם2914”2915.

וְאָמַר רַ' אֶלְעָזָר: כָּל־אָדָם שֶׁיֶּשׁ־בּוֹ חֲנֻפָּה אֲפִלּוּ עֻבָּרִים שֶׁבִּמְעֵי־אִמָּם מְקַלְּלִים אוֹתוֹ.

וְאָמַר רַ' אֶלְעָזָר: כָּל־אָדָם שֶׁיֶּשׁ־בּוֹ חֲנֻפָּה נוֹפֵל בַּגֵיהִנֹּם (סוטה מא:).



נא וְאָמַר רַ' אֶלְעָזָר: כָּל־הַמַּחֲנִיף לַחֲבֵרוֹ
סוֹף נוֹפֵל בְּיָדוֹ, וְאִם אֵינוֹ נוֹפֵל בְּיָדוֹ נוֹפֵל בְּיָד בְּנוֹ,
וְאִם אֵינוֹ נוֹפֵל בְּיַד בְּנוֹ נוֹפֵל בְּיַד בֵּן בְּנוֹ,
שֶׁנֶּאֱמַר: “וַיֹּאמֶר יִרְמְיָה הַנָּבִיא אֶל־חֲנַנְיָה
הַנָּבִיא… אָמֵן כֵּן יַעֲשֶׂה יְיָ, יָקֵם יְיָ אֶת־דְּבָרֶיךָ”
וגו'2916, וְכָתוּב: “וַיְהִי־הוּא בְּשַׁעַר
בִּנְיָמִן וְשָׁם בַּעַל פְּקִדֻת וּשְׁמוֹ יִרְאִיָּיה בֶּן־שֶׁלֶמְיָה
בֶּן־חֲנַנְיָה, וַיִּתְפֹּשׂ אֶת־יִרְמְיָהוּ2917 הַנָּבִיא… וַיְבִאֵהוּ אֶל־הַשָּׂרִים”2918 (שם מא, מב; ע"י).



נב וְאָמַר רַ' אֶלְעָזָר: כָּל־עֵדָה שֶׁיֶּשׁ־בָּהּ חֲנֻפָּה מְאוּסָה כְנִדָּה (שם מב.).



נג וְאָמַר רַ' אֶלְעָזָר: כָּל־עֵדָה שֶׁיֵּשׁ־בָּהּ חֲנֻפָּה לְסוֹף גּוֹלָה (שם).



נד כַּת חֲנֵפִים – אֵינָהּ מְקַבֶּלֶת
פְּנֵי־שְׁכִינָה, שֶׁנֶּאֱמַר: “כִּי־לֹא לְפָנָיו חָנֵף
יָבוֹא”2919 (שם).



נה דָּרַשׁ רַב יְהוּדָה בַּר מַעֲרָבָא (וְיֵשׁ
אוֹמְרִים: רַ' שִׁמְעוֹן בֶּן פַּזִּי): מֻתָּר לְהַחֲנִיף לָרְשָׁעִים
בָּעוֹלָם־הַזֶּה, שֶׁנֶּאֱמַר: “לֹא יִקָּרֵא עוֹד2920 לְנָבָל נָדִיב וּלְכִילַי לֹא יֵאָמֵר שׁוֹעַ”2921
– מִכְּלָל שֶׁבָּעוֹלָם־הַזֶּה מֻתָּר. רַ' שִׁמְעוֹן
בֶּן־לָקִישׁ אָמָר: מִכָּאן: “כִּי עַל־כֵּן רָאִיתִי פָנֶיךָ כִּרְאֹת
פְּנֵי אֱלֹהִים2922 וַתִּרְצֵנִי”2923. וְלֹא כְרַ'
לֵוִי, שֶׁאָמַר רַ' לֵוִי: מָשָׁל שֶׁל יַעֲקֹב וְעֵשָׂו לְמָה הַדָּבָר
דּוֹמֶה, לְאָדָם שֶׁזִּמֵּן אֶת־חֲבֵרוֹ לִסְעֻדָּה וְהִכִּיר בּוֹ
שֶׁמְּבַקֵּשׁ לְהָרְגוֹ, אָמַר לוֹ: טַעַם תַּבְשִׁיל זֶה שֶׁאֲנִי טוֹעֵם
כַּתַּבְשִׁיל שֶׁטָּעַמְתִּי בְּבֵית הַמֶּלֶךְ. אָמַר: הַמֶּלֶךְ
יוֹדֵעַ2924 אֶת־זֶה – מִתְיָרֵא וְאֵינוֹ הוֹרְגוֹ2925 (סוטה מא:; ע"י).



נו אָמַר רַ' שִׁמְעוֹן בֶּן חֲלַפְתֶּא: מִיּוֹם
שֶׁגָּבַר אֶגְרוֹפָהּ שֶׁל חֲנֻפָּה נִתְעַוְּתוּ
הַדִּינִין2926 וְנִתְקַלְקְלוּ הַמַּעֲשִׂים,
וְאֵין אָדָם יָכוֹל לוֹמַר לַחֲבֵרוֹ: מַעֲשַׂי גְּדוֹלִים מִמַּעֲשֶׂיךָ
(שם).


––––––––


נז אָמַר לָהּ יַנַּאי הַמֶּלֶךְ2927 לְאִשְׁתּוֹ: אַל תִּתְיָרְאִי מִן הַפְּרוּשִׁים וְלֹא מִמִּי
שֶׁאֵינָם פְּרוּשִׁים, אֶלָּא מִן הַצְּבוּעִים2928, שֶׁדּוֹמִים לִפְרוּשִׁים, שֶׁמַּעֲשֵׂיהֶם כְּמַעֲשֵׂה
זִמְרִי2929 וּמְבַקְּשִׁים שָׂכָר כְּפִינְחָס (שם כב:).



נח מְפַרְסְמִים2930 אֶת־הַחֲנֵפִים, מִפְּנֵי חִלּוּל־הַשֵּׁם (יומא פו:).



נט הָיָה רַבָּן גַּמְלִיאֵל מַכְרִיז וְאוֹמֵר: כָּל־תַּלְמִיד שֶׁאֵין תּוֹכוֹ כְבָרוֹ2931 לֹא יִכָּנֵס לְבֵית הַמִּדְרָשׁ (בר' כח.).



ס בֶּן־עַזַּאי הָיָה אוֹמֵר: נוֹחַ לִמְלוֹךְ עַל
כָּל־הָעוֹלָם כֻּלּוֹ מִלֵּישֵׁב וְלִשְׁנוֹת בִּפְנֵי בְּנֵי־אָדָם
הָעֲטוּפִים בִּסְדִינִים2932 (אדר"נ כה.).



סא הַחֲזִיר הַזֶּה בְּשָׁעָה שֶׁהוּא רוֹבֵץ הוּא פוֹשֵׁט טְלָפָיו2933, כְּלוֹמַר: רְאוּ שֶׁאֲנִי טָהוֹר (ב“ר סה; ויק”ר יג).




ד. לְשׁוֹן־הָרָע וְגִלּוּי־סוֹד


סב אָמַר רַ' יוֹחָנָן מִשּׁוּם רַ' יוֹסֵי בֶן
זִמְרָא: כָּל־הַמְסַפֵּר לְשׁוֹן־הָרָע כְּאִלּוּ כוֹפֵר
בְּעִקָּר2934, שֶׁנֶּאֱמַר: “אֲשֶׁר אָמְרוּ
לִלְשֹׁנֵנוּ נַגְבִּיר שְׂפָתֵנוּ אִתָּנוּ – מִי אָדוֹן
לָנוּ”2935 (ערכ' טו:).



סג כַּת מְסַפְּרֵי לְשׁוֹן־הָרָע אֵינָהּ מְקַבֶּלֶת פְּנֵי שְׁכִינָה (סוטה מב.).



סד אָמַר רַב חִסְדֶּא אָמַר מַר עֻקְבָּא:
כָּל־הַמְסַפֵּר לְשׁוֹן־הָרָע אָמַר הַקָּדוֹשׁ־בָּרוּךְ־הוּא: אֵין אֲנִי
וְהוּא יְכוֹלִים לָדוּר בָּעוֹלָם, שֶׁנֶּאֱמַר: “מְלָשְׁנִי בַסֵּתֶר
רֵעֵהוּ… אֹתוֹ לֹא אוּכָל”2936 – אַל תִּקְרָא “אֹתוֹ” אֶלָּא “אִתּוֹ” (שם).



סה אָמַר רַ' מָנָא: כָּל־שֶׁאוֹמֵר לְשׁוֹן־הָרָע מְסַלֵּק2937 הַשְּׁכִינָה מִלְּמַטָּה
לְמָעְלָה. תֵּדַע לָךְ, מַה דָּוִד אוֹמֵר: “נַפְשִׁי בְּתוֹךְ לְבָאִם
אֶשְׁכְּבָה לֹהֲטִים בְּנֵי־אָדָם, שִׁנֵּיהֶם חֲנִית וְחִצִּים
וּלְשׁוֹנָם חֶרֶב חַדָּה”2938; מַה כָּתוּב אַחֲרָיו: “רוּמָהּ עַל־הַשָּׁמַיִם אֱלֹהִים”2939 – אָמַר דָּוִד: רִבּוֹנוֹ־שֶׁל־עוֹלָם, מָה הַשְּׁכִינָה
עוֹשָׂה לְמָטָּה? סַלֵּק אֶת־הַשְּׁכִינָה לָרָקִיעַ! (דב"ר ה).



סו רְאֵה, כַּמָּה קָשָׁה לְשׁוֹן־הָרָע, שֶׁהִיא
קָשָׁה מִשְּׁפִיכוּת־דָּמִים וּמִגִּלּוּי־עֲרָיוֹת וַעֲבוֹדָה־זָרָה:
בְּשָׁלשׁ עֲבֵרוֹת הַלָּלוּ כָּתוּב “גָּדוֹל”, “גְּדוֹלָה”,
וּבִלְשׁוֹן־הָרָע כָּתוּב “גְּדוֹלוֹת”. בִּשְׁפִיכוּת־דָּמִים כָּתוּב:
“גָּדוֹל עֲוֹנִי מִנְּשׂוֹא”2940,
וּבְגִלּוּי־עֲרָיוֹת כָּתוּב: “וְאֵיךְ אֶעֱשֶׂה הָרָעָה הַגְּדֹלָה
הַזֹּאת”2941, וּבַעֲבוֹדָה־זָרָה כָתוּב: “אָנָּא חָטָא הָעָם הַזֶּה חֲטָאָה גְדֹלָה”2942; אֲבָל בִּלְשׁוֹן־הָרָע כָּתוּב: “יַכְרֵת יְיָ כָּל־שִׂפְתֵי
חֲלָקוֹת לָשׁוֹן מְדַבֶּרֶת גְּדֹלוֹת”2943 – לְהוֹדִיעֲךָ שֶׁקָּשָׁה לְשׁוֹן־הָרָע יוֹתֵר מִשָּׁלשׁ
עֲבֵרוֹת הַלָּלוּ (שו"ט נב; ערכ' טו:).



סז אַרְבָּעָה דְּבָרִים שֶׁהֵם נִפְרָעִים2944 מִן הָאָדָם בָּעוֹלָם־הַזֶּה
וְהַקֶּרֶן קַיֶּמֶת לוֹ לָעוֹלָם־הַבָּא, וְאֵלּוּ הֵם: עֲבוֹדָה־זָרָה
וְגִלּוּי־עֲרָיוֹת וּשְׁפִיכוּת דָּמִים – וּלְשׁוֹן־הָרָע כְּנֶגֶד
כֻּלָּם (ירוש' פאה פ“א, ה”א).



סח אָמַר רֵישׁ־לָקִישׁ: כָּל הַמְסַפֵּר
לְשׁוֹן־הָרָע מַגְדִּיל עֲוֹנוֹת עַד לַשָּׁמָיִם, שֶׁנֶּאֱמַר: “שַׁתּוּ
בַשָּׁמַיִם פִּיהֶם וּלְשׁוֹנָם תִּהֲלַךְ בָּאָרֶץ”2945. (ערכ' טו:).



סט אָמַר רַב חִסְדֶּא אָמַר מָר עֻקְבָּא: כָּל־הַמְסַפֵּר לְשׁוֹן־הָרָע רָאוּי לְסָקִלוֹ בָאָבֶן (שם).



ע אָמַר רַב שֵׁשֶׁת מִשּׁוּם רַ' אֶלְעָזָר בֶּן
עֲזַרְיָה: כָּל־הַמְסַפֵּר לְשׁוֹן־הָרָע וְכָל־הַמְקַבֵּל לְשׁוֹן־הָרָע
וְכָל־הַמֵּעִיד עֵדוּת־שֶׁקֶר בַּחֲבֵרוֹ רָאוּי לְהַשְׁלִיכוֹ
לִכְלָבִים, שֶׁנֶּאֱמַר: “לַכֶּלֶב תַּשְׁלִכוּן
אֹתוֹ”2946, וְכָתוּב אַחֲרָיו: “לֹא תִשָּׂא2947 שֵׁמַע שָׁוְא”2948 – לֹא תַשִּׂיא (פס' קיח.).



עא כָּל־הַמְסַפֵּר לְשׁוֹן־הָרָע אֵין לוֹ חֵלֶק לָעוֹלָם־הַבָּא (פדר"א נג).



עב אָמַר רַב חִסְדֶּא אָמַר מָר עֻקְבָּא:
כָּל־הַמְסַפֵּר לְשׁוֹן־הָרָע אוֹמֵר הַקָּדוֹשׁ־בָּרוּךְ־הוּא לְשַׂר
שֶׁל גֵּיהִנֹּם: אֲנִי עָלָיו מִלְמַעְלָה וְאַתָּה עָלָיו מִלְּמַטָּה
נְדוּנֶנּוּ (ערכ' טו:).



עג הָאוֹמֵר בְּפִיו [לְשׁוֹן־הָרָע] חָמוּר מִן
הָעוֹשֶׂה מַעֲשֶׂה, שֶׁכֵּן מָצִינוּ שֶׁלֹּא נִתְחַתֵּם גְּזַר־דִּין עַל
אֲבוֹתֵינוּ בַּמִּדְבָּר אֶלָּא עַל לְשׁוֹן־הָרָע2949, שֶׁנֶּאֱמַר: “וַיְנַסּוּ אֹתִי זֶה עֶשֶׂר פְּעָמִים”"
וגו'2950 (שם).



עד “וַיָּמֻתוּ הָאֲנָשִׁים מוֹצִאֵי דִבַּת־הָאָרֶץ רָעָה בַּמַּגֵּפָה”2951 – אָמַר רַ' שִׁמְעוֹן בֶּן־לָקִישׁ: שֶׁמֵּתוּ מִיתָה מְשֻׁנָּה.

אָמַר רַ' חֲנִינָא בַר פַפָּא: דָּרַשׁ רַ' שִׁילָא אִישׁ
כְּפַר תְּמַרְתָּא: מְלַמֵּד שֶׁנִּשְׁתַּרְבֵּב לְשׁוֹנָם וְנָפַל עַל
טִבּוּרָם, וְהָיוּ תוֹלָעִים יוֹצְאוֹת מִלְּשׁוֹנָם וְנִכְנָסוֹת
בְּטִבּוּרָם, וּמִטִּבּוּרָם וְנִכְנָסוֹת בִּלְשׁוֹנָם.

רַב נַחֲמָן בַּר יִצְחָק אָמַר: בְּאַסְכְּרָה מֵתוּ (סוטה לה:).



עה אָמַר ר' אֶלְעָזָר בֵּן פְּרָטָא: בֹּא וּרְאֵה,
כַּמָּה גָדוֹל כֹּחוֹ שֶׁל לְשׁוֹן־הָרָע – מִמְּרַגְּלִים: וּמָה
מְרַגְּלִים שֶׁהוֹצִיאוּ שֵׁם רָע עַל עֵצִים וַאֲבָנִים כָּךְ,
הַמּוֹצִיא שֵׁם רָע עַל חֲבֵרוֹ – עַל־אַחַת כַּמָּה וְכַמָּה (ערכ' טו;
ע"י).



עו אָמַר רַ' חֲנִינָא: אֵין הַנְּגָעִים בָּאִים
אֶלָּא עַל לְשׁוֹן־הָרָע. אָמְרוּ חֲכָמִים: תֵּדַע לְךָ שֶׁהַנְּגָעִים
בָּאִים עַל לְשׁוֹן־הָרָע, הֲרֵי מִרְיָם הַצַּדֶּקֶת עַל־יְדֵי
שֶׁדִּבְּרָה לְשׁוֹן־הָרָע בְּמֹשֶׁה2952 אַחִיהָ דָּבְקוּ בָהּ הַנְּגָעִים – סִמָּן לְכָל־בַּעֲלֵי
לְשׁוֹן־הָרָע. הֱוֵי: “זָכוֹר אֵת אֲשֶׁר־עָשָׂה יְיָ אֱלהֶיךָ
לְמִרְיָם”2953.

וַהֲרֵי דְבָרִים קַל־וָחֹמֶר: מַה מִּרְיָם שֶׁלֹּא
דִבְּרָה אֶלָּא שֶׁלֹּא בְּפָנָיו שֶׁל מֹשֶׁה וְלַהֲנָיָתוֹ שֶׁל
מֹשֶׁה2954 וּלְשִׁבְחוֹ שֶׁל מָקוֹם וּלְבִנְיָנוֹ שֶׁל עוֹלָם2955 – כָּךְ
נֶעֱנָשָׁה, כָּל־הַמְדַבֵּר בִּגְנוּתוֹ שֶׁל חֲבֵרוֹ בָּרַבִּים
עַל־אַחַת כַּמָּה וְכַמָּה (דב"ר ו; ספרי תצא).



עז אָמַר רֵישׁ־לָקִישׁ: מַהוּ שֶׁנֶּאֱמַר: “זֹאת תּוֹרַת הַמְּצֹרָע”2956 – זֹאת תִּהְיֶה תּוֹרָתוֹ שֶׁל מוֹצִיא שֵׁם רָע (ערכ' טו:).


––––––––––


עח “הַלְהָרְגֵנִי אַתָּה אֹמֵר כַּאֲשֶׁר הָרַגְתָּ אֶת־הַמִּצְרִי… וַיֹּאמַר אָכֵן נוֹדַע הַדָּבָר”2957 – שֶׁהָיָה מֹשֶׁה מְהַרְהֵר2958 בְּלִבּוֹ וְאוֹמֵר: מֶה חָטְאוּ יִשְׂרָאֵל
שֶׁנִּשְׁתַּעְבְּדוּ מִכָּל־הָאֻמּוֹת? כֵּוָן שֶׁשָּׁמַע דְבָרָיו אָמָר:
“אָכֵן נוֹדַע הַדָּבָר!” – עַתָּה יָדַעְתִּי עַל אֵיזֶה דָבָר הֵם
מִשְׁתַּעְבְּדִים: לְשׁוֹן־הָרָע יֵשׁ בֵּינֵיהֶם – וְהֵיאַךְ יִהְיוּ
רְאוּיִם לִגְאֻלָּה?! (שמ"ר א).



עט אָמַר רַב יְהוּדָה אָמַר רַב: בְּשָׁעָה שֶׁאָמַר
דָּוִד לִמְפִיבֹשֶׁת: “אַתָּה וְצִיבָא תַּחְלְקוּ
אֶת־הַשָּׂדֶה2959”2960 – יָצְתָה בַת־קוֹל וְאָמְרָה לוֹ: רְחַבְעָם וְיָרָבְעָם
יַחְלְקוּ אֶת־הַמְּלוּכָה.

וְאָמַר רַב יְהוּדָה אָמַר רַב: אִלְמָלֵי לֹא קִבֵּל
דָּוִד לְשׁוֹן־הָרָע לֹא נֶחֶלְקָה מַלְכוּת בֵּית־דָּוִד וְלֹא עָבְדוּ
יִשְׂרָאֵל עֲבוֹדָה־זָרָה2961 וְלֹא גָלִינוּ מֵאַרְצֵנוּ (שבת נו:).



פ “אִישׁ לָשׁוֹן בַּל־יִכּוֹן בָּאָרֶץ”2962 – אָמַר רַ' לֵוִי:
לֶעָתִיד־לָבוֹא הַקָּדוֹשׁ־בָּרוּךְ־הוּא נוֹטֵל אֶת־אֻמּוֹת־הָעוֹלָם
וּמוֹרִידָן לְגֵיהִנֹּם וְאוֹמֵר לָהֶן: לָמָה הֱיִיתֶן
קוֹנְסִים2963 אֶת־בָּנָי? וְהֵן אוֹמְרוֹת לוֹ: מֵהֶם וּבָהֶם2964 הָיוּ בָאִים וּמְסַפְּרִים
לְשׁוֹן־הָרָע אִישׁ עַל חֲבֵרוֹ – וְהַקָּדוֹשׁ־בָּרוּךְ־הוּא נוֹטֵל
אֵלּוּ וָאֵלּוּ וּמוֹרִידָם לְגֵיהִנֹּם (ב"ר כ).



פא רַ' אֶלְעָזָר בְּרַ' שִׁמְעוֹן הָיָה תּוֹפֵס
גַּנָּבִים. שָׁלַח לוֹ רַ' יְהוֹשֻׁעַ בֶּן קָרְחָה: חֹמֶץ בֶּן
יָיִן2965, עַד מָתַי אַתָּה מוֹסֵר עַמּוֹ שֶׁל
אֱלֹהֵינו לַהֲרֵגָה? שָׁלַח לוֹ [רַ' אֶלְעָזָר]: קוֹצִים אֲנִי
מְכַלֶּה מִן הַכָּרֶם. שָׁלַח לוֹ [רַ' יְהוֹשֻׁעַ]: יָבֹא בַעַל
הַכֶּרֶם2966 וִיכַלֶּה אֶת־קוֹצָיו (ב"מ פג:).



פב שָׁלַח לוֹ מָר עֻקְבָּא2967 לְרַ' אֶלְעָזָר: בְּנֵי אָדָם הָעוֹמְדִים עָלַי2968
וּבְיָדִי לְמָסְרָם לַמַּלְכוּת – מַהוּ2969? שִׂרְטֵט2970 וְכָתַב לוֹ: “אָמַרְתִּי אֶשְׁמְרָה דְרָכַי מֵחֲטוֹא
בִלְשׁוֹנִי אֶשְׁמְרָה לְפִי מַחְסוֹם בְּעֹד רָשָׁע
לְנֶגְדִּי”2971 – אַף־עַל־פִּי שֶׁרָשָׁע לְנֶגְדִּי2972, אֶשְׁמְרָה לְפִי מַחְסוֹם.
שָׁלַח לוֹ: הֵם מְצַעֲרִים אוֹתִי הַרְבֵּה וְאֵינִי יָכוֹל לַעֲמֹד
בָּהֶם. שָׁלַח לוֹ: “דּוֹם לַיְיָ וְהִתְחוֹלֵל לוֹ”2973 – דּוֹם לַייָ וְהוּא יַפִּילֵם לְפָנֵיךָ חֲלָלִים חֲלָלִים,
הַשְׁכֵּם וְהַעֲרֵב2974 עֲלֵיהֶם
לְבֵית־הַמִּדְרָשׁ וְהֵם כָּלִים מֵאֲלֵיהֶם. הַדָּבָר יָצָא מִפִּי רַ'
אֶלְעָזָר וּנְתָנוּהוּ לִגְנִיבָא2975 בַּקּוֹלָר2976 (גיט' ז.).


––––––––––


פג אָמַר רַב חַמָּא בְרַ' חֲנִינָא: מַהוּ שֶׁנֶּאֱמַר: “מָוֶת וְחַיִּים בְּיַד־לָשׁוֹן”2977 – וְכִי יֵשׁ יָד לַלָּשׁוֹן? לוֹמַר לָךְ מַה יָּד מְמִיתָה אַף
לָשׁוֹן מְמִיתָה. אִי מַה יָּד אֵינָהּ מְמִיתָה אֶלָּא בְסָמוּךְ לָהּ
אַף לְשׁוֹן אֵינָהּ מְמִיתָה אֶלָּא בְסָמוּךְ לָהּ? – תַּלְמוּד־לוֹמַר:
“חֵץ שָׁחוּט לְשׁוֹנָם”2978. אִי מַה חֵץ עַד
אַרְבָּעִים וַחֲמִשִּׁים אַמָּה אַף לָשׁוֹן עַד אַרְבָּעִים וַחֲמִשִּׁים
אַמָּה? תַּלְמוּד־לוֹמַר: “שַׁתּוּ בַשָּׁמַיִם פִּיהֶם וּלְשׁוֹנָם
תִּהֲלַךְ בָּאָרֶץ”2979 (ערכ' טו:).



פד “חִצֵי גִבּוֹר שְׁנוּנִים עִם גַּחֲלֵי רְתָמִים”2980 – מָה רָאָה לִמְשׁוֹל
[לָשׁוֹן־הָרָע] לְחֵץ מִכָּל־כְּלֵי־זָיִן? אֶלָּא כָּל־כְּלֵי־זַיִן
מַכִּים בִּמְקוֹמָם וְזֶה מַכֶּה מֵרָחוֹק, כָּךְ הוּא לְשׁוֹן־הָרָע,
שֶׁהוּא נֶאֱמַר בְּרוֹמִי וְהוֹרֵג בְּסוּרְיָא. וְלֹא כְּכָל־גֶּחָלִים
אֶלָּא כְּגַחֲלֵי רְתָמִים, שֶׁכָּל־הַגֶּחָלִים כָּבוּ
מִבַּחוּץ2981 כָּבוּ מִבִּפְנִים, אֲבָל
גַּחֲלֵי רְתָמִים אַף־עַל־פִּי שֶׁכָּבוּ מִבַּחוּץ עֲדַיִן בּוֹעֲרוֹת
מִבִּפְנִים; כָּךְ כָּל־מִי שֶׁהוּא מְקַבֵּל לְשׁוֹן־הָרָע, אַף־עַל־פִּי
שֶׁאַתָּה הוֹלֵךְ וּמְפַיְּסוֹ וְהוּא מִתְפַּיֵּס עֲדַיִן הוּא בוֹעֵר
מִבִּפְנִים (ב“ר צח; ירוש', פאה פ”א, ה"א).



פה אָמַר רַב שְׁמוּאֵל בַּר נַחֲמָן: לָמָּה נִקְרָא שְׁמוֹ שֶׁל לְשׁוֹן־הָרָע לָשׁוֹן שְׁלִישִׁי2982, שֶׁהוּא הוֹרֵג שְׁלשָׁה: הָאוֹמְרוֹ וְהַמְקַבְּלוֹ וּמִי
שֶׁנֶּאֱמַר עָלָיו. מִנָּיִן? דּוֹאֵג שֶׁאֲמָרוֹ2983, וְשָׁאוּל שֶׁקִּבְּלוֹ, וְנֹב עִיר הַכֹּהֲנִים שֶׁנֶּאֱמַר
עֲלֵיהֶם (ערכ' טו:; ירוש' פאה פ“א, ה”א, דב"ר ה).



פו נִמְשָׁל הַלָּשׁוֹן לַחֵץ. וְלָמָּה? שֶׁאִם
יִשְׁלוֹף הָאָדָם הַחֶרֶב שֶׁבְּיָדוֹ לַהֲרוֹג אֶת־חֲבֵרוֹ הוּא
מִתְחַנֵּן לוֹ וּמְבַקֵּשׁ הֵימֶנּוּ רַחֲמִים, מִתְנַחֵם הַהוֹרֵג
וּמַחֲזִיר הַחֶרֶב לְנַרְתֵּקָהּ2984, אֲבָל
הַחֵץ כֵּוָן שֶׁיָּרָה אוֹתוֹ וְהָלַךְ, אֲפִלּוּ מְבַקֵּשׁ לְהַחֲזִיר
אֵינוֹ יָכוֹל לְהַחֲזִיר (שו"ט קכ).


––––––––––


פז אָמַר רַ' יוֹחָנָן מִשּׁוּם רַ' יוֹסֵי בֶן
זִמְרָא: מַהוּ שֶׁנֶּאֱמַר: “מַה־יִּתֵּן לְךָ וּמַה־יֹּסִיף לָךְ לָשׁוֹן
רְמִיָּה”2985? אָמַר לוֹ
הַקָּדוֹשׁ־בָּרוּךְ־הוּא לַלָּשׁוֹן: כָּל־אֵבָרָיו שֶׁל אָדָם זְקוּפִים
וְאַתָּה מוּטָל2986; כָּל־אֵבָרָיו שֶׁל אָדָם
מִבַּחוּץ וְאַתָּה מִבִּפְנִים; וְלֹא עוֹד, אֶלָּא שֶׁהִקַּפְתִּי לְךָ
שְׁתֵּי חוֹמוֹת, אַחַת שֶׁל עֶצֶם וְאַחַת שֶׁל בָּשָׂר – “מַה יִּתֵּן
לְךָ2987 וּמַה־יֹּסִיף לָךְ לָשׁוֹן רְמִיָּה”! (ערכ' טו:).



פח רַ' אֶלְעָזָר בְּשֵׁם רַ' יוֹסֵי בֶן זִמְרָא
אָמַר: רְמַ"ח אֵבָרִים יֵשׁ בּוֹ בָאָדָם, מֵהֶם רְבוּצִים, מֵהֶם
זְקוּפִים, וְלָשׁוֹן זֶה נָתוּן בֵּין שְׁנֵי לְחָיַיִם
וְאַמַּת־הַמַּיִם2988 עוֹבֶרֶת תַּחְתָּיו
וּמְכֻפָּל כַּמָּה כְפִילוֹת, בֹּא וּרְאֵה, כַּמָּה שְׂרֵפוֹת הוּא
שׂוֹרֵף – אִלּוּ הָיָה זָקוּף וְעוֹמֵד, עַל־אַחַת כַּמָּה וְכַמָּה!
(ויק"ר טז).



פט כַּמָּה קָשֶׁה לְשׁוֹן־הָרָע! מָשָׁל
לִנְכֵה־רַגְלַיִם, שֶׁהָיָה מַרְעִישׁ אֶת־הַמְּדִינָה, אָמְרוּ: אִלּוּ
הָיָה שָׁלֵם2989 עַל־אַחַת כַּמָּה וְכַמָּה;
כָּךְ הַלָּשׁוֹן מְחֻתָּךְ וּמֻנָּח בְּתוֹךְ הַפֶּה וְהוּא מַרְעִישׁ
אֶת־הָעוֹלָם. לְמָה הוּא דוֹמֶה, לְכֶלֶב שֶׁהוּא קָשׁוּר בְּשַׁלְשֶׁלֶת
וְחָבוּשׁ וְנָתוּן לִפְנִים מִשְּׁלשָׁה בָתִּים וְהוּא מְנַבֵּחַ
וְכָל־הָעָם מִתְיָרְאִים מִמֶּנּוּ, אִלּוּ הָיָה בַחוּץ מֶה הָיָה
עוֹשֶׂה? כָּךְ לְשׁוֹן־הָרָע, נָתוּן לִפְנִים מִן הַפֶּה וְלִפְנִים מִן
הַשְּׂפָתַיִם וּמַכֶּה שֶׁאֵין לוֹ סוֹף – אִלּוּ הָיָה בַחוּץ, עַל־אַחַת
כַּמָּה וְכַמָּה.

אָמַר הַקָּדוֹשׁ־בָּרוּךְ־הוּא: מִכָּל־הַצָּרוֹת
הַבָּאוֹת עֲלֵיכֶם, אֲנִי יָכוֹל לְהַצִּיל אֶתְכֶם; אֲבָל
בִּלְשׁוֹן־הָרָע – הַטְמֵן עַצְמְךָ וְאֵין אַתָּה מַפְסִיד (ילק"ש תצא
כג).



צ אָמַר רֵישׁ־לָקִישׁ: מַהוּ שֶׁנֶּאֱמַר:
“אִם־יִשֹּׁךְ הַנָּחָשׁ בְּלוֹא־לָחַשׁ וְאֵין יִתְרוֹן לְבַעַל
הַלָּשׁוֹן”2990 – לֶעָתִיד־לָבוֹא
מִתְקַבְּצוֹת כָּל־הַחַיּוֹת וּבָאוֹת אֵצֶל נָחָשׁ וְאוֹמְרוֹת לוֹ:
אֲרִי דּוֹרֵס וְאוֹכֵל, זְאֵב טוֹרֵף וְאוֹכֵל, אַתָּה מַה הֲנָאָה
יֶשׁ־לָךְ? אוֹמֵר לָהֶם: וְכִי מַה יִּתְרוֹן לְבַעַל
הַלָּשׁוֹן2991? (ערכ' טו:).



צא אָמַר רַ' שְׁמוּאֵל בְּרַ' נַחֲמָן: אָמְרוּ לוֹ
לַנָּחָשׁ: מִפְּנֵי מָה אַתָּה מָצוּי בֵּין הַגְּדֵרוֹת? אָמַר לָהֶם:
אֲנִי פָרַצְתִּי2992 גְּדֵרוֹ שֶׁל עוֹלָם.
אָמְרוּ לוֹ: מִפְּנֵי מָה אַתָּה מְהַלֵּךְ וּלְשׁוֹנְךָ
שׁוֹתֵת2993? אָמַר לָהֶם: הוּא גָרַם לִי2994. אָמְרוּ לוֹ: מִפְּנֵי מָה
כָּל־הַחַיּוֹת נוֹשְׁכוֹת וְאֵינָן מְמִיתוֹת, וְאַתָּה נוֹשֵׁךְ
וּמֵמִית, וּמַה הֲנָאָה יֶשׁ־לָךְ? אָמַר לָהֶם: “אִם־יִשֹּׁךְ הַנָּחָשׁ
בְּלוֹא־לָחַשׁ”2995 – אִלְמָלֵי לֹא נֶאֱמַר
לִי מִן שָׁמַיִם נְשׁוֹךְ לֹא הָיִיתִי נוֹשֵׁךְ. – וּמִפְּנֵי מָה אַתָּה
נוֹשֵׁךְ בְּאֵבָר אֶחָד וְאַרְסְךָ2996 מְהַלֵּךְ בְּכָל־הָאֵבָרִים? אָמַר לָהֶם: וְלִי אַתֶּם
אוֹמְרִים? אִמְרוּ לְבַעַל הַלָּשׁוֹן, שֶׁיּוֹשֵׁב בְּרוֹמִי וְהוֹרֵג
בְּסוּרְיָא, בְּסוּרְיָא – וְהוֹרֵג בְּרוֹמִי (ירוש' פאה פ“א, ה”א; תנה“ק
חקת; ויק”ר כו).



צב “מְגוּרֵי אֶל־חֶרֶב2997 הָיוּ אֶת־עַמִּי לָכֵן סְפֹק אֶל־יָרֵךְ”2998 – אָמַר ר' אֶלְעָזָר: אֵלּוּ בְנֵי אָדָם שֶׁאוֹכְלִים
וְשׁוֹתִים זֶה עִם זֶה וְדוֹקְרִים זֶה אֶת זֶה בַּחֲרָבוֹת
שֶׁבִּלְשׁוֹנָם (יומא ט:).


––––––––––


צג שָׁנָה רַ' יִשְׁמָעֵאל: “לֹא־תֵלֵךְ רָכִיל בְּעַמֶּיךָ”2999 – זוֹ רְכִילַת לְשׁוֹן־הָרָע.

שָׁנָה רַ' נְחֶמְיָה: שֶׁלֹּא תְהֵא כְּרוֹכֵל הַזֶּה, מַטְעִין3000 דְּבָרָיו שֶׁל זֶה לָזֶה וּדְבָרָיו שֶׁל זֶה לָזֶה (ירוש' פאה פ“א, ה”א).



צד לְשׁוֹן־הָרָע כֵּיצַד? אָמַר רַבָּה: כְּגוֹן שֶׁאָמַר: אֵשׁ בְּבֵיתוֹ שֶׁל פְּלוֹנִי3001.
אָמַר לוֹ אַבַּיֵּי: מֶה עָשָׂה? גִּלּוּי־דָּבָר בִּלְבַד הוּא! אֶלָּא
שֶׁמּוֹצִיאוֹ בִּלְשׁוֹן־הָרָע3002, שֶׁאוֹמֵר:
הֵיכָן מְצוּיָה הָאֵשׁ? אֶלָּא בְּבֵיתוֹ שֶׁל פְּלוֹנִי, שֶׁיֶּשׁ־לוֹ
בָשָׂר וְדָגִים3003! (ערכ' טו:).



צה שָׁאֲלוּ לִפְנֵי רַ' יוֹחָנָן: אֵיזֶהוּ לְשׁוֹן־הָרָע? – הָאוֹמְרוֹ וְהַיּוֹדְעוֹ3004.

חֲנוּת שֶׁל פִּשְׁתָּנִים3005 הָיָה לָהֶם צִמּוּת3006, וְהָיָה
שָׁם אֶחָד שֶׁשְּׁמוֹ בֶּן־חוֹבֵץ וְלֹא בָא. אָמְרוּ: מָה אָנוּ
אוֹכְלִים הַיּוֹם? אָמַר אֶחָד: חֹבֶץ3007.
אָמָרוּ: יָבוֹא בֶן־חוֹבֵץ. אָמַר רַ' יוֹחָנָן: זֶה אוֹמֵר לְשׁוֹן־הָרָע
בְּהֶצְנֵעַ3008.

בּוּלָאוֹת3009 שֶׁל צִפּוֹרִין
הָיָה לָהֶם צִמּוּת, וְהָיָה שָׁם אֶחָד שֶׁשְּׁמוֹ יוֹחָנָן וְלֹא בָא.
אָמַר אֶחָד לַחֲבֵרוֹ: אֵין אָנוּ הוֹלְכִים לְבַקֵּר אֶת־רַ' יוֹחָנָן
הַיּוֹם3010? אָמְרוּ: יָבוֹא יוֹחָנָן. אָמַר
רַ' שִׁמְעוֹן בֶּן־לָקִישׁ: זֶה אוֹמֵר לְשׁוֹן־הָרָע
בְּצֶדֶק3011 (ירוש' פאה פ“א, ה”א).



צו פַּעַם אַחַת בָּא [גֵּט] מְקֻשָּׁר3012 לִפְנֵי רַבִּי, וְאָמַר רַבִּי: אֵין זְמַן בָּזֶה3013. אָמַר לוֹ רַ' שִׁמְעוֹן בְּרַבִּי לְרַבִּי: שֶׁמָּא בֵּין קְשָׁרָיו3014 מֻבְלָע? פְּתָחוֹ וְרָאָה. הֵצִיץ בּוֹ רַבִּי
בְּזָעַף3015. אָמַר לוֹ: לֹא אֲנִי כְתַבְתִּיו
– רַ' יְהוּדָה חַיָּטָא כְּתָבוֹ. אָמַר לוֹ [רַבִּי]: כַּלֵּךְ
מִלְּשׁוֹן־הָרָע הַזֶּה3016!

שׁוּב הָיָה יוֹשֵׁב לְפָנָיו וּפוֹסֵק סֵדֶר3017 בְּסֵפֶר תְּהִלִּים. אָמַר רַבִּי:
כַּמָּה מְיֻשָּׁר כְּתָב זֶה! אָמַר לוֹ: לֹא אֲנִי כְתַבְתִּיו –
יְהוּדָה חַיָּטָא כְּתָבוֹ. אָמַר לוֹ רַבִּי: כַּלֵּךְ מִלְּשׁוֹן־הָרָע
הַזֶּה!

– בִּשְׁלָמָא שָׁם יֵשׁ לְשׁוֹן־הָרָע, אֶלָּא כָאן מַה לְּשׁוֹן־הָרָע יֵשׁ בְּכָךְ?

– מִשּׁוּם דְּרַב דִּימִי, שֶׁשָּׁנָה רַב דִּימִי אָחִיו
שֶׁל רַב סָפְרָא: לְעוֹלָם אַל יְסַפֵּר אָדָם בְּטוֹבָתוֹ שֶׁל חֲבֵרוֹ,
שֶׁמִּתּוֹךְ טוֹבָתוֹ בָּא לִידֵי רָעָתוֹ (ב"ב קסד:).



צז “וַיֹּאמְרוּ בָּאנוּ אֶל־הָאָרֶץ… וְגַם זָבַת חָלָב וּדְבַשׁ הִיא… אֶפֶס כִּי־עַז הָעָם” וגו'3018 – כָּךְ דַּרְכָּם שֶׁל מְסַפְּרֵי לְשׁוֹן־הָרָע: פּוֹתְחִים
בְּטוֹבָה וּמַשְׁלִימִים3019 בְּרָעָה (תנה"ק שלח).



צח אָמַר רַ' יוֹחָנָן מִשּׁוּם רַ' מֵאִיר:
כָּל־לְשׁוֹן־הָרָע שֶׁאֵין בּוֹ דְּבַר אֱמֶת בִּתְחִלָּתוֹ אֵין
מִתְקַיֵּם בְּסוֹפוֹ (סוטה לה.).



צט כַּד לָא תֵעוֹל מִלָּה כֹלָּא תֵּעוֹל פַּלְגָא
(לְשׁוֹן־הָרָע, אִם אֵינָהּ נִכְנֶסֶת כֻּלָּהּ – נִכְנֶסֶת מֶחֱצָה) (ב“ר
נו; ילק”ש וירא כב).



ק אָמַר רַב עַמְרָם אָמַר רַב: שָׁלשׁ עֲבֵרוֹת אֵין אָדָם נִצּוֹל מֵהֶן בְּכָל־יוֹם: הִרְהוּר עֲבֵרָה3020 וְעִיּוּן־תְּפִלָּה3021 וּלְשׁוֹן־הָרָע. “לְשׁוֹן־הָרָע” סָלְקָא
דַּעְתָּךְ3022? – אֶלָּא אֲבַק לְשׁוֹן־הָרָע3023.

אָמַר רַב יְהוּדָה אָמַר רַב: רֹב בְּגָזֵל3024
וּמִעוּט בַּעֲרָיוֹת, וְהַכֹּל בִּלְשׁוֹן־הָרָע.
“בִּלְשׁוֹן־הָרָע” סָלְקָא דַּעְתָּךְ? – אֶלָּא אֲבַק לְשׁוֹן־הָרָע (ב"ב
קסד, קסה).



קא אָמַר רַבָּה: כָּל־דָּבָר שֶׁנֶּאֱמַר בִּפְנֵי בְעָלָיו3025 אֵין בּוֹ מִשּׁוּם לְשׁוֹן־הָרָע. אָמַר לוֹ אַבַּיֵּי כָּל־שֶׁכֵּן שֶׁיֵּשׁ חֻצְפָּה3026 וּלְשׁוֹן־הָרָע! אָמַר לוֹ: אֲנִי סוֹבֵר כַר' יוֹסֵי, שֶׁאָמַר
רַ' יוֹסֵי: מִיָּמַי לֹא אָמַרְתִּי דָבָר וְחָזַרְתִּי
לַאֲחוֹרָי3027.



אָמַר רַבָּה בַּר רַב הוּנָא: כָּל־דָּבָר שֶׁנֶּאֱמַר בִּפְנֵי שְׁלשָׁה3028, אֵין בּוֹ מִשּׁוּם לְשׁוֹן־הָרָע. מַה טָּעַם? חֲבֵרְךָ חָבֵר יֶשׁ־לוֹ3029 וַחֲבֵרוֹ שֶׁל חֲבֵרְךָ חָבֵר יֶשׁ־לוֹ (ערכ' טו, טז).


––––––––––


קב אָמַר רַ' מְנַסְיָא בֶּן בְּנוֹ שֶׁל רַ'
מְנַסְיָא מִשְּׁמוֹ שֶׁל רַ' מְנַסְיָא רַבָּה: מִנַּיִן לְאוֹמֵר דָּבָר
לַחֲבֵרוֹ, שֶׁהוּא בְּ“בַל יֹאמַר”3030, עַד
שֶׁיֹּאמַר לוֹ: “לֵךְ אֱמֹר”? תַּלְמוּד־לוֹמַר: “וַיְדְבֵּר
יְיָ3031 אֵלָיו מֵאֹהֶל מוֹעֵד לֵאמֹר”3032 (יומא ד:).



קג מִנַּיִן לִכְשֶׁיֵצֵא3033 לֹא יֹאמַר: אֲנִי מְזַכֶּה וַחֲבֵרַי מְחַיְּבִים, אֲבָל מָה
אֶעֱשֶׂה שֶׁחֲבֵרַי רַבּוּ עָלָי3034? – עַל זֶה נֶאֱמַר: “הוֹלֵךְ רָכִיל מְגַלֶּה־סּוֹד”3035 (סנה' כט.).



קד שָׁנוּ רַבּוֹתֵינוּ: “מְקֹשֵׁשׁ” – זֶה צְלָפְחָד,
וְכֵן הוּא אוֹמֵר: “וַיִּהְיוּ בְנֵי־יִשְׂרָאֵל בַּמִּדְבָּר
וַיִּמְצְאוּ אִישׁ מְקֹשֵׁשׁ עֵצִים בַּיּוֹם הַשַּׁבָּת… וַיִּרְגְּמוּ
אֹתוֹ בָּאֲבָנִים וַיָּמֹת”3036, וּלְהַלָּן הוּא אוֹמֵר: “אָבִינוּ מֵת בַּמִּדְבָּר”3037 –
מַה לְּהַלָּן צְלָפְחָד אַף כָּאן צְלָפְחָד, דִּבְרֵי רַ' עֲקִיבָא;
אָמַר לוֹ רַ' יְהוּדָה בֶן בְּתֵרָה: עֲקִיבָא! בֵּין כָּךְ וּבֵין כָּךְ
אַתָּה עָתִיד לִתֵּן אֶת־הַדִּין: אִם כִּדְבָרֶיךָ – הַתּוֹרָה כִסַּתּוּ
וְאַתָּה מְגַלֶּה אוֹתוֹ; וְאִם לָאו – אַתָּה מוֹצִיא
לַעַז3038 עַל אוֹתוֹ צַדִּיק.

כַּיּוֹצֵא בַדָּבָר אַתָּה אוֹמֵר: “וַיִּחַר־אַף יְיָ בָּם וַיֵּלַךְ”3039 – מְלַמֵּד שֶׁאַף אַהֲרֹן
נִצְטָרַע, דִּבְרֵי רַ' עֲקִיבָא; אָמַר לוֹ רַ' יְהוּדָה בֶן בְּתֵרָה:
עֲקִיבָא! בֵּין כָּךְ וּבֵין כָּךְ אַתָּה עָתִיד לִתֵּן אֶת־הַדִּין: אִם
כִּדְבָרֶיךָ – הַתּוֹרָה כִסַּתּוּ וְאַתָּה מְגַלֶּה אוֹתוֹ; וְאִם לָאו
– אַתָּה מוֹצִיא לַעַז עַל אוֹתוֹ צַדִּיק (שבת צו, צז.).



קה מַעֲשֶׂה בְתַלְמִיד שֶׁיָּצָא עָלָיו קוֹל
שֶׁגִּלָּה דָבָר, שֶׁנֶּאֱמַר בְּבֵית־הַמִּדְרָשׁ, אַחֲרֵי עֶשְׂרִים
וּשְׁתַּיִם שָׁנִים, וְהוֹצִיאוֹ רַ' אַמִּי מִבֵּית־הַמִּדְרָשׁ, אָמַר:
זֶה מְגַלֶּה־סוֹד הוּא (סנה' לא.).



קו עַמֵּי־הָאָרֶץ – אֵין מְגַלִּין לָהֶם סוֹד (פס' מט:).


––––––––––

ה. אֱמֶת וָשֶׁקֶר. נְדָרִים וּשְׁבוּעוֹת


קז רַבָּן שִׁמְעוֹן בֶּן גַּמְלִיאֵל אוֹמֵר: עַל
שְׁלשָׁה דְבָרִים הָעוֹלָם עוֹמֵד: עַל הַדִּין וְעַל הָאֱמֶת וְעַל
הַשָּׁלוֹם (אב' א).



קח אָמַר רַ' חֲנִינָא: חוֹתָמוֹ שֶׁל הַקָּדוֹשׁ־בָּרוּךְ־הוּא אֱמֶת. (שבת נה.).



קט אָמַר רַ' שְׁמוּאֵל בֶּן נַחֲמָן: מָצִינוּ
שֶׁהַכֹּל בָּרָא הַקָּדוֹשׁ־בָּרוּךְ־הוּא בְּעוֹלָמוֹ, חוּץ מִמִּדַּת
שֶׁקֶר שֶׁלֹּא בָרָא וּמִדַּת שָׁוְא שֶׁלֹּא פָעָל, אֶלָּא הַבְּרִיּוֹת
בָּדוּ אוֹתָן מִלִּבָּן, שֶׁנֶּאֱמַר: “הֹרוֹ וְהֹגוֹ מִלֵּב
דִּבְרֵי־שָׁקֶר”3040 (פסיק"ר כד).



קי כַּת שַׁקְרָנִים אֵינָהּ מְקַבֶּלֶת פְּנֵי שְׁכִינָה (סוטה מב.).



קיא אָמַר רַ' אֶלְעָזָר: כָּל־הַמַּחֲלִיף
בְּדִבּוּרוֹ כְּאִלּוּ עוֹבֵד עֲבוֹדָה־זָרָה; כָּתוּב כָּאן: “וְהָיִיתִי
בְעֵינָיו כִּמְתַעְתֵּעַ”3041, וְכָתוּב שָׁם: “הֶבֶל הֵמָּה מַעֲשֵׂה תַּעְתֻּעִים3042”3043 (סנה' צב.).



קיב אָמַר רָבָא: לֹא חָרְבָה יְרוּשָׁלַיִם אֶלָּא
בִּשְׁבִיל שֶׁפָּסְקוּ מִמֶּנָּה אַנְשֵׁי־אֲמָנָה, שֶׁנֶּאֱמַר:
“שׁוֹטְטוּ בְּחוּצוֹת יְרוּשָׁלַםִ וּרְאוּ־נָא וּדְעוּ וּבַקְּשׁוּ
בִרְחוֹבוֹתֶיהָ… אִם־תִּמְצְאוּ אִישׁ אִם־יֵשׁ עֹשֵׂה מִשְׁפָּט
מְבַקֵּשׁ אֱמוּנָה וְאֶסְלַח לָהּ”3044 (שבת קיט:).



קיג “אֵיפַת צֶדֶק וְהִין צֶדֶק יִהְיֶה לָכֶם”3045 – אָמַר רַ' יוֹסֵי בְּרַ' יְהוּדָה:
מַה תַּלְמוּד־לוֹמַר: “הִין צֶדֶק”, וַהֲלֹא הִין בִּכְלָל אֵיפָה
הוּא? אֶלָּא לוֹמַר לָךְ, שֶׁיְּהֵא “הֵן” שֶׁלְּךָ צֶדֶק3046
וְ“לָאו” שֶׁלְּךָ צֶדֶק. (ב“מ מט; ע”י).



קיד כָּל־הַמְקַיֵּם אֶת־דְּבָרָיו רוּחַ חֲכָמִים נוֹחָה הֵימֶנּוּ (שביע' סוף פ"י).



קטו אָמְרוּ: מִי שֶׁפָּרַע מֵאַנְשֵׁי דּוֹר
הַמַּבּוּל וּמֵאַנְשֵׁי דוֹר הַפְּלָגָה וּמֵאֲנְשֵׁי סְדֹם וַעֲמוֹרָה
וּמִמִּצְרַיִם בַּיָּם, הוּא עָתִיד לִפָּרַע מִמִּי שֶׁאֵינוֹ עוֹמֵד
בְּדִבּוּרוֹ (ב"מ מח.).



קטז אָמַר רַ' יוֹסֵי: מִיָּמַי לֹא אָמַרְתִּי דָבָר וְחָזַרְתִּי3047 לַאֲחוֹרָי (שבת קיח:).



קיז אוֹתִיּוֹת שֶׁל אֱמֶת בִּשְׁתֵּי רַגְלָיִם3048 וְשֶׁל שֶׁקֶר בְּרֶגֶל אֶחָת.
כָּל־שֶׁעוֹשֶׂה אֱמֶת – מְקֻיָּם, וְשֶׁקֶר – אֵינוֹ מְקֻיָּם. אוֹתִיּוֹת
שֶׁל אֱמֶת מְרֻחָקִין זֶה מִזֶּה3049 וְשֶׁל שֶׁקֶר מְקֹרָבִין3050. אֱמֶת קָשֶׁה לַעֲשׂוֹת וְשֶׁקֶר עוֹמֵד אַחֲרֵי אֹזֶן3051 (ילק“ש בראשית ג, עפ”י שב' קד.).



קיח כָּךְ עָנְשׁוֹ שֶׁל בַּדָּאי3052, שֶׁאֲפִלּוּ אוֹמֵר אֱמֶת אֵין שׁוֹמְעִין לוֹ. (סנה'
פט:).



קיט אָמַר רַבָּה אָמַר רַ' יוֹחָנָן: בִּשְׁבִיל מָה הִקְדִּים פֵּ“א לְעָיִ”ן3053? בִּשְׁבִיל מְרַגְּלִים3054, שֶׁאָמְרוּ בְּפִיהֶם מַה־שֶּׁלֹּא רָאוּ בְעֵינֵיהֶם (שם קד:).



קכ אָמַר חִזְקִיָּה: מִנַּיִן שֶׁכָּל־הַמּוֹסִיף גּוֹרֵעַ3055? שֶׁנֶּאֱמַר: “אָמַר אֱלֹהִים לֹא תֹאכְלוּ מִמֶּנּוּ וְלֹא תִגְּעוּ3056 בּוֹ”3057. רַב מְשַׁרְשְׁיָא אָמַר מִכָּאן: “אַמָּתַיִם3058 וָחֵצִי אָרְכּוֹ”3059. רַב אָשֵׁי אָמַר: “עַשְׁתֵּי־עֶשְׂרֵה3060 יְרִיעֹת”3061 (שם כט.).

קכא הֱוֵי דָן3062 דְּבָרֶיךָ עַד שֶׁלֹּא תּוֹצִיאֵם מִפִּיךָ (דא"ז ג).



קכב לַמֵּד לְשׁוֹנְךָ לוֹמַר “אֵינִי יוֹדֵעַ” – שֶׁמָּא תִּתְבַּדֶּה וְתֵאָחֵז3063 (בר' ד.).



קכג הֱוֵי אוֹהֵב אֶת־הַ“שֶּׁמָּא”3064 וּשְׂנָא אֶת־הַ“כַּמָּה”3065.

רַ' חִדְקָא הָיָה אוֹמְרָהּ בְּלָשׁוֹן אַחֶרֶת: הֱוֵי אוֹהֵב אֶת־הַ“שֶּׁמָּא” וּשְׂנָא אֶת־הָ“מַּה־בְּכָךְ”3066
(דא"ז א).



קכד אָמַר רַ' זֵירָא: לֹא יֹאמַר אָדָם לַתִּינוֹק:
אֶתֶּן לְךָ דָּבָר – וְאֵינוֹ נוֹתֵן לוֹ, מִשּׁוּם שֶׁבָּא לְלַמְּדוֹ
שֶׁקֶר, שֶׁנֶּאֱמַר: “לִמְּדוּ לְשׁוֹנָם דַּבֶּר־שֶׁקֶר”3067
(סוכה מו:).



קכה רַב הָיְתָה אִשְׁתּוֹ מְצַעַרְתּוֹ. כְּשֶׁאָמַר
לָהּ: עֲשִׂי לִי עֲדָשִׁים – עָשְׂתָה לוֹ פּוֹלִים; פּוֹלִים – עָשְׂתָה
לוֹ עֲדָשִׁים. כְּשֶׁהִגְדִּיל חִיָּא בְנוֹ הָיָה מְהַפַּךְ
לָהּ3068 [דִּבְרֵי אָבִיו]. אָמַר רַב
לִבְנוֹ: הִשְׁבִּיחָה אִמֶּךָ. אָמַר לוֹ: אֲנִי הוּא שֶׁהָפַכְתִּי לָהּ
[אֶת־דְּבָרֶיךָ]. אָמַר לוֹ: זֶהוּ שֶׁאוֹמְרִין הַבְּרִיּוֹת:
דְּנָפֵּק מִנָּךְ3069 טַעְמָא מַלְּפָךְ
(הַיּוֹצֵא מִמְּךָ מְלַמֶּדְךָ חָכְמָה); אַף־עַל־פִּי־כֵן לֹא תַעֲשֶׂה
כָךְ, שֶׁנֶּאֱמַר: “לִמְּדוּ לְשׁוֹנָם דַּבֶּר־שֶׁקֶר”3070
(יבמ' סג; ע"י).



קכו אָמַר רָבָא: מִתְּחִלָּה הָיִיתִי אוֹמֵר: אֵין אֱמֶת בָּעוֹלָם3071. אָמַר לִי תַּלְמִיד־חָכָם
אֶחָד וְרַב טָבוּת שְׁמוֹ (וְיֵשׁ אוֹמְרִים רַב טַבְיוֹמֵי שְׁמוֹ),
שֶׁאִם הָיוּ נוֹתְנִין לוֹ כָּל־חֲלָלוֹ שֶׁל עוֹלָם לֹא הָיָה מְשַׁנֶּה
בְּדִבּוּרוֹ. פַּעַם אַחַת נִזְדַּמֵּן לְמָקוֹם אֶחָד שֶׁשְּׁמוֹ
קוּשְׁטָא3072 וְלֹא הָיוּ [יוֹשְׁבָיו]
מְשַׁנִּים בְּדִבּוּרָם, וְלֹא מֵת אָדָם מִשָּׁם בְּלֹא זְמַנּוֹ. נָשָׂא
מֵהֶם אִשָּׁה וְהָיוּ לוֹ שְׁנֵי בָנִים מִמֶּנָּה. פַּעַם אַחַת הָיְתָה
אִשְׁתּוֹ יוֹשֶׁבֶת וְחוֹפֶפֶת רֹאשָׁה, בָּאָה הַשְּׁכֵנָה וְטָפְחָה עַל
הַדֶּלֶת3073, סָבַר: לָאו דֶּרֶךְ־אֶרֶץ3074 הוּא, אָמַר לָהּ: אֵינָהּ
כָּאן, – מֵתוּ לוֹ שְׁנֵי בָנָיו. בָּאוּ אַנְשֵׁי הַמָּקוֹם לְפָנָיו,
אָמְרוּ לוֹ: זֶה מַהוּ? אָמַר לָהֶם: כָּךְ וְכָךְ הָיָה מַעֲשֶׂה.
אָמְרוּ לוֹ: בְּבַקָּשָׁה מִמְּךָ, צֵא מִמְּקוֹמֵנוּ וְלֹא תְגָרֶה בָנוּ
מַלְאַךְ־הַמָּוֶת (סנה' צז.).



קכז “וַתֵּרֶא דְלִילָה כִּי־הִגִּיד לָהּ אֶת־כָּל־לִבּוֹ”3075 – מֵהֵיכָן יָדְעָה? אָמַר רַב חָנִין אָמַר רַב: נִכָּרִים דִּבְרֵי אֱמֶת (סוטה ט:).



קכח כָּל־דָּבָר שֶׁאֵינוֹ מְחֻוָּר3076 מְסַמְּכִין לוֹ3077 מִמְּקוֹמוֹת הַרְבֵּה. (ירוש' בר' פ“ב, ה”ג).



קכט הַבְּרִיּוֹת אוֹמְרִין: “הַגָּמָל בְּמָדַי3078 מְרַקֵּד עַל הַקַּב”; הֲרֵי קַב וַהֲרֵי גָמָל וַהֲרֵי מָדַי – וְאֵינוֹ מְרַקֵּד (יבמ' מה.).



קל כָּל מִלְּתָא דַעֲבִידָא לְאִגְּלוֹיֵי לָא
מְשַׁקְּרֵי בָהּ אֱנָשֵׁי (כָּל־דָּבָר הֶעָשׂוּי לְהִתְגַּלּוֹת – אֵין
בְּנֵי אָדָם מְשַׁקָּרִים בּוֹ) (ר"ה כב:).


––––––––––


קלא “וְדֹבֵר אֱמֶת בִּלְבָבוֹ”3079 – כְּגוֹן רַב סָפְרָא.

מַעֲשֶׂה בְרַב סָפְרָא, שֶׁהָיָה לוֹ חֵפֶץ אֶחָד
לִמְכּוֹר, וּבָא אָדָם אֶחָד לְפָנָיו בְּשָׁעָה שֶׁהָיָה קוֹרֵא
קְרִיאַת־שְׁמַע וְאָמַר לוֹ: תֶּן־לִי הַחֵפֶץ בְּכָךְ וְכָךְ דָּמִים.
לֹא הֵשִׁיב3080. כְּסָבוּר זֶה, שֶׁלֹּא הָיָה
רוֹצֶה לִתְּנוֹ בַּדָּמִים הַלָּלוּ, הוֹסִיף וְאָמַר: תְּנֵהוּ לִי
בְּכָךְ יוֹתֵר. לְאַחַר שֶׁסִּיֵּם קְרִיאַת־שְׁמַע אָמַר לוֹ: טוֹל
הַחֵפֶץ בְּדָמִים שֶׁאָמַרְתָּ בַתְּחִלָּה, שֶׁבְּאוֹתָם דָּמִים הָיָה
בְדַעְתִּי לִתְּנוֹ לָךְ (מכ' כד.; רש“י שם עפ”י שאלתות דר"א
ויחי).



קלב הַמְדַבֵּר אֶחָד בַּפֶּה וְאֶחָד בַּלֵּב – הַקָּדוֹשׁ־בָּרוּךְ־הוּא שׂוֹנְאוֹ (פס' קיג:).


––––––––––


קלג מוֹדֶה עַל הָאֱמֶת – זֶה מֹשֶׁה, שֶׁנֶּאֱמַר: “וַיִּשְׁמַע מֹשֶׁה וַיִּיטַב בְּעֵינָיו3081”3082; וְכֵן
הַקָּדוֹשׁ־בָּרוּךְ־הוּא מוֹדֶה עַל הָאֱמֶת וְאוֹמֵר: “כֵּן בְּנוֹת
צְלָפְחָד דֹּבְרֹת”3083 (אדר"נ לז).


––––––––––


קלד כָּל־הָעוֹלָם כֻּלּוֹ נִזְדַּעְזַע בְּשָׁעָה
שֶׁאָמַר הַקָּדוֹשׁ־בָּרוּךְ־הוּא בְּסִינָי: “לֹא תִּשָּׂא אֶת־שֵׁם־יְיָ
אֱלֹהֶיךָ לַשָּׁוְא”3084. כָּל־הָעֲבֵרוֹת
שֶׁבַּתּוֹרָה נֶאֱמַר בָּהֶן “וְנַקֵּה” וְכָאן נֶאֱמַר “לֹא
יְנַקֶּה”3085; וְכָל עֲבֵרוֹת שֶׁבַּתּוֹרָה נִפְרָעִין מִמֶּנּוּ3086, וְכָאן מִמֶּנּוּ
וּמִמִּשְׁפַּחְתּוֹ; וְכָל־עֲבֵרוֹת שֶׁבַּתּוֹרָה נִפְרָעִין מִמֶּנּוּ,
וְכָאן נִפְרָעִין מִמֶּנּוּ וּמִכָּל־הָעוֹלָם כֻּלּוֹ; וְכָל־עֲבֵרוֹת
שֶׁבַּתּוֹרָה אִם יֶשׁ־לוֹ זְכוּת תּוֹלִין לוֹ3087 שְׁנַיִם וּשְׁלשָׁה דוֹרוֹת, וְכָאן נִפְרָעִין מִמֶּנּוּ
לְאַלְתָּר3088 (שבוע' מט.).



קלה “וּבָאָה אֶל־בֵּית3089… הַנִּשְׁבָּע בִּשְׁמִי לַשָּׁקֶר… וְכִלַּתּוּ
וְאֶת־עֵצָיו וְאֶת־אֲבָנָיו”3090 – הָא
לָמַדְתָּ, דְּבָרִים שֶׁאֵין אֵשׁ וּמַיִם מְכַלִים אוֹתָם שְׁבוּעַת
שֶׁקֶר מְכַלָּה אוֹתָם (שם).



קלו הֵן, הֵן – שְׁבוּעָה3091; לָאו, לָאו – שְׁבוּעָה (שם לו.).



קלז אֲפִלּוּ עַל אֱמֶת אֵין יָפֶה לְאָדָם לִשָּׁבֵעַ (תנח' ויקרא).



קלח אָמַר רַב יְהוּדָה אָמַר רַב: מַעֲשֶׂה בְאָדָם
אֶחָד בִּשְׁנֵי בַצֹּרֶת שֶׁהִפְקִיד דֵּינַר זָהָב אֵצֶל אַלְמָנָה
וְהִנִּיחַתּוּ בְכַד שֶׁל קֶמַח וַאֲפָאַתּוּ בְּפַת וּנְתָנַתּוּ
לֶעָנִי. לַיָּמִים בָּא בַעַל הַדֵּינָר וְאָמַר לָהּ: הָבִי לִי
דֵינָרִי. אָמְרָה לוֹ: יֵהָנֶה סַם־הַמָּוֶת3092 בְּאֶחָד מִבָּנֶיהָ שֶׁל אוֹתָהּ אִשָּׁה אִם נֶהֱנֵיתִי
מִדֵּינָרְךָ כְּלוּם. אָמְרוּ: לֹא הָיוּ יָמִים מֻעָטִים עַד שֶׁמֵּת
אֶחָד מִבָּנֶיהָ. וּכְשֶׁשָּׁמְעוּ חֲכָמִים בַּדָּבָר אָמְרוּ: מָה מִי
שֶׁנִּשְׁבַּע בֶּאֱמֶת כָּךְ, הַנִּשְׁבָּע עַל שֶׁקֶר עַל־אַחַת כַּמָּה
וְכַמָּה. (גיט' לה).



קלט מַעֲשֶׂה בְאָדָם אֶחָד שֶׁהִפְקִיד אֵצֶל
בַּר־תְּלַמְיוֹן מֵאָה דֵינָרִים. הָלַךְ וּבִקְשָׁם מִמֶּנּוּ. אָמַר לוֹ
בַּר־תְּלַמְיוֹן: מַה שֶׁהִפְקַדְתָּ בְיָדִי מָסַרְתִּי בְּיָדֶךָ. אָמַר
לוֹ: בּוֹא וְאַשְׁבִּיעֶךָ. מֶה עָשָׂה בַּר־תְּלַמְיוֹן? נָטַל קָנֶה
וַחֲקָקוֹ3093 וְנָתַן בּוֹ דֵּינָרִים
הַלָּלוּ, וְהִתְחִיל סוֹמֵךְ עָלָיו. כֵּוָן שֶׁהִגִּיעַ
לְבֵית־הַכְּנֶסֶת, אָמַר לוֹ: טוֹל קָנֶה זֶה בְּיָדֶךָ וַאֲנִי אֶשָּׁבַע
לָךְ. אֲדוֹן הַבַּיִת הַזֶּה3094, מַה
שֶּׁהִפְקַדְתְּ בְיָדִי מָסַרְתִּי בְיָדֶךָ. נָטַל זֶה אֶת־הַקָּנֶה
וּזְרָקוֹ לָאָרֶץ, הִתְחִילוּ הַדֵּינָרִים מִתְפַּזְּרִים וְהוּא
מְלַקְּטָם. אָמַר לוֹ בַּר־תְּלַמְיוֹן: לַקֵּט, לַקֵּט, מִשֶּׁלְּךָ
אַתָּה מְלַקֵּט (ויק“ר ו; פסיק”ר כב).



קמ “בְּזֹאת תִּבָּחֵנוּ חֵי פַרְעֹה אִם־תֵּצְאוּ3095 מִזֶּה” וגו‘3096
– בְּשָׁעָה שֶׁהָיָה מְבַקֵּשׁ לִשָּׁבַע לַשֶּׁקֶר הָיָה
נִשְׁבָּע בְּחֵי־פַרְעֹה. אָמַר רַ’ לֵוִי: מָשָׁל לִגְדִי שֶׁבָּרַח מִן
הַמִּרְעֶה וְנִכְנַס אֵצֶל אִשָּׁה אַלְמָנָה. מֶה עָשָׂתָה? עָמְדָה
וּשְׁחָטַתּוּ וְהִפְשִׁיטַתּוּ וּנְתָנַתּוּ בְּתוֹךְ
הַמִּטָּה3097 וְכִסְּתָה עָלָיו סָדִין. בָּאוּ
וּבִקְשׁוּהו אֶצְלָהּ. אָמָרָה: כָּךְ אֶהְיֶה קוֹרַעַת מִבְּשָׂרוֹ שֶׁל
זֶה וְאוֹכֶלֶת אִם יָדַעְתִּי בוֹ (ב"ר צא).



קמא אָמַר רַב גִּדֵּל אָמַר רַב: מִנַּיִן
שֶׁנִּשְׁבָּעִין לְקַיֵּם אֶת־הַמִּצְוָה? שֶׁנֶּאֱמַר: “נִשְׁבַּעְתִּי
וָאֲקַיֵּמָה לִשְׁמֹר מִשְׁפְּטֵי צִדְקֶךָ”3098.

– וַהֲלֹא מֻשְׁבָּע וְעוֹמֵד מַהֵר־סִינַי הוּא?

– אֶלָּא הָא קָא־מַשְׁמַע־לָן, שֶׁמֻּתָּר לוֹ לְאָדָם לְזָרֵז עַצְמוֹ (נדר' ז, ח).


––––––––––


קמב רַ' עֲקִיבָא אוֹמֵר: נְדָרִים סְיָג לַפְּרִישׁוּת3099 (אב' ג).



קמג אָמַר רַב גִּדֵּל אָמַר רַב: הָאוֹמֵר אַשְׁכִּים
וְאֶשְׁנֶה פֶּרֶק זֶה, אֶשְׁנֶה מַסֶּכֶת זוֹ – נֶדֶר גָּדוֹל נָדַר
לֵאלֹהֵי יִשְׂרָאֵל.

וְאָמַר רַב גִּדֵּל אָמַר רַב: הָאוֹמֵר לַחֲבֵרוֹ נַשְׁכִּים וְנִשְׁנֶה פֶּרֶק זֶה – עָלָיו לְהַשְׁכִּים (נדר' ח.).



קמד הַנּוֹדֵר כְּאִלּוּ נוֹתֵן קוֹלָר3100 עַל צַוָּארוֹ (ירוש' נדר' פ“ט, ה”א)



קמה שָׁנוּ, לְעוֹלָם אַל תְּהֵא רָגִיל בִּנְדָרִים, שֶׁסּוֹפְךָ לִמְעוֹל בִּשְׁבוּעוֹת (נדר' כ.).



קמו אָמַר רַ' יַנַּאי: אֵחַר אָדָם אֶת־נִדְרוֹ – נִתְבַּקְּרָה פִנְקָסוֹ3101 (ב"ר פא).



קמז שָׁנִינוּ, רַ' נָתָן אוֹמֵר: הַנּוֹדֵר כְּאִלּוּ בָנָה בָמָה3102, וְהַמְקַיְּמוֹ כְּאִלּוּ מַקְרִיב עָלֶיהָ קָרְבָּן (נדרים כב.).



קמח שָׁנָה רַב דִּימִי אָחִיו שֶׁל רַב סָפְרָא:
כָּל־הַנּוֹדֵר, אַף עַל פִּי שֶׁהוּא מְקַיְּמוֹ, נִקְרָא חוֹטֵא. אָמַר
רַב זְבִיד: מִנָּיִן? “וְכִי תֶחְדַּל לִנְדֹּר לֹא־יִהְיֶה בְךָ
חֵטְא”3103 – הָא לֹא חָדַלְתָּ יֵשׁ חֵטְא (שם עז:).




ו. לָשׁוֹן נְקִיָּה וְנִבּוּל־פֶּה


קמט שָׁנוּ דְּבֵי רַ' יִשְׁמָעֵאל: לְעוֹלָם יְסַפֵּר
אָדָם בְּלָשׁוֹן נְקִיָּה, שֶׁנֶּאֱמַר: “וְתִבְחַר לְשׁוֹן
עֲרוּמִים3104”3105, וְאוֹמֵר: “וְדַעַת שְׂפָתַי בָּרוּר3106 מִלֵּלוּ”3107 (פס' ג.).



קנ אָמַר רַ' יְהוֹשֻׁעַ בֶּן לֵוִי: לְעוֹלָם אַל
יוֹצִיא אָדָם דָּבָר מְגֻנֶּה מִפִּיו, שֶׁהֲרֵי עִקֵּם הַכָּתוּב
שְׁמוֹנֶה אוֹתִיּוֹת3108 וְלֹא הוֹצִיא דָּבָר
מְגֻנֶּה מִפִּיו, שֶׁנֶּאֱמַר: “מִן־הַבְּהֵמָה הַטְּהוֹרָה
וּמִן־הַבְּהֵמָה אֲשֶׁר אֵינֶנָּה טְהֹרָה”3109. רַב פַּפָּא אָמַר: תֵּשַׁע, שֶׁנֶּאֱמַר: “כִּי־יִהְיֶה בְךָ
אִישׁ אֲשֶׁר לֹא־יִהְיֶה טָהוֹר מִקְּרֵה־לָיְלָה”3110 (שם.).



קנא שְׁנֵי תַלְמִידִים הָיוּ יוֹשְׁבִים לִפְנֵי
הִלֵּל, וְאֶחָד מֵהֶם רַבָּן יוֹחָנָן בֶּן זַכָּאי (וְיֵשׁ אוֹמְרִים
לִפְנֵי רַבִּי, וְאֶחָד מֵהֶם רַ' יוֹחָנָן). אֶחָד אָמַר: מִפְּנֵי מָה
בּוֹצְרִין בְּטָהֳרָה3111 וּמוֹסְקִין בְּטֻמְאָה3112? וְאֶחָד אָמַר: מִפְּנֵי מָה בּוֹצְרִין בְּטָהֳרָה וְאֵין מוֹסְקִין בְּטָהֳרָה3113? אָמַר: מֻבְטָח אֲנִי בָּזֶה שֶׁיּוֹרֶה הוֹרָאָה
בְּיִשְׂרָאֵל. לֹא הָיוּ יָמִים מֻעָטִים עַד שֶׁהוֹרָה הוֹרָאָה
בְּיִשְׂרָאֵל.

שְׁלשָׁה כֹּהֲנִים הָיוּ, אֶחָד אָמַר: “הִגִּיעַנִי כְּפוֹל3114”, וְאֶחָד אָמַר: “הִגִּיעַנִי
כְזָיִת”, וְאֶחָד אָמַר: “הִגִּיעַנִי כִּזְנַב הַלְּטָאָה”. בָּדְקוּ
אַחֲרָיו וּמָצְאוּ בּוֹ שֶׁמֶץ פְּסוּל3115 (שם:).



קנב שְׁנֵי תַלְמִידִים הָיוּ יוֹשְׁבִים לִפְנֵי רַב;
אֶחָד אָמַר: עָשִׂיתָ לָנוּ שְׁמוּעָה זוֹ כְּדָבָר־אַחֵר
מְסֻנָּק3116; וְאֶחָד אָמַר: עָשִׂיתָ לָנוּ שְׁמוּעָה זוֹ כִּגְדִי מְסֻנָּק. וְלֹא הָיָה3117 רַב מֵסִיחַ עִם הָרִאשׁוֹן (שם).



קנג דִּבְּרוּ חֲכָמִים בְּלָשׁוֹן נְקִיָּה (סנה' סח:).


––––––––––


קנד בַּעֲוֹן נַבְלוּת־פֶּה צָרוֹת רַבּוֹת וּגְזֵרוֹת קָשׁוֹת מִתְחַדְּשׁוֹת וּבַחוּרֵי שׂוֹנְאֵי־יִשְׂרָאֵל3118
מֵתִים, וִיתוֹמִים וְאַלְמָנוֹת צוֹעֲקִים וְאֵינָם
נַעֲנִים, שֶׁנֶּאֱמַר: “עַל־כֵּן עַל־בַּחוּרָיו לֹא־יִשְׂמַח אֲדֹנָי
וְאֶת־יְתֹמָיו וְאֶת־אַלְמְנֹתָיו לֹא יְרַחֵם, כִּי כֻלּוֹ חָנֵף וּמֵרָע
וְכָל־פֶּה דֹּבֵר נְבָלָה, בְּכָל־זֹאת לֹא־שָׁב אַפּוֹ וְעוֹד יָדוֹ
נְטוּיָה”3119 (שבת לג.).



קנה אָמַר רַב חָנִין בַּר רָבָא: הַכֹּל יוֹדְעִין
כַּלָּה לָמָּה נִכְנְסָה לַחֻפָּה, אֶלָּא כָּל־הַמְנַבֵּל פִּיו אֲפִלּוּ
חוֹתָמִין עָלָיו גְּזַר־דִּין שֶׁל שִׁבְעִים שָׁנָה לְטוֹבָה הוֹפְכִין
עָלָיו לְרָעָה.
אָמַר רַבָּה בַּר שִׁילָא אָמַר רַב חִסְדָּא:
כָּל־הַמְנַבֵּל אֶת־פִּיו מֵעֲמִיקִין לוֹ גֵּיהִנֹּם, שֶׁנֶּאֱמַר:
“שׁוּחָה עֲמֻקָּה פִּי זָרוֹת3120”3121. רַ' נַחֲמָן בַּר יִצְחָק אָמָר: אַף שׁוֹמֵעַ וְשׁוֹתֵק3122 (שם).



קנו שָׁנוּ רַבּוֹתֵינוּ: אַל יַשְׁמִיעַ אָדָם
לְאָזְנָיו דְּבָרִים בְּטֵלִים, מִפְּנֵי שֶׁהֵן נִכְווֹת תְּחִלָּה
לָאֵבָרִים3123 (כת' ה:).



קנז דָּרַשׁ בַּר־קַפָּרָא: מַהוּ שֶׁנֶּאֱמַר: “וְיָתֵד תִּהְיֶה לְךָ עַל־אֲזֵנֶךָ”3124? –
אַל תִּקְרָא “אֲזֵנֶךָ” אֶלָּא “אָזְנְךָ”, שֶׁאִם יִשְׁמַע אָדָם דָּבָר
שֶׁאֵינוֹ הָגוּן יַנִּיחַ אֶצְבָּעוֹ בְּאָזְנָיו. וְזֶהוּ שֶׁאָמַר רַ'
אֶלְעָזָר: מִפְּנֵי מָה אֶצְבְּעוֹתָיו שֶׁל אָדָם דּוֹמוֹת לִיתֵדוֹת?
שֶׁאִם יִשְׁמַע אָדָם דָּבָר שֶׁאֵינוֹ הָגוּן יַנִּיחַ אֶצְבְּעוֹתָיו
בְּאָזְנָיו.

שָׁנוּ דְבֵי רַ' יִשְׁמָעֵאל: מִפְּנֵי מָה אֹזֶן כֻּלָּהּ קָשָׁה וְהָאַלְיָה3125 רַכָּה? שֶׁאִם
יִשְׁמַע אָדָם דָּבָר שֶׁאֵינוֹ הָגוּן יָכֹף אַלְיָה לְתוֹכָהּ
(שם.:).



קנח רַ' אֱלִיעֶזֶר בֶּן יַעֲקֹב אוֹמֵר: אָדָם נָאֶה
וּמְשֻׁבָּח וּמוֹצִיא דָבָר מְגֻנֶּה מִפִּיו – מְשָׁלוֹ לְמָה
הַדָּבָר 3126 דּוֹמֶה? לִטְרַקְלִין גְּדוֹלָה וּבִיב שֶׁל בֻּרְסְקִי3127 קָבוּעַ בְּתוֹכָהּ (ד"א ג).


––––––––––


קנט רַב כָּהֲנָא חָלָה. שָׁלְחוּ חֲכָמִים אֶת־רַ'
יְהוֹשֻׁעַ בְּנוֹ שֶׁל רַב אִידִי, אָמְרוּ לוֹ: לֵךְ בְּדֹק מַה
דִּינוֹ3128? בָּא וּמְצָאוֹ שֶׁמֵּת. קָרַע אֶת־בִּגְדוֹ וְהֶחֱזִיר אֶת־הַקֶּרַע לַאֲחוֹרָיו3129 וְהָיָה בוֹכֶה וְהוֹלֵךְ. כְּשֶׁבָּא אָמְרוּ לוֹ: מֵת? אָמַר
לָהֶם: אַתֶּם אֲמַרְתֶּם, אֲנִי לֹא אָמַרְתִּי – “וּמוֹצִא דִבָּה הוּא
כְסִיל”3130 (פס' ג:; ע"י).



קס רַב בֶּן אָחִיו3131 שֶׁל רַ' חִיָּא וּבֶן אֲחוֹתוֹ, כְּשֶׁעָלָה
לְשָׁם3132, אָמַר לוֹ רַ' חִיָּא: אַבָּא קַיָּם3133? אָמַר לוֹ: אִמָּא קַיָּמֶת3134. אָמַר לוֹ: אִמָּא קַיָּמֶת?
אָמַר לוֹ: אַבָּא קַיָּם. אָמַר לוֹ לְשַׁמָּשׁוֹ: חֲלוֹץ
לִי3135 מַנְעָלָי (שם ד.).



קסא יוֹחָנָן חֲקוּקָאָה יָצָא לִכְפָרִים3136. כְּשֶׁבָּא אָמְרוּ לוֹ:
חִטִּים נַעֲשׂוּ יָפוֹת? אָמַר לָהֶם: שְׂעוֹרִים נַעֲשׂוּ
יָפוֹת3137. אָמְרוּ לוֹ: צֵא וּבַשֵּׂר לַסּוּסִים וְלַחֲמוֹרִים!…

– וּמֶה הָיָה לוֹ לוֹמַר?

– “אֶשְׁתָּקַד3138 נַעֲשׂוּ חִטִּים יָפוֹת”, אוֹ “עֲדָשִׁים נַעֲשׂוּ יָפוֹת3139”. (שם ג:).




ז. שְׁתִיקָה וְדִבּוּר


קסב רַ' שִׁמְעוֹן בֶּן גַּמְלִיאֵל אוֹמֵר: כָּל
יָמַי גָּדַלְתִּי בֵין הַחֲכָמִים וְלֹא מָצָאתִי לַגּוּף טוֹב
מִשְּׁתִיקָה3140; וְכָל הַמַּרְבֶּה דְבָרִים מֵבִיא חֵטְא. (אב' א).



קסג רַ' עֲקִיבָא אוֹמֵר: סְיָג לַחָכְמָה3141 – שְׁתִיקָה (שם ג).



קסד שָׁנָה בַּר קַפָּרָא: יָפָה שְׁתִיקָה
לַחֲכָמִים, קַל־וָחֹמֶר לְטִפְּשִׁים. וְכֵן שְׁלֹמֹה אוֹמֵר: “גַּם
אֱוִיל מַחֲרִישׁ חָכָם יֵחָשֵׁב”3142 – וְאֵין צָרִיךְ לוֹמַר חָכָם מַחֲרִישׁ (ירוש' פס' פ“ט, ה”ט; פס' צט.).



קסה אָמַר רַ' יִצְחָק: מַהוּ שֶׁנֶּאֱמַר: “הַאֻמְנָם3143 אֵלֶם צֶדֶק תְּדַבֵּרוּן3144”3145? – מָה אֻמָּנוּתוֹ שֶׁל אָדָם בָּעוֹלָם־הַזֶּה? יָשִׂים
עַצְמוֹ כְּאִלֵּם. יָכוֹל אַף לְדִבְרֵי־תוֹרָה? תַּלְמוּד־לוֹמַר: “צֶדֶק
תְּדַבֵּרוּן”. (חול' פט.).



קסו כָּל פְּטָטַיָּא3146 בִּישִׁין וּפְטָטַיָּא דְאוֹרַיְתָא טָבִין
(כָּל־הַפִּטְפּוּטִים רָעִים וּפִטְפּוּטִים שֶׁל תּוֹרָה טוֹבִים) (ירוש'
בר' פ“ט, ה”ה).



קסח3147 “עֵת לַחֲשׁוֹת וְעֵת לְדַבֵּר”3148 – פְּעָמִים שֶׁאָדָם
שׁוֹתֵק וּמְקַבֵּל שָׂכָר עַל שְׁתִיקָתוֹ וּפְעָמִים מְדַבֵּר וּמְקַבֵּל
שָׂכָר עַל דִּבּוּרוֹ. (זב' קטו:; ע"י).



קסט מַעֲשֶׂה בְרוֹכֵל אֶחָד שֶׁהָיָה מְחַזֵּר
בָּעֲיָרוֹת הַסְּמוּכוֹת לְצִפּוֹרֵי וְהָיָה מַכְרִיז וְאוֹמֵר: מִי
מְבַקֵּשׁ לִקַּח סַם־חַיִּים? הָיוּ הַכֹּל מִתְכַּנְּסִים וּבָאִים
אֶצְלוֹ, וְאוֹמְרִים לוֹ: תֶּן־לָנוּ סַם־חַיִּים. הָיָה רַ' יַנַּאי
יוֹשֵׁב וּפוֹשֵׁט3149 בִּטְרַקְלִינוֹ3150, שָׁמַע
שֶׁמַּכְרִיז: מִי מְבַקֵּשׁ סַם־חַיִּים? אָמַר לוֹ: בּוֹ וַעֲלֵה לְכָאן
וּמְכוֹר לִי. אָמַר לוֹ: לֹא לְךָ וְלֹא לְשֶׁכְּמוֹתֶךָ.
סִרְהֵב3151 בּוֹ וְעָלָה אֶצְלוֹ. הוֹצִיא לוֹ
סֵפֶר תְּהִלִּים וְהֶרְאָה לוֹ פָסוּק: “מִי־הָאִישׁ הֶחָפֵץ
חַיִּים”3152; מַה כָּתוּב אַחֲרָיו: “נְצֹר לְשׁוֹנְךָ מֵרָע”3153. אָמַר רַ' יַנַּאי: אַף
שְׁלֹמֹה מַכְרִיז וְאוֹמֵר: “שֹׁמֵר פִּיו וּלְשׁוֹנוֹ שֹׁמֵר מִצָּרוֹת
נַפְשׁוֹ”3154.

אָמַר רַ' יַנַּאי: כָּל־יָמַי הָיִיתִי קוֹרֵא
אֶת־הַפָּסוּק הַזֶּה וְלֹא הָיִיתִי יוֹדֵעַ הֵיכָן הוּא פָשׁוּט, עַד
שֶׁבָּא רוֹכֵל זֶה וְהוֹדִיעַ (ויק“ר טז; ע”ז יט:).



קע אָמַר רַ' שִׁמְעוֹן בֶּן גַּמְלִיאֵל לִטְבִי
עַבְדּוֹ: צֵא וְקַח לִי מַאֲכָל טוֹב מִן הַשּׁוּק; יָצָא וְלָקַח לוֹ
לָשׁוֹן. אָמַר לוֹ: צֵא וְקַח לִי מַאֲכָל רַע מִן הַשּׁוּק; יָצָא
וְלָקַח לוֹ לָשׁוֹן. אָמַר לוֹ רַ' שִׁמְעוֹן בֶּן גַּמְלִיאֵל: מִפְּנֵי
מָה, כְּשֶׁאָמַרְתִּי לְךָ מַאֲכָל טוֹב לָקַחְתָּ לִי לָשׁוֹן,
וּכְשֶׁאָמַרְתִּי לְךָ מַאֲכָל רַע לָקַחְתָּ לִי לָשׁוֹן? אָמַר לוֹ:
מִמֶּנָּה הַטּוֹבָה וּמִמֶּנָּה הָרָעָה; כְּשֶׁהִיא טוֹבָה אֵין טוֹבָה
מִמֶּנָּה וּכְשֶׁהִיא רָעָה אֵין רָעָה מִמֶּנָּה (ויק"ר לג).



קעא “מָוֶת וְחַיִּים בְּיַד־לָשׁוֹן”3155
– תַּרְגּוּם עֲקִילַס: מִיצְטְרָא־מָכֵירִין3156, מָוֶת מִכָּאן
וְחַיִּים מִכָּאן. בֶּן־סִירָא אָמַר: הָיְתָה לְפָנָיו גַּחֶלֶת, נָפַח
בָּהּ וּבָעֲרָה, רָקַק בָּהּ – וְכָבָתָה (שם).



קעב אָמַר רָבָא: מְבַקֵּשׁ חַיִּים – בִּלְשׁוֹנוֹ, מְבַקֵּשׁ מִיתָה – בִּלְשׁוֹנוֹ. (ערכ' טו:).



קעג מַעֲשֶׂה בְּמֶלֶךְ פָּרַס שֶׁנַּעֲשָׂה כָחוּשׁ
בְּיוֹתֵר וְנָטָה לָמוּת. אָמְרוּ לוֹ הָרוֹפְאִים: אֵין לְךָ תַּקָּנָה
עַד שֶׁיָּבִיאוּ חֲלֵב לְבִיאָה וְתִשְׁתֶּה אוֹתוֹ וְתֵרַפֵא. אָמַר
לָהֶם הַמֶּלֶךְ: מִי יֵלֵךְ וְיָבִיא חֲלֵב לְבִיאָה? עָנָה אֶחָד מֵהֶם
וְאָמַר: רְצוֹנֶךָ, אֵלֵךְ אֲנִי וְתֶן־לִי עֶשֶׂר עִזִּים. נָתְנוּ לוֹ
וְהָלַךְ לְגֹב אֲרָיוֹת, וְהָיְתָה שָׁם לְבִיאָה מֵינֶקֶת גּוּרֶיהָ.
יוֹם רִאשׁוֹן עָמַד לוֹ מֵרָחוֹק וְהִשְׁלִיךְ לָהּ עֵז אַחַת וְאָכָלָה.
יוֹם שֵׁנִי נִתְקָרֵב מְעַט וְהִשְׁלִיךְ אַחֶרֶת, וְכֵן בְּכָל־יוֹם
וָיוֹם. לְסוֹף עֲשָׂרָה יָמִים נִתְקָרֵב אֶצְלָהּ, עַד שֶׁהָיָה מְשַׂחֵק
עִמָּהּ וּמְמַשְׁמֵשׁ בְּשָׁדֶיהָ, וְלָקַח מֵחֲלָבָהּ וְהָלַךְ לוֹ
לְדַרְכּוֹ.

בַּחֲצִי הַדֶּרֶךְ יָשֵׁן וְרָאָה בַחֲלוֹמוֹ אֵבָרָיו
מַתְרִיסִים זֶה עִם זֶה. הָרַגְלַיִם אוֹמְרוֹת: אֵין בְּכָל־הָאֵבָרִים
כָּמוֹנוּ, שֶׁאִלְמָלֵא הָלַכְנוּ לֹא הָיָה הַגּוּף יָכוֹל לְהָבִיא מִן
הֶחָלָב. עָנוּ הַיָּדַיִם וְאָמְרוּ: אֵין כָּמוֹנוּ, שֶׁאִלְמָלֵא
הָיִינוּ מְמַשְׁמְשׁוֹת לֹא הָיָה יָכוֹל לְהָבִיא מִן הֶחָלָב.
הָעֵינַיִם אָמְרוּ: אָנוּ לְמַעְלָה מִן הַכֹּל, שֶׁאִלְמָלֵא הָיִינוּ
מַרְאוֹת לוֹ הַדֶּרֶךְ לֹא הָיָה נַעֲשֶׂה כְּלוּם. עָנָה הַלֵּב וְאָמַר:
אֲנִי לְמַעְלָה מְכֻּלְּכֶם, שֶׁאִלְמָלֵא נָתַתִּי עֵצָה לֹא הוֹעַלְתֶּם
בַּדָּבָר כְּלוּם. עָנְתָה הַלָּשׁוֹן וְאָמְרָה: אֲנִי טוֹבָה מִכֶּם,
שֶׁאִלְמָלֵא הַדִּבּוּר מַה הֱיִיתֶם עוֹשִׂים? עָנוּ כָל־הָאֵבָרִים
וְהֵשִׁיבוּ לַלָּשׁוֹן: הֵיאַךְ לֹא יָרֵאת לְהִדַּמּוֹת אֵלֵינוּ וְאַתְּ
יוֹשֶׁבֶת בִּמְקוֹם חֹשֶׁךְ וַאֲפֵלָה וְאֵין בָּךְ עֶצֶם
כְּכָל־הָאֵבָרִים. אָמְרָה לָהֶם הַלָּשׁוֹן: הַיּוֹם תֹּאמְרוּ, שֶׁאֲנִי
שׁוֹלֶטֶת בָּכֶם.

כְּשֶׁנֵּעוֹר הָאִישׁ מִשְּׁנָתוֹ שָׁמַר הַחֲלוֹם
בְּלִבּוֹ וְהָלַךְ לְדַרְכּוֹ. נִכְנַס אֵצֶל הַמֶּלֶךְ וְאָמַר לוֹ: הֵא
לְךָ חֲלֵב כַּלְבָּה שֶׁבִּקַּשְׁתִּי בִּשְׁבִילְךָ וְתִשְׁתֶּה. מִיָּד
קָצַף הַמֶּלֶךְ עָלָיו וְצִוָּה לִתְלוֹתוֹ. כְּשֶׁהָלַךְ לְהִתָּלוֹת
הִתְחִילוּ כָל־הָאֵבָרִים רוֹעֲדִים. אָמְרָה לָהֶם הַלָּשׁוֹן: הֲלֹא
אָמַרְתִּי לָכֶם שֶׁאֵין בָּכֶם מַמָּשׁ: אִם אֲנִי מַצִּילָה אֶתְכֶם
תּוֹדוּ לִי, שֶׁאֲנִי שׁוֹלֶטֶת עֲלֵיכֶם? אָמְרוּ לָהּ: הֵן. מִיָּד
אָמְרָה הַלָּשׁוֹן לַתַּלְיָנִים: הֲשִׁיבוּנִי אֶל הַמֶּלֶךְ.
הֱשִׁיבוּהוּ אֶל הַמֶּלֶךְ. אָמַר לוֹ: לָמָּה צִוִּיתָ לִתְלוֹתֵנִי?
אָמַר לוֹ: שֶׁהֵבֵאתָ לִּי חֲלֵב כַּלְבָּה. אָמַר לוֹ: מָה אִכְפַּת
לָךְ, וִיהֵא לְךָ רְפוּאָה; וְעוֹד, לִלְבִיאָה קוֹרְאִין כַּלְבָּה.
לָקְחוּ מִמֶּנּוּ וְנִסוּהוּ וְנִמְצָא שֶׁהָיָה חֲלֵב לְבִיאָה. שָׁתָה
הַמֶּלֶךְ מִמֶּנּוּ וְנִתְרַפֵּא, וּפְטָרוֹ לְשָׁלוֹם. אָמְרוּ
כָּל־הָאֵבָרִים לַלָּשׁוֹן: עַכְשָׁו אָנוּ מוֹדִים לָךְ, שֶׁאַתְּ
שׁוֹלֶטֶת עַל כָּל־הָאֲבָרִים. זֶהוּ שֶׁנֶּאֱמַר: “מָוֶת וְחַיִּים
בְּיַד־לָשׁוֹן”3157 (שו“ט לט; ילק”ש תהל' לד).



קעד אָמְרוּ רַבּוֹתֵינוּ: שְׁנֵי דִיקוֹלוֹגִין3158 הָיוּ עוֹמְדִים לִפְנֵי אַדְרְיָנוֹס, אֶחָד מֵהֶם הָיָה מְלַמֵּד עַל הַדִּבּוּר3159
שֶׁהוּא יָפֶה, וְאֶחָד מְלַמֵּד עַל הַשְּׁתִיקָה שֶׁהִיא יָפָה. אָמַר לוֹ הָאֶחָד: מָרִי3160, אֵין טוֹב
מִן הַדִּבּוּר בָּעוֹלָם, אִלּוּלֵא הַדִּבּוּר הֵיאַךְ הָיוּ הַכַּלּוֹת
מִתְקַלְּסוֹת3161, וְהֵיאַךְ הָיָה
מַשָּׂא־וּמַתָּן בָּעוֹלָם, וְהֵיאַךְ הָיוּ הַסְּפִינוֹת פּוֹרְשׁוֹת
בַּיָּם? אָמַר הַמֶּלֶךְ לְאוֹתוֹ שֶׁהָיָה מְלַמֵּד עַל הַשְּׁתִיקָה
שֶׁהִיא יָפָה: הֵיאַךְ אַתָּה לָמֵד עַל הַשְּׁתִיקָה? מִיָּד בָּא
לְדַבֵּר. עָמַד חֲבֵרוֹ וּסְטָרוֹ3162 עַל
פִּיו. אָמַר לוֹ הַמֶּלֶךְ: לָמָּה סָטַרְתָּ אוֹתוֹ? אָמַר לוֹ: מָרִי,
אֲנִי מִשֶּׁלִּי עַל שֶׁלִּי לִמַּדְתִּי, מִן הַדִּבּוּר עַל הַדִּבּוּר,
וְזֶה בָּא לְלַמֵּד מִשֶּׁלִּי עַל שֶׁלּוֹ3163 – מִשֶּׁלּוֹ עַל שֶׁלּוֹ יְלַמֵּד! (ילק"ש בהעלותך; משלי י, בשם
ילמדנו).



קעה דָּרַשׁ רַ' יְהוּדָה אִישׁ כְּפַר גִּבּוֹרַיָא
(וְיֵשׁ אוֹמְרִים אִישׁ כְּפַר גִּבּוֹר־חָיִל): מַהוּ שֶׁנֶּאֱמַר: “לְךָ
דֻמִיָּה תְהִלָּה”3164 – סַמָּא דְכֹלָּא3165 מַשְׁתּוֹקָא (סַם שֶׁל הַכֹּל –
שְׁתִיקָה). כְּשֶׁבָּא רַב דִּימִי אָמַר: בְּמַעֲרָבָא אוֹמְרִין: מִלָּה
בְּסֶלַע3166, מַשְׁתּוֹקָא בִּתְרֵין (דִּבּוּר בְּסֶלַע, שְׁתִיקָה בִּשְׁנָיִם) (מג' יח.).



קעו עֲשָׂרָה קַבִּין שִׂיחָה יָרְדוּ לָעוֹלָם;
תִּשְׁעָה נָטְלוּ נָשִׁים וְאֶחָד כָּל־הָעוֹלָם כֻּלּוֹ (קיד'
מט:).



קעז אֲפִלּוּ שִׂיחָתָם שֶׁל יִשְׂרָאֵל תּוֹרָה הִיא (שו"ט קד).



קעח אֲפִלּוּ שִׂיחָתָם שֶׁל בְּנֵי אֶרֶץ־יִשְׂרָאֵל תּוֹרָה (ויק"ר לד).



קעט אֲפִלּוּ שִׂיחַת־חֻלִּין שֶׁל תַּלְמִידֵי־חֲכָמִים צְרִיכָה תַלְמוּד (ע"ז יט:).



קפ מֵעֲקִימַת שְׂפָתֶיךָ3167 אַתָּה נִכָּר שֶׁתַּלְמִיד־חָכָם אָתָּה (מע' יז:).



קפא שְׁתִיקָה כְּהוֹדָאָה דָמְיָא3168 (יבמ' פז:).



קפב שְׁתִיקָה מְקַיֶּמֶת3169 וְאֵין שְׁתִיקָה מְבַטֶּלֶת (תוס' נדר' ז).




ח. כַּעַס


קפג רַ' אֱלִיעֶזֶר אוֹמֵר: אַל תְּהִי נוֹחַ לִכְעוֹס (אב' ב).



קפד אַרְבַּע מִדּוֹת בְּדֵעוֹת3170: נוֹחַ לִכְעוֹס וְנוֹחַ לִרְצוֹת3171 – יָצָא הֶפְסֵדוֹ בִּשְׂכָרוֹ3172;
קָשֶׁה לִכְעוֹס וְקָשֶׁה לִרְצוֹת – יָצָא שְׂכָרוֹ בְּהֶפְסֵדוֹ; קָשֶׁה
לִכְעוֹס וְנוֹחַ לִרְצוֹת – חָסִיד; נוֹחַ לִכְעוֹס וְקָשֶׁה לִרְצוֹת –
רָשָׁע (שם ה).



קפה אָמַר רַבָּה בַּר רַב הוּנָא: כָּל־הַכּוֹעֵס
אֲפִלּוּ שְׁכִינָה אֵינָהּ חֲשׁוּבָה כְּנֶגְדּוֹ, שֶׁנֶּאֱמַר: “רָשָׁע
כְּגֹבַהּ אַפּוֹ בַּל־יִדְרֹשׁ, אֵין אֱלֹהִים
כָּל־מְזִמּוֹתָיו”3173. רַב יִרְמְיָה
מִדִּפְתִּי אָמַר: אַף מְשַׁכֵּחַ תַּלְמוּדוֹ וּמוֹסִיף טִפְּשׁוּת.
שֶׁנֶּאֱמַר: “כִּי כַעַס בְּחֵיק כְּסִילִים יָנוּחַ”3174. רַב נַחֲמָן בַּר יִצְחָק אָמַר:
בְּיָדוּעַ3175, שֶׁעֲוֹנוֹתָיו מְרֻבִּים מִזְּכֻיּוֹתָיו, שֶׁנֶּאֱמַר: “וּבַעַל חֵמָה רַב־פָּשַׁע”3176
(נדר' כב:).



קפו אָמַר רֵישׁ־לָקִישׁ: כָּל־אָדָם שֶׁכּוֹעֵס, אִם
חָכָם הוּא חָכְמָתוֹ מִסְתַּלֶּקֶת מִמֶּנּוּ; אִם נָבִיא הוּא נְבוּאָתוֹ
מִסְתַּלֶּקֶת מִמֶּנּוּ. אִם חָכָם הוּא חָכְמָתוֹ מִסְתַּלֶּקֶת
מִמֶּנּוּ – מִמֹּשֶׁה, שֶׁנֶּאֱמַר: “וַיִּקְצֹף מֹשֶׁה עַל פְּקוּדֵי
הֶחָיִל”3177, וְנֶאֱמַר: “וַיֹאמֶר אֶלְעָזָר הַכֹּהֵן אֶל־אַנְשֵׁי הַצָּבָא… זֹאת חֻקַּת הַתּוֹרָה”3178
– מִכָּאן שֶׁנֶּעְלַם מִמֹּשֶׁה; אִם נָבִיא הוּא
נְבוּאָתוֹ מִסְתַּלֶּקֶת מִמֶּנּוּ – מֵאֱלִישָׁע, שֶׁנֶּאֱמַר: “לוּלֵי
פְּנֵי־יְהוֹשָׁפָט מֶלֶךְ־יְהוּדָה אֲנִי נֹשֵׂא אִם־אַבִּיט
אֵלֶיךָ”3179, וְכָתוּב: “וְעַתָּה קְחוּ־לִי מְנַגֵּן, וְהָיָה כְּנַגֵּן הַמְנַגֵּן וַתְּהִי עָלָיו3180
יַד יְיָ”3181.

אָמַר רַ' מָנִי בַּר פַּטִּישׁ: כָּל־שֶׁכּוֹעֵס אֲפִלּוּ פוֹסְקִין3182 עָלָיו גְּדֻלָּה מִן הַשָּׁמַיִם
מוֹרִידִין אוֹתוֹ. מִנָּיִן? מֵאֱלִיאָב, שֶׁנֶּאֱמַר: “וַיִּחַר־אַף
אֱלִיאָב בְּדָוִד וַיֹּאמֶר… אֲנִי יָדַעְתִּי אֶת־זְדֹנְךָ וְאֶת רֹעַ
לְבָבֶךָ”3183; וּכְשֶׁהָלַךְ שְׁמוּאֵל לְמָשְׁחָם3184, בְּכֻלָּם כָּתוּב: “בָּזֶה לֹא־בָחַר יְיָ”3185, וּבֶאֱלִיאָב כָּתוּב:
“וַיֹּאמֶר יְיָ אֶל־שְׁמוּאֵל אַל־תַּבֵּט אֶל־מַרְאֵהוּ וְאֶל־גְּבֹהַּ
קוֹמָתוֹ כִּי מְאַסְתִּיהוּ”3186 – מִכָּאן שֶׁהָיָה מְחַבְּבוֹ עַד עַכְשָׁו (פס' סו:).



קפז בָּא לִכְלָל כַּעַס בָּא לִכְלָל טָעוּת (ספרי מטות).



קפח אָמַר רַב הוּנָא: בִּשְׁלשָׁה מְקוֹמוֹת כָּעַס
מֹשֶׁה וְנִתְעַלְּמָה מִמֶּנּוּ הֲלָכָה, וְאֵלּוּ הֵם: בְּשַׁבָּת
וּבִכְלֵי־מַתָּכוֹת וְאוֹנֵן3187. בְּשַׁבָּת
מִנָּיִן? שֶׁנֶּאֱמַר: “וַיּוֹתִרוּ אֲנָשִׁים מִמֶּנּוּ… וַיִּקְצֹף
עֲלֵהֶם מֹשֶׁה”3188; כֵּוָן שֶׁכָּעַס שָׁכַח
לוֹמַר לָהֶם הִלְכוֹת שַׁבָּת, אָמַר לָהֶם: “הוּא אֲשֶׁר
דִּבֶּר3189 יְיָ… אִכְלֻהוּ הַיּוֹם כִּי־שַׁבָּת הַיּוֹם לַיְיָ”3190.
וּבִכְלֵי־מַתָּכוֹת מִנָּיִן? שֶׁנֶּאֱמַר: “וַיִּקְצֹף מֹשֶׁה עַל
פְּקוּדֵי הֶחָיִל”3191; וְכֵוָן שֶׁכָּעַס
נִתְעַלְּמָה מִמֶּנּוּ הֲלָכָה, שָׁכַח לוֹמַר לָהֶם הִלְכוֹת
כְּלֵי־מַתָּכוֹת3192, וְכֵוָן שֶׁלֹּא אָמַר
מֹשֶׁה, אָמַר אֶלְעָזָר הַכֹּהֵן תַּחְתָּיו, שֶׁנֶּאֱמַר: “וַיֹּאמֶר
אֶלְעָזָר הַכֹּהֵן אֶל־אַנְשֵׁי הַצָּבָא… זֹאת חֻקַּת הַתּוֹרָה
אֲשֶׁר־צִוָּה יְיָ אֶת־מֹשֶׁה”3193 – אָמַר
לָהֶם: לְמֹשֶׁה רַבִּי צִוָּה וְלִי לֹא צִוָּה. בְּאוֹנֵן מִנָּיִן?
שֶׁנֶּאֱמַר: “וַיִּקְצֹף עַל־אֶלְעָזָר3194 וְעַל־אִיתָמָר”3195; וְכֵוָן
שֶׁכָּעַס נִתְעַלְּמָה מִמֶּנּוּ הַהֲלָכָה, שֶׁאוֹנֵן אָסוּר לֶאֱכוֹל
בַּקֳדָשִׁים3196. מִיָּד דָּרַשׁ אַהֲרֹן קַל־וָחֹמֶר לְמֹשֶׁה: וּמַה מַּעֲשֵׂר הַקַּל3197 אָמְרָה תוֹרָה “לֹא־אָכַלְתִּי בְאֹנִי
מִמֶּנּוּ”3198 – חַטָּאת הַחֲמוּרָה3199 – לֹא כָל־שֶׁכֵּן! מִיָּד “וַיִּשְׁמַע מֹשֶׁה וַיִּיטַב בְּעֵינָיו”3200 – הוֹצִיא כְרוּז לְכָל־הַמַּחֲנֶה וְאָמַר: אֲנִי טָעִיתִי
בַּהֲלָכָה וְאַהֲרֹן אָחִי בָּא וְלִמֵּד לִי (ויק“ר יג; ילק”ש ויק'
יג).



קפט אָמַר רַ' שְׁמוּאֵל בַּר נַחֲמָנִי אָמַר רַ' יוֹחָנָן: כָּל־הַכּוֹעֵס כָּל־מִינֵי גֵיהִנֹּם3201 שׁוֹלְטִים בּוֹ, שֶׁנֶּאֱמַר: “וְהָסֵר כַּעַס מִלִּבֶּךָ
וְהַעֲבֵר רָעָה מִבְּשָׂרֶךָ”3202 (נדר' כב.).



קצ לְעוֹלָם יְהֵא אָדָם עַנְוָתָן3203
כְּהִלֵּל וְאַל יְהֵא קַפְדָן כְּשַׁמָּאי. (שבת לא.).



קצא לָא תִרְתַּח וְלָא תֶחֱטֵי (לֹא תִּכְעַס וְלֹא תֶחֱטָא) (בר' כט:).



קצב שָׁנִינוּ, אָמְרוּ מִשּׁוּם רַ' יוֹחָנָן בֶּן
נוּרִי: הַמְקָרֵעַ בְּגָדָיו בַּחֲמָתוֹ וְהַמְשַׁבֵּר כֵּלָיו בַּחֲמָתוֹ
וְהַמְפַזֵּר מְעוֹתָיו בַּחֲמָתוֹ יְהֵא בְעֵינֶיךָ כְּעוֹבֵד
עֲבוֹדָה־זָרָה, שֶׁכָּךְ אֻמָּנוּתוֹ שֶׁל יֵצֶר־הָרָע, הַיּוֹם אוֹמֵר
לוֹ: עֲשֵׂה כָךְ, וּלְמָחָר אוֹמֵר לוֹ: עֲשֵׂה כָךְ, עַד שֶׁאוֹמֵר לוֹ:
לֵךְ עֲבוֹד עֲבוֹדָה־זָרָה – וְהוֹלֵךְ וְעוֹבֵד. אָמַר רַ' אָבִין:
מִנָּיִן? – “לֹא־יִהְיֶה בְךָ3204 אֵל זָר וְלֹא תִּשְׁתַּחֲוֶה לְאֵל נֵכָר”3205 –
אֵיזְהוּ אֵל זָר שֶׁיֵּשׁ בְּגוּפוֹ שֶׁל אָדָם? הֱוֵי אוֹמֵר: זֶה
יֵצֶר־הָרָע (שבת קה:; נדה יג:).



קצג מַעֲשֶׂה בְּבֵית הַכְּנֶסֶת שֶׁל טְבֶרְיָא
שֶׁנֶּחְלְקוּ [שָׁם] רַ' אֶלְעָזָר וְרַ' יוֹסֵי [בִּדְבַר הֲלָכָה]
עַד שֶׁנִּקְרַע סֵפֶר תּוֹרָה בַּחֲמָתָם, וְהָיָה שָׁם רַ' יוֹסֵי בֶּן
קִיסְמָא, אָמַר: תָּמֵהַּ אֲנִי, אִם לֹא יִהְיֶה בֵית־הַכְּנֶסֶת זוֹ
עֲבוֹדָה זָרָה – וְכֵן הָיָה (יבמ' צו:).



קצד רַ' עֲקִיבָא הָיָה אוֹמֵר: הַחוֹבֵט פִּתּוֹ
בַּקַּרְקַע וְהַמְפַזֵּר מְעוֹתָיו בַּחֲמָתוֹ אֵינוֹ נִפְטָר מִן
הָעוֹלָם עַד שֶׁיִּצְטָרֵךְ לַבְּרִיּוֹת (אדר"נ ג).



קצה רַב אַדָּא בַר אַהֲבָה רָאָה נָכְרִית אַחַת שֶׁהָיְתָה לְבוּשָׁה כַרְבֹּלֶת3206 בַּשּׁוּק,
כְּסָבוּר בַּת־יִשְׂרָאֵל הִיא, עָמַד וּקְרָעָהּ
מֵעָלֶיהָ3207. נִתְגַּלָּה שֶׁהִיא נָכְרִית. שָׁמוּהָ3208 בְּאַרְבַּע מֵאוֹת זוּז. אָמַר
לָהּ: “מַה שְׁמֵךְ?” אָמְרָה לוֹ: “מַתּוּן”, אָמַר לָהּ:
"מָתוּן־מָתוּן3209 – אַרְבַּע מֵאוֹת זוּז שָׁוֶה (בר' כ.).



קצו דָּרַשׁ רַ' יוֹסֵי בְּצִפּוֹרִי: אַבָּא אֵלִיָּהוּ3210 קַפְדָּן הָיָה3211. הָיָה רָגִיל לָבוֹא אֶצְלוֹ3212, נֶעֱלָם מִמֶּנּוּ שְׁלשָׁה יָמִים
וְלֹא בָא. כְּשֶׁבָּא אָמַר לוֹ: מִפְּנֵי מָה לֹא בָא מָר? אָמַר לוֹ:
קַפְדָּן קָרָאתָ לִּי. אָמַר לוֹ: הֲרֵי לְפָנֵינוּ שֶׁהִקְפִּיד מָר
(סנה' קיג).



קצז דָּרַשׁ בָּר־קַפָּרָא: רַגְזָן לֹא עָלְתָה בְיָדוֹ3213 אֶלָּא רַגְזָנוּתוֹ. (קיד, מ, מא).



קצח שָׁנוּ רַבּוֹתֵינוּ: שְׁלשָׁה חַיֵּיהֶם אֵינָם חַיִּים: הָרַחֲמָנִים וְהָרַתְחָנִים3214 וַאֲנִינֵי־הַדָּעַת3215 (פס' קיג:).



קצט שָׁאֲלוּ תַלְמִידָיו לְרַב אַדָּא בַר אַהֲבָה:
בַּמָּה הֶאֱרַכְתָּ יָמִים? אָמַר לָהֶם: מִיָּמַי לֹא הִקְפַּדְתִּי
בְּתוֹךְ בֵּיתִי (תענ' כ:).



ר רַבִּי עָשָׂה סְעֻדָּה לְתַלְמִידָיו, הֵבִיא
לִפְנֵיהֶם לְשׁוֹנוֹת רַכּוֹת וּלְשׁוֹנוֹת קָשׁוֹת, הִתְחִילוּ בוֹרְרִים
אֶת הָרַכּוֹת וּמַנִּיחִים אֶת הַקָּשׁוֹת. אָמַר לָהֶם: דְּעוּ מָה
אַתֶּם עוֹשִׂים, כְּשֵׁם שֶׁאַתֶּם בּוֹרְרִים אֶת־הָרַכּוֹת וּמַנִּיחִים
אֶת־הַקָּשׁוֹת, כָּךְ תְּהֵא לְשׁוֹנְכֶם רַכָּה אֵלּוּ לָאֵלּוּ (ויק“ר
לג; ילק”ש תהל' נב).



רא בִּשְׁלשָׁה דְּבָרִים אָדָם נִכָּר: בְּכוֹסוֹ, בְּכִיסוֹ3216 וּבְכַעְסוֹ (עיר' סה:).



רב בְּמַעֲרָבָא כְּשֶׁהָיוּ שְׁנַיִם מִתְגָּרִים זֶה
בָזֶה – הָיוּ רוֹאִים מִי מֵהֶם מִשְׁתַּתֵּק תְּחִלָּה וְאוֹמְרִים: זֶה
מְיֻחָס יוֹתֵר (קיד' עא:).



רג אַשְׁרֵי הַשּׁוֹמֵעַ3217 וְשׁוֹתֵק, מֵאָה רָעוֹת מוֹנֵעַ מִנַּפְשׁוֹ (סנה' ז.).


––––––––––


רד רַ' שִׁמְעוֹן בֶּן אֶלְעָזָר אוֹמֵר: אַל תְּרַצֶּה אֶת־חֲבֵרְךָ בִּשְׁעַת כַּעְסוֹ.

אָמַר רַ' יוֹחָנָן בְּשֵׁם רַ' יוֹסֵי: מִנַּיִן שֶׁאֵין
מְרַצִּין לוֹ לְאָדָם בִּשְׁעַת כַּעְסוֹ? שֶׁנֶּאֱמַר: “פָּנַי יֵלֵכוּ
וַהֲנִחֹתִי לָךְ”3218, אָמַר לוֹ
הַקָּדוֹשׁ־בָּרוּךְ־הוּא לְמֹשֶׁה: הַמְתֶּן־לִי עַד שֶׁיַּעַבְרוּ פָנִים
שֶׁל זַעַם וְאָנִּיחַ לָךְ (אב' ד; בר' ז.).




ט. עֲנָוָה וְגַאֲוָה


רה רַ' לְוִיטַס אִישׁ יַבְנֶה אָמַר: מְאֹד מְאֹד הֱוֵי שְׁפַל־רוּחַ3219, שֶׁתִּקְוַת אֱנוֹשׁ רִמָּה3220.

רַ' מֵאִיר אוֹמֵר: הֱוֵי שְׁפַל־רוּחַ בִּפְנֵי כָל אָדָם (אב' ד).



רו שָׁנוּ רַבּוֹתֵינוּ: אָדָם נִבְרָא בְּעֶרֶב־שַׁבָּת – מִפְּנֵי מָה? שֶׁאִם תָּזוּחַ3221 דַּעְתּוֹ עָלָיו אוֹמֵר לוֹ: יַתּוּשׁ קְדָמְךָ
בְּמַעֲשֵׂה־בְרֵאשִׁית (סנה' לח.).



רז רַב כְּשֶׁהָיָה רוֹאֶה אַמְבּוּהָא אַחֲרָיו3222, אָמַר: “אִם־יַעֲלֶה לַשָּׁמַיִם שִׂיאוֹ… כְּגֶלְלוֹ לָנֶצַח יֹאבֵד”3223.

מַר זוּטְרָא חֲסִידָא כְּשֶׁהָיוּ מְכַתְּפִין אוֹתוֹ3224 בְּשַׁבַּת הָרֶגֶל3225
אָמַר כָּךְ: “כִּי לֹא לְעוֹלָם חֹסֶן וְאִם־נֵזֶר לְדוֹר וָדוֹר”3226 (סנה' ז:).



רח שְׁלשָׁה דְבָרִים שְׁקוּלִים זֶה כָזֶה: חָכְמָה, יִרְאָה, עֲנָוָה (דא"ז ז).



רט הֲדַר חָכְמָה – עֲנָוָה, הֲדַר עֲנָוָה – יִרְאָה (דא"ז ה).



רי אָמַר רַ' יִצְחָק בַּר אֶלְעָזָר: מַה
שֶּׁעָשְׂתָה חָכְמָה עֲטָרָה לְרֹאשָׁהּ עָשְׂתָה עֲנָוָה עָקֵב
לְסוֹלְיָתָהּ3227. מַה שֶּׁעָשְׂתָה חָכְמָה
עֲטָרָה לְרֹאשָׁהּ, שֶׁנֶּאֱמַר: “רֵאשִׁית חָכְמָה יִרְאַת
יְיָ”3228, עָשְׂתָה עֲנָוָה עָקֵב
לְסוֹלְיָתָהּ, שֶׁנֶּאֱמַר: “עֵקֶב עֲנָוָה יִרְאַת
יְיָ”3229 (ירוש' שבת פ“א, ה”ג; שהש“ר א; ילק”ש, מש' כב).



ריא אָמַר רַ' יְהוֹשֻׁעַ בֶּן לֵוִי: עֲנָוָה גְדוֹלָה מִכֻּלָּן3230, שֶׁנֶּאֱמַר: “רוּחַ
אֲדֹנָי אֱלֹהִים עָלָי יַעַן מָשַׁח יְיָ אֹתִי לְבַשֵּׂר
עֲנָוִים”3231 – “חֲסִידִים” לֹא נֶאֱמַר
אֶלָּא “עֲנָוִים”, הָא לָמַדְתָּ, שֶׁעֲנָוָה גְדוֹלָה מִכֻּלָּן (ע"ז
כ:).



ריב הַבַּיִת הַזֶּה – אִם אֵין לוֹ אִסְקוֹפָה תַחְתּוֹנָה3232 הוּא נִרְאֶה כְּחָסֵר
וּכְחָרֵב, אַף אַתָּה אֲפִלּוּ אַתָּה מֻשְׁלָם בְּכָל־הַמִּדּוֹת, אִם
אֵין בְּךָ עֲנָוָה אַתָּה חָסֵר.

רָבָא אוֹמֵר: כְּשֵׁם שֶׁהָאִסְקוֹפָה הַזּוֹ מְכַוֶּנֶת אֶת־הַדְּלָתוֹת לִנְעֹל וְלִפְתֹּחַ, כָּךְ הָעֲנָוָה סְיָג3233
לַחָכְמָה (כלה ג).



ריג אָמַר רַ' יְהוֹשֻׁעַ בֶּן לֵוִי: בּוֹא וּרְאֵה כַּמָּה גְדוֹלִים נְמוֹכֵי־הָרוּחַ3234 לִפְנֵי
הַקָּדוֹשׁ־בָּרוּךְ־הוּא, שֶׁבִּזְמַן שֶׁבֵּית־הַמִּקְדָּשׁ קַיָּם אָדָם
מַקְרִיב עוֹלָה – שְׂכַר עוֹלָה בְּיָדוֹ, מִנְחָה – שְׂכַר מִנְחָה
בְּיָדוֹ, אֲבָל מִי שֶׁדַּעְתּוֹ שְׁפָלָה מַעֲלֶה עָלָיו הַכָּתוּב
כְּאִלּוּ הִקְרִיב כָּל־הַקָּרְבָּנוֹת כֻּלָּם, שֶׁנֶּאֱמַר:
“זִבְחֵי אֱלֹהִים רוּחַ נִשְׁבָּרָה”3235 (סוטה ה:).



ריד “כִּי לֹא מַחְשְׁבוֹתַי מַחְשְׁבוֹתֵיכֶם וְלֹא דַרְכֵיכֶם דְּרָכָי”3236 – בָּשָׂר־וָדָם אִם
הָיָה לוֹ כֶלִי, כָּל־זְמַן שֶׁהוּא שָׁלֵם הוּא שָׂמֵחַ בּוֹ, נִשְׁבַּר
אֵינוֹ רוֹצֶה בּוֹ. וּמַהוּ הַחֵפֶץ3237 שֶׁל
הַקָּדוֹשׁ־בָּרוּךְ־הוּא? לִבּוֹ שֶׁל אָדָם. אִם רָאָה
הַקָּדוֹשׁ־בָּרוּךְ־הוּא גְּבַהּ־לֵב – אֵינוֹ רוֹצֶה בּוֹ, שֶׁנֶּאֱמַר:
“תּוֹעֲבַת יְיָ כָּל־גְּבַהּ־לֵב”3238,
נִשְׁבַּר – אָמַר זֶה שֶׁלִּי, שֶׁנֶּאֱמַר: “קָרוֹב יְיָ
לְנִשְׁבְּרֵי־לֵב”3239 (מדה"ג וישב לח).



רטו “זִבְחֵי אֱלֹהִים רוּחַ נִשְׁבָּרָה”3240 – אָמַר רַ' אַבָּא בַר
יוּדָן: כָּל־מַה שֶּׁפָּסַל הַקָּדוֹשׁ־בָּרוּךְ־הוּא
בִּבְהֵמָה3241 הִכְשִׁיר בָּאָדָם: פָּסַל
בִּבְהֵמָה עִוֶּרָת אוֹ שָׁבוּר אוֹ חָרוּץ וְהִכְשִׁיר בָּאָדָם
לֵב נִשְׁבָּר וְנִדְכֶּה.

אָמַר רַ' אֲלֶכְּסַנְדְּרַי: הַהֶדְיוֹט3242
הַזֶּה אִם מְשַׁמֵּשׁ הוּא בְּכֵלִים שְׁבוּרִים גְּנַאי3243 הוּא לוֹ, אֲבָל
הַקָּדוֹשׁ־בָּרוּךְ־הוּא כְּלֵי־תַשְׁמִישׁוֹ שְׁבוּרִים, שֶׁנֶּאֱמַר:
“קָרוֹב יְיָ לְנִשְׁבְּרֵי־לֵב”3244, “הָרוֹפֵא לִשְׁבוּרֵי לֵב”3245, “מָרוֹם וְקָדוֹשׁ אֶשְׁכּוֹן וְאֶת־דַּכָּא וּשְׁפַל־רוּחַ”3246, “זִבְחֵי אֱלֹהִים רוּחַ נִשְׁבָּרָה”3247, “לֵב־נִשְׁבָּר וְנִדְכֶּה אֱלֹהִים לֹא תִבְזֶה”3248 (ויק"ר ז.).



רטז אָמַר רַב יוֹסֵף: לְעוֹלָם יִלְמַד אָדָם
מִדַּעַת קוֹנוֹ, שֶׁהֲרֵי הַקָּדוֹשׁ־בָּרוּךְ־הוּא הִנִּיחַ כָּל הָרִים
וּגְבָעוֹת וְהִשְׁרָה שְׁכִינָתוֹ עַל הַר סִינָי3249, וְהִנִּיחַ כָּל־אִילָנוֹת טוֹבִים וְהִשְׁרָה שְׁכִינָתוֹ
בַּסְּנֶה. (סוטה ה.).



ריז הַסְּנֶה, הַסְּנֶה! לֹא מִשּׁוּם שֶׁאַתָּה
גָּבוֹהַּ מִכָּל־הָאִילָנוֹת הִשְׁרָה הַקָּדוֹשׁ־בָּרוּךְ־הוּא
שְׁכִינָתוֹ עָלֶיךָ, אֶלָּא מִשּׁוּם שֶׁאַתָּה נָמוֹךְ מִכָּל
הָאִילָנוֹת הִשְׁרָה הַקָּדוֹשׁ־בָּרוּךְ־הוּא שְׁכִינָתוֹ עָלֶיךָ (שבת
סז.).



ריח אָמַר רַב אַבָּא אָמַר שְׁמוּאֵל: שָׁלשׁ שָׁנִים
נֶחֶלְקוּ בֵית־שַׁמַּאי וּבֵית־הִלֵּל, הַלָּלוּ אוֹמְרִים: הֲלָכָה
כְּמוֹתֵנוּ, וְהַלָּלוּ אוֹמְרִים: הֲלָכָה כְּמוֹתֵנוּ; יָצְאָה בַת־קוֹל
וְאָמָרָה: אֵלּוּ וְאֵלּוּ דִּבְרֵי אֱלֹהִים חַיִּים הֵם, וַהֲלָכָה
כְּבֵית־הִלֵּל. – וְכִי מֵאַחַר שֶׁאֵלוּ וְאֵלּוּ דִּבְרֵי אֱלֹהִים
חַיִּים, מִפְּנֵי מָה זָכוּ בֵּית־הִלֵּל לִקְבּוֹעַ
הֲלָכָה3250 כְּמוֹתָם? מִפְּנֵי שֶׁנּוֹחִים
וַעֲלוּבִים הָיוּ, וְשׁוֹנִים דִּבְרֵיהֶם וְדִבְרֵי בֵית־שַׁמָּאי; וְלֹא
עוֹד, אֶלָּא שֶׁמַּקְדִּימִים דִּבְרֵי בֵית־שַׁמַּאי לְדִבְרֵיהֶם.
לְלַמֶּדְךָ, שֶׁכָּל־הַמַּשְׁפִּיל עַצְמוֹ הַקָּדוֹשׁ־בָּרוּךְ־הוּא
מַגְבִּיהוֹ וְכָל־הַמַּגְבִּיהַּ עַצְמוֹ הַקָּדוֹשׁ־בָּרוּךְ־הוּא
מַשְׁפִּילוֹ; כָּל־הַמְחַזֵּר עַל הַגְּדֻלָּה – גְּדֻלָּה בוֹרַחַת
מִמֶּנּוּ, וְכָל־הַבּוֹרֵחַ מִן הַגְּדֻלָּה – גְּדֻלָּה מְחַזֶּרֶת
אַחֲרָיו; וְכָל־הַדּוֹחֵק אֶת־הַשָּׁעָה3251 שָׁעָה דּוֹחַקְתּוֹ3252, וְכָל־הַנִּדְחֶה מִפְּנֵי הַשָּׁעָה – שָׁעָה עוֹמֶדֶת לוֹ3253
(עיר' יג:).



ריט “אִם־יִסָּתֵר אִישׁ בַּמִּסְתָּרִים וַאֲנִי לֹא־אֶרְאֶנּוּ נְאֻם־יְיָ”3254 – אָמַר רַ'
בִנְיָמִין בַּר לֵוִי: אִם יֵשֵׁב אָדָם בַּמִּסְתָּרִים וְעוֹסֵק
בַּתּוֹרָה אֲנִי מַרְאֵהוּ לַבְּרִיּוֹת, וְאִם יַטְמִין אָדָם עַצְמוֹ
לַעֲבוֹדָה זָרָה אֲנִי מַרְאֵהוּ לַבְּרִיּוֹת (שמ"ר ח).



רכ אָמַר בֶּן־עֲזַאי: בְּשִׁמְךָ3255 יִקְרָאוּךָ וּבִמְקוֹמְךָ יוֹשִׁיבוּךָ, וּמִשֶּׁלְּךָ יִתְּנוּ
לָךְ, אֵין אָדָם נוֹגֵעַ בַּמּוּכָן לַחֲבֵרוֹ, וְאֵין מַלְכוּת נוֹגַעַת
בַּחֲבֶרְתָּהּ אֲפִלּוּ כִּמְלֹא נִימָא3256 (יומא לח.:).



רכא רַ' עֲקִיבָא הָיָה שׁוֹנֶה בְּשֵׁם רַ' שִׁמְעוֹן בֶּן עַזָּאי: רְחַק מִמְּקוֹמְךָ3257 שְׁנַיִם
שְׁלשָׁה מוֹשָׁבוֹת עַד שֶׁיֹּאמְרוּ לְךָ עֲלֵה, וְאַל תַּעֲלֶה,
שֶׁיֹּאמְרוּ לְךָ רֵד. מוּטָב שֶׁיֹּאמְרוּ לְךָ: עֲלֵה, עֲלֵה! וְלֹא
יֹאמְרוּ לְךָ: רֵד, רֵד! וְכֵן הִלֵּל אוֹמֵר: הַשְׁפָּלָתִי הִיא
הַגְבָּהָתִי, הַגְבָּהָתִי הִיא הַשְׁפָּלָתִי. מַה טָּעַם?
“הַמַּגְבִּיהִי3258 לָשָׁבֶת – הַמַּשְׁפִּילִי לִרְאוֹת”3259. אַתָּה מוֹצֵא: בְּשָׁעָה
שֶׁנִּגְלָה הַקָּדוֹשׁ־בָּרוּךְ־הוּא לְמֹשֶׁה מִתּוֹךְ הַסְּנֶה הָיָה
מַסְתִּיר פָּנָיו מִמֶּנּוּ3260, אָמַר לוֹ הַקָּדוֹשׁ־בָּרוּךְ־הוּא: “לְכָה וְאֶשְׁלָחֲךָ3261 אֶל־פַּרְעֹה”3262 (זיק"ר א).



רכב אָמַר לוֹ רַב נַחֲמָן בַּר רַב חִסְדָּא לְרַב נַחֲמָן בַּר יִצְחָק: יַעֲמֹד מָר וְיֵשֵׁב אֶצְלֵנוּ3263. אָמַר לוֹ: שָׁנִינוּ, רַ' יוֹסֵי אוֹמֵר: לֹא מְקוֹמוֹ שֶׁל
אָדָם מְכַבְּדוֹ, אֶלָּא אָדָם מְכַבֵּד אֶת־מְקוֹמוֹ, שֶׁכֵּן מָצִינוּ
בְּהַר־סִינַי, שֶׁכָּל־זְמַן שֶׁהַשְּׁכִינָה שְׁרוּיָה עָלָיו אָמְרָה
תוֹרָה: “גַּם־הַצֹּאן וְהַבָּקָר אַל־יִרְעוּ3264 אֶל־מוּל הָהָר הַהוּא”3265,
נִסְתַּלְּקָה שְׁכִינָה מִמֶּנּוּ אָמְרָה תוֹרָה: “בִּמְשֹׁךְ
הַיֹּבֵל3266 הֵמָּה יַעֲלוּ בָהָר”3267; וְכֵן מָצִינוּ בְּאֹהֶל־מוֹעֵד
שֶׁבַּמִּדְבָּר, שֶׁכָּל־זְמַן שֶׁהוּא נָטוּי אָמְרָה תוֹרָה:
“וִישַׁלְּחוּ מִן־הַמַּחֲנֶה כָּל־צָרוּעַ וְכָל־זָב”3268, הֻגְלְלוּ הַפָּרוֹכוֹת3269 מִיָּד
הֻתְּרוּ זָבִים וּמְצֹרָעִים לִכָּנֵס שָׁם. אָמַר לוֹ: אִם כֵּן, אֶעֱמֹד
אֲנִי וְאֵלֵךְ אֵצֶל מָר. אָמַר לוֹ: מוּטָב שֶׁיָּבוֹא מָנֶה בֶן
פְּרָס3270 אֵצֶל מָנֶה בֶן מָנֶה וְאַל יָבוֹא מָנֶה בֶן מָנֶה אֵצֶל מָנֶה בֶן פְּרָס (תענ' כא:).



רכג הַמָּשָׁל אוֹמֵר: הֱוֵי רֹאשׁ לַשּׁוּעָלִים3271 וְלֹא זָנָב לָאֲרָיוֹת.

רַ' מַתְיָא בֶן חֶרֶשׁ אוֹמֵר: הֱוֵי זָנָב לָאֲרָיוֹת וְאַל תְּהִי רֹאשׁ לַשּׁוּעָלִים (ירוש' סנה' פ“ד, ה”ח; אב' ד).



רכד שָׁלְחוּ מִשָּׁם3272:
אֵיזֶהוּ בֶן הָעוֹלָם־הַבָּא? עַנְוָתָן וּשְׁפַל־בֶּרֶךְ, שׁוֹחֶה
וְנִכְנָס3273 שׁוֹחֶה וְיוֹצֵא, וְעוֹסֵק
בַּתּוֹרָה תָּמִיד, וְאֵינוֹ מַחֲזִיק טוֹבָה לְעַצְמוֹ – וְנָתְנוּ
חֲכָמִים3274 עֵינֵיהֶם בְּרַב עֻלָּא בַר אַבָּא. (סנה' פח:).



רכה אָמַר רַ' יוֹחָנָן מִשּׁוּם רַ' יוֹסֵי בֶן זִמְרָא: כָּל־הַתּוֹלֶה בִזְכוּת עַצְמוֹ3275 תּוֹלִין לוֹ בִּזְכוּת אֲחֵרִים, וְכָל־הַתּוֹלֶה בִזְכוּת
אֲחֵרִים תּוֹלִין לוֹ בִּזְכוּת עַצְמוֹ. מֹשֶׁה תָלָה בִּזְכוּת
אֲחֵרִים, שֶׁנֶּאֱמַר: “זְכֹר לְאַבְרָהָם לְיִצְחָק וּלְיִשְׂרָאֵל
עֲבָדֶיךָ”3276, תָּלוּ לוֹ בְּזְכוּת עַצְמוֹ,
שֶׁנֶּאֱמַר: “וַיֹּאמֶר לְהַשְׁמִידָם – לוּלֵי מֹשֶׁה
בְחִירוֹ”3277; חִזְקִיָּה תָלָה בִּזְכוּת
עַצְמוֹ, שֶׁנֶּאֱמַר: “זְכָר־נָא אֵת אֲשֶׁר הִתְהַלַּכְתִּי
לְפָנֶיךָ”3278, תָּלוּ לוֹ בִּזְכוּת אֲחֵרִים,
שֶׁנֶּאֱמַר: “וְגַנּוֹתִי אֶל־הָעִיר הַזֹּאת לְהוֹשִׁיעָהּ לְמַעֲנִי
וּלְמַעַן דָּוִד עַבְדִּי”3279 (בר' י:).



רכו “גֶּפֶן מִמִּצְרַיִם תַּסִּיעַ”3280
– מָה הַגֶּפֶן הַזּוֹ יֶשׁ־בָּהּ אֶשְׁכּוֹלוֹת
גְּדוֹלִים וּקְטַנִּים, וְכָל־אֶשְׁכּוֹל שֶׁהוּא גָדוֹל מֵחֲבֵרוֹ
נָמוֹךְ מִמֶּנּוּ3281, כָּךְ [יִשְׂרָאֵל], כָּל־מִי שֶׁהוּא גָדוֹל מֵחֲבֵרוֹ נָמוֹךְ מִמֶּנּוּ (מד"ש טז).



רכז רַ' יְהוֹשֻׁעַ דְּסִכְנִין בְּשֵׁם רַ' לֵוִי אָמַר: אוֹמְרִים לִפְרָת: לָמָּה אֵין קוֹלְךָ הוֹלֵךְ3282? אָמַר לָהֶם: אֵינִי צָרִיךְ – מַעֲשַׂי מוֹדִיעִים
אוֹתִי3283: אָדָם נוֹטֵעַ בִּי נְטִיעָה וְהִיא
עוֹלָה לִשְׁלשִׁים יוֹם; זוֹרֵעַ בִּי יָרָק – וְהוּא עוֹלֶה לִשְׁלשָׁה
יָמִים. אוֹמְרִים לְחִדֶּקֶל: לָמָּה קוֹלְךָ הוֹלֵךְ? אָמַר לָהֶם:
הַלְוַאי נִשְׁמָע קוֹלִי3284 וְאֵרָאֶה.
אוֹמְרִים לְאִילָנֵי־מַאֲכָל: לָמָה אֵין קוֹלְכֶם הוֹלֵךְ? אָמְרוּ
לָהֶם: אֵין אָנוּ צְרִיכִים – פֵּרוֹתֵינוּ מְעִידִים עָלֵינוּ. אוֹמְרִים
לְאִילָנֵי־סְרָק3285: לָמָּה קוֹלְכֶם הוֹלֵךְ:
אָמְרוּ לָהֶם: הַלְוַאי נִשְׁמָע קוֹלֵנוּ וְנֵרָאֶה. אָמַר רַב הוּנָא:
לֹא מִשּׁוּם הַטַּעַם הַזֶּה; אֶלָּא אִילָנֵי מַאֲכָל, עַל־יְדֵי שֶׁהֵם
כְּבֵדִים בְּפֵרוֹתֵיהֶם3286 לְפִיכָךְ אֵין
קוֹלָם הוֹלֵךְ, אֲבָל אִילָנֵי־סְרָק עַל־יְדֵי שֶׁהֵם קַלִּים
בְּפֵרוֹתֵיהֶם קוֹלָם הוֹלֵךְ (ב“ר טז; קה”ר י).



רכח “כִּי כְקוֹל הַסִּירִים תַּחַת הַסִּיר”3287 – כָּל־הָעֵצִים כְּשֶׁהֵם דּוֹלְקִים אֵין קוֹלָם הוֹלֵךְ; בְּרַם3288 הַסִּירִים הַלָּלוּ כְּשֶׁהֵם דּוֹלְקִים קוֹלָם הוֹלֵךְ,
לוֹמַר: אַף אָנוּ מִן הָעֵצִים (קה"ר ז).



רכט אִסְתֵּרָא בִלְגִינָא3289 קִישׁ־קִישׁ קָרְיָא (ב"מ פה:).



רל שָׁנִינוּ, רַ' שִׁמְעוֹן בֶּן יוֹחַאי אוֹמֵר: אָדָם אוֹמֵר3290 שִׁבְחוֹ בְּקוֹל נָמוֹךְ
וּגְנוּתוֹ בְּקוֹל רָם. שִׁבְחוֹ בְּקוֹל נָמוֹךְ – מִן וִדּוּי
הַמַּעֲשֵׂר3291, וּגְנוּתוֹ בְּקוֹל רָם – מִמִּקְרָא בִכּוּרִים3292 (סוטה לב:).



רלא אָמַר רָבָא: מֻתָּר לוֹ לְאָדָם לְהוֹדִיעַ עַצְמוֹ3293 בְּמָקוֹם שֶׁאֵין יוֹדְעִים
אוֹתוֹ, שֶׁנֶּאֱמַר: “וְעַבְדְּךָ יָרֵא אֶת־יְיָ
מִנְּעֻרָי”3294.

רָבָא הִקְשָׁה: כָּתוּב “וְעַבְדְּךָ יָרֵא אֶת־יְיָ מִנְּעֻרָי”3295, וְכָתוּב “יְהַלֶּלְךָ זָר וְלֹא־פִיךָ”3296? – כָּאן בַּמָּקוֹם שֶׁיּוֹדְעִים אוֹתוֹ וְכָאן בַּמָּקוֹם שֶׁאֵין יוֹדְעִים אוֹתוֹ.

וְאָמַר רָבָא: מֻתָּר לוֹ לְתַלְמִיד־חָכָם לוֹמַר:
“תַּלְמִיד־חָכָם אֲנִי וְהַקְדִּימוּ דִינִי תְּחִלָּה” (נדר'
סב.).


––––––––––


רלב שָׁנוּ רַבּוֹתֵינוּ: לְעוֹלָם יְהֵא אָדָם רַךְ כַּקָּנֶה וְאַל יְהֵא קָשֶׁה כָּאָרֶז.

קָנֶה זֶה עוֹמֵד בִּמְקוֹם מַיִם וְגִזְעוֹ מַחֲלִיף3297 וְשָׁרָשָׁיו מְרֻבִּים,
וַאֲפִלּוּ כָל־הָרוּחוֹת שֶׁבָּעוֹלָם בָּאוֹת וְנוֹשְׁבוֹת בּוֹ אֵין
מְזִיזוֹת אוֹתוֹ מִמְּקוֹמוֹ, אֶלָּא הוּא הוֹלֵךְ וּבָא עִמָּהֶן; כֵּוָן
שֶׁדָּמְמוּ3298 הָרוּחוֹת עָמַד הַקָּנֶה בִּמְקוֹמוֹ.

אֶרֶז זֶה אֵינוֹ עוֹמֵד בִּמְקוֹם מַיִם וְאֵין גִּזְעוֹ מַחֲלִיף וְשָׁרָשָׁיו מֻעָטִים3299, וַאֲפִלּוּ
כָּל־הָרוּחוֹת שֶׁבָּעוֹלָם בָּאוֹת וְנוֹשְׁבוֹת בּוֹ אֵין מְזִיזוֹת
אוֹתוֹ מִמְּקוֹמוֹ, כֵּוָן שֶׁנָּשְׁבָה בוֹ רוּחַ דְּרוֹמִית מִיָּד
עוֹקַרְתּוֹ וְהוֹפַכְתּוֹ עַל פָּנָיו (תענ' כ.; סנה' קה, קו).



רלג אָמַר רַ' אַבָּא בַר כָּהֲנָא בְּשֵׁם רַ' לֵוִי: כָּל־מִי שֶׁהוּא מַעֲמִיד פָּנִים בַּגַּל3300 – הַגַּל שׁוֹטְפוֹ; וְכָל־מִי שֶׁאֵינוֹ מַעֲמִיד פָּנִים
בַּגַּל – אֵין הַגַּל שׁוֹטְפוֹ (ב"ר מד).



רלד שָׁנִינוּ, אָמַר רַבָּן גַּמְלִיאֵל: פַּעַם
אַחַת הָיִיתִי מְהַלֵּךְ בִּסְפִינָה, וְרָאִיתִי סְפִינָה אַחַת
שֶׁנִּשְׁבְּרָה, וְהָיִיתִי מִצְטַעֵר עַל תַּלְמִיד־חָכָם שֶׁבָּהּ,
וּמִי הוּא? רַ' עֲקִיבָא. וּכְשֶׁעָלִיתִי בַיַּבָּשָׁה בָּא וְיָשַׁב
וְדָן לְפָנַי בַּהֲלָכָה. אָמַרְתִּי לוֹ: בְּנִי, מִי הֶעֱלֶךָ? אָמַר
לִי: דַּף שֶׁל סְפִינָה נִזְדַּמֵּן לִי, וְכָל־גַּל וְגַל שֶׁבָּא עָלַי
נִעְנַעְתִּי לוֹ רֹאשִׁי (יבמ' קכא.).



רלה רַ' אֶלְעָזָר הַקַּפָּר אוֹמֵר: אַל תְּהֵא
כַמַּשְׁקוֹף הָעֶלְיוֹן שֶׁאֵין יַד בְּנֵי־אָדָם יְכוֹלָה לִגַּע בּוֹ,
אֶלָּא הֱוֵי כְאִסְקוֹפָה3301 תַחְתּוֹנָה שֶׁהַכֹּל דָּשִׁים3302 בָּהּ – וְסוֹף כָּל־הַבִּנְיָן נִסְתָּר3303 וְהִיא בִּמְקוֹמָהּ עוֹמָדֶת (אדר“נ כו; דא”ז ג).


––––––––––


רלו אָמַר רַ' יוֹחָנָן מִשּׁוּם רַ' שִׁמְעוֹן בֶּן יוֹחָי: כָּל־אָדָם שֶׁיֶּשׁ־בּוֹ גַּסּוּת־הָרוּחַ3304 כְּאִלּוּ עוֹבֵד עֲבוֹדָה־זָרָה: כָּתוּב כָּאן: “תּוֹעֲבַת
יְיָ כָּל־גְּבַהּ־לֵב”3305, וְכָתוּב שָׁם: “וְלֹא־תָבִיא תוֹעֵבָה אֶל־בֵּיתֶךָ”3306.

וְרַ' יוֹחָנָן אָמַר שֶׁלּוֹ: כְּאִלּוּ כָפַר בְּעִקָּר3307, שֶׁנֶּאֱמַר: “וְרָם לְבָבֶךָ – וְשָׁכַחְתָּ אֶת־יְיָ אֱלהֶיךָ”3308 (סוטה ד:).



רלז אָמַר רַב חִסְדֶּא (וְיֵשׁ אוֹמְרִים מַר
עֻקְבָּא): כָּל־אָדָם שֶׁיֶּשׁ־בּוֹ גַּסּוּת־הָרוּחַ אָמַר
הַקָּדוֹשׁ־בָּרוּךְ־הוּא: אֵין אֲנִי וְהוּא יְכוֹלִים לָדוּר בָּעוֹלָם,
שֶׁנֶּאֱמַר: “גְּבַהּ־עֵינַיִם וּרְחַב לֵבָב אֹתוֹ לֹא
אוּכָל”3309 – אַל תִּקְרָא “אֹתוֹ” אֶלָּא “אִתּוֹ” (סוטה ה.).



רלח אָמַר רַ' אֶלְעָזָר: כָּל־אָדָם שֶׁיֶּשׁ־בּוֹ גַּסּוּת־הָרוּחַ שְׁכִינָה מְיַלֶּלֶת עָלָיו (סוטה ה.).



רלט הַמְהַלֵּךְ בְּקוֹמָה זְקוּפָה אֲפִלּוּ אַרְבַּע
אַמּוֹת כְּאִלּוּ דוֹחַק רַגְלֵי שְׁכִינָה, שֶׁנֶּאֱמַר: “מְלֹא
כָל־הָאָרֶץ כְּבוֹדוֹ”3310 (בר' מג:).



רמ הָאֵימְתָנִים3311 וְהַגַּוְתָנִים וְהַזַּחְתָּנִים3312 וְהַזֵּידוֹנִים וְעַזֵּי־פָנִים וּבַעֲלֵי־זְרוֹעוֹת, עֲלֵיהֶם
הַכָּתוּב אוֹמֵר: “זְרוֹעוֹת רְשָׁעִים
תִּשָּׁבַרְנָה”3313.

הַהוֹגִים כַּיּוֹנִים וְהַמְנַהֲמִים וְהַמְנוֹפְפִים
בִּידֵיהֶם וְהַבּוֹעֲטִים בְּרַגְלֵיהֶם וְהַמְהַלְּכִים בְּרֹאשׁ
אֶצְבְּעוֹתֵיהֶם עֲלֵיהֶם הַכָּתוּב אוֹמֵר: “אַל־תְּבוֹאֵנִי רֶגֶל
גַּאֲוָה וְיַד־רְשָׁעִים אַל־תְּנִדֵנִי”3314 (ד"א ב).



רמא הִתִּיר מַנְעָלָיו וְיָצָא לַשּׁוּק הֲרֵי זֶה מִגַּסֵּי־הָרוּחַ; סַנְטֵרוֹ3315 לִצְדָדִים וְכוֹבָעוֹ לַאֲחוֹרָיו וְיַרְכָתוֹ עַל חֲבֵרָיו3316 וּרְצוּעוֹת תְּפִלִּין בְּיָדוֹ וּמֵחֲזִירָן3317
כְּשֶׁהוּא מְהַלֵּךְ בַּשּׁוּק – הֲרֵי זֶה מִגַּסֵּי־הָרוּחַ (שם יא.).



רמב אָמַר רַ' אֲלֶכְּסַנְדְּרֵי: כָּל־אָדָם שֶׁיֶּשׁ־בּוֹ גַּסּוּת־הָרוּחַ אֲפִלּוּ רוּחַ קִמְעָא3318
עוֹכַרְתּוֹ. שֶׁנֶּאֱמַר: “וְהָרְשָׁעִים כַּיָּם נִגְרָשׁ כִּי הַשְׁקֵט לֹא יוּכָל”3319 – וּמַה יָּם, שֶׁיֶּשׁ־בּוֹ כַמָּה רְבִיעִיּוֹת3320,
רוּחַ קִמְעָא עוֹכַרְתּוֹ, אָדָם שֶׁאֵין בּוֹ אֶלָּא רְבִיעִית
אַחַת3321 עַל־אַחַת כַּמָּה וְכַמָּה. (סוטה ה.).



רמג אָמַר רַב יְהוּדָה אָמַר רַב: כָּל־הַמִּתְיַהֵר3322, אִם חָכָם הוּא
חָכְמָתוֹ מִסְתַּלֶּקֶת מִמֶּנּוּ, וְאִם נָבִיא הוּא נְבוּאָתוֹ
מִסְתַּלֶּקֶת מִמֶּנּוּ. (פס' סו:).



רמד דָּרַשׁ רַ' עֲוִירָא: כָּל־אָדָם שֶׁיֶּשׁ־בּוֹ
גַּסּוּת־הָרוּחַ לְבַסּוֹף מִתְמַעֵט, שֶׁנֶּאֱמַר: “רֹמּוּ –
מְעַט”3323. מַהוּ “וּכְרֹאשׁ שִׁבֹּלֶת יִמָּלוּ”3324? שָׁנָה דְבֵי רַ' יִשְׁמָעֵאל:
מָשָׁל לְאָדָם שֶׁנִּכְנַס לְתוֹךְ שָׂדֵהוּ – גְּבוֹהָה גְּבוֹהָה הוּא
מְלַקֵּט3325 (סוטה ה.).



רמה אָמַר רַ' אֶלְעָזָר: כָּל־אָדָם שֶׁיֶּשׁ־בּוֹ גַּסּוּת־הָרוּחַ רָאוּי לְגַדְּעוֹ כַּאֲשֵׁרָה (שם).



רמו אָמַר רַ' לֵוִי: כָּל־הַמִּתְגָּאֶה אֵינוֹ
נִדּוֹן אֶלָּא בָאֵשׁ, שֶׁנֶּאֱמַר: “זֹאת תּוֹרַת
הָעֹלָה3326 הִיא הָעֹלָה עַל מוֹקְדָה”3327 (ויק"ר ז).



רמז אָמַר רַ' אֶלְעָזָר: כָּל־אָדָם שֶׁיֶּשׁ־בּוֹ גַּסּוּת־הָרוּחַ אֵין עֲפָרוֹ נִנְעָר3328, שֶׁנֶּאֱמַר: “הָקִיצוּ וְרַנְּנוּ שֹׁכְנֵי עָפָר”3329 – “שׁוֹכְנֵי בֶעָפָר” לֹא נֶאֱמַר אֶלָּא “שֹׁכְנֵי עָפָר” –
מִי שֶׁנַּעֲשָׂה שָׁכֵן לֶעָפָר בְּחַיָּיו (סוטה ה.).



רמח דָּרַשׁ בַּר־קַפָּרָא: מַהוּ שֶׁנֶּאֱמַר: לָמָּה תְּרַצְּדוּן הָרִים גַּבְנֻנִּים"3330?
יָצְתָה בַת־קוֹל וְאָמְרָה לָהֶם: לָמָּה תִּרְצוּ דִין עִם סִינָי?
כֻּלְּכֶם בַּעֲלֵי־מוּמִים אַתֶּם אֵצֶל סִינָי. אָמַר רַב אָשֵּׁי:
מִכְּלָל מִי שֶׁמִּתְיַהֵר בַּעַל־מוּם הוּא (מג' כט.)



רמט נְבוּכַדְנֶאצַּר אָמַר: אֵין בָּאֵי הָעוֹלָם
כְּדֵי לָדוּר בֵּינֵיהֶם, אֶעֱשֶׂה לִי עָב קְטַנָּה וְאָדוּר בְּתוֹכָהּ,
שֶׁנֶּאֱמַר: “אֶעֱלֶה עַל־בָּמֳתֵי עָב”3331.
אָמַר לוֹ הַקָּדוֹשׁ־בָּרוּךְ־הוּא: “וְאַתָּה אָמַרְתָּ בִּלְבָבְךָ
הַשָּׁמַיִם אֶעֱלֶה”3332 וגו' – אֲנִי
מוֹרִידְךָ לִבְאֵר שָׁחַת; אַתָּה אָמַרְתָּ אֵין בָּאֵי הָעוֹלָם כְּדֵי
לָדוּר בֵּינֵיהֶם – “וְלָךְ טָרְדִין מִן־אֲנָשָׁא וְעִם־חֵיוַת בָּרָא
לֶהֱוֵה מְדֹרָךְ וְעִשְׂבָּא כְתוֹרִין לָךְ יְטַעֲמוּן… וְשִׁבְעָה
עִדָּנִין יַחְלְפוּן עֲלָיךְ עַד דִּי תִנְדַּע דִּי־שַׁלִּיט עִלָּאָה
בְּמַלְכוּת אֲנָשָׁא וּלְמַן־דִּי יִצְבַּא יִתְּנִנָּה”3333
(תוס' סוטה פ"ג).



רנ מִשֶּׁרַבּוּ מוֹשְׁכֵי הָרֹק3334 רַבּוּ הַיְהִירִים וְנִתְמַעֲטוּ הַתַּלְמִידִים וְהַתּוֹרָה
חוֹזֶרֶת עַל לוֹמְדֶיהָ3335.

מִשֶּׁרַבּוּ הַיְהִירִים הִתְחִילוּ בְנוֹת יִשְׂרָאֵל
לְהִנָּשֵׂא לִיהִירִים, שֶׁאֵין דּוֹרֵנוּ רוֹאֶה אֶלָּא
לְפָנִים3336.

– אִינִי3337? וַהֲרֵי אָמַר
מָר: כָּל־מִי שֶׁמִּתְיַהֵר אֲפִלּוּ עַל אַנְשֵׁי־בֵיתוֹ אֵינוֹ
מְקֻבָּל, שֶׁנֶּאֱמַר: “גֶּבֶר יָהִיר וְלֹא יִנְוֶה”3338 – אֲפִלּוּ בְנָוֶה שֶׁלּוֹ!

– מִתְּחִלָּה קָפְצָה עָלָיו, לַסּוֹף מִתְגַּנֶּה3339 עָלֶיהָ (סוטה מז:).



רנא סִמָּן לְגַסּוּת הָרוּחַ – עֲנִיּוּת תּוֹרָה (סנה' כד.).



רנב דַּל גֵּאֶה – אֵין הַדַּעַת סוֹבַלְתּוֹ (פס' קיג:).



רנג מִפְּנֵי מָה מְצֹרָע נִטְהָר בַּגָּבוֹהַּ
שֶׁבַּגְּבוֹהִים וּבַנָּמוֹךְ שֶׁבַּנְּמוֹכִים: בְּעֵץ אֶרֶז וּבְאֵזוֹב?
עַל יְדֵי שֶׁהִגְבִּיהַּ עַצְמוֹ כָּאֶרֶז לָקָה בְצָרַעַת, כֵּוָן
שֶׁהִשְׁפִּיל עַצְמוֹ כְּאֵזוֹב נִתְרַפֵּא עַל־יְדֵי אֵזוֹב (במ"ר
יט).




י. בֹּשֶׁת־פָּנִים וְעַזּוּת־פָּנִים


רנד שָׁנִינוּ: “וּבַעֲבוּר תִּהְיֶה יִרְאָתוֹ עַל־פְּנֵיכֶם”3340 – זוֹ בוּשָׁה, “לְבִלְתִּי תֶּחֱטָאוּ”3341 – מְלַמֵּד, שֶׁהַבּוּשָׁה
מְבִיאָה לִידֵי יִרְאַת־חֵטְא. מִכָּאן אָמְרוּ: סִמָּן יָפֶה בָּאָדָם,
שֶׁהוּא בַיְשָׁן. אֲחֵרִים אוֹמְרִים: כָּל־הַמִּתְבַּיֵּשׁ לֹא בִמְהֵרָה
הוּא חוֹטֵא, וּמִי שֶׁאֵין לוֹ בֹשֶׁת־פָּנִים בְּיָדוּעַ3342
שֶׁלֹּא עָמְדוּ אֲבוֹתָיו עַל הַר סִינָי (נדר' כ.).



רנה שְׁלשָׁה סִמָּנִים יֵשׁ בְּאֻמָּה זוֹ: רַחֲמָנִים וּבַיְשָׁנִים וְגוֹמְלֵי־חֲסָדִים (יבמ' עט.; ע"י).



רנו רֻבָּם שֶׁל בְּנֵי־אָבוֹת בַּיְשָׁנִים הֵם (ירוש‘, קיד’ ד; סופ' טו).



רנז יְהוּדָה בֶן תֵּימָא הָיָה אוֹמֵר: עַז־פָּנִים לְגֵיהִנֹּם וּבֹשֶׁת־פָּנִים לְגַן־עֵדֶן (אב' ה).



רנח אָמַר עֻלָּא: לֹא חָרְבָה יְרוּשָׁלַיִם אֶלָּא
מִפְּנֵי שֶׁלֹּא הָיָה לָהֶם בֹּשֶׁת־פָּנִים זֶה מִזֶּה, שֶׁנֶּאֱמַר:
“הוֹבִישׁוּ כִּי־תוֹעֵבָה עָשׂוּ, גַּם־בּוֹשׁ לֹא־יֵבוֹשׁוּ
גַּם־הַכְלִים לֹא יָדָעוּ, לָכֵן יִפְּלוּ
בַנֹּפְלִים”3343.

אָמַר רַ' יִצְחָק: לֹא חָרְבָה יְרוּשָׁלַיִם אֶלָּא
בִשְׁבִיל שֶׁהִשְׁווּ קָטֹן וְגָדוֹל, שֶׁנֶּאֱמַר: “וְהָיָה כָעָם
כַּכֹּהֵן”3344, וְנֶאֱמַר אַחֲרָיו: “הִבּוֹק תִּבּוֹק הָאָרֶץ”3345 (שבת קיט:).



רנט רַב דִּימִי אָמַר: שְׁמוֹנֶה עֶשְׂרֵה קְלָלוֹת
קִלֵּל יְשַׁעְיָה אֶת־יִשְׂרָאֵל, וְלֹא נִתְקָרְרָה
דַעְתּוֹ3346 עַד שֶׁאָמַר לָהֶם הַמִּקְרָא
הַזֶּה: “יִרְהֲבוּ הַנַּעַר בַּזָּקֵן וְהַנִּקְלֶה
בַּנִּכְבָּד”3347 (חג' יד.).



רס אָמַר רַבָּה בַר הוּנָא: כָּל־אָדָם שֶׁיֵּשׁ־לוֹ
עַזּוּת־פָּנִים מֻתָּר לִקְרוֹתוֹ רָשָׁע, שֶׁנֶּאֱמַר: “הֵעֵז אִישׁ
רָשָׁע בְּפָנָיו”3348. רַב נַחֲמָן בַּר
יִצְחָק אָמַר: מֻתָּר לִשְׂנאוֹתוֹ, שֶׁנֶּאֱמַר: “וְעֹז פָּנָיו
יְשֻׁנֶּא”3349 – אַל תִּקְרָא “יְשֻׁנֶּא” אֶלָּא “יִשָּׂנֵא” (תענ' ז:).



רסא מִדַּחֲצִיף3350 כֻּלֵי
הַאי שְׁמַע־מִנַּהּ רַשִּׁיעָא הוּא (מִשֶּׁהוּא חָצוּף כָּל־כָּךְ
מִכְּלָל שֶׁרָשָׁע הוּא) (ב"מ פג:).



רסב אָמַר רַב נַחֲמָן: חֻצְפָּא אֲפִלּוּ כְּלַפֵּי
שְׁמַיָּא מַהֲנֵי (חֻצְפָּה מוֹעִילָה אֲפִלּוּ כְלַפֵּי שָׁמָיִם):
מִתְּחִלָּה כָּתוּב: “לֹא תֵלֵךְ עִמָּהֶם”3351, וּלְבַסּוֹף כָּתוּב: “קוּם לֵךְ אִתָּם3352”3353.

אָמַר רַב שֵׁשֶׁת: חֻצְפָּא מַלְכוּתָא בְּלָא תָגָא הִיא
(חֻצְפָּה מַלְכוּת בְּלֹא עֲטָרָה הִיא), שֶׁנֶּאֱמַר: “וְאָנֹכִי הַיּוֹם
רַךְ וּמָשׁוּחַ מֶלֶךְ וְהָאֲנָשִׁים הָאֵלֶּה בְּנֵי צְרוּיָה קָשִׁים
מִמֶּנִּי3354”3355 (סנה' קה.).



רסג “וַיֹּאמֶר מְמוּכָן3356”3357 – אָמַר רַב כָּהֲנָא: מִכָּאן שֶׁהַהֶדְיוֹט קוֹפֵץ בְּרֹאשׁ (מג' יב:).


––––––––––


רסד מוּטָב שֶׁתִּתְבַּיֵּשׁ מֵעַצְמְךָ וְאַל תִּתְבַּיֵּשׁ מֵאֲחֵרִים (דא"ז ב.).



רסה אָמַר רַ' אַבָּא דְמִן קֵיסָרֵי: אֵינוֹ דוֹמֶה מִתְבַּיֵּשׁ מֵעַצְמוֹ לְמִתְבַּיֵּשׁ מֵאֲחֵרִים (תענ' טו, טז).



רסו עֲשָׂרָה מִתְחַבְּרִים3358 וְגוֹנְבִים קוֹרָה וְאֵינָם מִתְבַּיְּשִׁים זֶה מִפְּנֵי זֶה
(קיד' פ:).




יא. שִׂמְחָה וְעַצְבוּת. שְׂחוֹק וְקַלּוּת־רֹאשׁ


רסז “וְשִׁבַּחְתִּי אֲנִי אֶת־הַשִּׂמְחָה”3359 – זוֹ שִׂמְחָה שֶׁל מִצְוָה3360, “וּלְשִׂמְחָה מַה־זֹּה עֹשָׂה”3361 – זוֹ שִׂמְחָה שֶׁאֵינָהּ שֶׁל
מִצְוָה; לְלַמֶּדְךָ, שֶׁאֵין שְׁכִינָה שׁוֹרָה לֹא מִתּוֹךְ עַצְבוּת
וְלֹא מִתּוֹךְ עַצְלוּת, וְלֹא מִתּוֹךְ שְּׂחוֹק וְלֹא מִתּוֹךְ
קַלּוּת־רֹאשׁ3362, וְלֹא מִתּוֹךְ שִׂיחָה
וְלֹא מִתּוֹךְ דְּבָרִים בְּטֵלִים, אֶלָּא מִתּוֹךְ דְּבַר שִׂמְחָה שֶׁל
מִצְוָה, שֶׁנֶּאֱמַר: “וְעַתָּה קְחוּ־לִי מְנַגֵּן וְהָיָה כְּנַגֵּן
הַמְנַגֵּן וַתְּהִי עָלָיו יַד יְיָ”3363 (שבת ל).



רסח “דְּאָגָה בְּלֵב־אִישׁ יַשְׁחֶנָּה”3364 – רַ' אַמִּי וְרַ' אַסִּי, אֶחָד אָמַר: יַשִּׂיחֶנֶּה מִדַּעְתּוֹ3365, וְאֶחָד אָמַר: יְשִׂיחֶנֶּה לַאֲחֵרִים (סנה' ק:).



רסט רַב בָּרוֹקָא חוֹזָאָה הָיָה מָצוּי בַּשּׁוּק שֶׁל בֵּי־לֶפֶט3366, וְהָיָה אֵלִיָּהוּ מָצוּי אֶצְלוֹ. אָמַר לוֹ3367: יֵשׁ בְּשׁוּק זֶה בֶּן
עוֹלָם־הַבָּא? אָמַר לוֹ: לָאו. בֵּינָתַיִם בָּאוּ שְׁנֵי בְנֵי־אָדָם.
אָמַר לוֹ אֵלִיָּהוּ: הַלָּלוּ בְּנֵי עוֹלָם־הַבָּא הֵם. הָלַךְ אֶצְלָם
רַב בָּרוֹקָא, אָמַר לָהֶם: מַה מַּעֲשֵׂיכֶם? אָמְרוּ לוֹ: בְּנֵי־אָדָם
שְׂמֵחִים אָנוּ וּמְשַׂמְּחִים עֲצוּבִים, וּכְשֶׁאָנוּ רוֹאִים שְׁנַיִם
שֶׁנָּפְלָה קְטָטָה בֵינֵיהֶם אָנוּ טוֹרְחִים וְעוֹשִׂים בֵּינֵיהֶם
שָׁלוֹם (תענ' כב.).



רע תַּלְמִיד אֶחָד הָיָה מְהַלֵּךְ אַחֲרֵי רַ'
יִשְׁמָעֵאל בְּרַ' יוֹסֵי בְּשׁוּק צִיּוֹן. רָאָהוּ שֶׁהוּא מְפַחֵד.
אָמַר לוֹ: חוֹטֵא אַתָּה, שֶׁנֶּאֱמַר: “פָּחֲדוּ בְצִיּוֹן
חַטָּאִים”3368. אָמַר לוֹ: וַהֲלֹא נֶאֱמַר: “אַשְׁרֵי אָדָם מְפַחֵד תָּמִיד”3369. אָמַר לוֹ: זֶה בְּדִבְרֵי תוֹרָה נֶאֱמָר3370.

יְהוּדָה בַר נָתָן הָיָה מְהַלֵּךְ אַחַר רַב הַמְנוּנָא,
רָאָהוּ שֶׁהוּא מִתְאַנֵּחַ. אָמַר לוֹ: יִסּוּרִים מְבַקֵּשׁ אָדָם זֶה
לְהָבִיא עַל עַצְמוֹ, שֶׁנֶּאֱמַר: “כִּי פַחַד פָּחַדְתִּי
וַיֶּאֱתָיֵנִי”3371. אָמַר לוֹ: וַהֲלֹא נֶאֱמַר: “אַשְׁרֵי אָדָם מְפַחֵד תָּמִיד”3372. – זֶה בְּדִבְרֵי תוֹרָה נֶאֱמָר (בר' ס.).



רעא אָמַר רַב: אֲנָחָה שׁוֹבֶרֶת חֲצִי־גוּפוֹ שֶׁל
אָדָם, שֶׁנֶּאֱמַר: “וְאַתָּה בֶן־אָדָם הֵאָנַח בְּשִׁבְרוֹן
מָתְנַיִם3373”3374;
וְרַ' יוֹחָנָן אָמַר: אַף כָּל־גּוּפוֹ שֶׁל אָדָם, שֶׁנֶּאֱמַר: “וְהָיָה
כִּי־יֹאמְרוּ אֵלֶיךָ עַל־מָה אַתָּה נֶאְנָח וְאָמַרְתָּ אֶל־שְׁמוּעָה
כִי־בָאָה וְנָמֵס כָּל־לֵב” וגו'3375 (בר' נח:).



רעב דְּמָעוֹת שֶׁל בְּכִי רָעוֹת; דְּמָעוֹת שֶׁל שְׂחוֹק יָפוֹת. (שבת קנא, קנב).



רעג “וְשָׁבוּ הֶעָבִים אַחַר הַגָּשֶׁם”3376 – זֶה מְאוֹר עֵינָיו שֶׁל אָדָם שֶׁהוֹלֵךְ אַחַר הַבֶּכִי3377 (שם קנא:).



רעד עֲשָׂרָה שֵׁמוֹת נִקְרֵאת שִׂמְחָה, אֵלּוּ הֵם:
שָׂשׂוֹן, שִׂמְחָה, גִּילָה, רִנָּה, דִּיצָה, פְּצָחָה, צָהֳלָה,
עֲלִיזָה, חֶדְוָה, עֲלִיצָה. (אדר“נ לד: שהש”ר א)



רעה “לֵב יוֹדֵעַ מָרַת נַפְשׁוֹ וּבְשִׂמְחָתוֹ לֹא־יִתְעָרֵב זָר”3378 – מַהוּ כָּךְ? אֶלָּא
כְּשֵׁם שֶׁהַלֵּב מַרְגִּישׁ בַּצָּרָה שֶׁהוּא מֵצַר, כָּךְ&gt;
כְּשֶׁהָאָדָם שָׂמֵחַ הַלֵּב שָׂמֵחַ תְּחִלָּה (שמ"ר יט).



רעו אֵין מְעָרְבִין שִׂמְחָה בְּשִׂמְחָה (מו"ק ח.)



רעז “תַּחַת אֲשֶׁר לֹא־עָבַדְתָּ אֶת־יְיָ אֱלהֶיךָ בְּשִׂמְחָה וּבְטוּב לֵבָב”3379 – אָמַר רַב
מַתְנָה: אֵיזוֹ הִיא עֲבוֹדָה שֶׁבְּשִׂמְחָה וּבְטוּב־לֵבָב? הֱוֵי
אוֹמֵר: זֶה שִׁירָה (ערכ' יא:).


––––––––––


רעח מִשֶּׁבָּטְלָה סַנְהֶדְרִין בָּטֵל הַשִּׁיר
מִבֵּית־הַמִּשְׁתָּאוֹת, שֶׁנֶּאֱמַר: “בַּשִּׁיר לֹא
יִשְׁתּוּ־יָיִן”3380, וְאוֹמֵר: “זְקֵנִים מִשַּׁעַר שָׁבָתוּ3381 בַּחוּרִים מִנְּגִינָתָם”3382 (סוטה מח.).



רעט בְּפוֹלְמוֹס שֶׁל אַסְפַּסְיָנוֹס3383 גָּזְרוּ עַל עַטְרוֹת חֲתָנִים3384 וְעַל הָאֵירוֹס3385. בְּפוֹלְמוֹס
שֶׁל טִיטוֹס גָּזְרוּ עַל עַטְרוֹת כַּלּוֹת. בְּפוֹלְמוֹס
הָאַחֲרוֹן3386 גָּזְרוּ שֶׁלֹּא תֵצֵא הַכַּלָּה בְּאַפִּרְיוֹן3387 בְּתוֹךְ הָעִיר;
וְרַבּוֹתֵינוּ הִתִּירוּ, שֶׁתֵּצֵא הַכַּלָּה בְּאַפִּרְיוֹן בְּתוֹךְ
הָעִיר (שם מט.).



רפ אָמַר רַב חִסְדֶּא: “הָסִיר הַמִּצְנֶפֶת וְהָרִים
הָעֲטָרָה… הַשָּׁפָלָה הַגְבֵּהַּ וְהַגָּבֹהַּ
הַשְׁפִּיל”3388 – מָה עִנְיֵן מִצְנֶפֶת אֵצֶל
עֲטָרָה? אֶלָּא לוֹמַר לָךְ: בִּזְמַן שֶׁמִּצְנֶפֶת בְּרֹאשׁ
כֹּהֵן־גָּדוֹל3389 עֲטָרָה בְּרֹאשׁ
כָּל־אָדָם, נִסְתַּלְּקָה מִצְנֶפֶת מֵרֹאשׁ כֹּהֵן־גָּדוֹל –
נִסְתַּלְּקָה עֲטָרָה מֵרֹאשׁ כָּל־אָדָם (גיט' ז.).



רפא שָׁלְחוּ לוֹ לְמַר עֻקְבָּא: זֶמֶר מִנַּיִן שֶׁאָסוּר3390? שִׂרְטֵט3391 וְכָתַב לָהֶם: “אַל־תִּשְׂמַח יִשְׂרָאֵל אֶל־גִּיל
כָּעַמִּים”3392.

– וְיִשְׁלַח לָהֶם מִכָּאן: “בַּשִּׁיר לֹא יִשְׁתּוּ־יָיִן”3393?

– אִם מִשָּׁם הָיִיתִי אוֹמֵר: בַּמֶּה דְּבָרִים
אֲמוּרִים, זֶמֶר שֶׁל כֶּלִי, אֲבָל שֶׁל פֶּה מֻתָּר – קָא מַשְׁמַע
לָן3394 (שם).



רפב אָמַר רַ' יוֹחָנָן: כָּל־הַשּׁוֹתֶה
בְּאַרְבָּעָה מִינֵי־זֶמֶר מֵבִיא פֻרְעָנֻיּוֹת לָעוֹלָם, שֶׁנֶּאֱמַר:
“וְהָיָה כִנּוֹר וָנֶבֶל תֹּף וְחָלִיל וָיַיִן
מִשְׁתֵּיהֶם”3395; מַה־נֶּאֱמַר אַחֲרָיו – “לָכֵן גָּלָה עַמִּי מִבְּלִי־דָעַת” וגו'3396 (סוטה מח:).



רפג אָמַר רַב: אֹזֶן שֶׁשָּׁמְעָה זִמְרָה תֵּעָקֵר.

אָמַר רָבָא: זֶמֶר בַּבַּיִת – חֻרְבָּה בַסָּף,
שֶׁנֶּאֱמַר: “קוֹל יְשׁוֹרֵר בַּחַלּוֹן – חֹרֶב
בַּסַּף3397”3398.

אָמַר רַב הוּנָא: זֶמֶר שֶׁל מַשָּׁכִים3399
וְשֶׁל חוֹרְשִׁים מֻתָּר; שֶׁל גַּרְדִּיִּים3400 אָסוּר (שם.).



רפד רַב הוּנָא בִּטֵּל אֶת־הַזֶּמֶר. עָמְדוּ3401 מֵאָה אַוָּזִים בְּזוּז וּמֵאָה
סְאָה חִטִּים בְּזוּז וְלֹא נִתְבַּקֵּשׁוּ. בָּא רַב חִסְדָּא וְהֵקֵל
בַּדָּבָר3402, נִתְבַּקֵּשׁ אַוָּז בְּזוּז וְלֹא נִמְצָא3403 (שם).



רפה אָמַר רַב יוֹסֵף: גְּבָרִים מְזַמְּרִים
וְנָשִׁים עוֹנוֹת – פְּרִיצוּת, נָשִׁים מְזַמְּרוֹת וּגְבָרִים עוֹנִים –
כָּאֵשׁ בַּנְּעֹרֶת3404 (שם).



רפו מָר בְּנוֹ שֶׁל רָבִינָא עָשָׂה מִשְׁתֵּה
חֲתָנִים לִבְנוֹ. רָאָה שֶׁהַחֲכָמִים שְׂמֵחִים בְּיוֹתֵר, הֵבִיא כּוֹס
מֵיקָר3405 שֶׁל אַרְבַּע מֵאוֹת זוּז וְשָׁבַר לִפְנֵיהֶם וְנִתְעַצֵּבוּ.

רַב אָשֵּׁי עָשָׂה מִשְׁתֵּה חֲתָנִים לִבְנוֹ. רָאָה
שֶׁהַחֲכָמִים שְׂמֵחִים בְּיוֹתֵר, הֵבִיא כּוֹס שֶׁל זְכוּכִית לְבָנָה
וְשָׁבַר לִפְנֵיהֶם וְנִתְעַצֵּבוּ.

אָמְרוּ לוֹ חֲכָמִים לְרַב הַמְנוּנָה זוֹטִי
בְּמִשְׁתֶּה שֶׁל מָר בְּנוֹ שֶׁל רָבִינָא: יָשִׁיר לָנוּ מָר. אָמַר
לָהֶם: “וַי לַן דְּמִיתְנָן! וַי לַן דְּמִיתְנָן!” (אוֹי לָנוּ
שֶׁנָּמוּת, אוֹי לָנוּ שֶׁנָּמוּת). אָמְרוּ לוֹ: וְאָנוּ מַה נַּעֲנֶה
אַחֲרֶיךָ3406? אָמַר לָהֶם: הֵי תוֹרָה וְהֵי מִצְוָה3407 שֶׁיָּגֵנּוּ עָלֵינוּ! (בר' ל, לא).



רפז בִּשְׁעַת חֶדְוְתָא – חֶדְוְתָא, בִּשְׁעַת
אֶבְלָא – אֶבְלָא (בִּשְׁעַת שִׂמְחָה – שִׂמְחָה, בִּשְׁעַת אֵבֶל –
אֵבֶל) (ב"ר כז).



רפח “וְזֵרִיתִי פֶרֶשׁ עַל־פְּנֵיכֶם פֶּרֶשׁ חַגֵּיכֶם”3408 – אָמַר רַב הוּנָא (וְיֵשׁ
אוֹמְרִים אָמַר רַב חַגָּא): אֵלּוּ בְנֵי אָדָם שֶׁמַּנִּיחִים דִּבְרֵי
תוֹרָה וְעוֹשִׂים כָּל־יְמֵיהֶם כְּחַגִּים.

אָמַר רַ' לֵוִי, אָמַר רַב פַּפִּי, אָמַר רַ'
יְהוֹשֻׁעַ: לְאַחַר שְׁלשָׁה יָמִים כְּרֵסוֹ נִבְקַעַת וְנוֹפֶלֶת לוֹ
עַל פָּנָיו וְאוֹמֶרֶת לוֹ: טוֹל מַה שֶׁנָּתַתָּ בִּי (שבת קנא:).



רפט אָמַר רַ' יוֹחָנָן מִשּׁוּם רַ' שִׁמְעוֹן בֶּן
יוֹחָאי: אָסוּר לְאָדָם שֶׁיְמַלֵּא שְׂחוֹק פִּיו בָּעוֹלָם־הַזֶּה,
שֶׁנֶּאֱמַר: “אָז3409 יִמָּלֵא שְׂחוֹק פִּינוּ וּלְשׁוֹנֵנוּ רִנָּה”3410 – אֵימָתָי? בִּזְמַן
שֶׁ“יֹּאמְרוּ בַגּוֹיִם הִגְדִּיל יְיָ לַעֲשׂוֹת
עִם־אֵלֶּה”3411.

אָמְרוּ עָלָיו עַל רֵישׁ־לָקִישׁ, שֶׁמִּיָּמָיו לֹא
מִלֵּא שְׂחוֹק פִּיו בָּעוֹלָם־הַזֶּה מִשֶּׁשְּׁמָעָהּ מֵרַ' יוֹחָנָן
רַבּוֹ (בר' לא.).



רצ הַמְקַבֵּל עָלָיו לִהְיוֹת חָבֵר3412 – לֹא יְהֵא פָרוּץ בִּשְׂחוֹק3413 (דמאי ב).



רצא שָׁנוּ רַבּוֹתֵינוּ: לֹא יִפָּטֵר3414
אָדָם מֵחֲבֵרוֹ לֹא מִתּוֹךְ שִׂיחָה וְלֹא מִתּוֹךְ
שְׂחוֹק וְלֹא מִתּוֹךְ קַלּוּת־רֹאשׁ וְלֹא מִתּוֹךְ דְּבָרִים בְּטֵלִים,
אֶלָּא מִתּוֹךְ דְּבַר־הֲלָכָה, שֶׁכֵּן מָצִינוּ בִּנְבִיאִים
רִאשׁוֹנִים שֶׁסִּיְּמוּ דִבְרֵיהֶם בְּדִבְרֵי שֶׁבַח וְתַנְחוּמִים;
וְכֵן שָׁנָה מָרִי בַּר רַב הוּנָא: אַל יִפָּטֵר אָדָם מֵחֲבֵרוֹ אֶלָּא
מִתּוֹךְ דְּבַר־הֲלָכָה, שֶׁמִּתּוֹךְ כָּךְ זוֹכְרֵהוּ (בר' לא.).


––––––––––


רצב רַ' עֲקִיבָא אוֹמֵר: שְׂחוֹק וְקַלּוּת־רֹאשׁ מַרְגִּילִין אֶת־הָאָדָם לְעֶרְוָה (אב' ג).



רצג דָּרַשׁ רַ' שִׁמְעוֹן בֶּן פַּזִי: מַהוּ
שֶׁנֶּאֱמַר: “אַשְׁרֵי הָאִישׁ אֲשֶׁר לֹא הָלַךְ בַּעֲצַת רְשָׁעִים
וּבְדֶרֶךְ חַטָּאִים לֹא עָמָד וּבְמוֹשָׁב לֵצִים לֹא
יָשָׁב”3415 – וְכִי מֵאַחַר שֶׁלֹּא הָלַךְ
הֵיכָן עָמָד? וּמֵאַחַר שֶׁלֹּא עָמַד הֵיכָן יָשָׁב? וּמֵאַחַר שֶׁלֹּא
יָשַׁב הֵיכָן לָץ? אֶלָּא לוֹמַר לָךְ, שֶׁאִם הָלַךְ סוֹפוֹ לַעֲמוֹד,
וְאִם עָמַד סוֹפוֹ לֵישֵׁב, וְאִם יָשַׁב סוֹפוֹ לָלוּץ, וְאִם לָץ עָלָיו
הַכָּתוּב אוֹמֵר: “וְלַצְתָּ לְבַדְּךָ תִשָּׂא”3416 (ע"ז יח:).



רצד אָמַר רַ' אֶלְעָזָר: כָּל־הַמִּתְלוֹצֵץ
יִסּוּרִין בָּאִים עָלָיו, שֶׁנֶּאֱמַר: “וְעַתָּה אַל־תִּתְלוֹצָצוּ
פֶּן־יֶחֶזְקוּ מוֹסְרֵיכֶם”3417.

אָמַר לָהֶם רָבָא לַחֲכָמִים: בְּבַקָּשָׁה מִכֶּם, אַל תִּתְלוֹצָצוּ, שֶׁלֹּא יָבוֹאוּ עֲלֵיכֶם יִסּוּרִין.

אָמַר רַב קְטִינָא: כָּל־הַמִּתְלוֹצֵץ מְזוֹנוֹתָיו
מִתְמַעֲטִים, שֶׁנֶּאֱמַר: “מָשַׁךְ יָדוֹ
אֶת־לֹצְצִים3418”3419.

אָמַר רַ' שִׁמְעוֹן בֶּן לָקִישׁ: כָּל־הַמִּתְלוֹצֵץ
נוֹפֵל בְּגֵיהִנֹּם, שֶׁנֶּאֱמַר: “זֵד יָהִיר לֵץ שְׁמוֹ עוֹשֶׂה
בְּעֶבְרַת זָדוֹן”3420, וְאֵין עֶבְרָה אֶלָּא
גֵיהִנֹּם, שֶׁנֶּאֱמַר: “יוֹם עֶבְרָה הַיּוֹם הַהוּא”
וגו'3421.

אָמַר רַ' תַּנְחוּם בַּר חֲנִילָאי: כָּל הַמִּתְלוֹצֵץ
גּוֹרֵם כְּלָיָה לָעוֹלָם, שֶׁנֶּאֱמַר: “וְעַתָּה אַל־תִּתְלוֹצָצוּ
פֶּן־יֶחֶזְקוּ מוֹסְרֵיכֶם, כִּי־כָלָה וְנֶחֱרָצָה
שָׁמַעְתִּי”3422.

אָמַר רַ' אֶלְעָזָר: קָשָׁה הִיא3423 הַלֵּצָנוּת, שֶׁתְּחִלָּתָה יִסּוּרִין3424 וְסוֹפָהּ כְּלָיָה (שם; ירוש' בר' פ“ב, ה”ח.).



רצה דָּרַשׁ רַ' שִׁמְעוֹן בֶּן פַּזִּי: מַהוּ שֶׁנֶּאֱמַר: “אַשְׁרֵי הָאִישׁ אֲשֶׁר לֹא הָלַךְ” וגו'3425
– אַשְׁרֵי מִי שֶׁלֹּא הָלַךְ לְטַטְרְיָאוֹת וּלְקִרְקְסָאוֹת3426 שֶׁל נָכְרִים, “וּבְדֶרֶךְ חַטָּאִים לֹא עָמָד”3427 – זֶה שֶׁלֹּא עָמַד בְּקִינֵגִיּוֹן3428; “וּבְמוֹשַׁב לֵצִים לֹא יָשָׁב”3429 – שֶׁלֹּא יָשַׁב בְּתַחְבּוּלוֹת3430. שֶׁמָּא יֹאמַר
אָדָם: הוֹאִיל וְלֹא הָלַכְתִּי לְטַטְרְיָאוֹת וּלְקִרְקְסָאוֹת וְלֹא
עָמַדְתִּי בְּקִינֵגִיּוֹן אֵלֵךְ וְאֶתְגָּרֶה
בְשֵׁנָה3431, תַּלְמוּד־לוֹמַר: “וּבְתוֹרָתוֹ יֶהְגֶּה יוֹמָם וָלָיְלָה”3432 (ע“ז יח:; ע”י).



רצו שָׁנוּ רַבּוֹתֵינוּ: הַהוֹלֵךְ לְאִצְטָדִינִין3433 וּלְכַרְקוֹם3434 וְרָאָה שָׁם אֶת־הַנָּחָשִׁים3435 וְאֶת־הַחַבָּרִים3436, בּוּקְיוֹן וּמוּקְיוֹן3437, מוּלְיוֹן וְלוּלְיוֹן,
בַּלּוֹרִין, סְגוּלָרִין, הֲרֵי זֶה מוֹשַׁב לֵצִים, וַעֲלֵיהֶם הַכָּתוּב
אוֹמֵר: “וּבְמוֹשַׁב לֵצִים לֹא יָשָׁב”3438, וְסָמוּךְ לוֹ: “כִּי אִם־בְּתוֹרַת יְיָ חֶפְצוֹ”3439, הָא לָמַדְתָּ, שֶׁדְּבָרִים הַלָּלוּ מְבִיאִים אֶת־הָאָדָם
לִידֵי בִטּוּל־תּוֹרָה (שם, שם).



רצז אָמַר רַב חִסְדֶּא אָמַר רַ' יִרְמִיָּה בַר
אַבָּא: כַּת לֵצִים אֵין מְקַבֶּלֶת פְּנֵי שְׁכִינָה, שֶׁנֶּאֱמַר:
"מָשַׁךְ יָדוֹ אֶת־לֹצְצִים3440 3441 (סוטה מב.).



רצח רַ' יַסָּא כְּשֶׁעָלָה לְכָאן3442
הָלַךְ וְנִסְתַּפֵּר, בִּקֵּשׁ לִרְחוֹץ בְּחַמֵּי
טְבֶרְיָה. פָּגַע בּוֹ לֵצָן אֶחָד, טֶפַח לוֹ עַל עָרְפּוֹ מֵאֲחוֹרָיו.
אָמַר לוֹ רַ' יַסָּא: עֲדַיִן הָעֲנָק3443 שֶׁל אוֹתוֹ הָאִישׁ רָפֶה. הָיָה יוֹשֵׁב שָׁם אַרְכּוֹן3444 וְדָן לִסְטִים3445 אֶחָד. הָלַךְ אוֹתוֹ הָאִישׁ3446 עָמַד כְּנֶגֶד [הַלִּסְטִים] וְגִחֵךְ3447. אָמַר הַשָּׂר:
מִי הָיָה עִמָּךְ? תָּלָה הַלִּסְטִים עֵינָיו וְרָאָה שֶׁזֶּה מְגַחֵך.
אָמָר: אוֹתוֹ שֶׁמְּגַחֵךְ הָיָה עִמִּי. נְטָלוּהוּ וְדָנוּהוּ וְהוֹדָה
שֶׁהָרַג אָדָם אֶחָד. הוֹצִיאוּ אֶת־שְׁנֵיהֶם כְּשֶׁהֵם טְעוּנִים
צְלוּבֵיהֶם3448. יָצָא רַ' יַסָּא
מִבֵּית־הַמֶּרְחָץ וּפָגַע בָּהֶם. אָמַר לוֹ אוֹתוֹ הָאִישׁ: עֲנָק זֶה
שֶׁהָיָה רָפֶה כְּבָר נִשְׁנַץ3449. אָמַר לוֹ
רַ' יַסָּא: רַע מַזָּלוֹ שֶׁל אוֹתוֹ הָאִישׁ, וְלֹא נֶאֱמַר: "וְעַתָּה
אַל־תִּתְלוֹצָצוּ, פֶּן־יֶחֶזְקוּ מוֹסְרֵיכֶם3450 3451! (ירוש' בר' פ“ב, ה”ח).



רצט אָמַר רַב נַחֲמָן: כָּל־לֵצָנוּת אֲסוּרָה, חוּץ מִלֵּצָנוּת שֶׁל עֲבוֹדָה־זָרָה שֶׁמֻּתָּרֶת (מג' כה:).




יב. קַבָּלַת־יִסּוּרִים


ש חַיָּב אָדָם לְבָרֵךְ עַל הָרָעָה כְּשֵׁם
שֶׁמְּבָרֵךְ עַל הַטּוֹבָה, שֶׁנֶּאֱמַר: “וְאָהַבְתָּ אֶת יְיָ
אֱלהֶיךָ… וּבְכָל־מְאֹדֶךָ”3452 – בְּכָל־מִדָּה וּמִדָּה3453 שֶׁהוּא מוֹדֵד לְךָ, הֱוֵי מוֹדֶה לוֹ.

רַ' מֵאִיר אוֹמֵר: מִנַּיִן שֶׁכְּשֵׁם שֶׁמְּבָרֵךְ עַל
הַטּוֹבָה כָּךְ מְבָרֵךְ עַל הָרָעָה? תַּלְמוּד־לוֹמַר: “וּבֵרַכְתָּ
אֶת־יְיָ אֱלהֶיךָ”3454 – דַּיָנְךָ3455, בְּכָל־דִּין שֶׁדָּנְךָ, בֵּין מִדָּה טוֹבָה וּבֵין מִדַּת פֻּרְעָנוּת.

מַהוּ “חַיָּב לְבָרֵךְ עַל הָרָעָה כְּשֵׁם שֶׁמְּבָרֵךְ
עַל הַטּוֹבָה”? אִם תֹּאמַר: כְּשֵׁם שֶׁמְּבָרֵךְ עַל הַטּוֹבָה “הַטּוֹב
וְהַמֵּטִיב”, כָּךְ מְבָרֵךְ עַל הָרָעָה “הַטּוֹב וְהַמֵּטִיב”, וַהֲרֵי
שָׁנִינוּ: עַל בְּשׂוֹרוֹת טוֹבוֹת אוֹמֵר: “בָּרוּךְ הַטּוֹב
וְהַמֵּטִיב”, וְעַל בְּשׂוֹרוֹת רָעוֹת אוֹמֵר: “בָּרוּךְ דַּיַּן
הָאֱמֶת”? אָמַר רָבָא: לֹא נִצְרְכָה3456 אֶלָּא לְקַבְּלָם בְּשִׂמְחָה. אָמַר רַ' אַחָא מִשּׁוּם רַ'
לֵוִי: מִנָּיִן? – “חֶסֶד־וּמִשְׁפָּט אָשִׁירָה”3457 – אִם “חֶסֶד” אָשִׁירָה וְאִם “מִשְׁפָּט” אָשִׁירָה. רַ'
שְׁמוּאֵל בַּר נַחֲמָנִי אָמָר: מִכָּאן: “בֵּאלֹהִים אֲהַלֵּל דָּבָר,
בַּייָ אֲהַלֵּל דָּבָר”3458 – “בַּייָ אֲהַלֵּל דָּבָר”3459 זוֹ מִדָּה טוֹבָה, “בֵּאלֹהִים אֲהַלֵּל דָּבָר”3460 – זוֹ מִדַּת פֻּרְעָנוּת.
רַ' תַנְחוּם אָמָר: מִכָּאן: “כּוֹס־יְשׁוּעוֹת אֶשָּׂא וּבְשֵׁם יְיָ
אֶקְרָא”3461, “צָרָה וְיָגוֹן אֶמְצָא וּבְשֵׁם־יְיָ אֶקְרָא”3462. וַחֲכָמִים
אוֹמְרִים: מִכָּאן: “יְיָ נָתַן וַייָ לָקָח, יְהִי שֵׁם יְיָ
מְבֹרָךְ”3463. (בר' נד., מח:, ס; ע"י).



שא אָמְרוּ מִשּׁוּם רַ' מֵאִיר, וְכֵן שָׁנוּ
מִשְּׁמוֹ שֶׁל רַ' עֲקִיבָא: לְעוֹלָם יְהֵא אָדָם רָגִיל לוֹמַר: כֹּל
דְּעָבֵד רַחֲמָנָא לְטָב עָבֵד (כָּל־מַה־שֶּׁעוֹשֶׂה
הַקָּדוֹשׁ־בָּרוּךְ־הוּא הַכֹּל לְטוֹבָה).

פַּעַם אַחַת הָיָה רַ' עֲקִיבָא מְהַלֵּךְ בַּדָּרֶךְ.
הִגִּיעַ לְעִיר אֶחָת. בִּקֵּשׁ אַכְסַנְיָא וְלֹא נָתְנוּ לוֹ. אָמַר:
“כָּל־מַה־שֶּׁעוֹשֶׂה הַקָּדוֹשׁ־בָּרוּךְ־הוּא הַכֹּל לְטוֹבָה”. הָלַךְ
וְלָן בַּשָּׂדֶה. וְהָיוּ עִמּוֹ חֲמוֹר וְתַרְנְגֹל וָנֵר. בָּא אַרְיֵה
וְאָכַל אֶת־הַחֲמוֹר; בָּא חָתוּל וְאָכַל אֶת־הַתַּרְנְגֹל; בָּא רוּחַ
וְכִבָּה אֶת־הַנֵּר. אָמָר: כָּל־מַה־שֶּׁעוֹשֶׂה
הַקָּדוֹשׁ־בָּרוּךְ־הוּא הַכֹּל לְטוֹבָה. בּוֹ בַלַּיְלָה בָּאוּ
גְיָסוֹת3464 וְשָׁבוּ אֶת־בְּנֵי הָעִיר. אָמַר
רַ' עֲקִיבָא: וְלֹא אָמַרְתִּי לָכֶם – כָּל־מַה־שֶׁעוֹשֶׂה
הַקָּדוֹשׁ־בָּרוּךְ־הוּא הַכֹּל לְטוֹבָה3465! (שם ס, סא).



שב “לֹא תַעֲשׂוּן אִתִּי” וגו‘3466 – אָמַר רַ’ עֲקִיבָא: לֹא תַעֲשׂוּ אִתִּי כְּדֶרֶךְ
שֶׁאֲחֵרִים מְנַהֲגִין3467 בַּמְּדִינוֹת,
כְּשֶׁהַטּוֹבָה בָאָה עֲלֵיהֶם הֵם מְכַבְּדִים אֶת־אֱלֹהֵיהֶם,
שֶׁנֶּאֱמַר: “עַל־כֵּן יְזַבֵּחַ לְחֶרְמוֹ”3468, וּכְשֶׁהַפֻּרְעָנוּת בָּאָה עֲלֵיהֶם הֵם מְקַלְלִים
אֶת־אֱלֹהֵיהֶם, שֶׁנֶּאֱמַר: “וְקִלֵּל בְּמַלְכּוֹ
וּבֵאלֹהָיו”3469, אֲבָל אִם אָבִיא עֲלֵיכֶם
הַטּוֹבָה תְּנוּ הוֹדָאָה, וּכְשֶׁאָבִיא עֲלֵיכֶם יִסּוּרִים תְּנוּ
הוֹדָאָה (מכיל' יתרו בחדש י).



שג אָמַר רַ' הוּנָא: “וְהִנֵּה־טוֹב”3470
– זוֹ מִדַּת הַטּוֹב, “וְהִנֵּה־טוֹב מְאֹד”3471 – זוֹ מִדַּת יִסּוּרִים. – וְכִי מִדַּת יִסּוּרִין טוֹבָה מְאֹד, אֶתְמְהָא3472!
אֶלָּא שֶׁעַל־יָדֶיהָ הַבְּרִיּוֹת בָּאִים לְחַיֵּי הָעוֹלָם־הַבָּא.
וְכֵן שְׁלֹמֹה אוֹמֵר: “וְדֶרֶךְ חַיִּים תּוֹכְחוֹת
מוּסָר”3473 – צֵא וּרְאֵה, אֵיזוֹהִי דֶרֶךְ
מְבִיאָה אֶת־הָאָדָם לְחַיֵּי הָעוֹלָם־הַבָּא? הֱוֵי אוֹמֵר: זוֹ מִדַּת
יִסּוּרִים (ב"ר ט).



שד אָמַר רַב שִׁמְעוֹן בֶּן לָקִישׁ: נֶאֱמַר “בְּרִית”3474 בְּמֶלַח3475 וְנֶאֱמַר “בְּרִית”3476 בְּיִסּוּרִין3477 – מַה בְּרִית
הָאָמוּר בְּמֶלַח – מֶלַח מַמְתִּיק אֶת־הַבָּשָׂר אַף יִסּוּרִין
מְמָרְקִים3478 כָּל־עֲוֹנוֹתָיו שֶׁל אָדָם (בר' ה.).



שה רַ' אֱלִיעֶזֶר בֶּן יַעֲקֹב אוֹמֵר: הֲרֵי הוּא
אוֹמֵר: “אֶת אֲשֶׁר־יֶאֱהַב יְיָ יוֹכִיחַ וּכְאָב אֶת־בֵּן
יִרְצֶה”3479 – בֹּא וּרְאֵה מִי גָרַם לְבֵן
זֶה לִרְצוֹת אֶת־הָאָב – הֱוֵי אוֹמֵר אֵלּוּ יִסּוּרִים (מכיל' יתרו בחדש
י; ספרי ואתחנן).



שו שָׁנוּ רַבּוֹתֵינוּ: כְּשֶׁחָלָה רַ' אֱלִיעֶזֶר
נִכְנְסוּ אַרְבָּעָה זְקֵנִים לְבַקְּרוֹ, רַ' טַרְפוֹן וְרַ' יְהוֹשֻׁעַ
וְרַ' אֶלְעָזָר בֶּן עֲזַרְיָה וְרַ' עֲקִיבָא. נַעֲנָה רַ' עֲקִיבָא
וְאָמַר: חֲבִיבִים יִסּוּרִים. אָמַר לָהֶם רַ' אֱלִיעֶזֶר לְתַלְמִידָיו:
סַמְּכוּנִי וְאֵשֵׁב וְאֶשְׁמַע דִּבְרֵי עֲקִיבָא תַלְמִידִי, שֶׁאָמַר
חֲבִיבִים יִסּוּרִים. אָמַר לוֹ: עֲקִיבָא בְנִי, זוֹ מִנַּיִן לָךְ?
אָמַר: רַבִּי, מִקְרָא אֲנִי דוֹרֵשׁ: “בֶּן־שְׁתֵּים עֶשְׂרֵה שָׁנָה
מְנַשֶּׁה בְמָלְכוֹ וַחֲמִשִּׁים וְחָמֵשׁ שָׁנָה מָלַךְ… וַיַּעֲשֹׁ
הָרַע בְּעֵינֵי יְיָ”3480, וְאוֹמֵר:
“גַּם־אֵלֶּה מִשְׁלֵי שְׁלֹמֹה אֲשֶׁר הֶעְתִּיקוּ אַנְשֵׁי
חִזְקִיָּה”3481 – וְכִי תַעֲלֶה עַל
דַּעְתְּךָ, שֶׁחִזְקִיָּה מֶלֶךְ יְהוּדָה לְכָל־הָעוֹלָם כֻּלּוֹ לִמֵּד
תּוֹרָה וְלִמְנַשֶּׁה בְנוֹ לֹא לִמֵּד תּוֹרָה? – אֶלָּא, כָּל תַּלְמוּד
שֶׁלִּמְּדוֹ וְכָל־עָמָל שֶׁעָמַל בּוֹ לֹא הוֹעִיל לוֹ וְלֹא הֶחֱזִירוֹ
לְמוּטָב אֶלָּא יִסּוּרִין, שֶׁנֶּאֱמַר: “וַיְדַבֵּר יְיָ אֶל־מְנַשֶּׁה
וְאֶל־עַמּוֹ וְלֹא הִקְשִׁיבוּ, וַיָּבֵא יְיָ עֲלֵיהֶם אֶת־שָׂרֵי
הַצָּבָא אֲשֶׁר לְמֶלֶךְ אַשּׁוּר וַיִּלְכְּדוּ אֶת־מְנַשֶּׁה
בַּחוֹחִים… וּכְהָצֵר לוֹ חִלָּה אֶת־פְּנֵי יְיָ אֱלֹהָיו…
וַיֵּעָתֶר לוֹ”3482 – הָא לָמַדְתָּ
שֶׁחֲבִיבִים יִסּוּרִים (סנה' קא; ספרי ואתחנן; ילק"ש מלכים ב'
כא).



שז רַ' נָתָן בְּרַ' יוֹסֵף אוֹמֵר: חֲבִיבִין
יִסּוּרִים, שֶׁהַבְּרִית כְּרוּתָה בָּהֶם לְיִשְׂרָאֵל, שֶׁנֶּאֱמַר:
“וְהֵבֵאתִי אֶתְכֶם בְּמָסֹרֶת הַבְּרִית3483”3484.

רַ' נְחֶמְיָה אוֹמֵר: חֲבִיבִים יִסּוּרִים, שֶׁכְּשֵׁם
שֶׁהַקָּרְבָּנוֹת מְרַצִּים כָּךְ יִסּוּרִים מְרַצִּים. בְּקָרְבָּנוֹת
הוּא אוֹמֵר: “וְנִרְצָה לוֹ לְכַפֵּר עָלָיו”3485, בְּיִסּורִין הוּא אוֹמֵר: “וְהֵם יִרְצוּ
אֶת־עֲוֹנָם3486”3487; וְלֹא עוֹד אֶלָּא שֶׁהַיִּסּוּרִים מְרַצִּים יוֹתֵר מִן
הַקָּרְבָּנוֹת, שֶׁהַקָּרְבָּנוֹת בִּמְמוֹנוֹ וְהַיִּסּוּרִים בְּגוּפוֹ
(מכיל' יתרו בחדש י; ספרי ואתחנן; שו"ט צד).



שח אָמַר רַ' יוּדָן: כָּתוּב: “וְאִם־שֵׁן עַבְדּוֹ אוֹ־שֵׁן אֲמָתוֹ יַפִּיל לַחָפְשִׁי יְשַׁלְּחֶנּוּ”3488 – וּמָה הַלָּלוּ שֶׁאֵינָן בְּכָל־גּוּפוֹ שֶׁל אָדָם אֶלָּא
בְאֶחָד מֵאֵבָרָיו אָמְרָה תוֹרָה “לַחָפְשִׁי יְשַׁלְּחֶנּוּ”, מִי
שֶׁיִּסּוּרִים בָּאִים עָלָיו שֶׁהֵם בְּכָל־גּוּפוֹ שֶׁל אָדָם עַל־אַחַת
כַּמָּה וְכַמָּה (ב"ר צב).



שט רַ' שִׁמְעוֹן בֶּן יוֹחַאי אוֹמֵר: חֲבִיבִים
יִסּוּרִים, שֶׁשָּׁלשׁ מַתָּנוֹת טוֹבוֹת נִתְּנוּ לְיִשְׂרָאֵל,
וְאֻמּוֹת־הָעוֹלָם מִתְאַוִּין לָהֶן – וְלֹא נִתְּנוּ לָהֶם אֶלָּא עַל
יְדֵי יִסּוּרִים, וְאֵלּוּ הֵן: תּוֹרָה וְאֶרֶץ־יִשְׂרָאֵל וְהָעוֹלָם
הַבָּא. תּוֹרָה מִנָּיִן? שֶׁנֶּאֱמַר: “אַשְׁרֵי הַגֶּבֶר
אֲשֶׁר־תְּיַסְּרֶנּוּ יָהּ וּמִתּוֹרָתְךָ
תְלַמְּדֶנּוּ”3489; אֶרֶץ־יִשְׂרָאֵל מִנָּיִן?
שֶׁנֶּאֱמַר: “וְיָדַעְתָּ עִם לְבָבֶךָ כִּי כַּאֲשֶׁר יְיַסֵּר אִישׁ
אֶת־בְּנוֹ יְיָ אֱלהֶיךָ מְיַסְּרֶךָּ”3490,
וְנֶאֱמַר אַחֲרָיו: “כִּי יְיָ אֱלהֶיךָ מְבִיאֲךָ אֶל־אֶרֶץ
טוֹבָה”3491; הָעוֹלָם־הַבָּא מִנָּיִן? שֶׁנֶּאֱמַר: “וְדֶרֶךְ חַיִּים – תּוֹכְחוֹת מוּסָר”3492 (מכיל' יתרו בחדש י; ספרי ואתחנן; שו"ט צד).



שי אָמְרוּ בְשֵׁם רַב הוּנָא: כָּל
שֶׁהַקָּדוֹשׁ־בָּרוּךְ־הוּא חָפֵץ בּוֹ מְדַכְּאוֹ בְיִסּוּרִים,
שֶׁנֶּאֱמַר: “וַיְיָ חָפֵץ3493 דַּכְּאוֹ הֶחֱלִי”3494; יָכוֹל, אֲפִלּוּ לֹא קִבְּלָם
מֵאַהֲבָה, תַּלְמוּד־לוֹמַר: “אִם־תָּשִׂים אָשָׁם
נַפְשׁוֹ3495”3496. (בר' ה).



שיא אָמְרוּ בְשֵׁם רַב הוּנָא: אִם רוֹאֶה אָדָם
שֶׁיִּסּוּרִים בָּאִים עָלָיו – יְפַשְׁפֵּשׁ
בְּמַעֲשָׂיו3497; פִּשְׁפֵּשׁ וּמָצָא –
יַעֲשֶׂה תְשׁוּבָה; פִּשְׁפֵּשׁ וְלֹא מָצָא – יִתְלֶה בְּבִטּוּל
תּוֹרָה3498; וְאִם תָּלָה וְלֹא מָצָא, בְּיָדוּעַ3499 שֶׁיִּסּוּרִים שֶׁל אַהֲבָה
הֵם, שֶׁנֶּאֱמַר: “כִּי אֶת אֲשֶׁר־יֶאֱהַב יְיָ
יוֹכִיחַ”3500 (שם).



שיב “לֵךְ עַמִּי בֹּא בַחֲדָרֶיךָ”3501
– הִסְתַּכֵּל בְּחַדְרֵי לִבְּךָ עַל מָה וְלָמָה הֵבֵאתִי עָלֶיךָ יִסּוּרִים, וְלֹא תְהֵא קוֹרֵא תִגָּר3502
אַחֲרֵי מִדַּת־הַדִּין (תנח‘; ילק"ש ישע’).



שיג אַשְׁרֵי אָדָם שֶׁהוּא עוֹמֵד בְּנִסְיוֹנוֹ,
שֶׁאֵין בִּרְיָה שֶׁאֵין הַקָּדוֹשׁ־בָּרוּךְ־הוּא מְנַסֶּה אוֹתָהּ:
הֶעָשִׁיר מְנַסֵּהוּ אִם תְּהֵא יָדוֹ פְתוּחָה לַעֲנִיִּים, וּמְנַסֶּה
הֶעָנִי אִם יָכוֹל לְקַבֵּל יִסּוּרִים וְאֵינוֹ כוֹעֵס. (שמ"ר
לא).



שיד רַ' יַעֲקֹב בַּר אִידִי וְרַ' אַחָא בַר
חֲנִינָא, אֶחָד אָמַר: אֵלּוּ הֵם יִסּוּרִים שֶׁל אַהֲבָה, כֹּל שֶׁאֵין
בָּהֶם בִּטּוּל תּוֹרָה, שֶׁנֶּאֱמַר: “אַשְׁרֵי הַגֶּבֶר
אֲשֶׁר־תְּיַסְּרֶנּוּ יָהּ וּמִתּוֹרָתְךָ
תְלַמְּדֶנּוּ3503”3504; וְאֶחָד אָמַר: אֵלּוּ הֵם יִסּוּרִים שֶׁל אַהֲבָה, כֹּל
שֶׁאֵין בָּהֶם בִּטּוּל תְּפִלָּה, שֶׁנֶּאֱמַר: “בָּרוּךְ אֱלֹהִים
אֲשֶׁר לֹא־הֵסִיר תְּפִלָּתִי3505 וְחַסְדוֹ מֵאִתִּי”3506. אָמַר לָהֶם רַ' אַבָּא בְּנוֹ
שֶׁל רַ' חִיָּא: כָּךְ אָמַר רַ' יוֹחָנָן: אֵלּוּ וְאֵלּוּ יִסּוּרִים
שֶׁל אַהֲבָה הֵם, שֶׁנֶּאֱמַר: “כִּי אֶת אֲשֶׁר־יֶאֱהַב יְיָ
יוֹכִיחַ”3507; אֶלָּא מַה תַּלְמוּד־לוֹמַר:
“וּמִתּוֹרָתְךָ תְלַמְּדֶנּוּ” – אַל תִּקְרָא “תְלַמְּדֶנּוּ” אֶלָּא
“תְלַמְּדֵנוּ”, דָּבָר זֶה מִתּוֹרָתְךָ תְלַמְּדֵנוּ: קַל־וָחֹמֶר
מִשֵּׁן וָעָיִן, מַה־שֵּׁן וָעַיִן שֶׁהֵם אֶחָד מֵאֵבָרָיו שֶׁל אָדָם
עֶבֶד יוֹצֵא בָהֵן לְחֵרוּת – יִסּוּרִים שֶׁמְּמָרְקִים כָּל־גּוּפוֹ
שֶׁל אָדָם עַל־אַחַת כַּמָּה וְכַמָּה! (בר' ה.).



שטו “שִׁבְטְךָ וּמִשְׁעַנְתֶּךָ הֵמָּה יְנַחֲמֻנִי”3508 – “שִׁבְטְךָ” אֵלּוּ הַיִּסּוּרִים; “וּמִשְׁעַנְתֶּךָ” – זוֹ תוֹרָה (שהש"ר ב).



שטז אָמַר רַ' שִׁמְעוֹן בֶּן לָקִישׁ: כָּל־הָעוֹסֵק בַּתּוֹרָה יִסּוּרִים בְּדֵלִים הֵימֶנּוּ (בר' ה.).



שיז אָמַר רַ' אֲלֶכְּסַנְדְּרַי: אֵין לְךָ אָדָם
בְּלִי יִסּוּרִים; אַשְׁרָיו לְאָדָם שֶׁיִּסּוּרִים בָּאִים עָלָיו מִן
הַתּוֹרָה3509, שֶׁנֶּאֱמַר: “אַשְׁרֵי הַגֶּבֶר אֲשֶׁר תְּיַסְּרֶנּוּ יָהּ וּמִתּוֹרָתְךָ תְלַמְּדֶנּוּ”3510
(ב"ר צב).



שיח רַ' חַמָּא רָאָה סַגִּי־נְהוֹר3511
אֶחָד יוֹשֵׁב וְעוֹסֵק בַּתּוֹרָה. אָמַר לוֹ: שָׁלוֹם עָלֶיךָ, בֶּן־חוֹרִין. אָמַר לוֹ: מֵהֵיכָן שָׁמַעְתָּ3512
שֶׁאוֹתוֹ הָאִישׁ בֶּן־עֲבָדִים? אָמַר לוֹ: לֹא, אֶלָּא שֶׁאַתָּה בֶן־חוֹרִין לָעוֹלָם־הַבָּא3513 (שם).



שיט אָמַר רַ' בִיסְנָא: אֵין אָדָם בָּעוֹלָם בְּלֹא
יִסּוּרִים, חוֹשֵׁשׁ בְּשִׁנָּיו אֵינוֹ יָכוֹל לִישׁוֹן, בְּעֵינָיו
אֵינוֹ יָכוֹל לִישׁוֹן, יָגֵעַ בַּתּוֹרָה אֵינוֹ יָשֵׁן, זֶה עֵר וְזֶה
עֵר – “אַשְׁרֵי הַגֶּבֶר אֲשֶׁר תְּיַסְּרֶנּוּ יָהּ וּמִתּוֹרָתְךָ
תְלַמְּדֶנּוּ”3514 (תנח‘; ילק"ש תהל’).



שכ “כִּי בְּרֹב חָכְמָה רָב־כָּעַס” וגו‘3515 – כָּל זְמַן שֶׁאָדָם מַרְבֶּה
בְּחָכְמָה מַרְבֶּה בְכָעַס, וְכָל זְמַן שֶׁהוּא מַרְבֶּה בְדַעַת
מַרְבֶּה בְיִסּוּרִים. אָמַר שְׁלֹמֹה: עַל־יְדֵי שֶׁהִרְבֵּיתִי
בֶחָכְמָה הִרְבֵּיתִי עָלַי כָּעַס, וְעַל־יְדֵי שֶׁהוֹסַפְתִּי בְדַעַת
הוֹסַפְתִּי עָלַי יִסּוּרִים. אָמַר רַ’ יוֹחָנָן: כִּכְלֵי־פִשְׁתָּן
הַדַּקִּים הַבָּאִים מִבֵּית־שְׁאָן3516, אִם מִתְפַּחֲמִין קִמְעָא3517 הֵם אֲבוּדִים, אֲבָל כְּלֵי־פִשְׁתָּן הַגַּסִּים הַבָּאִים מֵאַרְבֵּל3518 אִם נִתִפַּחֲמוּ – מָה הֵם וּמַה דְּמֵיהֶם3519?

בְּנֹהַג שֶׁבָּעוֹלָם שְׁנֵי בְנֵי־אָדָם נִכְנָסִים לִקְפִילִין3520, אֶחָד אָכַל פַּת קִיבָר3521 וְקִטְנִית וְאֶחָד אָכַל
פַּת־נְקִיָּה וּבָשָׂר שָׁמֵן וְשָׁתָה יַיִן יָשָׁן – זֶה אָכַל
דְּבָרִים קַלִּים וְנִזּוֹק3522 וְזֶה אָכַל
דְּבָרִים גַּסִּים וְלֹא נִזּוֹק. כָּךְ רָאִיתָ מִיָּמֶיךָ חֲמוֹר צִנָּה
עָלָיו3523, גָּמָל אֲבָבִית3524
עָלָיו? אֶלָּא הֵיכָן הַיִּסּוּרִים מְצוּיִם – בִּבְנֵי־הָאָדָם (ב“ר יט; קה”ר א).



שכא רַב הוּנָא אוֹמֵר: שְׁלשָׁה חֲלָקִים נֶחְלְקוּ
הַיִּסּוּרִים: אֶחָד נָטְלוּ אֲבוֹת־הָעוֹלָם וְכָל־הַדּוֹרוֹת וְאֶחָד
דּוֹרוֹ שֶׁל שְׁמַד3525 וְאֶחָד דּוֹרוֹ שֶׁל מֶלֶךְ הַמָּשִׁיחַ (שו"ט ב).



שכב רַ' אֶלְעָזָר בְּרַ' שִׁמְעוֹן קִבֵּל עַל
עַצְמוֹ יִסּוּרִים. בָּעֶרֶב הָיוּ מַצִּיעִים תַּחְתָּיו שִׁשִּׁים
מַצָּעוֹת וּבַבֹּקֶר הָיוּ מוֹשְׁכִים מִתַּחְתָּיו שִׁשִּׁים סְפָלִים
שֶׁל דָּם וּמֻגְלָא3526. לְמָחָר עָשְׂתָה לוֹ אִשְׁתּוֹ שִׁשִּׁים מִינֵי לֶפֶד3527 וַאֲכָלָם
וְהִבְרִיא. בָּעֶרֶב אָמַר לָהֶם [לְיִסּוּרָיו]: אַחַי וְרֵעָי,
בּוֹאוּ! בַּבֹּקֶר אָמַר לָהֶם: לְכוּ, מִפְּנֵי בִטּוּל תּוֹרָה (ב"מ
פד:).



שכג רַבִּי קִבֵּל עַל עַצְמוֹ יִסּוּרִים שְׁלשׁ־עֶשְׂרֵה שָׁנִים, שֵׁשׁ בִּצְמֶרֶת3528 וְשֶׁבַע בְּצִפָּדוֹן3529.

אֲהוּרְיָרוֹ3530 שֶׁל רַבִּי
הָיָה עָשִׁיר מִשָּׁבוֹר מַלְכָּא; וּכְשֶׁהָיָה מֵטִיל מִסְפּוֹא
לַבְּהֵמוֹת – הָיָה קוֹלָן הוֹלֵךְ שְׁלשָׁה מִילִין. וְהָיָה מִתְכַּוֵּן
לְהָטִיל לִפְנֵיהֶן מִסְפּוֹא בְּשָׁעָה שֶׁנִּכְנָס3531 רַבִּי לְבֵית־הַכִּסֵּא. וְאַף־עַל־פִּי־כֵן עָבַר קוֹלוֹ
[שֶׁל רַבִּי] אֶת־קוֹלָן, עַד שֶׁנִּשְׁמַע לְיוֹרְדֵי הַיָּם (שם
פה.).



שכד רַ' יוֹחָנָן חָלָה, נִכְנַס אֶצְלוֹ רַ'
חֲנִינָא, אָמַר לוֹ: חֲבִיבִים עָלֶיךָ יִסּוּרִים? אָמַר לוֹ: לֹא הֵם
וְלֹא שְׂכָרָם3532… אָמַר לוֹ: תֶּן־לִי יָדֶךָ. נָתַן לוֹ יָדוֹ וְהֶעֱמִידוֹ (בר' ה.).



שכה רַ' עֲקִיבָא הָיָה אוֹמֵר: אַרְבָּעָה בָנִים
לַמֶּלֶךְ, אֶחָד לוֹקֶה וְשׁוֹתֵק, וְאֶחָד לוֹקֶה וּמְבַעֵט, וְאֶחָד
לוֹקֶה וּמִתְחַנֵּן, וְאֶחָד לוֹקֶה וְאוֹמֵר לְאָבִיו: הַלְקֵנִי. לוֹקֶה
וְשׁוֹתֵק – אַבְרָהָם3533; לוֹקֶה וּמְבַעֵט – אִיּוֹב3534; לוֹקֶה וּמִתְחַנֵּן – חִזְקִיָּה3535; לוֹקֶה וְאוֹמֵר לְאָבִיו הַלְקֵנִי – דָּוִד3536 (שמח' ח).



שכו הַמְבַעֵט בְּיִסּוּרִין כּוֹפְלִין אוֹתָם עָלָיו (תדב"א ב).



שכז שָׁנוּ רַבּוֹתֵינוּ: עֲלוּבִים וְאֵינָם
עוֹלְבִים, שׁוֹמְעִים חֶרְפָּתָם וְאֵינָם מְשִׁיבִים, עוֹשִׂים מֵאַהֲבָה
וּשְׂמֵחִים בְּיִסּוּרִים – עֲלֵיהֶם הַכָּתוּב אוֹמֵר: “וְאֹהֲבָיו
כְּצֵאת הַשֶּׁמֶשׁ בִּגְבֻרָתוֹ”3537 (שבת פח:).



שכח אָמַר רַ' אַבָּהוּ: לְעוֹלָם יְהֵא אָדָם מִן
הַנִּרְדָּפִים וְלֹא מִן הָרוֹדְפִים, שֶׁאֵין לְךָ נִרְדָּף בְּעוֹפוֹת
יוֹתֵר מִתּוֹרִים וּבְנֵי־יוֹנָה, וְהִכְשִׁירָם הַכָּתוּב לְגַבֵּי
מִזְבֵּחַ (ב"ק צג.).



שכט “שׁוֹר אוֹ־כֶשֶׂב אוֹ־עֵז כִּי יִוָּלֵד”3538 – אָמַר
הַקָּדוֹשׁ־בָּרוּךְ־הוּא: שׁוֹר נִרְדָּף מִפְּנֵי אֲרִי, עֵז מִפְּנֵי
נָמֵר, כֶּבֶשׂ מִפְּנֵי זְאֵב – לֹא תַקְרִיבוּ לְפָנַי מִן הָרוֹדְפִים
אֶלָּא מִן הַנִּרְדָּפִים (ויק"ר כז).



של “וְהָאֱלֹהִים יְבַקֵּשׁ אֶת־נִרְדָּף”3539 – רַב הוּנָא בְּשֵׁם רַ'
יוֹסֵי אָמָר: לְעוֹלָם הָאֱלֹהִים יְבַקֵּשׁ אֶת־נִרְדָּף; אַתָּה מוֹצֵא:
צַדִּיק רוֹדֵף צַדִּיק – “וְהָאֱלֹהִים יְבַקֵּשׁ אֶת־נִרְדָּף”; רָשָׁע
רוֹדֵף צַדִּיק – “וְהָאֱלֹהִים יְבַקֵּשׁ אֶת־נִרְדָּף”; רָשָׁע רוֹדֵף
רָשָׁע – “וְהָאֱלֹהִים יְבַקֵּשׁ אֶת־נִרְדָּף”. מִכָּל־מָקוֹם יְבַקֵּשׁ
אֶת־נִרְדָּף (קה"ר ג).


––––––––


שלא אָמַר רַ' מֵאִיר: בְּשָׁעָה שֶׁאָדָם מִצְטַעֵר שְׁכִינָה מַה לָּשׁוֹן אוֹמֶרֶת: קַלַּנִי3540 מֵרֹאשִׁי, קַלַּנִי מִזְּרוֹעִי! (סנה' מו.).



שלב “וַיֹּאמֶר יְיָ אֶל־הַשָּׂטָן הִנּוֹ בְיָדֶךָ אַךְ אֶת־נַפְשׁוֹ שְׁמֹר”3541 – אָמַר רַ'
יִצְחָק: קָשֶׁה צַעֲרוֹ שֶׁל שָׂטָן יוֹתֵר מִשֶּׁל אִיּוֹב. מָשָׁל
לְעֶבֶד שֶׁאָמַר לוֹ רַבּוֹ: שְׁבֹר חָבִית וּשְׁמֹר אֶת־יֵינָהּ (ב"ב
טז.).



שלג “אֲפָפוּנִי חֶבְלֵי־מָוֶת”3542
– מַהוּ אֲפָפוּנִי? הִגִּיעוּ הַצָּרוֹת עַד הָאָף;
דָּבָר אַחֵר: אַל תִּקְרָא “אֲפָפוּנִי”, אֶלָּא “עֲפָפוּנִי”, הַצָּרוֹת
טָסוֹת וּבָאוֹת עָלַי כָּעוֹף; דָּבָר אַחֵר: מִתְגַּלְגְּלוֹת וּבָאוֹת
עָלַי כְּאוֹפַן וְגַלְגַּל (שו"ט יז).

שלד יִסּוּרִים בְּשָׁעָה שֶׁמְּשַׁגְּרִין3543 אוֹתָם עַל הָאָדָם
מַשְׁבִּיעִין אוֹתָם, שֶׁלֹּא תֵלְכוּ אֶלָּא בְיוֹם פְּלוֹנִי, וְלֹא
תֵצְאוּ אֶלָּא בְיוֹם פְּלוֹנִי וּבְשָׁעָה פְלוֹנִית וְעַל־יְדֵי
פְלוֹנִי וְעַל־יְדֵי סַם פְּלוֹנִי (ע"ז נה.).



שלה שָׁנוּ רַבּוֹתֵינוּ: שְׁלשָׁה חַיֵּיהֶם אֵינָם
חַיִּים, וְאֵלּוּ הֵם: הַמְצַפֶּה לְשֻׁלְחָן חֲבֵרוֹ וּמִי שֶׁאִשְׁתּוֹ
מוֹשֶׁלֶת עָלָיו וּמִי שֶׁיִּסּוּרִים מוֹשְׁלִים בְּגוּפוֹ. וְיֵשׁ
אוֹמְרִים: אַף מִי שֶׁאֵין לוֹ אֶלָּא חָלוּק אֶחָד. (ביצה לב:).



שלו עַד הֵיכָן תַּכְלִית יִסּורִין3544? אָמַר רַ' אֶלְעָזָר: כֹּל
שֶׁאָרְגוּ לוֹ בֶגֶד לִלְבּוֹשׁ וְאֵינוֹ מִתְקַבֵּל
עָלָיו3545. רָבָא זְעֵירָא (וְיֵשׁ אוֹמְרִים
רַ' שְׁמוּאֵל בַּר נַחֲמָנִי) אוֹמֵר: גְּדוֹלָה מִזּוֹ אָמְרוּ: אֲפִלּוּ
נִתְכַּוְּנוּ לִמְזוֹג בְּחַמִּין3546 וּמָזְגוּ לוֹ בְצוֹנֵן, בְּצוֹנֵן – וּמָזְגוּ לוֹ בְּחַמִּין.
מָר בְּנוֹ שֶׁל רָבִינָא אָמַר: אֲפִלּוּ נֶהְפַּךְ לוֹ
חֲלוּקוֹ3547. וְיֵשׁ אוֹמְרִים: אֲפִלּוּ הוֹשִׁיט יָדוֹ לַכִּיס לִטּוֹל שָׁלשׁ3548 וְעָלוּ בְיָדוֹ שְׁתָּיִם (ערכ' טז:).



שלז רַבִּי נִכְשַׁל בְּאֶצְבָּעוֹ הַקְּטַנָּה, קָרָא עַל עַצְמוֹ: “רַבִּים מַכְאוֹבִים לָרָשָׁע”3549 (ויק"ר טו).



שלח נִתַּאי הָאַרְבֵּלִי אוֹמֵר: אַל תִּתְיָאֵשׁ מִן הַפֻּרְעָנוּת3550 (אב' א).



שלט שָׁנוּ דְבֵי רַ' יִשְׁמָעֵאל: כֹּל שֶׁעָבְרוּ
עָלָיו אַרְבָּעִים יוֹם בְּלִי יִסּוּרִים – קִבֵּל
עוֹלָמוֹ3551; בְּמַעֲרָבָא אָמָרוּ: פֻּרְעָנוּת מִזְדַּמֶּנֶת לוֹ (ערכ' טז, יז).



שמ אָמַר רָבָא: אֵין אָדָם נִתְפָּס3552 בִּשְׁעַת צַעֲרוֹ (ב"ב טז:).



שמא דַּיָּהּ לְצָרָה בִּשְׁעָתָהּ (בר' ט:).



שמב צָרוֹת מַכְהִין אֶת־הָעֵינַיִם (לק"ט בראש' מח).



שמג צָרוֹת אַחֲרוֹנוֹת מְשַׁכְּחוֹת אֶת־הָרִאשׁוֹנוֹת (בר' יג.).



שמד מָשָׁל אוֹמֵר: מְהוּלְתָךְ חֲרַשָׁא3553 אַקֵּישׁ עֲלָהּ (נָפָתְךָ נִתְחָרֵשָׁה – הַקֵּשׁ עָלֶיהָ) (ב"ר פא; תנח' וישב).



שמה אָמַר רַ' לֵוִי: אֵין לְךָ צָרָה בָּאָה לְאָדָם שֶׁאֵין לַאֲחֵרִים בָּהּ רֶוַח (ב"ר לח).




יג. מִצּוּי הַמִּדּוֹת


שמו כָּל־מִי שֶׁיֶּשׁ־בּוֹ שְׁלשָׁה דְבָרִים
הַלָּלוּ [הוּא] מִתַּלְמִידָיו שֶׁל אַבְרָהָם אָבִינוּ, וּשְׁלשָׁה
דְבָרִים אֲחֵרִים [הוּא] מִתַּלְמִידָיו שֶׁל בִּלְעָם הָרָשָׁע: עַיִן
טוֹבָה3554 וְרוּחַ נְמוֹכָה3555 וְנֶפֶשׁ שְׁפָלָה3556 –
מִתַּלְמִידָיו שֶׁל אַבְרָהָם אָבִינוּ; עַיִן רָעָה וְרוּחַ גְּבוֹהָה
וְנֶפֶשׁ רְחָבָה – מִתַּלְמִידָיו שֶׁל בִּלְעָם הָרָשָׁע.

מַה בֵּין תַּלְמִידָיו שֶׁל אַבְרָהָם אָבִינוּ
לְתַלְמִידָיו שֶׁל בִּלְעָם הָרָשָׁע? תַּלְמִידָיו שֶׁל אַבְרָהָם
אָבִינוּ אוֹכְלִים בָּעוֹלָם־הַזֶּה וְנוֹחֲלִים לָעוֹלָם־הַבָּא,
שֶׁנֶּאֱמַר: “לְהַנְחִיל אֹהֲבַי יֵשׁ וְאֹצְרֹתֵיהֶם
אֲמַלֵּא”3557; אֲבָל תַּלְמִידָיו שֶׁל
בִּלְעָם הָרָשָׁע יוֹרְשִׁים גֵּיהִנֹּם וְיוֹרְדִים לִבְאֵר־שַׁחַת,
שֶׁנֶּאֱמַר: “וְאַתָּה אֱלֹהִים תּוֹרִדֵם לִבְאֵר שַׁחַת, אַנְשֵׁי
דָמִים וּמִרְמָה לֹא־יֶחֱצוּ יְמֵיהֶם”3558 (אב' ה).



שמז חֲמִשָּׁה תַלְמִידִים הָיוּ לוֹ לְרַבָּן
יוֹחָנָן בֶּן זַכָּאי; אָמַר לָהֶם: צְאוּ וּרְאוּ, אֵיזוֹהִי דֶּרֶךְ
טוֹבָה שֶׁיִּדְבַּק בָּהּ הָאָדָם? רַ' אֱלִיעֶזֶר אוֹמֵר: עַיִן טוֹבָה,
רַ' יְהוֹשֻׁעַ אוֹמֵר: חָבֵר טוֹב, רַ' יוֹסֵי אוֹמֵר: שָׁכֵן טוֹב, רַ'
שִׁמְעוֹן אוֹמֵר: הָרוֹאֶה אֶת־הַנּוֹלָד3559, רַ' אֶלְעָזָר אוֹמֵר: לֵב טוֹב.

אָמַר לָהֶם: רוֹאֶה אֲנִי3560 אֶת־דִּבְרֵי אֶלְעָזָר בֶּן עֲרָךְ מִדִּבְרֵיכֶם, שֶׁבִּכְלָל
דְּבָרָיו דִּבְרֵיכֶם3561.

אָמַר לָהֶם: צְאוּ וּרְאוּ, אֵיזוֹהִי דֶּרֶךְ רָעָה
שֶׁיִּתְרַחֵק מִמֶּנָּה הָאָדָם? רַ' אֱלִיעֶזֶר אוֹמֵר: עַיִן רָעָה, רַ'
יְהוֹשֻׁעַ אוֹמֵר: חָבֵר רָע, רַ' יוֹסֵי אוֹמֵר: שָׁכֵן רָע, רַ'
שִׁמְעוֹן אוֹמֵר: הַלֹּוֶה וְאֵינוֹ מְשַׁלֵּם3562, אֶחָד הַלֹּוֶה מִן הָאָדָם כְּלֹוֶה מִן
הַמָּקוֹם3563, שֶׁנֶּאֱמַר: “לֹוֶה רָשָׁע וְלֹא יְשַׁלֵּם וְצַדִּיק חוֹנֵן וְנוֹתֵן”3564, רַ' אֶלְעָזָר אוֹמֵר: לֵב רָע.

אָמַר לָהֶם: רוֹאֶה אֲנִי אֶת־דִּבְרֵי אֶלְעָזָר בֶּן עֲרָךְ מִדִּבְרֵיכֶם, שֶׁבִּכְלָל דְּבָרָיו דִּבְרֵיכֶם (שם ב).



שמח רַ' יְהוֹשֻׁעַ אוֹמֵר: עֵין הָרָע3565
וְיֵצֶר־הָרָע וְשִׂנְאַת הַבְּרִיּוֹת מוֹצִיאִים אֶת־הָאָדָם מִן־הָעוֹלָם (שם).



שמט רַ' אֶלְעָזָר הַקַּפָּר אוֹמֵר: הַקִּנְאָה3566 וְהַתַּאֲוָה וְהַכָּבוֹד מוֹצִיאִים אֶת־הָאָדָם מִן־הָעוֹלָם (שם ד).



שנ רַ' דוֹסָא בֶן הָרְכִּינַס אוֹמֵר: שֵׁנָה שֶׁל שַׁחֲרִית3567 וְיַיִן שֶׁל צָהֳרָיִם וְשִׂיחַת־יְלָדִים3568 וִישִׁיבַת בָּתֵּי־כְנֵסִיּוֹת3569 שֶׁל עַמֵּי־הָאָרֶץ מוֹצִיאִים אֶת־הָאָדָם מִן־הָעוֹלָם (שם ג).



שנא אָמַר רַ' יוּדָן בְּשֵׁם רַ' אַיְבוּ: אֵין אָדָם יוֹצֵא מִן הָעוֹלָם3570 וַחֲצִי תַאֲוָתוֹ3571 בְיָדוֹ, אֶלָּא אִם יֶשׁ־לוֹ מֵאָה3572 רוֹצֶה לַעֲשׂוֹתָם מָאתָיִם, וְאִם יֶשׁ־לוֹ מָאתַיִם רוֹצֶה לַעֲשׂוֹתָם אַרְבַּע מֵאוֹת (קה"ר א).



שנב אָמַר הַקָּדוֹשׁ־בָּרוּךְ־הוּא: קַנֵּא לִי,
שֶׁאִלּוּלֵא הַקִּנְאָה אֵין הָעוֹלָם עוֹמֵד: אֵין אָדָם בּוֹנֶה בַיִת
וְאֵין אָדָם נוֹטֵעַ כֶּרֶם וְאֵין אָדָם נוֹשֵׂא אִשָּׁה (שו"ט
לז).



שנג “וּרְקַב עֲצָמוֹת קִנְאָה”3573 – כָּל־מִי שֶׁיֶּשׁ־לוֹ קִנְאָה בְלִבּוֹ עַצְמוֹתָיו
מַרְקִיבִין; כֹּל שֶׁאֵין לוֹ קִנְאָה בְלִבּוֹ אֵין עַצְמוֹתָיו
מַרְקִיבִין (שבת קנב:).



שנד מֵאָה מִיתוֹת וְלֹא קִנְאָה אֶחָת (דב"ר ט).


––––––––––


שנה אָמַר רַ' לֵוִי: שִׁשָּׁה דְבָרִים מְשַׁמְּשִׁים
אֶת־הָאָדָם, שְׁלשָׁה בִרְשׁוּתוֹ וּשְׁלשָׁה אֵינָם בִּרְשׁוּתוֹ.
הָעַיִן וְהָאֹזֶן וְהַחֹטֶם אֵינָם בִּרְשׁוּתוֹ: רוֹאָה מַה שֶּׁאֵינוֹ
רוֹצֶה, שׁוֹמֵעַ מַה שֶּׁאֵינוֹ רוֹצֶה, מֵרִיחַ מַה שֶּׁאֵינוֹ רוֹצֶה.
הַפֶּה, הַיָּד וְהָרֶגֶל בִּרְשׁוּתוֹ: הַפֶּה, אִם רוֹצֶה – עוֹסֵק
בַּתּוֹרָה, רוֹצֶה – מְדַבֵּר לְשׁוֹן־הָרָע וּמְחָרֵףְ וּמְגַדֵּף;
הַיָּד, אִם רוֹצֶה – חוֹלֵק צְדָקָה, רוֹצֶה – גּוֹנֵב וְהוֹרֵג; הָרֶגֶל,
אִם רוֹצֶה – הוֹלֵךְ לְבָתֵּי־כְנֵסִיּוֹת וּלְבָתֵּי־מִדְרָשׁוֹת, רוֹצֶה
– הוֹלֵךְ לְבָתֵּי־טַטְרְיָאוֹת וּלְבָתֵּי־קִרְקְסָאוֹת.

וּבְשָׁעָה שֶׁאָדָם זוֹכֶה הַקָּדוֹשׁ־בָּרוּךְ־הוּא עוֹשֶׂה3574 אוֹתָם שֶׁבִּרְשׁוּתוֹ שֶׁלֹּא בִרְשׁוּתוֹ (ב“ר סז; ילק”ש מלכים א', י"ג).



שנו אָמַר רַ' אֶלְעַאי: בִּשְׁלשָׁה דְבָרִים אָדָם
נִכָּר: בְּכוֹסוֹ וּבְכִיסוֹ וּבְכַעְסוֹ; וְיֵשׁ אוֹמְרִים: אַף
בְּשַׂחֲקוֹ (עיר' סה:).



שנז בִּשְׁלשָׁה דְבָרִים בּוֹדְקִין אֶת־הָאָדָם:
בְּמַשָּׂא־וּמַתָּן וּבְרֹב יַיִן וּבְרֹב שִׂיחָה (אדר“נ הוצ”ש נו"ב,
לא).



שנח שְׁלשָׁה הַקָּדוֹשׁ־בָּרוּךְ־הוּא אוֹהֲבָם: מִי שֶׁאֵינוֹ כוֹעֵס וּמִי שֶׁאֵינוֹ מִשְׁתַּכֵּר3575 וּמִי שֶׁאֵינוֹ מַעֲמִיד עַל מִדּוֹתָיו3576.

שְׁלשָׁה הַקָּדוֹשׁ־בָּרוּךְ־הוּא שׂוֹנְאָם: הַמְדַבֵּר
אֶחָד בַּפֶּה וְאֶחָד בַּלֵּב, וְהַיּוֹדֵעַ עֵדוּת בַּחֲבֵרוֹ וְאֵינוֹ
מֵעִיד לוֹ, וְהָרוֹאֶה דְבַר עֶרְוָה בַּחֲבֵרוֹ וּמֵעִיד בּוֹ
יְחִידִי3577 (פס' קיג:).



שנט אַרְבָּעָה נִקְרְאוּ רְשָׁעִים: הַפּוֹשֵׁט יָדוֹ
עַל חֲבֵרוֹ וְהִכָּהוּ, וְהַלֹּוֶה וְאֵינוֹ מְשַׁלֵּם, וּמִי
שֶׁיֶּשׁ־לוֹ עַזּוּת־פָּנִים, וּבַעַל מַחֲלֹקֶת (תנח' קרח).



שס אָמַר רַ' יִרְמְיָה בַר אַבָּא: אַרְבַּע כִּתּוֹת
אֵין מְקַבְּלוֹת פְּנֵי שְׁכִינָה: כַּת לֵצִים וְכַת חֵנָפִים וְכַת
שַׁקְרָנִים וְכַת מְסַפְּרֵי לְשׁוֹן־הָרָע (סוטה מב.).



שסא אַרְבָּעָה אֵין הַדַּעַת סוֹבַלְתָּם, אֵלּוּ
הֵם: דַּל גֵּאֶה וְעָשִׁיר מְכַחֵשׁ וְזָקֵן מְנָאֵף וּפַרְנָס מִתְגָּאֶה
עַל הַצִּבּוּר בְּחִנָּם; וְיֵשׁ אוֹמְרִים: אַף הַמְגָרֵשׁ אֶת־אִשְׁתּוֹ
פַּעַם רִאשׁוֹנָה וּשְׁנִיָּה וּמַחֲזִירָהּ (פס' קיג:).



שסב שִׁבְעָה דְּבָרִים בְּגֹלֶם וְשִׁבְעָה בְחָכָם:
חָכָם אֵינוֹ מְדַבֵּר בִּפְנֵי מִי שֶׁהוּא גָדוֹל מִמֶּנּוּ בְּחָכְמָה,
וְאֵינוֹ נִכְנָס לְתוֹךְ דִּבְרֵי חֲבֵרוֹ, וְאֵינוֹ
נִבְהָל3578 לְהָשִׁיב, שׁוֹאֵל כְּעִנְיָן3579 וּמֵשִׁיב כַּהֲלָכָה, וְאוֹמֵר
עַל רִאשׁוֹן רִאשׁוֹן וְעַל אַחֲרוֹן אַחֲרוֹן, וְעַל מָה שֶׁלֹּא שָׁמַע
אוֹמֵר: “לֹא שָׁמַעְתִּי”, וּמוֹדֶה עַל הָאֱמֶת.

וְחִלּוּפֵיהֶם בְּגֹלֶם (אב' ה).



שסג רַ' עֲקִיבָא אוֹמֵר: סְיָג3580 לַחָכְמָה שְׁתִיקָה, סְיָג לַכָּבוֹד – שֶׁלֹּא לִשְׂחוֹק,
סְיָג לַקֳּדָשִׁים – טָהֳרָה, סְיָג לַנְּדָרִים –
פְּרִישׁוּת3581, סְיָג לַתּוֹרָה – מַסֹּרֶת3582 (אדר“נ הוצ”ש נו"ב, לג).


––––––––––


שסד הִלֵּל הָיָה אוֹמֵר: מַרְבֶּה בָשָׂר מַרְבֶּה
רִמָּה, מַרְבֶּה נְכָסִים מַרְבֶּה דְאָגָה, מַרְבֶּה נָשִׁים מַרְבֶּה
כְשָׁפִים, מַרְבֶּה שְׁפָחוֹת מַרְבֶּה זִמָּה, מַרְבֶּה עֲבָדִים
מַרְבֶּה גָזֵל; מַרְבֶּה תוֹרָה מַרְבֶּה חַיִּים, מַרְבֶּה יְשִׁיבָה
מַרְבֶּה חָכְמָה, מַרְבֶּה עֵצָה מַרְבֶּה תְבוּנָה, מַרְבֶּה צְדָקָה
מַרְבֶּה שָׁלוֹם, קָנָה שֵׁם טוֹב קָנָה לְעַצְמוֹ3583, קָנָה לוֹ דִבְרֵי־תוֹרָה קָנָה לוֹ חַיֵּי הָעוֹלָם־הַבָּא (אב' ב).



שסה “מַלְּפֵנוּ מִבַּהֲמוֹת אָרֶץ וּמֵעוֹף הַשָּׁמַיִם יְחַכְּמֵנוּ”3584 – אָמַר רַ'
יוֹחָנָן: אִלְמָלֵי לֹא נִתְּנָה תוֹרָה לְיִשְׂרָאֵל הַיְינוּ לְמֵדִים
צְנִיעוּת מֵחָתוּל3585 וְגָזֵל מִנְּמָלָה3586 וַעֲרָיוֹת מִיּוֹנָה3587 וְדֶרֶךְ־אֶרֶץ מִתַּרְנְגֹל3588 (עיר' ק:; ע"י).



שסו הֲדַר אֱלֹהִים – בְּנֵי־אָדָם, הֲדַר
בְּנֵי־אָדָם – תּוֹרָה, הֲדַר תּוֹרָה – חָכְמָה, הֲדַר חָכְמָה –
עֲנָוָה, הֲדַר עֲנָוָה – יִרְאָה, הֲדַר יִרְאָה – מִצְוָה, הֲדַר מִצְוָה
– צְנִיעוּת (דא"ז ה).



שסז אָמַר רַ' פִינְחָס בֶּן יָאִיר: זְהִירוּת3589 מְבִיאָה לִידֵי זְרִיזוּת,
זְרִיזוּת מְבִיאָה לִידֵי נְקִיּוּת, נְקִיּוּת מְבִיאָה לִידֵי
פְרִישׁוּת, פְּרִישׁוּת מְבִיאָה לִידֵי טָהֳרָה, טָהֳרָה מְבִיאָה לִידֵי
קְדֻשָּׁה, קְדֻשָּׁה מְבִיאָה לִידֵי עֲנָוָה, עֲנָוָה מְבִיאָה לִידֵי
יִרְאַת־חֵטְא, יִרְאַת־חֵטְא מְבִיאָה לִידֵי חֲסִידוּת, חֲסִידוּת
מְבִיאָה לִידֵי רוּחַ־הַקֹּדֶשׁ, רוּחַ־הַקֹּדֶשׁ מְבִיאָה לִידֵי
תְחִיַּת־הַמֵּתִים (סוף סוטה; ע"ז ב.; שקל' ו).




ה: צִבּוּר וּמְדִינָה וְצָרְכֵיהֶם

א. יָחִיד וְצִבּוּר


א שָׁנוּ רַבּוֹתֵינוּ: הָרוֹאֶה אֻכְלוֹסֵי3590 יִשְׂרָאֵל אוֹמֵר: בָּרוּךְ חֲכַם־הָרָזִים3591, שֶׁאֵין דַּעְתָּם דּוֹמָה זֶה לָזֶה וְאֵין פַּרְצוּפֵיהֶם3592 דּוֹמִים זֶה לָזֶה (בר' נח.).



ב בֶּן־זוֹמָא רָאָה אֻכְלוֹסָא עַל־גַּבֵּי מַעֲלָה
בְּהַר־הַבָּיִת, אָמָר: בָּרוּךְ חֲכַם־הָרָזִים וּבָרוּךְ שֶׁבָּרָא
כָל־אֵלּוּ לְשַׁמְּשֵׁנִי.

הוּא הָיָה אוֹמֵר: כַּמָּה יְגִיעוֹת יָגַע אָדָם
הָרִאשׁוֹן עַד שֶׁמָּצָא פַת לֶאֱכֹל: חָרַשׁ וְזָרַע וְקָצַר, וְעִמֵּר
וְדָשׁ וְזָרָה וּבָרַר3593 וְטָחַן וְהִרְקִיד3594, וְלָשׁ וְאָפָה, וְאַחַר־כָּךְ
אָכָל – וַאֲנִי מַשְׁכִּים וּמוֹצֵא כָל־אֵלּוּ מְתֻקָּנִים לְפָנָי;
וְכַמָּה יְגִיעוֹת יָגַע אָדָם הָרִאשׁוֹן עַד שֶׁמָּצָא בֶגֶד לִלְבּשׁ:
גָּזַז3595 וְלִבֵּן וְנִפֵּץ3596, וְטָוָה וְאָרַג, וְצָבַע
וְתָפַר, וְאַחַר־כָּךְ לָבַשׁ, – וַאֲנִי מַשְׁכִּים וּמוֹצֵא כָל־אֵלּוּ
מְתֻקָּנִים לְפָנָי; כָּל־אֻמָּנֻיּוֹת3597 שׁוֹקְדוֹת וּבָאוֹת לְפֶתַח בֵּיתִי, וַאֲנִי מַשְׁכִּים
וּמוֹצֵא כָל־אֵלּוּ לְפָנָי.

הוּא הָיָה אוֹמֵר: אוֹרֵחַ טוֹב מַה הוּא אוֹמֵר: כַּמָּה
טְרָחוֹת טָרַח בַּעַל־הַבָּיִת, כַּמָּה בָשָׂר הֵבִיא לְפָנָי, כַּמָּה
יַיִן הֵבִיא לְפָנָי, כַּמָּה גְלֻסְקָאוֹת3598 הֵבִיא לְפָנָי, – וְכָל־מַה שֶּׁטָּרַח, לֹא טָרַח אֶלָּא
בִשְׁבִילִי; אֲבָל אוֹרֵחַ רָע מַה הוּא אוֹמֵר: מַה טֹּרַח טָרַח
בַּעַל־הַבַּיִת זֶה, פַּת אַחַת אָכַלְתִּי, חֲתִיכָה אַחַת
אָכַלְתִּי3599, כּוֹס אַחַת שָׁתִיתִי, –
כָּל־טֹרַח שֶׁטָּרַח בַּעַל־הַבַּיִת זֶה, לֹא טָרַח אֶלָּא בִשְׁבִיל
אִשְׁתּוֹ וּבָנָיו (שם; ע"י).



ג שָׁנוּ רַבּוֹתֵינוּ: “וּבְנֻחֹה יֹאמַר שׁוּבָה יְיָ רִבֲבוֹת אַלְפֵי יִשְׂרָאֵל”3600 –
מְלַמֵּד שֶׁאֵין הַשְּׁכִינָה שׁוֹרָה עַל פָּחוֹת מִשְּׁנֵי אֲלָפִים
וּשְׁתֵּי רְבָבוֹת מִיִּשְׂרָאֵל (יבמ' סג, סד).



ד אָמַר רַ' יִצְחָק: לְעוֹלָם תְּהֵא אֵימַת צִבּוּר עָלֶיךָ, שֶׁהֲרֵי כֹהֲנִים3601 פְּנֵיהֶם
כְּלַפֵּי הָעָם וַאֲחוֹרֵיהֶם כְּלַפֵּי שְׁכִינָה. רַב נַחֲמָן אָמַר
מִכָּאן: “וַיָּקָם דָּוִיד3602 הַמֶּלֶךְ עַל־רַגְלָיו וַיֹּאמֶר שְׁמָעוּנִי אַחַי וְעַמִּי”3603 (סוטה מ.).



ה הִלֵּל אוֹמֵר: אַל תִּפְרוֹשׁ3604 מִן הַצִּבּוּר (אב' ב).



ו אָמַר שְׁמוּאֵל: לְעוֹלָם אַל יוֹצִיא אָדָם אֶת־עַצְמוֹ מִן הַכְּלָל (בר' מט:).




ב. הָעֲמֵלִים עִם הַצִּבּוּר וּמְזַכֵּי הָרַבִּים


ז רַבָּן גַּמְלִיאֵל בְּנוֹ שֶׁל רַ' יְהוּדָה
הַנָּשִׂיא אוֹמֵר: כָּל הָעֲמֵלִים עִם הַצִּבּוּר יִהְיוּ עֲמֵלִים
עִמָּהֶם לְשֵׁם־שָׁמָיִם, שֶׁזְּכוּת אֲבוֹתָם
מְסַיַּעְתָּם3605 וְצִדְקָתָם עוֹמֶדֶת לָעַד, וְאַתֶּם מַעֲלֶה3606 אֲנִי עֲלֵיכֶם שָׂכָר הַרְבֵּה כְּאִלּוּ עֲשִׂיתֶם (אב' ב).



ח “וְאִישׁ תְּרוּמוֹת יֶהֶרְסֶנָּה”3607
– אִם מֵשִׂים אָדָם עַצְמוֹ כַּתְּרוּמָה הַזּוֹ,
שֶׁמֻּשְׁלֶכֶת בְּזָוִית הַבַּיִת, וְאוֹמֵר: מַה־לִּי בְטֹרַח
הַצִּבּוּר, מַה־לִּי בְדִינֵיהֶם, מַה־לִּי לִשְׁמֹעַ קוֹלָם? שָׁלוֹם
עָלַיִךְ, נַפְשִׁי! – הֲרֵי זֶה מַחֲרִיב אֶת־הָעוֹלָם, הֱוֵי: “וְאִישׁ
תְּרוּמוֹת יֶהֶרְסֶנָּה”.

מַעֲשֶׂה בְרַ' אַמִּי, כְּשֶׁהָיָה מִסְתַּלֵּק מִן
הָעוֹלָם, נִכְנַס בֶּן־אֲחוֹתוֹ אֶצְלוֹ, מְצָאוֹ בוֹכֶה, אָמַר לוֹ:
רַבִּי! מִפְּנֵי מָה אַתָּה בוֹכֶה, יֵשׁ תּוֹרָה שֶׁלֹּא לָמַדְתָּ
וְלִמַּדְתָּ? הֲרֵי תַּלְמִידֶיךָ יוֹשְׁבִים לְפָנֶיךָ; יֵשׁ
גְּמִילוּת־חֲסָדִים שֶׁלֹּא עָשִׂיתָ? וְעַל כָּל־מִדּוֹת3608
שֶׁהָיוּ בְךָ, הָיִיתָ מִתְרַחֵק מִן הַדִּינִין וְלֹא&gt;
נָתַתָּ רְשׁוּת עַל עַצְמְךָ לְהִתְמַנּוֹת עַל צָרְכֵי־צִבּוּר. אָמַר
לוֹ: בְּנִי! עָלֶיהָ אֲנִי בוֹכֶה, שֶׁמָּא אֶתֵּן דִּין וְחֶשְׁבּוֹן עַל
שֶׁהָיִיתִי יָכוֹל לַעֲשׂוֹת3609 דִּינֵיהֶם שֶׁל יִשְׂרָאֵל (תנח' משפטים).



ט תַּלְמִיד־חָכָם שֶׁיֵּשׁ בָּעִיר – כָּל־צָרְכֵי הַצִּבּוּר מֻטָּלִים עָלָיו (מו"ק ו.).



י רַב הוּנָא אָמַר: אִם נִכְשַׁל אָדָם בַּעֲבֵרָה
חַיָּב מִיתָה בִּידֵי שָׁמָיִם. מַה יַּעֲשֶׂה וְיִחְיֶה? וְאִם הָיָה
לָמוּד לִקְרוֹת דַּף אֶחָד – קוֹרֵא שְׁנֵי דַפִּים, וְאִם הָיָה לָמוּד
לִשְׁנוֹת פֶּרֶק אֶחָד – יִשְׁנֶה שְׁנַיִם, וְאִם אֵינוֹ לָמוּד לִקְרוֹת
וְלִשְׁנוֹת מַה יַּעֲשֶׂה וְיִחְיֶה? יֵלֵךְ וְיֵעָשֶׂה
פַרְנָס3610 עַל הַצִּבּוּר וְגַבַּאי שֶׁל
צְדָקָה וְהוּא חָי; שֶׁאִלּוּ נֶאֱמַר: “אָרוּר אֲשֶׁר לֹא יִלְמַד” לֹא
הָיְתָה תְקוּמָה לְשׂוֹנְאֵי־יִשְׂרָאֵל3611,
אֶלָּא: “אָרוּר אֲשֶׁר לֹא־יָקִים אֶת־דִּבְרֵי
הַתּוֹרָה־הַזֹּאת”3612; אִלּוּ נֶאֱמַר: “עֵץ
חַיִּים הִיא לָעֲמֵלִים בָּהּ” לֹא הָיְתָה תְקוּמָה
לְשׂוֹנְאֵי־יִשְׂרָאֵל, אֶלָּא “עֵץ־חַיִּים הִיא לַמַּחֲזִיקִים
בָּהּ3613”3614 – “כִּי בְּצֵל הַחָכְמָה בְּצֵל הַכָּסֶף3615”3616 (ויק"ר כה).



יא כָּל־הַמְזַכֶּה אֶת־הָרַבִּים אֵין חֵטְא בָּא עַל
יָדוֹ, וְכָל־הַמַּחֲטִיא אֶת־הָרַבִּים אֵין מַסְפִּיקִין
בְּיָדוֹ3617 לַעֲשׂוֹת תְּשׁוּבָה. משֶׁה זָכָה
וְזִכָּה אֶת־הָרַבִּים – זְכוּת הָרַבִּים תָּלוּי בּוֹ, שֶׁנֶּאֱמַר:
“צִדְקַת יְיָ עָשָׂה וּמִשְׁפָּטָיו עִם־יִשְׂרָאֵל”3618; יָרָבְעָם חָטָא וְהֶחֱטִיא אֶת הָרַבִּים – חֵטְא הָרַבִּים
תָּלוּי בּוֹ, שֶׁנֶּאֱמַר: “עַל־חַטֹּאות יָרָבְעָם אֲשֶׁר חָטָא וַאֲשֶׁר
הֶחֱטִיא אֶת־יִשְׂרָאֵל”3619 (אב' ה).



יב פּוֹשְׁעֵי־יִשְׂרָאֵל בְּגוּפָם3620
וּפוֹשְׁעֵי־הַגּוֹיִם בְּגוּפָם יוֹרְדִים לְגֵיהִנֹּם
וְנִדּוֹנִים בָּהּ שְׁנֵים עָשָׂר חֹדֶשׁ, לְאַחַר שְׁנֵים עָשָׂר חֹדֶשׁ
גּוּפָם כָּלֶה וְנִשְׁמָתָם נִשְׂרֶפֶת וְרוּחַ מְפַזַּרְתָּם תַּחַת
כַּפּוֹת רַגְלֵי צַדִּיקִים; אֲבָל הַמִּינִים3621 וְהַמָּסוֹרוֹת3622 וְהָאֶפִּיקוּרְסִים שֶׁכָּפְרוּ בַתּוֹרָה וְשֶׁכָּפְרוּ
בִתְחִיַּת־הַמֵּתִים, וְשֶׁפָּרְשׁוּ מִדַּרְכֵי צִבּוּר, וְשֶׁנָּתְנוּ
חִתִּיתָם בְּאֶרֶץ חַיִּים3623, וְשֶׁחָטְאוּ
וְהֶחֱטִיאוּ אֶת־הָרַבִּים, כְּגוֹן יָרָבְעָם בֶּן נְבָט וַחֲבֵרָיו –
יוֹרְדִים לְגֵיהִנֹּם וְנִדּוֹנִים בָּהּ לְדוֹרֵי־דוֹרוֹת, גֵּיהִנֹּם
כָּלָה וְהֵם אֵינָם כָּלִים (ר"ה יז.).




ג. פַּרְנָס עַל הַצִּבּוּר


יג אָמַר רַ' יִצְחָק: אֵין מַעֲמִידִין פַּרְנָס3624 עַל הַצִּבּוּר, אֶלָּא אִם כֵּן נִמְלָכִין3625 בַּצִּבּוּר, שֶׁנֶּאֱמַר:
“וַיֹּאמֶר משֶׁה אֶל־בְּנֵי יִשְׂרָאֵל רְאוּ קָרָא יְיָ בְּשֵׁם
בְּצַלְאֵל”3626. אָמַר לוֹ הַקָּדוֹשׁ־בָּרוּךְ־הוּא לְמשֶׁה: משֶׁה, הָגוּן3627 עָלֶיךָ בְּצַלְאֵל? אָמַר לוֹ: רִבּוֹנוֹ־שֶׁל־עוֹלָם! אִם
לְפָנֶיךָ הָגוּן – לְפָנַי לֹא כָל־שֶׁכֵּן. אָמַר לוֹ: אַף־עַל־פִּי־כֵן
לֵךְ אֱמֹר לָהֶם. הָלַךְ וְאָמַר לָהֶם לְיִשְׂרָאֵל: הָגוּן עֲלֵיכֶם
בְּצַלְאֵל? אָמְרוּ לוֹ: משֶׁה רַבֵּנוּ, אִם לִפְנֵי
הַקָּדוֹשׁ־בָּרוּךְ־הוּא וּלְפָנֶיךָ הוּא הָגוּן – לְפָנֵינוּ לֹא
כָל־שֶׁכֵּן (בר' נה.).



יד שָׁנוּ רַבּוֹתֵינוּ: “וְשִׁבְעִים מִזִּקְנֵי יִשְׂרָאֵל”3628 – לָמָּה לֹא נִתְפָּרְשׁוּ
שְׁמוֹתָם שֶׁל זְקֵנִים הַלָּלוּ? שֶׁלֹּא יֹאמַר אָדָם: פְּלוֹנִי
כְּמשֶׁה וְאַהֲרֹן, פְּלוֹנִי כְּנָדָב וַאֲבִיהוּא, פְּלוֹנִי
כְּאֶלְדָּד וּמֵידָד; וְאוֹמֵר: “וַיֹּאמֶר שְׁמוּאֵל אֶל־הָעָם יְיָ
אֲשֶׁר עָשָׂה אֶת־משֶׁה וְאֶת־אַהֲרֹן” וגו'3629; וְאוֹמֵר: “וַיִּשְׁלַח יְיָ אֶת־יְרֻבַּעַל וְאֶת־בְּדָן
וְאֶת־יִפְתָּח וְאֶת־שְׁמוּאֵל”3630 – שָׁקַל3631 הַכָּתוּב שְׁלשָׁה קַלֵּי־עוֹלָם3632 כִּשְׁלשָׁה חֲמוּרֵי־עוֹלָם3633, לוֹמַר לָךְ: יְרֻבַּעַל
בְּדוֹרוֹ כְּמשֶׁה בְדוֹרוֹ, בְּדָן בְּדוֹרוֹ כְּאַהֲרֹן בְּדוֹרוֹ;
יִפְתָּח בְּדוֹרוֹ כִּשְׁמוּאֵל בְּדוֹרוֹ; לְלַמֶּדְךָ, שֶׁאֲפִלּוּ
קַל־שֶׁבְּקַלִּים וְנִתְמַנָּה3634 פַרְנָס עַל
הַצִּבּוּר הֲרֵי הוּא כְּאַבִּיר שֶׁבְּאַבִּירִים; וְאוֹמֵר: “וּבָאתָ
אֶל־הַכֹּהֲנִים הַלְוִיִּם וְאַל־הַשֹּׁפֵט אֲשֶׁר יִהְיֶה בַּיָּמִים
הָהֵם”3635 – וְכִי תַעֲלֶה עַל דַּעְתְּךָ,
שֶׁאָדָם הוֹלֵךְ אֵצֶל הַדַּיָּן שֶׁלֹּא הָיָה בְיָמָיו? הָא אֵין לְךָ
לֵילֵךְ אֶלָּא אֵצֶל שׁוֹפֵט שֶׁבְּיָמָיו3636;
וְאוֹמֵר: “אַל־תֹּאמַר מֶה הָיָה שֶׁהַיָּמִים הָרִאשֹׁנִים הָיוּ טוֹבִים
מֵאֵלֶּה”3637 (ר"ה כה.).



טו “וַאֲשִׂימֵם בְּרָאשֵׁיכֶם”3638 – “וַאֲשָׁמָם” כָּתוּב3639. אָמַר
רַ' יְהוֹשֻׁעַ בֶּן לֵוִי: אָמַר לָהֶם משֶׁה: אִם אִי אַתֶּם נִשְׁמָעִים
לָהֶם אַשְׁמָה תְּלוּיָה בְרָאשֵׁיכֶם. לְמָה הַדָּבָר דּוֹמֶה? לַנָּחָשׁ
הַזֶּה, שֶׁאָמַר הַזָּנָב לָרֹאשׁ: עַד מָתַי אַתָּה מְהַלֵּךְ תְּחִלָּה?
אֲנִי אֵלֵךְ תְּחִלָּה. אָמַר לוֹ: לֵךְ. הָלַךְ וּמָצָא גֻּמָּא שֶׁל
מַיִם וְהִשְׁלִיכוֹ3640 לְתוֹכָהּ, מָצָא אֵשׁ
וְהִשְׁלִיכוֹ לְתוֹכוֹ, מָצָא קוֹצִים וְהִשְׁלִיכוֹ לְתוֹכָם. מִי גָרַם
לוֹ? עַל שֶׁהָלַךְ הָרֹאשׁ אַחַר הַזָּנָב. כָּךְ כְּשֶׁקְּטַנִּים
נִשְׁמָעִים לִגְדוֹלִים, הֵם גּוֹזְרִים לִפְנֵי הַמָּקוֹם3641
וְהוּא עוֹשֶׂה, וּבְשָׁעָה שֶׁהַגְּדוֹלִים מְהַלְּכִים אַחַר הַקְּטַנִּים הֵם נוֹפְלִים.

דָּבָר אַחֵר: אָמַר רַ' הוֹשַׁעְיָא: מָשָׁל לְמָה
הַדָּבָר דּוֹמֶה, לְכַלָּה שֶׁהָיְתָה עוֹמֶדֶת בְּתוֹךְ חֻפָּתָהּ
וְנִתְפַּחֲמוּ3642 יָדֶיהָ, אִם מְקַנַּחַת3643 אוֹתָן בַּכֹּתֶל – הַכֹּתֶל מִתְפַּחֵם וְיָדֶיהָ אֵין מִתְנַקּוֹת, וְאִם בִּפְסֵיפַס3644
– הַפְּסֵיפַס מִתְפַּחֵם וְיָדֶיהָ אֵין מִתְנַקּוֹת,
וְאִם מְקַנַּחַת הִיא בִּשְׂעָרָהּ – שְׂעָרָהּ מִתְנָאֶה וְיָדֶיהָ
מִתְנַקּוֹת. כָּךְ בְּשָׁעָה שֶׁיִּשְׂרָאֵל נִשְׁמָעִים לִגְדוֹלֵיהֶם
וְאֵין הַגְּדוֹלִים עוֹשִׂים צָרְכֵיהֶם – אַשְׁמָה תְּלוּיָה
בְרָאשֵׁיהֶם שֶׁל גְּדוֹלִים, וְאִם לָאו תְּלוּיָה בְרָאשֵׁיהֶם שֶׁל
עַצְמָם (דב“ר א; ילק”ש דבר' א).



טז אָמַר רַ' עֲקִיבָא: נִמְשְׁלוּ יִשְׂרָאֵל לְעוֹף,
מָה הָעוֹף הַזֶּה אֵינוֹ פוֹרֵחַ בְּלֹא כְנָפָיִם, כָּךְ יִשְׂרָאֵל אֵין
יְכוֹלִים לַעֲשׂוֹת דָּבָר חוּץ מִזִּקְנֵיהֶם3645.

אָמַר רַ' יוֹסֵי בֶּן חֲלַפְתָּא: גְּדוֹלָה זִקְנָה3646, אִם זְקֵנִים הֵם3647
– חֲבִיבִים הֵם; אִם נְעָרִים הֵם – נִטְפְּלָה לָהֶם יַלְדוּת3648; שֶׁשָּׁנִינוּ: רַ' שִׁמְעוֹן
בֶּן יוֹחַאי אוֹמֵר: לֹא בְמָקוֹם אֶחָד וְלֹא בִשְׁנֵי מְקוֹמוֹת
מָצִינוּ שֶׁחָלַק הַקָּדוֹשׁ־בָּרוּךְ־הוּא כָּבוֹד לִזְקֵנִים, אֶלָּא
בְּכַמָּה מְקוֹמוֹת (ויק"ר יא; ספרי בהעלותך).



יז רַ' שִׁמְעוֹן בֶּן אֶלְעָזָר אוֹמֵר: אִם יֹאמְרוּ
לְךָ יְלָדִים: בְּנֵה בֵית־הַמִּקְדָּשׁ – אַל תִּשְׁמַע לָהֶם, וְאִם
יֹאמְרוּ לְךָ זְקֵנִים: סְתֹר בֵּית־הַמִּקְדָּשׁ – שְׁמַע לָהֶם,
מִפְּנֵי שֶׁבִּנְיַן יְלָדִים סְתִירָה וּסְתִירַת זְקֵנִים בִּנְיָן,
וּרְאָיָה לַדָּבָר – רְחַבְעָם בֶּן שְׁלֹמֹה3649 (תוספ' ע"ז א; נדר' מ.).



יח נָבִיא וְזָקֵן3650 לְמָה הֵם דּוֹמִים? – לְמֶלֶךְ שֶׁשּׁוֹלֵחַ שְׁנֵי
פַלְמַנְטוֹרִין3651 שֶׁלּוֹ לַמְּדִינָה, עַל
אֶחָד מֵהֶם כָּתָב: אִם אֵינוֹ מַרְאֶה לָכֶם חוֹתָם שֶׁלִּי
וְסֶמַּנְטֵירִין3652 שֶׁלִּי אַל תַּאֲמִינוּ
לוֹ, וְעַל אֶחָד מֵהֶם כָּתָב: אַף־עַל־פִּי שֶׁאֵינוֹ מַרְאֶה לָכֶם
חוֹתָם שֶׁלִּי וְסֶמַּנְטֵירִין שֶׁלִּי, הַאֲמִינוּ לוֹ בְּלֹא חוֹתָם
וּבְלֹא סֶמַּנְטֵירִין; כָּךְ בְּנָבִיא כָּתוּב: “וְנָתַן אֵלֶיךָ אוֹת
אוֹ מוֹפֵת”3653, אֲבָל כָּאן: “עַל־פִּי הַתּוֹרָה אֲשֶׁר יוֹרוּךָ”3654 (ירוש' בר' פ“א, ה”ד).



יט כָּתוּב: “כִּי אַתָּה תָּבוֹא אֶת־הָעָם3655”3656, וְכָתוּב: “כִּי אַתָּה תָּבִיא אֶת־בְּנֵי־יִשְׂרָאֵל3657”3658 – אָמַר רַ' יוֹחָנָן: אָמַר
לוֹ משֶׁה לִיהוֹשֻׁעַ: אַתָּה וְהַזְּקֵנִים שֶׁבַּדּוֹר
עִמָּהֶם3659. אָמַר לוֹ הַקָּדוֹשׁ־בָּרוּךְ־הוּא: טוֹל מַקֵּל וְהַךְ עַל קָדְקֳדָם3660
– דַּבָּר3661 אֶחָד לַדּוֹר
וְאֵין שְׁנֵי דַבָּרִים לַדּוֹר; וְכֵן בְּדָוִד הוּא אוֹמֵר: “וַיָּקָם
דָּוִיד הַמֶּלֶךְ עַל־רַגְלָיו וַיֹּאמֶר שְׁמָעוּנִי אַחַי
וְעַמִּי”3662 – אִם אַחַי לָמָה עַמִּי וְאִם
עַמִּי לָמָה אַחַי? אָמַר רַ' אֶלְעָזָר: אָמַר לָהֶם דָּוִד
לְיִשְׂרָאֵל: “אִם אַתֶּם שׁוֹמְעִים לִי – אַחַי אַתֶּם, וְאִם לָאו –
עַמִּי אַתֶּם וַאֲנִי רוֹדֶה אֶתְכֶם בְּמַקֵּל”. (סנה' ח.; סוטה מ.;
ע"י).


––––––––––


כ פַּרְנָס טוֹב – הַקָּדוֹשׁ־בָּרוּךְ־הוּא מַכְרִיז
עָלָיו בְּעַצְמוֹ, שֶׁנֶּאֱמַר: “וַיְדַבֵּר יְיָ אֶל משֶׁה־לֵּאמֹר:
רְאֵה קָרָאתִי בְשֵׁם בְּצַלְאֵל”3663. (בר' נה.).



כא “לְךָ יְיָ הַמַּמְלָכָה וְהַמִּתְנַשֵּׂא”3664 – אָמַר רַב: אֲפִלּוּ רֵישׁ־גַּרְגּוּתָא3665 מִשָּׁמַיִם מַעֲמִידִים אוֹתוֹ (ב"ב צא:).



כב אָמַר רַ' אֶלְעָזָר:
כְּשֶׁהַקָּדוֹשׁ־בָּרוּךְ־הוּא פּוֹסֵק גְּדֻלָּה לְאָדָם פּוֹסֵק
לְבָנָיו וְלִבְנֵי בָנָיו עַד סוֹף כָּל־הַדּוֹרוֹת, וְאִם הֵגִיס
דַּעְתּוֹ3666 הַקָּדוֹשׁ־בָּרוּךְ־הוּא מַשְׁפִּילוֹ (מג' יג:).



כג “אֲשֶׁר יָדַעְתָּ כִּי־הֵם זִקְנֵי הָעָם”3667 – אַתָּה צָרִיךְ לֵידַע אִם
בְּרוּרִים הֵם [לִפְנֵי הָעָם]. “זִקְנֵי הָעָם” – מְלַמֵּד שֶׁאֵין
אָדָם יוֹשֵׁב בִּישִׁיבָה, עַד שֶׁהַבְּרִיּוֹת מְרַנְנִים3668
עָלָיו וְאוֹמְרִים: אִישׁ פְּלוֹנִי כָּשֵׁר וְחָסִיד וְנָאֶה לִהְיוֹת חָכָם! (ספרי בהעלותך).


––––––––––


כד “לֹא תִּשָּׂא אֶת־שֵׁם־יְיָ אֱלֹהֶיךָ לַשָּׁוְא”3669 – שֶׁלֹּא תְקַבֵּל עָלֶיךָ שְׂרָרָה3670 וְאֵין אַתָּה רָאוּי לִשְׂרָרָה.
רַ' יַעֲקֹב בְּשֵׁם רַ' מָנֵי מֵבִיא לָהּ מִכָּאן: “אַל־תֵּצֵא לָרִב
מַהֵר”3671 – “לְרַב” כָּתוּב3672.

אָמַר רַ' אַבָּהוּ: אֲנִי3673 נִקְרֵאתִי קָדוֹשׁ וְאַתָּה נִקְרֵאתָ קָדוֹשׁ, אִם אֵין בְּךָ
כָּל־הַמִּדּוֹת שֶׁיֶּשׁ־בִּי לֹא תְקַבֵּל עָלֶיךָ שְׂרָרָה (פסיק"ר
כב).



כה שָׁנָה אוֹשַׁעְיָא זְעִירָא דְמִן חַבְרַיָּא: “וְהָיָה אִם מֵעֵינֵי הָעֵדָה נֶעֶשְׂתָה לִשְׁגָגָה”3674 – מָשָׁל לְכַלָּה, שֶׁהִיא בְּבֵית אָבִיהָ; כָּל־זְמַן
שֶׁעֵינֶיהָ יָפוֹת אֵין כָּל־גּוּפָהּ צָרִיךְ
בְּדִיקָה3675, עֵינֶיהָ טְרוּטוֹת3676 – כָּל־גּוּפָהּ צָרִיךְ בְּדִיקָה (תענ' כד.).



כו “זֶה דּוֹר דֹּרְשָׁיו”3677 – נֶחְלְקוּ בָהּ רַ' יְהוּדָה נְשִׂיאָה3678 וַחֲכָמִים, אֶחָד אָמַר: דּוֹר לְפִי פַרְנָס, וְאֶחָד אָמַר:
פַּרְנָס לְפִי דוֹרוֹ (ערכ' יז.).



כז תִּרְגֵּם3679 יוֹסֵי מְעוֹנִי3680 בְּבֵית־הַכְּנֶסֶת שֶׁל מָעוֹן:
“שִׁמְעוּ־זֹאת הַכֹּהֲנִים וְהַקְשִׁיבוּ בֵּית יִשְׂרָאֵל וּבֵית
הַמֶּלֶךְ הַאֲזִינוּ”3681 – אָמַר: עָתִיד
הַקָּדוֹשׁ־בָּרוּךְ־הוּא לִטּוֹל אֶת־הַכֹּהֲנִים וּלְהַעֲמִידָם בַּדִּין
וְלֵאמֹר לָהֶם: לָמָּה לֹא יְגַעְתֶּם בַּתּוֹרָה? לֹא הֱיִיתֶם נֶהֱנִים
מֵאַרְבַּע וְעֶשְׂרִים מַתְּנוֹת־כְּהֻנָּה? וְהֵם אוֹמְרִים לוֹ: לֹא
נָתְנוּ לָנוּ כְּלוּם; “וְהַקְשִׁיבוּ בֵּית יִשְׂרָאֵל” – לָמָּה לֹא
הֱיִיתֶם נוֹתְנִים לַכֹּהֲנִים אַרְבַּע וְעֶשְׂרִים מַתְּנוֹת־כְּהֻנָּה
שֶׁכָּתַבְתִּי לָכֶם בַּתּוֹרָה? וְהֵם אוֹמְרִים לוֹ: עַל
אוֹתָם3682 שֶׁל בֵּית־הַנָּשִׂיא, שֶׁהָיוּ
נוֹטְלִים אֶת־הַכֹּל; “וּבֵית הַמֶּלֶךְ הַאֲזִינוּ, כִּי לָכֶם
הַמִּשְׁפָּט”3683 – לֹא לָכֶם אָמַרְתִּי: “וְזֶה יִהְיֶה מִשְׁפַּט הַכֹּהֲנִים3684”3685? לְפִיכָךְ לָכֶם וַעֲלֵיכֶם
מִדַּת־הַדִּין נֶהְפֶּכֶת; עָתִיד אֲנִי לֵישֵׁב עִמָּהֶם בַּדִּין
וּלְפָסְקָם וּלְאַבְּדָם מִן הָעוֹלָם. שָׁמַע רַ' יְהוּדָה נְשִׂיאָה
וְכָעָס. נִתְיָרֵא יוֹסֵי וּבָרָח. בָּעֶרֶב עָלָה רֵישׁ־לָקִישׁ וְשָׁאַל
בִּשְׁלוֹמוֹ שֶׁל רַבִּי וְהִתְחִיל מְפַיְּסוֹ3686 עַל שֶׁל יוֹסֵי3687 מְעוֹנִי, אָמַר
לוֹ: רַבִּי, צְרִיכִים אָנוּ לְהַחֲזִיק טוֹבָה לְאֻמּוֹת־הָעוֹלָם,
שֶׁהֵן מַכְנִיסוֹת מוּמָסִים3688 לְבָתֵּי־טַטְרְיָאוֹת וּלְבָתֵּי־קִרְקְסָאוֹת שֶׁלָּהֶן
וּמְשַׂחֲקוֹת בָּהֶם, כְּדֵי שֶׁלֹּא יִהְיוּ מְשִׂיחִין אֵלּוּ עִם
אֵלּוּ וְיָבוֹאוּ לִידֵי קְטָטָה בְטֵלָה – יוֹסֵי מְעוֹנִי אָמַר
דְּבַר־תּוֹרָה וְכָעַסְתָּ עָלָיו! אָמַר לוֹ: וְיוֹדֵעַ הוּא
בְּדִבְרֵי־תוֹרָה כְּלוּם? אָמַר לוֹ: הֵן, אָדָם גָּדוֹל הוּא. אָמַר
לוֹ: וְיֵדַע לְהָשִׁיב עַל כָּל־מַה שֶּׁאֶשְׁאָלֶנּוּ? אָמַר לוֹ: הֵן. –
אִם כָּךְ יַעֲלֶה לְכָאן. עָלָה אֶצְלוֹ. אָמַר לוֹ: מַהוּ שֶׁנֶּאֱמַר:
“הִנֵּה כָּל־הַמּשֵׁל עָלַיִךְ יִמְשֹׁל לֵאמֹר כְּאִמָּהּ
בִּתָּהּ”3689? אָמַר לוֹ: כַּבַּת כֵּן
אִמָּהּ, כַּדּוֹר כֵּן הַנָּשִׂיא, כַּמִּזְבֵּחַ כֵּן כֹּהֲנָיו; וְכֵן
אוֹמְרִין [הַבְּרִיּוֹת]: לְפִי הַגַּן הַגַּנָּן. אָמַר לוֹ
רֵישׁ־לָקִישׁ: עֲדַיִן לֹא גָּמַרְתִּי לְפַיְּסוֹ עַל זוֹ3690
וְאַתָּה מֵבִיא לָנוּ אַחֶרֶת3691 (ירוש' סנה' פ“ב, ה”ו; ב"ר פ).



כח רֵישׁ־לָקִישׁ עָלָה לִשְׁאוֹל בִּשְׁלוֹמוֹ שֶׁל רַבֵּנוּ3692, אָמַר לוֹ: הִתְפַּלֵּל עָלַי,
שֶׁמַּלְכוּת זוֹ רָעָתָהּ מְרֻבָּה. אָמַר לוֹ: לֹא תִטּוֹל כְּלוּם
מֵאָדָם וְאֵין אַתָּה נוֹתֵן כְּלוּם. כְּשֶׁיָּשַׁב אֶצְלוֹ בָּאָה
אִשָּׁה אַחַת וְהֵבִיאָה לוֹ דִסְקְרָא3693 אַחַת וְסַכִּין אַחַת בְּתוֹכָהּ. עָמַד וְנָטַל אֶת־הַסַּכִּין
וְהֶחֱזִיר לָהּ אֶת־הַדִּסְקְרָא. בָּא בִלְדָּר3694 אֶחָד מִן הַמַּלְכוּת וְרָאָה אֶת־הַסַּכִּין וְחָמַד אוֹתָהּ
וּנְטָלָהּ. לִפְנוֹת עֶרֶב עָלָה רֵישׁ־לָקִישׁ שׁוּב לִשְׁאוֹל
בִּשְׁלוֹמוֹ שֶׁל רַבֵּנוּ וְרָאָה אוֹתוֹ שׂוֹחֵק. אָמַר לוֹ: מִפְּנֵי
מָה אַתָּה שׂוֹחֵק? אָמַר לוֹ: אוֹתָהּ הַסַּכִּין שֶׁרָאִיתָ אוֹתָהּ
בָּא בִלְדָּר אֶחָד מִן הַמַּלְכוּת וַחֲמָדָהּ וּנְטָלָהּ. אָמַר לוֹ:
לֹא כָךְ אָמַרְתִּי לָךְ: לֹא תִטּוֹל כְּלוּם מֵאָדָם וְאֵין אַתָּה
נוֹתֵן כְּלוּם (ב"ר עח).



כט אָמַר רַ' חֲנִינָא: מַהוּ שֶׁנֶּאֱמַר: “יְיָ בְּמִשְׁפָּט יָבוֹא עִם־זִקְנֵי עַמּוֹ וְשָׂרָיו”3695 – אִם שָׂרִים חָטְאוּ זְקֵנִים מֶה חָטָאוּ? אֶלָּא אֱמֹר: עַל
זְקֵנִים שֶׁלֹּא מִחוּ בְשָׂרִים (שבת נד, נה).



ל רַ' מָנָא הָיָה מְבַזֶּה אֶת־אֵלּוּ
שֶׁמִּתְמַנִּים בַּכָּסֶף. רַ' אַמִּי קָרָא עֲלֵיהֶם: “אֱלֹהֵי
כֶסֶף3696 וֵאלֹהֵי זָהָב לֹא תַעֲשׂוּ לָכֶם”3697.

אָמַר רַב: דַּיָן זֶה שֶׁהוּא מִתְמַנֶּה בְּכֶסֶף אֵין
עוֹמְדִין מִפָּנָיו וְאֵין קוֹרִין אוֹתוֹ “רַבִּי”
וְהַטַּלִּית3698 שֶׁעָלָיו כְּמַרְדַּעַת3699 שֶׁל חֲמוֹר.

רַ' זְעֵירָא וְאֶחָד מִן הַחֲכָמִים הָיוּ יוֹשְׁבִים.
עָבַר אֶחָד מֵאֵלּוּ שֶׁמִּתְמַנִּים בְּכָסֶף. אָמַר אוֹתוֹ חָכָם לְרַ'
זְעֵירָא: נַעֲשֶׂה אֶת־עַצְמֵנוּ כְּשׁוֹנִים3700 וְלֹא נַעֲמוֹד מִפָּנָיו.

תִּרְגֵּם יַעֲקֹב אִישׁ כְּפַר־גִּבּוֹרַיָּא: “הוֹי אֹמֵר לָעֵץ3701 הָקִיצָה, עוּרִי לְאֶבֶן דּוּמָם, הוּא יוֹרֶה”3702 – יוֹדֵעַ הוּא לְהוֹרוֹת? “הִנֵּה־הוּא תָפוּשׂ זָהָב וָכֶסֶף”3703 – לֹא בְכֶסֶף נִתְמַנָּה? “וְכָל־רוּחַ אֵין
בְּקִרְבּוֹ”3704 – לֹא לָמַד כְּלוּם. אִם רוֹצִים אַתֶּם לְמַנּוֹת – “וַיָי בְּהֵיכַל קָדְשׁוֹ3705”3706, הֲרֵי רַ' יִצְחָק בְּרַ'
אֶלְעָזָר בְּבֵית־הַכְּנֶסֶת שֶׁל שַׁעַר קֵיסָרִין (ירוש' בכורים פ“ג,
ה”ג).



לא בָּתַר רֵישָׁא גּוּפָא אָזֵיל (אַחַר הָרֹאשׁ הוֹלֵךְ הַגּוּף) (עיר' מא.).



לב אִין אֲזַל רֵישָׁא – מַה גּוּפָא טָב? אִין נְסִיב
גּוּפָא – מָה רֵישָׁא טָב? (אִם נִטַּל הָרֹאשׁ – מָה הַגּוּף שָׁוֶה?
וְאִם נִטַּל הַגּוּף – מָה הָרֹאשׁ שָׁוֶה?) (פסיק' דר“כ טז; ב”ר
ק).



לג כַּד רָגֵיז רַעֲיָא עַל עָנָא עָבֵיד לְנַגָּדָא3707 סְמוּתָא3708 (כְּשֶׁהָרוֹעֶה כּוֹעֵס עַל הַצֹּאן – נוֹתֵן לָהֶן
מַשְׁכּוֹכִית סְמוּיָה) (ב"ק נב.).



לד בִּזְמַן שֶׁהָרוֹעֶה תוֹעֶה הַצֹּאן תּוֹעִין אַחֲרָיו (פדר"א מ).



לה עֲלוּבָה מְדִינְתָּא דְּאָסְיַהּ פּוֹדָגְרִיס
וּדְאַקְטוֹטַהּ בַּחֲדָא עֵינָא (עֲלוּבָה הַמְּדִינָה שֶׁרוֹפְאָהּ
חוֹלֵה־רַגְלָיִם וְשֶׁרוֹפֵא־הָעֵינַיִם שֶׁלָּהּ בַּעַל עַיִן אֶחָת)
(ויק"ר ה).


––––––––––


לו “וַיְדַבְּרוּ אֵלָיו לֵאמֹר אִם־הַיּוֹם תִּהְיֶה־עֶבֶד לָעָם הַזֶּה”3709 וגו' –
לְלַמֶּדְךָ, שֶׁכָּל־הַמִּתְמַנֶּה עַל הַצִּבּוּר נַעֲשֶׂה עֶבֶד
לַצִּבּוּר.

רַבָּן גַּמְלִיאֵל נָתַן דַּעְתּוֹ לְהוֹשִׁיב בָּרֹאשׁ
אֶת־רַ' אֶלְעָזָר חָסְמָא וְרַ' יוֹחָנָן בֶּן גֻּדְגָּדָא. שָׁלַח לָהֶם
וְלֹא בָאוּ; חָזַר וְשָׁלַח וּבָאוּ. אָמַר לָהֶם: כִּמְדֻמִּים אַתֶּם
שֶׁשְּׂרָרָה3710 אֲנִי נוֹתֵן לָכֶם – עַבְדוּת
אֲנִי נוֹתֵן לָכֶם, שֶׁנֶּאֱמַר: “וַיְדַבְּרוּ אֵלָיו לֵאמֹר אִם־הַיּוֹם
תִּהְיֶה־עֶבֶד3711 לָעָם הַזֶּה” (הור' י.; ילק“ש מ”א יב).



לז מַעֲשֶׂה בְּרַ' יוֹחָנָן בֶּן נוּרִי וְרַ' אֶלְעָזָר בֶּן חָסְמָא שֶׁהוֹשִׁיבָם3712 רַבָּן גַּמְלִיאֵל בִּישִׁיבָה וְלֹא הִרְגִּישׁוּ
בָהֶם3713 הַתַּלְמִידִים. לְעֵת עֶרֶב הָלְכוּ
וְיָשְׁבוּ אֵצֶל הַתַּלְמִידִים. נִכְנַס רַבָּן גַּמְלִיאֵל וּמָצָא
אוֹתָם שֶׁיָּשְׁבוּ לָהֶם אֵצֶל הַתַּלְמִידִים. אָמַר לָהֶם: רַ'
יוֹחָנָן בֶּן נוּרִי וְרַ' אֶלְעָזָר בֶּן חָסְמָא, הוֹדַעְתֶּם
לַצִּבּוּר3714, שֶׁאֵין אַתֶּם מְבַקְשִׁים
לַעֲשׂוֹת שְׂרָרוּת עַל הַצִּבּוּר? – לְשֶׁעָבַר הֱיִיתֶם בִּרְשׁוּת
עַצְמְכֶם, מִכָּאן וְאֵילַךְ הֲרֵי אַתֶּם מְשֻׁעְבָּדִים לַצִּבּוּר
(ספרי דברים).



לח רַבִּי יָצָא מִבֵּית־הַמֶּרְחָץ, נִתְעַטֵּף
בִּבְגָדִים וְיָשַׁב וְעָסַק בְּצָרְכֵיהֶם שֶׁל הַבְּרִיּוֹת. מָזַג לוֹ
עַבְדּוֹ כּוֹס, וּמִתּוֹךְ שֶׁעָסַק בְּצָרְכֵי הַבְּרִיּוֹת לֹא נִפְנָה
לְקַבְּלוֹ מִמֶּנּוּ. נִתְנַמְנֵם הָעֶבֶד וְיָשֵׁן לוֹ. הָפַךְ רַבּוֹ
פָּנָיו וְנִסְתַּכֵּל בּוֹ וְאָמָר: יָפֶה אָמַר שְׁלֹמֹה: “מְתוּקָה
שְׁנַת הָעֹבֵד… וְהַשָּׂבָע לֶעָשִׁיר אֵינֶנּוּ מַנִּיחַ לוֹ
לִישׁוֹן”3715 – כְּגוֹן אָנוּ, שֶׁעוֹסְקִים
אָנוּ בְּצָרְכֵיהֶם שֶׁל הַבְּרִיּוֹת, אַף לִישׁוֹן אֵין מַנִּיחִין
לָנוּ (קה"ר ה).



לט “וַיֵּרֶד משֶׁה מִן־הָהָר אֶל־הָעָם”3716 – מְלַמֵּד שֶׁלֹּא הָיָה משֶׁה
פּוֹנֶה לַעֲסָקָיו וְלֹא הָיָה יוֹרֵד לְבֵיתוֹ, אֶלָּא “מִן־הָהָר
אֶל־הָעָם”. (מכיל' יתרו – בחדש ג)



מ אֵין הַקָּדוֹשׁ־בָּרוּךְ־הוּא נוֹתֵן גְּדֻלָּה
לְאָדָם עַד שֶׁבּוֹדְקֵהוּ בְּדָבָר קָטָן וְאַחַר־כָּךְ מַעֲלֵהוּ
לִגְדֻלָּה. הֲרֵי לְךָ שְׁנֵי גְדוֹלֵי־עוֹלָם שֶׁבְּדָקָם
הַקָּדוֹשׁ־בָּרוּךְ־הוּא בְּדָבָר קָטָן וְנִמְצְאוּ נֶאֱמָנִים וְהֶעֱלָם
לִגְדֻלָּה. בָּדַק לְדָוִד בַּצֹּאן וְלֹא נְהָגָן אֶלָּא בַמִּדְבָּר
לְהַרְחִיקָן מִן הַגָּזֵל, שֶׁכֵּן אֱלִיאָב אוֹמֵר לְדָוִד: “וְעַל־מִי
נָטַשְׁתָּ מְעַט הַצֹּאן הָהֵנָּה בַּמִּדְבָּר”3717. אָמַר לוֹ הַקָּדוֹשׁ־בָּרוּךְ־הוּא: נִמְצָא אַתָּה נֶאֱמָן
בַּצֹּאן – בּוֹא וּרְעֵה צֹאנִי, שֶׁנֶּאֱמַר: “מֵאַחַר עָלוֹת הֱבִיאוֹ
לִרְעוֹת בְּיַעֲקֹב עַמּוֹ”3718. וְכֵן
בְּמשֶׁה הוּא אוֹמֵר: “וַיִּנְהַג אֶת־הַצֹּאן אַחַר
הַמִּדְבָּר”3719 – לְהוֹצִיאָן מִן הַגָּזֵל,
וּלְקָחוֹ הַקָּדוֹשׁ־בָּרוּךְ־הוּא לִרְעוֹת יִשְׂרָאֵל, שֶׁנֶּאֱמַר:
“נָחִיתָ כַצֹּאן עַמֶּךָ בְּיַד־משֶׁה וְאַהֲרֹן”3720 (שמ"ר ב).



מא “יְיָ צַדִּיק יִבְחָן”3721 – בַּמֶּה הוּא בוֹחֲנוֹ? בְּמִרְעֵה צֹאן. בָּדַק לְדָוִד
בַּצֹּאן וּמְצָאוֹ רוֹעֶה יָפֶה, שֶׁנֶּאֱמַר: “וַיִּקָּחֵהוּ
מִמִּכְלְאֹת צֹאן”3722 – מַהוּ “מִמִּכְלְאֹת צֹאן”? שֶׁהָיָה דָוִד כּוֹלֵא3723 אֶת־הַצֹּאן אֵלּוּ מִפְּנֵי אֵלּוּ. הָיָה מוֹצִיא הַקְּטַנִּים
וּמַאֲכִילָם רָאשֵׁי עֲשָׂבִים3724,
וְאַחַר־כָּךְ מוֹצִיא הַזְּקֵנִים וּמַאֲכִילָם אֶמְצָעָם שֶׁל
עֲשָׂבִים3725, וְאַחַר־כָּךְ מוֹצִיא הַבַּחוּרִים וּמַאֲכִילָם עִקָּרָם שֶׁל עֲשָׂבִים3726. אָמַר הַקָּדוֹשׁ־בָּרוּךְ־הוּא: מִי שֶׁהוּא יוֹדֵעַ לִרְעוֹת
אֶת־הַצֹּאן אִישׁ לְפִי כֹחוֹ יָבוֹא וְיִרְעֶה אֶת־צֹאנִי, אֵלּוּ
יִשְׂרָאֵל; זֶהוּ שֶׁנֶּאֱמַר: “מְאַחַר עָלוֹת הֱבִיאוֹ לִרְעוֹת
בְּיַעֲקֹב עַמּוֹ”3727.

וְאַף משֶׁה לֹא בְחָנוֹ הַקָּדוֹשׁ־בָּרוּךְ־הוּא אֶלָּא
בַצֹּאן. אָמְרוּ רַבּוֹתֵינוּ: כְּשֶׁהָיָה משֶׁה רַבֵּנוּ רוֹעֶה צֹאנוֹ
שֶׁל יִתְרוֹ בַּמִּדְבָּר בָּרַח מִמֶּנּוּ גְּדִי וְרָץ אַחֲרָיו, עַד
שֶׁהִגִּיעַ לְחָסִית3728. כֵּוָן שֶׁהִגִּיעַ
לְחָסִית נִזְדַּמְּנָה לוֹ בְרֵכָה שֶׁל מַיִם וְעָמַד הַגְּדִי
לִשְׁתּוֹת. כֵּוָן שֶׁהִגִּיעַ משֶׁה אֶצְלוֹ אָמַר: אֲנִי לֹא הָיִיתִי
יוֹדֵעַ שֶׁרָץ הָיִיתָ מִפְּנֵי צָמָא – עָיֵף אָתָּה! הִרְכִּיבוֹ עַל
כְּתֵפוֹ וְהָיָה מְהַלֵּךְ. אָמַר הַקָּדוֹשׁ־בָּרוּךְ־הוּא: יֶשׁ־לְךָ
רַחֲמִים לִנְהוֹג צֹאנוֹ שֶׁל בָּשָׂר־וָדָם כָּךְ – חַיֶּיךָ, אַתָּה
תִרְעֶה צֹאנִי יִשְׂרָאֵל (שם; שו“ט ע”ח; ילק"ש תהל' עח).



מב צֹאן אַיִן – רוֹעֶה לָמָּה? (ילק"ש בא יא).



מג “וְלָקַחְתָּ אֹתָם אֶל־אֹהֶל מוֹעֵד3729”3730 –
אָמַר לוֹ: קָחֵם בִּדְבָרִים; תְּחִלָּה אֱמֹר לָהֶם דִּבְרֵי שֶׁבַח:
אַשְׁרֵיכֶם שֶׁנִּתְמַנֵּיתֶם, וַחֲזֹר וֶאֱמֹר לָהֶם דִּבְרֵי
פְגָם3731: הֱווּ יוֹדְעִים שֶׁטַּרְחָנִים וְסַרְבָּנִים3732 הֵם, עַל־מְנָת כֵּן תִּהְיוּ
מְקַבְּלִים עֲלֵיכֶם, שֶׁיְהוּ מְקַלְלִים אֶתְכֶם וְסוֹקְלִים אֶתְכֶם
בָּאֲבָנִים. מַה שֶּׁהִתְנֵיתִי עִמְּךָ הַתְנֵה עִמָּהֶם (ספרי
בהעלותך).



מד רַ' יוֹסֵי בָּא לְכוּפְרָה3733. בִּקֵּשׁ לְמַנּוֹת עֲלֵיהֶם פַּרְנָסִים וְלֹא
קִבְּלוּ3734 עֲלֵיהֶם. נִכְנַס וְאָמַר לִפְנֵיהֶם: “בֶּן־בֵּבַי מְמֻנֶּה עַל הַפָּקִיעַ”3735 – וּמָה אִם זֶה שֶׁנִּתְמַנָּה עַל הַפְּתִילוֹת זָכָה
לְהִמָּנוֹת עִם גְּדוֹלֵי־הַדּוֹר, אַתֶּם שֶׁאַתֶּם מִתְמַנִּים עַל
חַיֵּי־נְפָשׁוֹת3736 לֹא כָל־שֶׁכֵּן.

רַ' חַגַּי בְּשָׁעָה שֶׁהָיָה מַעֲמִיד פַּרְנָסִים הָיָה מַטְעִין לָהֶם3737 סֵפֶר־תּוֹרָה, לוֹמַר:
שֶׁכָּל־שְׂרָרָה שֶׁנִּתְּנָה בַּתּוֹרָה נִתָּנָה – “בִּי מְלָכִים
יִמְלֹכוּ… בִּי שָׂרִים יָשׂרוּ”3738.

רַ' עֲקִיבָא בִּקְּשׁוּ לְמַנּוֹתוֹ פַּרְנָס. אָמַר לָהֶם: אֶמָּלֵךְ3739 בְּבֵיתִי. הָלְכוּ
אַחֲרָיו, שָׁמְעוּ קוֹלוֹ שֶׁאָמָר: עַל־מְנָת לְהִתְגַּנּוֹת, עַל־מְנָת
לְהִתְבַּזּוֹת! (ירוש' פאה פ“ח, ה”ו).



מה “קַח־לְךָ אֶת־יְהוֹשֻׁעַ בִּן־נוּן אִישׁ אֲשֶׁר־רוּחַ בּוֹ”3740 – שֶׁיָּכוֹל לַהֲלוֹךְ כְּנֶגֶד רוּחַ שֶׁל כָּל אֶחָד וְאֶחָד (ספרי פינחס).

מו “וַיִּקְרָא משֶׁה לִיהוֹשֻׁעַ וַיֹּאמֶר אֵלָיו לְעֵינֵי כָל־יִשְׂרָאֵל חֲזַק וֶאֱמָץ”3741 – הִנֵּה עַם שֶׁאֲנִי מוֹסְרָם לְךָ עֲדַיִן גְּדָיִים וַעֲדַיִן
תִּינוֹקוֹת הֵם, אַל תַּקְפֵּד עֲלֵיהֶם עַל־מַה־שֶּׁהֵם עוֹשִׂים, שֶׁאַף
רִבּוֹנָם לֹא הִקְפִּיד עֲלֵיהֶם עַל־מַה־שֶּׁעָשׂוּ, שֶׁנֶּאֱמַר: “כִּי
נַעַר יִשְׂרָאֵל וָאֹהֲבֵהוּ”3742. (שם נצבים וילך; ילק"ש דב' לא).



מז “בְּנִי אִם־עָרַבְתָּ לְרֵעֶךָ”3743
– אָמַר רַ' נְחֶמְיָה: נֶאֱמְרָה עַל הַחֲבֵרִים3744; כָּל־הַיָּמִים שֶׁאָדָם חָבֵר3745, לֹא אִכְפַּת לוֹ בְצִבּוּר3746 וְאֵינוֹ נֶעֱנָשׁ עָלָיו; נִתְמַנָּה אָדָם בָּרֹאשׁ וְנָטַל טַלִּית3747 לֹא יֹאמַר: לְטוֹבָתִי אֲנִי נִזְקָק, לֹא אִכְפַּת לִי
בְצִבּוּר – אֶלָּא כָּל־טֹרַח הַצִּבּוּר עָלָיו; אִם רָאָה אָדָם
מַעֲבִיר בִּיָּא עַל חֲבֵרוֹ3748 אוֹ עוֹבֵר
עֲבֵרָה וְלֹא מְמַחֶה בְיָדוֹ הוּא נֶעֱנָשׁ עָלָיו. וְרוּחַ־הַקֹּדֶשׁ
צֹוַחַת: “בְּנִי, אִם־עָרַבְתָּ לְרֵעֶךָ” – אַתָּה עָרֵב עָלָיו, אַתָּה
הִכְנַסְתָּ עַצְמְךָ לְזִירָה3749. וּמִי
שֶׁהוּא מַכְנִיס עַצְמוֹ לְזִירָה – אוֹ נִצּוֹחַ אוֹ נוֹצֵחַ (שמ"ר
כז).



מח אָמַר רַ' אֶלְעָזָר: כָּל־פַּרְנָס שֶׁמַּנְהִיג
אֶת־הַצִּבּוּר בְּנַחַת זוֹכֶה וּמַנְהִיגָם לְעוֹלָם־הַבָּא (סנה'
צב.).



מט פַּרְנָס הַמִּתְגָּאֶה עַל הַצִּבּוּר הַקָּדוֹשׁ־בָּרוּךְ־הוּא בּוֹכֶה עָלָיו בְּכָל יוֹם (חג' ח:).



נ “נָתְנוּ חִתִּיתָם בְּאֶרֶץ חַיִּים”3750
– אָמַר רַב חִסְדָּא: זֶה פַּרְנָס הַמֵּטִיל אֵימָה יְתֵרָה עַל הַצִּבּוּר שֶׁלֹּא לְשֵׁם שָׁמָיִם.

אָמַר רַב יְהוּדָה אָמַר רַב: כָּל־פַּרְנָס הַמֵּטִיל
אֵימָה יְתֵרָה עַל הַצִּבּוּר שֶׁלֹּא לְשֵׁם שָׁמַיִם אֵינוֹ רוֹאֶה בֵן
תַּלְמִיד־חָכָם (ר"ה יז.).



נא “וַיִּקְרָא שִׁמְשׁוֹן אֶל־יְיָ וַיֹּאמַר אֲדֹנָי אֱלֹהִים, זָכְרֵנִי נָא וְחַזְּקֵנִי נָא אַךְ הַפַּעַם”3751
– אָמַר שִׁמְשׁוֹן לִפְנֵי הַקָּדוֹשׁ־בָּרוּךְ־הוּא:
רִבּוֹנוֹ־שֶׁל־עוֹלָם, זְכָר־לִי עֶשְׂרִים וּשְׁתַּיִם שָׁנָה
שֶׁשָּׁפַטְתִּי אֶת־יִשְׂרָאֵל וְלֹא אָמַרְתִּי לְאֶחָד מֵהֶם:
הַעֲבֶר־לִי מַקֵּל מִמָּקוֹם לְמָקוֹם (סוטה י).



נב אָמַר רַ' יוֹחָנָן מִשּׁוּם רַ' שִׁמְעוֹן בֶּן
יְהוֹצָדָק: אֵין מַעֲמִידִין פַּרְנָס עַל הַצִּבּוּר, אֶלָּא אִם כֵּן
קֻפָּה שֶׁל שְׁרָצִים3752 תְּלוּיָה לוֹ מֵאֲחוֹרָיו, שֶׁאִם תָּזוּחַ דַּעְתּוֹ3753 עָלָיו, אוֹמְרִים לוֹ: חֲזוֹר לַאֲחוֹרֶיךָ3754. (יומא כב:).



נג “רָאשֵׁיכֶם, שִׁבְטֵיכֶם, זִקְנֵיכֶם
וְשֹׁטְרֵיכֶם” – אַף־עַל־פִּי שֶׁמִּנִּיתִי לָכֶם רָאשִׁים, זְקֵנִים
וְשׁוֹטְרִים, כֻּלְּכֶם שָׁוִים לְפָנָי, שֶׁנֶּאֱמַר: “כֹּל אִישׁ
יִשְׂרָאֵל”3755 (תנח' נצבים).



נד “אֶל־גִּנַּת אֱגוֹז יָרַדְתִּי”3756
– אָמַר רֵישׁ־לָקִישׁ: מָה אֱגוֹז זֶה חָלָק, וְכָל־מִי
שֶׁעוֹלֶה לְרֹאשׁוֹ וְאֵינוֹ נוֹתֵן דַּעְתּוֹ הֵיאַךְ יַעֲלֶה הוּא
נוֹפֵל וּמֵת וְנוֹטֵל שֶׁלּוֹ3757 מִן
הָאֱגוֹז, כָּךְ כָּל־מִי שֶׁהוּא מַנְהִיג שְׂרָרָה עַל הַצִּבּוּר
בְּיִשְׂרָאֵל וְאֵינוֹ נוֹתֵן דַּעְתּוֹ הֵיאַךְ הוּא מַנְהִיג
אֶת־יִשְׂרָאֵל, סוֹף שֶׁהוּא נוֹפֵל וְנוֹטֵל שֶׁלּוֹ מִתַּחַת יְדֵיהֶם
(שהש"ר ו).



נה “כְּדַבֵּר אֶפְרַיִם רְתֵת”3758 – יָרָבְעָם בֶּן־נְבָט נִכְנַס וְהוֹכִיחוֹ [לִשְׁלֹמֹה].
אָמַר לוֹ הַקָּדוֹשׁ־בָּרוּךְ־הוּא: לָמָה אַתָּה מוֹכִיחוֹ? “נָשָׂא הוּא
בְּיִשְׂרָאֵל”3759 – חַיֶּיךָ, שֶׁאֲנִי
מַטְעִימְךָ מִשְּׂרָרוּתוֹ וְאֵין אַתָּה יָכוֹל לַעֲמֹד בָּהּ, כֵּוָן
שֶׁנִּכְנַס לְמַלְכוּת, מִיָּד “וַיֶּאְשַׁם בַּבַּעַל
וְיָמֹת”3760 (ויק"ר יב).


––––––––––


נו אָמַר רַב יְהוּדָה: שְׁלשָׁה דְבָרִים מְקַצְּרִים
יָמָיו וּשְׁנוֹתָיו שֶׁל אָדָם: מִי שֶׁנּוֹתְנִים לוֹ סֵפֶר תּוֹרָה
לִקְרוֹת3761 וְאֵינוֹ קוֹרֵא: כּוֹס שֶׁל
בְּרָכָה לְבָרֵךְ וְאֵינוֹ מְבָרֵךְ, וְהַמַּנְהִיג עַצְמוֹ
בְּרַבָּנוּת.

אָמַר רַ' חַמָּא בַר חֲנִינָא: מִפְּנֵי מָה מֵת יוֹסֵף קֹדֶם לְאֶחָיו3762? מִפְּנֵי שֶׁהִנְהִיג עַצְמוֹ בְּרַבָּנוּת3763 (בר' נה.).



נז הָרָשׁוּת3764 מְקַבֶּרֶת אֶת־בְּעָלֶיהָ; עָרֹם נִכְנָס לָהּ וְעָרֹם יֵצֵא
מִמֶּנָה – וּלְוַאי שֶׁתְּהֵא יְצִיאָה כְּבִיאָה3765 (יומא פו:).



נח אָמַר רַ' יוֹחָנָן: אוֹי לָהּ לָרַבָּנוּת
שֶׁמְּקַבֶּרֶת אֶת־בְּעָלֶיהָ, שֶׁאֵין לְךָ כָּל־נָבִיא וְנָבִיא,
שֶׁלֹּא קִפַּח3766 אַרְבָּעָה מְלָכִים3767 בְּיָמָיו (פס' פז:).



נט אָמַר רַ' אֶלְעָזָר בֶּן עֲזַרְיָה: “הֲרֵי אֲנִי
כְּבֶן שִׁבְעִים שָׁנָה” – אַף־עַל־פִּי שֶׁנִּכְנַס לִגְדֻלָּה הֶאֱרִיךְ
יָמִים; הָא לָמַדְתָּ; שֶׁהַגְדֻלָּה מְקַצֶּרֶת יָמִים (ירוש' בר' פ“א,
ה”ו).



ס אוֹי לָהּ לַגְּדֻלָּה שֶׁקּוֹבֶרֶת אֶת־בְּעָלֶיהָ,
אוֹי לָהּ לַגְּדֻלָּה שֶׁאֵינָהּ גּוֹרֶמֶת טוֹבָה בָּעוֹלָם! (תדב"א
יא).



סא “אֶסְפָה־לִּי שִׁבְעִים אִישׁ מִזִּקְנֵי יִשְׂרָאֵל”3768 – אָמַר רַ' אַבָּא בַר
כָּהֲנָא: כֵּוָן שֶׁנִּתְמַנּוּ זְקֵנִים הִדְלִיקוּ לָהֶם
כָּל־יִשְׂרָאֵל נֵרוֹת וְשָׂמְחוּ לָהֶם. מִרְיָם רוֹאָה אֶת־הַנֵּרוֹת
דּוֹלְקִים, אָמְרָה לְצִפּוֹרָה: מָה עֵסֶק שֶׁל נֵרוֹת
הַלָּלוּ3769 דּוֹלְקִים? אָמְרָה [לָהּ]
הָעִנְיָן. אָמְרָה מִרְיָם: אַשְׁרֵיהֶן נָשִׁים שֶׁל אֵלּוּ, מָה הֵן
רוֹאוֹת, הֵיאַךְ עָלוּ בַעֲלֵיהֶן לִשְׂרָרָה! אָמְרָה לָהּ צִפּוֹרָה:
אוֹי לָהֶן! (ילק“ש בהעלותך י”ב בשם ילמדנו).



סב “אֲדֹנִי משֶׁה כְּלָאֵם”3770 – מַהוּ “כְּלָאֵם”? אָמַר לוֹ [יְהוֹשֻׁעַ לְמשֶׁה]: הָטֵל
עֲלֵיהֶם צָרְכֵי־צִבּוּר וְהֵם כָּלִים מֵאֲלֵיהֶם (סנה' יז.)


––––––––––


סג כָּל־מִי שֶׁרוֹדֵף אַחַר שְׂרָרָה שְׂרָרָה
בוֹרַחַת מִמֶּנּוּ, וְכָל־מִי שֶׁבּוֹרֵחַ מִשְּׂרָרָה – שְׂרָרָה
רוֹדֶפֶת אַחֲרָיו (תנה"ק ויקרא).



סד שְׁמַעְיָה אוֹמֵר: שְׂנָא אֶת־הָרַבָּנוּת.

– כֵּיצַד? מְלַמֵּד שֶׁלֹּא יַנִּיחַ אָדָם עֲטָרָה
מֵעַצְמוֹ בְּרֹאשׁוֹ, אֲבָל אֲחֵרִים יַנִּיחוּ לוֹ (אב' א; אדר"נ
יא).



סה שָׁנִינוּ, אָמַר רַ' יְהוֹשֻׁעַ בֶּן פְּרַחְיָה: בַּתְחִלָּה כָּל־הָאוֹמֵר [לִי] עֲלֵה לָהּ3771 [לִגְדֻלָּה] אֲנִי כוֹפְתוֹ וְנוֹתְנוֹ לִפְנֵי הָאֲרִי,
עַתָּה כָּל־הָאוֹמֵר לִי לֵירֵד מִמֶּנָּה, אֲנִי מֵטִיל עָלָיו
קוּמְקוּם3772 שֶׁל חַמִּין; שֶׁהֲרֵי שָׁאוּל בָּרַח מִמֶּנָּה3773, וּכְשֶׁעָלָה בִּקֵּשׁ לַהֲרוֹג אֶת־דָּוִד (מנח' קט:).



סו אָמַר רַ' יְהוֹשֻׁעַ בֶּן קְבוּסַי: כָּל־יָמַי
הָיִיתִי בוֹרֵחַ מִן הַשְּׂרָרָה; עַכְשָׁו שֶׁנִּכְנַסְתִּי, כָּל־מִי
שֶׁהוּא בָא וּמוֹצִיאֵנִי – בַּקּוּמְקוּם הַזֶּה אֲנִי יוֹרֵד
לוֹ3774; מָה הַקּוּמְקוּם הַזֶּה כֹּוֶה וּמַפְצִיעַ וּמְפַחֵם3775 – כָּךְ אֲנִי יוֹרֵד לוֹ (ירוש' פסח' פ“ו, ה”א).



סז נוֹחַ לַעֲלוֹת לַבִּימָה וְקָשֶׁה לֵירֵד (ילק"ש ואתחנן ו' בשם מד' אספה).



סח רַבֵּנוּ הָיָה עַנְוָתָן הַרְבֵּה וְהָיָה אוֹמֵר:
כָּל־מַה־שֶׁיֹּאמַר לִי אָדָם אֲנִי עוֹשֶׂה, חוּץ מִמַּה שֶּׁעָשׂוּ
זִקְנֵי בְתֵירָה לִזְקֵנִי3776, שֶׁיָּרְדוּ
מִגְּדֻלָּתָם וְהֶעֱלוּ אוֹתוֹ. וְאִלְמָלֵי עָלָה רַב הוּנָא
רֹאשׁ־הַגּוֹלָה לְכָאן הָיִיתִי עוֹמֵד מִפָּנָיו. אָמַר לוֹ רַ' חִיָּא
הַגָּדוֹל: וַהֲרֵי הוּא עוֹמֵד בַּחוּץ… נִתְכַּרְכְּמוּ3777
פָנָיו שֶׁל רַבִּי.

כֵּוָן שֶׁרָאָה רַ' חִיָּא שֶׁנִּתְכַּרְכְּמוּ פָנָיו, אָמַר לוֹ: אֲרוֹנוֹ בָא3778 (ירוש' כלא' פ“ט, ה”ד; ב"ר לג).


––––––––––


סט “אֲשֶׁר נָשִׂיא יֶחֱטָא… בִּשְׁגָגָה… וְהֵבִיא אֶת־קָרְבָּנוֹ”3779 – אָמַר רַ' יוֹחָנָן בֶּן זַכָּאי: אַשְׁרֵי הַדּוֹר3780 שֶׁהַנָּשִׂיא שֶׁלּוֹ מֵבִיא קָרְבָּן עַל שִׁגְגָתוֹ; אִם
נָשִׂיא שֶׁלּוֹ מֵבִיא קָרְבָּן – צָרִיךְ אַתָּה לוֹמַר: “מַהוּ
הֶדְיוֹט!” וְאִם עַל שִׁגְגָתוֹ מֵבִיא קָרְבָּן – צָרִיךְ אַתָּה לוֹמַר:
“מַהוּ זְדוֹנוֹ!” (הור' י:).



ע אַשְׁרֵי הַדּוֹר שֶׁהַגְּדוֹלִים נִשְׁמָעִים3781 לַקְּטַנִּים, קַל־וָחֹמֶר קְטַנִּים לִגְדוֹלִים3782 (ר"ה כה:).



עא “אַלּוּפֵינוּ מְסֻבָּלִים3783 אֵין פֶּרֶץ וְאֵין יוֹצֵאת וְאֵין צְוָחָה
בִּרְחֹבֹתֵינוּ”3784 – רַ' יוֹחָנָן אָמַר:
“אַלּוּפִים מְסֻבָּלִים” לֹא נֶאֱמַר כָּאן, אֶלָּא “אַלּוּפֵינוּ
מְסֻבָּלִים”, – בְּשָׁעָה שֶׁהַגְּדוֹלִים סוֹבְלִים אֶת־הַקְּטַנִּים
“אֵין פֶּרֶץ וְאֵין יוֹצֵאת וְאֵין צְוָחָה בִּרְחֹבֹתֵינוּ”. רַ'
שִׁמְעוֹן בֶּן לָקִישׁ מְסָרֵס מִקְרָא זֶה3785: “אַלּוּפֵינוּ סוֹבְלִים” לֹא נֶאֱמַר כָּאן אֶלָּא
“אַלּוּפֵינוּ מְסֻבָּלִים”, – בְּשָׁעָה שֶׁהַקְּטַנִּים סוֹבְלִים
אֶת־הַגְּדוֹלִים “אֵין פֶּרֶץ וְאֵין יוֹצֵאת וְאֵין צְוָחָה
בִּרְחֹבֹתֵינוּ” (ירוש' ר“ה פ”ב, ה“ה; ילק”ש תהל' קמ"ד).



עב אָמַר רַ' יוֹחָנָן: מַהוּ שֶׁנֶּאֱמַר: “וַיְהִי בִּימֵי שְׁפֹט הַשֹּׁפְטִים”3786 – דּוֹר שֶׁשּׁוֹפֵט אֶת־שׁוֹפְטָיו; אוֹמֵר לוֹ: טוֹל קֵיסָם3787 מִבֵּין שִׁנֶּיךָ, אוֹמֵר לוֹ: טוֹל קוֹרָה3788 מִבֵּין עֵינֶיךָ; אוֹמֵר לוֹ: “כַּסְפְּךָ הָיָה
לְסִיגִים”3789, אוֹמֵר לוֹ: “סָבְאֲךָ מָהוּל בַּמָּיִם”3790 (ב“ב טו:; ע”י).



עג “וַיְהִי בִּימֵי שְׁפֹט הַשֹּׁפְטִים”3791 – אוֹי לַדּוֹר שֶׁשָּׁפְטוּ
אֶת־שׁוֹפְטֵיהֶם וְאוֹי לַדּוֹר שֶׁשּׁוֹפְטָיו צְרִיכִים לְהִשָּׁפֵט
(רו"ר א).



עד אָמַר שְׁמוּאֵל: כֵּוָן שֶׁנִּתְמַנָּה אָדָם
פַּרְנָס עַל הַצִּבּוּר – מִתְעַשֵּׁר. מִתְּחִלָּה כָּתוּב:
“וַיִּפְקְדֵם בְּבָזֶק3792”3793, וְלִבְסוֹף כָּתוּב: “וַיִּפְקְדֵם
בַּטְּלָאִים3794”3795 (יומא כב:).



עה הָרוֹצֶה לֵהָנוֹת3796 – יֵהָנֶה, כֶּאֱלִישָׁע3797, וְשֶׁאֵינוֹ רוֹצֶה
לֵהָנוֹת – אַל יֵהָנֶה, כִּשְׁמוּאֵל הָרָמָתִי, שֶׁנֶּאֱמַר:
“וּתְשֻׁבָתוֹ הָרָמָתָה כִּי־שָׁם בֵּיתוֹ”3798 – וְאָמַר רַ' יוֹחָנָן: שֶׁכָּל־מָקוֹם שֶׁהָלַךְ שָׁם בֵּיתוֹ
עִמּוֹ3799. (בר' י:).



עו [בִּשְׁעַת פְּטִירָתוֹ שֶׁל רַבִּי] אָמָר:
לִבְנִי גָדוֹל אֲנִי צָרִיךְ. נִכְנַס רַבָּן גַּמְלִיאֵל אֶצְלוֹ וּמָסַר
לוֹ סִדְרֵי נְשִׂיאוּת. אָמַר לוֹ: בְּנִי, נְהַג נְשִׂיאוּתְךָ
בָּרָמִים3800; זְרוֹק מָרָה3801 בַּתַּלְמִידִים (כת' קג:).



עז אָמַר רַב הוּנָא בַּר אִידִי אָמַר שְׁמוּאֵל:
כֵּוָן שֶׁנִּתְמַנָּה אָדָם פַּרְנָס עַל הַצִּבּוּר אָסוּר בַּעֲשִׂיַּת
מְלָאכָה3802 בִּפְנֵי שְׁלשָׁה (קיד' ע.).



עח רַ' חֲנִינָא עָלָה אֵצֶל רַ' יוּדָן נְשִׂיאָה. יָצָא לִקְרָאתוֹ לָבוּשׁ אוֹתְנִיתָא3803 שֶׁלּוֹ. אָמַר לוֹ: חֲזוֹר וּלְבַשׁ טָגִין3804 שֶׁלְּךָ, מִשּׁוּם “מֶלֶךְ בְּיָפְיוֹ תֶּחֱזֶינָה
עֵינֶיךָ”3805.

רַ' יוֹחָנָן עָלָה אֵצֶל רַ' יוּדָן נְשִׂיאָה, יָצָא לִקְרָאתוֹ בְּחָלוּק3806 שֶׁל פִּשְׁתָּן.
אָמַר לוֹ: חֲזוֹר וּלְבַשׁ חֲלוּקְךָ שֶׁל צֶמֶר, מִשּׁוּם “מֶלֶךְ
בְּיָפְיוֹ תֶּחֱזֶינָה עֵינֶיךָ”3807.

רַ' יוֹחָנָן רָאָה אֶת רַ' חֲנִינָא בַר סִיסִי מְבַקֵּעַ
עֵצִים. אָמַר לוֹ: אֵין זֶה כְּבוֹדֶךָ. אָמַר לוֹ: וּמָה אֶעֱשֶׂה וְאֵין
לִי מִי שֶׁיְשַׁמְּשֵׁנִי. אָמַר לוֹ: אִם אֵין לְךָ מִי שֶׁיְשַׁמֶּשְׁךָ
אַל תְּקַבֵּל עָלֶיךָ שְׂרָרָה (ירוש' סנה' פ“ב, ה”ו).



עט “וַיְדַבֵּר הָעָם בֵּאלֹהִים וּבְמשֶׁה”3808 – אִם בַּיָי דִּבְּרוּ
קַל־וָחֹמָר בְּמשֶׁה; אֶלָּא זֶה בָא לְלַמֵּד, שֶׁכָּל מִי שֶׁמְּדַבֵּר
בְּרוֹעֶה נֶאֱמָן כְּאִלּוּ מְדַבֵּר בְּמִי שֶׁאָמַר וְהָיָה הָעוֹלָם
(מכיל' בשלח).



פ זָקֵן שֶׁאֵרַע בּוֹ דָבָר3809 אֵין מוֹרִידִין אוֹתוֹ מִגְּדֻלָּתוֹ, אֶלָּא אוֹמְרִין לוֹ:
“הִכָּבֵד וְשֵׁב בְּבֵיתֶךָ”3810 (ירוש' מו“ק פ”ג, ה"א).




ד. מֶלֶךְ


פא שָׁנִינוּ, רַ' יוֹסֵי אוֹמֵר: שָׁלשׁ מִצְוֹת
נִצְטַוּוּ יִשְׂרָאֵל בִּכְנִיסָתָם לָאָרֶץ: לְהַעֲמִיד לָהֶם מֶלֶךְ
וּלְהַכְרִית זַרְעוֹ שֶׁל עֲמָלֵק וְלִבְנוֹת לָהֶם
בֵּית־הַבְּחִירָה3811, וְאֵינִי יוֹדֵעַ,
אֵיזוֹ מֵהֶן תְּחִלָּה? כְּשֶׁהוּא אוֹמֵר: “כִּי־יָד עַל־כֵּס
יָהּ3812 מִלְחָמָה לַיָי בַּעֲמָלֵק”3813 – הֱוֵי אוֹמֵר: לְהַעֲמִיד
לָהֶם מֶלֶךְ תְּחִלָּה, וְאֵין כִּסֵּא אֶלָּא מֶלֶךְ שֶׁנֶּאֱמַר:
“וַיֵּשֶׁב שְׁלֹמֹה עַל־כִּסֵּא יְיָ לְמֶלֶךְ”3814 – וְעֲדַיִן אֵינִי יוֹדֵעַ אִם לִבְנוֹת לָהֶם
בֵּית־הַבְּחִירָה תְּחִלָּה אוֹ לְהַכְרִית זַרְעוֹ שֶׁל עֲמָלֵק
תְּחִלָּה, כְּשֶׁהוּא אוֹמֵר: “וְהֵנִיחַ לָכֶם מִכָּל־אֹיְבֵיכֶם…
וְהָיָה הַמָּקוֹם אֲשֶׁר־יִבְחַר יְיָ”3815 וגו' – הֱוֵי אוֹמֵר: לְהַכְרִית זַרְעוֹ שֶׁל עֲמָלֵק
תְּחִלָּה. וְכֵן בְּדָוִד הוּא אוֹמֵר: “וַיְהִי כִּי־יָשַׁב הַמֶּלֶךְ
בְּבֵיתוֹ וַיְיָ הֵנִיחַ־לוֹ מִסָּבִיב”3816,
וְנֶאֱמַר: “וַיֹּאמֶר הַמֶּלֶךְ אֶל־נָתָן הַנָּבִיא רְאֵה נָא אָנֹכִי
יוֹשֵׁב בְּבֵית אֲרָזִים”3817 וגו' (סנה' כ:).



פב שָׁנִינוּ: רַ' אֱלִיעֶזֶר אוֹמֵר: זְקֵנִים שֶׁבַּדּוֹר כְּהֹגֶן שָׁאֲלוּ3818, שֶׁנֶּאֱמַר: “תְּנָה־לָּנוּ מֶלֶךְ לְשָׁפְטֵנוּ”3819, אֲבָל עַמֵּי־הָאָרֶץ שֶׁבָּהֶם קִלְקֵלוּ3820, שֶׁנֶּאֱמַר: “וְהָיִינוּ גַם אֲנַחְנוּ כְּכָל־הַגּוֹיִם
וּשְׁפָטָנוּ מַלְכֵּנוּ וְיָצָא לְפָנֵינוּ וְנִלְחַם
אֶת־מִלְחֲמֹתֵינוּ”3821 (שם).



פג רַ' יוֹסֵי אוֹמֵר: כָּל־הָאָמוּר בְּפָרָשַׁת מֶלֶךְ3822 – מֶלֶךְ מֻתָּר בּוֹ3823. רַ' יְהוּדָה אוֹמֵר: לֹא נֶאֶמְרָה פָּרָשָׁה זוֹ אֶלָּא כְדֵי לְאַיֵּם עֲלֵיהֶם3824, שֶׁנֶּאֱמַר: “שׂוֹם תָּשִׂים עָלֶיךָ מֶלֶךְ”3825
– שֶׁתְּהֵא אֵימָתוֹ עָלֶיךָ. רַ' נְהוֹרַאי אוֹמֵר: לֹא נֶאֶמְרָה פַרְשָׁה זוֹ3826 אֶלָּא כְנֶגֶד תַּרְעֻמְתָּם3827, שֶׁנֶּאֱמַר: “וְאָמַרְתָּ אָשִׂימָה עָלַי מֶלֶךְ”3828 וגו' (שם).



פד “שׂוֹם תָּשִׂים עָלֶיךָ מֶלֶךְ”3829
– שֶׁתְּהֵא אֵימָתוֹ עָלֶיךָ; מִכָּאן אָמָרוּ: מֶלֶךְ יִשְׂרָאֵל אֵין רוֹכְבִין3830 עַל סוּסוֹ
וְאֵין יוֹשְׁבִין עַל כִּסְאוֹ וְאֵין מִשְׁתַּמְּשִׁין לֹא בְכִתְרוֹ
וְלֹא בְשַׁרְבִיטוֹ וְלֹא בְאֶחָד
מִכָּל־מְשַׁמְּשָׁיו3831, וּכְשֶׁמֵּת כֻּלָּם נִשְׂרָפִים3832 לְפָנָיו; וְאֵין רוֹאִין אוֹתוֹ עָרֹם וְלֹא כְּשֶׁהוּא מִסְתַּפֵּר3833 וְלֹא בְּבֵית־הַמֶּרְחָץ, עַל־שֵׁם “מֶלֶךְ בְּיָפְיוֹ
תֶּחֱזֶינָה עֵינֶיךָ”3834 (ספרי שופטים; ירוש' סנה' פ“ב ה”ו).



פה אָמַר רַ' יַנָּאי: לְעוֹלָם תְּהֵא אֵימַת
מַלְכוּת עָלֶיךָ, שֶׁנֶּאֱמַר: “וְיָרְדוּ כָל־עֲבָדֶיךָ אֵלֶּה אֵלַי
וְהִשְׁתַּחֲווּ־לִי”3835 – וְאִלּוּ עָלָיו לֹא אָמָר, כְּדֵי לַחֲלֹק כָּבוֹד לַמַּלְכוּת3836.
רַ' יוֹחָנָן אָמַר מִכָּאן, שֶׁנֶּאֱמַר: “וְיַד יְיָ הָיְתָה
אֶל־אֵלִיָּהוּ וַיְשַׁנֵּס מָתְנָיו וַיָּרָץ לִפְנֵי
אַחְאָב”3837 (זב' קב; שמ"ר ז).



פו אֵין דֶּרֶךְ הַמֶּלֶךְ לַעֲשׂוֹת דָּבָר, אֶלָּא גוֹזֵר וַאֲחֵרִים עוֹשִׂים. (שמ"ר מ).



פז דֶּרֶךְ הַמֶּלֶךְ אֵין לָהּ שִׁעוּר3838, שֶׁהַמֶּלֶךְ פּוֹרֵץ גָּדֵר3839 לַעֲשׂוֹת לוֹ דֶּרֶךְ3840 וְאֵין מְמַחִין3841 בְּיָדוֹ (ב"ב ק:).



פח שָׁנוּ רַבּוֹתֵינוּ: מַעֲבִירִין אֶת־הַמֵּת מִלִּפְנֵי הַכַּלָּה3842, וְזֶה וָזֶה3843 מִלִפְנֵי מֶלֶךְ יִשְׂרָאֵל.

אָמְרוּ עָלָיו עַל אַגְרִפַּס הַמֶּלֶךְ שֶׁעָבַר מִלִּפְנֵי הַכַּלָּה וְשִׁבְּחוּהוּ חֲכָמִים.

– “שִׁבְּחוּהוּ”, מִכְּלָל שֶׁעָשָׂה יָפֶה, וַהֲרֵי
אָמַר רַב אָשֵׁי: אֲפִלּוּ לְמִי שֶׁאָמַר נָשִׂיא
שֶׁמָּחַל3844 עַל כְּבוֹדוֹ כְּבוֹדוֹ מָחוּל –
מֶלֶךְ שֶׁמָּחַל עַל כְּבוֹדוֹ אֵין כְּבוֹדוֹ מָחוּל, שֶׁאָמַר מָר:
“שׂוֹם תָּשִׂים עָלֶיךָ מֶלֶךְ”3845 – שֶׁתְּהֵא אֵימָתוֹ עָלֶיךָ!

– פָּרָשַׁת־דְּרָכִים הָיָתָה3846 (כת' יז.).



פט הַמֶּלֶךְ וְהַכַּלָּה3847 – מַעֲבִירִין אֶת־הַכַּלָּה מִפְּנֵי כְבוֹד הַמֶּלֶךְ.
אַגְרִפַּס הַמֶּלֶךְ עָבַר לִפְנֵי הַכַּלָּה וְשִׁבְּחוּהוּ חֲכָמִים.
אָמְרוּ לוֹ: מָה רָאִיתָ? אָמַר לָהֶם: אֲנִי נוֹטֵל כֶּתֶר בְּכָל־יוֹם
וְזוֹ תִּטּוֹל כִּתְרָהּ שָׁעָה אֶחָת (שמח' יא).



צ אָמַר רַ' יוּדָן: כָּל־הַמֵּעֵז פָּנָיו בַּמֶּלֶךְ כְּאִלּוּ מֵעֵז פָּנָיו בַּשְּׁכִינָה (ב"ר ט).


––––––––––


צא אָמַר רַ' שִׁמְעוֹן בֶּן לָקִישׁ: “הִנֵּה טוֹב”3848 – זוֹ מַלְכוּת שָׁמָיִם; “וְהִנֵּה טוֹב מְאֹד”3849 – זוֹ מַלְכוּת הָרוֹמִיִּים. וְכִי מַלְכוּת הָרוֹמִיִּים טוֹב מְאֹד? אֶתְמְהָא3850! אֶלָּא שֶׁהִיא תוֹבַעַת דִּקְיוֹן שֶׁל
בְּרִיּוֹת3851 (שם ט).



צב “וַתַּעֲשֶׂה אָדָם כִּדְגֵי הַיָּם”3852
– מַה דָּגִים שֶׁבַּיָּם כָּל־הַגָּדוֹל מֵחֲבֵרוֹ
בּוֹלֵעַ אֶת־חֲבֵרוֹ, אַף בְּנֵי־אָדָם, אִלְמָלֵא מוֹרָאָהּ שֶׁל
מַלְכוּת, כָּל־הַגָּדוֹל מֵחֲבֵרוֹ בּוֹלֵעַ אֶת־חֲבֵרוֹ; וְזֶהוּ
שֶׁשָּׁנִינוּ: רַ' חֲנִינָא סְגַן הַכֹּהֲנִים אוֹמֵר: הֱוֵי מִתְפַּלֵּל
בִּשְׁלוֹמָהּ שֶׁל מַלְכוּת, שֶׁאִלְמָלֵא מוֹרָאָהּ אִישׁ אֶת־רֵעֵהוּ
חַיִּים בָּלָעוּ (ע"ז ד.).



צג אָמְרוּ בְשֵׁם רַב: אִם יִהְיוּ כָל הַיַּמִּים דְּיוֹ וַאֲגַמִּים קֻלְמוֹסִים3853, וְשָׁמַיִם יְרִיעוֹת3854, וְכָל־בְּנֵי אָדָם לִבְלָרִין3855, אֵין מַסְפִּיקִין לִכְתּוֹב חֲלָלָהּ שֶׁל רָשׁוּת3856. מִנָּיִן? אָמַר רַב
מְשַׁרְשְׁיָא: “שָׁמַיִם לָרוּם וָאָרֶץ לָעֹמֶק וְלֵב מְלָכִים אֵין
חֵקֶר”3857 (שבת יא.).



צד “וּפַרְעֹה חֹלֵם”3858 –
וְכָל־הַבְּרִיּוֹת אֵינָן חוֹלְמִין? – אֶתְמְהָא! אֶלָּא חֲלוֹם שֶׁל
מֶלֶךְ שֶׁל הָעוֹלָם כֻּלּוֹ הוּא (בר' פ"ט).



צה “כִּי שֶׁפַע יַמִּים יִינָקוּ”3859
– שְׁנַיִם נוֹטְלִים וְנוֹתְנִים בְּשֶׁפַע: יָם
וּמַלְכוּת. יָם נוֹטֵל בְּשֶׁפַע וְנוֹתֵן בְּשֶׁפַע, וּמַלְכוּת נוֹטֶלֶת
בְּשֶׁפַע וְנוֹתֶנֶת בְּשֶׁפַע (ספרי ברכה לג; ילק"ש שם).



צו שָׁנוּ רַבּוֹתֵינוּ: הָרוֹאֶה מַלְכֵי יִשְׂרָאֵל
אוֹמֵר: בָּרוּךְ שֶׁחָלַק מִכְּבוֹדוֹ לִירֵאָיו; מַלְכֵי
אֻמּוֹת־הָעוֹלָם – אוֹמֵר: בָּרוּךְ שֶׁנָּתַן מִכְּבוֹדוֹ
לִבְרִיּוֹתָיו.

אָמַר רַ' יוֹחָנָן: לְעוֹלָם יִשְׁתַּדֵּל אָדָם לָצֵאת
לִקְרַאת מַלְכֵי יִשְׂרָאֵל, וְלֹא לִקְרַאת מַלְכֵי יִשְׂרָאֵל בִּלְבַד
אָמָרוּ, אֶלָּא אֲפִלּוּ לִקְרַאת מַלְכֵי אֻמּוֹת־הָעוֹלָם, שֶׁאִם
יִזְכֶּה3860, יַבְחִין בֵּין מַלְכֵי יִשְׂרָאֵל לְמַלְכֵי אֻמּוֹת־הָעוֹלָם (בר' נח.).



צז רַב שֵׁשֶׁת סַגִּי־נְהוֹר3861 הָיָה. הָיוּ הַכֹּל הוֹלְכִים לְקַבֵּל פְּנֵי הַמֶּלֶךְ. עָמַד
וְהָלַךְ עִמָּהֶם רַב שֵׁשֶׁת. מְצָאוֹ מִין3862 אֶחָד, אָמַר לוֹ: חַצְבֵי לְנַהֲרָא3863 כַּגְנֵי – לַיָּא? (הַכַּדִים לַנָּהָר – שִׁבְרֵי־חֶרֶס
לְאָן?) אָמַר לוֹ: בֹּא וּרְאֵה שֶׁאֲנִי יוֹדֵעַ יוֹתֵר מִמֶּךָּ.
עָבְרָה כַּת רִאשׁוֹנָה3864 בְּרָעַשׁ. אָמַר
לוֹ הַמִּין: בָּא הַמֶּלֶךְ. אָמַר לוֹ רַב שֵׁשֶׁת: לָאו. עָבְרָה כַּת
שְׁנִיָּה בְּרָעַשׁ. אָמַר לוֹ אוֹתוֹ הַמִּין: [עַכְשָׁו] בָּא
הַמֶּלֶךְ. אָמַר לוֹ רַב שֵׁשֶׁת: לֹא בָא הַמֶּלֶךְ. עָבְרָה
הַשְּׁלִישִׁית בִּשְׁתִיקָה. אָמַר לוֹ רַב שֵׁשֶׁת: עַכְשָׁו וַדַּאי
בָּא הַמֶּלֶךְ. אָמַר לוֹ אוֹתוֹ הַמִּין: זֶה מִנַּיִן לָךְ? אָמַר לוֹ:
מַלְכוּת הָאָרֶץ כְּמַלְכוּת שָׁמָיִם, וְנֶאֱמַר: “וְהִנֵּה יְיָ עֹבֵר
וְרוּחַ גְּדוֹלָה וְחָזָק מְפָרֵק הָרִים וּמְשַׁבֵּר סְלָעִים לִפְנֵי
יְיָ – לֹא בָרוּחַ יְיָ; וְאַחַר הָרוּחַ רַעַשׁ – לֹא בָרַעַשׁ יְיָ;
וְאַחַר הָרַעַשׁ אֵשׁ – לֹא בָאֵשׁ יְיָ; וְאַחַר הָאֵשׁ קוֹל דְּמָמָה
דַקָּה”3865. כְּשֶׁבָּא הַמֶּלֶךְ – פָּתַח רַב
שֵׁשֶׁת וּבֵרֲכוֹ. אָמַר לוֹ אוֹתוֹ הַמִּין: מִי שֶׁאֵין אַתָּה רוֹאֵהוּ
אַתָּה מְבָרֲכוֹ! נָתַן בּוֹ רַב שֵׁשֶׁת עֵינָיו וְנַעֲשָׂה גַל שֶׁל
עֲצָמוֹת (שם).



צח דִּיקְלֵיטְיָנוֹס הָיָה רוֹעֶה חֲזִירִים אֵצֶל
טְבֶרְיָא, וְכֵוָן שֶׁהָיָה מַגִּיעַ לְבֵית־מִדְרָשׁוֹ שֶׁל רַ' יְהוּדָה
נְשִׂיאָה הָיוּ הַתִּינוֹקוֹת יוֹצְאִים וּמַכִּים אוֹתוֹ. לְאַחַר יָמִים
נַעֲשֶׂה מֶלֶךְ וְיָשַׁב לוֹ אֵצֶל פַּמְיָס3866, וְשָׁלַח כְּתָבִים לִטְבֶרְיָא, אָמָר: אֲנִי גוֹזֵר גְּזֵרָה
שֶׁיִּהְיוּ גְדוֹלֵי הַיְּהוּדִים בָּאִים וְעוֹמְדִים לְפָנַי
בְּמוֹצָאֵי־שַׁבָּת. וְצִוָּה לִשְׁלִיחוֹ וְאָמָר: לֹא תִתֵּן לָהֶם
אֶת־הַכְּתָבִים אֶלָּא בְעֶרֶב־שַׁבָּת עִם חֲשֵׁכָה3867. יָרַד רַ' שְׁמוּאֵל בַּר נַחֲמָן לִרְחֹץ. רָאָה אֶת־רַ'
יְהוּדָה נְשִׂיאָה שֶׁעוֹמֵד לִפְנֵי בֵית־הַמִּדְרָשׁ הַגָּדוֹל וּפָנָיו
חוֹלָנִיּוֹת. אָמַר לוֹ: לָמָּה פָּנֶיךָ חוֹלָנִיּוֹת? אָמַר לוֹ: כָּךְ
וָכָךְ שָׁלְחוּ לִי מִן הַמַּלְכוּת. אָמַר לוֹ: בּוֹא וּרְחַץ,
שֶׁבּוֹרַאֲךָ עוֹשֶׂה לָנוּ נִסִּים. כְּשֶׁנִּכְנְסוּ לַמֶּרְחָץ, בָּא
אוֹתוֹ אַרְגָּנְטִין3868 מְשַׂחֵק וּמְרַקֵּד
לִפְנֵיהֶם. בִּקֵּשׁ רַ' יְהוּדָה נְשִׂיאָה לִגְעוֹר בּוֹ, אָמַר לוֹ רַ'
שְׁמוּאֵל בַּר נַחֲמָן: רַבִּי, הַנַּח לוֹ: פְּעָמִים שֶׁהוּא
מִתְגַּלֶּה עַל הַנִּסִּים. אָמַר לוֹ: רַבְּךָ בְצָרָה וְאַתָּה עוֹמֵד
וּמְשַׂחֵק וּמְרַקֵּד? אָמַר לָהֶם: אִכְלוּ וּשְׁתוּ וַעֲשׂוּ שַׁבָּת
טוֹבָה, שֶׁאֱלֹהֵיכֶם עוֹשֶׂה לָכֶם נִסִּים, וַאֲנִי מַעֲמִיד אֶתְכֶם
לִפְנֵי הַמֶּלֶךְ בְּמוֹצָאֵי־שַׁבָּת. בְּמוֹצָאֵי־שַׁבָּת אַחַר
הַסֵּדֶר3869 נְטָלָם וְהֶעֱמִידָם לִפְנֵי שַׁעַר פַּמְיָס. בָּאוּ וְאָמְרוּ לַמֶּלֶךְ: הֲרֵי הֵם עוֹמְדִים לִפְנֵי
הַשָּׁעַר. אָמַר: סִגְרוּ הַשָּׁעַר. נְטָלָם וְהֶעֱמִידָם עַל חוֹמוֹת
הָעִיר. בָּאוּ וְאָמְרוּ לַמֶּלֶךְ, אָמַר: גּוֹזֵרְנִי שֶׁיַּסִּיקוּ
בֵית־מֶרְחָץ שְׁלשָׁה יָמִים וְיִכָּנְסוּ וְיִרְחֲצוּ וְיָבֹאוּ אֶצְלִי.
הָלְכוּ וְהִסִּיקוּ אֶת בֵּית־הַמֶּרְחָץ שְׁלשָׁה יָמִים, וְנִכְנַס
אַרְגָּנְטִין וּמָזַג לִפְנֵיהֶם, וְנִכְנְסוּ וְרָחֲצוּ וּבָאוּ אֶצְלוֹ.
אָמַר לָהֶם: בִּשְׁבִיל שֶׁאֱלֹהֵיכֶם עוֹשֶׂה לָכֶם נִסִּים – אַתֶּם
מְזַלְזְלִים בַּמֶּלֶךְ! אָמְרוּ לוֹ: בְּדִיקְלֵיטְיָנוֹס רוֹעֵה
חֲזִירִים אָנוּ מְזַלְזְלִים, אֲבָל לְדִיקְלֵיטְיָנוֹס הַמֶּלֶךְ – אָנוּ
מִשְׁתַּעְבְּדִים. אָמַר לָהֶם: אַף־עַל־פִּי־כֵן אַל תְּזַלְזְלוּ לֹא
בְרוֹמִי קָטָן וְלֹא בְגוּלְיָר3870 קָטָן (ירוש' תרומ' סוף פ“ח; ב”ר סג).



צט שָׁנוּ רַבּוֹתֵינוּ: שְׁלשָׁה אֵין מִתְקַנְּאִין בָּהֶם3871, וְאֵלּוּ הֵם: גּוֹי קָטָן וְנָחָשׁ
קָטָן וְתַלְמִיד קָטָן. מַה־טָּעַם? שֶׁמַּלְכוּתָם עוֹמֶדֶת מֵאֲחוֹרֵי
אָזְנָם3872 (פס' קיג.).



ק שָׁנָה רַ' יוֹסֵף: “הִנֵּה קָטֹן3873 נְתַתִּיךָ בַּגּוֹיִם”3874 – שֶׁאֵין מוֹשִׁיבִים מֶלֶךְ בֶּן מֶלֶךְ (ע"ז י.).



קא “וְאֵלֶּה הַמְּלָכִים אֲשֶׁר מָלְכוּ בְּאֶרֶץ אֱדוֹם”3875 – רַ' יִצְחָק פָּתַח: “אַלּוֹנִים מִבָּשָׁן עָשׂוּ מִשּׁוֹטָיִךְ”3876 –
נִמְשְׁלוּ אֻמּוֹת־הָעוֹלָם כִּסְפִינָה, מַה סְּפִינָה זוֹ עוֹשִׂים לָהּ
תֹּרֶן מִמָּקוֹם אֶחָד, וְהוֹגְנִין3877 מִמָּקוֹם אַחֵר, כָּךְ אֻמּוֹת־הָעוֹלָם: “שַמְלָה
מִמַּשְרֵקָה3878… שָׁאוּל מֵרְחֹבוֹת הַנָּהָר”3879 (ב"ר פג).



קב “מִמֶּנּוּ פִנָּה מִמֶּנּוּ יָתֵד מִמֶּנּוּ קֶשֶׁת מִלְחָמָה”3880 – בּוֹא וּרְאֵה,
אֻמּוֹת־הָעוֹלָם כְּשֶׁהָיוּ מְבַקְשִׁים לְהַעֲמִיד לָהֶם מֶלֶךְ הָיוּ
מְבִיאִים מִכָּל־מָקוֹם וּמַעֲמִידִים עֲלֵיהֶם, שֶׁכֵּן הוּא אוֹמֵר:
“וַיִּמְלֹךְ בֶּאֱדוֹם… דִּנְהָבָה… מִבָּצְרָה”3881, וְכֵן כֻּלָּם; אֲבָל יִשְׂרָאֵל אֵינוֹ כֵן, אֶלָּא מֵהֶם
גְּדוֹלֵיהֶם, מֵהֶם מַלְכֵיהֶם, מֵהֶם כֹּהֲנֵיהֶם, מֵהֶם נְבִיאֵיהֶם,
מֵהֶם שָׂרֵיהֶם (שמ"ר לז).



קג “שׂוֹם תָּשִׂים עָלֶיךָ מֶלֶךְ… מִקֶּרֶב אַחֶיךְ”3882 – כָּל־מְשִׂימוֹת3883
שֶׁאַתָּה מֵשִׂים לֹא יִהְיוּ אֶלָּא מִקֶּרֶב אַחֶיךְ (קיד' עו:).



קד “וַיַּלְבֵּשׁ שָׁאוּל אֶת־דָּוִד מַדָּיו”3884, וְנֶאֱמַר בְּשָׁאוּל: “מִשִּׁכְמוֹ וָמַעְלָה גָּבֹהַּ מִכָּל־הָעָם”3885 – כֵּוָן שֶׁהִלְבִּישׁוֹ בְגָדָיו וְרָאָה שֶׁעֲשׂוּיִים
לוֹ3886, מִיָּד הִכְנִיס בּוֹ עֵין־הָרָע.
כְּשֶׁרָאָה דָּוִד שֶׁהִלְבִּין פְּנֵי שָׁאוּל אָמַר לוֹ: “לֹא־אוּכַל
לָלֶכֶת בְּאֵלֶּה כִּי־לֹא נִסִּיתִי, וַיְסִרֵם דָּוִד
מֵעָלָיו”3887 – הָא לָמַדְתָּ, שֶׁאֲפִלּוּ
יְהֵא אָדָם קָצָר וְנִתְמַנָּה מֶלֶךְ נַעֲשֶׂה אָרֹך. כָּל־כָּךְ לָמָּה?
שֶׁבְּשָׁעָה שֶׁנִּמְשַׁח בְּשֶׁמֶן הַמִּשְׁחָה נַעֲשָׂה מְשֻׁבָּח
מִכָּל־אֶחָיו (ויק"ר כו).



קה “וַיִּקַּח אֶת־עֲטֶרֶת מַלְכָּם מֵעַל רֹאשׁוֹ וּמִשְׁקָלָהּ כִּכַּר זָהָב… וַתְּהִי עַל־רֹאשׁ דָּוִד”3888
– הֵיאַךְ יָכוֹל לְהַנִּיחָהּ3889? אָמַר רַב יְהוּדָה אָמַר רַב: רְאוּיָה3890
לָנוּחַ עַל רֹאשׁ דָּוִד. רַ' יוֹסֵי בְרַ' חֲנִינָא אָמַר: אֶבֶן־שׁוֹאֶבֶת3891 הָיְתָה לָהּ, שֶׁהָיְתָה נוֹשֵׂאת אוֹתָהּ (ע"ז מד.).



קו “וַיּוֹצִיאוּ אֶת־בֶּן־הַמֶּלֶךְ וַיִּתְּנוּ עָלָיו אֶת־הַנֵּזֶר וְאֶת־הָעֵדוּת”3892 –
“נֵזֶר” זוֹ עֲטָרָה, “עֵדוּת” – אָמַר רַב יְהוּדָה אָמַר רַב: עֵדוּת
הִיא לְבֵית־דָּוִד, שֶׁכָּל־הָרָאוּי לְמַלְכוּת
הוֹלַמְתּוֹ3893 וְכָל־שֶׁאֵינוֹ רָאוּי לְמַלְכוּת אֵינָהּ הוֹלַמְתּוֹ (שם).



קז שָׁנִינוּ, “וְכָתַב לוֹ אֶת־מִשְׁנֵה הַתּוֹרָה הַזֹּאת עַל סֵפֶר”3894 – כּוֹתֵב לִשְׁמוֹ
שְׁתֵּי תוֹרוֹת, אַחַת שֶׁהִיא יוֹצֵאת וְנִכְנֶסֶת עִמּוֹ, וְאַחַת
שֶׁמֻּנַּחַת לוֹ בְּבֵית־גְּנָזָיו; אוֹתָהּ שֶׁיּוֹצֵאת וְנִכְנֶסֶת
עִמּוֹ עוֹשֶׂה אוֹתָהּ כְּמִין קָמִיעַ3895 וְתוֹלֶה בִזְרוֹעוֹ, שֶׁנֶּאֱמַר: “שִׁוִּיתִי יְיָ לְנֶגְדִּי
תָמִיד כִּי מִימִינִי בַּל־אֶמּוֹט”3896 (סנה' כא:).



קח מוֹצָאֵי יוֹם־טוֹב הָרִאשׁוֹן שֶׁל חַג3897 בִּשְׁמִינִית בְּמוֹצָאֵי־שְׁבִיעִית3898, עוֹשִׂין לוֹ [לַמֶּלֶךְ] בִּימָה שֶׁל עֵץ בָּעֲזָרָה3899 וְהוּא יוֹשֵׁב עָלֶיהָ. חַזַּן הַכְּנֶסֶת3900 נוֹטֵל סֵפֶר־תּוֹרָה וְנוֹתְנָהּ לְרֹאשׁ הַכְּנֶסֶת, וְרֹאשׁ
הַכְּנֶסֶת נוֹתְנָהּ לְסָגָן3901, וְהַסָּגָן
נוֹתְנָהּ לְכֹהֵן גָּדוֹל, וְכֹהֵן גָּדוֹל נוֹתְנָהּ לַמֶּלֶךְ,
וְהַמֶּלֶךְ עוֹמֵד וּמְקַבֵּל וְקוֹרֵא יוֹשֵׁב3902. אַגְרִפַּס הַמֶּלֶךְ עָמַד וְקִבֵּל וְקָרָא
עוֹמֵד3903, וְשִׁבְּחוּהוּ חֲכָמִים,
וּכְשֶׁהִגִּיעַ לְ“לֹא תוּכַל לָתֵת עָלֶיךָ אִישׁ
נָכְרִי”3904, זָלְגוּ עֵינָיו דְּמָעוֹת3905. אָמְרוּ לוֹ: אַל תִּתְיָרֵא, אַגְרִפַּס, אָחִינוּ אַתָּה, אָחִינוּ אָתָּה!

שָׁנוּ מִשְּׁמוֹ שֶׁל רַ' נָתָן: בְּאוֹתָהּ שָׁעָה נִתְחַיְּבוּ שׂוֹנְאֵי יִשְׂרָאֵל3906 כְּלָיָה, שֶׁהֶחֱנִיפוּ לוֹ לְאַגְרִפַּס (סוטה מא:).



קט עַבְדּוֹ שֶׁל יַנַּאי הַמֶּלֶךְ הָרַג נָפֶשׁ.
אָמַר לָהֶם שִׁמְעוֹן בֶּן שֶׁטַח לַחֲכָמִים: תְּנוּ עֵינֵיכֶם בּוֹ
וּנְדוּנֶנּוּ. שָׁלְחוּ לוֹ לְיַנַּאי הַמֶּלֶךְ: עַבְדְּךָ הָרַג נָפֶשׁ.
שִׁגְּרוֹ לָהֶם3907. שָׁלְחוּ לוֹ: בּוֹא גַם אַתָּה לְכָאן – “וְהוּעַד בִּבְעָלָיו”3908 אָמְרָה תוֹרָה, יָבוֹא בַעַל הַשּׁוֹר וְיַעֲמוֹד עַל שׁוֹרוֹ.
בָּא וְנָתְנוּ לוֹ כִסֵּא אֵצֶל שִׁמְעוֹן בֶּן שֶׁטַח וְיָשָׁב. אָמַר
לוֹ שִׁמְעוֹן בֶּן שֶׁטַח: יַנַּאי הַמֶּלֶךְ, עֲמוֹד עַל רַגְלֶיךָ
וְיָעִידוּ בָךְ, וְלֹא לְפָנֵינוּ אַתָּה עוֹמֵד אֶלָּא לִפְנֵי מִי
שֶׁאָמַר וְהָיָה הָעוֹלָם אַתָּה עוֹמֵד, שֶׁנֶּאֱמַר: “וְעָמְדוּ
שְׁנֵי־הָאֲנָשִׁים אֲשֶׁר־לָהֶם הָרִיב לִפְנֵי יְיָ”3909. אָמַר לוֹ: לֹא כְשֶׁתֹּאמַר אַתָּה אֶלָּא כְמוֹ שֶׁיֹּאמְרוּ
חֲבֵרֶיךָ. נִפְנָה3910 לִימִינוֹ – כָּבְשׁוּ פְנֵיהֶם בַּקַּרְקָע3911, נִפְנָה לִשְׂמֹאלוֹ
– וְכָבְשׁוּ פְנֵיהֶם בַּקַּרְקָע. אָמַר לָהֶם שִׁמְעוֹן בֶּן שֶׁטַח:
בַּעֲלֵי־מַחֲשָׁבוֹת אַתֶּם3912! יָבוֹא בַעַל־מַחֲשָׁבוֹת3913 וְיִפָּרַע מִכֶּם.
מִיָּד בָּא גַבְרִיאֵל וַחֲבָטָם בַּקַּרְקַע עַד שֶׁיָּצְאָה
נִשְׁמָתָם.

בְּאוֹתָהּ שָׁעָה אָמְרוּ: מֶלֶךְ לֹא דָן וְלֹא דָנִין
אוֹתוֹ, לֹא מֵעִיד וְלֹא מְעִידִין אוֹתוֹ (סנה' יט; תנה"ק
שופטים).



קי “פַּלְגֵי־מַיִם לֶב־מֶלֶךְ בְּיַד־יְיָ עַל־כָּל־אֲשֶׁר יַחְפֹּץ יַטֶּנּוּ”3914 – מָה
הַמַּיִם הַלָּלוּ כְּשֶׁאַתָּה נוֹתְנָם בִּכְלִי אַתָּה מַטֶּה אוֹתָם
לְכָל־צַד שֶׁאַתָּה רוֹצֶה, כָּךְ כְּשֶׁבָּשָׂר־וָדָם עוֹלֶה לִמְלוּכָה
לִבּוֹ נָתוּן בְּיָדוֹ שֶׁל הַקָּדוֹשׁ־בָּרוּךְ־הוּא, אִם זָכָה
הָעוֹלָם, הַקָּדוֹשׁ־בָּרוּךְ־הוּא מַטֶּה לִבּוֹ לִגְזֵרוֹת טוֹבוֹת,
נִתְחַיֵּב הָעוֹלָם – מַטֶּה לִבּוֹ לִגְזֵרוֹת רָעוֹת; וְכָל־גְּזֵרָה
שֶׁיּוֹצְאָה מִפִּיו אֵינָהּ יוֹצְאָה לְכַתְּחִלָּה אֶלָּא מִלִּפְנֵי
הַקָּדוֹשׁ־בָּרוּךְ־הוּא (מד' מש', כא).



קיא אָמַר שְׁמוּאֵל: דִּינָא דְמַלְכוּתָא דִּינָא (דִּין הַמַּלְכוּת – דִּין). (ב"ק קיג).



קיב אַל תַּבְרִיחַ עַצְמְךָ מִן הַמֶּכֶס (פס' קיב:).



קיג שְׁלִיחַ מֶלֶךְ כְּמֶלֶךְ (ב"ק קיג:).



קיד כָּל־אַלּוּף3915 מַלְכוּתָא בְּלָא תָאגָא3916 הִיא (סנה' צט:).



קטו אֵין מוֹשְׁחִין מֶלֶךְ בֶּן מֶלֶךְ3917 (הור' יא:).



קטז אֵין מַלְכוּת נוֹגַעַת בַּחֲבֶרְתָּהּ אֲפִלּוּ כִמְלוֹא נִימָא3918 (בר' מח:).



קיז אֶפְשָׁר לִשְׁנֵי מְלָכִים שֶׁיְשַׁמְּשׁוּ בְּכֶתֶר אֶחָד? (חול' ס:).



קיח כְּלוּם מַעֲמִידִין מֶלֶךְ אֶלָּא מִי שֶׁיּוֹדֵעַ טַכְסִיסֵי מַלְכוּת3919. (שבת לא.).



קיט כָּל־מַלְכוּת שֶׁאֵין לָהּ יוֹעֲצִים אֵין מַלְכוּתָהּ מַלְכוּת. (פדר"א ג).



קכ תַּעֲלָא בְעִדָּנֵיהּ3920 סְגֵד לֵיהּ (שׁוּעָל בִּשְׁעָתוֹ הִשְׁתַּחֲוֵה לוֹ). (מג'
טז:).



קכא “עַד־הַנָּהָר הַגָּדֹל3921 נְהַר פְּרָת”3922 – שִׁמְעוֹן בֶּן
טַרְפוֹן אוֹמֵר: קְרַב לְגַבֵּי דַהִינָא וְאִדְּהַן (קְרַב אֵצֶל שָׁמֵן
וְתִשְׁמָן). דְּבֵי רַ' יִשְׁמָעֵאל שָׁנוּ: עֶבֶד מֶלֶךְ&gt;
כְּמֶלֶךְ.

מְשַׁל הֶדְיוֹט אוֹמֵר: הִדָּבֵק לְשַׁחֲוָר3923 וְיִשְׁתַּחֲווּ לָךְ (שבוע' מז:; ספרי דברים).



קכב אַלְקַפְתָּא3924 נַקְטַן – רֵיחָא אֲתָא לַהּ לְיָד (הַשַּׂר הֶחֱזִיק בִּי –
וְרֵיחוֹ בָּא לְיָד) (זב' צו:).



קכג לֹא יָאֶה לְמֶלֶךְ כָּזָב (תמ' לב.).



קכד הַשֶּׁמֶן אֵינוֹ מְקַבֵּל מִכֹּל3925, לְפִיכָךְ מוֹשְׁחִין בּוֹ מְלָכִים (מכיל' משפטים).


––––––––––


קכה “וְאַל־תִּקְרַב אֶל־פֶּתַח בֵּיתָהּ”3926 – זוֹ הָרָשׁוּת3927 (ע"ז יז.).



קכו שְׁמַעְיָה אוֹמֵר: אַל תִּתְוַדַּע לָרָשׁוּת (אב' א).



קכז רַבָּן גַּמְלִיאֵל בְּנוֹ שֶׁל רַ' יְהוּדָה
הַנָּשִׂיא אָמַר: הֱווּ זְהִירִין בְּרָשׁוּת, שֶׁאֵין מְקָרְבִין לוֹ
לָאָדָם אֶלָּא לְצֹרֶךְ עַצְמָם, נִרְאִים כְּאוֹהֲבִים בִּשְׁעַת
הֲנָאָתָם וְאֵין עוֹמְדִים לוֹ לְאָדָם בִּשְׁעַת דָּחֳקוֹ (שם ב).




ה. דִּין וְדַיָּנִים


קכח רַבָּן שִׁמְעוֹן בֶּן גַּמְלִיאֵל אוֹמֵר: עַל שְׁלשָׁה דְבָרִים הָעוֹלָם קַיָּם3928: עַל
הָאֱמֶת וְעַל הַדִּין וְעַל הַשָּׁלוֹם. שֶׁנֶּאֱמַר: “אֱמֶת וּמִשְׁפַּט
שָׁלוֹם שִׁפְטוּ בְּשַׁעֲרֵיכֶם”3929.

וּשְׁלָשְׁתָּם דָּבָר אֶחָד הֵם: נַעֲשָׂה הַדִּין – נַעֲשָׂה אֱמֶת, נַעֲשָׂה שָׁלוֹם (שם א; ירוש' תענ' פ“ד, ה”ב).



קכט אָמַר רַבָּן שִׁמְעוֹן בֶּן גַּמְלִיאֵל: אַל תְּהֵא מְלַגְלֵג3930 בַּדִּין, שֶׁהוּא אֶחָד
מִשָּׁלשׁ רַגְלֵי הָעוֹלָם. לָמָּה? שֶׁשָּׁנוּ חֲכָמִים: עַל שְׁלשָׁה
דְבָרִים הָעוֹלָם עוֹמֵד: עַל הַדִּין וְעַל הָאֱמֶת וְעַל הַשָּׁלוֹם –
תֵּן דַּעְתְּךָ שֶׁלֹּא תַטֶּה אֶת־הַדִּין, שֶׁאִם הִטִּיתָ אֶת־הַדִּין
אַתָּה מְזַעְזֵעַ אֶת־הָעוֹלָם, שֶׁהוּא אַחַת מֵרַגְלָיו (דב“ר ה; ילק”ש
שופטים ט"ז).



קל “וְאֵלֶּה הַמִּשְׁפָּטִים אֲשֶׁר תָּשִׂים לִפְנֵיהֶם”3931 – “אֲשֶׁר תְּלַמְּדֵם” הָיָה
לוֹ לוֹמַר? אָמַר רַ' יִרְמְיָה, וְיֵשׁ אוֹמְרִים רַ' חִיָּא בַר אַבָּא:
אֵלּוּ כְּלֵי הַדַּיָּנִים.

רַב הוּנָא כְּשֶׁהָיָה יוֹצֵא לְדִין הָיָה אוֹמֵר כָּךְ: הוֹצִיאוּ לִי כְּלֵי־חֲנוּתִי: מַקְלִי3932 וְסַנְדָּלִי3933, שׁוֹפָרִי3934 וּרְצוּעָתִי3935 (סנה' ז:).



קלא רַב חִסְדָּא וְרַבָּה בַר רַב הוּנָא הָיוּ
יוֹשְׁבִים בַּדִּין כָּל־הַיּוֹם. תַּשׁ כֹּחָם. שָׁנָה לָהֶם רַב חִיָּא
בַּר רַב מִדִּפְתִּי: “וַיַּעֲמֹד הָעָם עַל־משֶׁה מִן־הַבֹּקֶר
עַד־הָעָרֶב”3936 – וְכִי תַעֲלֶה עַל
דַּעְתְּךָ, שֶׁמּשֶׁה יוֹשֵׁב וְדָן כָּל־הַיּוֹם כֻּלּוֹ, תּוֹרָתוֹ
מָתַי נַעֲשֵׂית? אֶלָּא לוֹמַר לָךְ: כָּל־דַּיָּן שֶׁדָּן דִּין אֱמֶת

לַאֲמִתּוֹ, אֲפִלּוּ שָׁעָה אֶחָת, מַעֲלֶה עָלָיו הַכָּתוּב כְּאִלּוּ
נַעֲשָׂה שֻׁתָּף לְהַקָּדוֹשׁ־בָּרוּךְ־הוּא בַּמַּעֲשֵׂה־בְרֵאשִׁית;
כָּתוּב כָּאן: “וַיַּעֲמֹד הָעָם עַל־משֶׁה מִן־הַבֹּקֶר עַד־הָעָרֶב”,
וְכָתוּב שָׁם: “וַיְהִי־עֶרֶב וַיְהִי־בֹקֶר יוֹם אֶחָד”3937
(שבת י).



קלב אָמַר רַ' שְׁמוּאֵל בַּר נַחֲמָנִי אָמַר רַ'
יוֹנָתָן: כָּל־דַּיָּן שֶׁדָּן דִּין אֱמֶת לַאֲמִתּוֹ
מַשְׁרֶה3938 שְׁכִינָה בְּיִשְׂרָאֵל,
שֶׁנֶּאֱמַר: “אֱלֹהִים נִצָּב בַּעֲדַת־אֵל בְּקֶרֶב אֱלֹהִים
יִשְׁפֹּט”3939; וְכָל־דַּיָּן שֶׁאֵינוֹ דָן דִּין אֱמֶת לַאֲמִתּוֹ גּוֹרֵם לִשְׁכִינָה שֶׁתִּסְתַּלֵּק3940
מִיִּשְׂרָאֵל, שֶׁנֶּאֱמַר: “מִשֹּׁד עֲנִיִּים מֵאֶנְקַת אֶבְיוֹנִים עַתָּה אָקוּם יֹאמַר יְיָ” (סנה' ז.).



קלג מִנַּיִן לִשְׁלשָׁה שֶׁיּוֹשְׁבִים בַּדִּין, שֶׁשְּׁכִינָה עִמָּהֶם? שֶׁנֶּאֱמַר: “בְּקֶרֶב אֱלֹהִים3941
יִשְׁפֹּט”3942 (בר' ו.).



קלד בְּשָׁעָה שֶׁהַדַּיָּן יוֹשֵׁב וְדָן בֶּאֱמֶת,
כִּבְיָכוֹל מַנִּיחַ הַקָּדוֹשׁ־בָּרוּךְ־הוּא שְׁמֵי־הַשָּׁמַיִם
וּמַשְׁרֶה שְׁכִינָתוֹ בְּצִדּוֹ, שֶׁנֶּאֱמַר: “וְכִי־הֵקִים יְיָ לָהֶם
שֹׁפְטִים וְהָיָה יְיָ עִם־הַשֹּׁפֵט”3943,
וְכֵוָן שֶׁרוֹאֶה אוֹתוֹ שֶׁהוּא נוֹשֵׂא פָנִים – כִּבְיָכוֹל מְסַלֵּק
שְׁכִינָתוֹ וְעוֹלֶה לַשָּׁמָיִם, וְהַמַּלְאָכִים אוֹמְרִים לוֹ: רִבּוֹן
הָעוֹלָם, מַה־יֶּשׁ־לָךְ? וְהוּא אוֹמֵר לָהֶם: רָאִיתִי אֶת־הַדַּיָּן
שֶׁהוּא נוֹשֵׂא פָנִים וְעָמַדְתִּי לִי מִשָּׁם, שֶׁנֶּאֱמַר: “מִשֹּׁד
עֲנִיִּים מֵאֶנְקַת אֶבְיוֹנִים עַתָּה אָקוּם יֹאמַר
יְיָ”3944. וּמָה הַקָּדוֹשׁ־בָּרוּךְ־הוּא
עוֹשֶׂה? שׁוֹלֵף חַרְבּוֹ כְּנֶגְדּוֹ, לְהוֹדִיעַ שֶׁיֵּשׁ דַּיָּן
לְמָעְלָה, שֶׁנֶּאֱמַר: “גּוּרוּ לָכֶם מִפְּנֵי־חֶרֶב כִּי־חֵמָה
עֲוֹנוֹת חָרֶב לְמַעַן תֵּדְעוּן שַׁדּוּן”3945 – “שֶׁדִּין” כָּתוּב, שֶׁיֵּשׁ דִּין בָּעוֹלָם! (שמ"ר
ל).



קלה “שֹׁפְטִים וְשֹׁטְרִים תִּתֶּן־לְךָ”3946 – אָמַר רַ' לֵוִי: לְמָה
הַדָּבָר דּוֹמֶה: לְמֶלֶךְ שֶׁהָיוּ לוֹ בָנִים הַרְבֵּה וְהָיָה אוֹהֵב
אֶת־הַקָּטָן יוֹתֵר מִכֻּלָּם, וְהָיָה לוֹ פַרְדֵּס אֶחָד וְהָיָה
אוֹהֲבוֹ יוֹתֵר מִכָּל־מַה שֶּׁהָיָה לוֹ. אָמַר הַמֶּלֶךְ: נוֹתֵן אֲנִי
אֶת־הַפַּרְדֵּס הַזֶּה, שֶׁאֲנִי אוֹהֲבוֹ מִכָּל־מַה־שֶּׁיֶּשׁ־לִי,
לִבְנִי הַקָּטָן, שֶׁאֲנִי אוֹהֲבוֹ מִכָּל־בָּנָי. כָּךְ אָמַר
הַקָּדוֹשׁ־בָּרוּךְ־הוּא: מִכָּל־הָאֻמּוֹת שֶׁבָּרָאתִי אֵינִי אוֹהֵב
אֶלָּא לְיִשְׂרָאֵל, מִכָּל־מַה־שֶּׁבָּרָאתִי אֵינִי אוֹהֵב אֶלָּא
אֶת־הַדִּין. נוֹתֵן אֲנִי מַה שֶּׁאָהַבְתִּי לָעָם שֶׁאֲנִי
אוֹהֵב.

אָמַר הַקָּדוֹשׁ־בָּרוּךְ־הוּא לְיִשְׂרָאֵל: בָּנָי,
חַיֵּיכֶם, בִּזְכוּת שֶׁאַתֶּם מְשַׁמְּרִים אֶת הַדִּין אֲנִי
מִתְגַּבֵּהַּ, שֶׁנֶּאֱמַר: “וַיִּגְבַּהּ יְיָ צְבָאוֹת
בַּמִּשְׁפָּט”3947 (דב"ר ה).



קלו שָׁנִינוּ, רַ' יוֹסֵי בֶן אֱלִישָׁע אוֹמֵר: אִם
רָאִיתָ דוֹר, שֶׁצָּרוֹת רַבּוֹת בָּאוֹת עָלָיו, צֵא וּבְדֹק
בְּדַיָּנֵי־יִשְׂרָאֵל, שֶׁכָּל־פֻּרְעָנוּת שֶׁבָּאָה לָעוֹלָם לֹא בָאָה
אֶלָּא בִשְׁבִיל דַּיָּנֵי יִשְׂרָאֵל, שֶׁנֶּאֱמַר: “שִׁמְעוּ־נָא זֹאת
רָאשֵׁי בֵּית יַעֲקֹב וּקְצִינֵי בֵּית יִשְׂרָאֵל הַמְתַעֲבִים
מִשְׁפָּט… רָאשֶׁיהָ בְּשֹׁחַד יִשְׁפֹּטוּ וְכֹהֲנֶיהָ בִּמְחִיר
יוֹרוּ וּנְבִיאֶיהָ בְּכֶסֶף יִקְסֹמוּ”3948. לְפִיכָךְ מֵבִיא הַקָּדוֹשׁ־בָּרוּךְ־הוּא עֲלֵיהֶם שָׁלשׁ
פֻּרְעָנֻיּוֹת3949 כְּנֶגֶד שָׁלשׁ עֲבֵרוֹת3950 שֶׁבְּיָדָם, שֶׁנֶּאֱמַר: “לָכֵן
בִּגְלַלְכֶם צִיּוֹן שָׂדֶה תֵחָרֵשׁ וִירוּשָׁלִַם עִיִּין תִּהְיֶה
וְהַר הַבַּיִת לְבָמוֹת יָעַר”3951 – וְאֵין
הַקָּדוֹשׁ־בָּרוּךְ־הוּא מַשְׁרֶה שְׁכִינָתוֹ עַל יִשְׂרָאֵל עַד
שֶׁיִּכְלוּ שׁוֹפְטִים וְשׁוֹטְרִים רָעִים מִיִּשְׂרָאֵל, שֶׁנֶּאֱמַר:
“וְאָשִׁיבָה יָדִי עָלַיִךְ וְאֶצְרֹף כַּבֹּר סִגָּיִךְ… וְאָשִׁיבָה
שֹׁפְטַיִךְ כְּבָרִאשׁוֹנָה וְיֹעֲצַיִךְ
כְּבַתְּחִלָּה”3952 (שבת קלט.).



קלז אָמַר רַ' מְלַאי מִשּׁוּם רַ' אֶלְעָזָר בְּרַ'
שִׁמְעוֹן: מַהוּ שֶׁנֶּאֱמַר: “שָׁבַר יְיָ מַטֵּה רְשָׁעִים שֵׁבֶט
משְׁלִים”3953 – “שָׁבַר יְיָ מַטֵּה רְשָׁעִים” אֵלּוּ הַדַּיָּנִים שֶׁנַּעֲשׂוּ מַקֵּל לְחַזָּנֵיהֶם3954; “שֵׁבֶט משְׁלִים”3955 – אֵלּוּ
תַלְמִידֵי־חֲכָמִים שֶׁבְּמִשְׁפְּחוֹת הַדַּיָּנִים. מַר זוּטְרָא אָמַר:
אֵלּוּ תַלְמִידֵי־חֲכָמִים, שֶׁמְּלַמְּדִים הִלְכוֹת צִבּוּר לְדַיָּנֵי
בוּר3956 (שם).



קלח אָמַר רַ' אֶלְעָזָר: מִנַּיִן לְדַיָּן שֶׁלֹּא יְפַסַּע עַל רָאשֵׁי עַם קֹדֶשׁ3957, שֶׁנֶּאֱמַר: “וְלֹא־תַעֲלֶה בְמַעֲלֹת”3958, וְסָמוּךְ לוֹ: “וְאֵלֶּה הַמִּשְׁפָּטִים”3959 (סנה' ז:).



קלט “כִּי הַמִּשְׁפָּט לֵאלֹהִים הוּא3960”3961 –
אָמַר רַ' חַמָּא בְרַ' חֲנִינָא: אָמַר הַקָּדוֹשׁ־בָּרוּךְ־הוּא: לֹא
דַיָּם לָרְשָׁעִים שֶׁנּוֹטְלִים מִזֶּה מָמוֹן וְנוֹתְנִים לָזֶה שֶׁלֹּא
כַדִּין, אֶלָּא שֶׁמַּטְרִיחִים אוֹתִי לְהַחֲזִיר מָמוֹן לִבְעָלָיו (שם
ח.).



קמ אָמַר רַ' שְׁמוּאֵל בַּר נַחֲמָנִי אָמַר רַ'
יוֹנָתָן: כָּל־דַּיָּן שֶׁנּוֹטֵל מִזֶּה וְנוֹתֵן לָזֶה שֶׁלֹּא כַדִּין,
הַקָּדוֹשׁ־בָּרוּךְ־הוּא נוֹטֵל מִמֶּנּוּ נַפְשׁוֹ, שֶׁנֶּאֱמַר: “אַל
תִּגְזָל־דָּל כִּי דַל־הוּא… כִּי־יְיָ יָרִיב רִיבָם וְקָבַע
אֶת־קֹבְעֵיהֶם נָפֶשׁ”3962 (שם ז.).



קמא וְאָמַר רַ' שְׁמוּאֵל בַּר נַחֲמָנִי אָמַר רַ' יוֹנָתָן: לְעוֹלָם יִרְאֶה דַיָּן עַצְמוֹ3963 כְּאִלּוּ חֶרֶב מֻנַּחַת לוֹ3964 בֵּין יַרְכוֹתָיו וְגֵיהִנֹּם פְּתוּחָה לוֹ מִתַּחְתָּיו
(שם).



קמב רָבָא כְּשֶׁהָיָה יוֹצֵא לְבֵית־דִּין3965 אָמַר כָּךְ: בִּרְצוֹן עַצְמוֹ3966 יוֹצֵא לְמִיתָה3967, וּרְצוֹן בֵּיתוֹ אֵינוֹ עוֹשֶׂה3968, וְרֵיקָם בָּא לְבֵיתוֹ – וּלְוַאי שֶׁתְּהֵא בִיאָה
כִּיצִיאָה3969 (שם ז:; יומא פו, פז).



קמג כָּתוּב: “וַאֲצַוֶּה אֶת־שֹׁפְטֵיכֶם בָּעֵת הַהִיא”3970, וְכָתוּב: “וָאֲצַוֶּה אֶתְכֶם בָּעֵת הַהִיא”3971 – אָמַר רַ' אֶלְעָזָר אָמַר
רַ' שִׂמְלָאי: אַזְהָרָה לַצִּבּוּר שֶׁתְּהֵא אֵימַת דַּיָּן עֲלֵיהֶם,
וְאַזְהָרָה לַדַּיָּן שֶׁיִּסְבּוֹל אֶת־הַצִּבּוּר. עַד כַּמָּה? אָמַר
רַ' חָנִין (וְיֵשׁ אוֹמְרִים רַ' שַׁבְּתַאי): “כַּאֲשֶׁר יִשָּׂא הָאֹמֵן
אֶת־הַיֹּנֵק”3972 (סנה' ח.).



קמד “לֵךְ אֶל־נְמָלָה… רְאֵה דְרָכֶיהָ וַחֲכָם”3973 – אָמַר רַ' שִׁמְעוֹן בֶּן
חֲלַפְתָּא: מַעֲשֶׂה בִּנְמָלָה אַחַת, שֶׁהִפִּילָה חִטָּה אֶחָת,
וְהָיוּ כֻלָּן בָּאוֹת וּמְרִיחוֹת בָּהּ וְלֹא הָיְתָה אַחַת מֵהֶן
נוֹטֶלֶת אוֹתָהּ. בָּאָה אוֹתָהּ שֶׁהָיְתָה שֶׁלָּהּ וְנָטְלָה אוֹתָהּ.
רְאֵה חָכְמָה שֶׁיֶּשׁ־בָּהּ! וְכָל־הַשֶּׁבַח הַזֶּה שֶׁיֶּשׁ־בָּהּ,
שֶׁלֹּא לָמְדָה מִבִּרְיָה, וְלֹא שׁוֹפֵט וְלֹא שׁוֹטֵר יֶשׁ־לָהּ,
שֶׁנֶּאֱמַר: “אֲשֶׁר אֵין־לָהּ קָצִין שֹׁטֵר וּמשֵׁל”3974
– אַתֶּם, שֶׁמִּנִּיתִי לָכֶם שׁוֹפְטִים וְשׁוֹטְרִים,
עַל אַחַת כַּמָּה וְכַמָּה שֶׁתִּשְׁמְעוּ לָהֶם. הֱוֵי “שֹׁפְטִים
וְשֹׁטְרִים תִּתֶּן־לְךָ בְּכָל־שְׁעָרֶיךָ”3975 (דב"ר ה).



קמה “אֱלֹהִים לֹא תְקַלֵּל”3976 – אָמְרוּ רַבּוֹתֵינוּ: מַעֲשֶׂה בְאֶחָד שֶׁהָיָה לוֹ דִין,
וּבָא עִם חֲבֵרוֹ אֵצֶל הַדַּיָּן וְזִכָּהוּ, יָצָא וְאָמַר: פְּלוֹנִי
הַדַּיָּן אֵין חָכָם בָּעוֹלָם כְּמוֹתוֹ, מַלְאָךְ הוּא; אַחַר יָמִים
הָיָה לוֹ דִין וּבָא אֵצֶל הַדַּיָּן וְחִיְּבוֹ, יָצָא מִלְּפָנָיו
וְאָמַר: אֵין שׁוֹטֶה בָּעוֹלָם כְּמוֹתוֹ. אָמְרוּ לוֹ: אֶתְמוֹל
מַלְאָךְ וְהַיּוֹם שׁוֹטֶה! לְכָךְ הִזְהִיר לְךָ הַכָּתוּב: “אֱלֹהִים
לֹא תְקַלֵּל” (שמ"ר לא; תנח' משפטים).


––––––––––


קמו רַ' יִשְׁמָעֵאל בְּרַ' יוֹסֵי אוֹמֵר: הַחוֹשֵׂךְ עַצְמוֹ מִן הַדִּין3977 פּוֹרֵק מִמֶּנּוּ אֵיבָה3978 וְגָזֵל וּשְׁבוּעַת־שָׁוְא3979, וְהַגָּס לִבּוֹ בְּהוֹרָאָה3980 – שׁוֹטֶה, רָשָׁע וְגַס־רוּחַ3981 (אב' ד).



קמז אָמַר רַב: מַהוּ שֶׁנֶּאֱמַר: “כִּי־רַבִּים חֲלָלִים הִפִּילָה וַעֲצֻמִים כָּל־הֲרֻגֶיהָ”3982 – “כִּי רַבִּים חֲלָלִים הִפִּילָה” – זֶה תַּלְמִיד שֶׁלֹּא
הִגִּיעַ לְהוֹרָאָה וּמוֹרֶה; “וַעֲצֻמִים כָּל־הֲרֻגֶיהָ” – זֶה
תַּלְמִיד שֶׁהִגִּיעַ לְהוֹרָאָה וְאֵינוֹ מוֹרֶה (ע"ז יט:).



קמח “לֹא־תַּכִּירוּ פָנִים בַּמִּשְׁפָּט”3983 – זֶה הַמְמֻנֶּה לְהוֹשִׁיב
דַּיָּנִים; שֶׁמָּא תֹאמַר: אִישׁ פְּלוֹנִי הִלְוַנִי מָמוֹן
אוֹשִׁיבֶנּוּ דַיָּן; אִישׁ פְּלוֹנִי יוֹדֵעַ בְּכָל־לָשׁוֹן
אוֹשִׁיבֶנּוּ דַיָּן – נִמְצָא מְזַכֶּה אֶת־הַחַיָּב וּמְחַיֵּב
אֶת־הַזַּכָּאי, לֹא מִפְּנֵי שֶׁהוּא רָשָׁע, אֶלָּא מִפְּנֵי שֶׁאֵינוֹ
יוֹדֵעַ, מַעֲלֶה עָלָיו כְּאִלּוּ מַכִּיר פָּנִים בַּדִּין (ספרי דבר‘;
ילק"ש דב’ א).



קמט אָמַר רֵישׁ־לָקִישׁ: כָּל־הַמַּעֲמִיד דַּיָּן
שֶׁאֵינוֹ הָגוּן כְּאִלּוּ נוֹטֵעַ אֲשֵׁרָה בְּיִשְׂרָאֵל, שֶׁנֶּאֱמַר:
“שֹׁפְטִים וְשֹׁטְרִים תִּתֶּן־לְךָ”3984, וְסָמוּךְ לוֹ: “לֹא־תִטַּע לְךָ אֲשֵׁרָה”3985.
אָמַר רַב אָשֵׁי: וּבְמָקוֹם שֶׁיֵּשׁ תַּלְמִיד־חָכָם – כְּאִלּוּ
נְטָעָהּ אֵצֶל מִזְבֵּחַ, שֶׁנֶּאֱמַר: “אֵצֶל מִזְבַּח יְיָ
אֱלֹהֶיךָ”3986 (סנה' ז:).



קנ כָּל־מִי שֶׁהוּא חָכָם וְעָנָו וְשָׁפוּי3987 וִירֵא־חֵטְא וּפִרְקוֹ טוֹב3988 וְרוּחַ הַבְּרִיּוֹת נוֹחָה הֵימֶנּוּ – עוֹשִׂין אוֹתוֹ דַּיָּן בְּעִירוֹ (תוס' סנה' ז).



קנא אָמַר רַ' יוֹחָנָן: אֵין מוֹשִׁיבִין
בְּסַנְהֶדְרִין אֶלָּא בַעֲלֵי קוֹמָה וּבַעֲלֵי חָכְמָה וּבַעֲלֵי
מַרְאֶה וּבַעֲלֵי זִקְנָה וּבַעֲלֵי כְשָׁפִים3989 וְיוֹדְעִים בְּשִׁבְעִים לָשׁוֹן, שֶׁלֹּא תְהֵא סַנְהֶדְרִין
שׁוֹמַעַת מִפִּי הַמְתֻרְגְּמָן.

אָמַר רַב יְהוּדָה אָמַר רַב: אֵין מוֹשִׁיבִין
בְּסַנְהֶדְרִין אֶלָּא מִי שֶׁיּוֹדֵעַ לְטַהֵר
אֶת־הַשֶּׁרֶץ3990 מִן הַתּוֹרָה (סנה' יז).



קנב שָׁנִינוּ, אֵין מוֹשִׁיבִין בְּסַנְהֶדְרִין זָקֵן וְסָרִיס3991 וּמִי שֶׁאֵין לוֹ בָנִים. רַ' יְהוּדָה מוֹסִיף: אַף אַכְזָרִי (שם לו:).



קנג אָמַר רַב יְהוּדָה אָמַר שְׁמוּאֵל: כָּל־הַשּׁוֹתֶה רְבִיעִית3992 יַיִן אַל יוֹרֶה3993 (עיר' סד.).



קנד נְקִיֵּי הַדַּעַת שֶׁבִּירוּשָׁלַיִם לֹא הָיוּ
יוֹשְׁבִים בַּדִּין אֶלָּא אִם כֵּן יוֹדְעִים מִי יוֹשֵׁב עִמָּהֶם (סהנ'
כג.).



קנה כְּשֶׁסָּמְכוּ3994 חֲכָמִים לְרַ' זֵירָא זִמְּרוּ לוֹ כָךְ: לֹא כָּחָל וְלֹא
שָׂרָק3995 וְלֹא פִרְכּוּס – וְיַעֲלַת־חֵן3996.

כְּשֶׁסָּמְכוּ חֲכָמִים אֶת־רַ' אַמִּי וְרַ' אַסִּי
זִמְּרוּ לָהֶם כָּךְ: כָּל־מִן זֶה וְכָל־מִן זֶה סִמְכוּ לָנוּ, לֹא
תִסְמְכוּ לָנוּ לֹא מִן סַרְמִיטִין3997 וְלֹא
מִן סַרְמִיסִין; וְיֵשׁ אוֹמְרִים: לֹא מִן חֲמִיסִין וְלֹא מִן
טוּרְמִיסִין (כת' יז.).



קנו שֶׁל בֵּית הַנָּשִׂיא הֶעֱמִידוּ דַיָּן
שֶׁאֵינוֹ תַלְמִיד־חָכָם. אָמְרוּ לִיהוּדָה בַר נַחֲמָנִי מְתֻרְגְּמָנוֹ
שֶׁל רֵישׁ־לָקִישׁ: עֲמֹד עָלָיו בְּאָמוֹרָא3998. עָמַד וְגָחַן אֵלָיו3999 וְלֹא אָמַר לוֹ כְלוּם4000. פָּתַח [יְהוּדָה בַר
נַחֲמָנִי] וְאָמַר: “הוֹי אֹמֵר לָעֵץ הָקִיצָה עוּרִי לְאֶבֶן דּוּמָם –
הוּא יוֹרֶה? הִנֵּה־הוּא תָּפוּשׂ זָהָב וָכֶסֶף וְכָל־רוּחַ אֵין
בְּקִרְבּוֹ”4001; וְעָתִיד
הַקָּדוֹשׁ־בָּרוּךְ־הוּא לִפָּרַע מִמַּעֲמִידִים, שֶׁנֶּאֱמַר: “וַייָ
בְּהֵיכַל קָדְשׁוֹ הַס מִפָּנָיו כָּל־הָאָרֶץ”4002 (סנה' ז:).


––––––––––


קנז רַ' יִשְׁמָעֵאל בְּרַ' יוֹסֵי הָיָה אוֹמֵר: אַל
תְּהִי דָן יְחִידִי, שֶׁאֵין דָּן יְחִידִי אֶלָּא
אֶחָד4003; וְאַל תֹּאמַר: קַבְּלוּ דַעְתִּי, שֶׁהֵם רַשָּׁאִים4004 וְלֹא אָתָּה (אב' ד).



קנח אָמַר רַ' יְהוּדָה בֶן פַּזִּי: אַף
הַקָּדוֹשׁ־בָּרוּךְ־הוּא אֵינוֹ דָן יְחִידִי, שֶׁנֶּאֱמַר: “וְכָל־צְבָא
הַשָּׁמַיִם עֹמֵד עָלָיו מִימִינוֹ וּמִשְּׂמֹאלוֹ”4005 – אֵלּוּ מַטִּים לְכַף־זְכוּת וְאֵלּוּ מַטִּים לְכַף־חוֹבָה,
וְהַקָּדוֹשׁ־בָּרוּךְ־הוּא נוֹשֵׂא וְנוֹתֵן עִמָּהֶם. מִשֶּׁנִּגְמַר
הַדִּין הַקָּדוֹשׁ־בָּרוּךְ־הוּא נִכְנָס לְמָקוֹם שֶׁאֵין לָהֶם רְשׁוּת
לִכָּנֵס וְחוֹתֵם אֶת־הַדִּין יְחִידִי (ירוש' סנה' פ“א, ה”א; תנח'
שמות).



קנט אָמַר רַ' יְהוֹשֻׁעַ בֶּן לֵוִי: עֲשָׂרָה
שֶׁיּוֹשְׁבִים בַּדִּין – קוֹלָר תָּלוּי בְּצַוַּאר
כֻּלָּם4006.

רַב הוּנָא כְּשֶׁבָּא דִין לְפָנָיו כָּנַס וְהֵבִיא
עֲשָׂרָה תַלְמִידֵי־חֲכָמִים מִבֵּית־הַמִּדְרָשׁ – אָמַר: כְּדֵי
שֶׁיַּגִּיעֵנוּ קֵיסָם מִן הַקּוֹרָה4007. (סנה' ז:).



קס “שָׁמֹעַ בֵּין־אֲחֵיכֶם וּשְׁפַטְתֶּם צֶדֶק”4008 – שֶׁאִם בָּא דִין לְפָנֶיךָ פַּעַם
אַחַת שְׁתַּיִם וְשָׁלשׁ אַל תֹּאמֵרוּ: כְּבָר בָּא דִין זֶה לְפָנַי
וּשְׁנִיתִיו וְשִׁלַּשְׁתִּיו, אֶלָּא – הֱווּ מְתוּנִים; וְכָךְ הָיוּ
אַנְשֵׁי כְנֶסֶת הַגְּדוֹלָה אוֹמְרִים: הֱווּ מְתוּנִים4009
בַּדִּין (ספרי דבר').



קסא דָּרַשׁ רַ' יֹאשִׁיָּה (וְיֵשׁ אוֹמְרִים רַב
נַחֲמָן בַּר יִצְחָק): מַהוּ שֶׁנֶּאֱמַר: “בֵּית דָּוִד כֹּה אָמַר יְיָ
דִּינוּ לַבֹּקֶר מִשְׁפָּט וְהַצִּילוּ גָזוּל מִיַּד
עוֹשֵׁק”4010 – וְכִי בַבֹּקֶר דָּנִין
וְכָל־הַיּוֹם אֵין דָּנִין? אֶלָּא אִם בָּרוּר לְךָ הַדָּבָר כַּבֹּקֶר
אָמְרֵהוּ, וְאִם לָאו – אַל תֹּאמְרֵהוּ. רַ' חִיָּא בַר אַבָּא אָמַר רַ'
יוֹחָנָן – מִכָּאן: “אֱמֹר לַחָכְמָה אֲחֹתִי אָתְּ”4011 – אִם בָּרוּר לְךָ הַדָּבָר כַּאֲחוֹתְךָ שֶׁהִיא אֲסוּרָה לְךָ
– אָמְרֵהוּ, וְאִם לָאו – אַל תֹּאמְרֵהוּ (סנה' ז:).



קסב “אַשְּׁרוּ חָמוֹץ”4012 – אָמַר רָבָא: אַשְׁרֵי דַיָּן, שֶׁמְּחַמֵּץ4013
אֶת־דִּינוֹ (שם לה.).



קסג מִנַּיִן לְתַלְמִיד שֶׁרוֹאֶה אֶת־רַבּוֹ
שֶׁטּוֹעֶה בְדִין שֶׁלֹּא יֹאמַר: אַמְתִּין לוֹ עַד שֶׁיִּגְמְרֶנּוּ
וְאֶסְתְּרֶנּוּ4014 וְאֶבְנֶנּוּ מִשֶּׁלִּי,
כְּדֵי שֶׁיִּקָּרֵא עַל שְׁמִי? תַּלְמוּד לוֹמַר: “מִדְּבַר־שֶׁקֶר
תִּרְחָק”4015.



קסד “הִתְקוֹשְׁשׁוּ וָקוֹשּׁוּ”4016 – אָמַר רֵישׁ־לָקִישׁ: קְשׁוֹט עַצְמְךָ4017 וְאַחַר־כָּךְ קְשׁוֹט אֲחֵרִים.

מַעֲשֶׂה בְרַ' יַנַּאי שֶׁהָיָה לוֹ אִילָן נָטוּעַ בְּתוֹךְ שָׂדֵהוּ וְנוֹפוֹ4018 נוֹטֶה
לִרְשׁוּת־הָרַבִּים. וְהָיָה שָׁם אָדָם אֶחָד שֶׁהָיָה אַף לוֹ אִילָן
נוֹטֶה לִרְשׁוּת הָרַבִּים. הָיוּ בְנֵי רְשׁוּת־הָרַבִּים מְעַכְּבִים
עָלָיו. בָּא לִפְנֵי רַ' יַנָּאי. אָמַר לוֹ: לֵךְ הַיּוֹם וּבוֹא
לְמָחָר. בַּלַּיְלָה שָׁלַח רַ' יַנַּאי פּוֹעֲלָיו וְקָצַץ אֶת־שֶׁלּוֹ.
לְמָחָר בָּא אוֹתוֹ הָאִישׁ לְפָנָיו. אָמַר לוֹ: לֵךְ קְצוֹץ. אָמַר לוֹ:
וַהֲרֵי אִילָן שֶׁלָּךְ!… אָמַר לוֹ: צֵא וּרְאֵה, אִם קָצַצְתִּי
אֶת־שֶׁלִּי – קְצוֹץ אֶת־שֶׁלָּךְ, וְאִם לָאו – אַל תָּקֹץ.

– מִתְּחִלָּה מַה־סָּבָר4019, וּלְבַסּוֹף מַה־סָּבָר?

– מִתְּחִלָּה סָבַר, נוֹחַ לָהֶם לִבְנֵי
רְשׁוּת־הָרַבִּים, שֶׁיּוֹשְׁבִים בְּצִּלּוֹ; כֵּוָן שֶׁרָאָה
שֶׁמְּעַכְּבִים, שָׁלַח וְקָצָץ (ב"ב ס; תנח' שופטים).



קסה “כִּי זָנְתָה אִמָּם4020 הוֹבִישָׁה הוֹרָתָם”4021 – אָמַר רַ'
שִׂמְלָאי: אָמַר הַקָּדוֹשׁ־בָּרוּךְ־הוּא: הַדַּיָּנִים מְבַיְּשִׁים
דְּבָרַי בִּפְנֵי עַמֵּי־הָאָרֶץ. כֵּיצַד? הֶחָכָם יוֹשֵׁב וְדוֹרֵשׁ
בְּצִבּוּר: “לֹא תַלְוֶה בְּרִבִּית” – וְהוּא מַלְוֶה בְּרִבִּית; “לֹא
תִגְזֹל” – וְהוּא גוֹזֵל; “לֹא תִגְנֹב” – וְהוּא גוֹנֵב.

אָמַר רַ' בֶּרֶכְיָה: מַעֲשֶׂה בְאָדָם אֶחָד שֶׁנִּגְנְבָה טַלִּיתוֹ וְהָלַךְ לַדַּיָּן לִקְבּוֹל4022 עָלֶיהָ, וּמְצָאָהּ פְּרוּסָה עַל מִטָּתוֹ. וּמַעֲשֶׂה
בְאִשָּׁה אַחַת שֶׁנִּגְנַב מֵחַם4023 שֶׁלָּהּ, וְהָלְכָה לַדַּיָּן לִקְבּוֹל עָלָיו, וּמְצָאַתּוּ
שָׁפוּת עַל גַּבֵּי כִירָתוֹ4024.

לְכָךְ נֶאֱמַר: “כִּי זָנְתָה אִמָּם הוֹבִישָׁה הוֹרָתָם” (דב“ר ב; ילק”ש ישע' א', שם הושע ב).



קסו כָּל־דַּיָּן שֶׁנִּקְרָא לְדִין4025 אֵין שְׁמוֹ דַיָּן.

– אֶלָּא מֵעַתָּה יָבוֹא אָדָם מִן הַשּׁוּק וְיַזְמִינוֹ לְדִין וְיִפְסְלֶנּוּ?

– אֶלָּא: כָּל־דַּיָּן שֶׁנִּקְרָא לְדִין, וּמוֹצִיאִין מִמֶּנּוּ מָמוֹן בַּדִּין, אֵין שְׁמוֹ דַּיָּן (ב"ב נח:).


––––––––––


קסז רַ' יוֹחָנָן אָמָר: בָּרִאשׁוֹנָה4026
הָיָה אָדָם עוֹלֶה לִירוּשָׁלַיִם לַדַּיָּן, וְהַדַּיָּן
אוֹמֵר: בַּקַּע לִי שְׁתֵּי בַקְעָיוֹת שֶׁל עֵצִים, מַלֵּא לִי שְׁתֵּי
חָבִיּוֹת שֶׁל מָיִם – וְהָיוּ יְצִיאוֹתָיו4027 כָּלוֹת, וְהָיָה יוֹצֵא מִשָּׁם בְּפַחֵי־נָפֶשׁ, וְהָיְתָה
אַלְמָנָה פוֹגַעַת בּוֹ בַּדֶּרֶךְ, אָמְרָה לוֹ: מַה־נַּעֲשָׂה
בְּדִינֶךָ? וְאָמַר לָהּ: כָּלוּ יְצִיאוֹתַי וְלֹא הוֹעַלְתִּי כְּלוּם,
וְהָיְתָה אוֹמֶרֶת: אִם זֶה, שֶׁהוּא אִישׁ, לֹא הוֹעִיל כְּלוּם, אֲנִי
שֶׁאֲנִי אַלְמָנָה, עַל־אַחַת כַּמָּה וְכַמָּה.

לְקַיֵּם מַה־שֶׁנֶּאֱמַר: “וְרִיב אַלְמָנָה לֹא־יָבוֹא אֲלֵיהֶם4028”4029 (ילק"ש ישעיה א, בשם פסיק').



קסח רַב יְהוּדָה הָיָה יוֹשֵׁב לִפְנֵי שְׁמוּאֵל.
בָּאָה אִשָּׁה אַחַת וְצָוְחָה לְפָנָיו וְלֹא הִשְׁגִּיחַ בָּהּ. אָמַר
לוֹ: לֹא סָבַר מָר: “אֹטֵם אָזְנוֹ מִזַּעֲקַת־דָּל גַּם הוּא יִקְרָא
וְלֹא יֵעָנֶה”4030? אָמַר לוֹ: שִׁנְנָא4031, רֹאשְׁךָ בְצוֹנְנִים4032, רֹאשׁ שֶׁל רֹאשְׁךָ
בְּחַמִּים – הֲרֵי יוֹשֵׁב מָר עֻקְבָּא אַב־בֵּית־דִּין, שֶׁנֶּאֱמַר:
“בֵּית דָּוִד… דִּינוּ לַבֹּקֶר מִשְׁפָּט וְהַצִּילוּ גָזוּל מִיַּד
עוֹשֵׁק פֶּן תֵּצֵא כָאֵשׁ חֲמָתִי” וגו'4033 (שבת נה.).



קסט חֶרֶב בָּא לָעוֹלָם עַל עִנּוּי הַדִּין4034 וְעַל עִוּוּת הַדִּין וְעַל הַמּוֹרִים בַּתּוֹרָה שֶׁלֹּא כַהֲלָכָה (אב' ה).



קע כְּשֶׁבָּאוּ רַ' שִׁמְעוֹן בֶּן גַּמְלִיאֵל וְרַ' יִשְׁמָעֵאל גָּזְרוּ עֲלֵיהֶם4035 שֶׁיֵּהָרֵגוּ, וְהָיָה רַ' יִשְׁמָעֵאל בּוֹכֶה, וְרַ'
שִׁמְעוֹן אוֹמֵר: אַבְרֵךְ4036, בִּשְׁתֵּי פְסִיעוֹת4037 אַתָּה נִתָּן בְּחֵיקָם שֶׁל
צַדִּיקִים – וְאַתָּה בוֹכֶה! אָמַר לוֹ: אֲנִי בוֹכֶה עַל שֶׁאָנוּ
נֶהֱרָגִים כְּשׁוֹפְכֵי־דָמִים וְכִמְחַלְּלֵי־שַׁבָּתוֹת. אָמַר לוֹ:
שֶׁמָּא בָא אָדָם אֶצְלְךָ לְדִין אוֹ לִשְׁאֵלָה וְעִכַּבְתּוֹ עַד
שֶׁתְּהֵא שׁוֹתֶה כוֹסְךָ וְנוֹטֵל סַנְדָּלְךָ אוֹ עוֹטֵף טַלִּיתְךָ
וְהַתּוֹרָה אָמְרָה: “אִם־עַנֵּה תְעַנֵּה אֹתוֹ… וְהָרַגְתִּי אֶתְכֶם
בֶּחָרֶב”4038 – אֶחָד עִנּוּי מְרֻבֶּה וְאֶחָד עִנּוּי מֻעָט (מכיל‘, משפטים יח; שמח’ ח).




ו. מִקַּח שֹׁחַד וּמַשּׂא־פָנִים


קעא דָּרַשׁ רַב נַחֲמָן בַּר כֹּהֵן: מַהוּ
שֶׁנֶּאֱמַר: “מֶלֶךְ בְּמִשְׁפָּט יַעֲמִיד אָרֶץ וְאִישׁ תְּרוּמוֹת
יֶהֶרְסֶנָּה”4039 – אִם דַּיָּן דּוֹמֶה לְמֶלֶךְ, שֶׁאֵינוֹ צָרִיךְ לִכְלוּם4040,
יַעֲמִיד אָרֶץ; וְאִם דּוֹמֶה לְכֹהֵן, שֶׁמְּחַזֵּר עַל
הַגְּרָנוֹת4041 יֶהֶרְסֶנָּה (סנה' ז:; כת' קח:).



קעב שָׁנִינוּ, “וְשֹׁחַד לֹא תִקָּח”4042
– מַה תַּלְמוּד־לוֹמַר? אִם לְלַמֵּד שֶׁלֹּא לְזַכּוֹת
אֶת־הַחַיָּב וְשֶׁלֹּא לְחַיֵּב אֶת־הַזַּכַּאי – הֲרֵי כְבָר נֶאֱמַר:
“לֹא תַטֶּה מִשְׁפַּט” וגו'4043! אֶלָּא אֲפִלּוּ לְזַכּוֹת אֶת־הַזַּכַּאי וּלְחַיֵּב אֶת־הַחַיָּב.

הַנּוֹטֵל שָׂכָר לָדוּן דִּינָיו בְּטֵלִים. – מִנָּיִן?
אָמַר רַב יְהוּדָה אָמַר רַב, שֶׁנֶּאֱמַר: “רְאֵה לִמַּדְתִּי אֶתְכֶם
חֻקִּים וּמִשְׁפָּטִים כַּאֲשֶׁר צִוַּנִי יְיָ אֱלֹהָי”4044
– מָה אֲנִי בְּחִנָּם4045 אַף אַתֶּם בְּחִנָּם.

שָׁנִינוּ, מְכֹעָר הַדַּיָּן שֶׁנּוֹטֵל שָׂכָר לָדוּן, אֶלָּא שֶׁדִּינוֹ דִּין.

– וַהֲרֵי שָׁנִינוּ: “הַנּוֹטֵל שָׂכָר לָדוּן דִּינָיו בְּטֵלִים”? – [שֶׁנּוֹטֵל] שְׂכַר בַּטָּלָה4046.

קַרְנָא4047 הָיָה נוֹטֵל אִסְתֵּירָא4048 מִזַּכַּאי וְאִסְתֵּירָא מֵחַיָּב וְדָן לָהֶם דִּין.

– וְהֵיאַךְ עָשָׂה כָךְ, וַהֲרֵי שָׁנִינוּ: “מְכֹעָר הַדַּיָּן שֶׁנּוֹטֵל שָׂכָר”!

– בַּמֶּה דְבָרִים אֲמוּרִים, בַּטָּלָה שֶׁאֵינָהּ מוּכָחַת4049, קַרְנָא בַּטָּלָה שֶׁמוּכַחַת הָיָה נוֹטֵל, שֶׁהָיָה תוֹהֶה4050 בְאוֹצָר שֶׁל יַיִן וְנוֹתְנִין לוֹ זוּז.

רַב הוּנָא כְּשֶׁבָּא דִין לְפָנָיו אָמַר לָהֶם: תְּנוּ לִי אָדָם שֶׁיִּדְלֶה בִמְקוֹמִי4051 וְאָדוֹן לָכֶם דִּין.

גּוֹזְרֵי גְזֵרוֹת4052 שֶׁבִּירוּשָׁלַיִם הָיוּ נוֹטְלִים שְׂכָרָם4053
תִּשְׁעִים וְתִשְׁעָה מָנֶה4054 מִתְּרוּמַת הַלִּשְׁכָּה4055; לֹא סִפְּקוּ4056, אַף־עַל־פִּי שֶׁלֹּא רָצוּ – מוֹסִיפִין עֲלֵיהֶם (כת' קה.; בכור' פט.).



קעג אָמַר רָבָא: מַה טַּעְמוֹ שֶׁל שֹׁחַד? כֵּוָן
שֶׁנּוֹטֵל שֹׁחַד מֵחֲבֵרוֹ דַּעְתּוֹ מִתְקָרֶבֶת אֶצְלוֹ וַהֲרֵי הוּא
כְּגוּפוֹ – וְאֵין אָדָם רוֹאֶה חוֹבָה לְעַצְמוֹ (כת' קה:).



קעד מַהוּ “שֹׁחַד” – שֶׁהוּא חַד4057 (שם).



קעה אָמַר רַ' אַבָּהוּ: בּוֹא וּרְאֵה כַּמָּה
סְמוּיוֹת עֵינֵיהֶם שֶׁל מְקַבְּלֵי שֹׁחַד: אָדָם חָשׁ בְּעֵינָיו נוֹתֵן
מָמוֹן לָרוֹפֵא, סָפֵק מִתְרַפֵּא סָפֵק אֵינוֹ מִתְרַפֵּא, וְהֵם
נוֹטְלִין שָׁוֶה פְרוּטָה וּמְסַמִּין עֵינֵיהֶם, שֶׁנֶּאֱמַר:
“כִּי־הַשֹּׁחַד יְעַוֵּר פִּקְחִים”4058 (שם.)



קעו “כִּי הַשֹּׁחַד יְעַוֵּר עֵינֵי חֲכָמִים”4059 – אֲפִלּוּ חָכָם גָּדוֹל
וְלוֹקֵחַ שֹׁחַד אֵינוֹ נִפְטָר מִן הָעוֹלָם בְּלֹא סְמִיּוּת הַלֵּב;
“וִיסַלֵּף דִּבְרֵי צַדִּיקִם” – אֲפִלּוּ צַדִּיק גָּמוּר וְלוֹקֵחַ
שֹׁחַד אֵינוֹ נִפְטָר מִן הָעוֹלָם בְּלֹא טֵרוּף־הַדָּעַת (כת'
קה.:).



קעז “כִּי הַשֹּׁחַד יְעַוֵּר” וגו‘4060
– מִכָּאן אָמְרוּ: כָּל־הַנּוֹטֵל מָמוֹן וּמַטֶּה
אֶת־הַדִּין אֵינוֹ יוֹצֵא מִן הָעוֹלָם עַד שֶׁיֶּחְסַר מְאוֹר עֵינָיו.
רַ’ נָתָן אוֹמֵר: עַד שֶׁיְהֵא בּוֹ אֶחָד מִשְּׁלשָׁה דְבָרִים הַלָּלוּ:
אוֹ טֵרוּף־דַּעַת בַּתּוֹרָה, שֶׁיְטַהֵר טָמֵא אוֹ יְטַמֵּא טָהוֹר, אוֹ
יִצְטָרֵךְ לַבְּרִיּוֹת, אוֹ שֶׁיֶּחְסַר מְאוֹר־עֵינָיו (מכיל' משפטים
כ).



קעח רַ' יִשְׁמָעֵאל בְּרַ' אֱלִישָׁע הֵבִיא לוֹ אָדָם רֵאשִׁית הַגֵּז4061. אָמַר לוֹ: מֵהֵיכָן
אָתָּה? אָמַר לוֹ: מִמָּקוֹם פְּלוֹנִי. – וּמִשָּׁם לְכָאן לֹא הָיָה
כֹהֵן לִתֵּן לוֹ? אָמַר לוֹ: יֶשׁ לִי דִין, וְאָמַרְתִּי: לְפִי דַרְכִּי
אָבִיא לוֹ לְמָר. אָמַר לוֹ: פָּסוּלְנִי לְךָ לְדִין4062. לֹא קִבֵּל מִמֶּנּוּ. הוֹשִׁיב לוֹ שְׁנֵי
תַלְמִידֵי־חֲכָמִים וְהָיוּ דָנִים לוֹ. עִם שֶׁהוּא הוֹלֵךְ
וּבָא4063, אָמַר: אִלּוּ רָצָה הָיָה טוֹעֵן
כָּךְ, וְאִלּוּ רָצָה הָיָה טוֹעֵן כָּךְ. אָמַר: תִּפַּח נַפְשָׁם שֶׁל
מְקַבְּלֵי שֹׁחַד! וּמָה אֲנִי שֶׁלֹּא נָטַלְתִּי, וְאִם נָטַלְתִּי
שֶׁלִּי נָטַלְתִּי – כָּךְ, מְקַבְּלֵי שֹׁחַד – עַל אַחַת כַּמָּה
וְכַמָּה (כת' קה:).



קעט רַ' יִשְׁמָעֵאל בְּרַ' יוֹסֵי – הָיָה אֲרִיסוֹ4064 רָגִיל לְהָבִיא לוֹ סַל שֶׁל פֵּרוֹת4065 בְּכָל־עֶרֶב שַׁבָּת. פַּעַם אַחַת
הֵבִיא לוֹ בַּחֲמִישִׁי בַשַּׁבָּת. אָמַר לוֹ: מַה נִּשְׁתַּנָּה
הַיּוֹם4066? אָמַר לוֹ: דִּין יֶשׁ־לִי
וְאָמַרְתִּי, לְפִי דַרְכִּי אָבִיא לוֹ לְמָר. לֹא קִבֵּל מִמֶּנּוּ.
אָמַר לוֹ: פָּסוּלְנִי לְךָ לְדִין. הוֹשִׁיב שְׁנֵי תַלְמִידֵי־חֲכָמִים
וְדָנוּ דִינוֹ. עִם שֶׁהוּא הוֹלֵךְ וּבָא אָמַר [רַ' יִשְׁמָעֵאל]:
אִלּוּ רָצָה הָיָה טוֹעֵן כָּךְ וְאִלּוּ רָצָה הָיָה טוֹעֵן כָּךְ.
אָמַר: תִּפַּח נַפְשָׁם שֶׁל מְקַבְּלֵי שֹׁחַד! וּמָה אֲנִי שֶׁלֹּא
נָטַלְתִּי, וְאִם נָטַלְתִּי שֶׁלִּי נָטַלְתִּי – כָּךְ, מְקַבְּלֵי
שֹׁחַד – עַל־אַחַת כַּמָּה וְכַמָּה (שם).



קפ אִמָּא־שָׁלוֹם אִשְׁתּוֹ שֶׁל רַ' אֱלִיעֶזֶר,
אֲחוֹתוֹ שֶׁל רַבָּן גַּמְלִיאֵל הָיָתָה. הָיָה פִילוֹסוֹפוּס
אֶחָד4067 בִּשְׁכוּנָתוֹ שֶׁהָיָה נוֹטֵל שֵׁם
לְעַצְמוֹ שֶׁאֵינוֹ מְקַבֵּל שֹׁחַד. בִּקְשׁוּ לְלַגְלֵג עָלָיו.
הִכְנִיסָה לּוֹ אִמָּא־שָׁלוֹם נֵר שֶׁל זָהָב4068 וְעָמְדָה לְפָנָיו. אָמְרָה לוֹ: רוֹצָה אֲנִי שֶׁיַּחְלְקוּ
לִי בְּנִכְסֵי בֵית אָבִי. אָמַר לָהּ: יַחְלֹקוּ. אָמַר לוֹ רַבָּן
גַּמְלִיאֵל: כָּתוּב אֶצְלֵנוּ: “אֵין הַבַּת יוֹרֶשֶׁת בְּמָקוֹם
שֶׁיֵּשׁ בֵּן”. אָמַר לוֹ: מִיּוֹם שֶׁגְּלִיתֶם מֵאַרְצְכֶם נִטְּלָה
תוֹרַת משֶׁה וְנִתְּנָה תוֹרָה אַחֶרֶת וְכָתוּב בָּהּ: “הַבֵּן וְהַבַּת
יוֹרְשִׁים כְּאֶחָד”. לְמָחָר חָזַר רַבָּן גַּמְלִיאֵל וְהִכְנִיס לוֹ
הוּא חֲמוֹר לוּבִי4069. אָמַר לָהֶם:
הִשְׁפַּלְתִּי לְסוֹף הַסֵּפֶר וְכָתוּב בּוֹ: “אֲנִי לֹא לִגְרוֹעַ
מִתּוֹרַת משֶׁה בָּאתִי, אֶלָּא לְהוֹסִיף עַל תּוֹרַת משֶׁה בָּאתִי”;
וְכָתוּב בָּהּ: “בְּמָקוֹם שֶׁיֵּשׁ בֵּן אֵין הַבַּת יוֹרֶשֶׁת”. אָמְרָה
לוֹ: יָאִיר אוֹרְךָ כַּנֵּר4070. אָמַר לוֹ רַבָּן גַּמְלִיאֵל: בָּא הַחֲמוֹר4071 וּבָעַט בַּנֵּר (שבת קטז.:).



קפא רֵישׁ־לָקִישׁ עָלָה לִשְׁאוֹל בִּשְׁלוֹמוֹ שֶׁל רַבֵּנוּ4072, אָמַר לוֹ: הִתְפַּלֵּל עָלַי, שֶׁמַּלְכוּת זוֹ רָעָה מְאֹד4073. אָמַר לוֹ:
לֹא תִּטּוֹל מִבֶּן־אָדָם כְּלוּם וְאֵין אַתָּה נוֹתֵן
כְּלוּם4074. מִשֶּׁיָּשַׁב אֶצְלוֹ בָּאָה אִשָּׁה אַחַת וְהֵבִיאָה לוֹ דִסְקְרָא4075 אַחַת וְסַכִּין אַחַת בְּתוֹכָהּ, עָמַד וְנָטַל אֶת הַסַּכִּין
וְהֶחֱזִיר לָהּ אֶת־הַדִּסְקְרָא. בָּא בִלְדָּר4076 אֶחָד מִן הַמַּלְכוּת וְרָאָה אוֹתָהּ וַחֲמָדָּהּ וּנְטָלָהּ.
לִפְנוֹת עֶרֶב עָלָה רֵישׁ־לָקִישׁ לִשְׁאֹל בִּשְׁלוֹמוֹ שֶׁל רַבֵּנוּ
וְרָאָה אוֹתוֹ שׂוֹחֵק. אָמַר לוֹ: לָמָה אַתָּה שׂוֹחֵק? אָמַר לוֹ:
אוֹתָהּ סַכִּין שֶׁרָאִיתָ בָּא בִלְדָּר אֶחָד מִן הַמַּלְכוּת וְרָאָה
אוֹתָהּ וַחֲמָדָּהּ וּנְטָלָהּ. אָמַר לוֹ: לֹא כָךְ אָמַרְתִּי לָךְ: לֹא
תִּטּוֹל מִבֶּן־אָדָם כְּלוּם וְאֵין אַתָּה נוֹתֵן כְּלוּם? (ב"ר
עח).



קפב שָׁנוּ רַבּוֹתֵינוּ: “וְשֹׁחַד לֹא תִקָּח”4077 – אֵינוֹ צָרִיךְ לוֹמַר שֹׁחַד
מָמוֹן, אֶלָּא אֲפִלּוּ שֹׁחַד דְּבָרִים אַף הוּא אָסוּר, שֶׁהֲרֵי לֹא
נֶאֱמַר: “בֶּצַע לֹא תִקָּח” (כת' קה:).



קפג שֹׁחַד דְּבָרִים כֵּיצַד? כְּגוֹן שְׁמוּאֵל
שֶׁעָבַר פַּעַם אַחַת עַל הַגֶּשֶׁר, בָּא אָדָם אֶחָד וְנָתַן לוֹ
יָדוֹ4078. אָמַר לוֹ: מָה אָתָּה4079? אָמַר לוֹ: דִּין יֶשׁ־לִי. אָמַר לוֹ: פָּסוּל אֲנִי לְךָ לְדִין (שם).

אֲמֵימַר הָיָה יוֹשֵׁב בְּדִין. פָּרַח עוֹף עַל רֹאשׁוֹ.
בָּא אָדָם אֶחָד וְסִלְּקוֹ. אָמַר לוֹ: מָה אָתָּה? אָמַר לוֹ: דִּין
יֶשׁ־לִי. אָמַר לוֹ: פָּסוּל אֲנִי לְךָ לְדִין (שם).



קפד רַב עָנָן הֵבִיא לוֹ אָדָם אֶחָד סַל שֶׁל גִּלְדָּנִים4080, אָמַר לוֹ: מָה אָתָּה? אָמַר
לוֹ: דִּין יֶשׁ־לִי. לֹא קִבֵּל מִמֶּנּוּ. אָמַר לוֹ: פָּסוּלְנִי לְךָ
לְדִין. אָמַר לוֹ: דִּינוֹ אֵינִי מְבַקֵּשׁ וְקַבֵּל יְקַבֵּל מָר,
שֶׁלֹּא יִמְנָעֵנִי מִלְּהַקְרִיב בִּכּוּרִים, שֶׁשָּׁנִינוּ: “וְאִישׁ
בָּא מִבַּעַל שָׁלִשָׁה וַיָּבֵא לְאִישׁ הָאֱלֹהִים לֶחֶם בִּכּוּרִים”
וגו'4081 – וְכִי אֱלִישָׁע4082 אוֹכֵל בִּכּוּרִים הָיָה, אֶלָּא לוֹמַר לָךְ: כָּל־הַמֵּבִיא
דוֹרוֹן4083 לְתַלְמִיד־חָכָם כְּאִלּוּ
מַקְרִיב בִּכּוּרִים. אָמַר לוֹ: עַכְשָׁו שֶׁאָמַרְתָּ לִי דָבָר שֶׁל
טַעַם אֲקַבֵּל מִמֶּךָּ. שִׁגְּרוֹ לִפְנֵי רַב נַחֲמָן. שָׁלַח לוֹ:
יְדִינֵהוּ מָר, שֶׁאֲנִי, עָנָן, פָּסוּל לוֹ לְדִין. אָמַר רַב נַחֲמָן:
מִשֶּׁשָּׁלַח לִי כָךְ מִכְּלָל שֶׁקְּרוֹבוֹ הוּא4084; הָיָה עוֹמֵד דִּין שֶׁל יְתוֹמִים לְפָנָיו. אָמַר [רַב
נַחֲמָן]: זֶה עֲשֵׂה4085 וְזֶה עֲשֵׂה4086, עֲשֵׂה שֶׁל כְּבוֹד הַתּוֹרָה
גָּדוֹל, סִלֵּק אֶת־דִּין הַיְתוֹמִים וְהִכְנִיס דִּינוֹ שֶׁל אוֹתוֹ
אָדָם. כֵּוָן שֶׁרָאָה בַעַל־דִּינוֹ4087 שֶּׁעוֹשִׂין לָזֶה כָּבוֹד כָּל־כָּךְ נִסְתַּתְּמוּ
טַעֲנוֹתָיו.

רַב עָנָן – הָיָה אֵלִיָּהוּ רָגִיל לָבוֹא אֶצְלוֹ,
שֶׁהָיָה מְלַמְּדוֹ “סֵדֶר אֵלִיָּהוּ”. כֵּוָן שֶׁעָשָׂה רַב עָנָן
כָּךְ4088 – נִסְתַּלֵּק. יָשַׁב רַב עָנָן בְּתַעֲנִית וּבִקֵּשׁ רַחֲמִים וְחָזָר (שם קה, קו).



קפה אָמַר רַב פַּפָּא: לֹא יָדִין אָדָם לֹא
לְאוֹהֲבוֹ וְלֹא לְשׂוֹנְאוֹ; לְאוֹהֲבוֹ – אֵינוֹ רוֹאֶה לוֹ חוֹבָה,
וּלְשׂוֹנְאוֹ – אֵינוֹ רוֹאֶה לוֹ זְכוּת. (שם קה:).



קפו אָמַר מָר בַּר רַב אָשֵׁי: פָּסוּל אֲנִי
לְתַלְמִיד־חָכָם לְדִין. מַה טָּעַם? שֶׁחָבִיב עָלַי כְּגוּפִי וְאֵין
אָדָם רוֹאֶה חוֹבָה לְעַצְמוֹ. (שבת קיט.).


––––––––––


קפז “לֹא תָגוּרוּ מִפְּנֵי־אִישׁ”4089
– רֵישׁ־לָקִישׁ אָמָר: שְׁנַיִם שֶׁבָּאוּ לְדִין, אֶחָד רַךְ וְאֶחָד קָשֶׁה4090, עַד שֶׁלֹּא תִשְׁמַע
דִּבְרֵיהֶם אוֹ מִשֶּׁתִּשְׁמַע דִּבְרֵיהֶם וְאִי אַתָּה יוֹדֵעַ
לְהֵיכָן דִּין נוֹטֶה, אַתָּה רַשַּׁאי לוֹמַר לָהֶם: אֵין אֲנִי נִזְקָק
לָכֶם4091 – שֶׁמָּא יִתְחַיֵּב חָזָק, וְנִמְצָא חָזָק רוֹדְפוֹ4092; מִשֶּׁתִּשְׁמַע
דִּבְרֵיהֶם וְאַתָּה יוֹדֵעַ לְהֵיכָן הַדִּין נוֹטֶה, אִי אַתָּה יָכוֹל
לוֹמַר לָהֶם: אֵינִי נִזְקָק לָכֶם, שֶׁנֶּאֱמַר: “לֹא תָגוּרוּ מִפְּנֵי
אִישׁ”.

רַ' יְהוֹשֻׁעַ בֶּן קָרְחָה אוֹמֵר: מִנַּיִן לְתַלְמִיד
שֶׁיּוֹשֵׁב לִפְנֵי רַבּוֹ וְרָאָה זְכוּת לֶעָנִי וְחוֹבָה לֶעָשִׁיר,
מִנַּיִן שֶׁלֹּא יִשְׁתּוֹק, שֶׁנֶּאֱמַר: “לֹא תָגוּרוּ מִפְּנֵי־אִישׁ”,
וְאָמַר רַ' חָנִין: לֹא תַכְנִיס דְּבָרֶיךָ4093 מִפְּנֵי אִישׁ. וִיהוּ עֵדִים יוֹדְעִים אֶת־מִי הֵם
מְעִידִים4094 וְלִפְנֵי מִי הֵם מְעִידִים
וּמִי עָתִיד לִפָּרֵעַ מֵהֶם, שֶׁנֶּאֱמַר: “וְעָמְדוּ שְׁנֵי־הָאֲנָשִׁים
אֲשֶׁר־לָהֶם הָרִיב לִפְנֵי יְיָ”4095; וִיהוּ
הַדַּיָּנִים יוֹדְעִים אֶת־מִי הֵם דָּנִים וְלִפְנֵי מִי הֵם דָּנִים
וּמִי עָתִיד לִפָּרֵעַ מֵהֶם, שֶׁנֶּאֱמַר: “אֱלֹהִים נִצָּב בַּעֲדַת־אֵל
בְּקֶרֶב אֱלֹהִים יִשְׁפֹּט”4096; וְכֵן
בִּיהוֹשָׁפָט הוּא אוֹמֵר: “וַיֹּאמֶר אֶל־הַשֹּׁפְטִים רְאוּ מָה־אַתֶּם
עֹשִׂים כִּי לֹא לְאָדָם תִּשְׁפְּטוּ, כִּי־לַייָ”4097. שֶׁמָּא יֹאמַר הַדַּיָּן: מַה לִּי בַּצַּעַר
הַזֶּה4098? תַּלְמוּד־לוֹמַר: “וְעִמָּכֶם בִּדְבַר מִשְׁפָּט”4099 – אֵין לוֹ לַדַּיָּן אֶלָּא מַה שֶּׁעֵינָיו רוֹאוֹת4100 (סנה' ו:).



קפח מִנַּיִן לְדַיָּן שֶׁיּוֹדֵעַ בַּדִּין שֶׁהוּא מְרֻמֶּה4101, שֶׁלֹּא יֹאמַר: הוֹאִיל וְהָעֵדִים מְעִידִים – אֶחְתְּכֶנּוּ4102,
וִיהֵא קוֹלָר תָּלוּי בְּצַוַּאר עֵדִים? תַּלְמוּד־לוֹמַר:
“מִדְּבַר־שֶׁקֶר תִּרְחָק”4103 (שבוע' ל, לא).



קפט יְהוּדָה בֶן טַבַּאי אוֹמֵר: אַל תַּעַשׂ עַצְמְךָ4104 כְּעוֹרְכֵי הַדַּיָּנִים,
וּכְשֶׁיִּהְיוּ בַעֲלֵי־הַדִּין עוֹמְדִים לְפָנֶיךָ יִהְיוּ בְעֵינֶיךָ
כִּרְשָׁעִים, וּכְשֶׁנִּפְטָרִים מִלְּפָנֶיךָ יִהְיוּ בְעֵינֶיךָ
כְּזַכָּאִים, כְּשֶׁקִּבְּלוּ עֲלֵיהֶם אֶת־הַדִּין (אב' א).



קצ “כַּקָּטֹן כַּגָּדֹל תִּשִׁמָעוּן”4105
– אָמַר רֵישׁ לָקִישׁ: שֶׁיְהֵא חָבִיב עָלֶיךָ4106 דִּין שֶׁל פְּרוּטָה כְּדִין שֶׁל מֵאָה מָנֶה (סנה' ח.).



קצא “שָׁמֹעַ בֵּין־אֲחֵיכֶם4107 וּשְׁפַטְתֶּם”4108 – אָמַר רַ'
חֲנִינָא: אַזְהָרָה לַדַּיָּן, שֶׁלֹּא יִשְׁמַע דִּבְרֵי בַעַל־דִּין
קֹדֶם שֶׁיָּבוֹא בַעַל־דִּין חֲבֵרוֹ, וְאַזְהָרָה לְבַעַל־דִּין, שֶׁלֹּא
יַטְעִים דְּבָרָיו לַדַּיָּן קֹדֶם שֶׁיָּבוֹא בַעַל־דִּין חֲבֵרוֹ (שם
ז:; ע"י).



קצב אֵיזְהוּ רָשָׁע עָרוּם? אָמַר רַ' יוֹחָנָן: זֶה
הַמַּטְעִים דְּבָרָיו לַדַּיָּן קֹדֶם שֶׁיָּבוֹא בַעַל־דִּין חֲבֵרוֹ
(סוטה כא:).



קצג שָׁנוּ רַבּוֹתֵינוּ: “בְּצֶדֶק תִּשְׁפֹּט עֲמִיתֶךָ”4109 – שֶׁלֹּא יְהֵא אֶחָד יוֹשֵׁב
וְאֶחָד עוֹמֵד, אֶחָד מְדַבֵּר כָּל־צָרְכּוֹ וְאֶחָד אוֹמֵר לוֹ: קַצֵּר
דְּבָרֶיךָ.

דָּבָר אַחֵר: “בְּצֶדֶק תִּשְׁפֹּט עֲמִיתֶךָ” – הֱוֵי דָן אֶת־חֲבֵרְךָ לְכַף־זְכוּת (שבוע' ל.).



קצד אִשְׁתּוֹ שֶׁל רַב הוּנָא הָיָה לָהּ דִּין
לִפְנֵי רַב נַחֲמָן. אָמַר: מָה אֶעֱשֶׂה? אִם אֶעֱמֹד לְפָנֶיהָ –
יִסְתַּתְּמוּ טַעֲנוֹתָיו4110 שֶׁל בַּעַל־דִּינָהּ; לֹא אֶעֱמֹד לְפָנֶיהָ – אֵשֶׁת חָבֵר4111 הֲרֵי הִיא כְּחָבֵר. אָמַר לוֹ לְשַׁמָּשׁוֹ: צֵא וְהַפְרַח4112 עָלַי בֶּן־אַוָּז וְאֶעֱמֹד (שם:).



קצה אָמַר רַבָּה בַר רַב הוּנָא: תַּלְמִיד־חָכָם
וְעַם־הָאָרֶץ שֶׁיֵּשׁ לָהֶם דִּין זֶה עִם זֶה – מוֹשִׁיבִין
אֶת־הַתַּלְמִיד־חָכָם, וְאַף לְעַם־הָאָרֶץ אוֹמְרִין: שֵׁב – וְאִם
עוֹמֵד אֵין בְּכָךְ כְּלוּם (שם).



קצו מִנַּיִן לִשְׁנַיִם שֶׁבָּאוּ לְדִין, אֶחָד לָבוּשׁ סְמַרְטוּטִין4113 וְאֶחָד לָבוּשׁ אִצְטְלִית4114 בַּת מֵאָה מָנֶה, שֶׁאוֹמְרִים
לוֹ: לְבַשׁ כְּמוֹתוֹ אוֹ הַלְבִּישֵׁהוּ כְּמוֹתְךָ? – תַּלְמוּד־לוֹמַר:
“מִדְּבַר־שֶׁקֶר תִּרְחָק4115”4116. (שבוע' לא.).



קצז רָשָׁע וְכָשֵׁר עוֹמְדִים לְפָנֶיךָ לְדִין לֹא
תֹאמַר: הוֹאִיל וְרָשָׁע הוּא זֶה אַטֶּה עָלָיו אֶת־הַדִּין!
תַּלְמוּד־לוֹמַר: “לֹא תַּטֶּה מִשְׁפַּט אֶבְיֹנְךָ”4117 – אֶבְיוֹן הוּא בְמִצְוֹת (מכיל' משפטים).



קצח כָּךְ הָיְתָה מִדָּתוֹ שֶׁל רַ' יִשְׁמָעֵאל:
כְּשֶׁהָיוּ שְׁנַיִם בָּאִים אֶצְלוֹ לְדִין, אֶחָד גּוֹי וְאֶחָד
יִשְׂרָאֵל, אִם רָצָה [הַגּוֹי] לָדוּן בְּדִינֵי יִשְׂרָאֵל – הָיָה
דָן בְּדִינֵי יִשְׂרָאֵל, וְאִם בְּדִינֵי אֻמּוֹת־הָעוֹלָם – הָיָה דָן
בְּדִינֵי אֻמּוֹת־הָעוֹלָם (ספרי דברים).




ז. פְּשָׁרָה וְלִפְנִים מִשּׁוּרַת הַדִּין


קצט שָׁנִינוּ, “צֶדֶק צֶדֶק תִּרְדֹּף”4118
– אֶחָד לְדִין וְאֶחָד לִפְשָׁרָה. כֵּיצַד? שְׁתֵּי סְפִינוֹת עוֹבְרוֹת בַּנָּהָר וּפָגְעוּ זוֹ בְזוֹ4119, אִם עוֹבְרוֹת שְׁתֵּיהֶן – שְׁתֵּיהֶן טוֹבְעוֹת, בְּזוֹ
אַחַר זוֹ – שְׁתֵּיהֶן עוֹבְרוֹת; וְכֵן שְׁנֵי גְמַלִּים שֶׁהָיוּ
עוֹלִים בְּמַעֲלוֹת בֵּית־חוֹרוֹן4120 וּפָגְעוּ זֶה בְזֶה, אִם עָלוּ שְׁנֵיהֶם – שְׁנֵיהֶם
נוֹפְלִים, בְּזֶה אַחַר זֶה, שְׁנֵיהֶם עוֹלִים – הָא כֵיצַד? טְעוּנָה
וְשֶׁאֵינָהּ טְעוּנָה, תִּדָּחֶה4121 שֶׁאֵינָהּ טְעוּנָה מִפְּנֵי טְעוּנָה; קְרוֹבָה4122
וְשֶׁאֵינָהּ קְרוֹבָה, תִּדָּחֶה קְרוֹבָה מִפְּנֵי
שֶׁאֵינָהּ קְרוֹבָה. הָיוּ שְׁתֵּיהֶן קְרוֹבוֹת, שְׁתֵּיהֶן רְחוֹקוֹת,
הָטֵל פְּשָׁרָה בֵּינֵיהֶן וּמַעֲלוֹת שָׂכָר4123 זוֹ לְזוֹ (סנה' לב:).



ר רַ' אֱלִיעֶזֶר בְּנוֹ שֶׁל רַ' יוֹסֵי הַגְּלִילִי אוֹמֵר: אָסוּר לִבְצוֹעַ4124, וְכָל הַבּוֹצֵעַ הֲרֵי זֶה חוֹטֵא, אֶלָּא יִקּוֹב הַדִּין אֶת־הָהָר4125, שֶׁנֶּאֱמַר: “כִּי הַמִּשְׁפָּט לֵאלֹהִים
הוּא”4126, וְכֵן משֶׁה הָיָה אוֹמֵר: “יִקּוֹב
הַדִּין אֶת הָהָר”, אֲבָל אַהֲרֹן אוֹהֵב שָׁלוֹם וְרוֹדֵף שָׁלוֹם
וּמֵשִׂים שָׁלוֹם בֵּין אָדָם לַחֲבֵרוֹ, שֶׁנֶּאֱמַר: “תּוֹרַת
אֱמֶת4127 הָיְתָה בְּפִיהוּ… בְּשָׁלוֹם וּבְמִישׁוֹר הָלַךְ אִתִּי”4128. רַ'
יְהוֹשֻׁעַ בֶּן קָרְחָה אוֹמֵר: מִצְוָה לִבְצוֹעַ, שֶׁנֶּאֱמַר: “אֱמֶת
וּמִשְׁפָּט שָׁלוֹם שִׁפְטוּ בְּשַׁעֲרֵיכֶם”4129 – וַהֲלֹא בְּמָקוֹם שֶׁיֵּשׁ מִשְׁפָּט אֵין שָׁלוֹם,
וּבְמָקוֹם שֶׁיֵּשׁ שָׁלוֹם אֵין מִשְׁפָּט; אֶלָּא אֵיזֶהוּ מִשְׁפָּט
שֶׁיֶּשׁ בּוֹ שָׁלוֹם – הֱוֵי אוֹמֵר: זֶה בִצּוּעַ; וְכֵן בְּדָוִד הוּא
אוֹמֵר: “וַיְהִי דָוִד עֹשֶׂה מִשְׁפָּט וּצְדָקָה”4130 – וַהֲלֹא כָל־מָקוֹם שֶׁיֵּשׁ מִשְׁפָּט אֵין צְדָקָה,
וּצְדָקָה אֵין מִשְׁפָּט? אֶלָּא אֵיזֶהוּ מִשְׁפָּט שֶׁיֶּשׁ בּוֹ
צְדָקָה – הֱוֵי אוֹמֵר זֶה בִצּוּעַ (שם ו:).



רא רַ' שִׁמְעוֹן בֶּן מְנַסְיָא אוֹמֵר: פְּעָמִים
יִבְצַע אָדָם; פְּעָמִים אַל יִבְצָע. כֵּיצַד? – שְׁנַיִם שֶׁבָּאוּ
לְפָנֶיךָ לְדִין, עַד שֶׁלֹּא תִשְׁמַע דִּבְרֵיהֶם, אוֹ מִשֶּׁתִּשְׁמַע
דִּבְרֵיהֶם וְאִי אַתָּה יוֹדֵעַ לְהֵיכָן הַדִּין נוֹטֶה, אַתָּה
רַשַּׁאי לוֹמַר לָהֶם: “צְאוּ וּבָצְעוּ”; מִשֶּׁתִּשְׁמַע דִּבְרֵיהֶם
וְאַתָּה יוֹדֵעַ לְהֵיכָן הַדִּין נוֹטֶה אִי אַתָּה רַשַּׁאי לוֹמַר
לָהֶם: “צְאוּ וּבְצָעוּ”, שֶׁנֶּאֱמַר: “פּוֹטֵר מַיִם רֵאשִׁית מָדוֹן
וְלִפְנֵי הִתְגַּלַּע הָרִיב נְטוֹשׁ”4131 – קֹדֶם שֶׁנִּתְגַּלַּע הָרִיב אַתָּה יָכוֹל לְנָטְשׁוֹ4132, מִשֶּׁנִּתְגַּלַּע הָרִיב אִי אַתָּה יָכוֹל לְנָטְשׁוֹ (סנה'
ו:; תוס' שם א.).



רב שָׁנָה רַב יוֹסֵף: “וְהוֹדַעְתָּ לָהֶם… וְאֶת־הַמַּעֲשֶׂה אֲשֶׁר יַעֲשׂוּן”4133 –
“וְאֶת־הַמַּעֲשֶׂה” – זֶה הַדִּין, “אֲשֶׁר יַעֲשׂוּן” – זוֹ לִפְנִים
מִשּׁוּרַת־הַדִּין4134 (ב"מ ל:).



רג אָמַר רַ' יוֹחָנָן: לֹא חָרְבָה יְרוּשָׁלַיִם
אֶלָּא עַל שֶׁהֶעֱמִידוּ דִינֵיהֶם עַל דִּין תּוֹרָה וְלֹא עָשׂוּ
לִפְנִים מִשּׁוּרַת־הַדִּין (שם).


––––––––––


רד רַבָּה בַר בַּר חָנָה שָׁבְרוּ לוֹ הַכַּתָּפִים
חָבִית שֶׁל יָיִן. נָטַל [מֵהֶם] בִּגְדֵיהֶם. בָּאוּ וְאָמְרוּ לְרַב.
אָמַר לוֹ רַב: תֵּן לָהֶם בִּגְדֵיהֶם. אָמַר לוֹ: הַדִּין כָּךְ? אָמַר
לוֹ: הֵן, “לְמַעַן תֵּלֵךְ בְּדֶרֶךְ טוֹבִים4135”4136. נָתַן לָהֶם בִּגְדֵיהֶם.
אָמְרוּ לוֹ: עֲנִיִּים אָנוּ וְטָרַחְנוּ כָּל־הַיּוֹם, וּרְעֵבִים אָנוּ
וְאֵין לָנוּ כְּלוּם. אָמַר לוֹ רַב: לֵךְ וְתֵן לָהֶם אֶת־שְׂכָרָם.
אָמַר לוֹ: הַדִּין כָּךְ? אָמַר לוֹ: הֵן, “וְאָרְחוֹת צַדִּיקִים
תִּשְׁמֹר”4137 (ב“מ פ”ג; ע"י).



רה מָרִי בַר אִיסַק – בָּא אֵלָיו אָחִיו מִבֵּי־חוֹזָאָה4138 וְאָמַר לוֹ: חֲלוֹק לִי
[בְּנִכְסֵי אַבָּא]. אָמַר לוֹ: אֵינִי מַכִּירֶךָ. בָּאוּ לִפְנֵי רַב
חִסְדָּא. אָמַר רַב חִסְדָּא: יָפֶה אָמַר לָךְ, שֶׁנֶּאֱמַר: “וַיַּכֵּר
יוֹסֵף אֶת־אֶחָיו וְהֵם לֹא הִכִּירֻהוּ”4139,
– מְלַמֵּד שֶׁיָּצָא בְלֹא חֲתִימַת־זָקָן וּבָא בַּחֲתִימַת־זָקָן; לֵךְ
וְהָבֵא עֵדִים שֶׁאָחִיו אָתָּה. אָמַר: יֶשׁ־לִי עֵדִים וּמִתְיָרְאִים
מִפָּנָיו, שֶׁאָדָם אַלָּם4140 הוּא. אָמַר רַב
חִסְדָּא לְמָרִי: לֵךְ אַתָּה וְהָבֵא עֵדִים שֶׁאֵינוֹ אָחִיךָ. אָמַר
לוֹ: הַדִּין כָּךְ? הַמּוֹצִיא מֵחֲבֵרוֹ עָלָיו
הָרְאָיָה4141! אָמַר לוֹ רַב חִסְדָּא: כָּךְ דָּנִים אוֹתְךָ וְכָל־הָאַלָּמִים שֶׁכְּמוֹתֶךָ (שם לט:).



רו דָּן אֶת־הַדִּין4142,
זִכָּה אֶת־הַזַּכַּאי וְחִיֵּב אֶת־הַחַיָּב, וְרָאָה שֶׁנִּתְחַיֵּב
עָנִי מָמוֹן וְשִׁלֵּם לוֹ מִתּוֹךְ בֵּיתוֹ, זֶה “עֹשֶׂה מִשְׁפָּט
וּצְדָקָה”4143 – מִשְׁפָּט לָזֶה וּצְדָקָה
לָזֶה: מִשְׁפָּט לָזֶה – שֶׁהֶחֱזִיר לוֹ מָמוֹן, וּצְדָקָה לָזֶה –
שֶׁשִּׁלֵּם לוֹ מִתּוֹךְ בֵּיתוֹ (סנה' ו:).




ח. בָּתֵּי־דִינִים וְסֵדֶר־הַדִּין


רז שָׁנִינוּ, אָמַר רַ' יוֹסֵי: מִתְּחִלָּה לֹא הָיוּ מַרְבִּים מַחֲלקֶת4144 בְּיִשְׂרָאֵל,
אֶלָּא בֵית־דִּין שֶׁל שִׁבְעִים וְאֶחָד יוֹשְׁבִים
בְּלִשְׁכַּת־הַגָּזִית4145, וְשֵׁנִי
בָתֵּי־דִינִים שֶׁל עֶשְׂרִים וּשְׁלשָׁה, אֶחָד יוֹשֵׁב עַל פֶּתַח
הַר־הַבַּיִת וְאֶחָד יוֹשֵׁב עַל פֶּתַח הָעֲזָרָה, וּשְׁאָר
בָּתֵּי־דִינִים שֶׁל עֶשְׂרִים וּשְׁלשָׁה יוֹשְׁבִים בַּעֲיָרוֹת שֶׁל
אֶרֶץ־יִשְׂרָאֵל. הֻצְרַךְ הַדָּבָר לִשְׁאוֹל – שׁוֹאֵל מִבֵּית־דִּין
שֶׁבְּעִירוֹ; אֵין בֵּית־דִּין בְּעִירוֹ – הוֹלֵךְ לְבֵית־דִּין
הַסָּמוּךְ לְעִירוֹ. אִם שָׁמְעוּ4146 אָמְרוּ לוֹ, וְאִם לָאו – הוּא וּמֻפְלָא4147 שֶׁבָּהֶם
בָּאִים לָזֶה שֶׁעַל פֶּתַח הַר־הַבָּיִת. אִם שָׁמְעוּ אָמְרוּ לָהֶם,
וְאִם לָאו – הֶם וּמֻפְלָא שֶׁבָּהֶם בָּאִים לָזֶה שֶׁעַל פֶּתַח
הָעֲזָרָה, וְאוֹמֵר: כָּךְ דָּרַשְׁתִּי וְכָךְ דָּרְשׁוּ חֲבֵרָי, כָּךְ
לִמַּדְתִּי וְכָךְ לִמְּדוּ חֲבֵרָי. אִם שָׁמְעוּ אָמְרוּ לָהֶם, וְאִם
לָאו – אֵלּוּ וָאֵלּוּ בָּאִים לְבֵית־דִּין הַגָּדוֹל
שֶׁבְּלִשְׁכַּת־הַגָּזִית, שֶׁהֵם יוֹשְׁבִים מִתָּמִיד שֶׁל שַׁחַר עַד
תָּמִיד שֶׁל בֵּין הָעַרְבָּיִם, וּבַשַּׁבָּתוֹת וּבְיָמִים־טוֹבִים
יוֹשְׁבִים בַּחֵל4148. נִשְׁאֲלָה שְׁאֵלָה
בִּפְנֵיהֶם, אִם שָׁמְעוּ אָמְרוּ לָהֶם, וְאִם לָאו – עוֹמְדִים
לְמִנְיָן, רַבּוּ הַמְטַמְּאִים – טִמֵּאוּ, רַבּוּ הַמְטַהֲרִים –
טִהֵרוּ. מִשָּׁם הֲלָכָה יוֹצֵאת וְרֹוַחַת4149 בְּיִשְׂרָאֵל. מִשֶּׁרַבּוּ תַלְמִידֵי שַׁמַּאי וְהִלֵּל
שֶׁלֹּא שִׁמְּשׁוּ כָל־צָרְכָּם4150, הִרְבּוּ מַחֲלֹקֶת בְּיִשְׂרָאֵל וְנַעֲשֵׂית תּוֹרָה כִּשְׁתֵּי תוֹרוֹת.

מִשָּׁם4151 שׁוֹלְחִין
בְּכָל־מְקוֹמוֹת וּבוֹדְקִין. כָּל־מִי שֶׁהוּא חָכָם וּשְׁפַל־בֶּרֶךְ
וִירֵא־חֵטְא וּפִרְקוֹ טוֹב4152 וְדַעַת
הַבְּרִיּוֹת נוֹחָה הֵימֶנּוּ, עוֹשִׂין אוֹתוֹ דַּיָּן בְּעִירוֹ.
מִשֶּׁנַּעֲשֶׂה דַיָּן בְּעִירוֹ, מַעֲלִין וּמוֹשִׁיבִין אוֹתוֹ
בְּלִשְׁכַּת־הַגָּזִית (סנה' פח:; תוס' שם ז, חג' ב).



רח דִּינֵי מָמוֹנוֹת בִּשְׁלשָׁה4153: זֶה בּוֹרֵר לוֹ אֶחָד וְזֶה4154 בּוֹרֵר לוֹ אֶחָד, וּשְׁנֵיהֶם בּוֹרְרִים4155 לָהֶם עוֹד אֶחָד, דִּבְרֵי רַ' מֵאִיר; וַחֲכָמִים אוֹמְרִים:
שְׁנֵי דַיָּנִים בּוֹרְרִים לָהֶם עוֹד אֶחָד.

כֵּיצַד הֵם דָּנִים? הַדַּיָּנִים יוֹשְׁבִים
וּבַעֲלֵי־דִינִים עוֹמְדִים לִפְנֵיהֶם, וְכָל־הַתּוֹבֵעַ אֶת־חֲבֵרוֹ
הוּא פוֹתֵחַ רִאשׁוֹן4156. וְאִם יֵשׁ עֵדִים מַכְנִיסִים אוֹתָם לַחֶדֶר וּמְאַיְּמִים4157 עֲלֵיהֶם, וּמוֹצִיאִים אוֹתָם לַחוּץ וּמְשַׁיְּרִים
אֶת־הַגָּדוֹל שֶׁבָּהֶם, וְאוֹמְרִים לוֹ: אֱמוֹר, הֵיאַךְ אַתָּה יוֹדֵעַ
שֶׁזֶּה חַיָּב לָזֶה? אִם אָמַר: הוּא אָמַר לִי4158, שֶׁהוּא חַיָּב לוֹ, אִישׁ פְּלוֹנִי אָמַר לִי שֶׁהוּא חַיָּב
לוֹ – לֹא אָמַר כְּלוּם עַד שֶׁיֹּאמַר: בְּפָנֵינוּ הוֹדָה4159
לוֹ שֶׁהוּא חַיָּב לוֹ מָאתַיִם זוּז. וְאַחַר־כָּךְ
מַכְנִיסִים אֶת־הַשֵּׁנִי וּבוֹדְקִים אוֹתוֹ. אִם נִמְצְאוּ דִבְרֵיהֶם
מְכֻוָּנִים נוֹשְׂאִים־וְנוֹתְנִים בַּדָּבָר. רַ' נְחֶמְיָה אוֹמֵר:
כָּךְ הָיָה מִנְהָגָם שֶׁל נְקִיֵּי־הַדַּעַת4160 בִּירוּשָׁלָיִם: מַכְנִיסִים לְבַעֲלֵי־דִינִים וְשׁוֹמְעִים
דִּבְרֵיהֶם, וּמַכְנִיסִים הָעֵדִים וְשׁוֹמְעִים דִּבְרֵיהֶם,
וּמוֹצִיאִים אוֹתָם לַחוּץ וְנוֹשְׂאִים־וְנוֹתְנִים בַּדָּבָר. שְׁנַיִם
אוֹמְרִים: זַכַּאי וְאֶחָד אוֹמֵר: חַיָּב – זַכָּאי; שְׁנַיִם אוֹמְרִים:
חַיָּב וְאֶחָד אוֹמֵר: זַכַּאי – חַיָּב; אֶחָד אוֹמֵר: חַיָּב וְאֶחָד
אוֹמֵר: זַכַּאי, וְאֶחָד אוֹמֵר: אֵינִי יוֹדֵעַ – יוֹסִיפוּ
הַדַּיָּנִים.

גָּמְרוּ אֶת־הַדָּבָר הָיוּ מַכְנִיסִים אוֹתָם4161. הַגָּדוֹל שֶׁבַּדַּיָּנִים אוֹמֵר: אִישׁ פְּלוֹנִי, אַתָּה זַכָּאי; אִישׁ פְּלוֹנִי, אַתָּה חַיָּב.

וּמִנַּיִן לִכְשֶׁיֵּצֵא לֹא יֹאמַר4162: אֲנִי מְזַכֶּה וַחֲבֵרַי מְחַיְּבִים, אֲבָל מָה אֶעֱשֶׂה
שֶׁחֲבֵרַי רָבוּ עָלָי – עַל זֶה נֶאֱמַר: “הוֹלֵךְ רָכִיל
מְגַלֶּה־סּוֹד”4163 (סנה' כג, כט, ל; תוס' שם ו).



רט דִּינֵי נְפָשׁוֹת בְּעֶשְׂרִים וּשְׁלשָׁה4164.

סַנְהֶדְרִין הָיְתָה כַּחֲצִי גֹרֶן עֲגֻלָּה4165, כְּדֵי שֶׁיְהוּ רוֹאִין זֶה
אֶת־זֶה, הַנָּשִׂיא יוֹשֵׁב בְּאֶמְצַע וּזְקֵנִים יוֹשְׁבִים מִימִינוֹ
וּמִשְּׂמֹאלוֹ, וּשְׁנֵי סוֹפְרֵי הַדַּיָּנִים עוֹמְדִים לִפְנֵיהֶם, אֶחָד מִיָּמִין וְאֶחָד מִשְּׂמֹאל, וְכוֹתְבִים דִּבְרֵי הַמְזַכִּים
וְדִבְרֵי הַמְחַיְּבִים. רַ' יְהוּדָה אוֹמֵר: שְׁלשָׁה, אֶחָד כּוֹתֵב
דִּבְרֵי הַמְזַכִּים וְאֶחָד כּוֹתֵב דִּבְרֵי הַמְחַיְּבִים,
וְהַשְּׁלִישִׁי כּוֹתֵב4166 דִּבְרֵי הַמְזַכִּים וְדִבְרֵי הַמְחַיְּבִים.

וְשָׁלשׁ שׁוּרוֹת4167 שֶׁל
תַּלְמִידֵי־חֲכָמִים יוֹשְׁבִין לִפְנֵיהֶם, כָּל־אֶחָד וְאֶחָד מַכִּיר
אֶת־מְקוֹמוֹ4168.

כֵּיצַד מְאַיְּמִים אֶת־הָעֵדִים? עַל עֵדֵי נְפָשׁוֹת –
הָיוּ מַכְנִיסִים אוֹתָם וּמְאַיְּמִים עֲלֵיהֶם: שֶׁמָּא תֹאמְרוּ
מֵאֹמֶד4169 וּמִשְּׁמוּעָה4170, עֵד מִפִּי עֵד, וּמִפִּי אָדָם נֶאֱמָן, אוֹ שֶׁמָּא אִי
אַתֶּם יוֹדְעִים שֶׁסּוֹפֵנוּ לִבְדּוֹק אֶתְכֶם בִּדְרִישָׁה
וּבַחֲקִירָה. הֱווּ יוֹדְעִים שֶׁלֹּא כְדִינֵי מָמוֹנוֹת דִּינֵי
נְפָשׁוֹת: דִּינֵי מָמוֹנוֹת – אָדָם נוֹתֵן מָמוֹן וּמִתְכַּפֵּר לוֹ;
דִּינֵי נְפָשׁוֹת – דָּמוֹ וְדַם זַרְעִיּוֹתָיו תְּלוּיִם בּוֹ עַד סוֹף
הָעוֹלָם, שֶׁכֵּן מָצִינוּ בְקַיִן, שֶׁהָרַג אֶת־אָחִיו, נֶאֱמַר בּוֹ:
“דְּמֵי אָחִיךָ צֹעֲקִים”4171, אֵינוֹ אוֹמֵר
“דַּם אָחִיךָ”, אֶלָּא “דְּמֵי אָחִיךָ” – דָּמוֹ וְדַם זַרְעִיּוֹתָיו.
לְפִיכָךְ נִבְרָא אָדָם יְחִידִי, לְלַמֶּדְךָ, שֶׁכָּל־הַמְּאַבֵּד
נֶפֶשׁ אַחַת מַעֲלֶה עָלָיו הַכָּתוּב כְּאִלּוּ אִבֵּד עוֹלָם מָלֵא,
וְכָל־הַמְקַיֵּם נֶפֶשׁ אַחַת – כְּאִלּוּ קִיֵּם עוֹלָם מָלֵא. וְשֶׁמָּא
תֹאמְרוּ: מַה לָּנוּ וְלַצָּרָה הַזֹּאת?4172 –
וַהֲלֹא כְבָר נֶאֱמַר: “וְהוּא עֵד אוֹ רָאָה אוֹ יָדָע, אִם־לוֹא יַגִּיד
וְנָשָׂא עֲוֹנוֹ”4173. וְשֶׁמָּא תֹאמְרוּ: מַה לָּנוּ לָחוּב בְּדָמוֹ שֶׁל זֶה4174? וַהֲלֹא כְבָר נֶאֱמַר: “וּבַאֲבֹד רְשָׁעִים רִנָּה”4175.

הָיוּ בוֹדְקִין4176 אוֹתָם
[אֶחָד אֶחָד] בְּשֶׁבַע חֲקִירוֹת: בְּאֵיזֶה שָׁבוּעַ, בְּאֵיזוֹ
שָׁנָה, בְּאֵיזֶה חֹדֶשׁ, בְּכַמָּה בַחֹדֶשׁ, בְּאֵיזֶה יוֹם, בְּאֵיזוֹ
שָׁעָה וּבְאֵיזֶה מָקוֹם? מַכִּירִים אַתֶּם אוֹתוֹ? הִתְרֵיתֶם
בּוֹ4177? כָּל־הַמַּרְבֶּה בִבְדִיקוֹת הֲרֵי
זֶה מְשֻׁבָּח. מַעֲשֶׂה וּבָדַק בֶּן־זַכַּאי בְּעָקְצֵי
תְאֵנִים4178, אָמַר לָהֶם: תְּאֵנָה זוֹ
עֳקָצֶיהָ דַקִּים, עֳקָצֶיהָ גַסִּים? תְּאֵנִים שְׁחֹרוֹת, תְּאֵנִים
לְבָנוֹת?

אִם נִמְצְאוּ דִבְרֵיהֶם מְכֻוָּנִים4179 פּוֹתְחִין בִּזְכוּת.

אָמַר אֶחָד מִן הַתַּלְמִידִים4180: “יֶשׁ־לִי לְלַמֵּד עָלָיו חוֹבָה” – מְשַׁתְּקִין
אוֹתוֹ4181; “יֶשׁ־לִי לְלַמֵּד עָלָיו זְכוּת”
– מְקַבְּלִין אוֹתוֹ בְּסֵבֶר פָּנִים יָפוֹת וּמַעֲלִין אוֹתוֹ
וּמוֹשִׁיבִין אוֹתוֹ בֵּינֵיהֶם4182, וְלֹא הָיָה יוֹרֵד מִשָּׁם4183 כָּל־הַיּוֹם כֻּלּוֹ.
אִם יֵשׁ מַמָּשׁ בִּדְבָרָיו שׁוֹמְעִין לוֹ, וַאֲפִלּוּ הוּא אוֹמֵר:
“יֶשׁ־לִי לְלַמֵּד עַל עַצְמִי זְכוּת” – שׁוֹמְעִין לוֹ, וּבִלְבַד
שֶׁיְהֵא מַמָּשׁ בִּדְבָרָיו4184.

אִם מָצְאוּ לוֹ זְכוּת, – פְּטָרוּהוּ; וְאִם לָאו –
מַעֲבִירִין דִּינוֹ לְמָחָר. הָיוּ מִזְדַּוְּגִין
זוּגוֹת־זוּגוֹת4185 וּמְמַעֲטִין בְּמַאֲכָל
וְלֹא הָיוּ שׁוֹתִין יַיִן כָּל־הַיּוֹם. וְנוֹשְׂאִין־וְנוֹתְנִין
בַּדָּבָר4186 כָּל־הַלָּיְלָה, וּלְמָחֳרָת
מַשְׁכִּימִין וּבָאִין לְבֵית־דִּין. הַמְזַכֶּה אוֹמֵר: אֲנִי מְזַכֶּה
וּמְזַכֶּה אֲנִי בִּמְקוֹמִי, וְהַמְחַיֵּב אוֹמֵר: אֲנִי מְחַיֵּב
וּמְחַיֵּב אֲנִי בִּמְקוֹמִי. הַמְלַמֵּד חוֹבָה מְלַמֵּד זְכוּת, אֲבָל
הַמְלַמֵּד זְכוּת אֵינוֹ יָכוֹל לַחֲזוֹר וּלְלַמֵּד חוֹבָה. אִם מָצְאוּ
לוֹ זְכוּת – פְּטָרוּהוּ, וְאִם לָאו – עוֹמְדִים לְמִנְיָן.
שְׁנֵים־עָשָׂר מְזַכִּים וְאַחַד־עָשָׂר מְחַיְּבִים – זַכָּאי,
שְׁנֵים־עָשָׂר מְחַיְּבִים וְאַחַד־עָשָׂר מְזַכִּים4187 – וַאֲפִלּוּ אַחַד־עָשָׂר מְזַכִּים
וְאַחַד־עָשָׂר4188 מְחַיְּבִים וְאֶחָד אָמַר:
אֵינִי יוֹדֵעַ, וַאֲפִלּוּ עֶשְׂרִים וּשְׁנַיִם מְזַכִּים אוֹ
מְחַיְּבִים וְאֶחָד אָמַר: אֵינִי יוֹדֵעַ – יוֹסִיפוּ הַדַּיָּנִים.
וְכַמָּה מוֹסִיפִים? שְׁנַיִם שְׁנַיִם עַד שִׁבְעִים וְאֶחָד. שְׁלשִׁים
וְשִׁשָּׁה מְזַכִּים וּשְׁלשִׁים וַחֲמִשָּׁה מְחַיְּבִים – זַכָּאי;
שְׁלשִׁים וְשִׁשָּׁה מְחַיְּבִים וּשְׁלשִׁים וַחֲמִשָּׁה מְזַכִּים,
דָּנִים אֵלּוּ כְּנֶגֶד אֵלּוּ, עַד שֶׁיִּרְאֶה4189 אֶחָד מִן הַמְחַיְּבִים דִּבְרֵי הַמְזַכִּים.

נִגְמַר הַדִּין מוֹצִיאִין אוֹתוֹ4190 לְסָקְלוֹ (בֵּית־הַסְּקִילָה הָיָה חוּץ לְבֵית־דִּין). אֶחָד
עוֹמֵד עַל פֶּתַח בֵּית־דִּין וְהַסּוּדָרִין בְּיָדוֹ, וְאָדָם אֶחָד,
רוֹכֵב הַסּוּס, רָחוֹק מִמֶּנּוּ, כְּדֵי שֶׁיְהֵא רוֹאֵהוּ. אָמַר אֶחָד:
יֶשׁ־לִי לְלַמֵּד עָלָיו זְכוּת, הַלָּה4191 מֵנִיף בְּסוּדָרָיו וְהַסּוּס4192 רָץ וּמַעֲמִידוֹ. וַאֲפִלּוּ הוּא אוֹמֵר: יֶשׁ־לִי לְלַמֵּד
עַל עַצְמִי זְכוּת – מַחֲזִירִין אוֹתוֹ, אֲפִלּוּ אַרְבַּע וְחָמֵשׁ
פְּעָמִים, וּבִלְבַד שֶׁיְהֵא מַמָּשׁ בִּדְבָרָיו. מָצְאוּ לוֹ זְכוּת –
פְּטָרוּהוּ, וְאִם לָאו – יוֹצֵא לִסָּקֵל. וְכָרוֹז4193 יוֹצֵא לְפָנָיו: פְּלוֹנִי בֶן פְּלוֹנִי יוֹצֵא לִסָּקֵל עַל
שֶׁעָבַר עֲבֵרָה פְלוֹנִית, וּפְלוֹנִי וּפְלוֹנִי עֵדָיו, כָּל־מִי
שֶׁיּוֹדֵעַ לוֹ זְכוּת יָבוֹא וִילַמֵּד עָלָיו.

הָיָה רָחוֹק מִבֵּית־הַסְּקִילָה כְּעֶשֶׂר אַמּוֹת
אוֹמְרִין לוֹ: הִתְוַדֵּה, שֶׁכֵּן דֶּרֶךְ כָּל־הַמּוּמָתִים
מִתְוַדִּים, שֶׁכָּל־הַמִּתְוַדֶּה יֶשׁ־לוֹ חֵלֶק לָעוֹלָם־הַבָּא; וְאִם
אֵינוֹ יוֹדֵעַ לְהִתְוַדּוֹת אוֹמְרִין לוֹ – אֱמוֹר: תְּהֵא מִיתָתִי
כַּפָּרָה עַל כָּל־עֲוֹנוֹתָי.

לֹא הָיוּ קוֹבְרִין אוֹתוֹ בְּקִבְרוֹת אֲבוֹתָיו4194, אֶלָּא שְׁנֵי בָתֵּי־קְבָרוֹת הָיוּ מְתֻקָּנִים לְבֵית־דִּין, אֶחָד לְנִסְקָלִים4195 וּלְנִשְׂרָפִים וְאֶחָד לְנֶהֱרָגִים וּלְנֶחְנָקִים.
נִתְעַכֵּל4196 הַבָּשָׂר מְלַקְּטִין
אֵת־הָעֲצָמוֹת וְקוֹבְרִין אוֹתָן בִּמְקוֹמָן. וְהַקְּרוֹבִים בָּאִים
וְשׁוֹאֲלִים בִּשְׁלוֹם הַדַּיָּנִים וּבִשְׁלוֹם הָעֵדִים, כְּלוֹמַר:
דְּעוּ שֶׁאֵין בְּלִבֵּנוּ עֲלֵיכֶם כְּלוּם, שֶׁדִּין אֱמֶת דַּנְתֶּם
(סנה' פרק ד – ו; ירוש' שם פ“ד, ה”ט; תוס' שם ז).



רי שָׁנוּ רַבּוֹתֵינוּ: מַעֲשֶׂה בְאֶחָד שֶׁיָּצָא
לֵהָרֵג. אָמָר: אִם יֶשׁ־בִּי עָוֹן זֶה לֹא תְהֵא מִיתָתִי כַּפָּרָה
לְכָל־עֲוֹנוֹתָי, וְאִם אֵין בִּי עָוֹן זֶה, תְּהֵא מִיתָתִי כַּפָּרָה
לְכָל־עֲוֹנוֹתָי, וּבֵית־דִּין וְכָל־יִשְׂרָאֵל מְנֻקִּים, וְהָעֵדִים
לֹא תְהֵא לָהֶם מְחִילָה לְעוֹלָם. כְּשֶׁשָּׁמְעוּ חֲכָמִים בַּדָּבָר,
אָמָרוּ: לְהַחֲזִירוֹ אִי אֶפְשָׁר4197, שֶׁכְּבָר נִגְזְרָה גְזֵרָה, אֶלָּא יֵהָרֵג, וִיהֵא קוֹלָר4198
תָּלוּי בְּצַוְּארֵי עֵדִים (סנה' מד:).



ריא שָׁנוּ רַבּוֹתֵינוּ: כֵּיצַד “מֵאֹמֶד”4199? – אָמַר [הַדַּיָּן] לָהֶם:
שֶׁמָּא כָּךְ רְאִיתֶם, שֶׁרָץ אַחַר חֲבֵרוֹ לְחֻרְבָּה, וְרַצְתֶּם
אַחֲרָיו וּמְצָאתֶם סַיִף4200 בְּיָדוֹ, וְדָמוֹ מְטַפְטֵף4201, וְהָרוּג מְפַרְפֵּר – אִם כָּךְ רְאִיתֶם, לֹא רְאִיתֶם כְּלוּם4202.

שָׁנִינוּ, אָמַר רַ' שִׁמְעוֹן בֶּן שֶׁטַח: אֶרְאֶה
בְנֶחָמָה, אִם לֹא רָאִיתִי אֶחָד שֶׁרָץ אַחַר חֲבֵרוֹ לְחֻרְבָּה,
וְרַצְתִּי אַחֲרָיו, וְרָאִיתִי סַיִף בְּיָדוֹ, וְדָמוֹ מְטַפְטֵף,
וְהָרוּג מְפַרְפֵּר. וְאָמַרְתִּי לוֹ: רָשָׁע, מִי הֲרָגוֹ לָזֶה, אוֹ
אֲנִי אוֹ אָתָּה? אֲבָל מָה אֶעֱשֶׂה, שֶׁאֵין דָּמְךָ מָסוּר בְּיָדִי,
שֶׁהֲרֵי אָמְרָה תוֹרָה: “עַל־פִּי שְׁנַיִם עֵדִים… יוּמַת
הַמֵּת”4203 – הַיּוֹדֵעַ מַחֲשָׁבוֹת יִפָּרַע מֵאוֹתוֹ הָאִישׁ, שֶׁהָרַג אֶת־חֲבֵרוֹ.

אָמְרוּ: לֹא זָזוּ מִשָּׁם עַד שֶׁבָּא נָחָשׁ וְהִכִּישׁוֹ4204 וָמֵת (שם לז:).



ריב אָמַר רַב חִיָּא בַר רַב אָשֵׁי אָמַר רַב חִסְדָּא: הַיּוֹצֵא לֵהָרֵג מַשְׁקִין אוֹתוֹ קֹרֶט4205 שֶׁל לְבוֹנָה4206 בְּכוֹס שֶׁל
יַיִן, כְּדֵי שֶׁתִּטָּרֵף דַּעְתּוֹ, שֶׁנֶּאֱמַר: “תְּנוּ־שֵׁכָר
לְאוֹבֵד וְיַיִן לְמָרֵי נָפֶשׁ”4207.

שָׁנִינוּ, נָשִׁים יְקָרוֹת שֶׁבִּירוּשָׁלַיִם הָיוּ מִתְנַדְּבוֹת וּמְבִיאוֹת אוֹתוֹ (שם מג.).



ריג אָמַר רַב נַחֲמָן אָמַר רַבָּה בַר אַבָּהוּ: “וְאָהַבְתָּ לְרֵעֲךָ כָּמוֹךָ”4208 – בְּרוֹר לוֹ מִיתָה יָפָה4209 (שם מה.).



ריד “לֹא תָלִין נִבְלָתוֹ עַל הָעֵץ… כִּי־קִלְלַת אֱלֹהִים תָּלוּי”4210 – שָׁנִינוּ, אָמַר רַ'
מֵאִיר: מְשָׁלוֹ מָשָׁל לְמָה הַדָּבָר דּוֹמֶה? לִשְׁנֵי אַחִים
תְּאוֹמִים בְּעִיר אֶחָת, אֶחָד מִנּוּהוּ מֶלֶךְ וְאֶחָד יָצָא
לְלִסְטִיּוּת4211. צִוָּה הַמֶּלֶךְ
וּתְלָאוּהוּ. כָּל הָרוֹאֶה אוֹתוֹ אוֹמֵר: הַמֶּלֶךְ
תָּלוּי4212. צִוָּה הַמֶּלֶךְ וְהוֹרִידוּהוּ (שם מו:)



רטו אָמַר רַ' מֵאִיר: בְּשָׁעָה שֶׁאָדָם מִצְטַעֵר4213, שְׁכִינָה מַה לָּשׁוֹן אוֹמֶרֶת? כִּבְיָכוֹל4214, קַלַּנִי4215 מֵרֹאשִׁי, קַלַּנִי מִזְּרוֹעִי! אִם כֵּן הַמָּקוֹם מִצְטַעֵר עַל דָּמָם שֶׁל רְשָׁעִים4216
שֶׁנִּשְׁפַּךְ – קַל וָחֹמֶר עַל דָּמָם שֶׁל צַדִּיקִים (שם.).



רטז רַ' עֲקִיבָא אוֹמֵר: מִנַּיִן לְסַנְהֶדְרִין שֶׁהָרְגוּ אֶת־הַנֶּפֶשׁ, שֶׁאֵין טוֹעֲמִין כְּלוּם4217 כָּל־אוֹתוֹ הַיּוֹם? תַּלְמוּד־לוֹמַר: “לֹא תֹאכְלוּ
עַל־הַדָּם”4218 (שם סג.).



ריז סַנְהֶדְרִין הַהוֹרֶגֶת אַחַת בְּשָׁבוּעַ4219 נִקְרֵאת חוֹבְלָנִית4220; רַ' אֶלְעָזָר בֶּן עֲזַרְיָה
אוֹמֵר: אַחַת לְשִׁבְעִים שָׁנָה. רַ' טַרְפוֹן וְרַ' עֲקִיבָא אוֹמְרִים:
אִלּוּ הָיִינוּ בְסַנְהֶדְרִין לֹא נֶהֱרַג אָדָם מֵעוֹלָם. רַ' שִׁמְעוֹן
בֶּן גַּמְלִיאֵל אוֹמֵר: אַף הֵם מַרְבִּים שׁוֹפְכֵי
דָמִים4221 בְּיִשְׂרָאֵל (מכות ז.).



ריח בָּת דִּינָא4222 – בְּטֵל דִּינָא (לָן הַדִּין – בָּטֵל הַדִּין) (סנה' צה.).



ריט אֵין עוֹנְשִׁין אֶלָּא אִם־כֵּן מַזְהִירִין (יומא פא.; ספרי שופטים).



רכ אֵין מְרַחֲמִים בַּדִּין (כת' פד.).



רכא כָּל־מִי שֶׁהוּא דָּן אֶת־הַטִּפֵּשׁ הוּא עַצְמוֹ נִדּוֹן (איכ"ר פתיח' יד).



רכב הֶפְקֵר בֵּית־דִּין הֶפְקֵר4223.

אָמַר רַ' יִצְחָק: מִנַּיִן שֶׁהֶפְקֵר בֵּית־דִּין
הֶפְקֵר? שֶׁנֶּאֱמַר: “וְכֹל אֲשֶׁר לֹא־יָבוֹא לִשְׁלשֶׁת הַיָּמִים
כַּעֲצַת הַשָּׂרִים וְהַזְּקֵנִים יָחֳרַם כָּל־רְכוּשׁוֹ וְהוּא
יִבָּדֵּל מִקְּהַל הַגּוֹלָה”4224. רַ'
אֶלְעָזָר אָמַר: מִכָּאן: “אֵלֶּה הַנְּחָלֹת אֲשֶׁר־נִחֲלוּ אֶלְעָזָר
הַכֹּהֵן וִיהוֹשֻׁעַ בִּן־נוּן וְרָאשֵׁי הָאָבוֹת לְמַטּוֹת
בְּנֵי־יִשְׂרָאֵל”4225 – וְכִי מָה עִנְיַן4226 רָאשִׁים אֵצֶל אָבוֹת? אֶלָּא
לוֹמַר לָךְ, מָה אָבוֹת מַנְחִילִין בְּנֵיהֶם כָּל־מַה שֶּׁיִּרְצוּ, אַף
רָאשִׁים מַנְחִילִין אֶת־הָעָם כָּל־מַה שֶּׁיִּרְצוּ (יבמ' פט:).



רכג אֵין בֵּית־דִּין יָכוֹל לְבַטֵּל דִּבְרֵי
בֵית־דִּין חֲבֵרוֹ אֶלָּא אִם כֵּן גָדוֹל מִמֶּנּוּ בְּחָכְמָה
וּבְמִנְיָן4227 (מג' ב.).



רכד אָמַר רַב חִיָּא בַר אַבָּא: הַטּוֹעֵן אַחַר מַעֲשֵׂה בֵית־דִּין לֹא אָמַר כְּלוּם (ב"מ יז.).



רכה מִי שֶׁיּוֹצֵא4228 מִבֵּית־דִּין מְחֻסַּר טַלִּיתוֹ – יְזַמֵּר זֶמֶר וְיֵלֵךְ
לְדַרְכּוֹ (סנה' ז.).


––––––––––


רכו שִׁמְעוֹן בֶּן שֶׁטַח אוֹמֵר: הֱוֵה מַרְבֶּה
לַחֲקוֹר אֶת־הָעֵדִים, וֶהֱוֵי זָהִיר בִּדְבָרֶיךָ, שֶׁמָּא
מִתּוֹכָם4229 יִלְמְדוּ לְשַׁקֵּר (אב' א).



רכז שְׁבוּעַת הָעֵדִים וְהַדַּיָּנִים4230 נֶאֱמֶרֶת בְּכָל־לָשׁוֹן4231.

שְׁבוּעַת הָעֵדִים כֵּיצַד? הִשְׁבִּיעַ עֲלֵיהֶם חָמֵשׁ
פְּעָמִים בְּכָל־לָשׁוֹן שֶׁשּׁוֹמְעִין וְאָמְרוּ לוֹ אָמֵן – הֲרֵי
אֵלּוּ חַיָּבִים. שְׁבוּעַת הַדַּיָּנִין כֵּיצַד? מִי שֶׁנִּתְחַיֵּב
שְׁבוּעָה לַחֲבֵרוֹ אוֹמְרִים לוֹ בֵּית־דִּין: הֱוֵי יוֹדֵעַ
שֶׁכָּל־הָעוֹלָם כֻּלּוֹ נִזְדַּעְזַע בְּשָׁעָה שֶׁאָמַר
הַקָּדוֹשׁ־בָּרוּךְ־הוּא בְּסִינָי: “לֹא תִּשָּׂא אֶת־שֵׁם־יְיָ
אֱלֹהֶיךָ לַשָּׁוְא”4232, וְכָל־עֲבֵרוֹת
שֶׁבַּתּוֹרָה נֶאֱמַר בָּהֶן “וְנַקֵּה”, וְכָאן נֶאֱמַר “לֹא
יְנַקֶּה”4233 (שבוע' לח, לט; תוס' צוק' סוטה ז).



רכח שְׁלשָׁה הַקָּדוֹשׁ־בָּרוּךְ־הוּא שׂוֹנְאָם:
הַמְּדַבֵּר אֶחָד בַּפֶּה וְאֶחָד בַּלֵּב, וְהַיּוֹדֵעַ עֵדוּת לַחֲבֵרוֹ
וְאֵינוֹ מֵעִיד לוֹ, וְהָרוֹאֶה דְבַר־עֶרְוָה בַּחֲבֵרוֹ וּמֵעִיד בּוֹ
יְחִידִי. כְּגוֹן זֶה שֶׁטּוֹבִיָּה חָטָא וּבָא זִיגוּד וְהֵעִיד בּוֹ
לִפְנֵי רַב פַּפָּא. הִלְקָה רַב פַּפָּא אֶת־זִיגוּד. אָמַר לוֹ:
טוֹבִיָּה חָטָא וְזִיגוּד מִנְּגֵד (לוֹקֶה)!" אָמַר לוֹ: הֵן,
שֶׁנֶּאֱמַר: “לֹא־יָקוּם עֵד אֶחָד בְּאִישׁ”4234, וְאַתָּה מֵעִיד בּוֹ יְחִידִי – שֵׁם רָע בִּלְבַד אַתָּה
מוֹצִיא עָלָיו (פסח' קיג:).



רכט אָמַר רַב שֵׁשֶׁת מִשּׁוּם רַ' אֱלִיעֶזֶר בֶּן
עֲזַרְיָה: כָּל־הַמְסַפֵּר לְשׁוֹן הָרָע וְכָל־הַמְקַבֵּל לְשׁוֹן הָרָע,
וְכָל־הַמֵּעִיד עֵדוּת שֶׁקֶר בַּחֲבֵרוֹ רָאוּי לְהַשְׁלִיכוֹ לִכְלָבִים
(שם קיח.).



רל כֵּוָן שֶׁהִגִּיד4235 – שׁוּב אֵינוֹ חוֹזֵר וּמַגִּיד (כת' יח.).



רלא אָמַר רַב חִסְדָּא: עֵדוּת – עַד שִׁשִּׁים שָׁנָה נִזְכֶּרֶת, יוֹתֵר – אֵינָהּ נִזְכָּרֶת (שם כ:).



רלב הוֹדָאַת בַּעַל־דִּין כְּמֵאָה עֵדִים דּוֹמָה (קיד' סה:).


––––––––––


רלג מַעֲשֶׂה הָיָה בִּימֵי שְׁלֹמֹה הַמֶּלֶךְ
בִּשְׁלשָׁה בְנֵי אָדָם שֶׁהָיוּ מְהַלְּכִים בַּדֶּרֶךְ בְּעֶרֶב־שַׁבָּת
וְקָדַשׁ עֲלֵיהֶם הַיּוֹם4236. אָמְרוּ זֶה
לָזֶה: בּוֹאוּ וְנַטְמִין מָמוֹנֵנוּ בְּמָקוֹם אֶחָד. הָלְכוּ
וְהִטְמִינוּ הַמָּמוֹן. כְּשֶׁהִגִּיעַ חֲצִי הַלַּיְלָה עָמַד אֶחָד
מֵהֶם וְנָטַל הַמָּמוֹן וְהִטְמִין אוֹתוֹ בְּמָקוֹם אַחֵר.
בְּמוֹצָאֵי־שַׁבָּת בִּקְּשׁוּ לֵילֵךְ לְדַרְכָּם, הָלְכוּ לְאוֹתוֹ
מָקוֹם וְלֹא מָצְאוּ הַמָּמוֹן. זֶה אוֹמֵר: אַתָּה גָנַבְתָּ, וְזֶה
אוֹמֵר: אַתָּה גָנָבְתָּ. הָלְכוּ לְדִין לִפְנֵי שְׁלֹמֹה הַמֶּלֶךְ,
הִסְדִּירוּ לְפָנָיו הַדְּבָרִים. אָמַר לָהֶם: “לַבֹּקֶר
מִשְׁפָּט”4237. מֶה עָשָׂה? יָשַׁב וְחָקַר
בְּחָכְמָתוֹ וּבִינָתוֹ לְהַחֲזִיר לָהֶם תְּשׁוּבָה וְלִתְפּוֹס אוֹתָם
מִתּוֹךְ דִּבְרֵיהֶם. כֵּוָן שֶׁחָזְרוּ אֶצְלוֹ אָמַר לָהֶם: שָׁמַעְתִּי
עֲלֵיכֶם שֶׁאַתֶּם בַּעֲלֵי תוֹרָה וּבַעֲלֵי חָכְמָה וּמִשְׁפָּטִים,
בְּבַקָּשָׁה מִכֶּם, דִּין אֶחָד אֲנִי שׁוֹאֵל לָכֶם, שֶׁשָּׁלַח אֵלַי
מֶלֶךְ אֶחָד לְשָאֳלֵנִי בְדָבָר שֶׁאֵרַע לוֹ בְּמַלְכוּתוֹ, בְּתִינוֹק
וְתִינֹקֶת שֶׁהָיוּ דָרִין בְּחָצֵר אֶחָד וְנִתְאַוּוּ זֶה לָזֶה. אָמַר
הַתִּינוֹק לַתִּינֹקֶת: בּוֹאִי וְנַעֲשֶׂה תְּנַאי בֵּינֵינוּ
בִּשְׁבוּעָה, שֶׁכָּל־מִי שֶׁיִּרְצֶה לֶאֱרוֹס אוֹתָךְ אַל תִּשָּׁמְעִי
לוֹ אֶלָּא בִרְשׁוּתִי – וְנִשְׁבְּעָה לוֹ כָּךְ. לְיָמִים נִתְאָרְסָה
אוֹתָהּ הַתִּינֹקֶת. כֵּוָן שֶׁנִּכְנַס הֶחָתָן אֵלֶיהָ, אָמְרָה לוֹ:
אֵינִי שׁוֹמַעַת לָךְ עַד שֶׁאֵלֵךְ אֵצֶל פְּלוֹנִי וְאֶשְׁאַל רְשׁוּת
מִמֶּנּוּ, שֶׁכְּבָר נִשְׁבַּעְתִּי לוֹ. מֶה עָשְׂתָה? הָלְכָה אֶצְלוֹ
וְאָמְרָה: טוֹל כֶּסֶף וְזָהָב הַרְבֵּה וּפָטְרֵנִי לְבַעְלִי. אָמַר:
הוֹאִיל וְאַתְּ עוֹמֶדֶת בִּשְׁבוּעָתֵךְ הֲרֵי אֲנִי פוֹטְרֵךְ
לְבַעְלֵךְ וְלֹא אֶקַּח מִשֶּׁלָּךְ כְּלוּם. וְלַבָּחוּר שֶׁבָּא עִמָּהּ
אָמַר לוֹ: שְׂמַח בְּחֶלְקְךָ בְּשָׁלוֹם. הָלְכוּ לָהֶם. כְּשֶׁהָיוּ
חוֹזְרִים בַּדֶּרֶךְ פָּגְעוּ בָהֶם לִסְטִים, וְהָיָה בֵינֵיהֶם זָקֵן
אֶחָד וְנָטַל לְעַצְמוֹ אֶת־הַנַּעֲרָה וְאֶת־כָּל־הַכֶּסֶף וְהַזָּהָב
שֶׁעִמָּהֶם וְהַתַּכְשִׁיטִים שֶׁעֲלֵיהֶם וְרָצָה לְאָנְסָהּ. אָמְרָה
לוֹ לַלִּסְטֵיס הַזָּקֵן: בְּבַקָּשָׁה מִמְּךָ, הַמְתֶּן־לִי מְעַט עַד
שֶׁאֲסַפֵּר לְךָ דָּבָר אֶחָד שֶׁאֵרַע לִי. וְסִפְּרָה לוֹ כָּל
הַמַּעֲשֶׂה. אָמְרָה הַנַּעֲרָה: וּמָה אוֹתוֹ בָחוּר שֶׁהָיָה עוֹמֵד
בְּפִרְקוֹ4238 – כָּבַשׁ אֶת־יִצְרוֹ וְלֹא
רָצָה לִנְגּוֹעַ בִּי, אַתָּה שֶׁזָּקֵן אַתָּה – עַל־אַחַת כַּמָּה
וְכַמָּה; הֵילָךְ כָּל־הַכֶּסֶף וְהַזָּהָב שֶׁעִמִּי וּפָטְרֵנוּ
וּשְׁלָחֵנוּ לְשָׁלוֹם וְאֵלֵךְ עִם בַּעְלִי. כֵּוָן שֶׁשָּׁמַע אוֹתוֹ
זָקֵן, נָשָׂא עֵינָיו לַשָּׁמַיִם וְנָשָׂא בְעַצְמוֹ4239 קַל־וָחֹמֶר: וּמָה אֲנִי זָקֵן הוֹלֵךְ עַל שְׂפַת
קִבְרִי4240 בְּכָל־יוֹם וָיוֹם – וְעַכְשָׁו
אֲנִי אֶעֱשֶׂה כָּךְ וָכָךְ! מֶה עָשָׂה? שְׁלָחָהּ וְהָלְכָה לָהּ עִם
בַּעְלָהּ, וְהֶחֱזִיר לָהּ כָּל־הַתַּכְשִׁיטִין וְכָל־הַכֶּסֶף
וְהַזָּהָב שֶׁלָּקַח מֵהֶם, וְלֹא רָצָה לִנְגּוֹעַ בְּכָל־מַה שֶּׁלָּהֶם
וְלֵהָנוֹת מִשֶּׁלָּהֶם כְּלוּם. עַכְשָׁו שָׁלַח אֵלַי אוֹתוֹ הַמֶּלֶךְ
לְפָרֵשׁ, אֵיזֶה מֵהֶם מְשֻׁבָּח מִכָּל אֵלּוּ. אִמְרוּ לִי
הַדִּין.

פָּתַח הָרִאשׁוֹן וְאָמַר: מְשַׁבֵּחַ אֲנִי
אֶת־הַנַּעֲרָה שֶׁעֶמְדָה בִשְׁבוּעָתָהּ. פָּתַח הַשֵּׁנִי וְאָמַר:
מְשַׁבֵּחַ אֲנִי אֶת־בַּעְלָהּ שֶׁכָּבַשׁ אֶת־יִצְרוֹ וְלֹא רָצָה לִגַּע
בָּהּ. פָּתַח הַשְּׁלִישִׁי וְאָמַר: מְשַׁבֵּחַ אֲנִי אֵת־הַלִּסְטֵיס
שֶׁגָּזַל הַמָּמוֹן וְהֶחֱזִיר לָהֶם כָּל־הַמָּמוֹן שֶׁנָּטַל וְלֹא
רָצָה לִגַּע בּוֹ.

מִיָּד פָּתַח שְׁלֹמֹה וְאָמַר: מַה זֶּה שֶׁלֹּא הָיָה שָׁם, אֶלָּא לְשֵׁמַע אֹזֶן, הִרְהֵר אַחַר הַמָּמוֹן4241 שֶׁלֹּא רָאָה מִיָּמָיו – מָמוֹן זֶה עַל־אַחַת כַּמָּה
וְכַמָּה. מִיָּד צִוָּה שְׁלֹמֹה הַמֶּלֶךְ עָלָיו
וּכְפָתוּהוּ4242 וְהִלְקוּהוּ וְהוֹדָה לְפָנָיו, וְהֶרְאָה אוֹתוֹ מָקוֹם שֶׁהִטְמִין שָׁם הַמָּמוֹן.

וְ“רָאוּ כִּי־חָכְמַת אֱלֹהִים בְּקִרְבּוֹ לַעֲשׂוֹת מִשְׁפָּט”4243 (מד' עשה"ד).



רלד מַעֲשֶׂה בַאֲלֶכְּסַנְדְּרוֹס מֻקְדּוֹן
שֶׁהָלַךְ אֵצֶל הַמֶּלֶךְ קַצְיָא. הֶרְאָהוּ הַרְבֵּה כֶסֶף וְזָהָב.
אָמַר לוֹ: לֹא לִרְאוֹת כַּסְפְּכֶם וּזְהַבְכֶם בָּאתִי, אֶלָּא לִרְאוֹת
מִנְהֲגֵיכֶם וְדִינֵיכֶם. עַד שֶׁהֵם יוֹשְׁבִים בָּאוּ שְׁנֵי
בְנֵי־אָדָם לְדִין לִפְנֵי הַמֶּלֶךְ. אֶחָד אָמָר: אֲדוֹנִי הַמֶּלֶךְ,
חָרְבָּה לָקַחְתִּי מֵאָדָם זֶה וּגְרַפְתִּיהָ4244 וְנִמְצָא מַטְמוֹן בְּתוֹכָהּ, וְאָמַרְתִּי לוֹ: טוֹל מַטְמוֹן
שֶׁלָּךְ – חָרְבָּה לָקַחְתִּי מַטְמוֹן לֹא לָקָחְתִּי; וְאֶחָד אָמָר:
מָה אַתָּה מִתְיָרֵא מֵעֹנֶשׁ גָּזֵל אַף אֲנִי כָךְ – הַחָרְבָּה וְכָל
מַה שֶּׁבְּתוֹכָהּ מָכַרְתִּי לָךְ, מִתְּהוֹם אֶרֶץ עַד רוּם רָקִיעַ.
קָרָא הַמֶּלֶךְ לְאֶחָד מֵהֶם וְאָמַר לוֹ: יֶשׁ־לְךָ בֵּן? אָמַר לוֹ:
הֵן. קָרָא לָאַחֵר וְאָמַר לוֹ: יֶשׁ־לְךָ בַּת? אָמַר לוֹ: הֵן. אָמַר
לָהֶם: יֵלְכוּ וְיִנָּשְׂאוּ זֶה לָזֶה וִיהֵא הַמַּטְמוֹן לִשְׁנֵיהֶם.
הִתְחִיל אֲלֶכְּסַנְדְּרוֹס תָּמֵהַּ. אָמַר לוֹ הַמֶּלֶךְ: וְלֹא יָפֶה
דָּנְתִּי? אָמַר לוֹ: הֵן. אָמַר לוֹ: אִלּוּ בָא לְפָנֶיךָ דִּין זֶה
בִּמְדִינַתְכֶם – מֶה הָיִיתָ עוֹשֶׂה בּוֹ? אָמַר לוֹ: הָיִיתִי חוֹתֵךְ
רֹאשׁוֹ שֶׁל זֶה וְרֹאשׁוֹ שֶׁל זֶה, וְהַמַּטְמוֹן יֵרֵד לְבֵית
הַמֶּלֶךְ. אָמַר לוֹ: וְחַמָּה מְאִירָה לָכֶם? אָמַר לוֹ: הֵן. –
וּגְשָׁמִים יוֹרְדִים עֲלֵיכֶם? – הֵן. אָמַר לוֹ: שֶׁמָּא יֵשׁ
בִּמְדִינַתְכֶם בְּהֵמָה דַקָּה4245? אָמַר לוֹ: הֵן. אָמַר לוֹ: תִּפַּח רוּחוֹ4246 שֶׁל אוֹתוֹ הָאִישׁ! בִּזְכוּת בְּהֵמָה4247 דַקָּה
הַחַמָּה מְאִירָה לָכֶם וְהַגְּשָׁמִים יוֹרְדִים עֲלֵיכֶם (תנח'
אמור).



רלה לֵוִי נִזְדַּמֵּן לְמָקוֹם אֶחָד. בָּא אָדָם
לְפָנָיו וְאָמַר לוֹ: קְבָעַנִי פְלוֹנִי… לֹא יָדַע מָה אָמַר לוֹ.
בָּא וְשָׁאַל בְּבֵית־הַמִּדְרָשׁ. אָמְרוּ לוֹ: “גְּזָלַנִי” אָמַר לָךְ,
שֶׁנֶּאֱמַר: “הֲיִקְבַּע אָדָם אֱלֹהִים כִּי אַתֶּם קֹבְעִים
אֹתִי”4248.

אָמַר לוֹ רָבָא מִבַּרְנֵשׁ לְרַב אָשֵׁי: אִלְמָלֵי
הָיִיתִי שָׁם, הָיִיתִי אוֹמֵר לוֹ: “הֵיאַךְ קְבָעֶךָ? בַּמֶּה קְבָעֶךָ?
וְלָמָּה קְבָעֶךָ?” וּמִמֵּילָא הָיִיתִי יוֹדֵעַ (ר"ה כו:).



רלו חָנָן בִּישָׁא4249 תָּקַע4250 לְאָדָם אֶחָד. בָּאוּ
לִפְנֵי רַב הוּנָא. אָמַר רַב הוּנָא לְחָנָן: תֶּן לוֹ חֲצִי
זוּז4251. הָיָה אֶצְלוֹ זוּז שָׁחוּק4252. בִּקֵּשׁ שֶׁיּוֹצִיא לוֹ זֶה חֲצִי זוּז4253 – וְלֹא רָצָה4254, תָּקַע לו פַּעַם אַחֶרֶת וְנָתַן לוֹ כָּל־הַזּוּז (ב"ק לז.).




ט. עָרֵי מִקְלָט


רלז “עָרֵי מִקְלָט תִּהְיֶינָה לָכֶם וְנָס שָׁמָּה רֹצֵחַ”4255 – רַב חַמָּא בַר חֲנִינָא פָּתַח פָּרָשָׁה זוֹ4256 מִכָּאן: “טוֹב וְיָשָׁר יְיָ עַל־כֵּן יוֹרֶה חַטָּאִים בַּדָּרֶךְ”4257 – אִם לַחַטָּאִים יוֹרֶה4258 קַל־וָחֹמֶר לַצַּדִּיקִים.

רַ' שִׁמְעוֹן בֶּן לָקִישׁ פָּתַח פָּרָשָׁה זוֹ מִכָּאן: “וַאֲשֶׁר לֹא צָדָה וְהָאֱלֹהִים אִנָּה לְיָדוֹ”4259 – “כַּאֲשֶׁר יֹאמַר מְשַׁל הַקַּדְמֹנִי מֵרְשָׁעִים יֵצֵא
רֶשַׁע”4260 – בַּמָּה הַכָּתוּב מְדַבֵּר?
בִּשְׁנֵי בְנֵי־אָדָם שֶׁהָרְגוּ אֶת־הַנָּפֶשׁ, אֶחָד הָרַג
בְּשׁוֹגֵג4261 וְאֶחָד הָרַג בְּמֵזִיד4262, לָזֶה אֵין עֵדִים4263
וְלָזֶה אֵין עֵדִים – הַקָּדוֹשׁ־בָּרוּךְ־הוּא מַזְמִינָם לְפֻנְדָּק אֶחָד4264, זֶה שֶׁהָרַג
בְּמֵזִיד יוֹשֵׁב תַּחַת הַסֻּלָּם, וְזֶה שֶׁהָרַג בְּשׁוֹגֵג יוֹרֵד
בַּסֻּלָּם – וְנָפַל עָלָיו4265 וַהֲרָגוֹ; זֶה
שֶׁהָרַג בְּמֵזִיד נֶהֱרָג, וְזֶה שֶׁהָרַג בְּשׁוֹגֵג גּוֹלֶה (מכות
י:).



רלח “עָרֵי מִקְלָט תִּהְיֶינָה לָכֶם”4266
– אָמַר משֶׁה: רִבּוֹנוֹ־שֶׁל־עוֹלָם, זֶה שֶׁהוֹרֵג
נֶפֶשׁ בִּשְׁגָגָה בְּדָרוֹם אוֹ בְצָפוֹן, מִנַּיִן יְהֵא יוֹדֵעַ הֵיכָן
עָרֵי מִקְלָט, שֶׁיְהֵא בוֹרֵחַ לְשָׁם? אָמַר לוֹ: “תָּכִין לְךָ
הַדֶּרֶךְ”4267 – תְּכַוֵּן לְךָ הַדֶּרֶךְ,
שֶׁלֹּא יִהְיוּ טוֹעִים וְיִמְצָא אוֹתוֹ גוֹאֵל הַדָּם וְיַהַרְגֵהוּ.
אָמַר לוֹ: הֵיאַךְ? אָמַר לוֹ: הַעֲמֵד לָהֶם אִסְטְלִיּוֹת4268
מְכֻוָּנוֹת לְעָרֵי־מִקְלָט וְכָל אִסְטְלִית רְשׁוֹם עָלֶיהָ: “רוֹצֵחַ – לְעָרֵי מִקְלָט!” (במד“ר כג; תנה”ק מסעי).



רלט שָׁנִינוּ, רַ' אֱלִיעֶזֶר בֶּן־יַעֲקֹב אוֹמֵר:
“מִקְלָט, מִקְלָט” הָיָה כָתוּב עַל פָּרָשַׁת־דְּרָכִים כְּדֵי
שֶׁיַּכִּיר הָרוֹצֵחַ וְיִפְנֶה לְשָׁם. אָמַר רַב כָּהֲנָא: מִנָּיִן?
“תָּכִין לְךָ הַדֶּרֶךְ”4269 – עֲשֵׂה לְךָ הֲכָנָה לַדָּרֶךְ4270 (מכות י:; תוס' שם ב).



רמ “יוֹרֶה חַטָּאִים בַּדָּרֶךְ”4271 – אָמַר רַ' אָבִין: עַל כָּל־מִיל וּמִיל הָיָה עוֹמֵד
בֻּרְגָּן4272, וְעַל כָּל בֻּרְגָּן וּבֻרְגָּן
צֶלֶם, וְהָיְתָה יָדוֹ שֶׁל צֶלֶם עֲקֻמָּה, וְהָיְתָה מַרְאָה לָהֶם,
לְהֵיכָן עָרֵי מִקְלָט. (שו“ט כה; ילק”ש שופטים יט).



רמא שָׁנוּ רַבּוֹתֵינוּ: דֶּרֶךְ הַיָּחִיד אַרְבַּע
אַמּוֹת, דֶּרֶךְ הָרַבִּים שֵׁשׁ עֶשְׂרֵה אַמּוֹת, דֶּרֶךְ עָרֵי מִקְלָט
שְׁלשִׁים וּשְׁתַּיִם אַמּוֹת4273 (ב"ב ק.:).



רמב “תָּכִין לְךָ הַדֶּרֶךְ”4274 – תָּכִין לְךָ סְרַטְיָאוֹת4275, שֶׁיְהוּ מְפֻלָּשׁוֹת4276 לְתוֹכָהּ4277 (ספרי שופטים).



רמג שָׁנִינוּ, עָרֵי הַמִּקְלָט אֵין עוֹשִׂין אוֹתָן לֹא טִירִים4278 קְטַנִּים ולא כְרַכִּים4279 גְּדוֹלִים, אֶלָּא עֲיָרוֹת
בֵּינוֹנִיּוֹת, וְאֵין מוֹשִׁיבִין אוֹתָן אֶלָּא בִּמְקוֹם מָיִם; אִם
אֵין שָׁם מַיִם מְבִיאִין לָהֶם מָיִם. וְאֵין מוֹשִׁיבִין אוֹתָן אֶלָּא
בִּמְקוֹם שְׁוָקִים4280, וְאֵין מוֹשִׁיבִין אוֹתָן אֶלָּא בִּמְקוֹם אֻכְלוֹסִין4281. נִתְמַעֲטוּ אֻכְלוֹסֵיהֶן4282 מוֹסִיפִין עֲלֵיהֶן, נִתְמַעֲטוּ דָּיוֹרֵיהֶן4283 מְבִיאִין לָהֶם כֹּהֲנִים לְוִיִּם וְיִשְׂרְאֵלִים; וְאֵין
מוֹכְרִין בָּהֶן לֹא כְלֵי־זַיִן4284 וְלֹא
כְלֵי־מְצוֹדָה, דִּבְרֵי רַ' נְחֶמְיָה; וַחֲכָמִים מַתִּירִים.
וְשָׁוִים4285, שֶׁאֵין פּוֹרְסִין בְּתוֹכָן מְצוֹדוֹת וְאֵין מַפְשִׁילִין4286 לְתוֹכָן
חֲבָלִים, כְּדֵי שֶׁלֹּא תְהֵא רֶגֶל גּוֹאֵל הַדָּם מְצוּיָה שָׁם. אָמַר
רַ' יִצְחָק: מִנָּיִן? – “וְנָס אֶל־אַחַת מִן־הֶעָרִים הָאֵל
וָחָי”4287 – עֲשֵׂה לוֹ דָבָר שֶׁתְּהֵא לוֹ חַיּוּת (מכות י.).



רמד "כִּי בְעִיר־מִקְלָטוֹ יֵשֵׁב עַד־מוֹת הַכֹּהֵן הַגָּדֹל וגו' "4288 – לְפִיכָךְ אִמּוֹתֵיהֶם שֶׁל כֹּהֲנִים מְסַפְּקוֹת4289 לָהֶם מִחְיָה
וּכְסוּת, כְּדֵי שֶׁלֹּא יִתְפַּלְּלוּ עַל בְּנֵיהֶן שֶׁיָּמוּתוּ (שם
יא.).



רמה “עָרֵי מִקְלָט תִּהְיֶינָה לָכֶם וְנָס שָׁמָּה רֹצֵחַ” וגו‘4290 – רַ’ אֱלִיעֶזֶר בֶּן יַעֲקֹב
אוֹמֵר: מַה תַּלְמוּד־לוֹמַר “שָׁמָּה שָׁמָּה [שָׁמָּה]”
שָׁלשׁ פְּעָמִים? – שָׁם תְּהֵא דִירָתוֹ, שָׁם תְּהֵא מִיתָתוֹ, שָׁם
תְּהֵא קְבוּרָתוֹ (תוס' מכות ג).




י. לְתַקָּנַת הָרַבִּים


רמו שָׁנוּ רַבּוֹתֵינוּ: לֹא יְסַקֵּל4291 אָדָם מֵרְשׁוּתוֹ4292 לִרְשׁוּת־הָרַבִּים4293.

מַעֲשֶׂה בְאָדָם אֶחָד שֶׁהָיָה מְסַקֵּל מֵרְשׁוּתוֹ
לִרְשׁוּת־הָרַבִּים, וּמְצָאוֹ חָסִיד אֶחָד. אָמַר לוֹ:
רֵיקָא4294, מִפְּנֵי מָה אַתָּה מְסַקֵּל
מֵרְשׁוּת שֶׁאֵינָהּ שֶׁלְּךָ לִרְשׁוּת שֶׁלָּךְ? לִגְלֵג
עָלָיו4295. לְיָמִים נִצְרַךְ לִמְכּוֹר
שָׂדֵהוּ, וְהָיָה מְהַלֵּךְ בְּאוֹתָהּ רְשׁוּת־הָרַבִּים וְנִכְשַׁל
בְּאוֹתָן אֲבָנִים; אָמַר: יָפֶה אָמַר לִי4296 אוֹתוֹ חָסִיד: “מִפְּנֵי מָה אַתָּה מְסַקֵּל מֵרְשׁוּת
שֶׁאֵינָהּ שֶׁלְּךָ לִרְשׁוּת שֶׁלָּךְ” (ב"ק נ:).



רמז הַחוֹפֵר בּוֹר בִּרְשׁוּת־הַיָּחִיד וּפְתָחוֹ לִרְשׁוּת־הָרַבִּים – חַיָּב.

שָׁנוּ רַבּוֹתֵינוּ: חָפַר וּפָתַח וּמָסַר לָרַבִּים4297 – פָּטוּר. וְכֵן מִנְהָגוֹ שֶׁל נְחוּנְיָא חוֹפֵר בּוֹרוֹת4298 שִׁיחִין
וּמְעָרוֹת, שֶׁהָיָה חוֹפֵר וּפוֹתֵחַ וּמוֹסֵר לָרַבִּים;
וּכְשֶׁשָּׁמְעוּ חֲכָמִים בַּדָּבָר אָמְרוּ: קִיֵּם זֶה הֲלָכָה זוֹ!
(שם.).



רמח הַשּׁוֹפֵךְ מַיִם בִּרְשׁוּת־הָרַבִּים וְהֻזַּק בָּהֶם אַחֵר – חַיָּב בְּנִזְקוֹ. הַמַּצְנִיעַ4299 אֶת־הַקּוֹץ וְאֶת הַזְּכוּכִית [בִּרְשׁוּת הָרַבִּים]
וְהַגּוֹדֵר אֶת־גְּדֵרוֹ בְּקוֹצִים, וְגָדֵר שֶׁנָּפַל
לִרְשׁוּת־הָרַבִּים וְהֻזְּקוּ בָהֶם אֲחֵרִים חַיָּב בְּנִזְקָם.

שָׁנוּ רַבּוֹתֵינוּ: חֲסִידִים הָרִאשׁוֹנִים הָיוּ
מַצְנִיעִים קוֹצוֹתֵיהֶם וּזְכוּכִיּוֹתֵיהֶם בְּתוֹךְ שְׂדוֹתֵיהֶם
וּמַעֲמִיקִים לָהֶם4300 שְׁלשָׁה טְפָחִים,
כְּדֵי שֶׁלֹּא יְעַכֵּב הַמַּחֲרֵשָׁה. רַב שֵׁשֶׁת זְרָקָם בָּאֵשׁ.
רָבָא זְרָקָם בְּחִדָּקֶל (שם ל.).



רמט שָׁנִינוּ, רַ' נָתָן אוֹמֵר: מִנַּיִן שֶׁלֹּא
יְגַדֵּל אָדָם כֶּלֶב רַע בְּתוֹךְ בֵּיתוֹ וְאַל יַעֲמֵד סֻלָּם רָעוּעַ
בְּתוֹךְ בֵּיתוֹ? תַּלְמוּד־לוֹמַר: “וְלֹא־תָשִׂים דָּמִים
בְּבֵיתֶךָ4301”4302 (שם טו:).



רנ שָׁנוּ רַבּוֹתֵינוּ: לֹא יְגַדֵּל אָדָם
אֶת־הַכֶּלֶב אֶלָּא אִם כֵּן קָשׁוּר בְּשַׁלְשֶׁלֶת, אֲבָל מְגַדֵּל הוּא
בְּעִיר הַסְּמוּכָה לִסְפָר4303, וְקוֹשְׁרוֹ בַּיּוֹם וּמַתִּירוֹ בַלָּיְלָה.

דָּרַשׁ רַ' דָסְתַּאי דְּמִן בֵּירֵי: “וּבְנֻחֹה יֹאמַר שׁוּבָה יְיָ רִבֲבוֹת אַלְפֵי יִשְׂרָאֵל”4304 – לְלַמֶּדְךָ, שֶׁאֵין הַשְּׁכִינָה שׁוֹרָה עַל יִשְׂרָאֵל
פָּחוֹת מִשְּׁנֵי אֲלָפִים4305 וּשְׁתֵּי
רְבָבוֹת מִיִּשְׂרָאֵל; הֲרֵי שֶׁהָיוּ יִשְׂרָאֵל שְׁנֵי אֲלָפִים
וּשְׁתֵּי רְבָבוֹת חָסֵר אֶחָד, וְהָיְתָה אִשָּׁה מְעֻבֶּרֶת בֵּינֵיהֶם,
וּרְאוּיָה לְהַשְׁלִים, וְנָבַח בָּהּ כֶּלֶב וְהִפִּילָה4306
– נִמְצָא זֶה גוֹרֵם לַשְּׁכִינָה שֶׁתִּסְתַּלֵּק מִיִּשְׂרָאֵל (ב"ק פג.; יבמ' סד.).



רנא מַעֲשֶׂה בְאִשָּׁה שֶׁנִּכְנְסָה לֶאֱפוֹת בְּבַיִת אֶחָד4307. נָבַח בָּהּ כָּלֶב. אָמַר לָהּ בְּעָלָיו: “אַל תִּתְיָרְאִי מִפָּנָיו – נְטוּלוֹת4308
שִׁנָּיו”. אָמְרָה לוֹ: שְׁקִילָא טִיבוּתָךְ4309 וְשַׁדְיָא אַחִיזְרֵי (נְטוּלָה טוֹבָתְךָ וּמֻשְׁלֶכֶת אֶל קוֹצִים) – כְּבָר נָד וָלָד4310
(ב"ק פג.).



רנב אָמַר רַב יְהוּדָה אָמַר רַב: כָּל־עִיר שֶׁיֶּשׁ בָּהּ מַעֲלוֹת וּמוֹרָדוֹת4311, אָדָם וּבְהֵמָה שֶׁבָּהּ מַזְקִינִים בַּחֲצִי יְמֵיהֶם (עיר' נו.).



רנג בַּחֲמִשָּׁה עָשָׂר בַּאֲדָר יוֹצְאִין4312 לְקַוֵּץ4313 אֶת־הַדְּרָכִים וּלְתַקֵּן הָרְחוֹבוֹת וְהַסְּרַטְיָאוֹת
וְלָמֹד אֶת־הַמִּקְוָאוֹת4314 וְעוֹשִׂין כָּל־צָרְכֵי רַבִּים.

וּמִנַּיִן שֶׁאִם לֹא יָצְאוּ וְעָשׂוּ כָל־אֵלּוּ,
שֶׁכָּל־דָּמִים שֶׁנִּשְׁפְּכוּ שָׁם, מַעֲלֶה עֲלֵיהֶם הַכָּתוּב
כְּאִלּוּ הֵם שְׁפָכוּם? – תַּלְמוּד לוֹמַר: “וְהָיָה עָלֶיךָ
דָּמִים”4315 (מו"ק ה. ו.).



רנד “וְשָׂם דֶּרֶךְ4316 אַרְאֶנּוּ בְּיֵשַׁע אֱלֹהִים”4317 –
אֵלּוּ שֶׁהֵם מַדְלִיקִים נֵרוֹת כְּדֵי לְהָאִיר בָּהֶם לְרַבִּים;
שֶׁאָמַר רַ' שִׁמְעוֹן בֶּן לָקִישׁ: שָׁאוּל לֹא זָכָה לִמְלוּכָה אֶלָּא
עַל יְדֵי שֶׁהָיָה זְקֵנוֹ מַדְלִיק נֵרוֹת לְרַבִּים. אָמְרוּ: מְבוֹאוֹת
אֲפֵלִים הָיוּ מִבֵּיתוֹ לְבֵית־הַמִּדְרָשׁ וְהָיָה מַדְלִיק נֵרוֹת
בָּהֶם כְּדֵי לְהָאִיר בָּהֶם לְרַבִּים (ויק"ר ס).



רנה פַּעַם אַחַת יָשְׁבוּ רַ' יְהוּדָה וְרַ' יוֹסֵי
וְרַ' שִׁמְעוֹן בֶּן־יוֹחָאי. פָּתַח רַ' יְהוּדָה וְאָמַר: כַּמָּה
נָאִים מַעֲשֵׂיהֶם שֶׁל אֻמָּה זוֹ4318;
תִּקְּנוּ שְׁוָקִים, תִּקְּנוּ גְּשָׁרִים, תִּקְּנוּ מֶרְחֲצָאוֹת. רַ'
יוֹסֵי שָׁתָק. נַעֲנָה רַ' שִׁמְעוֹן בֶּן יוֹחַאי וְאָמַר: כָּל־מַה
שֶּׁתִּקְּנוּ לֹא תִקְּנוּ אֶלָּא לְצֹרֶךְ עַצְמָם: תִּקְּנוּ שְׁוָקִים
– לְהוֹשִׁיב בָּהֶם זוֹנוֹת, מֶרְחֲצָאוֹת – לְעַדֵּן בָּהֶם עַצְמָם,
גְּשָׁרִים – לִטּוֹל מֵהֶם מֶכֶס (שבת לג:).



רנו אֵין אוֹצְרִין4319 פֵּרוֹת, דְּבָרִים שֶׁיֵּשׁ בָּהֶם חַיֵּי־נָפֶשׁ, כְּגוֹן
יֵינוֹת, שְׁמָנִים וּסְלָתוֹת4320, אֲבָל תְּבָלִין4321, כַּמּוֹן וּפִלְפְּלִין מֻתָּר. בַּמֶּה דְּבָרִים אֲמוּרִים, בְּלוֹקֵחַ מִן הַשּׁוּק4322, אֲבָל בְּכוֹנֵס מִתּוֹךְ שֶׁלּוֹ4323 מֻתָּר. וּמֻתָּר לְאָדָם לֶאֱצוֹר פֵּרוֹת בְּאֶרֶץ־יִשְׂרָאֵל
שָׁלשׁ שָׁנִים: עֶרֶב שְׁבִיעִית4324 וּשְׁבִיעִית וּמוֹצָאֵי־שְׁבִיעִית; וּבִשְׁנֵי בַצֹּרֶת
אֲפִלּוּ קַב חֲרוּבִין4325 לֹא יֶאֱצוֹר, מִפְּנֵי שֶׁמַּכְנִיס מְאֵרָה בַּשְּׁעָרִים4326.

אֵין מִשְׂתַּכְּרִים4327 בְּאֶרֶץ־יִשְׂרָאֵל בִּדְבָרִים שֶׁיֵּשׁ בָּהֶם חַיֵּי־נָפֶשׁ,
כְּגוֹן יֵינוֹת, שְׁמָנִים וּסְלָתוֹת (ב“ב צ:; תוס' ע”ז ה).



רנז שָׁנוּ רַבּוֹתֵינוּ: אֵין מוֹצִיאִין4328 פֵּרוֹת מֵאֶרֶץ־יִשְׂרָאֵל,
דְּבָרִים שֶׁיֵּשׁ בָּהֶם חַיֵּי־נָפֶשׁ, כְּגוֹן יֵינוֹת, שְׁמָנִים
וּסְלָתוֹת. רַ' יְהוּדָה בֶן בְּתֵירָא מַתִּיר בְּיָיִן, מִפְּנֵי
שֶׁמְּמַעֵט אֶת־הַתִּפְלָה4329 (ב"ב צ:).



רנח אֵין מְגַדְּלִין בְּהֵמָה דַקָּה4330
בְּאֶרֶץ־יִשְׂרָאֵל, אֲבָל מְגַדְּלִין בְּסוּרְיָא וּבַמִּדְבָּרוֹת4331 שֶׁבְּאֶרֶץ־יִשְׂרָאֵל. אֵין מְגַדְּלִין תַּרְנְגוֹלִים4332 בִּירוּשָׁלַיִם מִפְּנֵי הַקֳּדָשִׁים4333, וְלֹא כֹהֲנִים בְּאֶרֶץ־יִשְׂרָאֵל4334, מִפְּנֵי הַטְּהָרוֹת. אֵין מְגַדְּלִין חֲזִירִים
בְּכָל־מָקוֹם. לֹא יְגַדֵּל אָדָם אֶת־הַכֶּלֶב אֶלָּא אִם־כֵּן הָיָה
קָשׁוּר בְּשַׁלְשֶׁלֶת4335. אֵין פּוֹרְסִין נְשָׁבִים4336 לְיוֹנִים אֶלָּא אִם־כֵּן הָיָה רָחוֹק מִן הַיִּשּׁוּב שְׁלשִׁים רֵיס4337.

וְאַף־עַל־פִּי שֶׁאָמְרוּ “אֵין מְגַדְּלִין בְּהֵמָה דַקָּה”, אֲבָל מְגַדְּלִין בְּהֵמָה גַסָּה4338, לְפִי שֶׁאֵין גּוֹזְרִין גְזֵרָה עַל הַצִּבּוּר אֶלָּא
אִם־כֵּן רֹב צִבּוּר יְכוֹלִים לַעֲמוֹד בָּהּ: בְּהֵמָה דַקָּה אֶפְשָׁר
לְהָבִיא מִחוּצָה־לָאָרֶץ, בְּהֵמָה גַסָּה אִי־אֶפְשָׁר לְהָבִיא
מִחוּצָה־לָאָרֶץ. (ב"ק עט:).



רנט כְּשֵׁם שֶׁאָמְרוּ: אֵין מְגַדְּלִין בְּהֵמָה
דַקָּה, כָּךְ אָמְרוּ: אֵין מְגַדְּלִין חַיָּה דַּקָּה. רַ' יִשְׁמָעֵאל
אוֹמֵר: מְגַדְּלִין כְּלָבִים כָּפְרִים4339 וַחֲתוּלִים וְקוֹפִים וְחֻלְדּוֹת־סְנָאִים4340, מִפְּנֵי שֶׁעֲשׂוּיִם לְנַקֵּר
אֶת־הַבָּיִת4341. (שם פ.).



רס שָׁנוּ רַבּוֹתֵינוּ: מַעֲשֶׂה בְחָסִיד אֶחָד שֶׁהָיָה גוֹנֵחַ מִלִּבּוֹ4342. וְשָׁאֲלוּ
לָרוֹפְאִים וְאָמָרוּ: אֵין לוֹ תַּקָּנָה עַד שֶׁיִּינַק חָלָב
רוֹתֵחַ4343 מִשַּׁחֲרִית לְשַׁחֲרִית4344. וְהֵבִיאוּ לוֹ עֵז וְקָשְׁרוּ לוֹ בְּכַרְעֵי4345 הַמִּטָּה וְהָיָה יוֹנֵק
מִמֶּנָּה חָלָב. לְיָמִים נִכְנְסוּ חֲבֵרָיו לְבַקְּרוֹ. כֵּוָן שֶׁרָאוּ
אוֹתָהּ הָעֵז קְשׁוּרָה בְּכַרְעֵי הַמִּטָּה חָזְרוּ לַאֲחוֹרֵיהֶם
וְאָמְרוּ: לִסְטִים מְזֻיָּן4346 בְּבֵיתוֹ
שֶׁל זֶה וְאָנוּ נִכְנָסִים אֶצְלוֹ! יָשְׁבוּ וּבָדְקוּ וְלֹא מָצְאוּ
בוֹ אֶלָּא אוֹתוֹ עָוֹן שֶׁל אוֹתָהּ הָעֵז בִּלְבָד. וְאַף הוּא
בִּשְׁעַת מִיתָתוֹ אָמַר: יוֹדֵעַ אֲנִי בְעַצְמִי שֶׁאֵין בִּי עָוֹן
אֶלָּא שֶׁל אוֹתָהּ הָעֵז, שֶׁעָבַרְתִּי עַל דִּבְרֵי חֲבֵרָי
(שם).


––––––––––


רסא שָׁנִינוּ: כָּל־עִיר שֶׁאֵין בָּהּ עֲשָׂרָה
דְבָרִים הַלָּלוּ אֵין תַּלְמִיד־חָכָם רַשַּׁאי לָדוּר בְּתוֹכָהּ:
בֵּית־דִּין מַכִּים וְעוֹנְשִׁים, וְקֻפָּה שֶׁל צְדָקָה נִגְבֵּית
בִּשְׁנַיִם וּמִתְחַלֶּקֶת בִּשְׁלשָׁה, וּבֵית־הַכְּנֶסֶת
וּבֵית־הַמֶּרְחָץ וּבֵית־הַכִּסֵּא, רוֹפֵא וְאֻמָּן4347 וְלִבְלָר4348 וּמְלַמֵּד־תִּינוֹקוֹת. מִשּׁוּם רַ' עֲקִיבָא אָמְרוּ: אַף
מִינֵי פֵרוֹת, מִפְּנֵי שֶׁמִּינֵי פֵרוֹת מְאִירִים אֶת הָעֵינָיִם (סנה'
יז).



רסב אָמַר רַב הוּנָא: כָּל־עִיר שֶׁאֵין בָּהּ יָרָק אֵין תַּלְמִיד־חָכָם רַשַּׁאי לָדוּר בָּהּ (עיר' נה:).



רסג “לְכָה דוֹדִי נֵצֵא הַשָּׂדֶה”4349
– אָמְרָה כְנֶסֶת־יִשְׂרָאֵל לִפְנֵי
הַקָּדוֹשׁ־בָּרוּךְ־הוּא: אַל תְּדִינֵנִי כְּיוֹשְׁבֵי כְרַכִּים,
שֶׁיֵּשׁ בָּהֶם גָּזֵל וַעֲרָיוֹת וּשְׁבוּעַת־שָׁוְא וּשְׁבוּעַת־שָׁקֶר
(עיר' כא:).



רסד אָמַר רַ' יוֹסֵי בְרַ' חֲנִינָא: מִנַּיִן שֶׁיְשִׁיבַת כְּרַכִּים קָשָׁה4350,
שֶׁנֶּאֱמַר: “וַיְבָרְכוּ הָעָם לְכֹל הָאֲנָשִׁים הַמִּתְנַדְּבִים
לָשֶׁבֶת בִּירוּשָׁלִָם”4351 (כת' קי:).



רסה אָמְרוּ בְּשֵׁם רַב: לְעוֹלָם יְחַזֵּר אָדָם וְיֵשֵׁב בְּעִיר שֶׁיְשִׁיבָתָהּ קְרוֹבָה4352,
שֶׁמִּתּוֹךְ שֶׁיְשִׁיבָתָהּ קְרוֹבָה עֲוֹנוֹתֶיהָ מֻעָטִים,
שֶׁנֶּאֱמַר: “הִנֵּה־נָא הָעִיר הַזֹּאת קְרֹבָה לָנוּס שָׁמָּה וְהִיא
מִצְעָר”4353 – מִתּוֹךְ שֶׁיְשִׁיבָתָהּ קְרוֹבָה עֲוֹנוֹתֶיהָ מִצְעָרִים4354 (שבת י:).




יא. צָרַת רַבִּים וְתַעֲנִית צִבּוּר


רסו שָׁנוּ רַבּוֹתֵינוּ: בִּזְמַן שֶׁיִּשְׂרָאֵל שְׁרוּיִם4355 בְּצַעַר וּפֵרַשׁ אֶחָד מֵהֶם,
בָּאִים שְׁנֵי מַלְאֲכֵי־הַשָּׁרֵת שֶׁמְּלַוִּים לוֹ לְאָדָם,
וּמַנִּיחִים לוֹ יְדֵיהֶם עַל רֹאשׁוֹ וְאוֹמְרִים: פְּלוֹנִי זֶה
שֶׁפֵּרַשׁ מִן הַצִּבּוּר אַל יִרְאֶה בְּנֶחָמַת צִבּוּר.

וְעוֹד שָׁנִינוּ: בִּזְמַן שֶׁהַצִּבּוּר שָׁרוּי
בְּצַעַר, אַל יֹאמַר אָדָם: אֵלֵךְ לְבֵיתִי וְאֹכַל וְאֶשְׁתֶּה –
וְשָׁלוֹם עָלַיִךְ, נַפְשִׁי; וְאִם עוֹשֶׂה כֵן עָלָיו הַכָּתוּב אוֹמֵר:
“וְהִנֵּה שָׂשׂוֹן וְשִׂמְחָה הָרֹג בָּקָר וְשָׁחֹט צֹאן, אָכֹל בָּשָׂר
וְשָׁתוֹת יָיִן, אָכוֹל וְשָׁתוֹ כִּי מָחָר נָמוּת”4356 – מַה נֶּאֱמַר אַחֲרָיו? – “וְנִגְלָה בְאָזְנָי יְיָ צְבָאוֹת
אִם־יְכֻפַּר הֶעָוֹן הַזֶּה לָכֶם עַד־תְּמֻתוּן”4357 – עַד כָּאן מִדַּת בֵּינוֹנִים4358, אֲבָל בְּמִדַּת רְשָׁעִים4359 מַה נֶּאֱמַר? – “אֵתָיוּ אֶקְחָה־יַיִן וְנִסְבְּאָה שֵׁכָר” וגו'4360 – מַה נֶּאֱמַר אַחֲרָיו: “הַצַּדִּיק אָבָד וְאֵין אִישׁ שָׂם
עַל־לֵב… כִּי־מִפְּנֵי הָרָעָה נֶאֱסַף הַצַּדִּיק”4361 – אֶלָּא יְצַעֵר אָדָם [עַצְמוֹ] עִם הַצִּבּוּר, שֶׁכֵּן
מָצִינוּ בְּמשֶׁה רַבֵּנוּ שֶׁצִּעֵר עַצְמוֹ עִם הַצִּבּוּר,
שֶׁנֶּאֱמַר: “וִידֵי משֶׁה כְּבֵדִים וַיִּקְחוּ־אֶבֶן וַיָּשִׂימוּ
תַחְתָּיו וַיֵּשֶׁב עָלֶיהָ”4362 – וְכִי לֹא
הָיָה לוֹ לְמשֶׁה כַּר אֶחָד אוֹ כֶסֶת אַחַת לֵישֵׁב עֲלֵיהֶם? – אֶלָּא
כָךְ אָמַר משֶׁה: הוֹאִיל וְיִשְׂרָאֵל שְׁרוּיִם בְּצַעַר אַף אֲנִי
אֶהְיֶה עִמָּהֶם בְּצָעַר, וְכָל־הַמְצַעֵר עַצְמוֹ עִם הַצִּבּוּר זוֹכֶה
וְרוֹאֶה בְּנֶחָמַת צִבּוּר; וְשֶׁמָּא יֹאמַר אָדָם: מִי מֵעִיד
בִּי4363? – אַבְנֵי בֵיתוֹ שֶׁל אָדָם
וְקוֹרוֹת בֵּיתוֹ שֶׁל אָדָם מְעִידִין בּוֹ, שֶׁנֶּאֱמַר: “כִּי־אֶבֶן
מִקִּיר תִּזְעָק וְכָפִיס מֵעֵץ יַעֲנֶנָּה”4364 (תענ' יא.).



רסז “וַתָּמָת שָׁם מִרְיָם… וְלֹא־הָיָה מַיִם לָעֵדָה וַיִּקָּהֲלוּ עַל־משֶׁה וְעַל־אַהֲרֹן”4365 – כֵּוָן שֶׁמֵּתָה מִרְיָם וּמשֶׁה וְאַהֲרֹן עֲסוּקִים בָּהּ,
וְיִשְׂרָאֵל מְבַקְּשִׁים מַיִם וְאֵין מוֹצְאִים – מִיָּד נִתְכַּנְּסוּ
עֲלֵיהֶם4366. כֵּוָן שֶׁרָאוּ אוֹתָם בָּאִים
אָמַר משֶׁה לָאַהֲרֹן: תֹּאמַר מַה כִּנּוּס זֶה? אָמַר לוֹ אַהֲרֹן: לֹא
בְנֵי אַבְרָהָם יִצְחָק וְיַעֲקֹב הֵם, גּוֹמְלֵי־חֲסָדִים4367
בְּנֵי גוֹמְלֵי־חֲסָדִים? אָמַר לוֹ משֶׁה: אִי אַתָּה
יוֹדֵעַ לְהַפְרִישׁ בֵּין כִּנּוּס לְכִנּוּס, אֵין זֶה כִּנּוּס שֶׁל
תַּקָּנָה4368 אֶלָּא שֶׁל קַלְקָלָה4369, שֶׁאִלּוּ הָיָה כִנּוּס שֶׁל
תַּקָּנָה הָיוּ צְרִיכִים לִהְיוֹת בְּרֹאשָׁם שָׂרֵי אֲלָפִים וְשָׂרֵי
מֵאוֹת וגו' – וְאַתָּה אוֹמֵר לִגְמוֹל חֶסֶד הֵם בָּאִים! מִיָּד
הֵטִיחוּ דְבָרִים4370 כְּנֶגְדּוֹ, שֶׁנֶּאֱמַר: “וַיָּרֶב הָעָם עִם־משֶׁה”4371.
כֵּוָן שֶׁרָאוּ משֶׁה וְאַהֲרֹן פְּנֵיהֶם זְעוּמוֹת בָּרְחוּ לָהֶם
לְאֹהֶל־מוֹעֵד. מָשָׁל לְמָה הַדָּבָר דּוֹמֶה, לִגְדוֹל־הַמְּדִינָה,
שֶׁנִּזְדַּעְזְעוּ בְנֵי הַמְּדִינָה4372 –
וּבָרַח לְפַלְטִין שֶׁל מֶלֶךְ. “וַיֵּרָא כְבוֹד־יְיָ
אֲלֵיהֶם”4373 – אָמַר לָהֶם
הַקָּדוֹשׁ־בָּרוּךְ־הוּא לִמְשָׁרְתֵי צִבּוּר: צְאוּ מִכָּאן בִּמְהֵרָה,
בָּנַי מֵתִים בַּצָּמָא וְאַתֶּם יוֹשְׁבִים וּמִתְאַבְּלִים עַל
הַזְּקֵנָה4374! (ילמדנו; ילק"ש חוקת).



רסח אָמַר רַ' יוֹחָנָן: שְׁלשָׁה דְבָרִים מַכְרִיז
עֲלֵיהֶם הַקָּדוֹשׁ־בָּרוּךְ־הוּא בְּעַצְמוֹ, וְאֵלּוּ הֵם: רָעָב,
וְשׂבַע, וּפַרְנָס טוֹב. רָעָב – שֶׁנֶּאֱמַר: “כִּי־קָרָא יְיָ
לָרָעָב”4375; שׂבַע – שֶׁנֶּאֱמַר: “וְקָרָאתִי אֶל־הַדָּגָן וְהִרְבֵּיתִי אֹתוֹ”4376;
פַּרְנָס טוֹב – שֶׁנֶּאֱמַר: “רְאֵה קָרָאתִי בְשֵׁם
בְּצַלְאֵל”4377 (בר' נה.).



רסט עַל כָּל־צָרָה שֶׁלֹּא תָבֹא עַל הַצִּבּוּר מַתְרִיעִין עֲלֵיהֶן4378.

עִיר שֶׁלֹּא יָרְדוּ עָלֶיהָ גְּשָׁמִים, וְכֵן עִיר שֶׁיֶּשׁ בָּהּ דֶּבֶר אוֹ מַפֹּלֶת4379 –
אוֹתָהּ הָעִיר מִתְעַנָּה וּמַתְרַעַת וְכָל־סְבִיבוֹתֶיהָ מִתְעַנּוֹת
וְלֹא מַתְרִיעוֹת. רַ' עֲקִיבָא אוֹמֵר: מַתְרִיעוֹת וְלֹא
מִתְעַנּוֹת.

עַל אֵלּוּ מַתְרִיעִין בְּכָל מָקוֹם4380: עַל הַשִּׁדָּפוֹן וְעַל הַיֵּרָקוֹן, וְעַל אַרְבֶּה
וְחָסִיל, וְעַל חַיָּה רָעָה וְעַל הַחֶרֶב, מִפְּנֵי שֶׁהִיא מַכָּה
מְהַלָּכֶת4381, וּשְׁאָר כָּל־מִינֵי
פֻרְעָנֻיּוֹת הַמִּתְרַגְּשׁוֹת וּבָאוֹת עַל הַצִּבּוּר, כְּגוֹן
חִכּוּךְ4382, חָגָב4383, זְבוּב, צִרְעָה וְיַתּוּשׁ וְשִׁלּוּחַ נְחָשִׁים
וְעַקְרַבִּים, לֹא הָיוּ מַתְרִיעִין עֲלֵיהֶם אֶלָּא
צוֹעֲקִין4384. רַ' עֲקִיבָא אוֹמֵר: עַל הַשִּׁדָּפוֹן וְעַל הַיֵּרָקוֹן – בְּכָל־שֶׁהוּא4385, אַרְבֶּה וְחָסִיל, אֲפִלּוּ לֹא נִרְאָה בְאֶרֶץ־יִשְׂרָאֵל
אֶלָּא כָנָף אֶחָד4386, מַתְרִיעִין עֲלֵיהֶם.

מַעֲשֶׂה שֶׁיָּרְדוּ זְקֵנִים מִירוּשָׁלַיִם לְעָרֵיהֶם וְגָזְרוּ תַעֲנִית עַל שֶׁנִּרְאָה כִמְלֹא פִי תַנּוּר4387
שִׁדָּפוֹן בְּאַשְׁקְלוֹן; וְעוֹד גָּזְרוּ תַעֲנִית עַל
שֶׁאָכְלוּ זְאֵבִים שְׁנֵי תִינוֹקוֹת בְּעֵבֶר הַיַּרְדֵּן. רַ' יוֹסֵי
אוֹמֵר: לֹא עַל שֶׁאָכְלוּ, אֶלָּא עַל שֶׁנִּרְאוּ4388.

עַל אֵלּוּ מַתְרִיעִין בְּשַׁבָּת: עַל עִיר שֶׁהִקִּיפוּהָ גוֹיִם אוֹ נָהָר וְעַל סְפִינָה
הַמִּטָּרֶפֶת4389 בַּיָּם. ר' יוֹסֵי אוֹמֵר:
לְעֶזְרָה וְלֹא לִצְעָקָה. שִׁמְעוֹן הַתֵּימָנִי אוֹמֵר: אַף עַל
הַדֶּבֶר – וְלֹא הוֹדוּ לוֹ חֲכָמִים (תענ' יח, יט, כב; ב"ק פ:).



רע סֵדֶר תַּעֲנִיּוֹת כֵּיצַד? מוֹצִיאִין אֵת־הַתֵּבָה4390 לִרְחוֹבָהּ שֶׁל עִיר וְנוֹתְנִין אֵפֶר מִקְלָה4391 עַל גַּבֵּי
הַתֵּבָה וּבְרֹאשׁ הַנָּשִׂיא וּבְרֹאשׁ אַב בֵּית־דִין. וְכָל־אֶחָד
וְאֶחָד נוֹטֵל וְנוֹתֵן בְּרֹאשׁוֹ. הַזָּקֵן שֶׁבָּהֶם אוֹמֵר לִפְנֵיהֶם
דִּבְרֵי כִבּוּשִׁים4392: אַחֵינוּ, לֹא
נֶאֱמַר בְּאַנְשֵׁי נִינְוֵה: “וַיַּרְא הָאֱלֹהִים אֶת־שַׂקָּם
וְאֶת־תַּעֲנִיתָם”, אֶלָּא “וַיַּרְא הָאֱלֹהִים אֶת־מַעֲשֵׂיהֶם
כִּי־שָׁבוּ מִדַּרְכָּם הָרָעָה”4393; וּבַקַּבָּלָה4394 הוּא אוֹמֵר: “וְקִרְעוּ לְבַבְכֶם וְאַל־בִּגְדֵיכֶם”4395. וְאַל יֵבוֹשׁ אָדָם מֵחֲבֵרוֹ4396 וְאַל יֵבוֹשׁ
אָדָם מִמַּעֲשָׂיו. מוּטָב שֶׁיִּתְבַּיֵּשׁ אָדָם מֵחֲבֵרוֹ
וּמִמַּעֲשָׂיו וְאַל יְהֵא הוּא וּבָנָיו מְצֵרִים
בְּרָעָב4397. אִם יְהֵא שֶׁרֶץ בְּיָדוֹ4398 שֶׁל אָדָם, אֲפִלּוּ טוֹבֵל
בְּמֵי שִׁלֹחַ וּבְכָל־מֵימֵי בְרֵאשִׁית – אֵינוֹ טָהוֹר לְעוֹלָם;
הִשְׁלִיךְ הַשֶּׁרֶץ מִיָּדוֹ עָלְתָה לוֹ טְבִילָה בְּאַרְבָּעִים
סְאָה4399.

שָׁנוּ רַבּוֹתֵינוּ: הַזָּקֵן שֶׁבָּהֶם אוֹמֵר
לִפְנֵיהֶם דִּבְרֵי כִבּוּשִׁים. יֶשׁ־שָׁם זָקֵן – אוֹמֵר זָקֵן, וְאִם
לָאו – אוֹמֵר חָכָם, וְאִם לָאו – אוֹמֵר אָדָם שֶׁל
צוּרָה4400: אַחֵינוּ, לֹא שַׂק וְלֹא תַעֲנִית גּוֹרְמִים4401, אֶלָּא תְשׁוּבָה וּמַעֲשִׂים
טוֹבִים גּוֹרְמִים; שֶׁכֵּן מָצִינוּ בְאַנְשֵׁי נִינְוֵה, שֶׁלֹּא
נֶאֱמַר בָּהֶם: “וַיַּרְא הָאֱלֹהִים אֶת־שַׂקָּם וְאֶת־תַּעֲנִיתָם”,
אֶלָּא “וַיַּרְא הָאֱלֹהִים אֶת־מַעֲשֵׂיהֶם כִּי־שָׁבוּ מִדַּרְכָּם
הָרָעָה”4402.

“וְיִתְכַּסּוּ שַׂקִּים הָאָדָם וְהַבְּהֵמָה”4403 – מֶה עָשׂוּ? – אָסְרוּ
אֶת־הַבְּהֵמָה לְבַד וְהַוְּלָדוֹת לְבָד, אָמְרוּ לְפָנָיו:
רִבּוֹנוֹ־שֶׁל־עוֹלָם, אִם אֵין אַתָּה מְרַחֵם עָלֵינוּ, אֵין אָנוּ
מְרַחֲמִים עַל אֵלּוּ4404.

“וְיִקְרְאוּ אֶל־אֱלֹהִים בְּחָזְקָה”4405
– מָה אָמָרוּ? אָמְרוּ לְפָנָיו: רִבּוֹנוֹ־שֶׁל־עוֹלָם, עָלוּב וְשֶׁאֵינוֹ עָלוּב4406, צַדִּיק וְרָשָׁע, מִי נִדְחֶה מִפְּנֵי מִי?

“וְיָשֻׁבוּ אִישׁ מִדַּרְכּוֹ הָרָעָה וּמִן־הֶחָמָס אֲשֶׁר בְּכַפֵּיהֶם”4407 – מַהוּ
“וּמִן־הֶחָמָס אֲשֶׁר בְּכַפֵּיהֶם”? אָמַר שְׁמוּאֵל: אֲפִלּוּ גָזַל
מָרֵישׁ4408 וּבְנָאוֹ בַבִּירָה4409, מְקַעֲקֵעַ4410 אֶת־הַבִּירָה כֻלָּהּ וּמַחֲזִיר מָרֵישׁ לִבְעָלָיו.

עָמְדוּ בִתְפִלָּה מוֹרִידִין לִפְנֵי הַתֵּבָה זָקֵן וְרָגִיל4411 וְיֶשׁ־לוֹ בָנִים וּבֵיתוֹ רֵיקָם4412, כְּדֵי שֶׁיְּהֵא לִבּוֹ שָׁלֵם בִּתְפִלָּה.

שָׁנוּ רַבּוֹתֵינוּ: עָמְדוּ בִתְפִלָּה אַף־עַל־פִּי
שֶׁיֶּשׁ שָׁם זָקֵן וְחָכָם אַין מוֹרִידִין לִפְנֵי הַתֵּבָה אֶלָּא
אָדָם רָגִיל. רַ' יְהוּדָה אוֹמֵר: מְטֻפָּל4413 וְאֵין לוֹ4414 וְיֶשׁ־לוֹ יְגִיעָה בַשָּׂדֶה4415, וּבֵיתוֹ רֵיקָם וּפִרְקוֹ נָאֶה4416 וּשְׁפַל־בֶּרֶךְ וּמְרֻצֶּה לָעָם, וְיֶשׁ־לוֹ נְעִימָה4417 וְקוֹלוֹ עָרֵב,
וּבָקִי לִקְרוֹת בַּתּוֹרָה וּנְבִיאִים וּכְתוּבִים וְלִשְׁנוֹת
בְּמִדְרַשׁ הֲלָכוֹת וְהַגָּדוֹת וּבָקִי בְּכָל־הַבְּרָכוֹת כֻּלָּן
(תענ' פרק ב; שם טז., תוס' שם ב).



רעא אָמַר רַ' אֱלִיעֶזֶר: גְּדוֹלָה תַעֲנִית יוֹתֵר מִן הַצְּדָקָה. מַה טָּעַם? זֶה בְּגוּפוֹ4418 וְזֶה בְּמָמוֹנוֹ (בר' לב:).



רעב רַב שֵׁשֶׁת כְּשֶׁהָיָה יוֹשֵׁב בְּתַעֲנִית
אַחַר תְּפִלָּתוֹ אָמַר כָּךְ: רִבּוֹן הָעוֹלָמִים, גָּלוּי לְפָנֶיךָ,
בִּזְמַן שֶׁבֵּית־הַמִּקְדָּשׁ הָיָה קַיָּם אָדָם חוֹטֵא וּמַקְרִיב
קָרְבָּן וְאֵין מַקְרִיבִין מִמֶּנּוּ אֶלָּא חֶלְבּוֹ וְדָמוֹ
וּמִתְכַּפֵּר לוֹ; וְעַכְשָׁו יָשַׁבְתִּי בְתַעֲנִית וְנִתְמַעֵט
חֶלְבִּי וְדָמִי, יְהִי רָצוֹן מִלְּפָנֶיךָ, שֶׁיְהֵא חֶלְבִּי וְדָמִי
שֶׁנִּתְמַעֵט כְּאִלּוּ הִקְרַבְתִּי לְפָנֶיךָ עַל גַּב הַמִּזְבֵּחַ
וְתִרְצֵנִי (בר' יז.).



רעג רָבָא לֹא גָזַר תַּעֲנִית בְּיוֹם הַמְעֻנָּן4419, מִשּׁוּם שֶׁנֶּאֱמַר: “סַכֹּתָה בֶעָנָן לָךְ מֵעֲבוֹר תְּפִלָּה”4420 (שם).


––––––––––


רעד שָׁנוּ רַבּוֹתֵינוּ: פַּעַם אַחַת יָצָא רֹב
אֲדָר וְלֹא יָרְדוּ גְשָׁמִים. שָׁלְחוּ לְחוֹנִי הַמְעַגֵּל: הִתְפַּלֵּל
וְיֵרְדוּ גְשָׁמִים. אָמַר לָהֶם: צְאוּ וְהַכְנִיסוּ תַנּוּרֵי
פְסָחִים4421, בִּשְׁבִיל שֶׁלֹּא יִמֹּקּוּ4422. הִתְפַּלֵּל וְלֹא יָרְדוּ גְשָׁמִים. מֶה עָשָׂה? עָג עוּגָה4423 וְעָמַד
בְּתוֹכָהּ, כְּדֶרֶךְ שֶׁעָשָׂה חֲבַקּוּק הַנָּבִיא, שֶׁנֶּאֱמַר:
“עַל־מִשְׁמַרְתִּי אֶעֱמֹדָה וְאֶתְיַצְּבָה
עַל־מָצוֹר”4424. אָמַר לִפְנֵי
[הַקָּדוֹשׁ־בָּרוּךְ־הוּא]: “רִבּוֹנוֹ־שֶׁל־עוֹלָם! בָּנֶיךָ שָׂמוּ
פְנֵיהֶם עָלָי, שֶׁאֲנִי כְבֶן־בַּיִת לְפָנֶיךָ; נִשְׁבָּע אֲנִי
בְּשִׁמְךָ הַגָּדוֹל, שֶׁאֵינִי זָז מִכָּאן עַד שֶׁתְּרַחֵם עַל
בָּנֶיךָ”. הִתְחִילוּ גְשָׁמִים מְנַטְּפִים. אָמְרוּ לוֹ תַלְמִידָיו:
רַבִּי, רְאִינוּךָ וְלֹא נָמוּת4425;
כִּמְדֻמִּים אָנוּ, שֶׁאֵין הַגְּשָׁמִים יוֹרְדִים אֶלָּא לְהַתִּיר
שְׁבוּעָתֶךָ4426. אָמָר: לֹא כָךְ שָׁאַלְתִּי,
אֶלָּא גִשְׁמֵי בוֹרוֹת, שִׁיחִין וּמְעָרוֹת. יָרְדוּ בְזַעַף, עַד
שֶׁכָּל־טִפָּה וְטִפָּה כִּמְלֹא פִי חָבִית; וְשִׁעֲרוּ חֲכָמִים,
שֶׁאֵין טִפָּה פְּחוּתָה מִלֹּג. אָמְרוּ לוֹ תַּלְמִידָיו: רַבִּי,
רְאִינוּךָ וְלֹא נָמוּת; כִּמְדֻמִּים אָנוּ, שֶׁאֵין הַגְּשָׁמִים
יוֹרְדִים אֶלָּא לְאַבֵּד הָעוֹלָם. אָמַר לְפָנָיו: לֹא כָךְ
שָׁאָלְתִּי, אֶלָּא גִשְׁמֵי רָצוֹן, בְּרָכָה וּנְדָבָה. יָרְדוּ
כְתִקְנָן, עַד שֶׁעָלוּ כָל־הָעָם לְהַר־הַבַּיִת מִפְּנֵי הַגְּשָׁמִים.
אָמְרוּ לוֹ: רַבִּי, כְּשֵׁם שֶׁהִתְפַּלַּלְתָּ עֲלֵיהֶם שֶׁיֵּרֵדוּ,
כָּךְ הִתְפַּלֵּל עֲלֵיהֶם וְיֵלְכוּ לָהֶם. אָמַר לָהֶם: כָּךְ
מְקֻבָּלְנִי, שֶׁאֵין מִתְפַּלְּלִין עַל רֹב הַטּוֹבָה. אַף־עַל־פִּי־כֵן
הָבִיאוּ לִי פַּר הוֹדָאָה. הֵבִיאוּ לוֹ פַּר הוֹדָאָה. סָמַךְ שְׁתֵּי
יָדָיו עָלָיו. אָמַר לִפְנֵי [הַקָּדוֹשׁ־בָּרוּךְ־הוּא]:
רִבּוֹנוֹ־שֶׁל־עוֹלָם! עַמְּךָ יִשְׂרָאֵל שֶׁהוֹצֵאתָ מִמִּצְרַיִם
אֵינָם יְכוֹלִים לַעֲמוֹד לֹא בְרֹב טוֹבָה וְלֹא בְרֹב פֻּרְעָנוּת;
כָּעַסְתָּ עֲלֵיהֶם – אֵינָם יְכוֹלִים לַעֲמוֹד, הִשְׁפַּעְתָּ עֲלֵיהֶם
רֹב טוֹבָה – אֵינָם יְכוֹלִים לַעֲמוֹד; יְהִי רָצוֹן מִלְּפָנֶיךָ
שֶׁיִּפְסְקוּ הַגְּשָׁמִים וִיהֵא רֶוַח בָּעוֹלָם. מִיָּד נָשְׁבָה
הָרוּחַ וְנִתְפַּזְּרוּ הֶעָבִים וְזָרְחָה הַחַמָּה. יָצְאוּ הָעָם
לַשָּׂדֶה וְהֵבִיאוּ לָהֶם כְּמֵהִין וּפִטְרָיוֹת4427.

שָׁלַח לוֹ שִׁמְעוֹן בֶּן שָׁטַח: אִלְמָלֵא חוֹנִי אָתָּה גּוֹזֵרְנִי עָלֶיךָ נִדּוּי4428; אֲבָל מָה אֶעֱשֶׂה לָךְ, שֶׁאַתָּה מִתְחַטֵּא4429 לִפְנֵי הַמָּקוֹם וְעוֹשֶׂה לְךָ רְצוֹנֶךָ, כְּבֵן
שֶׁמִּתְחַטֵּא לִפְנֵי אָבִיו וְעוֹשֶׂה לוֹ רְצוֹנוֹ. אָמַר לוֹ:
“אַבָּא, הוֹלִיכֵנִי לְרָחֳצֵנִי בְּחַמִּין” – מוֹלִיכוֹ; “שָׁטְפֵנִי
בְצוֹנֵן” – מוֹלִיכוֹ; “תֶּן לִי אֱגוֹזִים, שְׁקֵדִים, אֲפַרְסְקִים
וְרִמּוֹנִים” – וְנוֹתֵן לוֹ. עָלֶיךָ הַכָּתוּב אוֹמֵר:
“יִשְׂמַח־אָבִיךָ וְאִמֶּךָ וְתָגֵל יוֹלַדְתֶּךָ”4430.

שָׁנוּ רַבּוֹתֵינוּ: כָּךְ שָׁלְחוּ לוֹ בְנֵי לִשְׁכַּת־הַגָּזִית4431 לְחוֹנִי הַמְעַגֵּל:

“וְתִגְזַר־אֹמֶר וְיָקָם לָךְ”4432 – אַתָּה גָזַרְתָּ מִלְּמָטָּה וְהַקָּדוֹשׁ־בָּרוּךְ־הוּא
מְקַיֵּם מַאֲמָרְךָ מִלְמָעְלָה.

“וְעַל־דְּרָכֶיךָ נָגַהּ אוֹר”4433 – דּוֹר שֶׁהָיָה אָפֵל הֵאַרְתּוֹ בִּתְפִלָּתֶךָ.

“כִּי־הִשְׁפִּילוּ וַתֹּאמֶר גֵּוָה”4434 – דּוֹר שֶׁהָיָה שָׁפָל הִגְבַּהְתּוֹ בִתְפִלָּתֶךָ.

“וְשַׁח עֵינַיִם יוֹשִׁעַ”4435 – דוֹר שַׁח בְּעֵינָיו הוֹשַׁעְתּוֹ בִתְפִלָּתֶךָ.

“יְמַלֵּט אִי־נָקִי”4436 – דוֹר שֶׁלֹּא הָיָה נָקִי מִלַּטְתּוֹ בִתְפִלָּתֶךָ.

“וְנִמְלַט בְּבֹר כַּפֶּיךָ”4437 – מִלַּטְתּוֹ בְּמַעֲשֵׂי יָדֶיךָ הַבְּרוּרִים (תענ' ייט.:;
שם כג.; ע"י).



רעה חָנָן הַנֶּחְבָּא בֶּן־בִּתּוֹ שֶׁל חוֹנִי
הַמְעַגֵּל הָיָה. כְּשֶׁהָיָה הָעוֹלָם נִצְרָךְ לִגְשָׁמִים הָיוּ
הַחֲכָמִים מְשַׁגְּרִים אֶצְלוֹ תִּינוֹקוֹת שֶׁל בֵּית רַבָּן, וְהָיוּ
תוֹפְסִים בְּשִׁפּוּלֵי גְלִימָתוֹ וְאוֹמְרִים לוֹ: “אַבָּא, אַבָּא,
תֶּן־לָנוּ גְשָׁמִים!” אָמַר לִפְנֵי [הַקָּדוֹשׁ־בָּרוּךְ־הוּא]:
רִבּוֹנוֹ־שֶׁל־עוֹלָם! עֲשֵׂה בִשְׁבִיל אֵלּוּ שֶׁאֵין מַכִּירִים בֵּין
אַבָּא שֶׁנּוֹתֵן גְּשָׁמִים4438 לְאַבָּא שֶׁאֵינוֹ נוֹתֵן גְּשָׁמִים (שם כג:).



רעו שָׁנוּ רַבּוֹתֵינוּ: פַּעַם אַחַת עָלוּ
כָל־יִשְׂרָאֵל לְרֶגֶל לִירוּשָׁלַיִם וְלֹא הָיָה לָהֶם מַיִם
לִשְׁתּוֹת. הָלַךְ נַקְדִּימוֹן בֶּן־גּוּרְיוֹן אֵצֶל
הֶגְמוֹן4439 אֶחָד, אָמַר לוֹ: הַלְוֵנִי
שְׁנֵים־עָשָׂר מַעְיְנוֹת־מָיִם לְעוֹלֵי־רְגָלִים וַאֲנִי אֶתֵּן לְךָ
שְׁנֵים־עָשָׂר מַעְיְנוֹת מַיִם, וְאִם לָאו4440 – הֲרֵינִי נוֹתֵן לְךָ שְׁנֵים־עָשָׂר כִּכְּרֵי כָסֶף. וְקָבַע
לוֹ זְמָן. כֵּוָן שֶׁהִגִּיעַ הַזְּמַן וְלֹא יָרְדוּ גְשָׁמִים,
בַּשַּׁחֲרִית שָׁלַח לוֹ: שַׁגֵּר לִי אוֹ מַיִם אוֹ מָעוֹת שֶׁיֶּשׁ־לִי
בְיָדֶךָ. שָׁלַח לוֹ: עֲדַיִן יֶשׁ־לִי זְמָן; כָּל־הַיּוֹם כֻּלּוֹ
שֶׁלִּי הוּא. בַּצָּהֳרַיִם שָׁלַח לוֹ: שַׁגֵּר לִי אוֹ מַיִם אוֹ מָעוֹת
שֶׁיֶּשׁ־לִי בְיָדֶךָ. שָׁלַח לוֹ: עֲדַיִן יֶשׁ־לִי
שָׁהוּת4441 בַּיּוֹם. בַּמִּנְחָה שָׁלַח לוֹ:
שַׁגֵּר לִי אוֹ מַיִם אוֹ מָעוֹת שֶׁיֶּשׁ־לִי בְיָדֶךָ. שָׁלַח לוֹ:
עֲדַיִן יֶשׁ־לִי שָׁהוּת בַּיּוֹם. לִגְלֵג4442 עָלָיו אוֹתוֹ הֶגְמוֹן, אָמָר: אֶפְשָׁר כָּל־הַשָּׁנָה כֻלָּהּ
לֹא יָרְדוּ גְשָׁמִים וְעַכְשָׁו יֵרְדוּ גְשָׁמִים?! נִכְנַס
לְבֵית־הַמִּקְדָּשׁ כְּשֶׁהוּא עָצֵב, וְנִתְעַטֵּף וְעָמַד בִּתְפִלָּה
וְאָמַר לִפְנֵי [הַקָּדוֹשׁ־בָּרוּךְ־הוּא]: רִבּוֹנוֹ־שֶׁל־עוֹלָם,
גָּלוּי וְיָדוּעַ לְפָנֶיךָ, שֶׁלֹּא לִכְבוֹדִי עָשִׂיתִי, וְלֹא
לִכְבוֹד בֵּית אַבָּא עָשִׂיתִי, אֶלָּא לִכְבוֹדְךָ עָשִׂיתִי, שֶׁיְהוּ
מַיִם מְצוּיִן לְעוֹלֵי רְגָלִים. מִיָּד נִתְקַשְּׁרוּ שָׁמַיִם
בְּעָבִים וְיָרְדוּ גְשָׁמִים, עַד שֶׁנִּתְמַלְּאוּ שְׁנֵים־עָשָׂר
מַעְיְנוֹת מַיִם וְהוֹתִירוּ. יָצָא אוֹתוֹ הֶגְמוֹן מִבֵּית־הַמֶּרְחָץ
וְנַקְדִּימוֹן בֶּן־גּוּרְיוֹן יָצָא מִבֵּית־הַמִּקְדָּשׁ.
כְּשֶׁפָּגְעוּ זֶה בָזֶה, אָמַר לוֹ: תֶּן־לִי דְמֵי מַיִם יוֹתֵר
שֶּׁיֶּשׁ־לִי בְיָדֶךָ. אָמַר לוֹ: יוֹדֵעַ אֲנִי שֶׁאֱלֹהֶיךָ לֹא
הִרְעִישׁ אֶת־עוֹלָמוֹ אֶלָּא בִשְׁבִילֶךָ, אֶלָּא עֲדַיִן יֶשׁ־לִי
פִתְחוֹן־פֶּה עָלֶיךָ, שֶׁאוֹצִיא מִמְּךָ אֶת־מְעוֹתָי, שֶׁכְּבָר
שָׁקְעָה חַמָּה וּגְשָׁמִים בִּרְשׁוּתִי יָרָדוּ. חָזַר וְנִכְנַס
נַקְדִּימוֹן בֶּן־גּוּרְיוֹן לְבֵית־הַמִּקְדָּשׁ וְנִתְעַטֵּף וְעָמַד
בִּתְפִלָּה, אָמַר לִפְנֵי [הַקָּדוֹשׁ־בָּרוּךְ־הוּא]:
רִבּוֹנוֹ־שֶׁל־עוֹלָם, הוֹדַע שֶׁיֶּשׁ לְךָ אֲהוּבִים בְּעוֹלָמֶךָ.
מִיָּד נָשְׁבָה הָרוּחַ וְנִתְפַּזְּרוּ הֶעָבִים וְזָרְחָה הַחַמָּה.
אָמַר אוֹתוֹ הֶגְמוֹן: אִלְמָלֵא שֶׁנָּקְדָה4443 חַמָּה, הָיָה לִי פִתְחוֹן־פֶּה עָלֶיךָ שֶׁאוֹצִיא מִמְּךָ
אֶת־מְעוֹתָי (תענ' יט, כ.; ע"י).



רעז שְׁמוּאֵל הַקָּטָן גָּזַר תַּעֲנִית וְיָרְדוּ לָהֶם גְּשָׁמִים קֹדֶם הָנֵץ הַחַמָּה4444. כִּסְבוּרִים הָעָם לוֹמַר, שִׁבְחוֹ שֶׁל צִבּוּר הוּא4445. אָמַר לָהֶם שְׁמוּאֵל: אֶמְשׁוֹל לָכֶם מָשָׁל, לְמָה
הַדָּבָר דּוֹמֶה? לְעֶבֶד שֶׁמְּבַקֵּשׁ פְּרָס מֵרַבּוֹ. אָמַר לָהֶם:
תְּנוּ לוֹ וְאַל אֶשְׁמַע קוֹלוֹ.

שׁוּב שְׁמוּאֵל הַקָּטָן גָּזַר תַּעֲנִית וְיָרְדוּ
לָהֶם גְּשָׁמִים לְאַחַר שְׁקִיעַת הַחַמָּה. כִּסְבוּרִים הָעָם לוֹמַר,
שִׁבְחוֹ שֶׁל צִבּוּר הוּא. אָמַר לָהֶם שְׁמוּאֵל: לֹא שִׁבְחוֹ שֶׁל
צִבּוּר הוּא, אֶלָּא אֶמְשׁוֹל לָכֶם מָשָׁל, לְמָה הַדָּבָר דּוֹמֶה? –
לְעֶבֶד שֶׁמְּבַקֵּשׁ פְּרָס מֵרַבּוֹ וְאָמַר לָהֶם: הַמְתִּינוּ לוֹ עַד
שֶׁיִּתְמַקְמֵק4446 וְיִצְטַעֵר וְאַחַר־כָּךְ תְּנוּ לוֹ.

וְלִשְׁמוּאֵל הַקָּטָן שִׁבְחוֹ שֶׁל צִבּוּר כֵּיצַד? –
אָמַר: “מַשִּׁיב הָרוּחַ” – וְנָשְׁבָה רוּחַ, אָמַר: “מוֹרִיד הַגָּשֶׁם”
– וְיָרְדוּ גְשָׁמִים (שם כה:).



רעח שָׁנִינוּ, אֵין גּוֹזְרִין יוֹתֵר מִשְּׁלשׁ־עֶשְׂרֵה תַעֲנִיּוֹת4447 עַל
הַצִּבּוּר, לְפִי שֶׁאֵין מַטְרִיחִין אֶת־הַצִּבּוּר יוֹתֵר
מִדָּי.

שָׁנוּ רַבּוֹתֵינוּ: מַעֲשֶׂה בְרַ' אֱלִיעֶזֶר שֶׁגָּזַר
שְׁלשׁ־עֶשְׂרֵה תַעֲנִיּוֹת עַל הַצִּבּוּר וְלֹא יָרְדוּ גְשָׁמִים.
בָּאַחֲרוֹנָה הִתְחִילוּ הַצִּבּוּר לָצֵאת, אָמַר לָהֶם: תִּקַּנְתֶּם
קְבָרִים4448 לְעַצְמְכֶם? גָּעוּ4449
הָעָם בִּבְכִיָּה – וְיָרְדוּ גְשָׁמִים (שם יד:, כה:).



רעט בְּיָמָיו שֶׁל רַ' תַנְחוּמָא הָיוּ צְרִיכִים
יִשְׂרָאֵל לִגְשָׁמִים. בָּאוּ אֶצְלוֹ, אָמְרוּ לוֹ: רַבִּי, גְּזוֹר
תַּעֲנִית. גָּזַר תַּעֲנִית יוֹם רִאשׁוֹן, יוֹם שֵׁנִי, יוֹם שְׁלִישִׁי
– וְלֹא יָרְדוּ גְשָׁמִים. נִכְנַס וְדָרַשׁ לִפְנֵיהֶם, אָמַר לָהֶם:
בָּנַי, הִתְמַלְּאוּ רַחֲמִים אֵלּוּ עַל אֵלּוּ4450 וְהַקָּדוֹשׁ־בָּרוּךְ־הוּא מִתְמַלֵּא עֲלֵיכֶם רַחֲמִים. עַד
שֶׁהֵם מְחַלְּקִים צְדָקָה לַעֲנִיֵּיהֶם – רָאוּ אָדָם מֵסִיחַ עִם
גְּרוּשָׁתוֹ, וְלֹא עוֹד אֶלָּא שֶׁנָּתַן לָהּ מָעוֹת. בָּאוּ אֶצְלוֹ,
אָמְרוּ לוֹ: רַבִּי, מָה אָנוּ יוֹשְׁבִים כָּאן וַעֲבֵרָה
כָּאן4451! אָמַר לָהֶם: מָה רְאִיתֶם? אָמְרוּ
לוֹ: רָאִינוּ אָדָם פְּלוֹנִי מֵסִיחַ עִם גְּרוּשָׁתוֹ, וְלֹא עוֹד
אֶלָּא שֶׁנָּתַן לָהּ מָעוֹת. שָׁלַח אַחֲרֵיהֶם וֶהֱבִיאוּם אֵצֶל
הַצִּבּוּר. אָמַר לוֹ: מָה הִיא לְךָ זוֹ? אָמַר לוֹ: גְּרוּשָׁתִי הִיא.
אָמַר לוֹ: מִפְּנֵי מָה נָתַתָּ לָהּ מָעוֹת? אָמַר לוֹ: רַבִּי, רָאִיתִי
אוֹתָהּ בְּצָרָה וְהִתְמַלֵּאתִי עָלֶיהָ רַחֲמִים. בְּאוֹתָהּ שָׁעָה
הִגְבִּיהַּ רַ' תַנְחוּמָא פָּנָיו כְּלַפֵּי מַעְלָה וְאָמַר: רִבּוֹן
כָּל־הָעוֹלָמִים! וּמָה אִם זֶה, שֶׁאֵין לָהּ עָלָיו
מְזוֹנוֹת4452 – רָאָה אוֹתָהּ בְּצָרָה
וְנִתְמַלֵּא עָלֶיהָ רַחֲמִים, אַתָּה, שֶׁכָּתוּב בְּךָ “חַנּוּן
וְרַחוּם”, וְאָנוּ בְנֵי יְדִידֶיךָ, בְּנֵי אַבְרָהָם יִצְחָק וְיַעֲקֹב,
וּמְזוֹנוֹתֵינוּ עָלֶיךָ, – עַל אַחַת כַּמָּה וְכַמָּה שֶׁתִּתְמַלֵּא
עָלֵינוּ רַחֲמִים. מִיָּד יָרְדוּ גְשָׁמִים וְנִתְרַוַּח הָעוֹלָם (ב“ר
לג; ויק”ר לד).



רפ רַ' חַמָּא בֶן חֲנִינָא גָּזַר תַּעֲנִית וְלֹא
יָרְדוּ גְשָׁמִים. אָמְרוּ לוֹ: וַהֲלֹא רַ' יְהוֹשֻׁעַ בֶּן לֵוִי גָּזַר
תַּעֲנִית וְיָרְדוּ גְשָׁמִים? אָמַר לָהֶם: הָא אֲנִי4453
וְהָא בֶּן לֵוִי. אָמְרוּ לוֹ: נָבוֹא וּנְכַוֵּן
לִבֵּנוּ, אֶפְשָׁר יִשָּׁבֵר לִבָּם שֶׁל צִבּוּר וְיֵרְדוּ גְשָׁמִים.
בִּקְּשׁוּ רַחֲמִים וְלֹא יָרְדוּ גְשָׁמִים. אָמַר לָהֶם: רְצוֹנְכֶם
שֶׁיָּבוֹא מָטָר בִּשְׁבִילֵנוּ4454? אָמְרוּ לוֹ: הֵן. אָמַר: רָקִיעַ, רָקִיעַ, כַּסֵּה פָנֶיךָ4455 – לֹא נִתְכַּסָּה. אָמַר: כַּמָּה עַזִּים4456 פְּנֵי רָקִיעַ! נִתְכַּסָּה בְעָבִים וְיָרְדוּ
גְשָׁמִים (תענ' כה:).



רפא לֵוִי גָּזַר תַּעֲנִית. הִתְפַּלֵּל וְלֹא
יָרְדוּ גְשָׁמִים. אָמַר לִפְנֵי [הַקָּדוֹשׁ־בָּרוּךְ־הוּא]:
רִבּוֹנוֹ־שֶׁל־עוֹלָם, עָלִיתָ וְיָשַׁבְתָּ בַּמָּרוֹם וְאֵין אַתָּה
מְרַחֵם עַל בָּנֶיךָ! יָרְדוּ גְשָׁמִים, וְלֵוִי
נִפְסָח4457.

אָמַר רַ' אֱלִיעֶזֶר: לְעוֹלָם אַל יָטִיחַ4458
אָדָם דְּבָרִים כְּלַפֵּי מָעְלָה, שֶׁהָרֵי אָדָם
גָּדוֹל הֵטִיחַ דְּבָרִים כְּלַפֵּי מָעְלָה וְנִפְסָח – וּמִי הוּא?
לֵוִי! (שם.).



רפב רַ' יְהוּדָה נְשִׂיאָה4459 גָּזַר תַּעֲנִית, בִּקֵּשׁ רַחֲמִים וְלֹא יָרְדוּ גְשָׁמִים.
אָמַר: כַּמָּה יֵשׁ בֵּין4460 שְׁמוּאֵל הָרָמָתִי4461 לִיהוּדָה בֶן גַּמְלִיאֵל! אוֹי לוֹ לַדּוֹר שֶׁנִּתְקַע בְּכָךְ4462! אוֹי לוֹ
לְמִי שֶׁעָלְתָה בְיָמָיו כָּךְ! חָלְשָׁה דַעְתּוֹ וְיָרְדוּ גְשָׁמִים
(שם כד.; ע"י).



רפג רַב יְהוּדָה רָאָה שְׁנֵי בְנֵי־אָדָם שֶׁהָיוּ
זוֹרְקִים פַּת זֶה לָזֶה, אָמַר: מִכְּלָל שֶׁיֵּשׁ שׂבַע בָּעוֹלָם,
נָתַן עֵינָיו וְהָיָה רָעָב. אָמְרוּ לוֹ חֲכָמִים לְרַב כָּהֲנָא בְּנוֹ
שֶׁל רַב נְחוּנְיָא שַׁמָּשׁוֹ: מָר שֶׁהוּא מָצוּי לְפָנָיו,
יְעַשֶּׂנּוּ4463 שֶׁיֵּצֵא בַּפֶּתַח
הַסָּמוּךְ לַשּׁוּק. עִשָּׂהוּ וְיָצָא לַשּׁוּק. רָאָה חֲבוּרָה. אָמַר
לָהֶם: זוֹ מַהִי? אָמְרוּ לוֹ: עַל פְּסֹלֶת שֶׁל תְּמָרִים
שֶׁנִּמְכָּרִים הֵם עוֹמְדִים4464. אָמָר:
מִכְּלָל שֶׁרָעָב בָּעוֹלָם. אָמַר לוֹ לְשַׁמָּשׁוֹ: חֲלוֹץ לִי
מַנְעָלָי4465. חָלַץ לוֹ מַנְעָל אֶחָד
וְיָרְדוּ גְשָׁמִים. כְּשֶׁהִגִּיעַ לַחֲלוֹץ אֶת־הַשֵּׁנִי בָּא
אֵלִיָּהוּ וְאָמַר לוֹ: אָמַר הַקָּדוֹשׁ־בָּרוּךְ־הוּא: אִלּוּ אַתָּה
חוֹלֵץ אֶת־הַשֵּׁנִי אֲנִי מַחֲרִיב הָעוֹלָם (שם:).



רפד רַבָּה גָּזַר תַּעֲנִית. בִּקֵּשׁ רַחֲמִים וְלֹא
יָרְדוּ גְשָׁמִים. אָמְרוּ לוֹ: וַהֲלֹא רַב יְהוּדָה כְּשֶׁהָיָה גוֹזֵר
תַּעֲנִית יָרְדוּ גְשָׁמִים. אָמַר לָהֶם: וּמָה אֶעֱשֶׂה? אִם מִשּׁוּם
מִשְׁנָה4466 – אָנוּ גְדוֹלִים מֵהֶם,
שֶׁבְּיָמָיו שֶׁל רַב יְהוּדָה הָיוּ הַכֹּל שׁוֹנִים
בִּנְזִיקִין4467 בִּלְבָד, וְאָנוּ שׁוֹנִים
בְּשִׁשָּׁה סְדָרִים; וְאִלּוּ רַב יְהוּדָה, – כְּשֶׁהָיָה חוֹלֵץ
מַנְעָל אֶחָד יָרְדוּ גְשָׁמִים, וְאָנוּ צֹוְחִים כָּל הַיּוֹם וְאֵין
מַשְׁגִּיחַ בָּנוּ! וְאִם מִשּׁוּם מַעֲשִׂים4468 – אִם יֵשׁ מִי שֶׁרָאָה בִי דָבָר, יָבוֹא וְיֹאמַר; אֲבָל
מַה־יַעֲשׂוּ פַרְנְסֵי הַדּוֹר שֶׁאֵין דּוֹרָם דּוֹמֶה
יָפֶה4469 (שם כד:).



רפה רַב נַחֲמָן גָּזַר תַּעֲנִית. בִּקֵּשׁ רַחֲמִים
וְלֹא יָרְדוּ גְשָׁמִים. כְּשֶׁהָלַךְ לְבֵיתוֹ אָמַר: טְלוּ אֶת־נַחֲמָן
וְחִבְטוּהוּ4470 מֵרֹאשׁ הַגָּג לָאָרֶץ! חָלְשָׁה דַעְתּוֹ וְיָרְדוּ גְשָׁמִים (שם.; ע"י).



רפו רַב פַּפָּא גָּזַר תַּעֲנִית וְלֹא יָרְדוּ גְשָׁמִים. חָלַשׁ לִבּוֹ4471, שָׂרַף4472 קְעָרָה שֶׁל דַּיְסָא4473, וּבִקֵּשׁ רַחֲמִים וְלֹא יָרְדוּ גְשָׁמִים. אָמַר לוֹ רַב נַחֲמָן: בַּר אֻשְׁפַּרְתִּי4474, אִלּוּ שָׂרַף מָר4475 קְעָרָה
אַחֶרֶת שֶׁל דַּיְסָא יָרְדוּ גְשָׁמִים. נִתְבַּיֵּשׁ וְחָלְשָׁה
דַעְתּוֹ – וְיָרְדוּ גְשָׁמִים (שם כד:).



רפז רַ' חִיָּא בַר לוּלְיָאנִי אָמַר: אֲנִי
שָׁמַעְתִּי אֶת־הָעֲנָנִים הַלָּלוּ כְּשֶׁהֵם אוֹמְרִים: “נֵלֵךְ
וְנוֹרִיד גְּשָׁמִים בְּעַמּוֹן וּמוֹאָב”. אָמַרְתִּי לָהֶם:
כְּשֶׁנָּתַן הַקָּדוֹשׁ־בָּרוּךְ־הוּא אֶת־הַתּוֹרָה הֶחֱזִירָהּ עַל
כָּל־אֻמָּה וְלָשׁוֹן וְלֹא קִבְּלוּהָ עַד שֶׁבָּאוּ יִשְׂרָאֵל
וְקִבְּלוּהָ – וְאַתֶּם הִנַּחְתֶּם אֶת־יִשְׂרָאֵל וְתוֹרִידוּ גְשָׁמִים
בְּעַמּוֹן וּמוֹאָב? הוֹרִידוּ עַל מְקוֹמְכֶם! הוֹרִידוּ עַל מְקוֹמָם
(שם כה.; ע"י).



רפח “שַׁאֲלוּ מֵיְיָ מָטָר… יְיָ עֹשֶׂה חֲזִיזִים”4476 – מָה “יְיָ עֹשֶׂה חֲזִיזִים”?
אָמַר רַ' יוֹסֵי בְרַ' חֲנִינָא: מְלַמֵּד, שֶׁכָּל־צַדִּיק וְצַדִּיק
הַקָּדוֹשׁ־בָּרוּךְ־הוּא עוֹשֶׂה לוֹ חָזִיז בִּפְנֵי
עַצְמוֹ4477.

“וּמְטַר־גֶּשֶׁם יִתֵּן לָהֶם לְאִישׁ עֵשֶׂב בַּשָּׂדֶה”4478 – רַב דָּנִיּאֵל בַּר קְטִינָא
הָיְתָה לוֹ גִנָּה, בְּכָל־יוֹם הָיָה הוֹלֵךְ
לְסַיְּרָהּ4479, וְהָיָה אוֹמֵר: עֲרוּגָה זוֹ
צְרִיכָה מַיִם וַעֲרוּגָה זוֹ אֵינָהּ צְרִיכָה מָיִם, וְהָיוּ גְשָׁמִים
בָּאִים וּמַשְׁקִים כָּל־מָקוֹם שֶׁצָּרִיךְ לְמָיִם (שם ט:).



רפט אָמַר רַ' שִׁמְעוֹן בֶּן יוֹחָאי:
כְּשֶׁיִּשְׂרָאֵל זוֹכִים – [הַגְּשָׁמִים] יוֹרְדִים עַל הַצְּמָחִים
וְעַל הָאִילָנוֹת וְעַל הַזְּרָעִים וְהָעוֹלָם מִתְבָּרֵךְ, וּכְשֶׁהֵם
חוֹטְאִים – יוֹרְדִים בַּיַּמִּים וּבַנְּהָרוֹת (תנח' מקץ).



רצ אָמַר רֵישׁ־לָקִישׁ: מַהוּ שֶׁנֶּאֱמַר: “וְעָצַר אֶת־הַשָּׁמַיִם”4480 – בְּשָׁעָה שֶׁהַשָּׁמַיִם נֶעֱצָרִים מִלְּהוֹרִיד טַל וּמָטָר דּוֹמֶה4481
לְאִשָּׁה שֶׁמְּחַבֶּלֶת4482 וְאֵינָהּ יוֹלָדֶת (תענ' ח.).



רצא אָמַר רַ' יוֹחָנָן: סִמָּן לְמָטָר “פּוֹרְחוֹת”. מַהוּ “פּוֹרְחוֹת”? אָמַר רַב פַּפָּא: עֲנָנִים קְלוּשִׁים4483
תַּחַת עֲנָנִים עָבִים.

עֻלָּא נִזְדַּמֵּן לְבָבֶל, רָאָה פוֹרְחוֹת, אָמַר
לָהֶם: פַּנוּ הַכֵּלִים, עַכְשָׁו יֵרְדוּ גְשָׁמִים. לְסוֹף לֹא יָרְדוּ
גְשָׁמִים. אָמַר: כְּשֵׁם שֶׁהַבַּבְלִיִּים מְשַׁקְּרִים כָּךְ
מְשַׁקְּרִים גִּשְׁמֵיהֶם (שם ט:).



רצב אָמַר רַב חַמָּא בַר חֲנִינָא: גָּדוֹל יוֹם הַגְּשָׁמִים כַּיּוֹם שֶׁנִּבְרְאוּ שָׁמַיִם וָאָרֶץ.

אָמַר רַ' אוֹשַׁעְיָא: גָּדוֹל יוֹם הַגְּשָׁמִים,
שֶׁאֲפִלּוּ יְשׁוּעָה פָּרָה־וְרָבָה בוֹ, שֶׁנֶּאֱמַר: “תִּפְתַּח־אֶרֶץ
וְיִפְרוּ־יֶשַׁע וּצְדָקָה”4484 (תענ' ז:).



רצג “יִפְתַּח יְיָ לְךָ אֶת־אוֹצָרוֹ הַטּוֹב”4485 – רְאֵה, כַּמָּה גְדוֹלָה
יְרִידַת גְּשָׁמִים. רַב יְהוּדָה בְרַ' יְחֶזְקֵאל אָמָר: אַבָּא
בְּשָׁעָה שֶׁהָיָה רוֹאֶה אֶת־הַגְּשָׁמִים יוֹרְדִים הָיָה מְבָרֵךְ:
יִתְגַדַּל וְיִתְקַדַּשׁ וְיִתְבָּרַךְ וְיִתְרוֹמַם שְׁמוֹ שֶׁל מִי
שֶׁאָמַר וְהָיָה הָעוֹלָם, שֶׁהוּא מְמַנֶּה אֶלֶף אֲלָפִים וְרִבֵּי
רְבָבוֹת שֶׁל מַלְאָכִים עַל כָּל־טִפָּה וְטִפָּה שֶׁיּוֹרָדֶת. לָמָּה?
מִכָּאן וְעַד הָרָקִיעַ מַהֲלַךְ חֲמֵשׁ מֵאוֹת שָׁנָה וְהַגְּשָׁמִים
יוֹרְדִים וְאֵין טִפָּה מִתְעָרֶבֶת בַּחֲבֶרְתָּהּ (דב“ר ז; ירוש' בר'
פ”ט, ה"ב).



רצד אָמַר רַ' אַבָּהוּ: גָּדוֹל יוֹם־הַגְּשָׁמִים
מִתְּחִיַּת־הַמֵּתִים, שֶׁאִלּוּ תְחִיַּת־הַמֵּתִים לַצַּדִּיקִים,
וְאִלּוּ גְשָׁמִים בֵּין לַצַּדִּיקִים וּבֵין לָרְשָׁעִים.

אָמַר רַב יְהוּדָה: גָּדוֹל יוֹם הַגְּשָׁמִים כְּיוֹם
שֶׁנִּתְּנָה בוֹ תּוֹרָה, שֶׁנֶּאֱמַר: “יַעֲרֹף כַּמָּטָר
לִקְחִי”4486 – וְאֵין לֶקַח אֶלָּא תוֹרָה,
שֶׁנֶּאֱמַר: “כִּי לֶקַח טוֹב נָתַתִּי לָכֶם תּוֹרָתִי
אַל־תַּעֲזֹבוּ”4487. רָבָא אָמַר: יוֹתֵר
מִיּוֹם שֶׁנִּתְּנָה בוֹ תּוֹרָה, שֶׁנֶּאֱמַר: “יַעֲרֹף כַּמָּטָר
לִקְחִי” – מִי נִתְלֶה בְּמִי?4488 הֱוֵי אוֹמֵר: קָטָן נִתְלֶה בְגָדוֹל (תענ' ז.).



רצה אָמַר רַ' שִׁמְעוֹן בֶּן יוֹחַאי: שְׁלשָׁה
דְבָרִים שְׁקוּלִים זֶה כָזֶה, וְאֵלּוּ הֵם: אֶרֶץ וְאָדָם וּמָטָר.
אָמַר רַ' לֵוִי בַר חִיָּא: וּשְׁלָשְׁתָּם מִשָּׁלשׁ אוֹתִיּוֹת –
לְלַמֶּדְךָ, שֶׁאִם אֵין אֶרֶץ אֵין מָטָר, וְאִם אֵין מָטָר אֵין אָרֶץ,
וְאִם אֵין שְׁנֵיהֶם אֵין אָדָם (ב"ר יג).



רצו אָמַר רַ' תַנְחוּם בַּר חִיָּא: גְּדוֹלָה
יְרִידַת גְּשָׁמִים מִמַּתַּן־תּוֹרָה, שֶׁמַּתַּן־תּוֹרָה שִׂמְחָה
לְיִשְׂרָאֵל וִירִידַת גְּשָׁמִים שִׂמְחָה לְכָל־הָעוֹלָם, לִבְהֵמָה
וּלְחַיָּה וּלְעוֹפוֹת (שו"ט קיז.).



רצז רַ' חִיָּא בַר אַבָּא אָמָר: גְּדוֹלָה
גְבוּרַת־גְּשָׁמִים מִתְּחִיַּת־הַמֵּתִים, שֶׁתְּחִיַּת־הַמֵּתִים
לָאָדָם, וְזוֹ לְאָדָם וּבְהֵמָה; תְּחִיַּת־הַמֵּתִים לְיִשְׂרָאֵל,
וְזוֹ לְיִשְׂרָאֵל וּלְאֻמּוֹת־הָעוֹלָם (ב"ר יג).



רצח גּוֹי אֶחָד שָׁאַל אֶת רַ' יְהוֹשֻׁעַ בֶּן קָרְחָה, אָמַר לוֹ: אַתֶּם יֵשׁ לָכֶם מוֹעֲדוֹת4489 וְאָנוּ יֵשׁ לָנוּ מוֹעֲדוֹת, בְּשָׁעָה שֶׁאַתֶּם שְׂמֵחִים
אֵין אָנוּ שְׂמֵחִים, וּבְשָׁעָה שֶׁאָנוּ שְׂמֵחִים אֵין אַתֶּם
שְׂמֵחִים, וְאֵימָתַי אָנוּ וְאַתֶּם שְׂמֵחִים? – בִּירִידַת גְּשָׁמִים.
מַה טָּעַם? “לָבְשׁוּ כָרִים הַצֹּאן וַעֲמָקִים יַעַטְפוּ־בָר
יִתְרוֹעֲעוּ אַף־יָשִׁירוּ”4490; מַה כָּתוּב אַחֲרָיו? “הָרִיעוּ לֵאלֹהִים כָּל־הָאָרֶץ”4491 – כֹּהֲנִים לְוִיִּם וְיִשְׂרְאֵלִים לֹא נֶאֱמַר, אֶלָּא
“כָּל־הָאָרֶץ” (ב"ר יג).



רצט אָמַר רַב חִסְדָּא: מִיּוֹם שֶׁחָרַב
בֵּית־הַמִּקְדָּשׁ אֵין הַגְּשָׁמִים יוֹרְדִים מֵאוֹצָר טוֹב,
שֶׁנֶּאֱמַר: “יִפְתַּח יְיָ4492 לְךָ אֶת־אוֹצָרוֹ הַטּוֹב”4493 – בִּזְמַן
שֶׁיִּשְׂרָאֵל עוֹשִׂים רְצוֹנוֹ שֶׁל מָקוֹם וּשְׁרוּיִם עַל אַדְמָתָם
גְּשָׁמִים יוֹרְדִים מֵאוֹצָר טוֹב, וּבִזְמַן שֶׁאֵין יִשְׂרָאֵל
שְׁרוּיִם בְּאַרְצָם אֵין גְּשָׁמִים יוֹרְדִים מֵאוֹצָר טוֹב (ב"ב
כה:).



ש שָׁנִינוּ, אָמַר רַ' אֶלְעָזָר בֶּן פַּרְטָא:
מִיּוֹם שֶׁחָרַב בֵּית־הַמִּקְדָּשׁ נַעֲשׂוּ גְשָׁמִים
צְמוּקִים4494 לָעוֹלָם. יֵשׁ שָׁנָה
שֶׁגְּשָׁמֶיהָ מְרֻבִּים, וְיֵשׁ שָׁנָה שֶׁגְּשָׁמֶיהָ מֻעָטִים; יֵשׁ
שָׁנָה שֶׁגְּשָׁמֶיהָ יוֹרְדִים בִּזְמַנָּם, וְיֵשׁ שָׁנָה שֶׁאֵין
גְּשָׁמֶיהָ יוֹרְדִים בִּזְמַנָּם.

שָׁנָה שֶׁגְּשָׁמֶיהָ יוֹרְדִים בִּזְמַנָּם לְמָה הוּא
דוֹמֶה? לְעֶבֶד שֶׁנָּתַן לוֹ רַבּוֹ פַּרְנָסָתוֹ בְּאֶחָד בַּשַּׁבָּת –
נִמְצֵאת עִסָּה4495 נֶאֱפֵית כְּתִקָּנָהּ4496 וְנֶאֱכֶלֶת כְּתִקָּנָה;
שָׁנָה שֶׁאֵין גְּשָׁמֶיהָ יוֹרְדִים בִּזְמַנָּם לְמָה הוּא דוֹמֶה:
לְעֶבֶד שֶׁנָּתַן לוֹ רַבּוֹ פַרְנָסָתוֹ בְּעֶרֶב־שַׁבָּת – נִמְצֵאת
עִסָּה נֶאֱפֵית שֶׁלֹּא כְתִקָּנָהּ וְנֶאֱכֶלֶת שֶׁלֹּא
כְתִקָּנָהּ.

שָׁנָה שֶׁגְּשָׁמֶיהָ מְרֻבִּים לְמָה הוּא דוֹמֶה?
לְעֶבֶד שֶׁנָּתַן לוֹ רַבּוֹ פַּרְנָסָתוֹ בְּבַת־אֶחָת – נִמְצְאוּ
רֵחַיִם טוֹחֲנוֹת מִן הַכֹּר4497 מַה
שֶּׁטּוֹחֲנוֹת מִן הַקַּב וְנִמְצֵאת עִסָּה נֶאֱכֶלֶת מִן הַכֹּר כַּמָּה
שֶּׁנֶּאֱכֶלֶת מִן הַקַּב; שָׁנָה שֶׁגְּשָׁמֶיהָ מֻעָטִים לְמָה הוּא
דוֹמֶה? לְעֶבֶד שֶׁנָּתַן לוֹ רַבּוֹ פַּרְנָסָתוֹ מְעַט־מְעָט –
נִמְצְאוּ רֵחַיִם מַה שֶׁטּוֹחֲנוֹת מִן הַכֹּר טוֹחֲנוֹת מִן הַקַּב
וְנִמְצֵאת עִסָּה כַּמָּה שֶּׁנֶּאֱכֶלֶת מִן הַכֹּר4498 נֶאֱכֶלֶת מִן הַקַּב. דָּבָר אַחֵר: בִּזְמַן שֶׁגְּשָׁמֶיהָ
מְרֻבִּים לְמָה הוּא דוֹמֶה? לְאָדָם שֶׁמְּגַבֵּל4499 אֶת־הַטִּיט – אִם יֶשׁ־לוֹ מַיִם רַבִּים, מַיִם אֵינָם כָּלִים
וְהַטִּיט מְגֻבָּל יָפֶה, אִם יֶשׁ־לוֹ מַיִם מֻעָטִים – מַיִם כָּלִים
וְהַטִּיט אֵינוֹ מִתְגַּבֵּל יָפֶה (תענ' יט:).



שא שָׁנוּ רַבּוֹתֵינוּ: “וְנָתַתִּי גִשְׁמֵיכֶם בְּעִתָּם”4500 – לֹא שִׁכּוֹרָה4501
וְלֹא צְמֵאָה אֶלָּא בֵינוֹנִית, שֶׁכָּל־זְמַן שֶׁהַגְּשָׁמִים מְרֻבִּים מְטַשְׁטְשִׁים4502 אֶת־הָאָרֶץ וְאֵינָהּ מוֹצִיאָה פֵּרוֹת. דָּבָר אַחֵר:
“בְּעִתָּם” – בְּלֵילֵי רְבִיעִיּוֹת וּבְלֵילֵי
שַׁבָּתוֹת4503, שֶׁכֵּן מָצִינוּ בִימֵי
שִׁמְעוֹן בֶּן שֶׁטַח, שֶׁיָּרְדוּ לָהֶם גְּשָׁמִים בְּלֵילֵי
רְבִיעִיּוֹת וּבְלֵילֵי שַׁבָּתוֹת עַד שֶׁנַּעֲשׂוּ חִטִּים כִּכְלָיוֹת
וּשְׂעוֹרִים כְּגַרְעִינֵי זֵיתִים וַעֲדָשִׁים כְּדִינְרֵי זָהָב,
וְצָרְרוּ4504 מֵהֶן דֻּגְמָא לְדוֹרוֹת4505 – לְהוֹדִיעַ כַּמָּה חֵטְא גוֹרֵם4506, שֶׁנֶּאֱמַר: “עֲוֹנוֹתֵיכֶם הִטּוּ־אֵלֶּה וְחַטֹּאתֵיכֶם מָנְעוּ הַטּוֹב מִכֶּם”4507. וְכֵן מָצִינוּ בִימֵי הוֹרְדוֹס – בִּזְמַן שֶׁהָיוּ
עוֹסְקִים בְּבִנְיַן בֵּית־הַמִּקְדָּשׁ וְהָיוּ יוֹרְדִים גְּשָׁמִים
בַּלָּיְלָה, לְמָחָר נָשְׁבָה הָרוּחַ וְנִתְפַּזְּרוּ הֶעָבִים וְזָרְחָה
הַחַמָּה וְיָצְאוּ כָל־הָעָם לִמְלַאכְתָּם, וְיָדְעוּ שֶׁמְּלֶאכֶת
שָׁמַיִם בִּידֵיהֶם (שם כב, כג).



שב שָׁנוּ רַבּוֹתֵינוּ: עַל כָּל־צָרָה שֶׁלֹּא תָבֹא
עַל הַצִּבּוּר מַתְרִיעִין עָלֶיהָ, חוּץ מֵרֹב גְּשָׁמִים. מַה טָּעַם?
אָמַר רַ' יוֹחָנָן: לְפִי שֶׁאֵין מִתְפַּלְלִין עַל רֹב הַטּוֹבָה,
שֶׁנֶּאֱמַר: “אִם־לֹא אֶפְתַּח לָכֶם אֵת אֲרֻבּוֹת הַשָּׁמַיִם
וַהֲרִיקֹתִי לָכֶם בְּרָכָה עַד־בְּלִי־דָי”4508 – מָה “עַד־בְּלִי־דָי”? אָמַר רָמִי בַר רַב חִיָּא: עַד
שֶׁיִּבְלוּ4509 שִׂפְתוֹתֵיכֶם מִלּוֹמַר דָּי.
אָמַר רָמִי בַר רָב יְהוּדָה אָמַר רַב: וּבַגּוֹלָה מַתְרִיעִין
עָלֶיהָ4510.

שָׁנָה שֶׁגְּשָׁמֶיהָ מְרֻבִּים, אַנְשֵׁי־מִשְׁמָר4511 שׁוֹלְחִים לְאַנְשֵׁי־מַעֲמָד4512: תְּנוּ עֵינֵיכֶם4513 בַּאֲחֵיכֶם שֶׁבַּגּוֹלָה, שֶׁלֹּא יְהוּ בָתֵּיהֶם קִבְרֵיהֶם.

שָׁאֲלוּ אֶת־רַ' אֱלִיעֶזֶר: עַד הֵיכָן גְּשָׁמִים
יוֹרְדִים וְיִתְפַּלְּלוּ שֶׁלֹּא יֵרֵדוּ? אָמַר לָהֶם: כְּדֵי
שֶׁיַּעֲמֹד אָדָם בְּקֶרֶן־אֹפֶל4514 וִישַׁכְשֵׁךְ4515 רַגְלָיו בַּמָּיִם.

אָמַר רַבָּה בַר בַּר־חָנָה: אֲנִי רָאִיתִי קֶרֶן־אֹפֶל,
שֶׁעָמַד [עָלָיו] עַרְבִי אֶחָד כְּשֶׁהוּא רוֹכֵב עַל גָּמָל וְאוֹחֵז
רֹמַח בְּיָדוֹ וְנִרְאָה כְתוֹלָעַת4516 (שם כב:; ע"י).



שג “וַהֲרִיקֹתִי לָכֶם בְּרָכָה עַד־בְּלִי־דָי”4517 – אָמְרוּ בְשֵׁם רַב: עַד
שֶׁיִּבְלוּ שִׂפְתוֹתֵיכֶם לוֹמַר “דַּיֵּנוּ”; לְפִי שֶׁבָּעוֹלָם הַזֶּה
גְּשָׁמִים טוֹרְדִין לָעוֹלָם, יוֹצְאֵי דְרָכִים מְצֵרִין בָּהֶם,
מְפָרְשֵׁי יַמִּים מְצֵרִין בָּהֶם, דּוֹרְכֵי גִתּוֹת וְטָחֵי גַגּוֹת
[מְצֵרִין בָּהֶם], אֲבָל לֶעָתִיד לָבוֹא הַקָּדוֹשׁ־בָּרוּךְ־הוּא
עוֹשֶׂה אוֹתָם בְּרָכָה4518 (ויק"ר לה).


––––––––––


שד שָׁנוּ רַבּוֹתֵינוּ: מַפֹּלֶת שֶׁאָמְרוּ4519 – בְּרִיאוֹת4520
וְלֹא רְעוּעוֹת, שֶׁאֵינָן רְאוּיוֹת לִפּוֹל וְלֹא הָרְאוּיוֹת לִפּוֹל (תענ' כ:).


––––––––––


שה שָׁנוּ רַבּוֹתֵינוּ: חַיָּה רָעָה שֶׁאָמָרוּ4521 – בִּזְמַן שֶׁהִיא מְשֻׁלַּחַת4522 מַתְרִיעִין עָלֶיהָ, אֵינָהּ
מְשֻׁלַּחַת אֵין מַתְרִיעִין עָלֶיהָ. אֵיזוֹ הִיא מְשֻׁלַּחַת וְאֵיזוֹ
הִיא שֶׁאֵינָהּ מְשֻׁלָּחַת? נִרְאֵית בָּעִיר – מְשֻׁלָּחַת, בַּשָּׂדֶה
אֵינָהּ מְשֻׁלָּחַת; בַּיּוֹם מְשֻׁלָּחַת, בַּלַּיְלָה אֵינָהּ
מְשֻׁלָּחַת; רָאֲתָה שְׁנֵי בְנֵי־אָדָם וְרָצָה אַחֲרֵיהֶם –
מְשֻׁלָּחַת, נֶחְבֵּאת מִפְּנֵיהֶם אֵינָהּ מְשֻׁלָּחַת; טָרְפָה שְׁנֵי
בְנֵי־אָדָם4523 וְאָכְלָה אֶחָד מֵהֶם –
מְשֻׁלָּחַת, אָכְלָה שְׁנֵיהֶם אֵינָהּ מְשֻׁלָּחַת; עָלְתָה לַגַּג
וְנָטְלָה תִינוֹק מֵעֲרִיסָה – מְשֻׁלָּחַת (שם כב.).



שו אָמַר רָמִי בַר חַמָּא: אֵין חַיָּה רָעָה
שׁוֹלֶטֶת בָּאָדָם עַד שֶׁנִּדְמֶה לָהּ כִּבְהֵמָה, שֶׁנֶּאֱמַר:
“נִמְשַׁל כַּבְּהֵמוֹת נִדְמוּ”4524 (סנה' לח:).



שז בִּימֵי רַ' חִיָּא בַר אַבָּא עָלָה גוּר4525 אֶחָד בְּאֶרֶץ יִשְׂרָאֵל וְלֹא
הִנִּיחַ אִילָן עַד שֶׁעֲקָרוֹ, וְעָשׂוּ תַעֲנִית, וְהִתְפַּלֵּל רַ'
חִיָּא וְגָעֲתָה אִמּוֹ מִן הַמִּדְבָּר וְיָרַד לְקוֹלָהּ (ב"ר
לא).


––––––––––


שח אֵיזֶהוּ דֶבֶר? עִיר הַמּוֹצִיאָה חֲמֵשׁ מֵאוֹת
רַגְלִי וְיָצְאוּ מִמֶּנָּה שְׁלשָׁה מֵתִים בִּשְׁלשָׁה יָמִים זֶה אַחַר
זֶה – הֲרֵי זֶה דָּבֶר, פָּחוֹת מִכָּאן אֵין זֶה דָּבֶר (תענ'
יט.).



שט שָׁנוּ רַבּוֹתֵינוּ: דֶּבֶר בָּעִיר – כַּנֵּס רַגְלֶיךָ4526, שֶׁנֶּאֱמַר: “לֵךְ עַמִּי בֹּא בַחֲדָרֶיךָ… עַד יַעֲבָר־זָעַם”4527.

רָבָא בִּשְׁעַת הַמַּגֵּפָה הָיָה סוֹתֵם חַלּוֹנוֹת, שֶׁנֶּאֱמַר: “כִּי־עָלָה מָוֶת בְּחַלוֹנֵינוּ”4528.

שָׁנוּ רַבּוֹתֵינוּ: רָעָב בָּעִיר – פַּזֵּר רַגְלֶיךָ4529, שֶׁנֶּאֱמַר: “וַיְהִי רָעָב בָּאָרֶץ וַיֵּרֶד אַבְרָם מִצְרַיְמָה”4530.

דֶּבֶר בָּעִיר – אַל יְהַלֵּךְ אָדָם בְּאֶמְצַע
הַדֶּרֶךְ, מִפְּנֵי שֶׁמַּלְאַךְ־הַמָּוֶת מְהַלֵּךְ בְּאֶמְצַע
הַדְּרָכִים; שָׁלוֹם בָּעִיר – אַל יְהַלֵּךְ אָדָם בְּצִדֵּי
דְרָכִים4531.

דֶּבֶר בָּעִיר – אַל יִכָּנֵס אָדָם יְחִידִי
לְבֵית־הַכְּנֶסֶת, שֶׁמַּלְאַךְ־הַמָּוֶת מַפְקִיד שָׁם כֵּלָיו. בַּמֶּה
דְבָרִים אֲמוּרִים? כְּשֶׁאֵין קוֹרִין שָׁם תִּינוֹקוֹת וְאֵין
מִתְפַּלְלִין שָׁם עֲשָׂרָה.

כְּלָבִים בּוֹכִים – מַלְאַךְ־הַמָּוֶת בָּא לָעִיר;
כְּלָבִים מְשַׂחֲקִים – אֵלִיָּהוּ הַנָּבִיא בָּא לָעִיר (ב"ק
ס:).



שי שָׁנָה רַב יוֹסֵף: מַהוּ שֶׁנֶּאֱמַר: “וְאַתֶּם לֹא תֵצְאוּ אִישׁ מִפֶּתַח־בֵּיתוֹ עַד־בֹּקֶר”4532 – כֵּוָן שֶׁנִּתְּנָה רְשׁוּת לְמַשְׁחִית אֵינוֹ מַבְחִין
בֵּין צַדִּיקִים לִרְשָׁעִים (שם; ילק"ש שמ' יב).



שיא שָׁנוּ: מִיכָאֵל – בְּאֶחָת4533, גַּבְרִיאֵל – בִּשְׁתָּיִם, אֵלִיָּהוּ – בְּאַרְבַּע
וּמַלְאַךְ־הַמָּוֶת – בִּשְׁמוֹנֶה, וּבִשְׁעַת הַמַּגֵּפָה – בְּאֶחָת
(בר' ד:).



שיב אַסְכְּרָה4534 – אִם
מֵתִים בָּהּ – מַתְרִיעִין עָלֶיהָ, וְאִם לֹא – אֵין מַתְרִיעִין עָלֶיהָ
(תוס' תענ' ב).



שיג בִּימֵי רַ' שְׁמוּאֵל בֶּן־נַחֲמָנִי הָיָה רָעָב
וָדָבֶר. אָמְרוּ: מַה־נַּעֲשֶׂה? נְבַקֵּשׁ רַחֲמִים עַל שְׁנֵיהֶם – אִי
אֶפְשָׁר. אֶלָּא נְבַקֵּשׁ רַחֲמִים עַל הַדֶּבֶר וְרָעָב נִסְבֹּל. אָמַר
לָהֶם רַ' שְׁמוּאֵל בַּר נַחֲמָנִי: נְבַקֵּשׁ רַחֲמִים עַל הָרָעָב,
שֶׁכְּשֶׁנּוֹתֵן הַקָּדוֹשׁ־בָּרוּךְ־הוּא שׂבַע – בִּשְׁבִיל הַחַיִּים
הוּא נוֹתֵן, שֶׁנֶּאֱמַר: “פּוֹתֵחַ אֶת־יָדֶךָ וּמַשְׂבִּיעַ לְכָל־חַי
רָצוֹן”4535 (תענ' ח:).


––––––––––


שיד שָׁנוּ רַבּוֹתֵינוּ: חֶרֶב שֶׁאָמְרוּ4536 – חֶרֶב הָעוֹבֶרֶת מִמָּקוֹם לְמָקוֹם4537, וַאֲפִלּוּ חֶרֶב שֶׁל שָׁלוֹם,
וְאֵין צָרִיךְ לוֹמַר חֶרֶב שֶׁל פֻּרְעָנוּת (תענ' כב; תוס' שם
ב).




יב. מִלְחָמָה


שטו אֵין מוֹצִיאִין לְמִלְחֶמֶת הָרְשׁוּת4538 אֶלָּא עַל פִּי בֵית־דִּין שֶׁל שִׁבְעִים וְאֶחָד (סנה' ב).



שטז “וְהָיָה כְּקָרָבְכֶם אֶל־הַמִּלְחָמָה וְנִגַּשׁ הַכֹּהֵן”4539 – זֶה כֹּהֵן מְשׁוּחַ מִלְחָמָה, “וְדִבֶּר אֶל־הָעָם”4540 –
בִּלְשׁוֹן־הַקֹּדֶשׁ, “וְאָמַר אֲלֵהֶם: שְׁמַע יִשְׂרָאֵל אַתֶּם
קְרֵבִים הַיּוֹם לַמִּלְחָמָה עַל־אֹיְבֵיכֶם”4541 – וְלֹא עַל אֲחֵיכֶם; לֹא יְהוּדָה עַל שִׁמְעוֹן וְלֹא
שִׁמְעוֹן עַל בִּנְיָמִין, שֶׁאִם תִּפְּלוּ בְיָדָם יְרַחֲמוּ עֲלֵיכֶם,
כְּמוֹ שֶׁנֶּאֱמַר: “וַיָּקֻמוּ… וַיַּחֲזִיקוּ בַשִּׁבְיָה
וְכָל־מַעֲרֻמֵּיהֶם הִלְבִּישׁוּ מִן־הַשָּׁלָל וַיַּלְבִּשׁוּם
וַיַּנְעִלוּם וַיַּאֲכִלוּם וַיַּשְׁקוּם וַיְסֻכוּם וַיְנַהֲלוּם
בַּחֲמֹרִים לְכָל־כּוֹשֵׁל וַיְבִיאוּם יְרֵחוֹ עִיר־הַתְּמָרִים אֵצֶל
אֲחֵיהֶם וַיָּשׁוּבוּ שֹׁמְרוֹן”4542 – עַל
אֹיְבֵיכֶם אַתֶּם הוֹלְכִים, שֶׁאִם תִּפְּלוּ בְיָדָם אֵין מֵרַחֲמִין
עֲלֵיכֶם. “אַל־יֵרַךְ לְבַבְכֶם”4543 – מִפְּנֵי צָהֳלַת סוּסִים וְצִחְצוּחַ חֲרָבוֹת4544, “אַל־תִּירְאוּ”4545 – מִפְּנֵי הֲגָפַת תְּרִיסִין4546 וְשִׁפְעַת הַקַּלְגָּסִין4547, “וְאַל־תַּחְפְּזוּ”4548 – מִקּוֹל קְרָנוֹת4549, “וְאַל־תַּעַרְצוּ”4550
– מִפְּנֵי קוֹל צְוָחוֹת, “כִּי יְיָ אֱלֹהֵיכֶם הַהֹלֵךְ עִמָּכֶם”4551 – הֵם בָּאִים בְּנִצְחוֹנוֹ שֶׁל
בָּשָׂר־וָדָם וְאַתֶּם בָּאִים בְּנִצְחוֹנוֹ שֶׁל מָקוֹם; פְּלִשְׁתִּים
בָּאוּ בְּנִצְחוֹנוֹ שֶׁל גָּלְיַת, מֶה הָיָה סוֹפוֹ? לְסוֹף נָפַל
בַּחֶרֶב וְנָפְלוּ עִמּוֹ; בְּנֵי עַמּוֹן בָּאוּ בְנִצְחוֹנוֹ שֶׁל
שׁוֹבַךְ4552, מֶה הָיָה סוֹפוֹ? לְסוֹף נָפַל
בַּחֶרֶב וְנָפְלוּ עִמּוֹ, – וְאַתֶּם אִי אַתֶּם כֵּן, “כִּי יְיָ
אֱלֹהֵיכֶם הַהֹלֵךְ עִמָּכֶם לְהִלָּחֵם לָכֶם
עִם־אֹיְבֵיכֶם”4553 – זֶה מַחֲנֵה הָאָרוֹן (סוטה מב.).



שיז “אַל־יֵרַךְ לְבַבְכֶם, אַל־תִּירְאוּ וְאַל־תַּחְפְּזוּ וְאַל־תַּעַרְצוּ”4554 –
כְּנֶגֶד אַרְבָּעָה דְבָרִים שֶׁאֻמּוֹת־הָעוֹלָם עוֹשִׂין: מְגִיפִין
וּמְרִיעִין, צֹוְחִין וְרוֹמְסִין4555 (שם:).



שיח “וְדִבְּרוּ הַשֹּׁטְרִים אֶל־הָעָם לֵאמֹר:
מִי־הָאִישׁ אֲשֶׁר בָּנָה בַיִת־חָדָשׁ וְלֹא חֲנָכוֹ יֵלֵךְ וְיָשֹׁב
לְבֵיתוֹ” וגו'4556 – כָּל אֵלּוּ שׁוֹמְעִים דִּבְרֵי כֹהֵן מַעַרְכֵי־הַמִּלְחָמָה4557 וְחוֹזְרִים וּמְסַפְּקִים4558 מַיִם וּמָזוֹן וּמְתַקְּנִים אֶת־הַדְּרָכִים (שם מג.).



שיט “וְיָסְפוּ הַשֹּׁטְרִים לְדַבֵּר אֶל־הָעָם וְאָמְרוּ: מִי־הָאִישׁ הַיָּרֵא וְרַךְ הַלֵּבָב”4559 – רַ' עֲקִיבָא אוֹמֵר: “הַיָּרֵא וְרַךְ הַלֵּבָב”
כְּמַשְׁמָעוֹ, שֶׁאֵינוֹ יָכוֹל לַעֲמוֹד בְּקִשְׁרֵי
הַמִּלְחָמָה4560 וְלִרְאוֹת חֶרֶב שְׁלוּפָה. רַ' יוֹסֵי הַגְּלִילִי4561 אוֹמֵר: “הַיָּרֵא
וְרַךְ הַלֵּבָב” – זֶה הַמִּתְיָרֵא מִן הַעֲבֵרוֹת שֶׁבְּיָדוֹ,
לְפִיכָךְ4562 תָּלְתָה לוֹ הַתּוֹרָה אֶת־כָּל אֵלּוּ שֶׁיַּחֲזוֹר בִּגְלָלָן (שם מד.).



שכ אָמַר רַ' יוֹחָנָן בֶּן זַכָּאי: בּוֹא וּרְאֵה,
כַּמָּה חָס הַמָּקוֹם עַל כְּבוֹד הַבְּרִיּוֹת: הַיָּרֵא וְרַךְ־הַלֵּבָב
כְּשֶׁהוּא חוֹזֵר יֹאמְרוּ: שֶׁמָּא בָּנָה בָיִת, שֶׁמָּא נָטַע כָּרֶם,
שֶׁמָּא אֵרַשׂ אִשָּׁה. וְכֻלָּם הָיוּ צְרִיכִים לְהָבִיא עֵדוּתָם חוּץ
מִן הַיָּרֵא וְרַךְ־הַלֵּבָב שֶׁעֵדָיו עִמּוֹ: שָׁמַע קוֹל הֲגָפַת
תְּרִיסִין וְנִבְעָת, קוֹל צַהֲלוֹת סוּסִים –
וּמְרַתֵּת4563, קוֹל תְּקִיעַת קַרְנַיִם – וְנִבְהָל, רוֹאֶה שִׁמּוּט סְיָפִים4564 – וּמַיִם יוֹרְדִים בֵּין בִּרְכָּיו4565. (ספרי שופטים).



שכא “וְהָיָה כְּכַלֹּת הַשֹּׁטְרִים לְדַבֵּר אֶל־הָעָם וּפָקְדוּ שָׂרַי צְבָאוֹת בְּרֹאשׁ הָעָם”4566 – וּבַעֲקֵבוֹ שֶׁל עָם4567 מַעֲמִידִין זְקִיפִין4568 לִפְנֵיהֶם וַאֲחֵרִים מֵאֲחוֹרֵיהֶם, וְכַשִּׁילִים4569 שֶׁל בַּרְזֶל בִּידֵיהֶם, וְכָל־הַמְבַקֵּשׁ לַחֲזוֹר,
הָרְשׁוּת בְּיָדָם לְקַפַּח4570 אֶת־שׁוֹקָיו, שֶׁתְּחִלַּת נְפִילָה – נִיסָה4571.

בַּמֶּה דְּבָרִים אֲמוּרִים4572? בְּמִלְחֲמוֹת הָרְשׁוּת, אֲבָל בְּמִלְחֲמוֹת חוֹבָה הַכֹּל
יוֹצְאִין, אֲפִלּוּ חָתָן מֵחֶדְרוֹ וְכַלָּה מֵחֻפָּתָהּ (סוטה
מד:).



שכב אֵין לְךָ נָאֶה בִישִׁיבָה4573 אֶלָּא זָקֵן, וְאֵין לְךָ נָאֶה בַמִּלְחָמָה אֶלָּא בָחוּר
(חג' יד.).



שכג גּוּלְיָרִין4574 יוֹרְדִים וּמִתְגָּרִים בַּמִּלְחָמָה וְגִבּוֹרִים יוֹרְדִים
וּמְנַצְּחִים (בר' נג:).



שכד “וְלִפְנֵי אֶלְעָזָר הַכֹּהֵן יַעֲמֹד וְשָׁאַל לוֹ בְּמִשְׁפַּט הָאוּרִים לִפְנֵי יְיָ”4575 –
מְלַמֵּד שֶׁבְּשָׁעָה שֶׁיִּשְׂרָאֵל יוֹצְאִים לַמִּלְחָמָה בֵּית־דִּין
שֶׁל מַעְלָה יוֹשְׁבִים עֲלֵיהֶם אִם לִנְצוֹחַ אִם לְהִנָּצֵחַ (ירוש'
שבת ב).



שכה “וְהָיָה כַּאֲשֶׁר יָרִים משֶׁה יָדוֹ וְגָבַר יִשְׂרָאֵל” וגו'4576 – וְכִי יָדָיו שֶׁל משֶׁה עוֹשׂוֹת מִלְחָמָה אוֹ שׁוֹבְרוֹת4577 מִלְחָמָה? אֶלָּא לוֹמַר לָךְ: כָּל־זְמַן שֶׁהָיוּ יִשְׂרָאֵל
מִסְתַּכְּלִים כְּלַפֵּי מַעְלָה וּמְשַׁעְבְּדִים אֶת־לִבָּם לַאֲבִיהֶם
שֶׁבַּשָּׁמַיִם – הָיוּ מִתְגַּבְּרִים, וְאִם לָאו – הָיוּ נוֹפְלִים
(ר"ה כט.).


––––––––––


שכו שָׁנִינוּ: גּוֹיִם שֶׁצָּרוּ עַל עֲיָרוֹת
יִשְׂרָאֵל אֵין יוֹצְאִין עֲלֵיהֶם בִּכְלֵי־זֵינָם וְאֵין מְחַלְּלִין
עֲלֵיהֶם אֶת־הַשַּׁבָּת. בַּמֶּה דְּבָרִים אֲמוּרִים? – כְּשֶׁבָּאוּ עַל
עִסְקֵי מָמוֹן4578, אֲבָל בָּאוּ עַל עִסְקֵי
נְפָשׁוֹת, יוֹצְאִין עֲלֵיהֶם בִּכְלֵי־זֵינָם וּמְחַלְּלִין עֲלֵיהֶם
אֶת־הַשַּׁבָּת, וּבְעִיר הַסְּמוּכָה לִסְפָר אֲפִלּוּ לֹא
בָאוּ4579 עַל עִסְקֵי נְפָשׁוֹת, אֶלָּא עַל
עִסְקֵי תֶבֶן וָקַשׁ, יוֹצְאִין עֲלֵיהֶם בִּכְלֵי־זֵינָם וּמְחַלְּלִין
עֲלֵיהֶם אֶת־הַשַּׁבָּת (עיר' מה.).



שכז שָׁנִינוּ, בָּרִאשׁוֹנָה הָיוּ מַנִּיחִין4580 כְּלֵי־זֵינָם בַּבַּיִת
הַסָּמוּךְ לַחוֹמָה. פַּעַם אַחַת הִכִּירוּ בָהֶם הַגּוֹיִם וְרָדְפוּ
אַחֲרֵיהֶם, וְנִכְנְסוּ לִטּוֹל כְּלֵי־זֵינָם, וְנִכְנְסוּ הַגּוֹיִם
אַחֲרֵיהֶם – דָּחֲקוּ זֶה אֶת־זֶה וְהָרְגוּ זֶה אֶת־זֶה יוֹתֵר מִמַּה
שֶּׁהָרְגוּ הַגּוֹיִם. בְּאוֹתָהּ שָׁעָה הִתְקִינוּ שֶׁיְהוּ חוֹזְרִין
לִמְקוֹמָם בִּכְלֵי־זֵינָם (שם).



שכח לֹא יֵצֵא הָאִישׁ [בְּשַׁבָּת]4581 לֹא בְסַיִף וְלֹא בְקֶשֶׁת וְלֹא בִתְרִיס4582
וְלֹא בְאַלָּה4583 וְלֹא בְרֹמַח. רַ' אֱלִיעֶזֶר אוֹמֵר: תַּכְשִׁיטִין הֵם4584 לוֹ. וַחֲכָמִים אוֹמְרִים: אֵינָם אֶלָּא
לִגְנָאי4585, שֶׁנֶּאֱמַר: “וְכִתְּתוּ
חַרְבוֹתָם לְאִתִּים וַחֲנִיתוֹתֵיהֶם לְמַזְמֵרוֹת… וְלֹא־יִלְמְדוּ
עוֹד מִלְחָמָה”4586 (שבת סג:).



שכט רַ' אֱלִיעֶזֶר בֶּן יַעֲקֹב אוֹמֵר: מִנַּיִן שֶׁלֹּא תֵצֵא אִשָּׁה בִּכְלֵי־זַיִן4587 לַמִּלְחָמָה? תַּלְמוּד־לוֹמַר: “לֹא־יִהְיֶה כְלִי־גֶבֶר
עַל־אִשָּׁה”4588. (נז' נט.).









נמנו וגמרו – כלו' הסכימו עפ"י מנין רוב  דעות.  ↩



יפשפש במעשיו – יבדוק במעשיו שעשה ויחזור  בתשובה.  ↩



ימשמש במעשיו – שיעשה, שיהא מחשב שכר מצוה כנגד  הפסדה ויהא זהיר מן החטא.  ↩



נודעת לו – שהודיע אותו על זה.  ↩



בראשית ט', ו.  ↩



שם ה', א.  ↩



שם ב', ד.  ↩



רעי – צואה.  ↩



גזורה – חצובה.  ↩



במדור – בדירה, במעון.  ↩



פנקס – ספר, לוחות.  ↩



צדעיו – רקותיו.  ↩



אציליו – אצילות הידים, המרפקים.  ↩



ארכובותיו – ברכיו.  ↩



עגבותיו – חלקי האחורים הרכים.  ↩



שרוי – שוכן, מצוי.  ↩



וסוטרו – מכהו ביד.  ↩



פרצופיהם – צורותיהם.  ↩



דברים ל"ב, ו.  ↩



כונניות – בסיסים למושב כל אבר ואבר.  ↩



תהלים פ"ו, י.  ↩



מחלים מחלים – מקומות חלולים.  ↩



מחתך… גומר – את הדבור.  ↩



ומניחתו – מן הכעס.  ↩



שוחק – שחוק.  ↩



קרקבן – בעופות, הוא המסס בבהמות.  ↩



טוחן – את המאכל.  ↩



אף – החוטם.  ↩



נמוק והולך לו – הגוף נחרב והולך.  ↩



בראשית ב', כא.  ↩



שלא יהא מתבזה – כשהוא נפנה לצרכיו.  ↩



ברשותו – אינם פועלים אלא ברצונו של  אדם.  ↩



מלוא הסיט – שטח קטן כבין אגודל לאצבע.  ↩



מסתמא – נעשה עִור.  ↩



דקיסרין – מעיר קיסרין.  ↩



כשהיא חיה – כלו' כשהיא קשה.  ↩



עשיה – תקון.  ↩



התורמסים – מין צמח (לופינע).  ↩



למה אתם נמולים – ומקלקלים מעשיו של  הקב"ה.  ↩



שבלים – שהן מעשה הקב"ה, וכן אניצי פשתן  להלן.  ↩



גלוסקאות – עוגות יפות.  ↩



אניצי פשתן – חבילה של פשתים.  ↩



וכלים מבית שאן – בגדים דקים יפים שנעשו  בבית־שאן.  ↩



מהול – נמול.  ↩



שררו – מעי כמין חבל יוצא מן הטבור.  ↩



לצרף אותם – לטהר את לבם.  ↩



שמואל ב', כ"ג, ג.  ↩



שבעה הבלים – בראש ספר קהלת נאמר שבע פעמים  הבל.  ↩



באיסקפסטי – בעגלת צב.  ↩



למקרא – לכתבי הקדש.  ↩



לרדוף – אחר חיי עוה"ז.  ↩



לכח – מגיע למלוא כחו.  ↩



לגבורה – לפי הכתוב “ואם בגבורות שמונים שנה”  (תהל‘ צ’, י).  ↩



לשוח – לכפיפת קומה.  ↩



סתור – הרוס.  ↩



רחבעם בן שלמה – מ“א י”ב.  ↩



מדרך ארץ – ממנהג העולם.  ↩



לא בסבי טעמא וכו' – לא בזקנים טעם (חכמה) ולא  בילדים עצה.  ↩



קהלת י"א, י.  ↩



דברים שאדם עושה וכו' – דברי עברות שמתישים  כחו.  ↩



השטוף בזמה – הלהוט ורודף אחרי זנונים  ופריצות.  ↩



שם י"ב, א.  ↩



תהלים ל"ב, ו.  ↩



מתרפטות – מתרופפות ומתבקעות.  ↩



מתכבדות – נעשות כבדות לשמוע.  ↩



גבשושית – תל קטן.  ↩



מפני מה לא הקבלנו וכו‘ – כלו’ מפני מה לא באת  לקבל פני, והפך לו את הלשון דרך ענוה.  ↩



סלעים נעשו גבוהים – כלו' מחמת זקנה קשה עלי
ההליכה ואפילו סלעים קטנים דומים עלי כגבוהים, וכן “קרובים נעשו
רחוקים” – דרך קרובה נראית כרחוקה.  ↩



משתים נעשו שלש – משתי רגלים נעשו שלש, שצריך  למקל.  ↩



לבי־אבידן – מקום ועד של חכמי רומי, שהיה ר'  יהושע רגיל לבוא לשם ולהתווכח עמם.  ↩



ההר שלג – כלו' שערות הראש הלבינו.  ↩



סביבותיו קרח – השפה והזקן הלבינו.  ↩



כלביו אינם נובחים – הקול אינו נשמע.  ↩



טוחניו – השנים.  ↩



מה שלא אבד לי וכו' – כך אומר הזקן, שגופו כפוף  ונראה כמבקש אבדה.  ↩



השתים מן השלש – הליכה ברגלים לבד בלא  מקל.  ↩



כליל של ורד – עטרת שושנים.  ↩



בראשית כ"ד, א.  ↩



להסיח – לדבר.  ↩



דוגמא – לאחרים.  ↩



משלי ט"ז, לא.  ↩



בראשית כ"ד, א.  ↩



בראשית י"ח, יא.  ↩



כאן – מה שנאמר תחלה “ואברהם ושרה  זקנים”.  ↩



לחלוחית – רעננות, כח נעורים.  ↩



ולהלן – “ואברהם זקן”.  ↩



סבא בביתא וכו' – זקן בבית מארה בבית, שאוכל
ואינו עושה כלום; זקנה בבית אוצר בבית, שהיא מסייעת במלאכת
הבית.  ↩



דברי הימים א' כ"ט, טו.  ↩



תהלים קמ"ד, ד.  ↩



דברי הימים א' כ"ט, טו.  ↩



תהלים קמ"ד, ד.  ↩



נוצצים – צצים, צומחים.  ↩



ישעיה נ"א, יב.  ↩



גומרת לילה – גחלת לילה, מין תולעים מאירות  בלילה (יאָהאַניס־וואורמכען)  ↩



אדם… בשר וכו' – דרש ראשי־תבות.  ↩



קהלת ג', ב.  ↩



מעת ללדת וכו' – משעת לידה נגזרת שעת  המיתה.  ↩



משלים – גומר.  ↩



פוחתין – גורעין.  ↩



מסייע – יש בו ראיה וסמך.  ↩



צפורי – שם עיר בא"י.  ↩



עין תאנה – שם מקום.  ↩



אין זה משלי – כלו' אין דרכי בכך.  ↩



עונים אתם אחרי – בשיר.  ↩



אם ישן הוא וכו‘ – כלו’ יתעורר ויצא מן הבית
שסופו להתמוטט, בשביל שלא השגיח על התינוקות לגדלם במעשים
טובים.  ↩



תולה אני לך – כלו' משהה אני את  הגזירה.  ↩



אני מישן – אני משמר את היין שיהא ישן  יותר.  ↩



בשמחתו – בשמחת חתונה.  ↩



על כחו – על זכותו.  ↩



בשעה שאינה שעה – בלילה, שהיא שעת  סכנה.  ↩



פתקו – כתב גזירתו, שנגזרה עליו מיתה.  ↩



וחיה התינוק – הרי מכאן ראיה, שמוסיפין על  השנים.  ↩



מה לנו המעשה – מה ראיה ממנו.  ↩



מקרא מלא – מקרא מפורש.  ↩



שמות כ"ג, כו.  ↩



דברים ל"א, יד.  ↩



לפרק אבותיו – לשנות חיי הוריו.  ↩



בלא שנותיו – בלא זמנו.  ↩



יוצא לשוק – מצויות שם תקלות ומריבות.  ↩



שנמסר לסרדיוט – להוליכו אל השופט.  ↩



בקולר – בשלשלאות.  ↩



לגרדום – מקום שעושין שם את המשפט  בנידונים.  ↩



פרקליטים – מליצים, מלמדי זכות.  ↩



איוב ל"ג, כג, כד.  ↩



באותו מלאך – שממליץ עליו זכות.  ↩



לחולה – המתרפא.  ↩



לחנניה וכו' – שנצלו מכבשן האש.  ↩



של הדיוט – של אדם.  ↩



וזו של חולה – אש הקדחת.  ↩



בראשית כ"א, יז.  ↩



לעת מצוא… זו מיתה – צריך אדם להתפלל שימות  מיתה נוחה.  ↩



תהלים ל"ב, ו.  ↩



שם ס"ח, כא.  ↩



בגימטריא – בחשבון האותיות.  ↩



אסכרה – מין חולי בגרון שאדם נחנק בו.  ↩



איוב ג, כב.  ↩



היו דואגים החכמים – שצדיק כמוהו מת מיתה  חטופה.  ↩



זוג מהדייב – שני ת"ח מעיר הדייב.  ↩



במוצאי יוה"כ – נמחלו עוונותיו וסימן יפה  לו.  ↩



פטירתו – מיתתו.  ↩



מוריקות – נעשות ירוקות.  ↩



שאמרו – חכמים.  ↩



דוחק אתה וכו‘ – כלו’ כבר הגיע זמנו של ר' נתן  להתמנות ראש־ישיבה.  ↩



כמלוא נימא – כמלוא השערה.  ↩



שלא יצערני – בשעת מיתתי.  ↩



מי חשוב וכו' – מי חשוב וגבור ביום  המיתה.  ↩



הראה לי – בחלום לאחר מיתה.  ↩



היה לך צער – בשעת יציאת נשמה.  ↩



כמושך נימא וכו' – כך היתה יציאת נשמתי  קלה.  ↩



שמרובה אימתו – של מלאך־המות.  ↩



נחר בהם – מתוך קברו.  ↩



קהלת י"ב, ז.  ↩



משלי י"ד, ל.  ↩



יחזקאל ל"ז, יג.  ↩



בראשית ג', יט.  ↩



סימן יפה וכו' – שיש לו כפרה בכך.  ↩



מזלפים – נשפכים, נוטפים.  ↩



וקלסתר פנים – צורת הפנים.  ↩



לפטר – להפרד, למות.  ↩



נוטל חלקו – הנשמה.  ↩



לאריס – לפועל בשכר חלק מן התבואה.  ↩



אור מפעפעו – אש מרככו.  ↩



מפכחתו – מפיגה את היין.  ↩



שם א', לא.  ↩



טוב מות – שיש טוב במיתה.  ↩



כבה מאליו – ככלות השמן.  ↩



בעונתה – בזמנה, בגמר בשולה.  ↩



למודים – רגילים.  ↩



ושונים – לומדים.  ↩



שמא הוא חושדנו – בגנבת תאנים, ולשם שמירה הוא  משכים.  ↩



והתליעו – העלו תולעים.  ↩



שיר השירים ו', ב.  ↩



לוז – עיר בארץ החתים, שנבנתה ע"י איש שהראה
לבני יוסף את מבוא העיר בית אל (שופטים א', כד – כו). ובזכות זה זכה,
לפי דברי האגדה, שלא יהא מלאך־המות שולט בעירו.  ↩



מלכים א‘ ד’, ג.  ↩



ושגרם לעיר לוז – שלחם לעיר לוז שאין  מלאך־המות שלוט בה.  ↩



משטה – מהתל.  ↩



שכיב מרע – חולה מסוכן.  ↩



קפוצות – סגורות.  ↩



קהלת ה', יד.  ↩



מסויג – גדור.  ↩



עד שכחש ותשש – עד שנעשה רזה וחלש.  ↩



שם ו', ה.  ↩



ללימן – לנמל בשפת הים.  ↩



נחת לזה מזה – נוח לזה שלא ראה שמש (שלא נולד)  מזה שנולד.  ↩



שם ז', א.  ↩



באיזה פרק ומעשים יעמוד – כלו' מה יהא גורלו  ומעשיו.  ↩



לנמל – מקום מעמד הספינות בשפת הים.  ↩



מזדוגים לה – יזדמנו לה בדרכה.  ↩



שם ג', ב.  ↩



בראשית ד', יד.  ↩



בראשית ט', ב.  ↩



תהלים קט"ו, יז.  ↩



שם פ"ח, ו.  ↩



שם מ"ט, ח.  ↩



משלי י"א, ד.  ↩



ישעיה נ"ח, ח.  ↩



תהלים מ"ט, ב.  ↩



שם ל"ט, ז.  ↩



קהלת ג', יא.  ↩



העלם כתיב – חסר וא"ו. מלשון העלמה  וכסוי.  ↩



יצאו לשדה – לעסוק בעבודת אחוזתם.  ↩



יודע אבינו – המת.  ↩



איוב י"ד, כא.  ↩



שם שם, כב.  ↩



לביהמ"ד – בעיר אחרת.  ↩



צנור הדלת – חור שציר הדלת נתון שם.  ↩



שפופרת של כחל – קנה של צבע שהנשים צובעות בו  את עיניהן ליופי.  ↩



שתבוא אצלי מחר – שתמות.  ↩



קהלת ז', א.  ↩



מלאכי ג, יט.  ↩



איוב י', יב.  ↩



חמשה “ברכי נפשי” – שבתהלים קג – קד.  ↩



דברים י"ב, כג.  ↩



קהלת ג', כא.  ↩



האופה – האופי: תכונתו ועיקר דעתו של  אדם.  ↩



תהלים כ"ה, א.  ↩



שם ל"א, ו.  ↩



חדשים – בגדים חדשים.  ↩



בלויים ושחוקים – ישנים ומעוכים.  ↩



משלים נפשו – מסגיר ומפקיד נפשו.  ↩



איכה ג', כג.  ↩



בני אם יש לך וכו' – מבן־סירא הוא.  ↩



שיננא – שנון, חריף; והוא כנוי שגור בפי שמואל  לרב יהודה תלמידו; וי"מ: בעל שנים גדולות.  ↩



לסגף עצמו – לענות נפשו.  ↩



יפול על הצבור – שלא יהא בו כח לעבוד. בגמ‘  תענ’ הגיר': “שמא יצטרך לבריות ואין הבריות מרחמות עליו”.  ↩



בראשית ב', ז.  ↩



וכפר עליו מאשר חטא וגו' – נאמר בקרבן שמביא  נזיר מן היין.  ↩



במדבר ו', יא.  ↩



אשם נזיר טמא – נזיר שנטמא מביא אשם; ושמעון  הצדיק כהן היה.  ↩



מה ראית להשחית וכו‘ – כלו’ למה קבלת על עצמך  נזירות להתחייב בגלוח בסוף ימי נזירות.  ↩



בבבואה שלי – בדמותי שבמים.  ↩



ופחז עלי יצרי – קפץ ונתגבר עלי יצרי, מתוך  שראיתי את צורתי נאה ביותר.  ↩



לטרדני – להרחיקני ע"י חטא, להוציאני.  ↩



מן העולם – הבא.  ↩



העבודה – לשון שבועה לשמים.  ↩



להזיר לה' – לשם שמים.  ↩



שם ו', ב.  ↩



בכורה – מן המתבשלות ראשונה והנאתן  מרובה.  ↩



אתננו לו – שלא אהיה נהנה.  ↩



חשש – דאג לקיים שמועה זו של רב.  ↩



דברים כ', יט.  ↩



קול – של שירה.  ↩



ומראה – של נוי.  ↩



וריח – של בשמים.  ↩



פחות ממאכלך וכו' – הוי ממעט באכילה ושתיה כדי  להרחיב את דירתך.  ↩



איכה ג', יז.  ↩



בריות טובות – נאות.  ↩



ישעיה ס"ה, ח.  ↩



תהלים ק"ד, כד.  ↩



וישאנה – לפי האגדה נשא ר"ע בסוף ימיו את אשת  טורנוסרופוס שנתגיירה.  ↩



משתבח – מתפאר.  ↩



עמוס ב, ט.  ↩



מלבלבים – פורחים.  ↩



להתנאות – ליהנות.  ↩



תהלים ק"נ, ו.  ↩



בראשית ב', ה.  ↩



דברים י"ז, ו.  ↩



יש לו שני לבבות – שדעתו מתחלקת ואינה מיושבת  עליו.  ↩



משלי י"א, יז.  ↩



מהלך והולך – כלו' מהלך עמם הרבה.  ↩



לגמול חסד עם אכסניא זו – כלו' לאכול, וזוהי  גמילות חסד לאכסניא (לאורחת), כמפורש להלן.  ↩



עלית לגג וכו‘ – כלו’ אפילו כשאתה הולך למקום  קרוב יהיו מזונותיך עמך, שמא תרעב בינתים.  ↩



מאה דלועים וכו‘ – כלו’ אפילו כשהדלועים (מיני  קישואים גדולים) בזול, יהיו מוכנות בידך.  ↩



דוק בשנים וכו‘ – כלו’ אכול הרבה ותמצא כח  ברגלים.  ↩



הכרש וכו‘ – הכרס נושאת את הרגלים; כלו’ ע"י  האכילה יש כח בגוף.  ↩



יחזקאל מ"א, כב.  ↩



יחזקאל מ"א, כב.  ↩



דברים י"ב, כ.  ↩



לתיאבון – לתאותו.  ↩



מבקרך ומצאנך – משלך ולא מן השוק.  ↩



שם שם, כא.  ↩



מנה – מאה זוז.  ↩



ללפסו – לתבשיל קדירה שלו, “לפס” כמו  אלפס.  ↩



והשאר אימתי? – אלו שיש להם פחות ממאה מנה  אימתי ישפתו קדירה.  ↩



לחוש לדברי זקן – ראב"ע ולהסתפק במזונות  קלים.  ↩



אבא – שמו של רב.  ↩



ממשפחת בריאים היה – ויכול להסתפק במזונות  קלים.  ↩



כגון אנו – שאין אנו בריאים.  ↩



יריצנה לחנוני – ליקח בה בשר.  ↩



לווים ואוכלים – לווים כסף ואוכלים  בשר.  ↩



משלי כ"ז, כו.  ↩



עתודים – כלו' עדרי צאן, שנותנין חלב  וגזין.  ↩



משלי כ"ז, כו.  ↩



שם שם, כז.  ↩



שיתפרנס מחלב וכו' – ולא ישחטם לבשר.  ↩



שם שם, כז.  ↩



שם שם, כז.  ↩



תן חיים לנערותיך – למד בני ביתך דרכי חיים  להסתפק במועט.  ↩



על שם סופו – כמפורש להלן.  ↩



שאכל זה – בן סורר ומורה.  ↩



תרטימר – חצי ליטרא.  ↩



מגמר – מכלה.  ↩



למודו – הרגלו.  ↩



ומלסטם – גוזל.  ↩



מלי כרסיה וכו‘ – מלוי הכרס הוא ממיני חטאים  רעים; כלו’ מרבה אכילה מרבה חטא.  ↩



ישעיה מ"ח, י.  ↩



ולא הוא – אין הדבר כך.  ↩



בל תשחית של הגוף עדיף – יותר טוב להבריא את  הגוף במאכלים ובמשקאות טובים.  ↩



במערבא – בא"י.  ↩



דאכיל אליתא – מי שאוכל אליות (משמנים  ומעדנים).  ↩



טשי בעליתא – מתחבא בעליה מפני  בעלי־חובותיו.  ↩



קיקולי – מין ירקות (קארדאמום).  ↩



אקיקלא דמתא שכיב – שוכב על אשפות העיר במקום  גלוי, שאינו מתירא משום אדם.  ↩



נשינו טובה – שראו את הטובה אלא  ששכחוה.  ↩



בכל עצב וגו‘ – כלו’ בכל יגיעה וטורח יש יתרון  לאדם, ואם יגע להחם את המים טובים הם יותר לגוף ממים צוננים.  ↩



משלי י"ד, כג.  ↩



יין של פרוגיתא – שם מקום שיינו משובח  ביותר.  ↩



דיומסית – מרחצאות לרבים.  ↩



קפחו את עשרת השבטים – שנמשכו אחריהם ואבדו מן  העולם.  ↩



שמות י"ב, ב.  ↩



החרש היה לבם – ששכח את הקריאה ונתחלפו לו ד‘  בר’, ז‘ בי’ וכ‘ בב’.  ↩



בראשית ג', ז.  ↩



הושע ד', יא.  ↩



יין שמביא יללה – יין לשון תאניה  ואניה.  ↩



משלי כ"ג, לא.  ↩



דומה עליו כמישור – שאינו מבחין בין תל  לבור.  ↩



והחנוני בכיס – ליטול ממונו.  ↩



נשתעממו – ל' שעמום וטירוף.  ↩



אמו לא יכולה לעמוד בו – הגפן, שהיא נכפפת  ונסרחת על גבי הקרקע.  ↩



דקרים – כלונסאות.  ↩



שלא תכנס לחלקי – כלו' שלא תשתה יותר  מדי.  ↩



תובעת בפה – לעבירה.  ↩



משלי כ"ג, לא.  ↩



מלבין פניהם – מבייש פניהם.  ↩



שאחריתו דם – שפיכת דם.  ↩



הקפיל – חנוני שמוכר מזונות ומשקאות.  ↩



תערה – תשפוך את היין.  ↩



שם שם, כט, ל.  ↩



בראש כל רפואה וכו‘ – כלו’ היין אם שותים אותו  במדה הוא הטובה שברפואות, ושלא במדה הוא סם־המות.  ↩



רמי – הקשה.  ↩



ישמח – בספריהם היה כתוב ישמח בשי“ן ימנית  והחי”ת נקראת כמו ה"א, מלשון שממה.  ↩



תהלים ק"ד, טו.  ↩



פקחוני – עשוני לפקח.  ↩



שופטים ט', יג.  ↩



התר שקך – כלומר: פתח פיך.  ↩



בבית־עולם – בבית־קברות.  ↩



אנגריא – עבדי המלך באו לקחת את בני העיר  לעבודת המלך.  ↩



אשגר – אשלח.  ↩



סדר הסעודה – שבעל הבית מזמין לאורחים וגם הוא  יושב עמהם.  ↩



קתדראות – כסאות של כבוד.  ↩



ידו אחת – לקבל בה את הכוס ששותה לפני  המזון.  ↩



פרפראות – מיני מטעמים לקנוח סעודה.  ↩



שתי ידיו – לאכילה.  ↩



אין רשות לאורח להכנס – כלו' לאחר שהיו מחלקין
שלש פרפראות לכל אחד נשלם מנין האורחים של הסעודה ושוב אין רשות לאחרים
להכנס.  ↩



בזמן שהן שתי מטות – רגילין היו לאכול בהסבה  על הצד השמאלי כל אחד על מטה אחת.  ↩



גדול מסב בראש – מסב תחלה על מטתו.  ↩



שני לו למעלה הימנו – מטתו לצד מראשותיו של  הגדול.  ↩



למטה הימנו – לצד מרגלותיו.  ↩



למקום שמים אחרונים וכו' – כשמגיעין לחמשה אם  נטל הגדול הוא מברך, ואם צוה לאחר ליטול קודם לו הוא מברך.  ↩



לא יפרוס – לא יבצע מן הפת.  ↩



במקום הרך – שנמאס.  ↩



כביצה – כשיעור ביצה.  ↩



רעבתן וגרגרן – זולל וסובא.  ↩



ישהה – ימתין בין גמיעה לגמיעה.  ↩



שנים – שתי גמיעות.  ↩



מגסי הרוח – מבעלי גאוה.  ↩



נוקדן – מלקט הפירורים מעל השלחן  ואוכלם.  ↩



עומקן – מעמיק בקערה ושואב מתוכה עד  הסוף.  ↩



שולח יד – לאכילה.  ↩



נא – לא צלוי כל צרכו והוא קשה.  ↩



הקלח – השורש של הירק העשוי נא.  ↩



ותלשו – כדי ליטול ממנו חתיכה.  ↩



לא בא אחריו – הירק לא נתלש ונפרס מחמת  קשיו.  ↩



ריקם – בלא לפת.  ↩



הנח עקבך וכו' – דרך לגלוג אמר לו כך.  ↩



ונסתפקו – שבעו.  ↩



דיסא – מאכל של גריסין.  ↩



בהוץ – בעלה של לולב כעין מזלג.  ↩



מאכילני צואתך – כלו' עפרורית  שבצפרנים.  ↩



רוקך – רוק הפה שדבק בהוץ.  ↩



לפי שאין דעות הבריות שוות – ואפשר שחברו ימאס  בכך.  ↩



כאלו אוכל לחם טמא – שהפת נמאסת.  ↩



כוס מלא – שמא ישפך על הפת.  ↩



שאתה נכוה בפושרים – במים חמים קצת; כלו' די  לך ברמיזה על בזוי אוכלין.  ↩



אפילו ברותחין – כלו' אפילו לאחר שחטפתי את  הפרוסה לא עמדת על דעתי.  ↩



אוכל לפני אורח – ואינו נותן לו.  ↩



יקדים קנה לושט – שבשעת שיחה קנה הגרגרת נפתח  והמאכל יכול להכנס לתוך הקנה במקום הושט ויחנק.  ↩



בעל השם אני – כך קוראין לי מקטנותי “רב  הונא”.  ↩



ישבת – תיכף על המטה ולא שהית קצת מפני  הכבוד.  ↩



קבלת בבת אחת – כלו' מיד ולא סרבת.  ↩



מסרבין לקטן – מלקבל דבריו עד שיפציר  בו.  ↩



בודקו – אם ראוי הוא לשתיה.  ↩



מפני סכנת נפשות – שמא מאניני הדעת הוא ותקוץ  עליו נפשו.  ↩



נתן לו כוס וטעמו – בעה“ב נתן כוס לר”ע וטעם  ממנו תחלה.  ↩



שטוף ושתה וכו‘ – כלו’ שטוף את הכוס לפני שתיה  ולאחר שתיה.  ↩



אסטניס – מפונק ואנין הדעת.  ↩



בישיבה – של תלמוד־תורה.  ↩



הלך אחר חכמה – הושב את המסובין לפי  חכמתם.  ↩



במסבה – של סעודה.  ↩



אחר זקנה – לפי שנותיהם של המסובים.  ↩



ויקרא ו', ד.  ↩



תהלים קי"ב, ה.  ↩



עשיק לגבך וכו' – ביוקר קנה בגדים לכסות גופך,  ומאכלים לכרסך קנה לפי שוים.  ↩



מכבדותי – כלו' הבגדים מכבדים את  בעליהם.  ↩



באדין גבריא וכו' – אז האנשים ההם (חנניה,
מישאל ועזריה) נאסרו בשמלותם וכתנותם ומגבעותם ובגדיהם והשלכו לתוך
כבשן האש הבוערת.  ↩



דניאל ג', כא.  ↩



איצטלא – מלבוש חשוב.  ↩



מפשיטין אותו – כדי לשלם את חובו.  ↩



איצטלא הראויה לו – כלו' פחותה ממה שהיתה  לו.  ↩



כל ישראל ראוים וכו' – שכל ישראל כבני מלכים  הם, ואפילו העניים שבהם.  ↩



שמואל א‘ כ“ד, ה. כך במקור. צ”ל: שמואל א’ כ“ד, ד  – הערת פב”י.  ↩



מלכים א‘, א’, א.  ↩



במתא שמאי וכו' – משל הוא: בעירי, שהבריות  מכירין בי, די לי להתכבד בשמי, ושלא בעירי כבודי בשמלתי.  ↩



דברים ל"ב, כא.  ↩



איכה ג', יז.  ↩



בשביל קונו – לכבודו של הקב"ה.  ↩



משלי ט"ז, ד.  ↩



משלי י"א, יז.  ↩



מהלך והולך – כלו' מוסיף ללכת עמם.  ↩



איקונין – צורות ופסילים.  ↩



והם מעלים לו שכר – אנשי המלך משלמים לו שכר  עבודתו.  ↩



בראשית ט', ו.  ↩



קילורין – סממני רפואות ותחבשות.  ↩



בצונן – במים קרים.  ↩



לאור – לאש, כדי ללבנו.  ↩



ולא הכניסוהו לצונן – ונמצא שאינו  מתקשה.  ↩



ערבובית – זוהמא, חסרון נקיון וסדר.  ↩



קהלת ב' ח.  ↩



במרחץ של אפרודיטי – שעמד שם פסל של האלילה  היונית אפרודיטי.  ↩



דברים י"ג, יח.  ↩



נוי – הדור וקשוט.  ↩



נוי למרחץ – והמרחץ קדם לה.  ↩



המזלזל בנטילת ידים – שאינו מקפיד לרחוץ ידיו  לצורך.  ↩



מים הראשונים – שלפני סעודה.  ↩



האכילו בשר חזיר וכו' – כמפרש להלן.  ↩



מים אחרונים – שלאחר סעודה.  ↩



והיה סבור – חשב.  ↩



בצנעה – בסוד.  ↩



קטניות – מין זרעונים, כגון פולים  ועדשים.  ↩



סיכה – משיחת הגוף בשמן.  ↩



למים ע"ג חבית – שנשפכים על גבי החבית מבחוץ  ואינם נכנסים לתוכה, כך רחיצה בלא סיכה אינה נבלעת באברים.  ↩



עמדו לי – לחזק גופי ולהבריאני.  ↩



ישעיה נ"ח, יא.  ↩



מעולה שבברכות – בריאות הגוף.  ↩



תולדותיו – חבורי אבריו.  ↩



מתפרקות – מתפרדות.  ↩



שמות כ"א, יט.  ↩



ומכסחו – קוצץ את הקוצים.  ↩



ומזבלו – נותן בו זבל לדשנו.  ↩



ומנכשו – עוקר העשבים הרעים.  ↩



תהלים ק"ג, טו.  ↩



אסיא דמגן וכו‘ – רופא של חנם שווה חנם; כלו’  אינו שווה כלום.  ↩



אסיא רחיקא וכו' – רופא שמרפא מרחוק דומה לעין  עורת.  ↩



עלובה מדינה וכו' – אוי לה לעיר שרופאה בעצמו  חולה מחלת הפודגרא (חולי רגלים).  ↩



רופא, רפא חגירתך – כך אומרים לרופא שהוא  בעצמו חגר ובא לרפאות את אחרים.  ↩



לגיהנום – שפעמים באים על ידו לידי  סכנה.  ↩



והודו לו – חכמים הודו לו שיפה עשה, כדי שלא  יהיו סומכין על ספר רפואות בלבד.  ↩



מלאכי ג', כ.  ↩



אידלא יומא אידלא קצירא – כשעולה החמה עולה  החולה ממטתו; כלו' זריחת החמה מביאה רוחה לחולים.  ↩



לתחתוניות – לטחורים, חולי־אחורים.  ↩



דברים כ"ח, סה.  ↩



פסיעה גסה – צעדה גדולה יותר מדאי.  ↩



חוץ מן הקורה – שמא תפול.  ↩



ודרך ארץ – תשמיש.  ↩



עושר – שהמותרות מביאין את האדם לידי  חטא.  ↩



והקזת דם – הוצאת הדמים הרעים לשם  רפואה.  ↩



מכחישים – עושים אותו כחוש וחלש.  ↩



עון – זמה.  ↩



מתישים – מחלישים.  ↩



והמלכות – עול מלכות.  ↩



הצוקה – צרה ולחץ.  ↩



כל חלי – דבר שכל החלאים תלוים בו.  ↩



שם ז‘, טז – כך במקור. צ"ל: שם ז’, טו – הערת  פב"י.  ↩



זו עין – עין רעה.  ↩



לטעמו – הולך לשיטתו.  ↩



עשה מה שעשה ואמר – כלו' בדק את קברי המתים  באופנים ידועים לו והבין באיזו מיתה מת כל אחד.  ↩



תשעים ותשעה – מן המתים.  ↩



זה הרוח – כלו' כל החלאים מרוח רעה.  ↩



צנה – קרירות.  ↩



זו מרה – שממנה כל החלאים.  ↩



מיחוש – כאב.  ↩



בראשית א', לא.  ↩



שבועה שלא אישן – הנשבע שלא יישן.  ↩



מלקין אותו – על שבועת שוא, שאין אדם יכול  לעמוד שלשה ימים בלא שֵנה.  ↩



לאלתר – מיד.  ↩



כאסטמא לברזל – יפה לגוף כאסטמא לברזל; אסטמא  – ברזל מחוסם וקשה שנותנין בחודו של קרדום להקשותו.  ↩



בפת שחרית – באכילת פת בשחרית.  ↩



הזיקין – רוחות.  ↩



ומחכימת פתי – שדעתו מיושבת עליו.  ↩



ודבריו נשמעים – לבריות. שיש לו לב  להטעימם.  ↩



הבל – זעה.  ↩



כנה שבבני מעים – תולעים.  ↩



ישעיה מ"ט, י.  ↩



במקור נדפס: “ואת־לחמך את־מימיך” – הערת  פב"י.  ↩



שמות כ"ג, כה.  ↩



מכאן ואילך והסירותי וכו' – מי שאוכל סמוך  לקריאת־שמע של שחרית יסורו ממנו כל המחלות.  ↩



שמות כ"ג, כה.  ↩



ששמונים ושלשה חלאים – בגימטריא של  מחלה.  ↩



לודים – שבט בני אדם פראים אוכלי אדם, והם  רעבתנים.  ↩



לסטים – גזלנים.  ↩



יורשים – שלא טרחו בממונם ואינם עוסקים  במלאכה.  ↩



לחמת – לנאד או לכד מים, שהמים עולים אעפ"י  שלא נתרבו; אף כאן אין תועלת באכילה אלא מלוי הכרס בלבד.  ↩



לא אמרו – שאין מועיל באכילה מאוחרת.  ↩



המאכילך מן… למען ענותך – כלו' אכילת המן  ענוי הוא.  ↩



דברים ח', טז  ↩



למי שאין לו פת בסלו – שאוכל ודואג למחר; וכן  המן, שלא ירד אלא ליומו.  ↩



למי שאינו רואה ואוכל – שאינו נהנה כל כך; וכן  אוכלי המן, שהיו טועמים טעם כל המינים ואינם רואים אלא מן.  ↩



אמר רב יוסף – סומא היה.  ↩



אלא ביום – שהוא רואה מאכלו.  ↩



משום שגורר – את התיאבון לאכילה.  ↩



צלהו באחיו – במלח.  ↩



העלהו באביו – אחר הצליה תנהו במים.  ↩



בבנו – בציר היוצא מן הדגים.  ↩



ושתה עליו אביו – ששותין עליו מים.  ↩



כל שהוא כביצה וכו' – כל מאכל כשיעור ביצה  טובה ממנו הביצה עצמה.  ↩



מגולגלת – חלוטה ברותחין והיא רכה.  ↩



צלויה – קשה.  ↩



מבושלת כל שהוא כביצה וכו‘ – על זה נאמר "כל  שהוא כביצה וכו’ ".  ↩



טחול – (מילץ).  ↩



כרישין – מין חציר (לויך).  ↩



מוריק – את פניו של אוכלו.  ↩



קטן – שלא גדל כל צרכו.  ↩



מקטין – את גידול הקומה.  ↩



כל נפש – דבר חי.  ↩



קרוב לנפש – אברי הבהמה במקום חיותה.  ↩



ותרדין – מין צמח (שפינאט).  ↩



לבית וכו‘ – כלו’ לכרס שאוכלת לפת (ווייסע  ריבע).  ↩



אסכרה – הגרון נסתם והנשימה נעשית קשה.  ↩



המקפה – מציף, ששותה הרבה מים אחר האכילה  והמאכל שבמעיו צף ונשרה במים.  ↩



קיתון לפת – כד מים לפת של סעודה אחת.  ↩



קצח – זרע כמון שחור.  ↩



למזרח גרנו – של קצח, שרוח מערבית לחה היא  ומכנסת הריח בתוך הגוף.  ↩



כאן בריחו וכו' – הריח קשה והטעם טוב.  ↩



מדבקת וכו' – עד שקלט הטעם.  ↩



ומקלפתו – לבטל הריח.  ↩



ויהא לבך רודף עליך – מתאוה לאכול כל שעה  שהורגלת.  ↩



מחתך מאכל – בבני מעים.  ↩



קישות – קישואים.  ↩



דלעת – גדולה מקישואין.  ↩



מלאך המות בביתו וכו' – שהדלועים קשין  לגוף.  ↩



ומשחין – מחמם את הגוף.  ↩



מכניס אהבה – מתוך שמשמח את הלב.  ↩



אספרגוס – מין משקה משכר.  ↩



מרבים את הזבל – בבני מעים.  ↩



מחשבה רעה – דאגה.  ↩



ותחתוניות – מחלת הטחורים.  ↩



ספסוף – מין תאנים אפילות וגרועות; כלו' בימי
הילדות יפה אכילת פירות גרועים מאכילת פירות משובחים בימי
הזקנה.  ↩



בלמוס – עילוף מחמת רעבון.  ↩



למזרחה של תאנה – שהתאנים הנתונות כנגד השמש  מתוקות ביותר.  ↩



קהלת ז', יב.  ↩



קפח את הרועה – נטל ממנו בעל כרחו.  ↩



הקיפוהו לגינין וקערות – בני העיר הקיפוהו  לגינין של מיני מתיקה וקערות של תבשילין.  ↩



רוח מצוי למעדנים – בשביל מעדנים יש רוח  בבני־מעים ואפשר לאכלם הרבה.  ↩



משום גלוי – אם עמדו מגולים. שמא שתה מהם נחש  והטיל בהם ארסו, שהנחשים מצוים בא"י.  ↩



אסור לאדם וכו' – כולם מחמת מיאוס  וזעה.  ↩



צא למקומך – חוץ לעיר.  ↩



לא תזהם – לא תטנף ותטמא.  ↩



משלי ט"ו, טו.  ↩



אסטניס – מפונק שבודק ביותר במאכלים ונמצא כל  ימיו רעים.  ↩



משלי ט"ו, טו.  ↩



שדעתו יפה – כלו' נפשו בריאה, האוכל הכל ואינו  בודק.  ↩



שנוי וסת – שנוי המנהג באכילה ושתיה.  ↩



משלי ט"ו, טו.  ↩



שבתות וימים טובים – ולמה נאמר “כל  ימי”?  ↩



כשמואל – שהעני בא בשבת ויו“ט ע”י שנוי וסת  לחולי מעים.  ↩



ריח רע – מן הפה.  ↩



הנצרך לנקביו – לצאת לחוץ.  ↩



ריח זוהמא – מזיעת הגוף.  ↩



והנח שליש – של בטנך ריקה.  ↩



תעמוד על מלואך – כלו' תתמלא הבטן  כולה.  ↩



בטבול – לטבול פת בחומץ או ביין.  ↩



שהנאתך ממנה – שערבה לך הרבה.  ↩



משוך ידך הימנה – שלא תמלא את כריסך.  ↩



ואל תשהה עצמך – לא תעכב יציאתך.  ↩



ויקרא כ', כה.  ↩



מצוי – לילך אצלו ללמוד מפיו.  ↩



בהדיא – במהרה ובחוזק.  ↩



ולא יטחר הרבה – לא ידחוק א"ע.  ↩



שאותה כרכשת – סוף המעים שמוציא רעי.  ↩



פניך דומין – שראה את פניו צהובים ושמנים  ביותר.  ↩



שניהם אסורים – רבית וגידול חזירים.  ↩



לכל אחד וכו' – וזה מועיל לבריאות  הגוף.  ↩



של בית הכסא – משום דחיקה.  ↩



ושל פירות – חריפים.  ↩



חמורה סכנה מאיסור – כלו' דברים שיש בהם משום  סכנה צריכין להזהר בהם יותר מבאיסור.  ↩



משלי כ"ב, ה.  ↩



אין סומכין על הנס – במקום שהנזק ודאי.  ↩



אין מזכירין מעשי נסים – כלו' אין מביאים ראיה  מהם.  ↩



השרוי – הדר.  ↩



והמפרש בים – העובר בים.  ↩



מזכירין עונותיו – כלו' לבדוק אחרי מעשיו אם  הוא חיב או זכאי.  ↩



ועיון תפלה – כלו' שמעיין ומכוון בתפלתו שיעשה  לו רצונו.  ↩



ומוסר דין על וכו' – שבטוח הוא בזכותו שחברו  יהא נענש על ידו.  ↩



לסמטא – לרחוב קטן וצר.  ↩



החמר – מנהל החמור.  ↩



לבית שיח – לבור שיש בו מים.  ↩



ירד – לתוך הבור.  ↩



מנכין – מחסירין.  ↩



בראשית ל"ב, יא.  ↩



שעמד במקומו – ולא נפל.  ↩



הכניס את רב אדא וכו' – כדי שתגן זכותו ולא  יפול הבית.  ↩



כר' ינאי – שאמר אין סומכין על הנס.  ↩



בכי טוב – לאור השמש, שנאמר: “וירא… את האור  כי טוב” (ברא‘ א’, ג).  ↩



בראשית מ"ד, ג.  ↩



הגבר – התרנגול.  ↩



הכניסו חמה לעיר – כלו' הכנסו לעיר עם אור  החמה.  ↩



שראשה רופא – שאין לו פנאי לעסוק בצרכי  העיר.  ↩



שאין הסוס צונף – צוהל ואין בה שמירה  מעולה.  ↩



שם ב', יח.  ↩



וחצו – חלקו למחצה.  ↩



שם ג', יח.  ↩



נאכל באבוס אחד – קוץ ודרדר.  ↩



תאכל לחם – ולא קוצים.  ↩



שם שם, יט.  ↩



בראשונה – בקללה הראשונה.  ↩



ממנה – מן הקללה.  ↩



עשב השדה – כגון ירקות.  ↩



שם ג', טז.  ↩



בעצבון – גדול מעצב.  ↩



שם שם, יז.  ↩



שם מ"ח, טז.  ↩



שם שם, טו.  ↩



תהלים קל"ו, כה.  ↩



שם שם, יג.  ↩



שם שם, כ"ד.  ↩



תהלים קל"ו, כה.  ↩



גאולה פלאים – שנאמר במזמור זה “לעושה נפלאות”
וסמוך לו “ויפרקנו מצרינו”, וכן בגאולת מצרים נאמר: “נורא תהלות עושה
פלא” (שמ' ט"ו, יא).  ↩



סדרי בראשית – סדרי הטבע.  ↩



דברים ב', ז.  ↩



איוב ט"ו, כג.  ↩



חלוק – כתונת.  ↩



בקב שלו וכו‘ – כלו’ מועט משלו ולא הרבה של  אחרים.  ↩



בראשית ח', יא.  ↩



מעולה – משובח.  ↩



בלסמון – אפרסמון, שמן המור.  ↩



בראשית ח', יא.  ↩



ככרום – מין עוף.  ↩



תהלים י"ב, ט.  ↩



גונים – צבעים.  ↩



שם ס"ו, יב.  ↩



מדוקדק – מדוכדך.  ↩



אמיקנטרון – איש יהודי מקנטר; וי"מ, שזה שם  פרטי של יהודי בזמן אדרינוס.  ↩



אלו הישמעאלים – כלו' הרי גם הישמעאלים  נימולים.  ↩



האומה הזאת – היהודים.  ↩



אלהיה וכו' – אלהי האומה ישלם לו, למלך,  כגמולו.  ↩



גזר אדרינוס – כלו' הכריז על כך.  ↩



שעשה כן – שכתב את הכתב למלך.  ↩



יפרסם – יגלה.  ↩



קהלת ב', יז.  ↩



דקדוקי עניות – כלו' יסורי עניות.  ↩



על מדה זו – על עניות, שלא יבוא לה.  ↩



דברים ט"ו, י.  ↩



גלגל הוא וכו' – הגלגל מתהפך והעשיר נעשה  לעני.  ↩



תהלים ע"ה, ח.  ↩



לגלגל שבגנה – לגלגל על הבור שבגנה, שממלאים  ממנו להשקות את הגנה.  ↩



שמות כ', יא.  ↩



בן־שום – צלע של שום.  ↩



ציצית – ניצוצות.  ↩



בשעה של מזונות – במזל של מזונות.  ↩



כל כך ואפשר – כלו' אף לאחר כך עדיין הדבר  מוטל בספק.  ↩



טפח וכו' – דרך חבה וחדוה.  ↩



משלי ט"ו, טו.  ↩



והרי יש שבתות וכו' – שמתעדן בהם  במאכלים.  ↩



שנוי וסת – שנוי המנהג. והעני שמשנה מאכליו  בשבת ויו"ט בא לידי חולי.  ↩



בשפל גגים וכו' – גגו של העני למטה מכל הגגות
וכרמו בראש ההר, ונמצא שהמטר יורד משאר גגים לגגו והעפר נופל מכרמו
לשאר כרמים.  ↩



כרכושתא ושונרא וכו‘ – כלו’ אדם שמזלו רע –  אפילו חולדה וחתול, שהם שונאים זה לזה, מתחברים יחד לגזול אותו.  ↩



במקור נדפס: “פֶּתַת” – הערת פב"י.  ↩



על פתח החנויות וכו‘ – כלו’ העשיר שנותן הרבה  מתנות אוהביו מרובים.  ↩



שיש לו ביה"כ סמוך לשלחנו – שבימיהם היו  בתי־הכסאות מחוץ לעיר.  ↩



דברים כ"ח, מח.  ↩



רבב – שומן.  ↩



אלא בדעה – שדעתו ורצונו מצומצמים אעפ"י שיש  לו ממון.  ↩



משלי ט"ו, טו.  ↩



שדעתו קצרה – כלו' עינו רעה בשלו ובשל  אחרים.  ↩



משלי ט"ו, טו.  ↩



חברך מת אשר – כלו' אם אומרין לך “חברך מת”  האמן.  ↩



והלב תלוי בכיס – הלב נתון בתוך כיס, והכוונה  שחסרון כיס מטריד את הלב.  ↩



דברים י"א, ו.  ↩



ארבע סאים וכו' – של חטים בסלע, והוא  זול.  ↩



אסר – מטבע קטן.  ↩



ויקרא י"ד, לו.  ↩



על כלי חרסו וכו' – שכל אלו אין להם טהרה  במקוה.  ↩



טפיו – כד קטנה של חרס.  ↩



ממונו הבזוי – כלו' כלים פחותים.  ↩



אם כך על של רשע – שהנגעים באים על לשון  הרע.  ↩



בראשית ל"ב, כה.  ↩



על פכים קטנים – שנשארו מעבר ליבוק והוצרך  להעבירם.  ↩



נשורת – מפל פירורים – זלזול באוכלין.  ↩



מחזר עליו וכו‘ – כלו’ בקש לשלוט עליו.  ↩



שהיה זהיר בפרורים – שלא לזרקם.  ↩



ודאי נפל בידי – שנפלו פירורים לתוך עשבים ולא  יוכל לכבדם.  ↩



מכבדין – מפנין.  ↩



נקיד – פנוי פירורין נקרא נקוד; כלו' מי שאינו  מזלזל באוכלין ומקפיד על נקיות מתעשר.  ↩



נבל – מנוול, מי שמזלזל באוכלין  ובנקיות.  ↩



חזקה – כלל ידוע, מסתמא.  ↩



מעמיד עצמו – שולט בעצמו.  ↩



שנכסים – דורש נכסים כמו נכסים.  ↩



ממון – מה אתה מונה – דורש נוטריקון.  ↩



הסמוי מן העין – שנעלם מן העין; ודורש  “באסמיך” מלשון סמיות־עינים והעלמה.  ↩



דברים כ"ח, ח.  ↩



דברים כ"ח, ח.  ↩



בכרי – בגל של גרגרי תבואה.  ↩



תשפות שלום – דורש “תשפות” מלשון “שפות הסיר”  (יחז' כ"ד, ג).  ↩



ישעיה כ“ו, כב – כך במקור. צ”ל: ישעיה כ“ו, יב –  הערת פב”י.  ↩



השעורים מן הכד – כלו' הלחם.  ↩



מנקשת ובאה – כלו' ממשמשת ובאה.  ↩



עד שאתה מוצא ומצוי לך – כלו' כל זמן שיש  אפשרות בידך לעשות.  ↩



ואיננו – שימות.  ↩



שמות ט"ז, ד.  ↩



מחוסר אמנה – אין לו אמונה ובטחון  באלהים.  ↩



מקרני ראמים וכו‘ – כלו’ בריות גדולות  וקטנות.  ↩



חוזאה – מבי־חוזאי, שם מקום.  ↩



פחת – המעיט.  ↩



חופות… מיתות – של בני־בית בחייו.  ↩



ואינה מתבקשת – אין תובע, מחמת שובע  רב.  ↩



פזר רגליך – צא למקום אחר.  ↩



בראשית י"ב, י.  ↩



דברים א, א.  ↩



אין ארי נוהם – שמח ומזיק.  ↩



כרשינין – מין קטניות למאכל בהמה.  ↩



בטן מלאה וכו‘ – כלו’ הממלא כרסו חוטא  הרבה.  ↩



הושע ב', י.  ↩



דברים י"ד, כט.  ↩



דברים י"ד, כט.  ↩



בראשית כ"ו, כד.  ↩



בראשית כ"ו, יב.  ↩



שם ל"א, מב.  ↩



איוב א', י.  ↩



משלי ו', ו.  ↩



עלוב – מסכן ושפל.  ↩



בראשית ב', כא.  ↩



תחלת מפלה שנה – דרש “ויפל” מלשון  מפלה.  ↩



שם שם, טו.  ↩



שם שם, טז.  ↩



השרה – השכין.  ↩



שמות כ"ה, ח.  ↩



שם כ', ט.  ↩



סיחה – חמורה קטנה.  ↩



והיה נותן – מאכל.  ↩



קלנדס – יום חג של הבעלים.  ↩



ונחרוה – שחטוה.  ↩



שעמום – שממון וטירוף הדעת.  ↩



ויקרא י"ט, כג.  ↩



קהלת ג', יא.  ↩



העלם כתיב – בלא ו', לשון העלמה וכסוי.  ↩



הגייסות – החיילות.  ↩



סלסלה – סל קטן.  ↩



בקופנדר – בהקפת הדרך.  ↩



לסרדיוטין – לעבדים הממונים על העונש.  ↩



וטפחו – זרקו והכו.  ↩



סימו – עורו.  ↩



דוגמא – לאות ולמופת לאחרים.  ↩



ולא אתרוגים – שהם גדולים וקשים.  ↩



פגות – תאנים שאינן בשלות והן קשות ומכאיבות  ביותר.  ↩



לא מתנכשים – אין עודרים אותם.  ↩



ומתמרים ועולים – גדלים בגובה.  ↩



ממדה שאין לה קצבה – ממדה טובה שטרחתה  מרובה.  ↩



גמירא – סוף.  ↩



שהיה נוטל מי הים – שכרוהו לכך.  ↩



היה מקצר בדעתו – קצרה רוחו בעמלו.  ↩



בכל יום טול שכרך וכו' – אף כאן לא עליך  המלאכה לגמור, אלא עשה וקבל שכר.  ↩



שור שבטלו ממלאכתו – גונב שור מבטלו ממלאכת  חרישה.  ↩



חמשה – משלם על גניבתו חמשה.  ↩



דברים ל', יט.  ↩



לחריץ שמוקף סיג – לתעלה שמוקפת גדר, ואין אדם  נכנס לתוכה ומפסידה.  ↩



ואין רואים את מה שבתוכו – וכן מי שבידו  אומנות אינו תלוי באחרים.  ↩



שב שני וכו‘ – שבע שנים היה רעב ועל פתח האומן  לא עבר; כלו’ האומן בטוח מרעב.  ↩



הרבנות – השררה.  ↩



דרך ארץ – מלאכה ומשא־ומתן.  ↩



וגוררת – מושכת ומביאה.  ↩



קהלת ד', יב.  ↩



עשרים וששה דורות וכו' – מבריאת האדם עד מתן  תורה כ"ו דורות.  ↩



בראשית ג', כד.  ↩



זו תורה – שנאמר בה “עץ חיים היא למחזיקים בה”  (מש‘ ג’ יח).  ↩



דברים י"א, יד.  ↩



יהושע א', ח.  ↩



דברים ככתבם – שיעסוק תמיד בתורה ולא יעשה  מלאכה.  ↩



ישעיה ס"א, ה.  ↩



דברים כ"ח, מח.  ↩



כר' ישמעאל – שעסקו בתורה ודרך ארץ.  ↩



ועלתה בידם – והצליחו.  ↩



בימי ניסן… בימי תשרי – שהם ימי עבודה בשדות  ובכרמים.  ↩



יהושע א', ח.  ↩



אלא לאוכלי המן… אוכלי תרומה – שאינם צריכים  לעסוק במזונותיהם.  ↩



תהלים קי"ב, א.  ↩



שם קכ"ח, ב.  ↩



השלחני – מחליף מטבעות.  ↩



דינר קורדינאי – דינר של מקום ששמו  קורדינאי.  ↩



נקב של טריפה – אם יש בגרגרת הבהמה נקב כשעור  דינר זה היא טרפה.  ↩



שהם עסוקים – בעלי אומניות.  ↩



טוב לגבר… עול תורה וכו' – כל אלו טוב לאדם  כשהוא מקבל עליו את עולם בנערותו.  ↩



איכה ג', כז.  ↩



ליסטות – גזלנות.  ↩



וקפחתי – הפסדתי.  ↩



סבל – נושא משא.  ↩



קיץ – עושה תאני קיץ.  ↩



ירמיה ה', כה.  ↩



חמר גמל וכו' – כל אלו יושבי קרנות הם ויש בהם
צד רע: מנהיגי חמורים, גמלים וספינות רגילים לגנוב בדרך וכשנשכרים הם
עוברים על תנאיהם, וכן עושי קדרות; רועה מוליך בהמתו בשדות אחרים;
חנוני רמאי.  ↩



טוב שברופאים לגיהנם – שפעמים הם מאבדים  נפש.  ↩



כשר שבטבחים וכו' – שמאכיל לפעמים ספק  טרפות.  ↩



סורו רע – מנהגו רע.  ↩



הסריקים – צובעי בגדי נשים.  ↩



והנקורות – המנקרים ומנקים רחים של יד שנשים  טוחנות בהם.  ↩



והרוכלים – מוכרי קשוטי בשמים לנשים.  ↩



והגרדיים – אורגים.  ↩



והספרים – גוזזי שער.  ↩



והגרע – אומן המקיז דם לרפואה.  ↩



והבלן – מחמם מרחצאות.  ↩



והבורסי – מעבד עורות.  ↩



מהלך על צדו וכו' – כל אלו סימני גסות  הרוח.  ↩



ונתלה ויושב – יושב ואינו יושב, דרך  גאוה.  ↩



עינו צרה – שרגיל לאכול בסעודת המקיזים ואינו  מוציא ממונו.  ↩



ועינו רעה – שמצפה למחלת אחרים.  ↩



אוכל הרבה – אצל המקיזים שמכינים סעודה יפה  לעצמם לרפואה.  ↩



ומוציא קמעא – מוציא ממעיו מעט, שמאכלו יפה  מסעודת המקיזים, שממעט את הזבל.  ↩



וחשוד על העריות – שהנשים צריכות לו.  ↩



ועל הגזל – שהנשים גוזלות מבעליהן ונותנות  לו.  ↩



ועל שפיכות דמים – שפעמים מוציא דם הרבה יותר  מדי והחולה מת.  ↩



שעוברת מן העולם – בטלה מן העולם, מפני שיש  צורך בכל אחת.  ↩



מעולה – משובחת.  ↩



בסם – מוכר בשמים.  ↩



קהלת ג', יא.  ↩



יפה וכו' – נתן חן מלאכתו עליו.  ↩



שופטים י"ח, ג.  ↩



תהלים כ"ג, א.  ↩



בראשית ב', ב.  ↩



שם ל"א, מב.  ↩



ריקם – בלא ממון.  ↩



שם ל"א, מב.  ↩



ויוכח אמש – שאמר אל לבן בחלום: “השמר לך”  וגו'.  ↩



שם ל"א, מב.  ↩



שיעמדו על הקרקע – שיעסקו בעבודת אדמה.  ↩



יחזקאל כ"ז, כט.  ↩



פחותה – גרועה.  ↩



שנאמר וירדו – לשון ירידה ושפלות.  ↩



יחזקאל כ"ז, כט.  ↩



להפך – לעסוק ולטפל.  ↩



מתנופפות – מתנענעות ע"י הרוח.  ↩



מאה זוזים בסחורה – המשקיע בסחורה מאה  זוזים.  ↩



בכל יום בשר ויין – אוכל בכל יום בשר ושותה  יין, שמרויח הרבה.  ↩



שמשכבתו על הארץ – לשמור את שדהו  בלילה.  ↩



ומטילה לו מריבה – בינו ובין שכניו  בני־המיצר.  ↩



במחצה – לקבל מחצה מתבואת הגנות.  ↩



דאגר גנה וכו‘ – השוכר גן אחד אוכל צפרים,
כלו’ נהנה מיגיעו שהוא יכול לשמור את הגן, והשוכר גנים צפרים אוכלות
אותו, שאי אפשר לו לטפל בהם כראוי.  ↩



תהלים קט"ו, טז.  ↩



לבעלי זרועות – לחזקים ותקיפים, שיכולים להגן  על שדותיהם מפני הגנבים והסגת גבול.  ↩



איוב כ"ב, ח.  ↩



משלי י"ב, יא.  ↩



כעבד לאדמה – לטפל בה תמיד.  ↩



קהלת ה', ח.  ↩



שואל ואומר עשתה הארץ – תבואה בשנה זו, שברכת  המדינה תלויה בברכת הארץ.  ↩



שם, שם ט.  ↩



שהומה ומהמה – כלו' רודף ולהוט וטרוד  תמיד.  ↩



להוטים – שואפים ורודפים ביותר; ובתנח‘ נח  הגיר’: “שלשה נזקקו לאדמה ונעשו חולין”.  ↩



קין עובד אדמה – בראש‘ ד’, יב; וסופו שנגזר  עליו “נע ונד תהיה בארץ” – שם שם, יב.  ↩



נח איש האדמה – שם ט', כ; ושתה מן היין  ונתבזה.  ↩



ועזיהו אוהב אדמה – דהי“ב כ”ו, י; ולבסוף נעשה  מצורע.  ↩



דברים כ"ח, ג.  ↩



משולשים – וכשלא יצליח בזו יצליח בזו.  ↩



שם, ל"ג, כד.  ↩



חלקו של אשר – של שבט אשר בארץ־ישראל.  ↩



לודקיא – שם מקום בחו"ל.  ↩



פלמיטוס – ממונה, שליח.  ↩



לגוש חלב – בחלקו של אשר.  ↩



עוזק – חופר ועודר מסביב.  ↩



הפשיל וכו' – הטיל ונתן, כדרך פועל  עני.  ↩



מסקל ובא בדרך – משליך בדרך הילוכו את האבנים  מן הפרדס.  ↩



שחקו בי היהודים – ששלחוני לעני כמותו.  ↩



קומקום – מין כלי שרוחצין ממנו.  ↩



לקלסו – לשבחו.  ↩



משלי י"ג, ז.  ↩



חמץ בן יין וכו‘ – כלו’ נופל וגרוע מאבא בענין  זה.  ↩



מסייר – בודק ורואה.  ↩



מוצא סלע – כלו' מרויח (סלע – שם  מטבע).  ↩



באריסו – פועל שנוטל חלק תבואה בשכרו.  ↩



לבית מר – לבית אדוני; ומפני היראה אמר כך,  שבאמת נתכוון לגנוב.  ↩



כבר קדמוך חכמים – שאמרו שיהא אדם מסייר את  הנכסים בכל יום, ואלמלא באתי היית נוטל העצים לעצמך.  ↩



הסלעים של מר שמואל – שאמר המסייר נכסיו מוצא  סלע.  ↩



צנור של בדק מים – קלוח של פרץ מים שבא מן  הנהר לשטוף פירותיו.  ↩



ונתנו בתוכו – לסתום את הנקב שנפרץ.  ↩



דברים ז', יג.  ↩



שמעשרות – דורש “ועשתרות” לשון עושר.  ↩



משלי כ"ז, כו.  ↩



משלי כ"ז, כו.  ↩



ויקח עתודים – כלו' צאן.  ↩



שם שם, כז.  ↩



איכה א', יד.  ↩



במערבא – בא"י.  ↩



תלוין בכספו – שאין לו זריעה בקרקע.  ↩



דברים י"ד, כה.  ↩



בפרקמטיא – בסחורה.  ↩



בראשית ל"ב, ח.  ↩



זהיר בתבואה – שלא תכלה מביתו.  ↩



השם גבולך וגו' – כשהוא משביעך חטים שלום  בגבולך.  ↩



תהלים קמ"ז, יד.  ↩



כד משלם שעורי וכו' – כשכלות השעורים מן הכד  מקשקש ובא ריב בבית.  ↩



על עסקי תבואה – בגלל חסרון התבואה.  ↩



שופטים ו', ג, ד, ו.  ↩



דברים כ"ח, סו.  ↩



הלוקח תבואה משנה לשנה – ואין לו משלו וחייו  תלואים באחרים.  ↩



דברים כ"ח, סו.  ↩



דברים כ"ח, סו.  ↩



הפלטר – אופה מוכר פת.  ↩



עד שהחול על רגליך וגו' – כשאתה בא בסחורה
לשוק מכור אותה מהרה בעוד חול הדרך על רגליך, שמא לא תמצא אח"כ
קונים.  ↩



חוץ מן היין – שהוא מחמיץ.  ↩



הטל לכיסך וכו‘ – כלו’ מתחלה תן את מחיר  התבואה לתוך כיסך ואח"כ תפתח את השק למסרה לקוניה.  ↩



קב מן הארץ וכו‘ – כלו’ יפה לאדם שכר מועט  וקרוב לו משכר מרובה ורחוק.  ↩



הוזלה – הסחורה.  ↩



קרן קוראת ברומי – שמכריזין על התאנים שכלו  בשוק.  ↩



התאנים של אביך מכור – אם אין אביך בבית מכור  אתה את תאניו בשעה שיש קונים.  ↩



לעיר של ירק הבא ירק – שהכל באים לשם  לקנות.  ↩



ולא תקח – לא תקנה תבואה מן השוק.  ↩



מכור ולא תתמסכן – מכור כלי תשמישך ועשה  משא־ומתן בדמיהם קודם שתבוא לידי עניות.  ↩



סתום ולא תשפץ – אם נעשה חור בכותל סתום אותו
מיד בטיט ולא תרחיב את הנקב לשים בו לבנים חדשות כדי ליפות את הקיר
(שפץ – יַפֵּה והשבֵּח).  ↩



ולא תבנה – לא תפיל את כל הכותל כדי לבנותו  מחדש.  ↩



ילבש כלי פשתן – שמתקלקלים מהר.  ↩



ישתמש בכלי זכוכית – שהם נוחים להשבר.  ↩



ואל ישב עמהם – ויעשו הפועלים את מלאכתם  רמיה.  ↩



שמות ט"ו, כו.  ↩



ומעלין עליו – חושבין לו.  ↩



היה מהפך בקרקע – משתדל לקנותה.  ↩



עד שיעלה… לרגל – עד שיבוא ביו"ט להקביל פני  רבו ואוכיחנו.  ↩



המהפך בחררה – המשתדל לקנות חררה (רקיק אפוי  ע"ג גחלים).  ↩



במכירה – ע"י מכירה.  ↩



משלי ט"ו, כז.  ↩



בעין יפה – ברצון טוב.  ↩



התגרים – הסוחרים.  ↩



זבן וזבן וכו‘ – הקונה ומוכר נקרא סוחר, כלו’  די לו שהוא נושא ונותן אפילו בלא ריוח.  ↩



הרוח משועבד לקרן – כלו' שותפים שקבעו זמן אין  כל אחד יכול לדרוש את חלקו בריוח לפני הזמן, שמא יפסידו אח"כ.  ↩



שתות – ששית דמי החפץ.  ↩



אל תעמוד על המקח וכו' – אל תשא ותתן בדבר של  קניה בשעה שאין לך ממון לקנות.  ↩



ישבחנו – חברו.  ↩



תגרי סמטא – מוכרים במבואות קטנים והעין שולטת  בהם.  ↩



ומגדלי בהמה דקה – הכל צווחין עליהם.  ↩



וקוצצי אילנות טובים – למכרם לעצים, הכל תמהים  ונותנים עין בהם.  ↩



ונותנים עיניהם בחלק יפה – כשחולקים עם אחרים  מקפידים ליטול חלק יפה.  ↩



תוהים בהם – תמהים ונותנים עין בהם וצועקים  עליהם.  ↩



להביא – לרבות.  ↩



מתורגמנין – המתרגמים ומבארים את הדרשות מפי  החכם לרבים.  ↩



ושכר יתומים – הנושא ונותן במעות יתומים  למחצית שכר.  ↩



ממדינת הים – המשלח ספינותיו תמיד במקום  סכנה.  ↩



המשתכר בקנים וכו' – שהנפח שלהם מרובה והעין  שולטת.  ↩



כופרים בעקר – באלהים.  ↩



סמיות – עורון.  ↩



ולבלר – סופר.  ↩



וקולמוס – עט.  ↩



וכותבים וחותמים וכו‘ – כלו’ בשטר שכותבין
וחותמין להם הרי הם כאלו מעידין על עצמם שכפרו באלהי ישראל, שעון רבית
גדול מאד.  ↩



תהלים ט"ו, ה.  ↩



ימכור אדם את בתו – לשפחה.  ↩



עובר משום ולפני עור – שעולה על רוחו של הלוה  לכפור.  ↩



ויקרא י"ט, יד.  ↩



גורם קללה לעצמו – כשהוא תובע והלוה כופר יש  מקללים אותו ואומרים: “תאלמנה וגו' ”.  ↩



תהלים ל"א, יט.  ↩



וישכח – את הלואתו.  ↩



לא תהיה לו כנושה – לא תראה בעיניו כנושה בו  שיראה אותו ויתבייש.  ↩



שמות כ"ב, כד.  ↩



שאסור להקדים לו שלום – שיש בזה משום  רבית.  ↩



דברים כ"ג, כ.  ↩



שם שם, כ"א.  ↩



דברים כ"ג, כ.  ↩



והוא משלח לו – מתנות.  ↩



משה רבנו חכם וכו' – לשון נקיה היא כלפי משה  רבנו ותורתו; והכוונה להיפך.  ↩



שנתבטבט – נתנפח וצבה בשרו.  ↩



בראשית ה' ב.  ↩



שמם אדם – של שניהם ביחד.  ↩



שם ד' א  ↩



שם א' כו  ↩



בלא חומה – בלא מגן ומחסה.  ↩



דברים כ"ח מח  ↩



ויקרא ט"ז  ↩



ביתו זו אשתו – שהיא עיקר של בית.  ↩



ולשורי שדי– שהוא עיקר  של שדה.  ↩



דברים, כ', ה–ז  ↩



משלי כ"ד, כז  ↩



דברים כ"ב, יג  ↩



לחזר על אשה – לבקש אותה; וגיר' הערוך: “לחזור  אחר”.  ↩



בעל האבדה וכו' – וכן האשה אבדתו של אדם,  שנבראה מצלעו.  ↩



בראשית ב', כא  ↩



דוכס– שר  ושופט.  ↩



לסטים – גזלנים.  ↩



קיתון – כד.  ↩



בראשית ב', כא  ↩



תפח עצמותיו – לשון קללה.  ↩



יפה מחברי – בתורה ובמעשים.  ↩



שנשאתי בשש עשרה – ולמדתי תורה בטהרה.  ↩



לשטן – ליצה"ר..  ↩



חץ בעיניך – כלו' הייתי מתגרה בו ואיני מתירא  מפניו..  ↩



עד שידך וכו' – כל זמן שיש לך רשות עליו  השיאהו מאשה.  ↩



שאינו פורס סודר – שאינו מעוטף בסודר (מין  מטפחת) כדרך הנשויים.  ↩



כל ימיו בעברה – במעשה ובהרהור.  ↩



רווק – פנוי מאשה.  ↩



בכרך – בעיר.  ↩



ואינו חוטא – בזנות.  ↩



מכריז עליו – מודיע על צדקתו.  ↩



שנה תנא – אותו המאמר של מעלה “רווק הדר  וכו'”.  ↩



ושבועתן – של הזונות.  ↩



החכמים הקדושים – רב חנינא ורב אושעיא.  ↩



תהלים י"ט, י  ↩



רחים בצוארו – כלו' עול אשה ובנים.  ↩



קהלת י"ח, ע  ↩



מפסיל – פוסל, שלא מצא אשה ראויה לו.  ↩



ושטף בזמה – שקע בזמה.  ↩



איזו אשה שאהא מבקשה – כלו' איזו אשה הראויה  לי?  ↩



ביש גדא וטמיע מזלא – איש שמזלו רע; כלו' אי  לך, אדם עלוב!  ↩



משלי י"ג, יב  ↩



משלי י"ג, יב  ↩



משדך בנו לבית ר' חיא – להשיאו לבתו של ר'  חיא..  ↩



משפטיה בן אביטל – בן דוד היה (אביטל שם אשת  דוד).  ↩



משמעי אחי דוד – לא מזרע המלוכה.  ↩



פסקו לו – קצבו לו.  ↩



י"ב שנה – מן האירוסין עד הנשואין.  ↩



דעת קונך – הקב"ה.  ↩



תביאמו ותטעמו וגו' – שיבואו לארץ ואח"כ יבנו  לו מקדש  ↩



שמות ט"ו, יז  ↩



ולבסוף אמר ועשו לי מקדש – במדבר.  ↩



הלך וישב י"ב שנה – אחר החתונה.  ↩



שמרה – המתינה, חכתה.  ↩



זונתו – שאינה לבנים.  ↩



תהלים קכ"ה, ג  ↩



מושיב יחידים ביתה וגו‘ – כשהוא מזווג יחידים  לבית אחד דומה כמוציא אסירים וכו’, כלו' כיציאת מצרים.  ↩



שם ס"ח ז  ↩



איני וכו' – וכי כך הדבר, הרי הזיווג לא לפי  מעשיו של אדם אלא עפ"י בת־קול קודם יצירתו כשאין מעשיו ידועים.  ↩



בזווג ראשון – לפי המזל.  ↩



בזווג שני – לפי מעשיו.  ↩



מטרונה – גבירה רומית  ↩



שבקש רחמים – על אשה.  ↩



כפרת בה' – שהרי אתה מתפלל כנגד רצונו. .  ↩



אחר־כך – לאחר שנשא את האשה שבקש.  ↩



או הוא ימות לפניה – שהיתה אשה רעה.  ↩



בראשית כ"ד, נ  ↩



שופטים י"ד, ד  ↩



משלי י"ט, יד  ↩



להפיג צנתו – להוציא צנתו, להתחמם.  ↩



ומפולפל וממולח – כלו' בעל שכל חריף  וחכם.  ↩



הקיז דם – הוציא דם מתוך גיד.  ↩



נחת דרגא וכו‘ – כלו’ לעולם ישא אדם אשה
פחותה ממנו מעלה אחת ביחוס, שלא תתגאה עליו, אבל שושבין וחבר יברור לו
מי שגדול ממנו ביחוס.  ↩



ידבק אדם בטובים – ישא אשה ממשפחה  הגונה.  ↩



יהונתן – שנעשה כהן לפסל מיכה.  ↩



שמות ו', כ"ג  ↩



לשם ממון – שהיא מכניסה לו.  ↩



הושע ה', ז  ↩



ממון פלט – שימלט כספו בידו.  ↩



הושע ה', ז  ↩



כופתו – אוסרו.  ↩



רוצעו – מלקהו ברצועה.  ↩



ויקרא י"ט, יח  ↩



שם שס, יז  ↩



ויקרא י"ט, יח  ↩



שם כ"ה, לו.  ↩



וחי אחיך עמך – מפני שהוא שונא אותה  ומצערה.  ↩



בענבי הגפן – שמרכיבים אותם בענבי  הגפן.  ↩



ענבי הסנה – ענבי בר.  ↩



כעור – מגונה.  ↩



דברים כ"ז, כא  ↩



זכריה ג', ג  ↩



משפחה זו כשרה – שאין בה תערובת של  פסול.  ↩



בקצצה – מפורש להלן.  ↩



קליות – שבלים קלויות באש.  ↩



הרחבה – הרחוב.  ↩



דוגמא – אות ומופת לזכרון.  ↩



נקצץ – נכרת.  ↩



דברים כ"ה, ח  ↩



ילד – צעיר.  ↩



כלך – לך לך.  ↩



תרן – כלו' בן גבוה ביותר.  ↩



ננס – קצר קומה.  ↩



אצבעי – קטן כאצבע.  ↩



בוהק – לבן ביותר.  ↩



טפיח – שחור ביותר.  ↩



שיר השירים א', עו  ↩



אין כל גופה צריכה בדיקה – שודאי כל גופה  יפה.  ↩



טרוטות – חולניות ודולפות.  ↩



סמוך לפרקם – קרוב  לזמן שנעשים ראויים לנשואים.  ↩



שלום אהלך – שהוא  בטוח שלא יחטאו בניו.  ↩



איוב ה', כ"ד.  ↩



בגרה – הגיעה לפרקה.  ↩



שחרר – הוצא לחירות.  ↩



דברים כ"ט, יח–יט  ↩



ויקרא י"ט, כט  ↩



דורס – טורף.  ↩



לחבר – לתלמיד־חכם.  ↩



למוכס – גובה  מכס.  ↩



קשרי מוכס – חותמות  לנותני מכס.  ↩



בריבה – בנערה.  ↩



אמונתם –  שבועתם.  ↩



נכפית – חולה במחלת  הנופלים.  ↩



תהלים ק"א, ו  ↩



כיצד מרקדין וכו‘ – כלו’ במה משבחין את הכלה  בשעת ריקוד לפניה.  ↩



כמות שהיא – לפי  יופיה וחשיבותה משבחין אותה.  ↩



וחסודה – חוט של חסד  וחן משוך עליה.  ↩



חגרת או סומה –  פסחת או עורת.  ↩



שמות כ"ג, ז  ↩



מקח – קנין.  ↩



מערבת עם הבריות – לעשות לאיש ואיש  כרצונו.  ↩



בשלשה – בדים.  ↩



מבישנו – הזקן, שמזלזל בכבוד עצמו לפני  העם.  ↩



שוטו – שרביטו, בד של הדס.  ↩



שטותו – שמתנהג כמשטתה.  ↩



שיטתו – דרכו ומנהגו.  ↩



כחל… שרק – מיני צבע ליופי.  ↩



פרכוס – קשוט ויפוי. כגון קליעת שער  וכדומה.  ↩



ממשיכין יין בצנורות – משום סימן טוב  וברכה.  ↩



בימות הגשמים – שהם נמאסים בטיט, ואסור לבזות  אוכלים.  ↩



גלוסקאות – לחם סולת.  ↩



לא בימות החמה וכו' – שנמאסים תמיד  בזריקה.  ↩



שעבר מלפני הכלה –  לתת דרך ללוית הכלה, שלא ילך העם אחריו.  ↩



שמות כ"א, י  ↩



המשרה וכו' – הזן את אשתו בבית  אפיטרופוס.  ↩



לא יפחות לה – בשבוע.  ↩



שהיה סמוך לאדום – מקום שאוכלין  שעורים.  ↩



גרוגרות – תאנים יבשות כשהן מפורדות.  ↩



דבלה – תאנים דרוסות מחוברות יחד ונמכרות  במשקל.  ↩



מפץ – מרבד.  ↩



כפה – צעיף.  ↩



וכלים – בגדים.  ↩



שחקים – בגדים ישנים.  ↩



בבלאותיהן – בסחבותיהן.  ↩



לצרכה – לשאר צרכים.  ↩



שתי… ערב – של אריג.  ↩



יושבת בקתדרא – בטלה על הכסא.  ↩



המדיר – מטיל עליה בנדר.  ↩



משלי י"ח, כב  ↩



קהלת ז', כו  ↩



שכינה ביניהם – כמפרש להלן.  ↩



בראשית ב', יח  ↩



כוסס – כל אכילת גרעינים קרויה כסיסה.  ↩



בראשית ב', יח  ↩



כנגדו – משמע שהיא מתנגדת לו.  ↩



וקוראין כנגדו – בחירק, מלשון נגידה (הכאה  בארמית) מנגדתו – מכה אותו.  ↩



משלי ט"ו, טו  ↩



משלי ט"ו, טו  ↩



מקשטת לו שלחן – עורכת לו שלחן.  ↩



ומקשטת לו פה – כלו' מקללתו.  ↩



ומחזרת לו גבה – אינה רוצה לאכול עמו.  ↩



קהלת ז', כו  ↩



מפעפעתו – מרככת אותו.  ↩



סותרו – הורסו.  ↩



מחלחלתו – מחרידתו ומזעזעת את גופו.  ↩



מטלטלה – מטרידה.  ↩



נוטל את הנפש – ומתבטל החולי.  ↩



מיחוש – הרגשת כאב.  ↩



עדשים – תבשיל של עדשים.  ↩



היה מהפך לה – כדי שתעשה היא להיפך ויהא  כרצון אביו.  ↩



ירמיה ט' ד  ↩



בעצת אשתו – הרשעה.  ↩



מלכים א' כ"ח, כה  ↩



משלי י"ח כב  ↩



קהלת ז', כו  ↩



משלי י"ח, כב  ↩



אם בה – באשה.  ↩



קהלת ז', כו  ↩



בראשית י"ב, טז  ↩



לפרקם – לזמן בגרותם.  ↩



איוב ה', כד  ↩



אתתך גוצא וכו‘ – כלו’ שיעשה אדם את רצון  אשתו.  ↩



באונאת אשתו – בצער אשתו, שלא יצערנה.  ↩



שדמעתה מצויה – קלה לבכיה.  ↩



אונאתה קרובה – העונש על צערה ממהר  לבוא.  ↩



תהא שמאל וכו' – ואין לקרב או לדחות את שלשתם  בשתי ידים.  ↩



משכו תלמודו – נמשך אחרי למודו.  ↩



ונשרה – נפלה.  ↩



כורכו בסודרו – מעטפו המטפחתו.  ↩



בהקראת בניהן וכו‘ – כלו’ שהן שולחות את  בניהן למקרא ובעליהן למשנה.  ↩



תהלים קכ"ז, ב  ↩



“מצא” או “מוצא” – עי‘ לעיל סי’ נח.  ↩



המדיר – נותן עליה נדר, משביע.  ↩



רחים ותנור – המטולטלים.  ↩



יוציא ויתן כתבה – אם היא רוצה להתגרש על כך  כופין אותו לגרשה ולשלם את כתובתה.  ↩



שמשיאה – מטיל ונותן עליה.  ↩



שן תותבת – שן עשויה שהושיבו במקום השן  שנפלה.  ↩



קונם – לשון נדר.  ↩



שאי את נהנית לי – שאין את נהנית  ממני.  ↩



שמי שנכתב וכו' – במים המאררים שמשקין את  הסוטה מוחקין פסוק בתורה, שנזכר שם שמו של הקב"ה.  ↩



בני אלמנה – כלו' ימות הבעל ותהא היא אלמנה  ואח"כ ימותו בניה.  ↩



ולא יזוז שמעון ממקומו – לטעום תבשילה, שאין  זה לפי כבודו.  ↩



שתי עדשים – נתכוון למקצת עדשים כלשון בני  אדם, והיא תפסה את הדברים כפשוטם.  ↩



בשלי לי סאה – כלו' הרבה.  ↩



בוציני – בלשון הארמית פירושו אבטיחים וגם  נרות, והוא נתכוון לאבטיחים.  ↩



בבא – בלשון הארמית פתח.  ↩



המקום – הקב"ה.  ↩



מום – מאום, דבר־מה.  ↩



סגלגל עגול.  ↩



לאניצי פשתן – חבילי פשתן.  ↩



טרוטות – דלות ריסים; וי"א: רכות.  ↩



כפולות – מכופלות, כלו' תלויות למטה.  ↩



בלום – סתום ונפוח.  ↩



שקוט – קצר, שראשה מונח בין כתפיה.  ↩



והתירו – התיר את הנדר, שמצא בה מום  יפה.  ↩



להתפרש – להפרד ע"י גט.  ↩



שנזדוגתם – נתחברתם.  ↩



הלכו בדרכיו – שמעו בעצתו.  ↩



מלאכי ב, יג, יד  ↩



שם שם,יג, טז  ↩



נתפחמו – השחירו.  ↩



והיו מקיפות את המזבח – בשעת הקרבת  הקרבנות.  ↩



מי יקבל מהם וכו' – את הקרבנות בשעת בכי  ואנקה.  ↩



מלאכי ב, טז  ↩



דברים כ"ד א  ↩



הקדיחה – שרפה, קלקלה.  ↩



דברים כ"ד א  ↩



וטוה בשוק – דרך פריצות היא.  ↩



יולדיו – הוריו.  ↩



קולנית – בעלת־קול, צעקנית.  ↩



דעות במאכל – מדות ומנהגים בעניני אכילה.  וזורקו – את הזבוב.  ↩



בנשים – בעניני אישות.  ↩



וזורקו – את הכוס.  ↩



מדת פפוס בן יהודה – שהיה מקנא לאשתו  הרבה.  ↩



תמחוי – קערה של מאכל.  ↩



ופרומה משני צדדיה – בגדה פתוח אצל שני אצילי  ידיה.  ↩



דברים כ"ד א  ↩



שם שם, ב  ↩



שם שם, ב  ↩



שם שם, ב  ↩



איכה א', יד  ↩



צרתה בצדה – ישא עליה צרה (אשה שניה).  ↩



בחברתה ולא בקוץ – כלו' האשה נפגעת יותר  מקנאתה בחברתה משהיא נפגעת מן הקוץ.  ↩



יחזקאל כ"ד, טז–יח  ↩



שם שם, כא.  ↩



אור חשך באהלו – בשביל אהלו, זו אשתו.  ↩



איוב י"ח, ו.  ↩



שם שם ז  ↩



שם שם ז  ↩



ישעיה כ"ד, ו  ↩



משלי ה', יח  ↩



רות א', ג  ↩



בראשית מ"ח, ז  ↩



דברים כ"ח, לב  ↩



אשת האב – אשה שניה.  ↩



בראשית ב', כב  ↩



מיקרת ראשה – מגבהת ראשה, כלו' שלא תהא רוחה  גסה.  ↩



סקרנית – מתאוה לראות הכל.  ↩



ציתנית – מתאוה לשמוע הכל.  ↩



פטפטנית – מרבה לפטפט ולדבר.  ↩



קנאתנית – בעלת קנאה.  ↩



ממשמשנית – מתאוה למשמש בידיה הכל.  ↩



פרסנית – מרבה בהליכה וביציאה.  ↩



משלי א', כה  ↩



שכולן יש בה – כל החסרונות המנויים  למעלה.  ↩



גרגרניות – מרבות באכילה, זוללות.  ↩



אוסטטניות – רגזניות וקוראות חמס.  ↩



שאבדה לו אבדה – והאשה נבראת מצלעו של  אדם.  ↩



מקבל פיוס – נוח לרצות.  ↩



זה ממקום שנברא וכו' – הקרקע רכה, אבל העצמות  קשות.  ↩



אשה קולה ערב… ממקום שנבראת – עצם  כשמכין עליה קולה נשמע.  ↩



פניו למטה – בשעת לידתו.  ↩



למקום ברייתו – כלפי הקרקע.  ↩



למקום ברייתה – כלפי הצלע.  ↩



להתפתות – להתפייס מכעסו.  ↩



נשרית – נמסה.  ↩



הן – הנשים.  ↩



שגרמו מיתה – חוה אשת אדם הראשון באכילת מעץ  הדעת.  ↩



שמות ל"ה, כה  ↩



הושע ב', ז  ↩



עושה אשה תכשיטיה במועד – מותרת להתקשט ואין  בזה משום מלאכה.  ↩



כוחלת – צובעת בין עיניה.  ↩



ופוקסת – מתקנת שערה.  ↩



סרק – מין צבע שמאדים את הפנים.  ↩



היתה מתקשטת – במועד.  ↩



לא שנו – שמותרת להתקשט במועד.  ↩



ילדה – צעירה.  ↩



אפלו עומדת על קברה – כלו' אפילו כשהיא קרובה  למיתה רוצה היא להתקשט.  ↩



לקל טבלא וכו‘ – כלו’ מתאוה לשמוע דברי  זמר.  ↩



ישעיה ג', טז  ↩



בגסת הרוח – בגאוה.  ↩



ישעיה ג', טז  ↩



ישעיה ג', טז  ↩



מסקרות וכו' – צובעות את עיניהן בצבע כחול  ומרמזות לבחורים.  ↩



בקלורית – במין צבע.  ↩



ישעיה ג', טז  ↩



עקב בצד גודל – כלו' פסיעות קטנות דרך  גאוה.  ↩



אחת מכאן וכו' – והיא באמצע.  ↩



קרקוסין עבים – נעלים גדולות וגבוהות, כדי  להגביה קומתה יותר.  ↩



ישעיה ג', טז  ↩



צרה צורת דרקון – מציירת תמונת נחש, כדי  למשוך את עין העוברים (ודרש “תעכסנה” מלשון “עכס”).  ↩



כארס של עכנא – כרעל של נחש.  ↩



דוכס… אפרכוס – מיני שרים.  ↩



איסטרטיגוס –שר מלחמה.  ↩



בקרון – במרכבה.  ↩



סמוך לפרקה – סמוך לבגרותה.  ↩



רוצה אשה בקב ותפלות – נוח לה בחיי עניות שיש  עמהם תפלות (לצחק עם בעלה).  ↩



מתשעה קבין ופרישות – מחיי עושר שיש עמהם  פרישות.  ↩



יהושע ע"ו, יח  ↩



בראשית י"ח, ו  ↩



בראשית י"ח, ו  ↩



קמח… סלת – היא אמרה קמח והוא אמר  סולת.  ↩



מלכים ב‘ ד’,ט  ↩



בראשית ב', כב  ↩



בינה יתרה – דרש “ויבן” לשון בינה.  ↩



רגל רמה – הולכת בגאוה.  ↩



תהלים קכ"ח, ג  ↩



שופטים ד', ו  ↩



מלכים ב' כ"ב, טו  ↩



אתתא בהדי שותא וכו' – האשה מדברת וטווה בפלך
בבת־אחת; והכוונה שיודעת להטות את דבורה לטובתה כדרך שהיא מטה את הפלך
בטויה.  ↩



טב למיתב טן דו וכו' – טוב לישב בשנים (עם מי  שהוא) מלישב אלמנה.  ↩



גולם – כלי שלא נגמר.  ↩



למי שעשאה כלי – כלו' לבעלה.  ↩



ישעיה כ"ד, ה  ↩



רות א', ט  ↩



בראשית ג', טז  ↩



להוכיחה – על שהיא יושבת בבית הלסטים.  ↩



מנורה של זהב וכו' – רמזה להם שאף אם הבעל  גזלן היא נשמעת לו.  ↩



בראשית ג', טז  ↩



על המשבר – לילד.  ↩



דשומשמנא גברא
וכו‘ – מי שבעלה קטן כנמלה היא נותנת כסאה בין השרות;  כלו’ היא חשובה בעיניה.  ↩



דנפצא גברא וכו‘ – מי שבעלה מנפץ צמר תקרא  אותו לשבת בפתח הבית; כלו’ מתגאית בו.  ↩



חבר – תלמיד־חכם הנאמן על הטהרה.  ↩



הרי היא כחבר – אף היא נאמנה על כך.  ↩



שמות כ"א, א  ↩



במדבר ה' ו  ↩



איוב ל"ה, יא  ↩



צניעות מחתול – שאינו עושה צרכיו בפני  אדם.  ↩



גזל מנמלה – שכל אחת מכינה לחמה ואינה גוזלת  מחברתה.  ↩



עריות מיונה – שמדבק בבת־זוגו.  ↩



דרך ארץ –תשמיש.  ↩



שמפייס – מרצה ומפתה את התרנגולת.  ↩



אקח לך סרבל – שהוא מוריד כנפיו לארץ וסובב
אותה, ודומה כמי שמפתה ואומר: אקנה לך מלבוש שיגיע לך עד
הרגלים.  ↩



אחר כך – לאחר מעשה.  ↩



תשמט כרבלתי – שמוריד ראשו לארץ, וכאלו אומר:
תעקר כרבלתי (עטרת־בשר אדומה שבראשו) אם יש לי ממון ואיני רוצה
לקנות.  ↩



במדבר כ"ד, ב  ↩



שאין פתחי אהליהם וכו' – מחמת צניעות.  ↩



ויקרא י"א, מב  ↩



שם י"ב, ב  ↩



אנשי שחץ – מנבלי פה בדברי זימה.  ↩



בפת עמילה – בפת סולת; כנוי לאשה יפה.  ↩



גורדלי – לבן; כנוי לאשה לבנה. חרדלי –  שחור.  ↩



במסב רחב – במטה רחבה; כלו' אשה שמנה.  ↩



לזנות – לעניני זנות.  ↩



אמא־שלום – אשתו של ר' אליעזר.  ↩



אינו מספר עמי – לשון נקיה היא  לתשמיש.  ↩



מגלה טפח – מן הגוף.  ↩



כמי שכפאו שד – כלו' כאלו עשה באונס.  ↩



באים לידי ממזרות – ע"י הרהור באשה  אחרת.  ↩



רוצה לעשות באשתו עושה – שנזקק לה בכל  הדרכים.  ↩



שלוק – חלוט ומרותח ברותחין.  ↩



גרושה בחיי בעלה – שלא תשאנה.  ↩



ארבע דעות במטה – הוא לבו לאשתו הראשונה והיא  לבעלה הראשון.  ↩



אל ישתה וכו‘ – כלו’ שלא יהא אדם מספר עם  אשתו ומהרהר באחרת.  ↩



אחורי ארי וכו‘ – כלו’ מוטב לילך אחרי ארי  מלילך אחרי אשה.  ↩



שופטים י"ג, יא  ↩



מנוח עם הארץ היה – שלא ידע שיש איסור  בדבר.  ↩



קול באשה – קול זמרה.  ↩



שער באשה – מגולה.  ↩



איוב כ"ד, טו  ↩



יחזקאל ט"ז, לב  ↩



המרצה – מונה ומוסר  ↩



משלי י"א, כא  ↩



במדבר כ"ה, ג  ↩



אנדרלומוסיא – דבר, מגפה.  ↩



והעלה בלבו טינא – טיט; כלו' שכבד עליו לבו  וחלה מרוב אהבה.  ↩



מאחורי הגדר – שתהא גדר מפסקת ביניהם.  ↩



פגם משפחה – שהיו בושין בדבר.  ↩



אין אפטרופוס – ממונה ומפקח, שאין אדם בטוח  מיצה"ר.  ↩



אשה כלי זינה עליה – אברי האשה וגופה הם  כלי־זינה שמגינים עליה.  ↩



בראשית ד', כה  ↩



מרעיבו שבע – כלו' יותר שהאדם רגיל בתשמיש  יותר הוא להוט אחריו.  ↩



משלי ט', יז  ↩



שנזדקק לה – נטפל לה ופתה אותה לזנות.  ↩



במדבר ה', יד  ↩



רוח טהרה –ששונא את הפריצות.  ↩



ומסתבר – הדעת נותנת, מובן.  ↩



לסוטה – אשת איש שנסתרה עם איש אחר ובעלה קנא  לה.  ↩



מוליכה – הבעל.  ↩



ומאימין עליה – כדי שתודה.  ↩



שלא ימחה על המים – מפורש להלן.  ↩



דברים שאינה כדאי וכו' – מעשה ראובן ויהודה  שהודו ולא בושו.  ↩



עמדי על בריך– התחזקי ובטחי בטהרתך שהמים לא  יזיקו לך.  ↩



מחלחל ויורד – מפעפע ונכנס לתוך המכה.  ↩



אינו מועיל כלום – אינו עושה כלום; ובתוספתא  הגיר': “אין מזיקו”.  ↩



שוברת כתובתה – נותנת שובר על כתובתה  לבטלה.  ↩



נפרמו – יותר מהקריעה.  ↩



משום פרחי כהונה – שלא יסתכלו בה צעירי  הכהנים.  ↩



וקטלאות – שרשרות, רבידים.  ↩



שלבה גס בהם – שרגילה בהם ולא תירא ולא תודה  בפניהם.  ↩



מותרות לראותה – כדי שיקחו מוסר.  ↩



יחזקאל כ"ג, מח  ↩



כפיפה מצרית – מין סל.  ↩



פילי – כוס.  ↩



וטבלא – לוח.  ↩



וקורא ודורש – את הדברים האמורים בפרשת  סוטה.  ↩



על הדשן – של המזבח.  ↩



מערערין – שפיכה לתוך הגרון קרויה  ערעור.  ↩



במדה שמדדו וכו' –שדנין אותה מדה כנגד  מדה.  ↩



לראות לו – לנואף.  ↩



פרסה לו סודרין נאים – נתעטפה בשבילו במטפחות  נאות.  ↩



כפה – מין שביס שעל הראש.  ↩



כחלה – צבעה.  ↩



סותר – הורס ופורע.  ↩



הראתה לו באצבע – רמזה לו לבוא אצלה.  ↩



נושרות – נופלות.  ↩



בצלצול – חגורה דקה.  ↩



קרבנה מאכל בהמה – מנחת שעורים.  ↩



במקדה של חרס – בכוס של חרס.  ↩



לקנאות לה – מלשון “וקנא את אשתו” (במד‘ ה’,  יד).  ↩



נאנסתי – אנסו אותי.  ↩



ולא ערב לך? – וא"כ אין זה באונס.  ↩



קהלת א', טו  ↩



איוב כ"ד, טו  ↩



קהלת א', טו  ↩



עין של מעלה – של הקב"ה.  ↩



קהלת א', טו  ↩



שיושב בסתרו של עולם וכו‘ – דורש “וסתר”,  כלו’ יושב בסתר “פנים” של נואף “ישים” בהעובר.  ↩



צר כל קטורין וכו' – יוצר ועושה כל קשרי גופו  של הממזר בדמות הנואף.  ↩



לפרסמו – להודיע מעשיו ברבים.  ↩



של יוצר – עושה כלי חרס.  ↩



ביצת יוצרים – כדור של טיט.  ↩



דברים ל"ב, יח  ↩



התשם – החלשתם.  ↩



של יוצר – של הקב"ה.  ↩



איקונין – צורה.  ↩



נתחלף המלך – עמד מלך אחר.  ↩



ברם –אבל.  ↩



מאבד סמניו – מפסיד סמים שלו על יצירת ולד  ממזר.  ↩



כושי – שחור.  ↩



שמן המקלות היו מתיחמות – וילדו  כמותם.  ↩



קהלת ד', א  ↩



קהלת ד', א  ↩



ועלובים הללו וכו' – הממזרים במה חטאו שנפסלו  מלבוא בקהל?  ↩



קהלת ד', א  ↩



ומרחקתם – מלבוא בקהל.  ↩



קהלת ד', א  ↩



זכריה ד', ב  ↩



והנה מנורת זהב כלה – כלו' שכל ישראל יהיו  טהורים כזהב.  ↩



בראשית ל', א  ↩



שם ט"ז ב  ↩



מלכים ב‘, כ’, א  ↩



שאינם מהוגנים – רשעים.  ↩



לכבשונו – לסודותיו.  ↩



ישעיה מ"ה, יח  ↩



בראשית ט', ו  ↩



שם, שם ז  ↩



ממעט הדמות – של הקב"ה בעולם, שהאדם נברא  בצלמו.  ↩



ואין נאה מקים – שבן־עזאי לא נשא אשה.  ↩



שנפשי חשקה בתורה – ועול אשה מבטל  מתלמוד־תורה.  ↩



רבבות אלפי – מעוט רבים שנים.  ↩



במדבר י', לו  ↩



שורה – שוכנת.  ↩



בראשית י"ז, ז  ↩



תהלים נ"ה, כ  ↩



והעברתם – דרש מלשון “עֶברה”.  ↩



במדבר כ"ז, ח  ↩



תהלים קמ"ה, יד  ↩



תהלים קמ"ה, יד  ↩



יוציא – יגרשנה וישא אשה אחרת  ↩



בראשית ט', ו  ↩



קהלת י"א, ו  ↩



לבית האבל – לנחם אבלים.  ↩



ירמיה כ"ב, י  ↩



מלכים א' י"א, כח  ↩



יואב שלא הניח בן – בגמ‘ מקשין: ויואב לא
הניח בן? והכתיב: “מבני יואב” וגו’ (עזרא ח', ט); אלא דוד שהניח בן
כמותו וכו‘, יואב שלא הניח בן כמותו וכו’.  ↩



בראשית כ"ד, א  ↩



שלא היתה לו בת – אלא בנים זכרים, וזוהי  ברכה.  ↩



בגרה – גדלה והגיעה לפרקה.  ↩



סימן יפה לבנים – שהבת מטפלת באחיה  הקטנים.  ↩



ברבי – בן רבי.  ↩



התחיל הקב"ה לברכך – שהבת סימן רבייה.  ↩



שם ו', א  ↩



לא יהא לך מחזור לכאן – שלא תחזרי מבית בעלך  לבית אביך.  ↩



רביה באה לעולם – שהבת עומדת לוולדות.  ↩



דיתיקי – שטר צואה.  ↩



מרגיע – מתנענע ומרקד.  ↩



וגמי – חוט של עשב.  ↩



הגיעני – בא לי.  ↩



שם ג', טז  ↩



האוכלת בשר וכו' – בשעת העבור.  ↩



עיננים – בעלי עינים גדולות.  ↩



חננים – בעלי חן.  ↩



כרפס – מין ירק.  ↩



זיותנים – בעלי זיו.  ↩



כוסבר – גד (קוריאנדער).  ↩



בשרנים – בעלי בשר.  ↩



ריחנים – בעלי ריח.  ↩



שבור מלכא – שמו של מלך פרס.  ↩



אכלה בה אמה – כשהיתה מעוברת בה.  ↩



כופה – מכריחה בבי"ד.  ↩



התינוק מכירה – ואינו רוצה לינוק  מאחרת.  ↩



נותן לה – הבעל.  ↩



מפני הסכנה – שמא ימות התינוק מרעב  ומגעגועים.  ↩



באה לפני שמואל – שלא רצתה להניק בנה והביאוה  לבי"ד.  ↩



לך בדקה – אם התינוק מכיר בה.  ↩



כבשה את עיניה –הורידה את עיניה  מהתינוק.  ↩



תהלים ק"ו, ג  ↩



באושא התקינו – באספת חכמים בעיר אושא עשו  תקנה.  ↩



כשהיו באים לפני וכו' – כשהובאו לדין אבות  שנמנעים מלפרנס את בניהם.  ↩



התנין – שהוא אכזרי על בניו.  ↩



כפו לו מדוכה – הפכו לו מכתשת על פיה ויעמוד  עליה ויכריז ברבים על עצמו שהוא אכזרי מן העורב.  ↩



בראשית כ"א, כג  ↩



איוב ה', כד  ↩



משלי כ"ב, ו  ↩



משלי כ"ב, ו  ↩



צריך עשיה – כלו' צריך תקון.  ↩



בראשית כ"ה, כז  ↩



ועצבונית – מין קוץ.  ↩



משש עשרה וכו' – זהו זמן נערות.  ↩



ויקרא י"ט, כג  ↩



שם שם, כד  ↩



שם שם, כד  ↩



דברים י"א, יט  ↩



חיב בלולב – לחנכו במצוות.  ↩



לשמור תפלין – בטהרה.  ↩



שם כ"ג, ד.  ↩



מזמנין עליו – בברכת המזון.  ↩



אביי ורבא – כשהיו תינוקות.  ↩



לשמי קורה – לתקרה.  ↩



בוצין בוצין וכו‘ – קשוא וקשוא ניכר מה טיבו  כשעדיין גדל בקנהו; כלו’ במעלליו יתנכר נער.  ↩



המכניס את בנו – ללמוד תורה.  ↩



רץ אחריו ואינו מגיעו – כלו' התינוק נחלש  ואביו משתדל להבריאו ואינו עולה בידו.  ↩



רצים אחריו – להיות יודעי תורה כמותו.  ↩



שם ד', ט  ↩



שם שם, י  ↩



לא טעם בשר – מנהגם היה לטעום חתיכת בשר  בבוקר.  ↩



עד שהקריא וכו' – שחזר עמו על הפסוק של אתמול  והוסיף לו פסוק חדש.  ↩



אם התחילו אין מפסיקין – אם התחילו במרחץ אין  מפסיקין לתפלה, וכל־שכן לתלמוד־תורה.  ↩



דברים ד', ט, י  ↩



ולפדותו – פדיון הבן.  ↩



לסטות – גזלנות.  ↩



ראה חיים – אומנות שתחיה בו.  ↩



קהלת ט', ט  ↩



חיותו היא – להצילו מטבוע במים.  ↩



מה ביניהם – מה מוסיף ר' יהודה על דברי  הת"ק.  ↩



שלמדו סחורה – לתנא קמא הרי למדו חיים, ולר'  יהודה אומנות דוקא.  ↩



יהושע א', ח  ↩



דברים ל', יט  ↩



מפני המסורות – מפני המלשינים, שיודעי יונית  הלשינו על ישראל לפני היונים; ועי‘ עמ’ קכה, סי' כה.  ↩



תפלות – דברים בטלים.  ↩



ללמד את בתו יונית – שהיה קרוב  למלכות.  ↩



שמע ר"א – מה שאמר עליו ר"ש.  ↩



יבוא עלי – עונש.  ↩



האב זוכה לבן – כלו' טבע האב בבנו.  ↩



בנוי – ביופי.  ↩



בן חכם – בנו של חכם.  ↩



כרעיה דאבוה – כלו' דומה לאביו.  ↩



יחזקאל ע"ז מד  ↩



עד שהבת בועטת – כלו' מן הבת מכירין מעשי  האם.  ↩



או דאבוה וכו‘ – כלו’ מה ששמע מאביו או  מאמו.  ↩



תרבות רעה – גידולים רעים.  ↩



על שם סופו – כמפורש להלן.  ↩



תרטימר –חצי ליטרא.  ↩



מגמר – מכלה.  ↩



למודו – הרגלו.  ↩



ומלסטם – גוזל.  ↩



דרוש וקבל שכר – כלו' לא נכתב אלא למשל בעלמא  משום דרוש ולמוד.  ↩



המבוי – כלו' הרחוב שבאותו השוק.  ↩



הטיל עליה בעלה אימה יתרה – שגרשה  מביתו.  ↩



דבר גדול – אסור גדול.  ↩



אבר מן החי – שאבד אבר מן השחוטה ומפני אימתו  חתכו עבדיו אבר מן החי והביאו לפניו.  ↩



לתינוק באזנו – לאיים עליו שיענשהו ויהא שרוי  בפחד מפני העונש.  ↩



בבור – של מים.  ↩



שמאל דוחה וגו‘ – כלו’ שלא ידחם בשתי  ידים.  ↩



מתגלגל עם בנו – אם הוא מסרב ללמוד, מטפל עמו  בדברי פיוסים ולשון רכה.  ↩



יורד עמו לחייו – לרדותו ברצועה ובמניעת  מזון.  ↩



משלי י"ג, כד  ↩



ולא רדהו – ולא היה מייסרו.  ↩



בראשית כ"א,ט, י  ↩



שם שם יד  ↩



וטרדו – וגרשו.  ↩



שם כ"ה, כח  ↩



ויקרא י"ט, יד  ↩



ולפני עור… במכה בנו הגדול – שמא יבעט  באביו ונמצא הוא מכשילו.  ↩



מילת – משי של כתונת פסים.  ↩



נכסיו לאחרים – מוסרם במתנה לאחרים.  ↩



והניח את בניו – בלא ירושה.  ↩



נוהגין כשורה – כראוי.  ↩



שיננא –חריף; וכנוי זה רגיל בפי שמואל לרב  יהודה תלמידו.  ↩



מוכין – דברים רכים כגון צמר.  ↩



לבדים – צמר כבוש.  ↩



צנועה בעבירה – כלו' זהירה לעבור עבירה  בסתר.  ↩



וחבטו על קבר אביכם – לנסותם נתכוון, שאותם  שהם ממזרים עזי פנים הם וילכו לחבוט.  ↩



וזה שהוא בנו לא הלך – שחס על כבוד  אביו.  ↩



בי־נשיאה –בית הנשיא.  ↩



תהלים קל"ח, ד  ↩



שמות כ', ב  ↩



שם שם, ג  ↩



שם שם יב  ↩



תהלים קי"ט, קס  ↩



מסוף דברך – כבד את אביך וגו‘. שראש דברך  – אנכי ה’ אלהיך  ↩



שם שם יב  ↩



שמות כ', יג  ↩



שהעדיפו – החשיבו יותר.  ↩



משלי ג', ט  ↩



שם שם יב  ↩



הוא הוא – אותו הדבר, ומה בין לשון ראשון  ללשון אחרון?  ↩



פרקמטיא – סחורה.  ↩



בששים רבוא שכר – היה משתכר בה ששים רבוא  דינרי זהב.  ↩



תחת מראשותיו של אביו – והוא ישן.  ↩



שאינו מצוה ועושה כך – שלם לו הקב"ה  שכרו.  ↩



וראש פרטבולי –ראש לשרים וחשובים.  ↩



יראה – אלהות.  ↩



מסטרתו – מכה אותו. בקרדיקין –  במנעל.  ↩



בולי – שרי המועצה.  ↩



היה לבוש – דמא בן נתינה.  ↩



סיריקון של זהב – משי מרוקם בחוטי  זהב.  ↩



כדי שיטול – האב. ארנקי – כיס.  ↩



בפניו – בפני הבן.  ↩



קורדקיוס – מנעל.  ↩



פרסותיה – פסות (כפות) רגליה.  ↩



אלף אלפים – פי אלף אלפים.  ↩



וקבלה – התאוננה.  ↩



ונתכרכמו – הצהיבו מבושה.  ↩



כשעברתו – כשהיתה מעוברת בו.  ↩



גחן – כפף.  ↩



נסמכים – שאפשר לסמוך עליהם.  ↩



הן הן – כלו' הולך אני.  ↩



נתגרשה – שאינה חייבת בכבודו.  ↩



שבן אלמנה אתה – ואינך שואל הלכה  למעשה.  ↩



וקעקע להם וגו' – קרקר להם כמו שקוראים  לתרנגולים; והשיבו כך דרך שחוק.  ↩



אבדתו קודמת – להשבה.  ↩



דברים ט"ו, ד  ↩



לא יהיה בך אביון – הזהר שלא תהא אתה  אביון.  ↩



כל המקים בעצמו וכו‘ – כלו’ אעפ"י שלא הטיל
עליו הכתוב יש לאדם לעשות לפנים משורת הדין, וזה שמדקדק ואומר שלי
קודם, סופו שיצטרך לבריות.  ↩



פטומות – עופות פטומים; ובקיד‘ הגיר’:  “פסיוני”.  ↩



משלי ל', יז  ↩



ויקרא י"ט, ג  ↩



אמר לו אביו הטמא – בבית הקברות, והוא  כהן.  ↩



אל תחזר – אבדה לבעליה.  ↩



ויקרא י"ט, ג  ↩



ומצוה לעשות – יש לו לעשות מצוה באותה  שעה.  ↩



הנשמע בדבר אביו למקום – מי שמכיר באנשי  המקום שיהיו דבריו נשמעים להם בשביל דברי אביו וכבודו.  ↩



שמועה – הלכה.  ↩



אבא מרי – אדוני אבא.  ↩



שיבור– שיבחר.  ↩



תפארת לעושיה– שנוח לו להולך בדרך  זו.  ↩



המקום– הקב"ה.  ↩



נוחה בשלו– במעשי עצמו.  ↩



במדבר ל"ב, כב.  ↩



יהושע כ"ב, כב.  ↩



משלי ג', ד.  ↩



המחוור שבכולם– הפסוק הברור  והמפורש.  ↩



מן הכעור– ממעשים מכוערים.  ↩



ומן הדומה וכו' – אפילו ממה שנראה לעיני אחרים כמכוער, שלא תפיל עליך חשד.  ↩



קורא בין השונים– קורא במקרא בין הלומדים  משנה.  ↩



קהלת ג', ד.  ↩



מעורבת עם הבריות– לעשות לאיש ואיש כרצונו  לפי האפשר והמותר.  ↩



ואכלו – נראו כמו שאכלו.  ↩



מרגלא בפיו – מאמר זה היה רגיל בפיו.  ↩



ערום ביראה – יערים ויתחכם לשם יראת  שמים.  ↩



תן דעתך וכו‘ – כלו’ חשוב תחלה לפני  הדבור.  ↩



ותן שכר לפסיעותיך – כלו' שיהא הלוכך לשם  מצוה.  ↩



הדין– דין שמים.  ↩



והוצא עצמך מן התרעומת– שלא תתן מקום  להתרעם עליך.  ↩



בשמך… ובמקומך– הראוים לך לפי  מעשיך.  ↩



ומשלך– לפי זכותך.  ↩



קהלת ז', א.  ↩



מקיטון לטרקלין– מחדר קטן לחדר  גדול.  ↩



ויקרא י"ט, יח.  ↩



בראשית ה', א.  ↩



זהו כלל גדול מזה– שהאדם נברא בדמות אלהים  וכבודו כבוד שמים.  ↩



איקוניא– סיעה.  ↩



לאיקונין– לצלם ודמות.  ↩



הידור– כבוד ונשיאות פנים.  ↩



נותן ידו לזקנים– לסמכם.  ↩



משגר שליחו– שולח את שליחו לסמכם.  ↩



משגר סריסיו– שהיה חתנו של ראש הגולה והיו  לו סריסים.  ↩



כמה נחמן וכו‘ – כלו’ ע"י תורתי הריני מכובד  על שאר בני אדם ואין לי לזלזל בכבודי.  ↩



מפליג– מרחיק, לומר שאין צורך בו.  ↩



שאין לו שעה– ותהא צריך לו.  ↩



במקור נדפס בטעות “שמות כ', כג”. צ“ל: ”שמות כ',  כב“ – הערת פב”י.  ↩



דין הוא– כל שכן.  ↩



קהלת י"ב, יד.  ↩



רך כקנה– לבריות.  ↩



בר‘ אלעזר בר’ שמעון– באדר"נ הגיר‘: בר’  שמעון בן אלעזר.  ↩



ממגדל עדר– שם מקום בא"י.  ↩



דעתו גסה עליו– נתגאה.  ↩



ריקא– בור.  ↩



מכוער– רע מראה.  ↩



נעניתי לך– נכנעתי מפניך.  ↩



מטייל אחריו– לבקש ממנו שימחול לו.  ↩



משופע – מכובד ומהודר בלבושו, וסבר ר' ינאי  שהוא תלמיד־חכם.  ↩



ישגיח רבי וכו‘ – כלו’ יכבדני להתארח  אצלנו.  ↩



טול וברך– על המזון.  ↩



יברך ינאי בביתו– שלא ידע לברך  ונשתמט.  ↩



דברים ל"ג, ד.  ↩



והחזרתי לבעליו– להביא דבה.  ↩



כל קבל די רוח וגו' – בשביל רוח יתרה שיש בו  אמר המלך להקימו על כל המלכות.  ↩



דניאל ו', ד.  ↩



שבו פה– כך אמר בועז לזקנים.  ↩



רות ד', ב.  ↩



לא נתכבדתי בקלון חברי וכו' – כמפורש  להלן.  ↩



ותרן– מוותר ונותן משלו לאחרים.  ↩



ונטלו ממנו– לכבדו.  ↩



שור שהלך ברגליו– ואין הגנב מתבזה להרכיבו  על כתפיו.  ↩



חמשה– משלם קנס חמשה.  ↩



שדוחה את לא תעשה וכו' – שפעמים מבטלין מצוה  משום כבוד הבריות.  ↩



ויקרא כ', טז.  ↩



תקלה– מכשול עוון.  ↩



יחזקאל כ"ט, טז.  ↩



והתעלמת מהם– בהשבת אבדה נאמר.  ↩



דברים כ"ב, א.  ↩



ואינה לפי כבודו– לטפל באבדה זו.  ↩



מזוהמות– לא נקיות.  ↩



משעלה אותו תלמיד וכו' – רבין עלה מא"י  לבבל.  ↩



זחה עליו דעתו– נתגאה.  ↩



ילבין– יבייש.  ↩



בראשית ל"ח, כה.  ↩



שהולכת אדמומית– מן הפנים.  ↩



בושת– תשלומי בושת.  ↩



הכל לפי המבייש והמתבייש– התשלומין לפי  חשיבותו של המבייש והמבויש.  ↩



הסוטר לועוֹ– המכה בלחיו.  ↩



שמות ב', יג.  ↩



התוקע לחברו– תקע באזנו.  ↩



נותן לו סלע– משום בושת.  ↩



מנה– מאה זוז.  ↩



לאחר ידו– על גב ידו.  ↩



צרם– משך.  ↩



שמרה– המתין לה עד שראה אותה עומדת  וכו'.  ↩



ובו כאיסר שמן– שמן קנוי באיסר (מטבע  קטן).  ↩



מטפחת– טופחת ומרטבת ידה בשמן.  ↩



בראשית כ', ז.  ↩



שם שם, יז.  ↩



כל אלה שאמרו– סלע, מנה, מאתים וארבע מאות  דמי בושת הן.  ↩



אבל צערו– שדואג על בשתו.  ↩



אילי נביות– אילים שמנים שבנביות (שם מקום)  לקרבן.  ↩



ויקרא י"ט, יח.  ↩



כלל גדול בתורה– כלו' יסוד כל  המצוות.  ↩



ויקרא י"ט, יח.  ↩



לפרוע– לשלם כגמולך.  ↩



מוציאין את האדם מן העולם– מקצרין  חייו.  ↩



גדול יהיה בעיניך כקטן– מוסב על דבר  רע.  ↩



עליו– על אותו הדבר.  ↩



קמעא– מעט.  ↩



שם שם, יז.  ↩



יסטרנו– יכהו בלחי.  ↩



ויקרא י"ט, יח  ↩



תחזור ותכה את ידו– וכן כאן: היאך מתנקם  בחברו שנאמר בו “ואהבת לרעך כמוך”?  ↩



חלוקך– כתנתך.  ↩



הילך– הא לך.  ↩



מבטלת שורה של גדולה – בשביל אהבה ושנאה אדם  מזלזל בכבוד עצמו (“שורה” –מנהג, דרך).  ↩



בראשית כ"ב, ג.  ↩



במדבר כ"ב, כא.  ↩



שעושה שונאו אוהבו – שמהפך לבו  לטובה.  ↩



מה שבלבך וכו‘ – כלו’ מתוך מה שבלבך על חברך  אתה יכל לדעת מה שבלב חברך עליך.  ↩



והחברים– הפרסים.  ↩



במדבר כ"ז, יח.  ↩



או חברותא וכו‘ – כלו’ אם אין לו לאדם חבורה  טובה יפה לו המיתה.  ↩



כחבריו של איוב– נאמנים.  ↩



קהלת ד', ט.  ↩



לך לשלום בעל מיתה – שהיוצא יחידי בדרך מסכן  את חייו.  ↩



בעלי מריבה– ששנים אפשר להם שירגזו  בדרך.  ↩



בעלי שלום– שאם יריבו שנים השלישי יעשה  שלום ביניהם.  ↩



אי דלית דורא וכו‘ – כלו’ לשנים קל להגביה
את המשא מלאחד; ומשל הבריות הוא: נוח לו לאדם להכנס בעול דבר, שיש בו
חשש סכנה או הפסד, כשעוד אחד משתתף עמו.  ↩



משלי י"ג, כ.  ↩



בשם – מוכר בשמים.  ↩



משלי י"ג, כ.  ↩



בורסי– מעבד עורות.  ↩



מלוכלכים– כלו' סרוחים.  ↩



מטייל ואזל וכו‘ – דרך דקל רע לגדול בצד  אילן סרק (שאינו עושה פירות); כלו’ דרך הרע להתחבר אל הרע.  ↩



בראשית כ"ח, ט.  ↩



שופטים י"א, ג.  ↩



בן־סירא יג.  ↩



זרזיר– שם עוף ממיני העורב.  ↩



מהו שנאכל אותו– שלא ידעו אם עוף טהור הוא  או טמא.  ↩



ויקרא י"א, טו.  ↩



בכפיפה– בסל; כלו' במחיצה אחת.  ↩



בהדי הוצא וכו‘ – כשעוקרים את ההוץ (קנה
קוצים) הגדל אצל הכרוב פעמים שנעקר הכרוב עמו; כלו’ שכני רשע לוקין
עמו.  ↩



איש רעים– שיש לו הרבה רעים.  ↩



להתרועע– סופו לקבל רעה, שיבואו לידי  מריבה.  ↩



משלי י"ח, כד.  ↩



מסב– יושב בסעודה.  ↩



מסיח – מדבר.  ↩



ידאגו וכו' – שנפרץ בהם פרץ.  ↩



לכפת אבנים – בנין עגול כקשת, שאבניו מתחזקות  זו בזו.  ↩



מתרועעת– נפרצת ונהרסת.  ↩



תהלים ל"ד, טו.  ↩



גזלת העני– שאין לו כלום לגזול ממנו אלא  שלא להשיב על שלומו.  ↩



ישעיה ג', יד.  ↩



יפטר– יפרד.  ↩



בראשית י"ח, לג.  ↩



שם ג', ט.  ↩



למלכות הפנימית – למלכות שברומי.  ↩



פילוסופוס– חכם מאומות־העולם.  ↩



טפח– דפק.  ↩



את חכמי ישראל– שבאו עם ר"ג.  ↩



מבזה את ר"ג– שהיה נשיא.  ↩



ויקרא א', א.  ↩



מכעכע– משתעל להשמיע קולו.  ↩



שמות כ"ח, לה.  ↩



להסתכל בו– אם הוא נקי.  ↩



ואינו חושש– שמא יקפיד בעל הבית.  ↩



בסבר פנים יפות– במאור פנים ובחבה.  ↩



ברוך מחיה המתים– שהמת משתכח מן הלב לאחר  י"ב חודש.  ↩



וברוך חכם הרזים– כדין הרואה ששים רבוא  ישראל.  ↩



משלי כ"ז, יד.  ↩



צדיק לפני– ולא אמר לו “צדיק תמים”.  ↩



בראשית ז', א.  ↩



שם ו', ט.  ↩



שמואל א‘ ב’, כג.  ↩



מפי אחרים– סתם בלא הזכרת שם האומר.  ↩



בשעת כעסו – שמא יכעס יותר.  ↩



בשעה שמתו וכו' – שלא יקבל תנחומים.  ↩



ואל תשאל לו– לפתוח לו פתח חרטה (על מנת כך  וכך נדרת?).  ↩



בשעת נדרו– שלא ינעול בפני עצמו כל פתח  חרטה.  ↩



בשעת קלקלתו– שלא יתבייש.  ↩



עלה לדוכן– למקום שהכהנים עומדים שם לברך  את העם.  ↩



והכוהו– שהוא קץ בחייו של אדונם.  ↩



וסרבנות– מי שנותן להפציר בו הרבה נקרא  סרבן.  ↩



מהיות טוב וכו‘ – כלו’ אל תשים עצמך רע  כשאפשר לך להיות טוב.  ↩



זה נהנה וכו' – כך אומרין לאדם שיכול לעשות  טובה לחברו בלא חסרון כיס.  ↩



כופין על מדת סדום– מכריחין את האדם לעשות  טוב לחברו כשהוא לא חסר, ולא יהא כאנשי סדום.  ↩



שמות ג', י.  ↩



איני יכול– לילך מבית יתרו בלא  רשות.  ↩



צרפית – מעיר צרפת.  ↩



מלכים א' י"ז, כ.  ↩



במדבר ל"א, ו.  ↩



שם שם ב.  ↩



דברים כ"ג, ח.  ↩



משלי י"ז, יג.  ↩



בראשית י"ג, ג.  ↩



במדבר כ', יז.  ↩



להנותו – שיהא החנוני נהנה ממנו.  ↩



בראשית י"ח, ט.  ↩



נקוד על איו – על האותיות א‘ י’ ו' שבתבת  אליו, לרמז ששאלו אף אותה על אברהם.  ↩



שישאל אדם באכסניא שלו – על בעל  האכסניא.  ↩



שמות ל"ד, כט.  ↩



לדעת כי אני יי מקדשכם – להודיעם שאני נותן  להם את השבת.  ↩



שם ל"א, יג.  ↩



בראשית ט"ז, ה.  ↩



לספוד לשרה ולבכותה– כלו' היא מתה  תחלה.  ↩



שם כ"ג, ב.  ↩



אוי לו לצועק– למוסר דינו לשמים, שהוא נענש  יותר.  ↩



מיכה ז', יח.  ↩



המקניט– המכעיס.  ↩



לפיסו– לרצותו.  ↩



בשלש שורות של שלשה בני־אדם – כלו' יפיסנו  ברבים.  ↩



מטו– סליחה.  ↩



אנא שא נא וגו' – נאמר “נא” (לשון בקשה) שלש  פעמים.  ↩



בראשית נ', יז.  ↩



שחבלתי– שהזקתי.  ↩



היה לו דבר– מריבה.  ↩



הלך וישב על פתחו– לפייס את ר' אבא  כשיצא.  ↩



מאשפות ירים אביון– כלו' ירמיה הריהו  כאביון באשפה.  ↩



תהלים קי"ג, ז.  ↩



אין אתה צריך – לפיסני.  ↩



להוציא מלבך–את שנאתך.  ↩



דברים י', יז.  ↩



במדבר ו', כו.  ↩



נטפל לה – נתלוה לה להשיבה.  ↩



בינונית – לא חסיד ולא רשע.  ↩



מדת סדום – שלא נהגו גמילות־חסדים זה  בזה.  ↩



עם הארץ – כלומר מדת סתם בן־אדם, שאינו גומל  חסד עם אחרים אלא על מנת שיגמלו אלו עמו.  ↩



משלי א', יט.  ↩



בראשית ו', יג.  ↩



בראשית ו', יג.  ↩



יחזקאל ז', יא.  ↩



שזקף עצמו – החמס.  ↩



יחזקאל ז', יא.  ↩



מריש– קורה.  ↩



בבירה– בהיכל.  ↩



מקעקע – מהרס.  ↩



בראשית י"ד, כד.  ↩



גזל הדיוט– של חולין.  ↩



מגזל גבוה– של הקדש.  ↩



תהלים י', ג.  ↩



ויקרא כ"ג, מ.  ↩



ומקפח– גוזל.  ↩



לגיון– איש צבא.  ↩



ונחבש– נאסר.  ↩



שנעשה סניגורו קטיגורו– מליץ שלו יושר נעשה  מסטינו.  ↩



בפונדק– בבית־מלון.  ↩



כפתוהו– אסרוהו.  ↩



בשלטון– בשר הממשלה.  ↩



הקבלנים– המקבלים וקונים את הגנבות מיד  הגנבים.  ↩



ומתיר– מוציא מבית־האסורים.  ↩



מליזין– מתאוננים.  ↩



כרוז– קריאה.  ↩



לקמפון– למגרש שיוצאים בני העיר לשחק  שם.  ↩



חולדה– מין שרץ מן הגסים (וויעזעל).  ↩



פרצה קוראה לגנב– כשיש פרצה הגנב נכנס  וגונב.  ↩



חמסן נותן דמים– נותן דמי החפץ ונוטלו שלא  ברצון בעליו.  ↩



שמות כ‘, יג; דברים ה’, יז.  ↩



על מנת למיקט – אפילו על מנת להקניט ולהכעיס  ולא ליטול לעצמו.  ↩



החמירה תורה בגנב וכו' – שהגנב משלם כפל  וארבעה וחמשה ולא הגזלן.  ↩



שזה השוה וכו' – הגזלן עושה בגלוי ואינו  מתירא מבני אדם כשם שאינו מתירא מהקב"ה.  ↩



עין של מטה– לשון נקיה היא כלפי הקב"ה,  והכוונה: עין של מעלה.  ↩



ישעיה כ"ט, טו.  ↩



שזמן את בני העיר ולא זמן וכו' – שמכבד את
בני העיר יותר מבני המלך; וכן הגנב כבוד הבריות גדול בעיניו מכבוד
הקב"ה.  ↩



יפשפש מר במעשיו– שמא נענש על חטאו.  ↩



בלא דין – כלו' שלא בצדק.  ↩



לאריסו– מי שעובד בקרקע חברו בשכר חלק מן  הפירות קרוי אריס.  ↩



בזמורות– חלקו המגיע לו בזמורות הגפן  שקוצצין אותן ויוצאות להסקה.  ↩



וכי מניח הוא וכו‘ – כלו’ הוא לוקח בלי  ידיעתי, לפיכך אני לוקח ממנו את חלקו.  ↩



בתר גנבא וכו‘ – כלו’ הגונב מן הגנב אף הוא  טועם טעם גניבה, והרי גם זה אסור.  ↩



דברים ז', טז.  ↩



ישעיה מ"ט, ג.  ↩



שם ס"ו, יט.  ↩



שם ס"ו, יט.  ↩



רחמנא קרי– קורא לשמים שיעזרהו  במלאכתו.  ↩



חסריה לגנבא וכו' – כשהגנב מחוסר יכולת  לגנוב הוא מתפאר בעצמו שהוא איש שלום.  ↩



דחשיד אממונא– חשוד על גזלת ממון  אחרים.  ↩



חשיד אשבועתא– על שבועת שקר.  ↩



שהגיעו לכזיב– שהיא קודמת לעכו; והם אמרו
להם לעכו, כדי לרמות את הלסטים, שיחשבו שיש להם עדיין זמן להתנפל
עליהם.  ↩



פרשו– תלמידי ר' עקיבא מן הלסטים.  ↩



של יהודה– רב יהודה שהיה רבו של  מנשה.  ↩



הרמאי– כלו' שהוא למד אותך לרמות.  ↩



בנדוי – בחרם, על שפגעו בכבוד רב  יהודה.  ↩



ותבעו נדוים – בקשו להתיר את הנדוי.  ↩



גרדי– אורג.  ↩



מה בין גנבי בבל וכו' – סתם לסטים גרועים  מגנבים ואעפ“כ אלו שבחו את ר”ע, וגנבי בבל בזו את רב יהודה.  ↩



איוב כ"ד, טז.  ↩



ומפקידים אצלם אפרסמון– שמן אפרסמון שלהם  מסרו לפקדון ביד בעלי ממון ואלה הניחוהו בבית גנזיהם.  ↩



לבלש– ממונה לחפש ולתפוס חוטאים  למלכות.  ↩



קרינא דאגרתא וכו‘ – משל הוא; כלו’ יהא הוא  בעצמו הבלש.  ↩



חומץ בן יין –כלו' בן רע לאב טוב.  ↩



נרשי– איש מעיר גרש בבבל (וכן נהר־פקודי  ופומבדיתאי); בני ערים אלו היו מפורסמים לגנבים ורמאים.  ↩



מנה שניך– שמא גנבן מפיך.  ↩



שנה אכסניא שלך– כדי שלא ידע את מקומך  ויבוא לרמותך.  ↩



בעלית בית נתזה – מקום של חכמי ישראל.  ↩



שמואל ב‘ כ’, כב.  ↩



תבעתו המלכות – למשפט חיוב מיתה.  ↩



ופיסו – דבר על לבו.  ↩



בטלת– חדלת לבוא.  ↩



למסורות– למלשינים, שמוסרים אדם  למלכות.  ↩



ולא משנה עשיתי? – לפי הדין בסי'  הקודם.  ↩



ירמיה ל', ו.  ↩



פמליא של מעלה וכו' – מלאכים וישראל.  ↩



הללו מעשה ידי וכו' – ישראל ואומות־העולם  מעשי ידי הם.  ↩



בראשית ט', ו.  ↩



כל השערים ננעלים– כל שערי תפלה ננעלים  בשעת נעילה.  ↩



חוץ משערי אונאה– הצועק על אונאה תפלתו  מתקבלת תמיד.  ↩



הכל נפרע– על כל העבירות נענשין.  ↩



חוץ מאונאה– שעליה מעניש הקב"ה  בעצמו.  ↩



אין הפרגוד וכו‘ – הוילון שלפני כסא־הכבוד  פתוח תמיד; כלו’ הקב"ה משגיח תמיד להפרע עליהם.  ↩



ויקרא י"ט, לה.  ↩



שלא ימדוד לאחד וכו' – החבל שמודדין בו אינו
דומה שעור ארכו בימות החמה לזה שבימות הגשמים, והמודד לאחים שחולקים
בקרקע ימדוד להם בעונה אחת, שלא יהא אחד מהם מרומה.  ↩



שלא יטמין משקלותיו וכו' – משקלותיו שקונה  בהם לא יטמינם במלח להכבידם.  ↩



במשורה– מדת הלח.  ↩



שלא ירתיח– שלא יעָרה בחוזק את המשקה לתוך  המדה של הקונה, ונמצא המשקה רותח ומעלה קצף.  ↩



ואפילו היא עביט וכו' – שאינו משמש בו למדה  אלא עשאו כלי למימי־רגלים.  ↩



שאין מוחקין וכו' – יש מקום שמודדין בו במדה
מחוקה (מצומצמת) ויש שמודדין במדה גדושה (מלאה), וצריכין למדוד לפי
מנהג המקום דוקא.  ↩



דברים כ"ה, טו.  ↩



ולפחות לו– לקונה.  ↩



איפה שלמה וצדק – מדה אחת לכל.  ↩



דברים כ"ה, טו.  ↩



שאין מעיינין – אין מדקדקים במאזנים שיהיו  עין בעין בלא שום הכרעה.  ↩



שמכריעין– את כף המאזנים שעליה מונח הדבר  השקול.  ↩



דברים כ"ה, טו.  ↩



דברים כ"ה, טו.  ↩



לא יהיה לך בביתך וגו‘ – כלו’ על חטא אונאה
ומרמה במדה ובמשקל תבא לידי עניות ולא יהיה לך כלום בביתך ובכיסך; אבל
בשכר אבן שלמה וצדק “יהיה לך” ממון.  ↩



דברים כ"ה, יד.  ↩



דברים כ"ה, יד.  ↩



שם שם, יג.  ↩



שם שם, יג.  ↩



שם שם, טו.  ↩



שם שם, טו.  ↩



המחק– לוח קטן וחלק שמוחקין בו את  המדות.  ↩



צדו אחד עבה וכו' – שהצד העבה אינו מוחק
יפה, ויבוא למדוד לעצמו (כשהוא קונה) בצד עבה, ולאחרים (כשהוא מוכר)
בצד קצר.  ↩



בבת אחת– בפעם אחת ובמהרה שאינו מוחק  יפה.  ↩



שמא יאמרו הרמאים וכו' – ומתוך כך יבואו  לרמות יותר.  ↩



הושע י"ד, י.  ↩



מברורי המדות– מהעלאת הרתיחות, שע"י כך
מתהוה קצף על פני היין כשמוזגין אותו לקונה, ונמצאת המדה חסרה, ואבא
שאול שהיה מוכר יין חשב זאת לגזל.  ↩



וחבריו– בתוס‘ הגיר’: “וחברו”, הוא ר‘  אליעזר בר’ צדוק.  ↩



ממצוי המדות– ממה שנשאר בדפנות המדות  וממצים אותו לתוך כלי אחר.  ↩



אי אתם זקוקים לכך – כלו' אין זה גזל ויכולים  אתם להשאירו לעצמכם.  ↩



אוצרי פירות– כונסי פירות כדי למכור אח"כ  ביוקר.  ↩



מפקיעי שערים – מוסיפין על המחיר הקבוע  בשוק.  ↩



עמוס ח', ה.  ↩



שם שם, ז.  ↩



אתה והאלהים שבשמים יודע וכו‘ – כלו’ מאמין  אני בך שלא תרמני.  ↩



ויקרא י"ט, יג.  ↩



ישעיה א', כב.  ↩



הנחש לו– ערב נחושת בתוך הכסף.  ↩



אף הוא הלך– זה שלקח כסף הסיגים אצל  הצורף.  ↩



המהל– ערב לו מים בתוך היין.  ↩



כספך היה לסיגים וגו‘ – כלו’ זה נותן לו  מטבע פסול וזה נותן לו יין מהול במים.  ↩



ויקרא י"ט, יד.  ↩



לפני סומא בדבר– כלו' לאו דוקא בנתינת  מכשול לעור ממש, אלא אף במטעה אדם שאינו בקי בדבר.  ↩



שיקפחוהו– שיגזלוהו.  ↩



שישתרב– שיכהו שרב (חום השמש).  ↩



עוקף עליו– בא עליו בעקיפין  (בערמה).  ↩



ויקרא י"ט, יד.  ↩



המתינו עד שאחרוש– והוא נתכוון לרמותם כדי  שילך בעצמו ויביא מלח.  ↩



אוכף– כר החמור.  ↩



הקנקן– יתד המחרשה.  ↩



תמכרו יפה– במחיר יפה.  ↩



תהלים י"ב, ג.  ↩



מצפצפות– כלו‘ שהיה לו דוחק בעדשים;  ובילק"ש הגיר’: “מצומצמות”.  ↩



מכמה– של איזה מחיר.  ↩



ונטל הימנו– קנה ממנו.  ↩



תהלים י"ב, ג.  ↩



צפוראי– מעיר צפורי.  ↩



לא יראה אדם חתימת ידו וכו' – אדם שצריך
לכתוב חתימת־ידו על קלף ולמסור לבית־דין כדי שיכירו בי"ד
חתימתו.  ↩



משך… את המגלה – למעלה, כדי שיחתום אביי  מלמטה וישאר מקום פנוי לפני חתימתו.  ↩



כבר קדמוך חכמים – שאמרו אין מראין חתימה  אלא בראש המגלה.  ↩



לפני רב אחא וכו' – שלא הקדמתי מעולם חתימתי  לחתימתו, מפני כבודו.  ↩



רותתת– רועדת.  ↩



על המצר– חבל הנטוי לרוחב הנהר והעוברים  אוחזים בו, והוא מתנדנד.  ↩



על נאד– נפוח, שהרעיד את ידו.  ↩



בכמה חפץ זה– כמה מחיר חפץ זה?  ↩



שמות כ"ב, כ.  ↩



ויקרא כ"ה, יז.  ↩



שם שם, יד.  ↩



הגבורה – האלהים.  ↩



זכר נא מי הוא נקי אבד– כלו' מעשיך הרעים  גרמו לך.  ↩



איוב ד', ו־ז.  ↩



חמרים– מנהיגי חמורים שקונים תבואה  בשוק.  ↩



לא יתלה עיניו על המקח– לא יתן עיניו בחפץ  לעמוד על מקחו.  ↩



נאמר בו ויראת מאלהיך– היודע  מחשבות.  ↩



ויקרא כ"ה, יז.  ↩



זה בגופו– אונאת דברים גורמת צער  לגוף.  ↩



זה ניתן להשבון– אונאת ממון אפשר  להשיב.  ↩



לא יסרהב– לא יפציר.  ↩



בתקרובת– במתנות.  ↩



ולא יפתח לו חבית וכו' – הוא אינו פותחה אלא
בשביל למסור את היין לחנוני, ונמצא גונב דעת האורח שסבר לכבדו
נפתחה.  ↩



אלא אם כן הודיעו– להאורח שהחבית מכורה  לחנוני ולא יחזיק לו טובה לחנם.  ↩



סוך שמן– ויודע בו שאינו סך.  ↩



ואם בשביל כבודו– לכבדו בפני אחרים.  ↩



סנדל של מתה– סנדל של עור בהמה  שמתה.  ↩



ושמן צף על פיה– כסבור המקבל שהכל של  שמן.  ↩



וחנק את עצמו– מחמת בושה שלא היה לו מה  להאכיל את אורחיו.  ↩



היה מכריז עליה– בירושלים.  ↩



שלשה רגלים– שמתאספים עולי רגלים  לירושלים.  ↩



כדי שילך שלשה וכו' – זה שאבד לו תהא לו
שהות שלשה ימים כדי מהלך לעיר רחוקה לבדוק אם אבד לו מביתו כלום, ואם
אבד לו יחזור לירושלים ויכריז יום אחד: לי אבד ואלו הסימנים.  ↩



ודיו– בלא פרסום מרובה, כדי שלא ישמעו  האנסים.  ↩



קורא בהם… גוללם – שלא יתעפשו.  ↩



בתחלה – מה שלא ידע, מפני שמפסיד הרבה את  הספר.  ↩



מנערה – מן האבק.  ↩



לצרכה– לתקנתה.  ↩



לא לכבודו– להתפאר בה.  ↩



לצרכם– שלא יעלו חלודה.  ↩



לא לשחקם– לא להשתמש בהם הרבה עד שישחקו  ויבלו.  ↩



לא יגע בהם–מפני שאינם מעלים חלודה.  ↩



שאין דרכו ליטול– שאין אדם חשוב מטלטלו  בשוק.  ↩



לא ע"י האור– לא יתן הכלי על האש.  ↩



מגרפות– כלים שגורפים בהם אפר כירה  וכדומה.  ↩



ברך– בדברים רכים.  ↩



שמפחיתם– פוגמם.  ↩



בפקדון – שהבעלים הניחו אצלו זמן מרובה.  ↩



דברים כ"ב, א.  ↩



והיא בבית הקברות– האבדה.  ↩



ואינה לפי כבודו– שיטפל באבדה זו.  ↩



שהיתה מלאכה שלו וכו' – מלאכתו שיבטל ממנה  בהשבת האבדה מרובה על דמי האבדה.  ↩



וגרפתיה– פניתיה ממקומה.  ↩



תפח רוחו– לשון קללה.  ↩



ברברי– בן עם נכרי; כלו' אכזרי  וחמסן.  ↩



מבקש… לשמוע ברוךוכו‘ – כלו’ רוצה הוא  שע"י השבת אבדה זו יתקדש שם שמים.  ↩



מטרונה– גבירה רומית.  ↩



קופסא– תיבה, ארגז.  ↩



אמרו לה – עבדיה.  ↩



תהא אומתך מסורה לך – כלו' שלא ירבו כמותך  בישראל ותהא יחידי ביניהם.  ↩



נושא את נפשו– מעמיד עצמו בסכנה.  ↩



דברים כ"ד, יד, טו.  ↩



עלה בכבש– במדרגת הסולם לבנות בית.  ↩



ונתלה באילן– לאסוף פירותיו.  ↩



הכובש– העוצר בידו.  ↩



ויקרא י"ט, יג.  ↩



דברים כ"ד, יד, טו.  ↩



ופסק– קצב.  ↩



לא יצאת ידי חובתך– כיון שלא פרשת להם איזה  מזון.  ↩



בני אברהם יצחק ויעקב– וחשובים הם.  ↩



יוקרת – שם מקום.  ↩



לא יהא בלבבכם עלי– כלו' לא תתרעמו  עלי.  ↩



כתפים– סבלים, נושאי משא.  ↩



בדרך טובים– לפנים משורת הדין.  ↩



משלי ב', כ.  ↩



משלי ב', כ.  ↩



ויקרא כ"ה, מב.  ↩



שטרי עליהם ראשון– ואינם רשאים להמכר  לאחרים.  ↩



ויקרא כ"ה, מב.  ↩



ויקרא כ"ה, מב.  ↩



שמות כ"א, ו.  ↩



כמין חומר– צרור מרגליות ובשמים תלוי בצואר  לתכשיט; כלו' דורש נאה.  ↩



ויקרא כ"ה, נה.  ↩



שמות כ"א, ו.  ↩



ויקרא כ"ה, נה.  ↩



משום “וירא… ויגד”– חם בן נח שנתקלל
להיות עבד חטא בעיניו ובשניו, שהראיה בעינים והדבור נחתך ע"י השנים,
וכיון שלקה העבד באחד מן האברים שחטא בהם הוא נפטר מקללתו ויוצא
לחירות.  ↩



בראשית ט', כב.  ↩



ויקרא כ"ה, לט.  ↩



שתנהוג בו באחוה– תתנהג עמו כאח.  ↩



ויקרא כ"ה, לט.  ↩



עבודת עבד– עבודה של גנאי.  ↩



ויקרא כ"ה, לט.  ↩



שם שם, מג.  ↩



ואין אתה צריך– שעבודה שלא לצורך מפרכת את  הגוף.  ↩



הצנן וכו' – לקרר כוס מים.  ↩



ויקרא כ"ה, מג.  ↩



דברים ט"ו, טז.  ↩



פת קיבר– פת גרועה של קמח גס.  ↩



מוכין– מצעות רכים.  ↩



ויקרא כ"ה, מ.  ↩



שלא ימסור אומנותו לאחר– שלא ימסור האדון  אומנותו לעבד לעשותה בשביל אחרים.  ↩



בלן– משמש במרחץ.  ↩



ספר– גוזז ומגלח שערות.  ↩



נחתום – אופה.  ↩



לא יעשה– העבד בשביל אחרים.  ↩



לפנים מכאן – קודם לכן, עד שבא לרשות  אדוניו.  ↩



מספר לו– לאדון עצמו, אפילו אם לא היתה זו  אומנותו קודם לכן.  ↩



ויצא מעמך– כשהוא יוצא יהא יוצא מעמך, שיהא  עמך תמיד במקום אחד.  ↩



ויקרא כ"ה, מא.  ↩



והכחישה לפניה– ר' יוסי הכחיש את אשתו לפני  השפחה.  ↩



איוב ל"א, יג.  ↩



שחציו עבד וכו' – כגון שהיה עבד של שנים  ורבו אחד שחררו.  ↩



תקנתם את רבו– שאינו מפסיד כלום.  ↩



שכבר חציו בן־חורין– ואסור בשפחה.  ↩



יבטל– מאשה.  ↩



ישעיה מ"ה, יח.  ↩



וכותב שטר וכו' – שיפרע העבד בעד החצי שיש  לרבו בו.  ↩



שסמא וכו' – שחת את עינו ועורה.  ↩



והיה שמח– על שיצא לחירות כדין עבד שרבו  שחת את עינו.  ↩



לא נפנה– לא מצא לו פנאי.  ↩



קהלת ה', יא.  ↩



שהיה יוצא ונכנס וכו‘ – כלו’ שהיה מצוי תמיד  באכסניות.  ↩



עונתו– זמנו.  ↩



לבלר– סופר.  ↩



דיתיקי – שטר צואה.  ↩



וכרכה והביאה– את הדיתיקי.  ↩



לקחני– קנני.  ↩



ויהיו עניים בני ביתך– כלו' רוצה אני במשמש  מעניי ישראל.  ↩



והלבין– הסיר את הצבע והלבינו  שערותיו.  ↩



שזקן אני מאביך– ואינו מן המדה שתנהג בי  עבדות.  ↩



ויבא אחר תחתיו– במשלי כתוב רשע, ואמר אחר,  כדי שלא לכנות עצמו רשע.  ↩



צדיק מצרה נחלץ וגו‘ – כלו’ רבא ניצל מעבד  רמאי והוא בא תחתיו.  ↩



משלי י"א, ח.  ↩



עשרה קבים – כלו' הרבה מדות.  ↩



תשעה נטלו עבדים – שרוב עבדים שטופים  בשינה.  ↩



בהפקירא– בלא עול מוסר ודרך־ארץ.  ↩



מתמלכין– מתיעצים.  ↩



יהא בנדוי– בחרם, על שמזלזל בישראל.  ↩



חבר– תלמיד־חכם.  ↩



אין עומדין עליהם בשורה– לאחר מותם, כדרך  המנחמים בשאר אבלים.  ↩



לאנפילון– חדר פנימי מחדרי הבית.  ↩



לטרקלין– החדר הגדול והמרווח שבבית.  ↩



שאתם נכוים בפושרין– במים חמים קצת; כלו'  שמבינים אתם ברמז קל.  ↩



לכשרים– לבני אדם ישרים שאינם  עבדים.  ↩



ואנוהו– דורש מלשון אני והוא; כלו'  אעשה עצמי כמותו להדבק בדרכיו.  ↩



שמות ט"ו, ב.  ↩



ונתן לך רחמים וגו‘ – כלו’ אם יהיו לך רחמים  על אחרים ירחם הוא עליך.  ↩



דברים י"ג, יח.  ↩



שם כ"ז, כו.  ↩



שם י"ג, יח.  ↩



בידוע– ודאי.  ↩



מלאכי ג', כ.  ↩



המליך– השליט.  ↩



עם דמדומי חמה– בין השמשות.  ↩



זה הוא אבא־תחנה החסיד– וחלל שבת.  ↩



הזריח הקב"ה את החמה – שלא יצטער על חלול  שבת.  ↩



שמואל א', ט"ו, ג.  ↩



קהלת ז' טז.  ↩



שמואל א' כ"ב, יח.  ↩



קהלת ז', יז.  ↩



שמואל א' ט"ו, ט.  ↩



במקום אכזרי– במקום שהוא צריך להיות  אכזרי.  ↩



שמואל א' כ"ב, יט.  ↩



צער בעלי חיים– אסור צער בעלי חיים.  ↩



יסוריו של רבי– עי‘ ח"ב, עמוד רב, סי’  רצ.  ↩



מכבדת– מטאטאת.  ↩



תהלים קמ"ה, ט.  ↩



דברים י"א, טו.  ↩



דברים י"א, טו.  ↩



משלי כ"ט, ז.  ↩



שוהה אכילתו וכו' – ואינה מתעכלת לגמרי עד  שלשה ימים, ונמצא שבע קצת.  ↩



אומצא– חתיכת בשר.  ↩



משח אודניה וכו‘ – כלו’ זורק לו חתיכה קטנה  כמדת אזנו ומכה אותו מיד במקל, שלא יהא מרגילו אצלו.  ↩



הרתחנים – כעסנים.  ↩



ואניני הדעת– מפונקים וחלושים.  ↩



משלי ט"ו, טו.  ↩



משלי ט"ו, טו.  ↩



דברים י"ג, ה.  ↩



שם ד', כד.  ↩



בראשית ג', כא.  ↩



שם י"ח, א.  ↩



וירא אליו ה' וגו' – שהיה אברהם חולה מן  המילה ובא הקב"ה לבקרו.  ↩



דברים ל"ד, ו.  ↩



ויברך אלהים את יצחק– נחמו על אביו וברכו  ברכת אבלים.  ↩



בראשית כ"ה, יא.  ↩



משלי כ"א, ג.  ↩



ונוטלים בזרוע– חומסין בכח את  ממונו.  ↩



ישעיה נ"ח, י.  ↩



לרעבו של יעקב – תתנו צדקה להאכיל את הרעבים  מישראל.  ↩



נתבעים– מס.  ↩



כפאם וכו' – הכריחם להתמנות ראשי צבור, כדי  שיתנו צדקה ויפטרו בזכות זו מן המס.  ↩



משל מי נוציא?– מהיכן נטול ממון להוצאות  צרכי צבור.  ↩



ונשלם לכם– מה שהוצאתם משל עצמכם.  ↩



נושאים ונותנים במטכסא– סוחרים במשי בלא  מכס.  ↩



פורפירה– לבוש ארגמן.  ↩



וחבשם– אסרם.  ↩



אותו זקן– שר המלך.  ↩



ולא אכפת לכם– לא תהיו חוששים.  ↩



נקנסים– נענשים.  ↩



משלי ג', כו.  ↩



מן הפיסין וכו' – ממיני מסים הם, ודרש  “בכסלך” – בכיס לך.  ↩



ישעיה נ"ו, א.  ↩



במונבז המלך– מבני הילני מלכת הדייב  שנתגיירה.  ↩



שבזבז– שפזר לצדקה.  ↩



בצורת– רעב.  ↩



דבר שעושה פירות– שכר בעוה“ז והקרן קיימת  לעוה”ב.  ↩



גנזתי אוצרות נפשות– שקיים בצדקה הרבה  נפשות.  ↩



ישעיה נ"ט, יז.  ↩



כל קליפה וקליפה– השריון עשוי  קליפין־קליפין של מתכת כעין קשקשים.  ↩



מצטרפת– מתחברת.  ↩



לחשבון גדול– של מתן שכר.  ↩



ישעיה ס"ד, ה.  ↩



נימא– חוט האריג.  ↩



דורון– מתנה.  ↩



ואם תמצא לומר– ואף אם תאמר.  ↩



אני בצדק וגו' – בתחלה אתן צדקה ואח“כ ”אחזה  פניך" בתפלה.  ↩



תהלים י"ז, טו.  ↩



תהלים י"ז, טו.  ↩



תהלים י"ז, טו.  ↩



אם שלמים– מזונותיו מצומצמים (דחוקים כדי  צרכו).  ↩



וכן רבים– וכל שכן כשהם מרובים.  ↩



וכן נגוזו ועבר– כשהם נגזזים ומתמעטים  לצדקה יעבור בשלום בעוה"ב, כמפורש להלן במשל שתי הרחלות.  ↩



נחום א', יב.  ↩



שאיננה גזוזה לא עברה– שהצמר ספג מים ונכבד  עליה וטבעה.  ↩



“וְעִנִּתִךְ” – דרש מלשון עניות.  ↩



נחום א', יב.  ↩



נחום א', יב.  ↩



העני עושה עם בעה"ב– שמביאו למצות צדקה  ששכרה מרובה.  ↩



עשיתי עמו– כלו' אני עשיתי עמו טובה יותר  ממה שהוא עשה עמי.  ↩



רות ב', יט.  ↩



ויקרא כ"ה, נה.  ↩



דברים י"ד, א.  ↩



ישעיה נ"ח, ז.  ↩



ישעיה כ"ז, ה.  ↩



מה אני ומה פלוני– במה נשתניתי  מפלוני?  ↩



ופרקליטים– מליצים טובים.  ↩



אספתי את שלומי וגו‘ – כלו’ אם אין חסד  ורחמים בישראל אין שלום ביניהם ובין אביהם שבשמים.  ↩



ירמיה ט"ז, ה.  ↩



משלי י"א, כא.  ↩



קום מדוד– מיד.  ↩



אור מפעפעו– אש נופחת בו ומרככתו.  ↩



הגוף סובלו– כל הגוף מלא רוח.  ↩



מפכחתו– מסירה אותו.  ↩



משלי י', ב.  ↩



ממונה וכו' – מופקד לחלק צדקה.  ↩



המקיים– המחיה.  ↩



ראהו ר"ע– שטבעה הספינה עם החסיד.  ↩



עת לעמוד– לפני הבית־דין להעיד  עדותו.  ↩



קהלת י"א, א.  ↩



משלי, י', ב.  ↩



הכלדיים– כשדים חוזים בכוכבים.  ↩



מכבנה– מין מחט גדולה של זהב  לתכשיט.  ↩



פגעה– המכבנה.  ↩



מנה– חלק הסעודה.  ↩



משלי י', ב.  ↩



אסטרולוגוס– חוזה בכוכבים.  ↩



זכו עמי– תנו לי צדקה.  ↩



ככר אחת– של לחם.  ↩



פרסו– חתכו.  ↩



ששמעו קולו וכו' – נבואתו שלא יחזרו.  ↩



ופשפשו– חפשו.  ↩



חכינה– נחש.  ↩



מחצה בחבילה אחת וכו' – של עצים, שנחתך הנחש  לשנים בשעת קציצת עצים.  ↩



אותו המעשה– שנתנו חצי ככר לעני.  ↩



ואבלט– חכם חוזה בכוכבים.  ↩



לאגם– לחורשה של קנים.  ↩



מטילים פת ביחד וכו' – שהיו חבורה של בני  אדם והיו נוטלים פת מכל אחד ומטילים בכלי אחד ואוכלים ביחד.  ↩



אעמוד ואטיל וכו' – אני אגבה היום את הלחם  מכל אחד ואעשה באופן שלא יתבייש.  ↩



משלי י', ב.  ↩



בראשית כ"ד, א.  ↩



לממלא– שם מקום, שיושביו מתים  בנעוריהם.  ↩



שמואל א‘ ב’, לג.  ↩



משלי ט"ז, לא.  ↩



משלי ט"ז, לא.  ↩



בראשית י"ח, יט.  ↩



בראשית כ"ד, א.  ↩



ברתותא– שם מקום בא"י.  ↩



תן לו משלו וכו‘ – כלו’ תן צדקה משל הקב"ה,  שהכל מידו.  ↩



דברי הימים א' כ"ט, יד.  ↩



והקניטתו– הכעיסה אותו.  ↩



מאחורי הפרגוד – מאחורי הוילון ברקיע ממקום  שהגזרות יוצאות בראש־השנה לכל השנה.  ↩



איני יכולה– לצאת.  ↩



מחצלת– מן שטיח סרוג קני־סוף.  ↩



ברביעה ראשונה– של גשמי יורה; שלש רביעות  הן ביורה: בכירה, שניה ושלישית, וכלן חלות במרחשון וכסלו.  ↩



ושלו לא לקה– שבשעת הברד עדיין היה רך, לפי  שנזרע באחרונה.  ↩



שדפון– מלקה את הרך ולא את הקשה, להיפך מן  הברד, ולפיכך הקדים לזרוע.  ↩



אשתקד– בשנה הקודמת.  ↩



סח– ספר.  ↩



קטטה– מריבה.  ↩



הריבה– הנערה, שהיתה קבורה במחצלת של  קנים.  ↩



לחולת אנטוכיא– לפרבר אנטיוכיא; וי"מ:  לסביבת אנטיוכיא.  ↩



על עסק מגבת צדקה לחכמים– בענין גבית צדקה  בשביל חכמים.  ↩



וירד מנכסיו– נעשה עני.  ↩



נתכרכמו פניו– הוריקו פניו מפני  הבושה.  ↩



המקום– הקב"ה.  ↩



עם כשהוא חורש– בשעת חרישה.  ↩



שאלו עליו– את אנשי המקום.  ↩



סבר פניו– דרך כבוד אמרו כן.  ↩



ראש טימוס– בראש הקלף של רשימת  המתנדבים.  ↩



משלי י"ח, טז.  ↩



פוליסין– מטבעות.  ↩



זורקין– משליכין לשחק בהן.  ↩



ביום הושענא– ביום הושענא רבא.  ↩



בבר־מעין – שם אדם.  ↩



מוכס– גובה המכס, ורשע היה.  ↩



שותת– מושט ויורד.  ↩



תהלים קי"ב, ט.  ↩



לבזבז– לפזר לצדקה.  ↩



בן־מביא־יין– שם אדם.  ↩



מה נקח לך היום– לסעודה.  ↩



עלשים – מין ירק למאכל (אינדיווא).  ↩



כמושים– נובלים.  ↩



הניחוהו– כסבורים היו שהוא עני.  ↩



גדושה– מלאה ביותר.  ↩



מחוקה– מצומצמת.  ↩



סתם אמר– ולא פרש.  ↩



מנכה– מחסרת.  ↩



מכתובתי– שהבעל נותן לאשתו.  ↩



משלי כ"ב, ב.  ↩



משלי כ"ב, ב.  ↩



ראה שוקים וכו‘ – כלו’ הרי כל אברי גופך  בריאים.  ↩



משלי כ"ב, כב.  ↩



משלי כ"ח, כב.  ↩



נכנסה בו עין רעה– נהג בה עין רעה.  ↩



פחת עשרה– מן המעשר.  ↩



ופחתה היא מאה– מן התבואה.  ↩



לשמוח עלי– לאידי.  ↩



הקדימי לו פת– הזדרזי להוציא לו פת.  ↩



דברים ט"ו, י.  ↩



גלגל החוזר בעולם– דורש “בגלל” מלשון גלגל;  כלו' מי שעשיר היום יוכל להעשות עני למחר.  ↩



רות א', א.  ↩



ומפרנסי– ממנהיגי.  ↩



בקופתו… בכפיפו– מיני סלים.  ↩



גובים מהם אלא נפשות– כשאין מניחין אותם  ללקט כאלו נוטלין נשמתם.  ↩



משלי כ"ב, כב, כג.  ↩



סומא– עור.  ↩



גדם– קצוץ רגל.  ↩



רעוע– נוטה לנפול.  ↩



לפנות מטתו– מפני הסכנה.  ↩



ולא נתקררה דעתי– לא נחה דעתי.  ↩



שמואל ב' כ"א, א.  ↩



משלי י"ד, לד.  ↩



שמואל ב‘ ז’, כג.  ↩



להתגדל– לעלות לגדולה.  ↩



להתיהר– להתגאות.  ↩



למודעי – לדברי ר' אלעזר המודעי.  ↩



וחסד לישראל ולאומים חטאת– כלו' כשהוא משוה  לענין הצדקה את ישראל ואו"ה חטאת הוא.  ↩



שהחטאת– קרבן חטאת.  ↩



עינו רעה בשל אחרים– שאינו רוצה  בזכותם.  ↩



תהלים מ"א, ב.  ↩



בן טובים– ממשפחה מיוחסת.  ↩



והוא מתביש ליקח– חפץ שיש לו בו  צורך.  ↩



והמפיסו בדברים– בדברים רכים  וטובים.  ↩



ישעיה נח, י.  ↩



דברים ט', יט.  ↩



משלי כ"א, יד.  ↩



בצנור הדלת– בחור של ציר הדלת, כדי שימצאם  העני ביציאתו ולא ידע מי הנותן.  ↩



שהה– נתאחר.  ↩



והלכה אשתו עמו– להניח את המעות  לעני.  ↩



גרוף– שגרפו והוציאו מתוכו את  הגחלים.  ↩



תן רגליך על רגלי – שרגליה לא נכוו.  ↩



חלשה דעתו– נפלה עליו רוחו, מפני שבו שלט  האור ולא באשתו.  ↩



והנאתי קרובה לעניים– שאני נותנת להם מיני  מזונות ראוים לאכילה מיד, ואתה נותן להם מעות.  ↩



וכל כך למה? – למה ברחו לתוך התנור.  ↩



ואל ילבן– אל יבייש.  ↩



אבא אומנא – רופא ומקיז דם היה.  ↩



היה בא לו שלום וכו' – שאלו בשלומו מן  הרקיע.  ↩



מה מעשיו– במה זכה לכך.  ↩



מקיז דם– מוציא דם לרפואה.  ↩



מקום צנוע מבחוץ וכו' – שלא היה נוטל דמי
מלאכתו בידו, אלא היה לו כלי נתון במקום סתר חוץ לבית להטיל לשם את
הפרוטות.  ↩



בא ויושב– בחנם.  ↩



כשנזדמן לו ת"ח– כשבא אצלו להקיז  דם.  ↩



הברא עצמך– קנה לך מזון יפה ואכול, משום  שיפה אכילה לאחר הקזה.  ↩



לבדקו– לבדוק את מעשיו.  ↩



קפלום– כרכו את המצעות.  ↩



ישום– יעריך.  ↩



הסחתים מדעתי לצדקה– נתיאשתי בהם בלבי לשם  צדקה.  ↩



משלי כ"א כא.  ↩



המהוגנים– חשובים וראוים.  ↩



ויהיו מוכשלים לפניך– היה מקלל את אנשי  ענתות שהיו מבקשים נפשו.  ↩



ירמיה י"ח, כג.  ↩



כסוני– תנו לי למלבוש.  ↩



בודקין אחריו– אם הוא צריך וראוי  לכך.  ↩



פרנסוני– תנו לי מזונות.  ↩



ומפשילו לאחוריו– זורקו ומטילו לאחוריו,  כדי שלא יראה מי נוטל משם.  ↩



מן הרמאים– שאינם נצרכים ונוטלים.  ↩



שהיו אומרים לו– אנשי ביתו של העני.  ↩



בטלי כסף וכו' – במפות של פשתן לבנות ככסף  או בשל משי אדומות כזהב, כדרך העשירים.  ↩



היינו חוטאים וכו' – כשאנו מעלימים עין מן  העניים יש לנו עכשו במה להצטדק.  ↩



דברים ט"ו, ט.  ↩



זכו בי – תנו לי צדקה.  ↩



להחזיק טובה לרמאים– שלולא היה רמאי היינו  מתחייבים בנפשו של זה.  ↩



דברים ט"ו, ח.  ↩



דברים ט"ו, ח.  ↩



במה אתה סועד– מה אתה רגיל לאכול  בסעודתך.  ↩



שתגלגל עמי בעדשים– שתאכל עמי עדשים (כל  טיפול ועסק מאונס קרוי גלגול).  ↩



הוא הוא– חייב בנפשו.  ↩



לעדן עצמו– לפנק עצמו.  ↩



פטומה– אבוסה.  ↩



לדוחק הצבור– שאתה למשא עליהם.  ↩



תהלים קמה, טו.  ↩



מה זה לפני– שנזדמנה דוקא בשעה זו בתרנגולת  ויין ישן.  ↩



נעניתי לך– אני נכנע לפניך.  ↩



שמזלפין לו– שמוזגין לפניו.  ↩



מפונק– מעודן.  ↩



כפלם– הכפיל את המעות.  ↩



חשבוני של צדקה– שחלקתי לעניים  בחיי.  ↩



הצידה קלה וכו‘ – כלו’ עדיין הצדקה שעשיתי  מעטה.  ↩



ובזבז – פזר.  ↩



באושא– בעיר אושא, שבה נתקנו כמה תקנות  חכמים.  ↩



מחומש– מחמישית ממונו.  ↩



שמא ירד מנכסיו– והוא בעצמו יצטרך  לבריות.  ↩



אלפס– קדירה.  ↩



שעה פנויה– שאין עניים אצלו.  ↩



מפני החשד– שהעוברים רואים בגמר קצירו שהוא  מכלה את הכל ולא ידעו שנתן כבר.  ↩



ומפני הרמאים– שעוברים על “לא תכלה”  ואומרים כבר הנחנוה.  ↩



דברים ט"ו, ח.  ↩



דברים ט"ו, י.  ↩



העניק תעניק– בעבד שיוצא לחרות כתוב, ונאמר  בו “אשר ברכך”.  ↩



דברים ט"ו, יד.  ↩



דברים ט"ו, ח.  ↩



שאין לו– משלו.  ↩



ואינו רוצה להתפרנס– מצדקה.  ↩



יש לו ואינו רוצה להתפרנס– משל  עצמו.  ↩



אין נזקקין לו – אין נטפלין לו לפרנסו  בעל־כרחו.  ↩



הבא משכון וטול– ממון.  ↩



שתזוח דעתו עליו– יגבה לבו שיאמר שאין זו  אלא הלואה, וכשיאמר אין לי משכון יתנו לו בלא משכון.  ↩



ירמיה י"ז, ז.  ↩



חגר– ברגל אחת.  ↩



פסח– בשתי רגלים.  ↩



משלי י"א, כז.  ↩



המסמא– מראה את עצמו כאלו עינו  סמויה.  ↩



והמצבה– שעושה אותה כאלו היא צבה  ונפוחה.  ↩



והמקפח את שוקו– כאלו שוקו מכווצת.  ↩



אין נזקקין לו – כמפורש בסמוך.  ↩



שמות כ"ב, כד.  ↩



שמות כ"ב, כד.  ↩



שמות כ"ב, כד.  ↩



אין ממחין– אין מוחין ומעכבין בידם מליטול  במתנות עניים.  ↩



דניאל י"ב, ג.  ↩



המעשה– המביא את אחרים לידי מעשה  צדקה.  ↩



ישעיה ל"ב, יז.  ↩



ממשכנין על הצדקה– מי שאינו רוצה ליתן  נוטלין ממנו משכון.  ↩



אפילו בערב שבת– שיש פתחון פה לבעל־הבית  לומר טרוד אני.  ↩



כפאו – הכריחו.  ↩



רבינא– גבאי צדקה היה.  ↩



לבני מחוזא וכו' – שעשירים הם.  ↩



קופה של צדקה– גבית ממון לקופה (לכיס) של  צדקה.  ↩



בשנים– על ידי שני גבאים.  ↩



שררות– שלטון.  ↩



כדיני ממונות– שמתבררים לפני בית דין של  שלשה.  ↩



לפרוש – להבדל ולגבות כל אחד בפני עצמו, שאין  צדקה נגבית אלא בשנים, מפני החשד.  ↩



זה לשער וזה לחנות– והם רואים זה את  זה.  ↩



מצא מעות– והרי הוא זוכה בהן לעצמו.  ↩



ארנקי– כיס.  ↩



היה נושה– הגבאי.  ↩



ופרעו בשוק– ושלם לו את המנה בשוק כשהוא  עוסק בגבית צדקה.  ↩



פורטים– מחליפים מעות הצדקה, נותנים  פרוטות, שמחלידות, ונוטלים דינרים.  ↩



ואין פורטים לעצמם– שלא יאמרו בזול  פרטו.  ↩



תמחוי – תבשילין למאכל עניים.  ↩



ואין מוכרים לעצמם– שלא יאמרו בזול  לקחו.  ↩



שתים שתים– שתי פרוטות בבת אחת.  ↩



אלא אחת אחת– שיהיו הכל רואים כמה יש ולא  יחשדוהו בגנבה.  ↩



מר– רבה, רבו של אביי.  ↩



והתנה עליו– שיהיו המעות הבאות לשם גם לשאר  עניים.  ↩



שכל הבא– כל מי שבא להטיל פרוטה  לכיס.  ↩



על דעתי בא– שאחלק למי שאני רוצה.  ↩



אין מחשבין– אין תובעים מהם חשבון למי  חלקו, שסתם גבאים נאמנים.  ↩



בהקדש– בנכסי הקדש.  ↩



הגזברים– הממונים על ממון הקדש.  ↩



ולא יחשבו וגו' – בבדק הבית כתוב.  ↩



מלכים ב', י"ב, טז.  ↩



יצור וימנה– את הכסף לפני מסירה ליד  הגזבר.  ↩



מלכים ב', י"ב, יא.  ↩



מגבאי צדקה– שמביאים את אחרים  למצוה.  ↩



ולא ממחלקי צדקה– שהצדקה מתחלקת לעניים
עפ"י אומדנא, לפי שיעור הצורך של כל אחד, ופעמים המחלק מטה לטובת עני
קרובו.  ↩



תהלים ק"ו, ג.  ↩



להתפרנס– מן הצדקה.  ↩



שבשתה של אשה– לא נשואה.  ↩



דברים ט"ו, ח.  ↩



תחת ישמעאל– מוטב להיות תחת רשות ישמעאל  (הערביים).  ↩



אדום– רומי.  ↩



חבר– פרסיים.  ↩



ולא תחת ת"ח– שהפוגע בכבודו ענשו  מרובה.  ↩



ולא תחת יתום ואלמנה – שהעונש על צערם חמור  ביותר.  ↩



לא היה שמואל אצלו– ולא ידע היכן הניח אביו  את כסף היתומים.  ↩



באמת הריחים– בחור, מקום מושב אבני  הריחים.  ↩



עליונים ותחתונים– כספים עליונים  ותחתונים.  ↩



מפני מה עשית כך– הנחת של היתומים  באמצע.  ↩



יגנבו משלנו– העליונים.  ↩



תאכל הקרקע– תשחית ותבלה את הכספים  התחתונים.  ↩



שכר כותבים– סופרי תורה תפלין  ומזוזות.  ↩



מתורגמנים– מתרגמי הדרשות לפני  הקהל.  ↩



ושכר יתומים– הנושאים ונותנים בממונם  למחצית שכר.  ↩



ממדינת הים– משלח ספינותיו תמיד במקום  סכנה.  ↩



ילכו אחרי מי שעזבם – אביהם המת; כלו'  ימותו.  ↩



משביעכם– לומר אמת.  ↩



נדוניא– לצרכי נשואיה.  ↩



העבודה– לשון שבועה.  ↩



מגורה– אוצר של חטים.  ↩



בצנור הדלת– בחור של ציר הדלת.  ↩



אוהבך– הקב"ה.  ↩



הקדש– לשמים.  ↩



שגרה ארנקי– שלחה כיס.  ↩



ירמיה ט"ו, ב.  ↩



כל המאוחר וכו' – ושבי שבא אחרון בפסוק קשה  מכל הרעות המנויות בו.  ↩



בראשית ג', כא.  ↩



וילבישם… ויקבור– הלבשת ערומים וקבורת  מתים גמ“ח הן והקב”ה בעצמו עסק בהן.  ↩



דברים ל"ד, ו.  ↩



הושע ו', ו.  ↩



בראשית כ"ד, יב.  ↩



כופר בעיקר– מכחש באלהים.  ↩



מגרה וכו' – הקב“ה משלח ומוציא נגעים בביתו  ובעה”ב צריך לפנות את הבית כדין התורה (ויק' י"ד, לו).  ↩



זרעו לכם לצדקה וגו' – קרא הכתוב לצדקה  זריעה ולחסד קצירה.  ↩



הושע י', יב.  ↩



ספק אינו אוכל– שמא לא תעלה התבואה.  ↩



ודאי אוכל– ובגמ"ח ודאי מקבל שכר.  ↩



לפי גמילות־חסדים שבה– לפי הטורח שיש לו  בנתינת צדקה, כגון מוליכה לביתו וכיוצא בזה.  ↩



בין בגופו– שהוא טורח בשביל אחרים.  ↩



תהלים ל"ג, ה.  ↩



כל הבא לקפוץ– ולעשות צדקה וחסד קופץ  וממציאין לו אנשים מהוגנים לכך.  ↩



תלמוד לומר מה יקר וגו' – שאינה מצויה לכל,  וצריך לתת לב לטרוח ולרדוף אחריה.  ↩



תהילים ל"ו, ח.  ↩



אפילו ירא שמים– אינו זוכה לכך.  ↩



תהילים ק"ג, יז.  ↩



שיר השירים ה', ב.  ↩



מונע חסד מתוך ביתו– שמבריח מביתו אנשים  מבקשי חסד ממנו.  ↩



מרעהו חסד– מונע מרעהו חסד.  ↩



איוב ו', יד.  ↩



איוב ו', יד.  ↩



לאפות– שהשאיל לה בעל־הבית תנורו.  ↩



נעקר ולדה– שהיתה מעוברת ומחמת פחד נעקר  הולד ממקומו במעיה.  ↩



נטולות וכו' – לקוחות, ואינו יכול  להזיק.  ↩



שקילא טיבותך וכו' – מי שטורח בשביל חברו
ועושה לו טובה לאחר זמן אומרים לו: טובתך כאלו נטולה ומושלכת על
הקוצים, שאין בה ממש.  ↩



ומטיל בכיס– נותן לחברו ממון למשא־ומתן  במחצית שכר.  ↩



ויקרא כ"ה, לה.  ↩



ויקרא כ"ה, לה.  ↩



ואמלך– אתיעץ.  ↩



ברכה פרוסה בבית– הברכה שורה ופרושה על  הבית.  ↩



עונה– זמן.  ↩



ישעיה ל"ב, יז.  ↩



והנושא בת אחותו– געגועי אדם רבים על אחותו  יותר מאשר על אחיו, ומתוך כך נמצא מחבב את אשתו.  ↩



סלע– מטבע.  ↩



ישעיה נ"ח, ז, ט.  ↩



ישעיה נ"ח, ז, ט.  ↩



ומצירה– מצערתו.  ↩



ישגיח רבי וכו‘ – כלו’ יכבדני לבוא אל ביתי  לסעודה.  ↩



צפה– הביט.  ↩



הכירה– כירים.  ↩



פרפראות– מיני לפת.  ↩



פרגיות– אפרוחים רכים.  ↩



הציץ ר' יוסי– בעד החלון.  ↩



צערי חוץ לגופי– מכות בעלה בחזירתם על  הפתחים.  ↩



צערי שבתוך גופי– צערה שבלב שמקבלת מזונות  מיד בעלה הראשון שגרשה.  ↩



שאינה יודעה– שאינו מכיר בה.  ↩



למרקוליס– עבודה־זרה שדרך עבודתה בזריקת  אבנים.  ↩



משלי כ"ו, ח.  ↩



פלטרין– היכלות.  ↩



בסבר פנים יפות– במראה של פנים  מאירות.  ↩



וכבושות– מושפלות.  ↩



מעלה עליו הכתוב– מחשבת עליו התורה.  ↩



אדוני… אל נא תעבר– לפי האגדה “אדני”
קודש ומוסב להקב"ה, ואברהם הניח את השכינה והלך לקבל את
האורחים.  ↩



בראשית י"ח, ג.  ↩



לגימה– אכילה שמאכילין אורחים.  ↩



שתי משפחות– עמון ומואב, מבני לוט בן אחיו
של אברהם אבינו, ונתרחקו מישראל על שלא נהגו בהם הכנסת־אורחים ביציאתם
ממצרים.  ↩



דברים כ"ג, ד, ה.  ↩



מרחקת את הקרובים– כגון עמון ומואב.  ↩



ומקרבת את הרחוקים– כגון משפחת יתרו שנהג  הכנסת־אורחים במשה וזכתה לידבק בישראל.  ↩



מעלמת עינים מן הרשעים– מצות הכנסת־אורחים
שהרעים עושים עומדת להם להעלים עיני הקב"ה ממעשיהם הרעים שלא להענישם,
כמפורש בסמוך.  ↩



ומשרה שכינה על נביאי הבעל– כגון נביא השקר
במעשה ירבעם שנהג הכנסת־אורחים בנביא האמת ונתגלתה לו שכינה (מ“א י”ג.
כ).  ↩



ושגגתה עולה זדון– מי שעובר על  הכנסת־אורחים בשגגה נחשבת לו כזדון (ועי‘ להלן סע’ שפא).  ↩



מגרב– מקומו של פסל מיכה.  ↩



לשילה– מקום הארון והמזבח.  ↩



לדחפו– למיכה.  ↩



המוסר סעודה לחברו– להכין לו סעודה בשביל  אורחים.  ↩



דמי בשתו וכו' – מלבד דמי הסעודה.  ↩



מפה– מטפחת.  ↩



פרוסה– פרושה, לסימן שהסעודה ערוכה.  ↩



משופע ביותר– מלובש ומקושט יפה, וסבר ר'  ינאי שאדם גדול הוא ות"ח.  ↩



ישגיח רבי– כלו' יכבדני.  ↩



יברך ינאי בביתו– שלא ידע האורח  לברך.  ↩



דברים ל"ג, ד.  ↩



מגונה– מזולזל.  ↩



וחבטו– הפילו והכהו.  ↩



חוץ מצא– אם יאמר לך צא, ובדא“ר הגירסה  היא: ”כשהוא דבר כשרות".  ↩



פטירתם– יציאתם.  ↩



היה מלקה אותם– על שבועת שוא.  ↩



ונשמעו הדברים– שהוא מלקה את  האורחים.  ↩



וקנטרו– הקפידו על זה.  ↩



ויודיענו– שהחכמים מקפידים עליו.  ↩



יקפחנו– יכנו.  ↩



גלוסקאות– עוגות סולת.  ↩



בן בית – יוצא ונכנס לביתו.  ↩



בראשית י"ח, ו.  ↩



כתוב קמח וכו' – לפי האגדה אברהם אמר סולת  והיא עשתה קמח.  ↩



בראשית י"ח, ו.  ↩



לא בצע– כלו' לא אכל.  ↩



צהבו פניו– אדמו פניו משמחה, שהסכים לסעוד  אצלו.  ↩



שמודר הנאה וכו' – שנדרתי שלא ליהנות  מישראל.  ↩



משלי כ"ג, ו.  ↩



לטובי עין– גומלי חסד בממונם.  ↩



משלי כ"ב, ט.  ↩



מכירין בצרי עין – ואין אוכלים משלהם.  ↩



משלי א', יז.  ↩



משלי כ"ג, ו.  ↩



משלי כ"ג, ו.  ↩



דברים כ"א, ז.  ↩



והנחנוהו בלא לויה – בלא חבורה שילך עמהם  לשמירה מפני הרוצחים.  ↩



בראשית י"ב, כ.  ↩



עד עיבורה של עיר – צריך ללוותו עד הבתים  האחרונים שיוצאים חוץ לעיר.  ↩



חבר– תלמיד חכם.  ↩



תחום שבת– אלפים אמה מחוץ לעיר.  ↩



פרסה– ד' מילין.  ↩



רבו מובהק– שקבל ממנו רוב תורתו.  ↩



כופין ללויה– מכריחין ללוות את  האורחים.  ↩



שופטים א', כד.  ↩



שופטים א', כה.  ↩



שופטים א', כו.  ↩



שדעתם קצה עליהם– מואסים בחיים.  ↩



ומתלוה– נוטל עמו חבורה ללוותו.  ↩



לא גרה דובים בתינוקות– שהמלוים לא היו  מניחים לתינוקות לבזות את אלישע.  ↩



הלוהו– מלשון לויה; כלו' נתן לו צידה  לדרך.  ↩



ויקרא י"ט, טז.  ↩



להצילו בנפשו– להציל את הנרדף בנפשו של  הרודף, שיהרוג הרואה את הרודף.  ↩



תהלים נ"ב, ג.  ↩



דיני ממונות– מי שהפסיד לחבירו  ממון.  ↩



דיני נפשות – מי שאבד נפש.  ↩



בראשית ד', י.  ↩



מבעבע– יורד ועולה במים וקרוב  לטבוע.  ↩



בדרך– במדבר.  ↩



קיתון– כד.  ↩



מתים– בצמא, שאין המים מספיקים  לשניהם.  ↩



עמך– כשאתה חי.  ↩



ויקרא כ"ה, לו.  ↩



נפש מפני נפש– הולד מפני נפש האשה.  ↩



ויקרא י"ד, לו.  ↩



תפיו– לגין (כד קטן) שלו.  ↩



על של רשע– שהנגעים באים על עון  לשון־הרע.  ↩



מפקחין פקוח נפש– כל טורח להצלת נפש קרוי  “פקוח נפש”.  ↩



לטול רשות מבית־דין– על עשית מלאכה בשבת  לצורך זה.  ↩



מצודה – רשת.  ↩



שנפל לבור – ונתכסה בעפר.  ↩



חוליא – גוש עפר מתוך היקפו של הבור.  ↩



ומפסיקין – את האש שלא תתפשט.  ↩



הדליקה– הבערה.  ↩



ע"י גדולי ישראל– להודיע שמצות פקוח נפש  גדולה.  ↩



תהלים פ"ח, ו.  ↩



נשמתו של אדם קרויה נר– “נר ה' נשמת אדם”  (מש‘ כ’, כז).  ↩



הסרד– אורג אריגין מעשה־רשת.  ↩



שמות כ"ב, א.  ↩



על ממון– לגנוב.  ↩



על נפשות – להרוג.  ↩



ניתן להצילו בנפשו– ניתנה רשות לבעה"ב  להציל עצמו בנפשו של הרוצח.  ↩



שמות כ"א, יד.  ↩



יש ממש בדבריו– של עד או גואל הדם.  ↩



ועבודה חמורה שדוחה שבת– עבודת הכהן במקדש
חמורה כל כך שדוחה את השבת, שכל המלאכות מותרות במקדש בשבת לצורך
עבודה, ואעפ"כ דוחין את העבודה משום ספק דיני נפשות.  ↩



מילה… דוחה את השבת– שמלין אפילו  בשבת.  ↩



שמות ל"א, יג.  ↩



יכול לכל– שאין דוחין שבת גם לפקוח  נפש.  ↩



שמות ל"א, יג.  ↩



“אך” חלק – נאמר “אך את שבתותי” למעט ולחלק,  שפעמים מחללין את השבת.  ↩



שמות ל"א, יד.  ↩



שמות ל"א, טז.  ↩



ויקרא י"ח, ה.  ↩



אפילו גדול – חייב לבקר את הקטן.  ↩



ויעמידוהו– וירפאוהו.  ↩



כעישור של רבי– שאמר: מי שמת והניח בנות
קטנות ובן אחד, הראשונה נוטלת עישור (עשירית) נכסים והשניה עישור ממה
ששיירה הראשונה וכן כולן; ואף בחולה מבקרו הראשון נוטל אחד מששים בחליו
והשני אחד מששים כמה ששייר הקודם.  ↩



ובבן גילו– כשהמבקר הוא בן שנותיו של  החולה.  ↩



אעפ"כ מרויחין לו– כלו' כל מי שבא לבקר את  החולה מרויח לו מחליו.  ↩



שכבד ורבץ לפניו– נקה וטהר את הקרקע וזלף  עליו מים להרביץ את האבק.  ↩



חיה– נתרפא.  ↩



תהלים מ"א ד.  ↩



שבת היא מלזעוק– כלו' ירבה לו בתנחומים  ויאמר לו שאין לזעוק בשבת.  ↩



יכולה היא שתרחם– אם תכבדוה מלהצטער  בה.  ↩



בתוך חולי ישראל– שמתוך שכוללו עם אחרים  תפלתו נשמעת בזכות רבים.  ↩



אין מבקרין לא חולי וכו' – שהביקור קשה  להם.  ↩



שחלצתו חמה– לאחר שיצא ממנו חום  החולי.  ↩



משלי כ"ד, יז, יח.  ↩



חסד של אמת– שאין המת יכול לגמול לו  חסד.  ↩



בראשית מ"ז, כט, ל.  ↩



מית בריה וכו' – מת בנו של אוהבך שא את
מטתו, שהרי אוהבך חי עוד וישיב לך חסד; אבל אם מת אוהבך בעצמו פרוק ואל
תשא, שאין מי שישלם לך. ולפיכך החסד שעושין עם המת הוא חסד של
אמת.  ↩



המעצם– הסוגר עיני הגוסס.  ↩



ריסי – עפעפי.  ↩



גודלי– בהונות.  ↩



למלין– מניחו למחר ואינו קוברו בו  ביום.  ↩



דברים כ"א, כג.  ↩



לשמע עליו עיירות– להודיע לבני העיירות  שיבואו ללוותו.  ↩



שכל העושה– כל מה שהוא עושה.  ↩



דברים כ"א, כג.  ↩



שבור מלכא– שמו של מלך פרס.  ↩



דברים כ"א, כג.  ↩



שיעשה לו ארון– כלו' אף מכאן אין ראיה  לקבורה שמא פירושו עשיית ארון.  ↩



תקברנו?– היה צריך להביא לו ראיה מכפל  הלשון.  ↩



דברים כ"א, כג.  ↩



לא משמע לו– לא תתקבל על לבו של נכרי דרשה  זו של כפל המלות, שדרך הלשון בכך.  ↩



משנקברו צדיקים?– בכל האבות נאמרה  קבורה.  ↩



מנהג בלבד– ולא חובה.  ↩



לא יקברו– ברשעים נאמר לקללה, ומשמע מזה  שחסרון קבורה קללה היא.  ↩



ירמיה ט"ז, ו.  ↩



מת מצוה – מת שנמצא בדרך ואין מי שיטפל  בקבורתו.  ↩



כך היתה תחלת תשמישי– דבר זה גרם שאשמש  תלמידי־חכמים.  ↩



שהיית פוסע– להעבירו לקבורה במקום  אחר.  ↩



כאלו שפכת דמים– שמת מצוה קבורתו במקום  שנמצא.  ↩



להוצאת המת– להלוית המת.  ↩



כשאין עמו כל צרכו – כשאין אצל המת מלוים  הרבה.  ↩



שחוצצים– שמפסיקים ועומדים כמחיצה.  ↩



נטילתה– נטילתה של תורה מן האדם כשמת  ותלמודו בטל, כמפורש להלן.  ↩



כנתינתה– של התורה בהר סיני.  ↩



שהשנה– למד לאחרים.  ↩



אין לו שעור– במספר המלוים.  ↩



דברי הימים ב', ל"ב, לג.  ↩



חלוצי כתף– גלויי כתף לאות אבל.  ↩



לועג לרש– כלו' מבזה את המת.  ↩



משלי י"ז, ה.  ↩



משלי י"ט, יז.  ↩



משלי י"ד, לא.  ↩



המוליך עצמות – מקבר שנחפר.  ↩



בדיסקיא– בשק כפול שמוליכין בו משאות ע"ג  החמור.  ↩



משום לועג לרש– שנראה כאלו מלעיג על המתים,  שאינם יכולים לקיים את המצוות.  ↩



משלי י"ז, ה.  ↩



כדי שלא יאמרו– המתים.  ↩



קהלת ט', ח.  ↩



קהלת ט', ח.  ↩



אלו צדיקים וכו' – ולא במתים ממש מדבר  הכתוב.  ↩



קהלת ט', ח.  ↩



ולא איכפת להם– אינם חוששים.  ↩



איני– אין היא, כלומר וכי כך הוא?  ↩



שונה– אינו דומה.  ↩



תובע כבודו– מעניש על פגיעה בכבודו.  ↩



אמגושי– מכשף פרסי.  ↩



מחטט מתים– חופר עצמות מתים מקבריהם  לכשפים.  ↩



קשה לקרוביו– שנהגו להלביש את המת תכריכים  יקרים בדמיהם.  ↩



בצדרא בן זוז– באריג של מטוה גס שמחירו זוז  אחד.  ↩



כלים– לבושים.  ↩



מנולו– כלו' לא נוי הוא למת אלא  בזיון.  ↩



לא אזכה– ואשב בין רשעים בגיהנום.  ↩



כלים האולירים– כלי צבעונים שעבדי המלך  מתלבשים בהם.  ↩



טוב מרבך– ר' יוחנן.  ↩



שאיני בוש במעשי וכו‘ – כלו’ בטוח אני במעשי  הטובים שאזכה להקביל פני השכינה.  ↩



פני עשירים– מתים.  ↩



בצורת– רעב.  ↩



בדרגש– במטה כבודה.  ↩



בכליבה– במטה קלועה של נצרים.  ↩



מניחין את המוגמר– בשמים מקוטרים על גחלים  להעביר ריח רע.  ↩



לא היו פוחתין משבעה וכו‘ – בשובם מן הקבר
היו המלוים יושבים ועומדים שבע פעמים, והממונה אומר להם בכל פעם לאחר
שישבו מעט "עמדו וכו’ ", והכל לשם כבוד המת ולהפיג צערם של
האבלים.  ↩



האבלים עומדים– בשורה, בשובם מן  הקבר.  ↩



וכל העם עוברים– ואומרים לאבלים דברי  תנחומים.  ↩



שתי משפחות– מיוחסות.  ↩



היו מוליכים– מאכלים לסעודת הבראה, שהיו  נוהגין להאכיל את האבלים.  ↩



בקלתות– מיני כלים כעין סלים.  ↩



נצרים– קלועים מן ענפים.  ↩



קלופה– שניטלה קליפתה, מפוצלת.  ↩



היו משקין– יין, כמפורש בסמוך, על שם “ויין  למרי נפש” (מש' ל"א, ו).  ↩



בזכוכית צבועה– שלא יראו את יינותיהם  הגרועים.  ↩



תקנו בבית האבל– לאחר שחוזרים מן הקבר  ובאים לנחמו.  ↩



לפתוח את בני מעיו– של האבל לעורר תיאבון  לאכילה.  ↩



כנגד הזן– ברכת הזן שבברכת־המזון, ועל כל  ברכה שותה האבל כוס ומוזגין לו אחר.  ↩



חזני העיר– משמשי הצבור, שהם גם מטפלים  במתים.  ↩



פרנסי העיר– ראשי הצבור.  ↩



כנגד בית המקדש– שמתאבלים על חורבנו  ומתפללים לנחמה בבנינו.  ↩



כנגד ר"ג– שהנהיג להוציא את המת בכלי פשתן,  כמפורש למעלה.  ↩



לישנו– עשרה כוסות, כמו שהיה  בראשונה.  ↩



כבול– שם עיר.  ↩



הכישו– נשכו.  ↩



הפטיר עליו– דרש עליו בסוף הסעודה.  ↩



קהלת ב', ב.  ↩



בראשית כ"ה, כט.  ↩



אבל אין לו פה– שהוא יושב ודומם.  ↩



מגלגלת ומחזרת וכו' – שכל באי עולם סופם  למיתה.  ↩



בבית גנזיו– באוצרותיו ליתן עליהן  שכר.  ↩



לא יפחות– לא ימעיט לאשתו שמתה.  ↩



חלילין ומקוננת– לשם הספד ובכי.  ↩



במועד – כשמספידין את המת בחולו של מועד.  ↩



מענות– עונות דברי קינה כלן  בבת־אחת.  ↩



מטפחות– סופקות כפים.  ↩



ענוי– לשון עניה והרמת קול.  ↩



נשי שכנציב– המקוננות מעיר שכנציב.  ↩



להולך– למת.  ↩



לצער– לאבלים.  ↩



התעטפו והתכסו– בדשאים נאים לכבוד המת;  וי"מ: התעטפו לסמן אבלות.  ↩



שאול אצטלית וכו' – הקבר הוא יהא מעתה כבגד
משי למי שכלו ימיו בדרך החיים (והכל דברי מליצה וקינה לכבוד המת
והאבלים).  ↩



המתים– החוטאים.  ↩



מן הספדנים ומן העונים אחריהם– שמשקרים  בשבח המת.  ↩



עשה לפני מטתך– כלו' עשה מעשים טובים שיהו  ראוים להזכר בפי הספדנים שילכו לפני מטתך.  ↩



שיש בו– שעשה בחייו.  ↩



נשמטים… וקורים– יוצאים למקום אחר  וקוראים את “שמע” שלא בפני המת.  ↩



והוא יושב ודומם– שהאבל פטור  מקריאת־שמע.  ↩



לומר כך– “ולא נפרעת וכו' ”, שמושך עליו את  מדת־הדין.  ↩



בשעה שמתו וכו'– שלא יקבל תנחומים.  ↩



מתורגמנו– מתרגם ומפרש את דרשותיו לפני  העם.  ↩



אמר לו– למתורגמנו.  ↩



דברים ל"ב, יט.  ↩



ומתים כשהם קטנים– ואף תינוק זה מת בעון  הדור.  ↩



לחקור את זאת– את ענין המיתה.  ↩



זאת היא עומדת לעד– הכל מתים ואל תבכו יותר  מדאי.  ↩



רבים שתו– את כוס האבלות.  ↩



גומלי חסדים– העוסקים בקבורת המת ומנחמי  אבלים גומלי חסדים הם.  ↩



בבריתו של אברם אבינו– שהיה גומל  חסדים.  ↩



מה לי אצל נחמת וכו‘ – כלו’ אין תנחומיהם  טובים בעיני.  ↩



מה אפשר לעשות– כנגד גזרת הקב"ה.  ↩



דברים ב', ט.  ↩



שלא ברשות– של הקב"ה.  ↩



במדבר כ"ה, יז.  ↩



פרידות– יונים.  ↩



ונעמה העמונית– מנשי המלך שלמה.  ↩



בתו של רבי וכו' – ולהצדיק עליו את הדין אמר  כך.  ↩



במקור תל“ז, אחריו תל”ח ואחריו ת"מ (הערת פרויקט בן־יהודה]  ↩



ירמיה כ"ב, י.  ↩



לגיהוץ ולתספורת– שאסור לאבל לגהץ (לצחצח)  את בגדיו ולגזוז את שערותיו.  ↩



שנים וכו‘ – כלו’ די לי בצרה אחת ששכלתי את  בתי, ולא שאגרום לי עוד צרה שניה: עורון מחמת רוב בכיה.  ↩



תתקן– תכין.  ↩



דין הוא– ראוי הוא.  ↩



כלך– לך לך.  ↩



שסממנים– סמי־רפואה.  ↩



תהלים כ"ט, יח.  ↩



ויקרא כ"ו, ד.  ↩



הרי מאכל, הרי משתה – דגן ותירוש.  ↩



שם שם, ו.  ↩



אנו אומרים – בתפלת שחרית.  ↩



ובורא את הכל – תקון הכתוב “ובורא רע” (ישעיה  מ"ה, ז).  ↩



חותמיהן של ברכות – סופן של ברכות, ברכת ק"ש  (“הפורש סוכת שלום”) ותפלה (“המברך את עמו ישראל בשלום”).  ↩



במדבר ו', כו.  ↩



הושע ד', יז.  ↩



שם י', ב.  ↩



ויסעו, ויחנו – ל' רבים; כלומר מחולקים זה  מזה.  ↩



ויחן וגו‘ – ל’ יחיד; כלומר כאיש אחד, בלב  אחד.  ↩



שמות י"ט, ב.  ↩



שלא נטעו… אלא שלום – ע“ד הכתוב: ”בורא ניב  שפתים שלום שלום" (ישע' נ"ז, יט).  ↩



העליונים – המלאכים.  ↩



איוב כ"ה, ב.  ↩



שופטים ו', כד.  ↩



כשאור לעסה – לבצק, שהעסה עיקר שלה  השאור.  ↩



בראשית ט"ו, טו.  ↩



שימחה על המים – שמשקין את הסוטה.  ↩



ואני זקנתי – ושרה אמרה “ואדוני זקן”, ושנה  בדבר כדי שלא יכעס אברהם.  ↩



שם י"ח, יג.  ↩



אביך צוה – ומעולם לא צוה יעקב.  ↩



שם נ', טז, יז.  ↩



כמה דיו משתפך וכו' – לכתיבת פסוקים אלו  בתורה.  ↩



עורות עבודים – לקלף של ספר־תורה.  ↩



ינוקין מתרצעים – תינוקות בבית־הספר לוקים  ברצועה כשהם קשים לשמוע.  ↩



שמות כ"ג, ד.  ↩



שם שם, ה.  ↩



דברים כ"ב, ו.  ↩



זקוק – מחויב.  ↩



תהלים ל"ד, טו.  ↩



מלאכי ב', ו.  ↩



מטרף את לבו – מכה על לבו.  ↩



שסרחתי – שחטאתי.  ↩



גפפו – חבקו.  ↩



במדבר כ', כט.  ↩



זכריה ח', יט.  ↩



דברים י"ד, א.  ↩



קרחה – מגרעת.  ↩



שם ד', ד.  ↩



אחת אחת – כל קנה וקנה לבדו.  ↩



ירמיה ג', יח.  ↩



בשני – ביום שני.  ↩



נבראת מחלוקת – רקיע שהוא מחיצה מבדלת  ומפרידה בין המים העליונים לתחתונים.  ↩



בראשית א', ו.  ↩



לערבובו – לקלקולו.  ↩



איוב כ"ו, ז.  ↩



שבולם עצמו – כובש עצמו, סוגר פיו.  ↩



במדבר ט"ז, לה.  ↩



ישעיה ג', יא.  ↩



ישעיה ג', יא.  ↩



ישעיה ג', יא.  ↩



אין שני זרזירים וכו' – אין שני עורבים  יכולים לחיות בשלום זה עם זה.  ↩



שב בירי לשלמנא – ואינו נופל בהם.  ↩



לצנור של בדק מים וכו' – לנקב שנעשה בסכר של  מים, שהולך ומתרחב ע"י טפטוף, כך המריבה הולכת ומתחזקת.  ↩



אל תדין וכו' – אם ראית דבר רע בחברך אל
תחייבו בלבך, שמא מתוך הכרח עשה, וכשתהיה במקומו אף אתה תעשה
כמוהו.  ↩



לכף־זכות – לטובה.  ↩



ונשכר – לפועל.  ↩



בדרום – של א"י, ביהודה.  ↩



הפשיל – הטיל.  ↩



פרקמטיה – סחורה.  ↩



מיני מגדים – פירות משובחים.  ↩



מוחכרת – נתונה בחכירה (אופן מיוחד של  שכירות: השוכר משלם לבעל הקרקע במעות, והחוכר בחלק מהיבול).  ↩



אינם מעושרים – עדיין לא הפריש מהם  מעשר.  ↩



העבודה – לשון שבועה.  ↩



הדרתי – הקדשתי לשמים בנדר.  ↩



חברי – מחכמי ישראל  ↩



בשביל הורקנוס בני – עי' ספר שני “מעשי  חכמים” פ"ח.  ↩



ריבה – נערה.  ↩



ולמלון – כשהגיעו למקום לינה.  ↩



ושנה – ישב ללמד.  ↩



שאינו בדוק – שאינו מנוסה וידוע אם כשר הוא  לסמוך עליו, ולא רצה רבי להניחה אצלנו.  ↩



קרי – טומאת לילה.  ↩



מטרוניתא – גבירה רומית.  ↩



גדולי העיר – רומי.  ↩



שנעלתי – את הדלת.  ↩



דבר מלכות – של סוד.  ↩



נתזה צינורא – נזרקו טפין של רוק  ונטמאת.  ↩



שמואל א‘ א’, יד, טו.  ↩



שמואל א‘ א’, יד, טו.  ↩



שמואל א‘ א’, יד, טו.  ↩



שצריך להודיעו – הנחשד צריך להודיע את החושד  בו שאין בו אותו דבר מגונה.  ↩



שם שם, יז.  ↩



שם שם, יז.  ↩



שמות ד', א.  ↩



אין סופך להאמין – במי מריבה.  ↩



שם שם, ו.  ↩



ראה אחרים וכו' – באדר“נ נו”ב (הוצ' שכטר,  מז) נ“א: ”או ששמע מחברו שנעשה והטה אזן לשמוע".  ↩



משלי כ"ד, כה.  ↩



מוכיח אדם אחרי – אחרי הקב"ה, בחלקו.  ↩



שם כ"ח, כג.  ↩



שם כ"ח, כג.  ↩



שם ט', ח.  ↩



ויקרא י"ט, יז.  ↩



משתנים פניו – שהוא מוכיחו ברבים ומלבין  פניו.  ↩



ויקרא י"ט, יז.  ↩



ויקרא י"ט, יז.  ↩



הרב לתלמיד – שדרכו להוכיח.  ↩



תלמיד לרב – שראה בו דבר שאינו הגון.  ↩



עד היכן – אדם חייב להוכיח את חבירו.  ↩



עד הכאה – עד שיכה את המוכיח.  ↩



עד קללה – שיקלל את המוכיח.  ↩



נזיפה – גערה.  ↩



לאותם של בית ריש־גלותא – לאנשי ביתו של ראש  הגולה בבבל שנהגו שלא כשורה.  ↩



נתפס – נענש.  ↩



ישעיה ג', יד.  ↩



זקנים – חכמים.  ↩



שלא ברצון חכמים – שלדעתם יש אסור  בדבר.  ↩



וחזר בה לרעה – ושנה דעתו לרעה.  ↩



חוץ מדבר זה – מעון מניעת תוכחה.  ↩



יחזקאל ט, ד.  ↩



מלאכי־חבלה – מלאכים משחיתים.  ↩



מי גלוי – וכי גלוי?  ↩



שם שם, ו.  ↩



ויחלו באנשים הזקנים – הרי שמתחלה לא רצה
הקב“ה להשחיתם ואח”כ הודה למדת־הדין וצוה להשחית את הצדיקים, ולהתחיל
מהם ראשונה.  ↩



שם שם, ו.  ↩



שקימו כל התורה וכו' – ואעפי"כ נענשו בשביל  שלא מיחו באחרים.  ↩



איכה א, ו.  ↩



ראשו… בצד זנבו של זה – ואין רואים זה פני  זה.  ↩



כבשו – השפילו.  ↩



ישעיה נ"ה, ג.  ↩



רטיה – תחבושת לרפואה.  ↩



אם אמר לו – אחד לחברו.  ↩



טול קיסם וכו' – אם מוכיח אחד לחברו על עברה
קטנה שבידו זה מראה על עברה גדולה שביד המוכיח עצמו (“קיסם” – שבב קטן
של עץ, “קורה” – סדן גדול).  ↩



תמהני – תמה אני, מסופק אני.  ↩



שיודע להוכיח – בספרי דבר‘ הגיר’: “מי שיודע  היאך מוכיחים”.  ↩



משלי ט, ח.  ↩



צפניה ב', א.  ↩



קשוט עצמך וכו' – תקן עצמך מעברות שבידך  ואח"כ תוכיח אחרים.  ↩



משלי ט', ח.  ↩



איוב ל"ו, יג.  ↩



לא ישועו כי אסרם – כשהקב"ה מייסרם אל יצעקו  בתפלה, שאין תפלתם נשמעת.  ↩



איוב ל"ו, יג.  ↩



ירמיה כ"ח, ה, ו.  ↩



ויתפוש את ירמיה וגו' – הרי בשביל שהחניף  ירמיה לחנניה נביא השקר סופו שנפל ביד בן בנו.  ↩



שם ל"ז, יג, יד.  ↩



איוב י"ג, טז.  ↩



לא יקרא עוד וגו' – על העתיד לבוא  נאמר.  ↩



ישעיה ל"ב, ה.  ↩



כראות פני אלהים – הרי שיעקב אבינו החניף  לעשו.  ↩



בראשית ל"ג, י.  ↩



אמר: המלך יודע וכו' – זה שהזמין אומר כך  בלבו.  ↩



מתירא ואינו הורגו – ואף כאן נתכוון יעקב  לרמז לעשו שהמלאכים מצויים אצלו ויתיירא להרגו.  ↩



נתעותו הדינין – שהדיינים מחניפים  לבעלי־הדין.  ↩



ינאי המלך – מבני החשמונאים, וצדוקי היה,  ואשתו שלומית, אחותו של ר' שמעון בן שטח, היתה מן הפרושים.  ↩



הצבועים – שאין תוכם כברם, חוטאים בסתר  ומתחסדים בגלוי.  ↩



מעשה זמרי – בן סלוא, שפינחס בן אלעזר דקרהו  על עבירה שעשה (במד' כ"ה).  ↩



מפרסמים – מודיעין לכל שרשעים הם.  ↩



שאין תוכו כברו – שאינו מבפנים, בלבו, כמו  שנראה מבחוץ, במנהגיו.  ↩



העטופים בסדינים – כלו' צבועים שמתלבשים  בסדינים כמנהג חסידי תלמידי־חכמים.  ↩



פושט טלפיו – פרסותיו, להראות שהוא מפריס  פרסה כבהמה טהורה.  ↩



כופר בעיקר – מכחש באלהים.  ↩



תהלים י"ב, ה.  ↩



שם ק"א, ה.  ↩



מסלק – מסיר.  ↩



שם נ"ז, ה.  ↩



שם שם ו.  ↩



בראשית ד', יג.  ↩



שם ל"ט, ט.  ↩



שמות ל"ב, לא.  ↩



תהלים י"ב, ד.  ↩



שהם נפרעים – שמענישים עליהם.  ↩



שם ע"ג, ט.  ↩



שמות כ"ב, ל.  ↩



לא תשיא – לא תוציא שם רע על חברך.  ↩



שם כ"ג, א.  ↩



על לשון הרע – של המרגלים.  ↩



במדבר י"ד, כב.  ↩



שם שם, לז.  ↩



שדברה לה"ר במשה – על שפרש מצפורה  אשתו.  ↩



דברים כ"ד, ט.  ↩



להניתו של משה – שיחזיר את אשתו  לביתו.  ↩



ולבנינו של עולם – שיעסוק  בפריה־ורביה.  ↩



ויקרא י"ד, ב.  ↩



שמות ב', יד.  ↩



מהרהר – חושב.  ↩



אתה וציבא תחלקו את השדה – שקבל דוד לשון־הרע  מציבא על מפיבושת.  ↩



שמואל ב', י"ט, ל.  ↩



ולא עבדו ישראל ע"ז – שעל־ידי שנחלקה המלכות  העמיד ירבעם העגלים שלא יעלו ישראל לירושלים לממשלתו של רחבעם.  ↩



תהלים ק"מ, יב.  ↩



קונסים – גוזרים עליהם גזירות רעות.  ↩



מהם ובהם – מהם עצמם.  ↩



חומץ בן יין – כלו' איש פחות בנו של אדם  גדול.  ↩



בעל הכרם – הקב"ה.  ↩



מר עוקבא – ריש־גלותא היה וקרוב  למלכות.  ↩



העומדים עלי – לחרפני.  ↩



מהו – למסרם או לא.  ↩



שרטט – סרגל את הקלף, שאין כותבין דברי מקרא  בלא שרטוט.  ↩



שם נ"ט, ב.  ↩



שרשע לנגדי – מכעיסני.  ↩



שם ל"ז, ז.  ↩



השכם והערב – דרש “דום” מלשון דמדומי חמה של  שחרית וערבית.  ↩



ונתנוהו לגניבא – אחד מבעלי־ריבו של מר  עוקבא.  ↩



בקולר – בשלשלת של ברזל שנותנים בה את  הפושעים למלכות.  ↩



משלי י"ח, כא.  ↩



ירמיה ט', ז.  ↩



תהלים ע"ג, ט.  ↩



שם ק"כ, ד.  ↩



כבו מבחוץ וכו' – כשכבו מבחוץ ממילא כבו  מבפנים.  ↩



לשון שלישי – כך היו קורין ללה"ר בלשון  ארמית.  ↩



דואג שאמרו וכו' – וכלם נהרגו בשביל  לה"ר.  ↩



לנרתיקה – לתערה.  ↩



תהלים ק"כ, ג.  ↩



מוטל – שכוב.  ↩



מה־יתן לך וגו' – עוד שמירה שלא תספר  לה"ר.  ↩



ואמת־המים – מעין של רוק.  ↩



היה שלם – בכל אבריו.  ↩



קהלת י', יא.  ↩



וכי מה יתרון לבעל הלשון – שאף הוא אין לו  הנאה ומלשין.  ↩



אני פרצתי וכו' – שהחטאתי את חוה.  ↩



שותת – כלו' נגרר לארץ.  ↩



הוא גרם לי – הלשון גרם לי ללחוך את  העפר.  ↩



קהלת י', יא.  ↩



וארסך – רעל שלך.  ↩



מגורי אל חרב – דרש “מגורי” לשון אסיפה  וכנוס, שנאספים בחבורה וחושבים רע זה על זה.  ↩



יחזקאל כ"א, יז.  ↩



ויקרא י"ט, טז.  ↩



מטעין – נושא ומוליך.  ↩



אש בביתו של פלוני – בתנורו של פלוני.  ↩



שמוציאו בלה"ר – שאומר זאת בכוונה  ללשון־הרע.  ↩



שיש לו בשר ודגים – ובביתו מבשלין ואוכלין  הרבה.  ↩



והיודעו – שאינו אומרו בפירוש אלא בדרך רמז,  וכוונתו ללה"ר.  ↩



פשתנים – סוחרי פשתן.  ↩



צמות – כנוס ואסיפה להטיל עליהם מס  לעבודת־המלך.  ↩



אמר אחד: חובץ – גבינה, ונתכוון לרמז על  בן־חובץ, כדי שיזכרו בו ולא יפָּטר מן המס.  ↩



בהצנע – בהסתר.  ↩



בולאות – חשובי העיר.  ↩



לבקר את ר' יוחנן היום – שמא חולה הוא; ואף  כאן נתכוון האומר שיזכרו ביוחנן.  ↩



בצדק – כאלו כוונתו לעסוק במצוות  בקור־חולים.  ↩



גט מקושר – שטר שיש בו קיפולים וקשרי תפירה
בין שורה לשורה, שכך היו כותבים בימיהם פעמים שטר פשוט, בלא קיפולים
ותפירות, ופעמים מקושר.  ↩



אין זמן בזה – איני מוצא בשטר זה זמן  כתיבתו.  ↩



בין קשריו – בין הקיפולים.  ↩



בזעף – שסבר רבי שכתבו ר' שמעון והקפיד על מה  שכתב שטר מקושר, לפי שטועין בו.  ↩



כלך מלה"ר הזה – כלך ולך מדרך זו, שאין לך  לומר אלא לא אני כתבתיו.  ↩



ופוסק סדר וכו‘ – כלו’ לומד פסוקים־פסוקים  בפרשיות תהלים.  ↩



במדבר י"ג, כז, כח.  ↩



ומשלימים – גומרים.  ↩



הרהור עבירה – מחשבת זימה.  ↩



ועיון תפלה – מפציר הרבה בשאילת צרכיו  בתפלתו.  ↩



לה"ר סלקא דעתך – כלו' וכי עולה על דעתך שכל  אדם נכשל בלה"ר ממש?  ↩



אבק לה"ר – כעין לה"ר.  ↩



רוב בגזל – רוב בני־אדם נכשלים בגזל.  ↩



בפני בעליו – מי שעליו נאמרו הדברים.  ↩



חוצפה – עזות.  ↩



וחזרתי לאחורי – לראות אם האיש עומד אחרי,  שאני אומר אף בפני הבעלים.  ↩



שנאמר בפני שלשה וכו' – שהבעלים אמרוהו בפני  שלשה, אין בגלוי זה משום לשון הרע.  ↩



חברך חבר יש לו וכו' – והבעלים ידעו שעתיד  הדבר להתפרסם ולא חששו לכך.  ↩



שהוא בבל יאמר – שאין לו רשות לגלות  לאחרים.  ↩



וידבר ה'… לאמר – על מנת לומר  לאחרים.  ↩



ויקרא א', א.  ↩



לכשיצא וכו' – אחד מחברי בית־דין כשיצא לאחר  גמר־דין לא יאמר לבעל־הדין שנתחייב.  ↩



רבו עלי – ובטלה דעתי ברוב דעות חברי.  ↩



משלי י"א, יג.  ↩



במדבר ט"ו, לב, לו.  ↩



שם כ"ז, ג.  ↩



לעז – שם רע.  ↩



שם י"ב, ט.  ↩



ישעיה נ"ט, יג.  ↩



בראשית כ"ז, יב.  ↩



מעשה תעתועים – בעבודה־זרה נאמר.  ↩



ירמיה י', טו.  ↩



ירמיה ה', א.  ↩



ויקרא י"ט, לו.  ↩



הן שלך צדק – דורש “הין” מלשון הן; כלו'  כשתאמר הן או לאו תהא מקיים את דבריך.  ↩



לא אמרתי דבר וחזרתי – מאותו דבר  שאמרתי.  ↩



של אמת בשתי רגלים וכו' – כל אות מאותיות אמת
יש לה שתי רגלים, ושל שקר רק רגל אחת, לומר לך שהאמת יש לה קיום
ועמידה, ושקר אין לו קיום.  ↩



מרוחקין זה מזה – בסדר אלפא־ביתא, א‘ בראש  האותיות, מ’ באמצע ות' בסוף.  ↩



ושל שקר מקורבין – האותיות ק‘ ר’ ש' סמוכות  זו לזו בסדר א־ב.  ↩



עומד אחרי אוזן – כלו' קרוב ונוח לאדם  לעשותו.  ↩



בדאי – שקרן, בודה דברים מלב.  ↩



הקדים פ“א לעי”ן – במגלת איכה פרשיות ב‘ ג’
ד‘ הכתובות בסדר א"ב, פסוקיהן המתחילים באות פ’ קודמים לאלו שמתחילים
באות ע'.  ↩



בשביל מרגלים וכו' – וזה גרם לחרבן  הבית.  ↩



כל המוסיף גורע – כל הוספה על האמת מביאה  לידי גרעון.  ↩



ולא תגעו – ובאמת לא צוה הקב“ה על הנגיעה,
וע”י שהוסיפה נגיעה באה לידי אכילה, שדחפה הנחש ונגעה בעץ ואמר לה: כשם
שאין מיתה בנגיעה כך אין מיתה באכילה.  ↩



בראשית ג', ג.  ↩



אמתים – “מאתים” בהוספת א' נעשה  “אמתים”.  ↩



שמות כ"ה, י.  ↩



עשתי עשרה – “שתי עשרה” בהוספת ע' נעשה עשתי  עשרה.  ↩



שם כ"ו, ז.  ↩



הוי דן – מחשב ושוקל.  ↩



תתבדה ותאחז – תמצא בדאי ותהא נתפס על  השקר.  ↩



הוי אוהב את השמא – את הספק; כלו' שלא תאמר  דרך ודאי דבר שאינו ברור לך.  ↩



ושנא את הכמה – כלו' את המספר הודאי והמדויק  בדבר שאינו ברור לך.  ↩



ושנא את ה“מה־בכך” – אל תפטור דבר במלים של  ביטול.  ↩



ירמיה ט', ד.  ↩



היה מהפך לה – כדי שתעשה אמו את ההיפך וממילא  יתקיים רצון אביו.  ↩



דנפק מינך – בנך היוצא ממך.  ↩



ירמיה ט', ד.  ↩



אין אמת בעולם – אין אנשי אמת.  ↩



קושטא – אמת בלשון ארמית.  ↩



טפחה על הדלת – דפקה ושאלה  לבעלת־הבית.  ↩



לא דרך ארץ – שתכנס בשעה זו.  ↩



שופטים ט"ז, יח.  ↩



שאינו מחור – שאינו ברור.  ↩



מסמכין לו – מביאין לו ראיות וסמוכין.  ↩



הגמל במדי וכו‘ – כלו’ הרוצה לשקר ולהגזים
מרחיק עדותו ומספר דברי גוזמא שלו על מקומות רחוקים, אבל סוף־סוף הוא
מתבדה.  ↩



תהלים ט"ו, ב.  ↩



לא השיב – שלא להפסיק בק"ש.  ↩



וייטב בעיניו – שהודה לאהרן על האמת.  ↩



ויקרא י', כ.  ↩



במדבר כ"ז, ז.  ↩



שמות כ', ז.  ↩



שמות כ', ז.  ↩



נפרעין ממנו – מענישין אותו בלבד.  ↩



תולין לו – מעכבים את ענשו.  ↩



לאלתר – מיד.  ↩



ובאה אל בית – מוסב על האלה והשבועה.  ↩



זכריה ה', ד.  ↩



הן הן שבועה וכו' – האומר “הן הן” או “לאו  לאו” כאלו נשבע.  ↩



יהנה סם המות וכו' – יועיל להמיתו.  ↩



וחקקו – עשה חלל בתוך הקנה.  ↩



אדון הבית הזה – הריני נשבע באדון הבית הזה,  כלו' בהקב"ה.  ↩



חי פרעה אם תצאו – ולבסוף הוציאם.  ↩



בראשית מ"ב, טו.  ↩



ונתנתו תוך המטה וכו' – ויאמרו שהוא  בנה.  ↩



תהלים קי"ט, קו.  ↩



נדרים סיג לפרישות – נדרים גדר ותקנה  לפרישות; שעל ידי נדרים אדם בא לידי פרישות.  ↩



קולר – כבל ברזל שנותנין על הצואר.  ↩



נתבקרה פנקסו – נבדק חשבונו ונזכרו  חטאיו.  ↩



כאלו בנה במה – לע"ז.  ↩



דברים כ"ג, כג.  ↩



ותבחר לשון ערומים – שתבחר לשון נקיה  ונאה.  ↩



איוב ט"ו, ה.  ↩



ברור – טהור ונקי.  ↩



שם ל"ג, ג.  ↩



שמונה אותיות – שהיה יכול לכתוב “הטמאה” וכתב  “אשר איננה טהורה”.  ↩



בראשית ז', ח.  ↩



דברים כ"ג, יא.  ↩



בוצרין בטהרה – בוצרין ענבים בכלים  טהורים.  ↩



ומוסקין בטומאה – תולשים זיתים אפילו בכלים  טמאים (תלישת ענבים קרויה בצירה, ושל זיתים מסיקה).  ↩



ואין מוסקין בטהרה – תחת “מוסקין בטומאה”,  כדי שלא להוציא דבר מגונה מפיו.  ↩



הגיעני כפול – חלקי בלחם הפנים היה קטן  כשיעור פול.  ↩



שמץ פסול – דבר של פסול ביחוס משפחתו.  ↩



כדבר אחר מסונק – כחזיר עיף. וי"מ: מסונק –  מפוטם ומתובל.  ↩



ולא היה… מסיח – בשביל שדבר בלשון לא  נקיה.  ↩



ובחורי שונאי ישראל – כלו' בחורי ישראל, ותלה  הדבר בשונאים, כדי שלא לכתוב רע על ישראל.  ↩



ישעיה ט', טז.  ↩



שוחה עמוקה פי זרות – המדבר זרות נופל לשוחה  עמוקה.  ↩



משלי כ"ב, יד.  ↩



אף שומע ושותק – אף השומע דברי נבלה  ושותק.  ↩



נכוות תחלה לאברים – רכות ודקות להכוות מכל  האברים.  ↩



דברים כ"ג, יד.  ↩



האליה – החלק התחתון של האוזן.  ↩



לטרקלין – לאולם.  ↩



ביב של בורסקי – תעלת שופכין למים רעים של  מעבדי עורות, שיוצא משם ריח רע.  ↩



בדוק מה דינו – ראה מה שלומו.  ↩



והחזיר את הקרע לאחוריו – כדי שלא יבינו  חכמים מיד שמת רב כהנא.  ↩



משלי י', יח.  ↩



רב בן אחיו… ובן אחותו – אחיו מן האב,  ואחותו מן האם.  ↩



לשם – מבבל לא"י, מקום מושבו של ר'  חיא.  ↩



אבא קים? – אביך חי?  ↩



אמא קימת – השיבו על מה שלא שאל, כדי שיבין  מעצמו; והכל כדי שלא לבשר בפיו בשורה רעה.  ↩



חלוץ לי וכו' – לשם אבלות.  ↩



יצא לכפרים – לראות בתבואות.  ↩



שעורים נעשו יפות – ומשמע שהחטים לא נעשו  יפות, ולא רצה להוציא דבר רע מפיו.  ↩



אשתקד – בשנה הקודמת.  ↩



עדשים נעשו יפות – שהן מאכל אדם.  ↩



לגוף טוב משתיקה – דבר טוב לגופו של אדם יותר  מן השתיקה.  ↩



סיג לחכמה – גדר ותקנה לחכמה.  ↩



משלי י"ז, כח.  ↩



האמנם – דרש “האמנם” מלשון אומנות.  ↩



צדק תדברון – כלו' בדברי־תורה תדברו.  ↩



תהלים נ"ח, ב.  ↩



פטטיא – שיחות.  ↩



כך במקור – דילוג מסעיף קסו לסעיף קסח (הערות  פרויקט בן־יהודה)  ↩



קהלת ג', ז.  ↩



ופושט – ומפרש מקראות כפשוטם.  ↩



בטרקלינו – באולם המרווח שבביתו.  ↩



סרהב – הפציר.  ↩



תהלים ל"ד, יג.  ↩



שם שם, יד.  ↩



משלי כ"א, כג.  ↩



שם י"ח, כא.  ↩



מיצטרא־מכירין – כף־סכין בלשון יונית. והוא
מין כלי, שצדו האחד תרווד (כף) וצדו השני חרב, והיה משמש לאנשי צבא
לאכילה ולמלחמה כאחת.  ↩



שם י"ח, כא.  ↩



דיקולוגין – מליצים.  ↩



מלמד על הדבור – מליץ על הדבור.  ↩



מרי – אדוני.  ↩



מתקלסות – בשירים.  ↩



וסטרו – הכהו.  ↩



משלי על שלו – מן הדבור על השתיקה.  ↩



תהלים ס"ה, ב.  ↩



סמא דכלא וכו' – השתיקה היא הטובה שבכל  הסממנים.  ↩



מלה בסלע וכו' – הדבור שווה סלע, והשתיקה שני  סלעים.  ↩



מעקימת שפתיך – מנדנוד שפתיך.  ↩



דמיא – דומה.  ↩



שתיקה מקימת וכו' – השתיקה מקיימת את הדבר,  אבל אינה מבטלת אותו; ולענין נדרי אשה נאמר.  ↩



בדעות – בטבעם ותכונתם של בני־אדם.  ↩



לרצות – להתרצות ולהתפייס.  ↩



יצא הפסדו בשכרו – השכר מרובה על  ההפסד.  ↩



תהלים י', ד.  ↩



קהלת ז', ט.  ↩



בידוע – בודאי.  ↩



משלי כ"ט, כב.  ↩



במדבר ל"א, יד.  ↩



ויקר‘ י’, כא.  ↩



מלכים ב‘ ג’, יד.  ↩



כנגן המנגן ותהי עליו וגו' – ובלא כך לא שרתה  עליו רוח־הקדש.  ↩



שם שם, טו.  ↩



פוסקין – קובעים, גוזרים.  ↩



שמואל א' י"ז, כח.  ↩



למשחם – את בני ישי.  ↩



שם ט"ז, ח, ט.  ↩



שם שם, ז.  ↩



ואונן – אבל ביום ראשון לאבלות נקרא  אונן.  ↩



שמות ט"ז, כ.  ↩



הוא אשר דבר – כנזכר בדבר.  ↩



שם שם, כו, כה.  ↩



במדבר ל"א, יד.  ↩



הלכות כלי מתכות – של נכרים, היאך  לטהרם.  ↩



ויקר‘ י’, כא.  ↩



ויקצוף על אלעזר וגו' – על שלא אכלו חלקם  מבשר החטאת כדין.  ↩



ויקרא י', טז.  ↩



שאונן אסור לאכול בקדשים – והם אוננים היו,  שמתו אחיהם בו ביום.  ↩



מעשר הקל – מעשר הוא קדשים קלים.  ↩



דברים כ"ו, יד.  ↩



חטאת החמורה – שהיא קדש קדשים.  ↩



שם שם, כ.  ↩



כל מיני גיהנם – יסורים ומכאובים.  ↩



קהלת י"א, י.  ↩



לעולם יהא ענותן וכו‘ – עי’ חלק ב'  יד.  ↩



לא יהיה בך וגו‘ – כלו’ אל יהא בגופך יצה"ר  ולא תבוא להשתחוות לאל נכר.  ↩



תהלים פ"א, י.  ↩



כרבולת – לבוש אדום.  ↩



וקרעה מעליה – שיש בזה משום פריצות ואין דרך  בנות ישראל לצאת בלבוש אדום.  ↩



שמוה וכו' – העריכו את דמי הכרבולת וחיבוהו  לשלם ארבע מאות זוז.  ↩



מתון מתון וכו‘ – לשון נופל על לשון; כלו’
אלו הייתי מתון (זהיר) יותר לא הייתי משלם למתון הנכרית שתי
פעמים מאתן (מאתים בארמית).  ↩



אבא אליהו – אליהו הנביא, ואמר “אבא” בלשון  חבה.  ↩



קפדן היה – כעסן וקנאי יותר מדאי.  ↩



היה רגיל לבוא אצלו וכו‘ – אליהו שהיה רגיל
עד עכשו לבוא לבית־מדרשו של ר’ יוסי מנע עצמו אחרי אותה דרשה מלבוא
אליו שלשה ימים.  ↩



לא עלתה בידו וכו‘ – כלו’ אין לו מכעסו אלא  רוגז לבו בלבד.  ↩



הרתחנים – הכעסנים.  ↩



ואניני הדעת – מפונקים ואסתניסים.  ↩



בכיסו – בממונו.  ↩



השומע – חרפתו.  ↩



שמות ל"ג, יד.  ↩



מאד מאד הוי שפל רוח – כלו' בענוה יתרחק אדם  עד הגבול הקיצוני.  ↩



שתקות אנוש רמה – סופו של אדם לרקבון  בקבר.  ↩



תזוח – תתגאה.  ↩



אמבוהא אחריו – המון בני אדם יוצאים אחריו  לכבוד.  ↩



איוב נ', ו, ז.  ↩



מכתפין אותו – נושאים אותו על הכתפים דרך  כבוד.  ↩



בשבת הרגל – בשבת שלפני החג, שדרש ברבים  מענין החג.  ↩



משלי כ"ז, כד.  ↩



לסוליתה – סוליס, סנדל שאין לו עקב ופנתא  ונקשר לרגל בשרוך וברצועה; כלו' גדולה ענוה מחכמה.  ↩



תהלים קי"א, י.  ↩



משלי כ"ב, ד.  ↩



ענוה גדולה מכלן – מכל המדות המנויות בברייתא
דר‘ פינחס בן יאיר זו למעלה מזו והעליונה שבהן חסידות; ועי’ בסוף פרק
זה.  ↩



ישעיה ס"א, א.  ↩



אסקופה תחתונה – מפתן הנדרס לכל רגל.  ↩



סיג – גדר.  ↩



נמוכי הרוח – שפלי־הרוח, ענוים.  ↩



תהלים נ"א, יט.  ↩



ישעיה נ"ה, ח.  ↩



החפץ – הכלי.  ↩



משלי ט"ז, ה.  ↩



תהלים ל"ד, יט.  ↩



תהלים נ"א, יט.  ↩



שפסל בבהמה – מה שנחשב בה כמום לקרבן.  ↩



ההדיוט – אדם סתם.  ↩



גנאי – חרפה.  ↩



תהלים ל"ד, יט.  ↩



שם קמ"ז, ג.  ↩



ישעיה נ"ז, טו.  ↩



תהלים נ"א, יט.  ↩



תהלים נ"א, יט.  ↩



על הר סיני – שהוא קטן.  ↩



לקבוע הלכה – שיקבעו הלכה.  ↩



הדוחק את השעה – ומשתדל להקדים את גדולתו  לפני זמנה.  ↩



שעה דוחקתו – מזלו דוחקו.  ↩



שעה עומדת לו – לגדלו.  ↩



ירמיה כ"ג, כד.  ↩



בשמך… ובמקומך – הראוי לך לפי  מעשיך.  ↩



כמלוא נימא – כחוט השערה, במקצת.  ↩



רחק ממקומך – הראוי לך במסיבה לפי  כבודך.  ↩



המגביהי… המשפילי – כל מי שהוא גבוה יותר  משפיל עצמו יותר.  ↩



תהלים קי"ג, ה', ו.  ↩



היה מסתיר פניו ממנו – מפני ענוה, שלא להסתכל  בכבודו של הקב"ה.  ↩



לכה ואשלחך – בשכר ענוה הקב"ה עשאו  שליחו.  ↩



שמות ג', י.  ↩



יעמוד וישב אצלנו – שהיה יושב בין אנשים  שאינם חשובים כל כך והזמינו לעמוד ממקומו ולישב אצלו.  ↩



אל ירעו – שהיה הר סיני מכובד ומקודש משום  שכינה.  ↩



שם ל"ד, ג.  ↩



במשוך היובל – כשתסתלק השכינה.  ↩



שם י"ט, יג.  ↩



במדבר ה', ב.  ↩



הוגללו הפרוכות – בשעת נסיעה.  ↩



מנה בן פרס – מנה (מאה זוז) בן חצי מנה; כלו'  אביו של זה לא היה גדול כאביו של זה.  ↩



ראש לשועלים – כלו' לאנשים פחותים.  ↩



משם – מא"י.  ↩



שוחה ונכנס וכו' – הלך בכפיפת־קומה.  ↩



ונתנו חכמים וכו‘ – כלו’ מצאו בו כל המעלות  האלה.  ↩



התולה בזכות עצמו – מבקש בתפלתו בזכות עצמו,  שרואה את עצמו חשוב לפני המקום.  ↩



שמות ל"ב, יג.  ↩



תהלים ק"ו, כג.  ↩



מלכים ב‘ כ’, נ.  ↩



שם י"ט, לד.  ↩



תהלים פ', ט.  ↩



אשכול… נמוך ממנו – סמוך לארץ.  ↩



למה אין קולך הולך וכו' – שמימי הפרת הולכים  לאט, ומימי חדקל “חדים וקלים” ומשמיעים קול רעש.  ↩



מעשי מודיעים אותי – שאדמת פרת שמנה.  ↩



הלואי נשמע קולי – שיהא נשמע קולי.  ↩



לאילני סרק – לעצים שאינם עושים פרי  מאכל.  ↩



כבדים בפירותיהם – ואינם מתנענעים ברוח כל  כך.  ↩



קהלת ז', ו.  ↩



ברם – אבל.  ↩



אסתרא בלגינא וכו‘ – כשאין בתוך הלגין (הכד) אלא  מטבע אחד הוא מקשקש ומשמיע קול; כלו’ אדם ריק מכריז על עצמו.  ↩



אדם אומר וכו' – כשיבוא לאדם לדבר בשבח עצמו  או בגנותו יאמר זה בקול נמוך וזה בקול רם.  ↩



מן ודוי המעשר – שיש בו שבח: “לא עברתי  ממצותיך ולא שכחתי” וגו' (דברים כ"ו, יג), ונאמר בקול נמוך.  ↩



ממקרא בכורים – שיש בו גנות: “ארמי אובד אבי”
וגו' (שם שם ה), ונאמר בקול רם, שכן כתוב בו: “וענית ואמרת”
(שם).  ↩



להודיע עצמו – את שבחו.  ↩



מלכים א' י"ח, יב.  ↩



מלכים א' י"ח, יב.  ↩



משלי כ"ז, ב.  ↩



וגזעו מחליף – בכל שנה מתחדש גזעו.  ↩



שדממו – נשתתקו.  ↩



ושרשיו מועטים – לפי גזעו וענפיו.  ↩



מעמיד פנים בגל – מגביה ראשו כנגד הגל הבא  לשטפו.  ↩



כאסקופה – כמפתן.  ↩



דשים – דורסים.  ↩



נסתר – נהרס ונופל.  ↩



גסות הרוח – גאוה.  ↩



שם ט"ז, ה.  ↩



דברים ז', כו.  ↩



כפר בעיקר – בהקב"ה.  ↩



שם ח', יד.  ↩



תהלים ק"א, ה.  ↩



ישעיה ו', ג.  ↩



האימתנים – מטילי אימה.  ↩



והגותנים והזחתנים – בעלי גאוה.  ↩



תהלים ל"ז, יז.  ↩



שם ל"ו, יב.  ↩



סנטרו – לחי הזקן שלו.  ↩



וירכתו על חבריו – לצד חבריו.  ↩



ומחזירן – כורכן ומהפכן בידיו.  ↩



רוח קמעא – רוח כל שהיא.  ↩



ישעיה נ"ז, כ.  ↩



רביעית – של לוג.  ↩



רביעית אחת – של דם, כדי שיעור חיותו של  אדם.  ↩



המתיהר – המתגאה.  ↩



איוב כ"ד, סד.  ↩



איוב כ"ד, סד.  ↩



גבוהה גבוהה הוא מלקט – ואף בעלי־גאוה נכרתים  תחלה.  ↩



העלה – דרש העלה מלשון התעלות  והתגאות.  ↩



ויקרא ו', ב.  ↩



אין עפרו ננער – אינו עומד  בתחית־המתים.  ↩



ישעיה כ"ו, יט.  ↩



תהלים ס"ח, יז.  ↩



ישעיה י"ד, יד.  ↩



שם שם, יג.  ↩



דניאל ד', כב.  ↩



מושכי הרוק – מאריכין הרוק, ומדת גאוה  היא.  ↩



חוזרת על לומדיה – מבקשת ואינה מוצאת.  ↩



לפנים – למראית עין.  ↩



איני – אין היא; וכי כך הוא?  ↩



חבקוק ב', ה.  ↩



מתגנה – נעשה מזולזל.  ↩



שמות כ', כ.  ↩



שמות כ', כ.  ↩



בידוע – בוודאי.  ↩



ירמיה ו', טו.  ↩



ישעיה כ"ד, ב.  ↩



שם שם, ג.  ↩



ולא נתקררה דעתו – לא נחה דעתו.  ↩



שם ג', ה.  ↩



משלי כ"א, כט.  ↩



קהלת ח', א.  ↩



מדחציף – משהוא עז־פנים.  ↩



במדבר כ"ב, יב.  ↩



ולבסוף קום לך אתם – אצל בלעם נאמר, לאחר  שהחציף פניו והפציר לילך נתן לו הקב"ה רשות.  ↩



שם שם, כ.  ↩



בני צרויה קשים ממני – שחצופים היו ולא עמד  המלך בפניהם.  ↩



שמואל ב‘ ג’, לט.  ↩



ויאמר ממוכן – הוא האחרון בשבעת השרים וקפץ  ראשון לענות.  ↩



אסתר א', טז.  ↩



עשרה מתחברים וכו‘ – כלו’ כשעושים בני־אדם  עבירה בחבורה אין בושה ביניהם.  ↩



קהלת ה', טו.  ↩



שמחה של מצוה – שמחת לב מתוך מעשה טוב שאדם  עושה.  ↩



שם ב', ב.  ↩



קלות ראש – הוללות.  ↩



מלכים ב‘ ג’, טו.  ↩



משלי י"ב, כה.  ↩



ישיחנה מדעתו – יסיחנה מדעתו.  ↩



בי־לפט – שם מקום.  ↩



אמר לו – רב ברוקא לאליהו.  ↩



ישעיה כ"ג, יד.  ↩



משלי כ"ח, יד.  ↩



בדברי תורה נאמר – שידאג שמא יכשל  בתורה.  ↩



איוב ג', כה.  ↩



משלי כ"ח, יד.  ↩



בשברון מתנים – המתנים חצי הגוף.  ↩



יחזקאל כ"א, יא.  ↩



שם שם, יב.  ↩



קהלת י"ב, ב.  ↩



שהולך אחר הבכי – מתמעט ומסתלק.  ↩



משלי י"ד, י.  ↩



דברים כ"ח, מז.  ↩



ישעיה כ"ד, ט.  ↩



זקנים משער שבתו וגו‘ – כלו’ כיון שבטלו זקני  סנהדרין בטלו בחורים משיר.  ↩



איכה ה', יד.  ↩



בפולמוס של אספסינוס – במלחמה של אספסינוס  בשעת החורבן.  ↩



גזרו על עטרות חתנים – בטלו את המנהג שיצאו  החתנים לחופה בעטרה.  ↩



האירוס – מין כלי שיר מיוחד לנגן בו שירי  דודים לפני חתן וכלה.  ↩



בפולמוס האחרון – במלחמת ביתר.  ↩



באפריון – מין חופה שהיו מוליכין בה את הכלה  מבית אביה לבית בעלה.  ↩



יחזקאל כ"א, לא.  ↩



בזמן שמצנפת בראש כה"ג – כלו' בזמן שיש בגדי  כהונה ועבודה במקדש.  ↩



זמר מנין שאסור – בזמן הזה.  ↩



שרטט – סרגל את הקלף כדרך שכותבים  ס"ת.  ↩



הושע ט, א.  ↩



ישעיה כ"ד, ט.  ↩



קא משמע לן – משמיענו ומלמדנו מפסוק  אחר.  ↩



שם ה', יב.  ↩



שם שם, יג.  ↩



חורב בסף – כלו' נחרב עד המפתן, עד  היסוד.  ↩



צפניה ב', יד.  ↩



זמר של משכים וכו' – מושכי הספינות וחורשים  בשדות מעוררים עצמם לעבודה בשיר.  ↩



ושל גרדיים – של אורגים, ששיריהם דברי הוללות  וליצנות.  ↩



עמדו… בזוז וכו‘ – כלו’ נמכרו בזול גדול ואעפ"כ  לא היה אדם מבקש לקנותם, מפני שבבטול הזמר נתמעטה החמדה.  ↩



והקל בדבר – לא הקפיד למחות על הזמר.  ↩



ולא נמצא – שרבו הקופצים.  ↩



כאש בנעורת – זמר הנשים מעורר את יצרם של  העונים אחריהן ומבעירו מהרה כאש בנעורת של פשתן.  ↩



כוס מיקר – כוס של שיש ושל זכוכית  יקרה.  ↩



מה נענה אחריך – בשיר.  ↩



הי תורה והי מצוה וכו‘ – כלו’ היכן תורה  והיכן מצוה שיגנו עלינו.  ↩



מלאכי ב', ג.  ↩



אז – בימי הגאולה.  ↩



תהלים קכ"ו, ב.  ↩



תהלים קכ"ו, ב.  ↩



להיות חבר – להיות אחד מן החברים הנוהגים  זהירות יתרה במעשרות ובטהרות.  ↩



פרוץ בשחוק – מרבה שחוק.  ↩



לא יפטר – לא יפרד.  ↩



שם א', א.  ↩



משלי ט', יב.  ↩



ישעיה כ"ח, כב.  ↩



משך ידו את לוצצים – כלו' מי שמתחבר עם  לוצצים הקב"ה מושך ממנו את ידו הפתוחה להשביע כל חי.  ↩



הושע ז', ה.  ↩



משלי כ"א, כד.  ↩



צפניה א', טו.  ↩



ישעיה כ"ח, כב.  ↩



קשה היא – ענשו עוד יותר קשה.  ↩



שתחלתה יסורים – “יחזקו מוסריכם” –  יסוריכם.  ↩



תהלים א', א.  ↩



לטטריאות ולקרקסאות – לבתי תיאטרון וקירקוס,  שמראין שם משחקים לרבים.  ↩



תהלים א', א.  ↩



בקינגיון – בצידת חיות.  ↩



שם, שם ב.  ↩



בתחבולות – במקום שעושין תחבולות של  ליצנות.  ↩



ואתגרה בשנה – אשקיע עצמי בשינה.  ↩



שם, שם ב.  ↩



לאצטדינין – מקום מיוחד למשחק של שוורים  מתנגחים.  ↩



ולכרקום – ולבנין עגול שעושין שם שחוק  וליצנות.  ↩



הנחשים – המנַחשים.  ↩



החברים – לוחשי לחשים.  ↩



בוקיון ומוקיון וכו' – כולם מיני ליצנים  ומשחקים.  ↩



תהלים א', א.  ↩



שם, שם ב.  ↩



משך ידו את לוצצים – הקב"ה מושך ידו ומסתלק  ממי שמתחבר עם לצים.  ↩



הושע ז', ה.  ↩



כשעלה לכאן – לא"י.  ↩



הענק – של הצואר, וכוונתו לחבל התליה; כלו'  עדיין לא נתלה זה.  ↩



ארכון – שר ושופט.  ↩



לסטים – גזלן.  ↩



אותו האיש – הליצן.  ↩



וגחך – שחק.  ↩



כשהם טעונים צלוביהם – נושאים קורות לתליתם,  שכך נהגו להטעין את קורת התליה על ההולך להתלות.  ↩



נשנץ – נהדק ונתחזק סביב הצואר; כלו' נתקיימה  קללתך והריני הולך לתליה.  ↩



מוסריכם – מלשון חבל ומוסרה.  ↩



ישעיה כ"ח, כב.  ↩



דברים ו', ה.  ↩



בכל מדה ומדה – בין מדה טובה ובין מדת  פורענות.  ↩



שם ח', י.  ↩



יי אלהיך דיינך – “אלהים” מדת הדין.  ↩



לא נצרכה וכו' – לא באה המשנה להשמיענו אלא  לקבל את היסורים בשמחה.  ↩



תהלים ק"א, א.  ↩



שם נ"ו, יא.  ↩



ביי אהלל דבר וגו' – “יי” מדת הרחמים.  ↩



באלהים אהלל דבר וגו' – “אלהים” מדת  הדין.  ↩



שם קט", יג.  ↩



שם שם, ג, ד.  ↩



איוב א', כא.  ↩



גיסות – חיילות.  ↩



הכל לטובה – שאלמלי נתנו לר"ע אכסניא היה
נשבה עם שאר בני העיר, ואלו היה החמור נוער והתרנגול קורא והנר דולק
היו החיילות רואים אותו בשדה.  ↩



שמות כ', כ.  ↩



כדרך שאחרים מנהגים – הגוים.  ↩



חבקוק ה', טז.  ↩



ישעיה ח', כא.  ↩



בראשית א', לא.  ↩



בראשית א', לא.  ↩



אתמהא – מלת קריאה לתמיהה.  ↩



משלי ו' כג.  ↩



ויקרא ב', יג.  ↩



במלח – של קרבנות.  ↩



דברים כ"ח, סיט.  ↩



ביסורים – בפרשת התוכחה.  ↩



ממרקים – מטהרים, מנקים.  ↩



משלי נ', יב.  ↩



מלכים ב' כ"א, א, ב.  ↩



משלי כ"ה, א.  ↩



דברי הימים ב‘ ל"ג, י’–יג.  ↩



במסורת הברית – בברית על ידי יסורים.  ↩



יחזקאל כ', לז.  ↩



ויקרא א', ד.  ↩



והם ירצו את עונם – בתוכחה נאמר.  ↩



שם כ"ו, מג.  ↩



שמות כ"א, כז.  ↩



תהלים ל"ד, יב.  ↩



דברים ח', ה.  ↩



שם שם, ז.  ↩



משלי ו', כג.  ↩



ויי חפץ וגו‘ – מי שחפץ בו ה’ הוא מדכאו  ומחליאו.  ↩



ישעיה נ"ג, י.  ↩



אם תשים אשם נפשו – אם מאשים את עצמו ומצדיק  עליו את הדין.  ↩



ישעיה נ"ג, י.  ↩



יפשפש במעשיו – יחפש ויבדוק שמא חטא.  ↩



יתלה בבטול תורה – יתלה את סבת היסורים בעון  בטול תורה.  ↩



בידוע – בוודאי.  ↩



משלי ג', יב.  ↩



ישעיה כ"ו, כ.  ↩



קורא תגר – מערער.  ↩



תיסרנו יה ומתורתך תלמדנו – כלו' יש לו  יסורים שאין עמם בטול תלמוד־תורה.  ↩



תהלים ל"ד, יב.  ↩



ברוך אלהים אשר לא הסיר תפלתי – ברוכה  מדת־הדין שאין עמה בטול תפלה.  ↩



שם ס"ו, כ.  ↩



משלי ג', יב.  ↩



תהלים כ"ג, ד.  ↩



מן התורה – מחמת עמלו בתורה.  ↩



שם ל"ד, יב.  ↩



סגי נהור – רב אור, מאור עינים, כנוי  לסומא.  ↩



מהיכן שמעת וכו' – וכי ידוע לך שאני בן עבדים  ויצאתי לחירות מפני שסמאו את עיני?  ↩



בן חורין לעולם הבא – שסמאת את עיניך  בתלמוד־תורה ואתה עוסק בה מתוך יסורים.  ↩



שם ל"ד, יב.  ↩



קהלת א', יח.  ↩



מבית שאן – שם מקום.  ↩



מתפחמין קימעא – מתלכלכים ומשחירים  קצת.  ↩



מארבל – שם מקום סמוך לטבריה.  ↩



ומה דמיהם – מה שווים ומחירם.  ↩



לקפילין – לחנות של מזון.  ↩



פת קיבר – של קמח גס.  ↩



אכל דברים קלים וניזוק – מפני שהוא מפונק  ואסטניס.  ↩



חמור צנה עליו – שתאחזנו צנה.  ↩



אבבית – מין ממיני הקדחת.  ↩



של שמד – של גזירת השמד.  ↩



ומוגלא – ליחות של מכה.  ↩



לפד – תבשילי פירות לקנוח סעודה.  ↩



בצמרת – באבני שלפוחית השתן.  ↩



בצפדון – מין חולי בתוך הפה.  ↩



אהורירו – ממונה על ארוות סוסים שלו.  ↩



בשעה שנכנס וכו' – כדי שלא ישמע קול צעקתו  מגודל הכאב.  ↩



לא הם ולא שכרם – כלו' איני רוצה לא בהם ולא  בשכרם.  ↩



לוקה ושותק אברהם – במעשה העקדה, שקבל על  עצמו הגזירה ולא אמר כלום.  ↩



לוקה ומבעט איוב – שהיה מתרעם והולך על  הקב"ה.  ↩



לוקה ומתחנן חזקיהו – כשחלה התפלל  ובכה.  ↩



לוקה ואומר לאביו הלקני דוד – שאמר: “הרב  כבסני מעוני” (תהל' נ"א, ד).  ↩



שופטים ה', לא.  ↩



ויקרא כ"ב, כז.  ↩



קהלת ג', טו.  ↩



קלני וכו‘ – קל אני מראשי, קל אני מזרועי;
כלו’ ראשי וידי כבדים עלי, כמי שהוא חולה מחמת צער ואבריו נעשים כבדים
עליו, ומה שאמר “קלני” – כני הוא כלפי מעלה.  ↩



איוב ב', ו.  ↩



תהלים קט"ז, ג.  ↩



שמשגרין – שמשלחים.  ↩



תכלית יסורים – סוף מדת יסורים; כלו' יסורים  שאין פחותים מהם.  ↩



ואינו מתקבל עליו – אינו לפי מדתו, וצער הוא  לו.  ↩



למזוג בחמים – כוס של יין במים חמים.  ↩



נהפך לו חלוקו – כתנתו, וצריך לפשטה  ולהפכה.  ↩



שלש – מטבעות.  ↩



שם ל"ב, י.  ↩



אל תתיאש מן הפורענות – כלו' כשאתה שרוי  בטובה אל תאמר שלא תבוא עליך פורענות לעולם.  ↩



קבל עולמו – קבל כל שכרו בחייו.  ↩



אין אדם נתפס וכו' – להתחייב על שהוא מדבר  קשות מחמת צער.  ↩



מהולתך חרשא וכו‘ – אם הנפה שלך נעשית
חֵרֶשֶׁת, כלו’ שנסתמו נקביה, הכה עליה ויפתחו, וכן מי שחוטא חוזר
בתשובה על ידי יסורים (ויש גורסים “טרשא” – נתקשתה).  ↩



עין טובה – בשל אחרים.  ↩



רוח נמוכה – עניוות.  ↩



ונפש שפלה – שתאוותיו אינן מרובות.  ↩



משלי ח', כא.  ↩



תהלים נ"ה, כד.  ↩



הרואה את הנולד – שרואה בתחלת מעשיו את סופם  וע"י כך הוא מונע עצמו מן הרע.  ↩



רואה אני – יפה בעיני.  ↩



שבכלל דבריו דבריכם – שהכל תלוי בלב.  ↩



הלוה ואינו משלם – שהוא כפוי טובה ואינו רואה  מה שיהא בסוף, שימנעו מלהלוות לו וגורם רעה לעצמו.  ↩



כלוה מן המקום – מן הקב"ה.  ↩



שם ל"ז, כא.  ↩



עין הרע וכו' – שכל אלו מעבירין את האדם על  דעתו.  ↩



הקנאה וכו' – שבעליהם אינם יודעים שובע  לעולם.  ↩



שנה של שחרית וכו' – כל השוגה באלו נמשך  אחריהם וקשה הפרישה מהם, ונמצא כל ימיו עוברים בבטלה.  ↩



ושיחת ילדים – דברי ליצנות של בחורים.  ↩



וישיבת בתי־כנסיות וכו' – שמתכנסים ועוסקים  בדברים בטלים.  ↩



יוצא מן העולם – מת.  ↩



וחצי תאותו – חצי ספוק תאותו.  ↩



מאה – מאה זוז.  ↩



משלי י"ד, ל.  ↩



הקב"ה עושה וכו' – שלא יוכל להשתמש בהם  לרעה.  ↩



שאינו משתכר – ביין.  ↩



ומי שאינו מעמיד על מדותיו – אלא מעביר עליהן  ומוותר.  ↩



ומעיד בו יחידי – שאין עדותו מתקבלת בבי"ד  ואינו אלא מוציא שם רע על חברו.  ↩



נבהל – ממהר.  ↩



שואל כענין – בענין שרבו עומד בו, ולא מענין  אחר.  ↩



סיג – גדר, כלו' חזוק.  ↩



פרישות – התרחקות מתענוגי העוה"ז.  ↩



מסורת – קבלה מסורה מדור לדור.  ↩



קנה לעצמו – כלו' מביא טובה לעצמו.  ↩



איוב ל"ה, יא.  ↩



צניעות מחתול – שמטיל צואתו במקום  סתר.  ↩



גזל מנמלה – שכל אחת מכינה לעצמה ואינה גוזלת  מחברתה.  ↩



ועריות מיונה – שדבק בבת־זוגו.  ↩



דרך ארץ מתרנגול – שמפייס לפני  זיווגו.  ↩



זהירות – במעשים.  ↩



אוכלוסי – המוני עם.  ↩



חכם הרזים – חכם הסודות, שיודע לב  כולם.  ↩



פרצופיהם – פניהם.  ↩



וברר – התבואה הטובה מתוך הפסולת.  ↩



והרקיד – בנפה.  ↩



וגזז – את הצמר.  ↩



ולבן ונפץ – מתחלה מכבסים את הצמר ומלבנים  אותו ואח"כ מנפצין אותו להסיר מתוכו את הפסולת.  ↩



אומניות – בעלי־אומניות.  ↩



גלוסקאות – חלות סולת.  ↩



חתיכה אחת אכלתי – בשר.  ↩



במדבר י', לו.  ↩



כהנים – בשעת נשיאת כפים לברכה.  ↩



ויקם דוד – הרי שעמד לפני העם.  ↩



דברי הימים א' כ"ח, ב.  ↩



אל תפרוש וכו' – אל תוציא עצמך מן  הצבור.  ↩



שזכות אבותם מסיעתם – זכות אבות של הצבור  עומדת להם שתהא תועלת בעמלם לטובת הצבור.  ↩



ואתם מעלה וכו' – מוסב על העמלים לשם שמים;  שהקב"ה מחשב להם שכר טוב, כאלו נעשה הכל בכחם ובעמלם לבד.  ↩



משלי כ"ט, ד.  ↩



ועל כל מדות – מלבד כל המדות.  ↩



על שהייתי יכול לעשות – ולא עשיתי.  ↩



פרנס – מנהיג ועוסק בצרכי צבור.  ↩



לא היתה תקומה לשונאי ישראל – כנוי הוא כלפי  ישראל; שהרי יש הרבה שאינם יודעי תורה.  ↩



דברים כ"ז, כו.  ↩



למחזיקים בה – התומכים את אחרים שעוסקים  בתלמוד־תורה.  ↩



משלי ג', יח.  ↩



בצל החכמה בצל הכסף – כלו' ע"י תמיכת ממון  החכמה מתקיימת.  ↩



קהלת ז', יב.  ↩



אין מספיקין בידו – אין נותנין לו מן  השמים.  ↩



דברים ל"ג, כא.  ↩



מלכים א' ט"ו, ל.  ↩



בגופם – שעוברים עבירה בגופם.  ↩



המינים – כת של כופרים.  ↩



והמסורות – המלשינים.  ↩



ושנתנו חתיתם בארץ חיים – שהטילו אימה על  הצבור.  ↩



פרנס – מנהיג וראש.  ↩



נמלכין – שואלים עצה.  ↩



שמות ל"ה, ל.  ↩



הגון – חשוב וראוי.  ↩



שם כ"ד, א.  ↩



שמואל א' י"ב, י.  ↩



שם שם, יא.  ↩



שקל – השוה.  ↩



שלשה קלי עולם – ירובעל (גדעון), בדן (זה  שמשון לפי האגדה, שהוא משבט דן) ויפתח, שהם מקטני השופטים.  ↩



חמורי עולם – גדולי עולם, משה ואהרן  ושמואל.  ↩



ונתמנה – הופקד.  ↩



דברים י"ז, ט.  ↩



אצל שופט שבימיו – כיון שהוא שופט בזמנו עליך  לשמוע לו.  ↩



קהלת ז', י.  ↩



דברים א', יג.  ↩



ואשמם כתוב – בספריהם היה כתוב “ואשמם” בלא  יו"ד, ודרשו מלשון אשמה.  ↩



והשליכו – את כל הגוף.  ↩



המקום – הקב"ה.  ↩



ונתפחמו – השחירו ע"י פחם.  ↩



מקנחת – מוחה.  ↩



בפסיפס – אבן מרובעת וחלקה.  ↩



חוץ מזקניהם – שלא מדעת ראשיהם.  ↩



גדולה זקנה – חכמה ומשרה על הצבור.  ↩



אם זקנים הם – אם העומדים בראש הצבור זקנים  בשנים.  ↩



נטפלה להם ילדות – כלו' הילדות דבר טפל להם  והעיקר החכמה.  ↩



רחבעם בן שלמה – ששמע לעצת ילדים ונתחלקה  המלכות.  ↩



וזקן – שופט.  ↩



פלמנטורין – שליחי המלך.  ↩



וסמנטירין – חותם המלך וטבעתו.  ↩



שם י"ג, ב.  ↩



שם י"ז, יא.  ↩



תבוא את העם – משמע גם אתה כאחד מהם.  ↩



שם ל"א, ז.  ↩



תביא את בני ישראל – משמע אתה תהיה הראש  והמנהיג שלהם.  ↩



שם שם, כג.  ↩



אתה והזקנים שבדור עמהם – שלא תעשה מעשה אלא  על פי עצת הזקנים.  ↩



והך על קדקדם – אם לא ישמעו לך.  ↩



דבר – מנהיג.  ↩



דברי הימים א' כ"ח, ב.  ↩



שמות ל"א, א, ב.  ↩



דברי הימים א' כ"ט, יא.  ↩



ריש גרגותא – שר הממונה על בורות  המים.  ↩



הגיס דעתו – נתגאה.  ↩



במדבר י"א, טז.  ↩



מרננים – משיחין.  ↩



שמות כ' ז.  ↩



שררה – שלטון.  ↩



משלי כ"ה, ה.  ↩



לרב כתוב – בלא יו"ד; ודרש שלא תמהר להעשות  רב.  ↩



אני – הקב"ה.  ↩



במדבר ט"ו, כד.  ↩



צריך בדיקה – אם אין בו מום.  ↩



טרוטות – רכות ודולפות.  ↩



תהלים כ"ד, ו.  ↩



ר' יהודה נשיאה – נכדו של ר' יהודה הנשיא  (רבנו הקדוש).  ↩



תרגם – דרש.  ↩



מעוני – ממעון שאצל טבריה בא"י.  ↩



הושע ה', א.  ↩



על אותם – בשביל אותם.  ↩



הושע ה', א.  ↩



וזה יהיה משפט הכהנים – במתנות כהונה  נאמר.  ↩



דברים י"ח, ג.  ↩



מפיסו – מרצה אותו.  ↩



על של יוסי – על דברי יוסי.  ↩



מומסים – ליצנים.  ↩



יחזקאל ט"ז, מד.  ↩



לפיסו על זו – על הראשונה.  ↩



אחרת – שהרי אף בדבריו אלו נתכון לקנתר את ר'  יהודה נשיאה.  ↩



רבנו – ר' יהודה נשיאה.  ↩



דסקרא – טס, קערית.  ↩



בלדר – שליח.  ↩



ישעיה ג', יד.  ↩



אלהי כסף – כלו' דיין שמתמנה בכסף.  ↩



שמות כ', כג.  ↩



והטלית – לבוש הרבנות.  ↩



כמרדעת – כאוכף וכר.  ↩



כשונים – כשקועים בלמוד התורה.  ↩



אומר לעץ וגו' – דרש פסוק זה על עם־הארץ  שמתמנה בכסף.  ↩



חבקוק ב', יט.  ↩



חבקוק ב', יט.  ↩



חבקוק ב', יט.  ↩



וה' בהיכל קדשו – כלו‘ הרי יש ר’ יצחק בר‘  אלעזר שהוא תלמיד־חכם ויושב בהיכל ה’ (בבית־המדרש) ולומד.  ↩



שם שם, כ.  ↩



לנגדא – משכוכית, האיל ההולך בראש ומושך  אחריו את כל העדר.  ↩



סמותא – עִוָּרון, ר“ל איל עִוֵּר; כלו'  כשהקב”ה כועס על העם נותן לו מנהיג רע.  ↩



מלכים א' י"ב, ז.  ↩



כמדומים אתם ששררה וכו' – שלא באתם בראשונה  משום שאתם בורחים מן הגדולה.  ↩



אם היום תהיה עבד – במלך רחבעם נאמר.  ↩



שהושיבם… בישיבה – בראש.  ↩



לא הרגישו בהם – לא נתנו לב עליהם  לכבדם.  ↩



הודעתם לצבור וכו' – מירידתכם למטה נראה כאלו  מקפידים אתם על כבודכם.  ↩



קהלת ה', יא.  ↩



שמות י"ט, יד.  ↩



שמואל א' י"ז, כח.  ↩



תהלים ע"ח, עא.  ↩



שמות ג', א.  ↩



תהלים ע"ז, כא.  ↩



שם י"א, ה.  ↩



שם ע"ח, ע.  ↩



כולא – מונע.  ↩



ראשי עשבים – שהם רכים ביותר.  ↩



אמצעם של עשבים – שהוא רך במקצת.  ↩



עקרם של עשבים – שרשם, שהוא קשה.  ↩



שם שם, ע"א.  ↩



לחסית – למקום עשב אצל מים.  ↩



ולקחת אותם אל אוהל מועד – במנוי זקנים  נאמר.  ↩



במדבר י"א, טז.  ↩



דברי פגם – שאינם של שבח.  ↩



שסרבנים וטרחנים – קשי־עורף ודרכם להטריח  ביותר.  ↩



לכופרה – שם מקום ע"י טבריה.  ↩



ולא קבלו – אלו שרצה למנותם.  ↩



בן בבי ממונה על הפקיע – בין הממונים על כמה
דברים במקדש המנויים במשנה שקלים (פ"ה) נחשב גם בן בבי הממונה על הפקיע
(על עשית פתילות מפקיעי חוטים).  ↩



על חיי נפשות – על צרכי צבור.  ↩



מטעין להם – משיא עליהם ונותן בידם.  ↩



משלי ח', טו, טז.  ↩



אמלך – אתיעץ.  ↩



במדבר כ"ז, יח.  ↩



דברים ל"א, ז.  ↩



הושע י"א, א.  ↩



משלי ו', א.  ↩



על החברים – על תלמידי־חכמים.  ↩



שאדם חבר – כשאר תלמידי חכמים ולא נתמנה  בראש.  ↩



לא איכפת לו בצבור – אינו חושש לתקנת  הצבור.  ↩



ונטל טלית – לבוש של שררה.  ↩



מעביר ביא על חברו – מביאו לידי צעקת חמס  (“ביא” לשון צעקה על מעשה חמס).  ↩



לזירה – מקום שהגבורים האתליטין מתגוששים  ונאבקים שם.  ↩



יחזקאל ל"ב, כד.  ↩



שופטים ט"ז, כח  ↩



קופה של שרצים – סל מלא שרצים; כלו' פגם  משפחה; וי"מ: מעשים רעים.  ↩



תזוח דעתו – יתגאה.  ↩



חזור לאחוריך – כלו' ראה אותה הקופה התלויה  מאחוריך ולא תתגאה.  ↩



דברים כ"ט, ט.  ↩



שיר השירים ו', יא.  ↩



נוטל שלו – ענשו.  ↩



הושע י"ג, א.  ↩



הושע י"ג, א.  ↩



הושע י"ג, א.  ↩



לקרות – בצבור.  ↩



מת יוסף קודם לאחיו – שנאמר: “וימת יוסף וכל  אחיו” (שמ' א, ו).  ↩



ברבנות – בשררה, בשלטון.  ↩



הרשות – השררה.  ↩



ולואי שתהא יציאה כביאה – בלא חטא.  ↩



שלא קפח – שלא מתו בימיו.  ↩



ארבעה מלכים – כגון ישעיהו והושע שנמשכה  נבואתם בימי עזיה יותם אחז חזקיהו, מלכי יהודה.  ↩



במדבר י"א, טז.  ↩



מה עסק של הנרות הללו – כלו' מאיזה  טעם.  ↩



שם שם, כח.  ↩



עלה לה – לגדולה.  ↩



קומקום – כלי שמרתיחין בו מים חמים.  ↩



ברח ממנה – שהיה נחבא אל הכלים.  ↩



אני יורד לו – כלו' אני זורק בו.  ↩



כווה ומפציע ומפחם – בחומו, בכָבדו  ובשחרוריתו.  ↩



זקני בתירה לזקני – להלל הנשיא (עי‘ ספר שני  ג’, יג).  ↩



נתכרכמו – הוריקו ככרכום (זעפרן).  ↩



ארונו בא – כלומר, לא חי אלא מת  הביאוהו.  ↩



ויקרא ד', כב, כג.  ↩



אשרי הדור – דרש “אשר” מלשון אשרי.  ↩



נשמעים – שומעים.  ↩



ק"ו קטנים לגדולים – מתוך שהגדולים נשמעים  לקטנים נושאים הקטנים ק"ו בעצמם לשמוע לגדולים.  ↩



אלופינו מסובלים – דרש “אלופינו” מלשון אלוף
ושלטון, והקטנים הם שאומרים כך על אלופים שלהם שהם מסובלים עול
הקטנים.  ↩



תהלים קמ"ד, יד.  ↩



מסרס מקרא זה – מהפך את דרשת המקרא.  ↩



רות א', א.  ↩



קיסם – שבב דק של עץ.  ↩



טול קיסם… טול קורה – כלומר, כשהשופט מוכיח  לאחד על חטא קל, זה מראה לשופט על חטא חמור שבידו.  ↩



ישעיה א', כב.  ↩



ישעיה א', כב.  ↩



רות א', א.  ↩



בבזק – דורש בזק מן בזקא בל' ארמית – שבר  חרס; שמנה את ישראל ע"י חרסים.  ↩



שמואל א' י"א, ח.  ↩



בטלאים – בכבשים.  ↩



שם ט"ו, ד.  ↩



הרוצה ליהנות – משל אחרים.  ↩



כאלישע – כמו שמצאנו באלישע שנהנה מהכנסת  אורחים של השונמית.  ↩



שם ז, יז.  ↩



ביתו עמו – שלא היה מתאכסן אצל אחרים.  ↩



ברמים – בדרך גדולה וכבוד.  ↩



זרוק מרה – החמר עליהם ולא יזלזלו  בכבודך.  ↩



אסור בעשית מלאכה וכו' – משום זלזול.  ↩



אותניתא – חלוק פשוט של חול.  ↩



טגין – בגד של שופט וחכם.  ↩



ישעיה ל"ג, יז.  ↩



בחלוק – מין בגד פשוט.  ↩



ישעיה ל"ג, יז.  ↩



במדבר כ"א, ה.  ↩



שאירע בו דבר – של חטא.  ↩



מלכים ב', י"ד, י.  ↩



בית הבחירה – בית המקדש, מקום נבחר  לה'.  ↩



כס יה וגו' – מתחלה כסא מלך ואח"כ מלחמה  בעמלק.  ↩



שמות י"ז, טז.  ↩



דברי הימים א' כ"ט, כג.  ↩



דברים י"ב י, יא.  ↩



שמואל ב‘ ז’, א.  ↩



שם שם, ב.  ↩



כהוגן שאלו – שאלו להם מלך כראוי, לשפוט את  העם.  ↩



שמואל א‘ ח’, ו.  ↩



עמי הארץ… קלקלו – שבקשו מלך ככל הגוים  לעשות מלחמות.  ↩



שם שם, כ.  ↩



בפרשת מלך – בשמואל א‘ ח’ יא – יח, שאמר לעם  המבקשים מלך: “זה יהיה משפט המלך… את בניכם יקח” וגו'.  ↩



מלך מותר בו – כלו' מותר לו לעשות כל מה  שכתוב בפרשה זו.  ↩



לאיים עליהם – להטיל אימת מלכם עליהם, אבל  אינו מותר לעשות כך.  ↩



דברים י"ז, טו.  ↩



לא נאמרה פרשה זו – של “שום תשים עליך  מלך”.  ↩



כנגד תרעומתם – כלו' “שום תשים” אינה מצוה,  אלא רשות, כשיהיו מתרעמים ותובעים מלך רשאים למנותו.  ↩



שם שם, יד.  ↩



שם שם, טו.  ↩



אין רוכבין וכו' – כלם משום כבודו של  מלך.  ↩



מכל משמשיו – מכלי תשמישיו.  ↩



כולם נשרפים – כל כליו.  ↩



מסתפר – גוזז שערותיו.  ↩



ישעיה ל"ג, יז.  ↩



שמות י"א, ח.  ↩



לחלוק כבוד למלכות – שלא אמר לפרעה “וירדת  אלי”.  ↩



מלכים א' י"ח, מו.  ↩



אין לו שעור – כלו' הוא יכול להרחיבו כמה  שהוא רוצה.  ↩



פורץ גדר – של אחרים.  ↩



לעשות לו דרך – לצרכיו.  ↩



ואין ממחין – אין מעכבין.  ↩



מעבירין את המת מלפני הכלה – כשלוית המת  פוגעת בכלה הולכת לחופה מעבירין אותו מפניה שלא לעכבה.  ↩



וזה וזה – מת וכלה.  ↩



שמחל – שוויתר.  ↩



דברים י"ז טו.  ↩



פרשת דרכים היתה – ולא נכר שמלפני הכלה  עבר.  ↩



המלך והכלה – שפגעו זה בזה.  ↩



בראשית א', לא.  ↩



בראשית א', לא.  ↩



אתמהא – קריאה של תמיהה.  ↩



תובעת דקיון של בריות – שהיא דורשת במשפט  ודנה על עלבון כבודם של הבריות ובזוי דקיון (צלם ודמות) שלהם.  ↩



חבקוק א', יד.  ↩



קולמוסים – עטים.  ↩



יריעות – גליונות.  ↩



לבלרים – סופרים.  ↩



חללה של רשות – כל היקפו ומלואו של כח  המלכות.  ↩



משלי כ"ה, ג.  ↩



בראשית מ"א, א.  ↩



דברים ל"ג, יט.  ↩



שאם יזכה – לראות בגאולת ישראל ובכבוד  מלכיהם.  ↩



סגי־נהור – רב־אור, מאור עינים; כנוי  לסומא.  ↩



מין – כופר בעיקר.  ↩



חצבי לנהרא וכו‘ – משל הבריות הוא: הכדים
השלמים מורידים אותם לנהר כדי לשאוב בהם מים, אבל שברי־חרס למה יורדים
לשם? כלו’ אנשים פקחי־עינים רצים לקראת המלך לראותו, אבל אתה הסומא למה
אתה הולך?  ↩



כת ראשונה – הגדוד הראשון שעובר לפני  המלך.  ↩



מלכים א' י"ט, יא, יב.  ↩



פמיס – שם עיר בארץ ישראל ע"י מקורות  הירדן.  ↩



בערב שבת עם חשכה – כדי שלא יוכלו לבוא אליו  בשבת ויענשם.  ↩



ארגנטין – שד של בית המרחץ.  ↩



אחר הסדר – אחר סדר הלמוד.  ↩



בגוליר – עבד מלך מן הפחותים.  ↩



אין מתקנאין בהם – אין מתגרין בהם.  ↩



שמלכותם עמדת מאחורי אזנם – ממשלתם קרובה  לבוא וינקמו בך.  ↩



הנה קטן וגו' – באדום כתוב.  ↩



עובדיה א', ב.  ↩



בראשית ל"ו, לא.  ↩



יחזקאל כ"ז, ו.  ↩



והוגנין – הוגן הספינה, משום שמנהיגין בו את
הספינה; וי"מ: עוגן, מטיל ברזל כבד שמעמידין בו את הספינה
בהליכתה.  ↩



שמלה ממשרקה וגו‘ – כלו’ שהביאו בני אדום את  מלכיהם ממקומות אחרים.  ↩



בראשית ל"ו, לו, לז.  ↩



זכריה י', ד.  ↩



בראשית ל"ו, לב, לג.  ↩



דברים י"ז, טו.  ↩



כל משימות – כל התמנות.  ↩



שמואל א' י"ז לח.  ↩



שם ט', ב.  ↩



שעשויים לו – שהם כמדתו של דוד.  ↩



שם י"ז, לט.  ↩



שם ב' י"ב, ל.  ↩



היאך יכול להניח – על ראשו כיון שהיא כבדה כל  כך.  ↩



ראויה וכו' – ולא שנתנה על ראשו ממש.  ↩



אבן שואבת – אבן שמושכת את המתכת.  ↩



דברי הימים ב' כ"ג, יא.  ↩



הולמתו – מכוּונת יפה למידת ראשו.  ↩



דברים י"ז, יח.  ↩



כמין קמיע – כמין חותם שתולין על הלב ועל  הזרוע; כלו' בתבנית קטנה.  ↩



תהלים ט"ז, ח.  ↩



של חג – סכות.  ↩



בשמינית במוצאי שביעית – בתחלת שנה שמינית,  שהיא מוצאי שנה שביעית, שנת השמיטה.  ↩



בעזרה – בחצר המקדש.  ↩



חזן הכנסת – שמש.  ↩



לסגן – לכהן משנה.  ↩



וקורא יושב – קורא בפרשת המלך בישיבה, מפני  כבוד מלך.  ↩



קורא עומד – בעמידה.  ↩



דברים י"ז, טו.  ↩



זלגו עיניו דמעות – נזלו עיניו דמעות, מפני  שהיה מזרע הורדוס גר אדומי.  ↩



שונאי ישראל – כנוי הוא כלפי ישראל.  ↩



שגרו להם – שלח את עבדו לבית־דין.  ↩



שמות כ"א, כט.  ↩



דברים י"ט, יז.  ↩



נפנה וכו' – לשמוע מה אומרים חבריו.  ↩



כבשו פניהם בקרקע – הורידו את עיניהם לארץ,  שנתייראו מפני המלך.  ↩



בעלי מחשבות אתם – כלו' חושבים אתם בלבכם  להטות דין מאימת המלכות.  ↩



יבוא בעל מחשבות – הקב"ה שיודע  מחשבות.  ↩



משלי כ"א, א.  ↩



אלוף – האמור באדום.  ↩



מלכותא בלא תאגא – מלכות בלא כתר.  ↩



אין מושחין מלך בן מלך – שהוא משוח מלידה, ומה
שנמצא במקרא שמשחו את שלמה ועוד בני מלכים אחרים – לכולם יש תשובה
בגמרא.  ↩



כמלוא נימא – כחוט השערה.  ↩



טכסיסי מלכות – דרכי מלכות ומנהגיה.  ↩



תעלא בעדניה וכו' – אפילו השועל אם הגיע  למלכות השתחווה לו; ומשל הבריות הוא על קטן שעלה לגדולה.  ↩



הנהר הגדול וגו' – והלוא נהר פרת אינו גדול,  אלא מפני שהוא סמוך לא"י קוראהו גדול.  ↩



דברים א', ז.  ↩



לשחוור – לשר.  ↩



אלקפתא וכו' – משל למי שמתקרב לגדול ודעתו  זחה עליו, אומרים לו: וכי בשביל שהשר החזיק בך נקלט ריחו בידך?  ↩



אינו מקבל מכל – אינו בולע ואינו נבלע בשום  משקה.  ↩



משלי ה', ח.  ↩



זו הרשות – כלו' התרחק מאנשי ממשלה.  ↩



העולם קים וכו‘ – בירוש’ הגיר‘: "העולם עומד:  על הדין ועל האמת וכו’ ". ועי' בסמוך.  ↩



זכריה ה', טז.  ↩



מלגלג – לועג ומזלזל.  ↩



שמות כ"א, א.  ↩



מקלי – לרדות.  ↩



וסנדלי – לחליצה.  ↩



שופרי – לנדוי וחרם.  ↩



ורצועתי – להלקות.  ↩



שם י"ח, יג.  ↩



בראשית א', ה.  ↩



משרה – משכין.  ↩



תהלים פ"ב, א.  ↩



שתסתלק – שתסור.  ↩



אלהים – לשון דיינים, ואין בית־דין פחות  משלשה.  ↩



תהלים פ"ב, א.  ↩



שם י"ב, ו.  ↩



שופטים ב', יח.  ↩



איוב י"ט, כט.  ↩



דברים ט"ז, יח.  ↩



ישעיה ה', טז.  ↩



מיכה ג', ט, יא.  ↩



שלש פורעניות – “שדה תחרש”, “עיין תהיה”  ו“לבמות יער”.  ↩



שלש עברות – “בשוחד ישפוטו”, “במחיר יורו”,  ו“בכסף יקסומו”.  ↩



שם שם, יב.  ↩



ישעיה א', כה, כו.  ↩



שם י"ד, ה.  ↩



שנעשו מקל לחזניהם – לשמשיהם, שרודים את העם  ומוציאים ממנו ממון בכחם.  ↩



שבט מושלים – שבכחם של תלמידי־חכמים קרוביהם  הדיינים מתגאים על הצבור ורודים בעם.  ↩



לדייני בור – לדיינים עמי־הארץ והם מטים את  הדין.  ↩



שלא יפסע על ראשי עם קדש – כשהולך לישב  בבית־דין לא יפסיע על ראשי העם היושבים, משום זלזול הצבור.  ↩



שמות כ', כו.  ↩



שם כ"א, א.  ↩



המשפט לאלהים הוא – כלו' אתה מטה דין לאלהים,  שהרי עליו להחזיר ממון לבעליו.  ↩



דברים א', יז.  ↩



משלי כ"ב, כב, כג.  ↩



יראה דיין עצמו – בשעת הדין.  ↩



שחרב מונחת לו וכו‘ – כלו’ יתיירא הרבה מפני  תקלה בדין, שענשה מרובה.  ↩



לבית דין – לישב בדין.  ↩



ברצון עצמו – הדיין.  ↩



יוצא למיתה – כלו' לישא עליו חטא.  ↩



ורצון ביתו אינו עושה וכו' – שאינו משתכר כאן  כלום.  ↩



שתהא ביאה כיציאה – שיחזור לביתו בלא חטא,  שלא יטעה בדין.  ↩



דברים א', טז.  ↩



שם שם, יח.  ↩



במדבר י"א, יב.  ↩



משלי ו', ו.  ↩



שם שם, ז.  ↩



דברים ט"ז, יח.  ↩



שמות כ"ב, כז.  ↩



החושך עצמו מן הדין – מונע ומרחק עצמו מלישב  בבי"ד.  ↩



איבה – שנאת היוצא חייב.  ↩



וגזל ושבועת שוא – אם טעה וחיב שלא  כדין.  ↩



והגס לבו בהוראה – מצוי ביותר אצל הוראה  ונוהג בה קלות.  ↩



וגס רוח – גא.  ↩



משלי ז', כו.  ↩



דברים א', יז.  ↩



שם ט"ז, יח.  ↩



שם שם, כא.  ↩



דברים ט"ז, כא.  ↩



ושפוי – בעל דעה מיושבת, מתון.  ↩



ופרקו טוב – גיל הנעורים שלו טוב; כלו', שלא  יצא עליו שם רע בבחרותו.  ↩



ובעלי כשפים – מבינים בכשפים, שמא יבוא  לפניהם דין של כשפים.  ↩



מי שיודע לטהר את השרץ – כלו' בעל שכל חריף  ביותר.  ↩



זקן וסריס וכו' – שרובם קשי לב ואינם  בעלי־רחמים.  ↩



רביעית – רביעית הלוג.  ↩



אל יורה – אל ידין, מפני שאין דעתו צלולה  כשכור.  ↩



כשסמכו – כשמנוהו לדיין.  ↩



לא כחל ולא שרק וכו‘ – מיני צבע הם לקישוט:
כחל לעינים, שרק לפנים ופרכוס לשער; כלו’ נאה כמו שהוא בתורתו בלא
קישוטים חיצוניים.  ↩



ויעלת חן – חוט של חן משוך עליו; וזהו זמר  נהוג בכלה.  ↩



סרמיטין וכו' – כלם כנויים הם לדיינים שאינם  מהוגנים, בורים וחמסנים.  ↩



עמוד עליו באמורא – להיות לו למתורגמן בינו  ובין העם בשעת הדרשה.  ↩



וגחן אליו – יהודה בן נחמני הטה עצמו אל  הדיין לשמוע מפיו את הדרשה.  ↩



ולא אמר לו כלום – שלא ידע מה לומר.  ↩



חבקוק ב', יט.  ↩



שם שם, כ.  ↩



אלא אחד – הקב"ה.  ↩



שהם רשאים וכו' – שהלכה כרבים.  ↩



מלכים א' כ"ב, יט.  ↩



קולר תלוי בצואר כולם – הכבל תלוי בכולם;  כלו' אם נכשלו בדין יקבל כל אחד חלק מן העונש.  ↩



קיסם מן הקורה – כלו' אם נטעה ישא כל אחד רק  חלק קטן מן העונש הקשה.  ↩



דברים א' טז.  ↩



מתונים – מיושבים ולא בהולים.  ↩



ירמיה כ"א, יב.  ↩



משלי ז', ד.  ↩



ישעיה א', יז.  ↩



שמחמץ – שמשהה את הדין ומתון בו.  ↩



ואסתרנו – אבטלנו.  ↩



שמות כ"ג, ז.  ↩



צפניה ב', א.  ↩



קשוט עצמך – כלו' תקן תחלה את מעשה  עצמך.  ↩



ונופו – ענפיו.  ↩



מתחלה מה סבר – למה לא קצץ עד עכשיו?  ↩



זנתה אמם וגו‘ – כלו’ אם הגדולים חטאו הם  מביישים את התורה בפני כל העם.  ↩



הושע ב', ז.  ↩



לקבול – להתאונן.  ↩



מיחם – כלי שמרתיחין בו מים.  ↩



כירתו – כירים שלו.  ↩



שנקרא לדין – שמעמידים אותו לדין.  ↩



בראשונה – בימים שקלקלו הדיינים.  ↩



יציאותיו – ממונו שהביא עמו להוצאת  הדרך.  ↩



לא יבוא אליהם – לא בא לפניהם כלל.  ↩



ישעיה א', כג.  ↩



משלי כ"א, יג.  ↩



שיננא – שנון וחריף; והוא כנוי רגיל בפי  שמואל לתלמידו רב יהודה.  ↩



ראשך בצוננים וכו‘ – כלו’ אני רבך איני נכוה,  אלא מר עוקבא שהוא ראש לכלנו.  ↩



ירמיה כ"א, יב.  ↩



ענוי הדין – כשמענין וממשיכין את הדין יותר  מדאי.  ↩



גזרו עליהם – המלכות.  ↩



אברך – לשון חשיבות.  ↩



בשתי פסיעות וכו‘ – כלו’ בעוד שעה קלה אתה  יושב עם הצדיקים בגן־עדן.  ↩



שמות כ"ב, כב, כג.  ↩



משלי כ"ט, ד.  ↩



שאינו צריך לכלום – שאינו נוטל כלום משום  אדם.  ↩



שמחזר על הגרנות – לבקש תרומה.  ↩



שמות כ"ג, ה.  ↩



שם שם, ו.  ↩



דברים ד', ה.  ↩



מה אני בחנם – נותן חוקים ומשפטים  בחנם.  ↩



שנוטל שכר בטלה – לא שכר דין, אלא שכר הזמן  שהוא בטל ממלאכתו בשעת הדין; ודיין כזה מכוער הוא אבל דינו דין.  ↩



קרנא – שם דיין.  ↩



אסתירא – שם מטבע של שני שקלים.  ↩



בטלה שאינה מוכחת – שאינה קבועה וניכרת,  ויאמרו הבריות שכר דין הוא נוטל.  ↩



תוהה וכו' – מריח באוצרות יין איזה ראוי  להתקיים ואיזה קרוב להחמיץ וימכרוהו מיד.  ↩



שידלה במקומי – להשקות את שדותי.  ↩



גוזרי גזרות – ראשי דיינים שהיו עסוקים כל  היום בדין.  ↩



היו נוטלים שכרם וכו' – היו מתפרנסים מקופת  הצבור, לפי שלא היו עסוקים במלאכתם.  ↩



מנה – מאה זוז.  ↩



מתרומת הלשכה – לשכה גדולה היתה במקדש שלתוכה  היו מכניסים תחילה כל השקלים וממנה היו תורמים לצרכי המקדש.  ↩



לא ספקו – אם שכר זה לא הספיק להם  לפרנסתם.  ↩



שהוא חד – הנותן והמקבל נעשים לב אחד.  ↩



שמות כ"ג, ח.  ↩



דברים ט"ז, יט.  ↩



דברים ט"ז, יט.  ↩



ראשית הגז – ר' ישמעאל בן אלישע כהן היה,  והגוזז צאנו חייב ליתן לכהן בכל שנה אחד מששים בגיזה.  ↩



פסולני לך לדין – שיש בזה ריח שוחד.  ↩



עם שהוא הולך ובוא וכו‘ – כלו’ בכל מקום שהלך  ובא ר"י באותה שעה היה לבו לזכותו של בעל־הדין.  ↩



אריסו – פועל בשכר חלק מן הפירות.  ↩



סל של פירות – מן הגן של ר' ישמעאל.  ↩



מה נשתנה היום – למה הקדמת להביא אלי היום  ביום החמישי.  ↩



פילוסופוס אחד – ומכת המינים היה.  ↩



נר של זהב – שוחד.  ↩



חמור לובי – חמור הבא מארץ לוב  שבאפריקה.  ↩



יאיר אורך כנר – רמזה לו על השוחד שנתנה  לו.  ↩



בא החמור וכו‘ – כלו’ מתנתי נצחה את  מתנתה.  ↩



רבנו – ר' יהודה נשיאה.  ↩



רעה מאד – ומצערין אותי.  ↩



ואין אתה נותן כלום – למלכות.  ↩



דיסקרא – טס, קערית.  ↩



בלדר – שליח.  ↩



שמות כ"ג, ח.  ↩



ונתן לו ידו – לסמכו.  ↩



מה אתה? – כלו' למה באת לסמכני?  ↩



גלדנים – דגים קטנים.  ↩



מלכים ב‘ ד’, מב.  ↩



וכי אלישע וכו' – והרי לא כהן היה.  ↩



דורון – מתנה.  ↩



שקרובו הוא – ולפיכך לא דנהו בעצמו, מפני  שקרוב פסול לדין.  ↩



זה עשה – דין הוא מצות עשה: “ושפטתם  צדק”.  ↩



וזה עשה – כבוד ת"ח.  ↩



בעל דינו – בעל דברו של זה ששלחהו רב ענן לרב  נחמן.  ↩



כיון שעשה רב ענן כך – וגרם שיסתתמו טענותיו  של בעל־דין שני.  ↩



דברים א', יז.  ↩



אחד רך ואחד קשה – אחד מבעלי־הדין אדם רך  ואחד בעל מריבה.  ↩



אין אני נזקק לכם – אין אני נטפל ומתחבר לכם  לדון דינכם.  ↩



ונמצא… רודפו – את הדיין.  ↩



לא תכניס דבריך – לא תאסוף ותכבוש את דבריך;  ודרש “תגורו” מלשון אגירה וכנוס.  ↩



את מי הם מעידים – כאלו הם מעידים  בהקב"ה.  ↩



שם י"ט, יז.  ↩



תהלים פ"ב, א.  ↩



דברי הימים ב' י"ט, ו.  ↩



מה לי בצער הזה – שמא אטעה בדין ואעָנש,  ומוטב לי שאשתמט מן הדין.  ↩



דברי הימים ב' י"ט, ו.  ↩



אלא מה שעיניו רואות – ולפי מראה עיניו  יתכוון להוציא דין לאמתו, ואם יטעה לא יענש.  ↩



שהוא מרומה – שדברי העדים שקר הם.  ↩



אחתכנו – אגמרנו.  ↩



שמות כ"ג, ז.  ↩



אל תעש עצמך וכו' – אזהרה לדיין שלא יסדר
לבעל־הדין את טענותיו לפני הדין כדרך שעושים עורכי הדיינים שמלאכתם
בכך.  ↩



דברים א', יז.  ↩



שיהא חביב עליך וכו' – דרש “כקטן כגדול” על  הדין.  ↩



שמוע בין אחיכם – כשיהיו שני בעלי־הדין  יחד.  ↩



שם שם, טז.  ↩



ויקרא י"ט, טו.  ↩



יסתתמו טענותיו וכו' – כשיראה שהדיין מכבד  אותה כל כך יתירא מלטעון נגדה כל טענותיו.  ↩



אשת חבר וכו‘ – כלו’ אשת ת"ח צריכין  לכבדה.  ↩



צא והפרח וכו' – כדי שיחשוב בעל דינה שעמד  מפני בן־האוז הפורח ובא עליו.  ↩



סמרטוטין – סחבות, בגדים קרועים  ובלואים.  ↩



אצטלית – לבוש חשוב.  ↩



מדבר שקר תרחק – וע"י הִדור בגדים של אחד  יסתתמו טענותיו של השני ויבואו לידי הטיית דין.  ↩



שמות כ"ג, ז.  ↩



שמות כ"ג, ו.  ↩



דברים ט"ז, כ.  ↩



פגעו זו בזו – ואין מקום לשתיהן  לעבור.  ↩



בית חורון – מקום צר.  ↩



תדחה – חוזרת ונותנת מקום לחברתה.  ↩



קרובה – לעירה.  ↩



ומעלות שכר – שכר הטורח של הנדחית.  ↩



לבצוע – לעשות פשרה.  ↩



יקוב הדין את ההר – כלו' דנין לפי כל חומר  הדין.  ↩



שם א', יז.  ↩



תורת אמת וגו' – מוסב על אהרן, שנאמר קודם:  “שפתי כהן ישמרו דעת”.  ↩



מלאכי ב', ו.  ↩



זכריה ח', טז.  ↩



שמואל ב‘ ח’ טו.  ↩



משלי י"ז, יד.  ↩



אתה יכול לנטשו – ולרדוף אחר השלום.  ↩



שמות י"ח, כ.  ↩



לפנים משורת הדין – דרך היושר, שלא לפי חומר  הדין.  ↩



בדרך טובים – לפנים משורת הדין.  ↩



משלי ב', כ.  ↩



משלי ב', כ.  ↩



בא אליו אחיו מבי חוזאה – ולא ראו זה את זה  זמן רב.  ↩



בראשית מ"ב, ח.  ↩



אלם – תקיף וחזק.  ↩



עליו הראיה – עליו להביא עדים.  ↩



דן את הדין – הדיין.  ↩



שמואל ב‘ ח’, טו.  ↩



לא היו מרבים מחלוקת – שהורו עפ“י בי”ד  הגדול, כמפורש להלן.  ↩



בלשכת הגזית – בחדר שבדרום העזרה (חצר המקדש)  המיוחד לישיבת סנהדרין.  ↩



אם שמעו – אם בי"ד העיר קבלו וידעו כיצד  להורות בהלכה זו.  ↩



ומופלא – החכם והגדול שבהם.  ↩



יושבים בחל – מקום פנוי בין הסורג ובין עזרת
נשים, וישבו שם בשבתות וימים־טובים, מפני שהעם רב בעזרה וצר להם המקום
בלשכת הגזית, או לשם שנוי, כדי שלא ירָאו כיושבים בדין, מה שאסור בשבת
ויו"ט.  ↩



ורווחת – מתפשטת ומתקבלת על הכל.  ↩



שלא שמשו כל צרכם – את תלמידי־חכמים ואין  קבלה ברורה בידיהם.  ↩



משם – מבי"ד הגדול.  ↩



ופרקו טוב – פרק שנותיו בבחרותו היה נאה בלא  חטא.  ↩



בשלשה – נידונים בבי"ד של שלשה.  ↩



זה… וזה – כל אחד משני בעלי־דינים בורר לו  דיין אחד.  ↩



ושניהם בוררים וכו' – שני בעלי־הדינים בוררים  עוד דיין שלישי שיהא מכריע בדין.  ↩



פותח ראשון – בטענותיו.  ↩



ומאיימים עליהם – שלא יעידו עדות שקר.  ↩



הוא אמר לי – התובע.  ↩



בפנינו הודה – הנתבע.  ↩



נקיי־הדעת – בעלי מדות נאות.  ↩



מכניסים אותם – את בעלי־הדינים.  ↩



לא יאמר – אחד מן הדיינים.  ↩



משלי י"א, יג.  ↩



בעשרים ושלשה – נידונים בסנהדרין קטנה של  עשרים ושלשה.  ↩



כחצי גורן עגולה – כלו' כחצי עיגול.  ↩



והשלישי כותב וכו' – כדי לכוון את  הדברים.  ↩



ושלש שורות… לפניהם – לפני הסנהדרין,  כנגדם.  ↩



מכיר את מקומו – יושב במקום קבוע.  ↩



מאומד – על פי השערה, שלא ראיתם בעיניכם את  גוף המעשה ממש.  ↩



משמועה – ששמעתם מפי אחרים.  ↩



בראשית ד', י.  ↩



מה לנו ולצרה הזאת? – מה לנו להכניס את עצמנו  בעדות, מוטב לנו שנשתוק.  ↩



ויקרא ח', א.  ↩



לחוב בדמו של זה – לגרום במיתתו של אדם,  ואפילו אם רשע הוא.  ↩



משלי י"א, י.  ↩



היו בודקין – את העדים.  ↩



התריתם בו – הזהרתם, שאין עונשין אלא אם כן  מזהירין.  ↩



כעוקצי תאנים – שהעידו העדים באחד שהרג תחת  התאנה.  ↩



מכוונים – שוים זה לזה בכל הפרטים.  ↩



אחד מן התלמידים – שיושבים בשלש  שורות.  ↩



משתקין אותו – אין נותנין לו לדבר, שדי בהגדת  העדים.  ↩



ביניהם – בין הסנהדרין.  ↩



ולא היה יורד משם וכו' – שירידתו בו ביום יש  בה עלבון.  ↩



ובלבד שיהא ממש בדבריו – ולא דברים בעולם,  כדי לדחות את גמר הדין בלבד.  ↩



זוגות זוגות – ולא בחבורה גדולה.  ↩



ונושאין־ונותנין בדבר – בשאלות ותשובות כדי  לברר את הדין.  ↩



שנים עשר מחיבים ואחד עשר מזכים וכו' –
שבהכרעת הדין לחובה לא די ברוב של דעה אחת, אלא צריך לא פחות
משתים.  ↩



אחד עשר… ואחד עשר – ואין הכרעה.  ↩



עד שיראה – עד שיתקבלו על דעתו.  ↩



מוציאין אותו – מלשכת הבי"ד.  ↩



הלה – העומד על הפתח.  ↩



והסוס – רוכב הסוס.  ↩



כרוז – ממונה להכריז.  ↩



בקברות אבותיו – עם הכשרים.  ↩



אחד לנסקלים וכו' – שאין קוברין רשע חמור אצל  רשע קל.  ↩



נתעכל – נאכל והרקיב.  ↩



להחזירו אי אפשר – שכבר נגמר הדין.  ↩



הקולר – הכבל; כלו' החטא.  ↩



כיצד מאומד – ששואלין את העדים שמא הם מעידים  מאומד.  ↩



סיף – חרב.  ↩



מטפטף – נוטף.  ↩



לא ראיתם כלום – אלא אם כן ראיתם גוף מעשה  ההריגה.  ↩



דברים י"ז, ו.  ↩



והכישו – ונשכו.  ↩



קורט – כגרגר קטן.  ↩



של לבונה – שמביא לידי טירוף הדעת.  ↩



משלי ל"א, ו.  ↩



ויקרא י"ט, יח.  ↩



ברור לו מיתה יפה – כלו' אפילו כשאתה מוציא  למיתה את הנידון השתדל שלא תהא מיתתו מנוולת.  ↩



דברים כ"א, כג.  ↩



ללסטיות – לגזלנות.  ↩



אומר המלך תלוי – שהם דומים זה לזה במראיהם;
ואף כאן האדם נברא בדמות של מעלה ותליתו בזיון הוא כלפי כבוד של
מעלה.  ↩



בשעה שאדם מצטער – כשיוצא למיתה.  ↩



כביכול – כאלו אפשר לומר כך על הקב"ה.  ↩



קלני וכו‘ – קל אני מראשי, קל אני מזרועי;
כלו’ ראשי וידי כבדים עלי, כאדם שמתאנח ואומר: כל אברי גופי כבדים עלי
מצער, ומה שאמר “קלני” – כנוי הוא כלפי מעלה.  ↩



על דמם של רשעים – על חייבי מיתות בי"ד,  שנהרגים על עבירות חמורות.  ↩



שאין טועמים כלום – לסימן צער.  ↩



ויקרא י"ט, כו.  ↩



אַחַת בשבוע – בשמיטה, בשבע שנים.  ↩



חובלנית – מחבלת.  ↩



מרבים שופכי דמים – שלא היתה אימת הדין מוטלת  על הרצחנים.  ↩



בת דינא – לן הדין לילה אחד, כלו' פעמים  שדחוי מועט של הדין מבטלו.  ↩



הפקר בי"ד הפקר – כשהפקיר בי"ד נכסי אדם הרי  הם הפקר.  ↩



עזרא י', ח.  ↩



יהושע י"ט, נא.  ↩



וכי מה ענין וכו' – היה לו לכתוב: “וראשי  מטות בני ישראל”, שבהם מדבר הכתוב.  ↩



ובמנין – במנין חברים.  ↩



מי שיוצא וכו‘ – כלו’ מי שנטלו ממנו טליתו  בבי"ד להשיב גזילה לבעליה ישמח על כך, שניצל מעוון גזילה.  ↩



מתוכם – מתוך דבריך.  ↩



והדיינים – שבועת הדיינים שמשביעין את הנתבע  שהודה במקצת.  ↩



בכל לשון – שהנשבע שומע.  ↩



שמות כ', ז.  ↩



שמות כ', ז.  ↩



דברים י"ט, טו.  ↩



כיון שהגיד וכו' – אין העד יכול לשנות את  עדותו.  ↩



וקדש עליהם היום – נכנסה שבת קדש.  ↩



ירמיה כ"א, יב.  ↩



עומד בפרקו – בפרק שנות בחרותו.  ↩



ונשא בעצמו – למד בעצמו.  ↩



הולך על שפת קברי – הולך למות.  ↩



הרהר אחר הממון – נמשך במחשבתו אחר  הממון.  ↩



וכפתוהו – אסרוהו.  ↩



מלכים א‘ ג’, כח.  ↩



וגרפתיה – גרפתי ופניתי את אבני  החורבה.  ↩



בהמה דקה – צאן.  ↩



תפח רוחו – לשון קללה.  ↩



בזכות בהמה וכו' – שאתם אינכם ראויים  לכך.  ↩



מלאכי ג', ח.  ↩



בישא – הרע.  ↩



תקע – סטר והכה לו.  ↩



חצי זוז – קנס.  ↩



שחוק – פגום.  ↩



שיוציא לו חצי זוז – העודף.  ↩



ולא רצה – לקבל את הזוז השחוק.  ↩



במדבר ל"ה, יא.  ↩



פתח פרשה זו – כשהיה דורש לפני העם פרשת  ערי־מקלט פתח בדרשה זו.  ↩



תהלים כ"ה, ח.  ↩



אם לחטאים יורה – דרך הצלה.  ↩



שמות כ"א, יג.  ↩



שמואל א' כ"ד, יד.  ↩



אחד הרג בשוגג – וחייב גלות לעיר  מקלט.  ↩



ואחד הרג במזיד – וחייב מיתה.  ↩



לזה אין עדים וכו' – ואי אפשר להעמידם  לדין.  ↩



מזמינם לפונדק אחד – מביאם לבית־אורחים  אחד.  ↩



ונפל עליו – בפני עדים.  ↩



במדבר ל"ה, יא.  ↩



שמואל א' כ"ד, יד.  ↩



אסטליות – מצבות אבן וכתובות על גביהן,  כמפורש בסמוך.  ↩



דברים י"ט, ג.  ↩



הכנה לדרך – שתכין קודם את הדרך לשם ערי  מקלט.  ↩



תהלים כ"ה, ח.  ↩



בורגן – מין מגדל.  ↩



שלשים ושתים אמות – רחבה ביותר, כדי ליתן  מקום מרווח לניסת ההורג בשגגה.  ↩



דברים י"ט, ג.  ↩



סרטיאות – רחובות גדולים ומרווחים.  ↩



שיהו מפולשות – פתוחות משני צדדים.  ↩



לתוכה – לתוך עיר המקלט.  ↩



טירים – כפרים.  ↩



כרכים – ערים גדולות.  ↩



במקום שוקים – כדי שימצא לו מזונות.  ↩



אוכלוסין – המון עם, כדי שיגינו עליו מגואל  הדם.  ↩



אוכלוסיהן – אנשי סביבתן.  ↩



דיוריהן – תושביהן.  ↩



לא כלי זין – שלא ימצא שם גואל הדם כלי זין  לקנות; וכן כלי מצודה (כלים שצדין בהם חיות ועופות).  ↩



ושוים – בדעתם; כלו' לא נחלקו בכך.  ↩



אין מפשילין וכו' – אין שוזרין שם חבלים  למצודות.  ↩



שם ד', מב.  ↩



במדבר ל"ה, כח.  ↩



מספקות – מביאות, נותנות.  ↩



שם שם, יא.  ↩



לא יסקל – לא יפנה את האבנים.  ↩



מרשותו – מן המקום ששייך לו.  ↩



לרשות הרבים – לרחוב.  ↩



ריקא – בער.  ↩



לגלג עליו – לעג עליו, מפני שנראו לו דבריו  תמוהים.  ↩



יפה אמר לי וכו' – שרשות שלי יצאה לבעלים  אחרים ורשות־הרבים לעולם יש לכל אדם חלק בה.  ↩



ומסר לרבים – לצרכי הרבים, למים.  ↩



חופר בורות וכו' – למים בשביל עולי  רגלים.  ↩



המצניע – הטומן.  ↩



ומעמיקים להם – באדמה.  ↩



ולא תשים דמים בביתך – שלא תגרום לחבלה  ולמיתה של אחרים.  ↩



דברים כ"ב, ח.  ↩



לספר – לגבול.  ↩



במדבר י', לו.  ↩



פחות משני אלפים וכו' – לפי שנאמר “רבבות  אלפי” בל"ר, ומעוט רבים שנים.  ↩



והפילה – את הולד מחמת פחד.  ↩



לאפות בבית אחד – בתנורו של שכנה.  ↩



נטולות – מחוסרות.  ↩



שקילא טיבותך וכו‘ – כלו’ אין בטובתך תועלת  של כלום, שדבריך באו לאחר זמן.  ↩



נד ולד – נעקר הולד ממקומו.  ↩



מעלות ומורדות – מקומות גבוהים  ונמוכים.  ↩



יוצאין – בי"ד.  ↩



לקווץ – להסיר את הקוצים, שלא יכשלו בהם  בני־אדם.  ↩



ולמוד את המקואות – שיהיו בהן מ' סאה לטבילה  ושלא יהיו עמוקות יותר מדאי.  ↩



דברים י"ט, י.  ↩



ושם דרך וגו' – דרש: כשהוא משים דרך ומאיר  לרבים הקב"ה מושיעו.  ↩



תהלים נ', כג  ↩



של אומה זו – הרומיים.  ↩



אין אוצרין – שלא להוציא לשוק למכירה, מפני  שמעלה את השער על צרכי נפש.  ↩



וסלתות – מיני סולת.  ↩



תבלין… מותר – שאפשר להתקיים  בלעדיהם.  ↩



בלוקח מן השוק – קונה ואוצר וממעט את צרכי  אוכל נפש מן השוק.  ↩



מתוך שלו – משדהו וכרמו.  ↩



שביעית – שנת השמיטה, שאין עבודה בשדה ובכרם  ומכין מזונות לביתו.  ↩



אפילו קב חרובין – שמרובין בא"י ודמיהם  מועטים.  ↩



שמכניס מארה בשערים – שמייקר את השער (מחיר  הפירות).  ↩



משתכרים – מרויחים יתר על דמיהם  הקצובים.  ↩



אין מוציאין וכו' – מא"י לחוצה־לארץ, מפני  שמייקר את השער.  ↩



התפלה – הוללות מתוך שכרות.  ↩



אין מגדלין בהמה דקה – צאן, שמפסידות שדות  וכרמים.  ↩



ובמדברות – במקומות של מרעה בלבד, שאין שם  שדות וכרמים.  ↩



תרנגולים – שמטנפים.  ↩



הקדשים – בשר הקרבנות.  ↩



ולא כהנים בא"י – הכהנים אינם מגדלים
תרנגולים אפילו בשאר עיירות שבא"י, לפי שאוכלים תרומה ועליהם להזהר
בטהרתם.  ↩



בשלשלת – בכבל.  ↩



נשבים – רשתות לצוד יונים.  ↩



ריס – מדת האורך (סטאדיום); ועד שלשים ריס  יוני הישוב מרחיקות מן העיר, ואפשר שילכדו יונים שיש להן בעלים.  ↩



בהמה גסה – בקר.  ↩



כלבים כופרים – כלבי כפר שאינם  מזיקים.  ↩



וחולדות סנאים – חולדות הדרות בסנה.  ↩



לנקר את הבית – לנקות את הבית מן  השרצים.  ↩



גונח מלבו – מכעכע ומשתעל מתוך חולי.  ↩



חלב רותח – חלב חם מתוך הדד.  ↩



משחרית לשחרית – בכל בוקר.  ↩



בכרעי – ברגלי.  ↩



לסטים מזוין – גזלן, שבהמה דקה מפסדת נכסי  אחרים.  ↩



ואומן – מקיז דם לרפואה.  ↩



ולבלר – סופר.  ↩



שיר השירים ז', יב.  ↩



שישיבת כרכים קשה – שהכל מתיישבים שם ודוחקים  זה את זה ואין האויר יפה.  ↩



נחמיה י"א, ב.  ↩



שישיבתה קרובה – שנתיישבו בה מקרוב; כלו' עיר  חדשה.  ↩



בראשית י"ט, כ.  ↩



מצערים – מועטים.  ↩



שרויים – שוכנים, נתונים.  ↩



ישעיה כ"ב, יג.  ↩



שם שם, יד.  ↩



מדת בינונים – שאינם משתתפים בצער  הצבור.  ↩



אבל במדת רשעים – ששמחים בשעת צערו של  הצבור.  ↩



שם נ"ו, יב.  ↩



שם נ"ז, א.  ↩



שמות י“ז, י”ב.  ↩



מי מעיד בי – מי יודע מה שבלבי, אם שמח אני  או מצטער.  ↩



חבקוק ב', יא.  ↩



במדבר ב', א, ב.  ↩



נתכנסו עליהם – בני ישראל על משה  ואהרן.  ↩



גומלי חסדים וכו' – ובאו לגמול חסד עם מרים  ולעסוק בקבורתה.  ↩



תקנה – מצוה.  ↩



קלקלה – עבירה.  ↩



הטיחו דברים – דברו עזות.  ↩



שם שם, ג.  ↩



שנזדעזעו בני המדינה – מרדו בו.  ↩



שם שם, ו.  ↩



על הזקנה – על מרים.  ↩



מלכים ב‘ ח’, א.  ↩



יחזקאל ל"ו, כט.  ↩



שמות ל"א, ב.  ↩



מתריעין עליהן – בתפלה בצבור ובשופרות לעורר  את לב העם לתשובה.  ↩



מפולת – בתים נופלים ונחרבים.  ↩



בכל מקום – ואפילו הסביבות.  ↩



מכה מהלכת – עוברת ממקום למקום.  ↩



חכוך – מין לקוי בעור, שהלוקה בו מתחכך  ומתגרד.  ↩



חגב – מין ארבה רגיל שאין הפסדו  מרובה.  ↩



צועקים – בתפלה.  ↩



בכל שהוא – במקצת.  ↩



אלא כנף אחד – מפני שסופם לבוא אח"כ  בהמון.  ↩



כמלוא פי תנור – מקום קטן בקמה כשיעור פי  התנור.  ↩



על שנראו – הזאבים.  ↩



המטרפת – מתנודדת בין הגלים.  ↩



את התבה – כך נקרא עמוד התפילה של ביה"כ  ששליח־הצבור עובר לפניו.  ↩



אפר מקלה – קלוי באש.  ↩



דברי כבושים – דברי מוסר ותוכחה שכובשים את  הלב להחזירו למוטב.  ↩



יונה ג', י.  ↩



ובקבלה – מצוות שלמדין מדברי נביאים.  ↩



יואל ב', יג.  ↩



ואל יבוש אדם מחברו – אל יתבייש מלהתוודות על  עוונותיו ולשוב ממעשיו הרעים (כגון להחזיר את הגזילה לבעליה).  ↩



מצירים ברעב – מצטערים בתענית.  ↩



אם יהא שרץ בידו וכו‘ – כלו’ כל זמן שלא תקן  אדם מעשיו הרעים אין התענית מועילה.  ↩



בארבעים סאה – במקוה שמחזיקה מ' סאה  מים.  ↩



אדם של צורה – איש מכובד וחשוב.  ↩



גורמים – לקרוע גזר־דין.  ↩



יונה ג', י.  ↩



שם שם, ח.  ↩



אין אנו מרחמים על אלו – כלו' שלא נתן להם  לאכול עד שתרחם עלינו.  ↩



שם שם, ח.  ↩



עלוב ושאינו עלוב – דרש “בחזקה” מלשון ניצוח
דברים; כלו' בוודאי אתה הצדיק ואנו הרשעים ולפיכך עליך לוותר ולהעביר
על מדותיך.  ↩



שם שם, ח.  ↩



מריש – קורה.  ↩



בבירה – במגדל.  ↩



מקעקע – הורס.  ↩



ורגיל – בתפלה.  ↩



וביתו ריקם – כלו' עני.  ↩



מטופל – בבנים.  ↩



ואין לו – במה להתפרנס, ולבו נשבר.  ↩



ויש לו יגיעה בשדה – ומרגיש יותר בצער עצירת  גשמים.  ↩



ופרקו נאה – פרק בחרותו היה נאה בלא  חטא.  ↩



יש לו נעימה – יש נועם בשירתו.  ↩



זה בגופו – המתענה.  ↩



ביום המעונן וכו' – שאין התפלה מגעת כביכול  לרקיע.  ↩



איכה ג', מד.  ↩



תנורי פסחים – שצולין בהם פסחים ועשויים טיט  ועומדים בחצר.  ↩



שלא ימוקו – שלא ימסו מפני הגשמים.  ↩



עג עוגה – עשה עגול סביבותיו וע"ש עגול זה  נקרא המעגל.  ↩



חבקוק ב', א.  ↩



ראינוך ולא נמות – כלו' בזכותך אנו  חיים.  ↩



להתיר שבועתך – כדי שלא תהא שבועתך  לבטלה.  ↩



כמהין ופטריות – מיני גדולים שנראים אחרי  הגשם.  ↩



נדוי – חרם.  ↩



מתחטא – מפציר ומטיח דברים להעמיד על  דעתך.  ↩



משלי כ"ג, כה.  ↩



בני לשכת הגזית – סנהדרין היושבים בלשכת  הגזית שבהר־הבית.  ↩



איוב כ"ב, כח.  ↩



איוב כ"ב, כח.  ↩



איוב כ"ב, כט.  ↩



איוב כ"ב, כט.  ↩



שם שם, ל.  ↩



שם שם, ל.  ↩



אבא שנותן גשמים – הקב"ה.  ↩



הגמון – שר רומי.  ↩



ואם לאו – אם לא ירדו גשמים.  ↩



שהות – זמן.  ↩



לגלג – לעג.  ↩



נקדה – נקבה את העבים וזרחה.  ↩



קודם הנץ החמה – קודם זריחת החמה.  ↩



שבחו של צבור הוא – שעדיין לא קראו  ונענו.  ↩



שיתמקמק – שיתמוגג.  ↩



יותר משלש־עשרה תעניות – המפורשות במשנה (תע'  פ"ב, א).  ↩



תקנתם קברים – שהרי תמותו כולכם ברעב.  ↩



געו – הרימו קול.  ↩



התמלאו רחמים אלו על אלו – ותנו צדקה  לעניים.  ↩



ועבירה כאן – שאילו לא היה חשוד עליה לא היה  נותן לה מעות.  ↩



שאין לה עליו מזונות – שאינו חייב  במזונותיה.  ↩



הא אני וכו‘ – כלו’ הוא גדול ממני.  ↩



שיבוא מטר בשבילנו – כלו' מתאחדים אתם בתפלה  לדעה אחת.  ↩



כסה פניך – בעבים.  ↩



כמה עזים וכו' – שאינו מתכסה מפני  הצבור.  ↩



נפסח – נעשה פסח, צולע.  ↩



יטיח… דברים – ידבר עזות.  ↩



ר' יהודה נשיאה – בנו של ר‘ גמליאל, בן בנו  של ר’ יהודה הנשיא.  ↩



כמה יש בין וכו' – כמה רב ההבדל בינו  וביני.  ↩



שמואל הרמתי – שאמר “הלא קציר חטים היום אקרא  אל ה' ויתן קולות ומטר” (ש“א י”ב, יז).  ↩



שנתקע בכך – בצרה זו שאין תפילת נשיאו  נשמעת.  ↩



יעשנו – יסבב ויעשה כך.  ↩



הם עומדים – על המקח וכל אחד רוצה לזכות  בהם.  ↩



חלוץ לי מנעלי – לסימן ענוי ואבל.  ↩



אם משום משנה – שלמד הרבה.  ↩



בנזיקין – בסדר נזיקין.  ↩



משום מעשים – טובים.  ↩



דורם דומה יפה – במעשיו, ובעון הדור אין  תפלתנו נשמעת.  ↩



וחבטוהו – והשליכוהו.  ↩



חלש לבו – תש כחו מחמת צום.  ↩



שרף – גמע ושתה לסעוד את לבו.  ↩



דייסא – תבשיל של מין גריסין.  ↩



אושפרתי – שם אמו של רב פפא.  ↩



אלו שרף מר וכו' – ודרך שחוק אמר לו כך, שאכל  ואח"כ בקש רחמים.  ↩



זכריה י', א.  ↩



חזיז בפני עצמו – ענן בפני עצמו להשקות  שדותיו.  ↩



זכריה י', א.  ↩



לסירה – לבקרה, לראותה.  ↩



דברים י"א, יז.  ↩



דומה – הארץ.  ↩



שמחבלת – שאוחזים אותה חבלי לידה.  ↩



קלושים – דקים.  ↩



ישעיה מ"ה ח.  ↩



דברים כ"ח, יב.  ↩



שם ל"ב, ב.  ↩



משלי ד', ב.  ↩



מי נתלה במי? – מי משול למי.  ↩



מועדות – ימים טובים.  ↩



תהלים ס"ה, יד.  ↩



שם ס"ו, א.  ↩



יפתח יי וגו' – וכתוב בסוף: “לתת מטר  ארצך”.  ↩



דברים כ"ח, יב.  ↩



צמוקים – מצטמקים ובאים לא בשיעור  הראוי.  ↩



עיסה – בצק.  ↩



נאפית כתיקנה – שיש לו פנאי כל ימי השבוע  לטפל בה.  ↩



ריחים טוחנות מן הכור וכו' – שמשתייר בשעת
טחינה מן הקמח בריחים מן מדה מועטת כמו מן מדה מרובה, ומי שטוחן מעט
מעט הפסדו מרובה (כור – מדה מרובה; קב – מדה מועטת).  ↩



עיסה כמה שנאכלת מן הכור וכו' – מן הבצק
הנילוש מתדבקים שיורים בשולי העריבה מן מדה מועטת כמו מן מדה
מרובה.  ↩



שמגבל – שהוא לש.  ↩



ויקרא כ"ו, ד.  ↩



לא שכורה – כלו' לא גשמים מרובים  ביותר.  ↩



מטשטשים – מוחקים ושוטפים.  ↩



בלילי רביעיות ובלילי שבתות – שאין טורח לבני  אדם, שאינם הולכים לדרך בלילות אלו מפני המזיקין.  ↩



וצררו – קשרו והטמינו.  ↩



דוגמא לדורות – למראה ולזכר לדורות  הבאים.  ↩



כמה חטא גורם – למעט את הטובה.  ↩



ירמיה ה', כה.  ↩



מלאכי ג', י.  ↩



שיבלו – שייגעו. דורש “בלי” מלשון “והארץ  כבגד תבלה” (ישע' נ"א, ו).  ↩



ובגולה מתריעין עליה – בבבל שהיא עומדת בעמק  והבתים נופלים שם מרוב גשמים.  ↩



אנשי משמר – בבית־המקדש.  ↩



לאנשי מעמד – בעיירות היו ממונים אנשי מעמד  להתפלל בשעת הקרבת התמידין.  ↩



תנו עיניכם – תנו לב להתפלל שלא יהיו רוב  גשמים.  ↩



בקרן אפל – שן סלע גבוה, וכך שמו.  ↩



וישכשך וכו' – יטבול את רגליו במים, שהמים
יגבהו ביותר (שכשוך – השמעת קול המים בשעת טבילה); והכוונה שאין
מתפללין אלא בשעת שטף של מבול.  ↩



ונראה כתולעת – קטן ביותר מחמת הגובה.  ↩



מלאכי ג', י.  ↩



עושה אותם ברכה – שירדו בשעה שאין מצירים  לעולם.  ↩



מפולת שאמרו – שמתריעין עליה.  ↩



בריאות – כלו' כשנופלים בנינים בריאים. כגון  מחמת רעש הארץ או שטף מים.  ↩



חיה רעה שאמרו – שמתריעין עליה.  ↩



משולחת – מן השמים.  ↩



טרפה שני בני אדם וכו' – כיון שלא אכלה אלא  אחד, הרי שלא מחמת רעב טרפה שניהם.  ↩



תהלים מ"ט, יג.  ↩



גור – גור אריה.  ↩



כנס רגליך – שלא תרבה ביציאה.  ↩



ישעיה כ"ו, כ.  ↩



ירמיה ט', כ.  ↩



פזר רגליך – צא לארץ אחרת.  ↩



בראשית י"ב, י.  ↩



בצדי דרכים – שבשעת שלום מלאך־המות בצדי  הדרכים.  ↩



שמות י"ב, כב.  ↩



מיכאל באחת – מיכאל המלאך עובר בטיסה אחת את  כל העולם.  ↩



אסכרה – מחלת סתימת הגרון (קרוּפּ) שמצויה  בתינוקות.  ↩



תהלים קמ"ה, טז.  ↩



חרב שאמרו – שמתריעין עליה.  ↩



העוברת ממקום למקום – חיילות שעוברין דרך  העיר על מנת לילך למקום אחר.  ↩



למלחמת הרשות – שאינה חובה כמלחמת עמלק ושבעת  עממים.  ↩



דברים כ', ב.  ↩



דברים כ', ב.  ↩



שם שם, ג.  ↩



דברי הימים ב כ"ח, טו.  ↩



שם שם, ג.  ↩



וצחצוח חרבות – ברק החרבות.  ↩



שם שם, ג  ↩



הגפת תריסין – סגירת המגינים ונקישתם זה על  זה.  ↩



ושפעת הקלגסין – רבוי החיילות.  ↩



שם שם, ג  ↩



קרנות – שופרות.  ↩



שם שם, ג  ↩



דברים כ', ד.  ↩



שובך – שר צבא הדרעזר מלך צובא, שבא לעזרת  בני עמון במלחמתם עם דוד (שמואל ב‘, י’, טז).  ↩



דברים כ', ד.  ↩



שם שם, ג.  ↩



ורומסים – בפרסות סוסיהם.  ↩



שם שם, ה.  ↩



כהן מערכי המלחמה – הכהן הממונה על מערכי  המלחמה.  ↩



ומספקים – וממציאים.  ↩



שם שם, ח.  ↩



בקשרי המלחמה – במערכות הלוחמים.  ↩



ר' יוסי הגלילי וכו' – בספרי (פ' שופטים)  נאמר בשם ר"י הגלילי: זה בן ארבעים שנה.  ↩



לפיכך… שיחזור בגללן – כדי שהירא מעבירות
לא יתבייש לחזור תלה הכתוב ב“בנה, נטע וארש”, ויאמרו שחזר מפני אחד
מהדברים האלו, כמפורש בסמוך.  ↩



ומרתת – רועד.  ↩



שמוט סייפים – שליפת חרבות.  ↩



מים יורדים בין ברכיו – מטיל מים מחמת  פחד.  ↩



שם שם, ט.  ↩



ובעקבו של העם – בסוף המחנה.  ↩



זקיפין – אנשים עומדים על משמרתם להשגיח על  הנכשלים והנופלים.  ↩



כשילים – קרדומות.  ↩



לקפח – לכרות, לקצוץ.  ↩



שתחילת נפילה – ניסה – כלומר הניסה גורמת  מפלה.  ↩



במה דברים אמורים – שחוזרין ממערכות  המלחמה.  ↩



בישיבה – בישיבת חכמים.  ↩



גולירין – אנשי צבא פחותים.  ↩



במדבר כ"ז, כא.  ↩



שמות י"ז, יא.  ↩



שוברות – מפסיקות.  ↩



על עסקי ממון – ליטול ממון.  ↩



אפילו לא באו וכו' – שמעיר הגבול נוח להם  לכבוש את הארץ.  ↩



היו מניחין וכו' – כששבו מן המלחמה בשבת היו  מניחין כלי־זינם בבית הסמוך לחומה, שלא לטלטלם בשבת.  ↩



לא יצא האיש בשבת וכו' – שאסורים משום טלטול  כלי בשבת.  ↩



בתריס – במגן.  ↩



באלה – במקל שראשו עבה.  ↩



תכשיטין הם – ומותר לצאת בתכשיטין  בשבת.  ↩



לגנאי – לחרפה.  ↩



ישעיה ב', ד.  ↩



בכלי־זין – שהוא כלי גבר.  ↩



דברים כ"ב, ה.  ↩










את הטקסט[ים] לעיל הפיקו מתנדבי פרויקט בן־יהודה באינטרנט.  הכל זמין תמיד בכתובת הבאה:https://benyehuda.org/read/23825