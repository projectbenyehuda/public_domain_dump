


	
	קורות היהודים בספרד
	



פרק עשירי






באשכנז, גזרת המצורעים. המגפה השחורה. עלילות על היהודים. דון שמואל
אבולפיא. דון פדרו מלך קשטיליא. ר' נסים גירונדי. אחרית דון שמואל. מלחמת
דון פדרו ודון אינריקו די טרסטמדה. תלאות היהודים. נצחון דון אינריקו. דון
יוסף פיגון ודון שמואל אברבנאל. גזרות חדשות. וכוחי המומרים. ר' משה כהן די
טוויסילה










וצרות ישראל בארצות האחרות הלכו ורבו. כסערות בימי סופה
התחוללו עליהם העמים מסביב, לשית קהלותיהם לשמה ולהשבית מאנוש זכרם. מאז
החלו מסעי הצלב לא חדלו הגזרות והעלילות להרבות חלליהם פעם בפעם ולהעיק תחת
שרידיהם, עד כי לא קמה בהם עוד רוח וכצל בנטותו נהלכו. באשכנז הסכינו לשפוך
דמם כמים בחוצותיהם או לשרפם, חיים להמוניהם עד כי שמות “צולי היהודים”
(Iudenbrater) ו“מכי היהודים- Iudenschlager)) היה לצורריהם לכבוד ולתפארת, אחרי “גזרת רינדפלייש1) היו “גזרת
ארמלעדער” ו”גזרת דעקענדארף”, שבהן ערכו להאמללים זבח גדול ונורא, ובשתי
שנים לא חדלו האכזרים להרוג ולאבד ולשרוף קהלות שלמות באשכנז הדרומית
והמערבית (צ“ו – צ”ח). שנה אחת אחר “גזרת הרועים” בקצות צרפת
וספרד2) באה “גזרת המצורעים” (ה“א פ”ח), כי היתה
מגפה בעם הארץ ויחשדו את המצורעים היושבים מחוץ למחנה, כי הם שמו מות
בבארות ובנהרות, וכאשר ענום באכזריות חמה הודו על דבר שקר, כי היהודים
השיאום לעשות זאת, – ובמקומות הרבה תפשו את היהודים ויענום עד מות או שרפום
באש. ויהי מספר הנשרפים בלבד כחמשה עשר אלף נפש. העלילה הזאת חדשה היתה
ומקרוב באה, ועד מהרה החזיקו בה האויבים לעשות בהם כלה לעת אפס – והעת הזאת
באה ונהיתה.

כסער קטב עברה “המגפה השחורה” מקצות ארץ חינה על פני איי הים וחופיו ותגיע עד אירופה. XXX הלך רעש האדמה
ומראות אימה בבריאה כֻלה, ואחריה נפלו בני האדם כעמיר מאחרי הקוצר. חלק
רביעי ממספר כל יושבי הארץ (25 מיליון) נעדר מן העולם; בה כל העמים נשתוו,
יחד נשאו חלקם – – ומכל בעלי האמונות נואלו רק הנוצרים להתעולל על היהודים,
לשום אשם נפשם כי מאתם היתה זאת, כי שמו רעל ומות במימי ארצותם! ובהיות
יהודי ספרד מאֻשרים בעת ההיא מכל אחיהם שבגולה, גזרו אֹמר, כי מהם יצאה
הפקודה, להשקות את הנוצרים סף רעל ולהכחידם מן הארץ. גם בראו מלבם שֵׁם איש
יהודי מטולידה הבירה, ויקראו שמו יעקב פַּסְקַטִה,ויאמרו כי שלח מלאכי
זעמו אל כל קצווי הארץ, לכלות את הגוים בארס קסמיו. העלילה הזאת מצאה קן לה
ראשונה בצרפת הדרומית (ה“א ק”ח), ומשם נפוצה על פני כל הארץ – והגוים כלו
חמתם Xעם חרמם, באכזריות חמה ענו נפשם, ויהרגום
וישחטום וישרפום באש, אבל בעוד אשר כל העמים הנוצרים הכו את היהודים
באלפיהם, הכו האשכנזים ברבבותיהם, וברוב מדינותיהם עשו בהם כלה. לשוא קרא
האפיפיור קלמנס הששי קריאה גדולה לכל מאמיניו על דבר העלילה הזאת כי בשקר
יסודה; לריק יצאה פקודתו לכל כהניו להגן על היהודים, ולקרוא חרם על הרשעים,
הרוצחים נפשות נקיים – כי מוריהם אשר למדום הָרֵע לא יכלו עוד להשיבם
מִדרכם זו התוו להם, במשובתם הנוראה מוסר לא לקחו.

בפרוץ המגפה בפרובינציה, עברה את גבול ספרד, עמה יחד הגיעה
השמועה הכוזבה כי היהודים אשמים בזה. בקטלוניה וארגוניה התקומם העם על
היהודים ויעשו בם נקמות; אך שריהם ונכבדיהם עצרו בם בחזקת היד, ולא נתנום
לכלות שאריתם. היהודם יושבי ספרד הצפונית התאמצו לקדם פני הרעה, ויקראו
צומות, וירבו תפלה, אף סגרו שעריהם ויבצרו החומות הסובבות לרחובותיהם.
וכאשר חדל הנגף והארץ שקטה, קראו עצרה בברצלונה (ה“א קי”ד), ויתקנו תקנות
למצוא להם רוח והצלה בימי רעה: ליסד קופה כללית, לתמוך בה את אחיהם לעת
תמוט ידם משֹׁד ושבר כי יהיה בגבולם; לבחור מהם אנשים, אשר יעמדו לפני המלך
והשרים להמליץ על עמם ולהשתדל כי ישיבו להם זכיותיהם מלפנים, ולא יהיו עוד
נחשבים בעיני עם הארץ כרמש לא מושל בו. קהלות קטלוניה בחרו להם שנים אנשים,
דון יהודה אליעזר והר"רמשה נתן, ואלינסיה בחרה באחד, בדון קרשקש שלמה, אך
קהלות ארגוניה פחדו פחד ואחור נסוגו, ובכן הופרו העצות והתקנות לא יצאו
לפעלן.

גם בקשטיליה הרבתה המגפה חלליה, אך שם לא עלה על לב העם
לעשות היהודים ערֵבים בעד המות, אשר שת קציר גם להם. בטולידה ושיביליה
נעדרו הרבה מראשי הקהלות ונכבדיהן, ומשפחות אבולפֿיא, הרא“ש, אבן שושן ועוד
רבות כאלו התאבלו על מתיהן. גם אלפונזו הי”א מלך הארץ מת במגפה ההיא, ודון
פידרו בנו אשר מלך אחריו (1350=1369) הגדיל חסדו עם היהודים, ואור נגה
הופיע עליהם כאור שמש לפנות ערב, וכצדקתו אשר עשה להם כן נפלאה אהבתם
ואמונתם לו גם בעת אשר רבו אויביו הקמים עליו להכריעהו.

על פי דון יואן אלפונזו די אלבוקירקי, אומנהו וראש שרי
ממשלתו, בחר דון פידרו בַיהודי דון שמואל בן מאיר, ממשפחה הרמה,
“אבולפיא-הלוי”, וישימהו לשר האוצר, מבלי שית לב לחוק אשר נקבע על פי נבחרי
האצילים, לבל יבחר עוד כל איש יהודי למשרה כזאת3), ויהי גם לאיש סודו ועצתו, ובלעדיהו לא עשה דבר בממלכתו. הוא
היה יפה מראה ואיש מדות, שומר מצוה ומרבה צדקות ורב להושיע. למלך הזה היה
גם רופא יהודי, הוא התוכן והאסטרולוגי ר' אברהם אבן צרצל, ועוד יהודים
מחכמי ישראל הסתופפו בחצרותיו, ובזה נתן תֹאנה בפי אויביו, כי נותן הוא
ליהודים היתרון על בני עמו ואמונתו. כאשר נועדו נבחרי אצילי ואלדוליד לאספה
בפעם הראשונה למלכותו (קי"א), חלו את פניו לבטל בתי הדינים אשר ליהודים,
לבלתי היות להם שופט מקרבם, אך הוא השיב פניהם ריקם, באמרו: “היהודים עם
קטן ודל, ואם לא יהיו להם שופטיהם מקרבם, לא יוכלו להתקיים ולעמוד מפני
עושקיהם כח”.

אז ישיר לו משורר יהודי, שם טוב די קריון, את שירותיו
בלשון קשטיליה, ויורהו ארחות צדק וכל מעגל טוב במשלי מוסר הלקוחים מחכמי
ישראל. לו שמע המלך תורת המשורר הזקן ההוא, אזי לא היתה אחריתו
להכרית.

דון פידרו היה בן יחיד לאמו המלכה, דונה מריה מבית המלוכה
בפורטוגאל, בעוד אשר לאלפונזו אביו היו תשעה בנים ובנות מפלגשו ליאונורה די
גוּסמן אהובת נפשו, וכאשר שנא המלך את דונה מריה, כן שנא בן המלכה את אחיו
בני הפלגש, והבכור בהם, דון אינריקו די טרסטמרה, שמר עברתו לבן השנואה
היושב לכסא, ויחכה לקחת ממנו נקמתו לעת מצוא. ויהי בהגיע עת דודים לרון
פידרו, ויתנו קרוביו לו לאשה את בלאנקה בת דוכס בורבון, ממשפחת המלוכה
בצרפת. אבל נפש דון פידרו כבר דבקה בעלמה אחת מבנות אצילי ארצו, ושמה מריה
די פאדילה, ויהרוף מפניה את המלכה ולא יסף ראות פניה. אז יַחלק לבב השרים
לחצי: אלה התאמצו לעמוד לימין המלכה העלובה ואלה היו למגן לדי פאדילה ילידת
ארצם, בתוכם היה גם דון שמואל אבולפיא ואתו כל יהודי ספרד – כי היתה בלאנקה
הצרפתית אויבת את היהודים, ותהי ראשית פעלה להרחיק את שרי ישראל מהיכלה.
בריב אשר פרץ בין שרי המלוכה, נדחה דוק אלבוקירקי משאתו, יען אשר נטה אחרי
המלכה, ודון שמואל מלא מקומו אחריו. ובכל זאת לא חרש איש מהשרים אז רעה על
השר היהודי, ובהלקח המלך שבי בערמת אחיו במבצר טורו, ואויביו עשו משפטים
בראשי שריו וימיתו אחדים מהם, לא נגעו בדון שמואל לרעה, ויהי עצור בשביו עד
אשר הצליח לברוח עם המלך יחד ולהמלט מיד שוביהם. אז פרץ ריב אחים, ותלחם
עיר בעיר ומשפחה במשפחה.

ודון שמואל היה הולך וגדול בעיני המלך. בעצותיו הטובות
הנחהו ובכל אשר פנה הצליח. ויהי לו הון ועֹשר רב, ושמונים עבדים כושים שרתו
בארמונו. גם דרש טוב לעמו ויתן להם משמרוּת ופּקודות בממשלה, ויבן להם בתי
כנסיות בערי קשטיליה, ומכלם גדל כבוד בית הכנסת אשר בנה בטולידה הבירה – כי
נפלא בגדלו ובתכנית בנינו. כפותיו הנהדרות נשענות על עמודים מפֹארים; בגבה
קירותיו מתנוססים צעצעים מעשה חרשים, וביניהם מתנוססים באותיות לבנות על גב
תכלת מזמור הפ' מתהלות בן ישי. על הקירות מצפון ומדרום כתובים פעלי הנשיא
הזה אשר פעל לעמו, גם תהלות ותשבחות לאלהי ישראל, אשר נתן את חן אחיהם זה
בעיני המלך לנשאהו על כל שריו. הבנין הנפלא הזה נשלם (לפי הפרט החָרות שם
לזכרון) בשנת ט’ו’ב ל’י’ה’ו’ד’י’ם (ה“א קי”ז) – וכמאה וחמשים שנה אחרי כן
נהפך לבית כניסה לנוצרים, ועד היום הוא המפאר בכל בניני העיר טולידה. שנה
אחת אחר זה (ה“א קי”ח) הגיע הזמן אשר שלשה חכמי
ישראל, התוכן ר' אברהם בן חייא, הרמב“ן והרלב”ג, נבאו עליו על פי הקץ הרשום
בספר דניאל לגאולת המשיח. וכאשר עבר הזמן ועקבות הגואל לא נודעו, נמצאו
אנשים אשר חשבו את גדולת דון שמואל לפתרון הקץ, כי בהמצא מקרב היהודים
בספרד שרי ממשלה כבירים ועצומים כאלה, הנה באה ברכת יעקב: “לא יסור שבט
מיהודה”. על מחשבי קצים כאלה התעורר הר“ר נסים גירונדי
(הר”ן(, הרב בברצלונה בעת ההיא, ויער למוסר אזני בני דורו ב“דרשותיו”.

הר“ר נסים בן ראובן גירונדי (נודע במפעליו ה“א ק' – ק”מ), חברו של “הרב המגיד”4), היה רופא ותוכן, ושמו
נכבד מאד גם בעיני הגוים. וביותר הראה כחו בחכמת התורה, בחידושיו על הש”ס,
בפירושו להרי“ף, ובתשובותיו בדברי הלכה העולות עד אלף במספר ומהם נדפסו רק
שבעים ושבע, שׂכלו הבהיר לא יכל נשוא תעלומות הקבלה וסודותיה, וגם על
הרמב”ן התאונן כי “יותר מדאי תקע עצמי בה”5),
ועל כן חרה אפו באלה המתאמצים לגלות סוד הגאולה ולהוציא תעלומתה אור.
בספרות התלמודית נחשב בראשי חכמי ישראל וליחיד בדורו.

אבל כרוב עשׁר דון שמואל וחנו בעיני המלך, כן רבו משנאיו
אחר כן בין השרים הנוצרים ומקנאיו – בקרב אחיו היהודים. בין אחיו אלה נמצא
אנשים אשר הלשינוהו אל המלך, כי מאשר לּו עשה את כל הונו הרב והעצום, וכה
התנקשו בנפשו עד כי הוּרד אל בור השבי, וביתו ועבדיו וכל אשר לו ולקרוביו
לקח המלך אליו. ולגלות יתר אוצרותיו הטמונים עמו, צוּה המלך לענותו בלי
חמלה, והוא נשא מכאוביו בדומיה עד צאת נפשו (מרחשון ק"ך), גם במות השר
העברי מידי המלך לא חדלו היהודים לאהוב את מלכם באמונת אֹמן, וגם הוא לא
חדל להאיר אליהם פניו. ועל זה סמכה עליהם חמת אויביו, אשר הפגיעו בהם את
עונו, – כי מאתו היתה שומה להמית את המלכה בחדר משכבה, ובגלל הרצח הזה נטו
רבים אחרי אחיו בן הפלגש, דון אינריקי די טראסטמרה, ובחמתם על היהודים
התומכים בימינו הוציאו דבה כי מידיהם נרצחה. ולהרבות המשׂטמה בראו מלבם כי
גם הוא מזרע היהודים, בספרם עליו לאמר: קצף היה להמלך אלפונזו הי"א על
המלכה דונה מריה, אשר ילדה לו רק בנות ולא בן יורש עצר. וכאשר ילדה עוד
הפעם בת, יראה דונה מריה פן ידיחנה המלך מלפניו בחמת אפו, ותערים עצה עם
המילדת, להחליף את הילדה בילד עברי אשר הובא לה בהחבא – ודון פידרו הוא זה
היהודי המתנשא למלוך על עם נוצרי! חמש עשרה שנה ארך הריב ותשע שנים נמשכה
מלחמת האחים, בה רבות פעמים נגפו איש מרעהו, במשכם אחריהם צבאות עזרה
מארצות אחרות. ומכלם שתו מצו היהודים את קבעת כוס התרעלה – כי גם בגבור יד
דון פידרו, לא עצר כח לעצור את חיל הזרים מעשות נקמות ביהודים, ואף כי
בהיות יד דון אינריקו על העליונה! בתיהם שׁדדו, חילם היה לבז, קהלותיהם
הורקו מאדם, חלליהם התגוללו בראש כל חוצות באין קובר, ויתרם דלו ורשו מן
המסים הרבים אשר העלו עליהם מזה ומזה. רבים נמכרו לעבדי עולם באין לאל ידם
לשלם, ורבים יצאו מן הכלל בבקשם רוח והצלה לנפשם בימי עברות, וביותר כלתה
הרעה לקהלת טולידה, “עטרת תפארת ישראל”, אשר על כבודה וגדלה נקראה בשם
“ירושלים המערבית”. פעמים אחדות היתה למשסה בימי המלחמה ומבחר בני הוצאו אל
הורג, ולאחרונה נדכאה כלה בעשרת ירחי המצור אשר שם עליה דון אינריקו כברוח
אחיו מפניו לשיביליה, “מפני זלעפות רעב אכלו כל ספרי התורה וכל שאר הספרים
וכלי העור, גם את כל הצמר שרפו באש ואכלו את האַפר להשיב נפשם, ובשני ירחים
גועו יותר מעשרת אלפים איש”6). לאחרונה הכריע
דון אינריקו את אחיו דון פידרו לטבח, במלחמה על יד מונטיל (14 מארס 1369=
ה“א קב”ט). בהפגשם יחד על מרומי שדה נתן דון אינריקו עליו בקולו: “הנני
אליך יהודי, בן אשת זמה, המתנשא למלוך בקשטיליה!”, ובהאבקם יחד נפל דון
פידרו מידו חלל. בהגיע השמועה להאפיפיור אורבאן החמישי, אשר זה כבר קרא-חרם
על דון פידרו בגלל אשר קרב אליו את היהודים, צהל קולו כאבירים ויקרא: “תשמח
דת קדשנו כי תחזה נקם באיש הרמה, אשר אהב את אויביה למען הרעימנו!”

בנפול דון פידרו לפני אחיו נפל לב היהודים בקרבם, וייראו
מאד לנפשׁותם, פן יעשה דון אינריקו להם כלה, על אשר ערבו את לבם להיות זרוע
לאיש עברתו. אבל הוא נחמם בדברים, וימלא פיו תהלתם על שמרם אמונתם וחסדם
למלכם, ויקרא עליהם לאמר: “עבדים נאמנים כאלה אהובים ורצויים הם לכל מושל
ארץ, בשֹמרם לו את בריתם גם לעת תמוט ידו”.

אכן היו “אהובים ורצוים” לו בראשונה, בשעת דחקו – כי רבו
חובותיו, בהדרשו לשלם שכר הרבה לצבאותיו הזרים ולקים הבטחותיו לכל המחזיקים
בו, והארץ רוששה במלחמה הארוכה, – על כן קרב אליו את היהודים בעלי הכשרון
והכסף, לכלכל את אוצרו והכנסות ארצו. שני יהודים מעיר שיביליה היו לו לבעלי
פקודות, שםבנדיקטו ב האחד דון יוסף פינון, אשר שמהו המלך לראש גובי המס
ולגזבר הממשלה ויכבדהו וינשאהו מאד, ושם השני דון שמואל אברבנאל, איש נכבד
ונשוא פנים בחצר המלך. ועוד יהודים אחדים היו מסתופפים בחצרותיו ונושאים חן
וחסד מלפניו בגלל כשרונם ומעלות רוּחם או בגלל כספם וזהבם.

אם סלח המלך ליהודי ארצו את אשר צררוהו במלחמות אחיו, העם
לא שכח זאת ויזכור להם עונם, כי הלא בחזקת היד נכבשו ועליהם איפוא להיות
עבדים למנצחיהם, ולא להתנשא, ולהדמות אליהם. התֹֹאנה הזאת נמצאה עליהם
באספה הראשונה שהיתה לאצילי הארץ בעיר טורו (קל"א) – כי התאוננו מרה על העם
“הרע והעקש” הזה, השונא אלהים: דם, אשר ממנו יצאו אנשים ויתנשאו לכל לראש
במשמרות XXX בממשלה, ובהיותם שרי מסים הם מכבידים אכפם על עניי XXX במס כבד מנשוא. ועל כן דרשו
האצילים מאת המלך בחזקה: לבלי תת ליהודים כל משמרת פקודה; לקבוע להם מעונם
ברחובות מיוחדות, הרחק מעם הארץ; לשים אות קלון על לבושיהם; לאמר עליהם
לצאת בבגדי כבוד ברחובות עיר, ולרכוב על עירים בני אתונות, כבני מרומי העם,
וגם להקרא בשמות נוצרים. המלך לא אץ לעשות בקשתם כי עוד לא הגיע עתִּה. ורק
על שתים נענה להם, ויגזור על היהודים לשאת אות קלון על בגדיהם ולחדול מהקרא
בשמות נוצרים – ובזה נשבר גאון יהודי קשטיליה לאין מרפא. הם הסכינו ללכת
בצעד גאון ובקומה זקופה ולהקרא בשמות אצילי הארץ אשר כמו.X התגאו ואליהם נמשלו, ועתה נדרשו גם המה ללכת שחוח כאחיהם
האשכנזים, לשאת עליהם אות קלון לכלמת עולם ולהקרא בשמות אשר מוצאם
מקדם! החרפה הזאת כבדה עליהם מנשוא. עוד הם חתים ונמוגים מפני הרעה הזאת
אשר מְצָאִתם, והנה גזרה חדשה באה עליהם! כי הגיעה להמלך צעקת רבים אשר
רוששו על יד היהודים בנשך ותרבית אשר לקחו מהם לבלי חק, ויתן צו, כי כל לוה
נוצרי אשר ימהר לפרוע חובו XX קצר, ישלם ליהודי רק שני חלקי מכסף נשיהו והחלק השלישי יפול והיה לו.

שריהם ונכבדיהם, בעלי העֹשר והכבוד, הקרובים למלכוּת,
ובראשם דון שמואל אברבנאל, הערו לשוא כחם, בהואילם לחוש לעזרת אחיהם
ולהושיע לקהלת טולידה אשר מעטה ורוששה מאד בימי הרעה, – כי כבדה מהם להשיב
אליה כבודה וששון ישעה. המלחמות הרבות טמטמו את הלבבות והשפילו את האנשים
לדאוג לחיי בשרים ולא לחיי רוח ונפש, ותהי החכמה נעדרת והתורה נשכחת כלה,
עד בי גם הדברים הגלוים והידועים היו כדברי הספר החתום אשר איש לא ידעם אף
לא שת לבו לדעתם 7). “בארגון וקשטיליה היו רובם עמי ארץ ולא ידעו להתפלל אפילו מתוך הספר”8).
וכל זאת באתם בעצם העת ההיא אשר אנשים יודעי תורה וחכמה היו נחוצים לעם מאד
– כי הנה החלו הכהנים מקציהם לחמוס מזמות על היהודים, להעבירם בחזקה מעל
אמונתם ודתם.

ודון אינריקו ידע את כל הטובה אשר עשו לו הכהנים, כי הם
קדשו את נזרו אשר לקח בגזל וברצח ומלכותו נכונה על ידם, ועל כן החניף להם
בחלקות ויתן להם מאויי נפשם. בפקודתו נאנסו היהודים לשוב ולבוא בוכוחים על
דבר הדת והאמונה עם קנאי הנוצרים, והוכוחים היו למורת רוחם – כי מה בצע
במלחמות דברים, הנותנות עז ותעצומות לאויביהם לדבר כאַות נפשם, בעוד אשר הם
אנוסים לשמור לפיהם מחסם, מבלי השיב דבר כאשר עם לבבם! שני יהודים מומרים
יצאו מטעם המלך לבוא בוכוחי אמונה בכל הערים והמדינות בקשטיליה, ולאכוף את
היהודים להחיש בואם מדי יקראום שונאיהם לעמוד בפניהם ולהתוכח עמם בשערים.
אחד המומרים האלה היה יואן מואלדוליד, אשר הרבה וכוחיו עם היהודים בבורגאש
ובאוילה (קל"ה) בפני הרבה נוצרים ומחמדים. מצד היהודים עמד הר"ר משה כהן די
טורסילה (Tordesillas). אשר קבל עליו את העבודה
הזאת לעמו בלב נמוג, כי הוא ידע דרך אויביו: במלחמת האזרחים שדדו כל הונו,
גם הכוהו מכת בלתי סרה, באלצם אותו לבוא בברית אמונתם; אך הוא עמד בנסיון
גם אז גם אחר כן, ואחרי ארבעה וכוחים שהיו ביניהם בעניני הדם, נואש יואן
ממעשהו וישב בבֹשת פנים. אבל בזאת לא תמה הרעה – כי עד מהרה קם איש אחר,
מתלמידי המומר אבנר-אלפונזו9), וידרוש מאת הרב
די טורסילה לבוא להתוכח עמו על דבר התלמוד והאגדה. ור' משה נאנס לשמוע
ולהקשיב דברי בלע ושטנה ולהכניס נפשו בשיחות מסֻכנות, עך השכיל פיהו להשיב
דבריו במנוחת נפש, ואף שהיו בלבו כאש בוערת לא הוציא משפתיו דבר מר. בעצת
קהלת אוילה כתב עיקר וכוחיו בספר, אשר קראהו בשם “עזר האמונה” וישלחהו
לקהלת טולידה להעזר בו לעת תדרשנו, ויזהיר את אנשי הקהלה למשול ברוחם לבלי
השיב דבר רע למחרפיהם, כי להם הכֹח והעוז ובידם לסתום שפת אמת באגרוף רשע.
וטולידה, אשר היתה לפנים מקור תורה וחכמה לכל ישראל, נדרשה אז ללמוד מאחרים
ולקחת תורה מפיהם לדעת מה שתשיב ליום שידֻבר בה.









פרק אחד עשר






תשובות למתוכחים ר' שם טוב שפרוט. ר' שמואל סרסא.
ר' מנחם בן זרח. ר' חסדאי קרשקש. ר' יצחק בר ששת ברפת (הריב"ש), ר' חיים גליפפא.
ר חסדאי בן שלמה מטולידה. התחלת תקופת החשך ליהודי
ספרד: ירידתם ממעלותיהם הרוחניות. דון יואן הראשון מלך שיביליה. מות דון
יוסף פיגון במשפט דיוני ישראל. זעם הספרדים. גזרות קשות






בעת ההיא התעוררו אחדים מחכמי ספרד לערוך תשובות באנשי
עברתם ולהכין לאחיהם כלי קרב ונשק שפתים – כמו נבא להם לבם כי קרובים ימי
הנסיון במלחמה קשה. הר“ר שם טוב בן יצחק שפרוט מטודילה כתב ספר רב האיכות
“אבן בֹחן”, לבטל את הראיות אשר יביאו המתוכחים מן התורה והתלמוד ולהכזיבם
על פניהם. עוד בימי עלומיו, בשבתו בנבארה, נדרש לעמוד בפני הקרדינל דון
פידרו די לונה, – אשר בהיותו אחר כן לאפיפיור נודע בשם בנדיקטו הי”ג –
להתוכח עמו בעיר פמפלונה “בפני הגמונים וחכמים רבים” על דבר יסודות האמונה.
הוא היה הרב האחד בעת ההיא, אשר ידע חקרי הפליסופיה ותהי גם אמונתו צרופה,
בעוד אשר יתר רבני ספרד הרחיקו מעליהם את החכמה וחקירה הדת כמו זר נחשבה
להם. גם באלה אשר שתו לבם לתבונה, לא נמצא אף אחד אשר שם לבו להבין בספר
“מורה נבוכים”, ויסתפקו לחדד שכלם בפירושים על פירוש התורה להראב"ע. כאלה
נמצאו אז רבים, כר' שם טוב שפרוט, ר' עזרא גָאטינו, ר' יוסף בן אליעזר טוב
עלם הספרדי ור' שמולא סרסא המכנה “אבן סנה”. הוא “אבן סנה”, אשר הֻכה פעם
אחת בלשון, כי מכחיש הוא בבריאת עולם, וכי גלה דעתו זו בראש הומיות בהיותו
בשעת סדור קדושין, ובשמעו קריאת הכתובה לאמר: “בכך וכך ימים לחדש פלוני
בשנה פלונית לבריאת עולם, לגלג ר' שמואל סרסא ויאחז בזקנו ויוכיח בדברים כי
כשם שאין מספר לשערותיו כך אין מנין נכון לבריאת העולם. ועל זאת גער בו הרב
ובחריצותו קרא עליו בלשון הכתוב: “מדוע לא יבער הסנה?”, לאמר: על דעה כזאת
ראוי אבן סנה להיות נדון לשרפה. אבל זאת היתה רק דבה רעה, כי באמת יגע
בספריו להראות כי העולם איננו קדמון, גם חבר ספר גדול לתרץ את האגדות,
בהיותו אדוק באמונה ומאמין גדול בדברי חז”ל.

גם בלמודי התלמוד לא פעלו גדולות בעת ההיא, אף נמצאו רבנים
יושבים לכסא אשר נבצרה מהם דעת לבאר את התלמוד לתלמידיהם
כיאות10). בקהלת טולידה, שגם אחרי נפלה עוד גדל כבודה בישראל, ישב הר"ר מנחם בן זרח, ואף הוא היה רק מן הבינונים.

ר' מנחם בן אהרן בן זרח (נולד בערך ה“א ע', מת קמ”ה) היה ממשפחת קדושים, שXהרגי על קידוש השם. אביו ר' אהרן היה ממגורשי צרפת בגזרת פיליפ היפה11). במעט
הרכוש שנשאר לו אחרי הבזה, בא עם משפחתו לשבת באיסטילה, והיא קהלה נכבדה
במדינת נבארה. שם נהרג הוא ואשתו וארבעת בניו בתוך כל קהלת הקדש שמסרה נפשה
על קדושת השם, בקום עליה העם ברשעת כהניו להכותה חרם12). ור' מנחם, שהיה כבר בעל אשה, התבוסס בדמיו גם הוא, ובמתים
נחשב, ורק בחמלת אחד האבירים, שהיה אוהב נאמן לאביו, נשאר בחיים, – כי
מצאהוּ בין החללים כל עוד נשמתו בו, וישאהו אל ביתו וירפאהו ויכלכלהו עד
אשר נרפא ממכותיו. כאשר שב לאיתנו הוסיף להגות בתורה ולקחת לקח מפי מורהו
המקובל ר' יהושע אבן שועיב, ואחר כן נכנס בטולידה לישיבה המהללה שהיתה
להר“ר יהודה האשרי. בהגיעו לשנות ארבעים נתמנה לרב ולראש ישיבה בקהלת
אלקלעי. במלחמת האזרחים בקשטיליה נפלו עליו אנשי החיל ויכוהו ויפצעוהו
ויבזו יגיעו, עד כי לא נשאר לו מכל רכושו בלתי אם ביתו ושדהו ואוצר ספריו.
אז נמצא לו עזרה בצרה מאת דון שמואל אברבנאל, אשר תמכהו בימינו,
ובXXתו נקרא לעלות על כסא הרבנות ולעסוק בישיבה
בטולידה. וכן זכה למלא מקום רבו ר' יהודה בן הרא”ש. להרים כבוד התורה אשר
ירד מאד בעת ההיא, חבר ספר “צדה לדרך” על התורה והמצות (בערך שנת קל"ד) בעד
גדולי היהודים הקרובים למלך ושרים, אשר עסקיהם יטרידום מקבוע עתים לתורה
וּמהגות בספרים די צרכם. בספר הזה הכניס גם איזה דברים מחכמת הרפואה ותורת
האמונה; אבל בכל אלה לא חדש מאומה, כי כבר נאמרו ונשנו פעמים אין מספר
בספרי המחקרים שהיו לפניו.

רק שנים הצטינו ועלו על כל בני הדור ההוא בחכמתם ורחב לבם,
והם: הר“ר חסדאי קרשקש והר”ר יצחק בן ששת. שניהם היו בממלכת ארגוניה, ויחדו
גברו חילים ויתאמצו לחזק את היהדות ולאמץ את הלבבות ולהרבות שלום בקהלות
הקרובות והרחוקות.

ר' חסדאי בן אברהם קרשקש (נולד ה“א ק', מת ק”ע) שישב
בראשונה בברצלונה ואחר כן עד סוף ימיו בסרייסה, היה חכם גדול בתלמוד והחזיק
ישיבה גדולה, אך לא שמש ברבנות מעודו. הוא היה קרוב למלכות בימי יואן
הראשון, ודברים היו לו עם השרים הגדולים אשר בארץ. את שטוֹת הפיליסופיה
השונות ידע לכל פרטיהן וחדר לכל מצפוניהן ברוח בקרת עמוקה, כנראה מספרו
“אור ה'”. אבותיו נמנו בין חכמי התלמוד, והוא למד תורה מפי הר"ר נסים
גירונדי. בעתותי הרעה שבאו בימיו על יהודי ספרד, התאמץ לעמוד לימינם ולחוש
לרוחתם ככל אשר מצאה ידו.

דומה לו בטבעו ותכונתו, אבל שונה ממנו ברוחו ומחשבותיו,
היה ידידו ורעו הזקן ממנו, הר“ר יצחק בן ששת ברפת (הריב“ש, נולד בערך ה”א
פ“ו, מת אחרי קס”ח), אשר גדל בבית מדרשו של הרשב”א
ולמד תורה מפי בן הרשב“א ומפי תלמידיו המובהקים ר' פרץ כהן והר”ר נסים
גירונדי. הוא סגל לו את השגת הרשב“א ושטתו בתלמוד, וגם את שנאתו – לחכמות
ומדעים. בכלל היה ר' יצחק בעל מדות תרומיות, לו היה לב טוב ונפש נדיבה,
ופעמים הרבה עזב טובתו מפני טובת הכלל, בהיותו אוהב שלום ורודף שלום; אבל
במקום שראה חשש פגימה במצות חז”ל או אף במנהג קל הנהוג בישראל, הפך לבו
בקרבו ותיקד כשאול קנאתו. את תורתו וחכמתו נראה מקובץ השו“ת הנקראות על שמו
ואשר מספרם מגיע עד תקי”ז. כאשר גדל שמו בישראל בחרה בו קהלת סרגוסה הגדולה
להושיבהו כבוד בתוכה, וקהלת קלעת איוב, היא קלטיוד (Calatajud), גם היא חפצה כי יקרא שמו עליה, ומאשר נמצאו לו בסגרוסה
מתנגדים ואויבים אשר מרו ועצבו את רוחו, נתן היתרון לקהלה לאחרונה ויהי
נכון לעבור לקלטיוד; אבל רוב אנשי סרגוסה התאמצו בכל עז לעצרהו אתם, ויבקשו
גם עזרת הממשלה לאלצהו בחזקה להשאר על מקומו; ובכל זאת עמד בדבורו, ולא נסג
אחור מקהלת קלטיוד עד אשר מחלה היא בעצמה על הבטחתו לה. אחר כן היה לרב
בקהלות ואלינסיה וטורטוזה.

כמעט עלה חריב“ש על כסאו בסרגוסה, הראה הקפדתו על שמירת
מנהגי הדת מבלי גרוע מהם אף בענין שהשכל מחיב. כי שם היה המנהג לקרוא
בפורים את המגלה בלשון ספרד לפני הנשים ולפני כל אשר אינם מבינים עברית.
המנהג הזה היה גם בקהלות אחרות ברשיון רבנים אחדים, אשר לא מצאו בזה מאומה
נגד דעת התלמוד; אבל לא כן היתה דעת ר' יצחק, ויחד עם הר”ר נסים גירונדי
התגעש על זה עד כי עלתה בידי שניהם לבטלהו.

עוד יותר נגלתה קנאתו במחלקת שעורר על הרב הישיש ר' חיים
גליפפה, עקב אשר היתה רוח אחרת עמו. הרב הזה (נולד בערך ה“א ע', מת בערך
ק”מ), שישב על כסא הרבנות בהוּאיסקה ואחרי כן בפמפלונה, עמל למצוא ראיות
מהתלמוד להקל את דרך החיים ולא להחמיר, בעוד אשר כל יתר הרבנים בחרו בשטת
הרא“ש לדון בכל דבר לחומרא. וגם בדברים אחרים היו דעותיו שונות משל חבריו:
הוא נועז לבטל את האמונה בביאת המשיח, שנעשתה על פי הרמב”ם לאחד מעיקרי
הדת, ועל הנבואות הטובות הנמצאות בספרי ישעיה ודניאל אמר כי כבר בּאו בימי
החשמונאים, בזמן הבית השני, ודעתו זו כתב בספר, אשר קראהו בשם “אגרת
הגאולה”. על המחדש הזה התחוללה רוח סערה גדולה. שכנו הרב הקרוב אליו, ר'
חסדאי בן שלמה מטודילה, הביא דבתו רעה אל הריב"ש, אשר התעורר על הרב הזקן
הזה, שכבר זכה להעמיד תלמידים הרבה, ויוכיחהו על פניו כאשר ייסר איש את בנו
או תלמידוּ, ויזהירהו מלכת בדרך הזאת, פן תהיה מרה באחרונה.

גם ידידו ר' חסדאי קרשקש, אף שאהב את החכמה והחקירה, היה
תמים דעים עמו, וישם את הפיליסופיה שפחה נחרפת לאמונה ודת קדושים – ברוח
הזמן ההוא אשר קנאת האמונה החלה לשבת ראש. אחרי מות הר“ר נסים גירונדי
נחשבו שני אלה לראשי הדור ומאורי הדת לקרובים ולרחוקים, וגדולי הרבנים
והקהלות היותר גדולות עמדו למשפטם וייחלו למוצא פיהם. אך בכל חכמתם ועזוז
אהבתם לעמם לא יכלו עוד לעצור ברוח הרעה אשר שלטה בקרב אחיהם פנימה, נוסף
על הרוח המשחית אשר התעוררה עליהם מאת אויביהם חוצה. כי אמנם רבה העזובה
בעת ההיא ביהודי ספרד; נטשו חבלי האחדוּת אשר היתה מגנם ומעוזם מעודם, אף
אבדו מהם מדותיהם החמודות אשר נוססו בהם מלפנים. עשיריהם חיו רק לנפשם,
אחרי בצעם הלך לבם ובק אתם איש מרעהו נבאשו גם יחד. הם עשו להם הון
ועושר בנשך ותרבית אשר הרבו לקחת מהנוצרים, הם העלו עליהם חמתם בלכתם
בגדולות בהתהדרם לפני אציליהם ובלבשם משי ורקמה וכל מעטה יקר למען התפאר
עליהם – וכל העם שתה את כוס החמה וישא עון פחזותם וסכלותם. “הן לריב ומצה
יקומו – התאונן עליהם רבם הגדול, הריב”ש – ובמעל הזה היתה ראשונה יד השרים
והסגנים, העשירים והמיוחסים, כי יחושו ויחוסו לכבוד עצמם ובשרם, ולכבוד
קונם אינם חסים”13). “שכח ישראל את עושהו ויבן
היכלות – קרא עליהם הר”ר שלמה אלעמי, אשר עיניו ראו אחריתם – וילבשו
בגדי מלכות, ותלבשנה נשיהם ובנותיהם כשרות וכגבירות… אהבו את הבטלה, גאה
וגאון ודרך רע זו השררה והרבנות… ויקנאו איש באחיו ואיש ברעהו לדבר לפני
המלך והסגנים סרה, ולא ידעו כי בנפשם הוא ואחריתם מרה“14). הרבנים למדו אל דרך הכהונה הגדולה בדת הקתולית, ויהי החרם
בידם ככלי משחית לחבל לאחרים וגם להם. המסירות והמלשינות היו כחצים בידי
פריצי עמם, לירות ממסתרים אנשי מצוּתם, ואויבי ישראל חתמו בצרור פשׁעיהם
לשית עליהם בעלילותיהם Xספות. מפני חמת מלשני בסתר
לא נקו גם הרבנים בקהלותיהם. כן נתפש ר' חסדאי בן שלמה, הרב בטודילה, ונמסר
למלכות בדבה אשר הוציאו עליו רודפיו מקרב אנשי קהלתו. בני בליעל כאלה שלחו
לשונם בר' צאג וידאל די טולוזה (בן הרב הנודע ר' יום טוב וידאל די
טולוזה15), וילשינוהו אל מלכת ארגוניה להכריתהו
מארץ חיים. גם הישיש רבנו נסים גירונדי ור' חסדאי קרשקש והריב”ש יחד עם
אחיו ר' יהודה ברפת ועוד אחדים מרעיהם הכו בלשון ובבתי כלאים החבאו ונעצרו
עד תתם ערבון בעד נפשם. אבל גם הרבנים לא החשו לעוכרים כאלה, אף החמירו
לפעמים משפטם יותר מדי. בין יהודי נבארה גדל האף והחמה בגלל החרם אשר הוטל
על איש גדול ונכבד (דון יאודה הלוי) אחרי מותו, בעד דבת שוא אשר יצאה עליו
כי בסוף ימיו “נעשה צדוקי”. ורבות עמלו נכבדי ישראל שמה יחד עם רבם הגדול,
ר' יוסף אורה-בואינה, עד אשר נאות להם דון חסדאי קרשקש לפשר את השלום
ולהקים הסער לדממה. בכח אשר היה להם לדון דיני נפשות דנו לפעמים גם למיתה.
אמנם לא יצא המשפט לפעלו עד אם קים אותו המלך בכתבו וחותמו; אבל הדבר הזה
לא כבד מהם, כי תמיד נמצא להם אחד היהודים הקרובים למלכות והכסף ענה את
הכל. ענש כזה עוד הגדיל המכשלה – כי בשפטם את האיש החשוד על דבר מלשינות,
לא בקשו חשבונות רבים, לא דרשו וחקרו היטב ולא שאלו גם בעדים כראוי לדיני
נפשות. משפט כזה נעשה בשיביליה לאיש גדול ונכבד, בנפול עליו חשד כזה –
ומותו משך אחריו נקמת עם הארץ אשר שת קציר ליהודי ספרד ומנפש ועד בשם
כִּלם.

דון יוסף פיגון משיביליה נשא חן וחסד מלפני המלך דון אינריקו ויהי לו לראש גובי המס16). ויקנאו בו
אחיו היהודים באי חצר המלך, ויביאו דבתו רעה אל דון אינריקו, אשר קצף עליו
ויתנהו במשמר וישם עליו ענש כסף רב. אבל אחר כן נחם על מעשהו ויוציאהו
לחפשי וישב עליו כבודו כבראשונה, וכל הנוצרים יושבי שיביליה כבדוהו
ויאהבוהו מאד. אז זכר דון יוסף את אשר עשו לו אויביו חפצי רעתו, ולתת בהם
נקמתו או למען הצדיק נפשו מהם שם להם עלילות דברים וישב להם כפעלם. בימים
ההם מת דון אינריקו ובנו דון יואן הראשון מלך אחריו, ויבוא לעיר בורגאש
הבירה אשר בקשטיליה הישנה, לשים כתר מלכות בראשו כמשפט. בעצם ימי החג ההוא,
כעלות המלך על כסאו, (1379–קל"ט) ישבו דייני ישראל כסאות למשפט בשיביליה,
לשפוט את דון יוסף פיגון כדין מלשין ומוסר, ויגזרו דינו שלא בפניו ויחיבוהו
למות. אחדים מהיהודים הקרובים למלכות בקשו רשיון מאת המלך הצעיר, לתת משפט
מות באחד מאחיהם, והמלך נתן את שאלתם, מבלי דעת את האיש אשר יבקשו לשׂאה
נפשו, ובהיות בידם כתב הדת החתום בשם המלך וגם פסק הדין אשר הוציאו הדיינים
על דון יוסף, הלכו אל ראש השוטרים וישחרוהו להיות בעזרם לעשות משפטם באיש
חרמם. ויהי בבקר (21 אוגוסט) וילכו יהודים אחדים ובתוכם דון שלמה ודון
צאג עם ראש השוטרים אל בית פיגון בעודנו ישן על מטתו, ויעירוהו משנתו,
באמרם לו, כי לקחת את פרדיו לערבון באו. וכאשר פתח להם דון יוסף פיגון את
דלת ביתו, תפשוהו היהודים אשר הפקדו לעשות דינו, ויכרתו את ראשו
מעליו.

ויהי בהודע הדבר בשערים, ויחר אף כלם על המשפט הקשה אשר
נחפזו היהודים לעשות באיש גדול ונכבד, מבלי חקור דינו אף על פי חוקי
הרבנים. ומכלם הכי גדלה חמת המלך הצעיר, על אשר נועזו היהודים בנפשם להמית
בימי שמחתו ומועדו את האיש אשר היה יקר ונכבד בעיני אביו, ועל אשר סבבוהו
בכחש ויפתוהו בפיהם, לתת להם רשיונו על הדבר הרע הזה. ויצו להמית את
היהודים אשר עשו בו משפטם החרוץ, וגם את אחד הדיינים אשר היה בבית דין
ההוא. גם על ראש השוטרים נתכה כאש חמתו על אשר היה להם לעזרה, ויחרוץ עליו
משפט מות, ורק לבקשת אחדים משריו השיר משפטו אחור, אבל צוה לקצץ את ידו.
המקרה הזה היה בעוכרי היהודים, ותוצאותיו נגלו עליהם לרעה. ראשית דבר נטל
המלך מהרבנים והדיינים את זכותם, לבל יוסיפו עוד לדון דיני נפשות אחרי
עשותם נבלה כזאת, ובאספה הראשונה שהיתה לראשי העם בשוּריאה
(Soria) נקבע האסור הזה לחק עולם (ק"מ). ובכל זאת
לא שככה חמת המלך, ויט אזנו מן הוא והלאה לכל דבה אשר הביאו אויבי היהודים
אליו. אבל לא רק המלך ושריו, כי כל העם בקשטיליה קצף על היהודים קצף גדול
בגלל דמי דון יוסף פיגון, אשר נשפכו בידי רבניהם וראשיהם. ואף הנוצרים
יושבי שיביליה, אשר אהבו ויכבדו את האיש המומת, חרה בם עד להשחית, ויחכו
ליום אשר תמצא ידם, להתנפל על היהודים ולהנקם בהם שבעתים על הדם הנקי אשר
שפכו.

מאז והלאה גברו התואנות והאשמות על היהודים, והשאלות
והבקשות להגביל זכיותיהם ולהצר צעדי אונם עלו על שלחן המלך בכל אספה ואספה,
כמלפנים בימי מלכי הגותים המערבים לכל אספותיהם וקונסיליותיהם, – והמלך דון
יואן בשמרו עברתו ליהודים נענה לאויביהם בכל דבר, חוץ בדברים הנוגעים
לאוצרו והכנסותיו. כן קבל לרצון על האספה שהיתה בואלדוליד (קמ"ה) את בקשת
הכהנים, לקיים את הגזרות הקדמוניות שנקדשו על ידי ראשי הכהנים בכנסיתם
הגדולה, ויאסור על היהודים לגור במקום אחד עם הנוצרים, ועל המיניקות
הנוצריות – להניק כל ילד עברי, וכל העובר על זה יענש קשה ויֻכה במקלות
לעיני כל העם. בעצת בעלי האספה קבע חק חדש, כי אסור לכל איש יהודי להיות
ממונה על האוצרות, לא להמלך ולא להמלכה ולא ליורש העצר, והעובר על זה יחרם
כל הונו והוא ילקה בגופו מכת מרדות.









פרק שנים עשר.






ריב בין מלכי קשטיליה ופורטוגאל בדבר הרב הראשי חן יהודה
ודון דוד ניגרו. הצורר פֿרנאנדו מרטיני. ההרגה הגדולה
בשנת קג"א. הריגת כל משפחת הרא"ש. השמדת שבעים קהלות
בקשטיליה. ההרגה וההשמדה בארגוניה, ואלינסיה, מיורקה
וקטלוניה. התוצאות הנוראות. המרגוע בפורטוגאל.






למלך הזה, אשר מאת היהודים בעצמם היתה נסבה להפוך לבבו
לשנוא אותם, קרה מקרה רע – כי אבדה ממנו עטרת פורטוגאל בהיותה כמעט בידו
לשיתה על ראשו, וגם זאת מעם היהודים באה לו – בגלל הרבנות הראשית בספרד.
וזה הדבר: ביאטריסה (בריטים), אשתו השניה, היתה יורשת עצר בפורטוגאל, כי כן
יסד לה אביה המלך פרנאנדו, באין לו בן בַּשר אשר ימלוך אחריו. בימי
המלך פרנאנדו (1867=1388) ראו יהודי פורטוגאל בּטּובה ויתעננו על רוב שלום,
כי בכלל לא ידעו בארץ הזאת כל רע, עד בוא עליהם כשואה איד אחיהם הספרדים,
ובשוט שוטף כי עבר היו גם הם לו למרמס. מתחלת האלף הששי (ל"ד) והלאה היו
להם חקים טובים וישרים במררי קהלותיהם שכם אחד על כל אחיהם באירופה. בראש
קהלותיהם בארץ ההיא עמד הרב הראשי (ArRabbi Mor),
אשר נחשב לנשיא בעמו. המשרה הנכבדה הזאת היתה נתונה מאת המלך לאיש אשר חפץ
בִיקרו. בידי הרב הראשי היה המשפט העליון על כל קהלות ארצו, ופקודותיו היו
לחק עולם בל יעברוהו. את כתביו חתם בטבעתו ולכבוד שמו הוסיף את הדברים
האלה: “אר-רבי מור על פי אדוני ומלכי על כל קהלות פורטוגאל ואלגרבי”. שנה
שנה נסע בקהלות ארצו לבקר עניניהן, לחזק כל בדק ולמנות כל חסרון ולעשות
משפטיהן ודיניהן עם רבניהן. במסעותיו אלה נלוו אליו מקרב עמו בני לויתו:
שופט עליון (Ouvidor), סופר ראשי (Chanceller) עם לשכתו, מזכיר (Escrivao) ועושה משפט (Porteiro
Jurado). תחת יד הרב הראשי עמדו ראשי הדינים (Ouvidores), הם הרבנים שנקבעו ממנו בשבע מדינות
ממשלתו, ומושבם היה בשבע הקהלות הראשיות: בסַנטאַרס, ויעי, קוילהאנו,
פורטו, טורי די מונטקורבו, איבורה ופארו. הם השגיחו אל הקהלות השניות, אשר
בערי המדינות, וכל דבר הקשה הובא אליהם ושפטוהו המה. רבני המדינות נבחרו
מאת הקהלות בעצמן, אבל בחירתם נתקימה רק על ידי הרב הראשי, בהס אותם באגרת
כתובה וחתומה “בשם אדונו ומלכו”. להרבנים היה המשפט לדון דיני ממונות ואף
דיני נפשות, והמשפט הזה נשאר בידם גם אחרי הנטלו מאת אחיהם בספרד. כתבי
המשפט נכתבו בלשון הארץ. גם בהיות ליהודי דין ומשפט עם איש נוצרי, היה הרב
משביעו בנוסח פשוט, בתתו ספר התורה בידו.

להמלך דון פֿירנאנדו, שהיה קל דעת ומפזר הון, היו שני
יהודים רואי פניו ונושאי חסדו, אשר נהלו עסקי כספו בתבונת כפיהם. האחד הוא
דון יהודה והשני דון דוד ניגרו, ממשפחה הרמה “אבן יחיא”. ויהי אחרי
מות המלך, ואשתו המלכה ליאונורה משלה אחריו בשם בריטוס בתה יורשת העצר,
ויבוא ראשי העיר ליסאבון לפניה, ויבקשו ממנה,להסיר הרבה חקים שקבע המלך
בחייו למורת רוחם, וגם להרחיק את היהודים והערבים מכל משרה וכהונה בממשלת
הארץ, ומיראתה פן ישיתו ידם עם בן חורגה, יואן די עוית, המתנשא למלוך,
עשתה כדברם, ורוב העם שתו ידם עם די עוית, ובראות המלכה כי קצר כחה לעמוד
מפניו, גמרה אֹֹמר להטות את לב השרים, להסב את המלוכה לדון יואן חתנה,
המולך בקשטיליה– ויהי כן. בעת ההיא (1384) מת ראש רבני קשטיליה, והמלכה
ליאונורה זכרה לדון יהודה את חסדיו הנאמנים, ותדרוש מחתנה להושיבהו על כסא
הרבנות הראשית בקשטיליה ארץ ממשלתו. אבל המלך דון יואן כבר הבטיח לבריטיס
אשתו, לתת את המשרה על שכם דון דוד ניגרו – ועל הדבר הזה חרה אף
ליאונורה עד להשחית, ובשאפה לנקם הטתה את לב שריה לבחור בדי עוית בן חורגה.
ויצא דון יואן למלחמה, לקחת את פורטוגאל בחזקה, ויצר על העיר קוימברה.
ותשלח ליאונורה מרצחים להכותו נפש, ותגל סודה לדון יהודה הנאמן בבריתה.
ואחד מנזירי הפֿרנציסקים, שהיה לאיש הבינים בין המלך ובין חיל עיר קוימברה
הנצורה, נמשך אחרי דון דוד ניגרו, ובאהבתו אותו כנפשו השביעהו לעזוב את
מחנה המלך, כי רעה נגד פניו. ודון ניגרו בחכמתו בא עד חקר דבר, ויגל את אזן
המלך, ויגד לו את כל אשר נעשה. וימהר המלך לקדם פני הרעה, ויצו לתפוש את
ליאונורה. וגם שפחת המלכה ויועצה דון יהודה נתפשו ונאסרו בפקודת המלך, אשר
צוה לחקרם ולענות נפשם עד אשר יגלו סוד גבירתם, וכאשר נתנו שניהם תודת אמת,
הגלה דון יואן את ליאונורה לעיר טורסילה, ועל דון יהודה חרץ משפט מות. אך
דון דוד ניגרו איש ריבו היה לו לישועה, כי הערה כחו ולבבו להשיב אף המלך
ממנו, ותהי לו נפשו לשלל. הריב הזה הסיר מעל יואן את עטרת פורטוגאל אשר
כמעט ענדה לראשו, וכל תחבולותיו לקחתה ביד חזקה לא עמדו לו, עד כי נואש
ממנה וישב לארצו בנפש מרה, ויוסף עוד שנוא את היהודים מִבראשונה. בשנאתו זו
לקחו להם כהני ארצו קרנים, לשית את היהודים לתועבה בדרשותיהם ולהעלות עליהם
חמת העם עד לאין מרפא. מכלם הכי הגדיל עליהם בפיהו הכהן הקנא פֿירנאנדו
מרטיני, אשר שנאתו הנוראה ליהודים היתה בעיניו לעיקר אמונתו. בהטיפו מעל
הבמה בבית הכניסה או באחד השוקים בשיביליה, שפך עליהם תמיד חמת עכשוב, פעם
זעק מרה על ערפם הקשה אשר ימנעם מהסתפח באמונת כל העמים; פעם הרעים בקול
זעמו על גאותם ורום עיניהם, על עשרם הרב, על אהבתם את הבצע ועל הנשך
והתרבית אשר ירבו לקחת. ובשיביליה נמצאו לו אזנים קשובות, כי שמר העם עברתו
ליהודים, על אשר נועזו להתערב בריב האחים על אדות המלוכה, ועל משפט המות
אשר חרצו על דון יוסף פיגון מחמל נפשם. והנה כל עוד היה המלך דון יואן
בחיים, ירא הכהן מרטיני לעורר את העם לעשות נקמות ביהודים, כי היה דון יואן
מלך עז, אשר לא ישא פני כל פורעי פרעוֵּת בארצו. אך במות המלך ההוא היה
אינריקו השלישי ילד בן עשתי עשרה שנה, ובירשו את כסא אביו היה רסן הממשלה
נתון בידי אחדים מרבי הממלכה, אשר חלק לבם איש מעל רעהו וכמעט נתנו מקום
למלחמת אחים חדשה לפרוץ בארץ. והעת ההיא מצא הכהן מרטיני דרושה לחפצו, לבצע
מזמותיו בעם חרמו.

ויהי באחד הימים, בעשירי לחדש אדר שנת קנ“א (15 מארס
1391), ויצא הכהן מרטיני כפעם בפעם להטיף לעם באחד השוקים ולפחת בלבו אש
קנאות כדרכו, ויעוררהו פתאם להתנפל על היהודים ולכלות חמתו בם – בתקותו כי
בדרך הזאת יצלח לו להביא יהודים הרבה תחת כנפי אמונתו. העם שמע בקולו,
וישתער על היהודים באף גדול וּבחמה שפוכה; אוּלם ראשי העיר עמדו בפניהם,
ויעצרו את ההמון ביד חזקה. ופקודת המלך יצאה גם אל הערים הקרובות, לבלתי
שלוח יד ביהודים. אמנם לו הואילו המושלים בשם המלך להגן על היהודים באמת
ובתמים, אזי יכלו על נקלה להשיב את המנוחה לקדמותה, בתתם צו, לאסור את דורש
הדמים, את חרנאנדו מרטיני, בנפשו, או לאסור עליו מהשמיע בשער קולו ומהסית
עוד את העם ביהודים. אבל הם לא כן עשו, – והכהן הקנא שקד על הרעה, ויוסף
לשלח לשונו כחץ שחוט ולהבעיר חמת ההמון על היהודים, עד אשר בערה כאש רשעה,
וכמעט עברו שלשה ירחים אחרי המהומה הראשוֹנה, קם העם כאיש אחד ביום ר”ח
תמוז (6 יוני 1391) ויתנפל על רבע היהודים (Juderia), ויצת אש במשכנותיהם ויעש בם מטבח נורא וזבח רב. מקהלה הגדולה
ההיא, אשר בה נמצאו כשבעת אלפים משפחות מבני ישראל, בערכך שלשים אלף נפש,
נשארו רק מתי מספר. ארבעת אלפים איש נפלו ביום ההוא על חלליהם, ויתרם
התמכרו אל הדת הנוצרית, מאימות מות אשר נפלו עליהם. המון נשים וילדיהן
נתפשו מאת אנשי הדמים ובכסף נמכרו להמחמדים, לעבדות עולם. משלשת בתי
הכנסיות שהיו בשביליה נהפכו שנים לבתי תפלה לקתולים. בתוך ההמון הרב אשר
המירו דתם ביום נחלה וכאב אנוּש, ויבחרו לבוא במים מבוא באש ובדמים, נמצא
גם ראש משפחת אברבנאל המפארה והנודעת לשם, הוא דון שמואל אברבנאל
שהיה קרוב למלכות בימי דון אינריקו, ויהי לכבוד לעדתו וצבי תפארת לקהלתו,
ובבואו בברית החדשה שנה את שמו ויקרא בשם יואן די שיביליה.

כשוט שוטף עבר המטבח הנורא משיביליה על רוב ארץ ספרד,
וימלאנה דמים כמים וחללים לאין מספר. תאות ההון ותשוקת השלל הרב והבזה
הגדולה גברו על קנאת הדת, ויהיו היהודים כצאן לטבח ורכושם כשלל אויב
במלחמה. סערת העם חמה יצאה והנגף החל בעיר ואם בישראל, זו קהלת קורדובה,
גאון יהודי ספרד מלפנים, כבודם וראשית אונם. כל בניה יצאוה ביום עברות; אלה
נהרגו על קדושת השם, ואלה נאנסו להמיר דתם. ביום הצום, יום הזכרון לחרבן
ירושלים (י"ז תמוז), נשפכה חמת ה' על הקהלה היותר גדולה בספרד, והעם התקומם
בטולידה הבירה, ודמי היהודים הנאמנים בבריתם את אלהי קדשם נשפכו כמים בקרב
חוצות. בתוך הקדושים הרבים שנפלו על חלליהם בטולידה נמצאו כל בני משפחת
האשרי אשר בעוז רוח יהודי אשכנז שחקו לפחד וילכו לקראת המות מבלי חת.
הר“ר יהודה בן אשר, מזרע הרא”ש, חתנו של ר' יעקב בעל הטורים, שחט בידיו את
חותנתו ואת אשתו ובניו ואחר כן שלח יד בנפשו. גם בטולידה נאנסו רבים לצאת
מכלל עמם, ובהמרותם פדו משחת נפשם. כשבעים קהלות נחרבו בעת ההיא, בתוכן
הקהלות הידועות: איסיגה, גואיטי (Huete), לוגרונו,
בורגאש, קריון ואוקאניה. מקהלת אשקלונה לא נשאר אף אחד. זבח רב כזה יזמו
הקתולים בקנאתם הנוראה לערוך גם להערבים המחמדים יושבי מדינת שיביליה. אבל
המתונים שבהם הוכיחו בדברים, כי לא נכון לעשות זאת, פן יתעוררו המחמדים
להשיב גמולם בראשם ולעשות כן להנוצרים הגרים בתוכם בגרנאדה ארץ ממשלתם
ולשבוים הנוצרים העצורים בארץ ממלכתם מעבר לים – ועל כן נחמו על מחשבתם
וירפו ידם מהמחמדים. אך ביהודים האמללים כלו רעתם ככל אות נפשם, וישקום את
כוס התרעלה עד תומה, בדעתם כי בכל העולם אין להם גואלים אשר יקחו נקמתם
מהורגיהם, והם כדגי הים וכרמש לא משול בו.

ממלכת ארגוניה אשר נפרדה כלה מקשטיליה, כי עמה ומושלה
הרחיקו מעליה דרכם, גם היא פתחה בפעם הזאת שעריה לפני סמל הקנאה המקנה,
והעם שלח ידו ביהודים יושבי מדינת ואלינסיה להומם ולאבדם (ז' אב). מחמשת
אלפי נפש ישראל בולאלינסיה הבירה לא נשאר אף אחד; כמאתים וחמשים איש נהרגו,
רבים עזבו את דתם ושאריתם מתי מספר מלטו נפשם משחת בלי. גם בכל ערי המדינה
ההיא זעמו את היהודים ויכלו אותם בחרב ובאש, לא נשארה בלתי אם קהלת
מורבידרו (Murviedro) בלבד.

תחת שאה התגלגלה הרעה ותעבור ארחות ים ותגיע עד האי מיורקה (Mallorca). שם בפלמה (Palma) הבירה התגודדו המון נערים ומלחים ויקשרו שני חשיפי עצים כשתי
וערב וישאום לפניהם ברחוב מונטיזיון, הוא רחוב היהודים, בקול קורא “מות
ליהודים!” (א' אלול). וכאשר התנפלה עדת בני הבליעל על איש יהודי, והוא גבור
ואמיץ כח, ויתפוש את אחד מהם ויחנקהו בידו החזקה, השתובב כל ההמון משובה
נצחת ויפלו בחמה עזה על כל היהודים ויכום ויכתום עד חרמה. גם בתי הנוצרים
אשר חמלו על האמללים הנמלטים אליהם ויחיבאום אצלם, לא נקו מידם. ביום ההוא
נפלו מהיהודים שלש מאות חלל, ובתוכם גם מורם ורבם ן' וידאל אפרים
גירונדי. רובם בקשו להם רוח והצלה בחיק הדת הנוצרית, ותהי להם נפשם לשלל.
המלך דון יואן הראשון התעורר לנקום נקמת היהודים ההרוגים והשדודים, וישם מס
גדול על יושבי העיר פַּלמה; אבל מזמתו נגלתה אחר כן, כי רק אחרי בצעו הלך
לבו, למלא אוצרותיו שלל. אולם ענש כבד מזה בא על האי ההוא בגלל הרגת
היהודים בעת ההיא, כי שבת מסחרו, אשר הלך אז וגדל עד כי יכל להתחרות עם ערי
ממשלת הריפובליקה באיטליה – ומן הוא והלאה הלך ודל ולא שב עוד לאיתנו עד
היום הזה.

שלשה ימים אחר ההרגה בפלמה, החל הנגף בקטלוניה, כאלו
התקשרו כל יושבי ספרד לעשות כלה ליהודים בזמן אחד. גם שם החלה הרעה מעיר
הבירה, בקהלת ברצלונה הגדולה לאלהים, רבתי בחכמי ישראל ושרתי באציליו אנשי
השם. העֹשר הרב שעשו להם היהודים יושבי העיר הזאת, בסחרם אל חוף ימים
וארצות רחוקות, הוא שהיה בעוכריהם, במשכו אליהם את עם הארץ, להרים יד ברצח
ולרשת יגיעם. ביום שבת קדש, יום חג לנוצרים, התנפל ההמון הזועם על היהודים
עם חרמם, לזבוח זבחי אדם רב, ומאתים וחמשים איש ישראל נפלו על חלליהם בפעם
אחת. רוב אנשי הקהלה נמלטו אל המגדל, ששם מצאו סתר למו ברצון הנציב,
ובחמלתו עליהם נתן להם גם לחם ומזון להחיותם ברעב. אבל ההמון התקומם גם על
שריו ואציליו, וישימו מצור על המגדל ולאחרונה שלחו אותו באש. ובראות
היהודים הנצורים כי אבד מנוס מהם, שלחו רבים מהם יד בנפשם, אחרים המתיו
עצמם בהתנפלם מעל החומה, ורבים יצאו מהמגדל להלחם על נפשם בזרוע נטויה
וימותו מות גבורים במלחמה. בין החללים הקדושים נמצא גם העלם הנחמד, בנו
יחידו של השר דון חסדאי קרשקש, והוא חתן אשר חכה ליום חתונתו, לבוא אל
חופתו עם בתולת ישראל, בת איש נכבד ושוע וגביר בעמו. אחד עשר אלף איש המירו
את דתם, מתי מעט נסו ונמלטו, וכן לא נשאר מכל קהלת ברצלונה אף יהודי אחד.
כזה היה גם גורל קהלות לורידה, גירונה ויתר ערי קטלוניה: אלה נהרגו על קדוש
ה‘, אלה יצאו מכלל ישראל, ורק מעט מזער נמלטו על נפשם. בקהלת גירונה ירַאת
ה’ היו המומרים אך מתי מספר, ויתרם בחרו מות מחיים. הרבנים מורי העם האירו
לפני קהלותיהם באור ה‘, ויהיו מופת לאחיהם, בהשליכם נפשם מנגד למות בעד ה’
ואמונתו. כבמדינת ואלינסיה גן גם בממלכת קטלוניה נשארו מהיהודים רק מעט
מזער, בהמלטם אל מבצרי האצילים, אשר אספום אליהם – בעד הבצע, כי הוקירו
פדיון נפשם ויקחו את כל הונם במחירה. רק בארגוניה בעצמה לא רבתה ההרגה
בקהלות ישראל, כי השכילו לקדם פני הרעה ויתִנו כל חילם ואוצרותיהם לשרי
המלוכה כופר פדיון נפשם.

שלשה ירחים ארכו ימי המהומה וההרגה והמבוסה הרבה ברוב
קהלות ספרד, וגם אחרי כן לא עברה הבהלה, ותהי חתת העם גדולה על היהודים, עד
כי לא נועזו הפלטים לצאת ממחבואיהם אשר החבאו שם בימי הזעם. הנה כן עברה על
יהודי ספרד כוס אחיהם יהודי אשכנז, אשר קבעתה שתו מצו לפני חמשים שנה, בעת
המגפה השחורה. כן נהפכו גם שיריהם לקינות ומחוליהם למספד מר על דם ישראל
השפוך, אשר קבעו בסדר תפלותיהם לזכר עולם. אבל תוצאות ההרגה הגדולה עוד
גדלו ועצמו ממנה לרעה – כי חלל לבם בקרבם מן הוא והלאה, אבדה תוחלת אונם,
ירד שאול גאונם עליזוּת גאותם, וילבשו רוח כהה תחת מעטה תהלה, בי ההפך
עליהם בלהות וידכאו. לאט ושחוח הלכו יהודי ספרד תחת גאונם ורום עיניהם
מלפנים, ויטו דרכם מפני כל איש נוצרי אשר פגשו, כי פחד קראם ורעדה, פן ירים
עליהם יד ברצח או ירים קול בהמון להתגולל עליהם ולאבד מארץ זכרם. מקול עלה
נדף חרדו ומפני נער נוצרי אחד נסו מאה מהם מנוסת חרב. אז ידעו גם המה טעם
הגלות המר, ירד עז מבטחם שהיה להם בארץ הזאת מלפנים ויורידו לארץ ראשם;
לא נכרו עוד בחוצות כי הם הגבורים הששים לקראת נשק בהלחמם בעד המלך דון
פידרו. רק בפורטוגאל נשארו היהודים שקטים על מקומם ושוט שוטף אשר עבר בספרד
אליהם לא הגיע, כי חזקה יד המלך דון יואנו, אשר מצא און לו באהבת עמו ולא
נתן להמוניו להתקומם ולפרוע פרעות בארצו. הרב הראשי דון משה נבארו שם
לפניו שתי פקודות שיצאו משני אפיפיורים, קלמנש הששי ובוניפֿציוס התשיעי, כי
אין לאנוס את היהודים לעבור על דתם. ועל זאת נתן המלך צו (71 יוני 1392),
לבל יעיז איש לנגוע ביהודים לרעה. פקודות האפיפיורים נקראו בראשי הומיות
בכל ערי פורטוגאל, גם נכתבו בספר משפטי הארץ לחקת עולם. ובכן שקטה פורטוגאל
במכונה, ותהי מפלט גם לאלה מהיהודים, אשר הצליחו להמלט מספרד.









למלך הזה, אשר מאת היהודים בעצמם היתה נסבה להפוך לבבו
לשנוא אותם, קרה מקרה רע – כי אבדה ממנו עטרת פורטוגאל בהיותה כמעט בידו
לשיתה על ראשו, וגם זאת מעם היהודים באה לו – בגלל הרבנות הראשית בספרד.
וזה הדבר: ביאטריסה (בריטים), אשתו השניה, היתה יורשת עצר בפורטוגאל, כי כן
יסד לה אביה המלך פרנאנדו, באין לו בן בַּשר אשר ימלוך אחריו. בימי
המלך פרנאנדו (1867=1388) ראו יהודי פורטוגאל בּטּובה ויתעננו על רוב שלום,
כי בכלל לא ידעו בארץ הזאת כל רע, עד בוא עליהם כשואה איד אחיהם הספרדים,
ובשוט שוטף כי עבר היו גם הם לו למרמס. מתחלת האלף הששי (ל"ד) והלאה היו
להם חקים טובים וישרים במררי קהלותיהם שכם אחד על כל אחיהם באירופה. בראש
קהלותיהם בארץ ההיא עמד הרב הראשי (ArRabbi Mor),
אשר נחשב לנשיא בעמו. המשרה הנכבדה הזאת היתה נתונה מאת המלך לאיש אשר חפץ
בִיקרו. בידי הרב הראשי היה המשפט העליון על כל קהלות ארצו, ופקודותיו היו
לחק עולם בל יעברוהו. את כתביו חתם בטבעתו ולכבוד שמו הוסיף את הדברים
האלה: “אר-רבי מור על פי אדוני ומלכי על כל קהלות פורטוגאל ואלגרבי”. שנה
שנה נסע בקהלות ארצו לבקר עניניהן, לחזק כל בדק ולמנות כל חסרון ולעשות
משפטיהן ודיניהן עם רבניהן. במסעותיו אלה נלוו אליו מקרב עמו בני לויתו:
שופט עליון (Ouvidor), סופר ראשי (Chanceller) עם לשכתו, מזכיר (Escrivao) ועושה משפט (Porteiro
Jurado). תחת יד הרב הראשי עמדו ראשי הדינים (Ouvidores), הם הרבנים שנקבעו ממנו בשבע מדינות
ממשלתו, ומושבם היה בשבע הקהלות הראשיות: בסַנטאַרס, ויעי, קוילהאנו,
פורטו, טורי די מונטקורבו, איבורה ופארו. הם השגיחו אל הקהלות השניות, אשר
בערי המדינות, וכל דבר הקשה הובא אליהם ושפטוהו המה. רבני המדינות נבחרו
מאת הקהלות בעצמן, אבל בחירתם נתקימה רק על ידי הרב הראשי, בהס אותם באגרת
כתובה וחתומה “בשם אדונו ומלכו”. להרבנים היה המשפט לדון דיני ממונות ואף
דיני נפשות, והמשפט הזה נשאר בידם גם אחרי הנטלו מאת אחיהם בספרד. כתבי
המשפט נכתבו בלשון הארץ. גם בהיות ליהודי דין ומשפט עם איש נוצרי, היה הרב
משביעו בנוסח פשוט, בתתו ספר התורה בידו.

להמלך דון פֿירנאנדו, שהיה קל דעת ומפזר הון, היו שני
יהודים רואי פניו ונושאי חסדו, אשר נהלו עסקי כספו בתבונת כפיהם. האחד הוא
דון יהודה והשני דון דוד ניגרו, ממשפחה הרמה “אבן יחיא”. ויהי אחרי
מות המלך, ואשתו המלכה ליאונורה משלה אחריו בשם בריטוס בתה יורשת העצר,
ויבוא ראשי העיר ליסאבון לפניה, ויבקשו ממנה,להסיר הרבה חקים שקבע המלך
בחייו למורת רוחם, וגם להרחיק את היהודים והערבים מכל משרה וכהונה בממשלת
הארץ, ומיראתה פן ישיתו ידם עם בן חורגה, יואן די עוית, המתנשא למלוך,
עשתה כדברם, ורוב העם שתו ידם עם די עוית, ובראות המלכה כי קצר כחה לעמוד
מפניו, גמרה אֹֹמר להטות את לב השרים, להסב את המלוכה לדון יואן חתנה,
המולך בקשטיליה– ויהי כן. בעת ההיא (1384) מת ראש רבני קשטיליה, והמלכה
ליאונורה זכרה לדון יהודה את חסדיו הנאמנים, ותדרוש מחתנה להושיבהו על כסא
הרבנות הראשית בקשטיליה ארץ ממשלתו. אבל המלך דון יואן כבר הבטיח לבריטיס
אשתו, לתת את המשרה על שכם דון דוד ניגרו – ועל הדבר הזה חרה אף
ליאונורה עד להשחית, ובשאפה לנקם הטתה את לב שריה לבחור בדי עוית בן חורגה.
ויצא דון יואן למלחמה, לקחת את פורטוגאל בחזקה, ויצר על העיר קוימברה.
ותשלח ליאונורה מרצחים להכותו נפש, ותגל סודה לדון יהודה הנאמן בבריתה.
ואחד מנזירי הפֿרנציסקים, שהיה לאיש הבינים בין המלך ובין חיל עיר קוימברה
הנצורה, נמשך אחרי דון דוד ניגרו, ובאהבתו אותו כנפשו השביעהו לעזוב את
מחנה המלך, כי רעה נגד פניו. ודון ניגרו בחכמתו בא עד חקר דבר, ויגל את אזן
המלך, ויגד לו את כל אשר נעשה. וימהר המלך לקדם פני הרעה, ויצו לתפוש את
ליאונורה. וגם שפחת המלכה ויועצה דון יהודה נתפשו ונאסרו בפקודת המלך, אשר
צוה לחקרם ולענות נפשם עד אשר יגלו סוד גבירתם, וכאשר נתנו שניהם תודת אמת,
הגלה דון יואן את ליאונורה לעיר טורסילה, ועל דון יהודה חרץ משפט מות. אך
דון דוד ניגרו איש ריבו היה לו לישועה, כי הערה כחו ולבבו להשיב אף המלך
ממנו, ותהי לו נפשו לשלל. הריב הזה הסיר מעל יואן את עטרת פורטוגאל אשר
כמעט ענדה לראשו, וכל תחבולותיו לקחתה ביד חזקה לא עמדו לו, עד כי נואש
ממנה וישב לארצו בנפש מרה, ויוסף עוד שנוא את היהודים מִבראשונה. בשנאתו זו
לקחו להם כהני ארצו קרנים, לשית את היהודים לתועבה בדרשותיהם ולהעלות עליהם
חמת העם עד לאין מרפא. מכלם הכי הגדיל עליהם בפיהו הכהן הקנא פֿירנאנדו
מרטיני, אשר שנאתו הנוראה ליהודים היתה בעיניו לעיקר אמונתו. בהטיפו מעל
הבמה בבית הכניסה או באחד השוקים בשיביליה, שפך עליהם תמיד חמת עכשוב, פעם
זעק מרה על ערפם הקשה אשר ימנעם מהסתפח באמונת כל העמים; פעם הרעים בקול
זעמו על גאותם ורום עיניהם, על עשרם הרב, על אהבתם את הבצע ועל הנשך
והתרבית אשר ירבו לקחת. ובשיביליה נמצאו לו אזנים קשובות, כי שמר העם עברתו
ליהודים, על אשר נועזו להתערב בריב האחים על אדות המלוכה, ועל משפט המות
אשר חרצו על דון יוסף פיגון מחמל נפשם. והנה כל עוד היה המלך דון יואן
בחיים, ירא הכהן מרטיני לעורר את העם לעשות נקמות ביהודים, כי היה דון יואן
מלך עז, אשר לא ישא פני כל פורעי פרעוֵּת בארצו. אך במות המלך ההוא היה
אינריקו השלישי ילד בן עשתי עשרה שנה, ובירשו את כסא אביו היה רסן הממשלה
נתון בידי אחדים מרבי הממלכה, אשר חלק לבם איש מעל רעהו וכמעט נתנו מקום
למלחמת אחים חדשה לפרוץ בארץ. והעת ההיא מצא הכהן מרטיני דרושה לחפצו, לבצע
מזמותיו בעם חרמו.

ויהי באחד הימים, בעשירי לחדש אדר שנת קנ“א (15 מארס
1391), ויצא הכהן מרטיני כפעם בפעם להטיף לעם באחד השוקים ולפחת בלבו אש
קנאות כדרכו, ויעוררהו פתאם להתנפל על היהודים ולכלות חמתו בם – בתקותו כי
בדרך הזאת יצלח לו להביא יהודים הרבה תחת כנפי אמונתו. העם שמע בקולו,
וישתער על היהודים באף גדול וּבחמה שפוכה; אוּלם ראשי העיר עמדו בפניהם,
ויעצרו את ההמון ביד חזקה. ופקודת המלך יצאה גם אל הערים הקרובות, לבלתי
שלוח יד ביהודים. אמנם לו הואילו המושלים בשם המלך להגן על היהודים באמת
ובתמים, אזי יכלו על נקלה להשיב את המנוחה לקדמותה, בתתם צו, לאסור את דורש
הדמים, את חרנאנדו מרטיני, בנפשו, או לאסור עליו מהשמיע בשער קולו ומהסית
עוד את העם ביהודים. אבל הם לא כן עשו, – והכהן הקנא שקד על הרעה, ויוסף
לשלח לשונו כחץ שחוט ולהבעיר חמת ההמון על היהודים, עד אשר בערה כאש רשעה,
וכמעט עברו שלשה ירחים אחרי המהומה הראשוֹנה, קם העם כאיש אחד ביום ר”ח
תמוז (6 יוני 1391) ויתנפל על רבע היהודים (Juderia), ויצת אש במשכנותיהם ויעש בם מטבח נורא וזבח רב. מקהלה הגדולה
ההיא, אשר בה נמצאו כשבעת אלפים משפחות מבני ישראל, בערכך שלשים אלף נפש,
נשארו רק מתי מספר. ארבעת אלפים איש נפלו ביום ההוא על חלליהם, ויתרם
התמכרו אל הדת הנוצרית, מאימות מות אשר נפלו עליהם. המון נשים וילדיהן
נתפשו מאת אנשי הדמים ובכסף נמכרו להמחמדים, לעבדות עולם. משלשת בתי
הכנסיות שהיו בשביליה נהפכו שנים לבתי תפלה לקתולים. בתוך ההמון הרב אשר
המירו דתם ביום נחלה וכאב אנוּש, ויבחרו לבוא במים מבוא באש ובדמים, נמצא
גם ראש משפחת אברבנאל המפארה והנודעת לשם, הוא דון שמואל אברבנאל
שהיה קרוב למלכות בימי דון אינריקו, ויהי לכבוד לעדתו וצבי תפארת לקהלתו,
ובבואו בברית החדשה שנה את שמו ויקרא בשם יואן די שיביליה.

כשוט שוטף עבר המטבח הנורא משיביליה על רוב ארץ ספרד,
וימלאנה דמים כמים וחללים לאין מספר. תאות ההון ותשוקת השלל הרב והבזה
הגדולה גברו על קנאת הדת, ויהיו היהודים כצאן לטבח ורכושם כשלל אויב
במלחמה. סערת העם חמה יצאה והנגף החל בעיר ואם בישראל, זו קהלת קורדובה,
גאון יהודי ספרד מלפנים, כבודם וראשית אונם. כל בניה יצאוה ביום עברות; אלה
נהרגו על קדושת השם, ואלה נאנסו להמיר דתם. ביום הצום, יום הזכרון לחרבן
ירושלים (י"ז תמוז), נשפכה חמת ה' על הקהלה היותר גדולה בספרד, והעם התקומם
בטולידה הבירה, ודמי היהודים הנאמנים בבריתם את אלהי קדשם נשפכו כמים בקרב
חוצות. בתוך הקדושים הרבים שנפלו על חלליהם בטולידה נמצאו כל בני משפחת
האשרי אשר בעוז רוח יהודי אשכנז שחקו לפחד וילכו לקראת המות מבלי חת.
הר“ר יהודה בן אשר, מזרע הרא”ש, חתנו של ר' יעקב בעל הטורים, שחט בידיו את
חותנתו ואת אשתו ובניו ואחר כן שלח יד בנפשו. גם בטולידה נאנסו רבים לצאת
מכלל עמם, ובהמרותם פדו משחת נפשם. כשבעים קהלות נחרבו בעת ההיא, בתוכן
הקהלות הידועות: איסיגה, גואיטי (Huete), לוגרונו,
בורגאש, קריון ואוקאניה. מקהלת אשקלונה לא נשאר אף אחד. זבח רב כזה יזמו
הקתולים בקנאתם הנוראה לערוך גם להערבים המחמדים יושבי מדינת שיביליה. אבל
המתונים שבהם הוכיחו בדברים, כי לא נכון לעשות זאת, פן יתעוררו המחמדים
להשיב גמולם בראשם ולעשות כן להנוצרים הגרים בתוכם בגרנאדה ארץ ממשלתם
ולשבוים הנוצרים העצורים בארץ ממלכתם מעבר לים – ועל כן נחמו על מחשבתם
וירפו ידם מהמחמדים. אך ביהודים האמללים כלו רעתם ככל אות נפשם, וישקום את
כוס התרעלה עד תומה, בדעתם כי בכל העולם אין להם גואלים אשר יקחו נקמתם
מהורגיהם, והם כדגי הים וכרמש לא משול בו.

ממלכת ארגוניה אשר נפרדה כלה מקשטיליה, כי עמה ומושלה
הרחיקו מעליה דרכם, גם היא פתחה בפעם הזאת שעריה לפני סמל הקנאה המקנה,
והעם שלח ידו ביהודים יושבי מדינת ואלינסיה להומם ולאבדם (ז' אב). מחמשת
אלפי נפש ישראל בולאלינסיה הבירה לא נשאר אף אחד; כמאתים וחמשים איש נהרגו,
רבים עזבו את דתם ושאריתם מתי מספר מלטו נפשם משחת בלי. גם בכל ערי המדינה
ההיא זעמו את היהודים ויכלו אותם בחרב ובאש, לא נשארה בלתי אם קהלת
מורבידרו (Murviedro) בלבד.

תחת שאה התגלגלה הרעה ותעבור ארחות ים ותגיע עד האי מיורקה (Mallorca). שם בפלמה (Palma) הבירה התגודדו המון נערים ומלחים ויקשרו שני חשיפי עצים כשתי
וערב וישאום לפניהם ברחוב מונטיזיון, הוא רחוב היהודים, בקול קורא “מות
ליהודים!” (א' אלול). וכאשר התנפלה עדת בני הבליעל על איש יהודי, והוא גבור
ואמיץ כח, ויתפוש את אחד מהם ויחנקהו בידו החזקה, השתובב כל ההמון משובה
נצחת ויפלו בחמה עזה על כל היהודים ויכום ויכתום עד חרמה. גם בתי הנוצרים
אשר חמלו על האמללים הנמלטים אליהם ויחיבאום אצלם, לא נקו מידם. ביום ההוא
נפלו מהיהודים שלש מאות חלל, ובתוכם גם מורם ורבם ן' וידאל אפרים
גירונדי. רובם בקשו להם רוח והצלה בחיק הדת הנוצרית, ותהי להם נפשם לשלל.
המלך דון יואן הראשון התעורר לנקום נקמת היהודים ההרוגים והשדודים, וישם מס
גדול על יושבי העיר פַּלמה; אבל מזמתו נגלתה אחר כן, כי רק אחרי בצעו הלך
לבו, למלא אוצרותיו שלל. אולם ענש כבד מזה בא על האי ההוא בגלל הרגת
היהודים בעת ההיא, כי שבת מסחרו, אשר הלך אז וגדל עד כי יכל להתחרות עם ערי
ממשלת הריפובליקה באיטליה – ומן הוא והלאה הלך ודל ולא שב עוד לאיתנו עד
היום הזה.

שלשה ימים אחר ההרגה בפלמה, החל הנגף בקטלוניה, כאלו
התקשרו כל יושבי ספרד לעשות כלה ליהודים בזמן אחד. גם שם החלה הרעה מעיר
הבירה, בקהלת ברצלונה הגדולה לאלהים, רבתי בחכמי ישראל ושרתי באציליו אנשי
השם. העֹשר הרב שעשו להם היהודים יושבי העיר הזאת, בסחרם אל חוף ימים
וארצות רחוקות, הוא שהיה בעוכריהם, במשכו אליהם את עם הארץ, להרים יד ברצח
ולרשת יגיעם. ביום שבת קדש, יום חג לנוצרים, התנפל ההמון הזועם על היהודים
עם חרמם, לזבוח זבחי אדם רב, ומאתים וחמשים איש ישראל נפלו על חלליהם בפעם
אחת. רוב אנשי הקהלה נמלטו אל המגדל, ששם מצאו סתר למו ברצון הנציב,
ובחמלתו עליהם נתן להם גם לחם ומזון להחיותם ברעב. אבל ההמון התקומם גם על
שריו ואציליו, וישימו מצור על המגדל ולאחרונה שלחו אותו באש. ובראות
היהודים הנצורים כי אבד מנוס מהם, שלחו רבים מהם יד בנפשם, אחרים המתיו
עצמם בהתנפלם מעל החומה, ורבים יצאו מהמגדל להלחם על נפשם בזרוע נטויה
וימותו מות גבורים במלחמה. בין החללים הקדושים נמצא גם העלם הנחמד, בנו
יחידו של השר דון חסדאי קרשקש, והוא חתן אשר חכה ליום חתונתו, לבוא אל
חופתו עם בתולת ישראל, בת איש נכבד ושוע וגביר בעמו. אחד עשר אלף איש המירו
את דתם, מתי מעט נסו ונמלטו, וכן לא נשאר מכל קהלת ברצלונה אף יהודי אחד.
כזה היה גם גורל קהלות לורידה, גירונה ויתר ערי קטלוניה: אלה נהרגו על קדוש
ה‘, אלה יצאו מכלל ישראל, ורק מעט מזער נמלטו על נפשם. בקהלת גירונה ירַאת
ה’ היו המומרים אך מתי מספר, ויתרם בחרו מות מחיים. הרבנים מורי העם האירו
לפני קהלותיהם באור ה‘, ויהיו מופת לאחיהם, בהשליכם נפשם מנגד למות בעד ה’
ואמונתו. כבמדינת ואלינסיה גן גם בממלכת קטלוניה נשארו מהיהודים רק מעט
מזער, בהמלטם אל מבצרי האצילים, אשר אספום אליהם – בעד הבצע, כי הוקירו
פדיון נפשם ויקחו את כל הונם במחירה. רק בארגוניה בעצמה לא רבתה ההרגה
בקהלות ישראל, כי השכילו לקדם פני הרעה ויתִנו כל חילם ואוצרותיהם לשרי
המלוכה כופר פדיון נפשם.

שלשה ירחים ארכו ימי המהומה וההרגה והמבוסה הרבה ברוב
קהלות ספרד, וגם אחרי כן לא עברה הבהלה, ותהי חתת העם גדולה על היהודים, עד
כי לא נועזו הפלטים לצאת ממחבואיהם אשר החבאו שם בימי הזעם. הנה כן עברה על
יהודי ספרד כוס אחיהם יהודי אשכנז, אשר קבעתה שתו מצו לפני חמשים שנה, בעת
המגפה השחורה. כן נהפכו גם שיריהם לקינות ומחוליהם למספד מר על דם ישראל
השפוך, אשר קבעו בסדר תפלותיהם לזכר עולם. אבל תוצאות ההרגה הגדולה עוד
גדלו ועצמו ממנה לרעה – כי חלל לבם בקרבם מן הוא והלאה, אבדה תוחלת אונם,
ירד שאול גאונם עליזוּת גאותם, וילבשו רוח כהה תחת מעטה תהלה, בי ההפך
עליהם בלהות וידכאו. לאט ושחוח הלכו יהודי ספרד תחת גאונם ורום עיניהם
מלפנים, ויטו דרכם מפני כל איש נוצרי אשר פגשו, כי פחד קראם ורעדה, פן ירים
עליהם יד ברצח או ירים קול בהמון להתגולל עליהם ולאבד מארץ זכרם. מקול עלה
נדף חרדו ומפני נער נוצרי אחד נסו מאה מהם מנוסת חרב. אז ידעו גם המה טעם
הגלות המר, ירד עז מבטחם שהיה להם בארץ הזאת מלפנים ויורידו לארץ ראשם;
לא נכרו עוד בחוצות כי הם הגבורים הששים לקראת נשק בהלחמם בעד המלך דון
פידרו. רק בפורטוגאל נשארו היהודים שקטים על מקומם ושוט שוטף אשר עבר בספרד
אליהם לא הגיע, כי חזקה יד המלך דון יואנו, אשר מצא און לו באהבת עמו ולא
נתן להמוניו להתקומם ולפרוע פרעות בארצו. הרב הראשי דון משה נבארו שם
לפניו שתי פקודות שיצאו משני אפיפיורים, קלמנש הששי ובוניפֿציוס התשיעי, כי
אין לאנוס את היהודים לעבור על דתם. ועל זאת נתן המלך צו (71 יוני 1392),
לבל יעיז איש לנגוע ביהודים לרעה. פקודות האפיפיורים נקראו בראשי הומיות
בכל ערי פורטוגאל, גם נכתבו בספר משפטי הארץ לחקת עולם. ובכן שקטה פורטוגאל
במכונה, ותהי מפלט גם לאלה מהיהודים, אשר הצליחו להמלט מספרד.










למעלה צד 113.  ↩



למעלה צד 118.  ↩



למעלה צד 121.  ↩



למעלה צד 126  ↩



שו“ת הריב”ש פי' קס"ו.  ↩



ר' שמואל סרסא בספרו “מכלל יפי”.  ↩



הנ"ל בהקדמתו שם.  ↩



שו“ת הריב”ש פ' ל"ז.  ↩



למעלה צד 121.*  ↩



שו“ת הרא”ש פ“י תמ”ה ושע"ה.  ↩



למעלה צד 114.  ↩



למעלה צד 119.  ↩



שו“ת הרי”ש פי' שע"ג.  ↩



אגרת המוסר מדף כ"ו והלאה.  ↩



למעלה צד 126.  ↩



למעלה צד 134.

ריב בין מלכי קשטיליה ופורטוגאל בדבר הרב הראשי חן יהודה
ודון דוד ניגרו. הצורר פֿרנאנדו מרטיני. ההרגה הגדולה
בשנת קג“א. הריגת כל משפחת הרא”ש. השמדת שבעים קהלות
בקשטיליה. ההרגה וההשמדה בארגוניה, ואלינסיה, מיורקה
וקטלוניה. התוצאות הנוראות. המרגוע בפורטוגאל.  ↩










את הטקסט[ים] לעיל הפיקו מתנדבי פרויקט בן־יהודה באינטרנט.  הכל זמין תמיד בכתובת הבאה:https://benyehuda.org/read/52246