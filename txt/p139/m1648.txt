


	
	הקוראן
	



אלקוראן או המקרא

נעתק מלשון ערבית ללשון עברית ומבואר




זכרון אהבה




לכבוד

אדוני אבי מורי התורני הצדיק היקר והנכבד

המנוח מ“ו”ה שלמה רעקענדארף ז"ל



אשר למד את בני יהודה קשת התורה והמדעים בק“ק טרעביטש אשר במדינת מוראוויא; נולד שם בליל עשרה באב ת”ק“ל”ז לפ“ק ומת בשם טוב בעיר מולדתו מו”ש“ק יום י”ג תשרי, ונקבר למחרתו ערב סכות ת“ר”ז ל“פ”ק, ויספדו לו כל אנשי קהלתו וכל מכיריו.






אָבִי הַיָּקָר!


  


זֶה עֶשֶׂר שָׁנִים מֵחֶלֶד נֻתַּקְתָּ,



אֶל מְרוֹמֵי עָל אֶת אָהָלְךָ הֶעְתַּקְתָּ,



בֵּין מְטִיבֵי לֶכֶת וּבֵין תְּמִימֵי דֶרֶךְ;



אַךְ עוֹד לֹא נִשְׁכַּח בָּאָרֶץ זִכְרֶךָ,



עוֹד יְהַלְלוּ בַּשְּׁעָרִים אֶת תֹּם דַּרְכֶּךָ,



עוֹד נוֹדַעְתָּ בְּשֵׁם צַדִּיק – יְקַר הָעָרֶךְ!


  


עַל מַעְגַּל צֶדֶק פְּעָמֶיךָ דָרָכוּ;



עַד כִּי שְׁבִיבֵי יְמֵי חַיֶּיךָ נִדְעָכוּ,



בְּתוֹרַת אֵל הָגִיתָ יוֹמָם וָלָיִל;



בָּה אֶת יַלְדֵי יְשֻׁרוּן בְּכָל עֵת הִנְחֵיתָ,



טוּב טַעַם וָדַעַת אוֹתָם הוֹרֵיתָ,



לְהוֹסִיף חָכְמָה וְלֶקַח אַזַּרְתָּם חָיִל.


  


לֹא בַנְעִימִים יְמֵי חַיֶּיךָ חָלָפוּ,



נַחֲלֵי הַיְּגוֹנוֹת עַל רֹאשְׁך שָׁטָפוּ,



לֹא הוֹקִירוּ עֶרְכְּךָ אַנְשֵׁי מְקוֹמֶךָ;



בַּהְיוֹת הַטּוֹבָה, אֵינֶנָּה מֻכָּרָה,



יֹקר עֶרְכָּה יוּבָן אַחֲרֵי עָבָרָה;



חַיֶּיךָ הֵחֵלּוּ אַחֲרֵי מוֹתךָ.


  


עוּרִי נֶפֶשׁ אָבִי, מִשְּׁנָתֵךְ עוּרִי!



אֶל פְּרִי בִּכּוּרֵי בְּנֵךְ בְּרַב שָׂשׂוֹן שׁוּרִי,



אֶל הַתּוֹרָה אֲשֶׁר לָךְ בְּמוֹ פִי הוּבָאָה;



עַל נֵצֶר מַטָּעַיִךְ שִׂישִׂי וְגִילִי,



עַל סִפְרִי בְּרַב רָצוֹן לִרְאוֹת תַּשְׁפִּילִי,



עַל הָאַהֲבָה אֲשֶׁר אֶת לִבִּי מָלָאָה! –


  


לְמַעְיַן גַּן הֶחָכְמָה קַמְתִּי לָשׂוּחַ,



שָׁמָּה סוֹבֵב סוֹבֵב הָלַךְ הָרוּחַ,



מִפִּרְיָהּ הַמָּתוֹק מִדְּבַשׁ – אָכַלְתִּי:



לִבִּי וְכִלְיוֹתַי לִרְכוּשָׁה חָמָדוּ,



יוֹם וְלַיְלָה עַל דַּלְתוֹתֶיהָ שָׁקָדוּ,



וִּמפְּרִי מְגָדֶיהָ בְּרָכָה אָצַלְתִּי.


  


הִיא מִשׁעָן לַחַיִּים, מַרְפֵּא לַנֶּפֶשׁ,



מִלֵּב בֶּן הָאָדָם תְּגָרֵשׁ טִיט וְרָפֶשׁ,



הִיא תָּאִיר נֵרוֹ וְאֶת חֶשְׁכּוֹ תַּגִּיהַּ;



יָגוֹן וַאֲנָחָה מִפָּנֶיהָ נָסוּ,



כָּל הַחוֹסִים בְּצִלָּה הִתְעַנְגּוּ וְשָׂשׂוּ,



וְאֶת רוּחָם עַל בָּמֳתֵי אֶרֶץ תַּגְבִּיהַּ.


  


אַךְ הַחָכְמָה הָעוֹלָה עַל כֻּלָּנָה,



וַיִּגְדַּל עֶרֶךְ טוּבָהּ מֵעֶרְכָּנָה,



הֲלֹא הִיא הָאֱמוּנָה, בַּת אֱלֹהַּ? –



בְּדֶרֶך אֱמוּנָה בָּחַרְתִּי, הִיא תְּנַהֲלֵנִי,



בִּימֵי מְרוּדִי אָמַרְתִּי: הִיא תְּנַחֲמֵנִי



וְעַל פִּגְעֵי הָעֵת תְּשִׂימֵנִי גָּבוֹהַּ!


  


אִם עַנְנַת יְמֵי עָמָל עָלַי עוֹבֶרֶת,



אֲשֶׁר כּוֹבֶד פְּקוּדָתָם רוּחִי שׁוֹמֶרֶת,



בַּצַר לִי עָלַי בַּל תֶּאֱבַל הָרוַּח;



כִּי אֹמַר: הֵן יַד אֵל עוֹד נְטָשַׁתְנִי,



יַעַן תִּקְוָתִי בּוֹ תָּמִיד תְּמָכַתְנִי!



וְנַפְשִׁי מֵרֹב הֶמְיָתָהּ מְעַט תָּנוּחַ.


  


אַךְ בֶּאֱמוּנָתָם בְּנֵי אִישׁ הִתְפָּרָדוּ,



אֵלֶּה בְּכֹה וְאֵלֶּה בְּכֹה יוֹצְרָם עָבָדוּ,



דַּת אֵל תָּמִיד סֶלַע מַחְלְקוֹת הָיָתָה;



בְּחַרְבָּם הוֹכִיחוּ, אֱמוּנַת מִי יְקָרָה,



וְהָאֱמוּנָה, אֲשֶׁר יַד מְכַבְּדֶיהָ גָּבָרַה



לְבַלַּע את רעוּתֶיהָ פִּיה פָּצָתָה.


 


לֹא כֵן אֱמוּנַת אֱמֶת! אַךְ שָׁלוֹם בְּחֵילֶיהָ,



הִיא קוֹשְׁרָה בְּחֵבְלֵי אַהֲבָה אֶת מְכַבְּדֶיהָ,



הִיא מְאִירָה אֶת הַסְּנֶה,אַךְ לֹא תֹאכְלֵהוּ;



אוֹרֶךְ יָמִים בִּימִינָהּ, שָׂשׂוֹן וְנַחַת,



הִיא מְפִיקָה אוֹר, אַךְ לֹא אֵשׁ מִתְלַקַּחַת



וְכָל הוֹלֵך בְּדַרְכָּה לֹא יִמּוֹט רַגְלֵהוּ. –


  


וְעַתָּה אָבִי, קֵץ לְאִמְרֵי פִּי אָשִׂימָה,



וְאֶת כַּפַּי אֶל שׁוֹכֵן שְׁחָקִים אָרִימָה,



לְמַעַן מִטַּל חַסְדּוֹ עָלַי יוֹפִיעַ! –



אַתֶּם בְּנֵי עַמִּי! אֶת מִנְחָתִי קָחוּ.



וְאִמְרֵי פִּי בְּקֶרֶב לִבְּכֶם יִסְתַּפָּחוּ:



שָׁלוֹם לַקָּרוֹב וְלָרָחוֹק יַגִּיעַ! –


  

פה ק“ק ליפסיא ע”ר“ח סיון לשנת איש אמו ואביו ת”י“ר”א“ו לפ”ק.

המחבר.

הקדמה

אין אמונה בכל האמונות הנודעות אשר לפתע פתאום שטפה על כל אפיקיה והפכה פני תבל כדת מחמד. דת היהודים שמה לה למטרה את ארץ כנען, את נחלת אבותיהם, ולא היה בלבם לכבוש ארץ אחרת זולתה; דת הנוצרים לא הוסדה לפי מחשבות לב יוסדה, למשול בארצות כי אם לכבוש לבות בני האדם; אמנם דת מחמד בהווסדה היתה כנחל שוטף העולם על כל גדותיו, משבר הרים ומפוצץ סלעים ומכסה את פני האדמה בקרבות וציים ומעי מפלה.

ואם תשאל, איך נהיתה זאת, כי יושבי מדבר אשר לא למדו מנעוריהם כי לשוט בארצם הנה והנה עם עדרי צאניהם, היו למושלי תבל וחרשו בקרבותם את תלמי אמונתם החדשה על פני האדמה הידועה בעת ההיא; וכל זאת בקרב מספר מעט ימים? הקנאת דתם עשתה זאת או יקר ערך אמונתם? - אשיב: אולי שניהם! - אמונה מעוררת את מאמיניה להלחם לה ומבטיחה אותם את מחמדי התבל ואת תענוגי העולם הבא בהלחמם את מלחמתה ומדברת על לבם בקול גדול לאמור: על חרבכם תחיו!; התתמה בכתת הרועה את אתו לחרב ואת מזמרתו לחנית למען צאת בצבא בעד דתו הקודחת בקרבו כמלחמת יה? - את אשר לא תשיג לשון המפתה בגרב מספר שנים תפעל החרב השלופה במו רגע; ואיה איפא האיש אשר לא יבטא בשפתים דת האיש החזק ממנו, למען הציל את נפשו ואת הונו? הלא נמצאו אנשים ממירים את דתם בעד ענינים גרועים מהצלת הנפש וההון? -

ועתה דע, הקורא הנעים, כי איננו דבר נקל לכתוב הקדמה הגונה ומשגת את מטרתה על הספר הזה; כבר יגעו בעניין חכמי הנוצרים: Maracci., Paudua 1688; Sale, London 1734; Wahl, Halle 1828; Wahl, Halle, 1828; Weil, Bielefeld 1844 u.a.m. אמנם להריק את כל הענין עד תומו, הזמן יכלה והמחבר לא יכלה, לכן שמתי מגמתי לקצר את מצע המלאכה הזאת ולהציע פה כפי אשר יאותו לי שני אויבי כל מחברי הספרים, והם: המקום והזמן והנני מחלק את ענין ההקדמה הזאת לשמונה ראשים והם: (א) ארץ ערב ויושביה לפני בוא מחמד. (ב) חיי מחמד. (ג) הקוראן. (ד) מה לקט מחמד מאמונת ומספרי היהודים, (ה) מה מאמונת הנוצרים (ו) מה מעובדי האלילים. (ז) הסונה או התורה שבעל פה לישמעאלים. (ח) הכיתות היותר חשובות על דת מחמד.1

(א) ארץ ערב ויושביה לפני בוא מחמד

לארץ ערב אשר יושביה יכנוה גם כן בשם ג’זרת אל-ערב ( Peninsula Arabica ), נקרא שמה על מושבה המערבי לנגד כל ארצות אזיא; ולדעת קצת יקרא לה השם הזה מירב אבן קחטאן (אולי יובב בן יקטן; עיין בראשית י, כ"ט) אבי כל בני ארץ ערב. חכמי הנוצרים קראו את יושבי הארץ הזאת בשם: שרקין ( Saraceni ), והמילה הזאת מורה בלשון ערבית: אנשי קדם, על מושבה המזרחי לנגד ארצות איירופא ואפריקא. והנה, באשר תוך הארץ הזאת נודע אך מעט מזער לחכמי איירופא, באשר היה לרוב הארץ מדבר וציה, לא תשיג ידיעת חכמי הארצות האחרות להציב את גבולותיה אל נכון; לכן נודיעם בדרך כללי מול צפון לנגד ארם נהרים, מול מזרח לים הפרסיים ( Sinus Persicus ) וים הודו ( Oceanus Indicus ), מול דרום לים כוש ( Mare Aethiopicum ) ומול מערב לים סוף ( Mare Rubrum ) וקצת הים האמצעי ( Mare Mediterraneum ). ועתה על אודות חלוקת הארץ הזאת אגיד לך, הקורא הנעים, כי גם דעות חכמי יושביה נחלקו עליה; קצתם מחלקים אותה לשתים, קצתם לשלוש, קצתם לחמש, ומהם גם לשש מדינות; ואני הנני נוטה אחר חלוקת החמש המורגלת מכל שאר החלוקות לכל חכמי בני קדם ואגזר את הארץ הזאת למדינות: ימן, הג’ז, תהאמה, נג’ד, וימאמה ( Jemen, Hidjas, Tehamah, Nedjd &amp; Jamamah ) מדינת ימן היא המבורכה מכל שאר המדינות. היא המצמיחה מקרבה את הקאפפיה ( Cafe ), את הקאמפיר ( Campharum ), את הצרי ( Balsamum ), את הלוט ( Lotos ), ואת המאננה ( Manna ). הערים הנכבדות אשר בה, הן: מוקקה ( Mokkah ), עיר מולדת הקאפפיה היותר נחשב, למינהו, ועדן ( Aden ), בימינו עיר מרכולת ליושבי אינגלאנד. הערים הנכבדות במדינות הג’ז הן: מיכה ( Mekkah ), מדינה ( Medinah ); הראשונה על היותה עיר הולדת מחמד והשניה על היותה מקום קבורתו. והנה חכמי איירופא מחלקים את ארץ ערב לשלוש, והן: המאושרה, השוממה והמסולעה ( Arabia Felix, Deserta et Petraea ); אמנם יושבי ערב אינם מכירים את החלוקה הזאת.

לדעת חכמי בני קדם הערביים נחלקים לקדמונים ואחרונים. ממספר הקדמונים היו העמים העלומים עאד, ת’מוד, תבע, תסם, ג’רהם, מדין, עמלק ( Ad, Thamud, Tobba, Tassm, Djorham, Madain &amp; Amalek ') ועתה נזכיר פה קצת קורותיהם. רעת אנשי עאד, ת’מוד, תבע ומדין ואחריתם הנוראה נזכרות הרבה פעמים בספר הקוראן; עיין שם חזון ז‘: ע“א-ע”ח, ס“א: ס”ד-ע“ב, כ”ב, מ“ג, כ”ה, מ’, כ“ו: קמ”ח-ק“ס, כ”ז: מ“ו-נ”ה; כ“ט, ל”ז, ל“א, י”ב, נ“ד: כ”ג-ל“ו, ס”ט: ד‘-ו’; פ“ה, י”ח, פ“ט,ח', ל”ח: י“א-ט”ז. אנשי עאד ניקבו בשם אביהם עאד, אשר לדעת הישמעאלים היה בן עוץ בן ארם (עיין בראשית י, כ"ג), ויתקע את אהלו אחרי בלול ד' את שפת כל הארץ, בעמק אחקאף (Achkaf), בגליל חצר מות (Hadramauth) אשר במדינת ימן, ויפרץ שם מאד מאד ויהיו לו לצאצאים רבים ועצומים, אשר בנו להם טירות וערים לרוב. ויהי בעזבם את ד' וישתחוו למעשי ידיהם וישלח להם ד' נביא את הוד (זה עבר בן שלח בן ארפכשד בן שם; עיין בראשית י', כ"ה) למען הורותם את הדרך אשר ילכו בה; ויהי בהקשותם את ערפם ובהמרותם את פי הנביא וישלח עליהם ד' רוח זלעפות אשר נשבה שבעת ימים ושבעת לילות רצופים והמית את כלם מלבד היראים את פי ד' והשומעים לקול הוד אשר העתיקו אחרי כן את אהליהם אל מקום אחר. - אנשי תמוד נקראו בשם תמוד בן גתר בן ארם (עיין שם כ"ג), אשר נטה את אהלו במדינת חג’ר בארץ ערב. ויהי בסור האנשים האלה מאחרי ד' ויעבדו אלוהי נכר, וישלח להם ד' את צאלח (זה שלח, ולדעת קצת זה פלג, עיין שם י'- כ“ה; י”ח- ט"ו) למען השיבם אל הדרך הטובה; וישאלו ממנו לאות על חתימת נבואתו, כי יוציא להם גמלה מנקיק הסלע; וגם אחרי עשותו זאת לא האמינו בו ויעקרו את הגמלה וימיתוה. ויפקדם ד' ברעם שלושת ימים ושלושת לילות אשר הפך את אהלי החוטאים האלה וגם אותם המית. אלה דברי הקוראן במקומות הנ“ל. גם על אנשי תבע ומדין יצאו פגעים דומים לאלה על האטימם את אזניהם לקול מזהיריהם. -אנשי תסם, צאצאי לוד בן שם, ואנשי ג’רהם צאצאי גתר בן ארם, גרו יחד במדינה אחת מעט ימים והיו מכלים איש את אחיו; אמנם בגבור יד אנשי תסם, וישימו את אנשי ג’רהם להם למס ויעבידום בפרך ויהי היום ויתנשא איש אחד גבור חיל מקרב אנשי תסם למלך על עמו וישם חק לאנשי ג’רהם כי לא יקח איש מהם בתולה אשר לא ידעה המלך מקדם. וישבעו אנשי ג’רהם להינקם מאויביהם ומלומדיהם ויעשו ככה: יום אחד קראו אותם לבוא אל קהלם למען הועץ אתם על דבר מה; ויבואו אנשי תסם אליהם בטח ואין חרב ביד איש מהם, ואנשי ג’רהם התקבלו אל הקהל וכלי מלחמתם היו חגורים תחת מעיליהם ויקומו על עושקיהם ויכו בהם הרג רב; רק מעט אשר מלטו את נפשם וינוסו אל דו חבשאן אבן אקראן מלך ימן ויתחננו אליו למען ינקום את נקמתם; ויעתר להם ויצא בצבא אל אנשי ג’רהם ויכחידם, לא השאיר בהם עד אחד; ופליטי אנשי תסם התערבו בעם המלך ההוא. -קורות עם עמלק נזכרות בספר שמות י”ז, ח'-ט“ז. הערביים אשר היו בימי מחמד נפרדו לתולדותם לשני ראשים: בני קחטאן (יקטן), ובני אסמאעיל (ישמעאל). הראשונים היו מצאצאי יקטן בן עבר ויקראו את עצמם בשם: ערב אלעריבא (ערבי הערביים, כלומר ערבים קדמונים), והאחרונים נקראו בשם ערב אלמסתעריבא (ערבים אשר עשו את עצמם ערביים, כלומר ערביים חדשים). לפי עסקיהם נחלקו לשני סוגים בדווין (נוסעים ממקום למקום, כלומר רועי צאן), ופלאח (עובדי אדמה, יושבי ערים, אנשי מסחר וכו'). על קורותיהם הקדמוניות לא נזכיר פה כי אם מבול גדול אשר שטף על כל גדותיו במדינת ימן מעט ימים אחרי מות אליקסאנדרוס מוקדן, וישימה לשממה; זולתי זאת לא היה כל אדם בארץ ערב לפני בוא מחמד כי אם מלחמות והריגות בין שבט לשבט ולרוב על סיבות פחותות וגרועות; כמו כן ד”מ (דרך משל) מעט שנים לפני בוא מחמד כל ארץ ערב היתה נבוכה במלחמה ארבעים שנים רצופות על סוס אחד, אשר בן שבט אחד גזל לבן שבט אחר. -לענין ממשלת הארץ הזאת אגיד, כי לא היה מעולם מלך על כל ארץ ערב; לכל ראש בית אב היתה הממשלה בחיי וברכוש אנשי ביתו, וכל המשפחות אשר גרו יחד במקום אחד בחרו מקרבן איש נבון וגבור חיל אשר שפטן ויצא לפניהן בזבח ותקראנה אותו בשם: שייח (זקן). עוד כל ימי הארץ לא שמעו הערביים קול נוגש מארץ אחרת ולא דרכו בקרב ארצם פעמי רגלי לוכדי ארצות; אליקסאנדרוס מוקדן שם מגמתו ללכוד את הארץ הזאת אחרי כבשו את ארץ הודו, אמנם המות חתפהו בחצי ימיו וימנעהו מהשיג את חפצו; פומפיוס, שר צבא הרומיים, לא נצח כי אם את יושבי גבול ארץ ערב, אשר שריהם הוליך לפני מרכבתו אסורים בזיקים בשובו אל ארץ מולדתו, אמנם אל קרב הארץ לא בא; איליוס גאללוס, שר צבא יוליוס קיסר, אפס קצה הארץ ראה וכולה לא ראה, כי בבואו אל קרבה ותהפך רוח סערה במדבר ותוליך את האבק הדק אל פני אנשי המלחמה ויקבר את רובם בחול עד כי כמעט שר הצבא ומתי מספר נעלמו עמו. טראיאנוס קיסר רומי, שם גם כן מגמתו ללכוד את הארץ הזאת אך לא השלים את חפצו.

ועל אודות אמונת הערביים תדע זאת: בני קחטאן שמרו את אמונתם הקדמונית באל האחד, אשר היתה נחלתם מאביהם קחטאן; מולם בני אסמעיל ערכו לאלהים העליון, אשר קראו בשם: אללה תעאלי, אלהים אחרים אשר קראו בשם אללהית כמו הכוכבים, המלאכים, הג’ין ( Genii ) וכו' ויאמרו כי האללהיות הן בנות אללה תעאלי; ועל זאת מוכיחם מחמד הרבה פעמים בקוראן, עיין שם חזון ט“ז, נ”ח ובהרבה מקומות. הערביים עבדו את אלהיהם בהיכלים, אשר הנכבד מכלם היה היכל הקאאבה2 אשר במיכה. לפי דמיונם (עיין קוראן חזון ב', קי"ט) ההיכל הזה נבנה מאברהם ומישמעאל בנו; בקרבו צפונים האבן, אשר אדם הראשון לקח אתו לזכרון מגן העדן, והבאר אשר הראה המלאך את הגר (עיין שם קי"ז ופירושי). בראשונה לא נעבד בהיכל הזה כי אם האל העליון, אמנם אחרי כן, בתעות הערביים אחרי אלהים אחרים, מלאו אותו פסילים משפתו ועד שפתו (עיין שם ה': קי“ח; ע”א: כ“ב-כ”ג) מלבד עובדי האלילים גם יהודים, נוצרים ושבא (עובדי האש) נמלאו שם לרוב בימי מחמד. היהודים בקשו מנוח בארץ הזאת, אשר מימי קדם היתה מקלט לכל הלחוצים ולכל העשוקים, אחרי חורבן הבית השני ולעת השמד בימי הדריאנוס, ויהיו שם לגוי גדול עצום ורב; גם רבים מעובדי האלילים התיהדו ויחסו בצל כנפי השכינה. דו נוואס ( Dhu Nowas ) ראש שבט המיאר ( Himjar ) במדינת ימן, חבק את דת היהודים וילכד את כל מדינת ימן ויכריע את כל יושביה תחת דתו. - דת הנוצרים כבר שלחה שם את יונקותיה במאה הראשונה ללידתה3 ולעת רדיפת מיני הנוצרים בימי הקיסרים קונסטאנטינוס, טהיודוזיאוס והיראקליאוס ארץ ערב היתה מנוס לכל כיתות הנוצרים אשר גורשו מארצות אחרות; אמנם רוב הנוצרים אשר היו שם לעת מחמד היו מכת הניסטוריאנר; ועל קרבות ארץ פרס לארץ ערב גם דת שבא נטתה שם את פאראתיה; אמנם מחבקים אך מעט מזער היו לנגד שאר בעלי דתות. זה משפט הארץ הזאת לפני בוא מחמד; טרם דיברנו על האיש הנפלא הזה, נציע פה מעט על חקי ולשון בני הארץ הזאת.

לערביים כאשר לכל יושבי תבל ים יתרונותיהם וחסרונותיהם. יתרונותיהם המה: נדיבות לב, התרועעות לכל אורח, אהבת המליצה, ידיעת וחקירת לשונם; חסרונותיהם המה: אהבת נקם, אכזריות חמה במלחמה, ואהבת גזל. תאוות נפשותיהם הן: הורות בחצים ומשל משלים; ולמען עורר את רוח מליציהם היה להם חג מדי שנה בשנה בעיר עוקצ' ( Okadh ), אשר שם קראו מחברי המליצות את שיריהם באזני כל העם, ושירי המשורר אשר נצח את חביריו נכתבו באותיות מוזהבות על גויל משי ויוקעו לפני דלתות היכל הקאאבה אשר במיכה ויקראו בשם: מד’הבאת (מוזהבות). -לשון הערביים היה בלי ספק, מלבד לשוננו הקדושה, הקדמונית לכל לשונות הארץ וגם העשירה מכולן; היא קרובה מחד ללשוננו הקדושה אמנם עוד יותר קרובה ללשון ארמית. אכן לא שוה דיבורה בכל ארצות ערב, כי אם נחלקה לכמה שפות: שפת הקוריישים, משפחת מחמד, היתה הנקייה מכולן, ובה נכתב הקוראן.

(ב) חיי מחמד4

מחמד ( Mohammed ) גם כן נקרא בשם אחמד ( Achmed ) (שתי המלות האלה ענינם בלשון ערבית: המפואר) אבן עבד אללה נולד בעיר מיכה.(להלן מכה) במדינת הג’ז בחודש אפריל לשנת 571 אחרי לידת ישו. משפחתו, אנשי קורייש, היתה הנכבדת מכל משפחות עיר מולדתו. מעט ימים אחרי לידתו אביו מת במלחמה ולא הנחילו כי אם חמשה גמלים ושפחה כושית; אחרי מלאת לו שש שנים ויחתף לו המות גם את אמו אמינה ( Aminah ) ויאספהו אבי אביו ושמו עבד אל מטלב ( Abdul Motallib ') הביתה, ובמות גם זה לקחו אחי אמו ושמו אבו טלב ( Abu Taleb ) לו לבן. באשר האיש הזה איש מסחר היה, לקח את בנו האמון אתו בעברו אל ארצות ארם ונגב הערב, ושם אסף מחמד מלא חפניו מידיעות וחקי ואמונות יושבי הארצות האלה, וירוה את נפשו השוקקה להוסיף דעת ולקח. גם בהיותו נער לא השתעשע עם נערים אחרים אשר כגילו כי אם פנה אל הגיוני לבו. בשנת עשרים וחמש לימי חייו אלמנה אחת ושמה חדיג’ה ( Chadidjah ) הפקידתו על מרכלתה, ובאשר איש נאמן וחרוץ היה, לקחתו לה לאיש. ולה דוד אחד ושמו ואראקא אבן נופייל ( Waraka ibn Nofail ) אשר עזב את עבודת האלילים וחבק את דת היהודים וגם אל זאת פנה ערפו ויתנצר; והאיש הזה ידע היטיב את ספרי אמונת היהודים והנוצרים וספרי התלמוד והאגדה. מחמד בהכירו את האיש הזה, לא שקט ולא נח מדלות פנינים מים ידיעותיו הגדול ורחב ידים ולא יכול לתת מרגוע לנפשו משמוע את דבריו; ומהעת הזאת והלאה שם את מגמתו ליסד אמונה חדשה. אמונת היהודים בעתתו (ביעתה אותו) על רוב חוקיה ומשמרותיה, ואמונת הנוצרים היתה מכוערת עד מאוד בהבלי הכיתות; ובאשר שמע כי אברהם אבינו ע"ה האמין בד' ויעבדהו בלב תמים בלי חקים ומשמרות הרבה, שם מזימתו לחדש את אמונת אברהם ולנשא אותה בארץ מולדתו. למען הקל מהיהודים והנוצרים לחבק את דתו החדשה ולהנעימה בעיניהם חשב לאסף בה קצת מחוקי היהודים וקצת מאמונת הנוצרים; ולמען הגות בהשלמת חפצו בלי הפוגות ישב בדד במערה אצל מכה שש שנים רצופות. ויהי בהתבוננו תמיד רעיוניו בעתוהו ותבוך רוחו ויתנבא וישתגע וידמה בנפשו, כי המלאך גבריאל ממתיק סוד אתו ומגלה לו חזיונותיו; לכן יש להאמין כי לא בזדון גלה את שיחותיו עם גבריאל ואת מסעו השמימה (עיין קוראן חזון י“ז: ח'; ע”ב: א-ט"ו) כי אם במבוכת רוחו. ויהי אחרי דמותו בנפשו כי כבר השלים את בנין דתו ויעזב את המערה וישב אל ביתו ויגלה אל אשתו חדיג’ה, אל דודו עלי ( Ali '), ואל חותנו אבו בכר ( Abu Bekr ) כי אלהים שמהו לנביא לאנשי ארץ מולדתו ביד המלאך גבריאל. שלושת האלה היו מאמיניו הראשונים, ובתוך זמן ארבע שנים העביר ארבעים איש מיושבי מכה אל דתו החדשה. אחר כלות הימים האלה עשה משתה ויקרא אליו את כל נכבדי עירו; ויהי כטוב לבבם ביין ויקם מחמד מעל כסאו ויאמר אל הקרואים:

“לא ידעתי איש בכל ארץ ערב, אשר יוכל לכבד את אוהביו בתשורה טובה מתשורתי אשר אני עושה לכם היום; הנני מבטיח אתכם את כל טוב העולם הזה ואת חיי העולם הבא! האל העליון שמני לנביא למען קרוא אתכם אל עבודתו; מי מכם יתמוך את ידי ויהיה לי לאח ולעזר?” ויקם עלי מעל כסאו ויאמר: “אני הראשון מהמאמינים בך!” - אמנם כל אשר הקרואים נתנו את קולם בצחוק גדול וילעגו לו, ודודו המצא ( Hamza ) קללהו קללה נמרצת ויחשבהו למשתגע, ואיש אחר ושמו אבו להב ( Abu Laheb, עיין חזון קי"ח) השליך אבן אחריו. אמנם עוד לא כלה המשתה ויאחז השבץ את המצא ויפול ארצה. ויהי אחרי קומו ויאמר מחמד עליו: אלוהים יסרך על קללך אותי והחיה אותך למען תאמין בי ותהיה לי לעזר להרים את קרן אמונתי! -ויאמין המצא בו מהיום ההוא והלאה ויהי לו לעבד נאמן (עיין שם ו', קי"ט). אכן בכל זאת רוב אנשי מכה נהפכו לו לאויבים וירדפוהו ויקללוהו תמיד. ויהי בשמוע מחמד כי אויביו חורשים עליו רעה וזוממים לקחת את נפשו ויקם בלילה הוא ואחיו אבו בכר ויברחו אל מדינה אשר שם כבר רב היה מספר המחבקים את דתו. הלילה ההוא ( September 622 A. Ch. 26 ) נקרא לישמעאלים ליל אלהג’רה ( Leil al Hedjirah ) כלומר: ליל המנוסה, וממנו מונים את מספר שנותיהם עד היום הזה (עיין שם ט‘, מ’). ויהי בהגיעו אל מקום מפלטו ויגילו אנשי העיר לקראתו, כי איבה היתה מקדם בין יושבי מכה ליושבי מדינה, וישישו אלה למצוא תואנה להלחם באויביהם ולהיות להם איש אשר יצא לפניהם בצבא. שם בנה מחמד את המסגד (Mesdjed, בית תפילה) הראשון ויכהן בו, ושם גלה את רוב חזיונותיו. ויהי בראותו כי גברה ידו וכי רבים העבדים המתפרצים אליו ותחשק נפשו להשיב נקם לצריו. ויהי היום וישמע כי אורחת אנשי מכה שבה מארץ הנגב אל מקומם, ויקם ויארב להם אצל מקום בדר ( Bedr ) אשר לדרום מדינה, ושלוש מאות וארבעה עשר איש אתו, ומספר אויביו היה כשש מאות; ותגבר יד אנשיו ויניסו את אנשי מכה ויכו מהם שבעים איש ושבעים השבו, ולמלקוח אין מספר (עיין שם, ג‘, י"ח, ח’, י"ז). ויהי אחרי התשועה הזאת וינהרו אליו אנשים לרוב מכל קצוי ארץ ערב למען צאת אתו בצבא ולחלק שלל אתו, עד כי מעט ימים אחרי כן יכול לערוך מלחמה את בני קיינוקע ( Kainokoa ), שבט יהודי היושב אצל מדינה, להרוס את טירותם ולשימם לו למס. אמנם אנשי מכה לא יגעו מהתנקם בו ויצאו בחיל כבד מול מדינה למען אסוף את חרפתם על מקום בדר. ותפגענה שתי המערכות אצל ההר אחוד ( Ohud; (עיין שם ג', קנ"ט) ותעז יד מחמד בראשונה ויניס את אויביו; אמנם בנפול אנשיו כזאיבי ערב על השלל ויקומו האויבים מהמארב ויכו שבעים איש מאנשי מחמד וגם את המצא דודו; גם מחמד החלה במלחמה עד כי חשבוהו למת. ויוציאו דבה בכל הארץ כי מחמד מת, למען השיב את מאמיניו מאחריו; אמנם הוא למען העיד על כחשם, ערך מלחמה את בני נצ’יר ( Nadhir ), שבט יהודי, ויכבוש את ארצם. ויהי בשנה החמישית למנוסתו (627 A. Ch.) ויקומו אנשי מכה בחיל כבד כעשרת אלפים איש ויצורו על מדינה עשרים יום; אמנם בהפוך עליהם רוח זלעפות אשר הדפה את החול הדק אל פניהם, סרו מאחרי העיר (עיין שם ל“ג, ט”ו). ויהי אחרי כן ויצא לצבוא על עיר מולדתו ויבוא עליה למצור וישפך עליה סוללה עד כי פתחה לו, ויכמשו לו אויביו ויאמינו בנביאותו. ומהיום ההוא והלאה משלה ידו בכל ארץ ערב, אשר יושביה שלמו לו מנחות יקרות ויתנוהו לנביא עליהם. אחרי שוב מחמד אל עיר מולדתו ויטהר את היכל הקאאבה מהגילולים אשר בו ויתוץ את כל הפסילים אשר בארצו ויעש את ההיכל ההוא לבית תפילה לאל עליון כאשר היה מימי קדם ויעביר חוק בכל ארצו, כי לא יקרב איש, אשר לא מדת מחמד היה, אל העיר מכה בתוך מהלך יום אחד (עיין שם ט‘, ג’, כ"ח). ויהי בשנה ההיא וישלח מלאכים אל היראקליאוס קיסר יוון, אל קוסרויס מלך פרס ואל מלך חבש ( Habesch, Abyssinia ) למען יחבקו את דתו. הראשון לא השיב אותו דבר, השני קרע את האגרת ויחרף דת השלוחים, והשלישי שלח לו מנחה יקרה אך לא חבק את דתו. הנוצרים אשר בארץ ערב בראותם כי יד מחמד הולכה הלוך וחזק, ויצר להם על דתם ויתחננו אל היראקליאוס למען יבוא להם לעזר ויכניע את מחמד. ויעתר להם הקיסר ויבוא בחיל כבד אל ארץ ערב ותפגשנה המערכות בעמק חוניין ( Honain ) ותגבר באחרונה יד מחמד (עיין שם ט', כ“ה-כ”ו). ויהי אחרי התשועה הזאת וישם מחמד מגמתו לרדוף אחרי היראקליאוס ולכבוש את ארצו; אמנם אנשיו מאנו לצאת מפני השרב הגדול אשר היה בימים ההם. אחרי כן יצא בצבא על היהודים אשר במדינת חייבר ( Chaibar ) על הכעיסם אותו במאנם להאמין בנביאותו, וילכד את ארצם. ויען כי היהודים הביסוהו בויכוחיהם ובגידופיהם יותר מהנוצרים, לכן גדלה שנאתו אותם משנאתו את הנוצרים כאשר תראה בקוראן חזון ה', פ"ה. יהודית אחת זיינאב ( Zainab ) אשר נשבתה במלחמה וכל בית אביה מתו במערכה, נתנה סם המוות אל מאכלו, אשר ממנו לא מת כרגע אם מהיום ההוא והלאה חלה את חליו למות. ויהי בראותו כי קרבו ימיו למות ויקרא אליו את אנשי עירו וישנה להם את תוכן דתו ויעירם להחזיק בה כל ימי חייהם. אז יצליחו בכל דרכיהם (עיין שם ה‘, ה’); וישא כל העם את קולו בבכי. וימת בעיר הולדתו מכה בשנת שלושה וששים לימי חייו ושלושה ועשרים לנביאותו (10 Junius 632 A. Ch.) בלי צוות מי משרי צבאו ימלוך אחריו, ולא השאיר אחריו כי אם בת אחת ושמה פאטמה ( Fatimah ) אשת דודו עלי; ואנשי מדינה בקשו כי גוייתו תנוח בקרב עירם, באשר הם היו עוזריו הראשונים.

מהמעט אשר הגדנו פה על חיי מחמד נוכל להבין את טבעו המוסרי. כל יתרונות אנשי ארצו וכל חסרונותיהם דבקו בו, ועל אודות נביאותו נוכל לומר, כי אי אפשר לחקור אם חזיונותיו עלו מזדון לבו או אם היו ילדי סרעפיו הנבוכים. מופתים לא עשה ולא יכול עשות; היה בעצמו מודה בכמה מקומות בספר הקוראן כי אין לאל ידו לעשות מופתים (עיין שם ו‘, מ"ט וכו’) אמנם שם את התרוממות ספרו למופת נבואתו (עיין שם ב', כ"ב). אם באמת לא ידע קרוא וכתוב, כאשר מגיד על עצמו (עיין שם ז', קס“ד; כ”ט, מ"ז) או אם בזדון אמר זאת למען השיב מעליו את עלילת אויביו אשר אמרו כי הוא מחבר את ספרו ולא גבריאל גילהו לו, - הוא דבר אשר לא יחקר לעולם. מהרבה מקומות בספרו נראה היטיב, כי לא קרא מעולם את ספרי תנ“ך ואך למשמע אוזן ידע את עניינם; כמו כן ד”מ שם את יעקב אבינו לבן אברהם, את המן ליועץ פרעה, את מרים הנביאה ואת מרים אם ישו לנפש אחת; אמנם כל זאת איננו ראיה כי לא ידע מחמד קרוא וכתוב כי אם למבוכת שכלו ומדעיו.

מלבד אהבתו העלומה אל האשים וקנאת דתו אשר אכלתהו, טבעו המוסרי טוב מאוד היה; כמה פעמים כל ימי חייו הראה את נדיבות לבו לנגד אויביו אשר חרפוהו וגדפוהו ויבקשו המיתו. מלבד מבוכת ידיעותיו שכלו גדול ממד היה; הוא ידע היטיב למשוך אחריו את בני האדם בעבותות האהבה או בחבלי היראה, ברכות או בפרך כפי המקרה אשר קרהו וכפי צרכי המקום והזמן; ומזה נוכל לבאר את מצוותיו הסותרות כמה פעמים זו את זו; ד“מ במקום אחד אמר כי היין והשחוק תועלת הם לבני האדם (עיין שם ב', רי"ד) ובמקום אחר אומר כי תועבת ד' ומעשה שטן המה (עיין שם ה', ל”ח; במקום אחר אמר כי לכל מכבדי ד' יש שכר לפעולתם (עיין שם ב', נ"ח) ובמקום אחר אומר כי אך למאמיניו יש חלק לעולם הבא (עיין שם ג', כ"ח). והרבה כדומיהם.

(ג) הקוראן

אלקראן (המקרא) הוא הספר אשר לדעת הישמעאלים נגלה מהמלאך גבריאל אל מחמד חזון אחר חזון, וגם לכל מאמר ומאמר מהספר הזה יקרא השם הזה. גם מכנים אותו בשמות אחרים כמו: אלפרקאן ( Alfurkan, הפורקן) אלמשאף ( Almuschaf, החיבור), אלד’כר ( Aldsikr, הזכרון), אלהודי ( Alhuda, קו הישר) וכו‘. לדעת הישמעאלים הספר הזה הוא קדמון לבריאת העולם וחקוק על לוח שם ברקיע העליון; הוא עצת ה’ הנצחית אשר אין לה חילוף ולא תמורה. הוא נחלק למאה וארבעה עשר חזיונות הנקראים בלשון ערבית: סורה ( Surah, חזון). יש ממנו שבע נוסחות נפרדות לעניין שמות החזונות וחלוקת פסוקיהן; שתים מהן יש במדינה, אחת במכה, אחת בקופה (הכוונה לעיר בעיראק Kufa; להלן כופה), אחת בבצרה ( Bossrah ), אחת בדמשק ואחת המצויה בידנו והמורגלת לרוב הישמעאלים. כל חזון וחזון נחלק לפסוקים הנקראים בלשון ערבית: אית ( Ajat ) אותות. כפי הנוסחה אשר בידנו יש בכל ספר הקוראים ששת אלפים מאתיים ותשעה וחמישים פסוקים, שבע רבבות שבעת אלפים שש מאות ותשעה ושלושים מלות, ושתים ושלושים רבים שלושת אלפים וחמשה עשר אותיות. גם לא יגעו הישמעאלים ממנות כמה פעמים ימצא בכל הספר כל אות ואות מאלפא ביתא, כל ג’זם ( Djesm, שוא) וג’זם, כל תשדיד ( Teschdid, דגש) ותשדיד. האחרונים גם כן חלקו את הספר לשלושים אגזת ( Idjsat, פרקים) וכל אגזה לשני אחזב ( Achdsab, חצי פרקים).

אמנם כל החלוקות האלה לא נעשו על פי מחמד, באשר לא כתב את ספרו כי אם גלה את כל החזיונות כפי המקרה אשר קרהו; אמנם תלמידיו ושר צבאו כתבו את אשר שמעו מפיו, כפי זכרונם וכאשר מצאו ידיהם, על גויל, עלי תמרים, עצמות ואבנים וכו‘. אחרי מות מחמד, אבו בכר, חותנו ומשנהו לשלטון קבץ את כל הזכרונות האלה וכתבם בספר אחד בלי עניין או המשך או סדר זמן היגלותם, רק לפי גדלותם וקטנותם; את החזיונות הגדולים שם בראש הספר ואת הקטנות בסופו, כאשר יראה הקורא, שמות החזיונות, שמות מקום היגלותם וחלוקותיהם לפסוקים גם כן על פיו נעשו. בכ"ט חזיונות נמלאו על ראשם ראשי תיבות, אשר עליהם מודים מפרשי הישמעאלים כי אלוהים לבדו יודע את עניינם; ואני בפירושי הלכתי באשורי חכמי הנוצרים Maracci, Sale וכו’ האומרים כי אלה דברי הסופר, כמו ד"מ אותיות: א’ל’מ' בראש החזון השני וכו' עיין שם. והנה כבר יגעו רבים ממפרשי הקוראן לערוך את חזיונותיו כפי סדר זמן היגלותם וכלם לשווא עמלו, ולמה זה אני הבל איגע? - יספיק לקורא אם אערוך לפניו את אשר לקטתי מדבריהם.

לעניין מקום היגלותם יחלקו חזיונות הקוראן לשבעה ושמונים הנגלים במכה, תשעה עשר אשר במדינה, ושמונה תולים על בירור מקומם. לעניין הזמן נחלקים לראשונים הנגלים במכה טרם נוס מחמד משם, לאשר גלה במדינה בעת מקלטו שם, ולאחרונים הנגלים במכה אחרי שובו שמה בעוז וחיל. גם לא יאמין הקורא הנעים כי כל הפסוקים הנכללים בחזון אחד ביום אחד נגלו, כי אם כאשר כבר אמרנו: אבו בכר לקט בחפזון את כל אשר מלאה ידו וקיבץ כעמיר גורנה תבן ובר, חוקים וחוכמות וויכוחים ויעשם גדים אחד כאוות נפשו. כמו כן ד“מ כל המפרשים מסכימים כי חמשת הפסוקים הראשונים בחזון ל”ו הם החזון הראשון אשר נגלה למחמד, באשר גבריאל שם בהם את מחמד לנביא, עיין שם; והפסוקים האחרים של החזון ההוא נגלו בזמן מאוחר מאד. כמו כן לדברי הכל חמשת הפסוקים הראשונים של החזון החמישי הם החזון האחרון אשר בו מחמד מזהיר את מאמיניו לאמר: “היום הזה שלמתי לכם את וכו'” עיין שם; והפסוקים האחרים קודמים מאד בזמן ועוד הרבה כדומיהם.

לפי ענין דבריו יחלק הקוראן לשני חלקים: אימאם ( Imam ) וזה: תורת האמונה, דין ( Din ) וזה: תורת החוקים. תוכן אמונת הישמעאלים הוא המאמר: “לא אללה אלא אללה, מחמד רסול אללה” (אין אל מבלעדי אל, מחמד שליח אל). תורת האמונה נחלקת לששה עיקרים והם: האמין באלהים, במלאכים, ובכתבי הקודש, בנביאים, בתחיית המתים וביום הדין, ובעצת אל הקדמונית אשר יעץ על מקרי ועלילות בני האדם והיא לא תופר ( Fatalismus &amp; Praedestinatio ). תורת החוקים נפרדה לארבעה ראשים: צלות ( Ssalat ), והיא תפילה ורחיצת הגוף, ציאם ( Ssiam ) והיא: צום, זכות ( Sakat ), והיא: נתינת צדקה, וחג' ( Chadj ) והוא עליית הרגל למכה. על ערך המצוות האלה יורנו המשל אשר היה תמיד בפי מחמד: “התפילה מעלה את האדם עד חצי דרך השמימה, הצום מנחהו עד שער השמים והצדקה פותחת את השער”.

לעניין עצמיות אלהים הישמעאלים מסכימים עם אמונת היהודים על היותר נכון; הם מערכים לו את האחדות הגדולה מכל האחדויות; אין בו חילוק ופירוד, אין לו גוף, הוא יודע כל, חכם לב, אדיר על כל, טוב לכל, רחום לכל וכו'. -המלאכים הם רוחות בלי גוף. החשובים מהם הם: גבראיל ( Djebrajil ), הממונה לגלות לנביאים את החזיונות; מיכאיל ( Mikail ), המבצע את אמרות וענשי אל; עזאיל ( Asail ), מלאך המוות המוכיח את בני האדם בקבריהם שלושת ימים אחרי מותם על אודות מעלליהם (כמו חיבוט הקבר על ידי המלאך דומה על דעת היהודים), ואסרפיל ( Issrafil ) הממונה על יום התקומה; הוא יתקע בשופר ביום תחיית המתים ויעורר את ישיני עפר מקבריהם. גם יש לכל אדם שני מלאכים הסובבים אותו בכל דרכיו ומעידים ביום התקומה על מעלליו (עיין קוראן, י“ג, י”ב). מלבד המלאכים יש גם רוחות הנקראות בשם ג’ין ( Genii ), והם אמצעים בין אלהים לבני האדם; יש להם כנפיים, טסין מסוף העולם ועד סופו ושומעים מאחורי הפרגוד את אשר עתיד להיות; אוכלים ושותים, פרים ורבים ומתים (עיין חגיגה, ט"ז, א'). כפי דברי מחמד גם הרוחות הקשיבו לקולו בקראו להם את הקוראן וחבקו את דתו (עיין חזון ע"ב כולו). - את כתבי הקודש מחלקים הישמעאלים לארבעה ראשים והם: תורית ( Taurat ) והוא: ספרי תנ"ך מלבד ספר תהלים; זבור ( Subbur ) והוא ספר תהלים; אנג’יל ( Indjil ) והוא תורת הנוצרים, והקוראן; כל האחרון מאלה הכביד על הקודם לו. -מלבד נביאי היהודים הישמעאלים שמים לנביאים את אדריס ( Idris, חנוך), את הוד, את צאלח, את לוט, את שעיב ( Schoaib, יתרו) את דולכפל ( Dulkefl, עובדיה עבד אחאב), את זכריה (אבי יוחנן המטבל), את יחיי ( Jahia, יוחנן המטבל), את איסי בן מרים ( Issa Ben Mariam, ישו) ואת מחמד אשר יכנו בשם: חותם הנביאים, כי אחריו לא יקום עוד נביא. ששת הנביאים הגדולים מכלם הם לדעת הישמעאלים: אדם, נח, אברהם, משה, ישו ומחמד, וכל האחרון מאלה חשוב יותר מכל הקודמים לו.

על אודות תחיית המתים מחמד בעצמו אומר כי אלהים לבדו יודע את יום בואה; אמנם שם לה אותות ומופתים אשר יקדמוה, ואלה יחלקו לגדולים וקטנים. האותות הקטנים הקודמים לתחיית המתים ודומים קצת לחבלי משיח אשר ליהודים (עיין סוף מסכת סוטה) הם: (א) פריעת מוסר בקרב בני האדם. (ב) התנשאות אנשים ריקים ופוחזים אל המדרגות העליונות. (ג) שפחות תהיינה אמות גברותיהן. (ד) מלחמות ושפיכות דם בכל ממלכות הארץ. (ה) מלחמת אדום עם ישמעאל. (ו). רעב וחוסר כל בכל הארץ עד כי כל איש העובר על קבר אוהבו יאמר: מי ייתן והייתי במקומו! (ז) מדינות אירק וארם ימאנו לתת מס למלך ישמעאל; והרבה כדומיהם.-

האותות הגדולים הם: (א) השמש יצא במערב. (ב) חיה גדולה ונוראה תצא מן הארץ בהיכל הקעעבה. (ג) מלחמת ישמעאל עם מלכות יוון וכניסת העיר קונסטאנטינא על ידי שבעים אלף אנשי מלחמה מצאצאי יצחק. (ד) ביאת המשיח ליהודים, וישו ינצחהו במלחמה ויהרגהו. (ה). ירידת ישו ארצה. (ו) מלחמת גוג ומגוג. (ז) מלחמת ישמעאל עם היהודים. (ח) קיטור עב אשר יכסה את פני כל הארץ. (ט) הירח יחשך. (י) הערביים יהפכו לעובדי אלילים. (יא) שני מטילים גדולים, אחד כסף ואחד זהב ימצאו בנהר פרת. (יב) הכושיים ילכדו את העיר מכה ויהרסו את הקאאבה, וזאת לא תבנה עוד לעולם. (יג) כל החיות וכל היצורים הבלתי חיים ישיחו. (יד) תבערה גדולה במדינות הג’ז וימן. (טו) רוח זלעפות אשר תמית את כל ישרי לב. -אורך היום הנורא ההוא מגבל במקום אחד בקוראן לאלף שנים (עיין חזון ל"ב, ד'), ובמקום אחר לחמשים אלף שנה (עיין שם, ע‘, ד’). ביום ההוא יתקע שלוש פעמים בשופר; לקול השופר הראשון יקיצו ישני עפר, לקול השני יובאו בדין לפני אלהים ולקול השלישי הצדיקים יבואו אל גן העדן והרשעים לחרפות ולדראון עולם.

למען עורר את מאמיניו להילחם בעז וחיל את מלחמת האמונה, מחמד אמר להם כי כבר כתוב מימי קדם בספר המקרים באי זה יום ובאי זה שעה כל איש ואיש ימות, ובבוא השעה הזאת לא יאחרה ולא יחישה אפילו רגע אחד; גם אמר כי הקב"ה כותב בספר המקרים קודם לידת כל אדם; פלוני לחיי עד ופלוני לבאר שחת; פלוני יהיה צדיק ופלוני רשע וכו'. הוללות וסכלות הדעה הזאת, המונעת מבן האדם את בחירתו ומושבתו כצאן אשר לטבח יובל, ידועות לכל משכיל; לכן לא אאריך בה ואשים למטרתי את העניינים האחרים הראויים יותר לערוך מלין עליהם והם: חוקי הישמעאלים.

(א) תפילה ורחצת הגוף. שתי המצוות האלה לאחת תחשבנה לישמעאלים, כי התפילה מביאה לידי טהרת הנפש והרחיצה לידי טהרת הגוף. לישמעאלים יש חמש תפילות קבע בכל יום: בעלות השחר, בצאת השמש, בצהרים, בבוא השמש ובצאת הכוכבים. מצוותן להיעשות בבית התפילה, ואם אי אפשר, גם כן בכל מקום; ובתפילה שמים הישמעאלים את מגמת פניהם לאל קבלה מול מכה, ולפני התפילה רוחצים את פניהם, את ידיהם ואת רגליהם ונכנסים יחפים אל המסגד. את עת התפילה מודיע המואזן ( Muezzin, משמיע) בעלותו על המינרה ( Minarat, מגדל בית התפילה) בקול גדול לאמר: “לא אללה אלא אללה, מחמד רסול אללה; אללה אכבר, לא אללה אלא הוא” La Allah ila Allah, Mohammed rassul Allah; Allah Akbar, La Allah ila hu; אין אל מבלעדי אל, מחמד שליח אל, אלהים אדיר, אין אל מבלעדו). עיקר תפילת הישמעאלים הוא החזון הראשון אשר בקוראן והוא הנכבד מקול החזיונות; לכן יקרא בשם אם אלכתב ( Um al-Kitab, אם הספר). -יש שני מיני רחיצה: ע’סל ( Ghossl, טבילת כל הגוף) ווודו ( Wodu, רחיצת הפנים, הידים והרגלים). על הראשון מצווים האנשים אחרי תשמיש מטתם, שפיכות זרע וטומאת מת, והנשים בימי נדת דוותן ואחר הלידה. על השני מצווים אחרי הסך את רגליהם לפני התפילה. ובמדבריות, אשר אין שם מים, יוצאים ידי חובתם בשימם חול דק על פניהם ועל ידיהם ועל רגליהם (עיין קוראן, חזון ג', מ"ד).

(ב) צום. מחמד קרא את הצום: שער האמונה; גם היה משל בפיו: ריח פי המתענה ערב לד' מנופת צופים. חכמי הישמעאלים מחלקים את הצום לגופני, חושי ורוחני. הראשון כולל את ההעצרה ממאכל ומשתה ומתשמיש המטה; השני את המניעה מהריח בבשמים, מעשן ואבק הטאבאק, משמוע קול שיר וכלי זמר; השלישי והוא העיקר, את ההחדלה מהרהורים רעים וכו'. בקוראן מצווה לישמעאלים צום הרמדאן; בחודש הזה, אשר בו נגלה הקוראן (עיין שם ב', קע“ז-קפ”ח), מצוה להתענות כל החודש כולו מעלות השחר עד צאת הכוכבים ולמנוע את עצמו מכל התענוגים הגופנים והחושיים והרוחניים הנזכרים למעלה. אחר כלות החודש הזה יש לישמעאלים חג שלושת ימים הנקרא בעירם ( Bairam ) אשר בו ששים ושמחים ומיטיבים לנפשותיהם בעד התנזרותם בימי הצום. -אחרי מות מחמד גם כן הושם צום שלושת ימים אחרי ראש כל חודש, אמנם בזמננו אינם מקפידים בו כל כך.

(ג) נתינת צדקה. זאת נחלקת לשתים: זכות ( Sakat ), ובה יובנו המסים אשר לכל איש לתת אל אוצר המלך, וצדקת ( Ssadakat ), מתנות לאביונים אשר כל איש נותן כמתנת ידו וכנדבת לבו. לעניין הראשון כל ישמעאלי מוכרח לתת מכל רכושו, מבקרו, מכספו, מפרי אדמתו וממרכלתו וכו' שנים וחצי ממאה מדי שנה בשנה אל גנזי המלך.

(ד) עליית הרגל למכה. עם מנהגיה כבר חוק היתה לישמעאלים מימי קדם, אמנם מחמד העביר את התועבות אשר נעשו בה; כמו כן ד“מ לפני בוא מחמד הערביים התפשטו עירומים בהקיפם את הקאאבה וכו'. -טרם דיברנו על חוקי החג הזה, נציע פה תבנית קטנה על היכל הקאאבה אשר במכה. היכל החרם ( Charam ) הוא באמצע העיר ונקרא מסגד אלחרם, ובאמצעו בנין משלוש דפנות הנקרא קעב”ה או בית אללה, כ“ד אמה על אמה ארכו, כ”ג אמה על אמה רחבו וכ"ז אמה על אמה קומתו. בקרן זוויות אצל הפתח נמצאה האבן השחורה ממולאה כסף, והיה האבן אשר לדעת הישמעאלים אלהים נתן לאדם הראשון לזכרון מגן העדן, ואת האבן הזאת שם יעקב מראשותיו וישכב עליה בנוסו מבאר שבע חרנה. הישמעאלים מכבדים אותה מאד ונושקים אותה מדי עברם עליה. לצפון הקאאבה מונחת אבן לבנה המכסה את קברי ישמעאל והגר. למזרחו הוא הבאר זמזם ( Zamzam ), אשר המלאך הראה את הגר בבקשה מים. אנשי מכה עושים סחורה גדולה במי הבאר הזה ומשלחים אותה בצלוחיות נחתמות בכל ארצות ישמעאל, באשר לדעת הישמעאלים המים האלה מחזקים את כח הזכרון, מעוררים את רוח המליצה ומרפאים מחליים שונים וכו‘. אצל הבאר הזה הוא מקאם אברהים ( Makam Ibrahim, מכון אברהם) והוא האבן אשר עמד עליה אברהם בבנותו את הקאאבה. כל גבול מכה לקודש יחשב לישמעאלים; בהיקף י’ פרסאות מהעיר הוא גדר, אשר בקרבו אסור לעשות מלחמה, להרוג איש, ולצוד ציד; ואיש אשר לא מדת מחמד הוא, בעברו את הגדר ההוא, אחת דתו להמית. כל ישמעאלי השלם בבריאת גופו מצווה לעלות לכל הפחות פעם אחת כל ימי חייו לרגל אל מכה ולהתפלל שם בהיכל הקאאבה; חדשי השנה המועדים לעליית הרגל הם: שוול, דולקדי ודולחגי ( Schewal, Dulkadi, Dulhadji ); בחודש האחרון הזה כל העולים לרגל כבר נקהלים במכה, יען כי קרבנות הרגל נקרבים בעת ההיא. העולים לרגל מתעטפים בקרבן אל גבול מכה באדרת צמר לבנה הנקראה: אחרם ( Ihram ); כל עת עלותם אסור להם לצוד ציד, להילחם באויביהם, לגשת אל אשה, לגלח את שער ראשם ואת ציפורניהם, ולדבר דברים בטלים. אחרי כל מאה ומאה צעדים אשר צעדו משתחווים ואומרים: “לביית אללה” ( Labaith Allah, הנני אדוני!) גם זורקים אבנים מתחת רגליהם למען השיב את השטן מרדוף אחריהם (עיין חזון ג', ל"א). בבואם אל מכה שמים את פעמיהם בלי התמהמה אל היכל החרם אשר בתוכו הקאאבה, ונושקים את האבן השחורה ומקיפים משם את הקאאבה שבע פעמים, ובכל הקפה והקפה נושקים את האבן מדי הגיעם אליה; אז הולכים לבקר את שני ההרים צפה ומרות ( Ssafa &amp; Merwat ) אשר אצל מכה ומתפללים שם ומשקיפים בתפילתם פעם לימין ופעם לשמאל, זכר להגר אשר עיניה שוטטו הנה והנה לכל פינה למען מצוא מים לשתות. משם שמים את דרכם על עמק מינה אשר שם המערה אשר נחבא בה מחמד שלושת ימים מפני אויביו בנוסו ממכה, ועומדים שם שלושת ימים בתפילה. משם הולכים אל ההר ערפת ( Arafat ) אשר שם הראה המלאך להגר את באר המים, ועולים עליו לאט לאט כאיש עיף ויגע, ויורדים ממנו במרוצה זכר להגר אשר עלתה עליו לאט מעייפות ומצמא וירדה ממנו במרוצה למען השקות את בנה אחרי ראותה את עין המים. בהר הזה מתפללים וקוראים את הקוראן כל הלילה ההוא. אחרי שובם משם אל עמק מינה מקריבים שם את קרבנות הרגל: צאן או בקר או גמלים, ואוכלים מבשרם כדי שובעה ואת הנותר נותנים לאביונים. אחר הסעודה מגלחים את שער ראשם ואת צפרניהם ומבעירים מדורה גדולה אשר בה ישליכו את השערות ואת הצפורנים. אז שבים אל הקאאבה וחוזרים ונושקים את האבן השחורה ועושים בה תפילה מרובה, ואז - חסל סדר עליית הרגל כהלכתו. -זולתי ארבע המצוות האלה: תפילה ורחיצת הגוף, צום, נתינת צדקה ועליית הרגל, יש עוד לישמעאלים חוק אשר לא הזכירו מחמד בקוראן, והוא: מצות מילה, והיא נפרדת ממילת היהודים כי היא בלי פריעה ומציצה, וזמן עשייתה בשנת שלוש עשרה לחיי הישמעאלים, זכר לישמעאל אשר נמול בשנת שלוש עשרה לימי חייו. ויען כי החוק הזה איננו נזכר בקוראן, הנוצרים העוברים אל דת מחמד אינם נזקקים לו. -עוד יש לישמעאלים מצוה אחרת והיא: מלחמת האמונה, אך אינה נוהגת כי אם בהחל אויבי דת מחמד להילחם.

טרם אחדל מדבר על הקוראן, אגיד מעט על האיסורים אשר בו, על מליצותו ועל ערך עניינו.

הקוראן אסר לישמעאלים את היין, את שחוק הקוביא ובכללו כל השחוק המאבד את הממון, את הפסילים, את החלוקה על פי הגורל (עיין שם ה', צ"א), את הריבית (עיין שם ב', רס“ח-ר”ע), את הנבלה, את דם הנפש (אמנם דם האיברים מותר לישמעאלים, לכן אין להם תורת מליחה), את בשר החזיר, את תקרובת עבודת אלילים, את המנוקה, את השבורה, את הנפולה ואת הנגוחה מקרני בהמה אחרת ואת הטרפה (עיין שם, ה‘, ד’). גם יש להם מצות שחיטה בלי בדיקה, ובשחטם שמים את פניהם לאלקבלה ( AlKiblah, דרום) מול מכה ואומרים לפני השחיטה: בסם אללה אלרחמן אלרחים ( Bismillah alRachman alrachim בשם אלה הרחמן והרחום).

דיני העריות חמורים לישמעאלים מליהודים, באשר גם כן אסור להם לקחת את בנות אחיהם ואת בנות אחיותיהם (שם ד', כ"ז). שפת הקוראן היא הצחה והנכבדת מכל השפות הערביות אשר דובר בהן בימים ההם, כאשר כבר בארנו לעיל, ומלמדת להועיל את כל בעלי לשון ערב ההוגים בה המליצה אשר בו היא לפעמים נעימה ורוממה, אמנם לרוב פחותה, גרועה, בזויה ומלאה דברי ריק וכזבים החוזרים מאה פעמים ומלאים את אזן השומע ועליהם הכתוב אומר: “ככלב שב אל קיאו כסיל שונה באוולתו”.

(ד) מה לקט מחמד מאמונת ומספרי היהודים.

על אודות העניין הזה כבר כתב החכם המפואר גייגר את ספרו הנודע בשערים לתהילה ולתפארת: was hat Mohammed aus dem Judenthume aufgenommen? Bonn 1833. והנני נוטל רשות ממנו ללקט איזה פרחים מגן חכמתו הגדול ורחב ידים ולשתלם בספרי זה. כאשר כבר אמרנו לעיל, מספר היהודים אשר בארץ ערב גדול ועצום מאוד היה, לכן לא רצה מחמד לשיתם לו לאויבים גם אם שנאם בכל לבו (עיין שם ה', פ"ה).

את דברי המדרש והאגדה אשר הביא בקוראן למד למשמע אזן מפי דודו ואראקא, כאשר כבר ביארנו לעיל, וגם מפי עבד אללה אבן סלאם ( Abd Allah Ibn Salam ') אחד מחכמי היהודים אשר מאהבת בצע חבק את דתו; ומחמד נטה עליהם קו תהו ואבני בהו ויתארם כמתכונת סכלו הנבוך וכפי המקרה אשר קרהו. - הנני מחלק את אשר לקט מחמד מדת היהודים לשלושה, והם חוקי היהודים, סיפורי התורה, ודברי תלמוד ואגדה ומדרש. חוקי היהודים אשר אסף מחמד אל דתו נראים מאשר פירשנו בפרק הקודם; את סיפורי ספרי תנ“ך אשר ניוול וכיער מחמד בכזביו נשמיט פה, באשר ידעתי כי כל המבין לקרוא את ספרי בקי היטיב בספרי תנ”ך; אם כן לא אציע פה כי אם את דברי התלמוד ואגדה ומדרש הנמצאים בקוראן ומערכם כפי סדר החזיונות:

חזון ב': פסוק כ"ח: “הוא נטה שמים וימתחם לשבעה שחקים.”

חגיגה י“ב, ב‘: "אמר ר’ יהודה שני רקיעין הן שנאמר: הן לד' אלוהיך השמים ושמי השמים; ר”ל אמר: שבעה ואלו הן: וילון, רקיע, שחקים, זבול, מעון, מכון, ערבות."

פסוק כ“ט-ל”ד: “באמור אדונך אל המלאכים: שום אשום לי משנה בארץ, ענו: התשים לך אם אחד אשר ישחית בארץ וישפוך דם וכו' ויורה את האדם שמות כל הדברים וכו' ויאמר אלהים: אדם! קרא אתה, ויקרא וכו'.”

מדרש רבה, במדבר י“ט: “בשעה שבא הקב”ה לברא את האדם נמלך במלאכי השרת ואמר להם: נעשה אדם בצלמנו וכו‘, אמרו לפניו: מה אנוש כי תזכרנו? אדם זה מה טיבו? אמר להם: חכמתו מרובה משלכם. הביא לפניהם את הבהמה ואת החיה ואת העוף, אמר להם: זה מה שמו? ולא היו יודעים; כיוון שברא אדם העבירם לפניו, אמר לו?? זה מה שמו? אמר: זה שור, זה חמור, זה סוס וזה גמל. ואתה מה שמך? אני נאה להקרא אדם שנבראתי מן האדמה ואני מה שמי? לך נאה להקרא: אדוני, שאתה אדון לכל בריותיך וכו’. גם תמצא במסכת סנהדרין נ”ט, ב': אדם הראשון מסב בגן עדן היה, והיו מלאכי השרת צולין לו בשר ומסננין לו יין."

פסוק ל“ה: “אבל השטן גרשם והוציאם משם, וכו'.” פרקי דרבי אליעזר י”ג: “היה סמאל השר הגדול שבשמים לוקח את הכת שלו ירד וראה כל הבריות שברא הקב”ה ולא מצא חכם להרע כנחש, עלה ורכב עליו וכל דבריו שדבר לא דבר ולא עשה אלא מדעתו של סמאל."

פסוק נ"א: ותאמרו: “משה! לא נשמע בקולך עד כי אם נראה אלהים עין בעין וכו'.” עבודה זרה ג‘, ב’: “שני דברים שאלו ישראל מלפני הקב”ה שיראו כבודו וישמעו קולו וכו'. "

פסוק נ"א: “בכרתנו לכם ברית ונרם עליכם את ההר וכו'.”

שם ב‘, ב’: “ויתייצבו בתחתית ההר - אמר ר' דימי בר חמא: מלמד שכפה הקב”ה הר כגיגית על ישראל ואמר להם: אם אתם מקבלים את התורה מוטב ואם לאו שם תהא קבורתכם." פסוק קכ“ה, קכ”ו: “בקרב ימי יעקב למות ויאמר אל בניו: את מי תעבדו אחרי מותי? ויענו את אלהיך נעבד ואת אלהי אבותיך וכו'.”

בראשית רבה, ל“ח: " בשעה שהיה יעקב אבינו נפטר מן העולם קרא לשנים עשר בניו ואמר להם: שמעו אל ישראל אביכם! שמא יש בלבבכם מחלוקת על הקב”ה. אמרו לו: שמע ישראל אבינו! כשם שאין בלבך מחלוקת על הקב“ה כך אין בלבנו מחלוקת אלא: ד' אלוהינו ד' אחד! פירש בשפתיו ואמר: ברוך שם כבוד מלכותו לעולם ועד!”

פסוק רכ“ו: “האשה הגרושה תאחר להינשא עד טהרתה השלישית.” יבמות מ”א, א': “וכן כל שאר הנשים לא יתארסו ולא ינשאו עד שיהו להן שלושה חודשים.”

פסוק רל“א: “האם תיניק את בנה שתי שנים שלמות.” כתובות ס‘, א’: " יונק תינוק והולך עד עשרים וארבעה חודש, מכאן ואילך כיונק שקץ. " פסוק רנ”ד: “הלא התבוננת האיש אשר הריב באברהם על אלהיך הנותן לו את המשרה.” בראשית רבה י“ז: “נסביה ומסריה לנמרוד אשר ליה נסגד לנורא! א”ל אברהם ונסגד למיא דמטפין לנורא א”ל נמרוד נסגד למיא! א“ל נסגד לעננא דטעין מיא; א”ל נסגד לעננא א“ל א”כ נסגד לרוחא דמבדר עננא א“ל נסגד. לרוחא א”ל נסגד לבר אנסא דסבל רוחא. אם מלין את משתעי, אני איני משתחוה אלא לאור, הרי אני משליכך לתוכו ויבוא אלוה שאתה משתחוה לו ויצילך הימנו. ירד אברהם לכבשן האש וניצל."

חזון ד': פסוק מ“ד: “אל תתפללו בשכרותכם וגם אל תתפללו אחרי צאת מכם שכבת זרע וכו'.” עירובין ס”ד, א‘: " שכור אסור להתפלל וכו’, ברכות ל“א, ב‘: בעל קרי אסור להתפלל וכו’.”

חזון ה': פסוק ד‘: "ואת החנוקה ואת השבורה ואת הנפולה וכו’ עיין חולין פרק ג' משנה א‘." פסוק ל"ד: " וישלח אלהים עורב אשר גרר את האדמה להורות את קין איך יכסה את נבלת אחיו וכו’." פרקי דרבי אליעזר כ"ח: “היו אדם ועזרו יושבים ובוכים ומתאבלים עליו ולא היו יודעים מה לעשות להבל שלא היו נהוגים בקבורה; בא עורב אחד שמת לו אחד מחביריו לקח אותו וחפר במרץ וטמנה לעיניהם; אמר אדם: כעורב אני עושה; מיד לקח נבלתו של הבל וחפר במרץ וטמנה.”

פסוק ל"ה: “לכן צוינו את בני ישראל: איש כי יכה נפש אחת וכו' יחשב לו כאלו המית את כל בני האדם, ואיש כי יחיה נפש אחת כאלו החיה את כל בני האדם.” סנהדרין ל“ז, א‘: "מצינו בקין שהרג את אחיו שנאמר: דמי אחיך זועקים, אינו אומר דם אחיך אלא דמי אחיך וכו’ ללמדך שכל האבד נפש אחת מישראל מעלה עליו הכתוב כאילו איבד עולם מלא וכל המקיים נפש אחת מישראל מעלה עליו הכתוב כאילו קיים עולא מלא.”

חזון ו': פסוק ע“ב: “זכור את אשר אמר אברהם אל אור אביו: האתה עובד אלהים אחרים " וכו'.” בראשית רבה י”ז: " תרח עובד לצלמים היה; חד זמן נפק לאתר הושיב לאברהם מוכר תחתיו; היו אתי בר אנם, בעי דיזבן והוא אמר ליה: בר כמה שנין את? והוא אמר ליה: בר חמשין או שתין; והוא אמר ליה: וי ליה להאי גברא דהוי בר שתין ובעי למסגד לבר יומי! והיה מתבייש והולך לו. חד זמן אתת חדא אתתא טעינא בידה חדא פינך דסולת, אמרת ליה: הא לך, קרב קדמיהן! קם נסב בקלסא בידיה ותברינין לכלהון פסיליא ויהב בקלסא בידא דרבא דהוה ביניהון; כיון דאתא אבוהי אמר ליה: מאן עביד להון כדין? אמר ליה: מה נכפר מנך? אתת חדא אתתא טעינא לה חדא פינך דסולת ואמרת לי: הא לך קרב קדמיהון! קרבית לקדמיהון. הוה דין אמר: אנא איכול קדמי, ודין אמר: אנא איכול קדמי! קם הדין רבא דהוה ביניהון, נסב בקלסא ותברינון! - אמר ליה: מה אתה מפלה בי; וידעין מינון? אמר ליה: ולא ישמעו אזניך מה שפיך אומר וכו'."

חזון ז': פסוק מ“ג: “מסך ביניהם (בין הצדיקים ובין הרשעים לעתיד לבוא), ועל המחילה אנשים אשר יכירום בסימניהם.” קוהלת רבה, ז', י”ד: “כמה ריוח ביניהם (בין גן עדן לגיהנום)? ר' יוחנן אמר: כותל; ר' אחא אמר טפח; ורבנן אמרי: שתיהן שוות כדי שיהיו מליצות מזו לזו.”

פסוק נ“ו, נ”ז: “הן שלחנו את נח אח עמו לאמר עמי! את ד' לבדו תעבוד וכו' ויאמרו אליו זקני כמו: הן שונה אתה מאד וכו'.” סנהדרין, ק"ח, ב‘: “דרש רבא מאי דכתיב: לפיד בוז לעשתות שאנן נכון למועדי רגל, מלמד שהיה נח הצדיק מוכיח אותם ואמר להם דברים שהם קשים כלפידים והיו מבזין אותו; אמרו לו: זקן! תיבה זו למה? אמר להם: הקב”ה מביא עליכם את המבול, וכו’.

פסוק ס“ו: “ואל אנשי עאד שלחנו את אחיהם הוד לאמר: עמי! את ד' לבדו תעבד וכו'.” ילקוט בראשית ס”ו: “נביא גדול היה עבר שקרא את שמו פלג ברוח הקודש שנאמר: כי בימיו נפלגה הארץ. גם תמצא בבראשית רבה ל”ח: ויהי בנסעם מקדם, הסיעו עצמם מקדמונו של עולם; דור הפלגה אמרו: בואו ונעשה לנו מגדל ונשים עבודה זרה בראשו.

פסוק פ"ג: "ואל אנשי מדין שלחנו את אחיהם שעיב (יתרו) לאמור: עמי! עבדו את ד' כי אין לכם אל זולתו וכו'.

שמות רבה א': “ולכהן מדין שבע בנות, והלא הקב”ה שונא ע“א ונותן מנוס למשה אצל עכו”ם? אלא אמרו רבותינו“: יתרו כומר היה לע”א וראה שאין בה ממש ובסר עליה והרהר לעשות תשובה. עד שלא בא משה, קרא לבני עירו ואמר להם: עד עכשיו הייתי משמש אתכם, מעתה זקן אני; בחרו לכם כומר אחר! והוציא כל תשמיש ע"ז ונתן להם: ונתן להם; הכל עמדו ונידוהו שלא יזדקק לו אדם ולא יעשה לו מלאכה ולא ירעה את צאנו ולא קבלו. ויבואו הרועים ויגרשום, אפשר הוא כהן מדין והרועים מגרשים בנותיו? אלא ללמדך שנידוהו וגירשו בנותיו.

פסוק קי"ח: "ויאמר פרעה: התאמינו בו בלתי אם רצוני וכו‘? " שמות רבה ה’: “אמר להם פרעה: מתחילה שקר אותם אומרים כי אני אדון העולם ואני בראתי את עצמי ואת נילוס שנאמר: לי יאורי ואני עשיתיני.”

פסוק קמ"ז: “ונגד רצון משה עשה עמו עגל סורק ומנזמיהם וכו'. " פרקי דרבי אליעזר מ”ה: " ויצא העגל הזה גועה, וראו אותו ישראל; רבי יהודיה אומר: סמאל נכנס לתוכו והיה גועה להתעות את ישראל. "

פסוק קנ"ד: “ויאמר אהרון: בן אחי! העם הזה גבר עלי, עוד מעט והרגוני”. סנהדרין ה‘, א’: “אהרון ראה חור שזבוח לפניו; אמר אי לה' שמענא להון, השתא עבדי לי כדעבדי בחור”.

פסוק קע“ח: “שאל נח אותם על העיר הקרובה אל הים אשר חטאה ביום השבת בהיראות אליהם הדגים ביום שבתם, אך ביום אשר חללו את השבת לא נראו הדגים.” קידושין ע”ב, א‘: "בירתא דסטיא (שם עיר) איכא בבבל; היום סרו מאמרי המקום דאקפי פירא בכוורי (הציף הכיכר דגים הרבה) בשבתא ואזיל ולדי בהו בשבתא ושמתיהו ר’ אחי ברבי יאשיה ואישתמוד.

חזון ט':

פסוק ל‘: “היהודים אומרים: עזרא בן אלהים הוא.” לא מצאתי על העלילה הזאת סמך אחר בספרי חכמינו כי אם במסכת סנהדרין כ"א, ב’: “ראוי היה עזרא שתנתן תורה על ידו לישראל אלמלא לא קדמו משה”.

חזון י':

פסוק כ“ט: ביום הדין נקבץ את כלם ונאמר אל עובדי האלילים: לכו אל מקומכם אתם ואליליכם!” סוכה כ“ט, א': “אין לך כל אומה ואומה שלוקה שאין אלהים לוקין עמה שנאמר: ובכל אלהי מצרים אעשה שפטים”. פסוק פ”ח: “ולא האמין במשה כי אם שבטו בתוך עמו וכו'”. שמות רבה ה‘: “שבטו של לוי פנוי היה מעבודת פרך”. פסוק צ’: “אמנם היום נצילך למען תהיה לאות לדור נולד”.

פרקי דרבי אליעזר מ“ג: “תדע לך כח התשובה מפרעה מלך מצרים שמצרד בצור עליון הרבה מאוד שנאמר: מי ד' אשר אשמע בקולו; ובאותו לשון שמטא, בו בלשון עשה תשובה שנאמר: מי כמוכה באלים ד', והצילו הקב”ה מבין המתים. ומניין שלא מת שנאמר: כי עתה שלחתי את ידי ואך אותך, והעמידו הקב”ה מבין המתים לספר כחו וגבורתו; ומניין שהעמידו שנאמר: ואולם בעבור זאת העמדתיך".

חזון י"א:

פסוק ט‘: “ויכן את כסאו על פני המים”. רש"י בראשית א’, ב': “כסא הכבוד עומד באויר ומרחף על פני המים ברוח פיו של הקב”ה".

פסוק מ“ב: “ובבוא דברנו ויחם התנור”. סנהדרין ק”ח, ב': “אמר רב חסדא: ברותחין קלקלו בעבירה, וברותחין נידונו”.

פסוק ס“ג: “מארה באה עליהם בעולם הזה ותרבץ בהם ביום התקומה”. סנהדרין ק”ז, ב‘: "דור הפלגה אין להם חלק לעולם הבא שנאמר: ויפץ ד’ אותם משם על פני כל הארץ, וכתיב: ומשם הפיצם; ויפץ ד' אותם בעולם הזה ומשם הפיצם לעולם הבא".

פסוק ע“ג: “אך בראותו כי ידיהם לא נגעו במאכל” וכו'. בבא מציעה פ”ו, ב‘: "אמר ר’ תנחום בר חנלאי: “לעולם אל ישנה אדם מן המנהג, שהרי משה עלה למרום ולא אכל לחם, מלאכי השרת ירדו למטה ואכלו לחם. אכלו סלקא דעתך, אלא אימא נראו כמי שאכלו ושתו”.

חזון י"ב:

פסוק כ"ד: ותחשק נפשה בו וגם נפשו חשקה בה, לולי ראה אות מאת אדוניו.

סוטה ל“ו, ב‘: "ויהי כהיום הזה ויבא הביתה לעשות מלאכתו אמר ר’ יוחנן מלמד ששניהם לדבר עבירה נתכוונו וכו' באותה שעה באתה דיוקנא של אביו ונראתה לו בחלון, אמר לו: יוסף! עתידין אחיך שיכתבו על אבני אפוד ואתה ביניהם רצונך שימחה שמך מביניהם וכו'”.

פסוק כ"ו: “אם כתנתו קרועה מלפניו דבריה נכונים והוא דבר כזבים” וכו'. עיין ספר הישר פרשת וישב.

פסוק מ“ב: “וינסהו השטן את זכרון אדוניו וישב עוד ימים במשמר”. בראשית רבה י”ט: “ודבר שפתים אך למחסור, על ידי שאמר לשר המשקים: זכרתני והזכרתני, נתוסף לו שתי שנים שנאמר: ויהי מקץ שנתים ימים”.

פסוק ס“ז: “בני! אל תבואו בשער אחד כי אם בשערים שונים אל העיר”. בראשית רבה, ל”א: “אמר להם יעקב: אל תכנסו כלכם בפתח אחד”.

פסוק ע“ח: “ויאמרו הן גנב, גם אחיו גנב”. בראשית רבה ל”ב: “אמרו הא גנבא בר גנבתא; אמו גנבה את תרפי אביה והוא גנב את לב אביו”. פסוק פ“ה: “אני יודע מאתו אם אשר אתם אינכם יודעים.” ילקוט בראשית קמ”ג: “שאל אפיקורוס אחד לרבנו: אפשר שהמתים חיים? אבותיכם אינם מודים ואתם מודים? מה כתיב ביעקב: וימאן להתנחם: אילו היה יודע שהמתים חיים היה ממאן להתנחם? אמר לו: שוטה! לפי שהיה יודע ברוח הקודש שהוא חי ואין מקבלין תנחומין על על החי”.

חזון י"ג: פסוק י“ב: “לכל אדם יש מלאכים הולכים לפניו חליפות וצבא; הם שומרים את ארחותיו כדבר אל וכו'.” תענית י”א, א‘: "דבי רבי שילה אמרי: "שני מלאכי השרת המלוין לו לאדם הן מעידין עליו שנאמר כי מלאכיו יצוה לך וגו’."

חזון ט"ו: פסוק י“ז: “ונשמרם מכל שטן נסקל.” חגיגה ט”ז, א': “ששה דברים נאמרים בשדים, שלושה כמלאכי השרת ושלושה כבני אדם; שלושה במלאכי השרת: יש להם כנפים וטסין מסוף העולם ועד סופו ויודעין מה שעתיד להיות; יודעים סלקא דעתך אלא שומעין מאחורי הפרגוד; שלושה כבני אדם; אוכלים ושותים, פרים ורבים ומתים”.

פסוק מ“ד: “לגיהנום שבעה שערים וכו'”. עירובין י”ט, א‘: "אמר ר’ יהושע בן לוי; ז' שמות יש לגיהנום; שאול ואבדון ובאר שחת ובור שאון וטיט היון וצלמוות וארץ התחתית. ובספר הזוהר שמות ק“נ איתא: שבעה פתחים אינון לגיהנם”.

חזון י"ט: פסוק נ“ה, נ”ו: “הזכיר נח גם את אדריס (חנוך) בספרך, כי צדיק היה, ונרוממהו על במתי על”.

עיין ספר הישר בראשית ה'.

חזון כ': פסוק מ“א: “ונשיבך אל אמך למען תבליג עינה” וכו'. סוטה י”ב, ב': "האלך וקראתי לך אשה מינקת מן העבריות, מאי שנא מעבריות? מלמד שהחזירוהו למשה על כל המצריות כולן ולא ינק; אמר (הקב"ה): פה שעתיד לדבר עמי יינק דבר טמא?

פסוק ס': “הן נראך קסמים כקסמיך”. ילקוט שמות קפ"ב: “אותו פרעה שהיה בימי משה אמגושי גדול היה”.

חזון כ"א: פסוק פ': “ונשם את הרוח עבד לשלמה”. ילקוט שמות קפ"ב: “ליה ישתמעון שדין ופגעין וחיין, ורוחין בישין אתמסרו בידיה”.

חזון כ"ז: פסוק י“ז-מ”ה: עיין תרגום שני שם.

חזון כ"ח: פסוק ע“ו: “קארון (קורח) מעם משה היה וירם לבו על חתנו לו אוצרות לרוב, עד כי המון אנשים גבורי חיל לא יכול שאת את מפתחות בית גנזיו”. ילקוט קוהלת ה', י”ב ומסכת סנהדרין ק“י, א‘: “עושר שמור לבעליו לרעתו, אמר ר”ל זה עשרו של קורח וכו’ ואמר רב לוי: משוי ג' מאות פרדות לבנות היו מפתחות של בית גנזיו של קורח וכולהו אקלידי וכלפי דגילדא. אמר ר' חמא בר חנינא: שלוש מטמוניות הטמין יוסף במצרים; אחת נתגלתה לקורח ואחת נתגלתה לאנטונינוס בן אסוירוס ואחת גנוזה לצדיקים לעתיד לבוא”.

חזון כ"ט: פסוק ז‘: “אך אם יפצרו בך לדמות לי אלהי נכר אשר לא ידעתם, אל תשמע בקולם”. יבמות ו’, א': “אמר לו אביו: היטמא או שאמר לו: אל תחזיר יכול ישמע לו, תלמוד לומר: איש אמו ואביו תראו ואת שבתותי תשמרו כלכם חייבים בכבודי”.

פסוק ל"ח: “גם את קארון ואת פרעה ואת המן הכרתנו”. במדבר רבה י"ד: “קורח היה קתוליקוס לביתו של פרעה”.

חזון ל"ג: פסוק נ“ג: “והוא יבוש מהגידו לכם” וכו'. פסחים פ”ו, ב‘: "כל מה שיאמר לך בעל הבית עשה חוץ מזה. דרך ארץ פרק ו’: “הנכנס לבית כל מה שיגזר עליו בעל הבית יעשה”.

פסוק ס“ט: “אל תהיו כאנשים אשר הכעיסו את משה בדיבותיהם”. סנהדרין ק”י, א‘: "וישמע משה ויפול על פניו, מה שמועה שמע? מלמד שחשדוהו באשת איש וכו’ אמר ר' שמואל בר יצחק מלמד שכל אחד ואחד קנא את אשתו ממשה וכו‘. תנחומה במדבר כ’: “כיוון שירדו משה ואלעזר מן ההר נתקבלו כל הקהל עליהם; אמרו להם: היאך מלאך המוות יכול לפגוע באדם שעמד במלאך המוות ועזרו, דכתיב: ויעמד בין החיים ובין המתים ותעצר המגפה? אם אתם מביאים אותו, מוטב, ואם לאו נסקל אתכם! -באותה שעה עמד משה בתפלה ואמר: רבש”ע; הוליכני מן החסד! - מיד פתח הקב“ה את המערה, והראהו להם שנאמר: ויראו כל העדה כי גווע אהרון”.

חזון ל"ד: פסוק י"ג: “לא גלה להם איש את מותו כי אם תולעת הארץ אשר אכל את מטהו”. סנהדרין כ‘, ב’: “אמר ריש לקיש: בתחלה מלך שלמה על העליונים וכו' ולבסוף מלך על התחתונים וכו' ולבסוף לא מלך אלא על ישראל וכו' ולבסוף לא מלך אלא על ירושלים וכו' ולבסוף לא מלך אלא על מטתו וכו', ולבסוף לא מלך אלא על מקלו שנאמר וזה היה חלקי מכל עמלי. -גטין ס”ח, ב': "וזה היה חלקי מכל עמלי, מאי וזה? רב ושמואל, חד אמר מקלו וחד אמר גונדו (כלומר לבושו; עיין רש"י שם).

חזון ל"ח: פסוק ל“ב: “ויאמר הגישו אלי את סוסי”. סנהדרין כ”א, ב‘: "אמר ר’ יצחק: מפני מה לא נתגלו טעמי תורה? שהרי שני מקראות נתגלו טעמן ונכשל בהן גדול העולם. כתיב: לא ירבה לו נשים ולא יסור לבבו, אמר שלמה: אני ארבה ולא אסור וכתיב: ויהי לעת זקנה שלמה נשיו הטו את לבבו; וכתיב: ולא ירבה לו סוסים ולא ישיב את העם מצרימה, ואמר שלמה: אני ארבה ולא אשיב וכתיב: ותצא מרכבה ממצרים כשש מאות וכו'".

פסוק ל“ג: “ונשם על כסאו גוף דומה לו עד כי שב מפסעו”. גיטין ס”ח, ב‘: "אותביה (אשמודאי לשלמה) למד גפיה ברקיעא ולמד גפיא בארעא פתקיה ארבע מאה פרסי; על ההיא שעתה אמר שלמה: מה יתרון לאדם בכל עמלו וכו’ היה מחזר על הפתחים כל היכא דמטא אמר: אני קוהלת הייתי מלך על ישראל" וכו'.

חזון מ': פסוק מ‘: “ויאמר איש מאמין מעם פרעה” וכו’. שמות רבה א': “אמר אחד מהחרטומים: אלולי יוסף לא היינו חיים”.

חזון נ': פסוק כ"ט: "ביום ההוא נאמר אל הגיהנום: האינך עוד מלא? - יענה: היש לך עוד? - אותיות דרבי עקיבא ח‘, א’: "מניין ששרה של גיהנום אומר בכל יום ויום: תן לי מאכל כדי סיפוק? שנאמר: לכן הרחיבה שאול נפשה ופערה פיה לבלי חוק " וכו'.

פסוק מ' “חכה ליום קרוא הקורא ממקום קרוב”. אותיות דרבי עקיבא ט‘, ב’: “הר הבית עומד באמצעו על עולם”.

חזון נ"ז: פסוק כ"א: “ואת גן העדן אשר רחבו כרוחב השמים והארץ”. תענית י‘, א’: “עולם אחד מששים בגן, גן אחד מששים לעדן ועדן אחד מששים לגיהנם; נמצא כל העולם כולו ככיסוי קדרה לגיהנם”.

חזון ס"ב: פסוק ט‘: בהקראכם להתפללת ביום הקהל וכו’. פירוש הראב“ע שמות ט”ז, א': “בלשון ערבי קראו חמשה ימים על דרך המספר ויום הששי: אלגומעה (הקהל) על שם חיבורם, כי הוא להם היום הנכבד בשבוע; ויום השבת קוראים אותו סבת ( Ssibt ) כי השי”ן והסמ"ך מתחלפים בכתיבתם ואלה מישראל למדו.

אלה הם לפי עניות דעתי כל מאמרי הש"ס ואגדות ומדרשים הנזכרים בספר הקוראן.

(ה) מה לקט מחמד מדת הנוצרים?

על העניין הזה אומר בדרך כלל, כי מחמד עשה לספרי אמונת הנוצרים כאשר עשה לספרי תנ"ך אשר ערבב ובלבל את סיפוריהם. והנה לדעת רוב מפרשי הנוצרים לקט מחמד את דבריו על עניין ישו מאיוואנגילאום אפוקריפי הנקרא בשם: Evangelium Barnabae, והוא הוסיף עוד עליהם נופך משלו. כמו כן דרך משל דבר ישו אל בני ישראל: “הנה אצור לכם דמות צפור מחומר ואפח בו רוח חיים” (חזון ג‘, מ"ג; ה’, ק"ו); או כי תלמידי ישו בקשו ממנו כי יוריד להם שולחן מן השמים (שם ה', קי"ב); והרבה כדומיהם. לעניין עצמיות ישו מחמד הסכים לדעת כת המונופיזיטן האומרים כי לישו היה אך טבע אחד והוא אלהי ורק דמות גוף היה לו בשעת היתלותו, וטרם נתלה העלהו אלהים חי השמימה ותשמר אך דמות גופו בארץ (עיין שם ג‘, מ"ו; ד’, קמ"ז ופירושי). את אשר חשב מחמד על ערך ישו נראה מהמאמר הזה (שם ד', קס“א, קס”ב): “באמת המשיח ישו בן מרים שליח ד' היה, דברו ורוחו אשר שם במרים. האמינו ב”ד ובשלומו ואל תוציאו את הדבר: שלום! חדלו לכם מזאת, אז טוב לכם. אין אלהים כי אם אחד; חלילה לו להוליד בן! -האומרים: ישו בן מרים אלהים הוא, בוגדים המה. (שם ה', ע"ו). -גם האומרים: אלהים הוא השלישי מהשלושה בוגדים המה וכו'.

(ו) מה מעובדי האלילים.

בימי מחמד היו לערביים חוקים ומנהגים רבים מימי קדם, אשר מחמד לא העיז פניו לשלוח יד בהם ולטאטאם במטאטא השמד על יקר ערכם בעיני עמו, לכך אסף אותם אל דתו החדשה כמו דרך משל: עליית הרגל למכה, הקפת הקאאבה ז' פעמים בעת הרגל, העלייה על הרי ערפת, צפה ומרות ומנהגי הקרבנות וכו'.

(ז) הסונה או התורה שבעל פה אשר לישמעאלים.

כל הקורא את הקוראן יבין, כי מאמרי הספר הזה הם סתומים, ונפלאים עד מאד ובלי פירוש הרי הם כספר חתום; גם ימצא כי החוקים והמשפטים הנמצאים בקוראן לא יספיקו בעד צרכי המקום והזמן. את כל זאת הבינו היטיב חכמי הישמעאלים, לכן יגעו ועמלו לבאר את כל מאמר ומאמר בספר הזה על אפניו ולהזכיר את כל מקרי מחמד אשר עליהם גלה את חזיוניו; גם אמרו כי מחמד נתן חוקים משפטים לרוב אשר לא נכתבו בספר הקוראן ונעלמו מעיני כותבי הספר; לכן אספו את כל מאמרי מחמד השגורים בפי יודעיו ומכיריו וילקטום בספר הנקרא סונה (משנה, Tradition ); וכל הישמעאלים המכבדים ומוקירים את הספר הזה, באשר גם הוא מוצא פי מחמד ותשלום הקוראן, נקראים בשם אחצב אלסונה (עדת המשנה, Achssab Alsunnah, Sunnitae ).

(ח) הכתות החשובות על דת מחמד.

לא יפלא בעיני כל מבין אם רבו כמו רבו הכיתות על אמונה מיוסדת בספר מתוס אשר כל מאמר ומאמר שלו יוכל להתבאר על כמה פנים. לפני מלאת מאה שנה למיתת מחמד היו יותר ממאה כיתות בדתו, ואחרי הימים ההם נוספו עוד רבות עליהן; ואני לא מזכיר מהן כי אם שש החשובות מכולן: כת הסונה ( Sunnitae ), כת המוטאציל ( Motazelitae ), כת הסיפאטי ( Ssefatitae ), כת החאריגי ( Charedjitae ), כת העלי ( Alitae ') וכת הויהאבי ( Wechabitae ).

כת הסונה היא העצומה מכולן; היא מוקירה את ערך הסונה באשר היא תשלום הקוראן, ואומרת, כי לאבו בכר חותן מחמד יאתה במשפט המלוכה אחרי חתנו, ומכמשה בבחירת החדש באשר כל מעלליו נכתבים בימי קדם בספר המקרים; גם מאמינים כי הקוראן איננו נברא כי אם הוא נצחי. הכת ההיא נחלקת לארבעה סדקים הנפרדים אך למנהגיהם (כמו ד"מ מנהג היהודים האשכנזים והספרדים) אמנם שוים בעיקרי הדת; והם: חאניפי ( Hanefitae ), מאליכי ( Malekitae ), שפעי ( Schafeitae ), והנבלי ( Hanbalitae ). המנהג הראשון נפרץ לרוב בארץ טורקיה וטרטריא, השני בארצות אפריקה, השלישי בארצות ארם וערב והרביעי אך במתי מספר בארץ ערב.

כת המוטאציל אומרת, כי גם אם ידועים לאלהים מימי קדם כל מעללי בני האדם, בכל זאת יש ביד האדם לבחור בטוב ולמאוס ברע; גם אומרים כי הקוראן איננו נצחי כי אם נברא.

כת הסיפאטי אומרת כי אלהים היה גופני, אמנם אין אדם בארץ אשר יוכל לערוך ממנו דתות.

כת החאריגי אומרת כי גם איש אשר איננו ממשפחת קורייש יכול לשבת על כסא מחמד, מה שאין אומרות כן שאר הכיתות.

כת העלי (כת הסונה מכנה אותה בשם: שעית, Schiit כלומר: מורדים) והיא המושלת בארץ פרס, הודו, מונגוליא, יאווא וכו' מכמשה בקדושת הסונה, ולענין זה היה לנגד כת הסונה כמו כת הקראים לנגד כת הרבנים; גם אומרת כי לעלי חתן מחמד יאתה המלוכה אחרי חותנו ואבו בכר היה גזלן ואיש חמס, ונמשכת אחרי חוקי הקוראן אות באות.

סוף דבר

ועתה אשים קיצי למלין ואחלה את פני צורי וקוני למען יסלח עוני אשר נשמתי עלי בחללי את לשוננו הקדושה בהעתיקי אליה דברים שאינם דברי תורה. הטעמים אשר הסיבוני להעתיק את הקוראן אל הלשון העברית שלושה הם: הא‘: כי הלשון הזאת נוחה יותר מכל שאר הלשונות להשיב את ענין ותוכן הקוראן מלה במלה באשר אחות היא ללשון הערבית אשר בה נכתב הקוראן. הב’: כי הלשון העברית מובנת לכל חכמי בני עמנו. הג' והוא העיקר: כי כל הקורא את חוקי תורתנו הקדושה ואת חוקי הקוראן, את הסיפורים הנעימים ואת המליצות הנשגבות אשר בספרי תנ“ך ומעריך כנגדם את הבלי השווא הנכללים בקוראן, ידע ויבחין בין קודש לחול, בין טהור לטמא ויוקיר בעיניו את ערך תורתנו הקדושה. כי לא יוכר ערך הטוב והאמת כי אם מתוך ידיעת האחר ממנו. ובזה השבתי את חורפי דבר, אשר בחנפי לעג ומעוג חרקו עלי שנימו על השלימי את העבודה הזאת; ואם אין פעולתי רצויה, תהי נא מחשבתי רצויה. גם אשלם נדרי במו פי ואקריב את תודתי אל החכמים המפוארים, אבני נזר מתנוססות על ראש קהלת יעקב אשר פה ק”ק לייפציג, והם: יעללינעק ופירסט, אשר עוררוני וירהיבו בנפשי עז ויתמכו את ידי בספרים מועילים להשלים את מלאכתי ולתת מהלכים לשמי בין השוקדים על דלתות התורה והמדעים. ישלם ד' את פעלם בהקימם אותי מעפר, ותהי משכורתם שלמה מאת המרים מאשפות אביון! -

שלום לך הקורא הנעים, מאת……. המחבר.

לייפציג יום א' ר“ח סיון לשנת: אלה דברי הברית ביני ובינך לפ”ק, אחרי מלאת לי שתים ושלושים שנה וארבעה חדשים לימי חיי.

1. חזון פותח הספר או אם הספר

נגלה במכה ובו שבעה פסוקים

בשם אלה הרחמן והרחום

(א) השבח לאלה רב העולמים. (ב) הרחמן והרחום. (ג) מלך ביום הדין. (ד) אותך נעבוד ואליך נשווע. (ה) הורנו בדרך המישרים ארחותיהם.5 (ו) דרך האנשים אשר חנות אותם. (ז) לא דרך מכעיסיך6 ולא דרך התועים.7

2. חזון הפרה8

נגלה במדינה ובו מאתים וששה ושמונים פסוקים.

בשם אלה הרחמן והרחום

(א) אל"מ9. הספר הזה אשר אין בו דופי, הוא קו הישר לצדיקים. (ב) המאמינים בסודותי ומתפללים ומפזרים לאביונים ממה שנתתי להם10. (ג) ומאמינים באשר גלה לך11 ולנביאים אשר היו לפניך12 וביום האחרון.13 (ד) האנשים האלה עם על קו הישר הניתן להם מאדוניהם,14 והם יצליחו. (ה) אך הרשעים, שוה להם אם תזהירם אם אין; לא יאמינו. (ו) אל האטים את אזנם ואת לבם, ואת עינם עור; ולהם עונש גדול. (ז) יש אנשים אשר יאמרו:15 אנחנו מאמינים באלהים וביום האחרון; אמנם אינם מאמינים. (ח) בלבם להתעות אל ואת המאמינים; אך לא יתעו כי אם את נפשם; לא יבינו. (ט) חלי בקרב לבם, ואלהים לא יגהה מהם את מזורם ולהם עונש גדול, על אשר שקרו באל. (י) ואם יאמר להם: אל תשחיתו בארץ! יאמרו: הן כנים אנחנו. (יא) אמנם הם משחיתים לא יבינו. (יב) ואם יאמר להם: האמינו כשאר בני האדם! יאמרו: הנאמין, כאשר מאמינים הכסילים? אך הם הכסילים והבוערים. (יג) אם יקרו אל המאמינים, יאמרו: אנחנו מאמינים; ואם יועדו אל עדת פריציהם, יאמרו: לכם אנחנו ולאלה אנחנו לועגים. (יד) אך ד' ילעג למו ויזנחם אל שגגתם. (טו) הם המירו האמת בשגגה; ולא שוה להם כי סרו מדרך הטוב. (טז) דמיונם כאיש אשר יבעיר אש;16 ובהתלקח הלהבה, אלהים יכבה את נרם, והיו ממששים באפלה, לא יראו מאומה. (יז) חרשים, עורים, אלמים הם; לכן לא ייטיבו את דרכם. (יח) או אם השמים לבשו קדרות, ובזרם ברד וקולות וברקים העבים על הארץ יריקו, אז יקבצו פניהם פארור, ומאימת מוות יתנו את אצבעם באזניהם לבלתי שמוע;17 אמנם יד אל קח את הבוגדים בו. (יט) ברק הברק יחשיך את עיניהם; בעור נגהו ילכו באורו, ואם עלטה תהיה, יצבו כמו נד; לו חפץ אל, אזנם הכבד ועינם השע, כי הוא אדיר על כל. (כ) בני אדם! 18 עבדו את אלהיכם אשר ברא אתכם ואת כל האנשים אשר היו לפניכם, וכבדוהו! (כא) הוא נטה לכם את הארץ כיריעה, ואת השמים עשה צפוי לראשיכם; הוא מוריד את המים מן השמים, ולהרוות עצי פרי למזונכם; לכן אל תדמוהו לאלהים אחרים, באשר אתם יודעים כי הבל המה. (כב) ואם לא תאמינו בדברים אשר גלינו לעבדנו,19 הביאו חזון אחד כחזיונות האלה,20 ועדיכם זולתי אל יקומו ויעזרוכם, אם כנים דבריכם!- (כג) ואם לא תוכלו זאת (כאשר באמת לא תוכלו) יראו את האש המכלה אנשים ואבנים,21 הוכנה לעוזבי אל!- (כד) בשר למאמינים ולעושי טוב,22 כי יבואו אל גנות מלאים כל טוב, ובתוכם מעינות מים; ובכל עת אשר יאכלו מפרים, יאמרו: אך זה הפרי אשר אכלנו מקדם! כן ישוו להם. גם נשים טהורות תהיינה להם למנה, ועד עולמי עד ישבו שם.23 (כה) אמנם אל לא יכלם במשלו משלים משרצים וקטני ארץ;24 המשכילים יבינו, כי מפי עליון לא תצא כי אם האמת; אולם הבוגדים יאמרו: מה ולמשלים האלה? אכן רבים יכשלו בהם, ורבים יגיעו בהם אל נתיב היושר; אך רק הרשעים יכשלו. (כו) המפירים ברית אל, ומפרידים את אשר קשר ומשחיתים בארץ, יחדיו יספו.25 (כז) איך תבגדו באל? פגרים מתים הייתם; הוא החיה אתכם, הוא ימיתכם וישוב ויחיה אתכם; אז תשובו אליו. (כח) כי הוא ברא כל בארץ, הוא נטה שמים וימתחם לשבעה שחקים;26 הוא מבין ויודע כל. (כט) באמור אדונך אל המלאכים:27 שום אשים לי משנה בארץ, ענו: התשים לך שמה אחד, אשר ישחית בארץ וישפוך דם?28 ואנחנו מספרים את תהילתך ומקדשים את שמך! - ויאמר אלהים: אני יודע את אשר אתם לא ידעתם. (ל) ויורה את האדם שמות כל הדברים, ויראהו את המלאכים, ויאמר: קראו לי את שמות כל הדברים האלה, אם אמת אתכם! (לא) ויאמרו: יהולל שמך! איננו יודעים כי אם אתה אשר אתה הוריתנו, כי אתה יודע כל וגדול עצה. (לב) ויאמר אלהים: אדם, קרא אתה! ויקרא. ויאמר ד‘: הלא הגדתי לכם, כי אני יודע רזי שמים וארץ; גם ידעתי את אשר תודו ואת אשר תכחדו. (לג) ונאמר אל המלאכים:29 השתחוו ארצה לפני אדם! ויעשו כן; אמנם השטן מאן, ויהי ממספר הבוגדים בי.30 (לד) ונאמר: אדם! אתה ואשתך שבו בגן עדן ואכלו מטובו ככל אות נפשכם; אך אל העץ הלזה אל תקרבו, פן תחטאו! (לה) אבל השטן גרשם והוציאם משם;31 ונאמר: צאו מזה! איבה תהיה ביניכם; בארץ תגורו ותאכלו מטובה מספר ימים! (לו) אז למד אדם מאלהים דברי תפילה ותחנונים וישב אליו, כי סלח ורחום הוא.32 (לז) ונאמר: קומו צאו מזה! ואני אורה אתכם את הדרך אשר תלכו בה; אם תשמרוה, פחד ושואה לא יבאו עליכם. (לח) אך הבוגדים ומשקרים באותותי יהיו מאכולת אש שאול תחתית, ועד עולמי עד ישבו בה. (לט) בני ישראל! כרו את הטובה אשר גמלתיכם! שמרו את בריתי, ואף אני אשמרה; אך אותי תעבדו; האמינו באשר שלחנו אליכם33 לחזק את אשר גלינו לכם מקדם34, ואל תהיו המתקוממים הראשונים בבריתי, ואל תמירוה בלא הועיל; אך אותי כבדו! (מ) אל תלבישו את האמת בכסות השקר, ואל תכחדוה באשר תדעוה! (מא) התפללו ופזרו לאביונים והשתחוו עם המשתחווים!
 35 (מב) איך תורו את בני האדם עשה משפט, כאשר אתם אשר תסלפוהו? אתם הוגים בתורה, הלא תאבו הבינה? (מג) הצניעו בהתפללכם,36 זה לא יקשה מהצדיקים, המאמינים, כי ישובו אל אלהיהם.37 בני ישראל! זכרו את הטובה אשר גמלתיכם, בדעתי אתכם מכל משפחות האדמה! (מד) יראו את היום אשר בו נפש לא תפדה נפש, לא יוכרו פנים ולא ילקח שחד וכפר, ואיש לא יצילכם מידי! (מה) זכרו את אשר הצלנו אתכם מיד פרעה ועמו, אשר הכבידו את עולכם, וימיתו את בניכם, ורק את בנותיכם חייו; זה יהיה לכם אות אהבתי הגדולה אליכם! (מו) זכרו את אשר בקענו את הים לפניכם להצילכם, ונשקע בתוכו את עם פרעה לעיניכם. (מז) זכרו את אשר השתחוויתם לעגל בהועדי למשה ארבעים לילה, ותחטאו לי. (מח) שם כפרנו בעד חטאתכם, למען תתנו לי תודה. (מט) שם נתנו אל משה את התורה ואת הפורקן למען תלכו בהם.38 (נ) שם אמר משה אל עמו: עמי! טמאתם את נפשותיכם בעגל הזה; שובו אל אדוניכם, והמיתו את נפשכם;39 זה ייטב בעיני בוראכם, וישוב ויפן אליכם, כי סלח ורחום הוא. (נא) ותאמרו: משה! לא נשמע לקולך, עד כי אם נראה אלהים עין בעין;40 ותוסרו מאל למען תבינו. (נב) אחרי כן החיינוכם אחרי מותכם למען תתנו לי תודה. (נג) וניתן לכם את העבים לצל יומם, ונמטיר עליכם את המן ואת השליו לאמר: אכלו את הלחם הטוב הזה! אמנם הרשעים לא לי, כי אם לנפשם חטאו.41 (נד) ונאמר: עלו אל העיר הזאת,42 ואכלו בה די שבעכם, והצניעו לכת אל השער, ואמרו בהתפללכם: חטתון; אז נכפר בעד חטאתכם ונרים את קרן הצדיקים. (נה) אכן הרשעים המירו את הדבר הזה באחר, אשר לא צויתים; לכן שפכנו עליהם זעמנו מרום שמינו, יען לא שמעו בקולו. (נו) בהתחנן משה בעד עמו למים, אמרנו: הך במטך על הסלע! ויצאו ממנו שתים עשרה עינות מים, למען יכירו כולם איש עינו;43 ונאמר: אכלו ושתו ממתת אלהים ואל תוסיפו לחטוא בארץ! (נז) בדברכם: משה! לא נוכל החיות את נפשנו ממזון אחד,44 העתירה בעדנו אל אלהיך, למען יתנו לנו מפרי הארץ; ירק, קישואים, שומים, עדשים ובצלים! ויען משה: אם תבחרו ברע מבטוב, שובו מצרימה! שם תמצאו את שאהבה נפשכם; וינגע אותם אלהים ברעב וחסר, וישפך עליהם את חרון אפו, על אשר לא האמינו באותותיו, ויהרגו חנם נביאיו, וימרו ויבגדו באל. (נח) כל המאמינים, אם יהודים, אם נוצרים, אם שבא; אם יאמינו באלהים, ביום האחרון, ויעשו את הטוב והישר בעיני ד’, יש שכר לפעולתם מאתו, ולא יבוא אליהם פחד ושואה. (נט) בכרתנו לכם ברית, ונרים עליכם את ההר, אמרנו: עשו, כאשר צוינוכם, דבקו בתורתי, שמרוה וזכרוה! (ס) ותמרו עוד באל: לולי ד' הצילכם ורחמכם, כי עתה נכחדתם מן הארץ! - הן ידעתם את אשר עשיתי למחללים את השבת; ונאמר אליהם: היו קופים, והבדלו מבני האדם! - (סא) ונשימם למשל לדור נולד, ולשנינה לצדיקים. (סב) באמר משה אל עמו: ד' צוה אתכם לזבח לו פרה! ויאמרו לו: התלעג לנו? ויאמר: בלעדי אינני סכל! ויאמרו: התפלל לאדוניך, למען יורנו את משפט הפרה הזאת; ויאמר: אל תהי זקנה מאוד ולא קטנה מאוד, כי אם עודנה באבה, ועשו כאשר צויתם! (סג) ויאמרו: התפלל בעדנו אל אליהך למען יודיענו את מראה; ויאמר: מראה יהי אדום וצהב נחמד למראה. (סד) ויוסיפו עוד לאמר: התפלל עוד לאדוניך, למען יראנו את מראה, כי פרותינו דומות זאת לזאת; ובלבנו לעשות ככל אשר צוה ד‘! (סה) ויאמר: אל תהי רזה ממשוך בעול ומהשקות את האדמה; תמימה תהיה בלי מום; ויאמרו: כן דברת; ויזבחו את הפרה, וכמעט לא זבחוה. (סו) ואם נפש תהרג ולא תדעו מי המכה, אלהיכם יגלה את אשר תכחדו. (סז) ונאמר הכו את החלל, בעצם הפרה, ואלהיכם יחיה את המת; הוא יראה לכם את נפלאותיו למען תשכילו. (סח) אז חזקתם את לבכם כמו אבן ועוד רב ממנו; כי האבנים, מהם יצאו נחלי מים, מהם יבקעו מעיינות מים, מהם יפלו מפחד אל. אמנם אלהים יודע את כל אשר תעשו. (סט) רצונכם כי יאמינו לכם; אך יש מהם שמעו את דבר אלהים ויש מהם סלפוהו. (ע) אם יקרו למאמינים, יאמרו: גם אנחנו מאמינים; אך ביניהם יאמרו איש אל אחיו: התספרו להם את אשר גלה לכם ד’ למען יוכחו עמכם בפני אדוניהם, הלא תדעו? (עא) אמנם האינם יודעים, כי גלוי לאל כי אשר יעלימו וכל אשר יגידו? (עב) יש בהם אנשים בוערים, אשר לא יבינו את התורה כי אם דברי שקר, באשר אינם יודעים. אוי לכותבי ספר התורה בידיהם, ואומרים במחיר קטן: זה יצא מפי אלהינו! אוי להם על כתב ידיהם, אולי להם על מחירם! (עג) יאמרו: אש הגיהנם לא תלהיטנו ימים רבים; אמור להם: הד' הבטיחכם זאת? היפר בגללכם את דברו? או התענו באל את אשר לא תדעו? (עא) אכן על בוגד ועושה עול יהיה מחברת שאול תחתית ולעד ישב שם. (עה) וכל המאמינים ועושי טוב יבאו אל גן העדן, ועד עולמי עד ידורו שם. (עו) בכרתנו ברית לבני ישראל, אמרנו: רק את ד' תעבדו, היטיבו להוריכם, לאחיכם, ליתומים ולדלים; דרשו טוב לכל אדם, התפללו ועשו צדקה! אז בגדתם בי ותעזבוני; רק מעט מכם אשר מלאו אחרי. (עז) בכרתנו ברית עמכם לבלתי שפוך דם ולבלתי גרש איש ממעונתו, ותואילו: אך לא הקימותם את בריתכם אתי, כי הרגתן איש את אחיו, ותגרשו רבים מכם ממעונתם; רק בעשות עול ובהשית איבה עזרתם איש את אחיו; אמנם אם תשבום, עליכם לפדותם, יען צויתם לבלתי גרשם. התאמינו במקצת הכתב ובאחרת תגעל נפשכם? - כל עושה זאת יבוש בחיים, ויוסר ביום האחרון, כי לא נסתרו מד' דרכיכם. (עח) האנשים האלה קנו את ימי חיי הבלם במחיר חיי העולם הבא; גמול פעלם יושב להם, איש אל יוכל להושיעם. (עט) למשה גילינו את התורה; ונשלח אחריו נביאים אחרים, ונאזר חיל את ישו בן מרים, וניתן לו את רוח הקדש, אך באמר לכם הנביאים את אשר לא חפצתם בו, שמתום לנביאי שקר והרגתם רבים מהם. (פ) היהודים אומרים: לבותינו לא נמלו, אך אל אררם על קשה ערפם ורק מעט מהם האמינו. (פא) בשלוח אליהם את הספר לקים את הקודמים אותו, לא אבו שמוע, גם אם התחננו לד' למען יושיעם מיד הבוגדים; קללת ד' תרבץ על המכחשים בו! (פב) הלא הועיל האשימו את נפשותיהם; לא אבו שמוע את משא דבר ד' מקנאה, יען גלה סודו ברוב רחמיו לנביאים אשר כנפשו; קצף על קצף יבוא אליהם; תכביד אל על הבוגדים בו! (פג) אם יאמר להם: האמינו באשר גלה ד‘! יאמרו: לא נאמין כי אם באשר גלה לנו; ואת היתר יחרימו, גם אם הוא אמת ורק לקים את אשר היה לפניו. אמור אליהם: אם מאמינים אתם מדוע הרגתם את נביאי ד’ אשר שלח אליכם? (פד) ובכל האותות, אשר הראה משה אתכם, השתחויתם לעגל, ותחטאו לד‘. (פה) בכרתנו לכם ברית ובהרימנו עליכם את ההר לאמר: חזקו ואמצו באשר צוינוכם! אמרו: שמענו, אך לא נקשיב לקולך; ויתן להם משה את העגל לשתותו45; אמור אליהם: אם מאמינים אתם, גם את הרע תקבלו מאת ד’! (פו) אמור אליהם: אם תחפצו לבקר בהיכל ד‘, אחרי מותכם מפורדים מכל בני האדם בחרו במוות, אם כנים אתם! אך לא יבחרוהו על מעשה ידיהם כי אל זועם לרשעים. (פז) הם יבחרו בחיים מכל גויי הארץ; כל אחד מהם יחפץ לחיות אלף שנים. (פח) וגם אם אלף שנים יחיה, לא ינצל מזעם אל המבין אל פעלם. (פט) אמור להם: אוי לאויבי גבריאל, אשר גלה לך סוד אל לקים את תורתם לנטות קו - ולסל דרך למאמינים! (צ) אוי לאויבי אל ומשרתיו עושי רצונו גבריאל ומיכאל! אל זועם לרשעים. (צא) אמנם נתנו בידך מופתים גדולים; אל הרשעים יתנו בהם דופי. (צב) ובכל עת אשר יודו בפיהם על אמונתנו, בלבם ימאסוה ורובם לא יאמינו בה. (צג) בבוא אליהם שליח ד’ לקים את אשר גלה להם מקדם, רוב סופריהם השליכו את הספר אחר גיום ולא אבו שמוע. (צד) וילכו אחרי עצת השטן אשר זמן במלך שלמה; אך שלמה לא בגד באל כי אם השטן, אשר הוא את בני האדם לקסם קסמים, ויתנם ביד שני מלאכי בבל, ושמם הרות ומרות; אמנם אלה לא אבו ללמד את קסמיהם, בלתי אם דבר איש: מוכן אנכי לנסיון; לכן אל תבגדו! מהם למדו בני האדם לחרחר ריב בין איש לאשתו; אך לא יוכלו איש מבלעדי ד‘; כל למדו ירע ולא יועיל; גם ידעו כי כל אורח לחברתם, יאבד חלקו בעולם הבא. הם מכרו את נפשיהם בלא הועיל; מי יתן ויבינו זאת. (צה) לו האמינו באל ויראוהו, מה רב טובם הצפון למו! לו חכמו, ישכילו זאת. (צו) אל תאמרו: ראינו, כי אם: שמרנו בלבבנו, ושמעו לקולי, כי גדול העונש לרשעים! (צז) הבוגדים באל, אם אנשי הכתב אם עובדי אלילים לא יבקשו כי ייטיב לכם אלהיכם; אל אך ברחמיו יחן את אשר יחן, כי אל רחום הוא. (צח) אם נשמיט פסוקים מהספר הזה או נשכחם, נשימה טובים מהם או טובים כמוהם תחתיהם; האינך יודע כי אלהים שליט על כל? (צט) או אינך יודע כי הוא קנה שמים וארץ ומבלעדו אין משגב ועוזר! (קי) או תבקשו מנביאכם את אשר בקשו ממשה? אמנם כל הממיר אמונה בשקר, תעה מדרך הישר. (קא) רב ספריכם מבקשים כי תשובו ותכחשו באל, אחרי אשר האמנתם בו, מקנאתם פן יראו את האמת; לכן סחלו ומחלו עד יצווה ד’, כי הוא אדיר על כל. (קב) התפללו ועשו צדקה! והטוב אשר תעשו פה לשלום נפשכם, צפון לכם אצל אלהיכם, כי כל מעשיכם גלויים לו. (קג) יאמרו: רק היהודים והנוצרים יבאו אל גן העדן; אמור להם: תנו לכם מופת אם כנים דבריכם! (קד) אמנם כל נושא לבבו אל אל בשמים, והולך תמים, שכרו גדול מאוד מעם ד‘, לא יפחד ולא תאנה אליו רעה. (קה) היהודים אומרים: אין אמת עם הנוצרים, והנוצרים אומרים: אין אמת עם היהודים, גם אם אלה ואלה קוראים את הכתב; כזה יאמרו גם האנשים אשר אין להם תורה; אולם אל ישפוט ביניהם ביום התקומה. (קו) מי רע מסוגרי דלתות בית אלהים והורסי היכלו? אך ברעדה יבואו שמה; כלמה תשיגם בעולם הזה ויד אל תקחם בעולם הבא. (קז) ממזרח שמש עד בואו יד אל משלה; ואל כל אשר תפנו, עין ד’ תשגיח עליכם, כי הוא בכל ויודע כל. (קח) יש אומרים: אל הוליד בנים; חלילה לו! לו השמים והארץ וכלם לקולו ישמעו. (קט) הוא ברא את השמים ואת הארץ; הוא אמר ויהי. (קי) הם אומרים: לא נאמין עד כי ד' בכבודו יראה אלינו, או עד תראנו נפלאות; גם אחרים אשר היו לפניהם דברו כן; לבותם דומים זה לזה. אמנם אל כבר הראה נפלאות למאמינים. (קיא) אנכי שלחתיך לבשר טוב ולהזהיר, אך בני שאול תחתית לא ישאלוך. (קיב) היהודים והנוצרים לא יאהבוך, עדאם תלוה אל אמונתם; אמור אליהם; אך תורת ד' היא קו השיר; אמנם מעם תלוה לאמונתם, אחרי היות לך התורה מאל, אין משגב ומעוז לך באלהיך. (קיג) הקוראים את הכתב הניתן להם, כאשר להם לקראתו, יאמינו בך, והממאנים לעשות כן, יחד יספו. (קיד) בני ישראל! זכרו את הטובה אשר גמלתיכם בידעי אתכם מכל משפחות האדמה! (קט"ו) יראו את היום אשר בו לא תציל נפש בעד נפש ולא ישא פנים ולא יקח כופר, ואין מליץ ואין עוזר! (קט"ז) כאשר ניסה אלוהים את אברהם וזה עמד בכל ניסיוניו כעבד נאמן, ויאמר לו ד‘: אשימך לכהן על כל בני האדם; ויאמר אברהם: וזרעי? ויענהו ד’: הרשעים לא יהיו אנשי בריתי! (קי"ז)ובהקימי בית הועד לבני האדם ומעון לצדיקים לאמור: שמרו את הבית הזה, מקום מושב אברהם, כי בית תפלה יקרא לכל העמים! ונכרת ברית לאברהם ולישמעאל, למען יטהרו את הבית הזה בגלל הסובבים אותוף ומבקרים בהיכלו, ומשתחוים בו בכריעת ברך. (קי"ח) באמר אברהם: אדוני, שים את המקום הזה לנות שלום, והשביע את יושביו המאמינים בך וביום האחרון מטובך! ויען ד‘: גם הרשעים ירויון מדשן ביתי אך במעט; אחרי כן אדיחם אל שאול תחתית, והדרך הזאת תקשה להם מאוד. (קי"ט) ביסד אברהם וישמעאל את הבית הזה התחננו: ד’, קח נא ברצון את מנחתנו, כי אתה שומע ויודע כל! (קכ) תן לנו מהלכים בין חסידיך, ושים את זרענו לעם מקדש את שמך! הראנו לנו את הדרך אשר בה נעבדוך! שעה נא אלינו כי אתה הטוב והרחום! (קכ"א) הקם בקרבך את שליחך אשר יראם אותותיך, ויורם את הכתב ואת המדע ויקדשם, כי אתה אדיר ויודע כל! (קכ"ב) מי יוכל למאס בדת אברהם? אך כסיל ובער; כל ימי חייו אהבנוהו ואחרי מותו הושבנוהו בין חסידינו. (קכ"ג) באמר לו רבו: היה תמים! ענה: את אלהי השמים אני ירא. (קכ"ד) וינחל אברהם את הדת הזאת את בניו; וגם יעקב אמר: בני הדת הזאת ניתנה לכם מאלהים; דבקו כל ימי חייכם ומותו בה1 (קכ"ה) העדים הייתם בקרב ימי יעקב למות, ויאמר אל בניו: את מי תעבדו אחרי מותי? (קכ"ו) ויענו: את אלהיך נעבוד, ואת אלהי אבותיך אברהם וישמעאל ויצחק; הוא אלהים לבדו, ואחריך נלך; הדור הזה כבר אבד; גמול ידיו נעשה לו; גם אתם פרי מעלליכם תאכלו, ולא יזכר לכם את אשר אלה עשו. (קכ"ז) הם אומרים: היו יהודים או נוצרים, אז תלכו במעגל יושר! אמרו להם: אנחנו הולכים בתורת אברהם, אשר לא עבד אלהי נכר. (קכ"ח) אמרו: מאמינים אנחנו באלהים ובאשר גלה לנו ולאברהם ולישמעאל וליצחק וליעקב ולשבטים, ובדברו אשר היה אל משה ואל ישו ואל הנביאים; לא נבדיל ביניהם, ובו נדבק. (קכ"ט) אם הם מאמינים כמוכם, אז הם על מעגל הטוב; ואם לא, מפרידים הם, אמנם אלהים יצילך מידיהם כי הוא שומע ויודע כל. (קל) ברית אל עמנו, ומה טוב מתורתו? אותו נעבד. (קל"א) התריבו עמנו על אל? הוא אדונינו ואדונם; מעשינו לנו ומעשיכם לכם; לא נמוש מתורתו. (קל"ב) או תאמרו, כי אברהם ישמעאל, יצחק ויעקב והשבטים יהודים היו או נוצרים? התחכמו מאל? מי רע ממעלים עדות אל? אין נסתר מנגד ד‘. (קל"ג) הדור הזה כבר אבד; גמול ידיו נעשה לו; גם אתם פרי מעלליכם תאכלו, ולא יזכר להם את אשר אלה עשו. (קל"ד) הכסילים אומרים: למה ימיר מגמת פניהם קדימה במערבה? אמור אליהם: לאלהים קדם ומערב; הוא ידריך במעגל טוב את אשר יחפוץ. (קל"ה) שמנוכם לגוי מבדיל ביניהם למען תעידו בבני האדם, וגם שליחנו יעיד בכם. (קל"ו) מגמת פניכם המירנו להבדיל בין ההולכים אחרי הנביא ובין הפונים לו את ערפם, יש אנשים אשר תגעל נפשם בזה; אך לא ההולכים בתורת אל; משכורתכם תהי שלמה מעם אל, כי חנון ורחום הוא לבני האדם. (קל"ז) ראינו בשאתך עיניך השמימה, ושמנו מגמת פניך אל המקום אשר תבחר; שא עיניך מול היכל חרם; בכל המקום אשר תהיה, שים עיניך שמה בתפלתך! אנשי הכתב יודעים, כי זה אמת מאדוניהם; אכן אל ידע את פעלם. (קל"ח) ובכל המופתים אשר תראם, לא ישמעו בקולך, לכן גם אתה לא תשמע בקולם; הלא גם המה איש לאחיו לא ישמעו. ואם תלוה אליהם אחרי הודיעך אל את דברו, גם אתה תהיה מן הבוגדים. (קל"ט) אנשי הכתב הכירוהו כאשר יכיר איש את בנו; אך רובם יעלימו את האמת, גם אם ידעוה. (ק"מ) מפי אלהיך לא תצא כי אם האמת, לכן אל תריב בה. (קמ"א) לכל גוי מגמת פניו בתפלתו; בחרו בטוב, אז ישוב ויקבצכם אל בכל המקום אשר תהיו, כי הוא אדיר על כל. (קמ"ב) ומאין תבוא שים פניך אל היכל חרם! ואת חקת אלהיך, ולו גלוי כל אשר תעשה. (קמג) מאין תבוא, שים פניך אל היכל חרם; בכל מקום אשר תהיה, שים עיניך שמה, למען לא יוכלו האנשים לריב בכם כי אם בבוגדים. אל תיראו מפניהם, כי אם מפני; אז תמצאו חן בעיני ואדריככם במעגל יושר. (קמ"ד) הנה שלחנו לכם את נביאנו מקרבכם, להראותכם את אותותי, לקדשכם, להורותכם חכמה ומדע וללמדכם את אשר עדן לא תדעו. (קמ"ה) זכרוני ואזכרכם! תנו לי תודה ואל תבגדו בי! (קמ"ו) אתם המאמינים! שאו את עולי והתחננו אל אלהיכם למען יעזרכם; כי חנון ד’ לחוכים לו. ( (קמ"ז) אל תאמרו על המתים בדרך אל: מתו; כי אם עודם בחיים; ואינכם מבינים זאת. (קמ"ח) אמנם ננסה אתכם בפחד, רעב, ואבדן הונכם חיים ופרי אדמתכם; אשרי מחכי הקץ! (קמ"ט) אשרי האומרים בימי רע: דבקים אנחנו באלהינו ואליו נשובה. (ק"נ) עליהם תבוא ברכה, וד' יחנם, כי הם על נתיב היושר. (קנ"א) גם צפה ומרות מקדשי אל המה; וכל עולה לבקר בהיכל הקאבא לא יחטא בהקיפו את ההרים האלה; וכל אשר ידבנו לבו לעשות את הטוב בעיני ד‘, שכרו גדול מאוד מאלהים העושה חסד ויודע כל. (קנ"ב) כל מעלימי התורה והמצוה, אשר גילינו והורנו בכתבינו, תבוא עליהם מארה, וכל המקללים יקללום. (קנ"ג) אך את השבים מדרכם הרעה ומודים ועוזבים פשעיהם אחן כי חנון ורחום אני. (קנ"ד) אך על מסי פשעיהם ומתים בהם תבוא מארת אל והמלאכים ובני האדם. (קנ"ה) עד עולמי עד תרבץ בהם, מכתם לא תחבש, ורחוקה ישועה מהם. (קנ"ו) ואלהיכם אחד ואין עוד מלבדו, חנון ורחום הוא. (קנ"ז) בבריאת השמים והארץ, בתקופת הימים והלילות, בדרך האניה המשוטטת בלב הים ומכינה מזון לבני האדם, במים היורדים משמים ארצה להרוות ארץ עיפה, במיני החיות הממלאות את פני כל הארץ, במרוצת העבים והרוח המרחפים, הלא רב מופתים למתבוננים בהם? (קנ"ח) ובכל זאת יש אנשים עובדים אלהי נכר מבלעדי אל, ומשתחוים להם; אולם אהבת המאמינים באל עצמה מאהבת הבוגדים אל אליליהם, ולו יבינו הרשעים, בבוא עליהם שואה, כי עז לאלהים, וכי קנא ונוקם הוא! (קנ"ט) אם הנדחים יפרדו ממדיחיהם, ואלה יראו את מכתם האנושה ואת מוסרות הרשע כי נתקו, (ק"ס) אז יאמרו: לו נשוב ארצה למען נפרד מהם כהפרדם עתה ממנו! את זאת יראם אלוהים; אז ינהמו באחריתם, כי אשם לא תכבה. (קס"א) בני האדם! אכלו את מיטב הארץ; אך אל תלכו בדרך השטן, כי שונא הוא לכם מתמול שלשום. (קס"ב) הוא יצווה אתכם לעשות רע ועוול, ולדבר באלהים את אשר לא תדעו. (קס"ג) אם יאמר להם: שמרו את תורת ד’! יאמרו: לא, כי בחקות אבותינו נלך; אך הלא אבותיהם בוערים ועקשים היו? (קס"ד) הבוגדים נמשלו כבהמות, אשר תשמענה את קול הקורא ולקולו לא ישמעו. חרשים אלמים, עוורים הם, לא יבינו. (קס"ה) אתם המאמינים! אכלו את הטוב אשר נתנו לכם! הודו את ד' וכבדוהו! (קס"ו) אך את הנבלה ואת הדם ואת החזיר לא תאכלו, ואת אשר לא נשחט בשם ד‘. ואיש אשר יאכל מהם בשגגה ולא נודע לו, לא ישא עליו חטא, כי אל סלח ורחום הוא. (קס"ז) המעלימים את אשר גלה ד’ בכתבו, וממירים אותו במחיר קטן, אש תלהט את קרבם, ואלהים לא ישא פניהם, לא ינקה אותם ביום התקומה, ולהם עונש גדול. (קס"ח) הממירים אמת בשקר, עונש ברחמים, מה רבה להבתם אשר הוכנה להם! (קס"ט) יען כי אלהים גלה את הספר הזה באמת, והם הריבו בו, וינזרו לשקר. (ק"ע) לא זאת הצדקה, בשאתכם עיניכם קדמה וימה; אך זה הצדיק, אשר מאמין בד' וביום האחרון ובמלאכים ובכתב ובנביאים, ומפזר מהונו לקרובים ליתומים לדלים ולגרים ולכל מתחנן אליו; הפודה שבויים ומתפלל ועושה צדקה ומקים את דברו, נושא עול ונוטה שכמו לסבל רעה וחרב; - אך זה הוא הצדיק וירא אלהים בכל לבבו. (קע"א) אתם המאמינים! אם תהרג נפש אחת מכם, השילום ניתן לכם; חפשי תחת חפשי, עבד תחת עבד, אשה תחת אשה. אך אם אחי ההרוג יסלח לרוצח, זה יוכל להענש בפלילים כמשפט. (קע"ב) החסד והרחמים האלה ניתנו לכם מאלהיכם; אך לנוקם אחרי כן, עונש גדול יהיה. (קע"ג) חוק השילום הזה יחיה את נפשכם, אם תשכילו ותיראו את ד‘. (קע"ד) אתם צוויתם: איש כי יקרבו ימיו למות, יצווה לביתו, ויעזוב את הונו להוריו או לקרוביו כמשפט; זה חוק לצדיקים. (קע"ה) כל נותן דפי בצואה הזאת, ישא את עוונו, כי אל שומע ויודע כל. (קע"ו) ואם נודע כי המצוה תעה או עשה עול בצואתו, אז תוכלו לתקן את המעוות בפלילים, ולא תישאו עליו חטא, כי אל סלח ורחום הוא. (קע"ז) אתם המאמינים! צום נקרא עליכם כעל אבותיכם, למען תיראו אלהים. (קע"ח) מספר ימים תצומו; אך אם יהיה איש מכם חולה או בדרך יצום תחתיהם ימים אחרים כמספרם. איש כי יאכל וחדל לצום, יזון דל לכפר בעד נפשו; אך טוב לכם לעשות זאת מנדבת לבכם, וטוב ממנו אם בזה תצומו. לו תבינו! (קע"ט) בחדש רמצ’אן אשר בו נגלה הקוראן קו הישר לבני האדם ותורת אמת וטוב, תצומו כלכם; כל חולה או עבור דרך יצום בעת אחרת, כי רצון אל להקל ולא להכביד עולכם. קדשו את ימי הצום האלה וכבדו אל, אשר נחכם בדרך הטובה, ותנו לו תודה! (ק"פ) אם ישאלוך עבדי עלי, אמור אליהם, כי קרוב אני לכל קוראי, ושומע תפלתם בשועם אלי; אך הם ישמעו בקולי ויאמינו בי למען יצדקו. (קפ"א) בליל הצום תוכלו לבוא אל נשיכם, כי הן כסות לכם ואתם להן. אלהים יודע כי מנעתם מכם זאת, ובטובו הגדול לא ימנעה מכם; לכן באו אליהן ובקשו את מתת אלהים. אכלו ושתו עד אור הבקר, עד יוכל איש להכיר בין פתיל לבן לשחור; אחרי כן צומו עד הלילה; אל תגשו אל אשה ולכו אל בית התפלה. אלה החוקים אשר שם לכם ד’, אל תפרעום. אל יורה את בני האדם את רצונו למען יכבדוהו. (קפ"ב) אל תחטאו להשחית את הונכם בתתכם שוחד לשופט למען עוות את משפט ריעכם; ואתם ידעתם כי זה עוול. (קפ"ג) ישאלוך על תקופת הירח; אמור להם: הוא מגלה לכם את עת החג. לא זאת הצדקה, בשובכם אל בתיכם מאחורי הפתח, כי אם ליראה את אלהיכם ולשוב אל בתיכם מצד הפתח. יראו את ד' כי אז תצליחו. (קפ"ד) הרגו במלחמת האמונה את הזוממים להרגכם; אך אתם לא תחלו להילחם בהם, כי אל שונא לאנשי ריב. (קפ"ה) הרגום באשר תמצאום; גרשום מאשר יגרשוכם, כי המסה רעה מהקטל; אך אל תלחמו בהם אצל המקדש, ואם יצורו אתכם, הרגום שמה; זה חלק מהבוגדים. (קפ"ו) אולם אם ישובו מדרכם הרע, אז אל חנון ורחום הוא. (קפ"ז) הלחמו בהם עד תם המסה והורמה קרן האמונה; אמנם אם ישובו מדרכם הרעה, אז תשימו קץ למריבה, כי אך הרשעים אוהבי מצה הם. (קפ"ח) גם בחדש חרם ובגללו ובמקדש מכה שלמו גמול לאויביכם; הלחמו בצורריכם, ועשו להם כאשר זממו לעשות לכם; יראו את ד' ודעו, כי קרוב הוא ליראיו. (קפ"ט) פזרו מהונכם על מלחמת ד‘, אך תזידו ליפול ברעה, עשו טוב, כי ד’ אוהב את עושי הטוב. (ק"צ) קדשו את החג, וראו את פני מקדש אלהיכם; ואם לא תוכלו לעשותו, הביאו קורבן לד‘; אך אל תגלחו את שער ראשכם עד הגיע הקרבן למקומו. כל חולה או נגוע יכפר בעדו בצום או במתנה לאביון או בקרבן. ואם תשבו בטח מכל צר ואויב ותחדלו לראות את פני ההיכל לעת החג, הביאו קרבן; ואשר לא יוכל להקריב קרבן, יצום שלושת ימים בעת החג ושבעת ימים בשובו מהחג; בכל עשרה ימים. כה יעשה גם איש, אשר אנשי ביתו לא קדשו את החג; יראו את ד’ ודעו כי אל נוקם הוא! (קצ"א) החג יהיה בשלשת החודשים הידועים; העולה לחג לא יגש אל אשה, לא יעשה עוול ולא יריב בדרך. את הטוב אשר תעשו יראה אלהיכם. הכינו לכם צדה לדרך; אך הצדה הטובה מכולן יראת אלהים היא; לכן כבדוני אם חכם לבכם. (קצ"ב) גם לא תשאו חטא, בבקשכם מותר מאת אדוניכם. ברדתכם חיש מההר ערפת, זכרו את ד' במקום הקדוש הזה, והתבוננו כי הוא נתן לכם את התורה לנחותכם בדרך הטובה, כי תועים הייתם בדרך. (קצ"ג) אז מהרו ללכת, כאשר יעשו האחרים; ובקשו רחמים מאת ד‘, כי חנון ורחום הוא. (קצ"ה) יש אומרים: ד’, תן לנו חלקנו בעולם הזה! אמנם אין לאלה חלק בחיי העולם הבא. (קצ"ו) ויש אומרים: ד‘, תן לנו חלקנו בעולם הזה ובעולם הבא, והצילנו מהגיהנם! לאלה פרי מעלליהם יושב, כי אל יודע לחשב. (קצ"ז) זכרו את ד’ בימים הידועים; הממהר לעשות זאת בתוך שני ימים, לא ישא חטא; כמו כן המאחרים לשבת שם, אם ייראו את ד‘; לכן יראו את אלהים, ודעו, כי אחרי מותכם תאספו אליו! (קצ"ח) יש איש אשר יתעך בדבריו על חיי העולם הזה, ויעיד את אלהי השמים על תום לבבו; השמר מפניו, כי אויבך הוא! (קצ"ט) בצאתו מאתך, ישחית בארץ, ויאבד שרש וגזע, ואל שונא למשחיתים. (ר) בהאמר לו: ירא את האלהים! ילבש גאוה וזדון; שאול תחתית מנת כוסו תהיה, ושם ירבץ עדי עד. (ר"א) ויש אשר ימכר את עצמו מאהבת אל; באמת אל חנון לכל אוהביו. (רב) אתם המאמינים! קבלו את תורתי התמימה והמחכימה. ואל תדרכו בנתיב השטן, כי אויב הוא לכם. (רג) ואם תשובו מתורתי אחרי היותה לכם למנה, דעו כי אל אדיר ויודע כל! (רד) או יאמרו בלבם כי אלהים יבוא עם מלאכיו להגלות אליהם בערפלי טוהר? אמנם כבר נודע כי ישובו אליו. (רה) שאל את בני ישראל על התורה אשר נתתי להם! אל קנא ונוקם על ממירי חסדו בלא הועיל. (רו) יקרים בעיני הבוגדים חיי העולם הזה, ועל כן ילעגו למאמינים. רך ביום האחרון ירום קרן הצדיקים, כי אל חנון לחסידיו. (רז) לבני האדם אמונה אחת היתה מקדם; ואל שלח להם נביאים לבשר שלום ולהוכיחם; להם גלה את הכתב באמת, להוכיח בין ריבות בני האדם. אמנם אלה הריבו יחד מקנאה, אחרי היות להם הכתב. אך אל ינחה את המאמינים בו על דרך האמת. כי כל אשר יחפוץ יעשה. (רח) או תדמו בנפשכם לבוא אל גן העדן בלתי היות לכם למנה את אשר נהיה לקודמים לכם? רעה, צרה וצוקה מנת כוסם היו, עד כי נביאי אל והמאמינים צעקו: מתי תבוא ישועת אל! אכן קרובה ישועת אל. (רט) ישאלוך, למי יפזרו מהונם; אמור להם; להורים לקרובים, ליתומים, לדלים, לעוברי דרך; אל יודע את הטוב אשר אתם עושים. (רי) צוויתם להילחם, ותמאנו? (ריא) או תמאסו בטוב לכם ותבחרו ברע? אל יודע זאת ולא אתם. (ריב) ישאלוך על מלחמה בחודש חרם; אמור אליהם: לא טוב הלחם בו; אך לסור מדרך ד’, לבגוד בו ובהיכל קדשו ולגרש את עמו מבקר בהיכלו עוד רע ממנו. המסה רעה מהמלחמה, לא ישובו מהלחם בכם, עד התיקם אתכם מאמונתו. מי בכם בוגד באמונתו, לא יהיה לו שכר למעשיו הטובים, לא בעולם הזה, ולא בעולם הבא. שאול תחתית תהיה מנת חבלו, ולעד ישב בה. (ריג) אך המאמינים והולכים להלחם בעבור אמונתו יוכלו לחכות לרחמי אל, כי חנון ורחום הוא. (ריד) ישאלוך על היין ועל השחוק; אמור אליהם: בשניהם עוון גדול ותועלת לבני האדם; אך עוונם גדול מתועלתם. (רט"ו) ואם ישאלוך כמה יתנו לאביונים, אמור אליהם: את המותר. זה החוק, אשר נתן לכם ד' למען תזכרו את העולם הזה ואת העולם הבא. (רט"ז) ישאלוך על דבר היתומים; אמור אליהם: טוב לכם להיטיב עמם. (רי"ז) התחלפו את הנוכם בהונם? הלא אחיכם הם? אל יודע להבחין בין צדיק ובין רשע, ואת אשר יחפוץ ידכא תחת רגליו. כי עזוז וגבור הוא ויודע כל. (רי"ח) אל תקחו נכרית לאשה, עד תאמין כמוכם; אמה מאמנת טובה מחפשית נכרית, גם אם חפצתם בה. אל תתנו את בנותיכם לנכרי, עד יאמין כמוכם; עבד מאמין טוב מחפשי נכרי, גם אם חפצתם בו. (רי"ט) כי אלה יקראוכם לשאול תחתית, ואלהיכם לגן עדן ולכפור אשמות כרצונו; הוא יראה לכם את אותותיו למען תזכרוהו. (רכ) גם על טהרת הנשים מנדת דוותן ישאלוך; אמור אליהם: זה חלק רע. לכן הבדלו מנשיכם כל ימי נדת דותן, ואל תגשו אליהן עד תטהרנה. אחרי הטהרן, באו אליהן כמצות ד‘, כי אל אוהב את הנקיים והטהורים. (רכ"א) נשיכם שדיכם הן, באו אליהן מאין תחפצו אך טהרו את נפשותיכם טרם בואכם אליהן. יראו את ד’, ורעו כי יום אחד תשובו אליו; ובשר טוב למאמינים. (רכ"ב) אל תעשו את אלהיכם הדום שבועותיכם, היו נקיים ותמימים ושלמים עם כל בני האדם, כי אל שומע ויודע כל. (רכ"ג) אם תבהלו על פיכם, בהשבעכם, ישא אל לחטאתכם; אך לא ינקה את זדון לבכם. אל חנון ורחום הוא. (רכ"ד) הנודרים להפרד מנשיהם, יוכלו להתבונן על עצתם ארבעה חודשים; ואם יפירו אחרי כן את נדרם, אל חנון ורחום הוא. (רכ"ה) ואם לא ינחמו על מחשבתם, אז אל שומע ויודע כל. האשה הגרושה תאחר להינשא לאיש עד טהרתה השלישית, ולא תכחד את אשר אל יצר בקרבה, אם מאמינה באל וביום האחרון. אך טוב ממנו, כי אישה הראשון ישוב לקחתה, אם היא תואיל, ויעשה לה כמשפט הראשון; אך האיש ימשל בה, אל אדיר ויודע כל. (רכ"ז) פעמיים יוכל איש לגרש את אשתו; אחרי כן לא יגרשה או לא ישלחנה ריקם מאתו, אל תקחו מאתן את אשר נתתם להן, רק מפחד פן תעברו על מצות ד‘; ואם באמת תיראו זאת, לא תשאו חטא בפדותה את עצמה בהונה. אלה משפטי אל, אל תעברו עליהם; כל מפריעם יישא עוונו. (רכ"ח) אם ישוב ויגרשה, לא יוסיף עוד לקחתה, בלתי אם היתה לאיש אחר וזה גרשה, אז לא ישאו עוון בהנשאם יחד אם מחשבתם להקים את דבר ד’; אלה משפטי אל, אשר הורה את מביניו. (רכ"ט) בהפרדכם מנשיכם, וכלה מועדן אז עשו להן כמשפט, או שלחון; אך לא תשמרון בחזקה; כל עושה זאת ישא עוונו. אל תלעגו לאותות אל, וזכרו את חסדו אשר עשה עמכם, ואת הכתב ואת המדע אשר גלה לכם להזהירכם, יראו את ד‘, ודעו כי הוא יודע כל. (רל) בגרשכם את נשיכם והגיע עתן אל תמנעו מהן להיות לאיש כמשפט. זה חוק למאמינים באל וביום האחרון, וצדקה וחסד תחשב לכם. אל יודע זאת ולא אתם. (רל"א) האם תיניק את בנה שתי שנים שלמות, אם יחפוץ האב כי היונק יהיה בריא; ולו לתת לה שארה וכסותה כמשפט, אך לא יותר מכדי יכולתו, לא האב ולא האם. גם על היורש הושת החוק הזה. אם נועצו יחדיו לגמול את היונק לפני כלות העת, לא ישאו עליו חטא. גם יוכלו לתת את הילד למינקת, אם יתנו שכרה כמשפט. יראו את ד’ ודעו, כי הוא משגיח אל כל אשר תעשו. (רל"ב) אם תמותו ותשארנה נשים אחריכם, לא תהיינה לאיש אחר עד כלות ארבעה חדשים וארבעה ימים אחרי מותכם. אחר כלות הימים האלה, לא תשאינה חטא בהיותן לאיש אחר כמשפט. אל יודע את אשר תעשו. (רל"ב) גם לא תשאו חטא, בארשכם אשה לפני מלאת העת הזאת, או תחשבו לעשות זאת, כי אל יודע את אוות נפשכם. אך אל תסתרו להן, והצניעו דבר אליהן. (רל"ד) אך אל תקחון עד מלאת העת, ודעו כי אל מביט אל מצפוני לבכם, לכן השמרו; אמנם דעו, כי אל חנון ורחום. (רל"ה) גם לא תשאו חטא, בגרשכם את נשיכם טרם קרבכם אליהם או כתבכם להן שטר נישואין; אך אז תתנו להם די מחסורן, כדל כעשיר, איש כמתנת ידו. זה חוק לצדיקים. אך אם תשלחון טרם קרבכם אליהם ואחרי כתבכם להן שטר נישואין, אז תתנו להן מחצית מכסת הכתובה בשטר הנישואין, אם לא יקל מעליכם מי שהשטר בידו. אך אם תאותו להם, צדקה תהיה לכם. היו טובים איש אל אחיו כי ד' מביט אל כל אשר תעשו. (רל"ו) אם יצר לכם, התפללו בלכתכם או על הסוס; אך אם בטח תשבו בבתיכם, זכרו את ד' אשר הורה אתכם בעודכם תועים. (רל"ז) איש כי ימות מכם, ולו נשים, ישאיר להן די מחסורן בשנה תמימה ובל תגרשנה מביתו. ואם מנדבת לבן תעזבנה את הבית, לא תשאו חטא, בהיותן לאיש אחר, כי אל אדיר ויודע כל. (רל"ח) גם לנשים הגרושות תתנו די צרכיהן כמשפט, כאשר נאה לצדיקים. זה החוק אשר נתן לכם ד' למען תבינוהו. (רל"ט) הלא ראיתם את אשר עזבו את בתיהם לאלפים מפחד מוות? -ויאמר ד' אליהם: מותו! אחרי כן החיה אותם, כי אל חנון לבני האדם; אך רוב האנשים לא יתנו לו תודה. (ר"מ) הרגו בעבור האמונה, ודעו כי אל שומע ויודע כל. (רמ"א) מי בכם יתן לאלהים משאות בנשך? אלהים ישלם לו כפלים: הוא חונן ונותן, וגם יקפץ את ידו. ואליו תשובו. (רמ"ב) הלא התבוננת על קהל בני ישראל, באמרם אל נביאם אחרי מות משה: תן לנו מלך למען נלחם בעבור אמונת אל? ויענם: התלחמו באמרי לכם להלחם? ויאמרו: איך לא נלחם בעבור אמונת אל הלא גורשנו עם בנינו ממעונותינו! אך בצוותם להלחם נסו רובם; אמנם אל יודע את הרשעים. (רמ"ג) באמור להם הנביא: ד' המליך עליכם את שאול; ויאמרו: איך ימלוך עלינו, ואנחנו טובים ממנו? איך יושיענו זה? ויאמר שמואל: ד' שמו לנגיד עליכם, ויתן בו רוח חכמה וגבורה; הוא נותן את המלוכה למי יחפוץ בו, כי הוא אדיר ויודע כל. (רמ"ד) ויוסף עוד דבר שמואל: זה לכם האות, כי ד' בחר בו: ארון הברית, אשר בו שכן ד' את שמו, ובו שארית משה ומשפחת עמרם, ילך לפניכם; מלאכים ישאוהו. זה לכם האות למען תאמינו בי. (רמ"ה) בעבור שאול לפני חילו, ויאמר: אלהים יבחנכם על הנהר הזה; כל השותה ממנו, לא ילך עמי; וכל אשר לא ישתה ממנו, ילך לרגלי; גם השואבים בכפות ידיהם, לא יעברו בחילי. אך מעט היו אשר לא שתו. אחרי עברם את הנהר, הוא והמאמינים, אמרו: קצרה ידנו היום להלחם בגלית ובחילו; אך המאמינים בכל לבם כי ישובו אל אלהים, אמרו: הלא זה כמה פעמים חיל גדול ועצום נס מפני מתי מספר? הלא אל תומך את ידי המחכים לישועתו? (רמ"ו) בקרבם אל מלחמה בגולית וחילו, התפללו: אמץ את ידינו וחזק את רגלינו והצילנו מיד העם הבוגד בך! (רמ"ז) ותגבר ידם על אויביהם בתשועת אל, ודוד המית את גולית. לו נתן אל מלכות וחכמה, ויורהו ככל חפצו. לולי אל ימשיל יד אדם באדם, כי עתה אבדה כל הארץ. אך אל חנון לבני האדם! אלה האותות אשר גלה לך אלהיך באמת, כי אתה אחד מנביאיו. (רמ"ח) בחרנו במקצת הנביאים מבכל האחרים, במקצתם דבר ד‘, ובאחרים בחר מהם, לישו בן מרים נתנו עז לעשות נפלאות, ונאזרהו ברוח הקדש. לו חפץ ד’, לא הפרידו האנשים הבאים אחריו באמונתם, אחרי היות להם תורתו; אך מפרידים הם; זה מאמין וזה מכחש. לו חפץ ד‘, לא הריבו; אך אלהים כל אשר חפץ עשה. (רמ"ט) אתם המאמינים! פזרו מהונכם אשר נתתי לכם, לאביונים, בטרם יבוא היום אשר בו אל לא יכיר פנים, ואין מליץ ואין עוזר, ולא יצדק בוגד בדין. (ר"נ) ד’ הוא האלהים, אין עוד מלבדו, הוא חי לעולם; לא ינום ולא יישן; כל אשר בשמים ובארץ, לו הוא; מי יליץ אליו, בלתי אם רצונו? הוא יודע את אשר היה ואת אשר יהיה; ובני האדם לא יכירוהו כי אם כרצונו; כסאו נכון בשמים ובארץ; לא ייעף ולא ייגע מהשגיח עליהם, כי הוא עזוז וגבור. (רנ"א) אל תפצרו באיש להאמין כמוכם יען כי תורת אמת נבדלה היטב מהשקר. כל השב מדרכו הרע, ומאמין באל, משענתו לא תכזבהו ולא תשבר, כי אל שומע ויודע כל. (רנ"ב) אלהים מעוז למאמינים; הוא יוציאם מחושך לאור. (רנ"ג) השקר מעוז לבוגדים; הוא יוציאם מאור לחושך; שאול תחתית מנת כוסם תהיה, ועד עולמי עד ישבו בה. (רנ"ד) הלא התבוננת על האיש אשר הריב באברהם על אלהיך הנותן לו המשרה? אברהם אמר: הממית והמחיה הוא אלהי; ויען נמרוד: גם אני ממית ומחיה; ויאמר אברהם: הנה אלי מביא את השמש ממזרח; הביאהו אתה ממערב! ותבוך עצת הבוגד, כי אל לא ינחה את הרשעים. (רנ"ה) או התבוננת על האיש אשר עבר על קריה נהפכת עד היסוד, באמרו: אך ישוב ויחיה אל את הפגרים האלה? וימיתהו ד‘, ומקץ מאה שנה הקיצו משנת המוות, וישאלהו: אמור לי מספר הימים אשר גרת פה! ויען: יום אחד, או מקצתו; ויאמר ד’: לא כי מאת שנה; הבט אל לחמך ואל מימיך; עוד לא בצקו! הבט אל חמורך, למען נשימך אות לבני האדם; הבט אל העצמות האלה, איך נלבישם בשר! בראותו את הנפלאות האלה, אמר: עתה ידעתי, כי אל הכל יכול. (רנ"ו) באמר אברהם: ד‘, הראני נא איך תחייה את המתים! ויאמר ד’: העוד לא תאמין בי? ויען: רק להשקיט את לבבי שאלתי. ויאמר ד‘: קח ארבעה ציפורים ובתרם, ושים על כל אחד מההרים האלה בתר אחד; קראם אחרי כן, וחיש יבואו אליך; אז תדע כי אל אדיר ויודע כל! (רנ"ז) המאבדים את הונם בעבור אמונת אל נמשלים לזרע דגן העושה שבעה שיבולים ובכל שיבולת מאה זרעים. על חונן ונותן לכל הישר בעיניו, כי הוא טוב ויודע כל. (רנ"ח) כל מפזר מהונו בעבור אמונת אל, ולא יבקש השבתו, ולא יחרחר עליו ריב, שכרו גדול מאוד מאת אלהיו, ופחד ורעה לא יאונו אליו. פנים יפות ואמרי נועם טובים ממתנה בפנים נזעמים. אל עשיר וחנון הוא. אתם המאמינים! אל תמעיטו את מחיר מתנותיכם בדברי תוכחות ופנים נזעמים! - (רנ"ט) אל תהיו כאנשים הנותנים לדל אך למען הראות לבני האדם, ולא יאמינו באלהים וביום האחרון! הם דומים לחלמיש אשר על פני האדמה; גם אם העבים יריקו עליו את כל מימיהם, יעמוד בקשייו; אין שכר לפעולתם, כי אל לא ינחה את הבוגדים. (ר"ס) אמנם הנותנים לדל מתאווה לישר בעיני ד’ נמשלו לגן עומד על פני הגבעה, אשר בהמטר עליו מטר יעשה פרי כפלים, ואם לא יפול עליו גשם, הטל ירוהו. אל יודע את כל אשר תעשו. (רס"א) מי בכם איש אשר לא יבקש לו גן מלא תמרים וגפנים ובו מעיינות מים להשקותו, וכל עץ עושה פרי, להאריך ימים ולראות זרע? -אך מה יעשה, אם הסערה תשופנו או להבת תאכלנו? - אלה האותות אשר הורה אתכם אלהיכם למען תתבוננו. (רס"ב) אתם המאמינים! פזרו לאביונים מהונכם אשר רכשתם ומכל צמח אדמתכם: אך לא תבחרו ברע לתתו לדל! (רס"ג) לולי אם רומיתם, ודעו, כי אל עשיר ואדיר על כל. (רס"ד) השטן יפחידכם בעוני, ויצווה אתכם לעשות הרע; אך אלהים יבטיחכם עושר וכפרת עוונותיכם, כי חנון הוא ויודע כל. (רס"ה) הוא נותן חכמה לכל הישר בעיניו; ולמי חכמה, לו הון; רק חכמי לב יבינו זאת. (רס"ו) את אשר תתנו ואת אשר תדרו יודע אל; אין שלום לרשעים; אם תודיעו את נדבותיכם, טוב; ואם לא תודיעו, טוב ממנו; זה יצילכם מכל רע, ואל יודע את אשר תעשו. (רס"ז) לא עליך להוכיח את הרשעים; אל ינחה את הישר בעיניו; כל הטוב אשר תעשו, לשלום נפשכם תעשוהו; כל אשר תתנו, תנו למען תמצאו חן בעיני ד‘. כל אשר תתנו לדל, יושב לכם; לא תשולם לכם רעה תחת טובתכם. הדלים הנלחמים בעבור אמונת ד’ לא יוכלו לעבור בארץ ולבקש לחם; הכסילים יחשבום לעשירים על ענותם; במעשיהם תכירום, כי לא יבקשו מאומה בחזקה. אל כל הטובה אשר תגמלום יביט אלהיכם. (רס"ח) הנותנים מהונם לדל, ביום ובלילה, בסתר ובגלוי, שכר פעולתם גדול מאוד, ופחד ושואה לא יגיעו אליהם. הנותנים את כספם בנשך יקומו אחרי מותם כמשוגעים, וינוגעו מן השטן על אמרם: מרכולת ונשך שווים זה לזה; אמנם המרכולת ישרה בעיני אל, והנשך רע בעיניו. אך החדל להלוות בנשך וישמע לקול ד‘, עוונו יסור ממנו, אם יעשה כרצון אל. (רס"ט) אך אם ישוב לתת בנשך, יהיה מחברת שאול תחתית, ועד עולמי עד ישב שם. אלהים לא יצווה את ברכתו ברכוש האיש המלווה בנשך; אך יוסיף את הון האיש המטיב לדל. ד’ שונא לרשעים. אמנם המאמינים, עושי טוב, המתפללים וחונני דל, שכרם גדול מאוד מאת אדוניהם, ופחד ורעה לא יאונה אליהם. (ר"ע) אתם המאמינים! יראו את ד‘, והשיבו את הנשך אשר בידיכם, אם מאמינים אתם. (רע"א) ואם לא תעשו זאת, חרב הועדה לכם מאת אל ונביאו; אך אם תשובו מדרכיכם הרע, לא תאבדו את רכושכם; אם לא תעשו עוול, לא ייעשה לכם כל עוול. (רע"ב) אם יכבד מהלווה לשלם לכם, אל תגשוהו עד תשיג ידו; ואם תשמטו את נשיו, טוב לכם; לו תבינו. (רע"ג) ייראו את היום, אשר בו תשובו אל אדונכם; אז כל נפש תשא שכרה, ולא יעשה עוול לכל אדם. (רע"ד) אתם המאמינים! אם תלוו כסף לעת קצוב, עשו זאת בכתב, והסופר יכתב כמשפט. (רע"ה) הסופר לא יכתוב כי אם באשר אל הורהו וכאשר הלווה יגיד לו, באמת, ויירא את אלהיו ולא ישקר. (רע"ו) אך אם הלווה איש נדהם ובער, ולא יוכל להגיד, משנהו יגיד תחתיו, וקחו שני אנשים לעדים. (רע"ז) ואם לא יהיו שם שני אנשים, קחו איש אחד ושתי נשים כאות נפשכם; ואם תשגה האחת, השנית תעזרה. העדים אל ימאנו להעיד בהקראם לדין. (רע"ח) אל יבז בעיניכם לכתב את מכסת הנשיון ומועד השילום על הספר, אם קטן הנשיון או גדול. זה ייטב בעיני ד’ ויבטיחכם מכל ריב ומדון. (רע"ט) אך אם תעשו סחורה ביניכם ליום ההוא, לא תשאו חטא בחדלכם לכתוב עליה מאומה1; אמנם עשו את מרכולתכם בפני שנים עדים. (ר"פ) אמנם אל תעשו עוול לסופר או לעדים, ובעשותכם עוול תשאו עוונכם. (רפ"א) יראו את ד' והוא יורכם, כי הוא יודע כל. (רפ"ב) ואם תהיו בדרך, ולא יהיה לכם סופר, קחו עבט מהלווה; ואם תאמינו איש באחיו בלא ערבון, ישיב הלווה את הנשיון באשר תשיג ידו, ויירא אלהים. אל תכחדו את עדותיכם בהקראכם לדין להעיד. כל מכחד עדותו, לו לב רע; ולא יודע את אשר תעשו. (רפ"ג) כל אשר בשמים ובארץ לד' הוא; הוא יביאכם במשפט על כל אשר בלבבכם אם טוב אם רע, אם תגלוהו או תכחדוהו. הוא יסלח וישלם גמול לכל אשר יחפוץף כי הוא אדיר על כל. (רפ"ד) הנביא מאמין בכל אשר גולה לו, וכל הישרים מאמינים בד‘, במלאכיו, בתורתו ובנביאיו. לא נבדיל בין נביאיו. יאמרו: נשמע ונעשה, ונשווע אליך, ד’, למען תרחמנו; כי אליך נשובה. (רפ"ה) לא יאבד ד‘, כי יעשה איש רב מכדי יכולתו; אך שכר המעשים הטובים והרעים יושב לכל איש. (רפ"ו) ד’, אל תקצוף עלינו, אם חטאנו לך בזדון או בשגגה! אל תכבד את עולנו כאשר הכבדת לאנשים אשר היו לפנינו! אל תתן עלינו עול כבד מכדי יכולתנו! סלח לנו, מחל לנו, רחם עלינו, כי אתה מושיענו! והצילנו מהבוגדים בך! (ע"ו) הטוב אשר יגיעך, מד' הוא; והרעה אשר תאנה אליך, אתה הסבות לך. הנה שלחנוך אל בני האדם, ואלהים יעיד עליך. (ע"ז) כל השומע לקול השליח, שומע לקול ד'; וכל השב מאחוריך, לא נתנו שומר עליו.

3. חזון עמרם46

נגלה במדינה ובו מאתים פסוקים

בשם אללה הרחמן והרחום

(א) אל"מ47 ד' הוא האלוהים אין עוד מלבדו, הוא חי וקיים לעד. (ב) הוא גילה את הכתב באמת, לקים את אשר כבר גילה. הוא גילה את התורה ואת האוואנגילאום לבני האדם לנחותם בהם, ועתה הנה מגלה לך את הקוראן.48 (ג)אכן למכחשים באותות אל עונש גדול, כי אל גבור ונוקם הוא. (ד) לו גלוי כל אשר בשמים ובארץ; הוא יצרכם בבטן; בלעדו אין אלהים; הוא אדיר ויודע כל. (ה) הוא גלה לך את הכתב אשר מקצת פסוקיו גלויה ומובנת לעיני כל49 והם יסודי הדת, ומקצתם סתומים,50 ואך במראה יובנו ולא באות. האנשים אשר אינם מאמינים בכל לבבם, יבקשו לדעת את עניין המשלים האלה, למען חרחר ריב בין איש לאחיו,51 אך אלהים לבדו יודע את עניינם. המאמינים באל, יאמרו: בכל נאמין כי הכל מוצא פי ד' הוא. כה יאמרו כל חכמי לב: (ו) ד‘, אל תתעה את לבנו אחרי הנחותך אותנו במעגל הטוב; רחם עלינו כי אתה חונן ונותן! (ז) לא נכחש, כי תקבץ אליך את בני האדם לעת מועד;52 כי אתה לא תפר את דבריך. (ח) אך לבוגדים הונם וזרעם לא יועילו; להבת שאול תחתית תאכלם. (ט) כאשר נהיה לאבותיהם ולעם פרעה אשר כחשו באותותי. אך יד אל לקחם על מרים, כי אל קנא ונוקם הוא. (י) אמור אל הבוגדים: תאסרו ותורדו אל גיהנום; שם תהי נוח רשעתכם.53 (י"א) בשני החילים, אשר ערכו מלחמה יחד, ראיתם את אותותי; המערכה האחת נלחמה בעבור אמונת אל, והאחרת בגדה בו. לזאת היתה עצמה כפליים מלראשונה; אך ד’ יאזר חיל את מי יחפוץ בו. אכן זה היה אות נפלא למתבוננים בו. (י"ב) בלב כל איש חרותה אהבת נשים ובנים וכסף וזהב וסוסים יקרים ועשתרות צאן ושדות; אך כל אלה רק טרף הם לחיי העולם הזה; טוב מהם לשוב אל ד‘. (י"ג) אמרו: האוכל לבשר לכם טוב מזה? זה חלק הישרים מאת אלהים: גנות ובתוכם נחלי מים, ועד עולמי עד ישבו שם. נשים טהורות ורצון אל תהיינה להם למנה,54 כי עיני ד’ אל יראיו, האומרים: (י"ד) ד' מאמינים אנחנו בך; כפר לנו על כל עוונותינו, והצילנו מאש הגיהנום! (ט"ו) כה יאמרו כל נושאי עלי, אנשי אמת, חרדים על דברי, המתפללים וחונני דלים, ומתחננים בתפילת השחר על כפרת עוונותיהם. (ט"ו) אלהים העיד עליו, כי אין עוד מלבדו; והמלאכים וכל חכמי לב יגידו את אמתו, כי אין צור מבלעדו; אדיר הוא ויודע כל. (י"ז) האמונה האמיתית היא האסלאם.55 לא נפרדו אנשי הכתב עד היות להם המדע ויחלקו מקנאה.56 כל המכחש באותות האל ידעי, כי אלהים יודע לחשב. (י"ח) אם יריבו בך, אמור להם: אני וכל אנשי עצתי דבקים בד‘. (י"ט) אמור אל אנשי הכתב ועל הבוערים:57 התאבו ללכת באמונתי? אם יואילו, יהיו על הדרך הטוב; ואם ימאנו, פתם, כי עין ד’ על יראיו.58 (כ) ואל המכחישים באמונת אל והורגים נביאיו חינם ומרצחים את המורים אותם צדק ומשפט, בשר עונש גדול. (כ"א) אין שכר לפעולותיהם הטובות לא בעולם הזה, ולא בעולם הבא, ואיש לא יושיעם. (כ"ב) הלא ראית את האנשים אשר ניתן להם הכתב? בהעידך בהם את תורת אל, למען תשפט בינך וביניהם, פנו עורף וילכו לדרכם.59 (כ"ג) זאת עשו על אמרם: אש הגיהנום לא תאכל כי אם מספר ימים; וילכו אחרי ההבל על בדות לבם. (כ"ד) אך מה יעשו בקבצנו אותם ביום הפקודה, אשר אין ריב בו, ולכל נפש ישוב גמולה בראשה? גם להם לא ייעשה עוול.60 (כ"ה) אמור: ד' אשר בידך המשרה, אתה נותן את המלוכה לכל הטוב בעיניך, ותמנעה מהרע בעיניך; אתה משפיל ומרומם את כל אשר תחפוץ; כל הטוב בידיך הוא, כי אתה אדיר על כל. (כ"ו) אחר היום תביא את הלילה, ואחר הלילה את היום. מהמוות תוציא את החיים, ומהחיים תוציא את המוות; לכל היקום תתן טרף בלי גרעון. (כ"ז) אתם המאמינים! אל תבקשו עזר מהבוגדים,61 אם יש מאמינים בכם; כל עושה זאת, אין ישועתה לו באלהים; רק אם תיראו מהם.62 ד' אלהיכם יגן בעדכם, ואליו תשובו. אמור: אם תכחדו את אשר בלבבכם, אם תגלוהו, אל ידעהו, כי הוא מביט אל כל אשר בשמים ובארץ, והוא אדיר על כל. (כ"ח) ביום ההוא ימצא האדם את כל אשר עשה,63 ויבקש נחל איתן בינו ובין הרע אשר עשה.64 אלהים יגן בעדכם, כי חנון הוא לעבדיו. (כ"ט) אמור: אם תאהבו אל, לכו אחרי, וד' יאהב אתכם, ויסלח לכם את חטאותיכם, כי סלח ורחום הוא. שמעו בקול ד' ונביאיו; ואם תפנו לו עורף, דעו כי אל שונא לבוגדים. (ל) באמת, ד' בחר באדם, בנח בדור אברהם ובצאצאי עמרם מכל בני אדם;65 דור יצא מחלצי דור,66 כי אל שומע ויודע כל. (ל"א) זכור את תפילת אשת עמרם באמרה: אלהי! לך הקדשתי את פרי בטני; קחהו נא ברצון, אתה הצופה ומביט לכל! ויהי בלדתה ותאמר: ד' הנה ילדתי בת; (ואלהים ידע את אשר ילדה) אולם בת לא תערך לבן.67 הנה קראתי את שמה מרים; היה נא מגן בעדה ובעד זרעה נגד השטן הנסקל![ftn67] (ל"ב) וישמע אלהים את קול תפילתה, ויוציא ממנה נטע שעשועים; וזכריה היה לה לאומן. מדי בואו אל חדרה, מצא מזון אצלה;68 וישאלה לאמר: מאין לך המזון הזה? ותען מרים: מאלהיי, כי הוא נותן טרף לכל אשר יישר בעיניו בלי גרעון. (ל"ג) ויתחנן זכריה אל ד‘, ויאמר: ברכני גם אני, ותן לי בן משכיל! ידעתי כי אתה שומע תפילה. ויהי בהפילו תחינתו בחדרו, ויקראו אליו המלאכים לאמר: (ל"ד) אלהים מבשר לך את יוחנן, והוא יקים את דבר ד’ הבא;69 הוא יהיה איש תם וסור מרע ונביא תמים. (ל"ה) ויאמר: ד' איך יוולד לי בן, ואנכי באתי בימים ואשתי עקרה! ויען המלאך: אלהים, כל אשר חפץ עשה. (ל"ו) ויאמר זכריה: ד' תן לי מופת! ויען המלאך: זה האות; שלושת ימים לא תוכל לדבר אל בני האדם כי אם במראה פניך;70 זכור את אדוניך ושבחהו ערב ובוקר! (ל"ז) ויוסיפו עוד דבר המלאכים: מרים! אלהים גדלך וקדשך ובחר בך מכל נשי הארץ. (ל"ח) יראי את ד' וכבדיהו, וכרעי עם הכורעים! 71 (ל"ט) זה דבר אמת, ולך גלינוהו; לא היית שם בהפילם גורל, מי יהיה אומן את מרים, בהריבם יחד.72 (מ) ויוסיפו עוד דבר המלאכים: מרים! אלהים מבשרך את דברו הבא, וייקרא שמו ישו המשיח בן מרים; תגדל תפארתו בעולם הזה ובעולם הבא, ויהיה מן הקרובים לאל. (מ"א) בעודנו ילד רך ובהיותו איש יורה את האנשים, ואיש תמים יהיה. (מ"ב) ותען מרים: איככה אלד בן, ואיש לא נגע בי? ויען המלאך: אלהים כל אשר חפץ עשה; ואם יגזר ויאמר: יהי! אז יהיה. (מ"ג) הוא יורהו כתב ומוסר השכל, את התורה ואת האיוואנגיליאום, וישלחהו אל בני ישראל לאמור: באתי אליכם באותות מאת ד' אלהיכם; הנה אצור לכם דמות ציפור מחומר, ואפח בה נשמת חיים, ותהי לנפש חיה ברצון אל.73 את העוורים ואת המצורעים ארפא, וברצון אלי אחיה מתים; גם אגיד לכם את אשר תאכלו ואת כל אשר תעשו בחדרי משכבכם; זה לכם האות, למען תאמינו בי! (מ"ד) אני אקים את התורה אשר נהייתה לכם מאז; אני אקל מעליכם מקצת מאשר הושת עליכם, כי באתי באותות מרת אלהיכם. יראו את ד' ולכו אחרי, כי ד' אדוני ואדונכם. אותו כבדו; אז תהיו על הדרך הטובה. (מ"ה) בראות ישו, כי רבים מהם אינם מאמינים ויאמר: צח יתייצב לי בעבור אמונת אל? ויענו תלמידיו: אנחנו נקנא לד‘; אנחנו מאמינים בו; העד בנו, אם מאמינים אנחנו! (מ"ו) אדוננו! אנחנו מאמינים באשר גלה לך; בנביאך נדבק; לכן כתבנו בספר העדים.74 (מ"ז) היהודים הערימו עליו;75 אך ד’ התחכם להם,76 כי חכמתו עולה על ערמת כל בני האדם. (מ"ח) ויאמר ד‘: ישו! אני אמיתך וארוממך אלי, ואצילך מיד הבוגדים, ואת אשר הלכו אחריך אגדל על המכחישים בך עד יום התקומה; אז תשובו אליי ואשפט ביניכם. (מ"ט) תכבד ידי על המכחישים בך, בעולם הזה ובעולם הבא ואיש לא יושיעם. (נ) אך למאמינים בך ולעושי טוב נתן שכר גדול, ואת הרשעים לא ארחם.77 (נ"א) זה האות והמדע אשר גלינו לך; בעיני ד’ יקרה נפש ישו כנפש אדם,78 אשר נוצר מאדמה, ובאמרו:79 יהי ויהי. (נ"ב) זה האות מאלהיך; לכן אל תריב בו! (נ"ג) אם יריב איש אתך על אמיתת דברי אשר נגלה לך, אמור לו, באו ונקהילה את בנינו ואת בניכם, את נשינו ואת נשיכם, את עבדינו ואת עבדיכם, ונעתר אל ד' למען ישפוך את זעמו על הבוגדים בו.80 (נ"ד) אמת הדבר; אין אלהים מבלעדי אל; עזוז וגבור הוא. (נ"ה) ואם ישובו מאחריו, אל יודע את הרשעים. (נ"ו) אמור: אתם אנשי הכתב, נכרתה ברית יחדיו; את אלהי השמים לבדו נעבוד, ולא נדמה לו אחר, ולא נשתחווה לאיש מקרבנו,81 ולא נעבדנו! ואם ימאנו לעשות זאת, אמרו82: העידו בנו, כי אנחנו מאמינים. (נ"ז) אנשי הכתב! אל תריבו על אודות אברהם! 83 הלא התורה והאיוואנגיליאום אחרי מותו נגלו; הלא תדעו זאת? (נ"ח) הריבו על דברים אשר אתם יודעים, ולא על אשר אינכם יודעים! (נ"ט) אלהים לבדו יודע זאת ולא אתם; אברהם לא יהודי ולא נוצרי היה כי אם צדיק תמים מאמין בד‘; לא השתחווה לאל נכר. (ס) אלה הקרובים לאברהם: ההולכים בדרכיו כמו הנביא מחמד והשומעים לקולו;84 אל מגן בעד המאמינים בו. (ס"א) יש מאנשי הכתב זוממים להשחית אתכם; אך את נפשם ישחיתו ולא יבינו. (ס"ב) אנשי הכתב! אל תכחשו באותות אל, כי אם העידו אליהם. (ס"ג) אנשי הכתב! אל תכסו את האמת בצעיף השקר למען העלם את האמת באשר אתם יודעים טוב ממנו.85 (ס"ד) יש מאנשי הכתב יאמרו איש אל אחיו: בבוקר האמינו באשר גלה למאמינים; ובערב כחשו בו, למען השב אותם מאמונתם ! 86 אל תאמינו כי אם לקול אנשי דתכם! 87 (ס"ה) מעגל הטוב הוא מעגל האל, גם אם ידרכו בו אחרים זולתכם.88 אם יריבו עמכם בפני אל, אמור אליהם: כל הטוב ביד ד’ הוא, לכל אשר יחפוץ יתנהו, כי טוב הוא ויודע כל. (ס"ו) הוא חונן ברחמיו את הישר בעיניו, כי גדולים חסדיו. (ס"ז) יש מאנשי הכתב אשר תוכל להפקיד בידו ככר זהב אחד, והוא ישיבהו לך; אך יש אשר לא ישיב לך משאת דינר אחד, אם לא תגשהו לשלם. (ס"ח) כי יאמרו: אין לנו לשמור את מצא שפתינו לבוערים.89 כן ידברו כזבים באל, והם יודעים כי לא כן הוא. (ס"ט) אמנם אלהים אוהב את מקים דברו ואת כל יראיו. (ע) וכל מפיר את ברית ד' ואת אלתו מאהבת בצע, אין לו חלק לעולם הבא. אלהים לא ידבר אליו ביו םהתקומה לא יביט אליו ולא ינקהו; ולו עונש גדול. (ע"א) רבים קוראים את כזביהם מכתב הקודש, למען תאמינו בהם. אך לא כן הוא כדבריהם. הם יאמרו: כה דבר ד‘; אך שקר עמם; וידברו באל כזבים, בדעתם כי לא כן הוא. (ע"ב) לא נאוה לבן אדם,90 אחרי תת לו אלהים את הכתב ואת החכמה ואת הנביאות לאמר לבני האדם: עבדו אותי ולא אל! אך יאמר: לכו בתורת אל והגו בה! (ע"ג) אלהים לא ציווה אתכם לעבוד את מלאכיו או את נביאיו; היצווה אתכם לבגוד בו, אחרי היותכם מאמינים? (ע"ד) בכרת אל ברית לנביאים, אמר: זה הכתב והמדע, אשר אני נותן לכם; אחרי כן יבוא שלוחי אליכם לקיים את אשר בידכם; בו תאמינו, ותתמכו בידיו; ויוסף עוד דבר ד’ אליהם; התאבו לקחת את בריתי בכל לבבכם? ויענו: נאבה. ויאמר אלהים: העידו בי, ואני אעיד בכם. (ע"ה) וכל השב מאחרי, יהיה ממספר הבוגדים. (ע"ו) התאבו דת אחרת כי אם דת אל? כל אשר בשמים ובארץ הולך בדרכיה,91 אם ברצון אם לא; והכל ישוב אל אלהים. (ע"ז) אמור: מאמינים אנחנו באלהים ובאשר גילה לנו, לאברהם, לישמעאל, ליצחק, ליעקב, ולהשבטים, ובאשר ציווה אל ביד משה, ישו והנביאים. לא נבדיל ביניהם, משלימים אנחנו.92 (ע"ח) כל המחבק דת אחרת מהאיסלאם,93 לא יחבקנו אל; והוא יאבד חלקו בעולם הבא. (ע"ט) איך ינחה אל גוי, אשר האמין והעיד אל אמיתת הנביא המראה אותם מופתים נאמנים, ובכל זאת בגד בו? לא כי אלהים לא ינחה את הרשעים על הדרך הטובה. (פ) קללת אלהים והמלאכים ובני האדם תבוא עליהם. (פ"א) עד עולמי עד תרבץ בהם; אין תרופה למכתם, ואלהים לא יביט עליהם ברצון. (פ"ב) אך לשבים מדרכם הרעה ולעושי טוב אל סלח ורחום הוא. (פ"ג) ואשר יוסיפו לעשות הרע אחרי האמינם, אל לא ישעה לתשובתם, כי התמכרו להבל.94 (פ"ד) כל ההולך אחרי ההבל ומת בו, כל שכיות החמדה לא ישפקו לכפר בעד נפשו; עונש גדול לו ואיש לא יושיעו. (פ"ה) לא תפיקו רצון מד' עד תתכם ממיטב הונכם לדלים; ולא תסתר מתתכם מנגד ד‘. (פ"ו) כל אוכל הותר לבני ישראל לפני תת אלהים את התורה, זולתי אשר אסרו בני ישראל על נפשם.95 אמור: הגישו את התורה וקראו בה אם כנים דבריכם. (פ"ז) וכל המדבר כזבים באל ממספר הבוגדים הוא.96 (פ"ח) אמרו: ד’ אלהים אמת; לכו בדת אברהם אשר האמין באלהים ולא השתחווה לאל ניכר. (פ"ט) ההיכל אשר במכה היה בית המקדש הראשון לבני האדם, וד' נתנו לברכה ולקו היושר לאנשי תבל. (צ) בו תראו מופתים ידועים;97 הוא מקום אברהם; כל שוקד על דלתותיו, שאנן יהיה.98 אלהים צווה את בני האדם לבוא להתפלל אל הבית הזה כפי יכולתם. (צ"א) וכל איש אשר אינו מאמין ידע, כי יש רב לאל בלתי העולמים האלה.99 (צ"ב) אמור: אנשי הכתב! למה תכחשו באותות אל? הוא יעיד בכל אשר תעשו! (צ"ג) אמור: למה תשיבו את המאמינים באל מלכת אחריו, באשר עליכם להעיד עליו? לא נסתרה דרככם מד‘. (צ"ד) אתם המאמינים! אם תשמעו בקול מקצת אנשי הכתב, ישיבו אתכם מאמונתכם לאמונתם. (צ"ה) אמנם איך תבגדו באלהים, באשר אותותיו נגלו לכם, ושלוחו בקרבכם הוא? אכן כל הדבק בד’ הולך בדרך הטוב. (צ"ו) אתם המאמינים! יראו את ד' בכל לבבכם ואל תאמינו כי אם באמונת האסלאם (צ"ז) החזיקו בעבותות אהבתו אליכם ואל תרפו מהן; זכרו את טובותיו אשר גמל עליכם. שונאים הייתם והוא קשר את ליבותיכם.100 וברחמיו הנכם אחים זה לזה. (צ"ח) כמעט הייתם בשאול תחתית, והוא פדכם משם; לכן הודיעכם את אותותיו למען תדרכו בנתיב היושר ולמען תהיו עם דבק באמונה הטובה המצווה את השיר ואוסרה את הרע בעיני ד‘. העם הזה יצליח. (צ"ט) אל תהיו כאנשים המתפרדים איש מעל אחיו ומריבים יחד אחרי היות להם דבר ד’; להם עונש גדול. (ק) ביום ההוא פני מקצת בני האדם ילבשו קדרות,101 ומקצתם ילבינו מראיהם.102 אל חשכי המראה יאמר אלהים: הבגדתם בי אחרי אשר האמנתם? הא לכם גמול רשעתכם! אך ללבני המראה רב טוב צפון עד עולמי עד. (ק"א) אלה אותות אל אשר גילינו לך באמת; אל לא ישקר בבריתו עם יראיו. (ק"ב) כל אשר בשמים ובארץ לד' הוא, ואליו ישובו כל הברואים. (ק"ג) אתם הטוב מכל עמי הארץ;103 אתם אוהבים את הישר ושונאי עוול, ומאמינים בד‘. לו האמינו אנשי הכתב, אז טוב להם מעתה! אמנם יש מאמינים בהם, אך רבם חוטאים. (ק"ד) לא יוכלו להרע לכם; ואם ילחמו בכם, ינוסו מפניכם, כי אין עוזר למו. (ק"ה) כלמה תשיגם באשר תמצאום, אם לא יכנעו מפני ד’ ומפני בני האדם. חרון אף ד' ירד עליהם וחסר כל, על אשר כחשו באותות אל, ויהרגו את נביאיו חינם, ויזרעו שוד וחמס. (ק"ו) אך לא כל אנשי הכתב דומים זה לזה; יש מהם תמימי דרך, המתבוננים באותות אל מדי לילה בלילה, ומכבדים את אלהים. (ק"ז) ומאמינים באלהים ביום האחרון; אין חפצם כי אם בישר בעיני ד‘, שונאים את העוול, וכל מזימתם להוסיף מעשים טובים איש על אחיו. אלה ממספר הצדיקים. (ק"ח) לא יועיל לבוגדם הונם וזרעם; הם מחברת שאול תחתית ועד עולמי עד ישבו בה. (ק"ט) כל מעלליהם בארץ כשער קטב המה, העובר על שדי האנשים המשחיתים את נפשם.104 אלהים לא יעוות אותם, אמנם הם אויבי נפשם.105 (ק"י) אתם המאמינים! אל תתרועעו אל אנשי דת אחרת; לא ישובו מהדיח אתכם, ולא ידרשו כי אם את רעתכם. שנאתם אליכם כבר יצאה מפיהם; אך עוד רע ממנו צפון בקרב לבם. כבר נתנו לכם אותות על זאת, אם הבינותם אותם. (קי"א) אתם אוהבים אותם, אמנם הם אינם אוהבים אתכם; אתם מאמינים בכל הכתב, והם אם יקרוכם, יאמרו: אנחנו מאמינים; אך בסתר ישכו את ציפורניהם מכעס עליכם. אמור: אכן תמותו מכעסכם, כי אל יודע את חדרי לבכם. (קי"ב) בעת טובתכם יזעפו פניהם, ובעת רעתכם יגילו; אך אם תחכו לאל ותיראוהו, לא יתחכמו לכם, כי אל יודע את פעלם.106 (קי"ג) הזכרת את אשר התרחקת ממשפחתך בעלות הבוקר, למען הכין למאמינים מחנה להילחם בו? אלהים שמעו וידעו. (קי"ד) שני צבאות פחדו וירך לבבם; אמנם אלהים הרבה עצמה לשניהם. בד’ יבטחו כל המאמינים. (קט"ו) גם במלחמה על המקום בדר הושיעכם אל;107 לכן יראו אותו והודו לו! גם במתי מעט יושיע. (קט"ז) ובאמרך אל המאמינים: הלא רב לכם בשלוח אלהים אליכם שלושת אלפים מלאכים למען חזק את ידיכם?108 (קי"ז) לכן אם תחכו לאל ותיראוהו הוא ישלח לכם עוד חמשת אלפים מלאכים למען אמץ את ידיכם על הצר הצורר אתכם פתאום. (קי"ח) אל מבשר לכם את השמועה הטובה הזאת למען יבטח לבכם בו. (קי"ט) אין ישועתה כי אם באלהים, כי הוא אדיר ויודע כל. (ק"כ) אם ישרש את גזע החוטאים או יסלהו, או יאבדם או ישוב וירחם עליהם, או ישחיתם או ייסרם - לא עליך לדעת; דיך, חוטאים המה! 109 - (קכ"א) כל אשר בשמים ובארץ לד' הוא; הוא יסלח וישיב גמול למי יחפץ בו, כי סלח ורחום הוא. (קכ"ב) אתם המאמינים! אל תרדפו אחרי הנשך למען הרבות את הונכם; יראו את ד' למען תצליחו! (קכ"ג) יראו את האש המוכנה לבוגדים; שמעו בקול ד' ונביאו למען יחנכם! (קכ"ד) אל תריבו איש באחיו כי אם על רחמי אל110 ועל גן העדן הרחוק מכם כרחוק שמים מארץ והוכן לצדיקים.111 (קכ"ה) לחונני דלים בעת טובתם ובעת רעתם, ומאריכי אף, ועוברים על פשעי בני האדם (כי אל אוהב את האנשים הטובים). (קכ"ו) וגם לשבים אל ד' אחרי עשותם את הרע ואשמם, ויתחננו בעד כפרת עוונותיהם, ולא ידבקו ברע אשר עשו בדעתם. (קכ"ז) הם יפיקו רצון מד‘, וינחלו גנות ובתוכם מעיינות מים, ועד עולמי עד ישבו בהם. מה יקר חסד אל לתמימי דרך! (קכ"ח) גם בימים אשר היו לפניכם אלהים עשה שפטים. עברו בארץ וראו את גורל האנשים המכחשים באל! שם תמצא תורה וקו הישר ומוסר השכל לצדיקים. (קכ"ט) אל תפחדו ואל תרהו! אם תאמינו באל, תעז ידכם. (ק"ל) אם תנגפו במלחמה, גם אויביכם יינגפו; מקרי בני האדם שונים מדי יום ביומו, למען יכיר אל את הדבקים בו ואת המעידים על אמיתת דתו;112 אך שונא אל לרשעים. (קל"א) אלהים מנסה את חסידיו וישמיד את הרשעים. (קל"ב) התדמו בנפשכם לנחול את גן העדן, טרם ידע אלהים את הנלחמים לו ואת הדבקים בו? - (קל"ג) ואתם ביקשתם את המוות טרם קרבו אליכם; ענה הנה ראיתוהו, ותוסיפו עוד לראותו.113 (קל"ד) מחמד איננו כי אם נביא; הנביאים אשר היו לפניו כבר מתו; אם הוא ימות או יומת, התשובו ללכת בדרכיכם הרעים כבראשונה? אכן כל עושה עוול לא ירע לד’ כי אם לנפשו. אך למודים לאל שכר גדול יהיה. (קל"ה) לא ימות איש בלתי אם ד' צווה, ככתוב בספר המקרים לכל הברואים.114 כל מבקש שכר פעולתו בעולם הזה, לו יהיה; וכל מבקשהו בעולם הבא, לו יהיה; ואת המודים לד' לא תכזב תוחלתם. (קל"ו) זה כמה נביאים נלחמו באויבים חזקים מהם עשרת אלפים מונים; אך לא הרפו ידיהם מעמליהם במלחמת אל; לא פחדו ולא רהו; אל אוהב את המחכים לו. (קל"ז) לא אמרו כי אם: כפר לנו ד' את חטאינו ואת אשר עווינו לך במעללינו; אמץ את רגלינו והושיענו מיד הבוגדים בך! ויתן להם אלהים שכר טוב בעולם הזה ושובע שמחות בעולם הבא, כי אלהים אוהב את עושי הטוב. (קל"ח) אתם המאמינים! אם תשמעו בקול הבוגדים, ישיבוכם על מעגליכם הראשונים, למען תכחשו באל ותספו. (קל"ט) אך עזרכם בשם ד‘, כי אין עוזר מבלעדו.115 (ק"מ) חיל ורעדה יאחזו לבות הבוגדים, על אשר דברו דופי באלהים; לבת אש תהי מושבם; זה חלק עוזבי אל. (קמ"א) אל הקים את דברו, בהניסכם את אויביכם בתשועת ד’; אך רעדה אחזתכם, ותמרו את פי נביאכם ותזידו עליו. גם אם מלא את משאלותיכם. (קמ"ב) יש בכם אוו את חיי העולם הזה ויש בכם את חיי העולם הבא; וייתן אותם ד' עורף לאויביכם למען נסותכם; אמנם כבר סלח לכם כי חנון הוא לעבדיו. (קמ"ג) זכרו את אשר מהרתם לעלות על הגבעה, ולא הבטתם אחריכם בקרא הנביא אליכם; ויביא ד' עליכם שבר על שבר, למען לא תעצבו על אובדן השלל, ולא ירך לבכם, אם יקרכם דבר רע; אל יודע את מחשבותיכם. (קמ"ד) אחרי השבר הזה הפיל אלהים תרדמה על מקצת אנשים מכם לסעוד את לבם:116 אך יש מכם התעצבו על לבם, בדברים כזבים ואיוולת באל לאמר: היקים לנו אל את דברו?117 אמור להם: מד' יצא הדבר. (קמ"ה) הם ממתיקים בלבם סוד אשר לא יגלו לך, באמרם: לו הקים לנו אל את דברו, לא נגפנו לפני אויבינו. (קמ"ו) ענה אותם: גם אם נשארתם בבתיכם, כל עתידי מוות יצאו למלחמה למות שמה. (קמ"ז) בלב אל היה לבחון את מחשבותיכם ואת לבכם; אמנם גלויים לאל כל חדרי לבכם. (קמ"ח) כל הנסים ביום המלחמה משני הצבאות, הודחו מהשטן לעשות עוול.118 אך אלהים כפר בעדם, כי חנון ורחום הוא. (קמ"ט) אתם המאמינים! אל תהיו כבוגדים, האומרים על אחיהם העוברים בארץ או יוצאים בצבא: לו נשארו אתנו בבית, לא מתו ולא הומתו; מד' יצא הדבר, למען הכאיב את לבם. החיים והמוות ביד אלהים המה, והוא יביט אל כל אשר תעשו. (ק"נ) וגם אם תומתו על אמונת אל, או תמותו כמקרה כל בני אדם, רצון אל ורחמיו רבים מכל שכיות החמדה אשר אתם אוגרים פה בארץ. (קנ"א) כי במותכם או בהומתכם אל אלהים תאספו.119 (קנ"ב) על הרחמים אשר בשרת אותם מאת אלהיך הרבית לחינם; לו דיברת איתם קשות, אז נפרדו מעליך. סלח להם והתפלל בעדם!- (קנ"ג) היוועץ איתם על דבר המלחמה הזאת, ואחרי היוועצך בטח בד‘, כי הוא אוהב את הבוטחים בו. (קנ"ד) אם אלהים יעזרכם, איש לא יוכל לכם; ואם הוא יטשכם, מי יעזרכם מבלעדו? לכן בטחו בד’, אתם המאמינים!- (קנ"ה) אמנם לא כן דרך הנביא לעקבכם;120 כל המכחש בעמיתו יישא עוונו ביום התקומה ולכל נפש יושב גמולה, ולא ייעשה עוול לכל איש. (קנ"ו) היהיה מקרה האיש ההולך בדרכי ד' כמקרה האיש המכעיס אל במעלליו? התהיה שאול תחתית מושב שניהם? מה כבד הדרך שמה!- (קנ"ז) לא כן! דרכים רבים לאל להשיב גמול על גאים ולתת שכר לצדיקים; הוא יודע את כל מחשבותיכם. (קנ"ח) אלהים היטיב למאמינים, בשלחו להם נביא מקרבם, למען יורם את אותותיו ויקדשם וילמדם חכמה ומדע, באשר היו תועים בדרך. (קנ"ט) בהנגפכם על הר אחוד, אמרתם: גם אם גברה ידכם זה פעמים: מאין לנו זאת? אמור אליהם: מכם יצא הפגע הזה, כי הוא אדיר על כל. (ק"ס) כל אשר קרכם ביום הקרב בין שני הצבאות, ברצון אל נהיה למען יכיר את המאמינים ואת החנפים. בהאמר אליהם: הילחמו בעבור אל והניסו את האויב, ענו: לו ידינו למדו לקרב, כי אז שמענו בקולך. ויבגדו באל תחת האמן בו. בשפתם כבדו אל ולבם בל עמם! אך אל יודע את אשר טמון בקרב לבם. (קס"א) הנשארים בבתיהם דברו על אחיהם: לו שמעו בקולנו, לא הומתו! אמור אליהם: הרחיקו את יום המוות מכם, אם כנים דבריכם! (קס"ב) אל תאמר למומתים במלחמת אל: מתו; לא מתו! עודם בחיים, ואלהים ירום מדשן ביתו. (קס"ג) שובע שמחות ינחלו מאת ד‘, ונפשם נכספה לראות את אחיהם אשר עוד לא נאספו אליהם אך לא יתמהמהו לבוא; ושד ופחד לא יקרבו אליהם. (קס"ד) יתעדנו על חסדי ד’, בראותם כי תוחלתם לא נכזבה. (קס"ה) כל ההולכים בדרך אל ונביאו, עושי טוב ויראי אלהים גם אם יחלו במלחמה, להם שכר גדול. (קס"ו) בהאמר אליהם: אנשי מכה יצאו לקראתכם למלחמה בחיל כבד; יראו מפניהם! אך זה לא גרע את מבטחם בד‘, כי אמרו: אלהים משגבנו, כי אין עוזר מבלעדו. (קס"ז) וברחמי אל שבו שלמים אל בתיהם ורעה לא אנתה אליהם. ברצון אל חפצם היה, כי חנון הוא. (קס"ח) השטן ימס את לבבם מפחד אויביכם אנשי בריתו; אך לא תיראו מפניהם כי אם מפני, אם מאמינים אתם. (קס"ט) אל תתעצב אל לבך על נכלי הרשעים הרודפים אחרי ההבל; לא ירעו לאל כי אם לנפשם. אין להם חלק בעולם הבא ועונש גדול צפוי למו. (ק"ע) הממירים אמונת אל בהבל לא ירעו לאל כי אם לנפשם; להם עונש גדול. (קע"א) הבוגדים בל יאמרו: אורך ימים בעולם הזה טוב מחיי העולם הבא; לא כן! הם יאריכו ימים למען יוסיפו לחטא ולהשלים את עוונם. (קע"ב) אלהים לא יניח את חסידיו כאשר הם כיום הזה,121 בהבדילו בין הרע ובין הטוב. (קע"ג) גם אוהבי הבצע לא ידמו בנפשם, כי אלהים נתן להם את עשרם לטוב להם; אמנם לפוקה ולמשחתם. (קע"ד) כל אשר אצרו, יקשר להם על גרגרותיהם ביום התקומה.122 לד’ השמים והארץ; הוא יודע את כל אשר תעשו. (קע"ה) הן שמע אל את קול האנשים המדברים: אלהים עני ואנחנו עשירים;123 דבריהם יחקו בספר כאשר עשינו בהרגם את נביאיהם; ונאמר אליהם: שאו את עוונכם, ואש הגיהנום תאכלכם. (קע"ו) זה פרי מעשי ידיהם; אל לא יעשה עוול לחסידיו. (קע"ז) יש אומרים:124 עברנו בברית ד' אלהינו, כי לא נאמין בנביא, עד כי יקריב בפנינו קרבן, ואש תבוא מן השמים לאכלו. (קע"ח) דבר אליהם: הלא כבר באו אליכם נביאים לפני במופת אשר תבקשו ממני; למה הרגתום אם כנים דבריכם? (קע"ט) שקר מעידים בך? גם בנביאים אשר היו לפניך ויורום דעת ומוסר השכל, ענו שקר. (ק"פ) כל בני האדם בני מוות המה; ולכל איש יושב גמולו ביום התקומה. כל הנמלט מאש הגיהנום ובא אל גן העדן, אשרהו! חיי העולם הזה אך כלי נשבר המה! (קפ"א) תבחנו בהונכם ובגוויותכם;125 האנשים אשר קבלו לפניכם את הכתב, יענוכם ויכעיסוכם; אך קוו אל ד' ויראוהו, כי ממנו יצא הדבר. (קפ"ב) בכרת אל ברית לאנשי הכתב למען הודיעה את כל בני האדם ולא למען העלימה, השליכו אותה אחרי גיוס וימכרוה בלא הון. איך הרעו לעשות!- (קפ"ג) אל תדמה בנפשך, כי השמחים על מעשיהם והמהללים על אשר לא עשו לא ישאו את עוונם! 126 להם עונש גדול. (קפ"ד) כי לד' המלוכה על כל אשר בשמים ובארץ; הוא אדיר על כל. (קפ"ה) בבריאת השמים והארץ בתקופת הימים והלילות רבים המופתים למתבוננים. (קפ"ו) מצות אל תנחם בעמדם,127 בקומם ובשבתם; בהתבוננם על השמים והארץ יאמרו: ד' לא תהו בראת את כל אלה; ישתבח שמך! - (קפ"ז) הצילנו נא מאש שאול תחתית! (קפ"ח) את אשר תשליך במו אש כלמה תשיגהו, כי אין עוזר לרשעים. (קפ"ט) ד‘, שמענו את נביאך בהזהירו אותנו להאמין בך באמרו: (ק"צ) האמינו בד’ אלהיכם! ונאמין. (קצ"א) סלח נא על חטאותינו וכפר בעד אשמותינו, ותהי אחריתנו מות ישרים! (קצ"ב) הקם לנו את דברך ביד נביאך, ולא נבוש ביום התקומה! (קצ"ג) ידענו, כי אתה לא תפר את בריתך! (קצ"ד) ויען אותם ד‘: שכר פעולה טובה לא תאבד מאתי, איש או אישה כי יעשנה! (קצ"ה) כל הגולים ממעונתם בעבור אמונתי, או הומתו עליה במלחמה, כל חטאיהם לא יוזכרו, ואביאם אל גנות ובתוכם מעיינות מים. (קצ"ו) זה חלקם מאל, ומה שפרה הנחלה הזאת! - (קצ"ז) אל תקנא בשלום עושי עוול! אך הבל הוא; התפתה בית מגוריהם יהיה; ומה נורא המקום הזה! (קצ"ח) אך מכבדי אל יבואו אל גנות ובתוכם מעיינות מים, ועד עולמי עד ישבו בהם. זאת מתת אלהים הוא; טוב לחזות בנועם ד’ מכל חיי העולם הזה! (קצ"ט) גם לאנשי הכתב המאמינים באל ובאשר גולה להם וסרים למשמעת אל ובלתי ממירים אותות אל בלא הועיל, יש שכר לפעולתם, כי אל יודע לחשב. (ר) ואתם המאמינים! צפו לתשועת ד‘, והריבו איש את אחיו מי יגדל מכם במבטחו בד’ ובהפיקו רצון ממנו; יראו את ד' למען תצליחו! -

4. חזון הנשים128

נגלה במדינה ובו מאה ועשרים ושבעה פסוקים.129

בשם אללה הרחמן והרחום

(א) בני אדם! יראו את ד' אשר בראכם מאדם ואשתו, ויוציא מחלציהם אנשים ונשים לרוב; כבדו את ד' אשר אתם מפילים תחינתכם לפניו, ואהבו את אמכם אשר ילדתכם; כי אל שומרכם! (ב) תנו ליתומים את הונם ואל תמירו את הטוב ברע,130 ואל תאבדו את הונם למען הרבות את הונכם, כי זה עוון גדול. (ג) ואם תפחדו פן תעשו עוול ליתומים,131 קחו כאוות נפשכם אשה אחת או שתיים או שלוש ואל תרבו לכם מארבע נשים! ואם בכל אלה יצר לבכם להרע ליתומיכם, קחו רק אשה אחת, או בואו אל שפחותיכם אשר קניתם. כן יקל לכתכם במעגל טוב. תנו לנשיכם את מהרן בטוב לבב, ואם לבן ידב אותן להקל מעליכם,132 אכלוהו בשמחה, ואל תאבדוהו בלא הועיל. (ד) ולפתאים,133 אל תתנו את הונם, אשר נתן לכם אל להמציא די מחסורם; כי אם תנו להם לחם לאכול ובגד ללבוש ודברו אליהם רכות. (ה) עליכם לבחון את היתומים בבוא עד דודיהם,134 אם תראו כי יוכלו להכין להם טרף לנפשם, תנו להם את הונם; אך הישמרו לבל יאבדוהו אחרי בוא עת גדלם. (ו) האיש אשר הפקד עליהם ישמר מקחת שכר פעולתו אם הוא עשיר, ואם עני הוא יעשה לו כמשפט.135 (ז) אל תתנו להם את הונם כי אם בפני שנים עדים, כי אל יחשב עמכם.136 (ח) לזכרים ייפול חלק מאשר השאירו הוריהם או קרוביהם;137 אמנם גם הנקבות תקחנה ממנו; אם רב אם מעט חלק להן יהיה. (ט) אם בפני קרובים יתומים ודלים תחלק הנחלה, תנו לכולם ממנה; ואם תמעט הנחלה, דברו על לבם.138 (י) המתעצבים אל לבם בהשאירם אחריהם בנים ואין עוזר למו, יבטחו בד' ואל ידברו תפלה בו. (י"א) הגוזלים את הון היתומים, אש תאכל קרבם, ולהבת הגיהנם תלהטם. (י"ב) וזה הדבר אשר ציווה אתכם אל על בניכם:139 כל יורש זכר יהיה לו פי שנים על נקבה; ואם אך נקבות תשארנה לכם, רבות משתים, שתי שלישיות הנחלה תהיינה להן למנה.140 ואם רק אחת תשאר, חצי הנחלה לה יהיה.141 ואיש כי ימות והשאיר אחריו בן, והוריו עודם בחיים, ששית הירושה להם תהיה; ואם הוריו בחיים אחרי ולא ישאיר בן, שלישית הנחלה לאמו;142 ואם יש לו אחים, לאמו תהיה ששיתה אחרי הנתן לכל היורשים את נחלתם.143 אם הוריכם או בניכם טובים לכם, אינכם יודעים.144 זה הדבר אשר ציווה ד‘, כי הוא שומע ויודע כל. (י"ג) חצי נחלת שניכם יהיה לכם, אם תמותינה עריריות; ואם בנים להן, רביעית הנחלה תהיה לכם אחרי הגרע את אשר הניחה לקרוביה או שלמה לנושיה. (י"ד) גם לנשיכם תהיה רביעית מכל אשר תניחו אחרי מותכם ערירים; אך אם תשאירו בנים תהיה להן שמינית הונכם אחרי גרעון נשייכם ואשר הנחתם לקרוביכם. (ט"ו) ואיש או אשה כי ינחילו אח רחוק,145 ולמנחיל אח או אחות, לכל אחד מהם תהיה ששית הירושה; ואם יהיו לו אחים או אחיות, שלישית הירושה תהיה לכולם יחד. (ט"ז) זאת חוקת אלהיכם, כי הוא טוב ויודע כל. (י"ז) אלה משפטי ד’; כל השומע לקול ד' ונביאו יובא אל גנות ובתוכם מעינות מים, ועד עולמי עד ישב שם; מה רב הטוב הזה!- (י"ח) אך כל ממרה את פי ד' ונביאו ועובר על מצוותיו, שאול תחתית תהי נחלתו, ועד עולמי עד ישב שם, לו עונש גדול. (י"ט) אם ארבעה עדים מקרבכם יעידו על נשיכם, כי נאפו, אסרון בבתיכם והניחון במשמר עד כי המוות יגאלן או אלהיכם יוציאן למרחב.146 (כ) ושני אנשים כי יעשו זמה איש באחיו, יסרו את שניהם;147 אך בהנחמם על פשעם ובשובם ממנו, חדלו מהם, כי אל סלח ורחום הוא. (כ"א) אמנם אלהים עובר על פשעי החוטאים בשגגה ושבים מדרכם הרע כי חנון הוא ויודע כל; אך לא ינקה את עושי הרע עד יום מותם, ואם המוות ישיגם, יאמרו: נחמנו על פשעינו; גם לא יסלח למתים באמונת שקר. (כ"ב) אתם המאמינים!
 148 אל תקחו נשים בנחלה בלתי אם תואלנה; אל תעצרו אותן מלהיות לאיש אחר, למען עשק את מוהרן, בלתי אם חטאו בגלוי;149 דברו איתן רכות! ואם תשנאו אותן אולי תשנאו את הטוב לכם מאלהיכם.150 (כ"ג) ואם תמירו את אשתכם באחרת, ותתנו לזאת ככר למוהר, אל תשובו לקחתו ממנה! 151 התשובו לקחתו ממנה? חרפה זאת לכם ועוון גדול. (כ"ד) איך תוכלו לעשות זאת אחרי בואכם אליה וכרתכם לה ברית?- (כ"ה) גם לא תקחו לכם את אשת אביכם, בלתי אם כבר נהיה;152 ומה זאת לכם תועבה ונבלה. (כ"ו) לא תקחו לכם לאשה את אמותיכם, את בנותיכם ואת אחיותיכם ואת דודותיכם הן מאביכם הן מאמכם, את בנות אחיכם ואת בנות אחיותיכם, את מניקותיכם ואת בנותיהן, את חמותיכם ואת בנות נשיכם אשר גדלתם (הנולדות מנשים אשר כבר באתם אליהן; ואם עוד לא באתם אליהן, תוכלו לקחת את בנותיהן), את נשי בניכם היוצאים מחלציכם, ואת אשה על אחותה - אם לא כבר נהיה - כי אל חנון ורחום הוא. (כ"ז) גם לא תשאו לכם נשים חופשיות אשר לאיש אחר הנה; אך לא כן הוא בשפחות; זאת חוקת אלהיכם, ואת כל הנשים אשר לא נזכרו פה תוכלו לקחת. שאו לכם נשים כפי יכלתכם, אך לא רעות ופרוצות, תנו להן מוהר בעד הטוב אשר תגמלנה אתכם; אמנם גם תוכלו לעשות עמהן כתב כמשפט, כי אל חנון ויודע כל.153 (כ"ח) ואם לא תשיג יד איש מכם לקחת לו אשה חופשית, ייקח לו שפחות מאמינות בדתכם; כי אל יודע את אמונתכם, וכולכם מצור אחד חוצבתם; אך לא תקחון מבלעדי אדוניהן, ותנו להן מוהר כמשפט; והשמרו עליהן, למען לא תשחתנה את מעלליהן, ותשאנה את לבן לאנשים אחרים. (כ"ט) ואם תנאפנה אחרי היותן לכם, עליהן חצי העונש אשר על הנשים החופשיות.154 לא יקחו להם שפחות לנשים כי אם האנשים אשר לא תשיג ידם לקחת נשים חופשיות, למען לא יפלו ברע;155 אך טוב לכם אם לא תקחו שפחה לאשה כי אל סלח ורחום הוא. (ל) אל הודיעכם את כל אלה, למען הנחותכם בדרך הטוב ובמעגל האנשים אשר היו לפניכם;156 הוא יחנכם כי טוב הוא ויודע כל. (ל"א) הוא ירצכם; אך ההולכים בשרירות לבם הרע יסיתוכם מלכת אחריו. אל הקל את עולכם בדעתו, כי אך הבל כל אדם. (ל"ב) אתם המאמינים! אל תאבדו את הונכם בלא הועיל,157 כי אם במכרכם ממכר לעמיתיכם. אל תמיתו את נפשכם, כי אל רחום עליכם. (ל"ג) כל עושה עוול ומרמה, נקל לאלוהים לתתו מאכלת אש הגיהנום. אם תשמרו מפני העוונות אשר אסרנו לכם,158 נשמרכם מכל רע, ונכבדכם בגן העדן. (ל"ד) אל תחמדו את אשר נתן אל לעמיתכם בבחרו בו! 159 לאיש תהיה מנת חבלו וגם לאשה; בקשו את רצון ד‘, כי הוא יודע כל. (ל"ה) לכל אדם נתנו קרובים הנוחלים את אשר ישאירו הוריהם וקרוביהם; ואם האמרתם את איש על ירושתכם,160 תנו לו את חלקו, כי אלהים עד בכל דבר. (ל"ו) לאנשים שכם אחד על הנשים, על אשר אלהים בחר באלה מבאלה,161 ויען כי האנשים יכינו מזון לנשים. נשי חיל תשמענה לקול בעליהן, ואל תדברנה דופי, למען תישרנה בעיני ד’. הוכיחו את הנשים המכעיסות אתכם במעלליהן; אל תבואו אליהן; אסרון בחדריהן ויסרון; אמנם אם תשמענה לקולכם, אל תבקשו תואנה לקצץ עליהן כי אל אדיר ונשגב הוא. (ל"ו) ואם תהיה מריבה בין איש ובין אשתו ובלבבם להיפרד, השימו מוכיחים ממשפחתו וממשפחתה, למען ישפטו בינו ובינה; ואם שלום יענו, אלהים יחנם, כי טוב הוא ויודע כל. (ל"ח) את ד' לבדו כבדו, ולא תדמוהו לכל יצור; והיטיבו להורים, לקרובים, ליתומים ולדלים, לשכנים, אם קרוב אם רחוק,162 למודעכם, לעוברי דרך ולעבדיכם; ואת גאים וגבהי לבב שנא ד‘. (ל"ט) כל אוהבי בצע ומדיחי עמיתיהם לבצע, ומעלימים את אשר גלה להם אל ברוב חסדיו,163 בוגדים הם, ולהם עונש גדול. (מ) כל עושי טוב רק למען הראות לבני האדם, ומכחשים בד’ וביום האחרון רעי השטן הם; ומה רע הרע הזה! (מ"א) אשרי המאמינים באל וביום האחרון והמפזרים מהונם לדל! כי אל יודע כל. (מ"ב) אכן אלהים לא יעשה עוול לכל איש; גם בדבר קטן כנמלה; אך לעושי טוב ישלם גמול כפליים, וישיב להם שכר גדול כרב חסדיו. (מ"ג) מה יהיה לנפש הבוגדים בהעידנו בהם את כל עמי הארץ ומה יהיה לנפש העם הזה בהעידנו בו אותך?164 – ביום ההוא יאמרו הבוגדים הקמים על נביאי אל אל הארץ: כסינו! אך אין נסתר מנגד אל. (מ"ד) אתם המאמינים! אל תתפללו בשכרותכם, למען תדעו מה אתם מתפללים; גם אל תתפללו אחרי צאת מכם שכבת זרע; רק בהיותכם בדרך ואחרי רחצכם את בשרכם. אם תחלו או תהיו בדרך או תסכו את רגלכם, או תבואו אל נשיכם, ולא יהיה לכם מים, קחו חול דק והשימו ממנו על פניכם ועל ידיכם, כי אל סלח ורחום הוא.165 (מ"ה) הלא התבוננת על אנשי הכתב? אך תעות הם ממציאים לכם ובלבם להדיחכם מהדרך הטוב; אמנם אל מכיר את שונאיכם; בלעדו אין עוזר ומגן. (מ"ו) יש מהיהודים מניעים דברים ממקומם ואומרים:166 שמענו, ולא נשמר; שמנו והתבונן בנו, ונורה אותך את אשר לא ידעת בלב ולב ידברו ויתנו דופי באמונתם. (מ"ז) לו דברו: נשמע ונעשה, וגם אתה שומע והתבונן בנו,167 אז טוב להם. אלהים יאררם על בגדם בו. רק מעט מהם יאמינו. (מ"ח) אתם אנשי הכתב! האמינו באשר גילינו לכם עתה לקיים את אשר גילינו לכם מקדם; פן נשחית את פניכם ונשימם כאחוריכם, או נקללכם כאשר עשינו למחללים את השבת.168 אמרנו ויהי. (מ"ט) אלהים לא ינקה את מדמהו ליצור; אך יסלח עוונות אחרים למי יחפוץ; כל מדמה אל ליצור יישא את עוונו. (נ) הלא התבוננת על הצדיקים בעיניהם? אל יצדיק את הישר בעיניו, ולא יעשה עוול לכל איש, גם כחוט הפרי.169 (נ"א) הבט על הכזבים אשר דברו באל, והוא עוון גדול. (נ"ב) הלא ראית את אנשי הכתב? הם מאמינים באלהים אחרים,170 ואומרים כי דרכם טובה מדרך המאמינים! (נ"ג) הם מקנאים באחרים על יתרונם אשר נתן להם אל;171 אמנם נתנו למשפחת אברהם כתב וחכמה וממשלה גדולה.172 יש מהם האמינו בו173 ויש מהם פנו לו עורף; אכן יהיו מאכלת אש הגיהנום. (נ"ה) הבוגדים באותותי ייצלו באש הגיהנום; ובכל עת אשר עורם יהי שרוף נשים אחר תחתיו, למען הרבות את מכאובם, כי אל אדיר ויודע כל. (נ"ו) אמנם המאמינים ועושי טוב יובלו אל גנות מפיקים מים, ועד עולמי עד ישבו שם; נשים טהורות תהיינה להם למנה, ובצד שדי יחסו ויתלוננו. (נ"ז) ד' ציווה אתכם להשיב את אשר הפקד לכם; ואם תשפטו בין איש לאחיו, משפט צדק תשפטו; ואלהיכם יחשב לכם זאת צדקה, כי הוא שומע ויודע כל. אתם המאמינים! שמעו בקול אל ושלוחו ופקידיכם; ואם יהיה ריב ביניכם, הביאוהו לפני ד' ונביאו, אם מאמינים אתם באלהים וביום האחרון. מה טוב ומה נעים יהיה לכם המשפט הזה! (נ"ח) הלא התבוננת על האומרים כי מאמינים הם באשר גולה לך ולנביאים אשר היו לפניך? ובכל זאת יביאו את דברי ריבותיהם אל שופטים עובדי אליליים, גם כי יודעים כי אין להאמין בםהם. אך השטן ידיחם אל המשגה הזה. (נ"ט) אם יאמר להם: לכו בתורת אל ונביאו, אז תראה איך יפנו לך עורף. (ס) ומה יעשו בבוא עליהם גמול מעשי ידיהם? אז יבואו אליך ויישבעו באלהים כי אך את הטוב ואת השלום דרשו. (ס"א) אמנם אל יודע את מחשבות לבם; לכן הבדל מהם אחרי הזהירך אותם ודברך על לבם. (ס"ב) אנחנו משלחים174 נביאים למען ישמע בקולם כרצון אל; ואם יבואו אליך אחרי חטאם, ותראה כי שבים אלי בכל לבם, אז העתירה בעדם, ויראו כי חנון ורחום אני. (ס"ג) אמנם חי אני; לא יאמינו בך עד הוכיחך ביניהם על דברי ריבותיהם;175 ואם לא ימצאו עוול במשפטך, אז ישמעו בקולך. (ס"ד) לו צוינום להמית את נפשיהם או לעזב את מגוריהם,176 מה מעט שמעו בקולי! לו עשו כאשר צוינום, אז טוב להם, ויחזקו באמונתם. (ס"ה) ונתן להם שכר גדול כרוב רחמינו, וננחם בדרך הטובה. (ס"ו) כל השומע לקול אל ונביאו יבוא אל עדת האנשים אשר חנן אל אותם, אל הנביאים ואל הצדיקים, אל המעידים על אמונת אל ואל הישרים. מה יקרה העדה הזאת! (ס"ז) החסד הזה מאלהיך, כי הוא יודע כל. (ס"ח) אתם המאמינים! שמרו על נפשותיכם במלחמת אל; צאו לקראת אויביכם במערכות או כל החיל יחד. (ס"ט)177 איש כי יפגר מכם, וקרכם אסון, יאמר: מה מאוד חנני אלהים, כי לא הלכתי עמם! (ע) ובהצליח ד' את דרככם, יאמר (כי לא היתה אהבה בינכם ובינו): לו הלכתי אתם, מה גדול היה שכרי! (ע"א) אל יצאו עמכם בצבא, כי אם המחרפים את נפשם למות בעבור מלחמת אל וחייי העולם הבא; כל הנלחם בעבור אמונת אל, אם ימות או תעז ידו, שכרו גדול מאוד. (ע"ב) ומה יעצרכם מהילחם בעבור אמונת אל, ולהושיע את הנחלשים בכם, את טפכם ואת נשיכם האומרים: ד' הוציאנו נא מן העיר הזאת,178 אשר יושביה חטאים, ותן לנו כחסדך עוזר ומושיע! (ע"ג) המאמינים יילחמו בעבור אמונת אל, ובהוגדים בעבור אמונת השקר; הלחמו ברעי השטן, יכול תוכלו להם, כי תחבולות השטן אך הבל המה. (ע"ד) הלא ראית את האומרים: התפללו וחננו דלים, אך חדלו לכם מהמלחמה! בהאמר אליהם להילחם, יראו מקצתם את בני האדם כאלהים או יותר ממנו, ויאמרו אליך: אדוננו, מדוע צוויתנו להילחם לא נטשתנו לחכות אל יום קצנו? אמור אליהם: ליראי ד' גדול בצע העולם הבא מחיי העה"ז; שם לא יעשה לכם עוול. (ע"ה) אין מעצור למוות להשיג אתכם בכל המקום אשר תהיו; גם אם תהיו על מגדל גבוה, לא תמלטו מידו. בעת טובתם יאמרו: מד' היא; ואם יפלו ברעה, יאמרו: הכל ממך.179 אמור אליהם: גם הטובות גם הרעות מד' יצאו; אך רחוק העם הזה מהבין את אשר דובר אליו. (ע"ו) הטוב אשר יגיעך, מד' הוא; והרעה אשר תאנה אליך, אתה הסיבות לך.180 הנה שלחנוך אל בני האדם, ואלהים יעיד עליך. (ע"ז) כל השומע לקול השליח, שומע לקול ד‘; וכל השב מאחוריך, לא נתנוך שומר עליו.181 (ע"ח) יאמרו: הן מקשיבים אנחנו! אך מקצתם מדי צאתם מעמך ידברו בך כזבים, ויאמרו בשמך את אשר לא דיברתי. אמנם אלהים יכתוב בספר את אשר יהגו בקרב לבם, ואתה הבדל מהם ושים מבטחך בד’, כי אין עוזר מבלעדו. (ע"ט) הלא יתקוננו על הקוראן? לולי יצא מפי ד‘, הלא ימצאו בו דברים רבים המכחישים זה את זה? - (פ) אם תגיע דבה אליהם אם לשלום אם לפחד, יוציאוה בראש כל חוצות;182 לו יודיעוה את שליח ד’ או את פקידם, אז יבינוה וידעו, האמת עמה. לולי חסד ורחמי אל, כמעט הלכתם בדרכי השטן.183 (פ"א) הלחם בעבור אמונת אל, ואל תשלך מנגד כי אם את נפשך! אמנם הזהר את המאמינים; אולי יחפוץ אל להמס את לבב הבוגדים; כי יד אל תגבר באויביו להילחם בהם וליסרם. (פ"ב) כל שופט משפט צדק בין איש ובין אחיו, גמולו יושב לו; וכל מטה את המשפט, יאכל פרי מעלליו, כי אל יודע כל. (פ"ג) אם יברככם איש, ענו אותו כפלים או כברכתו, כי אל משלם גמול לכל. (פ"ד) אין אל מבלעדי אל; הוא ישוב ויקבצכם אליו ביום התקומה; בטחו בו, כי מי נאמן בכל דבריו כמוהו? (פ"ה) מדוע נחלקתם לחצי184 על הרשעים האלה? הלא נטשם אל מעל פניו על פשעיהם! התשיבו אל מעגל הטוב את אשר אל יזנח לשגגתו? לאשר אלהים יתעה לא תמצא מעגל טוב. (פ"ו) הם יחפצו כי תבגדו באל ותהיו חוטאים ורשעים כמוהם. אל תכרתו להם ברית עד יעזבו את מגוריהם בעבור מלחמת אל, ואם יסורו מכם, אחזום והמיתום באשר תמצאום; אל תתרועעו להם גם אם יבקשו לעזרכם. (פ"ז) רק הנסים אל עם, אשר כרתם לו ברית, או הבאים אליכם על אשר מאנה נפשם להילחם בכם או בעמם,185 אותם תחיו; כי לו חפץ ד‘, אז נלחמו בכם ונגפוכם. אם יפרדו מכם ולא יצרוכם, כי אם שלום יענוכם, אלהים ציווה אתכם לבלתי התגרות בהם מלחמה. (פ"ח) יש אשר יבקשו לכרות לכם ברית ולדבוק בעמם;186 מדי התקוממם בכם, אבדום; ואם לא יפרדו מכם ולא יענוכם לשלום, אך ירימו ידם בכם, אז אחזום והרגום באשר תמצאום; הנה נתנום בידיכם. (פ"ט) כל מאמין לא ימית מאמין אחר בזדון; ואם בשגגה ימיתהו, יכפר בעד נפשו בפדותו מאמין משביו, ובתתו כופר למשפחת המומת, בלתי אם היא תניחנו לו. ואם המומת היה מאמין, אך מעם הצורר אתכם, תכפרו בעד נפשכם בפדותכם מאמין משביו; אך אם עמו יכרת לכם ברית אהבה, תתנו כופר למשפחת המומת ותפדו מאמין משביו. ואם תשיג יד המכה, יצום תחת כפרו שני חודשים זה אחר זה187; ואת חוקת אלהיכם, כי הוא אדיר ויודע כל. (צ) וכל ממית את מאמין בזדון; ינחל שאול תחתית, ועד עולמי עד ישב בה. זעם ד’ ירבץ עליו, ארור יהיה, ועונש גדול לו. (צ"א) אתם המאמינים! כי תצא למלחמה בעבור אמונת אל, השמרו, ואל תאמרו לכל מברככם: אינך מאמין, למען תשסו את הונו; רב לכם שלל באלהיכם.188 כן הייתם טרם חנן ד' אתכם;189 חקרו היטב, כי אל יודע את אשר אתם עושים. (צ"ב) אל הבטיח את כולם להביאום אל גן העדן; אמנם הוא יבחר בנלחמים לאמונתו מבמפגרים; הוא יחנם וירחמם, כי חנון ורחום הוא. (צ"ג) החוטאים המומתים מהמלאכים בהשאלם:190 מה אמונתכם? ענו: הרפינו את ידינו בארץ. ויאמרו המלאכים: הלא הארץ רחבת ידים; למה לא נטשתם את נחלתכם?191 השאול יהי מגורכם ויקשה מכם הדרך שמה! (צ"ד) החלשים הנשים והטף אשר לא מצאו עזר ופליטה יצאו מהחוק הזה;192 לאלה יסלח ד‘, כי סלח ורחום הוא. (צ"ה) העוזב את ארץ מולדתו על מלחמת אל, יראה כי רבים אשר עשו כמוהו לקחו חלקם מאל. הנוטש את נחלתו מאהבתו אל ד’ ונביאיו, שכרו גדול מאוד, גם אם המוות ישיגהו בדרך כי אל סלח ורחום הוא. (צ"ו) בצאתכם למלחמה לא תשאו חטא בהתפללכם תפילה קצרה מפחד אויביכם, כי הבוגדים שונאים הם לכם. (צ"ז) אם אתה193 תצא לפניהם194 ותשא את לבבך אל כפים מקצתם יתפללו עמך ואחרי כן יחזיקו בשלח.195 ככלות אתה להתפלל יעמדו מאחוריכם; והאחרים אשר עוד לא התפללו, יגשו אליך ויפילו עמך את תחינתם; אחרי כן ישמרו על נפשם ויערכו את כלי מלחמתם. הבוגדים יבקשו, כי לא תשמרו את נשקכם ואת כלי מלחמתכם, למען יוכלו להמכם פתאום. (צ"ח) לא תשאו עליו חטא, בהסירכם מעליכם את כלי מלחמתכם ביום סגריר או בחלותכם; אך השמרו לנפשותיכם! 196 - לבוגדים הכין אל עונש גדול. (צ"ט) ככלותכם להתפלל זכרו את ד' בקומכם בשבתכם או בשכבכם.197 אם תהיו שאננים התפללו כדת,198 כי חוק הוא למאמינים להתפלל בעת מועד.199 (ק) אל תרפו ידיכם מרדוף את הבוגדים, גם אם יקשה לכם; גם להם יקשה כמוכם,200 ואין שכר לפעולתם כפעולתכם, כי אל שומע ויודע כל. (ק"א) הנה גילינו לך את הכתב באמת, כאשר הורך אל; לכן אל תשית ידך עם איש חמס, כי אם העתירה אל אלהיך למען כפר לך בעד חטאתך,201 כי סלח ורחום הוא. (ק"ב) אל תשת ידך עם המרמים איש את אחיו,202 כי אל שונא לאנשי מרמה. (ק"ג) מהאנשים יוכלו לכחד את אשר בלבם, אך לא מאל; הוא יודע את כל אשר יהגו בלילה נגד פניו;203 הוא מבין אל כל מעשיהם. (ק"ד) בעודם חיים אתם הייתם בעזרם; אך מי יושיע אותם ביום התקומה? מי עוזר למו? - אכן כל עושה רע ואשם ומתפלל לאל בעד כפרת עוונו, יראה כי אל חנון ורחום הוא. (ק"ה) כל חוטא על נפשו חוטא, כי אל שומע ויודע כל. (ק"ו) כל מעול וחוטא וגולל את אשמתו על אחרים, יישא עוונו, כי הולך רכיל ורשע הוא. (ק"ז) לולי חסדי ורחמי אל היו בעזרך, כי אז הדיחוך;204 אמנם אך את נפשם ידיחו, ולא יוכלו לך. אלהים גלה לך את הכתב ואת חכמה ויורך את אשר לא ידעת מקדם, ויגדל חסדו עמך. (ק"ח) ברוב דבריהם205 אין מתם רק ביועצים לעשות משפט וצדקה ואת אשר יועיל לבני האדם; כל עושה זאת למען מצא חן בעיני ד‘, לו שכר גדול. (ק"ט) וכל השב מאחורי הנביא אחרי היות לו תורת האמת, ולא ילך בדרך המאמינים, לו נתן את אשר יחפוץ בו, ונשליכהו אל שאול תחתית; מה קשה הדרך שמה! (ק"י) לא יאבה ד’ סלוח לכל מדמהו ליצור; אמנם בעד כל העוונות זולתי זה יכפר למי יחפוץ בו; אכן רבה שגגת האיש המדמה אל ליצור. (קי"א) הבוגדים יקראו אל אלילים נקבות זולתו אל,206 ואל השטן המסית והמדיח. (קי"ב) אחרי ארר אל את השטן, זה אמר: עתה אשיב מאחריך ואסית את קצת יראיך,207 ואפיל שרירות בקרבלבם ואצוום לגדוע את אזני זבחיהם208 ולהשחית את יצורי אל; אכן כל שם מבטחו בשטן מבלעדי אל משחית את דרכו. (קי"ג) השטן יבשרם טוב למען עורר את יצרם הרע; אמנם דברי השטן אך הבל המה. (קי"ד) שאול תחתית מדורם תהיה, ואין עוזר למו. (קט"ו) את כל המאמינים ועושי טוב נביא אל גנות ובתוכם מעיינות מים; ועוד עולמי עד ישבו שם כדבר ד‘; ומי נאמן בדבריו כד’? לא משאלותיכם ולא משאלות אנשי הכתב תמלאנה.209 (קט"ז) כל עושה רע יישא עוונו, ולא יהיה לו עוזר ומושיע מבלעדי אל; וכל עושה טוב, אם איש או אשה, אם יאמינו אל, יבוא אל גן העדן, ולא יעשה להם עוול. (קי"ז) אמונת מי טובה מאמונת איש תמים עם אלהיו ועושה טוב והולך בדרך אברהם המאמין בד‘? באמת, לאברהם נתן אל מהלכים בין העומדים לפניו. (קי"ח) כל אשר בשמים ובארץ לד’ הוא; הוא יכיל את כל הנבראים. (קי"ט) ישאלוך על דבר הנשים; אמור אליהם: כבר נתן לכם אל חוק ומשפט עליהן ועל היתומות אשר לא תוכלו לעשות להן כמשפט לתתן לאיש,210 ועל נערים חלשים ועל הצדק אשר תרדפו במשפט היתומים. אלהים יודע את כל אשר אתם עושים. (ק"כ) אם איש יענה את אשתו בקצפו או משנאתו אותה, לא תישאו חטא בעשותכם שלום ביניהם, כי אהבה טובה מפרידה. יצר לב האדם נוטה לכילות; אם תיטיבו לנשיכם ותיראו מעשות הרע בעיני ד‘,211 אל יודע את אשר תעשו. (קכ"א) מן הנמנע כי תוכלו לאהב את נשיכם אשה כרעותה; אך אל תראו להן את שנאתכם; ואם תאהבו שלום ותיראו את ד’, אז יחנכם וירחמכם. (קכ"ב) ויאם יפרד איש מעל אשתו,212 אלהים יריק על שניהם את קרן ברכתו,213 כי אדיר הוא ויודע כל; כל אשר בשמים ובארץ, לו הוא. (קכ"ג) צווינו את האנשים אשר נתנו להם את הכתב וגם לכם ליראה את ד‘; וגם אם תכחשו באלהים, לו כל אשר בשמים ובארץ,214 הוא די לעצמו, ושמו מהולל בשמים ובארץ, כי מבלעדו אין עוזר ומגן. (קכ"ד) אם ייטב בעיניו, יוכל להכחידכם מעל פני האדמה ולהשים דור אחר תחתיכם, כי הוא אדיר על כל. (קכ"ה) איש מכם כי יבקש שכרו בעולם הזה, לו יהיה; כי יש עוז לאלהים להשביל גמול בעולם הזה ובעולם הבא; הוא שומע ויודע כל. (קכ"ו) אתם המאמינים! דבקו באמת אם תעידו לפני האלהים בכם או בהוריכם או בקרוביכם, בעשיר או בדל, כי יד אל עולה על כלמו. אל תלכו ביצר לבכם הרע, ואך בצדק תשבעו. אלהים יודע אם תעקשוהו215 או תעותוהו או תעלימוהו. (קכ"ז) אתם המאמינים! האמינו באלהים ובשלוחו ובכתב אשר גלה לשלוחו ולנביאים אשר היו לפניו; וכל המכחש באל ובמלאכיו ובתורתו ובנביאו וביום האחרון, תעה מני דרך. (קכ"ח) המאמינים באל ואחרי כן שבים מאחריו, ומאמינים בו ושבים אל דרכם הרע,216 מרים חרות על לוח לבם, ולא יאבה ד’ סלוח להם, ולא ינחם בדרך הטובה. (קכ"ט) בשר את הבוגדים, כי להם עונש גדול. (ק"ל) הם ישימו כסלם כבוגדים; היוכלו אלה להושיעם, באשר אין ישועתה כי אם באלוהים?- (קל"א) הלא גלה אל לכם את הכתב?217 אם תראו את מופתי אל, הם ילעגו למו, ולא יאמינו בם. לכן אל תבואו בקהלם, כי אם בדברם אליכם על דברים זולתי האמונה, פן תפילו גורלכם בתוכם.218 אמנם אל ידיח את הרשעים ואת הבוגדים אל שאול תחתית. (קל"ב) השומרים אתכם יאמרו,219 בתת ד' לכם את הישועה מאויביכם: הלא היינו עמכם? ואם תגבר בכם יד האויבים, יאמרו אליכם: ידינו רמה, כי חזקנו את ידיכם במאמינים! אך אלהיכם ישפט ביניכם ביום התקומה, ואלהים לא ימשיל בכם את הבוגדים. (קל"ג) החנפים מכחשים בד‘, אך הוא יכחש בהם; בתפילתם לבם בל עמם; הם מתפללים רק למען הראות לבני האדם ולא למען הפיק רצון מד’. (קל"ד) הם פוסחים בין האמונה והתעות; לא לד' המה ולא לצריו; אכן כל איש אשר אל יתעהו, לא ימצא את מעגל הטוב. (קל"ה) אתם המאמינים! אל תבקשו עזר מבוגדים בהיות מאמינים בקרבכם! התאבו לתת יד לאל לייסר אתכם? (קל"ו) החנפים יבואו אל שאול תחתית, ואיש לא יושיעם. (קל"ז) אך השבים מפשעם ועוזבים את עוונם ומחזיקים בתורת אל ותמימים עם ד‘, למאמינים ייחשבו ולהם שכר גדול. (קל"ח) הייסרכם אל בתתכם לו תודה ובהאמינכם בו? הלא הוא עושה חסד ויודע כל! (קל"ט) לא יישר בעיני ד’ בהוציאכם דבה על רעכם לולי בעשותו עוול לאיש,220 כי אל שומע ויודע כל. אם תגלו או תכחדו את מעשיכם הטובים או תעברו על פשע רעכם, אז יחנכם אל, כי הוא אדיר על כל. (ק"מ) הבוגדים באל ובנביאו ומבדילים בין נביאיו באומרם: (קמ"א) בקצתם נאמין ואת היותר החרמנו, רשעים המה, ולהם עונש גדול. (קמ"ב) והמאמינים באל ובנביאיו, ולא יבדילו ביניהם, שכר גדול להם, כי אל חנון ורחום הוא. (קמ"ג) אנשי הכתב יבקשו ממך, כי תביא להם כתב מן השמים;221 הלא רב מזאת בקשו ממשה באמרים: הראנו את ד' עין בעין! ועל העוון הזה ירדה אש מן שמים ותשרפם.222 אז עשו להם עגל אחרי תתנו להם את התורה; ונכפר בעדם על החטא הזה, ונאזר את משה חיל עליהם.223 (קמ"ד) בכרתנו להם ברית, ונרם עליהם את ההר לאמור: הצניעו לכת אל שער העיר הזאת! 224 ונוסף עוד דבר אליהם: אל תחללו את השבת! ויעברו בבריתנו. (קמ"ה) אמנם יען כי הפרו את בריתנו, ויכחשו באותות אל, ויהרגו את נביאיו חנם, ויאמרו: לבותינו לא נמלו, (ואלהים חזק את לבם על קשיות ערפם, לכן רק מעטו מהם יאמינו) (קמ"ו) ויען לא האמינו בישו, וידברו דופי במרים אמו,225 לכן אררנום. (קמ"ז) ויאמרו עוד: הרגנו את המשיח ישו בן מרים שליח אל; אך לא הרגו אותו ולא תלו אותו כי אם את דמותו.226 אכן לא נודע דרך מותו; נפרדו עליו דעות בני האדם;227 אמנם לא נהרג כי אם אלהים העלהו אליו, כי אדיר ויודע כל. (קמ"ח) אך לפני מותם כל אנשי הכתב יאמינו בו,228 וביום התקומה יעיד בהם. (קמ"ט) ליהודים אסרנו הרבה מהדברים אשר התרנו להם מקדם על מרים ועל שובם מאחרי ד‘.229 (ק"נ) על אשר נתנו כספם בנשך ויבלעו את הון בני האדם; גדול יהיה עונש הבוגדים האלה. (קנ"א) אך לדבקים בד’ ולמאמינים בכל אשר גולה לך ולנביאים אשר היו לפניך ומתפללים וחוננים דלים ומאמינים באלהים וביום האחרון, להם שכר גדול מאתי. (קנ"ב) אמנם גלינו לך את סודנו כאשר גלינוהו לנח ולנביאים הבאים אחריו, לאברהם, לישמעאל, ליצחק, ליעקב ולשבטים, לישו, לאיוב, ליונה, לאהרן ולשלמה; גם נתנו לדוד את זמירות ישראל. (קנ"ג) במשה דבר אלהים פה אל פה. (קנ"ד) הנביאים בשרו טוב וגם הוכיחו, למען לא ימצאו בני אדם תואנה באל לכסות את פשעיהם אחרי שלחו להם את שלוחיו,230 כי אל אדיר ויודע כל. (קנ"ה) אלהים יעיד באשר גלה לך בחכמתו; גם המלאכים יעידו; אמנם דיך עדות אל. (קנ"ו) הבוגדים המתעים את בני האדם מאמונתם לא ישובו מדרך פשעם. (קנ"ז) לא יאבה ד' סלוח לבוגדים בו לעושי הרע; לא ינחם בדרך הטוב. (קנ"ח) לבאר שחת יורידם, ועד עולמי עד ישבו בה; וזה נקל לאלהים. (קנ"ט) בני אדם! השליח הביא לכם את האמת מאלהיכם; האמינו בו וטוב לכם; ואם לא תאמינו בו, כל אשר בשמים ובארץ לד' הוא,231 כי הוא אדיר ויודע כל. (ק"ס) אנשי הכתב! אל תשיגו גבולי אמונתכם,232 אל תענו באלהים כי אם האמת! (קס"א) באמת, המשיח ישו בן מרים שליח ד' היה דברו ורוחו אשר שם במרים.233 (קס"ב) האמינו בד' ובנביאו ואל תוציאו את הדבר: שלוש! 234 חדלו לכם מזאת, אז טוב לכם. אין אלהים כי אם אחד; חלילה לו להוליד בן! (קס"ג) לו כל אשר בשמים ובארץ, ואין עוזר מבלעדו. (קס"ד) ישו איננו גבה לבב, כי יכלם להיקרא בשם: עבד ד‘; גם המלאכים העומדים על כסא אל אך משרתיו המה. (קס"ה) וכל אשר יבזה בעיניו להיות עבד ד’, אלהים יביאו לפניו במשפט ביום התקומה. (קס"ו) ולמאמינים ולעושי הטוב ישלם את פעלם, ויוסיף להם את גמולם כרוב חסדיו; אך לגאים ולגבהי לבב עונש גדול יהיה. (קס"ז) ולא יהיה להם עוזר ומושיע מבלעדי אל. (קס"ח) בני אדם! עתה נהיו לכם מופתים מוכיחים מאת אדוניכם, ונופיע עליכם כאור גדול. (קס"ט) המאמינים באל ודבקים בו, הוא יחנם כרחמיו וכרוב חסדיו וינחם בדרך הטוב. (ק"ע) ואם עוד ישאלוך,235 דבר אליהם לאמור: (קע"א) זאת חוקת אל על דבר אחיכם הרחוקים לכם: (קע"ב) איש כי ימות ובנים אין לו כי אם אחות, חצי נחלתו לה תהיה;236 ואם היא תמות הוא יירש את כל נחלתה. (קע"ג) ואם תהיינה לו שתי אחיות, תנחלנה שתי שלישיות מירושתו.237 (קע"ד) ואם יש לו אחים ואחיות, לכל זכר יהיה חלק שתי נקבות. (קע"ה) כן יורכם אל, למען לא תשגו, כי הוא יודע כל.

5. חזון השולחן238

נגלה במדינה ובו מאה ועשרים פסוקים

בשם אללה הרחמן והרחום

(א) אתם המאמינים! הקימו את בריתכם! 239 כל הבהמה תאכלו זולתי אשר נאסר לכם;240 ואל תצודו ציד בעלותכם אל החג;241 כי אלהים מצווה את אשר יחפוץ. (ב) אתם המאמינים! אל תחללו את מנהגי ד‘242 ואת החדש חרם243 ואת הזבחים ואת עטרותיהם;244 ואל תענו את העולם אל החג למען הפיק רצון מד’. (ג) ואל תסיתכם שנאת האנשים, אשר מנעוכם מלכת אל היכל חרם, לעבור על מצוות אל! עזרו איש את אחיו לעשות צדק ומשפט ולא לעשות עוול ואת הרע בעיני ד‘! אל תיראו כי אם את אלוהים כי נורא הוא בייסרו. (ד) אל תאכלו את הנבלה ואת הדם ואת החזיר ואת אשר לא נשחט בשם ד’,245 ואת החנוקה ואת השבורה ואת הנפולה ואת הנגוחה מקרני בהמה אחרת, ואת הטרפה, אם לא שחטתוה כמשפט טרם מותה ואת הזבוחה על הגל.246 אל תחלקו ביניכם על פי הגורל.247 אוי ביום ההוא לשבים מאחרי דתכם! 248 אל תיראו כי אם אותי. (ה) היום הזה השלמתי לכם את אמונתכם, ואחון אתכם בתתי לכם את האיסלאם למען תאמינו בו; וכל העובר על דברי מחוסר ולא בזדון249 לו אל סלח ורחום הוא.250 (ו) ישאלוך, מה יאכל להם;251 אמור: את כל הטוב לכם תאכלו ואת כל הציד אשר צדו לכם חיותיכם הלמודות לצוד ציד כמו הכלבים, והמיתוהו כאשר הורכם אל.252 את כל אשר תצודינה לכם אכלו, ובאכלכם ממנו זכרו את ד' ויראוהו,253 כי הוא יודע לחשב. (ז) היום הזה יאכל לכם כל הטוב לכם, גם מאכלי אנשי הכתב; וגם מאכליכם יאכלו להם.254 גם תוכלו לקחת נשים חופשיות מאמינות בדתכם,255 וגם נשים חופשיות מאת האנשים אשר קבלו לפניכם את הכתב, אם תתנו להן את מהרן ותצניעו לכת עמהן, ואל תעשון למנאפות ושגלים. וכל המכחש באמונתו, שווא פעלו ויספה בעולם הבא.256 (ח) אתם המאמינים! אם תקומו להתפלל רחצו את פניכם ואת ידיכם עד הזרוע, ושטפו במים את ראשיכם ואת רגליכם עד הארכובה; ואם נטמאתם בבואכם אל נשיכם, רחצו את כל בשרכם. (ט) ואם תחלו או תהיו בדרך, או תסכו את רגליכם או נגשתם אל אשה ולא תמצאו מים, קחו חול דק ושימו ממנו על פניכם ועל רגליכם. לא יכביד אל את עולכם, כי אם יטהרכם וירחמכם למען תודו לו. (י) זכרו את רחמי ד' ואת הברית אשר כרת לכם באמרכם: שמענו והקשבנו. יראו את ד' כי הוא יודע את כל חדרי הלב. (י"א) אתם המאמינים! דרשו את האמת בהעידכם לפני האלוהים; ולא תסיתכם שנאתם את איש לעשות עוול; אך צדק תרדפו; זאת תקריבכם אל מעגל היושר. אך את ד' תיראו, כי הוא יודע את פעלכם. (י"ב) אלהים בשר למאמינים ולעושי טוב כפרת עוונותיהם ושכר גדול. (י"ג) ולבוגדים ולמשקרים באותותיי בשר כי יהיו מחברת שאול תחתית. (י"ד) אתם המאמינים! זכרו את אשר היטיב אתכם ד' בשלוח אויביכם את ידיהם בכם וישיבם אלוהים מעליכם; לכן יראוהו, ואך בו שימו את מבטחכם. (ט"ו) אלוהים כרת ברית לבני ישראל, ויבחר מהם שנים עשר נשיאים, ויאמר: עמכם אהיה, אם תתפללו ותחוננו דלים, ותאמינו בנביאי ותתמכו את ידיהם, ותלוו את אלוהים כסף בנשך,257 אז אכפר בעד חטאותיכם ואביאכם אל גנות ובתוכם נחלי מים; וכל השב מאחורי אל דרך פשעו, תעה מני דרך. (ט"ז) ויען כי הפרו את בריתם, לכן אררנום ונקשה את לבם, על אשר העתיקו את דברי ממקומם וישכחו את אשר הזהרתים.258 ואתה אל תחדל מגלות את כחשיהם. רק מעט מהם, אשר לא אנשי מרמה הם; אמנם סלח ומחל להם, כי אל אוהב את עושי הטוב. (י"ז) גם לאומרים: נוצרים אנחנו כרתנו ברית; אמנם גם הם שכחו קצת מאשר צוו;259 לכן שתנו איבה ושנאה ביניהם עד יום התקומה.260 אז יראם אלהים את אשר עשו. (י"ח) אנשי הכתב! הנה בא שלוחנו אליכם, להורותכם בכתב הרבה מקומות אשר השמטתם;261 גם ישמיט רבים ממנו.262 עתה נגה אליכם אור וכתב יושר מאלוהיכם, בהם ינחה אלהים את האנשים, אשר חפצם בתורתו, על דרך השלום ויוציאם מאפלה לאור כרצונו, וידכם במעגל יושר. (י"ט) אכן בוגדים הם האומרים: ישו בן מרים אלוהים הוא. אמור אליהם: מי יוכל לעצר באל, אם יאבה להכחיד את ישו בן מרים ואת אמו עם כל יושבי הארץ? (כ) הלא לד' המלוכה על כל אשר בשמים ובארץ ועל כל אשר ביניהם? כל אשר חפץ עשה, כי הוא אדיר על כל. (כ"א) היהודים והנוצרים אומרים: אנחנו בני אל וידידיו. אמור אליהם: מדוע מייסרכם אלהים על עוונותיכם? לא כי אך בשר אתם כשאר יצוריו! הוא יסלח לטוב בעיניו וייסר את הרע בעיניו. לד' המשרה על כל אשר בשמים ובארץ ועל כל אשר ביניהם, ואליו תשובו. (כ"ב) אנשי הכתב! הנה בא אליכם שלוחנו לעת ימים אחרי נביאים אחרים; למען לא תאמרו: לא בא אלינו מבשר ומזהיר עתה הנה בא מבשר ומזהיר; ואל אדיר על כל. (כ"ג) זכרו את אשר אמה משה אל עמו: עמי1 זכור את הטובה אשר גמל לך ד' בהשימו עליך מלכים ונביאים, ויתן לך את אשר לא נתן לכל עמי הארץ. (כ"ד) ועתה עברו בארץ הקדושה, אשר הנחיל ד' אתכם. אל תשובו,263 פן תאבדו ותספו! (כ"ה) ויענו: משה! רפאים יושבים בה; לא נעבר עד הגרשם. אחרי הגרשם נבוא שמה. (כ"ו) ויאמרו שני אנשים יראי אלוהים המכירים את חסדי ד‘: עברו את שער העיר, ואחרי עברכם אותו, התשועה תהיה לכם בטחו בד’, אם מאמינים אתם!- (כ"ז) ויענו:264 משה! לא נעבור כל עת היותם שמה;265 לך אתה ואדונך והלחמו; ואנחנו נישאר פה. (כ"ח) ויאמר משה: אדוני, אין לי המשרה כי אם על נפשי ועל נפש אחי; הבדל נא בינינו ובין העם הבוגד הזה! (כ"ט) ויען ד‘: החרמה להם הארץ ארבעים שנה; וכל העת הזאת יהיו תועים בארץ; אל תשים את לבך על העם הבוגד הזה! (ל) ספר להם את מעשי שני בני אדם, כאשר היה באמת. בהקריבם את מנחתם וירצה אלוהים את קרבן האחד ואת קרבן האחד לא רצה; ויאמר קין: אהרגך! ויען הבל: אלוהים לא ישע כי אם אל קרבן הצדיקים. (ל"א) ואם תשלח את ידך להרגני, אני לא אשלח את ידי להרגך, כי ירא אנכי את ד’ אדון העולמים! (ל"ב) מי ייתן ותישא את עווני את עוונך, ותהיה מחברת שאול תחתית! זה חלק הרשעים. (ל"ג) אמנם קין הקשה את לבו ויהרג את אחיו; ויהי ממספר הבוגדים. (ל"ד) וישלח אלהים עורב אשר גרר את האדמה להורות את קין איך יכסה את נבלת אחיו;266 ויאמר קין: אוי לי כי אין בי חכמת העורב הזה, למען אוכל כסות את נבלת אחי! ויהי ממספר השבים מדרך פשעם. (ל"ה) לכן צווינו את בני ישראל: איש כי יכה נפש אחת אם לא משילום267 או על אשר השחית בארץ,268 יחשב לו כאילו המית את כל בני האדם;269 ואיש כי יחיה נפש אחת כאילו חיה את כל בני האדם. (ל"ו) כבר באו אליהם שלוחינו במופתים גדולים;270 ובכל זאת רובם ישחיתו בארץ. אמנם גמול הממרים את ד' ונביאו ומשחיתים בארץ יהיה: או יומתו, או ייתלו או תגדענה ידיהם ורגליהם271 זאת הפך האחרת או יגורשו מן הארץ. (ל"ז) זה חלקם בעולם הזה, וגם בעולם הבא להם עונש גדול. (ל"ח) אך לשבים מפשעם טרם הכניעכם אותם272, דעו כי אלהים סלח ורחום הוא. (ל"ט) אתם המאמינים! יראו את ד' ודבקו בו והלחמו לאמונתו למען תצליחו. (מ) אמנם הבוגדים, גם אם יהיו להם כל אוצרות התבל ועל כל אלה כדי לפדות את נפשם ביום התקומה, לא ילקח מהם כופר; ולהם עונש גדול. (מ"א) הם יבקשו להינצל מאש שאול תחתית; אך לא יצאו משם, ועד עולמי עד יישאו את עוונם. (מ"ב) לגנב ולגונבת תקוצו את ידיהם על חטאם. העונש המזהיר הזה מאלוהים הוא, כי הוא אדיר ויודע כל. (מ"ג) ואיש כי ינחם על פשעו ויעזבהו, ירצה מד‘, כי אל סלח ורחום הוא. (מ"ד) השלוח! אל תתעצב אל לבך על ממהרים לבגוד בך ועל האומרים: מאמינים אנחנו ולבם בל עמם, או על היהודים המקשיבים אל דברי שקר ואינם שומעים כי אם לקול האנשים אשר לא יבואו אליך273. הם274 מעתיקים את דברי הכתב ממקומם, ואומרים: אם הספר הזה275 יובא אליכם, קבלוהו; ואם לא, השמרו מפניו! אל תליץ לאל בעד האנשים אשר בלבו לנסותם; אלהים לא יטהר את לבם; יבושו בעולם הזה ויוסרו בעולם הבא. (מ"ה) אך על דברי שקר הם מקשיבים, ואוכלים את אשר לא ייאכל להם.276 אם יבואו אליך277, הוכח ביניהם, או הבדל מאתם; ואם תפרד מעליהם, לא יוכלו לך. ואם תוכיח ביניהם, אך בצדק תשפוט, כי אל אוהב את הצדיקים. (מ"ו) אמנם איך יועצו אתך, באשר להם התורה ומשפטי אל? הם ישובו מאחוריך,278 כי אינם מאמינים. (מ"ז) גילינו את התורה, קו הישר ואור החיים; בה שפטו הנביאים הישרים את היהודים; גם החכמים והסופרים שפטו כדבר אל אשר צוום, ויעידו עליו. (מ"ח) אל תירא מלפני האנשים כי אם מלפני, ואל תמכור את אותותי בלא הון, כי כל איש אשר לא ישפוט כדבר אל, ממספר הבוגדים הוא. (מ"ט) צווינו אותם לתת נפש תחת נפש, עין תחת עין, אף תחת אף, אוזן תחת אוזן, שן תחת שן, חבורה תחת חבורה, הכל בשילום; ובכפר יוכל לכפר בעדו. וכל איש אשר לא ישפוט כדבר אל, ממספר הבוגדים הוא. (נ) ונדריך בעקבותיהם279 את ישו בן מרים לקיים את התורה אשר בידיהם, ונתן לו את האיוואנגיליאום קו הישר ואור החיים ותשלום התורה אשר בידיהם, שביל אמונה וזכרון עולם. (נ"א) אנשי האיוואנגיליאום ישפטו כדבר אל; וכל אשר לא ישפוט בו, ממספר הבוגדים הוא. (נ"ב) ונגלה לך את הקוראן באמת, לקיים את כתביהם אשר בידיהם, ונתנוך צופה עליהם. שפוט כדבר אל אשר גלה לך, ואל תשמע בקולם לסור מאחרי האמת אשר היתה לך למנה. לכל עם נתנו חוק ומנהג. (נ"ג) לו חפץ ד’, שמכם לעם אחד; אמנם הוא יבחנכם באשר גלה לכם.280 הפתלו איש עם אחיו בעשות טוב, כי כולכם תשובו אל אל; והוא יורכם את אשר הריבותם עליו.281 (נ"ד) ואתה שפוט ביניהם כדבר אל, ואל תשמע לקולם. השמר מפניהם, פן יסיתוך לשוב מאחרי ד' ומדברו אשר שלח לך. ואם יפנו אליך עורף, דע, כי אל ייסרם על עוונותיהם. אכן רב האנשים בוגדים המה. (נ"ה) היבקשו חכמה מאת הפתיות?282 מי יורה דעת את עם משכיל יותר מאל? (נ"ו) אתם המאמינים! אל תכרתו ברית אהבה ליהודים ולנוצרים, כי רק איש את אחיו יעזרו;283 ואיש מכם כי יתרועע להם, יהיה כמוהם; אמנם אל לא ינחה את הבוגדים. (נ"ז) תביט במהר רכי הלבב לבוא אליהם לאמור:284 יראים אנחנו, פן יקראנו אסון; ואם ייתן ד' לכם את התשועה ויפליא לעשות לכם, אז ינחמו על אשר כחדו בקרב לבם. (נ"ח) אז יאמרו המאמינים:285 האלה האנשים אשר נשבעו בד' להיות עמכם? שווא פעולתם ויחד ייספו. (נ"ט) אתם המאמינים! מי בכם ישקר באמונתו ישים ד' תחתיו עם אחר דבק בו ומוצא חן בעיניו, חונן את המאמינים ומייסר את הבוגדים ונלחם לאמונת אל, ולא יפחד משפתי הולכי רכיל. החסד הזה מאלהים, הוא יתנהו למי יחפוץ בו, כי אדיר הוא ויודע כל. (ס) מגנכם ד' ושלוחו והמאמינים המתפללים וחונני דלים ומשתחווים לד‘; כל הדבק בד’ ובשלוחו ובמאמינים, מחברת ד' הוא, ובכל דרכיו ישכיל. (ס"א) אתם המאמינים! אל תתרועעו לאנשים אשר קבלו לפניכם את הכתב, ולא לבוגדים הלועגים וחורקים שן לאמונתכם; יראו את ד‘, אם מאמינים אתם! (ס"ב) אל תארחו לחברה עם האנשים הלועגים לכם ומשחקים בקראכם אותם להתפלל כי גוי אובד עצות המה. (ס"ג) אמור אל אנשי הכתב: הלא נפרדים אתם ממנו על אשר אנחנו מאמינים באלוהים ובאשר גלה לנו ולאנשים אשר היו לפנינו, ויען רבכם כי חוטאים המה? (ס"ד) אמור אליהם: האוכל לבשר לכם רע מגמול ד’? האנשים אשר אררם אלוהים, ואשר חרה אפו בהם, שם לקופים ולחזירים;286 והרודפים אחרי התעות הרעו לנפשם כי סרו מדרך הטוב. (ס"ה) אם יבואו אליכם, יאמרו: מאמינים אנחנו; אמנם לא האמינו בבואם ולא האמינו בצאתם; אכן אלוהים יודע את אשר מכחדים בקרב לבם. (ס"ו) תראה רבים מהם ממהרים לעשות עוול ולאכול את אשר נאסר להם; אמנם כל אשר עושים, הוא לרעתם. (ס"ז) כם חכמיהם וסופריהם לא יוכלו לעצור בהם מדבר מרמה ומאכול את האסור להם; אולי להם על פועלם! (ס"ח) היהודים אומרים: יד אל קפוצה;287 אמנם ידיהם קפוצים, ארורים הם על אמרי פיהם! לא כי ידי אל פתוחות למען פזר למי יחפוץ בו. (ס"ט) החזון אשר נהיה לך מאת אדוניך288 ירבה את פשעם ואת מעלם. איבה ושנאה שתנו ביניהם עד יום התקומה. (ע) מדי בערם את אש המלחמה אלוהים יכבהו. בלבם להשחית בארץ; אמנם אל שונא לרשעים. (ע"א) לו יאמינו אנשי הכתב וייראו את אלוהים, אז נכפר בעד חטאותיהם ונושיבם אל גנות מלאים כל טוב. אם יישמרו את התורה ואת האיוואנגיליאום ואת אשר גלה להם מאדוניהם, יאכלו מטוב השמים ומשמני הארץ; אכן יש בהם תמימי דרך, אך רובם עושי עוול המה. (ע"ב) השליח! הגד את כל אשר נגלה לך; ואם לא תעשה זאת, ולא תגיד את בשורתך,289 אלוהים יצילך מהאנשים, כי אל לא ינחה את עם הבוגד. אמור אליהם: אנשי הכתב! אין מאומה בידיכם בלתי אם תשמרו את התורה ואת האיוואנגיליאום ואת אשר גלה לכם מאת אלוהיכם. אמנם רובם יוסיפו למרות באל, ולחטוא אחרי דברך אליהם. אל תתעצב אל לבך על העם הבוגד הזה! (ע"ג) באמת, כל המאמינים אם יהודים אם שבא אם נוצרים; אם יאמינו באלוהים וביום האחרון ויעשו את הישר בעיני ד‘, לא תאנה אליהם רעה ופחד. (ע"ד) בכרתנו ברית לבני ישראל, שלחנו אליהם נביאים; ובבואם אליהם בדברים אשר לא ישרו בעיניהם, ענו בהם שקר ומקצתם הרגו. (ע"ה) הם דימו בנפשם כי יינקו מהעוון הזה; עוורים וחירשים היו. וגם אם היטיב ד’ להם, עצמו את עיניהם והכבידו את אוזניהם; אמנם אל יודע את פועלם. (ע"ו) האומרים: ישו בנן מרים אלוהים הוא בוגדים המה. הלא דברי ישו: בני ישראל! עבדו את ד‘, אדוני ואדונכם! כל המדמה אל ליצור אין לו חלק בגן העדן, ושאול תחתית תהיה מושבו; ולרשעים אין עזר. (ע"ז) גם האומרים: אלוהים הוא השלישי מהשלושה בוגדים הם; כי אין אל מבלעדי אל; אם לא יחדלו מדבר כן, גדול יהיה עונשם. (ע"ח) הלא ישובו אל ד’ ויכפרו את פניו? אל סלח ורחום הוא. (ע"ט) ישו בן מרים אך שלוח היה כשלוחים אשר היו לפניו; ואמו אך אשה היתה כשאר הנשים;290 שניהם אכלו לחם.291 הבט וראה את המופתים אשר נתנו להם, ואיך סרו מני דרך. (פ) אמור אליהם: התעבדו מבלעדי אל יצור אשר לא יוכל להיטיב או להרע לכם? הלא אל שומע ויודע כל! (פ"א) אמור אליהם: אנשי הכתב! אל נא תשיגו את גבולי אמונתכם נגד האמת; ואל תשמעו לקול האנשים אשר תעו והתעו אתכם;292 הם תעו מני דרך. (פ"ב) בני ישראל הבוגדים כבר קללו מלשון דוד וישו בן מרים, על אשר מרו וחטאו ולא עצרו איש את אחיו מעשות רע; אוי להם על פועלם! (פ"ג) תראה בהשיתם את ידיהם עם הרשעים; אוי להם על אשר הכינה לה נפשם.293 חרון אף ד' ייחר בהם, ועד עולמי עד יוותרו בעונשם. (פ"ד) לו האמינו באלוהים ובנביאים ובאשר גלה להם לא התרועעו אל הבוגדים; אך רובם חוטאים המה. (פ"ה) תמצא, כי היהודים ועובדי אלילים הם השונאים הגדולים מכל בני האדם למאמינים; גם תמצא, כי האנשים האומרים: נוצרים אנחנו טובים לך מכל בני האדם, על אשר להם כוהנים וכמרים,294 ויען לא גבה לבם.295 (פ"ו) אם ישמעו את אשר גלה לשליח, תראה את עיניהם יורדות מים296 מששון על האמת הנודעת להם, ויאמרו: אדוננו! מאמינים אנחנו בך; כתבנו בספר המעידים בך! (פ"ז) ומדוע לא נאמין באלהים ובאמת אשר שלח אלינו; ולא נאבה כי יושיבנו אל בין תמימי דרך? (פ"ח) ועל דבריהם אלה יושיבם אלוהים בגנות ובתוכם נחלי מים, ועד עולמי עד ישבו בהם. זה גורל הצדיקים; והבוגדים אשר ענו שקר באותותינו יהיה מחברת שאול תחתית. (פ"ט) אתם המאמינים! אל תאסרו על נפשכם את הטוב אשר התיר ד' לכם, ואל תעברו על מצוותיו,297 כי שונא הוא לעוברים על מצוותיו. (צ) אכלו את אשר ד' נתן לכם לאכלה, את הטוב ואת המותר לכם; ויראו את ד‘, אשר אתם מאמינים בו. אלוהים לא ייסרכם על אשר מיהרתם לבטא בשפתיכם; אמנם לא ינקה אתכם על אשר נשבעתם בפני בית דין. כפרתו תהיה:298 לזון עשרה אביונים במזון אשר תכינו למשפחתכם; או להלבישם; או לפדות שבוי. כל אשר לא תשיג ידו, יצום שלושת ימים. זאת כפרת שבועותיכם אשר מיהרתם לבטא בלי דעת. לכן שמרו את שבועותיכם! - אל יראה לכן את אותותיו למען תודו לו. (צ"א) אתם המאמינים! היין והשחוק והפסילים והחלוקה על פי גורל299 תועבת ד’ ומעשה שטן המה; חדלו מהם למען ייטב לכם! ביין ובשחוק השטן ישית איבה ושנאה ביניכם וימנעכם מזכור את ד' ומהתפלל אליו. הלא תחדלו מהם? שמעו לקול ד' ונביאו והשמרו! ואם תסורו ממנו, דעו כי על נביאכם היה להזהירכם. (צ"ב) המאמינים ועושי טוב לא יישאו חטא על התענגם בהם300 מקדם,301 אם יראים עתה את האלוהים ומאמינים ועושים את הטוב בעיניו, וגם ייראו את אלוהים ויעשו טוב; כי אל אוהב את עושי הטוב. (צ"ג) אתם המאמינים! אלוהים ינסה אתכם בציד,302 אם תצודוהו בידיכם או ברמחיכם, למען יכיר אל את מכבדיו; וכל העובר על דברו, לו עונש גדול. (צ"ד) אתם המאמינים! אל תמיתו ציד בעלותכם אל החג; וכל איש אשר יזיד לצוד, ישלם כמספרו בהמות אחרות ככל אשר יושת עליו מפי שנים אנשים תמימי דרך מקרבכם; וזה יקרב קורבן אל הקאבא; או יתן מזון לדל או יצום למען כפר בעד חטאתו. (צ"ה) את אשר נהיה, כבר סלח אל, וכל המוסיף לחטוא נקום ינקם, כי אל אדיר ונוקם הוא. (צ"ו) ציד המים303 מותר לכם, ויהיה לכם ולעוברי דרך לאכלה; אך ציד הארץ אסור לכם בעלותכם אל החג. יראו את ד' אשר אליו תשובו. (צ"ז) אלוהים נתו את הקאבא בית המקדש ומעון לבני האדם ויצוום על החדשים הידועים304 ועל הזבחים עם עטרותיהם,305 למען תדעו, כי אל יודע את כל אשר בשמים ובארץ, ואין נסתר מנגד עיניו. דעו כי נורא אלוהים בהשיבו נקם; אכן גם סלח ורחום הוא. (צ"ח) על השליח להזהירכם; ואלוהים יודע את אשר תכחדו ואת אשר תעלימו. (צ"ט) אל נא ישוו בעיניך הטוב והרע, גם אם תועלת הרע תסיתך! יראו את ד' כל חכמי לב, למען ייטב לכם. (ק) אתם המאמינים! אל תשאלו לדברים המדיבים את נפשכם בדעתכם אותם! 306 אמנם אם תשאלו להם אחרי הינתן לכם הקוראן,307 יגולו לכם, ואלהים ישא לפשעכם,308 כי סלח ורחום הוא. גם האנשים אשר היו לפניכם שאלו להם, ובכל זאת לא האמינו.309 (ק"א) על בחירה, סאיבה, צוצילה חמי לא צווה אל דבר;310 אך הבוגדים ידברו כזבים באל, ורובם בוערים המה. (ק"ב) ואם יאמר להם: לכו בתורת אל ונביאו! יענו: תורת אבותינו דיינו; אמנם הלא אבותיהם בוערים היו ותעו מני דרך? (ק"ג) אתם המאמינים~ השמרו לשלום נפשותיכם, ולא יוכלו התועים להרע לכם, באשר תלכו בדרך הטוב. אל ד' תשובו כולכם, והוא יגיד לכם את אשר עשיתם. (ק"ד) אתם המאמינים! איש מכם, כי יקרבו ימיו למות, ותגיע עתו לצוות לביתו, קחו שני עדים מקרבכם,311 ישרי לב; ואם תשיגכם המוות פתאום בהיותכם בדרך, תקחו גם אנשים אשר לא מקרבכם המה. (ק"ה) אחרי התפללכם הסגירום,312 אם לא תאמינו בתום לבבם, למען ישבעו באלוהים ויאמרו: לא נמכר את עדותנו בשוחד, גם לטובת איש קרוב ולמת; לא נכחד את עדות אל, פן נחטא לאלוהים. (ק"ו) ואם נודע כי עשו עוול, יקומו שני עדים אחרים קרובי המת, אשר הוכיחום על כחשם, וישבעו באלוהים לאמור: כנים דברינו מדברים האנשים האלה; אין אשמה בנו; ואם לא כדברנו הוא, נהיה ממספר הבוגדים. (ק"ז) גם נקל לעשות, כי יעידו בפניהם,313 אם לא ייראו פן ישבעו נגד שבועתם.314 לכן יראו את ד' ושמעו בקולו, כי לא ינחה את עם בוגד. (ק"ח) ביום ההוא315 יקבץ אלוהים את כל הנביאים ויאמר: דבר מה הושב לכם?316 יענו: איננו יודעים; אמנם אתה יודע את כל נעלם. (ק"ט) אז יאמר אלוהים: ישו בן מרים~ זכור את הטובה אשר גמלתי אותך ואת אמך, אזרתיך ברוח הקודש, ומען תטיף לאנשים בעודך ילד ואחרי גדלך. (ק"י) הוריתיך את הכתב ואת החכמה, את התורה ואת האיוואנגיליאום; ברצוני יצרת דמות עוף מחומר,317 ותפח בו רוח חיים ברצוני, ויהי לנפש חיה. עור ומצורע רפאת ברצוני, ותוציא משחת את המתים. מנעתי מבני ישראל לשלוח יד בך, בתתך להם מופתים גדולים; והבוגדים אמרו: אך שקר הוא! (קי"א) בצווי את תלמידיך, כי יאמינו בי ובשלוחי, ויענו: מאמינים אנחנו; העד בנו, אם שלמים אנחנו איתך. (קי"ב) זכור את אשר אמרו התלמידים; ישו בן מרים! היוכל אדונך להוריד לנו שולחן מן השמים?318 ויען: יראו את ד‘, אם מאמינים אתם! (קי"ג) ויאמרו: האכילנו נא ממנו, למען ישקט לבבנו, ונדע כי אמת אתך; אז נעיד בך. (קי"ד) ויען ישו בן מרים: ד’ אלוהינו! שלח לנו שולחן מן השמים, למען יהיה לנו היום הזה יום מועד לגדול ולקטן ממנו ומופת מאתך. זוננו כי אתה הטוב והמטיב! (קט"ו) ויאמר ד‘: לכן אוריד לכם שולחן מן השמים; וכל איש אשר לא יאמין בי אחרי כן, אייסרנו כאשר עוד לא יסרתי יצור תבל עד הנה. (קט"ז) ואם ישאל אלוהים את ישו לאמור: ישו בן מרים! הדברת אל האנשים: עבדו אותי ואת אמי מבלעדי אל? יענה: חלילה לי מדבר כזב! לו דברתיו כי אז ידעתו; כי אתה יודע את כל אשר בקרבי, ואני אינני יודע את אשרבקרבך; כי אתה יודע את כל הנעלם. (קי"ז) לא דברתי אליהם כי אם את אשר צוויתני לאמור: עבדו את ד’, אדוני ואדונכם! ואעיד בם כל עת היותי עמהם; ועתה אחרי קחתך אותי מאתם, אתה שומרם, כי אתה תעיד בכל. (קי"ח) אם תייסרם, עבדיך הם; ואם תסלח להם, אתה אדיר ויודע כל. (קי"ט) ואלוהים יאמר: היום הזה איטיב לתמימים על תומם; יבואו אל גנות ובתוכם נחל מים, ועד עולמי עד ישבו שם. אל חפץ בהם, והם יחפצו בו. גדול יהיה הששון הזה! (ק"כ) לד' המלוכה על כל אשר בשמים ובארץ ועל כל אשר בהם; הוא אדיר על כל.

6. חזון הבהמה319

נגלה במדינה ובו מאה וחמש וששים פסוקים

בשם אללה הרחמן והרחום

(א) השבח לאלוהים בורא שמים וארץ, יוצר אור וחושך; ובכל זאת320 הבוגדים ידמוהו אל יצור. (ב) הוא יצרכם מחומר, וישם גבול לימי חייכם, ויתן חוק ימי הארץ;321 ובכל זאת אתם מריבים בו. (ג) הוא אלוהים בשמים ובארץ; הוא יודע את אשר תגלו ואת אשר תכחדו; הוא יודע את כל מעשיכם. (ד) לא בא אליהם322 אותו מאותות אדוניהם כי מרדו בו. (ה) הם יענו שקר באמת הבאה אליהם; אמנם יודע להם, את אשר עתה לועגים עליו. (ו) הלא ידעו, כי השמדנו כמה דורות אשר היו לפניהם, אשר מגוריהם בארץ לא היו כמגוריכם?323 ונמטר עליהם גשם לרב, ואל נהרותיהם נבקעו מעיינות תהום; וייכחדו מן הארץ על עוונותיהם, ונשם דור אחר תחתיהם. (ז) הם אומרים: אם לא ישלח אלינו מלאך, לא נאמין; גם אם שלחנו אליהם מלאך, כן הדבר, לא ישובו מדרכם. (ח) גם אם שלחנו אליהם מלאך, הלבשנוהו בבגד אדם, כאשר הם נלבשים;324 ולו שלחנו אליך ספר כתוב על גוויל, הבוגדים ממשוהו בידיהם, ואמרו: אך שקר גלוי הוא.325 (ט) אמנם לעגו לשלוחי אשר היו לפניך, והעונש אשר לעגו לו בא אליהם. (י) אמור אליהם: עברו בארץ, וראו את אחרית המדברים כזבים באל! (י"א) אמור: למי כל אשר בשמים ובארץ? לאלוהים; הוא שם רחמים חוק לנפשו; הוא יקבצכם ביום התקומה אשר אין ריב בו. אמנם האנשים המשחיתים את נפשם לא יאמינו. (י"ב) על פיו יהיה כל מקרה יום ולילה, כי הוא שומע ויודע כל. (י"ג) אמור: התבקש עזר מאחר זולתי אל בורא שמים וארץ? הוא זן ולא נזון.326 אמור: אני האמרתי להיות ראש המשלימים,327 ולא אשתחווה לאל נכר. (י"ד) אם אכעיס את אדוני, יראתי פן יקרני גמול היום הגדול;328 אשרי הנמלטים ממנו, להם רחמים ושלום רב. (ט"ו) אסון כי יקרך, לא יצילך איש מבלעדי אל; ואם תראה בטוב, ממנו הוא, כי הוא אדיר על כל. (ט"ז) הוא השליט בכל עבדיו, כי הוא חכם לב ויודע כל. (י"ז) אמור: עדות מי הגדולה מכולן?329 עד ד' ביני ובינכם, ולי גולה הקוראן הזה, להזהיר בו אתכם ואת כל האנשים אשר יגיע עליהם. (י"ח) איך תעידו, כי יש אל זולתי אל? אני לא אעיד עמכם. אין אל זולתי אחד; ולא אשא את עוונכם אם תדמוהו לאל ניכר. (י"ט) האנשים אשר נתנו להם את הכתב, הכירוהו330 כאשר הכירו את בניהם. אמנם בלבם להשחית את נפשם, ולא יאמינו. (כ) מי רע מעונה שקר באל? אכן הרשעים לא יצליחו. (כ"א) ביום ההוא נקבצם כולם ונשאל את עובדי האלילים: איה האלילים אשר זממתם? (כ"ב) אז לא יהיה להם פתחון פה לדבר, כי אם יאמרו: ד' אלהינו! לא היינו עובדי אלילים. (כ"ג) הבט נא איך יענו שקר בנפשם ואיך יבצר מהם את אשר זממו! (כ"ד) יש מהם אשר ישמע לקולך, אמנם חזקנו את לבם והכבדנו את אוזנם לבלתי שמוע קולך; ובכל האותות אשר יראו לא יאמינו בך; גם יבואו להריב בך; הבוגדים יאמרו: אך שווא הכל! (כ"ה) הם מתעים את נפשם ואת אחרים; אמנם הם משחיתים את נפשם ולא יבינו. (כ"ו) לו תראה בהשליכם אל אש הגיהנום! אז יאמרו: לו תעלנו ארצה! לא נשקר באותות אל, כי אם נאמין. (כ"ז) אז יגלה להם את אשר כחדו מקדם; ולו ישובו ויעלו ארצה, ישובו אל דרך פשעם כי אנשי כזב המה. (כ"ח) הם אומרים; אין חיים זולתי חיי החלד; לא נקיץ משנת העפר. (כ"ט) לו תראה בהראותם לפני אדונם,331 אז ישאלם: האמת זאת?332 יענו: אמנם ד‘; אז יאמר: קחו את גמולכם על אשר בגדתם בי! (ל) אוי למכחשים ביום הדין עד קרב ימיהם למות! אז יאמרו: אוי לנו כי חטאנו! אז יישאו את עוונם על גוום; מה כבד המשא הזה! (ל"א) חיי העולם הזה אך הבל וריק המה; המעון האחר טוב לצדיקים;333 הלא תבינו זאת? (ל"ב) הן ידענו, כי אמרי פיהם יכעיסוך; אמנם הבוגדים לא יוכלו לך, גם אם יריבו באותות אל. (ל"ג) גם בנביאים אשר היו לפניך דברו כזבים; אמנם בענותם בהם שקר ובהכעיסם אותם, אלה הוחילו ודמו עד בא אליהם תשועתנו. איש לא יוכל להמיר את דבר ד’; בזאת הורוך הנביאים אשר היו לפניך. (ל"ד) וגם אם תקוץ מפני שנאתם ותבקש מחלת עפר או סולם לעלות בו השמימה, למען הראותם את אותותיך, שווא תהיה פעולתך; לו חפץ ד‘, הדריך את כולם במעגל ישר. לכן אל תהי סכל! 334 (ל"ה) הוא יחן את המקשיבים לקולו, ויחיה את המתים; אז ישובו אליו. (ל"ו) הם אומרים; אם לא יביא אלינו אותות מאת אדוניו, לא נשמע לקולו; אמור: לא ייפלא מד’ לעשות מופתים; אך רובם לא ישכילו. (ל"ז) בין בין חיית הארץ ועוף השמים הדואה בכנפיו ובין העם הזה;335 לא השמטנו מאומה בכתב336. אולם ישובו אל אדוניהם. (ל"ח) העונים שקר באותותיי חרשים ואלמים הם, בחשכה יתהלכו. אלוהים יתעה את מי יחפוץ, וינחה בדרך הטוב את הישר בעיניו. (ל"ט) אמור: מה תדמו בנפשכם? אם יושב לכם גמולכם מאת האלוהים או יבוא יומכ, התנוסו לעזרה אל אחר מבלעדי אל, אם כנים דבריכם? (מ) אכן לא תבקשו עזר כי אם ממנו, וימלא את משאלותיכם אם יחפוץ; אז תשכחו את אליליכם. (מ"א) כבר שלחנו לפניך נביאים אל העמים, ונייסרם בצרות ורעות למען ייכנעו. (מ"ב) ובכל הצרות והרעות אשר מצאום, הקשו את לבם, והשטן אזרם חיל למעשי ידיהם. (מ"ג) אחרי שכחם את אשר הזהרתים, ונפתח להם את שערי כל הדברים; ובשמחם על אשר הגיע אליהם, אצלנום מהם, ויתאבלו337. (מ"ד) וייכחד דור החוטאים מן הארץ, תהילה לאדון העולמים. (מ"ה) אמור: התתבוננו בהכבד אל את אוזנכם ובעורו את עיניכם ובחתמו את לבכם? מי יושיעכם מבלעדי אל? ראה את המופתים אשר אנחנו מודיעים אותם, ובכל זאת שבים מאחורי. (מ"ו) התתבוננו בבוא עליכם גמול ד' פתאום או בגלוי?338 היכרתו אחרים זולתי הרשעים? (מ"ז) לא שלחנו נביאים כי אם לבשר טוב ולהזהיר; וכל המאמין בהם לא יירא ולא יתאבל. (מ"ח) וכל המכחשים באותותי רעה תבוא אליהם על רשעם. (מ"ט) אמור: לא אומר לכם כי אוצרות אלוהים בידי339, או כי אני יודע את כל הנעלם, או כי מלאך אני; אולם אני הולך בדרך אשר הראיתי;340 היערכו עוורים לפקחים?341 (נ) והזהר את יראי אלוהים, כי ישובו אל אדוניהם, וכי מבלעדו אין עוזר ומליץ; למען ישמרו. (נ"א) אל תגרש את הקוראים בשם אדוניהם ערב ובוקר, ומבקשים לראות את פניו342. לא עליך לדעת את מחשבותיהם, ולא עליהם לדעת את מחשבותיך. ואם תגרשם, תהיה ממספר הבוגדים. (נ"ב) כן בחנו אלה באלה, למען יאמרו: האלה האנשים אשר חנן אל? הלא יכיר אל את יראיו?343 (נ"ג) אם יבואו אליך המאמינים באותותי, אמור אליהם: שלום עליכם! אלהיכם שם רחמים חוק לנפשו; ואיש מכם כי חטא בבלי דעת, ושב מפשעו ונחם עליו, לו אל סלח ורחום הוא. (נ"ד) גלינו את אותותינו, למען יוודע דרך הרשעים. (נ"ה) אמור: לא צוויתי לעבוד את אשר אתם עובדים מבלעדי אל; לא אשלים את חפצכם, פן אשגה ואהיה ממספר התועים. (נ"ו) בתורת ד‘, אשר אתם עונים בה שקר, כל חפצי; אין לאל ידי למלא את משאלותיכם;344 המשפט לאלוהים הוא; הוא יגיד את האמת, כי הוא הטוב מכל המוכיחים. (נ"ז) לו יש לאל ידי למלא את משאלותיכם, כי אז כבר הוכח הריב ביני ובינכם; אמנם אל יודע את הרשעים. לו מפתחות כל הרזים, אשר לא ידע איש זולתו. הוא יודע את כל אשר ביבשה ובים; לא יפול עלה מהעץ בלי דעתו; אין זרע בחיק האדמה, אין לח ואין יבש אשר לא כתוב בספר הנודע.345 (נ"ח) הוא נותן שינה לעיניכם בלילה, ויודע את אשר תעשו ביום; הוא יקיצכם מעפר בבוא עתכם; אז תשובו אליו ויאמר לכם את אשר עשיתם. (נ"ט) הוא השליט בכל עבדיו; הוא יתן לכם צופים;346 ואם יקרבו ימי אחד מכם למות, מלכינו יביאו את המוות ולא יתמהמהו.347 (ס) אז ישובו אל ד’ אלוהיהם, הלא לו המשפט? הוא יודע לחשב. (ס"א) מי יוציאכם מחשכת היבשה והמים,348 אם תכנעו לפניו, ותקראוהו בחדרי לבכם לאמר: הצילנו נא מהצרה הזאת, למען נודה לך? (ס"ב) הלא ד' מצילכם: מכל צרה וצוקה? ובכל זאת אתם עובדים אלוהי נכר! (ס"ג) יש לאל ידו לייסרכם ממעל לכם או מתחת רגליכם,349 ולשלח מדינים ביניכם, למען יזיד איש באחיו. ראה נא את האותות אשר אנחנו נותנים להם למען ישכילו! (ס"ד) אמנם עמך יכחש באמתם; אמור אליהם: לא אהיה עוד מגן בעדכם; לכל דבר הנביא יש קץ לבוא; הן תבינוהו באחריתכם! (ס"ה) ואם תראה אנשים הלועגים לאותותיי, הפרד מעליהם עד ידברו בדבר אחר; ואם ינשה אותך השטן את דברי, אל תשב במושב לצים אחרי שובך לזכרו.350 (ס"ו) לא יחשב לצדיקים; אמנם יזכרוהו למען יחזיקו בתומתם.351 (ס"ז) היפרד מעל האנשים הלועגים ובוזים לאמונתם ואין חפצם כי אם בחיי העולם הזה! אמנם הזהירם לאמור: איש כי ישחית את נפשו במעלליו אין לו עוזר ומושיע מבלעדי אל, וכל הכפר אשר יאבה לתת בעד נפשו לא ילקח ממנו. ולכל המשחיתים את נפשם במעלליהם מים רותחים יהיו לברות,352 וגדול יהיה עונשם על אשר בגדו. (ס"ח) הנעבד זולתי אל את אשר לא יוכל להיטיב או להרע לנו, ונלך בעקבותינו הראשונים אחרי הדרך אל אותנו, כאיש אשר יתעהו השטן בארץ גם אם לו אוהבים353 אשר בלבם להדריכהו במעגל הטוב וקוראים לו: בוא אלינו? אך דרך אל היא הדרך הטובה, והוא צוונו להתחולל לו. (ס"ט) להתפלל לו וליראהו, כי אליו נשוב. (ע) באמת הוא בורא שמים וארץ; הוא ציווה ויעמוד. (ע"א) דברו אמת; לו המשרה ביום היתקע בשופר גדול;354 הוא יודע את כל הנסתרות והנגלות, חכם לב ויודע כל. (ע"ב) זכור את אשר אמר אברהם אל אור אביו.355 האתה עובד אלוהים אחרים? באמת, אתה ועמך שוגים עד מאוד! (ע"ג) אז הראינו את אברהם את מלכות השמים והארץ למען יהיה מן המאמינים.356 (ע"ד) בכסות אותו צעיף הליל ראה כוכב אחד, ויאמר: אך זה אלוהי! אמנם באסף הכוכב את נגהו, אמר: אינני אוהב את אוספי נגהם! 357 (ע"ה) וירא את הירח בצאתו: ויאמר אך זה אלוהי! אמנם בהתקדרו אמר: לולי אלוהים ינחני, גם אני אהיה ממספר העם התועה. (ע"ו) וירא את השמש בצאתו ויאמר: אך זה אלוהי! הוא הגדול מכל היקום; ובבוא גם זה אמר: עמי! נקי אנכי מעבודתך.358 (ע"ז) אשא עיני אל בורא השמים והארץ; אאמין בו, ולא אעבוד אלוהי נכר. (ע"ח) ובהריב עמו עמו אמר: מה תריבון עמדי באל? כבר נחנו בדרך הטוב; לא אירא את היצורים אשר להם תדמוהו, באשר לא ייטיבו ולא ידעו כי אם ברצונו כי הוא יודע כל; הלא תתבוננו? (ע"ט) ואיך אירא את אשר אתם עובדים, באשר לא תכלמו מהשתחוות לאשר לא נתן לכם המשרה עליו?359 אמונת מי הטובה, אם אתם יודעים? (פ) המאמינים ואינם מכסים את אמונתם בעול360 שאננים הם ועל הדרך הטובה. (פ"א) אלה האותות אשר נתנו לאברהם נגד עמו. אנחנו מרימים על מעלת החכמה את הישר בעיננו, כי אדונך חכם לב ויודע כל. (פ"ב) ונתן לו את יצחק ואת יעקב, וננחה את שניהם; ואת נוח ואת דורו נחינו מקדם, ואת דוד ואת שלמה ואת איוב ואת יוסף ואת משה ואת אהרון. כה נתן שכר לעושי טוב. (פ"ג) ואת זכריה ואת יוחנן361 ואת ישו ואת אליהו; כולם ממספר הצדיקים. (פ"ד) גם בישמעאל באלישע ביונה ובלוט בחרנו מכל העולם362 ומקצת אבותיהם ובניהם ואחיהם בחרנו וננחם בדרך הטוב. (פ"ה) זה דרך ד‘, אשר בו ינחה את עבדיו היקרים בעיניו. לו עבדו אלוהים אחרים, שווא היתה פעולתם. (פ"ו) לאלה נתנו את הכתב ואת החכמה ואת הנבואה; ואם הלזו363 לא יאמינו בו, נתנם לעם אשר לא יכחש בהם. (פ"ז) את האנשים האלה נחה אל; לכן לך בעקבותיהם; אמור: לא אשאל מכם שכר על תורתי; אין זאת כי אם הזהרה לבני האדם. (פ"ח) לא יכבדו את אלוהים כאשר עליהם לכבדו באמת; יאמרו: לא גלה אל דבר364 לבני האדם; אמור: מי גלה את הכתב אשר הביא משה, אור חיים וקו הישר לבני האדם, אשר כתבתם על גוויל, והודיתם על קצתו ואת רובו העלמתם,365 ואשר למדתם בו את אשר לא ידעתם אתם ואבותיכם? ד’, הניחם, למען ישעו בדברי שקריהם! (פ"ט) הספר הזה אשר גילינו, מבורך ומקים את אשר בידיהם.366 הודיעהו בקריה367 ובכל בנותיה! המאמינים בעולם הבא יאמינו בו, וישמרו את עת התפילה. (צ) ומי רע ממדבר כזבים באל ואומר: נקרה אלי דבר ד' ולא נקרה לו, או אומר: אביא חזון, כחזון הזה אשר מאלוהים הוא? -לו תראה את הבוגדים בצוקת מותם, בשלח המלאכים אליהם את ידיהם לאמור: פרקו את נפשותיכם! היום הזה עונשכם יגיעכם על דברכם כזבים באל ולא אמת, ועל שקרכם באותותיו. (צ"א) ועתה הנה באתם אלינו לבדכם368 כאשר בראנוכם מקדם, ותעזבו את חילכם אשר נתנו לכם, ואיננו רואים עמכם את המליצים אשר דמיתם בנפשכם כי הם אוהביכם. עתה הופרה בריתכם אתם, ויבצר מכם את אשר זמותם לעשות. (צ"ב) הוא ברא את זרע הדגן ואת חרצן התמר;369 הוא מוציא את המוות מהחיים ואת החיים מהמוות; הכל ביד ד‘, ובכל זאת לא תשובו מאחריו? (צ"ג) הוא מעלה את השחר, וישם את הלילה להשקט ואת השמש ואת הירח למועדים. החוק הזה מאלוהים, כי עזוז הוא וחכם לב. (צ"ד) הוא שם לכם את הכוכבים לנחותכם ביבשה ובים; כן הראינו את אותותינו למתבוננים בהם. (צ"ה) הוא הוציאכם מנפש אחת, ויתן לכם מנוח ומעון; כן הראינו את אותותינו לחכמי לב. (צ"ו) הוא מוריד את הגשם מן השמים; בו נוציא את זרע כל הדברים ואת כל ירק ואת כל דגן הארץ ואת התמרים עם פירותיהם המטיפים עסיס, וגנות מלאים ענבים זיתים ורימונים למיניהם. הביטו אל פריים בצמחו ובהבשילו! די האות הזה לעם המאמין. (צ"ז) ובכל זאת השוו370 לו את השדים371, בסכלותם אמרו, כי הוליד בנים ובנות. יהולל שמו! חלילה לו את אשר ידמו אליו! (צ"ח) הוא ברא את השמים ואת הארץ; איך יהיה לו בן, באשר אין לו אשה? הוא ברא את כל היקום, ויודע כל. (צ"ט) כן ד’ אלוהיכם; אין אל מבלעדו; הוא בורא כל; עבדוהו, כי הוא משים את עינו על כל הדברים! (ק) לא תראנו עין; אך עינו משוטטת בכל; אין חקר לתבונתו, כי גדול עצה הוא. (ק"א) אלה האותות אשר הגיעוכם מאת אדונכם. כל המתבונן בהם שומר נפשו; וכל עוצם עינו מראותם משחית נפשו; אינני צופה לכם. (ק"ב) ככה הראינו את אותותינו; אמנם הם יאמרו: דרשת היטב! לחכמי לב נבארהו372. (ק"נ) ואתה שמע אל אשר גלה לך מאת אדונך, והיפרד מעדת עובדי האלילים. (ק"ד) לו חפץ ד‘, לא עבדו אלוהים אחרים. לא נתנוך צופה אליהם. (ק"ה) אל תגדף את אשר הם עובדים מבלעדי אל, פן יגדפו גם הם בסכלותם את אלוהיך. לכל גוי הכנו את מעלליו, למען נראהו את אשר עשה בשובו אל אדוניו373. (ק"ו) הן נשבעו בד’ להאמין בבוא אליהם מופת; אמור: לד' המופתים, אך אתם לא תבינום; וגם בבואם אליכם לא תאמינו בהם. (ק"ז) נכביד את לבם ונעוור את עיניהם על אשר לא האמינו בראשונה; לכן נזנחם אל שגגתם. (ק"ח) וגם אם נשלח אליהם מלאכים, ונשיח את המתים ונעלה משחת את כל היקום, לא יאמינו בלתי ברצון אל374, כי בוערים המה. (ק"ט) לכל נביא שמנו אויב; לבני האדם ולרוחות את השטן המדבר באוזניהם דברי כזב וריק. לו חפץ ד‘, השטן לא יוכל להם; לכן היפרד מעליהם, ואל תשמע לכחשיהם. (ק"י) ליבות האנשים אשר אינם מאמינים בעולם הבא ישמעו לכחשיהם ויתענגו אליהם ויאכלו את פרי מעלליהם. (קי"א) האשאל375 מוכיח מבלעדי אל? הוא אשר גלה לכם את הספר הזה להבדיל בין הטוב ובין הרע. האנשים אשר נתנו376 להם את הכתב, גם כן יודעים כי הספר הזה נגלה באמת מאת אלוהיך; לכן אל תריב בו. (קי"ב) נאמן דבר אלוהיך באמת ובצדק; לא יוכל איש להפר את עצתו כי הוא שומע ויודע כל. (קי"ג) אם תשמע לקול רוב עם הארץ, ישיבוך מאמונת אל; הם ישמעו לשרירות לבם ואך כזבים ידברו. (קי"ד) הן יודע אלוהיך את התועים מדרכו ואת ההולכים בה. (קט"ו) אל תאכלו כי אם את אשר נשחט בשם ד’, אם מאמינים אתם באותותיו. (קט"ז) ומדוע לא תאכלו את אשר נקרא עליו שם ד‘? כבר הודיעכם את האסור לכם זולתי בשעת דחקכם. אמנם רבים יסיתוכם במרים ובסכלותם, ואלוהים יודע את עוברי בריתו. (קי"ז) השמרו מפנים החטא וממראהו! 377 לכל עושה רע יושב גמולו אל חיקו. (קי"ח) אל תאכלו את אשר לא נקרא עליו שם ד’, כי עוון הוא. אמנם השדים יסיתו את אנשי בריתם להריב עמכם; אם תשמעו בקולם, לעובדי אלילים תחשבו. (קי"ט) או הידמה האיש אשר החיינוהו אחרי מותו ואשר שמנו בידו נר להאיר את בני האדם, לאיש ההולך בחושך אשר אין תוצאות לו?378 - כן יאכלו הבוגדים את פרי מעלליהם. (ק"כ) בכל עיר נתנו אנשים רשעים המשחיתים בה; אמנם אך את נפשם ישחיתו ולא יבינו. (קכ"א) ואם יבוא אליהם מופת, יאמרו: לא נאמין עד היות לנו חזון כאשר היה לנביאים הקודמים;379 אל יודע למי ישלח את דברו. (קכ"ב) כלמה תשיג את הבוגדים ויוסרו על כחשם. (קכ"ג) אל ינחה את הישר בעיניו ויפתח את לבו לאיסלאם; ואת הרע בעיניו ישגה יציק את לבו כבעלותו השמימה380; זה גמול הבוגדים באל. (קכ"ד) זה מעגל הישר מאדונך; כה הודענו את אותותינו לבני האדם למען יזכרום. (קכ"ה) להם סוכת שלום מאת אדוניהם; הוא מגן בעדם על אשר טוב עשו. (קכ"ו) ביום ההוא381 יקבץ אלוהים את כל היקום; ויאמר: דור השדים! מאוד התרועעת לבני האדם! אז יאמרו אנשי בריתם: הם היטיבו לנו ואנחנו להם; ועתה הננו על מטרתנו אשר שמת לנו. אז יאמר אלוהים: אש הגיהנום תהי מגורכם, ובה תשבו עד יישר בעיני ד' להוציאכם, כי חכם לב ויודע כל הוא. (קכ"ז) אז נושיב קצת הבוגדים ממעל לקצתם כמעשי ידיהם382. (קכ"ח) דור האנשים והשרים! הלא באו אליכם שלוחים מקרבכם להודיעכם את אותותיי ולהזהירכם על בוא יומכם! 383 יענו: אכן אנחנו מעידים בנו. חיי החלד התעום, ועתה עליהם להעיד על נפשם, כי בוגדים היו. (קכ"ט) כה יעשה אלוהים; לא ישחית את העיר ברשעתה, ויושביה באפלה384. (ק"ל) ויש מדרגות שונות לבני האדם כפי פועלם385, לא נסתרו דרכיהם מד‘. (קל"א) ואלוהיך מלא רחמים; אם יחפוץ ישמידכם וישים אחרים תחתכם כאשר השימכם תחת דור אחר. (קל"ב) את אשר הועד בכם יביא לכם; לא תוכלו להשיבו מכם. (קל"ג) אמור: עמי! עשה עמי כפי יכולתך, ואני אעשה את אשר צוויתי386. (קל"ד) ובאחריתכם תדעו למי מושב הצדיקים; הרשעים לא יצליחו. (קל"ה) הם387 הקריבו לאלוהים מפרים אשר הצמיח להם ומבהמתם, ויאמרו בסכלותם: זה לד’ וזה לרעינו388. (קל"ו) אמנם כל הבא אל אליליהם389 לא בא אל ד‘, וכל הבא אל ד’ בא אל אליליהם; שווא יהגו בקרב לבם!- (קל"ז) האלילים הסיתו את עובדיהם להמית את בניהם390, למען השחיתום ולהחשיך את אמונתם. (קל"ח) לו חפץ ד‘, לא עשו זאת לכן הניחם והשמר מהבליהם. (קל"ט) הם אומרים: הבהמה הזאת ופרי הארץ חזה קודש המה; לא יאכלם כי אם מי חפצנו בו391. (ק"מ) כן ידמו בנפשם; גם אומרים; יש בהמות אשר אסור לגעת בגיוום ולקרוא עליהם את שם ד’ בהישחטם"; כזבים האלה ידברו בו. אמנם גמולם יושב להם על אשר יהגו בקרב לבם. (קמ"א) גם אומרים: כל החי אשר יימצא בקרב הבהמות האלה, יאכל לזכרים ולא לנקבות, וכל פטר רחמם יאכל לשניהם; אך אלוהים ייסרם על שקריהם. (קמ"ב) הן ספו כל ההורגים את בניהם בסכלותם ובפתיותם וכל האוסרים את אשר נתן להם אל לאכלה392 בדברם כזבים באל. הם שגו ויתעו בדרך הטוב. (קמ"ג) הוא ברא את הגנות הנטועים ואת אשר אינם נטועים ואת התמרים ואת זרע הדגן עושה פרי לאכלה ואת הזיתים ואת הרימונים למיניהם. (קמ"ד) אכלו את פרים אחרי הבשילו, ותנו ממנו ביום קצרכם לאשר לכם לתת393; אך אל תאבדו ממנו394, כי אל איננו אוהב את המאבדים! (קמ"ה) יש בהמות אשר הוכנו להוציא את משאכם, ויש מהן אשר נתנו לכם לאכלה. (קמ"ו) אכלו את אשר אלוהים נתן לכם לאכלה395, ואל תלכו בעקבות השטן, כי שונא גלוי הוא לכם!- (קמ"ז) שמונה מכל הבהמה נתן לכם אל לאכלה396: שניים מהצאן ושניים מהעזים. אמר אליהם: האסר עליכם אל את שני הזכרים מהצאן ומהעזים או את שתי הנקבות או את אשר בבטנם? הגידוהו לי אם צדקו דבריכם! (קמ"ח) מהגמל נתן לכם אל שניים לאכלה, ושניים מהבקר. אמר: האסר לכם אל את שני הזכרים או את שתי הנקבות או את אשר בבטנם? העדים הייתם באסר אל את אלה? מי רע ממדבר כזבים באל397 ממשגה את הבערים בדרך? באמת, אלוהים לא ינחה את הרשעים. (קמ"ט) אמר: בכל אשר גלה לי לא מצאתי אסור לאכול כי אם את הנבלה ואת הדם הנשפך398 ואת החזיר כי תועבה הוא, ואת המחרם הנשחט בשם אלוהים אחרים בלתי אל. וכל האוכל ממנו בשגגה ולא בזדון או בשרירות לבו, לו אל סלח ורחום הוא. (ק"נ) על היהודים אסרנו כל הבהמה אשר איננה מפרסת פרסה; מן הבקר ומן הצאן אסרנו עליהם את החלב זולתי אשר אשר על הכסלים ובקרבים ובין השוקיים; בזאת יסרנום על מריים399 ואני הצדיק. ואם ידברו בך כזבים, אמור: רבים רחמי אלוהיכם; אך לא ישיב את חרון אפו מהעם הבוגד בו. (קנ"א) עובדי האלילים אומרים: לו חפץ ד‘, לא עבדנו אלוהים אחרים אנחנו ואבותינו; לא אסר עלינו דבר. גם האנשים אשר היו לפניהם ענו שקר בנביאים עד חרות אפנו בהם. אמר: אם באמת אתם יודעים זאת, תנולכם מופת! אמנם את הולכים אחרי הבלכם ואך אנשי כזב אתם. לד’ לבדו היא האמת; ולו חפץ נחה את כולכם. (קנ"ב) אמר: הביאו עדיכם כי אלוהים אסר זאת! ואם יעידו, אל תעיד עמם, ואל תשמע לקול המכחשים באותותיי ואינם מאמינים בעולם הבא ומדמים אל אל יצור. (קנ"ג) אמר: בואו ואקרא לכם את אשר צווכם ד‘; לא תעבדו אלוהים אחרים זולתו; היטיבו להוריכם; אל תמיתו את בניכם מפחד החסר, וכי אנחנו משימים את עינינו עליהם ועליכם; ואל תקרבו לעוונות הן בסתר הן בגלוי; אל תהרגו איש בלתי על פי המשפט, פן תחטאו לד’; אלה משפטי אל, למען תשכילו. (קנ"ד) אל תשלחו יד בהון היתומים בלתי אם להרבותו עד יגדלו. איפת צדק ומאזני צדק יהיו לכם. לא נוסיף להשית על נפש מאשר תוכל לשאת. שפטו משפט צדק גם נגד קרוביכם, והחזיקו בברית אל. זה אשר ציווה אתכם ד' למען תזכרוהו. (קנ"ה) זה דרכי, נאם ד‘, לכו בה, ואל תלכו בדרך אחרת, פן תבדלו ממנו; זה הדבר אשר ציווה אתכם, למען תיראוהו. למשה נתנו את הכתב, קו הישר לבוחרים בטוב, ולהבדיל בין כל הדברים400; שביל האמונה ורחמים מאל; למען יאמינו בני ישראל, כי ישובו אל אדוניהם. (קנ"ו) והספר הזה אשר גלינו לך עתה, מבורך; לכו אחריו ויראו את ד’ למען תרוחמו, ואל תאמרו: הכתב לא גולה כי אם לשני גויים אשר היו לפנינו; איננו מבינים את הכתוב בו401. (קנ"ז) וגם אל תאמרו: לו נגלה אלינו הכתב, כי אז הלכו אחריו טוב מהם. הנה הגיעו אליכם בינה, קו הישר ורחמים מאת אלוהיכם. מי רע ממכחש באותות אל וסר מאחריהם? את השבים מאחרי אותותינו נייסר על אשר סרו מדרך הטוב. (קנ"ח) ומה להם לייחל בבוא אליהם מלאכי המוות או בבוא אדונך לייסרם או בבוא אליהם אותות אדוניך? (קנ"ט) ביום בוא אותות אדונך לא תועיל האמונה את הנפש בלתי אם האמינה מקדם ועשתה טוב באמונתה. אמר402: התייחלו ליום הזה? אנחנו מייחלים403. (ק"ס) עם מפרידים באמונה ועם ראשי כיתות אל תתערב! דברם יבוא לפני אלוהים; הוא יגיד להם את אשר עשו. (קס"א) לכל עושה טוב ישלם עשרת מונים; ולכל עושה רע לא ישלם כי אם כפי רשעתו. לא יעשה עוול לכל איש. (קס"ב) אמר: באמת, אל נחני בדרך הטוב, באמונה הישרה, באמונת אברהם אשר האמין בד' ולא עבד אלוהי נכר. (קס"ג) תפילתי, עבודתי, חיי ומותי לד' המה, לאדון העולמים; אין לו ריע404. כה האמרתי, ואני הראשון מהמשלימים. (קס"ד) איך אעבד אחר זולתי אל? הלא הוא אדון כל היקום? לכל נפש יושב גמולה בראשה; רק את משאה תשא405, ולא את משא נפש אחרת; אז תשובו אל אלוהיכם, והוא יורכם את אשר חריבותם עליו406. (קס"ה) הוא שמכם למשנים לכל הקודמים אתכם בארץ; הוא העלה קצתכם על קצתכם, למען נסותכם באשר נתן לכם407. אדונך נורא ביסרו; אכן גם חנון ורחום הוא.

7. חזון המחיצה408

נגלה במיכ"ה ובו מאתים וחמש פסוקים

בשם אלה הרחמן והרחום

א"ל"מ"צ. כתב שולח לך409; אל ירך לבבך מפניו להזהיר בו: הוא זכרון למאמינים. ב) לכו אחרי אשר גלה לכם אלהיכם, ואל תשמעו לקול אחר זולתו. אהה! מה מעט מכם יזכרוהו! (ג) כמה ערים שחתנו, ותבואם רעה ביום או בשכבם410. (ד) ולא הוציאו דבר בבוא עליהם גמולנו כי אם: אבל אנחנו אשמים! (ד) את כל האנשים אשר שלחנו אליהם נביאים, וגם את הנביאים נביא במשפט. (ה) אז נדבר אליהם בחכמתנו; לא נסתרו דרכיהם מנגד עיני. (ו) והפלס ישקול במשפט411; אשרי האנשים אשר תכבדנה מאזניהם412! (ז) והאנשים אשר תקלנה מאזניהם, השחיתו את נפשם על בגדם באותותינו. (ח) מושבכם שמנו בארץ ונוציא לכם בה מזון לרב; אך מה מעט מכם יתנו לי תודה! (ט) הן בראנוכם ויצרנוכם; ונאמר אל המלאכים: השתחוו לאדם! וישתחוו; אולם השטן מאן, ויהיה ממספר הבוגדים413. (י) ויאמר אלהים: מה מנעך מהשתחוות כאשר צויתיך? ויען השטן: טוב אני ממנו, כי אותי בראת מאש414 ואותו מחומר (יא) ויאמר אלהים: צא מזה415! לא יהיה לך מאומה להתפאר בו; גש הלאה כי מאסתיך! (יב) ויאמר השטן: המתן לי עד יום התקומה416! (יג) ויען אלהים: גם לזה נשאתי פניך. (יד) ויאמר השטן: יען כי גרשתני, אארב לאנשים בדרך הטוב417 . (טו) אאחזם מפנים ומאחור, מימינם ומשמאלם; אז תמצא כי רובם יבגדו בך. (טז) ויאמר אלהים: צא מזה נבזה ונמאס! ואיש מהם כי ילך בדרכך, אורידכם יחד אל שאול תחתית! (יז) ואתה אדם! שב אתה ואשתך בגן הזה, ואכלו מפריו ככל אות נפשכם; אך אל העץ הזה אל תקרבו פן תחטאו! (יח) אמנם השטן לחש באזניהם כי יגלה להם את הנסתר, את ערותם418, ויאמר: לא צוה אתכם אלהים על העץ הזה כי אם מפחד פן תהיו מלאכים ותחיו לעולם. (יט) וישבע להם לאמר: אכן טובה עצתי. (כ) ויסיתם בערמתו. ויהי אחרי אכלם מן העץ ותיגלה להם ערותם, ויתפרו עלי הגן למען כסותה. (כא) ויקרא אליהם אדוניהם: הלא צויתיכם לבלתי אכל מהעץ הזה? הלא אמרתי לכם, כי השטן שונא גלוי הוא לכם? (כב) ויאמרו: אדוננו! האשמנו את נפשותינו; ואם לא תסלח לנו ותרחמנו, נאבד. (כג) ויאמר אלהים: צאו מזה! איבה תהיה ביניכם ובארץ תגורו עת ימים419 (כג) בה תחיו, בה תמותו ומקרבה תצאו420. (כד) בני אדם! שלחנו אליכם בגדים נאים לכסות את ערותכם; אמנם הלבוש היקר מכלם מעטה הצדקה הוא. זה אחד מאותות אל למען תזכרוהו. (כה) בני אדם! אל ישיאכם השטן כאשר השיא את אבותיכם בהוציא אותם מגן העדן, ויסר מעליהם את בגדיהם421 למען הראותם את ערותם. הוא יראכם הוא ורעיו, גם אם אתם לא תוכלו לראותם.422 אכן שמנו את השטן עזר לבוגדים. (כו) ואם יעשו עול, יאמרו: גם אבותינו עשו זאת, ואלהים צוהו. אך אתה אמר: אלהים לא יצוה עול; התגידו באל את אשר לא תדעו? (כז) לא צוה אדוני כי אם את האמת; שימו את פניכם נגד כל בית תפלה423, והראיהו424 את תם לבכם! כאשר בראכם כן תשובו אליו. את קצת האנשים נחה ואת קצתם התעה, יען כי נשענו בשטן מבלעדי אל, ודמו בנפשם כי בדרך הטוב המה. (כח) בני אדם! הניחו שמלותיכם עליכם בבית התפלה425! אכלו ושתו426 אך אל תזוללו, כי לא אוהב אל את הזוללים. (כט) אמור: מי צוה לפשט את הבגדים לפני אל? הלא הוא נתנם לעבדיו? ומי מנע מכם את המזון? הדברים האלה נתנו למאמינים בעולם הזה וביום התקומה427 כן הודענו את אותותינו לגוי מבין. (ל) אלהי החרים את כל התועבות הן בגלוי הן בסתר, ואת כל חחמס ואת כל עול במשפט; ואל תערכו לאל את אשר לא המשילכם בו428, ואל תדברו באל את אשר לא ידעתם. (לא) לכל גוי שמנו קץ; לא יאחרהו ולא יחישהו גם שעה אחת. (לב) בני אדם! נביאים מקרבכם יבואו אליכם להראותכם את אותותי; כל הירא אלהים ועשה טוב לא יירא ולא יתאבל. (לג) וכל המכחשים באותותי ושבים מאחריהם יהיו מרעי אש הגיהנם עד עולמי עד ישבו שם. (לד) ומי רע ממדברים כזבים באל מכחשים באותותיו? הם יקחו חלקם ככתוב בספר המקרים, עד יבאו מלאכינו אליהם להמיתם ויאמרו אליהם: איה אפוא האלילים אשר עבדתם מבלעדי אל? אז יענו: סרו מעלינו. כן יענו בנפשם כי בגדו באל. (לה) אז יאמר אליהם: לכו באור אשכם, אתם והאנשים והשדים אשר היו לפניכם! ובכל עת אשר יבא גוי אחד429, יקלל את אחותו430 עד באם כלם. אז יאמרו האחרונים על הראשונים: אדונינו! אלה השיאונו; יסרם כפלים431 מאש הגיהנם! אז יאמר אלהים: לכלם יושב גמול כפלים; אך אתם לא תבינו זאת. (לו) אז יאמרו הראשונים אל האחרונים: לא טובים אתם ממנו! קחו את גמולכם על מעשי ידיכם! (לז) למכחשים באותותינו ולסרים מאחרי לא יפתחו שערי השמים, ולא יבאו אל גן העדן עד בא גמל מתוך נקב המחט432. כן נשיב נמול על גאים. (לח) גיהנם יהי מושבם ואשו תהיה כסותם; כן נשיב גמול על הרשעים. (לט) אכן המאמינים ועשי טוב – לא נשית על נפש בלתי כפי יכלתה – יהיו רעי גן העדן, עד עולמי עד ישבו שם. (מ) אז נסיר כל איבה מקרב לבם433; תחתיהם יזלו נחלי מים; אז יאמרו: תהלה לאל אשר נחנו! לולי נחנו, כי אז לא הלכנו בדרך הטוב. נביאי אלהינו הביאו אלינו את האמת. אז נקרא אליהם: זה גן העדן אשר נחלתם על מעשי ידיכם! (מא) אז תקרא עדת גן העדן אל עדת הגיהנם: עתה ידענו, כי דבר אלהינו אמת: העוד לא תדעו, כי דבר אלהיכם אמת? יענו: כן הדבר. וכרוז יקרא אליהם: מארת ד' תבא על החוטאים! (מב) הסרים מדרך אל ומעותים אותה ומכחשים בעולם הבא. (מג) מסך ביניהם434; ועל המחיצה435 אנשים אשר יכירום בסימניהם436, ויאמרו אל עדת גן העדן: שלום עליכם! לא יבא אליו437 גם אם כלתה נפשם. (מד) ובהשימם את עיניהם אל עדת הגיהנם יאמרו: אדונינו! נא אל תושיבנו בתוך עם הבוגדים! (מה) אז יאמרו אנשי המחיצה אל האנשים אשר יכירו בסימניהם:438 מה הועילו לכם הונכם וגאונכם? (מו) האלה439 האנשים אשר נשבעתם עליהם, כי לא יצילם אל ברב רחמיו? באו אל גן העדן440! אל תפחדו ואל תתאבלו לעולם. (מז) ועדת הגיהנם תאמר אל עדת גן העדן: הציקו נא עלינו מעט מהמים או מהמשקים אשר נתן לכם אל! וזאת תענה: אל אסר זאת על הבוגדים בו. (מח) על המהתלים ומשחקים באמונתם ורודפים אחרי חיי החלד לכן נשכחם441 ביום הזה כאשר שכחו את יום בואו, ועל אשר שקרו באותותינו. (מט) הן באנו אליהם בכתבנו, וניסדו בחכמה למען יהיה קו הישר ורחמים לעם המאמין. (נ) היחכו ליום בוא דברו? ביום בואו יאמרו האנשים אשר שכחו מקדם442: עתה ידענו, כי נביאי אל הגידו לנו את האמת; הנמצא מליץ בעדנו? או הנשוב ארצה למען לא נעשה עוד את אשר עשינו443 הם השחיתו את נפשם ויבצר מהם את אשר זממו. (נא) הוא ד' אלהיכם אשר ברא את השמים ואת הארץ בששת ימים, ובשביעי ישב על כסאו. בו יחפה הלילה את היום, וחיש ינוס ממנו. הוא ברא את השמש ואת הירח ואת הככבים הסרים למשמעתו. הלא לו התבל והמשרה עליו? ברוך ד' אדון העולמים! (נב) לכן הצניעו לקרא אל אלהיכם, והתחננו אליו בדממה, כי איננו אוהב את הרשעים444. (נג) ואל תשחיתו את הארץ באשר נרפאה445; התפללו באימה ובתקוה, כי קרובים רחמי אל ליראיו. (נד) הוא שולח את הרוחות לבשר את חסדו446, לקבץ את העבים ולהוריד גשמם על ארץ עיפה להוציא עץ כל פרי. כן יחיה את המתים למען תזכרוהו447. (נה) ארץ טובה תעשה פרי לקמצים ברצון אדונה; וארץ מלחה אך מעט תוציא מקרבה448. כן נודיע את אותותינו לעם מכבדנו. (נו) הן שלחנו את נח אל עמו לאמר: עמי! את ד' לבדו תעבד, כי אין לך אל זולתו! צר לי עליך בבואך גמול היום הנורא449! (נז) ויאמרו אליו זקני עמו: הן שגה אתה מאד. (נח) ויען: לא כן עמי, כי אם אדון העולמים שלחני. (נט) אני מביא לכם שמועתי מאלהים; טובה עצתי, כי אני יודע מאת אל את אשר אתם אינכם יודעים. (ס) התתמהו בבוא אליכם זכרון מאת אלהיכם ביד איש מקרבכם להזה ירכם כי תיראו את ד' למען תרחמו? (סא) ויענו בו שקר; אמנם אנחנו הצלנוהו מידם אותו ואת אשר אתו בתיבה450, ונצף את המשקרים באותותינו יען כי טחו עיניהם מראות. (סב) ואל אנשי עאד 451 שלחנו את אחיהם הוד 452 לאמר: עמי! את ד' לבדו תעבד, כי אין לך אל זולתו; הלא תיראוהו? (סג) ויאמרו אליו זקני עמו הבוגדים: סכל אתה בעינינו, ולאנשי כזב נחשבך. (סד) ויען: עמי! אין סכלות בי, כי אם אדון העולמים שלחני. (סה) אני מבשר מאת אלהי, ויועץ נאמן אנכי לכם. (סו) התתמהו בבוא אליכם זכרון מאת אלהיכם ביד איש מקרבכם להזהירכם? התבוננו כי אלהים שמכם בארץ תחת דור נח, ויאורכם כח גדול453; זכרו את ד' למען תצליחו! (סז) ויענו: הבאת אלינו למען נעבד את ד' לבדו ונעזב את אשר אבותינו עבדו? החישה עלינו את אשר הזהרתנו אם כנים דבריך! (סח) ויאמר: חיש יבוא עליכם נקם וחרון אף ד‘! התריבו עמדי על השמות אשר כניתם מבלעדי ד’454? חכו! גם אני עמכם מהמחכים. (סט) ונצילהו ברחמינו, אותו ואת אנשי בריתו, ונכרת את זרע המכחשים באותותינו והבוגדים בנו. (ע) ואל אנשי תמוד455 שלחנו את אחיהם שלח לאמר: עמי! עבד את ה‘; אין לך אל זולתו. הן בא אליכם אות מאת אלהיכם; הגמלה הזאת תהיה לכם מופת456 . (עא) הניחוה ותאכל בארץ אלהים; אל תרעו, לה, פן תגע בכם יד ד’! (עב) זכרו את אשר שמכם אל בארץ תחת אנשי עאד, ויושיבכם על פני האדמה, למען תבנו טירות בבקעותיה ותחצבו בתים בהריה; לכן זכרו את אלהים ואל תשחיתו בארץ! (עג) ויאמרו זקני עמו בגדל לבב אל רכי הלבב457 ואל המאמינים בדבריו: המאמינים אתם, כי שלח שלח אליכם מאת אלהיכם? ויענו: מאמינים אנחנו באשר שלח לנו. (עד) ויאמרו גבהי הלבב: איננו מאמינים באשר האמנתם. (עה) ויעקרו את הגמלה ויעברו את פי אלהיהם באמרם: שלח! החישה עלינו את אשר הזהרתנו בו, אם שליח אל אתה! (עו) ותאחזם הרעש; וימצאו נופלים על פניהם מתים. (עז) ויעבר שלח על פניהם ויאמר: עמי! הן הבאתי לכם את דבר אלהי ואיעצכם; אך לא אהבתם את יועצי הטוב. (עח) באמר לוט אל עמו458: התעשו זמה אשר לא תעשה לכל יצור תבל459? (עט) התקרבו בזמה אל אנשים מלבד הנשים? אך בני בליעל אתם! (פ) אך עמו לא השיבו דבר כי אם: גרשום460 מתוך עירכם461, כי טהורים הם בעיניהם! (פא) ונצילהו אותו ואת משפחתו, זולתי את אשתו אשר נשארה462. (פב) ונמטר עליהם גפרית. הבט אל אחרית הבוגדים! (פג) ואל המדינים שלחנו את אחיהם שעיב463 לאמר: עמי! עבדו את ד' כי אין לכם אל זולתו; הן בא אליכם אות מאת אדונכם464. איפת צדק ומאזני צדק יהיו לכם; אל תונו את האנשים בהונם, ואל תשחיתו את הארץ באשר נרפאה. אז ייטב לכם, אם מאמינים אתם. (פד) אל תארבו בדרך465 ואל תחשכו את המאמינים מדרך האמונה ואל תעותו אותה! זכרו, כי מתי מספר הייתם, ואלהים הרבה אתכם. הביטו באחרית המשחיתים בארץ! (פה) ואם קצתכם יאמינו באשר שולחתי וקצתכם לא יאמינו, חכו עד ישפט ד' בינינו, כי הוא הטוב מכל המוכיחים. (פו) ויאמרו זקנו עמו בגאון לבם: שעיב! נגרש אותך ואת המאמינים כמוך מעירנו, או שובו לדתנו! ויען: ואם לא נאבה ללכת? (פז) לו נשוב אל דתכם, כי אז נדבר כזבים אחרי הצילנו אותנו; מה יהיה לנו בשובנו אל דתכם מבלעדי ד' אלהינו? הוא יכיל בחכמתו את כל הדברים. בד' בטחנו; אדונינו! שפטה נא בינינו ובין עמנו באמת, כי אתה הטוב מכל השופטים! (פח) ויאמרו זקני עמו הבוגדים466: אם תלכו בעצת שעיב, תאבדו כלכם. (פט) ותאחזם הרעש; וימצאו נופלים על פניהם מתים. (צ) ויעבר על פניהם ויאמר: עמי! מלאתי דברי אדוני, ואיעצכם; ואיך אתאבל על עם בוגד? (צא) האנשים הענים שקר בשעיב יחשבו כלא היו; האנשים העונים שקר בשעיב השחיתו את נפשם. (צב) לא שלחנו נביא אל עיר בלתי אם עינינו את יושביה בצרה וצוקה למען יכנעו467; אז הוספנו להיטיב להם תחת הרעה אשר גמלנום, וירם לבם, ויאמרו: גם אבותינו צרה וששון השיגו; ונשב להם נקם פתאום.468 (צג) לו האמינו אנשי העיר הזאת ויראו את ד' כי אז פתחנו להם את ברכות שמים וארץ; אמנם הם ענו שקר ונכחידם על מעשי ידיהם. (צד) ההיו אנשי העיר הזאת שאננים לבלתי בוא אליהם רעה בלילה בעת שכבם? (צה) או ההיו שאננים לבלתי בוא אליהם רעה ביום בשחקם? (צו) ההיו שאננים מערמת אל469; אך עם המוכן לרעה לא יאמין בערמת אל. הלא נודע לעם היורש את הארץ תחת יושביה מקדם, כי נוכל ליסרם על רעתם אם נחפץ? אכן נחתם את לבם למען לא ישמעו. (צז) על הערים האלה נספר לך הרבה. (צח) נביאינו באו אליהם באותותינו; אך לא האמינו את אשר כחשו בו מקדם. כן יחתם אל את לב הבוגדים. את רבם מצאנו מפירים את בריתנו ועושי עול. (צט) אחריהם470 שלחנו את משה באותותינו אל פרעה ואל עמו; אך אלה כחשו בהם. אמנם תראה את שלמת הרשעים. (ק) משה אמר: פרעה! אדון העולמים שלחני. (קא) נאוה לי להגיד את האמת באל; הן באתי אליכם באותות מאת אדונכם; לכן שלח עמי את בני ישראל! ויען פרעה; אם באת באותות, הראם, אם כנים דבריך! (קב) וישלך משה את מטהו, ויהי לנחש. (קג) ויוציא את ידו471 ותראה לבנה. (קד) ויאמרו ראשי עם פרעה: הן יודע זה קסם קסמים. (קה) בלבו לגרשכם מן הארץ472; מה תחשבו? ויענו473: שלח אותו474 ואת אחיו ושלח אנשים אל הערים, (קו) למען יקראו אל כל היודעים לקסם קסמים. ויבאו המכשפים אל פרעה ויאמרו: היהיה לנו שכר אם תעז ידנו475? (קח) ויען: כן הדבר; קרובים תהיו אל כסאי. (קט) ויאמרו: השלך את מטך; או נשליך את מטינו! (קי) ויאמר: השליכו אתם! ויעורו את עיני ראיהם476. (קיא) ויפחידום; כי ידעו קסם קסמים. (קיב) ונאמר אל משה: השלך אתה את מטך; וישלך; ויבלע מטהו את אשר השליכו477. (קיג) ותגבר יד האמת, ומעשיהם478 היו לתהו. (קיד) ויכנעו הבוגדים ויהיו לחרפה. (קטו) ויקדו המכשפים וישתחוו. (קטז) ויאמרו: מאמינים אנחנו באדון העולמים. (קיז) אלהי משה ואהרן. (קיח) ויאמר פרעה: התאמינו בו בלתי אם רצוני? (קיט): אין זאת479 כי אם ערמה אשר חשבתם על הערים, למען גרש מהן את יושביהן. (קכ) הן תדעו בקצותי את ידיכם ואת רגליכם זאת הפך האחרת480 ואתלכם יחד. (קכא) ויאמרו481: תמימים אנחנו עם ד' אלהינו. (קכב) הן תשיב לנו נקם על אשר האמינו באותות הבאים אלינו מאל; ד' חזק את רוחינו למען נמות באמונתך! (קכג) ויאמרו ראשי עם פרעה אליו: התשלח את משה ואת עמו למען ישחיתו בארץ ויעזבו אותך ואת אלהיך.482? ויען פרעה: הבה נמית את בניהם ונחיה את בנותיהם; כן נוכל להם. (קכד) ויאמר משה אל עמו: התחננו אל ד' וחכו לו, כי לו הארץ והוא ינחילה לעבדיו היקרים בעיניו; מה טובה אחרית יראי ד‘! (קכה) וישיבו אותו דבר483: הן רוצצנו טרם באכם אלינו, וגם עתה אחרי בואכם. ויאמר משה: אולי יגרש אלהיכם את אויבכם מפניכם, וינחילכם תחתיו את הארץ, למען ראות את מעשיכם484. (קכו) הן פקדנו מקדם את עם פרעה ברעב וחוסר כל, למען יזכרוני. (קכז) בהיות הרוחה אמרו: זה לנו485: ובבא אליהם שואה גללו את אשמתם על משה ועל עמו. התבא רעה מבלעדי אל? אך רבם לא יבינו. (קכח) גם אמרו אל משה: בכל האותות, אשר תביא אלינו להחרידנו, נכחש, ולא נאמין בהם. (קכט) ונשלח עליהם שבלת מים, ארבה, כנים, צפרדעים ודם, אותות גדולים; אמנם הקשו את לבם ויבגדו. (קל) ובבוא עליהם הנגע אמרו: משה! התפלל אל אלהיך בברית אשר כרת לך! ואם תסיר מעלינו את הנגע הזה, נאמין בך ונשלח עמך את בני ישראל; ואחרי הסירנו מעליהם את הנגע ובכלות המועד הקשו את לבם. (קלא) ונשב להם נקם וננערם בתוך הים על ענותם שקר באותותינו. (קלב) וננחיל את העם הנדכה את מזרח ואת מערב הארץ המבורכה, ויקם אלהים את דברו אשר הבטיח ברחמיו את בני ישראל, על אשר חכו לו; ונפר את עצת פרעה ועמו ונשחית את מבצריהם486. (קלג) ונבקע לבני ישראל את הים, ונביאם אל עם משתחוה למעשי ידיו487; ויאמרו: משה! עשה לנו אלהים כאלהי הגוי הזה! ויען: אך עם סכל אתם! (קלד) אין בצע באליליהם, ושוא כל פעלתם. (קלה) האעשה לכם אל זולתי אלהים אשר בחר בכם מכל העמים? (קלו) הן הצלנו אתכם מיד פרעה ועמו אשר הכבידו את עלכם וימיתו את בניכם ואת בנותיכם החיו. זאת היתה מסה מאת אלהיכם. (קלז) ונקרא אל משה צום שלשים ימים ונוסף עליהם עשרה עד תם מועד אדוניו בארבעים לילה. ויאמר משה אל אהרן אחיו: היה לי משנה בעם הזה! חזק ואמץ ואל תלך בדרך הבוגדים! (קלח) בבוא משה לעת המועד ובדבר אליו אדוניו, ויאמר: הראה נא לי488! ויענהו ד’: לא תראה את פני; הבט אל ההר הזה489! אם יעמד על מקומו אז תראני. בעבר ד' על ההר וישימהו עפר; ויפל משה ארצה כאיש נדהם. (קלט) ובהתעוררו אמר490: יהולל שמך! שבתי אליך491 ואהיה הראשון מהמאמינים בך. (קמ) ויאמר אלהים: משה! בחרתי בך מכל בני האדם בשליחותי ובדברי; קח את אשר נתתי לך ותן לי תורה! (קמא) ונכתב לו על הלוחות תורה ומשפט כל הדברים. (קמב) ונאמר אליו: קחהו ברעדה וצו את עמך למען יחזיק בו; אז אראה אתכם את מושב הבוגדים492. (קמג) וארחיק מאותותי את כל גבהי לבב ואת כל המשחיתים בארץ. (קמד) גם אם יראו את הדרך הישרה, לא ילכו בה; אכן אם יראו את דרך התועים ידבקו בה. (קמה) זה גמולם על כחשם באותותי ויעפילו. (קמו) שוא תהיה פעלת המכחשים באותותי ובעולם הבא; הלא יעשה להם גמול ידיהם. (קמז) ונגד רצון משה עשה עמו עגל שורק493 מנזמיהם. (קמח) הלא ראו כי לא ידבר אליהם494 ולא ידרכם בדרך? (קמט) ובכל זאת דבקו בו ויחטאו לד‘. (קנ) ובהשקט ידיהם495 הכירו את שגגתם ויאמרו: לולי ד’ ירחמנו ויכפר לנו כי אז נאבד כלנו. (קנא) בשוב משה אל עמו חרה אפו וימלא חימה. (קנב) ויאמר: חטאתם חטאה גדולה בעת הרחקי מאתכם; העברתם את פי ד‘! (קנג) וישלך את הלוחות, ויאחז בראש אחיו ויגרהו אליו. (קנד) ויאמר אהרן: בן אמי! העם הזה גבר עלי; עוד מעט והרגוני. (קנה) אל תעליץ בי את איבי ואל תחשבני לבוגד! (קנו) ויאמר משה: ד’! כפר לי ולאחי, והשיבנו אליך ברחמים, כי רחום אתה. (קנז) המשתחוים לעגל רעה תבוא עליהם מאת אדונם וכלימה תשיגם בעולם הזה; כן נשיב גמול לטופלי שקר. (קנח) וכל עשי רע השבים מפשעם ומאמינים באל, להם אל סלח ורחום הוא. (קנט) כשך חמת משה וישב ויאחז בלוחות אשר נכתבו עליהם קו הישר ורחמים ליראי ד‘. (קס) ויבחר מעמו שבעים איש לעת מועד; ובאחז אותם הרעש496 אמר: אדוני! לו חפצת כי אז המתה אותם מקדם; התשחיתנו על מעשה הכסילים? (קסא) הן מסה היא מאתך; תתעה בה את הרע בעיניך ותנחה בה את הטוב בעיניך. (קסב) אתה מושיענו; כפר לנו ורחמנו, כי אתה הטוב מהמרחמים! (קסג) כתוב עלינו טובה בעולם הזה ובעולם הבא, כי שבנו אליך! ויען ד’: גמולי יבוא לכל אשר אחפץ, ורחמי יכילו את כל הדברים, אכתב טובה על יראי וחונני דלים ומאמינים באותותינו. (קסד) ועל ההולכים אחרי נביאי גם אם בער497 הוא; עליו ימצאו כתוב בתורה ובעוואנגעליאום. הוא יצוָם את הטוב ויזהירם על הרע. אז יאכל להם כל הטוב אשר נאסר עליהם מקדם498, ויאסר עליהם הרע אשר לא נמנע מהם מקדם499; הוא יקל את עלם אשר היה עליהם; אשר המאמינים בו ומכבדיו ועוזריו וההולכים אחרי האור אשר הופיע בבואו. (קסה) אמר: בני אדם! אני שלוח מאת אלהים אל כלכם יחד. (קסו) לו מלוכת השמים והארץ; אין אל מבלעדו: הוא מחיה וממית. האמינו באלהים ובשלוחו הנביא הבער המאמין באלהים ובדברו, ולכו אחריו למען תלכו בדרך הטוב! (קסז) גם בעם משה יש אנשים המדריכים בדרך האמת והולכים בה. (קסח) ונחלקם לשנים עשר שבטים וגויים, ונורה את משה בהריב עמו עמו500 ונאמר: הך במטך על הסלע! ותצאנה ממנו שתים עשרה עינות מים למען יכירו כלם איש עינו501; וניתן להם את העבים לצל יומם, ונשלח אליהם את המן ואת השליו לאמר: אכלו את הטוב אשר נתנו לכם. אמנם הם לא השחיתו אותנו כי אם את נפשם502. (קסט) ובהאמר אליהם: שבו בעיר הזאת ואכלו מטובה כטוב בעיניכם ואמרו: חטתון 503 , והצניעו לכת אל השער! אז נכפר בעד חטאתכם ונרים את קרן הצדיקים. (קע) וימירו הבוגדים את הדבר הזה באחר אשר לא צוינום; ונשלח עליהם את חרון אפנו מהשמים על חטאם. (קעא) שאל נא אותם על העיר הקרובה אל הים504 אשר חטאה ביום השבת, בהראות אליהם הדגים ביום שבתם; אך ביום אשר חללו את השבת, לא נראו הדגים. בן בחנו אותם על פשעם. (קעב) ובאמר קצת העם505: למה תזהירו את עם אשר אררו ד' ויכינהו לענש גדול? ויענו אחיהם: זה ייטב בעיני אלהיכם אולי ייראו506. (קעג) ועל שכחם את אשר הועד בהם הצלנו את מזהיריהם מכל רע וניסר את הבוגדים על מרים. (קעד) ובהחזיקם במרים אמרנו אליהם: היו קפים והבדלו מבני האדם507! זכור את אשר אמר אלהיך, כי יביא על היהודים גוי אשר ירוצצם ואשר יענם עד יום התקומה508! כי אל נוקם הוא, אמנם גם סלח ורחום. (קעה) ונפיצם על פני כל הארץ. יש מהם תמימי דרך ויש מהם לנגדם; זננסם בטוב ורעה למען ישובון אל ד‘. (קעו) ויקם אל תחתיהם את זרעם וינחילם את הכתב; אמנם אלה רודפים רק אחרי אוצרות התבל ואומרים: זאת תכופר לנו; ואם יגיעם עוד מותר כזה509, יאחזוהו. הלא כרת להם אלהיהם ברית בתורתו, כי לא יגידו באל כי אם האמת510? ובכל זאת הוגים בה511. אך מושב העולם הבא טוב לצדיקים; הלא תבינו? – (קעז) לדבקים בכתב ומתפללים לא נחשך את שכרם אשר יאה לתמימי דרך. (קעח) בהרימנו עליהם את ההר ככפרת512, וידמו בנפשם כי יפל עליהם. ונאמר: קחו את אשר נתנו לכם ברעדה וזכרו את אשר בה למען תיראו! (קעט) בהוציא אל בנים מבין חלצי בני אדם ויעידם בנפשם לאמר: הלא אנכי אדונכם? ויאמרו: מעידים אנחנו: למען לא תאמרו ביום התקומה: נסתרה זאת ממנו513! (קפ) או תאמרו: אבותינו עובדי אלילים היו, ואנחנו הלכנו בעקבותיהם, התשחיתנו על מעשה אנשים רקים? (קפא) כן נראה את אותותינו למען ישובו אל ד’. (קפב) ספר להם את קורות האיש אשר גלינו לו את אותותינו514, ויסר מאחריהם; והשטן ארב לו ויסיתו: (קפג) לו חפצנו הרמנוהו; אמנם הוא שם את עיניו ארצה515 וילך בשרירות לבו. דמיונו ככלב חורץ לשונו אם תגרשהו או תניחהו; כן העם הבוגד באותותי. ספר נא להם את המעשה הזה למען יתבוננו! (קפד) מה רע משל העם הבוגד באותותינו וחוטא על נפשו516! (קפה) כל איש אשר ינחהו אל, בדרך הטובה הוא; וכל איש אשר יתעהו אל, יספה. (קפו) הן בראנו אנשים ושדים הרבה לגיהנם. לב להם ולא יתבוננו; עינים להם ולא יראו, אזנים ולא ישמעו, נמשלו כבהמות: גם שוגים יותר מאלה, כי ממששים באפילה517. (קפז) לאלהים שמות נאים518; קראוהו בהם והבדלו מהמחללים אותם; הם ישאו עונם! (קפח) הן בראנו עם519 מדריך בנתיב האמת והולך בו. (קפט) ואת המכחשים באותותינו נוריד מטה מטה בלי דעתם. (קצ) אמלא את ימיהם כי קמה עצתי520. (קצא) הלא יבינו521 כי אין בריעם רוח רעה? איננו כי אם מזהיר. (קצב) הלא יביטו על ממלכת השמים והארץ ועל כל אשר ברא אל, ויבינו כי קרובה אחריתם לבוא? איה אפוא החזון אשר יאמינו בו? – כל איש אשר יתעהו אל, אין לו מדריך; הוא יזנחם אל שגגתם. (קצג) ישאלוך על תחיית המתים; אמור אליהם: לא ידעה איש בלתי אלהי; הוא יגלה את עתה. תכבד ידה בשמים ובארץ522, ופתאם תבוא. (קצד) הם יחקרוך כאם ידעַתה היטב; אמור אליהם: אין איש יודעה מבלעדי אל, אך רב האנשים לא ידעו זאת. לא אוכל להיטיב או להרע לי בלי רצון אל. לו ידעתי את רזי אל, הרביתי את הוני, וכל רע לא יבאני. אינני כי אם מזהיר ומבשר לעם המאמין. (קצה) הוא בראכם מנפש אחת523, ויוציא ממנו אשה אשר יבוא אליה. ואחרי בואו אליה חבליה נפלו לה בנעימים ותוכל שאתם; אך בכבד עליה המשא ויתפללו אל ד' אלהיהם: אם תצליחנו524 נודה לך! אמנם אחרי הצליח אל אותם דמו אליו אלהי נכר; חלילה לו את אשר דמוהו אליו! (קצו) הידמו אל אלהים יצורים אשר לא בראו כי אם נבראו? לא יושיעום ולא יושיעו את נפשם; אם תתחננו אליהם למען ידריכוכם, לא ישמעוכם; שוה לכם אם תעבדום או תעזבום. (קצז) אכן כל אשר אתם עובדים אך עבדים525 הם כמוכם; קראום ויענוכם, אם צדקו דבריכם! הרגלים להם ללכת או ידים למשש או עינים לראות או אזנים לשמוע? קראו את אלהיכם וטימנו לי פחים! לא יושיעוכם526. (קצח) כי אלהי אשר גלה לי את הכתב, מגן בעדי; הוא מושיע את החסים בו. ואליליכם אשר אתם עובדים אותם מבלעדי אל לא יעזרוכם ולא יעזרו את נפשם. (קצט) ואם תקראום למען ינחוכם לא ישמעוכם. ראה נא איך יביטו בך ולא יוכלו לראות את פניך! שא את עונם ודבר אליהם כמשפט והבדל מתוך הבערים! (ר) ואם יפתך השטן, נוס לעזרה אל ד' כי הוא שומע ויודע כל. (רא) כל היראים את ד' יבינו את ערמת השטן ויזכרו את אלהיהם ויפקחו את עיניהם (רב) אמנם אחיהם הבוגדים יפלו ברשת השטן ולא ינצלו ממנה. (רג) ואם תבוא אליהם בלי אותות, יאמרו: הלא בללת זאת527? אמור אליהם: אני הולך בדרך אשר נחני אלהי. הספר הזה חקה מאת אלהיכם, קו הישר ורחמים לעם המאמין. (רד) בהקרא הקורן שמעוהו528 ודומו למען תרוחמו! (רה) וזכור בלבך את בוארך529 באימה וברעדה, ואל תקרא בקול גדול בבקר ובערב530, ואל תרף ידיך531! – (רו) גם המלאכים העומדים על ימין אדונך לא ירימו את לבבם מעבדהו, כי אם יהללוהו וישתחוו לו.

8. חזון השלל532

נגלה במדינ"ה ובו ששה ושבעים פסוקים

בשם אלה הרחמן והרחום

(א) ישאלוך על השלל; ענה אותם: השלל לאלהים ולשלוחו. יראו את ד' והשלימו ביניכם ושמעו בקול אל ונביאו אם מאמינים אתם! (ב) המטים את אזניהם בהזכר שם ד‘, והמחזיקים באמונתם בהודע להם אותותינו, והבוטחים בד’. (ג) המתפללים ומפזרים מאשר נתנו להם; אלה הם המאמינים. (ד) הם יעלו מעלה מעלה אל אדוניהם; להם כפרת עון ושפע ברכה מאת אדוניהם. (ה) כהוציא אותך אלהיך מביתך533קצת המאמינים מרדו בך534. (ו) ויריבו עמך על האמת גם אם נודעה להם; וידמו בנפשם כי הוכנו לטבח נגד פניהם. (ז) בהבטיחכם אל לתת בידכם אחד משני הצבאות, התאויתם לרשת את האחר רפה ידים535; אמנם אלהים חשב להקים את דברו ולשרש את גזע הבוגדים. (ח) למען הקים את האמת ולהפר את השקר גם בהתקומם הבוגדים. (ט) בהתפללכם אל אלהיכם ויאמר: הן אשלח לכם את מלאכי לאלפים אלה אחר אלה536. (י) לא עשה אל זאת כי אם לבשרכם טוב ולאמץ את לבכם. אין ישועה כי אם באלהים, כי עזוז הוא וחכם לב. (יא) בהפילו עליכם תרדמה להשקיטכם537, ויורד עליכם מטר מן השמים לטהרכם בו, להסיר מעליכם את טמאת השטן538, לאמץ את לבותיכם ולחזק את רגליכם. (יב) באמר אלהים אל המלאכים: אני עמכם לאזר חיל את המאמינים ולהביא מורך בלב הבוגדים; כרתו את ראשיהם וגדעו את אצבעותיהם539! (יג) ויעשו כן על המרותם540את פי ד' ושלוחו; כל הממרה את פי ד' ושלוחו, לו אל קנא ונוקם הוא. (יד) זה גמולכם; קחוהו541! אש הגיהנם תהיה למנה לבוגדים. (טו) אתם המאמינים! בפגעכם בהמון הבוגדים אל תפנו אליהם ערף! (טז) וכל הפונה אליהם ערף אם לא תשיבהו חמת המלחמה542 או ישיבוהו אנשי מלחמתו, חרון אף ד' ישיגהו, וגיהנם יהי מושבו. מה קשה הדרך שמה! (יז) לא אתם הכיתם בו543כי אם אלהים; ולא אתה השלכת544כי אם אלהים; למען נסות את המאמינים במסה גדולה, כי אלהים שומע ויודע כל. (יח) זאת היתה למען הפר את ערמת הבוגדים. (יט) התבקשו מופת545? הן בא אליכם! אם תחדלו546, טוב לכם; אם תשובו547, גם אנחנו נשוב; לא יועילו אתכם חיליכם העצומים, כי ד' הולך עם המאמינים. (כ) אתם המאמינים! שמעו בקול אל ושלוחו, ואל תשובו מאחריו אחרי שמעכם אותו! (כא) ואל תהיו כאנשים האומרים: שמענו, ולא ישמעו. (כב) בעיני אלהים נמשלו כבהמות החרשים והאלמים548 אשר לא ישכילו. (כג) לו ימצא אלהים דבר טוב בהם, יפקח את אזניהם; אמנם גם בפקחו את אזניהם ישובו מאחריו ויבגדו בו. (כד) אתם המאמינים! הקשיבו לקול ד' ושלוחו בקראם אתכם אל אשר יחיכם549, ודעו כי אלהים הולך בין כל איש ובין לבו550, וכי תשובו אליו לעת מועד! (כה) השמרו מהזדון551, כי לא ישחית אך את החוטאים לבדם552; הן קנא ונוקם אלהיכם. (כו) זכרו כי מתי מספר וקצרי יד הייתם בארץ ורכי לבב פן יכחידוכם האנשים553; ויתמך ויאמץ אלהים אתכם בעזרתו, ויפזר לכם את טובו למען תתנו לו תודה. (כז) אתם המאמינים! אל תעקבו את אלהים ואת שלוחו ואל תשקרו באמונתכם באשר תדעוה! (כח) דעו, כי הונכם וזרעכם אך מסה המה554, ושכר גדול יש באלהים! אתם המאמינים! אם תיראו את ד' ישלח לכם פדות ויסלח לכם את עונותיכם ויכפר לכם כי גדולים רחמיו. (כט) בהתנכל עליך הבוגדים לתפשך או להמיתך או לגרשך555 וימתיקו סוד עליך, אלהים התחכם להם והוא הטוב מכל המתנכלים556. (ל) ובהקרא אליהם אותותינו557 יאמרו: כבר שמענו זאת! לו נחפץ, נאמר לך כאלה; אין בו558 כי אם משלים קדמונים. (לא) ובאמרם: אלהינו! אם הספר הזה אמת הוא, המטר עלינו אבני אלגביש מן השמים או יסרנו בענש גדול! (לב) לא אבה אל יסרם בעוד היותך בקרבם, יען כי התחננו לו559. (לג) לא היה על אלהים לרחמם, באשר סגרו את דלתות החרם560, גם כי לא הפקדו עליו; רק ליראי אלהים הפקד561. אך רבם לא ידעו זאת. (לד) ולא התפללו בבית התפלה כי אם חרקו שן ויספקו כפים562. הא לכם גמולכם על אשר בגדתם! (לה) הבוגדים יפזרו את הונם להשיב את אחיהם מדרך אל; הן יפזרוהו! רעה תבוא עליהם וינגפו. (לו) הבוגדים יהיו מאכלת אש הגיהנם. (לז) למען הבדל בין הטובים ובין הרעים יצבר אלהים את הרעים אלה על אלה ויאלמם אלומה אחת וישליכם אל גיהנם; שם יספו. (לח) אמר אל הבוגדים: אם ישובו מדרך פשעם, יכפר להם את אשר עשו; ואם יזידו, תבואם רעת הבוגדים הקדמונים. (לט) הלחמו בהם עד תם המסה והורמה קרן האמונה; ואם ישובו, אלהים יראה את פעלם. (מ) ואם ילחמו בכם, דעו כי אלהים מגנכם! הוא הטוב מכל המגנים והמושיעים. (מא) דעו, כי בשללכם שלל לד' ולשלוחו החומש, ולקרובים וליתומים ולדלים ולעוברי דרך, אם מאמינים אתם באלהים ובאשר שלחנו לעבדנו ביום התשועה563 אשר בו שני הצבאות התראו פנים; אלהים אדיר על כל. (מב) בחנותכםבעבר הנהר והאויב ממולכם ורכבו מאחוריכם, התפרדתם בהמתיקכם סוד יחד564; אמנם עצת ד' עמדה. (מג) למען יתבוננו המתים במלחמה ואשר עודם בחיים, כי אל שומע ויודע כל. (מד) אלהים הראך בחלום את האויבים מתי מספר; לו הראך אותם חיל עצום, כי אז נמס לבבכם ותמרו את פיו565; אמנם אל הצילכם, כי הוא יודע את כל חדרי בטן. (מה) בקרבכם אל המלחמה הראכם אותם מתי מספר, וכן הייתם בעיניהם, למען יקים אל את דברו; ואל אלהים ישובו כל הדברים566. (מו) אתם המאמינים! בפגעכם בחיל הבוגדים אמצו את לבבכם וזכרו את ד' למען תצליחו! (מז) שמעו בקול ד' ושלוחו ואל תמרו את פיו, פן ירך לבבכם ותנגפו! חכו לד' כי הוא הולך עם המחכים. (מח) ואל תהיו כאנשים אשר הזידו לעזב את בתיהם למען הראות לבני האדם567! הם סרו מדרך הטובה, ואלהים יודע את אשר עושים. (מט) השטן הסיתם אל מעלליהם באמר אליהם: לא תנגפו ביום הזה, כי אנכי מגן לכם! אך בהערך המלחמה נסג אחר על עקביו568 באמר: נקי אנכי מכם569, כי אני ראה את אשר לא תראו570; את האלהים אני ירא, כי קנא ונוקם הוא. (נ) ויאמרו החנפים ורכי הלבב571: האמונה פתתה את האנשים האלה572! אמנם כל הבוטח בד' לו אל גבור ורחום הוא. (נא) לו תראה בהנגף הבוגדים תחת יד המלאכים המכים את פניהם ואת גיויהם באמרם: קחו את גמול אשכם573! (נב) זאת היתה להם על מעשה ידיהם; אלהים לא יעשה עול לעבדיו. (נג) הם כחשו באותות אל כעס פרעה וכאנשים אשר היו לפניהם; ויכחידם אלהים על מרים, כי קנא ונוקם הוא. (נה) אלהים לא יסיר את חסדו מעם, עד כי זה יהפך את לבו574, כי אל שומע ויודע כל. (נה) גם עם פרעה והאנשים אשר היו לפניהם כחשו באותות אלהיהם; ונכחידם על מרים, ונצף את עם פרעה, כי כלם חוטאים היו. (נו) הבוגדים והמכחשים באל נמשלו בעיניו כבהמות. (נז) האנשים אשר כרת להם ברית אהבה ויפירוה בכל עת ולא יראו אלהים. (נח) אם תגבר ידך עליכם במלחמה, פזרם, למען יזכרהו דור נולד! (נט) ואם תירא כי גוי אחד יבגוד בך, עשה לו כפעלו575, כי לא אוהב אל את הבוגדים. (ס) ואל ידמו בנפשם הבוגדים כי ימלטו; לא ינקו! (סא) התאזרו לנגדם כפי יכלתכם באיש רגלי ובפרשים למען הפיל אימה על אויבי אל ועל אויביכם ועל אחרים זולתם אשר לא נודעו לכם כי אם לאל. כל אשר תפזרו מהונכם בגלל מלחמת אל, יושב לכם; לא יעשה לכם עול. (סב) ואם שלום יענוך, השיבם שלום; ובטח בד‘, כי הוא שומע ויודע כל. (סג) ואם ירמוך, אלהים יריב ריבך; הלא הוא מאזרך חיל עם המאמינים אשר קשר את לבם? לו פזרת את כל אוצרות התבל, לא קשרת את לבם; לא קשרם כי אם אל, כי אדיר הוא ויודע כל. (סד) הנביא! עזרך בשם ד’ ובמאמינים ההולכים אחריך. (סה) הנביא! דבר על לב הבוגדים למען ילחמו! עשרים אנשי חיל מכם יניסו מאתים, ומאה מכם יניסו אלף; כי אין תבונה בבוגדים. (סו) אלהים הקל לכם בדעתו כי קצרי יד אתם; מאה אנשי חיל מכם יניסו מאתים, ואלף מכם יניסו אלפים בעזרת ד' כי הוא הולך עם המחכים לו. (סז) לא הותר עוד לנביא לחיות את השבוים עד פרצו בארץ576. אתם רודפים אחרי חיי החלד577; אמנם אלהים שם לכם למטרה את חיי העולם הבא, ואלהים אדיר ויודע כל. (סח) לולי נגלה לכם חזון מאת אלהים578, כי אז בא עליכם ענש גדול על אשר לקחתם. (סט) אכלו משללכם כטוב וכישר בעיניכם; ויראו את ד', כי סלח ורחום הוא! (ע) הנביא! אמור אל השבוים אשר בידיכם: אם ימצא אלהים דבר טוב בקרב לבכם, ישיב לכם טוב מאשר לקח לכם, ויסלח לכם, כי חנון ורחום הוא. (עא) ואם בלבם לרמותך לא ירמו אותך כי אם את אלהים; הנה נתנם בידך, כי הוא חכם לב ויודע כל. (עב) האנשים אשר האמינו בך ויעזבו את בתיהם וישליכו מנגד את הונם ואת חייהם בעבור מלחמת אל, ויעזרוך ויושיעוך, לאחים יחשבו יחד579; אמנם המאמינים אשר לא עזבו את בתיהם לא יחלקו עמכם עד יצאו אתכם בצבא. (עג) אך אם יבקשו מכם עזרה בגלל האמונה580, עליכם להושיעם לולי נגד אנשי בריתכם; ואל מביט אל כל אשר תעשו. (עד) והבוגדים אך איש אל אחיו אחים הם581; ואם לא תעשו זאת, מריבה גדולה ורעה חולה תהיה בארץ. (עה) המאמינים בך ועוזבים את בתיהם ונלחמים לאמונת אל, עוזריך ומושיעיך, אלה הם המאמינים; להם יכפר עונם, ושפע ברכה ישיגו. (עו) והמאמינים אחרי כן582 ועוזבים את בתיהם ונלחמים לכם, לכם יחשבו. אמנם קרובי משפחתכם אחיכם הראשונים הם583 כדבר אל, כי הוא יודע כל.

9. חזון התשובה584

נגלה במדינ"ה ובו מאה ושלשים פסוקים

(א) רחמים מאת אלהים ושלוחו לעובדי אלילים אשר כרתו לכם ברית585. (ב)586עברו בארץ ארבעה חדשים587, ודעו כי לא יסור כח אלהים588; אמנם אלהים יכלים את הבוגדים. (ג) הן הגיעה שמועה מאת אלהים ושלוחו אל בני האדם, כי נקיים הם ביום החג מעובדי האלילים589. אם תיטיבו, טוב לכם; ואם תשובו ותמרו, דעו כי לא תוכלו לענוֹת את כח אל! בשר לבוגדים ענש גדול. (ד) רק לעובדי אלילים, אשר עברו בבריתכם ולא יצררוכם ולא יעזרו את אויביכם, עליכם להקים את בריתכם עד עת מועד590; כי אל אוהב את תמימי דרך. (ה) אמנם אחר כלות החדשים הקדושים הרגו את עובדי האלילים באשר תמצאום, אחזו וצררו אותם וארבו להם בכל הדרכים! ואם ייטיבו את דרכם ויתפללו ויחוננו דלים, הניחום, כי סלח ורחום אלהים. (ו) ואם איש מעובדי אלילים ינוס אליך לעזרה591, עזרהו, למען ישמע את דבר ד' והניחהו אל מחוז חפצו. כה תעשה לעם הבוגד. (ז) ולא יעברו עובדי האלילים בברית אל ושלוחו כי אם במקדש חרם 592; כל עת דבקם בכם דבקו בהם, כי אל אוהב את תמימי דרך. (ח) אמנם איך יעברו בבריתכם באשר לא ישמרו לכם אחוה ורעות במשלם בכם? בשפתם יכחשו לכם ולבם בל עמם, כי רבם חוטאים המה. (ט) בלא הון ימכרו את אותות אל, ויתעו את אחיהם מדרך הטוב; רק רע כל מעשיהם. (י) לא ישמרו אחוה ורעות למאמינים כי בוגדים המה. (יא) ואם ייטיבו את מעלליהם ויתפללו ויחוננו דלים, לאחיכם יחשבו באמונה; כן נראה את אותותינו לעם המאמין. (יב) ואם ישקרו באמונתם אחרי עברם בבריתכם ויגדפו את דתכם, הלחמו בראשי המרי, כי אין אמן במו, למען יפחדו. (יג) הלא תלחמו בעם בוגד באמונתו ואשר בלבבו לגרש את הנביא ולהמכם פתאום? התיראו מפניהם? הן טוב לכם ליראה את ד' אם מאמינים אתם. (יד) הלחמו בהם, כי אלהים יתנם בידיכם ויכלימם; הוא יצילכם מידם וירפא את לבב העם המאמין. (טו) הוא יסיר מעליכם את חמת לבבם וייטיב למי יחפץ בו, כי אלהיכם יודע כל וחכם לבב הוא. (טז) התדמו בנפשכם כי אלהים יטשכם ולא ידע את הנלחמים לו ואת הדבקים בו ובשלוחו ואת אוהבי המאמינים בו? הן יודע אל את אשר אתם עושים! (יז) לא נאוה לעובדי אלילים לבקר בהיכל ד' באשר יעידו בנפשם על מרים. שוא פעלת האנשים האלה; אל אש הגיהנם יבואו. (יח) המאמינים באלהים וביום האחרון ומתפללים וחונני דלים ויראים אך את ד' לבדו, אלה יבקרו בהיכל ד‘; את אלה ינחה בדרך הטוב. (יט) התדמו בנפשכם, כי השקות את העלים אל החג ובקר בהיכל ד’593, או האמן בד' ובשלוחו וביום האחרון והלחם לאמונת אל לאחת יחשבו594? לא ישוו בעיני אל, כי לא ינחה את הבוגדים! (כ) המאמינים ועוזבי בתיהם ומשליכים את נפשם מנגד בעבור אמונת אל, יעלו מעלה מעלה אל אדוניהם, ואך אלה יצליחו. (כא) להם מבשר אלהים חסד ורחמים וגנות מלאים כל טוב עד עולם. (כב) לנצח ישבו בהם, כי שכר גדול באלהים. (כג) אתם המאמינים! אל תשׂאו את פני אבותיכם ואחיכם וקרוביכם, אם יבחרו בשקר מבאמת! כל מתרועע להם ממספר הבוגדים הוא. (כד) אמור: אם תבחרו באבותיכם, בבניכם, באחיכם, בנשיכם, בקרוביכם ובהונכם אשר רכשתם, ובמרכלתכם אשר יראתם כי אין קונה לה, ובבתי חמדכם מבאלהים ובמלחמת אמונתו: חכו עד יקים אל את דברו, כי לא ינחה את עם הבוגדים! (כה) הן הושיעכם אל במלחמות רבות. במלחמת חונין595 . ברום לבבכם על חילכם הגדול, לא עזר אתכם; ותצר לכם הארץ רחבת ידים596, ותנוסו ותפנו עורף. (כו) וישרה אלהים את שכינתו על שלוחו ועל המאמינים בו, וישלח חילים597 אשר לא ראיתם, וייסר את הבוגדים; זה חלק עוזבי אל. (כז) אלהים ישע אל כל אשר יחפץ, כי סלח ורחום הוא. (כח) אתם המאמינים! הבוגדים טמאים הם; לכן אל יקרבו עוד אל היכל החרם מיום כלות השנה הזאת והלאה598; ואם יצר לבכם פן תורשו599, דעו, כי אלהים יעשיר משפע ברכתו את הישר בעיניו, כי הוא יודע כל וחכם לב. (כט) הלחמו באנשים אשר לא יאמינו באלהים וביום האחרון ולא יאסרו את אשר אסר אל ושלוחו ובאנשי הכתב אשר לא ישפטו משפט צדק600 עד יובילו לך שי ויכנעו מפניך. (ל) היהודים אומרים; עזרא בן אלהים הוא601; והנוצרים אומרים כי משיחם בן אלהים הוא. מפיהם יוציאו את הדבה הזאת כאשר עשו הבּוגדים אשר היו לפניהם. הן ייסרם אל על כחשיהם! (לא) הם עובדים את חכמיהם ואת כהניהם מבלעדי אל ושלוחו ישו בן מרים602; הלא צוו לעבד את ד' לבדו? חלילה לו את אשר ידמו אליו! (לב) בלבם לכבות את נר אלהים603; אך אלהים ישוב ויעלה את נרו גם בהתקומם הבוגדים. (לג) הוא שלח ביד נביאו קו הישר ותורת אמת אשר תהל אורה על כל האחרות604 גם בהתקומם הבוגדים. (לד) אתם המאמינים! רוב החכמים אוכלים את הון האנשים בלא הועיל605 ומשיבים מאחרי דרך ד‘; אכן ענש גדול יבוא על האנשים האוגרים זהב וכסף ולא יפזרו ממנו על דרך האמונה. (לה) ביום הדין יחם הונם באש הגיהנם ויכוו בו על מצחיהם על צדיהם ועל גיויהם. הא לכם606 את אשר אספתם לנפשכם! אכלו את אשר צברתם! (לו) מספר החדשים שנים עשר הוא כדבר אל וככתבו ביום בראו את השמים ואת הארץ607; ארבעה מהם קדושים הם608 לאמונת אל. אל תחטיאו בהם את נפשותיכם609; אך בבוגדים תוכלו להלחם בכל עת, יען כי גם המה יצררוכם תמיד, ודעו כי אלהים הולך עם יראיו. (לז) העתק את החדשים עון גדול הוא, ובו יתעו הבוגדים610; בשנה הזאת יקדשו חדש אחד ובאחרת יחללוהו למען השלם את המספר611; ובזה מתירים את אשר אסר אל612. הן הועד בהם גמול מעשיהם ואלהים לא ינחה את הגוי הבוגד. (לח) אתם המאמינים! מה היה לכם שחותם ארצה613 בהאמר אליכם להלחם לאל614? התבחרו בחיי העולם הזה מבחיי העולם הבא? מה מך ערך חיי התבל מרכוש העולם הבא! – (לט) אם תמאנו להלחם, יככם אל מכה גדולה וישים גוי אחר תחתכם אשר לא תוכלו לו; כי אל אדיר על כל. (מ) אם לא תעזרוהו615, אלהים יהיה בעזרו, כאשר כבר הצילו בגרש הבוגדים אותו והוא השני מהשנים616. בהיותם במערה, ויאמר617 אל רעהו: אל יצר לך, כי ד’ עמנו! וישך ד' בכבודו בעדו, ויתמך את ידו בחילים618 אשר לא ראיתם ויסכל את דעת הבוגדים ויקם את דברו כי עזוז הוא וחכם לב. (מא) צאו למלחמה קלים וכבדים619 והשליכו מנגד את הונכם ואת נפשכם בעבור מלחמת אל; זה טוב לכם אם תבינו. (מב) לו ראו תועלת ונקל עליהם620 הדרך כי אז שמעו בקולך; אכן קשה מהם הדרך, ובכל זאת נשבעו באלהים: לו יכלנו, יצאנו אתכם621. כן ישחיתו את נפשם; אכן אל יודע כי מדברי כזב המה. (מג) לו יסלח לך אלהים זאת622! מדוע שמעת בקולם טרם ידעת אם אמת או שקר אתם? (מד) המאמינים באלהים וביום האחרון לא יעזבוך, אם עליהם להשים את נפשם ואת הונם בכפם; הן יודע אל את יראיו. (מה) אכן המכחשים באלהים וביום האחרון יעזבוך, כי לבם לא נכון באמונתם והם פוסחים על שתי הסעפים. (מו) לא אבו הלחם כי אז התאזרו; אך לא חפץ ד' בצאתם למלחמה, לכן הרך את לבבם ויאמר: שבו בבתיכם עם היושבים בבתיכם623! (מז) וגם לו יצאו אתכם, היו עליכם לטרח וירוצו הנה והנה למען הסיתכם למרות את פי ד‘; ויש אנשים מכם אשר הטו אזנם לדבריהם. הן יודע אל את החוטאים. (מח) הן מקדם הסיתו בך וימרו את פיך עד בוא אליהם האמת ואמרת ד’ הצרופה624 גם בהתקוממם. (מט) יש מהם אומרים: שלח אותי ואל תנסני625! אך הלא הם במסה בהיותם שלוים? – הגיהנם נחלת הבוגדים. (נ) אם ייטב לך, יאבלו; ובצר לך יגילו ויאמרו: הן הצלנו את נפשותינו626! אז יפנו אליך ערף וישישו על אידך. (נא) אמור: לא יקרנו מאומה בלתי אם ד' צוה; הוא מגננו ועליו יבטחו כל המאמינים. (נב) אמור: הלא תחכו כי יבואכם אחד משני הדברים הטובים מכלם627; אנחנו מקוים, כי ייסרכם אלהים בענש גדול או מידו או מידנו; חכו! גם אנחנו מחכים. (נג) אם תתנו628 ברצון או נגד לבכם, לא ילקח מכם, כי עם בוגד אתם. (נד) ולא מנע אל מהם לבלתי הלקח מהם כספם כי אם על אשר כחשו באל ובשלוחו, ולא התפללו כי אם בקרי ולא נתנו כי אם במרי. (נה) ואל תתמה על הונם ועל זרעם 629! בלב אל ליסרם בחיי העולם הזה ולהשחית את נפשותיהם על מרים. (נו) הם נשבעים בד' כי לכם המה; אך לא לכם המה; רק מיראה אומרים זאת. (נז) לו ימצאו מנוס או מערה או מחבוא, יחישו לבוא שמה. (נח) יש מהם אשר ידברו בך דפי בתתך צדקה630; כל עת קחתם את חלקם יחרישו ואחרי כן ילינו. (נט) לו קבלו ברצון את אשר נתן להם אלהים ושלוחו, ואמרו: דיינו מתת אל ושלוחו אשר נתן לנו ברחמיו, ולפניו נשפוך שיחנו! (ס) הצדקה הוכנה לדלים לאביונים ולמקבציה631 ולמטיבים את דרכם632 ולאשר לא יוכלו לשלם את נשייהם633 ולמלחמת אל ולעוברי דרך. זאת חקת אלהיכם, כי הוא יודע כל וחכם לב. (סא) יש מהם דברו דפי בנביא לאמור: הוא מקשיב אל דברי שקר634; אמור: הוא מקשיב לטובתכם635; הוא מאמין באלהים ובמאמינים. (סב) הוא מבשר רחמים למאמינים בו, וענש גדול למדברים דפי בשליח אל. (סג) הם נשבעים בד' כי יבקשו למצא חן בעיניכם; מה טוב להם למצא חן בעיני ד' ושלוחו אם מאמינים הם! (סד) הלא יבינו כי כל הממרה את פי ד' ושלוחו יהיה מאכלת אש הגיהנם ולעד ישב שם? אך חרפה גדולה זאת! (סה) החנפים יראים פן יגלה להם חזון מוציא לאור את אשר בלבם; אמור: התלוצצו! הן יגלה אלהים את אשר תכחדו. (סו) ואם תשאלם636 , יאמרו: אנחנו מדברים ומשחקים637; אמור: התלעגו לאל, לאותותיו ולנביאיו? (סז) ואל תכסו את פשעכם כי בגדתם אחרי אשר האמנתם! אם נסלח לקצתכם638 , ניסר את קצתכם639 כי בית מרי המה. (סח) כלם חנפים וחנפות המה איש כאחיו; יצוו את הרע ויחרימו את הטוב ויקפצו את ידיהם מהאביון. הם שכחו את אלהים, לכן גם הוא ישכחם, כי החנפים בוגדים המה. (סט) לחנפים ולחנפות ולבוגדים מבשר אלהים את אש הגיהנם, ולעד ישבו בו; זה גמולם. אלהים אררם ולהם ענש גדול. (ע) כאנשים אשר היו לפניכם, עצומים מכם ומברכים בחיל וזרע ומתענגים על חלקם בעולם הזה, כן גם אתם ששים בחיי התבל ודברתם דפי כאשר הם דברו. שוא פעלתם בעולם הזה ובעולם הבא, ויספו יחד. (עא) הלא הגד להם את אשר נהיה לאנשים אשר היו לפניהם, לדור נח, לאנשי עאד, תמוד640, לדור אברהם, לאנשי מדין ולערים ההפוכות641? נביאיהם באו אליהם במופתים נגלים; אלהים לא אבה עשות להם עול, אמנם הם השחיתו את נפשם. (עב) רק המאמינים והמאמינות קרובים זה לזה; הם יבחרו בטוב וימאסו ברע, יתפללו ויחוננו דלים וישמעו בקול ד' ונביאו. אלהים ירחמם, כי אדיר הוא וחכם לב. (עג) אלהים הבטיח את המאמינים ואת המאמינות גנות ובתוכם נחלי מים, ועד עולמי עד ישבו שם. מה נעים מושב גן העדן! אך רצון אל נעים ממנו; מה גדול הששון הזה! (עד) אתה הנביא! הלחם בבוגדים ובחנפים והכבד את ידך עליהם. התפתה יהי מושבם; מה קשה הדרך שמה! (עה) הם נשבעים באלהים כי לא דברו מאומה642; אמנם דברו בו כזבים אחרי האמינם בו, ויחשבו מחשבות אשר לא הקימו643, ולא הרפו את ידיהם עד ברכם אל ושלוחו ברחמיו644. אם ישובו מדרך פשעם, טוב להם; ואם ישובו וימרדו, ייסרם אל ענש גדול בעולם הזה ובעולם הבא, ואין להם עוזר ומושיע בארץ. (עו) יש מהם עברו בברית ד' לאמר: אם יברכנו ברחמיו, נתן צדקה וניטיב את מעללינו. (עז) ואחרי ברכם אלהים ברב רחמיו וירם לבם ויזרו אחור וימרו את פיו. (עח) ויחנף אלהים את לבבם עד יום פגעם בו645, על אשר לא שמרו את מוצא שפתם ויכזבו באלהים. הלא יבינו כי אל יודע את מחשבותיהם ואת אשר מדברים בסתר? הלא כל רז נגלה לו? (עט) הלעגים לחונני דלים ולתומכי יד אביון כפי יכלתם, אלהים ילעג למו וייסרם ענש גדול. (פ) שוה להם אם תתפלל בעדם שבעים פעמים, לא ירצם אלהים, יען כי בגדו בו ובשלוחו; ואלהים לא ינחה את עם הבוגדים. (פא) הן ששו המפגרים מצאת בצבא646 על מאנם ללכת אחרי השליח ולהשליך את נפשם ואת הונם מנגד בעבור מלחמת אל, ויאמרו: אל נא תצאו בצבא בחם השמש! אמר: אש הגיהנם חמה ממנו! לו ישכילו זאת! (פב) הניחם ויצחקו; הן יורידו כנחל דמעות בבוא אליהם גמול פעלם! (פג) והיה כי ישיבך אלהים בשלום אליהם, ויבקשו לצאת עמך בצבא, אמור אליהם: לא תצאו אתי בצבא ולא תלחמו עמי באויבי! אתם בחרתם לשבת בבתיכם בראשונה; שבו בבתיכם עם היושבים בבתיכם! (פד) ואל תתפלל בעד אחד מהם במותו ואל תעמד על קברו647 יען כי בגדו באלהים ובשלוחו וימותו במרים. (פה) ואל תתמה על הונם וזרעם, כי בלב אל ליסרם בהם בעולם הזה ולהשחית את נפשם על אשר בגדו. (פו) ואם ישלח אליהם חזון, למען יאמינו באלהים ויצאו בצבא עם נביאו, יתחננו אליך העשירים בהם לאמר: הניחנו בבתינו! (פז) הם יחפצו לשבת בבתיהם; אמולה לבתם; לא ישכילו. (פח) אך הנביא והמאמינים עמו יצאו בצבא עם הונם ונפשם; לכן יקצרו טוב ויצליחו. (פט) אלהים הכין להם גנות ובתוכם מעינות מים; לעד ישבו בהם. מה גדול הששון הזה! (צ) הן באו אנשים ערבים להתחנן אל הנביא למען יוכלו לשוב אל בתיהם המכחשים באלהים ובשלוחו; אמנם יוסרו בענש גדול הבוגדים האלה. (צא) לא על הנחשלים והחולים והדלים, אשר אין להם די מחסורם, לצאת בצבא; אך יהיה נכון לבם באלהים ובשלוח. אין קצף על תמימי דרך648, כי אלהים סלח ורחום הוא. (צב) גם לא ישאו חטא האנשים אשר באו אליך ויתחננו למען תאורם649, ותאמר אליהם: אין בידי לאזרכם. ותורדנה עיניהם דמעות בשובם מאתך, על אשר אין לאל ידם לעזרך. (צג) הן יוסרו האנשים אשר יש לאל ידם לעזרך ויבחרו שבת בבתיהם; אלהים חתם את לבם; לא יבינו. (צד) הם יבקשו לנקות את נפש בשובכם אליהם; אמור: אל תנקו את נפשכם! לא נאמין בכם; הן הודיענו אל את מעשיכם; הוא ושלוחו ראו את פעלכם; אז תובאו אל יודע הנסתרות והנגלות; הוא יודע את אשר עשיתם. (צה) ישביעוכם באלהים בשובכם אליהם כי תחדלו מהם650; חדלו מהם, כי תועבה המה! הגהינם יהי מושבם; זה גמול מעלליהם. (צו) הם ישביעוכם למען תרצום; אך גם אם תרצום, אלהים לא ירצה את עם הבוגד. (צז) הערבים בית מרי ועדת חנפים המה; לכן לא יבינו את משפטי אל, אשר שלח אליהם ביד שלוחו; אמנם אלהים יודע כל וחכם לבב הוא. (צח) יש ערבים אשר יובילו לך שי אך בחזקה, ויצפו ליום אידך; אך עליהם יבוא האיד, כי אלהים שומע כל וחכם לבב הוא. (צט) אך יש ערבים המאמינים באלהים וביום האחרון ומבקשים לקרב את לבבם אל ד' ושלוחו ולהתרצות בעיניו. הלא זה קירוב הוא? אלהים ירצם ברחמיו, כי רחום וחנון הוא. (ק) ואת ראשי ושרי העוזבים את בתיהם למען עזרך ואת ההולכים בדרכם הטובה רצה אל, והם יתענגו בו; להם הכין גנות ובתוכם נחלי מים, ועד עולמי עד ישבו שם. מה גדול הששון הזה! (קא) גם בערבים אשר בקרבכם יש חנפים; גם קצת יושבי מדינ“ה חזקו את לבם. אתה לא תכירם, אך אנחנו מכירים אותם. ניסרם כפלים651, ורעה גדולה תבוא עליהם. (קב) יש מהם התודו על פשעם ויחליפו את חטאם במעשה טוב652; אולי יסלח להם אלהים, כי חנון ורחום הוא. (קג) קח את אשר פזרו לך מהונם, ובזאת תטהרם ותזכם; התפלל בעדם, כי תפלתך תשקיט את לבם, ואלהים שומע ויודע כל. (קד) הלא ידעו כי חפץ ד' בתשובת ובצדקת עבדיו? הלא סלח ורחום הוא? (קה) אמור: עשו כטוב בעיניכם! אלהים ושלוחו והמאמינים יראו את פעלכם. הן תובאו אל יודע הנסתרות והנגלות; הוא יגיד לכם את אשר עשיתם. (קו) אחרים653 מצפים לדבר אל אם ייסרם או יחנם, ואלהים יודע כל וחכם לבב הוא. (קז) ואחרים הקימו היכל654 לצרר ולמרות ולגרות מדון בין המאמינים, ומשגב לאויבי אל ושלוחו; ובכל זאת נשבעים לאמר: הן טוב עמנו! אך אלהים יעיר בם כי כחשו בו. (קח) אל תקרב אל ההיכל הלז! פה בית מקדש אל, אשר יוסד מקדם על יראת ד‘655 ביום הבנותו; בו תבקר; בו יבקשו האנשים לטהר את נפשותיהם, כי אל אוהב את הטהורים. (קט) הטוב האיש המיסד את היכלו על יראת ד’ ורחמיו, או איש המיסד את היכלו על חול אשר המים ישטפוהו ויורידוהו אל שאול תחתית? לא ינחה אל את העם הבוגד. (קי) כל עת היות ההיכל אשר בנו, על מכונו, ריב ומדון לא יכלו מפרד את לבותם; ואלהים יודע כל וחכם לב. (קיא) הן קנה אלהים את חיי ואת הון המאמינים בעד גן העדן בהלחמם את מלחמת ד‘; אם יהרגו או יהרגו, יושב להם גמולם ככתוב בתורת משה ובעוואנגעליאום ובקורן, ומי נאמן בדברו כאל? שישו ברכושכם אשר רכשתם656 כי ששון גדול יהיה לכם! (קיב) השבים מדרך פשעם ועובדים ומהללים את אלהים, הצמים וכורעים ומשתחוים, הבוחרים בטוב ומואסים ברע ושומרי פקודי אל, ינחלו את רחמיו. בשר זאת את המאמינים! (קיג) לא נאוה לנביא ולמאמינים להתפלל בעד עובדי אלילים גם אם קרובים להם, באשר נודע למו כי אלה מעדת הגיהנם המה. (קיד) לא התפלל אברהם בעד אביו657 כי אם אחרי הבטיחו זה לשוב מדרך פשעו; אך בראותו כי זה בוגד באל חדל להתפלל בעדו; ואברהם טוב וחנון היה. (קטו) אלהים לא ישגה עם אחרי הנחותו אותו עד יבינם את אשר יחדלו ממנו658, כי אל יודע כל. (קטז) לד’ מלוכת השמים והארץ; הוא מחיה וממית; ומבלעדו אין לכם עוזר ומושיע. (קיז) אלהים שעה אל הנביא ואל העוזבים את בתיהם למען עזרהו ולעמד לו בעת צרתו; כמעט נהפך לבב קצתם659, אך אלהים חש לעזרתם ויחנם וירחמם. (קיח) וגם את שלשת רכי הלבב660, אשר הציקתם הארץ רחבת ידים661 , ויפג לבם על ראותם כי אין משגב מבלעדי אל, חנן אלהים, למען ישובו אליו, כי טוב ורחום ד‘. (קיט) אתם המאמינים! יראו את ד’ והיו תמימים עמו! (קכ) לא היה לאנשי מדינ”ה ולערבים היושבים סביבותיהם לשוב מאחרי הנביא ולבחר בנפשם מבנפשו662; זאת עשו על אשר מאנו לשאת צמא, טרח ורעב בעבור מלחמת אל. (קכא) לא צעדו צעד להרע לבוגדים, למען אלה לא ירעו להם, רק בהכתב עליהם מעשה טוב663; אמנם אל לא יעשק את שכר תמימי דרך. (קכב) כל אשר פזרו מהונם, אם קטן אם גדול, וכל עמליהם יחקו בספר; ואלהים יוסיף לשלם להם מאשר עשו. (קכג) לא על המאמינים לצאת כלם בצבא; קצת כל המערכה ישבו בבתיהם למען הורות את נפשם מאת עמם בדרך האמונה ולהזהיר את השבים מהמלחמה להשמר על נפשם. (קכד) אתם המאמינים! הלחמו בבוגדים אשר סביבותיכם! תכבד ירכם בהם, כי אלהים הולך עם יראיו. (קכה) לראש הדףואם יגלה חזון, יאמרו אנשים מהם: מי בכם חוזק בזה באמונתו? אמנם המאמינים יחוזקו בו באמונתם ויגילו בו. (קכו) אך האנשים, אשר חלי בקרב לבם, יקשו את ערפם וימותו במרים. (קכז) הלא ידעו כי יבאו פעם אחת או פעמים בשנה664? אכן לא ישובו לבצרון ולא ייטיבו את דרכם. (קכח) ובהיגלות אליהם חזון יביטו איש באחיו לאמר: הלא יראכם איש665? ויסגו אחור. הן אלהים השיב אחור את לבותם, כי עם סכל המה. (קכט) הן בא אליכם נביא מקרבכם איש עזוז; צר לבו בהאשימכם את נפשכם, אך חנון ורחום הוא למאמינים. (קל) ואם ישובו מאחריך, אמור: אלהים יריב ריבי, אין אל מבלעדו; עליו השלכתי את יהבי; הוא אדון הכסא הנורא.

10. חזון יונה666 עליו השלום

נגלה במיכ"ה ובו מאה ותשעה פסוקים

בשם אלה הרחמן והרחום

(א) א"ל"ראלה אותות ספר החכם. (ב) היפלא בעיני האנשים כי נגלינו667 אל איש מקרבם למען הזהיר את הבוגדים ולבשר טוב את המאמינים כי גדול שכרם באלהיהם? – הבוגדים יאמרו: הן קוסם קסמים זה668! (ג) ד' הוא אדוניכם; הוא ברא את השמים ואת הארץ בששת ימים ובשביעי ישב על כסאו; הוא השליט בכל; אין עוזר מבלעדו. כי הוא אלהיכם; אך אותו עבדו; הלא תבינו? – (ד) אליו תשובו כלכם, כדברו אשר דבר באמת; הוא בורא כל היצורים ומשיבם אליו לתת גמול למאמינים ולעשי משפט וצדקה; ולבוגדים מים רותחים יהיו לכרות, וגדול ענשם על מרים. (ה) הוא שם את השמש לממשלת ביום ואת הירח לממשלת בלילה ברקיע השמים, למען תדעו את מספר השנים ואת חשבון הימים. לא ברא אלהים את אלה כי אם באמת669; כן הראה את אותותיו לעם המבין. (ו) בתקופת הלילות והימים ובכל אשר ברא אל בשמים ובארץ די אותות לעם היראים. (ז) אמנם האנשים, אשר לא יקוו לפגע בנו670, ויבחרו בחיי העולם הזה, יתענגו בהם ויפשעו באותותינו. (ח) אלה יירשו את אש הגיהנם על פעלם. (ט) ואת המאמינים ועשי טוב יולך ד' אל גנות חמד ובתוכם נחלי מים, על אשר האמינו בו. (י) שם יברכו בקול גדול671: יהולל שמך ד‘. והאחרים672 יענו: שלום! (יא) ואחר כלות תפלתם יאמרו: תהלה לאל אדון העולמים! (יב) לו ימהר אלהים לשלם לבני האדם את הרע כאשר יבקשו את הטוב, כי אז כבר בא קצם673; לכן נזנח את האנשים, אשר לא יקוו לפגע בנו, אל שגגתם. (יג) אם יקרה אסון את איש, יתחנן אלינו בשכבו בקומו ובלכתו674; ואם נצילהו מצרתו, ישוב לחטא וישכח את מוסרו; זה משפט עשי עול. (יד) הן השחתנו דורות, אשר היו לפניכם675, על מרים, יען כי לא האמינו באותות אשר הביאו אליהם נביאיהם; כן נשיב גמול על גאים. (טו) או שמנוכם בארץ תחתיהם, למען נראה את מעלליהם. (טז) בהקרא להם אותותינו הנגלים יאמרו האנשים אשר לא יקוו לפגע בנו: הביא קורן אחר או שנחו! אמור: אין לאל ידי לשנותו כאות נפשי; אינני שומע כי אם לאשר גולה לי, כי ירא אנכי את ענש היום הגדול בהמרותי את פי ד’. (יז) לו חפץ ד‘, לא קראתיו676 לכם ולא הוריתיכם בו; הלא גרתי בקרבכם מספר ימים טרם הגלותו?677 הלא תבינו? (יח) ומי רע ממדבר כזבים באל ומכחש באותותיו? הן לא יצליחו הבוגדים. (יט) הם עובדים מבלעדי אל את אשר לא ייטיב ולא ירע להם, ואומרים: אלה יליצו בעדנו אל ד’678; אמור: התורו את ד' דברים אשר לא ידע בשמים ובארץ679? חלילה לו את אשר תדמו אליו! (כ) כל בני האדם אך אומה אחת היו680; אז נפרדו. לולי יצא הדבר מפי ד‘681, כי אז הוכיחו ביניהם על ריבם. (כא) יאמרו: אם לא ינתן לו מופת מאת אדוניו, לא נאמין בו; אמור: הנסתרות לד’682; חכו, גם אני אחכה עמכם! (כב) וברחמנו את האנשים אחרי בוא אליהם צוקה683 הערימו סוד באותותי; אמור: אלהים ימהר להתחכם לכם, ומלאכינו יכתבו בספר את נכליהם! (כג) הוא מנהלכם ביבשה ובארץ, למען ייטב לבכם בהיותכם באניה אשר הרוח נושבת בה. בקום עליהם סערה, וגלי הים יעברו עליהם מכל רוח, יתחננו מיראתם פן יכסום התהומות, ויתחזקו באמונתם לאמר: אם תצילנו מהצרה הזאת, נזבח לך תודה! (כד) ואחרי הצילו אותם ישובו וישחיתו בארץ ויעשו עול. בני אדם! כל אשר תאשימו בו את נפשותיכם לא יועילכם כי אם בחיי העולם הזה; אז תשובו אלינו ונגיד לכם את אשר עשיתם. (כה) חיי העולם הזה נמשלו כמים אשר הורדנו משמים ארצה להשקות בהם את יבול הארץ, לתת טרף לאדם ולבהמה, לענד ולעטר את מראה האדמה. בני האדם ידמו בנפשם, כי הם השליטים בהם; אך בבוא דברנו, אם ביום אם בלילה, נשים הכל לשמה והיה כלא היה; כן נראה את אותותינו למתבוננים בהם. (כו) אלהים ינהל אל נות השלום וינחה בדרך הטוב את הישר בעיניו. (כז) שכר גדול יהיה לעשי טוב684; שחור וכלימה לא יכסו את פניהם; הם רעי גן העדן ולעד ישבו בו. (כח) ולעשי עול יושב גמולם כפי פעלם; כלימה תשיגם; אין להם מציל מיד אל; פניהם יחשכו מעלטת ליל וצלמות; רעי הגיהנם יהיו ולעד ישבו בו. (כט) ביום הדין נקבץ את כלם נאמר אל עובדי האלילים: לכו אל מקומכם685 אתם ואליליכם! אז נפרידם איש מעל אחיו, ואליליהם יאמרו: גם אותנו לא עבדתם686! (ל) עד ד' בינינו וביניכם; לא שמנו את לבנו לעבודתכם! (לא) לכל נפש יושב גמול פעלה, ותשוב אל אלהים כי הוא אדונה באמת; נבצר מהם את אשר יזמו לעשות. (לב) אמור: מי שלח לכם את מערכת השמים והארץ? מי המושל באזניכם ובעיניכם687? מי מוציא את החיים מהמות ואת המות מהחיים? מי אדון כל היקום? יענו: הנך אלהים. אמר: הלא תיראוהו? (לג) הלא זה אדונכם באמת? ומה בלתי האמת כי אם שגגה? למה תסורו ממנה? (לד) כן יקום דבר אדונך אל הבוגדים על אשר לא האמינו. (לה) אמר: מי מאליליכם יברא יצור וישיבהו אליו? אך אלהיכם בורא יצור ואז משיבהו אליו; למה שבתם מאחריו? (לו) מי מאליליכם ינחה בדרך האמת, הלא אלהים? הטוב ללכת אחרי המנחה בדרך אמת או אחרי אשר לא ינחה כי אם בהינחותו? ומה לכם להריב בזאת? (לז) אך רבם לא יקשיבו כי אם להגיון לבם; אמנם הגיון לבם לא יצא מפי האמת; ואלהים מביט אל פעלם. (לח) הקורן הזה לא נתן מאחר זולתי אל; הלא הוא מקים את אשר בידיהם688 ומבאר את הכתב? אין דפי בו, כי מאדון העולמים הוא. (לט) יאמרו: הוא689 בדאהו690 מלבו; אמור: הביאו חזון כחזיונו, והתחננו לאשר תחפצו בו691 מבלעדי אל, אם כנים דבריכם! (מ) לא כחשו בו כי אם על אשר לא הבינוהו ולא בקשו לדעת אותו. האנשים אשר היו לפניהם גם כן דברו בו כזבים; אמנם תראה את שלמת הרשעים! (מא) קצתם יאמינו בו וקצתם לא יאמינו; אך אלהים יכיר את המרעים. ואם יכחשו בך, אמור: לי מעשי ולכם מעשיכם; נקים אתם ממעשי ואני נקי ממעשיכם. (מג) יש מהם ישמעוך. התשמיע את החרשים אשר לא יאבו שמוע? (מד) יש מהם יראוך; התפקח עינים עורות אשר לא תאבינה ראות? (מה) הן אלהים לא ישגה את האנשים; הם משגים את נפשם. (מו) וביום קבצו אותם ידמו בנפשם כי לא חיו אך שעה אחת בכל יום; אז יכירו איש את אחיו; האנשים, אשר כחשו כי יפגעו באל692 , יספו, כי הלכו אחרי ההבל. (מז) אם נראה אותך קצת גמולם או נמיתך693, הם ישובו אלינו, ואלהים יעיד על מעשיהם. (מח) לכל גוי בא שליח אל; ובבואו אליהם הוכיח ביניהם במשפט ולא עשה להם עול. (מט) יאמרו: מתי יבוא דברך, אם כנים דבריך694? (נ) אמור: אין לאל ידי להיטיב או להרע לי בלתי ד' צוה, לכל גוי יבא קצו, ובבוא קצם לא יאחרוהו ולא יחישוהו גם שעה אחת. (נא) הראיתם עוד, כי בבואכם גמולכם ביום או בלילה הבוגדים יכלו החישהו? (נב) ההאמנתם בבואו אליכם? ובבואו עתה התבקשו להחישהו? (נג) אז יאמר אלהים לחוטאים: הא לכם גמולכם עד עולם! התבקשו גמול אחר בלתי כפי פעלכם? (נד) ישאלוך האמת דבריך; אמר: חי אדוני, אמת המה! לא תפרו עצתו. (נה) ולו יהי לכל נפש החוטאת כל אוצרות התבל, כי אז תתנם בעד פדיון נפשה; אז ינחמו על פשעם בראותם את גמולם. אלהים יוכיח במשפט ביניהם ולא יעשה להם עול. (נו) הלא לד' כל אשר בשמים ובארץ? הלא כל משפטיו אמת? אך רבם לא יבינו. (נז) הוא מחיה וממית, ואליו תשובו. (נח) בני אדם! הנה באה אליכם עצת אלהיכם695, רפוי למחלת לבכם, קו הישר ורחמים למאמינים. (נט) שישו בחסד ורחמי אל, כי טובים הם לכם מאוצרות התבל אשר צברתם! (ס) הראיתם את אשר נתן אל לכם לאכלה? למה החרמתם את קצתו והתרתם את קצתו? ההמשילכם אלהים בו, או בדאתם זאת מלבכם? (סא) ומה יחשבו המדברים כזבים באל ביום התקומה? הן חנון ד' לבני האדם, אך רבם לא יתנו לו תודה. (סב) לא תשלחו ידכם בכל דבר ולא תקראו מאומה בקורן ולא תעשו דבר בלתי יעיד עליו ד‘696; אין נסתר מנגד עיניו כל אשר בשמים ובארץ, גם אם הוא כמשקל הנמלה; אין רב או מצער אשר לא כתוב בספר הנודע697. (סג) וכל מכבדי ד’ לא יבוא פחד ושאה עליהם. (סד) המאמינים בד' ויראים אותו, להם מבשר טוב בעולם הזה ובעולם הבא; דבר אל לא יופר; מה גדול הששון הזה! (סה) אל תתעצב אל לבך על דבריהם! כי עז לאלהים698, והיא שומע ויודע כל. (סו) הלא לד' כל אשר בשמים ובארץ? אחרי מי ילכו העובדים אלהי נכר מבלעדו? רק אחרי שרירות לבם ואחרי השקר אשר יהגו בו. (סז) הוא נתן לכם את הלילה למנוחה ואת היום למלאכה; אלה האותות לעם השומע בקול ד‘. (סח) יאמרו: אלהים הוליד בנים; חלילה לו! הוא די לעצמו; לו כל אשר בשמים ובארץ. ההמשיל אתכם בהם? התגידו באלהים את אשר לא ידעתם? (סט) אמור: כל המדברים כזבים באל לא יצליחו. (ע) יתענגו בעולם הזה; אחרי כן ישובו אלינו, ונשב להם גמולם על אשר בגדו. (עא) ספר נא להם אח מעשה נוח! באמרו אל עמו: עמי! אם מושבי בקרבכם ותוכחתי עליכם לטרח, שתי ד’ מחסי. אספו את חילכם וקראו את אליליכם! המתיקו סוד והתקוממו בי; אל תאחרו! (עב) לא אשאל מכם שכר בשובכם מדרך פשעכם; שכרי בד' אשר צוני להאמין בו. (עג) אך הם דברו בו כזבים; ונציל אותו ואת אשר אתו בתיבה ונשם אותו תחתיהם בארץ; ונשקע אותם על כחשם באותותינו. הבט אל אחרית האנשים אשר הזהיר נח! (עד) ואחריו שלחנו נביאים699 אל העמים במופתים גדולים; אך אלה לא האמינו באשר כחשו בו מקדם. כן הכבדנו את לב החוטאים. (עה) אחרי כן שלחנו באותותינו את משה ואת אהרן אל פרעה ואל שריו; אך אלה חזקו את לבם, ויהיו עם בוגד. (עו) ובבוא אליהם האמת מאתנו, אמרו: אך קסם גלוי הוא! ויאמר משה: התאמרו לאמת הבאה אליכם, כי קסם הוא? לא יצליחו קוסמי קסמים. (עז) ויאמרו700: הבאתם אלינו למען השיבנו מאמונת אבותינו ולמען תמשלו בארץ? לא נאמין בכם. (עח) ויאמר פרעה: הביאו אלי את כל חוברי חברים מחוכמים! אחרי בואם, ויאמר משה: השליכו את אשר תשליכו! (עט) אחרי השליכם ויאמר משה: לא תצליחו בקסמיכם, כי אלהים יסכלם; אלהים לא יצליח את פעלי הבוגדים! (פ) אלהים יקים את דברו גם בהתקומם הבוגדים. (פא) ולא האמין במשה כי אם שבטו701 בתוך עמו; והאחרים לא האמינו בו מפחד פרעה ושריו, פן ירעו אותם; כי פרעה השחית בארץ ויהי ממספר הבוגדים. (פב) ויאמר משה: עמי! אם מאמינים אתם באלהים, בטחו בו והיו שלמים אתו! (פג) ויענו: אך בד' בטחנו; אדוננו! אל נא תמכרנו ביד העם הבוגד! (פד) הצילנו נא ברחמיך מיד המכחשים בך! (פה) ונרא אל משה ואל אחיו לאמור: בנו בתים במצרים לעמכם והכינו בבתיכם מקום תפלה למען הפיל בו את תחנתכם; ובשר טוב למאמינים! (פו) ויאמר משה: ד‘, הנה הנחלת את פרעה ואת עמו פאר וכל שכיות החמדה, למען יתעו בו מדרכך; אבד נא את הונם והכבד את לבם למען לא יאמינו עד בוא אליהם גמולם הנורא! (פז) ויען ד’: שמעתי את תפלתכם; התחזקו באמונתכם ואל תלכו בדרך הבערים! (פח) ונכרת את הים לפני בני ישראל; ופרעה וחילו רדפו אחריהם עד שטפמו השבלת. ויאמר פרעה: עתה ידעתי, כי אין אל מבלעדי אלהי ישראל; ואני מאמין בו702! (פט) ויאמר אלהים: הן מרית את פי מאז ותשחת בארץ. (צ) אמנם היום נצילך703 למען תהיה לאות לדור נולד; אך רב האנשים לא יתבוננו באותותינו. (צא) ונכן לבני ישראל מקום נאמן704; ולא התפרדו עד בוא אליהם המדע705; וביום התקומה ישפט ד' ביניהם על אשר הריבו בו. (צב) אם אינך מאמין706 באשר שלחנו אליך עתה, שאל את האנשים707 אשר קראו את הכתב לפני בואך. הן באה אליך תורת אמת מאת אדונך ואל תריב בה! (צג) ואל תהיה כאנשים המכחשים באותות אל, פן תספה! (צד) אמנם האנשים אשר בצע בהם אל את אמרתו, לא יאמינו גם בבוא אליהם כל אותותינו, עד יראו את גמולם הנורא. (צה) לו עיר אחת708 האמינה, כי אז אמונתה הצילה; בלתי עם יונה709 האמין, ונסר ממנו את כלמת עונו בעולם הזה ונוסף על ימי חייו עד זמן קצוב710. (צו) לא חפץ אלהיך כי אז האמינו בו כל יושבי הארץ; התפצר באנשים עד יאמינו? (צז) לא תאמין נפש בלתי אם ד' צוה. (צח) אך הוא ישום את פניו בממאנים להכירו711. (צט) אמור: הביטו אל אשר בשמים ובארץ712! אך אותות ומופתים לא יועילו את עם הבוגד. (ק) ומה לכם ליחל כי אם גמול האנשים אשר היו לפניהם? אמור: חכו! גם אני מהמחכים! (קא) אז נציל713 את הנביא ואת המאמינים בו, כי עלינו להציל את המאמינים. (קב) אמר: בני אדם: גם אם תריבו באמונתי, לא אעבד את אשר אתם עובדים מבלעדי אל; את ד' אני ירא אשר ימיתכם וצוני להאמין בו! (קג) הוא אמר לי: שים פניך אל אמונת אמת, ואל תעבד אלהי נכר! (קד) ואל תתפלל לאלילים מבלעדי אל, אשר לא יוכלו להיטיב או להרע לך; ואם תעשה זאת, תהיה ממספר הבוגדים! (קה) ואם יפקדך אלהים בצוקה, אין לך עוזר זולתו; ואם ייטב לך, לא יוכל איש למנוע ממך את רחמיו. (קו) הוא יחון את עבדיו היקרים בעיניו, כי סלח ורחום הוא. (קז) אמר: בני אדם! הן באה אליכם האמת מאת אדונכם; כל איש אשר תנחהו, שומר נפשו. (קח) וכל התועה מדרכה, לבדו ישא. לא נתנני איש צפה לכם. (קט) ואתה לך בדרך אשר גולתה לך; חכה למשפט ד', כי הוא הטוב מכל השופטים!

11. חזון הוד714

נגלה במיכ"ה ובו מאה ושלש ועשרים פסוקים

בשם אלה הרחמן והרחום

א"ל"ר 715 הספר הזה אשר נאמנים אותותיו נגלה לי716מחכם לב וגדל עצה. (ב) אך את ד' לבדו עבדו; ואני 717– אינני כי אם מזהיר ומבשר. (ג) כפרו את פני אלהיכם ושובו אליו! הוא זבדכם זבד טוב עד עת ידועה 718, וישיב לכם גמול כדרכיכם; ואם תשובו מאחריו, יראתי, פן יבואכם גמול היום הגדול! (ד) אל אלהים תשובו, כי הוא אדיר על כל. (ה) הלא יכסו את לבבם כפלים 719, למען העלם את מצפוניו? (ו) אמנם גם אם יתכסו בלבושיהם, אלהים ידע את אשר יכחדו ואת אשר יגלו. (ז) כי הוא יודע את כל חדרי לב. (ח) אין רמש על פני כל האדמה, אשר אלהים לא יכין לו טרף ולא ידע את שבתו וקומו; הכל כתוב בספר הנודע 720. (ט) הוא ברא את השמים ואת הארץ בששת ימים, ויכן את כסאו על פני המים 721למען נסותכם, מי מכם ייטיב את דרכו 722. (י) ואם תאמר אליהם 723: אחרי מותכם תקיצו, יאמרו הבוגדים: אך קסם זה 724! (יא) אם נאחר את גמולם עד עת מועד, יאמרו: מה ימנעהו 725? אמנם פתאום יבוא אידם ואין מפלט למו; או אקים את אשר עתה לועגים לו. (יב) אם ניטיב לאיש, ונסיר ממנו אחרי כן את רחמינו, יאבד כל תקוה ויבגד בנו. (יג) ואם נשוב ונרחמהו אחרי בוא אליו שאה, יאמר: נמלטתי מצרתי! אז ישיש ויגיל. (יד) אך למחכים ולעושי טוב. יכופר עונם, ושכרם גדול מאד. (טו) התכחד את אשר גלה לך אלהים? היצר לבך באמרם: לולי ישלח אלהים בידו אוצר 726, או יבוא מלאך אתו, לא נאמין בו? הלא מזהיר אתה, ואלהים הכל יוכל! (טז) התאמרו: הוא 727בדאהו 728מלבו? הביאו עשרה חזיונות, אשר בדאתם מלבבכם, כחזיונותיו, וקראו את אשר תחפצו בו מבלעדי אל למען עזרכם, אם צדקו דבריכם! (יז) ואם לא יענוכם 729, דעו כי שולח לכם בדעת אלהים! אין אל מבלעדו; הלא תשלימו אתו? (יח) הבוחרים בחיי התבל ובתפארתה, נשלם להם את גמולם בה בלי גרעון; (יט) אך בעולם הבא לא ינחלו כי אם אש הגיהנם; שוא פעלתם ותוחלתם נכזבה. (כ) כל איש אשר בתורת ד' חפצו, עדיו 730ילכו לפניו; ותורת משה, קו הישר ורחמים לבני האדם, תסל לו דרך להאמין בו 731; וכל המכחש בו, יהיה מחברת אש הגיהנם אשר הוכנה לו. לכן אל תריב בו, כי אמת הוא מאלהיך; אך רב האנשים לא יאמינו בו. (כא) מי רע ממדבר כזבים באל? האנשים האלה יקראו לדין אל אדוניהם, והעדים יעידו בם: אלה האנשים אשר כחשו באלהים! הלא תבוא מארת ד' על החוטאים, (כב) המשגים מאחרי דרך אל ומעותים אותה ומכחשים בעולם הבא? (כג) לא תקצר יד ד' מיסרם בעולם הזה, ואין להם עוזר מבלעדי אל; הוא ייסרם כפלים, על אשר לא אבו שמוע וראות; הם השחיתו את נפשם, ויבצר מהם את אשר יזמו. (כד) אין ריב בו, כי יאבדו בעולם הבא. (כה) אך המאמינים ועשי טוב, ונכנעים לפני אדוניהם, רעי גן העדן המה, ועד עולמי עד ישבו שם. (כו) שניהם 732דומים זה אל זה כעורים וחרשים אל פקחים ושומעים; הדומים זה אל זה? הלא תבינו? (כז) הן שלחנו את נח אל עמו לאמר: אני מזהיר אתכם! (כח) את ד' לבדו תעבדו, פן יקרכם גמול היום הנורא! (כט) ויאמרו ראשי עמו הבוגדים: לא נחשבך כי אם איש כמונו; לא ילכו אחריך כי אם האנשים הרקים והפוחזים מקרבנו מפחז לבם ומפיותיהם; לא יקרת ממנו; איש כזב אתה בעיננו! (ל) ויאמר נח: עמי! הלא ראיתם, כי אדוני הורני ויחנני ברחמיו? הטחו עיניכם מראות? האפצר בכם באשר תמרו את פי? (לא) עמי! לא אשאל מכם כסף, כי שכרי בד‘; לא אגרש את המאמינים 733, אשר ישובו אל ד’; אך אני רואה, כי עם סכל אתם! (לב) ומי יעזרני לגרשם מבלעדי אל? הלא תתבוננו? (לג) לא אומר אליכם, כי אוצרות אלהים בידי, או כי יודע תעלומות אני, או כי מלאך אני; גם לא אומר, כי לא ייטיב ד' לנמאסים בעיניכם 734; אל יודע את הטמון בקרב לבם; פן אהיה ממספר הבוגדים 735! (לד) ויאמרו: נח! הן הריבות בנו ולא תחדל הריב; החישה את אשר העידת בנו 736, אם צדיק אתה! (לה) ויאמר; אלהים יביאו אליכם, אם יישר בעיניו; לא תוכלו מנעהו! (לו) גם לא תועילכם עצתי אשר איעצכם 737, בלתי ד' יעצה. אם חפץ ד‘, תשובו אליו, כי אדונכם הוא. (לז) ואם יאמרו 738: הוא בדאהו מלבו 739, אמור: אם אני בדאתיו, אשא את עוני; אך נקי אנכי מעונכם 740. (לח) ויאמר אלהים אל נח: לא יאמין איש מעמך בלתי האנשים אשר האמינו 741; אל תתעצב אל לבך על פעלם! (לט) עשה לך לפנינו 742, וכדברנו, ואל תשא תפלה בעד החוטאים, כי ישקעו יחד! (מ) ויעש נח את התבה; אך בעבור לפניו המון עמו, לעגו לו ויאמר נח: עתה אתם לעגים לי; הן יבוא היום אשר בו אלעג לכם כאשר לעגתם לי! (מא) הן תדעו, על מי מאתנו יבוא הגמול הנורא, ועל מי תרבץ הכלמה! (מב) ובבוא דברנו, ויחם התנור 743, ונאמר שים בה 744שנים מכל החיה ואת ביתך, זולתי את אשר יצא עליו הדבר מאת אלהים 745ואת המאמינים 746! אך מעט האמינו בו. (מג) ויאמר נח: באו אל התבה בשם ד’! אם תלך התבה או תנוח, אדוני סלח ורחום הוא 747. (מד) ותלך התבה אתם על גלים גבוהים כהררי אל; ויקרא נח אל בנו העומד מרחוק: בני! לך אתנו, ואל תהי ממספר הבוגדים! (מה) ויאמר: אמלט אל ההר, הוא יצילני מהמים; ויען נח: לא ינצל איש היום מדבר אלהים, בלתי ברחמיו; ותעל ביניהם שבלת המים ותשטפהו 748. (מו) ויאמר אלהים: ארץ! בלעי את מימיך; שמים! עצרו את מטרכם; ויקם דבר אל, ותנח התבה על הר גודי 749; ויאמר אלהים: הן פסו הבוגדים מני ארץ! (מז) ויקרא נח אל אלהיו ויאמר: הן בני ממשפחתי היה, ודברך אמת, ואתה הצדיק מכל השופטים 750! (מח) ויאמר אלהים: הן בנך לא היה ממשפחתך, כי עשה עול היה; איעצך: אל תשאל ממני את אשר אינך מבין, פן לכסיל תחשב! (מט) ויאמר נח: אדוני! בך שתי מחסי; לא אשאל ממך את אשר אינני מבין; ואם לא תסלח לי ותרחמני, אבדתי! (נ) ויאמר אלהים אל נח: צא מן התבה בשלום, ואת ברכתי אצוה עליך ועל קצת האנשים אשר אתך 751; והאחרים 752יגילו בחיי העולם הזה, ואחרי כן יבואם ענש גדול. (נא) המעשה הזה סוד הוא, אשר גלינו לך 753; לא ידעתו מקדם אתה ועמך; חכה לד‘, כי טובה אחרית יראיו. (נב) ואל שבט עאד שלחנו את אחיהם הוד 754 לאמר: עמי! אך את ד’ לבדו תעבדו, כי אין לכם אל זולתו; ואל תשעו בדברי שקר! (נג) עמי! לא אבקש מכם שכר; שכרי בד' אשר בראני; הלא תשכילו? (נד) עמי! כפרו את פני אדונכם ושובו אליו; אז יפתח לכם את אוצרו הטוב את השמים! (נה) הוא ירבה את זרעכם 755; לכן אל תשובו ותבגדו בו! (נו) ויאמרו: הוד! לא באת אלינו במופתים! לא נעזב את אלילינו על דברך ולא נאמין בך; (נז) לא נאמר כי אם כי אחד מאלילינו הכה אותך בחלי רע 756! ויאמר: עד ד' וגם אתם תעידו בי כי נקי אנכי מעבודתכם. (נח) קשרו עלי כלכם; אל תתמהמהו! (נט) בד' שמתי מבטחי, הוא אדוני ואדונכם; אין חיה בארץ, אשר לא יוכל לאחזה בשערת ראשה 757; בעיניו יקרה דרך הצדיקים. (ס) ואם תשובו מאחריו, הן הקימתי את דברו אשר בו שלחני אליכם; אדוני ישים גוי אחר תחתכם; לא תוכלו להרע לו מאומה, כי הוא צופה אל כל הדברים. (סא) ובבא דברנו הצלנו ברחמינו את הוד ואת המאמינים בו, ונמלטם מהענש הגדול. (סב) מטה עאד הזיד באותות אדוניו וימרה את פי שלוחו וישמע בקול כל מסית ומדיח. (סג) מארה באה עליהם בעולם הזה, ותרבץ בהם ביום התקומה; הלא כחש מטה עאד באלהים? לכן אמרנו: מטה עאד עם הוד כליל יחלוף! (סד) ואל אנשי תמוד שלחנו את אחיהם שלח 758לאמר: עמי! אך את ד' לבדו עבדו; אין לכם אל מבלעדו; הוא הוציאכם מן הארץ וימשילכם בה; כפרו את פניו ושובו אליו, כי קרוב הוא ליראיו ושומע את תפלתם! (סה) ויאמרו: שלח! הן האמנו בך מקדם, ועתה תשיבנו מעבוד את אשר עבדו אבותינו; לא נאמין בדבריך, ותהלה נשים במו. (סו) ויאמר: הלא ראיתם, כי אלהים הורני ויחנני כרב רחמיו? מי יצילני מידו בהמרותי את פיו? אין בלבכם כי אם להשחיתני! (סז) עמי! הגמלה הזאת 759תהיה לכם למופת מאת אלהים; הניחוהו ותאכל בארץ ד‘; אל תרעו לה, פן יקרכם אסון גדול! (סח) ויעקרוה; ויאמר שלח: עוד שלשת ימים תשבו במושבותיכם; הן לא תענו שקר בדברי! (סט) ובבוא דברנו הצלנו ברחמינו את שלח ואת המאמינים בו מחרפת היום הלז, כי אלהיך עזוז ונוקם הוא. (ע) ותאחזם הרעש; וימצאו הבוגדים בבתיהם פגרים מתים. (עא) ויהיו כלא היו; הלא כחשו אנשי תמוד באלהיהם? הלא נשמדו על מרים? (עב) הן באו מלאכינו אל אברהם למען בשרו טוב לאמר: שלום עליך! ויען שלום! ולא אחר לצלות להם עגל. (עג) אך בראותו כי ידיהם לא נגעו במאכל 760, ויירא ויבוא פחד בלבו, ויאמרו: אל תירא, כי אל עם לוט 761שולחנו! (עד) ותצחק אשתו בשמעה כי בשרנוהו את יצחק; ומחלצי יצחק יצא יעקב. (עה) ותאמר: איך אלד בן ואנכי שבתי ובעלי זקן? הן דבר נפלא זאת! (עו) ויאמרו: התתמהי על דבר ד’? ברכת אל ורחמיו יחולו על ראשכם ועל אנשי ביתכם; לו התהלה והתפארת! (עז) אחרי הסירנו פחד מלב אברהם ואחרי בשרנו אותו וירב עמנו על אודות אנשי לוט 762, כי אברהם חנון ורחום ודבק בד' היה. (עח) ונאמר: אברהם! חדל מהם, כי קמה עצת אלהיך ליסרם, ולא ישיבנה! (עט) ובבוא מלאכינו אל לוט ויצר לו עליהם, כי אין לאל ידו להצילם 763; ויאמר: מה רע היום הזה! (פ) ויפצר בו עמו; כי מקדם למדו הרע; ויאמר אליהם: עמי! הא לכם בנותי, טהורות הן לכם; יראו את ד' ואל תרעו לאורחי; האין בכם איש טוב מעללים? (פא) ויאמרו: הן ידעת כי אין לנו חלק בבנותיך; ידעת היטב את אות נפשנו 764! (פב) ויאמר: לו גברה ידי בכם, או נשענתי על משענת חזקה! (פג) ויאמרו המלאכים: מלאכי אלהיך אנחנו: לא יוכלו לך האנשים האלה; צא מזה אתה וביתך בחשכת ליל, ואיש מכם אל יביט אחריו! לולי אשתך אשר יקרה מקרה האנשים האלה. מחר בבקר יהיה האות הזה; הלא קרוב הבקר? (פד) ובבוא דברנו השחתנו את הערים האלה, ונמטר עליהם אבני גיר מנפצות כתובות באצבע אלהים 765; גם העיר הזאת 766לא רחוקה היא מהבוגדים האלה. (פה) ואל אנשי מדין שלחנו את אחיהם שעיב 767לאמר: עמי! אך את ד' לבדו עבדו; אין לכם אל זולתו; אל תקטינו איפה ומשקל 768! הן רואה אנכי אתכם בטוב; אך ירא אנכי, פן יקרכם גמול היום הנורא! (פו) עמי! איפת צדק ומאזני צדק יהיו לכם; אל תונו איש את אחיו ואל תשחיתו את הארץ! (פז) ברכת אלהים טובה לכם, אם מאמינים אתם. (פח) לא נתנני איש צופה לכם. ויאמרו: שעיב! שגגתך תשיאך להשיבנו מאחרי אשר עבדו אבותינו; הלא נוכל לעשות לרכושנו את הטוב בעינינו? הן חכם וצדיק אתה בעיניך! (פט) ויאמר: עמי! הלא ראיתם כי אלהים הורני ויזבדני זבד טוב? לא אלך בדרככם; אך טובכם מגמת נפשי! אין לך משען ומשגב כי אם בד‘; בו בטחתי ואליו אשוב. (צ) עמי! אל תחטיאו את נפשכם בהתקוממכם בי, פן יבואכם גמול אנשי נח או דורהוד או דור שלח או אנשי לוט; לא רחוקים אתם מהם 769! (צא) כפרו את פני אדונכם ושובו אליו, כי חנון ורחום הוא! (צב) ויאמרו: שעיב! איננו מבינים היטב את אשר הוריתנו; אך איש נדהם אתה בעינינו, ולולי משפחתך, כי אז נרגם אותך באבנים, ואיש לא יוכל להצילך! (צג) ויאמר: היקרה בעיניכם משפחתי מד’? התשליכו אותו אחרי גיוכם? הן יודע אדוני את כל מעשיכם. (צד) ועתה עמי, עשו כטוב בעיניכם, ואני אעשה כטוב בעיני! (צה) הן תדעו באחריתכם; את מי מאתנו כלמה תשיג וגמול הנורא, הוא המדבר כזבים; חכו, גם אנכי מהמחכים! (צו) ובבוא דברנו, ונציל ברחמינו את שעיב ואת המאמינים בו; ויאחז הרעש את הבוגדים, וימצאו בבתיהם פגרים מתים. (צז) ויהיו כלא היו; הלא הכחדנו את אנשי מדין כאנשי תמוד? (צח) גם שלחנו את משה באותותינו ונאזרהו חיל לבוא אל פרעה ואל שריו; אך אלה לא שמעו כי אם בקול פרעה, ודבר פרעה לא נכון היה. (צט) לכן ילך פרעה לפני עמו ביום התקומה, ויוליכם אל אש הגיהנם; מה קשה המורד שמה! (ק) מארת אל הלכה אחריהם בעולם הזה, וקללתו תרבץ בהם ביום התקומה. (קא) זה אשר ספרנו לך על הערים האלה אשר קצתן עודם המה 770, וקצתן נגזרו מארץ החיים 771. (קב) לא הרענו להן, אך הן השחיתו את נפשן. לא הושיעון אליליהן אשר עבדו מבלעדי אל בבוא אליהן דבר אל, אמנם השחיתון. (קג) כן השיב אלהיך גמול לבוגדים בו בהפכו את עריהם; הן גדול ונורא גמולו! (קד) בזה די אותות ליראים את גמול היום האחרון. (קה) ביום הזה יקבץ אלהים את בני האדם ויעיד בהם; (קו) לא נאחרהו בבוא עתו. (קז) ביום ההוא לא תליץ נפש בעדה כי אם ברצון אל; מהם ילכו לחרפות ומהם יאושרו. (קח) ההולכים לחרפות יבאו אל אש הגיהנם, מקום אבל ואנחה. (קט) בו ישבו כל ימי השמים והארץ, לולי אם יחפץ ד' לפדותם, כי כל אשר חפץ עשה. (קי) והצדיקים יבואו אל גן העדן; בו ישבו כל ימי השמים והארץ כרצון אלהיך, כי עצתו לא תופר. (קיא) ואל תריב בדעתך מה עובדים האנשים האלה 772, אינם עובדים כי אם את אשר עבדו אבותיהם מקדם; לכן נשיב להם גמולם בלי גרעון. (קיב) למשה נתנו את הכתב, ויריבו בו; לולי יצא הדבר מפי ד‘, כי אז הוכיחו ביניהם; לכן עוד מריבים בו 773. (קיג) לכל אחד מהם ישיב אלהים כפי פעלו; כי הוא מבין אל כל מעשיהם. (קיד) לכן חזק ואמץ כאשר צווית וגם המאמינים אתך; אל תזידו, כי אלהים יודע את פעלכם! (קטו) ואל תטו אחרי הבוגדים, פן תקדחכם אש הגיהנם, ואין עוזר ומושיע לכם מבלעדי אל! (קטז) הפילו תחנתכם בשני קצות היום ובקצה הלילה 774, כי מעשים טובים מגרשים את הרעים 775; זה זכרון למתבוננים. (קיז) חכה לאל, כי לא יעשק את שכר עושי טוב! (קיח) הלא היו בדורות אשר לפניך אנשים צדיקים ונבונים אשר עמדו בפרץ? אך מעט היו, ואת אלה הצלנו; והבוגדים הלכו אחרי שרירות לבם ויבגדו. (קיט) הן לא השחית אלהים את הערים האלה, לו יושביהן צדיקים היו. (קכ) לו חפץ ד’, אמונה אחת היתה לבני האדם; אך לא ישימו קץ לריבם כי אם ברחמי אלהיך; ובעבור זה הפרידם, למען יקום דבר אדונך אשר דבר: אמלא את הגיהנם מאנשים ושדים יחד 776. (קכא) לא ספרנו לך את קורות שלוחינו כי אם למען אמץ את לבך, ולמען הביא אמת, הזהרה, וזכרון למאמינים. (קכב) ולבוגדים אמור: עשו כטוב בעיניכם וגם אנחנו נעשה כטוב בעינינו; חכו לקץ, גם אנחנו נחכה! (קכג) לאלהים נגלים רזי שמים וארץ, ואליו ישובו כל הדברים; לכן עבדוהו ובטחו בו, כי מעשיכם לא נסתרו מנגד עיניו! –

12. חזון יוסף 777 עליו השלום

נגלה במיכ"ה ובו מאה ואחד עשר פסוקים.

בשם אלה הרחמן והרחום

(א)א“ל”ר אלה אותות הספר הגלוי. (ב) שלחנו אליכם את הקורן בלשון ערבית למען תבינוהו. (ג) בגלותנו לך את הקורן הזה, נספר לך סיפור נעים אשר לא ידעת מקדם. (ד) באמר יוסף אל אביו: אבי! ראיתי אחד עשר כוכבים ואת השמש ואת הירח משתחוים לי! (ה) ויאמר יעקב: בני! אל תגלה את חזונך לאחיך, פן יתנכלו עליך; כי השטן אויב גלוי לבני האדם778! (ו) אלהים יבחר בך ויורך פתרון הנעלמות ויתן חינו עליך ועל כל בית יעקב, כאשר צוה את הברכה על אבותיך אשר היו לפניך, על אברהם ועל יצחק, כי אדונך יודע כל וחכם לב הוא. (ז) אכן במעשה יוסף ואחיו אות למתבוננים779.(ח) ויאמרו אחי יוסף780: הן אבינו אוהב את יוסף ואת אחיו781 ממנו, ואנחנו עצומים; גדולה שגגת אבינו! (ט) הרגו את יוסף או הביאוהו אל ארץ רחוקה! אז ייטיבו פני אביכם לכם מתמול שלשם, ותהיו אחרי כן גוי מצליח782! (י) ויאמר האחד783: אל תמיתו את יוסף! השליכו אותו אל מעמקי הבור; ואחרי עשותכם זאת עוברי דרך יוציאוהו משם. (יא) ויהי היום ויאמרו784: אבינו! מה לך כי לא תפקיד בידנו את יוסף? הלא שלמים אנחנו אתו? (יב) שלחהו אתנו, למען ישתעשע ויצחק עמנו! אנחנו נערבנו. (יג) ויאמר יעקב: צר לי מאד בלכתו אתכם, כי ירא אנכי פן יאכלהו זאב, באשר אתם לא תשמרוהו! (יד)ויאמרו: איך יאכלהו זאב ואנחנו עצומים? הן נאבד כלנו785! (טו) ויהי אחרי קחתם אותו אתם ואחרי המתיקם סוד להשליכו אל מעמקי הבור, ונגלה ליוסף לאמר: הן תזכירם את פעלם הזה בעת אשר לא ישערוה עוד בנפשם. (יז) ויאמרו: הן נפתלנו במרוצתנו, ונשם את יוסף שומר לכלינו, ויאכלנו זאב; הן לא תאמין לנו גם אם צדיקים אנחנו. (יח) ויראוהו את כתונת יוסף מגואלה בדם כזב786; ויאמר יעקב: אולי בדאתם זאת מלבכם! הן אסבל הרבה, ואלהים יאמצני לשאת את דברכם. (יט) ויעברו אנשים סוחרים, וישלחו איש מקרבם אל הבור לשאב מים787; ויאמר: בגד! הן עלם זה! ויכחדוהו788 למען מכרהו; אך אלהים הבין אל פעלם. (כ) וימכרוהו במחיר קטן באיזה אדרכמונים, כי לא הוקירו את ערכו. (כא) ויאמר המצרי, אשר קנהו, אל אשתו: לאט לי לנער הזה, אולי יועלינו או יהיה לנו לבן789! כן הרימנו את יוסף בארץ ונורהו את פתרון הנעלמות, כי עוז לאלהים להקים את דברו; אך רוב האנשים לא יבינו זאת. (כב) ובהיותו לאיש נתנו לו חכמה ודעת; כן ניטיב לתמימי דרך. (כג) ותחשק נפש גברתו בו, ותסגר את הדלת ותאמר: בוא הנה! ויאמר יוסף: חלילה לי מחטוא לד‘, אשר עשה עמדי חסד, ויניחני בדרך הטוב; הוא לא יצליח את דרך החוטאים! (כד) ותחשק נפשה בו, וגם נפשו חשקה בה, לולי ראה אות מאת אדוניו790; כן הסרנו עון וחרפה מעליו, כי עבד נאמן היה לנו. (כה) וברוץ שניהם אל הדלת791 ותקרע את כתנתו מאחוריו ותפגע בבעלה הבא ותאמר אליו: מה לעשות לאיש החורש רעה על משפחתך? הלא ינתן במשמר או יוסר בענש גדול? (כו) ויאמר יוסף: לא כי היא הסיתתני! ויעד עד אחד ממשפחתה לאמר792: אם כתנתו קרועה מלפניו, דבריה נכונים והוא דבר כזבים; (כז) ואם כתנתו קרועה מאחריו, היא דברה כזבים ודבריו נכונים. (כח) ויהי בראותו כי כתנתו קרועה מאחוריו, ויאמר793: הן תחבולה היא זאת, כי תחבולתכן גדולה! (כט) ואתה יוסף אל תשת לבך אל הדבר הזה; ואת אשתי הזכי מעונך, כי חטאת חטאה גדולה! (ל) ותאמרנה נשי העיר אשה אל אחותה: אשת האיש הנכבד נשאה את עינה על עבדה ותחשק נפשה בו; מה גדולה אולתה! (לא) ויהי בשמעה את לעגי שפתיהן, ותשלם ותקרא להן לאכול לחם אתה, ותשם לפני כל אחת מהן סכין, ותאמר אל יוסף: הראה להן! ויהי בראותן אותו ותהללנה אותו על יפיו ותחתכנה את ידיהן794 ותאמרנה: הוי אלהים! אין זה בן אדם כי אם מלאך נוצץ. (לב)ותאמר:זה העלם אשר לעגתם לי עליו! הן הסיתיו, אך הוא עמד בצדקו. אמנם אם לא יעשה את אשר צויתיו, יושם במשמר ויחשב כאחד הנבלים. (לג) ויאמר יוסף: ד’! בית האסורים טוב לי מהעון אשר היא תסיתני אליו; ואם לא תצילני מהרשת אשר טמנה לי, אשמע בקולה ואהיה ממספר הבוערים! (לד) ויעתר לו ד' ויוציאהו משחיתותיה, כי הוא שומע ויודע כל. (לה) וייטב בעיניהם795, אחרי ראותם את נקיון כפיו, להשים אותו במשמר796 לעת ימים. (לו) ויושמו אתו במשמר שני עבדי המלך. ויאמר האחד797: ראיתי בחלומי והנני שוחט ענבים; ויאמר האחר: ראיתי בחלומי והנה לחם על ראשי והעוף אוכל ממנו; הגידה נא לנו את פתרונו, כי לאיש נבון חשבנוך! (לז) ויאמר יוסף: טרם בוא אליכם לחם חקכם למזונכם אגיד לכם את פתרונם כאשר הורני אדוני; כי עזבתי את דת האנשים הבוגדים באלהים ומכחשים בעולם הבא. (לח) אני הולך בדרך אבותי אברהם יצחק ויעקב; לא נאוה לנו לדמות אלהים אחרים אל ד‘; אלהים גלה לנו את תורתו למען הורותה את כל בני האדם; אך רב האנשים לא יתנו לו תודה. (לט) הה אתם רעי משמרתי! הטוב לכם עבוד אלהים נפרדים מעבוד אלהים אחד ואדיר על כל? (מ) אינכם עובדים מבלעדי אל כי אם שמות798 אשר בדאתם אתם ואבותיכם, אשר לא חלק לכם אלהים; כי המשפט לד’ הוא, והוא צוה לבלתי עבוד כי אם אותו. זאת אמונת אמת, אך רב האנשים לא ידעו. (מא) רעי משמרתי! אחד מכם ישקה את אדוניו יין; האחר יתלה על העץ, והעוף יאכל את בשרו מעל ראשו; נכון הדבר, זה פתרון חלומותיכם. (מב) ויאמר יוסף אל האיש, אשר כפי פתרונו יבוא למרחב: הזכירני אל אדונך! וינשהו799 השטן את זכרון אלהיו, וישב עוד שנים במשמר800. (מג) ויהי היום ויאמר המלך: ראיתי בחלומי שבע פרות שמנות ותבלענה אתהן שבע פרות דקות; ושבע שבלים לחות וכמספרן דקות. ועתה נגידי עמי! פתרו נא לי את חלומי אם אתם שומעים לפתר אותו! (מד) ויאמרו: הן קשה החלום הזה; איננו יודעים את פתרונו! (מה) ויאמר האיש אשר יצא מן המשמר: (כי זכר את יוסף אחרי עת ימים) שלחוני, ואגיד לכם את פתרונו! (מו) וילך אל יוסף ויאמר: אתה איש הצדיק! הגד נא לי את פתרון שבע פרות שמנות, אשר אכלון שבע דקות; ושבע שבלים לחות וכמספרן דקות; למען אשיב את שולחי דבר וידעוהו! (מז) ויאמר יוסף: שבע שנים שלמות תזרעו; ואת אשר תקצורו הניחוהו בשבלים, ואכלו ממנו רק די מחסורכם! (מח) ואחריהן תבואנה שבע שנות בצורת; ובהן תאכלו את אשר צברתם לכם ורק מעט תותירו. (מט) ואחריהן תבוא שנה אשר בה האנשים יקצרו לרב וידרכו ענבים הרבה. (נ) ויאמר המלך: הביאוהו801 אלי! ויאמר יוסף אל השליח הבא אליו: לך אל אדונך ושאלהו, מה חשבו עלי הנשים אשר חתכו את ידיהן802? הן יודע אלהי את תחבולותיהן. (נא) ויאמר המלך אל הנשים: מה חשבתן כי הסיתן את יוסף לחטוא? ותאמרנה: חי ד' כי לא ידענו עליו דבר רע. ותאמר אשת האיש הנכבד803: עתה תודע האמת; אני הסיתיו לחטא, והוא הצדיק! (נב) ויאמר יוסף: עתה ידע אדוני804 כי לא חטאתי לו בסתר, כי אלהים לא ינחה את ערמת אנשי מרמה. (נג) אך לא נקי לבי מעון805; יצר לב האדם נוטה לרע, לולי ד' ירחמהו; כי אלהי סלח ורחום הוא. (נד) ויאמר פרעה: הביאו אלי את יוסף ואקרבהו לנפשי806! ובבוא יוסף ויאמר אליו המלך: מהיום הזה והלאה תהיה איש שלומי! (נה) ויאמר יוסף: שימני על בתי המסכנות אשר בארצך ואשים עיני עליהם! (נו) כן הרימנו את יוסף בארץ, למען ישב בכל אשר יחפץ; אנחנו מריקים את רחמינו על הישר בעינינו ולא נגרע את שכר תמימי דרך. (נז) אך שכר העולם הבא טוב מכלם בעיני המאמינים ויראי אלהים. (נח) אז באו אחי יוסף מצרימה ויגשו אליו ויכירם והם לא הכירוהו. (נט) ויהי אחרי תתו להם די מחסורם ויאמר אליהם: הביאו את אחיכם הקטן בן אביכם הנה! הלא ראיתם כי הרביתי לכם אוכל וכי חנון ונותן אני. (ס) ואם לא תביאוהו אלי, לא אשביר לכם בר, ולא תקרבו אלי! (סא) ויאמרו: נפצר באבינו, למען יעשה כדבריך. (סב) ויאמר אל עבדיו: שימו את לחם שברם באמתחותיהם; אך לא יבינו זאת, עד שובם אל בתיהם, למען ישובו ויבואו הנה! (סג) ויאמרו אחי יוסף בשובם אל אביהם: אבינו! האכל ימנע ממנו בשובנו מצרימה ואחינו אין אתנו; לכן שלחהו אתנו ועלינו לשמרו! (סד) ויאמר אביהם: האפקידהו בידכם כאשר הפקדתי את אחיו? אך אלהים הוא הטוב מהשומרים והוא הרחום מכל המרחמים. (סה) ויהי בפתחם את אמתחותיהם, וימצאו כי כסף שברם הושב להם, ויאמרו: אבינו! מה לנו עוד לבקש? כספנו הושב לנו; לכן נשוב ונשבר בר, ועלינו לשמור את אחינו; נוסיף להביא משא גמל אחד על שברינו הראשון, כי זה לא ישפוק לנו. (סו) ויאמר יעקב: לא אשלחנו אתכם עד תשבעו לי באלהים כי תשיבוהו לי, בלתי אם ימנעהו מכם807; ואחרי השביעו אותם, אמר: עד ד' בדבריכם! (סז) ויוסף עוד דבר: בני!אל תבואו בשער אחד כי אם בשערים שונים אל העיר808! אך זאת לא תועילכם בלתי ד' אתכם, כי החכמה לאלהים. בו בטחתי, ולא יחכו כל המחכים. (סח) בבואם אל העיר כמשפט אשר צום אביהם, לא הועילם זאת נגד עצת ד‘809, אך למלאות את חפץ יעקב, כי הוא ידע את אשר הורינוהו810 ואת אשר רב האנשים לא ידעו. (סט) ובבואם אל יוסף ויקרא אל אחיו811 ויאמר: אני אחיך; אל תתעצב אל לבך על פעלם! (ע) אחרי האכילו אותם והשבירו להם וישם את הגביע באמתחת בנימין, ויקרא אחריהם הכרוז: אתם עוברי דרך! גנבים אתם! (עא) ויפנו ויאמרו: מה זה אבדתם? (עב) ויאמר: את גביע המלך; לכל מוצאו יהיה בר משא גמל; אנכי אערבנו! (עג) ויאמרו: חי ד’! הן ידעתם כי לא באנו למען השחת בארץ; לא היינו גנבים! (עד) ויאמר: מה יהיה משפט הגנב, אם תודעו אנשי כזב? (עה) ויאמרו: כל איש אשר ימצא הגביע באמתחתו, יהיה עבד; זה לנו משפט החוטאים812. (עו) ויחפש באמתחותיהם טרם חפשו באמתחת אחיו; וימצא הגביע באמתחת אחיו. כן הורינו את יוסף813, כי כמשפט מלכו לא יכול להתעמר באחיו814; אך אלהים חפץ זאת. אנחנו מרוממים את הישר בעינינו, וחכמתנו עולה על עצת כל חכמי לב. (עז) ויאמרו: הן גנב, גם אחיו גנב815! ויתאפק יוסף ולא דבר אליהם מאומה; אך בלבו אמר: הן רעים אתם משנינו816, ואלהים יודע את דברכם! (עח) ויאמרו: האיש הנכבד! לנער הזה יש אב זקן ובא בימים; קח אחד מאתנו תחתיו! הן ראים אנחנו, כי איש חנון אתה! (עט) ויאמר: חי ד‘! לא נקח כי אם את אשר נמצא הגביע בידו, פן נחטא. (פ) ויסבו מעליו וידברו איש אל אחיו במרת נפשם; ויאמר הגדול מהם: הלא ידעתם כי אביכם השביעכם בד’, וכי בגדתם ביוסף? לא אעזב את הארץ הזאת, עד יואל לי אבי817 או אלהים יריב ריבי818, כי הוא הטוב מכל השופטים. (פא) שובו אל אביכם ואמרו: אבינו! גנב בנך; איננו מעידים כי אם באשר אנחנו יודעים; הנסתרות לא נגלו לנו819. (פב) שאל נא את העיר אשר היינו בה ואת האורחה אשר באנו אתה, ותראה כי כנים דברינו. (פג) ויאמר אביהם: הן בדאתם זאת מלבכם; אך גדולה תוחלתי בד‘! אולי ישיב לי את כלם820, כי יודע כל וחכם לבב הוא. (פד) ויסוב מעליהם ויאמר: מה גדול כאבי ביוסף! ותכהינה עיניו מכעסו, כי עצם מאד. (פה) ויאמרו: חי ד’! הבליגה נא מעט מזכור את יוסף, פן תשחית את נפשך ותרד שאולה! ויאמר: הן עלו כעסי ומרת נפשי אל אלהים; אני יודע מאתו את אשר אתם אינכם יודעים821. (פו) בני! לכו ושאלו מה היה ליוסף ולאחיו, ואל תאבדו תקותכם בד‘! אך הבוגדים יעשו זאת. (פז) ויהי בשובם אל יוסף ויאמרו: האדון הנכבד! אנחנו ומשפחתנו בחוסר כל, ורק מעט כסף אתנו; הרבה נא לנו אוכל וחננו, כי אלהים ישלם גמול לישרי דרך! (פח) ויאמר: הידעתם את אשר עשיתם ליוסף ולאחיו בפתיות לבכם? (פט) ויאמרו: האתה יוסף? ויען: אני יוסף וזה אחי! אלהים הטיב לנו, כי יראנוהו וקוינו לו; לא יעשק שכר תמימי דרך. (צ) ויאמר: חי ד’!, הוא גדלך עלינו, ואנחנו הרשעים! (צא) ויאמר: אל תרגזו! היום יכפר ד' בעד חטאתכם, כי הוא הרחום מהמרחמים. (צב) קחו את כתנתו זאת ושימוה על פני אבי ותאורנה עיניו; ובואו אלי עם משפחתכם! (צג) ויהי בשוב האורחה ויאמר אביהם: מריח אנכי את ריח בני יוסף822, גם אם תלעגו לדברי. (צד) ויאמרו: חי ד‘! הן אתה באולתך הנושנה. (צה) והמבשר823 בא וישם את הכתנת על פני יעקב ותאורנה עיניו. (צו) ויאמר יעקב: הלא אמרתי לכם כי אני יודע מאת אלהים את אשר אינכם יודעים824? (צז) ויאמרו: אבינו! כפר נא בעד חטאתנו כי פשענו! (צח) ויען: הן יסלח לכם ד’, כי סלח ורחום הוא. (צט) ויהי בבואם אל יוסף וילך בגיל לקראתם ויאמר: שבו במצרים שקטים ושאננים ברצון אל! (ק) ויושב את הוריו825 על כסא רם אחרי השתחום לו, ויאמר: הורי! זה פתרון חלומי826; אלהים הקימו; הוא חנני בהוציאו למרחב רגלי מבית האסורים, ויביאכם הנה מארץ מלחה אחרי אשר חרחר השטן ריב ביני ובין אחי; כי חנון אדוני לטוב בעיניו, והוא יודע כל חכם ולב. (קא) ד' אתה שמתני לנגיד, ותורני את פתרון הנעלמות. בורא שמים וארץ! אתה מגני בעולם הזה ובעולם הבא; אמותה נא באמונתך, והושיבני בין חסידיך! — (קב) הדבר הזה אשר ספרנו לך827, סוד הוא; כי לא היית שם בהמתק אחי יוסף סוד עליו ויתנכלו בו; אך רב האנשים לא יאמינו לך גם אם תאוה נפשך. (קג) ואל תשאל שכר בעדו828, כי אך זכרון הוא לבני האדם. (קד) ובכל המופתים אשר בשמים ובארץ יעברו עליהם וירחקו מהם. (קה) רבים לא יאמינו באלהים כי אם באלילים. (קו) הלא יאמינו כי פתאום יבוא אידם מאת אלהים, וכי יום מותם יגיעם בלי דעתם? (קז) אמור; זה דרכי; אני והמאמינים בי קוראים אליכם למען תשובו אל ד' ותעבדוהו; יהולל שם ד'! אינני עובד אלהי נכר. (קח) ולא שלחנו לפניך כי אם בני אדם יושבי ערים829 אשר נגלינו להם; הלא יעברו בארץ830 ויראו את אחרית האנשים אשר היו לפניהם831? מה טוב מושב העולם הבא ליראי אלהים! הלא תבינו זאת? (קט) ובכל עת אשר אבדה תקות שלוחינו על דבר הבוגדים כזבים בהם, באה אליהם ישועתנו. (קי) את אשר ישרו בעינינו הצלנו; אך לא השיבונו אחור את ידינו מהבוגדים. (קיא) הן רב מוסר השכל בדברינו למתבוננים בהם; אין בהם כזבים או דברי שקר, אכן מקימים את דברי את אשר בידיהם832 ופותרים את כל הדברים; קו הישר ורחמים הם למאמינים.

13. חזון הרעם833

נגלה במיכ"ה ובו שלשה וארבעים פסוקים.

בשׁם אלה הרחמן והרחמן

(א) א“ל”מ"ר834 אלה אותות הכתב והאמת אשר נגלו לך מאת אדונך; אך רוב האנשים לא יאמינו. (ב) אלהים רקע את השמים ויכינם בלי עמודים; אז ישב על כסאו וישם את השמש ואת הירח תחת משמרתו; לכל יצוריו נתן חק ידוע; כלם סרים למשמעתו; הוא מגלה את אותותיו למען תדעו כי תשובו אליו. (ג) הוא מדד את הארץ וישם בקרבה הרים ונחלים, ומכל הדברים נתן בה שני מינים835; הוא מביא את הלילה אחרי היום; ובזה די אותות למתבוננים. (ד) ובארץ גלילים נפרדים ומחוברים836, כרמים, גנות ירק ותמרים; מהם קרובים זה לזה837 ומהם נפרדים; גשם אחד ירום ובכל זאת נפרדים מיניהם למאכל. די אותות בזה למתבוננים. (ה) ואל תתמה על מרי הבוגדים! הן תתמה על דברם: הנשוב ונחיה אחרי שובנו אל העפר? (ו) האנשים הבוגדים באלהים ישאו שרשרות על צואריהם ויהיו רעי שאול תחתית; לעד ישבו שם. (ז) הם יבחרו בהחישך את הרע מהחישך את הטוב, גם אם ראו את גמול הבוגדים; הן חנון אלהים לחוטאים, אך נורא הוא בהשיבו גמול. (ח) הבוגדים יאמרו: לא נאמין עד יבוא אלינו מופת! אמנם אך מזהיר אתה838, ולכל גוי נתנו מנהל. (ט) אלהים יודע את פרי בטן כל אשה, בהצר רחמה ובהרחבו; לכל דבר נתן חק. (י) הוא יודע את הנסתרות והנגלות; אדיר ונשגב הוא. (יא) לאחת תחשב בעיניו, אם תכחדו את הגיון לבכם או תוציאוהו בשפתיכם; אם תמששו באפלה או תלכו לאור היום. (יב) לכל אדם יש מלאכים הולכים לפניו חליפות וצבא; הם שומרים את ארחותיו כדבר אל. הן אלהים לא יסיר חסדו מעם, בלתי ימיר זה את נפשו839; ואם יגור אומר להרע לעם, אין לזה עוזר ומושיע מבלעדי אל. (יג) הוא מראה אתכם את הברק לפחדכם ולתקותכם840, ומכביד את העננים בגשם. (יד) הרעם מספר את כבודו, ואת המלאכים תכסה פלצות; הוא משלח את ברקיו ומשבר בהם את מי יחפץ; ובכל זאת האנשים מריבים עליו, גם אם הוא אדיר על כל. (טו) לו דומיה תהלה; ועובדי האלילים המתפללים לאחרים זולתו, לא יענו. כאיש אשר פירש את כפו למים ומתחנן להם למען יבאו אל פיו, אך הם לא יבאו —; כן תפלת הבוגדים אך שוא היא. (טז) לאלהים תכרע כל ברך בשמים ובארץ אם ברצון אם אין841; גם צללי בוקר וערב משתחוים לפניו842. (יז) אמור: מי אדון השמים והארץ? הלא ד‘? התנוסו לעזרה אל אלהים אחרים מבלעדו אשר לא ייטיבו ולא ירעו לכם? הישוו העורים אל הפקחים או החשך אל האור? הבראו האלילים בריאה כבריאתו? — אלהים ברא כל, יחיד וכביר הוא! (יח) הוא מוריד את המים מן השמים, ומישר את ארחות הנחלים, ומעלה את הקצף על פני המים; מהמתכות יעלה גם כן קצף, בהצרפם באש לעשות מהן חליות או כלי בית; כן יורכם אלהים להבחין בין האמת והשקר; הקצף ילך לו, והמתכת המועילה את בני האדם תשאר בארץ; כן ממשל לכם אלהים משלים למען הורותכם. השומעים בקול אלהיהם ינחלו טוב, והממרים את פיו רעה תבוא אליהם, גם אם יהיו להם כל אוצרות התבל וכמספרם לפדות את נפשם; הן יחשב אלהים עמהם; הגהינם יהי מושבם, ומה רע המושב הזה! (יט) הישוו יודעי האמת אשר שולחה לך מאת אדונך אל העורים? אך חכמי לב יבינו זאת. (כ) המחזיקים בעדות אל, ולא יפרו את בריתו. (כא) הקושרים את אשר צוה אלהים לקשרם843, ויראים את אלהיהם ואת יום החשבון844, (כב) והמצפים לראות את פני אדוניהם, ומתפללים, ומפזרים מאשר נתנו להם הן בגלוי הן בסתר, ומתקנים את מעשיהם הרעים בטובים, להם יהיה המעון הטוב, (כג) גן העדן; יבואו שמה עם אבותיהם ונשיהם ובניהם המישרים ארחותיהם; והמלאכים יבאו לקראתם בכל שער ושער לאמר: (כד) שלום עליכם על אשר חכיתם! מה נעים חלקכם במושב הטוב! (כה) אולם המכחשים בעדות אל ומפירים את בריתו ומפרידים את אשר צוה אלהים לקשר ומשחיתים בארץ, מארה תבוא עליהם ורע יהיה מושבם. (כו) אלהים פותח את ידו וקופצה כטוב בעיניו; הם ששו בחיי העולם הזה, ומה הבל חיי העולם הזה נגד העולם הבא! (כז) הבוגדים אומרים: אם לא יראו לו מופתים מאת אדוניו, לא נאמין בו; אמר: אלהים משגה את אשר יחפץ בו ומנחה את השבים אליו, (כח) מאת המאמינים ומשקיטים את לבם בזכרון אלוה. הלא ישקיט זכרון אלוה את לבות בני האדם? — אכן המאמינים ועושי טוב אשריהם! נעים יהיה מבואם845! (כט) הן שלחנוך אל עם, אשר קדמוהו עמים אחרים, למען תקרא לפניהם את אשר הורינוך; אך הם יכחשו ברחמן. אמור: הוא אדוני; אין אל מבלעדו! בו בטחתי ואליו אשוב. (ל) גם אם ינטשו הרים ממקומם ותבקע הארץ או ידברו המתים, לא יאמינו; כי הכל יצא מפי ד’. הלא ידעו המאמינים, כי לו חפץ ד‘, נחה את כל בני האדם? (לא) לא תשוב הרעה מרדוף את הבוגדים ומלון בתוך בתיהם עד בוא דבר אל, ואלהים לא ימיר את דברו. (לב) גם לשלוחים אשר היו לפניך לעגו, גם אם היטבתי להם; אחרי כן יסרתים, ומה היה אחריתם! (לג) מי הושם על כל נפש ועל מעלליהם? (הלא אלהים846?) ובכל זאת ידמו לו אלהי נכר. אמור: קראו את שמם! התורו את ד’ דברים אשר לא ידע בארץ, או בשקר דברתם זאת847? הן ידעו הבוגדים את כחשם848, על תעותם מדרך הטוב; וכל איש אשר אלהים ישגהו, אין לו מנהל! (לד) יוסרו בעולם הזה; אך מוסרם בעולם הבא רב ממנו, ואין להם עוזר מבלעדי אל. (לה) בגן העדן מושב הצדיקים; בו נוזלים נחלי מים, פריו נאמן וצלו נחמד; זה חלק יראי ד‘, ואחרית הבוגדים אש הגיהנם. (לו) האנשים אשר נתנו להם את הכתב ישישו באשר גלינו לך; אך רבים מקרבם קשרו קשר להריב בו. אמור: אני האמרתי לעבד את ד’, ולבלתי עבוד אחר זולתתו; אליו אשוע ואליו אשוב! (לז) הן שלחנו אליך את המדע בלשון ערבית; ואם תשמע בקולם אחרי היות לך החכמה, אין לך עוזר ומושיע מבלעדי אל. (לח) הן שלחנו לפניך נביאים, ונתן להם נשים ובנים849, ולא היה בידם לעשות מופתים זולתי ברצון אל; לכל גוי נתנו כתב. (לט) אלהים ימחה ויקים כטוב בעיניו850, כי אצלו אם הכתב851. (מ) אם נראך את ענשם או נמיתך, עליך להזהיר ועלינו לחשב852. (מא) הלא ראו כי בא אלהים אל ארצם ויצר את גבולם853? אלהים שופט אמת; לא יפר איש את דברו, כי הוא ממהר לחשב. (מב) גם האנשים אשר היו לפניהם התנכלו; אך חכמת אלהים עולה על על נכליהם; הוא יודע את פועל כל נפש. הן יבינו הבוגדים למי הוכן מושב גן העדן! (מג) הבוגדים יאמרו: לא שלחך אלהים; אמור: ד' וכל יודעי הכתב עדים ביני וביניכם!

14. חזון אברהם854 עליו השלום

נגלה במיכ"ה ובו שנים וחמשים פסוקים.

בשם אלה הרחמן והרחום

(א) א“ל”ר שלחנו אליך את הספר הזה למען הוציא את בני האדם מצלמות לאור ברצון אדוניהם אל הדרך הטוב והנעים. (ב) לאלהים כל אשר בשמים ובארץ; אוי לבוגדים על גמולם הנורא! (ג) טובים בעיניהם חיי העולם הזה מחיי העולם הבא; הם משגים מדרך אלהים, ויעותו אותה; מה גדולה שגגתם! (ד) לא שלחנו נביא כי אם בלשון עמו, למען יורהו; אלהים משגה את מי יחפץ ומנחה את הישר בעיניו, כי אדיר הוא וחכם לב. (ה) הן שלחנו את משה באותותינו לאמר; הוציא את עמך מצלמות לאור והזכירם את יום ד‘855! בזה די אותות למחכים ומודים לאלהים. (ו) באמר משה אל עמוף זכרו את הטובה אשר גמלכם ד’, בהוציאו אתכם מתוך עם פרעה אשר הכביד את עלכם וימת את בניכם ואך את בנותיכם החיה; זאת היתה לכם מסה גדולה מאת אלהיכם. (ז) בהשמיעכם856 אלהים לאמר: אם תודו לי, ארבה אתכם; ואם תבגדו, נורא יהיה גמולכם! (ח) ויוסף עוד דבר משה לאמר: גם אם אתם וכל אשר בארץ תבגדו באלהים, הן אלהיכם עשיר מאד857! (ט) הלא באה אליכם שמועת האנשים אשר היו לפניכם, דור נוח, עאד ותמוד, (י) והאנשים אשר היו אחריהם? אך אלהים יודע זאת. נביאיהם באו אליהם באותות נגלים; אך המה שמו את ידיהם על פיהם858 לאמר: איננו מאמינים בשליחותכם, ומריבים אנחנו בתורתכם! (יא) ויאמרו שלוחיהם: התריבו באלהים בורא שמים וארץ? הוא קורא אליכם למען כפר לכם את חטאתיכם ולרחמכם עד העת הידועה859. (יב) ויענו: גם אתם בשר כמונו! בלבכם להשיבנו מאשר עבדו אבותינו; הביאו לנו מופת גלוי על ממשלתכם! (יג) ויאמרו אליהם השלוחיםף אמנם כי אנחנו בשר כמוכם; אך אלהים יחן את הטוב בעיניו מעבדיו, ואין לאל ידינו לעשות מופתים. (יד) לולי ברצון אל; ובו יבטחו המאמינים. (טו) ואיך לא נבטח בד' המדריכנו בדרך הטוב? הן נסבל את הרעה אשר תגמלונו, כי לד' יחכו כל תמימי דרך. (טז) ויאמרו הבוגדים אל נביאיהם: נגרשכם מארצנו או עבדו את אשר אנחנו עובדים! ויאמר אליהם860 ד‘: הן נכרית את הבוגדים! (יז) אז נושיבכם תחתיהם בארץ; זה משפט החרדים על דברי ועדותי! (יח) ויצעקו אל ד’, ויתמו הבוגדים. (יט) לפניהם861 הגיהנם, ובו ישתו מי צאה. (כ) לאט לאט יגמאום, תמאס נפשם בשתותם; המות יגיע אליהם מכל פנה, ולא יוכלו למות; וענש גדול לפניהם. (כא) זה גורל לבוגדים באלהים. מעלליהם כאפר אשר תדפנו הרוח ביום סגריר; אין שכר לפעלתם, וגדול יהיה שברם. (כב) האינך רואה כי אלהים בורא שמים וארץ. באמת? אם יחפץ יכחידכם וישים דור אחר תחתכם. (כג) לא תכבד זאת מאלהים. (כד) לאלהים ישובו כלם; אז יאמרו רכי הלבב אל מדיחיהם: באשר הלכנו אחריכם, הקלו מאתנו קצת ענשנו אשר השים אלהים עלינו! (כה) יענו: לו נחנו אל, כי אז נחינו אתכם; שוה לנו אם נמאן לשאת את עונינו או נאבה; אין לנו מציל. (כו) ואחרי החרץ משפטם יאמר אליהם השטן: הן העיד בכם אלהים עדות אמת; אך אנחנו השגינוכם ותלכו אחרי; לא היתה לי ממשלה עליכם! (כז) הן קראתיכם ותענוני; הריבו בכם ולא בי! אני לא אושיע אתכם, ואתם לא תושיעוני862; אני מכחש באשר דמיתוני לאלהים מקדם, כי גדול ענש הבוגדים.(כח) אך המאמינים ועשי טוב יבאו אל גנות ובתוכם נחלי מים; עד עולמי עד ישבו בהם ברצון אדוניהם, ושלום יענו איש את אחיו. (כט) האינך יודע את המשל אשר ימשל אלהים על דברו הטוב? דמיונו כעץ טוב אשר שרשיו בארץ יסבבו וענפיו מגיעים השמימה. (ל) בכל עת יתן את פריו ברצון אדוניו; כן ממשל אלהים משלים לבני האדם למען יתבוננו. (לא) ודבר הבוגדים כעץ רע הנגזר מהארץ ואין לו משען. (לב) אלהים יסעד את לב המאמינים בדברו הטוב בחיי העולם הזה ובעולם הבא; ואת הבוגדים ישגה, כי כל אשר חפץ עשה. (לג) האינך ראה את הממירים חסד אל בזדון ומתעים את עמם אל מקום האבדון, (לד) אל הגיהנם? מה קשה המורד והמושב שמה! (לה) ידמו לאלהים אלהי נכר, למען התעות מדרכיו; אמור; התענגו! מסעכם יהיה אל אש הגהינם. (לו) אמר אל עבדי המאמינים, כי יתפללו ויפזרו מטובם אשר נתנו להם, בגלוי ובסתר; טרם יבא היום אשר אין בו מרכולת ורעות. (לז) אלהים בורא שמים וארץ, ומוריד את הגשם מן השמים למען הכין לכם מזון לאכלה; בדברו תוליככם האניה בלב הים; הוא המשילכם בנהרים; הוא נותן לכם את כל אשר תאוה נפשכם, אין לאל ידכם לספר את כל חסדיו. אך חוטא ובוגד כל איש863! (לח) באמר אברהם אל אלהים: שמר נא את הארץ הזאת864! הציל נא אותי ואת בני מעבודת אלהי נכר! (לט) אדוני! אלה התעו רבים מבני האדם; כל ההולך אחרי, לי יהיה865; וכל העוזב אותי, היה לו סלח ורחום! (מ) אדוני! הן הושבתי מזרעי866 בעמק לא זרוע867 אצל בית מקדשך868 למען יתפללו בו; תן נא חנם בעיני האנשים, והמציא להם טרף למען יודו לך! (מא) אדוניֱ! אתה יודע את אשר נכחד ואת אשר נגלה; אין נסתר מנגד ד' כל אשר בשמים ובארץ; יהולל שם ד' על תתו לי אחרי בלותי את ישמעאל ואת יצחק, כי הוא שומע תפלה. (מב) אדוני! שימני נא משוע אליך אותי ואת זרעי869, וקבל את תפלתי! אדוני! כפר נא לי ולהורי ביום החשבון! (מג) לא יסתרו מעיני ד' מעשי הבוגדים; הוא יאחר את גמולם עד היום870 אשר לו יצפו כל חכמי לב. (מד) הם ישאו את ראשיהם וירוצו לקראתו; לא יביטו איש אל אחיו, ורעדה תאחזם. (מה) הזהר את האנשים על יום בוא גמולם, אשר בו יאמרו הבוגדים: אדוננו! אחר נא אותו מעט ימים! הן נשמע לקולך ולקול הנביאים. (מו) אז יענם אלהים: הלא נשבעתם מאז כי לא תבואכם רעה? (מז) הלא ישבתם במושבות האנשים החוטעים על נפשם871, ותדעו איך שלמנו להם פעלם, ונשימם לכם למשל? (מח) הם התנכלו באלהים; אך הוא התחכם להם, גם אם חכמתם עולה על כל ההרים872. (מט) אל תדמה בנפשך כי ימיר אלהים את דברו אשר דבר אל נביאו, כי עזוז הוא ונוקם! (נ) ביום הפך השמים והארץ את מראיהם, ובשוב האנשים אל האלהים היחיד והאדיר, אז תראה את הבוגדים אסורים בזקים. (נא) בגדיהם יחמרו בזפת, ואש תאכל את פניהם; אז ישיב אלהים לכל נפש את גמולה, כי אלהים יודע לחשב. (נב) זאת תהיה הזהרה לבני האדם, למען יוסרו בה, ולמען ידעו, כי אלהים אחד הוא; יתבוננו כל חכמי לב!

15. חזון חגר873

נגלה במיכ"ה ובו תשעה ותשעים פסוקים.

בשׁם אלה הרחמן והרחום

(א)א“ל”ר אלה אותות הכתב והקורן הגלוי. (ב) הרבה פעמים יבקשו הבוגדים874, לו היו מאמינים. (ג) הניחם ויאכלו, ויתענגו על תוחלתם הכוזבת; הן ידעו באחריתם875! (ד) לא שחתנו עוד קריה טרם שלחנו אליה ספר גלוי876. (ה) לא יעבר כל גוי את קצו ולא יאחרהו. (ו) הם877 יאמרו אליך: אתה אשר שולח בידך זכרון; הן משגע אתה! (ז) למה לא באת אלינו במלאכים, אם כנים דבריך? (ח) הן נשלח אליהם מלאכים878; לא יאחרו לבוא! (ט)הן שלחנו אליכם זכרון879, ואנחנו נשמרו. (י) הן שלחנו מלאכים אל העמים הקדמונים; (יא) אך לא בא אליהם שליח, אשר לא לעגו לו. (יב) כן נתן בלב הבוגדים880. (יג) לא יאמינו בו881, גם אם יודעים את אחרית האנשים אשר היו לפניהם; (יד) גם אם נפתח להם את שערי השמים ויבאו בהם, (טו) יאמרו:טחו עינינו מראות; הן קסם בנו! (טז) הן שמנו מגדלים882 בשמים, נחמדים למראה, (יז) ונשמרם מכל שטן נסקל883. (יח) ואם יארב אחד מהם בסתר, תאכלנו שלהבת יה. (יט) ואת הארץ פרשנו, ונשם עליה הרים גבנונים, ונצמח מקרבה מזון לכל מין. (כ) ונתן לכם בה טרף בעבור האנשים884 אשר אין לאל ידכם לזון. (כא) אוצרות כל הדברים בידינו, ואיננו מפזרים מהם כי אם במשורה. (כב) אנחנו משלחים את הרוחות לקבץ את העבים, ומורידים את המים מן השמים להשקותכם, ואין לאל ידכם להמציאם לכם. (כג) אנחנו מחיים וממיתים, ואנחנו יורשי כל הדברים885. (כד) אנחנו יודעים את האנשים אשר קדמו לכם, ואת אשר יהיו אחריכם. (כה) אדונך יאספם אליו, כי הוא חכם לב ויודע כל. (כו) הן בראנו את האדם מחרש יבש ומחומר שחור, (כז) ואת השדים בראנו לפניו מאש הסמום886; (כח) ויאמר אלהיך אל המלאכים: הנני בורא השר מחרש יבש ומחמר שחור. (כט) אחרי יצרי אותו ונפחי באפו את רוחי, כרעו והשתחוו לו887! (ל) וישתחוו לאדם כל המלאכים יחד; (לא) אך השטן מאן להשתחוות לו. (לב) ויאמר אלהים: מה לך השטן כי לא תשתחוה לו? (לג) ויען: אין לי להשתחוות לבשר אשר יצרת מחרש יבש ומחמר שחור! (לד) ויאמר אלהים: צא מזה ובאבנים תרגם! (לה) קללה תרבץ בך עד יום הדין. (לו) ויאמר השטן: צפה נא לי עד יום התקומה888! (לז) ויען ד‘: הן אצפה לך. (לח) עד העת הידועה. (לט) ויאמר השטן: יען כי גרשתני, אסית את יושבי הארץ ואדיחם יחד. (מ) זולתי את עבדך המחזיקים בך. (מא) ויען אלהים: כן דברת! (מב) בעבדי המחזיקים בי לא תמשל ידך, כי אם בהולכים אחריך ושומעים לקולך. (מג) לאלה הגיהנם יהיה למושב. (מד) לגיהנם שבעה שערים889 ולכל שער מספר קצוב890. (מו) אך יראי ד’ יבאו אל גנות ובתוכם מעינות מים. (מו) בשלום ובשלוה ישבו בהם. (מז) אז נסיר כל איבה מקרב לבם; בשלום ישכנו איש ממול אחיו על מטות זהב ושן. (מח) לא ייעפו ולא ייגעו, ולא יגורשו משם. (מט) ובשר לעבדי, כי סלח ורחום אני. (נ) אמנם ענשי ענש גדול הוא. (נא) ספר נא להם על ארחי אברהם! (נב) בבואם אליו ויאמרו: שלום! ויען: ירא אנכי אתכם. (נג) ויאמרו: אל תירא! אנחנו מבשרים אותך בן חכם. (נד) ויאמר: התבשרו אותי זאת אחרי בלותי? במה תבשרוני? (נה) ויאמרו: אנחנו מבשרים אותך אמת; אל תריב בה! (נו) ויען: מי יריב ברחמי אל זולתי הבוגדים? (נז) אך מה שאלתם, אתם השלוחים? (נח) ויאמרו: שולחנו אל העם הבוגד891. (נט) אך את משפחת לוט נציל. (ס) זולתי את אשתו אשר תספה יען כי בגדה. (סא) ויהי בבוא המלאכים אל לוט, (סב) ויאמר: הן זרים אתם לי! (סג) ויענו: אנחנו באים בדבר892, אשר יריבו בו אנשי עירך. (סד) אנחנו מביאים לך את האמת, כי כנים אנחנו. (סה) צא מן העיר אתה וביתך בסתר הליל, ולך אחריהם; אל יביט איש מכם אחריו, ולכו אל אשר צוויתם893! (סו) הן צוינוהו זאת למען הבדילו מתוך יושבי העיר אשר נכרתו בבקר. (סז) ויבאו אליו אנשי העיר שבעי זדון. (סח) ויאמר לוט: הן אורחי אלה; אל נא תבישוני! (סט) יראו את ד' ואל תכלימוני! (ע) ויאמרו: הלא צוינוך לבלתי הלין אנשים? (עא) ויאמר: הא לכם בנותי אם תעפילו לחטא! (עב) חי נפשך, מחמד! הם הקשו את ערפם בשכרותם. (עג) ותאחזם הרעש בעלות הבקר, (עד) ונהפך את עירם ונמטר עליהם אבני גיר מנפצות. (עה) ותהי זאת אות למתבוננים, (עו) ולמחזיקים בדרך אלהים. (עז) ותהי מופת למאמינים. (עח) גם יושבי היערים894 בוגדים היו, (עט) ונשב ונקם לשניהם, ויהיו למשל ולשנינה. (פ) גם אנשי חגר895 כחשו בשלוחינו; (פא) גלינו להם את אותותינו והם פשעו בהם, (פב) ויחצבו להם בתים בהרים למשגבם, (פג) ויהי בבקר ותאחזם הרעש, (פד) ולא הועילום טירותיהם. (פה) כאשר בראנו את השמים ואת הארץ באמת, כן יבאו אותותינו באמת; לכן חמול עליהם896! (פו) כי אדונך בורא חכם הוא. (פז) הן גלינו לך את שבע הפסוקים897; קרא ושנם! גם את הקורן הנשגב. (פח) אל תשת את עינך על הטוב אשר פזרנו לבוגדים ואל תתעצב עליהם! ופרוש את כנפיך על המאמינים. (פט) אמור: אני מזהיר גלוי לכם! (צ) כאשר עשינו למחרחרי ריב898, (צא) כן נעשה למפרידי הקורן899. (צב) חי אדונך! נוכח עם כלם, (צג) על כל אשר עשו. (צד) ואתה הודיעם את אשר הוריתיך והפרד מעל עובדי האלילים! (צה) הן נצילך מיד הלעגים לך, (צו) העובדים אלהי נכר מבלעדי אל; הן ידעו באחריתם! (צז) ידענו כי אתה מתעצב אל לבך על דבריהם; (צח) אך הלל ופאר את אדונך והשתחוה לו, (צט) ועבד את אדונך עד יגיעך דברו הבא!

16. חזון הדבורים900

נגלה במיכ"ה ובו מאה ושמונה ועשרים פסוקים.

בשׁם אלה הרחמן והרחום

(א) הן בא דבר ד‘; לכן אל תחישוהו901! חלילה לו את אשר תדמו אליו! (ב) הוא ישלח את המלאכים בדבר קדשו למען שפך את רוחו על עבדו הישר בעיניו ולהזהיר; אין אל מבלעדי, לכן יראוני! (ג) הוא ברא את השמים ואת הארץ באמת והוא עליון על כל אשר תדמו אליו. (ד) הוא יצר את האדם מזרע; ובכל זאת יריבו ביום התקומה902. (ה) ואת הבהמה ברא בעבורכם להחמכם ולרוותכם ולאכלה לכם! (ו) כבוד הנה לכם באספכם אתהן הביתה ובהוציאכם אתהן אל המרעה903. (ז) הן מוציאות את משאיכם אל ארצות904, אשר לא תוכלו להגיע שמה כי אם בחרפכם את נפשכם; כי טוב ורחום אדונכם. (ח) גם סוסים ופרדים וחמורים ברא למען תרכבו עליהם ותתענגו בהם; גם ברא יצורים אחרים אשר לא ידעתם. (ט) ביד אל לנחותכם בדרך הטובה ולהשגותכם ממנה; לו חפץ, נחה את כלכם. (י) הוא מוריד את הגשם מן השמים לסעד את לבכם, ולהשקות את העצים אשר תרעו תחתיהם. (יא) הוא מצמיח לכם זרע דגן וזיתים ותמרים וענבים וכל עץ פרי; בזה אות למתבוננים. (יב) הוא עשה את היום ואת הלילה בעבורכם; השמש והירח והכוכבים רצים בדברו; גם זה אות לחכמי לב. (יג) וכל המינים הנפרדים בארץ ברא בעבורכם, ואות המה לזוכרים את חסדיו. (יד) הוא המשילכם בים למען האכילכם את לחמו הטוב905 ולמען הוציא לכם ממנו את פארכם906 לעטר את בגדיכם; הבט נא אל האניה העוברת בלב הים למען העשירכם! כן ייטיב אלהים לכם, למען תודו לו. (טו) הוא שם הרים גבנונים בארץ, למען לא תמוט, ונחלים ודרכים אשר תלכו בהם; (טז) ואת הכוכבים שם להנחותכם בדרך. (יז) הישוה הבורא אל אשר איננו בורא907? הלא תבינו? (יח) אין לאל ידכם למנות את חסדי ד’, כי סלח ורחום הוא. (יט) אלהים יודע את אשר תכחדו ואת אשר תגלו. (כ) והאלילים אשר הם עובדים לא בראו כי אם נבראו; (כא) מתים הם, אין חיים בהם; (כב) אינם יודעים מתי יקיצו. (כג) אלהיכם יחיד הוא; וכל המכחשים בעולם הבא ערלי לב וגבהי רוח המה. (כד) אין ריב כי אלהים יודע את אשר יגלו ואת אשר יכחדו. (כה) הוא שונא לגבהי לבב. (כו) ואם יאמר אליהם: מה זה גלה לכם ד‘? יענו: משלים קדמונים908. (כז) הן ישאו את עונם ביום התקומה ואת קצת עון האנשים אשר תעו אחריהם בבלי דעת; הלא יכבד מהם המשא הזה? (כח) גם האנשים אשר היו לפניהם התנכלו באלהים; אך אלהים ערה את בנינם עד היסוד909, ויפל עליהם הגג ממעל להם. (כט) פתאום בא אליהם יום אידם; וביום התקומה יכלימם אלהים לאמר: אנה אפוא אליליכם, אשר בעבורם הריבתם עמדי? אז יאמרו חכמי לב: עתה תבוא חרפה ורעה על הבוגדים! (ל) האנשים אשר הומתו מהמלאכים910 וחטאו על נפשותיהם יבקשו שלום ויאמרו: לא פעלנו עול; אך אלהים יודע את אשר עשיתם! (לא) בואו בשער הגיהנם ושבו בו! מה קשה שם המושב לגבהי לב! (לב) אז יאמר אל יראי ד’: מה זה שלח אליכם אלהיכם? יענו: שמועה טובה. למישרי לכת ייטיב אלהים בעולם הזה; אך טוב ממנו מעון העולם הבא. מה נעים שם מושב תמימי דרך! (לג) הם יבואו אל גן העדן, ובתוכו מעינות מים; בו ימצאו את שאהבה נפשם; כן ייטב אלהים ליראיו. (לד) מלאכי המות יאמרו אל אנשי צדק: שלום עליכם! בואו אל גן העדן, שכר מעלליכם! (לה) הלא יאמינו הבוגדים, כי יבאו אליהם מלאכי המות, או כי יבא דבר ד‘? גם האנשים אשר היו לפניהם עשו כמעשיהם; לא השחיתם אלהים, כי אם הם השחיתו את נפשם! (לו) עובדי האלילים אומרים: לו חפץ אלהים, לא עבדנו אלהי נכר זולתו, לא אנחנו ולא אבותינו, ולא קדשנו דבר אחר זולתו. כמו כן עשו האנשים אשר היו לפניהם; אמנם הלא על הנביא להורותם ולהזהירם911? רעה תבוא אליהם על מעלליהם, ובאמת יגיעם את אשר לעגו לו. (לז) הן שלחנו נביאים אל כל העמים לאמר: עבדו את אלהים והסירו את תעותכם! מהם נחה אלהים ומהם זנח אל שגגתם. עברו בארץ וראו את אחרית המכחשים באלהים! (לח) גם אם תאוה נפשך לנחותם, אלהים לא ינחה את אשר בלבו להשגות; לא יהיה להם עוזר. (לט) הם נשבעו באלהים לאמר: לא יחיה אל את המתים; אכן יבא דבר אל, גם אם רב האנשים לא יבינו. (מ) הן יודע להם את אשר הריבו בו; והבוגדים יכירו כי שקר עמם. (מא) אם בלבנו להקים דבר, אין לנו כי אם לאמר: יהי! ויהי. (מב) ולאנשים אשר עזבו את ארצם בעבור ד’ אחרי הענותם912 ננחיל טוב בעולם הזה; אך שכרם בעולם הבא טוב ממנו; לו יבינו! (מג) למחכים לד' ולבוטחים בו913. (מד) לא שלחנו לפניך כי אם אנשים914 אשר נראינו אליהם; שאלו את אנשי הכתב אם אינכם יודעים זאת! (מה) ונשלחם באותות ובמופתים; ונשלח בידך זכרון למען הורות את בני האדם את אשר שלח אליהם915, למען ישכילו. (מו) הבטוחים הם האנשים המתנכלים בנביא, כי אלהים לא יבקע את הארץ תחתיהם, או ישיב להם את גמולם אשר לא שערו בנפשם? (מז) או יאחזם בהיותם בדרך, והם לא יוכלו להשיב את ידו מעליהם? (מח) או ייסרם אחת אחת? — אך חנון ורחום אלהיכם! (מט) האינם רואים כי כל הדברים אשר ברא אלהים מפילים צללים מימינם ומשמאלם למען השתחוות לו ולהכנע מפניו916? (נ) כל אשר בשמים ובארץ משתחוים לאלהים; גם חיתו שדי; גם המלאכים לא ירימו את לבם מעבדהו. (נא) הם יראים את ד' אשר ממעל להם ויעשו את אשר ציום. (נב) ואלהים דבר אליהם לאמר: אל תעבדו שני אלהים! אין אלהים כי אם אחד ואך אותו עבדו! (נג) לו כל אשר בשמים ובארץ; בו תאמינו ולקולו תשמעו; התיראו אלהים אחרים זולתו? (נד) כל הטוב אשר לכם מידו נתן לכם; ובצר לכם קראו אך אותו! (נה) ובסור הרעה מעליכם קצתכם ידמו לאלהים אלהי נכר, (נו) ויכחשו בטובה אשר נתן להם. התענגו! הן תדעו באחריתכם. (נז) גם ישימו לאכל לאלילים הבערים מהמזון אשר נתנו להם; חי ד‘! הוא יחשב עמכם על אשר זממתם. (נח) הם יערכו לאלהים בנות917, חלילה לו, ולהם את אשר תאוה נפשם918. (נט) אם תבשר לאחד מהם בת, יחשך תארו ויכאב מאד. (ס) אז יתחבא מפני בני האדם על הרע אשר בושר לו, ויריב בלבו אם יחיה או יחפרה בארץ; הלא רע המשפט הזה? (סא) האנשים המכחשים בעולם הבא, לרעים יחשבו, ואלהים הוא הטוב, עזוז וחכם לב. (סב) לו ייסר אלהים את בני האדם על פשעיהם, אין כל חי בארץ; אמנם הוא יאחר את גמולם עד עת ידועה, ובבואה לא יאחרוה ולא יחישוה. (סג) גם ידמו לאלהים את הרע בעיניהם919, ולשונם תדבר כזב באמרם, כי טוב יבואם; לא כי אש הגיהנם מנת כוסם, ושם יחיו נפרדים מכל בני אדם. (סד) חי ד’! הן שלחנו לפניך נביאים אל העמים; אך השטן הוקיר בעיניהם את מעלליהם; הוא עוזרם ביום הזה920, אך נורא יהיה גמולם. (סה) לא שלחנו אליך את הכתב כי אם למען הורותם את אשר הריבו בו, להנחות ולרחם את המאמינים. (סו) אלהים מוריד את הגשם מן השמים למען החיות את הארץ אחרי מותה; זה האות921 למתבוננים. (סז) גם הבהמות תורינה אתכם; אנחנו משקים אתכם מאשר בבטנן בין פרשן ובין דמן, את החלב הצח, נחמד לשותיו. (סח) ומפרי התמר והענב נוציא שכר ומזון; גם זה אות למתבוננים. (סט) ואל הדבורה אמר אדונך: בני לך בתים בהרים ובעצים, מאשר יבנו בו בני האדם. (ע) ואכלי מכל פרי ושמרי את הדרך אשר נחך אלהיך922! אז יצא מקרבה משקה923 אשר מראהו יפרד924; גם בזה אות למתבוננים. (עא) הוא יצרכם והוא ימיתכם; יש מכם אשר ישביע ימים עד כי לא ידעו את אשר ידעו925; כי אלהים יודע כל ואדיר הוא! (עב) ואלהים בחר בקצתכם מקצתכם בהיטיבו להם; אך האנשים אשר בחר בהם להיטיב להם לא יעניקו מהונם לעבדיהם, באשר גם לאלה חלק בו926; היכחשו בחסד אל? (עג) ואלהים נתן לכם נשים מעצמכם927, ויוציאו לכם מקרבן בנים ונכדים, וישביעכם כל טוב; התאמינו בהבל ובחסד אל תבגדו? (עד) הם עובדים זולתי אל את אשר לא ייטיב להם בשמים ובארץ ולא יעזרם. (עה) אל נא תדמו יצור אל אלהים, כי אלהים יודע כל ואתם אינים יודעים מאומה! (עו) הן ימשל לכם אלהים משל: עבד מסכן, אשר לא ימשל בכל; ואיש חפשי אשר ברכנוהו בכל טוב, ומפזר ממנו בסתר ובגלוי928; הישוו אלה? יהולל שם ד‘! אך רבים לא יבינו. (עז) עוד ימשל לכם אלהים משל: שני אנשים אשר האחד אלם, לא יצלח לכל, ואך לטרח הוא לאדוניו; בכל אשר ישלחהו, ישוב ריקם ולא יביא מאומה; הישוה זה אל מדבר טוב ואל ההולך בדרך הישרה? (עח) לאלהים גלוים כל רזי השמים והארץ; הוא מקים את דברו ברגע ועוד מעט ממנו, כי הוא אדיר על כל. (עט) אלהים הוציאכם מבטן אמכם, ואתם לא ידעתם מאומה; ויתן לכם אזנים לשמוע ועינים לראות ולב להבין, למען תתנו לו תודה. (פ) הלא יראו את בעלי הכנפים דואים באברותיהם תחת השמים? לא יעצר איש בידם מבלעדי אל; גם זה אות לעם המאמין. (פא) גם נתן לכם אלהים דברים אשר תחסו בצלם929, ויברא לכם הרים למשגבכם וילבישכם בגדים להצילכם משרב וביום מלחמתכם; כן הרבה אל להיטיבכם למען תשלימו אתו. (פג) ואם יסורו מאחריך, לא עליך כי אם להזהירם. (פד) היום יכירו את טובת אל, ומחר ינכרוהו; אך רבם בוגדים המה. (פה) יבוא היום, אשר נקים לכל גוי עד, ולא יהיה להם מליץ ולא ירוחמו. (פו) והיה כי יראו הבוגדים את ענשם אשר אין תרופה לו, ולא יאחר לבוא, (פז) וביום ראות עובדי האלילים את אליליהם, יאמרו: ד’! אלה אלילינו אשר עבדנו זולתך; אז יענו האלילים: אנשי כזב אתם930! (פח) ביום ההוא יכנעו הבוגדים לפני האלהים ויענו לו שלום; ויבצר מהם את אשר יזמו. (פט) שבר על שבר יבוא על הבוגדים והמתעים מדרך אל, יען כי השחיתו בארץ. (צ) ביום ההוא נקים עד בכל הגוים, אשר יעיד בהם; ואותך נקים להעיד באנשים האלה931, כי שלחנו בידך את הספר הזה מוסר השכל לכל הדברים, קו הישר ורחמים ובשורה טובה למשלימים עם אל. (צא) הן מצוכם אלהים צדק וטוב לקרוביכם932 כי נפשו שנאה חמס עול ומרמה; הוא יועצכם למען תזכרוהו. (צב) החזיקו בברית אל, אשר כרתם לו, ואל תפרו את שבועותיכם אשר העידותם אלהים בהם, כי הוא יודע את פעלכם! (צג) ואל תהיו כאשה אשר התירה את חוטיה933 אחרי קשרה אותם, ואל תהתלו איש באחיו בשבועותיכם אם תגבר יד עם בעם934; כי מנסה אלהים אתכם, והוא יורכם ביום התקומה את אשר הריבותם עליו. (צד) לכן אל תהתלו איש באחיו בשבועותיכם, פן תמוט רגלכם אחרי הכונה935, ויקרכם רע על אשר שבתם מאחרי דרך ד‘, וענש גדול יהיה לכם. (צו) אל תפרו את ברית אל במחיק קטון, כי טוב לכם באלהיכם אם מבינים אתם! (צז) כל אשר לכם אצלכם, יכלה; וכל אשר לכם אצל אלהיכם, יקום לעולם; מה נעים שכר פעלת המחכים לאלהים! (צח) כל עושה טוב, אם איש או אשה, (והוא מאמין) ננחילו טוב כל ימי חייו, ונעים יהיה שכר פעלתו. (צט) ואם תקרא את הקורן, התפלל אל אלהיך, למען יצילך מיד השטן הנסקל936! (ק) כי לא שליט הוא937 במאמינים ובבוטחים באלהים, (קא) אך ימשל בעבדיו ובמשתחוים לו. (קב) ואם נסיר פסוק אחד מהקורן, ונשים אחר תחתיו — הן יודע אל את אשר יגלה — יאמרו אליך: אך מדבר כזבים אתה938! ורבם לא יבינו. (קג) אמר: רוח הקודש שלחהו939 מאת אדונך באמת, למען אמץ את לב המאמינים ולהנחות ולבשר טוב את המשלימים. (קד) גם יודעים אנחנו, כי יאמרוף איש נכרי מורהו940 ועוזרהו לחבר את הקורן בלשון זרה, והוא ידבר אלינו בלשון ערבית. (קה) אכן כל המכחשים באותות אל, לא ינחם אלהים, ולהם ענש גדול. (קו) הבוגדים עונים שקר באותות אל; אד הם הם אנשי כזב המה. (קז) כל הבוגד באלהים אחרי האמינו בו, (אם לא בחזקה, ולבו שלם אתו) וכל ההולך בדרך הבוגדים מלבו, חרון אף ד’ ירבץ בו, ולו ענש גדול. (קח) יען כי בחר בחיי העולם הבא; ואלהים לא ינחה את הבוגדים. (קט) חתם אלהים את לבם ואת אזנם את עינם, לא יבינו; אין ריב, כי יספו בעולם הבא. (קי) אמנם לעוזבים את בתיהם אחרי הכנעם, ולנלחמים ומחכים לאל, להם אדונך סלח ורחום הוא. (קיא) יבוא היום, אשר בו כל נפש תליץ בעד נפשה, ולכל נפש יושב גמולה; לא יעשה עול לכל איש. (קיב) ואלהים ישים למשל את העיר הזאת941, אשר היתה שלוה ושקטה ולא חסרה כל בכל מקום, ותכחש בטובת אל; לכן פקדה אלהים ברעב גדול ובחרב על רוע מעלליה. (קיג) הן בא אליהם נביא מקרבם ויענו בו שקר; ויבואם מוסרם על מרים. (קיד) אכלו את הטוב אשר נתן לכם אלהים לאכלה, ותנו תודה לאלהים על טובתו ועבדוהו! (קטו) לא אסר עליכם אלהים כי אם את הנבלה ואת הדם ואת החזיר; וכל אוכל מהם בשגגה ובבלי דעת, לו אל סלח ורחום הוא. (קטז) ואל תדברו בפיהם כזב לאמר: זה מותר וזה אסור למען ענות שקר באל; המדברים כזבים באל לא יצליחו. (קיז) מעט ישתכרו; וענש גדול להם. (קיח) ועל היהודים אסרנו את אשר כבר הודענו לך מקדם942; לא הרענו להם, אך הם השחיתו את נפשם. (קיט) החוטאים מבלי דעת ושבים ומטיבים את דרכם, להם אדונך סלח ורחום הוא. (קכ) אברהם איש תמים, דבק באלהיו ומאמין היה; לא עבד אלהי נכר. (קכא) הוא הודה ד' בעד חסדיו, לכן אהבהו וינחהו בדרך הטובה. (קכב) ונגמלהו טובה בעולם הזה, ובעולם הבא מושבו בין המאושרים. (קכג) לכן גלינו לך: לך בדת אברהם המאמין אשר לא עבד אלהי נכר! (קכד) השבת ניתן לאנשים אשר הריבו בו943; ואדונך יוכיח ביניהם ביום התקומה על אשר הריבו עליו. (קכה) קרא את האנשים בחכמה ובעצה טובה אל דרך אדונך; ואם תריב עמם, דבר אליהם רכות; כי אדונך מכיר את התועים מדרכו ואת ההולכים בה. (קכו) אם תשיבו נקם לצריכם, אל תנקמו כי אם כפי הרעה אשר עשו לכם. (קכז) אך טוב לכם כי תשאו ותסבלו את הרעה אשר יגמלכום. (קכח) לכן שא עונם מאהבת ד', ואל תתעצב אל לבך עליהם ועל נכליהם, כי אלהים הולך עם יראיו ועם תמימי דרך.

17. חזון מסע הליל944

נגלה במיכ"ה ובו מאה ואחד עשר פסוקים.

בשׁם אלה הרחמן והרחום

(א) ברוך המנחה את עבדו בלילה מבית המקדש החרם אל בית המקדש הרחוק945! הן ברכנו את מסעו למען הראותו את אותותינו כי אל שומע ומביט אל כל. (ב) אל משה נתנו את הכתב להנחות בו את בני ישראל לאמר: אל תבטחו באחר זולתי! (ג) אל תבטחו בדור האנשים אשר הצלנו אותם ואת נח946; אכן, נח עבד נאמן היה! (ד) ונאמר אל בני ישראל בכתבנו: פעמים תשחיתו בארץ947, ולבבכם ירום מאד! (ה) ובבוא מוסרם על עונם הראשון, שלחנו עליהם את עבדינו948 אשר הרעו לכם מאד, ויחפשו את חדרי בתיהם למען הקים את דברי949. (ו) אחרי כן הכבדנו את ידכם עליהם, ונרבה את הונכם ואת זרעכם, ונשימכם לגוי עצום. (ז) ונאמר: אם תיטיבו לכת, תיטיבו לנפשכם; ואם תמרדו, לבדכם תשאו! ובבוא מוסרכם על עונכם השני, נחשכו מראיכם, ויבאו אויביכם950 אל בית מקדשכם כבראשונה, ויבוזזוהו ויהרסוהו. (ח) אולי ישוב וירחמכם ד‘; אך אם תשובו אל דרך פשעכם, נשוב ליסר אתכם, ונשים את הגיהנם משמר לבוגדים. (ט) הקורן הזה ינחה בדרך הטובה ויבשר טוב את המאמינים. (י) לעושי טוב יהיה שכר גדול. (יא) ולכל המכחשים בעולם הבא הכנו ענש גדול. (יב) בן אדם יבקש לו את הרע, וידמה בנפשו כי טוב הוא; נמהר לב כל אדם! (יג) הן שמנו את הלילה ואת היום לשני אותות; אנחנו מכבים את אות היום להאיר לכם, ולהפיק ברכת ד’ בעבודתכם, ולהורותכם את חשבון השנים והימים; לכל דבר שמנו תכלתו; (יד) לכל איש קשרנו את צפרו בצוארו951; וביום התקומה וביום התקומה נראהו את ספר מעלליו פתוח952, (טו) ונאמר אליו: קרא בספרך! נפשך תחשב עמך היום! (טז) כל איש אשר ינחהו אלהים, אשרהו; וכל התועה, לנפשו תועה; לא ישא איש את עון אחיו; לא יסרנו עוד טרם שלחנו נביא. (יז) טרם שחתנו עיר הזהרנוה; ובהמרותה את פינו ויבא דברנו, ונשימוה מעי מפלה. (יח) כמה דורות השחתנו מימי נח עד הנה! אלהים יודע את עונות עבדיו ומביט אליהם. (יט) כל הרודף אחרי חיי החלד ניתן לו מהם כטוב בעינינו; אז נכין לו את הגיהנם; שם יבער ויהיה ללעג ולקלס. (כ) וכל הבוחר בחיי העולם הבא ורודף אחריהם ומאמין באלהים, ינחל טוב. (כא) לזה ולזה953 נשפיע את טוב אדונך; לא יגרע להם דבר מאותות אלהיך. (כב) הבט נא איך הבדלנו קצתם מקצתם בעולם הזה! אך בעולם הבא עוד רבות המדרגות ורבים היתרונים. (כג) אל תדמה אל אלהים אלהי נכר, פן תכלם ותורש. (כד) הן צוך אלהים לבלתי עבוד אחר זולתו ולכבד את הוריך ולהטיב להם בעת זקנתם הן לאביך הן לאמך הן לשניהם; אל תבזם ואל תחרפם, כי אם דבר אליהם רכות! (כה) פרש עליהם את אברות הענוה954 ואמור: ד‘! רחמם כאשר הם רחמוני בעת ילדותי! (כו) אלהיכם יודע את אשר בנפשכם, אם תיטיבו לכת. (כז) הוא חנון לתמימי דרך. (כח) ותן לקרובך ולדל ולעובר דרך כמשפט955; אך אל תאבד את הונך956! (כט) כי מאבדי הונם אחי השטן המה; והשטן בגד באלהים. (ל) ואם תפנה מאחריהם957, בבקשך רחמים מאת אדונך958, דבר אתם טובות. (לא) אל תקשר את ידך בצוארך ואל תפשטה יותר מדי959, פן תכלם ותורש. (לב) אלהיך יפתח את ידו ויקפצה כטוב בעיניו; הוא יודע את עבדיו ומביט אליהם. (לג) אל תמיתו את בניכם מפחד העוני! אנחנו נכין מזון לכם ולהם; עון גדול לכם בהמיתכם אותם. (לד) אל תקרבו אל הזימה! היא עון גדול ודרך רעה. (לה) אל תמיתו איש להכעיס את ד’, לולי במשפט. ואיש מכם כי יומת בזדון, חיזקנו את ידי גואלו לנקם את נקמתו; אך לא יעבר חק960 בהנקמו. (לו) אל תשלחו יד בהון היתומים כי אם לטובתם961 עד יגדלו. שמרו את בריתכם, כי אלהים יחשב עמכם. (לז) ואם תמודו ותשקלו, מדת צדק ומשקל צדק יהיו לכם. (לח) זה טוב לכם ולכל הארץ. (לט) ואל תלך אחרי אשר לא ידעת962, כי אלהים יביאך במשפט על כל משמע אזנך ועל כל מראה עיניך ועל כל אות נפשך. (מ) ואל תלך הלוך וטפוף בארץ963, כי אין לאל ידך לבקע את הארץ או להגיע עד ראשי ההרים. (מא) כל אלה תועבה המה ונגד פני עליון. (מב) זה אשר צוך אלהיך בחכמתו: אל תדמה אליו אלהי נכר, פן תושלך אל אש הגיהנם נבזה ונמאס. (מג) הברך אתכם אלהים בבנים, וישם את המלאכים לבנותיו964? הן כבדו דבריכם באלהים965! (מד) הן שמנו אותות בקורן הזה למען הזהירם; אך הם יקשו את לבם. (מה) אמור: לו יש אלהים אחרים זולתי אל, כאשר הם אומרים, הלא יבקשו האלהים האלה לעלות על כסאו966? (מו) שבעת הרקיעים967 והארץ מהללים את שמו, וכל אשר בהם; אין דבר אשר לא יספר תהלתו; אך אתם אינכם מבינים את תהלת פיהם; אכן חנון ורחום הוא968! (מח) בקראך את הקורן נשים בינך ובין המכחשים בעולם הבא מסך עב. (מט) נקשה את לבם ונכביד את אזנם למען לא יבינו. (נ) ואם תזכיר את שם אלהיך האחד בקורן, יפנו אליך עורף. (נא) אנחנו יודעים את אשר בלבם בשמעם אותך; הם אומרים איש אל אחיו: התשמעו לקול האיש המשגע הזה? (נב) ראה נא את אשר יערכו לך! אמנם תועים המה, ולא ימצאו את הדרך הטובה. (נג) גם אומרים: איך נשוב ונברא אחרי היותנו לעפר ועצמות? (נד) אמור: גם אם תהיו אבן או ברזל, או כל דבר אשר בעיניכם קשה לחיותו, תשובו ותחיו! ואם יאמרו: מי יעירנו? אמור: בוראכם מקדם. ואם יניעי את ראשם ויאמרו: מתי יהיה האות הזה? אמור: אולי מהרה. (נה) ביום ההוא יוציאכם מקבריכם ויעירכם למען השמיע את תהלתו, ותדמו בנפשכם כי לא שכנתם בעפר כי אם רגע. (נו) אמור לעבדי, כי ידברו אל הבוגדים רכות; השטן מחרחר ריב ביניהם, כי אויב גלוי הוא לבני האדם. (נז) אדונכם מכיר אתכם; הוא ירחם את מי יחפץ וייסר את מי יחפץ; לא נתנוך צפה עליהם. (נח) אדונך יודע את כל אשר בשמים ובארץ; בחרנו בקצת הנביאים מקצתם, וניתן לדוד את הזמירות. (נט) אמור: קראו את אשר בראתם מבלעדי אל! אין לאל ידם למלט אתכם מהרעה או להשיבה מכם. (ס) האלילים אשר אתם עובדים יבקשו גם הם למלאות את חפץ אדונם ולקרב אליו: הם מקוים אל חסדיו ויראים את מוסרו, כי נורא אדונך ביסרו. (סא) אין עיר969 אשר לא נשחית טרם בוא יום התקומה או ניסרה בענש גדול; כל זה כתוב בספר המקרים. (סב) אין מעצור לנו לשלח מפתים; אמנם ידענו, כי גם האנשים אשר היו לפניכם כחשו בהם. הן נתנו לאנשי תמוד גמלה לאות גלוי, ויחטאו בה; לכן לא נשלח אותות כי אם להחריד970. (סג) גם אמרנו אליך, כי אלהיך יכיל בחכמתו את כל בני האדם; לא הראינוך את המראה971 כי אם לנסות את בני האדם; גם הראינוך בקורן את העץ הארור972 למען החריד את בני האדם; אך בכל זאת יוסיפו לחטא. (סד) באמרנו אל המלאכים: השתחוו לאדם! וישתחוו; זולתי השטן מאן, ויאמר: האשתחוה לאשר יצרת מחומר973? (סה) מה מחשבתך בבחרך באיש הזה ממני? חכה לי עד יום התקומה, ואדיח את זרעו; אך מעט אשר ימלאו אחריך! (סו) ויאמר אלהים: כדברך כן יהי; אך כל ההולכים אחריך גדול ונורא יהיה גמולם בגיהנם! הדיח בקולך את אשר תוכל לו מהם, וארוב להם בפרשיך וברגליך974! תן להם הון וזרע ובשרם טוב; אך בשורותיך רק הבל המה. (סז) אך בעבדי לא תמשול, כי אדונך עוזר למו. (סח) אלהיכם מוליך את האניה בלב הים, למען תעשרו ברב חסדו, כי חנון הוא לכם. (סט) ואם יקרכם אסון בים, אליליכם אשר אתם עובדים מבלעדי אל מסתירים את פניהם מכם; ואחרי הוציא אלהים אתכם אל היבשה, תשובו אל אליליכם; אך בוגד כל אדם! (ע) התדמו בנפשכם כי לא יוכל אלהים לבקוע תחתיכם את הארץ או לשלח עליכם סערה אשר תשופכם, ואין עוזר לכם? (עא) או התאמינו כי לא יוכל להטות את לבכם לעבור שנית את הים, ולהרים עליכם גלי הים ולהציפכם על מריכם ואין עוזר לכם? (עב) הן בחרנו בבני אדם, ונפזר להם כל הון היבשה והים, וננחילם כל טוב, וניטיב להם מכל יצור תבל. (עג) ביום ההוא נביא את כל בני האדם עם נגידיהם במשפט; לכל אחד נשים את ספר מעלליו ביד ימינו למען קרא בו; לא יעשה להם עול גם כחוט. (עד) וכל איש אשר עצם עינו מראות בעולם הזה, גם יהיה עור בעולם הבא וישגה מהדרך הטוב. (עה) עוד מעט והשיבוך מאחרי אשר גלינו לך975, והסיתוך לשים כזבים תחתיו; אז דברו אליך לשלום. (עו) לולי חיזקנו את רוחך כי אז נטית אליהם. (עז) לו הקשבת לקולם, יסרנוך בעודך חי ואחרי מותך; ואין לך מציל מידי. (עח) כמעט הסיתוך לעזב את ארצך976, כי בלבם היה לגרשך; אמנם גם הם לא ישבו בה כי אם מעט ימים. (עט) כמו כן עשינו לנביאים אשר היו לפניך; לא נמיר בך את דרכינו. (פ) עשה את תפלתך בבוא השמש עד תהיה עלטה, וגם בשחר, כי תפלת השחר תעיד בך977. (פא) ואם תעור בחצי הלילה ותתפלל, צדקה תחשב לך; ואלהיך יגדלך וירומם את כסאך. (פב) וכה תתפלל: ד‘! יהי צאתי ובואי בצדק, וחזקני בתשועתך! (פג) אמור978: הן באה האמת, והשוא הלך לו; כי השוא לא יאריך ימים. (פד) הן שלחנו אליך את הקורן, מרפא ורחמים למאמינים; אך יוסיף מכאוב לבוגדים. (פה) אם ניטיב לאדם, ישוב מאחרינו ויבגד בנו; ובבוא אידו יאבד תקותו. (פו) אמור: כל איש יעשה כפי יכלתו; ואלהיכם ידע את המישרים ארחותיהם! (פז) ישאלוך על הרוח הקדוש979; אמור: הרוח נבראה בדבר אלהים, ואינים מבינים מאומה עליה. (פח) לו חפצנו, נשיב את אשר גלינו לך980; ואז אין ישועתה לך בנו. (פט) אין רחמים כי אם באלהיך, וחסדו גבר עליך. (צ) אמור: גם אם יתקבצו כל האנשים וכל השדים למען הביא ספר כקורן הזה, לא יצליחו, גם בעזרם איש את אחיו. (צא) הן שמנו בקורן הזה אוחות ומשלים לבני האדם; אך רבם בגדו בו מקשי ערפם, (צב) ויאמרו: לא נאמין בך, עד תוציא לנו מעין מן הארץ. (צג) או תוציא גן תמרים וענבים, ובקרבו נחלי מים. (צד) או תשליך עלינו את השמים כפתים, כאשר הזהרתנו; או תראנו את ד’ ואת המלאכים. (צה) או יהיה לך בית זהב, או תעלה בסולם השמימה; גם לא נאמין במסעך981, עד ישולח אליך ספר982 אשר נקרא בו. אמור: יהולל שם ד‘; אינני כי אם שליח בשר ודם! (צו) לא ימנע את האנשים מהאמין בבוא אליהם קו הישר, כי אם אמרם: היקים ד’ אדם לנביא? (צז) אמור: לו נאוה למלאך להתהלך בארץ בקרב בני אדם, כי אז שלחנו מלאך לנביא. (צח) אמור: עד ד' ביני וביניכם, כי צפה ומביט הוא אל עבדיו. (צט) כל איש אשר ינחהו אלהים, בדרך הטובה הוא; וכל אשר יתעהו, אין לו עוזר מבלעדי אל. הן נקבצם כלם ביום התקומה; עורים, אלמים וחרשים יהיו; מושבם יהי גיהנם; ובכל עת אשר תכבה אשם נשוב ונעלה. (ק) זה גמולם על אשר כחשו באותותינו לאמר: איך נשוב ונלבש בשר אחרי היותנו עצמות ועפר? (קא) הלא יבינו, כי יש עוז לאלהים בורא שמים וארץ להלבישם בשר מחדש? הן שם קץ להם, אשר אין ריב בו; אך הבוגדים יכחשו בו. (קב) אמור: גם אם כל אוצרות אלהים, אשר נתן לכם ברחמיו, יהיו בידיכם, לא תגעו בהם983; אך כילי כל אדם! (קג) הן נתנו למשה תשעה אותות מובנים984; שאל את בני ישראל עליהם! — ובבואו אליהם ויאמר פרעה אליו: משה! בעיני קוסם קסמים אתה! (קד) ויאמר משה: אותות כאלה לא יוכל לשלח כי אם אלהי השמים והארץ; פרעה! בעיני מוכן לשחת אתה! (קה) ויבקש פרעה להכחידם מן הארץ; ונשקע אותו ואת כל אשר אתו. (קו) אחרי כן אמרנו אל בני ישראל: גורו בארץ הזאת, ובבוא מועד העולם הבא נביא את כלכם במשפט! הן שלחנו אליך את הקורן באמת, ובאמת בא אליך; לא שלחנוך כי אם לבשר טוב ולהזהיר985. (קז) ולא נתנו את הקורן לחלקים כי אם למען תקראהו בנחת לבני האדם; לכן גלינוהו אחת אחת. (קח) אמור: אם תאמינו בו או לא תאמינו, האנשים אשר שולח אליהם המדע מקדם986 יפלו על פניהם בהקראו אליהם וישתחוו לאמור: יהולל שם ד'! הן בא אלינו דברו! (קט) ישתחוו ארצה ויורידו דמעות ולבבם יוסיף ענוה. (קי) אמור: קראהו: אלהים, או רחום! זה ישוה בעיניו, כי לו שמות מפוארים987. אל תצעק בתפלתך ואל תלחש; לך בדרך האמצע988! (קיא) אמור: תהלה לאלהים אשר לא הוליך, ואין לו עזר במלכותו ולא חבר לתמוך את ידו! ומלל את גבורתו!

18. חזון המערה989

נגלה במיכ"ה ובו מאה ועשרה פסוקים

בשם אלה הרחמן והרחום

(א) תהלה לאל אשר שלח אל עבדו את הכתב, אשר אין בו דבר נפתל! (ב) הוא הקימו למען הזהיר על מוסרו הנורא הבא מאתו, ולבשר טוב את המאמינים ועושי טוב, כי רב טוב צפון להם990, ועד עולמי עד ישבו בו. (ג) ולהזהיר את האנשים האומרים: אלהים הוליד בן. (ד) אין תבונה בהם ולא באבותיהם; דברי עזות יוצאים מפיהם, ואך כזב מדברים. (ה) אולי בלבך להמית את נפשך מכעס, על אשר אינם מאמינים בתורה החדשה הזאת. (ו) הן הלבשנו את הארץ פאר בעבורם, למען נסותם היעשו טוב. (ז) אז991 נשים את כל אשר עליה לעפר יבש. (ח) ההתבוננת על עדת המערה992 ועל אלרקים993? אותות גדולים היו! (ט) בנוס הבחורים אל המערה ויאמרו: ד‘! תן לנו רחמים מאתך, והטה לטוב את דברנו! (י) ונכה על אזניהם מספר שנים994 (יא) אז העירונום, למען נדע מי משניהם995 ייטיב לחשב את העת אשר גרו שם. (יב) אנחנו נספר את קורותם באמת; הבחורים האלה האמינו באדונם, וננחה אותם. (יג ונחזק את רוחם בקומם בדין996, ויאמרו: אלהינו הוא אלהי השמים והארץ; לא נעבוד אחר זולתו, פן נוציא כזב מפינו. (יד) בני עמנו עובדים אלהים אחרים, אך אין לאל ידם להביא מופת על צדקם; ומי רע ממדבר כזבים באל? (טו) ואם תבדלו מהם997 ומהאלילים אשר הם עובדים זולתי אל, נוסו אל המערה, ואלהיכם ירחמכם ויוציא לאור צדקכם! (טז) לו ראית998 בנטות השמש את עריפיו ממערתם לימין בצאתו999, ובבואו נטה לשמאל כל ימי היותם במערה! זה אחד מאותות אדונך; כל איש אשר ינחהו אלהים, הוא במעגל הטוב; וכל אשר ישגהו, אין לו עושר ומנהל. (יז) גם בשנתם דמית בנפשך כי נעורים המה1000, ונפנם אז לימין ואז לשמאל1001; וכלבם פשט את זרועיו על פי המערה1002, לו קרבת אליהם, כי אז חלחלה אחזתך ותנוס מפניהם. (יח) ויהי בהעירנו אותם וישאלו איש את אחיו, ויאמר האחד: כמה ימי מגוריכם במקום הזה? ויענו: יום אחד או קצתו; ויאמר: אלהיכם יודע את ימי מגוריכם פה1003; שלחו אחד מכם בכספכם אל העיר1004, למען יראה אם ימצא שם אוכל טוב ויביאהו למען סעוד את לבבכם; אך ישמר פן יסגיר את אחד מכם1005! (יט) כי בהכירם אתכם ירגמוכם באבנים או ישיבוכם אל דתם ותאבדו לנצח! (כ) אכן אנחנו הודענו את קורותם, למען ידעו האנשים כי דבר אלהים אמת, וכי אין ריב בשעה האחרונה1006. (כא) ויריבו אז האנשים איש את אחיו1007; קצתם אמרו: בנו עליהם בית, כי אלהיהם יודע את אשר איתם1008; והאנשים אשר גברה עצתם1009 אמרו: נקים עליהם היכל1010! (כב) יש1011 אומרים, כי הבחורים האלה שלושה היו וכלבם היה הרביעי; ויש אומרים, כי חמשה היו וכלבם הששי. כן מריבים בסוד הזה. יש אומרים כי שבעה היו וכלבם השמיני; אמור: אלהים יודע את מספרם, ורק מעט מכם ידעוהו! (כג) אל תריב בהם כי אם כחזון אשר נגלה לך, ואל תשית עצה עמהם על הדבר הזה. (כד) ואל תאמר בדבר: הנני עושה זאת מחר כי אם בהוסיפך על דבריך: ברצון ד’1012; ואם תשכח לעשות זאת, זכור את אדונך ואמור: אולי ינחני אלהי להגיע אל האמת1013. (כה) וישבו במערה הזאת שלש מאות שנה ועוד תשעה. (כו) אמור: אלהים יודע את מספר הימים אשר גרו בה, כי לו גלויים השמיים והארץ! אך אליו שא את עיניך, ואך בקולו תשמע, כי אין עוזר מבלעדו, ולא ימתיק סוד עם איש בעצתו. (כז) קרא את אשר נגלה מספר אדונך; אין תמורה לדברו, ואין משגב מבלעדו. (כח) וחכה לד' עם קוראי שמו בוקר וערב ומבקשים את פניו, ואל תסיר את עינך מהם ברדפך אחרי חיי העולם הזה1014! אל תשמע בקול איש אשר מחינו את זכרונו מקרב לבו1015; כי אך בשרירות לבו הולך, ואך רע כל מזימתו. (כט) אמור: האמת מאת אלהיכם היא; המאמין יאמין והבוגד יבגוד; לבוגדים הכנו את אש הגיהנום, אשר שלהבתה תסבם; ואם יצעקו לעזרה, יושעו במים אשר טעמם כנחשת שרוף, ויכמרו את פניהם; מה רע המשקה הזה ומה קשה מושבם! (ל) אכן למאמינים ולעושי טוב לא נגרע את שכרם הטוב, פרי מעשיהם. (לא) להם הוכנו גנות עדן, ובתוכם נחלי מים. אצעדות זהב תענדנה אותם, ובגדי שש מרוקמים זהב וכסף ילבשו, ועל מטות שן ישכבו. מה טוב גורלם ומה נעים משכבם! (לב) שים נא אליהם למשל שני אנשים! לאחד מהם נתנו שני כרמים, ותמרים יקיפום סביב; וביניהם הצמחנו זרע דגן. כל אחד מהכרמים נתן פריו בעתו ולא חסר דבר. (לג) ובקרבם נחלי מים. ויהי בעשותם פרי לרב ויאמר האחד אל רעהו: גדלתי ממך בהון וזרע! (לד) וילך אל גנו ויאמר בזדון לבו: לא אפחד פן תקרב השעה האחרונה; ואם אשוב אל אדוני, אמצא תחת הגן הזה גן אחר טוב ממנו. (לו) ויענהו רעהו: המכחש אתה באשר בראך מעפר ומזרע, וישימך לאיש? (לז) ואני, הן אלהים אדוני; לא אדמה אליו אלהים אחר. (לח) הלא תאמר בבואך אל גנך. אם יחפוץ ד‘1016? אך לאלהים עז; גם אם תראני נופל ממך בהון וזרע. (לט) אולי ישית לי אלהים דבר טוב מגנך, וישלח עליו מן השמים את הארבה, אשר ישימהו לעפר יבש. (מ) או יטבע את מימיו ארצה עד כי לא תוכל דלותם. (מא) ויהי כן; ויבא הארבה וישחית את פריו. ויספק האיש את כפיו על אבדן הונו. ויהי בנפול הגפנים עם דליותיהם ארצה ויאמר: מי יתן ולא דמיתי לאלהי אלהי נכר1017! (מב) ולא היה לי עוזר מבלעדי אל; גם רב בניו לא הועילוהו1018. (מג) בקורות כאלה1019 אין ישועתה כי אם באלהים; הוא הטוב מכל משלמי גמול ומכל המצליחים. (מד) הביא אליהם את המשל הזה על חיי העולם הזה! הם כמים אשר הורדנו משמים ארצה, למען השקות בהם את יבולה, ובצמחו – פתאום יהיה כעלה נבל אשר הרוח ידפנו1020, כי אל אדיר על כל. (מה) הון וזרע פאר חיי העולם הזה המה; אך מעשי צדקה טובים מהם כי שכרם גדול באלהיך, ורכושם טוב מאד. (מו) ביום ההוא1021 נשים את ההרים למישור ואת הארץ לבקעה1022; אז נקבץ את כל בני האדם, ולא יפקד איש מהם. (מז) כולם יתיצבו במערכה מול אדונך אשר יאמר אליהם: הנה באתם אלי ערומים כאשר יצרתיכם; אך לא דמיתם בנפשכם כי נביאכם במשפט! (מח) אז יפתח להם ספר מעלליהם; הן תראה את חרדת הבוגדים על כל הנמצא בו, ויאמרו: אוי לנו! מה לספר הזה? לא יחסר בו מאומה מכל מעללינו מקטון ועד גדול. כל אשר עשו ימצאו בו; ואדונך לא יעשה להם עול. (מט) באמרנו אל המלאכים: השתחוו לאדם! וישתחוו; אך השטן מאן, כי היה ממספר השדים וימרה את פי אלהיו. התבקשו עזר ממנו ומדורו מבלעדי? הלא שונא גלוי הוא לכם? מה רעה תמורת הבוגדים1023! (נ) לא העידותים1024 בבראי את השמים ואת הארץ ובבראי אותם; גם לא בקשתי עזר מהמדיחים1025. (נא) ביום ההוא יאמר אלהים1026: קראו את אליליכם אשר בראתם מלבכם! אז יקראו ולא יענו, כי שמנו עמק עכור ביניהם1027. (נב) הבוגדים ראו את אש הגיהנם וידעו כי יושלכו בה, ואין מפלט למו. (נג) הן שמנו בקורן הזה משלים לרב לבני האדם; אך רבם יריבו בהם. (נד) עתה אחרי בוא אליהם קו הישר, לא ימנעם דבר מהאמין ומכפר את פני אדוניהם טרם יגיעם מוסר אבותיהם או היום הנורא. (נה) לא נשלח נביאים כי אם לבשר ולהזהיר; אך הבוגדים יתקוממו בהם בדברי שקר למען הפר את האמת וללעוג לאותותי ולדברי. (נו) ומי רע מיודע אותות אל וסר מאחריהם ושוכח את מעשה ידי1028? מסך שמנו על לבם והאטמנו את אזנם למען לא יבינו. (נז) וגם אם תקראם אל הדרך הטובה, לא ישמעו לנצח. (נח) ואלהיך חנון ורחום; לו חפץ ליסרם, כי אז החיש את ענשם; אמנם יצפה להם עד יום מועד1029, אשר בו אין להם עזר מבלעדו. (נט) גם את הערים אשר שחתנו הזהרנו טרם בוא מועד גמולם. (ס) באמר משה אל משרתו1030: לא אחדל עד אמצא את אשד שני הימים1031, גם אם אנוד כל ימי שנותי. (סא) ויהי בהגיעם אל האשד, וישכחו את דגם1032, אשר הלך לו אל הים. (סב) ויהי בנסעם ממקומם ויאמר משה אל משרתו: הביא את לחמנו, כי עיפים ורעבים אנחנו מהדרך הזאת. (סג) ויען: הנה שכחתי את הדג בהיותנו על הסלע הלז. לא נשני אותו כי אם השטן, ויוליכהו אל הים. (סד) ויאמר משה: פה המקום אשר נבקשהו בו. וישובו לדרכם. (סה) ויפגעו באחד מעבדינו1033, אשר אורנוהו רחמים וחכמה. (סו) ויאמר משה אליו: האלך אחריך, למען תורני בחכמתך? (סז) ויען: לא תוכל ללכת אתי ולסבול1034. (סח) ואיך תשא את אשר לא תבין? (סט) ויאמר משה: הן תראה כי אסבול ברצון ד’; לא אמרה את פיך! (ע) ויען: אם בלבך ללכת אתי, אל תשאלני דבר, עד כי אבינהו אותך. (עא) וילכו יחד עד בואם אל ספינה, ויקב בה האיש חור. ויאמר משה: הנקבת בה חור למען יספו האנשים אשר בה? הן עשית עול! (עב) ויען: הלא אמרתי אליך, כי לא תוכל לסבול אתי? (עג) ויאמר משה: אל נא תגער בי על שכחי את דברי, ואל תכביד עלי לשמוע בקולך! (עד) ויסעו משם ויפגעו בעלם אחד; וימיתהו האיש. ויאמר משה: הן שפכת דם נקי, אשר לא עשה עול; דבר רע עשית! (עה) ויען: הלא אמרתי אליך, כי לא תוכל להחריש בלכתך אתי? (עו) ויאמר משה: אם אשאלך עוד על דבר, אל תתרועע עוד אתי; שא נא חטאתי אך הפעם! (עז) וילכו לדרכם עד בואם אל עיר, ויבקשו מיושביה לחם; אך אלה מאנו לאסוף אותם הביתה. וימצאו שם חומה נוטה לפול; ויקימה האיש. ויאמר משה: לו תחפוץ תקח שכר על זאת1035. (עח) ויאמר האיש: עתה נפרד איש מעל אחיו ואגיד לך את פתרון הדברים אשר לא יכלת שאת בראותך אותם. (עט) הספינה היתה לאנשים דלים עושי מלאכה בים; ואשקעה בים יען כי הלך אחריהם מלך חמס גוזל אניות. (פ) והעלם, אבותיו מאמינים היו, ונירא פן ישחיתם בתעותו ובכחשו; (פא) לכן אותה נפשנו, כי יתן להם ד' תחתיו בן תם וצדיק וטוב ממנו. (פב) והחומה היתה לשני בחורים יתומים בעיר הזאת; תחת החומה מטמון; ובאשר אביהם היה איש תם וישר, חפץ ד' כי ימצאו את המטמון ויוציאוהו לעת גדלם ברצון אלהיך. הן לא עשיתי מלבי; הא לך פתרון הדברים, אשר לא יכלת שאת! – (פג) ישאלוך1036 על דולקרנין1037; אמרו: אספר לכם דבר עליו! (פד) הן חזקנו את ממלכתו בארץ; וניתן לו את כל אשר אותה נפשו. (פה) ויהי בבואו אל ארץ מבוא השמש, ויראה בעיניו, כי השמש בא אל מעין נרפש; וימצא שם עם אחד. (פו) ונאמר: דולקרנין! או יסר את העם הזה או היטיב לו! (פז) ויאמר: את כל עושה עול ניסר; אז ישוב אל אדוניו אשר יוסיף ליסרו. (פה) וכל המאמין ועושה טוב שכרו גדול מאד, וטובות נדבר אתו. (פט) וילך לדרכו, (צ) עד בואו אל מקום צאת השמש; ויראהו בצאתו על עם אשר לא נתנו לו דבר להסתר ממנו1038. (צא) כן הוא, כי הכילונו בחכמתנו את כל האנשים אשר אתו. (צב) וילך לדרכו, (צג) וימצא בין שני הרים עם, אשר לא ידע לשונו. (צד) ויאמרו אליו: דולקרנין! גוג ומגוג משחיתים את ארצנו; הננו לך לעבדים, אם תבנה דיק בינינו וביניהם! (צה) ויאמר: החיל אשר בו עזרני אדוני, טוב מעבודתכם; תמכו את ידי, ואבנה דיק בינכם וביניהם. (צו) הביאו אלי מטילי ברזל למען מלא את הרווח אשר בין ההרים; נפחו במפוחיכם עד אשר יקדח הברזל כאש; אחרי כן הביאו אלי נחשת שרופה למען אציקה עליו! (צז) בזאת לא יוכלו1039 לעבור את הדיק ולא דקרהו. (צח) ויאמר1040: זה לכם רחמים מאדוני! (צט) ובבוא דבר אדוני ישים את הדיק לעפר, ודבר אלהי אמת! (ק) ביום ההוא1041 נעביר את בני האדם איש על אחיו כגלי הים1042; אז נתקע בשופר ונאספם יחד. (קא) אז נשים את הגהינם מושב לבוגדים, (קב) אשר עצמו את עיניהם והאטימו את אזניהם משמוע את תוכחתי. (קג) הידמו הבוגדים בנפשם, כי לא איסרם על נוסם לעזרה אל עבדי1043 מבלעדי? הן הכנו את הגהינם לבוגדים. (קד) אמור: הנודיעכם את האנשים אשר יספו על מעלליהם, התועים מדרך הטובה בעולם הזה ומדמים בנפשם כי עושי טובה המה, ולא יאמינו באותות אלהיהם ולא ישובו אליו? הבל וריק פעלם, לא נחשבם ביום התקומה. (קה) הגהינם יהי גמולם על כחשם בנו ועל לעגם לאותותי ולנביאי. (קו) אך למאמינים ולעושי טוב גנות עדן למושב יהיו. (קו) לעד ישבו ולא יצאו מהם. (קח) אמור: לו יהיו כל מי הים דיו לכתוב בהם את דברי אלהי, הים יורק טרם הורק דבר אדוני, גם אם נוסיף עליו ים כמוהו. (קט) אמנם גם אני בשר כמוכם; אך לי גלה, כי אלהיכם אחד. המקוה לראות את פני ד' יעשה טוב, ולא יעבוד אלהי נכר מבלעדי אל.

19. חזון מרים1044

נגלה במיכ"ה ובו שמונה ותשעים פסוקים

בשם אלה הרחמן והרחום

(א) כ“ה”י“ע”צ1045 זה זכר רחמי אדונך אל עבדו זכריה1046, (ב) אשר קרא אל ד' בסתר לאמר: אדוני! הן יבשו עצמי, וראשי כבד מזוקן; (ג) ידעתי, אדוני, כי לא לשוא אפיל תחנתי לפניך. (ד) צר לבי בזכרי מי מקרובי יירשני; כי אשתי עקרה. הבה לי זרע ברחמיך! (ה) אשר יירש אותי ואת ברכת יעקב1047, וימצא חן בעיניך! (ו) ויאמר המלאך: אנחנו מבשרים אותך בן ויקרא שמו יוחנן; (ז) לא נקרא עוד איש בשם הזה עד הנה1048. (ח) ויען: אדוני! איך יולד לי עוד בן, ואשתי עקרה, ואנכי שבתי ובאתי בימים? (ט) ויאמר: כה אמר אלהיך: זה נקל ממני; הלא יצרתיך מאין בימי קדם! (י) ויען: אדוני, תן לי אות! ויאמר: זה לך האות; שלשת ימים לא תוכל לדבר אל איש. (יא) ויצא זכריה מחדרו, וידבר אל עמו במראה פניו לאמר: הללו את ד' בוקר וערב! (יב) ונאמר אל יוחנן: יוחנן! חזק ואמץ בספר תורתנו! (יג) ונאזרהו חכמה בעודנו נער. (יד) וניתן בלבו לעשות הטוב ולחון דלים; ויהי ירא אלהים ומקשיב לאבותיו, ולא רם לבבו ולא מרה את פיהם. (טו) שלום עליו ביום הולדו ושלום ביום מותו ושלום ביום הקיצו מעפר! (טז) הזכיר נא בספרך1049 את מרים1050 בהפרדה ממשפחתה ותלך אל מקום מזרח השמש1051! (יז) ותסר את צעיפה; ונשלח אליה את רוחנו1052 בדמות איש טוב מראה. (יח) ותאמר: שמתי מבטחי באל הרחמן, אם ירא אלהים אתה1053! (יט) ויאמר: שלוח אני מאת אדונך לתת לך בן טהור! (כ) ותען: איך יהיה לי בן ואיש לא נגע בי, וגם לא זונה אנכי? (כא) ויאמר: כה אמר אדונך: זה נקל ממני. (כב) אשימו לאות לבני האדם, ורחמים מאתי. ויהי כן. (כג) ותהר ותלך לה אל מקום בדד. (כד) ויאחזוה חבלי לידה תחת גזע התמר; ותאמר: לו מתי ונשכחתי מלב! (כה) ויקרא אליה קול תחתיה1054: אל תתאבלי! הן שם אל תחתך נחל מים1055. (כו) אחזי בגזע התמר ויפלו עליך תמרים לרב! (כז) אכלי ושתי ותאורנה עיניך; ואם תפגעי באיש אחד, (כח) אמרי: נדרתי לאל הרחמן צום ולא אדבר היום אל כל איש1056. (כט) וישתאו לה האנשים בשאתה את הילד ויאמרו: הן דבר נפלא עשית! (ל) אחות אהרון1057! אביך לא היה בליעל, ואמך לא היתה זונה! (לא) ותבט אל הילד1058; ויאמרו: איך נדבר אל ילד רך וקטון? (לב) ויאמר הילד: אני עבד ד‘; הוא נתן לי כתב1059 וישימני לנביא. (לג) ויצו אתי את ברכתו בכל אשר אהיה, ויצוני להתפלל אליו ולחון דלים כל ימי חיי. (לד) שלום על יום הולדי ושלום על יום מותי ושלום על יום הקיצי מעפר. (לה) זה ישו בן מרים1060; דברי אמת, גם אם הם1061 מריבים בו. (לו) לא לאלהים להוליד בן; חלילה לו! אם יגזר אומר ויאמר: יהי! ויהי. (לז) ד’ הוא אדוני ואדונכם; אך אותו עבדו! זאת הדרך הישרה. (לח) אך מפרידי הדת יריבו בה; אוי לבוגדים בבוא היום הנורא! (לט) השמיעם את דברי1062 והראם את יום שובם אלינו, כי גדולה שגגת הבוגדים ביום הזה, (מ) והזהירם על יום אידם כי נכון דברי; אך הם בחשכה יתהלכו ולא יאמינו. (מא) אנחנו יורשי הארץ וכל אשר עליה; ואלינו ישובו כל הדברים. (מב) הזכיר נא בספרך את אברהם כי צדיק ונביא היה! (מג) באמרו אל אביו: הלא אתה עובד את אשר לא ישמע ולא יראה ולא יוכל להיטיב1063? (מד) אבי! באה אלי תורה אשר לא באה אליך; לך אחרי ואדריכך במעגל טוב! (מה) אבי! אל תעבד את השטן, כי השטן מרד באל הרחמן! (מו) אבי! יראתי פן יקרה אותך עונש מאת האל הרחמן, ותהיה מחברת השטן! (מז) ויען אביו: התמאס באלהי? אברהם! אם לא תחדל, ארגמך באבנים; צא מאתי! (מח) ויאמר אברהם: שלום עליך! אבקש רחמים עליך מאת אדוני, כי חנון הוא לי1064. (מט) הן אעזב אתכם ואת האלילים אשר אתם עובדים מבלעדי אל. אני אקרא אל אלהי, ותפלתי לא תהיה שוא. (נ) אחרי עזבו אותם ואת אשר עבדו מבלעדי אל, וניתן לו את יצחק ואת יעקב ונשימם לנביאים. (נא) ונריק עליהם את רחמינו, וניתן להם דברים צדיקים ונשגבים. (נב) הזכיר נא גם את משה בספרך, כי איש חסיד היה, שליח ונביא! (נג) הן קראנוהו מימין ההר1065, ונקרבהו אלינו באהבה. (נד) ונשים ברחמינו את אהרן אחיו לנביא. (נה) הזכיר נא גם את ישמעל בספרך, כי נאמן היה בדבריו, שליח ונביא! (נו) הוא צוה את ביתו להתפלל ולחון דלים ויפק רצון מד‘1066 (נז) הזכיר נא גם את אדריס1067 בספרך, כי צדיק ונביא היה! (נח) ונרוממהו על במתי על1068. (נט) אלה הנביאים מבני אדם אשר חנן אותם אלהים, ואשר חמלנו עליהם, עם נח ודורו, עם אברהם וישמעל, וננחה אותם ונבחר בהם. בהקרא אליהם אותות אדונך הרחמן, השתחוו ארצה ויורידו דמעות. (ס) ויקם אחריהם דור אנשים אשר מאסו בתפלה וילכו בשרירות לבם, ויושלכו אל אש הגהינם; (סא) זולתי השבים מפשעם ומאמינים ועושי טוב; אלה יבואו אל גן העדן ולא יעשה להם עול. (סב) אלהים הכין לעבדיו את גן העדן בסתר1069, ולא יפיר את דברו. (סג) לא ישמעו שם דברי ריק כי אם דברי שלום; שם ימצאו את טרפם בוקר וערב. (סד) אלה הגנות אשר נוריש את עבדינו, את התמימים. (סה) איננו יורדים ארצה כי אם ברצון אדונך1070; לו כל אשר בידינו וכל אשר יבוא אחרינו וכל אשר ביניהם1071; ואדונך לא ישכח מאומה. (סו) הוא אדון השמים והארץ וכל אשר ביניהם; עבדוהו והתחזקו בעבודתו! האתה יודע דבר אשר יערוך לו? (סז) בן אדם יאמר: האשוב ואחיה אחרי שכני עפר? (סח) הלא יתבונן בן האדם, כי גם בראנוהו מאין בימי קדם? (סט) חי אדונך! נקבץ אותם ואת השדים; אז נשיבם סביב לגיהנם והם כורעים. (ע) ומכל דור נבדיל את האנשים אשר הוסיפו למרות את פי ד’ מאחיהם. (עא) כי מכירים אנחנו את האנשים אשר החלו למרות את פי. (עב) אין איש מכם אשר לא יקרב אליו, אמת ונכון הדבר מאת אדונך. (עג) אז נפדה את הצדיקים והבוגדים יכרעו על ברכיהם. (עד) אם יקראו אליהם אותותינו הנגלים, יאמרו הבוגדים אל המאמינים: גורל מי משנינו טוב ונעים? (עה) אך כמה דורות השחתנו לפניהם, גם אם גורלם טוב ונעים היה! (עו) אמור: לכל התועה יוסיף אלהים על שנותיו, (עז) עד תראינה עיניו את אשר הועד בו, אם בעולם הזה או בשעה האחרונה; אז ידעו למי חלק רע וחבלי שאול. (עח) אלהים ירוממם את המישרים לכת. (עט) שכר המעשים הטובים מאת אלהיך טוב מכל אוצרות התבל. (פ) הראית את האיש האומר: הן יהיו לי הון וזרע לרב1072! (פא) היודע הוא את הנסתרות, או כרת ברית לאל הרחמן? (פב) בלעדי! הן נכתוב את דבריו בספר ונמוד לו עונש גדול. (פג) ננחילהו את אשר אמר, אך ערום ישוב אלינו. (פד) גם עבדו אלהי נכר זולתי אל למען יעזרום. (פה). אמנם מהרה יבגדו באשר עבדו ויתקוממו בהם. (פו) הלא ראית בשלחנו את השדים להסית את הבוגדים? (פז) לכן אל תבקש את רעתם, כי שמנו להם מועד. (פח) ביום ההוא נקבץ את יראי ד' בכבוד, (פט) ואת הבוגדים נשליך אל אש הגיהנם כבהמות יער. (צ) לא יחבוש איש את מכתם; זולתי את הכורתים ברית לאלהים נרחם. (צא) הם אומרים: אלהים הוליד בנים; מה גדול זדון לבם! (צב) עוד מעט ויפתחו ארבות השמים, והארץ תבקע וההרים יפלו (צג) יען כי ערכו לאלהים בנים, וזה לא נאה לו. (צד) לא יקרב איש אליו מכל אשר בשמים ובארץ כי אם לעבדהו; הוא יכיל בחכמתו את כלם. (צה) הוא יודע את מספרם, וביום התקומה ישובו אליו לבדם וערומים. (צו) ואת המאמינים ועושי טוב ינחיל אלהים כבוד. (צז) הן הקלנוהו1073 לך בלשונם, למען תבשר בו טוב את יראי ד', ותזהיר את הגוי הבוגד. (צח) כמה דורות שחתנו לפניהם! התמצא עוד אחד מהם, או התשמע קול מדבר אחד מהם?

20. חזון הט"ה1074

נגלה במיכ"ה ובו מאה וחמשה ושלשים פסוקים

בשם אלה הרחמן והרחום

(א) ט"ה1075 לא שלחנו אליך את הקורן למען השחיתך בו1076, (ב) כי אם להזכירהו אל יראי ד‘. (ג) בורא הארץ והשמים הנשגבים שלחהו. (ד) הרחמן יושב על כסאו הרם. (ה) לו כל אשר בשמים ובארץ וכל אשר ביניהם ואשר מתחת לארץ. (ו) לכן אל תרים את קולך בתפלתך, כי הוא יודע את כל העמוקות והנסתרות. (ז) הוא האלהים אין אל מבלעדו; לו שמות מפוארים. (ח) הלא ידעת את קורות משה? (ט) בראותו את לבת האש1077 ויאמר אל אנשיו: שבו פה, כי ראיתי לבת אש! (י) או אביא אליכם ממנו סעיף בוער1078, או אמצא באש הזאת את הדרך הטובה1079. (יא) ויהי בקרבו ויקרא אליו ד’: משה! (יב) אני אדונך; של נעליך, כי בעמק הקדוש טוי אתה! (יג) הן בחרתי בך; לכן שמע את אשר אגלה לך! (יד) אני הוא האלהים; אין אל מבלעדי; עבדני והזכירני בתפלתך! (טו) הן הגיעה השעה1080; ואני מגלה אותה. (טז) למען השיב כל נפש את גמול פעלה. (יז) אל יסיתוך הבוגדים וההולכים בשרירות לבך, פן תספה! (יח) מה זה ביד ימינך,, משה! (יט) ויען: זה המטה אשר אני נשען בו, ואשר אני חובט בו עלים לבהמתי; ועוד לי בו תועלות אחרות. (כ) ויאמר אלהים: משה! השליכהו ארצה! (כא) וישליכהו ארצה, ויהי לנחש מתנודד. (כב) ויאמר אלהים: אחזהו, ואל תירא, כי נשיבהו למצבו הראשון! (כג) שים את ידך תחת זרועך, ותוציאה לבנה בלי נגע; וזה לך האות השני! (כד) גם נראך אותות גדולים מאלה. (כה) לך אל פרעה, כי תועה הוא מאד. (כו) ויאמר משה: אדוני! הרחב נא את לבי1081. (כז) וישר נא לי את דברי. (כח) ופתח את מוסרות לשוני. (כט) למען ישמעו לקולי; (ל) ותן לי עוזר ממשפחתי. (לא) את אהרן אחי! (לב) אמץ את חלצי בו, (לג) וקשרהו עמי בדברי. (לד) למען נרבה להזכירך ולהללך. (לה) כי אתה מביט בנו! (לו) ויאמר אלהים: משה! רציתי את שאלתך! (לז) גם מקדם בחרנו בך, (לח) בהגלותנו אל אמך לאמר: (לט) שימיהו בתבה והושיביהו אל הים, והים ישטפהו אל שפתו;או יאספהו הביתה אויבי ואויבו1082! ואתן לך רחמים מאתי. (מ) למען תגדל תחת עיני. (מא) בבוא אחותך לאמר: האביא לכם מינקת? ונשיבך אל אמך1083, למען תבליג עינה1084, ולא תתאבל עוד עליך. ואחרי הרגך נפש, הצלנוך מצוקתך וננסה אותך. (מב) ונושיבך מספר שנים בקרב עם מדין. (מג) ועתה משה בדברי באת הנה; כי בחרתי בך למלאות את חפצי. (מד) לכן לך אתה ואחיך באותותי, וזכרי לא יסוף מלבכם! (מה) לכו אל פרעה, כי שוגה הוא מאד, (מו) ודברו אליו רכות, אולי יזכרנו וירא אותנו. (מז) ויאמר משה ואהרן: אדוננו! יראנו, פן יחר אפו בנו ויוסיף להזיד! (מח) ויאמר אלהים: אל תיראו! אני עמכם; אני אשמעכם ואראכם! (מט) לכו אליו ואמרו: שלוחי אלהיך אנחנו; שלח אתנו את בני ישראל ואל תוסף לענותם! הן באנו אליך באותות מאת אדונך, ושלום להולך בדרך הטובה. (נ) גם גלה לנו, כי המדברים כזבים בנו והפונים אלינו ערף יוסרו. (נא) ויאמר פרעה: משה! מי אלהיכם? (נב) ויען משה; הנותן והבורא והמנחה את כל הדברים הוא אלהינו. (נג) ויאמר פרעה: ומה חשבו הדורות אשר היו לפנינו1085? (נד) ויאמר משה: אך אדוני יודע זאת; הלא כתוב בספר המקרים! ואלהי לא ישגה ולא ישכח מאומה. (נה) הוא הושיבכם בארץ, ויסל לכם דרכים בה, ויורד מים מן השמים, ויוציא לכם כל פרי למינהו. (נו) ויאמר: אכלום, והאכילו מהם את בהמתכם! זה אות למתבוננים. (נז) מעפר יצרכם ואל עפר ישיבכם ומקרבו יוציאכם ביום האחרון1086. (נח) הן הראינוהו1087 את כל אותותינו, ויכחש בהם וימרה את פינו. (נט) ויאמר פרעה: משה! הבאת אלינו למען גרשנו מן הארץ בכשפיך? (ס) הן נראך קסמים כקסמיך1088; נשים נא מועד בינינו ובינך ולא נמירהו באחר; לא אנחנו ולא אתה! (סא) ויאמר משה: הבה נשימה למועד יום חג בהתאסף עם רב. (סב) ויסוב פרעה מאליהם ויקרא את מכשפיו, ויבוא ליום מועד. (סג) ויאמר משה אליהם: אוי לכם! אל תדברו כזבים באלהים! (סד) פן יצמיתכם כאשר הצמית את כל המכחשים בו! (סה) וימתיקו המכשפים סוד, וידברו בלאט איש אל אחיו. (סו) ויאמרו: האנשים האלה אך מכשפים המה, ובלבם לגרשכם מארצכם בכשפיהם ולהוציא אתם את נכבדיכם שבי. (סז) לכן התחכמו להם ובואו כאשר התנכלנו; וכל איש אשר תגבר ידו היום, יצליח. (סח) ויאמרו אל משה: האתה תחל להשליך את מטך, או נשליך אנחנו? (סט) ויען: השליכו אתם! ויהיו בעיניו מטיהם ומיתריהם כנחשים רצים הנה והנה; כן היו כשפיהם. (ע) וירא משה מאד. (עא) ונאמר: אל תירא, משה, כי ימינך תעז! (עב) השלך את אשר ביד ימינך, למען יבלע את אשר אלה עשו, כי את בערמה ובכשפיהם פעלו; והמכשפים לא יצליחו בכל אשר יחיו. (עג) ויפלו המכשפים על פניהם ויאמרו: מאמינים אנחנו באלהי משה ואהרן! (עד) ויאמר פרעה אליהם: התאמינו טרם אואיל לכם: אך גדול הוא מכם בקסם קסמים. הן אגדע את ידיכם ואת רגליכם זאת הפך זאת1089, ואתלכם בעצי תמרים למען תדעו מי נאמן ונורא ביסרו1090! (עה) ויאמרו: לא נשימך עליון על המופתים אשר באו עלינו, ועל בוראנו. גזור עלינו את אשר תגזר! אך לחיי העולם תגזר; ואנחנו מאמינים באדוננו למען יכפר לנו על חטאותינו ועל המרותינו את פיו בכשפינו; ואלהים טוב ונאמן ממך! (עו) כל הבא אליו מגואל בעון, הגיהנם מנת כוסו, אשר בו לא ימות ולא יחיה. (עז) ולמאמינים ולעושי טוב הבאים אליו יהיו המדרגות העליונות. (עח) גן העדן, ובתוכו נחלי מים, ולעד ישבו בו. זאת נחלת הטהורים. (עט) אז גלינו למשה: צא בלילה עם עבדי, והך את הים למען יהיה ליבשה! (פ) אל תירא ממארב ואל יצר לבך! (פא) וירדפו אחריהם פרעה וכל חילו, ויכסהו הים, וירדו במצולות. כן התעה פרעה את עמו, כי גם הוא תעה מני דרך. (פב) בני ישראל! כן הצלנוכם מיד אויבכם, ונשימכם לימין ההר, ונשלח אליכם את המן ואת השליו. (פג) ונאמר: אכלו את הטובה אשר נתנו לכם, אך לא תזידו בו, פן יחר אפי בכם; כי כל איש, אשר יחרה אפי בו, יספה. (פד) אמנם חנון אני לשב מדרכו הרעה ולמאמין ולעושה טוב ולהולך בדרך הישרה. (פה) אך מה הרחיקך מעמך1091, משה? (פו) ויאמר; הם1092 ילכו באשורי, ואני ממהר לקראתך, ד‘, למען תרצני. (פו) ויאמר אלהים: הן נסתי את עמך אחרי לכתך מאתם, וידיחם אלסמיר1093. (פח) וישב משה אל עמו בחרון אף וביגון. (פט) ויאמר: עמי! הלא הבטיחכם אלהים כל טוב? ההיתה בריתו עליכם לטרח? ההפרתם אותה למען הביא עליכם עונש מאת אלהיכם? המריתם את פי? (צ) ויאמרו: לא מלבנו מרינו את פיך, כי אם צווינו לפרוק את נזמי העם, ונשליכם באש, ויוציא ממנה אלסמיר עגל גועה1094 ויאמר: אלה אלהיך ישראל, כי אלהי משה שכחכם! (צא) הלא ראו כי לא יכול העגל להוציא דבר, ואין לאל ידו להיטיב או להרע להם? (צב) ויאמר אליהם אהרן לפני השתחום לעגל: עמי! העגל הזה הוא רק לנסות אתכם; הן רחום אלהיכם, לכו אחרי ושמעו בקולי! (צג) ויאמרו: לא נשוב מעבדהו1095 עד ישוב אלינו משה! (צד) ויאמר משה: אהרן! מה מנעך מלכת אחרי בראותך אותם בתעותם? המרית את פי? (צה) ויען אהרן! אל תאחזני בשער זקני ובראשי! יראתי פן תאמר אלי בשובי אליך: אתה הפרדת בין בני ישראל ותמרה את פי1096! (צו) ויאמר משה אל אלסמיר: מה עשית? ויען: ראיתי את אשר הם לא ראו1097, ואקח מלא חפני עפר מתחת אשורי שליח אל1098, ואשליכהו אל האש כאות נפשי. (צו) ויאמר משה: צא מזה, וכל ימי חייך תאמר לכל אדם: אל תיגע בי! אין קץ למכתך! אבט אל אלהיך אשר עשית! אנכי אשרפהו ואטחנו לעפר ואשליכהו אל הים. (צח) ואלהיכם1099 אל יחיד; אין עוד מלבדו; הוא יכיל בחכמתו את כל הדברים. (צט) כן ספרנו לך קצת מעשי ימי קדם, וניתן לך זכרון1100, מאתנו. (ק) כל השב מאחרי ישא את עונו ביום התקומה. (קא) לעד ישב בו1101; יכבד עליו משאו ביום התקומה. (קב) ביום ההוא יתקע בשופר, ונקבץ את הבוגדים ועיניהם כהות1102. (קג) אנחנו יודעי ם את אשר ידברו; נגידיהם יאמרו איש אל אחיו: אך יום אחד קמתם מעפר1103! (קד) ישאלוך על ההרים1104; אמור: אדני ישימם לעפר. (קה) ויפזרם וישימם למישור; לא תראה בהם גבוה או שפל. (קו) בים ההוא ילכו בני האדם אחרי המלאך הקורא אותם; לא ימלטו ממנו; ובלאט ילכו אל אדוניהם; לא תשמע כי אם צעדי רגליהם. (קז) ביום ההוא לא יליץ איש כי אם אשר יואיל לו ד’, וירצה את קול דברו1105. (קח) אלהים יודע את אשר בידיהם ואת אשר יהיה תחתיהם1106 ואל אשר לא יכילו בתבונתם. (קט) הם ישפילו את עיניהם לפני חי וקים; ואוי לנושא עונו! (קי) ולכל עושה טוב ומאמין לא יעשה עול ולא יגרע גמול. (קיא) בעבור זאת שלחנו את הקורן בלשון ערבית ונרבה להעיד בו, למען יראו את ד' ולמען חדש את זכרונו בקרבם. (קיב) יהולל שם אלהי האמת! – אל תבהל על פיך לגלות את הקורן טרם כלותי לגלותו לך, ואמור: ד‘! הרבה נא את בינתי! (קיג) הן שמנו מקדם חק לאדם1107 וישכחהו, כי לא נכון לבו באמונתו. (קיד) ובאמרנו אל המלאכים: השתחוו לאדם! וישתחוו זולתי השטן; ונאמר: אדם! הן שונא זה לך ולאשתך; לכן השמרו, פן יוציאכם מן הגן ותספו! (קטו) פה לא תרעב ולא תלך ערום; (קטז) לא תצמא ולא יכך שרב. (קיז) וילחש השטן באזני אדם לאמר: האראך את עץ החיים ואת מלכות עולמי עד1108? (קיח) ויאכלו ממנו ותיגלה להם ערותם, ויקשרו את עלי הגן למען כסות את ערותם. (קיט) ויכעיס אדם את אלהיו ויפול ברעה. (קכ) אמנם אחרי כן פנה אליו אלהיו וירחמהו וינחהו. (קכא) ויאמר אלהים: צאו מזה כלכם! איבה תהי ביניהם. אך את הדרך הטובה אראה אתכם1109. (קכב) וכל ההולך בדרכי לא ישגה ולא יספה. (קכג) וכל הסר מזכרוני תבואנו רעה, (קכד) ועיניו תכהנה ביום התקומה. (קכה) אז יאמר: ד’! למה כהו עיני באשר פקוחות היו מקדם? (קכו) ואלהים יענהו: יען כי שכחת את אותותינו אשר באו אליך, גם היום תישכח! (קכז) כן השלם גמול לנרפים הבוגדים באותות אלהיהם; אך גמול העולם הבא רע וחזק עוד ממנו. (קכח) הלא ידעו1110, כמה דורות אשר הם יושבים בארצם השחתנו לפניהם? אך זה אות למתבוננים. (קכט) לולי יצא הדבר מאת אדוניהם1111, כי אז כבר נשחתו; אמנם יצפה להם עד עת מועד. (קל) לכן שא את דבריהם וספר את תהלת אדונך טרם צאת השמש וטרם בואו! שבחוהו בלילה ובצהרים למען ירצך! (קלא) ואל תשא עיניך למחמדי התבל אשר נתנו לקצתם למען נסותם בהם, כי טוב אדונך גדול וקים מכל מחמדי התבל1112! (קלב) צו את ביתך להתפלל והתאמץ בתפלתך! לא נשאל ממך טרף; עלינו להכין את טרפך. אך טובה אחרית הצדקה! (קלג) הם אומרים: אם לא יבוא במופת מאת אדוניו, לא נאמין בו. אך הלא באו אליהם אותות בספרים הראשונים1113? (קלד) לו השמדנום בענשנו טרם בוא אליהם המדע כי אז אמרו ביום התקומה: אדונינו! לו שלחת אלינו נביא, כי אז הלכנו באותותיך טרם השיגנו חרפה וכלמה! (קלה) אמור: כל המחכה יחכה! הן תדעו באחריתכם, מי ארח לחברת הדרך העקלקלה ומי הלך בדרך הטובה!

21. חזון הנביאים1114

בשׁם אלה הרחמן והרחום

(א) הן קרוב יום חשבון האנשים; אך הם יעפילו בשגגתם. (ב) לא ישמעו את הזכרון הבא אליהם מאת אדוניהם, כי אם להתקלס בו. (ג) אמולה לבתכם; והבוגדים מתלחשים איש אל אחיו: הלא זה 1115איש כמוכם? אך כשפים הוא מביא אליכם; הלא תראו זאת? (ד) אמור: הן יודע אדוני את כל אשר ידובר בשמים ובארץ, כי הוא שומע ויודע כל! (ה) הם אומרים: אין בו 1116כי אם חלומות, אשר בדא 1117מלבו, כי ממשל משלים הוא; יביא אלינו מופתים כנביאים הראשונים! (ו) אמור: גם ערים אשר שחתנו לפניהם לא האמינו באותותינו, והם 1118יאמינו? (ז) לא שלחנו לפניך כי אם אנשים אשר נגלינו אליהם; שאלו את אנשי הזכרון 1119אם אינכם יודעים זאת! (ח) גם לא נתנו להם גוף אשר יכול לחיות בלי מזון; גם לא חיו לעולם? 1120. (ט) אמנם הקימונו להם את דברינו, ונצילם עם האנשים אשר ישרו בעינינו; אך את הבוגדים השחתנו. (י) הן שלחנו אליכם ספר למען הזהירכם; הלא תבינו? (יא) כמה ערים בוגדות שחתנו, ונשם תחתיהם גוי אחר! (יב) ובבוא עליהם מוסרנו וינוסו מעריהם. (יג) וילעגו להם המלאכים לאמור 1121: אל תנוסו! שובו אל מחמדיכם ואל משכנותיכם המתאוים לכם! (יד) ויענו הבוגדים: אוי לנו כי חטאנו! (טו) ולא שקטו מזעקתם עד קצרנו אותם כדגן ונצמיתם. (טז) לא לשחוק בראנו את השמים ואת הארץ וכל אשר ביניהם. 1122. (יז) לו היה בלבנו לשחוק כי אז מצאנוהו בקרבנו 1123, אם בחרנו בו. (יח) הן בלבנו לדוף את השקר מפני האמת ולהצמיתהו; אוי להם על כחשם! (יט) כל אשר בשמים ובארץ וכל אשר ביניהם לו הוא; ועבדיו 1124לא ימאסו לעבדהו ולא ירום לבם. (כ) לא ייעפומשבחהו לילה ויום. (כא) הם 1125משתחויםלאלהים, אשר בעפר יסודם ולא יוכלו להחיות מתים. (כב) לו יש אלהים אחרים זולתי אל, הלא ישחיתו איש את אחיו 1126? יהולל שם אדון הכסא הנורא! חלילה לו את אשר ידמו אליו! (כג) לא ישאל איש אותו: מה תעשה? אך הם 1127יובאו במשפט. (כד) היערכו לו אלהים אחרים? אמור: הביאו מופת כי אלהים המה! הספר הזה אשר עמי והספרים אשר היו לפניו זכרון הם לכם! אך רבם לא ידעו את האמת ויפנו אליה ערף. (כה) לא שלחנו עוד נביא לפניך אשר לא אמרנו אליו: אין אל מבלעדי, ועבדוני! (כו) הם אומרים: אלהים הוליד בן מהמלאכים 1128; חלילה לו! המלאכים אך עבדיו ובחיריו המה. (כז) לא יבהלו על פיהם בדברם אליו, כי אם סרים למשמעתו. (כח) הוא יודע את אשר בידיהם ואת אשר תחתיהם 1129; לא יליצו אליו, (כט) כי אם על הישרים בעיניו; ורעדה תאחזם מפניו. (ל) לו ידבר אחד מהם: אני אל מבלעדי אל, ננחילו את הגיהנם; כן נשיב גמול לבוגדים. (לא) הלא יראו הבוגדים, כי השמים והארץ אך בהו היו מקדם, ונפתחם, ונוציא את כל הדברים חיים מן המים? הלא יאמינו? (לב) הן שמנו הרים גבנונים בארץ למען תכון בהם 1130, ונשים בהם גאיות, ודרכים למען הנחותם בהם. (לג) הוא אשר ברא את הלילה ואת היום, את השמש ואת הירח; כלם רצים בחוג. (לד) וישם את השמים לכפורת נשענת; ובכל זאת שבים מאחרי אותותיו. (לה) לא בראנו עוד אדם לפניהם אשר חי לעולם; הידמו בנפשם כי הם יחיו לעולם באשר אתה תמות? (לו) אמור: כל נפש טרף המות היא; נבחנכם בטוב וברע למען נסותכם; ואילנו תשובו. (לז) ובראות אותך הבוגדים לועגים לך ואומרים איש אל אחיו: הזה האיש אשר ימאס באלהיכם? והם בוגדים בזכרון האל הרחמן. (לח) יאמרו: הן בחפזון 1131נברא האדם! הן אראה אתכם את אותותי אשר לא יבואו בחפזון 1132בנו, אם צדיקים אתם? (מ) לא יבינו הבוגדים כי יבוא היום, אשר בו לא יוכלו להציל את פניהם ואת גיויהם מאש הגיהנם, ואין עוזר למו! (מא) פתאום יבוא עליהם יום אידםויחרידם; לא ישיבוהו מאתם, ואין עוזר למו. (מב) גם לעגו לנביאים אשר יו לפניך; אמנם בא אליהם את אשר לעגו לו. (מג)אמור: מי יצילם מיד הרחמן בלילה או ביום? אך הם מורדים בזכרון אדוניהם. (מד)היש להם אלהים אחרים מבלעדנו אשר יצילום? הן לא יצילו את נפשם, ואיך יצילו את את עובדיהם! (מה) הן ברכו אותם ואת אבותם בהון כל ימי חייהםעד יום מותם; אמנם הלא יראו, כי נבוא אל ארצם ונקיצם מכל רוח? התגברידם בנו? (מו) אמור: אני מודיעכם את אשר אלהים גילה לי, אך החרשים לא ישמעו את הקול המזהיר. (מז) ואם רוח גמול רדונך נושבת בהם, יאמרו: אוי לנו כי חטאו! (מח) מאזני צדק יהיו לנו ביום התקומה; ואת כל מעשה, גם אפ קטון כורע חרדל, נשקול בפלס; ורבים מחשבים יש אתנו. (מט) הן נתנו למשה ולאהרן את הפורקן 1133, מאור וזכרון למאמינים. (נ (היוראים את אלהיהם בסתר, ולבם חרד על השעה 1134. (נא) גם שלחנו את הספר המבורך הזה 1135וניתן לאברהם מקדם קו הישר, כי ידענוהו 1136.(נג) באמרו אל אביו ואל עמו: מה הפסילים האלה אשר אתם משתחווים להם?. (נה) ויאמר: הן אתם כאבותיכם בשגגה גדולה! (נו) ויענו: הבאת אלינו באמת או התלעג לנו? (נז) ויאמר: אדון השמים והארץ ובוראם אלהיכם הוא, ואני מעיד על זאת. (נח) חי ד‘! אתחכם לאלילכם אחרי שובכם מעליהם. (נט) וישברם 1137לפתים, זולתי את הגדול מהם, למען יפנו אליו 1138. (ס) ויאמרו: מי עשה זאת באלהינו? אך חוטא האיש הזה! (סא) ויענו קצתם: שמענו איש אחד לועג להם, ושמו אברהם. (סב) ויאמרו; הביאוהו אל קהל העם, למען נעיד בו! (סג) ויאמרו: האתה אברהם עשית זאת באלהינו? (סד) ויאמר: לא כי הגדול מהם עשה זאת; שאלום נא באשר יכולים לדבר! (סה) ויפנו איש אל אחיו ויאמרו: הן חוטאים אתם 1139! (סו) אחרי כן הטו את ראשיהם 1140ויאמרו: הן ידעת, כי אינם יכולים לדבר. (סו) ויען: איך תעבדו זולתי אל את אשר לא ייטיב ולא ירע לכם לבשתכם ולבושת אליליכם אשר אתם עובדים זולתי אל? הלא תתבוננו? (סח) ויאמרו: שרפוהו ונקמו נקמת אליליכם אם עושי טוב אתם! (סט) ונאמר: האש! התקוררי, והיטיבי לאברהם 1141! (ע) הם התנכלו בו, ואנחנו הפרנו את עצתם. (עא) ונציל אותו ואת לוט 1142, ונביאם את הארץ אשר ברכנו מכל הארצות 1143. (עב) וניתן לו את יצחק ואת יעקוב למתנה; ונשימם לאנשים צדיקים. (עג) ונשימם לשביל אמונה המדריך אל דברנו, וניתן בלבם לעשות טוב ולהתפלל ולחון דלים; ויהיו לנו עבדים נאמנים. (עד) וללוט נתנו חכמה ודעת, ונצילהו מן העיר מלאה עון, כי ושביה רעים וחטאים היו. (עה) ונקריבהו אלינו ברחמינו, כי איש תם היה. (עו) ולפניו שעינו אל נח בהתחננו אלינו, ונציל אותו ואת משפחתו מצרה גדולה. (עז) ונושיעיהו מיד העם הבוגד באותותינו 1144, כי רעים היו; ונשקע את כלם במצולות. (עח) ואת דויד ואת שלמה נחינו בשפטם על שדה, אשר בו רעה צאן עם נכר; ונעיד במשפטם 1145. (עט) ונתן לשלמה בינה וחכמה ודעת ונצו את ההרים ואת בעלי הכנפים לשבחנו עם דויד 1146. ונורהו עשות שריונים להלבישם ולהצילם במלחמותיכם; התתנו לי תודה? (פא) ונשם את הרוח עבד לשלמה 1147, אשר נשאהו בדברו אל הארץ אשר ברכנו 1148, כי אנחנו יודעים את כל הדברים. (פב) גם השדים היו לו לעבדים למען ישקעו בים 1149ויעשו את כל מלאכתו, ונשמד אותם 1150. (פג) גם את איוב שמענו בהתחננו לאמר: ד’! רעה באתני; הצילני נא, כי אתה הרחום מהמרחמים! (פד) וניעתר לו ונוציאנו מצוקתו, ונשיב לו את ביתו כפלים. ונתן לו רחמים מאתנו וזכרון לעבדינו. (פה) גם ישמעל, אדריס 1151, דולכפל 1152היו מן המחכים. (פו) לכן הקרבנום אלינו ברחמינו, כי תמימי דרך היו. (פז) ובשוב דולנון 1153בחרון אפו מאחרינו, וידמה בנפשו כי לא נוכל לו 1154, ויתחנן אלינו בצלמות 1155לאמר: אין אל מבלעדיך! יהולל שמך, ואנכי חטאתי! (פח) ונשמע את קולו ונצילהו מצוקתו; כן ניתן שכר למאמינים. (פט) ובהתחנן זכריה 1156אל אלהיולאמר: ד‘! אל נא אלך ערירי, גם אם אתה הטוב מהיורשים! (צ) ונשמע את קולו וניתן לו את יוחנן, ונצליח את אשתו, יען כי הם נפתלו יחד בעשותם טוב, ויתפללו אלינו ברנה וברעדה ויכנעו מפנינו. (צא) ובעלמה אשר שמרה את בתוליה 1157, נפחנו את רוחנו, ונשם אותה ואת בנה אות לבני האדם. (צב) אמונתכם זאת 1158לבדה היא אמת, ואנכי אלהיכם; לכן עבדוני! (צג) אמנם הם 1159הפרידו באמונתכם; אך כלם ישובו אלינו! (צד) ולכל עושה טוב ומאמין לא נעשק את שכרו כי אם נכתבהו לו 1160. (צה) חרם על הערים אשר שחתנו! לא תשובנה אלינו, (צו) עש יפתחו להם גוג ומגוג את הדרך 1161, ובני האדם יצאו במרוצה מכל גבעה 1162. (צז) אז תגלה אמתת דברי ועיני הבוגדים תכהינה; אז יאמרו: אוי לנו כי לא התבוננו על היום הזה ונחטא! (צח) אתם 1163וכל אשר עבדתם מבלעדי אל תהיו עדת הגיהנם ותרדו שמה. (צט) לו היו אליליכם אלהי אמת, לא ירדו אליו. (ק) יגון מנת כוסם יהיה; לא ישמעו קול נחמה. (קא) אך האנשים אשר רב טוב צפון למו, ינצלו מהגיהנם. (קב) לא ישמעו קול דממה ממנו, ולעד ישבו במקום אשר רצתה נפשם. (קג) לא תחרידם חרדת מות, והמלאכים יבואו לקראתם לאמר: אך זה היום אשר חכיתם לו! (קד) ביום ההוא נגול את השמים כהגולגויל לספר 1164; וכאשר הוצאנו את היצורים מאין בבראנו אותם, כן נוציאם מעפר. הן העידנו זאת, וגם נקימה. (קה) הן כתבנו בספר הזמירות 1165אשר גלינו אחרי זכרוננו 1166, כי עבדינו התמימים ינחלו את הארץ 1167. (קו) הספר הזה 1168מקדיש את עם עבדי, (קז) ולא שלחנוך כי אם לבשר רחמים את בני האדם. (קח) אמור: הן נגלה לי, כי אלהיכם אחד; הלא תשלימו אתו? (קט) ואם יפנו אליך ערף, אמור: אני מבשר אתכם רעה; אך לא ידעתי, אם קרוב או רחוק גמולכם; (קי) אך אלהים יודע את הדברים הגלוים והנסתרים. (קיא) גם לא ידעתי, אם לא הטוב, אשר הנחילכם בעולם הזה, אך מסה הוא. (קיב) ד’! שפוט נא באמת ביני וביניהם! אלהינו רחום הוא 1169; אליו אשוע על גידופיכם!

22. חזון החג1170

נגלת במיכ"ה ובו שמונה ושבעים פסוקים.

בשם אלה הרחמן והרחום

(א) בני אדם! יראו את אלהיכם, כי רעש השעה האחרונה דבר נורא הוא! (ב) ביום ההוא תראו כי כל אשה מינקת תשכח את יונקה, וכל אשה הרה תפיל את פרי בטנה, וכל בני האדם ינועו כשכורים ולא מיין, כי נורא יהיה מוסר ד‘. (ג) יש אדם 1171מריב באלהים בלי דעת והולך בעקבות השטן אשר מרד האלהים. (ד) הלא כתוב, כי הוא 1172מדיח את כל האנשים ההולכים אחריו, וישליכם אל עונש שאול תחתית? (ה) בני אדם! אם מריבים אתם היום התקומה, זכרו כי אנחנו בראנוכם מעפר, או מזרע, או מדם קפוא 1173, או מבשר שלם או אינו שלם 1174, למען נורכם את אותותינו. אם טוב בעינינו, נניח את פרי הבטן ברחם עד מועד הלידה; אז נוציאכם קטנים ונגדילכם; יש מכם ימותו נערים, ויש מכם ישבעו ימים עד כי לא ידעו את אשר היה בימי ילדותם. גם תראה את הארץ יבשה, אך בהמטירנו עליה מים תחליף כח ותרבה לעשות פרי לכל מין. (ו) זה המופת כי אלהים אמת הוא וכי יחיה את המתים, וכי אדיר הוא על כל. (ז) אין ריב כי תבוא שעת הדין, וכי אלהים יוציא את בני האדם מקבריהם. (ח) יש איש המריבבאלהים בלי דעת 1175; אין לו מדריך ולא ספר גלוי. (ט) בגאון לבב יפנה צוארו 1176למען התעות את בני האדם מדרך אלהים. חרפה תשיגהו בעולם הזה, וביום התקומה נטעימהו את עונש השריפה. (י) אז נאמר אליו: זה גמולך אשר קדמו ידיך 1177, ואלהים לא יעשה עול לעבדיו! (יא) יש אנשים אשר עובדים את האלוהים על הגבול 1178. בהיטיב לו אלוהים ידבק בו, ואם ינסהו במקרה רע, יסור מאחוריו ויאבד את חלקו בעולם הזה ובעולם הבא. אך גדול האבדן הזה! (יב) הם 1179עובדים מבלעדי אל את אשר לא ייטיב ולא ירע להם; מה גדולה שגגתם! (יג) ואם עובדים את אשר רעתו קרובה מטובתו 1180, אוי להם על עוזרם, אוי להם על בחירתם! (יד) אלהים יביא את המאמינים ועושי טוב אל גנות ובתוכם נחלי מים; כי אלהים כל אשר חפץ עשה. (טו) כל איש אשר ידמה בנפשו, כי אלהים לא יעזרהו 1181לא בעולם הזה ולא בעולם הבא, יטה מיתר עד לשמים, ויתלה את עצמו בו; אז יגדעהו למען יראה אם ערמתו תפר את הרע בעיניו 1182. (טז) כן שלחנו אותות מובנים, ואלהים ינחה את הישר העיניו. (יז) אלהים יבדיל ביום התקומה בין המאמינים ובין היהודים ושבא 1183ונוצרים ומגוס 1184ועובדי אלילים, כי אלהים יעיד על כל. (יח) הלא תראה כי כל אשר בשמים ובארץ משתחווים לאלהים? השמש והירח, הכוכבים ההרים והעצים, בהמות יער ורב האנשים: אך גם על אנשים רבים יבוא עונש אלהים. (יט) וכל איש אשר יבזהו אלהים, לא ינחל כבוד, כי אלהים כל אשר חפץ עשה. (כ) שתי כתות 1185הן, מריבות על אלהיהן. לבוגדים אש הוכנו, ומים חמים יוצקו על ראשיהם. (כא) עורם וכל אשר בקרבם יכוו בהם, בשבט ברזל יוכו. (כב) ובכל עת אשר יבקשו לצאת משם ולהמלט מצוקתם נשיבם שמה לאמר: קחו את עונש השריפה! (כג) ואלהים יביא את המאמינים ועושי טוב אל גנות ובתוכם נחלי מים; שם יענדם באצדעות זהב ובפנינים, ילבישם בגדי שש; (כה) יען כי הלכו בדרך הטובה כדבר אלהים ויישרו את ארחותיהם. (כה) ואת הבוגדים, אשר מנעו את בני האדם מהלחם במלחמת אל ומבקר בהיכל החרם 1186אשר שמנו לבית תפלה לבני האדם, לאזרח ולגר: ואת כל המחללים את מקדש אל, ננחיל עונש גדול. (כו) הן הושבנו את אברהם במכון הבית 1187לאמור: אל תעבדו אחר זולתי, וטהר את ביתי בעבור המקיפים אותו והעומדים בו ומשתחוים בכריעת ברך! (כז) והשמיע את בני האדם את החג, ויבואו אליך ברגליהם או על גמלים רזים, כי מדרך רחוקה יבואו. (כח) ויעידו על טובתם 1188ויזכרו את שם ד’ בימים הידועים 1189על מאכל הבהמה אשר נתן להם; אכלו ממנה, והאכילו גם את העני והאביון! (כט) אז יחדלו מענות את נפשותיהם 1190וישלמו את נדריהם ויקיפו את הבית הישן. (ל) כה תעשו: וכל המכבד את מקדשי אל, טוב לו האדוניו. את כל בהמה תאכלו זולתי את אשר אסרנו עליכם 1191. הרחקומאלהינכר, והשמרו מדבר זרות! 1192(לא) היו תמימים עם אלהים, ואל תדמו לו אלהינכר; כי כל מדמה לאלהיםאלהינכר נמשל כדבר הנופל משמים ארצה ועף השמים יאכלהו או הרוח תדפנו אל ארץ רחוקה 1193. (לב) כן הוא; וכל המכבד את חקי אלהים ממספר ישרי לבב הוא. (לג) עד היום המועד לקרבן תועלת הן 1194לכם; וביום הקרבן שחטון בבית הישן 1195! (לד) לכל עם נתנו להם לאכלה. ואלהיכםאלהים אחד, השלימו אתו! ובשר טוב את הנכנעים לפניו, (לה) את המטים לבם לזכרון שם ד‘, והסובלים את הרעה הבאה עליהם, ומתפללים, ומפזרים מאשר נתנו להם! (לו) ואת הגמלים שמנו לתועלת לכם, למען שמור בהם את חקי ד’ 1196, הזכירו עליהם את שם ד' בערככם אותם 1197; ובהמוטארכובותיהם 1198אכלום, ותנו מהם לעניים הנכלמים 1199ולמבקשים. הן המשלנוכם בהם 1200למען תתנו לי תודה. (לז) לא ירצה אלהים בבשרם ובדמם כי אם בצדקכם. הן נתנם בידכם, למען תהללוהו על אשר נחכם בדרך הטובה; ובשר את תמימי דרך, (לח) כי אלהים ישמור את המאמינים, וכי שונא הוא לבוגדים. (לט) אלהים הואיל למאמינים, כי ילחמו עם הבוגדים; ויש לאל ידו להושיעם. (מ) גם יושיע את המגורשים מבתיהם והם לא עשו עול כי אם על אמרם: ד' הוא אלהינו; לולי המשיל אלהים יד האדם באדם, כח אז כבר נהרסו כל בתי הכמרים וכל בתי תפלות הנוצרים והיהודים והישמאלים אשר בהם יזכר תמיד שם ד‘. 1201אך אלהים יושיע את החוסים בו, נורא ועזוז הוא. (מא) הוא יציל את האנשים המתפללים וחונני דלים ובוחרים בטוב ומואסים ברע אחרי הושיבו אותם בארץ; ואחרית כל הדרים באלהים 1202. (מב) הן יענו בך 1203שקר; אמנם גם האנשים אשר היו לפניהם, דור נח, עאד, תמוד, דור אברהם, עם לוט ואנשי מדין ענו שקר בנביאיהם; גם במשה דברו כזבים. הארכתי את אפי לבוגדים; אולם אחרי כן אחזתים ואיך היתה מהפכתם! (מג) כמה ערים שחתנו על חטאם, ותהיינה עם בתיהן למשואות נצח! כמה בארות הובשנו, וכמה ערי מבצר שמנו לשממה! (מד) הלא יעברו בארץ, למען יהיה להם לב להבין ואזנים לשמוע? עיניהם לא עורות הנה, כי אם לבם אשר הקרבם. (מה) הם מבקשים, כי תחיש להם את גמולם; אמנם לא ימיר אל את דברו, כי אלף שנותיהם כיום בעיני אלהיהם 1204. (מו) לכמה ערים הארכתי את אפי על חטאם! אחרי כן יסרתים; ואלי ישובו כל הדברים. (מו) אמור: בני אדם! אך מזהיר גלוי אנכי לכם. (מח) ולמאמינים ולעושי טוב יכופר עונם, ורב טוב צפון למו. (מט) והמבקשים להפיר את אותותינו יהיו רעי הגיהנם. (נ) לא שלחנו עוד לפניך שליח או נביא, אשר לא התעהו השטן בקראו לבני האשם את נבואתו 1205; אך אלהים יפיר את עצת השטן, ויקים את אותותיו, כי הוא יודע כל וחכם לבב הוא. (נא) הוא ממשיל את השטן להתעות את הנביאים, למען נסות את רפי וכבדי לב; כח האמת מאת אדונך, ויאמינו בה וישקיטו את לבבם; ואלהים ינחה את המאמינים בדרך הטובה. (נג) ולא יחדלו הבוגדים מהריב, עד תבוא פתאום השעה אחרונה, ויגיעם גמול היום הנורא. (נד) ביום ההוא תהיה לד’ המלוכה, והוא ישפוט ביניהם, ויביא את המאמינים ועושי טוב אל גנות נעימים. (נה) ולבוגדים ומכחשים באותותינו יהיה עונש גדול. (נו) ולעוזבים את ארצם בעבור מלחמת אל, ונהרגים בה או ימותו, יפזר אלהים רב טוב משפע חסדו, כי הוא הטוב מכל המשפיעים. (נו) הוא יביאם אל המבוא אשר תאוה נפשם, 1206, כי הוא יודע כל וחכם לב. (נח) כן יהיה; וכל המשיב נקם לבוגדים כדי רשעתם אשר גמלהו 1207יעזרהואלהים, כי חנון ורחום הוא. (נט) אלהים מביא את הלילה אחר היום, ואת היום אחר הלילה; הוא שומע ומביט אל כל. (ס) אלהים הוא האמת, וכל אשר בני האדם עובדים מבלעדו, הבל הוא; ואלהים עליון ונשגב על כל. (סא) האינך רואה, כחאלהים מוריד את המים מן השמים, למען הלבש את הארץ ירק? ואלהים טוב ויודע כל. (סב) לו כל אשר בשמים ובארץ; עשיר ונחמד הוא. (סג) האינך רואה כי אלהים נתן בידכם את כל אשר בארץ? גם באניה המשוטטת בלב הים המשילכם כדברו; הוא מונע את השמים למען לא יפלו על הארץ זולתי בדברו 1208; אך חנון ורחום הוא לבני האדם! (סד) הוא החיה אתכם, הוא ימיתכם, אז ישוב ויחיה אתכם; אך הבוגד כל אדם 1209! (סה) לכל עם שמנו חקים אשר ישמרו; אל תריב אתם 1210על חקיך! קרא אל אלהיך, כי אתה הולך בדרך הישרה! (סו) ואם יריבו בך, אמור: אלהים יודע את אשר אתם עושים." (סז) “אלהים ישפוט ביניכם ביום התקומה על אשר הריבותם בו.” (סח) האינך יודע כי אלהים יודע את כל אשר בשמים ובארץ? הכל כתוב בספר המקרים, וזה נקל מאלהים. (סט) הם עובדים מבלעדי אל דברים אשר לא חלק להם ואין בהם תבונה; אך אין עוזר לרשעים. (ע) ואם יקראו להם אותותינו המובנים, פני הבוגדים יעידו על מאסם בהם; עוד מעט ויתנפלו על הקוראים את הכתב. אמור: האבשרכם רע מזאת? אלהים בשר את הבוגדים את אש הגיהנם; מה קשה הדרך שמה!" (עא) בני אדם! אמשל לכם משל; שמעוהו! האלילים אשר אתם עובדים מבלעדי אל, לא יוכלו לברוא גם זוב, גם אם יתקבצו כלם; ובהסיר מהם זבוב דבר 1211, לא יוכלו מנעהו. איך קצרה יד העובד והנעבד! (עב) אינם מוקירים את אלהים כערבו; ואלהים עזוז וגבור הוא. (עג) אלהים יבחר לו את שלוחיו מהמלאכים ובני האדם, והוא שומע ויודע כל. (עד) הוא יודע את אשר בידיהם ואת אשר תחתיהם; אליו ישובו כל הדברים. (עה) אתם המאמינים! כרעו והשתחוו! עבדו את אדונכם ועשו טוב למען תצליחו! (עו) הלחמו את מלחמת אל כאשר יאתה לכם! הוא בחר בכם ויקל את עולכם באמונתכם, ויורכם בדת אברהם אביכם, ויקראכם בשם: משלימים." (עז) הן מקדם בחר בכם וגם עתה, למען יעיד בכם השליח, ואתם תעידו בבני האדם. (עח) התפללו ותנו צדקה, דבקו באלהים, כי הוא אדונכם; הוא הנעים מכל האדונים והמושיעים.

23. חזון המאמינים1212

נגלת במיכ"ה ובו מאה ושמונה עשר פסוקים

בשם אלה הרחמן והרחום

(א) אשרי המאמינים. (ב) הנכנעים בתפלתם. (ג) השבים מאחרי הבלי שוא. (ד) ומפזרים מהונם. (ה) ושומרים את נפשם מזימה. (ו) לא יקרבו כח אם אל נשיהם ואמהותיהם; (כי רכושם הנה, ואין בזה עול. (ז) וכל החומדים נשים אחרות זולתן, עושי עול המה). 0ח) אשרי שומרי מוצא שפתיהם ובריתם. (ט) ומתאמצים בתפלתם! (י) הם ינחלו טוב. (יא) הפרדס 1213יהיה ירושתם, ולעד ישבו בו. (יב) הן בראנו את האדם מחומר מזוקק. (יג) אז שמנוהו לזרע במקום שאנן 1214. (יד) אז שמנו את הזרע לדם קפוא, ואת הדם הקפוא לשבר ואת הבשר לעצמות; ונכסה את העצמות בשר, ויהי לנפש אחרת 1215. יהולל שם ד' הבורא הטוב! (טו) אחרי כל אלה תמותו, (טז) וביום התקומה תקיצו מעפר 1216. (יז) ממעל לכם בראנו שבע נתיבות 1217, ועל כל אשר בראנו נשים עינינו. (יח) ונוריד את המים מן השמים במשורה, ונשקיטם בקרב הארץ; אך יש לאל ידנו להוציאם מתוכה. (יט) בהם נוציא לכם גנות ותמרים וענבים, אשר תאכלו מפרים לרוב; (כ) גם את העץ הצומח על הר סיני 1218, מביע שמן ונחמד למאכל. (כא) גם בהמת השדה תורכם; היא תשקכם מחלב שדיה ותועילכם, (כב) ותשאכם על גיוהכאניה 1219. (כג) הן שלחנו את נח אל עמו לאמר: עמי! עבדו את ד/! אין לכם אל זולתו; הלא תראוהו? (כד) ויאמרו ראשי עמו הבוגדים 1220: הלא זה בשר כמותכם? אין בלבו כח אם להשתרר עליכם; לו חפץ ד' להזהירנו, הלא שלח אלינו מלאך? לא שמענו עוד זאת מאבותינו הקדמונים 1221! (כח) אך משוגע האיש הזה; לכן חכו לו עת ימים! (כו) ויאמר נח: ד' שמרנו נא מכזביהם! (כז) ונראה אליו בחזון לאמור: עשה לך תבה לעינינו כאשר הראינוך; ובבוא דברנו ויחם התנור. (כח) הביא אתך שנים שנים מכל נפש חיה ואת משפחתך, זולתי את אשר יצא עליו הדבר 1222,1223,1224, ואל תשא תפלה בעד הבוגדים, כי יחד ירדו במצולות! (כט) ואחרי בואכם אל התבה אתה וכל אשר אתך, אמור: תהלה לאל הצילנו מיד העם הבוגד! (ל) ד‘! הוציאני נא בשלום מן התבה וברך את מוצאי, כי אתה הטוב מהמוציאים! (לא) אכן זה היה אות לנסות את בני האדם. (לב) אחריהם הקימונו דור אחר 1225. (לג) ונשלח אליהם שליח מקרבם 1226לאמור: את את ד’ עבדו! אין לכם אל זולתו; הלא תראוהו? (לד) ויאמרו ראשי עמו הבוגדים ומכחישים בעולם הבא (גם אם ברכנום בכל טוב בעולם הזה): הלא בשר כמוכם? הוא אוכל את אשר אתם אוכלים. (לה) ושותה את אשר אתם שותים; (לו) ואם תשמעו בקול אדם כמוכם, תספו יחד. (לז) היורכם, כי תקיצו מעפר אחרי מותכם והיותכם עפר ועצמות? (לח) חלילה לכם! רחוק מכם את אשר יעיד בהם! (לט) אין חיים כי אם בעולם הזה; נחיה ונמות ולא ניקץ עוד; (מ) אך כזבים מדבר האיש הזה באלהים; לא נאמין בו. (מא) ויאמר: אדוני, שמרני נא מכזביהם! (מב) ויען אלהים: עוד מעט וינחמו על פשעם. (מג) ותאחזם הרעש באמת, ונשימם כקצף על פני המים. זאת אחרית הבוגדים. (מד) אז הקימונו דור אחר 1227תחתיהם. (מה) לא יחיש איש את מועדו 1228ולא יאחרהו. (מו) ונשלח את נביאינו זה אחר זה; אך בכל עת שלוחנו אל העם, ענו בו שקר. לכן הכחדנו דור אחר דור, ונשימם למשל; זאת אחרית הבוגדים. (מז) או שלחנו את משה ואהרון אחיו באותותינו ובמשרה גדולה. (מח) אל פרעה ואל שריו; אך אלה הזידו, כי גבהי לב היו. (מט) ויאמרו: הנאמין לבני אדם כמונו, אשר עמם לנו לעבדים" (נ) ויענו בהם שקר; לכן נכרתו מן הארץ. (נא) אז נתנו אל משה את הכתב למען הנחות בו את בני ישראל; (ונשים את בן מרים ואת אמו לאותות, ונושיבם במקום שאנן 1229אשר בו מעינות מים. (נג) אתם השלוחים! אכלו את הטוב לכם ועשו את הישר בעיני, כי אני יודע את מעשיכם! (נד) אמונתכם זאת לבדה היא הטובה, ואני אדונכם; לכן יראוני! (נה) אך הם הפרידו את אמונתם לכתות; וכל אחת מהם מגילה על נחלתה. (נו) הניחום בשגגתם עד העת הידועה! (נז) הידמו בנפשם כי ההון והזרע, אשר חננו אותם בהם, (נח) לטובתם המה? לא יבינו זאת. (נט) העובדים את ד' ברעדה, (ס) ומאמינים באותות אלהיהם, (סא) ולא ידמו לו אלהינכר, (סב) והנותנים את אשר עליהם לתת, ואשר יחרד לבם על שובם אל אדונם, (סג) האנשים האלה יבחרו בטוב, ויפתלו איש עם אחיו בעשותם צדקה. (סד) לא נשים על נפש יותר מדי יכלתה, ובידינו ספר מדבר אמת 1230; לא יעשהלהם עול. (סה) לבם איננו באפילה על זאת; אך מעשי ידיהם לנגד כל אלה היו, (סו) עד יסרנו את נכבדיהם בעונש גדול 1231; ויצעקו לעזרה! (סז) ונאמר אליהם: אל תצעקו היום, כי אין לכם ישועתה בי! (סח) בהקרא לכם אותותינו נסוגותם אחור על עקבותיכם, (סט) וירםלבככם ותבחרו בדברי ריק. (ע) הלא ישמעו את דברי הבא אליהם ואשר לא הגיע אל אבותיהם? (עא) הלא יכירו את שליחם, כי יבגדו בו? (עב) העוד יאמרו כי משוגע הוא? אך באמת בא אליהם והם מתקוממים בה. (עג) לו תטה האמת אחרי תאות נפשם, כי אז נשחתו השמים והארץ וכל אשר בהם; הן הביאונו להם זברון והם מרדו בו. (עד) התבקש מהם שכר פעולתך? רב לך שכר באלהיך, כי הוא הטוב ממשלמי גמול. (עה) אתה קורא אותם על הדרך הטובה, (עו) והמכחשים בעולם יסורו ממנה. (עז) חמלמו עליהם והצלנום מצרתם, כי אז עמדו בשגגתם. (עח) וגם אם יסרנום בעונש גדול, לא נכנעו מפני אדונם ולא עבדוהו. (עט) עד פתחו עליהם את שער העונש הגדול ממנו 1232, ויאבדו כל תקוה. (פ) הוא נתן לכם אזנים לשמוע, עינים לראות ולב להבין; אך מעט מכם יתנו לו תודה. (פא) הוא הושיבכם בארץ, ואליו תשובו. (פב) הוא מחיה וממית; בו יחלפו הלילות והימים; הלא תבינו? (פג) אך הם מדברים כאשר דברו אבותיהם לאמר: (פד) הנשוב ונחיה אחרי היותנו עפר ועצמות? (פה) גם בנו גם באבותינו הועדה זאת; אך משל קדמוני הוא! (פו) אמור: למי הארץ וכל אשר בה, אתם יודעים אתם? (פז) יענו: לאלהים; אמור: הלא תזכרוהו? (פח) מי אדון שבעת הרקיעים והכסאהנשא? (פט) יענו: אלהים. אמור; הלא תיראוהו? (צ) ביד מי מלכות כל הדברים? מי מושיע ואינו נושע, אם יודעים אתם? (צא) יענו: אלהים; אמור: ולמה נדהמים אתם 1233? (צב) הן באנו אליהם באמת, והם עונים בה שקר. (צג) אמנם לא הוליד אל בנים; ואין עמו אלהים אחר; לו היו עוד אלהים אחרים, הלא יסיר כל אחד מהם את אשר ברא, ויבקשו להתנשא איש על אחיו? יהולל שם ד‘! חלילה לו את יערכו לו. (צד) הוא יודע את הנסתרות ואת הנגלות; חלילה לו את אשר ידמו אליו. (צה) אמור: אדוני! אם תראני את אשר הועד בהם, (צו) אל נא תושיבני בין הגוי הבוגד הזה! (צז) כי יש לאל ידנו להראותך את אשר הועד בהם. (צח) השיב להם טובה תחת רעתם, כי אנחנו יודעים את נכליהם! (צט) אמור: אדוני! אליך אנוסה לעזרה מנכלי השטן. (ק) עד יגיע אחד מהם עד שערי מות, יאמר: ד’ הצילני! (קב) למען אעשה טוב תחת פשעי"! בלעדי! לריק יכלה את דבריו; נחל איתן ביניהם 1234עד יום התקומה. (קג וביום התקע בשופר לא תהיה עוד אחוה ביניהם, ולא יבקשו עזר איש מאחיו. (קד) האנשים, אשר תכבדנה מאזניהם, יאושרו; (קה) והאנשים, אשר תקלנה מאזניהם, השחיתו את נפשם, ולעד ישבו בגיהנם. (קו) אש תלהט את פניהם, וגדול יהיה כאבם. (קו) אז יאמר אלהי; הלא נקרו אליכם אותותינו, ותענו בהם שקר? (קח) יענו:כבדה ממנו רעתנו, ונהיה גוי חוטא. (קט) רדוננו הוציאנו מזה, ואם נשוב ונלטא, אז נהיה בוגדים. (קי) אז יאמר אלהים: רדו אל הגיהנם! לא תנצלו! (קיא) קצת עבדי אמרו: ד! מאמינים אנחנו בך; כפר לנו ורחמנו, בי אתה הטוב מהמרחמים! (קעב) ותלעגו להם, עד כי חדלו מהזכיר את שמי; ותצחקו להם. (קיג) והיום הזה הנני משלם להם את שכרם על אשר סבלו; מה גדול ששונם! (קעד) כמה היו ימי מגוריכם בארץ? (קטו) יענו: יום אחד או קצתו; שאל את המחשבים 1235! (קטו) אז יאמר אלהים: אך מעט היו ימי מגוריכם, אם אתם יודעים זאת! (קעז) הדמיתם בנפשכם, כי אך לשחוק יצרתיכם וכי לא תשובו אלינו? נשגב אלהים מלך האמת! אין אל מבלעדו; הוא אדון הכסא הנורא; וכל העובד אלהינכר זולתו ואין לו מופת 1236, אלהים יחשב עמו, והבוגדים לא יצליחו. (קיח) אמור: כפר ורחם נא, כי אתה הטוב מהמרחמים!

24. חזון האור1237

נגלה במיכ"ה ובו שלשה וששים פסוקים

בשׁם אלה הרחמן והרחום

(א) הנה שלחנו את החזון הזה, ונשים בו חקים, ונשלח בו אותות מובנים למען תזכרו. (ב) לקדש ולקדשה בקורת מאה תהיה לכל אחד מהם; אל תרפו ידיכם ממשפט אלהים, אם מאמינים אתם באלהים וביום האחרון; וקצת מאמינים יעידו על ענשם.1238 (ג) קדש לא ישא אשה אחרת כי אם קדשה או עובדת אלילים; וקדשה לא תשא איש אחר כי אם קדש או עובד אלילים. חרם זאת למאמינים1239 (ד) וכל המעיד באשה טובת מעללים כי נאפה, ולא יביא ארבעה עדים, לו תהיה בקורת שמונים; ואל תקבלו עוד את עדותו, כי רשע הוא! (ה) אך לשבים מפשעם ולעושי טוב אלהים סלח ורחום בוא. (ו) ואשר יעידו בנשיהם כי נאפו, ואין להם עד זולתם, יעיד ארבעה פעמים באלהים,1240 כי כנים דבריו. (ז) ובפעם החמשית ישא את מארת ד' עליו, אם שקר דבר. (ח) אמנם האשה תנקה מעונה, אם תעיד ארבע פעמים באלהים, כי שקר דבריו. (ט) ובפעם החמשית תשא את מארת ד' עליה, אם כנים דבריו. (י) לולי חנן אל אתכם ורחמכם, (כי חנון הוא וחכם לב) כי אז אבדה הארץ. (יא) אל תתעצבו על הולכי רכיל אשר בקרבכם! לא לרעתכם כי אם לטובתכם המה.1241 כל אחד מהם ישא עונו כדי רשעתו, והאיש אשר הסית אותם,1242 לו עונש גדול. (יב) הלא חשבו טוב בלבם המאמינים והמאמינות בשמעם זאת, ויאמרו: אך שקר גלוי זה! (יג) ההביאו1243 ארבעה עדים על אמתת דבריהם? – באשר לא הביאו עדים, אך אנשי כזב הם בעיני אלהים. (יד) לולי חנן אל אתכם ורחמכם בעולם הזה ובעולם הבא, כי אז יסרכם בעונש גדול על דבת לשונכם, בהוציא פיכם את אשר לא ידעתם מאומה בו ובמאסכם בטוב בעיני ד‘1244. (טו) מדוע לא אמרתם בשמעכם זאת: לא נכון לנו לדבר על זאת! חלילה לנו; אך דבה גדולה זאת! (טז) אלהים מזהירכם, למען לא תעשו עוד כדבר הזה, אם מאמינים אתם. (יז) אלהים יורה אתכם את אותותיו, כי הוא יודע כל וחכם לב. (יח) ולאנשים המבקשים להוציא דבה על המאמינים, עונש גדול. (יט) בעולם הזה ובעולם הבא, כי אלהים יודע את אשר אינכם יודעים. (כ) לולי חנן אל אתכם ורחמכם (כי חנון ורחום הוא) כי אז כבר בא גמולכם. (כא) אתם המאמינים! אל נא תלכו בעקבות השטן, כי כל ההולך בעקבות השטן יהגה און ויעשה את הרע בעיני ד’. לולי חנן ד' אתכם ורחמכם, לא נקה אחד מכם לעולם; אמנם הוא ינקה את אשר יחפץ, כי הוא שומע ויודע כל. (כב) אל נא ישבעו העשירים והנכבדים בכם לבלתי תת מאומה לקרובים ולדלים ולעוזבים את אחיהם בעבור מלחמת אל; לא כי אם יסלחו להם ויחנום1245. הלא תבקשו כי אלהים יסלח לכם ויחנכם? הלא חנון ורחום הוא? (כג) העונים שקר בנשים מאמינות טובות מעללים אך לא שומרות את דרכן1246, מארה תבוא עליהם בעולם הזה ובעולם הבא; ולהם עונש גדול. (כד) ביום ההוא לשונותיהם, ידיהם ורגליהם תעדנה על מעשי ידיהם.1247 (כה) ביום ההוא ישיב להם ד' את גמולם באמת, וידעו כי אלהי אמת הוא. (כו) הוא יקשור נשים רעות עם אנשים רעים ואנשים רעים עם נשים רעות; נשים טובות עם אנשים טובים, ואנשים טובים עם נשים טובות ואלה תנוקינה מדבת הולכי רכיל. אלהים יכפר בעדן ויריק עליהן את ברכתו (כז) אתם המאמינים! אל תבואו אל בית, אשר לא לכם הוא, בלתי דרוש לשלום יושביו! זה טוב לכם, כי תזכרוהו. (כח) ואם לא תמצאו שם איש, אל תבואו בו, בלתי אם יושביו יואילו לכם. ואם יאמרו אליכם: צאו! אז תצאו;1248 זאת נאוה לכם, ואלהים יודע את מעשיכם. (כט) לא תשאו חטא בבואכם אל בית לא נושב, אשר בו תמצאו מנוח;1249 ואלהים יודע את אשר תגלו ואת אשר תכחדו. (ל) אמור אל המאמינים, כי יעלימו את עיניהם וישמרו מערותם;1250 זאת נאוה להם, ואלהים מביט אל פעלם. (לא) ואמור אל המאמינות, כי תעלמנה את עיניהן ותשמרנה מערותן, אל תגלינה אותה כי אם לעת הצורך; גם תכסינה את חיקן בצעיף. אל תגלינה את ערותן כי אם בפני בעליהן או הוריהן או הורי בעליהן או בניהן או בני בעליהן או אחיהן או בני אחיהן או בני אחיותיהן או נערותיהן או עבדיהן או קנין כספיהן,1251 או אנשים אשר ברגליהן ולא יחשקו לאשה,1252 או טפיהן אשר לא יביטו אל ערות אשה. גם לא תעכסנה ברגליהן למען הראות את ערותן. אתם המאמינים! שובו נא כלכם אל אלהיכם למען תצליחו! (לב) השיאו את בחוריכם ואת עבדיכם ואת אמהותיכם, אם טובי מעללים הם; ואם עניים הם, אלהים ישפיע הון עליהם ברב חסדו; כי טוב הוא ויודע כל. (לג) והאנשים אשר אין להם מוהר לקחת אשה, ישמרו מזנות, עד ישפיע אלהים הון עליהם ברב חסדו; ולעבדיכם המבקשים כתב לצאת בו חפשי,1253 תנוהו אם ידעתום תמימי דרך; והעניקו להם מהונכם, אשר בו חנן אל אתכם. ואל תסיתו את אמהותיכם לזנות, למען השיג מחמדי התבל, אם בלבן ללכת בדרך הטובה.1254 ואם תוסתנה ביד חזקה, אלהים יחון אתהן וירחמן אחרי הוסתן. (לד) הן שלחנו אליכם אותות מובנים כאותות אשר היו מקדם;1255 טובה עצתי לתמימי דרך. (לה) אלהים הוא מאור השמים והארץ. אורו נמשל כשיפוע בחומה אשר בו מנורה, והמנורה בכלי זכוכית, והזכוכית תהל אור ככוכב נוגה.1256 פרי עץ מבורך, הזית, יוקד בה; איננו צומח לא במזרח ולא במערב1257. שמנו מפיק אור, גם אם לא תגע בו האש; נרו יהל על כל הנרות, ואלהים ינחה באורו את הישר בעיניו. כך ממשל אלהים משלים לבני האדם, כי הוא יודע כל. (לו) בבתים, אשר בהם שכן אלהים את שמו, שם יהללוהו בני האדם בוקר וערב.1258 (לז) לא ממכר ולא קנין ימנעם מהזכיר את שם ד‘, מהתפלל ומתת צדקה, כי יראים את היום אשר בו ירגז לבם ומראה עינם.1259 (לח) ואלהים ישלם להם את פעלם, ויוסיף את הונם ברחמיו, כי הוא יריק את ברכתו על הישרים בעיניו עד בלי די. (לט) ומעללי הבוגדים כאד בערבה1260; הצמא יחשבהו למים, ובקרבו אליו לא ימצא מאומה. אך אלהים אתו, אשר ישיב לו את גמולו, כי הוא יודע לחשב. (מ) או כערפל בים; גליו יעברו על גליו, וענן כבד יכסם בצל צלמות, עד כי לא יאחז איש מאומה בידו בהוציאו אותה. האיש, אשר לא יאירהו אלהים, אין לו אור. (מא) האינך רואה, כי כל היצורים אשר בשמים ובארץ מהללים את ד’, גם בעלי הכנפים בפרשם את אברותיהם? כל יצור יודע את תפלתו ואת שיר תודתו, ואלהים יודע את מעשיהם. (מב) לד' מלוכת השמים והארץ, והכל אליו ישוב. (מג) האינך רואה בהניע אלהים את העננים, אז יצברם ויעשם לאגודה אחת? אז תראה בהריקם את גשמם מקרבם, אשר יפול בחזקה מן השמים עם הברד; אלהים ייסר בו את מי יחפוץ, וישיבהו ממי יחפוץ; עוד מעט וברק הברק יעור את מראה העין. (מד) אלהים מעביר את הליל ואת היום; גם בזה אות למתבוננים. אלהים ברא את כל היקום ממים;1261 יש מהם הולכים על גחונם, יש מהם על שתי רגלים ויש מהם על ארבע. אלהים בורא את אשר חפץ, כי הוא אדיר על כל. (מה) הן שלחנו אותות מובנים; ואלהים ינחה את הישרים בעיניו בדרך הטובה. (מו) יאמרו: מאמינים אנחנו באלהים ובשלוחו, ונשמע בקולם; אחרי בן יקשו את ערפם ולא יאמינו. (מז) ובהקראם אל אלהים ושלוחו, למען ישפוט ביניהם, קצתם יפנו עורף. (מח) לו אמת אתם, כי אז יכנעו מפניו. (מט) החלי בקרב לבם? או אינם יודעים? או היוראים, פן אלהים ושלוחו יעשו להם עול? לא כן, כי חוטאים המה! (נ) אך המאמינים, בהקראם אל אלהים ושלוחו, למען ישפוט ביניהם, יאמרו: שמענו ונשמע בקולך! אז יצליחו. (נא) כל השומע בקול אלהים ושלוחו, וירא את אלהים ומכבדו, יצליח. (נב) הם נשבעים באלהים לצאת אתך בצבא בצוך אותם; אמור: אל תשבעו! שמוע טוב מהשבע, ואלהים יודע את מעשיכם! (נג) שמעו בקול אלהים ושלוחו! ואם תשובו מאחריו, עליו לעשות כאשר צווה, ועליכם לשאת את עונכם. אם תשמעו בקולו, הוא ינחכם; לא על הנביא כי אם להזהירכם. (נד) אלהים הבטיח את המאמינים ועושי טוב להנחילם את הארץ תחת הבוגדים, כאשר הנחיל את המאמינים אשר היו לפניהם, ולהקים את אמונתם אשר בחרו בה ולהושיבם בטח אחרי החרדם; אך יעבדוני, ולא ידמו אלי אלהי נכר; וכל הבוגד חוטא על נפשו. (נה) התפללו ועשו צדקה ולכו אחרי השלוח, למען תרוחמו! (נו) אתם המאמינים! עבדיכם, קנין כספכם, ובחוריכם, אשר עוד לא גדלו, יבואו לדרוש את שלומכם שלש פעמים ביום1262: לפני תפלת השחר, ובצהרים אחרי הפשיטכם את בגדיכם1263 ואחרי תפלת הערב; שלושת המועדים האלה לכם המה1264. אך לא תשאו חטא, לא אתם ולא הם, בבואם זולתי המועדים האלה לשרתכם זה אחר זה. כן יורכם אלהים את אותותיו, כי הוא יודע כל וחכם לב. (נז) וגם אחרי הגיע טפיכם אל עת דודים ידרשו לשלומכם כאשר עשו האנשים אשר היו לפניהם. כן יורכם אלהים את אותותיו, כי הוא יודע כל וחכם לב. (נח) נשיכם הזקנות, אשר לא תלדנה עוד בנים, לא תשאנה חטא בפשטן את בגדיהן,1265 אך לא תגלינה את ערותן; ואם תצניענה לכת, טוב להן, כי אלהים שומע ויודע כל. (נט) אין חטא לעור לפסח ולמנוגע וגם לכם, באכלכם אתם בבתיכם1266 או בבתי אבותיכם או בבתי אמותיכם או בבתי אחיכם או בבתי אחיותיכם או דודותיכם (הן מאביכם הן מאמכם) או בבתים, אשר מפתחותיהם הפקדו לכם, או בבתי ריעיכם. אין חטא בכם, אם תאכלו בהם לבדכם או יחד.1267 (ס) ואם תבואו אל בית, אמרו שלום איש את אחיו1268, וברכו איש את אחיו בשם ד‘! כן יורכם אלהים את אותותיו למען תשכילו. (סא) אלה הם המאמינים: המאמינים באלהים ובשלוחו, ואשר לא יצאו מאתו, עד שאלם את רצונו, בהתקבצם אליו; והשואלים אותך בבקשם לצאת מאתך, אלה מאמינים בד’ ובשלוחו. ואם ישאלו את רצונך למען צאת אל עסקיהם, הואיל למי תחפוץ, וכפר בעדם את פני אלהיך1269, כי חנון ורחום הוא! (סב) אל תדמו את קריאת השליח אל קריאת איש כמוכם אל אחיו! הן מכיר אלהים את הפונים את ערפם אל קריאתו, ומבקשים עזר מבלעדו. הממרים את פיו ישמרו, פן ינסם אלהים או ייסרם בעונש גדול. (סג) כל אשר בשמים ובארץ לד' הוא; הוא יודע את מעשיכם. ביום ההוא ישובו אליו, והוא יורם את אשר עשו, כי הוא יודע כל.

25. חזון הפורקן1270

נגלה במיכ"ה ובו שבעים ושבעה פסוקים.

בשם אלה הרחמן והרחום

(א) ברוך השולח את הפורקן1271 ביד עבדו למען הזהיר את בני האדם! (ב) לו מלכות השמים והארץ; לא הוליד בן, ואין לו עוזר בממלכתו; הוא בורא כל היקום ומעריך את כלם במערכתם. (ג) ובכל זאת עובדים אלהי נכר מבלעדו, אשר לא בראו דבר כי אִם נבראו, (ד) אשר לא ירעו ולא ייטיבו לנפשותם, ואין לאל ידם להמית או להחיות או להעיר מעפר! (ה) הבוגדים אומרים: אך כזבים אלה, אשר בדא מלבו, ואנשים אחרים עזרוהו! 1272 אך און ושקר תדברנה שפתיהם. (ו) הם אומרים: אך משלים קדמונים המה, אשר כתב, ואשר יקראו לפניו בוקר וערב! 1273 (ז) אמור: יודע רזי השמים והארץ שלחהו אלי, כי רחום וחנון הוא! (ח) הם אומרים; הזה שליח אלהים הוא? הלא אוכל לחם ועובר בשוק כמונו? אם לא ישלח אלהים לפניו מלאך למען הזהיר (ט) או יביא אתו אוצר1274 או יהיה לו גן למען אכול מפריו, לא נאמין בו. גם אומרים: למה תשמעו לקול המשוגע הזה? (י) הבט נא למי ידמוך! אך שוגים המה, ולא ימצאו את הדרך הטובה. (יא) ברוך הנותן לך טוב מזה1275 ואם ייטב בעיניו: גנות ובתוכם נחלי מים, והיכלים1276! (יב) גם מכחשים בשעה האחרונה; אמנם אנחנו הכנו למכחשים בשעה האחרונה אש לוהט; (יג) ובראותם אותו מרחוק ישמעו קול יגון ואנחה. (יד) ובהושלכם אל מקום צר אחרי הקשרם יחד יתחננו אל אלהים לאמר: שימנו נא לאין! (טו) יענה: אל תתחננו היום למען אשימכם לאין פעם אחת, כי אם כמה פעמים1277! (טז) אמור: מה טוב לכם? הזה1278, או גן חיי עד אשר הוכן ליראי ד' לשכר פעולתם ולמושבם? (יז) בו ימצאו את שאהבה נפשם; לעד ישבו שם, כי יש להם לבקש שכר מאלהים. (יח) ביום ההוא יקבץ אלהים אותם1279 ואת אשר עברו מבלעדי אל, ויאמר אל האלילים: האתם השגיתם את עבדי, או ההם סרו מלבם מהדרך הטובה? (יט) יענו: יהולל שמך! לא נאוה לנו לבקש עוזר מבלעדיך! אך אתה ברכת אותם ואת אבותיהם בכל, עד כי שכחו את זכרונך ויבגדו. (כ) אז יאמר אלהים אל עובדי האלילים: אלה הכחישו אתכם; לא ישיבו מכם את ענשכם ולא יעזרוכם! (כא) וכל הבוגד מכם יבואנו עונש גדול. (כב) לא שלחנו נביאים לפניך אשר לא אכלו לחם ולא עברו בשוק, ונשימם מסה איש לאחיו1280. התחכה לאלהים? הן אדונך מביט אל כל! (כג) האנשים, אשר אינם מקוים לשוב אלינו, אומרים: אם לא ישולח אלינו מלאך או נראה את ד' לא נאמין; כי מכבידים את לבם וחוטאים מאד לנפשותיהם. (כד) יום ראותם את המלאכים1281 לא יום בשורה יהיה לבוגדים, כי המלאכים יאמרו: לכו לדרככם1282! (כה) אז נקדם את פני מעלליהם אשר עשו, ונשימם לעפר נדף. (כו) מה טוב יהיה מושב ריעי גן העדן ביום ההוא, ומה ערבה מנוחתם! (כז) ביום ההוא יבקעו השמים והעננים, והמלאכים ירדו מהם. (כח) ביום ההוא ימלוך הרחמן באמת, ויום פלצות יהיה לבוגדים. (כט) ביום ההוא ישוך הבוגד את ידיו לאמר: אוי לי כי לא הלכתי עם השלוח בדרך הטובה! (ל) אוי לי, כי התרועעתי את הלז1283! (לא) הוא התעני מזכרון ד‘, אשר היה לי, כי הוא משגה את בני האדם. – (לב) השלוח אומר: אדוני! הן עמי מחשב את הקוראן הזה לדברו ריק! (לג) לכל נביא הקמנו אויב מקרב הבוגדים; אמנם באלהיך תמצא עוזר ומנהל. (לד) הבוגדים אומרים: אם לא ישולח אליו הקוראן בפעם אחת, לא נאמין בו1284! אמנם למען חזק את לבך1285 חלקנוהו לחלקים. (לה) לא יחודו לך חידה1286, אשר לא נגיד לך את פתרונה באמת. (לו) האנשים אשר מגמת פניהם לגיהנם, קשה יהיה מושבם, יען כי סרו מהדרך הטובה. (לז) למשה נתנו את הכתב, וניתן לו את אהרון אחיו ליועץ, (לח) ונאמר אליהם: קומו לכו אל העם הבוגד באותותינו, למען נכחידהו! (לט) ובענות שקר עם נח בשלוחנו, ונשימם לאות לבני האדם, ונכן לבוגדים עונש גדול. (מ) גם את אנשי עאד, תמוד ואנשי רס1287 וגויים רבים אשר בימיהם השמדנו. (מא) לכלם משלנו משלים ואת כלם הכתרנו. (מב) הלא עברו1288 על העיר, אשר המטרנו עליה בזעמנו1289? הלא הביטו אליה? גם יושביה לא קוו לשוב אלינו1290. (מג) בראותם אותך לועגים לך לאמר: הזה האיש אשר הקימו אלהים לנביא? (מד) כמעט השיבנו מאחרי אלהינו, לולי התאמצנו בהם. אך ידעו באחריתם בראותם את גמול הסרים מהדרך הטובה. (מה) הראית את המדמה את תשוקת נפשו לאלהים? התהיה עוזר לו? (מו) או התדמה בנפשך כי רובם שומעים או מבינים? הם נמשלו כבהמות, גם יותר מהן סרים מהדרך הטובה. (מז) הלא תראה את אדונך בהטותו את הצללים? ברצותו ישקיטהו1291, או ישים לו את השמש למנהל1292. (מח) או ישיבהו אליו לאט לאט1293. (מט) הוא שם לכם את הלילה ללבוש, את השינה למנוחה ואת היום לשוב ולחיות. (נ) הוא שולח את הרוחות למען בשר את חסדו, ומוריד מן השמים מים זכים, (נא) למען החיות ארץ עיפה ולהשקות את כל היקום, בהמה ואדם לרוב. (נב) הם חלקנוהו ביניהם1294 למען יזכרונו; אך רוב האנשים ממאנים, ובוגדים בנו. (נג) לו חפצנו, שלחנו מזהיר אל כל עיר; לכן אל תשמע בקול הבוגדים, והלחם אתם בעז וחיל. (נד) הוא הפריד בין שני הימים1295, אשר האחד מהם בריא ומתוק והאחר מלוח ומר; וישם ביניהם נחל איתן ומחיצה1296. (נה) הוא ברא את האדם ממים, וישימהו לאח ולקרוב לשאר בני האדם, כי אלהים אדיר על כל. (נו) ובכל זאת בני האדם עובדים אלהים אחרים מבלעדו, אשר לא ייטיבו ולא ירעו להם, ובוגדים באלהים. (נז) לא שלחנוך כי אם לבשר ולהזהיר. אמור: לא אבקש מכם שכר אחר על דברי כי אם שובכם אל ד’! (נח) שים מבטחך בחי העולמים, אשר לא ימות לעולם! (נט) והגד את תהלתו; הוא יודע את נגע לבות עבדיו. (ס) הוא ברא את השמים ואת הארץ בששת ימים, ואת כל אשר ביניהם; וישב על כסאו. (סא) הוא הרחמן; שאל נא עליו את מכיריו! (סב) בהאמר אליהם1297: השתחוו לאל הרחמן! יאמרו: מי הרחמן? הנשתחוה לאשר תצוה אותנו? אז יוסיפו לחטא. (סג) ברוך השם מגדלים1298 בשמים, ויושב בתוכם את מאור היום ואת הירח להאיר את הלילה! (סד) הוא מעביר את הלילה ואת היום למען הזהיר את זוכריו ואת הנותנים לו תודה. (סה) עבדי הרחמן הם: הנכנעים בארץ, והאומרים שלום לבוגדים בפגעם בהם1299, (סו (והקמים ומשתחוים בהתפללם אל אלהיהם, (סז) והאומרים: ד‘! הסר ממני את עונש הגיהנם, כי ענשו עונש עדי עד, ומושבו רע וקשה מאד! (סח) ואשר לא יפזרו יותר מדי בתתם צדקה ולא יקפצו את ידם, כי אם ילכו בדרך האמצע; (סט) ואשר לא יקראו אל אלהים אחרים מבלעדי אל, ולא יהרגו נפש נגד רצון ד’ כי אם במשפט, ולא יעשו זימה; וכל עושה זאת ישא עונו. (ע) ענשו יכופל לו ביום התקומה, ולעד ישב בגיהנם שבע חרפה. (עא) זולתי השב מפשעו ומאמין ועושה טוב; לאלה ימיר אלהים את מעשיהם הרעים בטובים, כי חנון ורחום הוא. (עב) כל השב מפשעו. ועושה טוב יישר דרכו בעיני ד‘. (עג) האנשים אשר לא יעידו שקר, (עד) ואשר לא יאטימו את אזנם ולא יעצמו את עינם בהזכר שם ד’, (עה) ואשר יאמרו: ד'! שים נא את נשינו ואת בנינו למחמד עינינו1300 ושימנו למופת ליראיך! 1301 (עו) לאלה יהיה המושב הטוב על קוותם, שם ישיגו ששון ושלום. (עז) לעד ישבו שם; מה נעים המושב הזה! (עח) אמור: אלהים לא יתעצב, אם לא תקראוהו ותענו בו שקר; הן תדעו באחריותכם!

26. חזון המשוררים1302

נגלה במיכ"ה ובו מאתים ושמונה ועשרים פסוקים

בשם אלה הרחמן והרחום

(א)ט“ס”מ1303 אלה אותות הספר הגלוי. (ב) אולי מתעצב אתה אל לבך על אשר אינם מאמינים בך. (ג) לו חפצנו, שלחנו אליהם אות מן השמים, אשר הכניעו תחתיו את ערפיהם. (ד) אך לא בא עוד אליהם זכרון חדש מאת אדונם, אשר לא מרדו בו. (ה) הלא יביטו אל הארץ, אשר מקרבה הוצאנו כל עץ רענן למינהו? (ו) גם זה אות; אך רובם לא יאמינו. (ח) הן אדונך עזוז ורחום הוא. (ט) בקרוא אדונך אל משה לאמר: לך אל העם הבוגד! (י) אל עם פרעה, ושאלם הלא ייראוני! (יא) ויאמר משה: אדוני! ירא אנכי פן יענו בי שקר. (יב) נחר גרוני, ולשוני תדבר עלגים; שלח נא את אהרון! (יג) גם חטאתי להם1304; לכן יראתי פן יהרגוני. (יד) ויאמר אלהים; בלעדי! לכו באותותינו, ואנחנו נהיה עמכם! (טו) ויבואו אל פרעה ויאמרו: אנחנו שלוחי אדון העולמים; (טז) שלח עמנו את בני ישראל! (יז) ויאמר פרעה: הלא גדלתיך בעודך ילד, ותשב מספר שנים בביתנו? (יח) ובכל זאת עשית עול1305 ותבגד בי! (יט) ויאמר משה: אמנם עשיתי עול ואשגה מאד, (כ) לכן נסתי מפניכם כי יראתי אתכם; ואדוני נתן לי חכמה וישימני לשלוחו. (כא) הזאת הטובה אשר גמלתני, כי העבדת את בני ישראל בפרך? (כב) ויאמר פרעה: ומי אדון העולמים! (כג) ויען משה: אדון השמים והארץ, אם בלבכם להאמין. (כד) ויאמר פרעה אל האנשים אשר אתו: השמעתם זאת? (כה) ויאמר משה: הוא אדונכם ואדון אבותיכם הראשונים. (כו) ויאמר פרעה אל עמו: השליח הזה, אשר שולח אליכם, אך משוגע הוא! (כז) ויאמר משה: הוא אדון המזרח והמערב וכל אשר ביניהם, אם מבינים אתם. (כח) ויאמר פרעה: אם תקרא אל אלהים אחרים מבלעדי, אשימך במשמר1306! (כט) ויען משה: ואם אתן לך מופת? (ל) ויאמר פרעה: הביאהו, אם צדיק אתה! (לא) וישלך משה את מטהו, ויהי לנחש גלוי. (לב) ויוציא את ידו מחיקו, ותהי לבנה לעין הרואים. (לג) ויאמר פרעה אל עמו: הן זה חובר חברים מחוכם! (לד) בלבו לגרשכם מארצכם בכשפיו; מה תחשבו על זאת! (לה) ויאמרו: שלח אותו ואת אחיו, והפקד פקידים בכל עריך, (לו) למען יקהילו את כל חוברי חברים מחוכמים! (לז) ויתקבצו כל המכשפים לעת מועד ביום החג1307. (לח) ויאמר אליהם; האתם כלכם יחד? אולי נשמע לקול המכשפים, אם תגבר ידם1308! (לט) ובבוא המכשפים אל פרעה ויאמרו: היהיה לנו שכר אם תגבר ידנו? (מ) ויאמר פרעה: טוב הדבר! אתם תהיו קרובים אל כסאי. (מא) וישליכו את מיתריהם ואת מטיהם ויאמרו: חי פרעה! ידנו תעז. (מב) וישלך משה את מטהו ויבלע את אשר השליכו. (מג) וישתחוו המכשפים, (מד) ויאמרו: מאמינים אנחנו באדון העולמים, (מה) אדון משה ואהרון. (מו) ויאמר פרעה: התאמינו בו, טרם אואיל לכם? אך גדול הוא מכם; הוא למדכם לקסם קסמים; הן תדעו באחריתכם! (מז) בגדעי את ידיכם ואת רגליכם ואת הפך האחרת, ואתלכם יחד! (מח) ויאמרו: לא תרע לנו, כי אנחנו שבים אל אלהינו! (מט) אנחנו מוחילים לאלהים, כי יכפר לנו את חטאינו, על היותנו הראשונים אשר האמינו בו. (נ) ונודיע את משה, כי יצא בלילה עם עבדי, למען לא ירדפום אויביהם. (נא) וישלח פרעה אל כל עריו, (נב) ויאמר: העם הזה אך מתי מעט הוא; (נג) גם אם אויבינו הם, (נד) אמנם גדולים ועצומים אנחנו מהם. (נה) ונסיתם לעזוב את גניהם ואת מעינותיהם, (נו) ואת אוצרותיהם ואת בתי חמדיהם, (נז) למען הורישם את בני ישראל. (נח) וירדפו אחריהם לעת צאת השמש. (נט) ויהי בראות שני החילים איש את אחיו ויאמרו ריעי משה: הן ישיגונו! (ס) ויאמר משה: לא כן, כי ד' עמי וינחני! (סא) ונאמר אל משה: הך במטך את הים! ויבקע הים, ויהי כל חלק ממנו כהר עצום. (סב) ונקריב את האחרים1309, (סג) ונציל את משה ואת אשר אתו, (סד) ונשקע בים את האחרים. (סה) גם זה אות; אך רבם לא יאמינו. (סו) ואדונך עזוז ורחום הוא. (סז) ספר נא להם את מעשה אברהם! (סח) באמרו אל אביו ואל עמו: מה זה אתם עובדים? (סט) ויאמרו: אנחנו עובדי פסילים ומשתחוים להם בכל עת. (ע) ויאמר: השומעים אתכם בקראכם אותם? (עא) הייטיבו או ירעו לכם? (עב) ויאמרו: גם אבותינו עשו זאת! (עג) ויאמר: ההתבוננתם על אשר אתם עובדים, (עד) אתם ואבותיכם הראשונים? (עה) אליליכם שונאי המה; אך לא אדון העולמים, (עו) בוראי ומנהלי, (עז) מאכילני ומשקני, (עח) בחלותי ירפאני; (עט) הוא ימיתני וישוב ויחיני. (פ) אליו קויתי כי יכפר לי על חטאי ביום הדין. (פא) אדוני! תן לי חכמה, והושיבני בין הישרים! (פב) תן לי לשון אמת בעמיתי! (פג) והנחילני את הגן הנעים! (פד) וכפר לאבי, כי היה ממספר התועים! (פה) אל תכלימני ביום התקומה, (פו) ביום אשר בו הון וזרע לא יועילו, (פז) כי אם לב שלם באלהיו; (פח) ביום הוגש גן העדן לצדיקים, (פט) והגיהנם יראה לרשעים (צ) אשר להם יאמר: (צא) איה אפוא האלילים אשר עבדתם מבלעדי אל? (צב) היושיעוכם או יושיעו את נפשם? (צג) אז יושלכו בו הם ואליליהם (צד) וכל עדת השטן. (צה) אז יאמרו הרשעים1310 בהריבם יחד: (צו) הי ד‘! גדולה היתה שגגתנו! (צז) בדמותנו אתכם לאדון העולמים! (צח) אך הבוגדים הסיתנו, (צט) ועתה אין לנו מליץ (ק) ואין מי יגן בעדנו; (קא) לו נוכל לשוב ארצה למען נאמין באלהים! (קב) גם בזה1311 אות; אך רבם לא יאמינו. (קג) ואדונך עזוז ורחום. (קד) גם דור נח ענה שקר בשלוחו. (קה) באמור אליהם אחיהם נח: הלא תיראו אלהים? (קו) אני שליח נאמן אליכם. (קז) יראו את ד’, ושמעו בקולי: (קח) לא אבקש מכם שכר, כי שכרי באדון העולמים. (קט) לכן יראו את ד' ושמעו בקולי! (קי) ויאמרו: הנאמין בך, באשר רק רקים ופוחזים הולכים אחריך? (קיא) ויאמר: לא ידעתי את פעלם; (קיב) אדוני יחשב עמהם על מחשבותיהם; לו תבינו! (קיג) לא אגרש את המאמינים1312; (קיד) אינני כי אם מזהיר גלוי. (קטו) ויאמרו: נח! אם לא תחדל מהזהיר, נרגמך באבנים! (קטז) ויאמר: ד‘! עמי עונה בי שקר! (קיז) שפוט נא ביני וביניהם, והציל אותי ואת המאמינים אשר אתי! (קיח) ונציל אותו ואת אשר אתו בתבה המלאה; (קיט) ואת האחרים טבענו בים. (קכ) גם בזה אות; אך רבם לא יאמינו. (קכא) ואדונך עזוז ורחום הוא. (קכב) גם אנשי עאד ענו שקר בשלוחם. (קכג) באמור אליהם הוד: הלא תיראו את ד’? (קכד) שליח נאמן אנכי לכם. (קכה) יראו את ד' ושמעו בקולו! (קכו) לא אבקש מכם שכר, כי שכרי באדון העולמים. (קכז) התשימו אות בכל גבעה למען צחק בו1313? (קכח) התבנו לכם מגדל למען חיות לעולם1314? (קכט) התכבידו את לבכם לעשות עול? (קל) יראו את ד' ושמעו בקולו! (קלא) יראו את אשר חלק לכם כל טוב אשר אתם יודעים: (קלב) בהמות ובנים, (קלג) גנות ומעינות מים! (קלד) יראתי פן יקרכם עונש היום הנורא! (קלה) ויאמרו אליו: שוה לנו אם תיעצנו אם אין; (קלו) אינך מדבר כי אם משלים קדמונים; (קלז) לא נוסר לעולם. (קלח) ויענו בו שקר, ונשמידם. גם זה אות, אך רבם לא יאמינו. (קלט) ואדונך עזוז ורחום הוא. (קמ) גם אנשי תמוד ענו שקר בשלוחם. (קמא) באמור אליהם אחיהם שלח: הלא תיראו אלהים? (קמב) שליח נאמן אנכי לכם! (קמג) יראו את ד' ושמעו בקולי! (קמד) לא אשאל מכם שכר; שכרי באדון העולמים. (קמה) התדמו בנפשכם, כי תתענגו לעולם על מחמדי התבל, (קמו) על גנות ועינות מים, (קמז) על זרע דגן ותמרים, אשר פרים מתוק לחככם? (קמח) העוד תבנו מגדלים גבוהים בהרים? (קמט) יראו את ד' ושמעו בקולי! (קנ) אל נא תשמעו בקול הבוגדים (קנא) המשחיתים בארץ ולא ייטיבו בה! (קנב) ויאמרו אליו; אך משגע אתה! (קנג) אינך כי אם בשר כמונו; הביא מופת, אם כנים דבריך! (קנד) ויאמר: הגמלה הזאת תהיה לכם מופת; לה תהיה משקה ולכם יהיה משקכם ליום ידוע1315! (קנה) אל תרעו לה, פן יקרכם גמול היום הנורא! (קנג) ויעקרוה; אמנם אחרי כן נחמו על רעתם, (קנז) בבוא אליהם גמול. גם זה אות, אך רבם לא יאמינו. (קנח) ואדונך עזוז ורחום הוא. (קנט) גם עם לוט ענו שקר בשלוחם. (קס) באמור אליהם אחיהם לוט: הלא תיראו את ד‘! (קסא) שליח נאמן אנכי לכם. (קסב) יראו את ד’ ושמעו בקולי! (קסג) לא אבקש מכם שכר; שכרי באדון העולמים. (קסד) התעשו זימה בזכרים? (קסה) ותמאסו את נשיכם אשר ברא אלהים בעבורכם? אך עם בוגד אתם! (קסו) ויענו: לוט! אם לא תחדל מהזהיר, נחרימך! (קסו) ויען: בחלה נפשי במעשיכם! (קסח) ד‘! הציל אותי ואת ביתי ממעשיהם! (קסט) ונציל אותו ואת כל משפחתו, (קע) זולתי את אשתו הזקנה אשר אבדה. (קעא) אז השמדנו את האחרים. (קעב) ונמטר עליהם אבני אלגביש; וישמיד המטר את המוזהרים. (קעג) גם זה אות; אך רבם לא יאמינו. (קעד) ואדונך עזוז ורחום הוא. (קעה) גם אנשי היערים1316 ענו שקר בשלוחם. (קעו) באמור אליהם שעיב: הלא תיראו את ד’! (קעז) שלוח נאמן אנכי לכם! (קעח) יראו את ד' ושמעו בקולי! (קעט) לא אבקש מכם שכר; שכרי בד' אדון העולמים. (קפ) מדת צדק תהיה לכם, אל תכחשו בעמיתכם! (קפא) מאזני צדק ומשפט תהיינה לכם. (קפב) אל תגזלו את הון בני האדם, ואל תשחיתו בארץ! (קפג) זכרו את אשר ברא אתכם ואת הדורות הראשונים! (קפד) ויאמרו: הן משוגע אתה! (קפה) אינך כי אם בשר כמונו, ולאיש כזב חשבונך! (קפו) הפל נא עלינו את השמים, אם צדיק אתה! (קפז) ויאמר: אדוני יודע את אשר אינכם יודעים! (קפח) ויענו בו שקר; ויאחזם גמול יום הענן1317. (קפט) גם בזאת אות; אך רבם לא יאמינו. (קצ) ואדונך עזוז ורחום הוא. (קצא) הקוראן הזה נגלה מאת אדון העולמים. (קצב) בו שלח את רוח קדשו (קצג) אל תוך לבך, למען תזהיר בו (קצד) בלשון ערבית הנודעה. (קצה) גם הכתבים הקדמונים זכרוהו. (קצו) הלא זאת אות להם, כי חכמי בני ישראל זכרוהו? (קצז) לו נתנוהו ביד איש אחר, (קצח) והוא קראהו אליהם, גם אז לא האמינו. (קצט) כן שמנו בלבות הבוגדים. (ר) לא יאמינו בו, עד כי יראו את הגמול הנורא. (רא) פתאום יבוא יום אידם בלי דעתם. (רב) אז יאמרו: הלא נושע? (רג) העוד יחישו את ענשו? (רד) הלא ראית, כי הארכנו את אפנו ימים רבים? (רה) אחרי כן בא אליהם את אשר הועד בהם. (רו) כל מחמדיהם לא הועילום. (רז) לא שחתנו עוד עיר בלתי אם הזהרנוה. (רח) ונשלח אליה זכרון, ולא עשינו לה עול. (רט) לא שלחנוהו ביד השרים,1318 (רי) כי לא מחשבותם מחשבותינו, גם לא יבינוהו. (ריא) רחוקים הם משמוע את דברי. (ריב) אל תקרא אל אלהים אחרים מבלעדי אל, פן תוסר! (ריג) הזהיר את קרוביך1319! (ריד) ודבר רכות אל המאמינים אשר ילכו אחריך! (רטו) ואם ימרו את פיך, אמור: נקי אנכי ממעשיכם! (רטז) בטח באל עזוז ורחום! (ריז) הוא רואה אותך בקומך (ריח) להשתחוות עם המשתחוים, (ריט) כי הוא שומע ויודע כל. (רכ) האגיד לכם, אל מי ישולחו השדים? (רכא) אל כל אנשי מרמה ועול; (רכב) הם מגידים את אשר שמעו1320, ורבם מדברים שקר. (רכג) והמשוררים1321 ילכו אחרי הבליהם. (רכד) האינך רואה אותם משוטטים בכל גיא1322? (רכה) ומגידים את אשר אינם יודעים? (רכו) אך המאמינים ועושי טוב והמרבים לזכור את ד', (רכז) יעמדו על נפשם בקום עליהם הבוגדים, (רכח) והבוגדים ידעו את המקום אשר יודחו שמה.

27. חזון הנמלה1323

נגלה במיכ"ה ובו תשעים וחמשה פסוקים

בשׁם אלה הרחמן והרחום.

(א) ט“ס1324 אלה אותות הקוראן והכתב הגלוי. (ב) קו הישר ובשורה טובה למאמינים. (ג) המתפללים ונותנים צדקה ומקוים אל העולם הבא. (ד) ואת המכחשים בעולם הבא נאכיל את פרי מעלליהם, ויתמהו על ענשם. (ה) עונש גדול להם, ויספו בעולם הבא. (ו) הן הגיע אליך הקוראן מאת חכם לב ויודע כל. (ז) באמור משה אל משפחתו: הנני רואה אש; או אבינהו אתכם1325, או אביא לכם ממנו אור למען תחמו בו! (ח) ויהי בקרבו אל הסנה ויקרא אליו: ברוך כל אשר בסנה וכל אשר סביביו1326! השבח לאלהים, אדון העולמים! (ט) משה! אני ד‘; עזוז וחכם לב! (י) השלך את מטך! ויהי בראותו כי היה לנחש, נס מפניו וימאן לשוב. ויאמר ד’: משה, אל תירא! לא לשלוחי לירא מפני! (יא) גם אם יחטא איש, בהמירו את הרע בטוב, לו סלח ורחום אני. (יב) שים את ידך בחיקך ותוציא לבנה ובלי נגע; זה יהיה אחד מתשעת האותות אשר תראה את פרעה ואת עמו, כי עם בוגד המה. (יג) ויהי בבוא אליהם אותותינו ויאמרו: אך קסם גלוי זה! (יד) ויכחשו בהם בזדונם ובגאון לבבם; אך ראית את אחרית הבוגדים! (טו) גם נתנו חכמה לדויד ולשלמה, ויאמרו: תהלה לאל, אשר בחר בנו מרוב עבדיו המאמינים! (טז) ויירש שלמה את דויד1327 ויאמר: בני אדם! אלהים הורני את שיח בעלי הכנפים1328 ויאורני בכל דבר: הן זה מותר גלוי! (יז) ויהי היום ויאסף שלמה את כל חילו, שדים אנשים ובעלי כנפים, מחנה מחנה לבדו. (יח) ויהי בבואם אל גיא הנמלים1329 ותאמר נמלה אחת אל אחיותיה: אתן הנמלים! בואנה אל מושבותיכן, פן ירמסוכן שלמה וחילו בלי דעתם! (יט) ויצחק שלמה על דבריה וישמח מאד1330 ויאמר: ד'! הט לבי להודות לך על טובתך אשר עשית לי ולאבי1331, למען אעשה את הטוב ואת הישר בעיניך, והושיבני ברחמיך בין חסידיך! (כ) ויהי בפקדו את בעלי הכנפים ויאמר: מה לי כי אינני רואה את העטלף? האיננו בקרבנו? (כא) איסרנו בעונש גדול או אמיתנו, אם לא יכפר את פני. (כב) ולא אחר העטלף להראות אל שלמה ויאמר: ראיתי ארץ, אשר עוד לא דרשת; הנה באתי אליך מארץ שבא בשמועת אמת. (כג) מצאתי שם אשה מולכת1332; לא תחסור כל דבר, וכסאה נכון מאד. (כד) גם מצאתי, כי היא ועמה משתחוים לשמש מבלעדי אל; השטן הסיתם לעשות זאת, וישיבם מאחרי הדרך הטובה. (כה) הלא ישתחוו לאלהים, המוציא לאור את כל רזי השמים והארץ ויודע את כל הנסתרות והנגלות? (כו) הוא האלהים; אין אל מבלעדו; הוא אדון הכסא הנשגב. (כז) ויאמר שלמה: הן אראה, אם כנים דבריך או אם דברת כזבים! (כח) קום לך שמה באגרתי זאת, והשליכה בפניהם; אחרי כן הסיב מעליהם וראה דבר מה ישיבוך! (כט) ותאמר1333: שרי עמי! אגרת יקרה באה אלי! (ל) מאת שלמה היא, וזה ענינה: בשם אלה הרחמן והרחום! (לא) אל תתקוממו בי; בואו אלו והשלימו אתי! (לב) ותוסף עוד דבר: נגידי עמי! עוצו נא לי עצה בדבר הזה; לא אגזר אומר בלתי עצתכם! (לג) ויענו: הן עצומים אנחנו ומלומדי מלחמה, אך עליך לצוות. לכן התבונני מה תעשי! (לד) ותאמר: המלכים בבואם אל עיר להלחם עליה, משחיתים אותה ומכניעים את יושביה; גם הם1334 יעשו כזאת. (לה) לכן הנני שולחה להם מנחה ואצפה, דבר מה ישיבוני שלוחי. (לו) ויהי בבוא שלוחיה אל שלמה, ויאמר; המבקשים אתם להרבות את הוני? אלהים נתן לי טוב מאשר אתם מביאים. שישו אתם במנחותיכם! (לז) בחיל כבד אבוא אליכם, אשר לא תוכלו לי; נגרשכם מעירכם ונשימתכם לחרפה. (לח) אתם הנגידים! מי מכם יביא לי את כסאה, טרם בואה והשלימה אתי? (לט) ויאמר אחד מהשדים! אני אביאהו אליך טרם קומך מכסאך; אמיץ ונאמן אני. (מ) ויאמר אחד מיודעי הכתב1335: אני אביאהו אליך, טרם שימך את עינך על דבר אחד ותסירה ממנו”. ויאמר שלמה1336: זה חסד מאת אדוני, למען נסותי האודה לו או אבגד בו; כל הנותן תודה לאל, ייטיב לנפשו; וכל הבוגד בו גם בזה אלהים עשיר ואדיר הוא. (מא) ויוסף עוד דבר שלמה: נכרו לה את כסאה, למען אדע, האלהים ינחה אותה או לא ינחה! (מב) ויהי בבואה אל שלמה וישאל אותה: הכזה כסאך? ותאמר: אך זה הוא! ויאמר שלמה: אלהים נתן לנו את החכמה טרם תתו אותה לך, כי משלימים אנחנו אתו. (מג) האלילים אשר עבדה, התעו אותה מהדרך הטובה, ותהי ממספר הבוגדים. (מד) ויאמר אליה: בואי אל ההיכל! ויהי בראותה אותו, ותדמה בנפשה כי נחל מים הוא, ותפשק את רגליה; ויאמר שלמה: אך היכל זכוכית הוא! (מה) ותאמר: ד‘! האשמתי את נפשי1337; אך עתה אני מאמינה כשלמה באדון העולמים! – (מו) גם אל אנשי תמוד שלחנו את אחיהם שלח לאמר: עבדו את ד’! ויפרדו ממנו ויריבו בו. (מז) ויאמר: עמי! למה תבחרו ברע מבטוב? הלא תכפרו את פני ד' למען תרוחמו? (מח) ויאמרו: אך רעה נגד פניך ופני האנשים אשר אתך! ויען: רעתכם לפני ד‘, והוא ינסה אתכם! (מט) ויהיו תשעה אנשים בעיר, אשר השחיתו בארץ ולא עשו טוב. (נ) ויאמרו איש אל אחיו: הבה נשבעה בד’, כי נארב לו ולמשפחתו בלילה; אז נאמר אל גואל דמו: לא היינו שם בההרגו עם משפחתו, כי כנים אנחנו. (נא) ויתנכלו עליו; אך אנחנו התחכמנו להם. ולא ראו את עצתנו. (נב) הבט נא אל אחרית נכליהם, איך השמדנו אותם ואת כל עמם! (נג) ויהיו בתיהם לשממה על פשעיהם. גם בזה אות לעם מתבונן. (נד) ואת המאמינים ויראי ד' הצלנו. (נה) באמור לוט אל עמו: האינכם רואים כי נבלה אתם עושים? (נו) התבואו אל אנשים זולתי אל נשים? אך עם סכל אתם! (נז) ולא השיבו אותו דבר כי אם אמרו איש אל אחיו: גרשו את משפחת לוט מעירכם, כי צדיקים הם בעיניהם! (נח) ונציל אותו ואת משפחתו; זולתי את אשתו, אשר הכחדנו עם הנשארים. (נט) ונמטר עליהם מטר, ויכבד המטר על המוזהרים. (ס) אמור: תהלה לאל ושלום על עבדיו אשר בחר בהם! מי משניהם טוב, האלהים או האלילים אשר ידמו אליו1338? (סא) מי ברא את השמים ואת הארץ ומוריד עליכם מים מן השמים? מקרבה נוציא לכם כרמי חמד, ואתם אין לאל ידכם להעלות עץ ממנה; חיש אל מבלעדי אל? ובכל זאת הם מדמים לו אלהי נכר. (סב) מי כונן את הארץ ויוציא מתוכה נהרים, וישם עליה הרים גבנונים, ויבדל בין שני הימים? היש מבלעדי אל? אך רבם לא יבינו. (סג) מי שומע אנקת אסיר בשפכו את שיחו, ומצילהו מצוקתו? (סד) מי שמכם למשנה בארץ? היש אל מבלעדי אל? נשגב אלהים על כל אשר ידמו אליו! (סה) מי בורא יקום ומחיהו? מי מפזר לכם כל טוב השמים והארץ? היש אל מבלעדי אל? הביאו מופת על זה, אם צדקו דבריכם! (סו) אמור: אין כל יקום בשמים ובארץ אשר ידע את הנסתרות כי אם אלהים; גם אינם יודעים, (סז) מתי יקיצו מעפר. (סח) יש להם מדע בעולם הבא, אך לא נכון לבם בו, וכעורים ממששים באפילה. (סט) הבוגדים אומרים: הנשוב ונחיה אחרי היותנו עפר אנחנו ואבותינו? (ע) הן הועדה זאת בנו ובאבותינו; אין זה כי אם משל קדמוני! (עא) אל תתעצב אל לבך ואל יצר לך על נכליהם! (עג) יאמרו: מתי יבוא האות הזה, אם צדיק אתה? (עד) אמור; אולי קרובה לכם קצת העונש אשר אתם מחישים! (עה) אך חנון אלהים לבני האדם! אמנם רבם לא יודו לו. (עו) אדונך יודע את אשר מכחדים בקרב לבם ואת אשר מגלים. (עז) אין כל רז בשמים ובארץ אשר לא כתוב בספר הנודע. (עח) הקוראן הזה מרבה להוכיח בדברים אשר מריבים בהם בני ישראל.1339 (עט) קו הישר ורחמים הוא לבני האדם. (פ) אלהים יוכיח ביניהם בחכמתו, כי עזוז הוא ויודע כל. (פא) בטח באלהיך, כי אתה על האמת הגלויה! (פב) לא תשמיע את המתים, גם לא את החרשים הפונים עורף משמוע את קול הקורא. (פג) גם לא תשיב אחור את העורים מדרך שגגתם; לא ישמעו לקולך כי אם המאמינים בנו והמשלימים אתנו. (פד) בבוא אליהם דברנו1340 נוציא חיה מן הארץ1341 אשר תאמר אליהם: האנשים האלה לא האמינו באותותינו! (פה) ביום ההוא נקבץ מכל עם אנשים, אשר כחשו באותותינו, ונאחרם (פו) עד תגיע שעת דינם, ונאמר: הכחשתם באותותי, גם אם לא הבינותם? מה זאת עשיתם? (פז) אז יבוא להם דברי על חטאם, ולא יוכלו להוציא דבר. (פח) האינם רואים כי שמנו את הלילה למרגוע ואת היום להאיר? גם זה אות למאמינים. (פט) ביום התקע בשופר רעדה תאחז את כל שוכני השמים ויושבי הארץ זולתי ד' ואת יראיו. (צ) אז תראה את ההרים הנכונים בחלפם כעננים; מד' יצא הדבר הזה; הוא תכן כל בתבונה ויודע את כל מעשיכם. (צא) כל עושה טוב יקצר טוב ממנו וינקה מחרדת היום ההוא. (צב) ולכל עושה עול מגמת פניו אל אש הגיהנם; הלא יושב לכם כמעשי ידיכם? (צג) אני האמרתי1342 לעבוד את אלהי הארץ הקדושה הזאת, אדון כל היקום; גם האמרתי להשלים אתו, (צד) ולקרוא את הקוּראן; כל מטיב לכת1343 ייטיב לנפשו, וכל השוגה, אמור אליו: אך מזהיר אנכי! (צה) אמור: תהלה לאל המראה אתכם את אותותיו למען תבינום! לא נסתרו מעלליהם מאדונך.

28. חזון הסיפור1344

נגלה במיכ"ה ובו שמונה ושמונים פסוקים.

בשם אלה הרחמן והרחום

(א) ט“ס”מ1345 אלה אותות הספר הגלוי. (ב) נספר לך את מעשה משה ופרעה, כאשר היה באמת, בעבור העם המאמין. (ג) פרעה התנשא במלכותו ויחלק את עמו לשנים1346; את כח האחד הכשיל בזבחו את בניהם ובהחיותו את בנותיהם, כי היה ממשחיתי הארץ. (ד) אנמם אנחנו חננו את הנדכאים בארץ, ונשימם לדרך אמונה1347 וננחילם את הארץ. (ה) ונושיבם בארץ, ונראה את פרעה ואת המן1348 כי יבוא להם את אשר יגורו ממנו1349. (ו) ונאמר אל אם משה: היניקיהו! ואם יצר לבך עליו, שימיהו ביאור: אל תיראי ואל תתאבלי! (ז) אני אשיבהו לך ואשימהו לשלוחי. ויוציאוהו מהיאור אנשי פרעה, למען יהיה להם לשונא ולמדיב נפש, כי פרעה המן וחילו היו מן החוטאים. (ח) ותאמר אשת פרעה1350 אליו: הילד הזה מחמד עין לי ולך; לכן אל תמיתהו! אולי יועיל אותנו, או יהיה לנו לבן. אך הם לא ידעו מאומה1351. (ט) כמעט הסגירתו1352 אמו מפחד לבה, לולי אמצנו את לבה למען תאמין בנו. (י) ותאמר אל אחותו: לכי אחריו! ותבט אליו מרחוק למען לא ידעו1353. (יא) ונאסר עליו לינק מהמניקות1354; ותאמר אחותו; הלא אביא לכם מינקת מקרב עמו, אשר תגדלהו ותשים את עיניה עליו? (יב) ונשיבהו אל אמו למען הבליג את עינה1355 ולא תתאבל עוד, ותדע כי דבר אלהים אמת. אך רבם לא ידעו זאת. (יג) ויהי אחרי גדלו והיותו לאיש, וניתן לו חכמה ודעת; כן נשלם שכר לתמימי דרך. (יד) ויהי היום ויבוא אל העיר לעת השקט יושביה1356, וירא בה שני אנשים נצים; האחד היה מאנשי דתו והאחר מאויביו; וישוע אליו איש דתו לעזרהו נגד אויבו; ויכהו משה באגרוף וימת. ויאמר משה1357: אך מעשה שטן זה, כי אויב הוא לבני האדם! (טו) אדוני! חטאתי על נפשי; כפר נא לי! ויסלח לו ד‘, כי חנון ורחום הוא. (טז) ויאמר משה: ד’! באשר היטבת לי, לא אשית עוד ידי עם הבוגדים. (יז) ותפעם רוחו ויביט אחריו ברעדה; והנה האיש, אשר אתמול נס אליו לעזרה, מתחנן אליו. ויאמר משה אליו: אך איש ריב ומדון אתה! (יח) ויהי בלכתו להכות את שונאם, ויאמר: הלהרגני אתה אומר, כאשר הרגת אמש נפש אחת? אך משחית אתה בארץ ולא עושה טוב! (יט) וימהר לבוא איש אחד מקצה העיר לאמור: משה! שרי העם ממתיקים סוד להמיתך; צא מן העיר! הן טובה עצתי. (כ) ויצא מהעיר הזאת בחרדה; ובהביטו אחריו אמר: ד‘! הצילני נא מהעם הבוגד הזה! (כא) ויהי בלכתו אל מדין ויאמר: אולי ינחני אלהים בדרך הטובה. (כב) ויהי בבואו אל הבאר אשר במדין, וימצא שם אנשים משקים את צאנם. (כג) וימצא זולתם שתי נערות עומדות לבדנה1358, ויאמר: מה מעשיכן? ותענינה: לא נשקה את הצאן עד יכלו הרועים להשקות, ואבינו זקן ובא בימים1359. (כד) וישק משה את צאנן, ויסוב מעליהן אל הצל לאמור: ד’! עתה חסרתי את הטוב אשר בשרתני! (כה) ותבוא אחת מהן1360 בלט לאמור: אבינו קורא לך למען ישלם לך שכרך על השקותך את צאננו! ויהי בבואו אל בית יתרו, ויספר לו את כל קורותיו ויאמר יתרו: עתה הנך שאנן מהעם הבוגד! (כו) ותאמר אחת מבנותיו: אבי! שכרהו נא, כי נאמן ובריא הוא! (כז) ויאמר יתרו אל משה: הנני נותן לך אחת מבנותי לאשה, אם תואיל לעבדני שמונה שנים; ואם בלבך לעבדני עשר שנים, עשה כטוב בעיניך. לא אפצר בך; אמנם תכירני ברצון אלהים, כי איש תמים אני. (כח) ויאמר משה: נכון הדבר ביני ובינך; אך לא יהיה בי חטא בעזבי אותך אחר כלות אחד מהמועדים האלה; עד ד' באשר דברנו! (כט) ויהי אחרי השלים משה את מועדו, ויסע עם משפחתו, וירא אש בצד ההר. ויאמר אל משפחתו: שבו בזה, כי אש ראיתי! או אבינהו אתכם או אביא לכם ממנו אור למען תחמו בו. (ל) ויהי בגשתו אל הסנה, ויקרא אליו מצד הימין לגיא מתוך העץ לאמר: משה! אני ד‘, אדון העולמים! (לא) השלך נא את מטך! ויהי בראותו אותו מתנועע כנחש וינס מפניו ולא אבה שוב עוד. ויאמר ד’ אליו: משה! בוא הנה; אל תירא כי שאנן אתה! (לב) שים נא ידך בחיקך ותוציאה לבנה בלי נגע! השב את ידך אליך; אל תירא! אלה יהיו לך שני האותות מאת אדונך אל פרעה ואל עמו, כי עם בוגד המה! (לג) ויאמר משה: אדוני! הרגתי נפש אחת מהם; לכן יראתי פן יהרגוני! (לד) הן לשון אחי אהרון תדבר צחות יותר מלשוני; שלחהו נא עמי למען עזרני והצדיקני, כי ירא אנכי, פן יענו בי שקר. (לה) ויאמר אלהים: הן נאמץ את זרועך באחיך, ונאזרכם חיל ולא יוכלו לכם ולאותותינו; תגבר ידכם ויד האנשים אשר אתכם! (לו) ויהי בבוא משה אליהם1361 באותותינו המובנים, ויאמרו: אין זה כי אם קסם גלוי להתעות אותנו; לא שמענו זאת מאבותינו הקדמונים! (לז) ויאמר משה; אדוני יודע, מי הבא בנתיב היושר מאתו, ולמי יהיה מושב המעון הטוב; הוא לא יצליח את הבוגדים. (לח) ויאמר פרעה: לא ידעתי, כי יש לכם אל מבלעדי; ואתה המן!  שרוף נא לי לבנים מחומר ובנה לי מגדל, למען אעלה בו אל אלהי משה, כי בעיני איש כזב הוא! (לט) וישחית בארץ הוא והאנשים אשר אתו, וילכו אחרי ההבל, וידמו בנפשם כי לא ישובו אלינו. (מ) ונאחזהו אותו ואת חילו ונשקעם בים; הבט נא אל אחרית הבוגדים! (מא) ונשימם לאות על הדיחם את האנשים אל אש הגיהנם; ולא יהיה להם עוזר ביום התקומה. (מב) מארתנו באה עליהם בעולם הזה, וביום התקומה נשליכם מעל פנינו. (מג) וניתן אל משה את הכתב אחרי הכחידנו את הדורות הראשונים, למען האיר בו את בני האדם, קו הישר ורחמים למען יזכרונו. (מד) אתה, מחמד, לא היית שם במערב להר סיני בשלחנו את דברנו אל משה; לא העידות בו. (מה) אמנם שמנו אחריו דורות אחרים ונאריך את ימי חייהם. לא גרת עם אנשי מדין למען קרוא אליהם את אותותינו; אך עתה שלחנוך. (מו) לא היית בצד ההר בקראנו אל משה; ועתה שלחך אדונך ברב רחמיו למען תזהיר את עמך, אשר לא שלחנו עוד אליו נביאים לפניך למען יזכרוני. (מז) ולא יאמרו בפקדי עליהם את מעשי ידיהם: אדוננו! לו שלחת אלינו נביא, כי אז הלכנו אחרי אותותיך ונאמין בך! (מח) ועתה בבוא אליהם האמת מאתנו הם אומרים: אם לא ינתן לו את אשר ניתן למשה1362, לא נאמין בו. אמנם הלא כחשו באשר ניתן למשה, ויאמרו: שניהם1363 מכשפים המה, עוזרים איש את אחיו1364; ובשניהם אנחנו מכחשים? (מט) אמור: הביאו כתב אחר מאת אלהים, אשר טוב מספרי שניהם; ולכו אחריו, אם כנים דבריכם! (נ) ואם לא ישיבו אותך דבר, דע כי אך בשרירות לבם הולכים; ומי שוגה יותר מהולך בשרירות לבו ולא בדרך ד‘! לא ינחה אלהים את הגוי הבוגד. (נא) הן שלחנו אליהם את דברנו למען יזכרוהו. (נב) גם האנשים, אשר נתנו להם כתב מקדם1365, מאמינים בו. (נג) ובהקרא אליהם הקוראן, אומרים: מאמינים אנחנו בו, כי אמת הוא מאת אדוננו; גם מקדם האמנו בו1366. (נד) לאלה יושב גמול כפלים על חכותם לאלהים ועל השיבם טובה תחת רעה1367 ועל פזרם מהונם אשר נתנו להם. (נה) בשמעם דברי לעג, סרים מאחריהם ואומרים: מעשינו לנו ומעשיכם לכם; שלום עליכם! לא נתרועע אל הבוערים. (נו) לא תנחה את אשר בלבך להנחות1368; אך אלהים ינחה את הישר בעיניו, הוא יודע את ההולכים בדרכיו. (נז) הם1369 אומרים: אם נלך בדרכך, נגורש מארצנו; הלא נוכל לתת להם ברחמינו תחת ארצם מקום שאנן מוציא פרי לכל מין1370? אך רבם לא יבינו. (נח) כמה ערים שחתנו אשר יושביהן שאננים היו, ולא חסרו כל דבר ועתה יושביהן מתי מספר, ונורישן. (נט) אך לא השחית אדונך עיר טרם שלחו אל עמה שליח לקרא אליו את אותותינו; לא שחתנו עיר, אשר יושביה לא חטאו. (ס) הטוב, אשר נתנו לכם, אך טרף ופאר העולם הזה הוא: אך רב ונכון ממנו צפון לכם באלהיכם; הלא תשכילו? (סא) הישוה האיש, אשר זבדנוהו זבד טוב להיות לו למנה, אל האיש אשר ברכנוהו במחמדי התבל ויאבד ביום התקומה? (סב) ביום ההוא יקרא אליהם1371 אלהים: איה אפוא חברי, אשר בדאתם מלבכם? (סג) אז יענו האנשים המועדים לשחת לאמר: אדוננו! אלה האנשים אשר הדחנו כאשר אנחנו הודחנו. עתה נשובה אליך, כי בשרירות לבנו הלכנו. (סד) אז יאמר אל עובדי האלילים: קראו את אליליכם! אז יקראום ולא יענו. אז יראו את גמולם ויבקשו ללכת בדרך הטובה. (סה) ביום ההוא יאמר אליהם אלהים; דבר מה השיבותם את שלוחיכם? (סו) אז יקשה מהם להשיב; גם לא ידרשו איש אל אחיו. (סז) וכל השב מדרכו הרעה ומאמין ועושה טוב, אולי יצליח עוד. (סח) אדונך ברא את כל אשר חפץ ויבחר בטוב בעיניו; אך האלילים לא יוכלו לבחור בטוב. יהולל שם ד’! חלילה לו את אשר מדמים אליו! (סט) ואלהים יודע את אשר יצפנו בקרב לבם ואת אשר יגלו. (ע) הוא האלהים; אין אל מבלעדו. לו התהלה בעולם הזה ובעולם הבא; לו המשפט ואליו תשובו. (עא) אמור: מה תחשבו בכסות אתכם אלהים בצעיף הלילה עד יום התקומה? אי זה אלהים יביא לכם את היום? הלא תבינו זאת? (עב) ואם אלהים יאיר לכם את היום עד יום התקומה, אי זה אלהים יביא לכם את הלילה למען השקיטכם? הלא תבינו זאת? (עג) הוא ברחמיו נתן לכם את הלילה ואת היום למרגועכם ולהרבות את הונכם ברב חסדו, למען תודו לו. (עד) ביום ההוא יקרא אליהם לאמור: איה אפוא חברי, אשר בדאתם מלבכם? (עה) אז נקים עד1372 מכל עם לאמור: תנו לכם מופת1373! אז ידעו, כי אך לאלהים האמת; ויבצר מהם את אשר זממו, (עו) קארון1374 מעם משה היה, וירם לבו על תתנו לו אוצרות לרוב עד כי המון אנשים גבורי חיל לא יכלו שאת את מפתחות בית גנזיו1375; ויאמר עמו אליו: אל תתגאה, כי לא יאהב ד' את הגאים! (עז) בקש להשיג בהונך, אשר בו חנן אותך אלהים, את מעון העולם הבא! לא עליך לשכח את חלקך בעולם הזה, אמנם היטיבה גם לאחרים, כאשר אלהים היטיב לך! אל נא תשחית בארץ, כי לא יאהב אלהים את המשחיתים! (עח) ויען קארון: אני אספתי את עשרי ברב חכמתי1376! אמנם הלא ידע, כי כבר הכרית ד' דורות גדולים ועצומים ממנו בהונם ובחילם, ולא שאל את הבוגדים בענשו אותם? (עט) ובעברו לפני עמו ביקר תפארתו, ויאמרו הבוחרים בחיי העולם הזה: לו היה לנו הון קארון, כי עשרו עצום מאד! (פ) ויאמרו אליהם חכמי לב: אוי לכם! חסד אל אל המאמינים ועושי טוב יקר ממנו1377; אך רק המחכים לו ישיגו את חסדו! (פא) ונבקע תחתיו ותחת היכלו את הארץ, ולא היה לו עוזר ומושיע מבלעדי אל. (פב) ויהי בבוקר ויאמרו האנשים, אשר קנאו אמש בעשרו: אלהים מפזר את טובו למי יחפוץ מעבדיו, וקופץ את ידו כרצונו. לולי חנן ד' אותנו, כי אז גם אותנו בלעה הארץ, כי הבוגדים לא יצליחו. (פג) את מושב העולם הבא הכנו לאנשים אשר לא יבקשו להתנשא בארץ, ולא ישחיתו בה; אך טובה אחרית הצדיקים! (פד) לכל עושה טוב ישולם טוב ממנו, ולכל עושה עול ישולם כפי מעלליו. (פה) האלהים המגלה לך את הקוראן ישיבך אל ארץ מולדתך1378. אמור: אלהים יודע את ההולך בדרך הטובה ואת השוגה מאחריה. (פו) לא היה לך ליחל, כי אלהים יגלה לך את הכתב בלתי ברב רחמיו; ואל תתרועע אל הבוגדים! (פז) אל יתעוך הבוגדים מאחרי אותות אלהיך אשר שלח אליך, כי אם קרא את בני האדם אל אלהיך ואל תדמה לו אלהי נכר! (פח) אל תקרא אל אלהים אחרים זולתו, כי אין אל מבלעדו! כל היקום יכלה, אך הוא יקום לעולם. לו המשפט ואליו תושבו.

29. חזון העכביש1379

נגלה במיכ"ה ובו תשעה וששים פסוקים.

בשם אלה הרחמן והרחום

(א) הידמו בנפשם האנשים כי דים לאמר: אנחנו מאמינים" בלתי הבחנם1380? (ב) גם את האנשים, אשר היו לפניהם, נסה אלהים, למען הכיר את הצדיקים ואת אנשי כזב. (ג) או הידמו בנפשם עושי עול, כי ינצלו מהרעה? אך שוא יהגו! (ד) כל המקוה לראות את פני ד‘, בוא יבוא שכרו, כי אל שומע ויודע כל. (ה) וכל הנלחם1381 לשלום נפשו נלחם, כי אלהים עשיר מכל בני האדם. (ו) ולכל מאמינים ועושי טוב יכופר עונם, ונגמלם טוב מאשר עשו. (ז) גם צוינו את בני האדם להיטיב להוריהם. אך אם יפצרו בך לדמות לי אלהי נכר, אשר לא ידעתם, אל תשמע בקולם1382, כי כלכם אלי תשובו1383, ואגיד לכם את מעשיכם. (ח) ואת המאמינים ועושי טוב נושיב בין המאושרים. (ט) יש אומרים: מאמינים אנחנו באלהים; אך בהדכאם על האמינם באלהים, יחשבו, כי מסת האנשים עונש אלהים היא1384; ובבוא תשועת ד’, יאמרו אל המאמינים: עמכם אנחנו! הלא ידע אלהים את כל חדרי לבות בני האדם? (י) הן מכיר אלהים את המאמינים ואת החנפים. (יא) הבוגדים אומרים אל המאמינים: לכו בדרכנו, ועלינו לשאת את עונכם! אך הם לא יוכלו לשאת את עונות נפשותיהם, יען כי דברו שקר. (יב) אמנם הם ישאו את משאם ואת משא האחרים1385, ויוכחו ביום התקומה על אשר בדאו מלבם. (יג) הן שלחנו את נח אל עמו ויגר בקרבם חמשים שנה מעט מאלף1386; וישטפם המבול על חטאיהם. (יד) ונציל אותו ואת אשר אתו בתבה, ונשימם אות לבני האדם. (טו) ובאמור אברהם אל עמו: עבדו את ד' ויראוהו! זה טוב לכם, אם תבינו! (טז) אך אתם עובדים אלילים מבלעדי אל, לא יכינו טרף לנפשכם. בקשו את טרפכם מד' ועבדוהו, ותנו לו תודה כי אליו תשובו! (יז) ואם תענו בי שקר, גם האנשים, אשר היו לפניכם, ענו שקר בנביאיהם. לא על הנביא כי אם להזהיר. (יח) הלא תראו כי אלהים בורא כל היקום ויעירם מעפר? זה נקל מאלהים. (יט) עברו בארץ וראו בברוא אל יצורים ובשומו אחרים תחתיהם1387, כי הוא אדיר על כל. (כ) הוא ייסר את מי יחפוץ וירחם את מי יחפוץ; ואליו תושבו. (כא) לא תנצלו מידו לא בשמים ולא בארץ; ואין לכם עוזר ומושיע מבלעדי אל. (כב) והמכחשים באותות אל ובתשובתם אליו לא ייחלו לרחמיו, ולהם עונש גדול. (כג) ולא ענהו עמו כי אם אמרו: הרגוהו או שרפוהו באש! ויצילהו אלהים מתוך האש; בזה אות לעם המאמין. (כד) ויוסף עוד דבר אברהם: אתם עבדתם אלהי נכר מבלעדי אל, ותכרתו להם ברית כל ימי חייכם; אך ביום התקומה תבגדו איש באחיו, ותקללו איש את אחיו. אש הגיהנם תהי מושבכם, ואין עוזר לכם. (כה) אך לוט האמין בו ויאמר: אלכה מזה ואשובה אל ד‘, כי עזוז הוא וחכם לב. (כו) וניתן לאברהם את יצחק ואת יעקב, וננחיל את זרעו את הנביאות ואת הכתב; וניתן לו את שכרו בעולם הזה, ובעולם הבא מושבו בין התמימים. (כז) באמור לוט אל עמו: התעשו נבלה, אשר לא ראיתם עוד בכל יצורי תבל? (כח) אתם עושים זימה באנשים ותגדעו לכם את הדרך הטובה1388; ובבואכם איש אל אחיו לא תעשו כי אם עול. ולא השיבוהו דבר, כי אם אמרו: הביא לנו את עונש אלהים, אם צדיק אתה! (כט) ויאמר לוט: אדוני! הושיעני נא מהעם הבוגד הזה! (ל) בבוא מלאכינו אל אברהם לבשרהו ויאמרו: הננו משחיתים את אנשי העיר הזאת, כי חוטאים הם. (לא) ויאמר אברהם: אבל גם לוט בה! ויענו: אנחנו יודעים את אשר בה; אותו ואת משפחתו נציל זולתי את אשתו אשר תספה עם הנשארים בה. (לב) ויהי בבוא מלאכינו אל לוט ויצר לבו עליהם, כי קצרה ידו להושיעם. ויאמרו: אל תירא ואל תתאבל! אנחנו נציל אותך ואת משפחתך זולתי את אשתך אשר תספה. (לג) שלוחים אנחנו להוריד את הקצף מן השמים על אנשי העיר הזאת על רב פשעיהם. (לד) ונשאיר ממנה אות גלוי1389 לעם המתבונן. (לה) ואל אנשי מדין שלחנו את אחיהם שעיב לאמר: עמי! עבדו את ד’ וחכו ליום האחרון, ואל תזידו להשחית בארץ! (לו) ויענו בו שקר; ותאחזם הרעש; ויהי בבוקר וימצאו בבתיהם פגרים מתים. (לז) כן עשינו גם לאנשי עאד, תמוד; הן ידעתם היטב את ארץ מגוריהם; השטן הסיתם אל מעלליהם וישיבם מאחרי הדרך הטובה, גם אם ראו זאת. (לח) גם את קארון1390 ואת פרעה ואת המן הכרתנו. הן בא משה אליהם באותות מובנים; אך התנשאו בארץ, לכן לא נושעו. (לט) את כלם אחז גמולנו; על קצתם המטרנו אבני אלגביש, את קצתם אחז הרעש, את קצתם בלעה הארץ, ואת קצתם שקענו בים. אלהים לא עשה להם עול; אמנם הם השחיתו את נפשם. (מ) המבקשים עזר מאלהים אחרים מבלעדי אל נמשלו כעכביש הבונה את ביתה; אך קורי עכביש הם הרפה מכל הבתים. לו יבינו זאת! (מא) אלהים יודע את אשר עובדים מבלעדו, כי עזוז הוא וחכם לב. (מב) משלים כאלה אנחנו ממשלים לבני האדם; אמנם רק חכמי לב יבינום. (מג) אלהים ברא את השמים ואת הארץ באמת; גם זה אות למאמינים. (מד) קרא את הספר אשר גלינו לך והתפלל אל אלהיך, כי התפלה מצלת את האדם מחרפה ומזימה! גדול זכרון אלהים, כי הוא יודע את מעשיכם. (מה) דברו רבות אל אנשי הכתב בהריבכם אתם, זולתי אל הבוגדים מקרבם, ואמרו: מאמינים אנחנו באשר שולח אליכם; אלהיכם ואלהינו אחד הם; משלימים אנחנו! (מו) כן שלחנו אליך את הכתב; גם האנשים, אשר שלחנו אליהם כתב, מאמינים בו; גם קצת האנשים האלה1391 מאמינים בו; רק הבוגדים מכחשים באותותינו. (מז) לא ידעת מקדם קרוא בספר או כתוב ביד ימינך: לולי כן, כי אז אמת דברו שונאיך1392. (מח) באמת הקוראן הוא אות מובן בלב הנבונים, ולא יכחשו באותותינו כי אם הבוגדים. (מט) הם אומרים: אם לא ישולח אליו מופת מאת אדוניו, לא נאמין בו; אמור: המופתים לאלהים, ואני – אינני כי אם מזהיר גלוי! (נ) הלא ישפוק להם, כי שלחנו אליך את הכתב למען קראו אליהם? רחמים וזכרון הוא לעם המאמין. (נא) אמור! עד ד' ביני ובינכם! (נב) הוא יודע את כל אשר בשמים ובארץ; וכל המאמינים בשקר ומכחשים באלהים יספו יחד. (נג) הם מבקשים, כי תחיש להם את ענשם. לולי שם לו אלהים מועד, כי אז כבר הגיעם; פתאום יבוא עליהם בלי דעתם. (נד) הם מבקשים כי תחיש להם את ענשם; לכן תקיפם אש הגיהנם, את הבוגדים האלה! (נה) ביום ההוא יבוא עליהם ענשם ממעל להם ומתחת רגליהם; אז יאמר אלהים: הא לכם גמול מעלליכם! (נו) אתם עבדי המאמינים! הן ארצי רחבת ידים1393; לכן עבדוני! (נז) כל נפש תטעם את המות; אז תשובו אלינו. (נח) ואת המאמינים ועושי טוב נושיב אל מרומי גן העדן, אשר בקרבו נחלי מים; לעד ישבו בו. (נט) מה נעים שכר עושי טוב ומחכים לד' ושמים מבטחם באדוניהם! (ס) כמה חיות יש, אשר אין לאל ידיהן להכין טרף לנפשותיהן, ואלהים מכלכל אתהן ואתכם! הוא שומע ויודע כל. (סא) ואם תשאלם: מי ברא את השמים ואת הארץ וישם לכם את השמש ואת הירח לעבדים? יענו: אלהים. ואיך עונים בו שקר? (סב) אלהים פותח את ידו ומפזר לעבדיו הישרים בעיניו, וקופצה ממי יחפוץ; הוא יודע כל. (סג) ואם תשאלם: מי מוריד מים מן השמים להחיות את הארץ אחרי מותה? יענו: אלהים". אמור: תהלה לאל! אך רבם לא יבינו. (סד) חיי העולם הזה אך שחוק וריק המה; חיי העולם הבא הם החיים1394; לו יבינו זאת! (סה) בבואם אל ספינה, מתחננים אל אלהים ומבטיחים אותו להאמין בו; ואחרי צאתם אל היבשה מדמים לו אלהי נכר, (סו) ומכחשים באשר שלחנו אליהם, ומתענגים על חיי העולם הזה; אמנם ידעו באחריתם! (סז) הלא יראו כי שמנו להם מקום קדוש ובטוח1395, מדי גורשו האנשים אשר סביבותיהם1396 מבתיהם? העוד יאמינו בשוא ויכחשו בחסדי אל? (סח) ומי רע ממדבר כזבים באלהים, ומכחש באמת אחרי בואה? הלא יהיה הגיהנם מושב הבוגדים? (סט) אך את הנלחמים לנו ננחה בדרך הטובה, כי אלהים הולך עם תמימי דרך.

30. חזון הרומיים1397

נגלה במיכ"ה ובו ששים פסוקים

בשם אלה הרחמן והרחום

(א) הן ניגפו הרומיים 1398 (ב) בארץ הקרובה 1399; אמנם אחרי הנגפם – תעז ידם (ג) בעוד מעט שנים כי לאלהים הראשונות והעתידות; וביום ההוא 1400ישישו המאמינים (ד) על עזרת ד‘, 1401 כי הוא יושיע את כל הישרים בעיניו; עזוז ורחום הוא. (ה) אלהים בשר זאת, והוא לא ימיר את דברו; אך רב האנשים לא ידעו זאת. (ו) הם מכירים אך את צוהר העולם הזה; ועל העולם הבא לא ישיתו את לבם. (ז) הלא יתבוננו בקרב לבם כי אלהים ברא את השמים ואת הארץ ואת כל אשר ביניהם באמת, וישם להם חק? אך רב בני האדם יכחשו, כי יראו את פני אלהים. (ח) הלא יעברו בארץ ויראו את אחרית האנשים אשר היו לפניהם? עצומים היו מהם ויעברו את הארץ וישבו בה ימים רבים; ויבואו אליהם שלוחינו באותות מובנים. אלהים לא עשה להם עול אך הם השחיתו את נפשם. (ט) רעה היתה אחרית עושי עול על כחשם באותות אל וילעגו להם. (י) אלהים בורא כל היקום וישוב ויחיה אותם; אז תשובו אליו. (יא) וביום בוא שעת הדין הבוגדים יאבדו כל תקוה. (יב) אליליהם לא יליצו עליהם; לכן יבגדו באליליהם. (יג) ביום בוא שעת הדין יפרדו הבוגדים מעל המאמינים. (יד) המאמינים ועושי טוב יתענגו בנאות דשא. (טו) ואת הבוגדים ומכחשים באותותינו ובתשובתם אלינו נסגיר אל ענשם. (טו) שבחו את ד’ בשכבכם ובקומכם! (יז) השמים והארץ מספרים את כבודו לעת ערב ובעת שנת הצהרים. (יח) הוא מוציא את החיים מן המות ואת המות מהחיים; הוא מחיה את הארץ אחרי מותה; כן תשובו אליו 1402. (יט) זה לכם אחד מאותותיו: הוא יצרכם מעפר וישימכם לבני אדם כובשי הארץ. (כ) גם זה אות: הוא יצר לכם נשים מעצמכם למען בוא אליהן, ויכריתכם להן ברית אהבה ורעות; גם זה אות לעם מתבונן. (כא) גם זה אות: הוא ברא את השמים ואת הארץ, ויפריד את לשונותיכם ואת מראי פניכם; גם זה אות למתבוננים. (כב) גם זה אות: שנתכם בלילה וביום 1403ותשוקתכם להתענג על טובו; גם זה אות לעם המקשיב. (כג) גם זה אות: הוא מראה אתכם את הברק לפחדכם ולתקותכם, ומוריד את המים מן השמים להחיות בהם את הארץ אחרי מותה; גם זה אות לעם המתבונן. (כד) גם זה אות: השמים והארץ נכונים בדברו; וביום קראו אתכם תצאו מן האדמה. (כה) לו כל אשר בשמים ובארץ: והכל סר למשמעתו. (כו) הוא בורא על היקום וישוב ויחיהו; זה נקל ממנו. לו המשלים הנשגבים 1404מכל אשר בשמים ובארץ; עזוז הוא וחכם לב. (כז) הוא ממשל לכם משל מקרבכם; היש לקנין כספכם 1405חלק בהונכם אשר פזרנו לכם? הישוו לכם? היראים אתם אותם כיראתכם איש את אחיו? כן נודיע את אותותינו לעם המתבונן 1406. (כח) הבוגדים אך בשרירות לכם הולכים, ואין בהם תבונה. מי ינחה את האיש אשר התעהו אל? אין להם עוזר. (כט) שים פניך אל אמונת האמת! היא חק אל, אשר שם לבני האדם והוא לא ימיר את דברו; ואת אמונת אמת, אך רב האנשים לא יבינוה. (ל) שעו אליו ויראוהו והתחננו אליו, ואל תערכו לו אלהי נכר! (לא) אל תתרועעו אל מפרידי הדת ומחרחרי ריב וששים על שגגתם! (לב) בבוא שואה אל בני האדם קוראים אל אלהים ושבים אליו; ואחרי תתו להם את רחמיו, קצתם ידמו לו אלהי נכר. (לג) הם מכחשים באשר נתנו להם; התענגו על חיי העולם הזה! הן תדעו באחריתכם. (לד) ההמשלנו אותם לדמות לנו אלהי נכר? (לה) בתתנו רחמים לבני האדם ששים בהם ובבוא אליהם רעה על מעשי ידיהם יאבדו כל תקוה. (לו) הלא יראו כי אלהים פותח את ידו ומפזר למי יחפוץ, וקופצה ממי יחפוץ! גם זה אות לעם המאמין. (לו) תנו לקרוביכם לדלים ולעוברי דרך; זה טוב למבקשים את פני ד‘, אלה יצליחו. (לח) כל אשר תלוו בנשך למען הרבות את הון האנשים 1407, לא תבוא ברכת ד’ עליו; וכל הצדקה אשר תתנו למען בקש את פני ד' תשולם לכם כפלים. (לט) אלהים ברא אתכם ויתן לכם כל טוב; הוא ימיתכם וישוב ויחיה אתכם. מי מאליליכם יכול לעשות זאת? יהולל שמו! חלילה לו את אשר ידמו אליו. (מ) צוקה באה אליהם ביבשה ובים על מעשי ידיהם למען יטעמו קצת ענשם ולמען ישובו אל ד‘. (א) אמור: עברו בארץ וראו את אחרית האנשים אשר עבדו לפניכם אלהי נכר! (מב) שים את פניך אל אמונת אמת טרם בוא יום ד’, אשר איש לא יאחרהו ואשר בו יפרדו הבוגדים מהמאמינים! (מג) כל הבוגד לנפשו בוגד; וכל עושה טוב, היטיב לערוך את מטתו 1408, (מד) הן שלחנו נביאים אל עמיהם, ויבואו אליהם באותות מובנים; ונשב נקם לבוגדים, כי עלינו להושיע את המאמינים. (מה) אלהים ישלם את פעלי המאמינים ועושי טוב ברב חסדו, ואת הבוגדים לא ירחם. (מו) גם זה אות: הוא משלח את הרוחות לבשרכם טוב ולהטעימכם את חסדו, להוליך את האניות בדברו ולהשביעכם מטובו, למען תתנו לו תודה. (מז) אלהים שולח את הרוחות ומעלה את הנשיאים וימתחם בשמים כרצונו; ובבקשו אותם תראה את הגשם היורד מתוכם; ומרוה את עבדיו הישרים בעיניו למען ישישו. (מח) טרם רדתו אליהם התאבלו. (מט) הבט נא אל עקבות רחמי אל בהחיותו את הארץ אחרי מותה! כן יחיה את המתים, כי הוא אדיר על כל. (נ) ובשלחנו רוח זלעפות המצהיבה את זרע דגנם, ישובו מאחרים אלהים ויבגדו בו. (נא) הן לא תשמיע את המתים ואת החרשים בקראך אותם כי יפנו אליך עורף. (נב) גם אל תנחה את העורים למען השיבם משגגתם; אל תשמיע כי אם את המאמינים באותותינו המשלימים אתנו. (נג) אלהים בראכם בהיותכם קצרי יד, ויחזקכם אחרי היותכם רפי ידים; ואחרי זקו אתכם יכשיל את כחכם 1409ויתן לכם שיבה; הוא בורא את כל אשר יחפוץ; הוא יודע כל ואמיץ כח. (נד) ביום בוא שעת הדין ישבעו הבוגדים, (נה) כי לא גרו כי אם שעה אחת בארץ 1410, כי למודים הם לדבר כזב. (נו) והאנשים אשר היה להם המדע והאמונה יאמרו אליהם: אתם אחרתם 1411עד יום התקומה ככתוב בספר ד' 1412; הנה זה יום התקומה, אך אינכם יודעים זאת! (נז) ביום ההוא לא יועיל את הבוגדים בכסותם את פשעיהם, ואלהים לא ירצם. (נח) משלנו משלים לרב לבני האדם בקוראן הזה; אך אם תבוא אליהם באותותינו, יאמרו הבוגדים: אך הבל וריק דבריכם! (נט) כן חתם אלהים את לבות הבוערים. (ס) חכה לאלהים, כי דברו אמת; ואל יכשילוך נמהרי לב.

31. חזון לקמאן1413

נגלה במיכ"ה ובו ארבעה ושלושים פסוקים

בשם אלה הרחמן והרחום

(א) א“ל”מ" אלה אותות הספר החכם. (ב) קו הישר ורחמים הוא לתמימי דרך. (ג) המתפללים ונותנים צדקה ומחכים לעולם הבא. (ד) האנשים האלה הם על קו הישר הניתן להם מאדוניהם ואלה יצליחו. (ה) יש איש קונה דברי שחוק ומשלים תדשים למען התעות את הפתאים מדרך ד' וללעוג לה 1414; לאלה עונש גדול וחרפה תשיגם. (ו) ובהקרא אליו אותותינו ירום לבו וישוב מאחריהם בלי שמוע אותם, ויאטם את אזנו; לכן בשרהו עונש גדול! (ז) ולמאמינים ולעושי טוב גנות נעימים יהיו. (ח) לעד ישבו בהם, כי דבר אלהים אמת; עזוז הוא וחכם לב. (ט) הוא ברא את השמים בלי עמודים נראים, וישם בארץ הרים גבנונים למען תמכה, ויפזר בה חיות לכל מין. גם נוריד מים מן השמים להוציא פרי נחמד לכל מין. (י) את כל אלה ברא אלהים; הראוני את אשר נברא מהאלילים אשר אתם עובדים מבלעדי אל! אך גדולה שגגת החוטאים. (יא) הן נתנו חכמה ללקמאן 1415 למען יודה לד‘; וכל המודה לד’, לשלום נפשו מודה, וכל הבוגד בו – לאלהים עושר ותפארת גם זולתו. (יב) ויאמר לקמאן אל בנו בהורותו אותו: אל נא תדמה לאלהים אלהי נכר, כי עון גדול זה! (יג) את כל איש צוינו לכבד את הוריו, כי אמו ילדתו בעצב ותניקהו שתי שנים שלמות 1416; לכן תן תודה לי ולהוריך, כי אלי תשוב 1417! (יד) אך אם יפצרו בך הוריך לדמות לי אלהי נכר, אשר לא ידעתם, אל תשמע בקולם 1418! היה להם חבר נאמן כל ימי חייהם, ולך בדרך אביך אשר הלך אחרי; כי אלי תשובו כלכם, ואגיד לכם את כל מעשיכם! (טו) בני! גם דבר קטון כמשקל זרע החרדל, גם אם טמון בנקרת הצור, אם בשמים אם בארץ – אלהים יוציא לאור, כי הוא צופה ומביט אל כל. (טז) בני! התפלל אל אלהיך! צו את הישר בעיניו ומאוס ברע, ושא את הרעה אשר נטל עליך, כי כן נגזר בספר המקרים! (יז) אל תפן את ערפך אל בני האדם ואל תתגאה בארץ, כי לא אוהב אל את הגאים ואת גבהי לבב! (יח) הצניע לכת ודבר רכות, כי קול החמור הוא הנמאס מכל הקולות 1419! (יט) הלא תראו, כי אלהים נתן בידיכם כל אשר בשמים ובארץ, ויתן לכם חנו מבית ומחוץ 1420? ובכל זאת יש אנשים המריבים באל מבלי דעת, ואין להם קו הישר ולא ספר גלוי. (כ) ובהאמר אליהם: לכו בדרך אשר שלח אליכם אלהים! יאמרו: לא נלך בדרך אשר לא מצאנו בה את אבותינו! הלא קורא אותם השטן אל עונש הגיהנם? (כא) וכל הדבק בד' ועושה טוב, נכונה משענתו; כי באלהים אחרית כל הדברים. (כב) אל תתעצב אל לבך על מרי הבוגדים! הן ישובו אלינו ונגיד להם את אשר עשו, כי אלהים יודע את כל חדרי הלב. (כג) אך מעט יתענגו; אז נורידם אל ענשם הנורא. (כד) ואם תשאלם: מי ברא את השמים ואת הארץ? יענו: אלהים. אמור: תהלה לאל! אך רבם לא יבינו. (כה) לד' כל אשר בשמים ובארץ; גדול עשרו ותפארתו. (כו) לו היו כל עצי הארץ קני כתיבה, והים יעלה על כל גדותיו שבעה ימים כמוהו מלאי דיו, לא יוכלו להגיד את כל דבר ד', כי עזוז הוא וחכם לב. (כז) בריאת כלכם ותחייתכם מעפר לא תכבדנה בעיניו ומבריאת נפש אחת; הוא שומע ויודע כל. (כח) האינך רואה כי אלהים מביא את הלילה אחר היום ואת היום אחר הלילה? בו יקיפו השמש והירח; הכל שב במרוצתו אשר חקק להם, הוא יודע את כל מעשיכם. (כט) עתה תדע כי אלהים הוא האמת, וכל האלילים, אשר הם עובדים מבלעדו, הבל המה. נשגב ואדיר הוא. (ל) האינך רואה את האניות המשוטטות בלב הים ברב רחמי אל, למען הראותכם את אותותיו? גם בזה אות לכל המחכה ומודה לאל. (לא) בכסות אותם גלי הים כצל צלמות, הם מתחננים אל אלהים ונודרים לדבוק באמונתו; ובהוציאנו אותם בטח אל היבשה, קצתם פוסחים על שתי הסעיפים. אמנם רק בוגדים ובני בליעל מכחשים באותותינו. (לב) בני אדם! כבדו את אלהיכם ויראו את היום, אשר בו לא יליץ אב על בנו ולא בן על אביו! (לג) דבר אלהים יבוא באמת; אל יסיתוכם חיי התבל, והמדיח אל ינשה אתכם את אלהיכם! (לד) אלהים יודע את השעה האחרונה; הוא מוריד את הגשם ויודע את אשר ברחם. אין איש יודע את אשר יקרהו ביום מחר, ובאי זה ארץ ימות; אך אלהים יודע ומבין כל.

32. חזון ההשתחויה1421

נגלה במיכ"ה ובו שלושים פסוקים

בשם אלה הרחמן והרחום

(א) א“ל”מ הספר הזה, אשר אין ריב בו, שולח מאת אדון העולמים. (ב) העוד יאמרו: הוא 1422 בראהו? לא כי באמת הוא מאת אדונך, למען הזהיר בו עם 1423 אשר עוד לא היה לו מזהיר, ולמען ילכו בדרך הטובה. (ג) אלהים ברא את השמים ואת הארץ בששת ימים, אז ישב על כסאו; אין לכם עוזר ומושיע מבלעדו; הלא תבינו זאת? (ד) הוא השליט בכל הדברים מהשמים עד לארץ; אז ישובו אליו ביום הגדול כאלף שנים למספרכם. (ה) כן הוא, כי הוא יודע את הנסתרות והנגלות; עזוז ורחום הוא. (ו) הוא ברא את כל הדברים מכלל יופי, וייצר את האדם מחומר. (ז) ואת זרעו מזרע וממים רעים 1424. (ח) וייצרהו ויפח בו מרוחו, ויתן לכם אזנים לשמוע ועינים לראות ולב להבין. אך מעט מכם יתנו לו תודה! (ט) הם אומרים: איך נשוב ונחיה אחרי שכננו עפר? (י) כן מכחשים בתשובתם אל אלהים. (יא) אמור: מלאך המות, אשר הושם עליכם, ימיתכם; אז תשובו אל אדונכם! (יב) לו חפצנו, כי אז נתנו לכל איש קו הישר; אך יצא הדבר: אמלא את הגיהנם משדים ובני אדם יחד! (יג) לו תראה בנקוד הבוגדים את ראשיהם לפני אדונם 1425לאמר: אדוננו! ראינו ושמענו; העלנו נא ארצה למען נעשה טוב ונדבק בך! (יד) אז נאמר אליהם: הא לכם ענשכם על שכחכם את תשובתכם אלינו! היום הזה נשכחכם; קחו את גמולכם עדי עד על פעלכם! (טו) אך אלה הם המאמינים באותותינו: המשתחוים בהקרא אליהם דברינו, ומגידים את תהלת אלהיהם, ולא ירימו את לבם, (טז) ומתפללים אל אדוניהם ברעדה ובגילה בקומם ממטתם בבוקר, ומפזרים מאשר נתנו להם. (יז) לא ידעה נפש את מחמד עיניהם ואת ששונם על שכר פעלם. (יח) הישוו המאמינים אל הבוגדים? לא ישוו. (יט) המאמינים ועושי טוב ישבו לעד בגן העדן; זה גמולם על פעלם. (כ) ומושב הבוגדים אש הגיהנם יהיה; ובבקשם לצאת ממנה יודחו בה; אז יאמר אליהם: קחו את עונש אש הגיהנם אשר כחשתם בו! (כא) אמנם נטעימם מלבד העונש הגדול 1426 גם עונש קל ממנו 1427; אולי ישובו מדרכם הרעה. (כב) ומי רע מחשב מאחרי זכרון אל אחרי שמעו אותו? הן נשיב נקם לבוגדים! (כג) למשה נתנו את הכתב – אל תריב בו, כי הוא מאתנו! – ונשימהו קו הישר לבני ישראל. (כד) וניתן להם מנהלים מקרבם, אשר ינחו אותם בדברנו; גם הם 1428סבלו וידבקו באותותינו. (כה) הן יוכיח אדונך ביניהם ביום התקומה על אשר הריבו עליו. (כו) האינם יודעים כמה דורות השחתנו לפניהם, אשר עתה עוברים על מושבותיהם? (כז) גם בזה אות, הלא יבינוהו? הלא יראו, כי אנחנו מורידים מים על ארץ עיפה להוציא מקרבה זרע למאכלם ולמאכל בהמתם? הלא יבינו זאת? (כח) יאמרו: מתי יבוא יום התוכחה, אם כנים דבריך? (כט) אמור: ביום הדין; אז לא תועיל האמונה את הבוגדים; לא יושעו. (ל) הפרד מעליהם, וחכה כאשר הם מחכים!

33. חזון הקושרים1429

נגלה במדינ"ה ובו שלושה ושבעים פסוקים

בשם אלה הרחמן והרחום

(א) אתה הנביא! ירא את אלהים אל תלך בדרך הבוגדים והחנפים, כי אלהים יודע כל וחכם לב הוא! (ב) לך אחרי אשר גלה לך אדונך, כי אלהים יודע את כל מעשיכם! (ג) ובטח בד‘, כי אך לד’ הישועה! (ד) לא נתן אלהים שני לבבות בגוף האדם 1430 ולא שם את נשיכם, אשר אתם נפרדים מהן, כאמותיכם 1431; גם לא שם את אמוניכם לבניכם. אתם מדברים זאת בפיכם; אך לאלהים דבר האמת, והוא מנחה בדרך הטובה. (ה) קראו את אמוניכם בשם אבותיהם; כה ייטב בעיני ד‘. ואם לא תדעו את אבותיהם 1432, אחיכם וקרוביכם הם בדתכם 1433. שגגותיכם לא תחשבנה לכם עון, כי אם זדונות לבכם, כי אל סלח ורחום הוא. (ו) הנביא קרוב למאמינים יותר מהם לנפשותיהם 1434, ונשיו אמותיהם הנה 1435. האחים קרובים זה אל זה מהמאמינים והנלחמים למלחמת אל 1436, ככתוב בספר אלהים 1437, עשו צדק ומשפט איש אל אחיו ככתוב בספר הנודע. (ז) בכרתנו ברית לנביאים: לך, לנח לאברהם, למשה ולישו בן מרים, ונכרת לכם ברית אהבה, (ח) למען ישאל אלהים את הצדיקים על צדקם, ולמען הכיר לבוגדים עונש גדול. (ט) אתם המאמינים! זכרו את הטובה אשר גמלכם ד’ בקום עליכם חיל אויביכם ונשלח עליהם רוח סערה וחיל מלאכים אשר לא ראיתם 1438– כי אלהים ראה את מעשיכם 1439. – (י) בבוא עליכם אויביכם ממעל וממטה לכם 1440ויחשכו מראיכם, ולבותיכם עלו עד גרוניכם 1441, ותלינו על ד‘. (יא) זאת היתה מסה למאמינים; חיל ורעדה אחזתם. (יב) החנפים ורכי הלבב אמרו: אלהים ושלוחו אך שוא בשרו אותנו! (יג) יש מהם אמרו: אנשי יתרב 1442! לא זאת מנוחתכם; סורו מפה! וקצתם בקשו מהנביא לאמר: הוציאנו נא מזה! לבותינו אינם בטוחים; אמנם בטוחים היו, אך בלבם היה לנוס. (יד) לו בא האויב אל העיר מכל פנה ושאל מהם ללכת אחריו, כי אז הואילו לו; אך לא ישבו בה כי אם מעט ימים 1443. (טו) הם נשבעו מקדם באלהים, כי לא ישובו מאחריו; ואין להפיר את שבועת ד’. (טז) אמור: מנוסתכם לא תועילכם; גם אם תמלטו מהמות 1444או מהחרב 1445, לא תתענגו כי אם מעט ימים. (יז) מי יעצר בד' אם בלבו להרע או להיטיב לכם? לא ימצאו עוזר ומושיע מבלעדי אל. (יח) הן יכיר אלהים את המדיחים בקרבכם ואת האומרים אל אחיהם: בואו אלינו, למען ימעטו הנלחמים לו 1446! (יט) אויבים הם לכם; אך בבוא עליהם פחד תראה בשאתם את עיניהם אליך ובקרצם את עיניהם מאימת מות; ובסור מעליהם הפחד יחרצו לך את לשונם החדה מתאות שלל 1447; בוגדים המה, ואלהים יפר את מעלליהם; זה נקל מאלהים. (כ) הם מדמים בנפשם כי הקושרים 1448לא יבואו, ובבוא הקושרים יבקשו לשוב אל המדבר אל אחיהם הערביים 1449, ושם ישאלו לכם 1450. אמנם גם אם היו אתכם, אך מעט מהם עזרוכם במלחמתכם. (כא) אכן יש להם בשליח אל משל איש מקוה אל ד' ואל יום האחרון ומרבה להזכיר את ד‘. (כב) בראות הסאסינים את הקושרים אמרו: אלהים ושלוחו העידו זאת בנו 1451; כנים דברי אלהים ושלוחו! ובזאת ירבו להאמין ולדבוק בד’. (כג) יש מהמאמינים שומרים את אשר העידו בו אלהים 1452; יש מהם כבר שלמו את נדריהם; יש מהם מחכים עוד לשלמם ולא יפרו את דברם. (כד) לצדיקים ישלם ד' כצדקם, ואת החנפים או ייסר או ישוב וירחמם כרצונו, כי סלח ורחום הוא. (כה) אלהים סכל את עצת הבוגדים, ואין בצע להם; ויגן בעד המאמינים בהלחמם, כי אדיר ועזוז הוא. (כו) גם שלח אלהים לעזרתם 1453קצת אנשי הכתב 1454אשר יצאו ממבצרותיהם; אחרי כן שלח מורך בלבבם. את קצתם הרגתם ואת קצתם שביתם. (כז) וינחילכם אלהים את ארצם ואת מושבותיהם ואת הונם, ויתן לכם ארץ אשר לא עברתם בה מקדם, כי הוא אדיר על כל. (כח) אתה הנביא! אמור אל נשיך: אם אתן בוחרות בחיי העולם הזה ובתפארתו, קחינה את אשר חפצתן בו, ואשלחכן בכבוד. (כט) ואם בלבכן ללכת אחרי אלהים ונביאו ולהשיג את מעון העולם הבא, אלהים הכין לעושות טוב מקרבכן שכר גדול 1455. (ל) נשי הנביא! אל נא תחיינה כנשים אחרות! אם אתן יראות אלהים, אל תדברנה עזות, למען לא תחשק בכן נפש חולת אהבה 1456; והצניענה בדברכן! (לא)נשי הנביא! אשה מכן כי תעשה זימה גלויה, תיענש כפלים 1457; נקל זה מאלהים. (לב) ואשה מכן כי תלך בדרך אלהים ושלוחו ותעשה טוב, ניתן לה שכר כפליים ונזבדה זבד טוב. (לג) שבנה בבתיכן, ואל תענדנה בפאר עת הפתיות 1458! התפללנה ותנינה צדקה ושמענה בקול אלהים ושלוחו, כי חפץ ד' להסיר כל תועבה מבית הנביא ולטהרכן! (לד) זכורנה את אותות אל ואת חכמתו 1459הנקראים בבתיכן, כי הוא צופה ומביט אל כל! (לה) למשלימים ולמשלימות, למאמינים ולמאמינות, לתמימים ולתמימות, לצדיקים ולצדיקות, למחכים ולמחכות, לסובלים ולסובלות, לענוים ולענוות, למפזרים ולמפזרות, למתענים ולמתענות, לצנועים ולצנועות, לזוכרי אלהים ולזוכרות, אלהים הכין כפרת עונותיהם ושכר גדול. (לו)  לא נאוה למאמין ולמאמינה בגזור אלהים ושלוחו אומר, לבחור בטוב ממנו 1460; כי כל הממרה את פי ד' ושלוחו, גדולה שגגתו. (לז) באמרך אל האיש, אשר חנן אלהים אותו 1461, וגם אתה חנות אותו: הא לך אשתך וירא את אלהים! ותכחד בלבך את אשר חפץ ד' לגלות, ותירא את בני האדם כאשר עליך לירא את אלהים. אחר כלות זייד את אשר זמם 1462 נתנוה לך לאשה, למען הראות את המאמינים, כי אין חטא בקחתם את נשי אמוניהם לנשים, אחרי הואילם לעשות זאת 1463; כי דבר אלהים יקום 1464. (לח) אין חטא בנביא בעשותו את אשר התיר אלהים לנביאים אשר היו לפניו, כי דבר אלהים אמת ונכון. (לט) גם הם הביאו אותות מאת אלהים, ולא יראו כי אם אותו, כי הוא יודע לחשב. (מ) מחמד איננו אבי איש אחד מכם 1465, כי אם שליח אל וחותם הנביאים 1466; ואלהים יודע כל. (מא) אתם המאמינים! הרבו לזכור את ד' והללוהו בוקר וערב! (מב) כי הוא מגן בעדכם, ומלאכיו מוציאים אתכם מאפילה לאור; חנון הוא למאמינים. (מג) שלום יענה אותם ביום ראותם את פניו, ושכר גדול הכין להם. (מד) אתה הנביא! אנחנו שלחנוך להעיד, לבשר טוב ולהזהיר. (מה) למען תקרא את האנשים אל אלהים כרצונו, ותאיר להם את דרכם. (מו) בשר את המאמינים רחמים גדולים מאת אלהים! (מז) אל תשמע בקול הבוגדים והחנפים, אמנם חדל מהרע להם. בטח בד‘, כי אין לך משגב מבלעדו. (מח) אתם המאמינים! אם תקחו נשים מאמינות, ובלבכם להפרד מעליהן טרם בואכם אליהן, אין לכם עת מועד 1467 לשמרן בבתיכם; אמנם העניקו להן ושלחון בכבוד לנפשותיהן! (מט) אתה הנביא! אנחנו הואלנו לך לשמור את נשיך אשר קנית לך במוהר, ואת שפחותיך אשר שבית במלחמה ואשר בהן חנן אלהים אותך, את בנות דודיך, את בנות דודותיך הן מאביך הן מאמך, אשר עזבו אתך את ארצן, ואת כל אשה מאמנת אשר הסגירה את נפשה אל הנביא והוא חפץ בה. המותר הזה יהיה לך על שאר המאמינים 1468. (נ) הן ידענו את אשר צוינו אותם על נשיהם ועל שפחותיהם; אמנם אין בך חטא בעברך עליו, כי סלח ורחום אלהים. (נא) שמור אתהן 1469 או גרשן כטוב עיניך; גם תוכל לשוב לקחת את אשר גרשת מקדם, ולא יהיה בך חטא 1470. הן יקל ממך לרוות את עיניהן 1471למען לא תתעצבנה, ותתענגנה על אשר תתן להן. אלהים יודע את כל אשר בלבבכם, כי הוא יודע כל וטוב לכל. (נב) אך לא תקח לך פילגשים עליהן, ואל תמיר את נשיך באחרות המוצאות חן בעיניך, זולתי את שפחותיך; ואלהים מביט אל כל. (נג) אתם המאמינים! אל תבואו אל בתי הנביא לולי אם ייטב בעיניו או יקרא לכם לאכול לחם אתו; אך אם יקרא אתכם, בואו אליו. ואחרי אכלכם אתו לחם הרחקו מאתו ואל תתמהמהו בדברי ריק, כי זה ילאה את הנביא, והוא יבוש מהגידו לכם 1472; אך אלהים לא יבוש מהגיד לכם את האמת. ואם לכם לבקש דבר מנשי הנביא, דברו אליהן אחרי התכסותן בצעיף. זה טוב לנקיון לבכם ולנקיון לבותיהן. לא נאוה לכם להכעיס את שליח ד’ ולשאת את נשיו אחרי מותו, כי ירע הדבר הזה בעיני ד‘. (נד) אם תגלו דבר או תכחדוהו, אלהים יודע כל. (נה) אך אין חטא בהן 1473בדברן 1474אל אבותיהן או אל בניהן או אל אחיהן או אל בני אחיהן או אל בני אחיותיהן או אל נערותיהן או אל עבדיהן. אך תיראנה את ד’, כי הוא יעיד על כל. (נו) אלהים ומלאכיו מליצים על הנביא 1475; לכן אתם המאמינים! הליצו עליו ודרשו את שלומו 1476. (נז) ואת מקללי אלהים ושלוחו אלהים יארר בעולם הזה ובעולם הבא, ועונש גדול הכין להם. (נח) וכל מקללי המאמינים והמאמינות חנם ישאו את עון הולכי רכיל ואנשי חמס. (נט) אתה הנביא! אמור אל נשיך ואל בנותיך ואל נשי המאמינים, כי תלבשנה מעיל בצאתן חוץ לבתיהן 1477; זה טוב להן, למען תוכרנה 1478 ולא ימאסו אתהן האנשים. ואלהים סלח ורחום הוא. (ס) ואם לא יחדלו החנפים, ורכי הלבב והמדיחים אשר בעיר מדינ"ה מהלחם בך, נסיתך בהם, ואך מעט ימים ילאוך עוד. (סא) ארורים המה; אחזום והרגום באשר תמצאום! (סב) כה יעץ ד' עליהם ועל הבוגדים אשר היו לפניהם; ואלהים לא יפר את עצתו. (סג) ישאלוך על השעה האחרונה; אמור: אך אלהים יודע אותה! לא יגלה אותה לך; אולי קרובה לבוא. (סד) אלהים ארר את הבוגדים ויכן להם את אש הגיהנם. (סה) לעד ישבו בו, ואין להם עוזר ומושיע. (סו) ביום, אשר פניהם יכמרו באש הגיהנם, יאמרו: לו הקשבנו בקול אלהים ושלוחו! (סו) אדונינו! שמענו בקול שרינו ונגידינו; הם התעונו מהדרך הטובה. (סח) יסרם נא כפלים, וקללם קללה נמרצת! (סט) אתם המאמינים! אל תהיו כאנשים אשר הכעיסו את משה בדבותיהם 1479; אך אלהים נקהו מדבותיהם, כי עבד נאמן היה. (ע) אתם המאמינים! יראו את ד' והתבוננו על אמרי פיכם! (עא) אז יצליח את דרכיכם ויסלח על עונותיכם; מה רב טוב צפון להולכים בדרך אלהים ונביאו! (עב) לו נתנו את דתנו לשמים ולארץ או להרים, כי אז מאנו לשאתה, ורעדה אחזתם; אך האנשים קבלוה, ובכל זאת חטאו ויהבלו 1480. (עג) אלהים ייסר את החנפים ואת החנפות, את עובדי האלילים ואת עובדות האלילים; אך למאמינים ייטיב, כי סלח ורחום הוא.

34. חזון שבא1481

נגלה במיכ"ה ובו חמשים וארבעה פסוקים

בשם אלה הרחמן והרחום

[א] תהלה לאל! לו כל אשר בשמים ובארץ; לו התפארת בעולם הבא, כי הוא חכם לב ויודע כל. [ב] הוא יודע את כל הבא בקרב הארץ ואת כל היוצא מקרבה; את כל היורד מהשמים1482 ואת כל העולה אליהם1483; סלח ורחום הוא. [ג] הבוגדים אומרים: לא תגיענו השעה האחרונה! אמור: אמנם, חי אדוני, תגיעכם. הוא יודע את כל הרזים; לא נסתר ממנו גם דבר כמשקל הנמלה, לא בשמים ולא בארץ; אין גדול ואין קטון אשר לא כתוב בספר הנודע. [ד] הוא ישלם את פעלי המאמינים ועושי טוב; להם כפרת עון ושפע ברכה. [ה] ואת המכחישים באותותינו ייסר בקצפו הגדול. [ו] האנשים, אשר היה אליהם המדע1484, רואים, כי האמת שולחה אליך מאת אדונך, והיא תנחה בדרך הטובה והישרה. [ז] הבוגדים אומרים1485: הנראה אתכם איש אשר יורכם, כי תשובו ותחיו אחרי היותכם לעפר דק? [ח] אך כזבים הוא מדבר באלהים, או רוח רעה מבעתתו! אמנם המכחשים בעולם הבא יוסרו, וגדולה שגגתם. [ט] הלא יראו את אשר לפניהם ואת אשר תחתיהם בשמים ובארץ? אם נחפוץ, נבקע את הארץ תחתיהם, או נוריד עליהם קצת השמים1486. אכן בזה אות לכל עבד ד' השב אליו. [י] הן ברכנו את דויד בחסדנו ונאמר: אתם ההרים ובעלי הכנפים, ענו לו1487! [יא] ונורהו לחרוש ברזל ונאמר: עשה לך שריון וטבעות לשרשרות1488! ואתם אנשי דויד, עשו טוב, כי אני מביט על כל מעלליכם! [יב] ואת שלמה המשלנו ברוח1489, הנושב לחליפות חדשים ממזרח וממערב1490; גם הזלנו לו מבוע נחושת שרופה; גם השדים עשו לו מלאכה בפניו ברצון אלהיו; ואחד מהם כי המרה את פינו ענשנוהו באש הגיהנם. הם עשו לו ככל חפצו היכלים, פסילים, קערות רחבות כאגמי מים, ודודים גבנונים; ונאמר: אנשי דויד! עשו טוב ותנו לי תודה, כי מעט מספר עבדי המודים לי! [יג] ויהי בגזרנו עליו למות, לא גלה להם איש את מותו כי אם תולעת הארץ, אשר אכל את מטהו; ובראות אותו השדים נופל מת ארצה ויאמרו: לו ידענו את הרז הזה, לא נשארנו בענשנו ובחרפתנו1491! [יד] גם לאנשי שבא היה אות במקום מגוריהם: שני גנות, אחד מימין ואחד משמאל. ונאמר אליהם: אכלו מטוב אלהיכם ותנו לו תודה, כי הארץ טובה ואדונכם חנון! [טו] אך הם סרו מאחרינו, ונוריד עליהם מבול מהארובה1492, ונהפוך את גנותיהם לגנות מפיקים פירות מרים ואלונים ומעט עצי לט. [טז] זה גמולם על כחשם בנו; היאה גמול אחר לבוגדים? [יז] ונשם ביניהם ובין הערים אשר ברכנו ערים אחרות ידועות, ונקל מעליהם את הדרך לאמור: עברו בארץ שאננים בלילה וביום! [יח] ויאמרו: אדוננו! הרחב לנו את דרכנו1493! ובזאת החטיאו את נפשותיהם. ונשימם למשל בהפיצנו אותם1494. גם בזה אות לכל מחכה ומודה לאלהים. [יט] ותקם בהם עצת השטן, כי רבם הלכו אחריו; אך מעט מהם האמינו. [כ] אנחנו המשלנוהו בהם, למען הכיר את המאמינים בעולם הבא ואת המכחשים בו; ואלהים מביט אל כל. [כא] אמור1495: הראו את האלילים אשר בדאתם מבלעדי אל! לא יוכלו להועילכם גם בדבר קטון כנמלה, לא בשמים ולא בארץ; אין להם חלק בבריאת העולם, ולא יעזרו את אלהים. [כב] לא יליץ אל ד' כי אם הישר בעניו, ובסור הפחד מקרב לבם1496 יאמרו: מה זה דבר אלהיכם? יענו1497: את האמת, כי נשגב ואדיר הוא. [כג] אמור: מי משפיע עליכם את טוב השמים והארץ, הלא אלהים? אני או אתם בדרך הישרה, או שנינו בשגגה גדולה1498. [כד] לא יביאכם אלהים במשפט על אשר עוינו, ולא יביאנו במשפט על מעלליכם. [כה] אלהים יקבץ את כלנו, וישפוט בינינו בצדק, כי רב פליליה הוא. [כו] הראוני נא את האלהים אשר הוספתם אליו! אמנם אך הוא עזוז וחכם לב. [כז] לא שלחנוך אל האנשים כי אם לבשר טוב ולהזהיר; אך רוב האנשים לא ידעו זאת. [כח] יאמרו: מתי יבוא השילום, אם כנים דבריך? [כט] אמור: יום אחד הועד לכם, אשר לא תאחרוהו ולא תחישוהו שעה אחת! [ל] הבוגדים אומרים: לא נאמין בקוראן הזה ולא בספרים אשר היו לפניו! לו תראה את החוטאים בבואם למשפט אל אלהיהם! אז יוכחו יחדיו, ורכי הלבב יאמרו אל הגאים: לולי, אתם הייתם, כי אז האמנו! [לא] אז יענו הגאים את רכי הלבב: האנחנו השבנוכם אחור מהדרך הטובה אחרי בואה אליכם? אתם סרתם מאחריה! [לב] ורכי הלבב יענו את הבוגדים: בנכליהם, אשר התנכלתם לילה ויום, הדיחתונו לבגוד באלהים ולדמות אליו אלהי נכר! כן יכסו את פשעיהם בראותם את ענשם. אז נשים שרשרות ברזל על צוארי הבוגדים; הלא ישולם להם כפי מעלליהם? [לג] לא שלחנו עוד נביא אל עיר, אשר לא אמרו אליו נכבדיה: לא נאמין בשליחותך! [לד] הם אומרים: עצומים אנחנו בהון וזרע; לא יגיענו עונש אל. [לה] אמור: אדני משפיע את חסדו על מי יחפוץ וקופץ את ידו ממי יחפוץ; אך רוב האנשים לא יבינו זאת. [לו] לא הונכם ולא זרעכם יקרבוכם אלינו; אך למאמינים ולעושי טוב ישולם גמול כפלים על פעלם, ושאננים ישבו בגן העדן. [לז] והמכחשים באותותינו ולועגים להם יוסרו בעונש גדול. [לח] אמור: אדוני פותח את ידו למי יחפ]וץ מעבדיו וקופצה ממי יחפוץ; כל אשר תפזרו ישולם לכם כפלים, כי אלהים הוא הטוב מהמשפיעים! [לט] ביום ההוא יקבץ אלהים את כל בני האדם ויאמר אל המלאכים1499: העבדו אתכם האנשים האלה1500? [מ] יענו: יהולל שמך! אתה מושיענו ולא אלה; האנשים האלה עבדו את השדים, ורבם האמינו בהם. [מא] ביום ההולא לא תוכלו להיטיב או להרע איש אל אחיו, ונאמר אל החוטאים: הא לכם עונש אש הגיהנם, אשר כחשתם בו! [מב] בהקרא אליהם אותותינו המובנים, אומרים:האיש הזה מבקש להשיבכם מאשר עבדו אבותיכם; ועל הקוראן אומרים: אין בו כי אם דברי כזב אשר ברא מלבו! ועל האמת הבאה אליהם אומרים הבוגדים: אין זה כי אם קסם גלוי! [מג] לא שלחנו ארליהם מאז ספר להגות בו, ולא שלחנו לפניך מזהיר אליהם. [מד] גם האנשים, אשר היו לפניכם, ענו שקר בשלוחיהם, ואין להם1501 עשירית הון האנשים הלזו1502, ובכל זאת עונים שקר בשלוחי! אך גדולה היתה נקמתי. [מה] אמור: איעצכם כי תגשו אל אלהים שנים שנים או אחד אחד, ותשאלוהו, היש רוח רעה בריעכם1503 או אם הוא מזהיר שלוח אליכם להזהירכם את העונש הנורא. [מו] לא אבקש שכר מכם; שכרי בד', והוא יעיד על כל. [מו] אדוני שלחני באמת, והוא יודע כל הנסתרות. [מח] הן באה האמת, והשוא הלך לו ולא ישוב עוד. [מט] אם שגיתי, אתי תלין משוגתי; ואם אנכי בדרך הטובה, אדוני הורני אותה, כי הוא שומע כל וקרוב אל קוראיו. [נ] לו תראה את הרעדה אשר תאחזם; ואין מנוס להם בהלקחם מהמקום הקרוב1504! [נא] אז יאמרו: מאמינים אנחנו בו! אך מה תועילם אמונתם במקום הרחוק הלז1505? [נב] הלא כחשו בה מקדם ויגדפו את סודותינו בהתרחקם ממנו? [נג] נחל איתן יהיה ביניהם ובין מחמד נפשם1506. [נד] כן היה גם לאנשים אשר היו לפניהם ויעשו כמוהם, כי כחשו באלהים ויריבו בו.

35. חזון המלאכים1507

נגלה במיכ"ה ובו חמשה וארבעים פסוקים

בשם אלה הרחמן והרחום.

[א] יהולל שם ד' בורא השמים והארץ! הוא שם את המלאכים לשלוחיו, ויאזרם בשתים או שלש או ארבע כנפים; הוא שת לברואיו את אשר חפץ, והוא אדיר על הכל. [ב] לא יעצר איש בעד רחמי ד' אשר בהם חנן את בני האדם; ובעצור אלהים בעד רחמיו, לא יפזרם איש מבלעדו; עזוז הוא וחכם לב. [ג] בני אדם! זכרו את הטובה אשר גמלכם ד‘! היש מבלעדי אל בורא, אשר ישפיע עליכם מטוב השמים והארץ? אין אל מבלעדו, ואתם סרים מאחריו? [ד] אם יענו בך שקר, ולא גם, בנביאים אשר היו לפניך ענו שקר! – אך אל אלהים ישובו כל הדברים. [ה] בני אדם! עדות ד’ אמת; אליסיתוכם חיי העולם הזה ואל ישיאכם המדיח1508! [ו] כי השטן אויב לכם, לכן חשבוהו כאויב לכם! הוא קורא את ההולכים אחריו אל אש הגיהנום. [ז] לבוגדים הוכן עונש גדול. [ח] ולמאמינים ועושי טוב יכופר עונם, וגדול יהיה שכרם. [ט] הישוה האיש העושה רע, ומדמה בנפשו כי טוב הוא, אל עושה טוב? אלהים יתעה את מי יחפוץ וינחה את מי יחפוץ; אל תתעצב אל לבך על כחשם בך! אלהים יודע את מעלליהם. [י] אלהים שולח את הרוחות ומעלה את הנשיאים להשקות בהם ארץ עיפה ולהחיות את הארץ אחרי מותה; כן יהיה יום התקומה. [יא] כל הרודף אחר הכבוד, כל הכבוד באלהים1509, כי כל הדברים ישובו אליו; כל דבר טוב עולה אליו, והוא מרומם את כל המעללים הטובים. ולכל חורשי רע הוכן עונש גדול, ומועצותיהם תופרנה. [יב] אלהים יצרך מעפר, או מזרע, ויפרידכם לשני מינים. לא תהר ולא תלד אשה בלי דעתו; לא יוסיף איש על שנות חייו ולא יגרע מהם אשר לא כתוב בספר המקרים; זה נקל מאלהים. [יג] שני הימים1510 לא ישוו זה לזה; האחד נעים, מתוק ונחמד לשותיו, והאחר מלוח ומר לשותיו; משניהם אתם אוכלים בשר לח ותוציאו חליותיכם להלבישכם בחן; גם תראה את האניות משוטטות עליהם להשביעכם מחסד אלהים, למען תתנו לו תודה. [יד] הוא מביא את הלילה אחר היום ואת היום אחר הלילה; השמש והירח סרים למשמעתכם, לא יסבו בלכתם במרוצתם. מאת ד' היא זאת, כי לו המשרה. ואלהיכם, אשר אתם עובדים מבלעדו, לא ימשלו גם בחרצן התמר. [טו] בקראכם אותם אינם שומעים את קולכם; וגם אם שומעים הם, לא יענוכם. ביום התקומה יכחשו כי עבדתם אותם. ואלהיך יגלה לך את כל הרזים, כי הוא יודעם. [טו] בני אדם! עניים אתם נוכח פני ד‘, כי לו כל העושר והתפארת. [יז] ברצותו יכחידכם וישים דור אחר תחתכם; [יח] לא תכבד זאת מאלהים. [יט] לא תשא נפש כבדת עון את עון נפש אחרת; ואם תתחנן נפש כבדת עון אל אחרת למען הקל מעליה, לא תקל מעליה גם אם אחים הם. ואתה הזהר את היוראים את אלהים בסתר ואת נותני צדקה, כי כל עושה טוב מיטיב לנפשו, וכי תשובו כלכם אל אלהים. [כ] לא ישוה העור לפקח, לא חושך לאור ולא הצל המקיר אל רוח זלעפות, [כא] לא החיים למתים1511. אלהים יפקח את אזני מי יחפוץ, ואתה לא תשמיע את הבוגדים; אינך כי אם מזהיר. [כב] אנחנו שלחנוך באמת לבשר ולהזהיר; אין עם אשר לא שלחנו אליו מזהיר. [כג] אם יענו בך שקר, גם האנשים, אשר היו לפניהם, ענו שקר בנביאיהם, גם אם אלה באו באותות מובנים ובכתב אל ובספר מאיר. [כד] אחרי כן אחזתי את הבוגדים; ואיך היתה נקמתי! [כה] האינך רואה כי אלהים מוריד את המים מן השמים למען הוציא בהם כל פרי למינהו? גם בהרים שמנו גידים לבנים, אדומים ושחורים, שוני המראה1512. גם בני אדם והחיות הרעות והטובות נפרדים למראיהם. לכן ייראו את ד’ כל עבדיו וכל חכמי לב, כי עזוז ורחום הוא. [כו] כל הקוראים את ספר אלהים ומתפללים ומפזרים מאשר נתנו להם בסתר ובגלוי, מקוים לרכוש אשר לא יחלוף1513. [כז] אלהים יוסיף על שכרם ויברכם ברב חסדו, כי חנון ומיטיב הוא. [כח] כל אשר גלינו לך בספר הזה, אמת ונכון הוא, ומקים את הספרים אשר לפניו; ואלהים צופה ומביט אל עבדיו. [כט] וננחיל את ספרינו את עבדינו היקרים בעינינו. יש אנשים חוטאים לנפשותיהם; יש הולכים בדרך האמצע; ויש רודפים אחרי הטוב בעיני ד‘. אלה יפיקו רצון מד’. [ל] הם ינחלו את גן העדן; שמה יבואו ויענדו בצמידי זהב ופנינים וילבשו בגדי שש, [לא] ויאמרו: תהלה לאל המסיר ממנו את יגוננו, כי חנון ומיטיב הוא! [לב] הוא הובילנו ברב חסדו אל המעון הנכון עדי עד, אשר בו לא ניעף ולא ניגע. [לג] ולבוגדים הוכנה אש הגיהנם; לא נקל מעליה את ענשם, והמות לא יגאלם; כן נשלם גמול לבוגדים. [לד] שם יצעקו: אדוננו! העלנו נא מזה! ניטיבה את דרכינו ולא נעשה כמעשינו הראשונים! ואלהים יאמר: הלא הוספתי על שנותיכם למען תשובו אלי? הלא שלחתי אליכם מזהיר? [לה] הא לכם גמולכם! ואין עוזר לרשעים. [לו] לאלהים גלויים כל רזי השמים והארץ, כי הוא יודע את כל חדרי לב. [לז] הוא שמכם בארץ תחת הדורות אשר היו לפניכם. כל החוטא לנפשו חוטא; לא יועיל המרי את הבוגדים, כי אם יוסיף להכעיס את אלהים וירבה את ענשם. [לח] אמור: הראיתם את אליליכם, אשר אתם עובדים מבלעדי אל? הראוני נא את אשר בראו בארץ! היש להם חלק בבריאת השמים? היש להם כתב על אמתם? אכן הבוגדים מתעים איש את אחיו בדברי ריק, [לט] אלהים עוצר בשמים ובארץ למען לא ימוטו; ואם ימוטו, לא יתמכם אחר מבלעדו, כי טוב וחנון הוא. [מ] הם1514 נשבעו באלהים, כי ילכו בדרך ד' מכל העמים בבוא אליהם מזהיר; ועתה מקשים את ערפם, [מא] ומתנשאים בארץ ומתמכרים לרע; אכן נכליהם אליהם ישובו, ומה להם ליחל בלתי אם גמול האנשים אשר היו לפניהם? לא תמצא, כי ימיר אל את דברו. [מב] גם לא יחליף את דברו. [מג] הלא יעברו בארץ למען ראות את אחרית האנשים אשר היו לפניהם? גדולים ועצומים היו מהם. כל דבר לא יפיר את עצת אל, לא בשמים ולא בארץ, כי הוא יודע כל ואדיר על כל. [מד] לו יחפוץ ד' ליסר את בני האדם כפי פעלם, לא תשאר כל נפש חיה בארץ; לכן יאחר ליסרם עד יום מועד. [מה] ובבוא המועד הזה אלהים יכיר את עבדיו.

36. חזון י"ס1515

נגלה במיכ"ה ובו שלושה ושמונים פסוקים

בשם אלה הרחמן והרחום.

[א] י"ס בקוראן החכם נשבעתי, [ב] כי שלוח אתה, [ג] להנחות בדרך הטובה, [ד] הגלויה מאת העזוז והרחום, [ה] למען תזהיר עם, אשר אבותיהם לא הוזהרו, וילכו באפלה. [ו] הן יצא הדבר על רבם; לכן לא יאמינו. [ז] על צואריהם שמנו שרשרות ברזל מגיעות עד לחייהם, למען ירימו את ראשם. [ח] לפניהם ולאחריהם שמנו בריחים, ונכסם בצלמות למען לא יראו1516. [ט] שוה להם אם תזהירם אם אין; לא יאמינו. [י] אך את המקשיבים לזכרוננו ואת יראי ד' השמיע את קולך, ובשר אותם כפרת עון ושכר גדול! [יא] אנחנו נחיה את המתים ונכתוב בספר את מעלליהם אשר קדמו להם ואשר השאירו בארץ; הכל רשום היטיב. [יב] שים נא אליהם למשל את אנשי העיר1517, אשר שלחנו אליה שלוחים! [יג] בשלחנו אליהם שני שלוחים, ויענו בהם שקר; ונשלח עוד שלישי לאמר: שלוחים אנחנו אליכם! [יד] ויענו: אינכם כי אם בשר כמונו; לא שלח אליכם אלהים דבר; אך אנשי כזב אתם! [טו] ויאמרו השלוחים: אדוננו יודע, כי שלוחים אנו אליכם; [טז] לא עלינו כי אם להזהירכם. [יז] ויענו אנשי העיר: לא נאמין בכם; ואם לא תחדלו מהזהיר, נרגמכם באבנים, וגדול יהיה ענשכם מאתנו! [יח] ויאמרו השלוחים: אם תרעו, לנפשכם תרעו; התאבו שמוע בקולנו? אך עם מרי אתם! [יט] ויבא איש מקצה העיר1518 ויאמר: עמי! שמעו נא בקול השלוחים! [כ] לכו נא אחרי השלוחים אשר לא יבקשו שכר מכם, כי הם בדרך הטובה! [כא] ולמה לא אעבד את בוראי, אשר אליו כלכם תשובו? [כב] האעבד אלהים אחרים מבלעדו, אשר לא יליצו עלי ולא יושיעוני בחרות אפו בי? [כג] מה גדולה שגגתי בעבדי אותם! [כד] אני מאמין באדונכם; לכן שמעוני! [כה] ויאמר ד' אליו1519: בוא אל גן העדן! ויען: לו עמי ידע זאת! [כו] בחנון אלהים אותי, ובהושיבו אותי בין המאושרים. [כז] ולא שלחנו אל עמו חיל מן השמים כאשר שלחנו מקדם, [כח] כי אם פצינו את פינו ויכחדו מן הארץ1520. [כט] צר לבי על עבדי! לא בא אחד מהם אליהם1521, אשר לא לעגו לו. [ל] הלא יראו כמה דורות שחתנו לפניהם? [לא] הנביאים לא יבואו עוד אליהם, [לב] אך הם ישובו כלם אלינו. [לג] גם הארץ, אשר אנחנו מחיים אחרי מותה, למען הוציא מקרבה זרע לאכלה לכם, אות לכם תהיה1522. [לד] גם שמנו בה גנות תמרים וענבים, ונביע מקרבה מעינות מים, [לה] למען יאכלו מפריה ומיגיע כפיהם; הלא יודו לי? [לו] ברוך הבורא כל למיניהו וכל צמח הארץ, גם אותם1523 ואת אשר לא ידעו. [לז] גם הלילה יהיה לכם לאות; אנחנו מסירים ממנו את אורו, והנם מתהלכים בחשיכה. [לח] גם השמש רץ אל מנוחתו כחוק אשר נתן לו העזוז ויודע כל. [לט] ולירח שמנו משכנות1524 עד שובו כהבול ענף התומר1525. [מ] לא נאה לשמש לעבט את ארחותיו ולדרוך במסלת הירח, ולא ללילה להחשיך את היום; כלם שבים במרוצתם. [מא] גם זה להם אות, כי הושבנו את דורם בטח בתבה, [מב] ונעשה להם אניות כמוה, למען ילכו בהן. [מג] אם נחפוץ, נשקעם במצולות, ואין להם עוזר ומושיע, [מד] בלתי רחמינו, אשר עליהם מתענגים עד עת ידועה. [מה] ואם יאמר אליהם: יראו את אשר לפניכם ואת אשר אחריכם1526 למען תרוחמו! [מו] וגם אם תביא להם אותות מאת אדונך, בכל זאת ישובו מאחריך. [מז] ואם יאמר אליהם: פזרו מאשר חנן בו אלהים אתכם! יאמרו הבוגדים אל המאמינים: הנכלכל את אשר אלהים יכול לכלכל אם יחפוץ? אך שוגים אתם! [מח] יאמרו: מתי יבוא דברך, אם צדיק אתה? [מט] הן יראו ביום התקע בשופר; רעדה תאחזם על לעגם לו. [נ] לא יצוו אז לבתיהם, ולא ישובו אל משפחתם. [נא] בהשמע קול השופר יעלו מקבריהם אל אדונם, [נב] ויאמרו: אוי לנו! מי העירנו ממקום מנוחתנו? אך זאת הועדה בנו מאת הרחמן, ונביאנו צדיקים היו. [נג] אחרי השמע קול אחד בשופר, כלםיתקבצו אלינו. [נד] ביום ההוא לא יעשה עול לכל נפש, ולא יושב לכם כי אם כפי מעלליכם. [נה] אך רעי גן העדן ששון ושמחה ישיגו. [נו] הם ונשיהם יתעדנו על מטות שן בצללי נאות דשא. [נז] פירות נחמדים וכל חשק נפשם יהיו להם למנה, [נח] והרחמן יקרא אליהם: שלום! [נט] ואתם הבוגדים, הפרדו מעל הצדיקים! [ס] הלא העידותי בכם לאמור: בני אדם! אל נא תעבדו את השטן, כי אויב גלוי הוא לכם? [סא] אך אותי עבדו! זאת הדרך הישרה. [סב] אך עתה הדיח המון רב מקרבכם; האינכם מבינים זאת? [סג] הא לכם הגיהנם, אשר הועד בכם! [סד] בו תצלו היום על כחשכם בי. [סה] ביום ההוא נחתום את פיהם; אך ידיהם ורגליהם ידברו ויעידו על מעלליהם. [סו] לו חפצנו, נקרנו את עיניהם, למען לא יראו את דרכם הרעה אשר הלכו בה. [סז] לו חפצנו, העתקנום ממקומם, ואין להם ידים לנוס פנים או אחור. [סח] לכל איש, אשר הוספנו על שנות חייו, נכף את ראשו; הלא יבינו זאת? [סט] לא הורינוהו1527 לשיר בשירים; גם לא נאה לו, כי הקורן הנגלה אך זכרון הוא, [ע] להזהיר את החיים ולחרוץ את משפטינו בבוגדים. [עא] הלא יראו, כי בראנו בעבורם את חיות השדה ואת כל היצורים; ונמשילם בהם, [עב] להתענג עליהם, לרכוב עליהם ולאכלם; [עג] עוד להם תועלת בהם, כמו לשתות את חלבם; הלא יודו לי? [עד] ובכל זאת קוראים אל אלהים אחרים מבלעדי אל, למען יעזרום! [עה] אך לא יושיעום, גם אם יעברו עליהם בסך בהמון חוגג. [עו] אל תתאבל על דבריהם! אני יודע את אשר מגלים ואת אשר מכחדים. [עז] הלא יתבונן האדם, כי אנחנו בראנוהו מזרע? ובכל זאת בוגד בנו. [עח] הוא מדמה לנו אלהי נכר ושוכח את בריאתו באמרו: מי יחיה את העצמות אחרי היותם רימה? [עט] אמור: האלהים אשר החיה אותם מקדם ישוב ויחים, כי הוא יודע את כל בריאתו. [פ] הוא מוציא לכם אש מעצי השדה1528 אשר אתם מבערים בהם אש. [פא] התקצר יד בורא השמים והארץ לברוא עוד אחרים כמוהם? הוא הבורא החכם. [פב] לא יאמר בחשוק נפשו לדבר אחד כי אם: יהי! ויהי. [פג] לכן שבחוהו; כי הוא השליט בכל הדברים ואיליו תשובו!

37. חזון המתיצבים במערכה1529

נגלה במיכ"ה ובו שנים ושמונים ומאה פסוקים

בשם אלה הרמן והרחום.

[א] במתיצבים במערכה1530, [ב] ובמשיבים מעליהם בעז וחיל1531, [ג] וקוראים את זכרוננו1532, [ד] נשבעתי, כי אלהיכם אחד. [ה] הוא אדון השמים והארץ וכל אשר ביניהם, ואדון מזרח השמש. [ו] אנחנו עטרנו את הרקיע התחתון1533 בפאר הכוכבים, [ז] ונשים בו משמר נגד כל שטן מורד, [ח] ךמען לא ישמעו את דברי נגידי מעל1534, כי אם יושלכו אחור מכל פנה. [ט] ובגשתם יוסרו בעונש גדול. [י] וכל החוטף דבר תלהטנו שלהבת יה. [יא] שאל אותם1535, ההם אשר יצרנו מחומר חזקים מהמלאכים אשר בראנו? [יב] אתה משתאה על מרים, והם לועגים לך. [יג] בהזכירך אותם לא יזכרוך1536. [יד] ובראותם אות ילעגו לו, [טו] ויאמרו: אך קסם גלוי זה! [טז] הנשוב ונחיה אחרי היותנו עפר ועצמות [יז] אנחנו ואבותנו הראשונים? [יח] אמור: כן הוא; ואתם תהיו לחרפה! [יט] בהשמע קול שופר אחד יפקחו את עיניהם, [כ] ויאמרו: אוי לנו, כי זה יום הדין! [כא] ואלהים יאמר: זה יום תוכחתם, אשר כחשתם בו! [כב] הקהילו את הבוגדים ואת רעיהם ואת אשר עבדו מבלעדי אל, [כג] והביאום אל דרך הגיהנם, [כד] כי נביאם במשפט; [כה] מה לכם כי לא תצילו את נפשכם? [כו] ביום ההוא יכנעו מפני אלהים, [כז] ויקרבו איש אל אחיו ויוכחו יחד, [כח] באמרם1537: אתם הושטתם לנו את יד ימינכם! [כט] יענו: לא כי אתם לא האמנתם! לא היתה לנו המשרה עליכם, כי אם אתם התמכרתם לתעות! [ל] צדיק ד' בכל משפטיו עלינו, ועלינו לקבלם! [לא] ואם השגינוכם, גם אנחנו שגינו. [לב] ביום ההוא יוסרו יחדיו; [לג] כה נעשה לבוגדים, [לד] יען כי הרימו את לבם בהאמר אליהם: אין אלהים כי אם אחד, [לה] ויאמרו: הנעזוב את אלילינו בעבור הנביא המשגע הזה? [לו] אמנם הוא בא באמת למען הצדיק את הנביאים אשר היו לפניו. [לז] הן תטעמו את העונש הגדול, [לח] ולא יושב לכם כי אם כפי מעלליכם. [לט] אמנם עבדי ד' ינחלו ארץ. [מ] להם שובע שמחות. [מא] כבוד ינחלו ופירות נחמדים, [מב] בגנות נעימים. [מג] על מטות שן ישכנו איש ממול אחיו; [מד] גביע נמלא ממעין קר יושט אליהם; [מה] נחמד יהיה המשקה לשותיו; [מו] לא יהיה בו שכר, אשר בו תבוך רוחם; [מו] ואצליהן תשכבנה בתולות טהורות, ועיניהן כביצי היענים; [מח] אז יפנו איש אל אחיו וישאלו איש את אחיו; [מט] זה יאמר: לי היה מודע, [נ] אשר אמר אלי: התחשוב, כי אמת היא, [נא] כי נשוב ונחיה ונקום לדין אחרי היותנו עפר ועצמות? – [נב] ועתה הביטו ממטה לכם1538! [נג] אז יביטו למטה, ויראוהו1539 באש הגיהנם. [נד] אז יקרא אליו1540: חי ד‘! כמעט הדחתני אתך! [נה] לולי גברו עלי חסדי ד’, כי אז אבדתי! [נו] הנשוב ונמות אחרי מותנו הראשון, [נז] או נוסר בעונש גדול1541? [נח] מה גדול הששון במקום הזה! [נט] לא לשוא כלינו א יגיעתנו. [ס] הטוב המושב הזה או מושב עץ הזקום1542? [סא] את העץ הזה נתנו למען נסות את הבוגדים. [סב] העץ הזה עולה מיסוד הגיהנם. [סג] טעם פירותיו כראש השטן. [סד] ממנו יאכלו הבוגדים וימלא את בטנם. [סה] אחרי אכלם נשקה אותם מים חמים; [סו] אז ישובו ויודחו אל הגיהנם, [סז] יען כי ראו את שגגת אבותם, [סח] וימהרו ללכת בעקבות רגליהם. [סט] רוב האנשים, אשר לפניהם, תעו, [ע] גם אם שלחנו אליהם מזהירים. [עא] הבט נא אל אחרית המוזהרים! [עב] אך עבדי ד' ינצלו. – [עג] גם נח קרא אלינו, ונחון אותו; [עד] ונציל אותו ואת משפחתו מצרה גדולה, [עח] ונחיה את זרעו, וינצל משחת. [עו] ונשימהו ברכה לדור נולד. [עז] שלום על נח עד עולמי עד! [עח] כן נשלם שכר לתמימי דרך. [עט] יען כי היה מעבדינו המאמינים בנו. [פ] ואת האחרים הורדנו במצולות. [פא] גם אברהם הלך בדרכיו, [פב] וידבק באלהיו בלבב שלם, [פג] ויאמר אל אביו ואל עמו: מה זה אתם עובדים? [פד] התבחרו באלהים אחרים מאלהי אמת? [פה] מה תחשבו באדון העולמים? [פו] ויבט אל הכוכבים, [פז] ויאמר: הן חליתי1543! [פח] ויפנו וישובו מאחריו1544. [פט] ויבוא אל אליליהם ויאמר: מדוע אינכם אוכלים, [צ] ומדוע אינכם מדברים? [צא] ויקם עליהם וישברם ביד ימינו. [צב] ויבוא אל עמו במרוצה; [צג] ויאמר אליהם: האתם עובדים את אשר אתם פסלתם? [צד] אלהים ברא אתכם ואת מעשי ידיכם. [צה] ויענו: הקימו גל והשליכוהו אל האש! [צו] ויתנכלו בו; אמנם אנחנו הפרנו את עצתם. [צז] ויאמר אברהם: אנוסה לעזרה אל אדוני, כי הוא ינחני; [צח] אדוני! תן לי בן משכיל! [צט] ונבשרהו עלם נעים. [ק] ויהי בהגיע זה אל עת הבינה, [קא] ויאמר אברהם אליו: בני! ראיתי בחלומי והנני מקריבך לעולה; מה תחשוב על זאת? [קב] ויען: אבי! עשה כאשר צווית, ותראה ברצון אלהים כי אני מן הסובלים! [קג] ויהי אחרי הואילם שניהם, ויערכהו על פניו, [קד] ונקרא אליו: אברהם! [קה] הן נצדק חזונך; כן ניתן שכר לישרי דרך. [קו] אך מסה היתה זאת. [קז] ונשית לו קרבן אחר1545, [קח] ונשימהו ברכה לדור נולד. [קט] שלום על אברהם! [קי] כן נשלם גמול לישרי דרך. [קיא] יען כי היה מעבדינו המאמינים בנו. [קיב] ונבשרהו את יצחק1546, נביא תמים. [קיג] ונשים אותו ואת יצחק לברכה; יש מזרעם היטיבו את דרכם, ויש חטאו על נפשותיהם. [קיד] גם את משה ואת אהרון חנונו, [קטו] ונציל אותם ואת עמם מצוקה גדולה. [קטז] ונושיע אותם ותגבר ידם. [קיז] וניתן להם ספר מובן, [קיח] וננחם בדרך הטובה, [קיט] ונשימם ברכה לדור נולד. [קכ] שלום על משה ועל אהרון! [קכא] כן ניתן שכר לתמימי דרך. [קכב] יען כי היו מעבדינו המאמינים. [קכג] גם אליהו שלוחנו היה. [קכד] ויאמר אל עמו: הלא תראו את אלהים? [קכה] האתם עובדים את בעל, ותשכחו את בוראכם הטוב? [קכו] ד' הוא אלהיכם ואלהי אבותיכם הראשונים. [קכז] ויענו בו שקר; לכן יסרנום, [קכח] זולתי את עבדינו אשר הצלנו. [קכט] ונשימהו ברכה לדור נולד. [קל] שלום על אליהו! [קלא] כן נשלם שכר לתמימי דרך. [קךב] יען כי היה מעבדינו המאמינים. [קלג] גם לוט שלוחנו היה. [קלד] ונציל אותו ואת משפחתו, [קלה] זולתי את אשתו אשר נשארה. [קלו] ונצמית את האחרים. [קלז] האינכם עוברים על משכנותהם ביום ובלילה; [קלח] ובכל זאת לא תשכילו? [קלט] גם יונה שלוחנו היה. [קמ] בבואו אל הספינה המלאה, [קמא] ויטילו המלחים גורל ויושלך מקרבה, [קמב] ויבלעהו דג על חטאו; [קמג] ולולי התחנן אל אלהיו, [קמד] כי אז נשאר במעי הדג עד יום התקומה. [קמה] ונשליכהו אל שפת הים ויחלה, [קמו] ונצמיח עליו קיקיון, [קמז] ונשלחהו אל מאה אלפים איש ועוד רב מהם [קמח] ויען כי האמינו, החיינום עד עת ידועה. [קמט] שאל נא אותם: הלאלהים הבנות ולכם הבנים1547? [קנ] האם בראנו את המלאכים נקבות? היוכלו להעיד על זאת? [קנא] הלא בדאו זאת מלבם באמרם: [קנב] אלהים הוליד בנים? האינם דוברי כזב? [קנג] הבחר אלהים בבנות מבנים? [קנד] אל נא תשפטו כזאת! [קנה] הלא תתבוננו, [קנו] או היש לכם מופת על דבריכם? [קנז] הביאו נא את ספרכם, אם כנים דבריכם! [קנח] גם שמו את השדים לאחים לאלהים; אך השדים יודעים כי יספו. [קנט] חלילה לאלהים את אשר ידמו אליו! [קס] אך עבדי אלהים ינצלו. [קסא] אתם והאלילים אשר אתם עובדים, [קסב] לא תדיחו איש, [קסג] כי אם את אשר הושת עליהם להצלות בגיהנם. [קסד] אין איש מאתנו, אשר אין לו מקום1548. [קסה] אנחנו מתיצבים במערכה, [קסו] ומהללים את ד‘. [קסז] הבוגדים אומרים: [קסח] לו היה אתנו זכרון מאת אבותינו, [קסט] כי אז עבדנו את ד’. [קע] הם בוגדים באלהים; אך ידעו באחריתם! ]קעא] הן בא דברנו אל עבדינו השלוחים: [קעב] ונתמוך את ידיהם; [קעג] ולצבאותינו ניתן את הישועה. [קעד] הפרד מעליהם1549 עד העת הידועה! [קעה] הבט אליהם! גם הם יביטו1550. [קעו] היחישו את מוסרנו? [קעז] בבואו אל חצרותיהם יחשך השחר למוזהרים. [קעח] לכן הפרד מעליהם עד העת הידועה! [קעט] הבט עליהם! גם הם יביטו. [קפ] יהולל שם אדונך! עליון הוא על כל אשר יערכו אליו. [קפא] שלום על השלוחים! [קפב] ותהלה לאל אדון העולמים!

38. חזון הצ'1551

נגלה במיכ"ה ובו שמונה ושמונים פסוקים

בשם האל הרחמן והרחום.

[א] צ' בקוראן, אשר בו זכרוננו, נשבעתי, כי הבוגדים אך לרהב וריב מתמכרים. [ב] כמה דורות שחתנו לפניהם, ויקראו אלינו אחרי כלות עתם? [ג] הם משתאים, כי בא אליהם מזהיר מקרבם; והבוגדים אומרים: אך קוסם קסמים זה ומדבר כזב! [ד] בלבו לעשות מאלהים רבים אלהים אחד; אך דבר נפלא זה! [ה] נגידיהם פונים אליך עורף באמרם: חזקו ואמצו באלהיכם, כי האיש הזה מחשב להשיבכם מאחריהם! [ו] באמונתו האחרונה לא שמענו עליו מאומה; אין זה כי אם דברי כזב! [ז] הבא אליו זכרון מבלעדנו? כן מריבים בזכרוננו; אך עוד לא טעמנו את מוסרי. [ח] העמהם אוצרות רחמי אדונך העזוז והרחום? [ט] הלהם מלכות השמים והארץ וכל אשר ביניהם? יעלו נא בסולם השמימה! [י] אך פה בארץ נניס את חיל הקושרים1552. [יא] גם האנשים, אשר היו לפניהם, ענו שקר בנביאיהם; עם נח, עאד, ופרעה אדון הקנים1553; [יב] אנשי חמור, עם לוט ויושבי היערים1554; כל אלה קשרו על נביאיהם, [יג] וידברו בהם כזבים; לכן הגיעתם נקמתי. [יד] גם הם1555 לא יצפו כי אם לקול שופר אחד1556; לא ימלטו את נפשם. [טו] הם אומרים: אדוננו! החישה נא את גמולנו טרם בוא יום החשבון! [טז] ואתה שא את דבריהם, וזכור את עבדנו דויד אשר אזרנוהו חיל על תום לבו. [יז] את ההרים צוינו לשבחנו אתו ערב ובוקר. [יח] גם בעלי הכנפים התקבצו אליו ויענו לו. [יט] ונקים את מלכותו וניתן לו חכמה ולשון לימודים. [כ] הלא נודע לך מעשה שני בעלי דברים אשר עלו על החומה אל חדר דויד1557 [כא] בבואם אל חדר דויד ויירא מפניהם; ויאמרו אליו: אל תירא! שני בעלי דברים אנחנו, מריבים איש את אחיו; שפוט נא באמת בינינו! אל תשט ממנה, והדריכנו בדרך הישרה! [כב] זה אחי, ולו תשעה ותשעים שיות, ולי אך אחד. ויאמר אלי: הפקידהו נא בידי! ויגבר עלי בהריבו אתי. [כג] ויאמר דויד: הן עשה לך עול, בבקשו את שיך אל שיותיו; אך רוב האנשים מרמים איש את אחיו, זולתי המאמינים ועושי טוב; אבל מעט מספר האנשים האלה! ויבן דויד, כי נסינוהו במעשה הזה1558, ויכפר את פני אדוניו ויפול על פניו וישתחו וינחם על פשעו. [כד] ונסלח לעונו ונקריבהו אלינו, ונושיבהו במושב הטוב. [כה] ונאמר: דויד! הן שמנוך למשנה בארץ; שפוט בצדק בין האנשים ואל תלך בשרירות לבך למען סור מאחרי דרך ד‘! כי התועים מאחרי דרך ד’ להם עונש גדול על שכחם את יום החשבון. [כו] לא לתוהו בראנו את השמים ואת הארץ ואת כל אשר ביניהם; הבוגדים יודעים זאת; אוי להם בהושלכם אל אש הגיהנם! – [כז] הישוו המאמינים ועושי טוב אל המשחיתים בארץ? הלאחד יחשבו הצדיקים והבוגדים? [כח] הן שלחנו אליך ספר מבורך, למען יתבוננו האנשים על אותותינו וישכילו כל חכמי לב. [כט] לדויד נתנו את שלמה, עבד נאמן ודבק באלהים. [ל] בהוגש לפניו סוסיו הקלים לעת ערב, [לא] ויאמר: הן בחרתי בחיי התבל מזכרון ד' עד עת ערב1559! [לב] ויאמר: הגישו אלי את סוסי! ויגדע את שוקיהם ואת צואריהם1560. [לג] גם נסינו את שלמה, ונשם על כסאו גוף דומה לו, עד כי שב מפשעו1561. [לד] ויאמר: אדוני! כפר לי ותן לי מלכות אשר לא תהיה כמוה לאיש הבא אחרי, כי אתה חונן ונותן! [לה] ונמשילהו ברוח, אשר נשבה אל כל אשר יחפוץ שלמה. [לו] גם השדים בנו לו בתים וידלו לו פנינים. [לז] ואת האחרים1562 הקרבנו לו אסורים בזיקים. [לח] ונאמר: אלה לך מנחה מאתנו; שמרם או הניחם כטוב בעיניך! לא נחשב עמך. [לט] ונקריבהו אלינו ונושיבהו במושב הטוב. [מ] זכור את עבדנו איוב בהתחננו אל אלהיו לאמר: אדוני! הן פקדני השטן בצרה גדולה. [מא] ונאמר אליו: טפוף ברגלך על הארץ, ויצא ממנה מבוע מים לרחוץ את בשרך ולהשקותך! [מב] ונשיב לו את משפחתו כפלים; זאת היתה רחמים מאתי וזכרון למתבוננים [מג] ונוסף עוד דבר אליו: קח בידך חבילי זמורות והך בהם את אשתך, למען לא תפר את שבועתך1563! [מד] ונראהו מחכה לנו, כי עבד נאמן היה ודבק בנו. [מה] זכור את עבדינו אברהם יצחק ויעקב, כי גדלו בחיל ובחכמה! [מו] יען כי התהלכו בדרך הטובה. [מח] זכור את ישמעאל את אלישע ואת דולכפל1564! גם אלה תמימי דרך היו. [מט] זה לך זכרון. לצדיקים ניתן את המושב הטוב, [נ] את גנות עדן, אשר שעריהם יפתחו להם. [נא] שם ישבו, ויוכלו לבקש כל פרי וכל משקה טוב. [נב] אצליהם תהיינה בתולות טהורות ושוות במספר ימיהן. [נג] זה חלקכם ביום התקומה, [נד] ולא אעביר את חסדי מעליכם. [נה] ולבוגדים ניתן את המושב הרע, [נו] את הגיהנם, אשר בו יוקדו; ומה רע המושב הלז! [נז] אז נטעימם מים חמים ובאושים; [נח] ועוד רבות כאלה נטעימם. [נט] אז יאמר אל הבוגדים: כל חילכם יושלך אתכם אל הגיהנם! [ס] לא ידרוש איש לשלומם, כי כלם מאכולת אש יהיו. אז יאמרו המודחים אל מדיחיהם: לא ידרוש איש לשלומכם, כי אתם הבאתם עלינו את הרעה הזאת! [סא] אדוננו! הנחל נא את מדיחינו כפלים מאש הגיהנם! [סב] מדוע איננו רואים את האנשים, אשר חשבנו לבוגדים1565, [סג] ואשר לעגנו להם? הלא נוסיף לראותם עוד? [סד] כן יריבו באמת עדת הגיהנם איש באחיו. [סה] אמור: אך מזהיר אנכי; אין אל מבלעדי אל; יחיד ואדיר הוא! [סו] הוא אדון השמים והארץ וכל אשר ביניהם; עזוז ורחום הוא. [סז] אמור: בשורתי אמת, [סח] גם אם אתם שבים מאחריה! [סט] לא היתה לי חכמת גדודי מעל1566, אמנם הקוראן נגלה לי, למען הזהירכם. [עא] באמור אדונך אל המלאכים: הנני בורא אדם מחומר, [עב] ואחרי בראי אותו ונפחי בו רוח חיים, השתחוו לו ארצה! [עג] וישתחוו לאדם כל המלאכים; [עד] אמנם השטן הרים את לבו ויהי ממספר הבוגדים. [עה] ויאמר ד': אתה השטן! מה לך כי לא תשתחוה למעשה ידי? [עו] הלבשת גאוה וירם לבך? [עז] ויען השטן: אני טוב ממנו, כי אותי בראת מאש ואותו מחומר. [עח] ויאמר אלהים: צא מזה, ובאבנים תרגם! [עט] מארתי תרבץ בך עד יום הדין. [פ] ויאמר השטן: אדוני! חכה נא לי עד יום התקומה! [פא] ויאמר אלהים: הן אחכה לך. [פב] עד היום הגדול והנורא. [פג] ויען השטן: בך נשבעתי, כי אדיח את כלם, [פד] זולתי את עבדיך, כי הם ינצלו. [פה] ויאמר אלהים: באמת אמלא את דברי אשר נשבעתי: אמלא את הגיהנם ממך ומכל ההולכים אחריך! [פו] אמור: לא אבקש מכם שכר, כי לא נאוה לי! [פז] ספרי איננו כי אם זכרון לבני האדם. [פח] ויום אחד תדעו כי אמת הוא.

39. חזון הצבאות1567

נגלה במיכ"ה ובו חמשה ושבעים פסוקים

בשם אלה הרחמן והרחום

[א] הספר הזה שולח מאת אלהים עזוז וחכם לב. [ב] שלחנו אליך את הספר באמת; לכן עבוד את ד' ודבוק באמונתו! [ג] הלא לאלהים האמונה הטובה? [ד] ואת המבקשים עזר מאחרים מבלעדו באמרם: איננו עובדים אותם רק למען יקריבונו אל אלהים1568! ישפוט אלהים ויוכיח ביניהם על אשר הריבו עליו. [ה] אלהים לא ינחה את אנשדי כזב ואת הבוגדים בו. [ו] לו חפץ אלהים בן, הלא יבחר את אשר יחפוץ מיצוריו? חלילה לו! יחיד ואדיר הוא. [ז] הוא ברא את השמים ואת הארץ באמת; הוא מביא את הלילה אחר היום, ואת היום אחר הלילה; בדברו השמש והירח שבים במרוצתם; האיננו עזוז ורחום? [ח] הוא בראכם מנפש אחת, וממנה הוציא את האשה; וישלח לכם שמונה מהבהמה1569 איש ואשתו; הוא יצרכם בבטן אמכם יצור מיצור, ויוציאכם משלוש חשיכות1570. כן הוא; ד' הוא אדונכם; לו המלוכה; אין אל מבלעדו; ובכל זאת אתם שבים מאחריו? [ט] אם תבגדו באלהים, גם יהיה עשיר מבלעדיכם; אך לא ישא את מרי עבדיו; ואם תודו לו, ירצכם. נפש כבדת עון לא תוכל שאת את עון נפש אחרת; אל אדונכם תשובו, והוא יגיד לכם את אשר עשיתם, [י] כי הוא יודע את חדרי הלב. [יא] בבוא שואה על אדם יקרא אל אלהיו וישוב אליו; ואם ייטיב לו ד‘, ישכח כי קרא אליו מקדם וידמה לו אלהי נכר למען התעות מדרכו. אמור: התענג על מריך! עוד מעט ותארח לחברת הגיהנם! [יב] הישוה העובד את ד’ בשכבו בלילה ובקומו בבוקר והמאין בעולם הבא ומקוה אל רחמי אדוניו אל הבוגד? הישוו הנבונים אל הבוערים? אך חכמי לב יבינו זאת. [יג] אמור: עבדי המאמינים! יראו את ד‘! כל מטיבי לכת בארץ ינחלו טוב; הנה ארץ ד’ רחבת ידים! הוא יתן שכר עד בלי די למחכים לו. [יד] אני האמרתי לעבוד את ד' ולדבוק באמונתו, והבטחתיו להיות הראשון מהמשלימים. [טו] יראתי פן יגיעני עונש היום הגדול בהכעיסי את אדוני. [טז] אני אעבוד את ד' באמונת אמת. [יז] ואתם עבדו את אשר תחפצו מבלעדו! [יח] הלא זה אבדן גדול בהשחיתם את נפשם ואת נפש משפחתם על כחשם ביום התקומה? גג אש יהיה ממעל לראשיהם, ויריעת אש מתחת לרגליהם; בזה יפחיד אלהים את עבדיו; לכן עבדי יראוני! [יט] ולסרים מאחרי התעות מעבדהו ושבים אל ד' תן בשורה טובה! ובשר טוב את עבדי השומעים בקולי וההולכים בדרך הטובה. את אלה ינחה אלהים, כי חכמי לב המה. [כ] התוכל להציל מאש הגיהנם את אשר נחרץ עליו הדבר ליסרו? [כא] ליראי ד' תהיינה עליות על עליות נחמדות ותחתיהן נחלי מים; כה יעץ ד‘, והוא לא יפר את דברו. [כב] האינך רואה כי אלהים מוריד מים מן השמים למען השקות את הארץ ולהוציא זרעים אשר מראיהם שונים? אז יבלו הזרעים ויצהיבו את מראיהם ויהיו לעפר דק. אכן בזה אות לעם המתבונן. [כג] הישוה האיש, אשר לו נתן אלהים רוחב לב להבין את האיסלאם, וההולך בדרך אדוניו אל הבוגד והבער? אוי למקשים את לבם לבלתי הבין את זכרון ד’! בשגגה גדולה המה.[כד] אלהים שלח בשורה טובה, ספר כספר אשר גלה מקדם; יצפד עור יראי ד' בשמעם אותו1571; אז ירחבו עורותיהם ולבותהם בזכרון ד‘. זה נתיב ד’, בו ינחה את מי יחפוץ; וכל איש, אשר יתעהו אל, אין לו מנהל. [כה] מי יציל את פניו מעונש יום התקומה? אז יאמר לחוטאים: הא לכם גמול מעשיכם! [כו] גם האנשים, אשר היו לפניהם, ענו שקר בשלוחיהם, ויבוא אליהם ענשם בלי דעתם. [כז] ואלהים השביעם חרפה בעולם הזה; אך עונש העולם הבא גדול ממנה. לו יבינו זאת! [כח] הן משלנו משלים בקוראן הזה לבני האדם, למען יתבוננו. [כט] הקוראן הזה נכתב בלשון ערבית; אין בו עקש; למען יראו את אלהים. [ל] אלהים ממשל לכם את המשל הזה: שני אנשים, אשר לאחד יש עוזרים הרבה מריבים איש את אחיו; והאחר בוטח אך באיש אחד1572; הישוו זה לזה? יהולל שם ד‘! אך רבם לא יבינו. [לא] אתה תמות וגם הם ימותו; [לב] וביום התקומה תוכחו נוכח פני אדונכם. [לג] ומי רע ממדבר כזבים באלהים ומכחש באמת הבאה? הלא הוכן הגיהנם לבוגדים? [לד] אך הבא באמת ומאמין בה1573, ירא אלהים הוא. [לה] אלהים ימלא את כל משאלותיהם; כן ישלם גמול לישרי דרך. [לו] אלהים יכפר להם את הרע אשר עשו, ויתן להם שכר טוב על פעלם. [לז] הלא מגן אלהים לעבדיו? הם1574 יפחידוך באלילים אשר הם עובדים מבלעדי אל; אכן כל איש אשר יתעהו אל, אין לו מנהל. [לח] וכל איש, אשר ינהלהו אל, אין לו מתעה; הלא עזוז ונוקם אלהים? [לט] ואם תשאלם: מי ברא את השמים ואת הארץ? יענו: אלהים. אמור: העוד ראיתם בפקדני אלהים בצרה, כי אליליכם, אשר אתם עובדים מבלעדו, הצילוני? או בהיטיבו לי ברב רחמיו, היוכלו להשיב מאתי את רחמיו? בד’ שמתי מבטחי, ולו יחכו כל המחכים. [מ] עמי! עשו כטוב בעיניכם ואני אעשה כטוב בעיני; הן תדעו באחריתכם. [מא] על מי מאתנו חרפה ומארה תבואנה! [מב] אנחנו שלחנו אליך את הספר הזה באמת, למען הזהיר בו את בני האדם. כל ההולך אחריו מיטיב לנפשו, וכל השוגה לבדו ישא; לא נתנוך צופה להם. כל ההולך אחריו מיטיב לנפשו, וכל השוגה לבדו ישא; לא נתנוך צופה להם. [מג] אלהים משיב אליו את נפשות בני בני האדם אחרי מותם, וגם בעודם חיים הוא מחזיר אתהן אליו בעת שנתם. הוא שומר אצלו את נפשות המועדים למות, ומשיבן עד העת הידועה אל הכתובים לחיים; גם בזה אות למתבוננים. [מד] העוד יבקשו עזר מאחר זולתי אל? אמור: האלילים אך קצרי יד המה, ואין בהם תבונה. [מה] לד' הישועה; לו מלכות השמים והארץ, ואליו תשובו. [מו] בהזכר שם אלהים האחד יפוג לב המכחשים בעולם הבא; ובהזכר שם האלילים מבלעדי אל ישישו. [מז] אמור: ד‘! בורא השמים והארץ! יודע הנסתרות והנגלות! הוכיח נא בין עבדיך על אשר הם מריבים עליו! [מח] גם אם יהיה לבוגדים כל אשר בארץ ועוד כמוהו, לא יוכלו לפדות את נפשם מעונש יום התקומה; ואלהים יראם את אשר לא דמו בנפשם. [מט] הוא יראה את גמול פעלם, ויקים להם את אשר לעגו לו. [נ] האדם בצר לו יקראנו, ואחרי הטיבנו לו ברחמינו יאמר: זה פרי חכמתי! הן זאת מסה; אך רוב האנשים לא יבינוה. [נא] גם האנשים, אשר היו לפניהם, אמרו זאת; אך לא היטיבו להם מעלליהם, [נב] כי אם נשאו את עונם; גם הבוגדים האלה יקצרו את פרי מעלליהם, לא ישיבו מאתם את גמול אלהים. [נג] הלא ידעו, כי אלהים מפזר את טובו למי יחפץ, וקופץ את ידו ממי יחפוץ? גם בזה אות למאמינים. [נד] אמור: אתם עבדי! גם אם חטאתם על נפשותיכם, אל תאבדו את תקותכם אל רחמי ד’! אלהים יכפר לכם את עונותיכם, כי חנון ורחום הוא! [נה] שובו אל אדונכם והשלימו אתו, טרם בוא גמולכם אשר אין תרופה לו! [נו] שמרו את החקים הטובים השלוחים אליכם מאת אדונכם, טרם בוא גמולכם פתאם בלי דעתכם! [נז] אז תאמר כל נפש מכם: אוי לי כי עברתי על חקי ד‘, ואלעג להם! [נח] או תאמר: לו נחני אלהים, כי אז הייתי ממספר היראים. [נט] ובראותה את גמולה תאמר: לו אשוב ארצה, למען איטיב את דרכי! [ס] ואלהים יעננה: הן באו אליך אותותינו, ותעני בהם שקר, ותתנשאי ותבגדי בי! [סא] ביום התקומה תראה בלבוש קדרות פני המכחשים באלהים; הלא יהיה הגיהנם מושב גבהי לבב? [סב] ואת יראי אלהים יציל ד’ במושבותיהם הטובים; ופחד ושואה לא יבואו אליהם. [סג] אלהים בורא כל, ושם את עיניו על כל; בידו מפתחות השמים והארץ, וכל הבוגדים באותותיו יספו יחד. [סד] אמור: אתם הבוערים! התצווני לעבוד אלהים מבלעדי אל? [סה] הן גולה לך ולנביאים אשר היו לפניך, כי שוא תהיה פעולתך בעבדך אלהים אחרים, ותספה. [סו] אך את אלהים תעבוד, ולו תן תודה! [סז] האנשים אינם מכירים את אלהים; הוא יאסף ביום התקומה את כל הארץ כמלא חפנים, ויגל את השמים ביד ימינו1575. יהולל שמו! חלילה לו את אשר מדמים אליו! [סח] ביום התקע בשופר כל היקום אשר בשמים ובארץ יפלו מתים ארצה זולתי את אשר יציל אלהים1576; אז ישוב ויתקע בשופר, וכלם יתעוררו ויפקחו את עיניהם. [סט] הארץ תאור באור אדונה, וספר המעללים יפתח; אז יבואו הנביאים והעדים1577 למען העיד; ואלהים ישפוט בצדק ולא יעשה עול לכל איש. [ע] לכל נפש יושב פרי מעלליה, כי הוא יודע את כל פועל. [עא] הבוגדים יושלכו לצבאות אל הגיהנם; בבואם שמה שעריו יפתחו, ושומריו יאמרו אליהם: הלא באו אליכם שלוחים מקרבכם, אשר קראו אליכם את אותות אדונכם, ויזהירוכם על בוא היום הזה? יענו: כן הוא! אז יקים אלהים את דברו ביסרו את הבוגדים, [עב] ויאמר: בואו אל שערי הגיהנם, ולעד תשבו בהם! מה רע יהיה מושב גבהי לבב! [עג] ויראי ד' יובלו לצבאות אל גן העדן; בבואם שמה שעריו יפתחו, ושומריו יאמרו: שלום עליכם! היטבתם את דרכיכם; לכן בואו הנה ושבו פה עדי עד! [עד] והצדיקים יענו: תהלה לאל המקים את דברו וינחילנו את הארץ הטובה את גן העדן, אשר בו נשב כאות נפשנו! מה נעים שכר עושי טוב! [עה] אז תראה את המלאכים בהקיפם את כסא הכבוד ובהשמיעם את תהלת אדונם; הוא ישפוט בצדק ביניהם והם יענו: תהלה לאל אדון העולמים!

40. חזון המאמין1578

נגלה במיכ"ה ובו חמשה ושמונים פסוקים

בשם אלה הרחמן והרחום.

(א) ח' מ‘1579 הספר הזה גולה מאת האלהים העזוז ויודע כל. (ב) הוא עובר על פשע ומקבל שבים; אך נורא הוא ביסרו. (ג) ארך אפים הוא; אין אל מבלעדו, ואליו תשובו כלכם. (ד) אך הבוגדים מריבים באותות אל; ואל יתעה אותך שלומם בארץ! (ה) גם האנשים, אשר היו לפניהם, כמו דור נח וכל הקושרים אשר אחריהם ענו שקר בשלוחיהם; כל עם הערים סוד על שלוחיו למען הכחידם ולעות את האמר בדברי ריק; לכן אחזתים, ואיך היתה אחריתם! (ו) ויקם דבר אלהיך על הבוגדים, כי יהיו רעי הגיהנם. (ז) נושאי כסא ד’ ומקיפיו מגידים את תהלת אדונם ומאמינים בו, ומפילים את תחנתם בעד המאמינים לאמר: אדוננו! אתה מכיל את כל הדברים ברחמיך ובחכמתך; סלח נא לשבים אליך ולהולכים בדרכיך, והסר מעליהם את עונש הגיהנם! (ח) אדוננו! הובילם נא אל גנות עדן, אשר הכינות להם ולאבותיהם ולנשיהם ולזרעם המטיבים לכת, כי עזוז אתה וחכם לב! (ט) הצילם נא מכל רע, ואת אשר תציל ביום ההוא מרעה, חנות אותו. מה גדול הששון הזה! (י) ואל הבוגדים יאמר: שנאת ד' אליכם גדולה משנאתכם איש את אחיו, יען כי בגדתם גם בהקראכם אל האמונה. (יא) יענו: אדוננו! הן המתה והחיית אותנו פעמיים1580, ועתה הננו מודים את פשעינו; האין לנו מפלט לצאת מזה? (יב) אז יאמר אליהם: זאת באתכם על בגדכם באלהים האחד אחרי הקראכם אליו; אך בהזכר שם אלהים אחרים האמנתם; אמנם המשפט לאלהים העליון והנשגב. (יג) הוא מראה אתכם את אותותיו, ומשפיע עליכם את ברכתו מן השמים; אך השבים אליו יבינו זאת. (יד) לכן קראו אל ד' ודבקו באמונתו גם בהתקומם הבוגדים! (טו) הוא עליון על כל המדרגות ואדון הכסא הנורא; הוא שופך את רוחו על עבדיו היקרים בעיניו למען הזהיר על יום התקומה, (טז) יום אשר בו יתעוררו מעפר ולא יכחדו מאלהים דבר. למי הממלכה ביום ההוא? לאלהים היחיד והאדיר. (יז) ביום ההוא יושב לכל נפש גמול מעלליה; לא יעשה עול לכל איש, כי אלהים יודע לחשב. (יח) לכן הזהירם על היום הממהר לבוא, אשר בו הלב יעלה עד הגרון ויציקהו. (יט) לא יהיה לבוגדים עוזר ומושיע או מליץ עליהם. (כ) הוא יודע את העין המשקרת ואת כל חדרי הלב. (כא) הוא ישפוט בצדק; והאלילים, אשר הם עובדים מבלעדו, לא ישלטו בכל; אך אלהים שומע ויודע כל. (כב) הלא יעברו באר ויראו את אחרית האנשים אשר היו לפניהם? גדולים היו מהם ויפרצו מאד בארץ; ובכל זאת אחזם אלהים על פשעם, ולא הצילם איש מידו. (כג) יען כי באו אליהם שלוחינו באותות מובנים, ויכחשו בהם; לכן אחזם אלהים, והוא נורא ביסרו. (כד) הן שלחנו את משה באותותינו ובממשלה גדולה, (כה) אל פרעה ואל המן ואל קורח1581; ויאמרו: אך קוסם קסמים אתה ומדבר כזב! (כו) ובבואו אליהם באמת מאתנו ויאמר: הרגו את בני המאמינים בו, ואך את בנותיהם החיו! אמנם אנחנו הפרנו את עצתם. (כו) ויאמר פרעה: הניחו לי ואהבר את משה! אז יקרא אל אלהיו. יראתי, פן ימיר את דתכם או ישחית בארץ. (כי) ויאמר משה: אנוסה לעזרה אל אדוני ואדונכם מכל גבה לבב המכחש ביום החשבון. (כט) ויאמר איש מאמין מעם פרעה1582, אך מעלים את אמונתו, לאמר: התהרגו איש על אמרו: ד' הוא אלהי? הלא בא אליכם באותות מאת אדוניו? אם איש כזב הוא, הוא ישא את כזביו; ואם בא באמת, קצת העונש אשר הזהירכם עליו, תבואכם. אלהים לא ינחה את הבוגדים ואנשי כזב! (ל) עמי! היום אתם שליטים ונגידים בארץ; אך מי יושיענו בבוא עלינו שואה מאת ד‘? ויאמר פרעה: לא אראה אתכם כי אם את הישר בעיני, ולא אנחכם כי אם בדרך הישרה. (לא) ויאמר המאמין הלז: עמי! יראתי, פן יבואכם גמול היום הנורא, (לב) כאשר בא אל עם נח, עאדף תמוד, (לג) ואל האנשים היו אחריהם, כי אלהים לא יעות את עבדיו בריבם! (לד) עמי! יראתי פן יקרכם ביום התוכחה, (לה) יום אשר בו תושלכו מאחורכם אל הגיהנם,ואין לכם מציל מיד אלהים; כי כל איש אשר ישגהו אלהים, אין לו מנהל. (לו) הן בא אליכם יוסף מקדם באותות מובנים, ואתם לא חדלתם מהריב באשר הביא אליכם, עד כי אמרתם בשעת מותו: לא ישלח עוד אלהים אחיו שליח אלינו! כן מתעה אלהים את עושי עול ואת המריבים בו. (לז) המריבים באותות אל בלי תבונה, תועבת ד’ והמאמינים המה; כה יחתום אלהים בעד כל גבה לב וקשה עורף. (לח) ויאמר פרעה: המן! בנה לי מגדל, למען אעלה השמימה. (לט) ואפתח שעריו למען ראות את אלהי משה; כי לאיש כזב חשבתיו. (מ) כן הכנו לפרעה את רוע מעלליו, ונסירהו מאחרי הדרך הטובה; וכל נכליו אך לרעתו היו. (מע) ויוסף עוד דבר המאמין: עמי לכו אחרי ואדריככם במעגל הטוב! (מב) עמי! מחמדי התבל אך הבל המה; העולם הבא הוא מושב קים לעד. (מג) לכל עושה רע יושב כפי מעלליו; ולכל עושה טוב, אם איש או אשה, והוא מאמין, מושב גן העדן יהיה; שם ינחל ברכה עד בלי די. (מד) עמי! אני קורא אתכם אל שלום נפשכם, ואתם קוראים אותי אל אש הגיהנם. (מה) אתם מסיתים אותי לבגוד באלהים ולעבוד אלהי נכר מבלעדו, אשר לא ידעתים; ואני קורא אתכם אל האלהים העזוז והרחום. (מו) אין ריב, כי אין שלטון לאלילים אשר אתם קוראים אותי אליהם, לא בעולם הזה ולא בעולם הבא, וכי יום אחד נשוב אל אלהים, וכי הבוגדים עדת הגיהנם המה. (מז) אז תתבוננו על דברי; ואני הנני גולל אל ד' את ריבי, כי הוא משגיח על עבדיו. (מח) ויציליהו אלהים מנכליהם, ויקם את דברו הרע אשר דבר אל עם פרעה. (מט) בבוקר ובערב יוסגרו אל אש הגיהנם; וביום התקומה יאמר אליהם: בואו אל ענשכם הנורא, עם פרעה! (נ) באש הגיהנם יריבו איש את אחיו, ורכי הלבב יאמרו אל הגאים: באשר שמענו לקולכם, הקלו מעלינו מעט מאש הגיהנם! (נא) אז יענו הגאים: הן גורל אחד לכלנו, כי אלהים שפט בין עבדיו. (נב) והאנשים אשר בגיהנם יאמרו אל שומריו: העתירו בעדנו אל אדונכם למען יקל מעלינו את ענשנו אך יום אחד! (נג) יענו: הלא באו אליכם שלוחיכם באותות מובנים? יאמרו: כן הדבר. והשומרים יענו: קראו אותם! אך שוא תהיה תפלתם. (נד) אך אתשלוחינו ואת המאמינים נושיע בעולם הזה וביום העד עדים, (נה) יום, אשר בו הבוגדים לא יצילו את נפשם; מארת ד' תרבץ עליהם, ורע יהיה מושבם. (נו) למשה נתנו את קו הישר, וננחיל את בני ישראל את הספר, שביל אמונה וזכרון למתבוננים. (נז) לכן חכה לד‘, כי הוא יקים את דברו; כפר את פניו על עונך, והשמיע את תהלתו ערב ובוקר! (נח) המריבים באותות אלהים בלי תבונה, אין בלבם כי אם זדון ולא ישיגו את חפצם. לכן שים את כסלך בד’, כי הוא שומע ויודע כל. (נט) בריאת השמים והארץ גדולה מבריאת האדם; אך רב האנשים לא יבינו זאת. (ס) לא ישוו העורים אל הפקחים, ולא המאמינים ועושי טוב אל הבוגדים. אך מעט יבינו זאת. (סא) אין ריב כי תגיע השעה האחרונה; אך רב האנשים לא יבינו. (סב) אדונכם אומר: קראוני ואשוב אליכם! והמקשים את לבם מעבדני ינחלו את הגינם וישבעו בחרפה! (סג) אלהים נתן לכם את הלילה למרגוע ואת היום להאיר לכם, כי חנון הוא לבני האדם. אך רבם לא יתנו לי תודה. (סד) כן הוא; ד' הוא אדונכם; הוא בורא כל היקום; אין אל מבלעדו, ואתם סרים מאחריו? (סה) אך המכחשים באותותינו ממרים את פיו. (סו) אלהים שם לכם את הארץ לרקיע ואת השמים לגג; הוא יצרכם במכלל יופי וישפיע עליכם כל טוב. (סז) הוא חי לעולם; אין אל מבלעדו; לכן עבדוהו ודבקו באמונתו! תהלה לאל אדון העולמים! (סח) אמור: אחרי היות לי המדע מאת אדוני, החרמתי לבלתי עבוד את אלהי הנכר אשר אתם עובדים מבלעדו, והאמרתי להשלים את אדון העולמים. (סט) הוא בראכם מעפר, או מזרע, או מדם קפוא; ויוציאכם מרחם בעודכם טף ויגדילכם ויזקינכם. יש מכם ימותו אנשים ויש מכם יאריכו ימים עד העת הידועה, למען תתבוננו. (ע) הוא מחיה וממית; ואם יגזר אומר, יאמר: יהי! ויהי. (עא) האינך רואה את המריבים באלהים ושבים מאחריו? (עב) המכחישים בספרנו ובשלוחים אשר שלחנו אליהם,ידעו באחריתם. (עג9 בשימנו שרשרות ברזל על צואריהם ונשליכם בזיקים אל הגיהנם למען צלות באש. (עד) אז ייאמר אליהם: איה אפוא אלהי הנכר אשר עבדתם מבלעדי אל? יענו: סרו ממנו; אך אל הכל קראנו מקדם! כך יתעה אלהים את הבוגדים. (עה) זה גמולכם, יען כי ששתם בשקר מדי היותכם בארץ ותתענגו על ריק. (עו) אז תבואו אל שערי הגיהנם, ולעד תשבו בו; מה רע יהי מושבה הזדים! (עז) ואתה חכה לד', כי דברו אמת! אם נראה אותך את קצת ענשם או נמיתך, אין לך לדעת; דיך! אלינו ישובו! (עח) הן שלחנו לפניך נביאים; על קצתם הגדנו לך ועל קצתם לא הגדנו; לא לנביא לעשות מופתים, כי אם ברצון אודניו. ובבוא דבר אלהים, הוכיח באמת, וכל המכחשים באלהים ספו. (עט)אלהים נתן לכם את החיות למרכבכם ולמאכלכם. (פ) עוד לכם תועלת בהן להשיג בהן את אות נפשכם: הן נושאות אתכם כאניות על גיון. (פא) כן מראה אתכם אלהים את אותותיו; ובאי זה מהם תכחשו? (פב) הלא יעברו בארץ למען ראות את אחרית האנשים אשר היו לפניהם? עצומים היו מהם ויפרצו בארץ; ובכל זאת לא הועילום מעשיהם. (פג) בבוא אליהם שלוחינו באותותינו, התענגו על שרירות לבם, ויקם להם אלהים את אשר לעגו לו. (פד) אך בראותם את גמולנו, אמרו: מאמינים אנחנו באלהים האחד, ומכחשים אנחנו באשר דמינו אליו. (פה) אך בבוא אליהם שואה לא הועילתם עוד אמונתם. כבר הקים אל את דברו לעבדיו, בהצמיתו את הבוגדים.

41. חזון המבוארים1583

נגלה במיכ"ה ובו ארבעה וחמשים פסוקים

בשם אלה הרחמן והרחום.

(א) ח' מ‘1584 נגלה לך מאת הרחמן והרחום. (ב) ספר, אשר אותותיו מבוארים, והוא הקוראן בלשון ערבית להורות את חכמי לב, (ג) לבשר טוב ולהזהיר; אך רב האנשים ישובו מאחריו ולא ישמעוהו. (ד) הם אומרים: השמן לבנו ואזננו כבדה משמעו את קריאתך; מסך ביננו ובינך; עשה כטוב בעיניך ואנחנו כטוב בעינינו! (ה) אמור: אינני כי אם בשר כמוכם; אכן גולה לי, כי אלהיכם אחד; לכן הכונו לקראתו וכפרו את פניו! אוי לעובדי אלילים, (ו) אשר לא יתנו צדקה ויכחשו בעולם הבא! (ז) ולמאמינים ולעושה טוב יש שכר אין קצה לו. (ח) אמור: התכחשו באלהים, אשר ברא את הארץ ביומים 1585? התדמו אליו אלהי נכר? אך הוא אדון העולמים! (ט) הוא שם בארץ הרים גבנונים ממעלל ה, ויברך אותה, וישם בקרבה מאכל לכל חי בארבע ימים, להמציא טרף לכל מבקשיו. (י) ויפן אז אל השמים בעודם קיטור 1586, ויאמר אליהם ואל הארץ: בואו מלבבכם או לנגדכם1587! ויענו: נבוא מלכנו. (יא) וימתחם ביומים לשבעה רקיעים ויתן חק לכל שמים; ונענד את הרקיע בנרות, ונשים להם משמרות; כה יעץ העזוז והחכם. (יב) ואם ישובו מאחריך, אמור: אני מזהירכם את גמול אנשי עאד, תמוד. (יג) בבוא אליהם שלוחינו מכל פנה לאמר: אל נא תעבדו אחר מבלעדי אל! ענו: חפץ ד’ לשלוח שלוחים, כי אז שלח מלאכים; איננו מאמינים בשליחותכם~ (יד) גם אנשי עאד התנשאו בארץ בלא משפט ויאמרו: מי אדון לנו בעז וחיל"? הלא ראו, כי האלהים, אשר בראם, חזק מהם? כן בגדו באותותינו. (טו) ונשלח עליהם ביום אידם רוח קשה, למען הטעימם את ענשם עוד מדי חיותם בתבל; אך גמול העולם הבא גדול ממנו, ואין עוזר למו. (טז) גם דמינו להנחות את אנשי תמוד, אך הם בחרו בסנורים מהדרך הטובה, וישבעו בחרפה וברעה על פעלם. (יז) אך את המאמינים ואת יראי אלהים הצלנו. (יח) ביום ההוא נקבץ את אויבי אלהים ונשליכם אל אש הגיהנם. (יט) בבואם שמה משמע אזנם ומראה עינם וכל בשרם1588 יעידו על מעלליהם. (כ) אז יאמרו אל בשרם: מדוע העידותם בנו? יענו: האלהים הנותן שפה לכל היקום משיח אותנו; הוא בראכם מאז, ועתה הושבתם אליו. (כא) לא היה לאל ידכם להעלים את מעלליכם, עד כי משמע אזנכם ומראה בשרכם לא יוכלו להעיד בכם; הדמיתם בנפשכם, כי לא ידע אלהים את רב מעלליכם? (כב) דמיון לבכם, אשר בדאתם באלהים, השיאכם, ויורידכם אל גדודי שחת. (כג) הן יחכו! אש הגיהנם מדורם תהיה, ואם יקראו לו יענו. (כד) הן נתנו להם לריעים את השדים אשר השיאום על אשר בידיהם ועל אשר תחתיהם1589 ויקם להם דברנו אשר דבּרנו אל האנשים אשר היו לפניהם ואל השדים, כי יספו יחד. (כה) הבוגדים אומרים: אל תשמעו בהקרא הקוראן, כי אם צעקו בקול גדול למען תעז ידכם1590! (כו) הן נטעים את הבוגדים עונש גדול, (כז) ונשיב להם את גמול מעשיהם הרעים. (כח) זה גורל אויבי אל; מושבם יהיה באש הגיהנם; לעד ישבו שם, עקב אשר מאסו באותותינו. (כט) אז יאמרו הבוגדים: אדוננו "הראנו נא את השנים מהאנשים ומהשדים אשר הסיתו אותנו, למען נשימם תחת רגלינו ונרמסם! (ל) ואל האומרים “ד ' הוא אדוננו” ומטיבי צעד ירדו המלאכים1591 ויאמרו: אל תיראו ואל תתאבלו! שישו על גן העדן אשר הוכן לכם! (לא) אנחנו מושיעיכם בעולם הזה ובעול הבא; שם תנחלו את שאהבה נפשכם ואת כל חפציכם. (לב) הבשורה הזאת לכם מאל חנון ורחום. (לג) ומי מיטיב לדבר מהאיש הקורא את בני האדם אל אלהים ועושה טוב ואומר: אני מהמשלימים? (לד) הטוב והרע לא ישוו איש אל אחיו; לכן המיר אתה רע בטוב, ואויבך יהיה לך נאמן1592. (לה) אולם אך הסובלים וטובי לבב ישיגו זאת. (לו) ואם יסיתך השטן, נוס לעזרה אל ד', כי הוא שומע ויודע כל. (לז) הלילה והיום, השמש והירח אותות גבורתו המה; אך אל תשתחוו לשמש או לירח, כי אם השתחוו לאלהים אשר בראם, אם בלבכם לעבדהו! (לח) ואם יגאה לבם מעבדהו, המלאכים העומדים סביביו יפארוהו לילה ויום בלי הפוגות. (לט) גם זה אות: האדמה, אשר אתה רואה שממה,תגל ותפרח בהורידנו עליה מטר. המחיה אותה יחיה גם את המתים, כי הוא אדיר על כל. (מ) המוציאים דבה על אותותינו לא נסתרו מנגד עינינו. מי משניהם טוב, האיש אשר יושלך במו אש או השאנן והשלו ביום התקומה? עשו כטוב בעיניהם! הוא רואה את כל מעלליכם. (מא) גם מכיר הוא את הבוגדים בזכרוננו הבא אליהם, בספרנו הנשגב. (מב) לא יגיע ההבל אל ספרנו לא מפניו ולא מאחוריו, כי חכם לב ואדיר שלחהו. (מג) לא יאמרו אליך כי אם את אשר אמרו אל הנביאים אשר היו לפניך; הן חנון ורחום אלהיך, אך נורא הוא ביסרו. (מד) לו גלינו את הקוראן בלשון זרה, כי אז אמרו: אם לא יבאר לנו את אותותיו בלשוננו, לא נאמין בו; הערבי ידבר בלשון זרה? אמור: קו הישר והצלה הוא למאמינים. אמנם כבדה אוזן הבוגדים ועינם טוחה מראות; הם נמשלו כאיש הנקרא ממקום רחוק1593. (מה) למשה נתנו את הכתב ויריבו בו; לולי יצא הדבר מאת אדונך, כי אז כבר הוכח ביניהם; לכן עוד מריבים איש את אחיו. (מו) כל עושה טוב אשרי נפשו, וכל עושה עול לבדו ישר; לא יעשה אלהים עול לעבדיו. (מז) הוא יודע את השעה האחרונה; לא יצא פרי מציצו, לא תהר ולא תלד אשה בלי דעתו; וביום שאלו אותם: איה אפוא אלהיכם, אשר דמיתם אלי: יענו: לא נוכל להעביד בזאת. (מח) האלילים, אשר אליהם התחננו מקדם, נטשום; אז יבינו, כי אין מפלט למו. (מט) לא יחדל בן האדם מהתאוות תאוה; אך בבוא עליו שואה יאבד כל תקוה. (נ) וברחמנו אותו אחרי הצרה אשר באתו, יאמר: זאת נאוה לי; לא אירא את השעה הארחונה; ובשובי אל אדוני, אמצא טוב מזה! הן נגדי לבוגדים את אשר עשו, ונטעימם את העונש הנורא. (נא) בהטיבנו לאיש יסור מאחרינו ויפנה אלינו עורף; ובבוא עליו צוקה ישוע אלינו. (נב) אמור מה תחשבו? אם הקוראן מאלהים הוא, ואתם כחשתם בו, מי רע מסר מאחרי האמת? (נג) הן נראם את אותותינו בכל קצוי הארץ 1594 ובנפשותיהם1595, עד יוד להם כי אמת הוא 1596; האינם יודעים, כי אלהים יעיד על כל? (נד) האינם מריבים, כי יום אחד יראו את פני אדוניהם? הלא יכיל את כל הדברים?

42. חזון המועצה1597

נגלה במיכ"ה ובו שלושה וחמשים פסוקים

בשם אלה הרחמן והרחום.

(א) ח“מ”ע“ס”ק 1598 כן נקרה אליך ואל הנביאים אשר היו לפניך אלהים עזוז וחכם לב. (ב) לו כל אשר בשמים ובארץ; עליון ועצום הוא. (ג) עוד מעט ויבקעו השמים מעליהם; והמלכים ימללו את גבורת אלהיהם, ויליצו אליו על יושבי הארץ; הלא חנון ורחום הוא? (ד) אלהים משקיף על העובדים אלהים אחרים מבלעדו; לא נתנוך צופה להם. (ה) הן גלינו לך את הקוראן בלשון ערבית, למען תזהיר את אם הערים1599 ואת כל סביבותיה על יום האספם1600 אשר אין ריב בו; קצתם יבואו אל גן העדן וקצתם אל שאול תחתית. (ו) לו חפץ ד‘, כי אז עשם גוי אחד; אמנם הוא מנחה ברחמיו את מי יחפוץ; ולרשעים אין עוזר ומושיע. (ז) היבקשו עוזר אחר מבלעדו? אך אלהים הוא העוזר; הוא מחיה וממית, והוא אדיר על כל. (ח) את כל דבר אשר תריבו עליו, אלהים יוכיח; ד’ הוא אלהי, בו בטחתי ואליו אשוב. (ט) הוא בורא השמים והארץ; הוא נתן לכם נשים מקרבכם, וגם מכל הבהמות ברא נקבות למען הפרותם. לא יערך לו דבר; הוא שומע ויודע כל. (י) לו מפתחות השמים והארץ; הוא פושט את ידו למי יחפוץ וקופצה ממי יחפוץ, והוא יודע כל. (יא) הוא נון לכם את הדת אשר גלה אל נח ואשר גלינו אליך, אל אברהם, אל משה ואל ישו; שמרו את האמונה הזאת ואל תפרידו בה! אך נפש הבוגדים תגעל בה. (יב) עליך לקראם אל אלהים; והוא יבחר בטוב בעיניו וינחה את השבים אליו. (יג) לא הריבו האנשים כי אם אחרי היות להם המדע; לולי יצא הדבר מפי ד' להניחם עד העת הידועה, כי אז כבר הוכח ביניהם. אך האנשים אשר היה להם הכתב אחריהם1601, הריבו והפרידו בו. (יד) לכן קראם אל אמונתך, ודבוק בה כאשר צווית, ואל תשמע בקולם כי אם אמור: אני מאמין בספקים אשר נגלה אלהים, והוא צוני לשפוט בצדק ביניכם. אלהיכם אדוננו ואדונכם; מעשינו לנו מעשיכם לכם; לכן אל תהי מריבה ביננו וביניכם, כי אלהים יקבצנו ואליו נשוב. (טו) והאנשים אשר יריבו באלהים אחרי היות לו1602 המדע, תופר עצתם מאת אדונם; קצף יבוא עליהם ועונש גדול. (טז) אלהים שלח באמת את הספר ואת מאזני המשפט; אך לא הורך אם קרובה לבוא השעה האחרונה. (יז) המכחשים בה יחישוה; אך המאמינים בה ייראוה כי יודעים את אמתה. הלא גדולה שגגת המריבים בשעה האחרונה? (יח) אלהים חנון לעבדיו; הוא מכלכל את מי יחפוץ; עזוז ואדיר הוא. (יט) לכל הזורע לחיי התבל, ניתן לו ממנה, ואין לו חלק לעולם הבא. (כ) היוכלו אליליהם לתת להם דת מבלעדי אל? לולי יצא הדבר מאת אלהים, כי אז כבר הוכח ביניהם; אך לבוגדים הוכן עונש גדול. (כא) אז תראה בבוא פחד בלב הבוגדים על מעלליהם, כי יכבדו עליהם; ואת המאמינים ועושי הטוב נרביץ בנאות דשא בגן העדן; אלהים ימלא את כל משאלותיהם; מה גדולה תפארתם! (כב) אלהים בשר זאת את עבדיו המאמינים ועושי טוב. אמור: לא אשאל מכם שכר אחר כי אם לאהבה את קרוביכם1603! לכל עושה טוב נוסיף על שכר פעלו, כי אלהים חונן ונותן. (כג) העוד יאמרו: הוא1604 בדא כזבים מלבו? אם יחפוץ אלהים יחתום את לבך1605 ויפר את ההבל ויקים את דברו, כי הוא יודע את כל חדרי הלב. (כד) הוא מקבל את תשובת עבדיו ועובר על פשע; הוא יודע את מעלליכם. (כה) הוא יענה את המאמינים ועושי טוב, ויריק עליהם את חסדו; אך לבוגדים עונש גדול. (כו) לו ישפיע אלהים את ברכתו על עבדיו1606, כי אז יתנשאו בארץ: לכן הוא נותן להם אך במשורה כרצונו, כי הוא צופה ומביט אל עבדיו. (כז) הוא מוריד את הגשם אחרי אבוד האנשים כל תקוה, ומפזר את רחמיו; עליון ונשגב הוא. (כח) גם זה מאותותיו: בריאת השמים והארץ וכל החי בהם; ולו הממשלה על כלם כרצונו. (כט) כל הרעה הבאה עליכם, גמול מעשי ידיכם היא; ובכל זאת ישה לכם אלהים הרבה מעונותיכם. (ל) לא תרפו את יד אלהים ביסרו אתכם בארץ,ואין לכם עוזר ומושיע מבלעדי אל. (לא) גם זה מאותותיו: האניות העוברות בל הים כהרים גבוהים; ברצותו ישקיט את הרוח, ותנוחנה על גיו הים; גם בזה אות לכל מחכה ומודה לאל. (לב) או ישברן על מעשי ידיהם1607; ובכל זאת ישה להם הרבה מעונותיהם. (לג) המריבים באותותינו ידעו, כי אין להם מציל מידנו. (לד) כל רכושכם אך טרף לחיי התבל הוא; אך טוב ממנו צפון לכם באלהיכם, והוכן למאמינים ובטוחים באדוניהם, (לה למואסים בעון ופשע ולעוברים על פשע הנעשה להם, (לו) לשומעים בקול אלהים ומתפללים ונועצים יחד1608 ומפזרים מאשר נתנו להם, (לו) ולנוקמים את נקמת הרעה הנעשה להם 1609. (לח) אך גמול הרע יהיה כדי הרעה. אמנם לכל עובר על פשע ומשלם טוב לאויביו שכרו בד‘, כי איננו אוהבת את עושי עול. (לט) כל הנוקם את נקמתו אחרי העשות לו עול אין דרך עליו1610. (מ) אך הדרך על המעותים את בני האדם ומתנשאים בארץ ועל אנשי חמס;ולהם עונש גדול. (מא) וכל סובל ומוחל עושה כמשפט. (מב) כל איש, אשר יתעהו אל, אין לו עוזר מבלעדו. (מג) הן תראה את הבוגדים בראותם את ענשם! אז יאמרו: האין דרך לשוב ארצה? (מד) אז תראה בהכנעם באשר הגיהנם ובהביטם ארצה; והמאמינים יאמרו: כל המשחיתים את נפשם ואת נפשמ שפחותיהם יספו ביום התקומה. (מה) הלא יענשו החוטאים עד עולמי עד? אין להם עוזר ומושיע מבלעדי אל; וכל איש, אשר יתעהו אל, אין לו דרך. (מו) שמעו בקול אלהיכם טרם בו היום אשר לא יאחרהו אל; אין לכם מנוס ביום ההוא ולא תכסו את פשעיכם! (מז) ואם ישובו מאחריך, לא נתנוך צופה להם; לא עליך כי אם להזהירם. בהריקנו את רחמינו על בן אדם, ישיש עליהם; ובבוא עליו שואה על מעשי ידיו, יבגוד בנו. (מח) לד’ המלוכה על כל אשר בשמים ובארץ; הוא בורא את אשר יחפוץ; הוא נותן בנות כטוב בעיניו ובנים לטוב בעיניו; (מט) אז יתן שניהם, בנים ובנות; גם ישים ערירי את מי יחפץ, כי הוא יודע כל ואדיר על כל. (נ) לא היה עוד אדם, אשר דבר אליו אלהים, כי אם במראה או במסוה, (נא) או שולח מלאך להראותו ברצונו את הטוב בעניניו, כי נשגב הוא ויודע כל. (נב) כן שלחנו גם אליך רוח 1611לגלות לך את דברנו. לא ידעת מקדם ספר1612 או אמונה. אמנם שמנוהו1613 למאור למען הנחות בו את עבדינו היקרים בעינינו; ועליך להנחותם בדרך הישרה, (נג) בדרך ד', אשר לו כל אשר בשמים ובארץ. הלא ישובו כל הדברים אל אלהים?

43. חזון פאר הזהב1614

נגלה במיכ"ה ובו תשעה ושמונים פסוקים

בשם אלה הרחמן והרחום.

(א) ח' מ' 1615 בספר המובן, (ב) אשר גלינו בלשון ערבית למען תבנוהו, (ג) נשבענו, כי הוא אם כל הספרים 1616 וכי נשגב וחכם הוא1617. (ד) הנסיר מכם את זכרוננו ונחדל מהזהירכם על היותכם עם בוגד? (ה) כמה נביאים שלחנו אל הדורות הראשונים! (ו) ולא בא אליהם נביא, אשר לא לעגו לו. (ז) הן שחתנו דורות חזקים ועצומים מהם1618, ונשימם להם למשל. (ח) אם תשאלם: מי ברא את השמים ואת הארץ? יענו: העזוז ויודע כל בראם. (ט) אמור: האלהים, אשר נטה לכם את הארץ כמטה, וישם לכם בה נתיבות להדריככם בהן, (י) ואשר מוריד לכם מים במשורה מן השמים להשקות ארץ עיפה,–הוא יוציאכם מעפר. (יא) הוא ברא את כל היקום למינהו, ויתן לכם אניות ובהמות אשר תרכבו עליהן. (יב) ובשבתכם עליהן, אתם זוכרים את חסדי ד' לאמר: תהלה לאל הממשילנו בכל אלה, אשר לא בכח ידינו כבשנו! (יג) לכו ונשובה אליו! (יד) ובכל זאת אומרים, כי עבדיו יוצאי חלציו המה1619! (טו) הבחר אלהים בבנות מכל יצוריו, ולכם נתן את הבנים? (טז) בבשר איש את אחד מהם את אשר יערכו לאלהים, יזעפו פניהם ויתאבלו. (יז) היערכו לאלהים אוהבות חליות והולכות אחרי ההבל? (יח) הם שמים את המלאכים, עבדי הרחמן, לנקבות; העדים היו בהבראם? עדותם זאת תכתב בספר, ונביאם עליה למשפט. (יט) הם אומרים: לו חפץ הרחמן, לא עבדנום! אך אין בהם תבונה, ואנשי כזב המה. (כ) הנתנו להם כתב על זאת מקדם, אשר ישענו עליו? (כא) הם אומרים: מצאנו את אבותינו באמונה הזאת, ואנחנו הולכים באשוריהם. (כב) לא שלחנו עוד לפניך מזהיר אל עיר, אשר נגידיה לא אמרו אליו כזאת: מצאנו את אבותינו באמונה הזאת, ואנחנו הולכים באשוריהם. (כג) ובאמור הנביא: ואם אביא אליכם טוב מאשר מצאתי באבותיכם? ענונו; אנחנו מכחשים באשר שולחתם בו. (כד) ונשיב להם נקם; הבט נא אל אחרית העונים בנו שקר! (כה) אברהם אמר אל אביו ואל עמו: נקי אנכי מעבודתכם! (כו) אינני עובד כי אם את בוראי ומנהלני. (כז) הן ברכתי אותם1620 ואת אבותיהם עד בוא אליהם האמת והשליח הנודע. (כט) ובבוא אליהם האמת, אמרו: אך קסם זה, ואנחנו מכחשים בו! (ל) הם אומרים: אם לא ישולח הקוראן הזה ביד איש נכבד משני הערים1621, לא נאמין בו. (לא) היחלקו את רחמי אדונך1622? אנחנו חלקנו ביניהם את מחמדי התבל, ונרם קצתם על קצתם למדרגות, ונמשיל קצתם בקצתם; אך טובים רחמי אלהיך מהאוצרות אשר הם צוברים. (לב) לולי היו האנשים דור אחד; כי אז נתנו לבוגדים באל הרחמן גגות כסף1623, וגם המעלות אשר יעלו בהן אל בתיהם כסף, (לג) וכמו כן את שערי בתיהם ואת המטות אשר שוכבים עליהן, (לד) וגם נתנו להם פאר הזהב, כי גם הוא למחמדי התבל יחשב; אכן תענוגי העולם הבא צפונים לצדיקים אצל אלהיך. (לה) השב מאחרי זכרון אלהיך הרחום מחברת השטן הוא, ולעד ידבק בו. (לו) הוא יתעהו מאחרי הדרך הטובה; והוא ידמה בנפשו, כי בדרך הטובה הוא. (לז) והיה בבואו אלינו1624 יאמר אל השטן: לו היה בינינו מרחק כרחוק מזרח ממערב! מה רעה חברתך! (לח) אך זאת לא תועילכם ביום ההוא, ובשוה תחלקו את ענשכם1625. (לט) התשמיע את החרשים, או תנחה את העורים ואת ההולכים בחושך? (מ) גם אם נסירך מעליהם1626, נשיב להם נקם. (מא) אמנם נראך את אשר העידונו בהם, כי שליטים אנחנו בהם. (מב) לכן דבוק באשר נגלה לך, כי אתה בדרך הטובה! (מג) הספר הזה זכרון לך ולעמך, ובאחריתכם נביאכם עליו במשפט. (מד) שאל נא את הנביאים אשר שלחנו לפניך; הצוינום לעבוד אלהים אחר מבלעדי הרחום? (מה) הן שלחנו את משה באותותינו אל פרעה ואל עמו לאמור: שלוח אני מאת אדון העולמים! (מו) אך מדי הראותו את אותותיו לעגו לו, (מז) גם אם הראינום אותות גדולים איש מאחיו, וניסרם בעונש גדול למען ישובו אלינו. (מח) ויאמרו אל משה: אתה הקוסם! קרא אל אלהיך כבית אשר כרת לך; אז נלך בדרכיו! (מט) אך בהשיבנו מאחריהם את ענשם, מרו בנו. (נ) ויעביר פרעה קול בתוך עמו לאמר: עמי! הלא לי המלוכה על ארץ מצרים ועל היאורים הנוזלים תחתי? האינכם רואים זאת? (נא) האינני טוב מהאיש הנבזה הזה, (נב) אשר איננו יודע דבר צחות? (נג) ההושם רביד הזהב על צוארו1627, או ההולכים מלאכים לרגלו? (נד) כן התעה את עמו, אשר שמע בקולו, כי עם בוגד היו. (נה) ויהי בהקציפם אותנו, ונשיב להם נקם ונשקע את כלם. (נו) ונשימם למשל ולשנינה לדור נולד. (נז) בשימנו את בן מרים למשל, ויגל לבב עמך1628, (נח) ויאמרו: האלהינו טובים או הוא? אך למען הריב בך שאלוך זאת, כי אנשי מדון המה. (נט) ישו לא היה כי אם עבד אשר היטבנו לו, ונשימהו למשל לבני ישראל. (ס) לו חפצנו, נקים מקרבכם מלאכים לנחותכם בארץ. (סא) הוא1629 יודיעכם את השעה האחרונה; לכן אל תכחשו בה. לכו אחרי! אז תהיו במעגל הטוב. (סב) ואל ישיאכם השטן, כי אויב גלוי הוא לכם. (סג) בבוא ישו באותות מובנים, ויאמר: הן באתי אליכם בחכמה למען הורותכם קצת מאשר אתם מריבים עליו; יראו את ד' ושמעו בקולי! (סד) ד' הוא אדוני ואדונכם; לכן עבדוהו! זאת הדרך הישרה. (סה) אמנם המפרידים1630 אשר ביניהם הריבו בו; אוי לבוגדים בעונש היום הנורא! (סו) מה לכם ליחל כי אם את השעה האחרונה אשר תבוא עליהם פתאום והם לא ישערוה בנפשם? (סז) אתם עבדי! לא תיראו ולא תתאבלו ביום ההוא. (סח) ביום ההוא האוהבים יהפכו לאויבים איש אל אחיו1631; לא כן הצדיקים. (סט) אתם המאמינים באותותינו והמשלימים אתנו! (ע) בואו אל כן העדן אתם ונשיכם, ושישו בו! (עא) שם יחלקו ביניכם קערות זהב וגביעי זהב; שם תמצאו את שאהבה נפשכם ואת כל מחמד עיניכם; ולעד תשבו שם. (עב) זה גן העדן, אשר ננחילכם על מעשי ידיכם. (עד) אמנם הבוגדים ישאו לעד את עונם בגיהנם. (עה) לא יקל איש את משאם, ותקותם תאבד. (עו) לא עשינו להם עול, כי אם הם השחיתו את נפשם. (עז) אז יאמרו: מאלך1632! יעש נא אדונך עמנו כלה1633! יענה: לא כי לעד תשבו פה! (עח) הן באנו אליכם באמת; אך רבכם ימרו את פיה. (עט) הם מתנכלים בנו, אך אנחנו נתחכם להם. (פ) הידמו בנפשם, כי לא נשמע את סודותיהם ואת נכליהם? לא כי מלאכינו יכתבום בספר. (פא) אמור: לו היה בן לאל הרחמן, כי אז אני הראשון אשר יעבדהו. (פב) חלילה לאדון השמים והארץ והכסא הנורא, את אשר יערכו לו! (פג) הניחם ויריבו וילעגו לך! הן יפגעו ביום המועד להם. (פד) אלהי השמים גם אלהי הארץ הוא; חכם לבב הוא ויודע כל. (פה) יהולל שמו! לו מלכות השמים והארץ וכל אשר ביניהם; הוא יודע את השעה האחרונה ואליו תשובו. (פו) לא יליצו עליהם האלילים אשר הם עובדים מבלעדו, כי אם מגידי האמת ויודעיה1634. (פז) ואם תשאלם, מי בוראם, יענו: אלהים. אמור: ומדוע שבתם מאחריו? (פח) הנביא אומר: אדוני! אך עם בוגד זה! (פט) ואלהים יענהו: הפרד מעליהם ואמור: שלום1635! הן ידעו באחריתם.

44. חזון הקיטור1636

נגלה במיכ"ה ובו תשעה וחמשים פסוקים.

בשם אלה הרחמן והרחום.

(א) ח' מ' בספר המובן! (ב) אנחנו שלחנוהו בלילה המבורך1637 למען תזהיר בו. (ג) כל דבר חכמה מבואר בו. (ד) הוא חק מאתנו,ו אנחנו שלחנוהו, (ה) למען בשר רחמים מאת אדונך, כי הוא שומע ויודע כל. (ו) הוא אדון השמים והארץ וכל אשר ביניהם; לו תבינו זאת! (ז) אין אל מבלעדו; בוא ממית ומחיה; הוא אלהיכם ואלהי אבותיכם הראשונים. (ח) אך הם יריבו בו וילעגו לו. (ט) אמנם תראם ביום עלות השמים בקיטור גלוי1638, (י) אשר יכסה את בני האדם! מה גדול יהיה ענשם! (יא) אז יאמרו: אדוננו! הסר מעלינו את ענשנו! מאמינים אנחנו בך. (יב) איך יועילם הזכרון באשר בא אליהם מזהיר גלוי, (יג) והם סרו מאחריו ויאמרו: אך למד זאת או משוגע הוא1639! (יד) גם בהשיבנו את ענשכם מעליכם1640 תשובו ותבגדו. (טו) ביום הודיענו את גבורתנו נשיב להם נקם. (טז) גם לפניהם נסינו את עם פרעה בשלחנו אליהם שליח נחמד. (יז) ויאמר אליהם: שלחו אתי את עבדי ד‘1641, כי שליח נאמן אנכי לכם! (יח) אל נא תתנשאו על ד’, כי הוא המשילני בכם.! (יט) אנוסה לעזרה אל אדוני ואדונכם, אם תרגמוני באבנים. (כ) ואם אינכם מאמינים בי, סורו מאחרי! (כא) ויקרא משה אל אדוניו לאמר: אך גוי חוטא זה! (כב) ויען ד': צא אתה עם עבדי בלילה, כי המצרים ירדפו אחריכם; (כג) והשקט את הים, כי אצמית את חיל הבוגדים! (כד) כמה גנות ועינות מים, (כה) ושדות ובתי חמד, (כו) ומחמדי לכם עזבו1642! (כז) וננחילם גוי אחר. (כח) לא השמים ולא הארץ בכו על שברם, ולא נשאנו להם. (כט) אך את בני ישראל הצלנו מלחצם ומחרפתם, (ל) מיד פרעה, אשר הרים את לבו ויכחש באלהים. (לא) ונבחר בהם בחכמתנו מכל בני אדם, (לב) ונראם את אותותינו למען נסותם. (לג) אך האנשים האלה1643 אומרים: (לד) אין מות בלתי המות הראשון; לא נקיץ עוד. (לה) הביאו לנו את אבותינו1644, אם כנים דבריכם! (לו) הטובים הם מגוי תבע1645? (לז) גם את האנשים, אשר היו לפניהם, הצמתנו על פשעם. (לח) לא לשחוק בראנו את השמים ואת הארץ ואת אשר ביניהם. (לט) לא בראנום כי אם באמת; אך רבם לא ישכילו. (מ) אכן יום הפרידה1646 הועד לכלם. (מא) ביום ההוא לא יליץ איש בעד אחיו, ואין להם עוזר. (מב) זולתי את אשר ירחמהו אלהים, כי עזוז ורחום הוא. (מג) פרי עץ הזקום1647 (מד) יהיה מאכל לבוגדים; (מה) כשמרי השמן יבער בבטנם, (מו) כמים חמים. (מז) ואל שומרי הגיהנם יאמר אלהים1648: תפשוהו והשליכוהו באמצע הגיהנם, (מח) וצקו על ראשו את המים החמים! (מט) ואל הרשע יאמר: טעום נא זאת, האיש האדיר והנכבד! (נ) הא לך את אשר לעגת לו! (נא) אך הצדיקים יבואו אל מקום נאמן; (נב) בו גנות ומעינות מים, (נג) שם ילבשו שש ומשי, וישבו איש ממול אחיו. (נד) זה גורלם; גם תהיינה להם נשים ועיניהן שחורות; (נה) שם ימצאו כל פרי נחמד כאות נפשם, (נו) ולא יטעמו מות אחר בלתי את המות הראשון; ואלהים יצילם מעונש הגיהנם. (נז) זה חסד מאת אלהיך; ומה גדול הששון הזה! (נח) הן גלינוהו 1649בלשונך למען יתבוננו. (נט) ואתה חכה! גם הם יחכו לאחריתם.

45. חזון הכריעה1650

נגלה במיכ"ה ובו ששה ושלושים פסוקים

בשם אלה הרחמן והרחום.

(א) ח' מ' הספר הזה שולח מאת האלהים העזוז וחכם לב. (ב) הן די אותות בשמים ובארץ למאמינים. (ג) גם בבריאתכם ובבריאת החיות הנפוצות על פני כל הארץ אות לדבקים באלהים. (ד) גם תקופת הלילה והיום, והמים אשר מוריד אלהים משמים ארצה להחיות את הארץ אחרי מותה, ותקופת הרוחות, אותות הם למשכילים. (ה) אלה אותות אדונך אשר אנחנו קוראים אליך באמת;ובאי זה מופת מבלעדי אותות אל יאמינו? (ו) אוי לכל איש כזב ועושה עול, (ז) השומע את אותות ד' בהקראם אליו ומחזיק במריו כאלו לא שמעם! בשרהו עונש גדול! (ח) אוי ליודעי אותותינו ולועגים להם! לאלה עונש גדול. (ט) לפניכם הגיהנם;הונם ואליליהם אשר עבדו מבלעדי אל לא יועילום;גדול יהיה ענשם. (י) זה1651 קו הישר;ורבים המכאובים למכחישים באותות אדונם. (יא) אלהים שם לכם לעבד את הים, למען תעבורנה בו אניותיכם;הוא משפיע את חסדו עליכם למען תודו לו. (יב) הוא המשילכם בכל אשר בשמים ובארץ, כי הכל ממנו;גם בזה אות למתבוננים. (יג) אמור אל המאמינים, כי יסלחו למכחשים בתשובתם אל אלהים וביום שלמו להם את פעלם. (יד) כל עושה טוב מטיב לנפשו, וכל עושה רע לבדו ישא;אז תשובו אל אדונכם. (טו) הן נתנו לבני ישראל את הספר ואת החכמה ואת הנביאות, ונשביעם בכל טוב ונבחר בהם מכל יושבי תבל. (טז) וניתן להם בינה בדברינו;ולא הריבו עליהם עד היות להם המדע, ויקנאו איש באחיו;אך אדונך ישפוט ביניהם ביום התקומה על אשר הריבו עליו. (יז) אז שמנוך להוכיח על דברינו;לך אחריהם ואל תשמע בקול הבוערים! (יח) לא יצילוך מיד אל;הבוגדים אך איש את אחיו יעזרו, ואלהים מעוז לתמימים. (יט) הקוראן הזה מורה את האנשים;קו הישר והרחמים הוא לדבקים באלהים. (כ) הידמו בנפשם עושי עול, כי אחריתם תהיה כאחרית המאמינים ועושי טוב בחייהם ואחרי מותם? אך שוא כל מזימתם. (כא) אלהים ברא את השמים ואת הארץ באמת;לכל נפש יושב כפי מעלליה, ולא יעשה עול לכל איש. (כב) מה תחשוב? האיש השם את שרירות לבו לאלהים, ואלהים השגהו ויחתום את אזנו ואת לבו וישם מסוה על פניו, היש לו מדריך מבלעדי אל? הלא תזכרו זאת? (כג) הם אומרים: אין חיים ומות כי אם בעולם הזה;אך העת תשחיתנו! אמנם אין בהם תבונה, ושוא כל מזימתם. (כד) בהקרא להם אותותינו המובנים לא יענו כי אם: הביאו לנו את אבותינו, אם כנים דבריכם1652! (כה) אמור: אלהים החיה אתכם וימיתכם;אז יקבצכם ביום התקומה אשר אין ריב בו! אך רוב האנשים לא יבינו זאת. (כו) לד' מלכות השמים והארץ;וביום בוא השעה האחרונה יאבדו המפירים את דברם. (כז) אז תראה כל גוי כורע על ברכיו;ואלהים יקראם אל ספרו לאמור: ביום הזה יושב לכם גמול מעשיכם! (כח) הספר הזה עונה אמת בכם, כי כתבנו בו את כל מעלליכם. (כט) ואת המאמינים ועושי הטוב יוביל אלהים ברחמיו;ומה גדול הששון הזה! (ל) ואל הבוגדים יאמר: הלא נקראו לכם אותותינו? אך כחשתם בהם, ותהיו עם בוגד! (לא) ובהאמר אליכם: עדות ד' נאמנה, ואין ריב בשעה האחרונה, אמרתם: לא ידענו את השעה הזאת;אך בדות היא;לא נאמין בה! (לב) אז תשוב רעתם, אשר עשו, על ראשם;ואשר לעגו לו, יבוא להם. (לג) אז יאמר אליהם: היום הזה נשכחתם כאשר שכחתם את יום שובכם אלינו;אש הגיהנם מושבכם, ואין לכם עוזר! (לד) זה גמולכם על לעגכם לאותות אל;חיי התבל הסיתוכם! – לא יצאו עוד משם, ולא ישובו עוד. (לה) תהלה לאל, אדון השמים והארץ וכל העולמים! (לו) לו התפארה בשמים ובארץ;עזוז הוא וחכם לב.

46. חזון האחקאף1653

נגלה במיכ"ה ובו חמשה ושלושים פסוקים

בשם אלה הרחמן והרחום.

(א) ח' מ' הספר הזה שולח מאת האלהים העזוז וחכם לב. (ב) לא בראנו את השמים ואת הארץ ואת כל אשר ביניהם כי אם באמת ועד עת ידועה;אך הבוגדים סרים מאחרי הזהרתך. (ג) אמור: מה תחשבו? הראוני נא את אשר בראו בארץ האלילים אשר אתם עובדים מבלעדי אל? היש להם חלק בשמים? הביאו אלי ספר אשר גולה לפני זה, או נתיב יושר, אם צדיקים אתם! (ד) ומי שוגה מקורא אל אלהים אחרים מבלעדי אל, אשר לא יענוהו ביום התקומה ולא ישמעו לקולו? (ה) ביום הקבץ האנשים, יהפכו להם לאויבים ויכחשו בעבודתם. (ו) בהקרא אליהם אותותינו המובנים, הבוגדים אומרים על האמת הבאה אליהם: אך קסם גלוי זה! (ז) ואם יאמרו: הוא בראהו! אמור: אם בראתיו, אל תליצו עלי אל אלהים! הוא יודע את דבותיכם;עד הוא ביני וביניכם;חנון ורחום הוא. (ח) לא נביא חדש אנכי1654;אינני יודע מה יעשה אלהים לי או לכם;אינני הולך כי אם באשר גולה אלי, ואך מזהיר גלוי אנכי. (ט) מה תחשבו, אם הספר הזה מאלהים אשר בגדתם בו, ועד יבוא מאת בני ישראל ויעיד עליו ויאמין בו1655? העוד ירום לבבכם? הן לא ינחה אלהים את הבוגדים. (י) הבוגדים אומרים אל המאמינים: לו דתכם אמת, לא קדמונו האנשים האלה1656? ובאשר מאנו לדרוך בנתיב היושר, אומרים: אך כזבים קדמונים בו! (יא) גם לפניו נתנו למשה כתב, דרך אמונה ורחמים;והספר הזה מצדיקו בלשון ערבית למען הזהיר את הבוגדים ולבשר טוב את הצדיקים. (יב) האומרים: ד' הוא אלהינו" ועושי טוב לא ייראו ולא יתאבלו. (יג) האנשים האלה רעי גן העדן המה;לעד ישבו בו;זה גמול פעלם. (יד) הן צוינו את בן האדם להיטיב להוריו;אמו הרתו וילדתו בעצב, ומעת הרונה עד עת הגמלו ימלאו שלושים חדשים;ובהגיעו לכח בשנת הארבעים, יאמר: אדוני! תמכני נא למען אודה לך על טובך אשר גמלת עלי ועל הורי, ואעשה את הטוב והישר בעיניך! הצליחני נא גם בזרעי, כי אליך אשובה ואהיה ממספר המשלימים. (טו) את מעשי האנשים כאלה נרצה, ונעבור על פשעיהם;הם מחברת גן העדן, ונקים להם את אשר העידונו בהם. (טז) ובעד האיש האומר אל הוריו: חרפה זאת לכם! איך תפתוני כי אשוב ואחיה, כאשר כמה דורות מתו לפני ולא שבו עוד? יעתירו הוריו לאמור: אוי לך! האמן נא כי דבר אלהים אמת! אך הוא יענם: אין זה כי אם משלים קדמונים! (יז) באנשים כאלה יקים אלהים את דברו אשר דבר לגויים אשר היו לפניהם, כי יספו. (יח) לכל איש תהיה מדרגתו כפי פעלו;אלהים ישיב להם את גמול מעלליהם, ולא יעשה להם עול. (יט) ביום ההוא יוקרבו הבוגדים אל אש הגיהנם, ואלהים יאמר אליהם: הן השיבותי לכם את גמול מעשיכם הטובים בעודכם חיים בארץ, ותתענגו עליו;והיום הזה תוסרו ותשיגו כלימה על התנשאכם בארץ לבלי חק ועל עשותכם עול! (כ) זכור נא את אחי עאד1657 בהזהירו את עמו בעמק אחקאף (גם לפניו ולאחריו היו נביאים) לאמור: אך את ד' לבדו עבדו! יראתי פן יקרכם גמול היום הגדול! (כא) ויענו: הבאת אלינו למען השיבנו מאחרי אלהינו? הביאה נא עלינו את אשר העידות בנו;אם כנים דבריך! (כב) ויאמר: אך לד' המדע, ועלי להגיד לכם את אשר שולחתי בו;אך אני רואה, כי עם סכל אתם! (כג) בראותם ענן פרוש על עמקם אמרו: הענן הזה יביא לנו מטר. ויאמר הוד: לא כי הוא מביא לכם את אשר החישותם לכם, את רוח מוסרכם הנורא. (כד) הוא ישחית הכל בדבר אלהיו! ויהי בבוקר, ולא נראה מהם מאומה בלתי מושבותיהם. (כה) כן נשיב גמול לזדים. לא נופלים היו מכם; גם להם נתנו משמע אוזן, מראה עין ולב להבין;אך אזנם, עינם ולבם לא הועילום מאומה, יען כי מאסו באותות אל;ויביא להם את אשר לעגו לו. (כו) גם את הערים אשר סביבותיכם שחתנו, אחרי גלותנו להם את אותותינו למען ישובו אלינו. (כז) לא הושיעום אליליהם אשר עבדו מבלעדי אל ויזבחו להם, כי אם התעום;זה גמולם על שגגתם ועל דמיון לבם. (כח) גם לך נתנו חיל רוחות שומעות את הקוראן1658; בשמעם אותו אמרו איש אל אחיו: הקשיבו! ובכלותך לקראו וילכו אל עמם למען הזהירו. (כט) ויאמרו: עמנו! שמענו ספר נגלה אחרי משה לקים את אשר נגלה לו;הספר הזה מדריך אל האמת ואל נתיב היושר. (ל) עמנו! הקשיבו לקול ד' והאמינו בו! הוא יסלח לכם את חטאותיכם ויצילכם מהעונש הנורא. (לא) וכל הממרה את פי ד', לא יפר את עצת אל בארץ ולא ימצא עוזר מבלעדו;גדולה שגגתו. (לב) הלא יראו, כי האלהים אשר ברא את השמים ואת הארץ ולא יעף בבראו, גם יוכל להחיות את המתים? הלא אדיר הוא על כל? (לג) ביום ההוא יוקרבו הבוגדים אל אש הגיהנם, ואלהים יאמר אליהם: הלא אמת זאת? יענו: אכן, חי אדוננו! ואלהים יאמר אליהם: הא לכם ענשכם על מריכם! (לד) ואתה מחמד! חכה כאשר חכו כל הנביאים הדבקים באלהים, ואל תחיש את יום אידם! (לה) ביום אשר בו יראו את אשר הועד בהם, ידמו בנפשם, כי לא חיו כי אם שעה אחת ליום. זאת הוזהרתם;ומי יספה בלתי החוטאים?

47. חזון מחמד1659 אלהים יגן בעדו וישם לו שלום

נגלה במדינ"ה ובו ארבעים פסוקים

בשם אלה הרחמן והרחום.

(א) שוא פעולת הבוגדים והמשיבים מאחרי דרך אלהים! (ב) אך למאמינים ועושי טוב ומאמינים באשר שולח להם ביד מחמד (כי אמת היא מאת אדונם) תכופר חטאתם, והם יצליחו. (ג) הבוגדים אך אחרי ההבל הולכים;אולם המאמינים מבקשים את האמת. כן ממשל אלהים משלים לבני האדם. (ד) אם תפגעו בבוגדים1660 קצצו את ראשיהם ופרצו בהם פרץ גדול;ואת הנשארים אסרו בזיקים1661! (ה) ואחר כלות המלחמה שלחום חנם או בפדיון נפשם! כן הוא;לו חפץ ד‘, השיב להם נקם בלעדיכם;אמנם בלבו לנסותכם איש באחיו1662;והמומתים בדרך אלהים1663 לא לשוא עמלו. (ו) הוא ינחם, וימלא את משאלותיהם. (ז) הוא יובילם אל הגנות אשר הוכנו להם. (ח) אתם המאמינים! אם תעזרו את אלהים1664 גם הוא יעזרכם ויחזק את רגליכם. (ט) והבוגדים יספו, ושוא פעולתם, (י) יען כי געלה נפשם באשר שלח אלהים, לכן גם הוא יפר את מעלליהם. (יא) הלא יעברו בארץ ויראו את אחרית האנשים אשר היו לפניהם? אלהים הצמיתם, וכמו כן יהיה גורלם. (יב) אלהים מגן למאמינים, ולבוגדים אין עוזר. (יג) אלהים יוליך את המאמינים ועושי טוב אל הגנות ובתוכם נחלי מים;ולבוגדים המתענגים ואוכלים כבהמות הכין את אש הגיהנם. (יד) כמה ערים, גדולות ובצורות מעירך אשר גרשתך, שחתנו, ולא היה להם עוזר! (טו) הישוה האיש ההולך בדרך אדוניו אל האיש העושה עול והולך בשרירות לבו? (טז) זה משפט גן העדן, אשר הוכן לצדיקים: נהרים, אשר לא יכזבו מימיהם;נחלי חלב, אשר טעמו יעמוד בו;נחלי יין, נחמד לשותיו; (יז) ונחלי דבש שרוף. שם ימצאו כל פרי נחמד לכפרת עון. הישוו אלה לאנשים, אשר מושבם באש הגיהנם וישתו מים חמים עד כי תבקענה מעיהם? (יח) יש מהם ישמעוך, ובצאתם מעמך יאמרו אל חכמי לב: מה זה חדש דבר אליכם? אלהים חתם את לבם;לכן אך בשרירות לבם ילכו. (יט) ואת ההולכים אחריו ינחה, וישלם להם את צדקתם. (כ) מה להם1665 ליחל בלתי השעה האחרונה אשר תבוא עליהם פתאום? כבר באו אותותיה1666, ומה יועילם הזכרון1667 בבואה? (כא) דע איפוא, כי אין אל מבלעדו, והעתירה אל ד’ למען יכפר לך את עונותיך וגם למאמינים ולמאמינות, כי אלהים יודע את מוצאכם ואת מבואכם1668! (כב) המאמינים אומרים: מדוע לא נגלה לנו עוד חזון על מלחמת האמונה? אמנם גם בהגלות חזון מובן כזה, אשר בו תזכר מלחמת האמונה, תראה את רכי הלבב בהביטם אליך כאיש אשר אימת מות בעתתו. שמוע ודבר רכות נאוה להם מהתלונן עליך. (כג) באשר נכון הדבר מאת אלהים1669, עליהם לבטוח בו. (כד) הלא נכונים אתם בשובכם מאחרי אלהיכם להשחית בארץ ולנתק את מוסרות אהבתכם? (כה) אלהים קלל את האנשים האלה ויכבד את אזניהם ויעור את עיניהם. (כו) הלא יתבוננו על הקוראן? או הנסגרו לבותם? (כז) השטן משנה את האנשים הפונים עורף אל אמרי בינתנו;הוא מנהלם וממלא את לבם. (כח) הם1670 אומרים אל הממרים את פינו: בקצת דברי אלהים נשמע לקולכם! אך אלהים יודע את מצפוניהם. (כט) איך יהיה להם בהמית אותם המלאכים ובהפצע פניהם וגיויהם1671? (ל) זה גמולם על בחרם באשר יכעיס את אלהים ועל התקוממם בטוב בעיניו. שוא תהיה פעולתם. (לא) הידמו בנפשם רכי הלבב, כי אלהים לא יוציא לאור את רעתם? (לב) לו נחפוץ, נראך אותם ונודיעם אליך במראה פניהם;אמנם תכירם באמרי פניהם. (לג) הן יודע אל את מעלליכם! אמנם ננסה אתכם, למען נדע את המתאמצים להלחם ואת המחכים בקרבכם;גם ננסה את התרועעכם. (לד) הבוגדים והמתעים מאחרי דרך אלהים, והממרים את פי שלוחו אחרי היות להם קו הישר, לא ירעו לאלהים דבר; הוא יסכל את עצתם. (לה) אתם המאמינים! שמעו בקול אל ושלוחו, פן ישים לאפס את מעלליכם! (לו) הבוגדים ומתעים מאחרי דרך אלהים ומתים במרים, לא יאבה ד' סלוח להם. (לז) אל תרפו את ידיכם מאויביכם ואל תקראו להם לשלום, באשר אתם חזקים מהם;כי אלהים הולך עמכם ולא יגרע את שכרכם! (לח) חיי התבל אך הבל וריק המה;ואם תאמינו באלהים ותיראוהו, לא יגרע מכם את שכרכם. איננו מבקש מכם את רכושכם. (לט) לו יבקשהו מכם ויפצר בכם, כי אז תמאנו ותשנאוני. (מ) הן קרואים אתם לפזר מהונכם על מלחמת אל;אך יש מכם כילים המה. אמנם הכילי לנפשו כילי1672. אלהים עשיר ואתם עניים;ואם תסורו מאחריו, ישים תחתכם דור אחר אשר לא יהיה כמוכם.

48. חזון התשועה1673

נגלה במדינ"ה ובו תשעה ועשרים פסוקים

בשם אלה הרחמן והרחום.

(א) הן נתנו לך תשועה גדולה1674. (ב) אלהים יסלח לך את אשר עוית ואת אשר תעוה ויפליא לך את חסדו וינחך בדרך הטובה. (ג) הוא יעזרך ברחמיו הגדולים. (ד) הוא משרה את שכינתו בתוך לב המאמינים למען הרבות את אמונתם;כי לו כל צבאי השמים והארץ;חכם לב ויודע כל הוא. (ה) הוא יוביל את המאמינים ואת המאמינות אל גנות ובתוכם נחלי מים, ולעד ישבו בהם. הוא יכפר את חטאתיהם. מה גדול הששון הזה! (ו) אך את החנפים ואת החנפות, את עובדי ואת עובדות האלילים ייסר, יען כי ענו שקר באלהים. שבר על שבר יבוא עליהם;קצף וקללת אלהים יחולו על ראשיהם;הגיהנם הוכן להם, ומה קשה הדרך שמה! (ז) לאלהים גדודי השמים והארץ;עזוז הוא וחכם לב. (ח) הן שלחנוך להעיד, לבשר טוב ולהזהיר. (ט) האמינו באלהים ובשלוחו! עזרוהו וכבדוהו והללוהו בוקר וערב! (י) הנשבעים לך1675 נשבעים לאלהים;יד אל על ידיהם היא;כל המפר בריתו לבדו ישא, ולכל מחזיק בברית אל ניתן שכר גדול. (יא) הערביים המפגרים1676 יאמרו אליך: רכושנו ומשפחותינו מנעונו מצאת אתך בצבא;לכן העתירה בעדנו! אמנם הם מדברים בלשונותיהם, ולבם בל עמם. אמור: מי יעצור ביד אל ברצותו להיטיב או להרע לכם? האיננו יודע את כל מעשיכם? (יב) דמיתם בנפשכם, כי הנביא והמאמינים בו לא ישובו לעולם אל בתיהם;זאת בדאתם מלבבכם;רק רע כל מזימותיכם, ובני בליעל אתם! (יג) למכחשים באלהים ובשלוחו הכנו את אש הגיהנם. (יד) לד' המלוכה על כל אשר בשמים ובארץ;הוא יסלח למי יחפץ וייסר את מי יחפץ;חנון ורחום הוא. (טו) המפגרים יאמרו אליכם בצאתכם לחלק שלל: נלכה נא אחריכם! בלבם להמיר את דבר אלהים1677;אמור: אל תלכו אחרי;כה צוה אלהים מקדם! יענו: כה דברת לבלתי תת לנו את חלקנו בשלל. אך מעט תבונה בהם. (טז) אמור אל הערביים המפגרים: הן נקראכם נגד עם חזק ועצום1678;הריבו בהם, או יחבקו את האיסלאם! אם תשמעו בקולי, יוסיף אלהים על שכרכם;ואם תשובו מאחרי, כאשר שבתם מקדם, ייסרכם מוסר גדול. (יז) אין חטא בעור, בפסח או בחולה בשבתם בבתיהם;ואת כל השומעים בקול אל ושלוחו יביא אלהים אל גנות ובתוכם נחלי מים;ואת כל השב מאחריו ייסר בעונש גדול. (יח) הן רצה אלהים את המאמינים בהשבעם לך תחת העץ הלז1679 כי ידע את אשר בלבם; וישרה את שכינתו עליהם, ויתן להם תשועה, (יט) וינחילם שלל רב, כי עזוז הוא וחכם לב. (כ) אלהים הכין לכם שלל רב אשר חלקתם בחפזון, וישיב מאחריכם את ידי האנשים1680. זה אות למאמינים;הוא ינחכם בדרך הטובה. (כא) אך עוד לכם לקחת שלל אשר איננו בידכם;אך אלהים הכינו לכם, כי הוא אדיר על כל. (כב) לו נלחמו בך הבוגדים1681, כי אז פנו אליך עורף, ולא היה להם עוזר ומושיע. (כג) כה יעץ אלהים מקדם, ואלהים לא יפר את דברו. (כד) הוא השיב את ידיהם מכם ואת ידיכם מהם בעמק מיכ"ה1682 אחרי המשילכם בהם, כי הוא ראה את מעלליכם. (כה) הם בגדו באלהים וימנעוכם מהתפלל בחרם ומהביא את הקרבן אל מכונו1683. לולי היו בכם מאמינים ומאמינות (אשר מאסתם בפתיותכם ותשאו עליכם חטא) כי אז לא עזרנוכם. אלהים מנהל ברחמיו את מי יחפץ. לו נפרדו1684 איש מעל אחיו, כי אז יסרום הבוגדים בעונש גדול. (כו) אלהים הקשה את לב הבוגדים ויאמצם בפתיותם;ועל שלוחו ועל המאמינים השרה את שכינתו ויחזקם בדבר אמת כי נאה להם. ואלהים יודע כל. (כז) אלהים הקים לשלוחו את חזונו1685 לאמור: בואו אל מקדש החרם שקטים ושאננים ברצון אלהים! גלחו את שער ראשכם והקיפו את פאת זקנכם1686 ואל תיראו! הוא יודע את אשר אינכם יודעים, וקרובה ישועתו לבוא. (כח) הוא שלח את שלוחו בקו הישר ובאמונת אמת, למען ירים את קרנה על כל האמונות;ואלהים יעיד עליו. (כט) מחמד שליח אלהים הוא, ואנשי בריתו יכבידו את ידיהם על הבוגדים;אך איש את אחיו ירחמו. הנך רואה בכרעם על ברכם ומשתחוים לאלהים למען הפיק ממנו רצון ורחמים. הכרת פניהם תענה בהכנעתם. בתורה ובאיוואנגיליאום תמצא עליהם את המשל הזה: הם נמשלו כזרע המוציא את הקנה ומחזקהו ומגדלהו לשבולת המרימה את ראשה על גזעה להרוות את נפש הזורע1687. והבוגדים ילבשו כלימה, ולמאמינים ולעושי טוב העיד אלהים כפרת עון ושכר גדול.

49. חזון חדרי חדרים1688

נגלה במדינ"ה ובו שמונה עשר פסוקים

בשם אלה הרחמן והרחום.

(א) אתם המאמינים! אל תבהלו על אלהים ועל שלוחו1689! יראו את ד‘, כי הוא שומע ויודע כל. (ב) אתם המאמינים! אל תשמיעו את קולכם על קול הנביא;אל תדברו אליו כדבר איש אל אחיו, פן יהיו לריק מעלליכם בלי דעתכם! (ג) ולמשפילים את קולם לפני הנביא1690 אלהים הטה את לבם לאמונת אמת;להם כפרת עון ושכר גדול. (ד) והאנשים הקוראים אליך בחדרי חדריך1691 אין בהם תבונה. (ה) לו חכו עד צאתך אליהם, כי אז טוב להם;אך חנון ורחום אלהים! (ו) אתם המאמינים! בבשר לכם בן בליעל שמועה, חקרוה היטיב פן תרעו לעם אחד בלי דעתכם ותנחמו אחרי כן על מעלליכם1692! (ז) דעו כי נביא אלהים בקרבכם! לו ישמע בקולכם בדברים רכים, ישא עליכם חטא1693. אך אלהים הוקיר את אמונתכם בעיניכם ויפארה בתוך לבותיכם וילמדכם למאוס בכחש במרמה ובמרי;כל עושי זאת הולכים בדרך הטובה. (ח) חן וחסד זאת לכם מאלהיכם, כי יודע כל וחכם לבב הוא. (ט) אם שתי כתות מהמאמינים מריבות אשה באחותה, עשו שלום ביניהן. אך בצדק תשפטו, כי אלהים אוהב את אנשי האמת! (י) המאמינים אחים זה לזה;לכן השלימו בין אחיכם ויראו את ד’ למען תרוחמו. (יא) אתם המאמינים! אל ילעג איש מכם לאחיו! אולי הנלעג טוב מהלועג;גם לא אשה לרעותה, אולי הנלעגת טובה מהלועגת1694. אל תחרפו ואל תגדפו איש איש את אחיו. אחרי חבק אדם את אמונת אמת, הדבר: רשעה אך גידוף הוא1695. ואשר לא ישובו מדרכם הרעה, בוגדים המה. (יב) אתם המאמינים! השמרו מאד מהגיון רע, כי גם ההגיון אשם הוא. אל תדרשו לאשמות אחיכם, ואל תדברו דופי איש באחיו. היבקש איש מכם לאכול את בשר אחיו המת1696? לכן תועבה זאת לכם. יראו את ד‘, כי טוב ורחום הוא! (יג) בני אדם! אנחנו בראנוכם מאיש אחד ומאשה אחת, ונפרידכם לגויים ולשבטים למען תאהבו איש את אחיו;והירא את ד’ הוא הטוב מכם, כי אלהים שומע כל ומביט אל כל. (יד) הערביים1697 אומרים: מאמינים אנחנו;אמור: אינכם מאמינים! הן אומרים אתם: משלימים אנחנו, אך האמונה לא באה אל קרב לבכם. אם תשמעו בקול אלהים ושלוחו, לא יגרע לכם דבר משכר מעלליכם, כי חנון ורחום אלהים. (טו) האמינים באלהים ובשלוחו לא יריבו בו, והמשליכים את הונם ואת נפשם מנגד למען הלחם לאמונתו, אלה הם הצדיקים. (טז) אמור: התורו את אלהים על אמונתכם? אלהים יודע את כל אשר בשמים ובארץ, ואלהים יודע כל! (יז) הם יפתוך כי משלימים הם;אמור אליהם: אל תפתוני באמונתכם! אלהים יגיד לכם1698, כי נחכם, לו צדיקים הייתם! (יח) אלהים יודע את רזי השמים והארץ, והוא מבין אל מעשיכם.

50. חזון הק'1699

נגלה במיכ"ה ובו חמשה וארבעים פסוקים

בשם אלה הרחמן והרחום.

(א) ק' בקוראן הנשגב! (ב) הם תומהים, כי בא אליהם מזהיר מקרבם, והבוגדים אומרים: אך דבר נפלא זה (ג) כי אחרי מותנו והיותנו לעפר נשוב ונחיה! איך רחוקה התשובה הזאת! (ד) הן ידענו, כמה אנשים מקרבם הארץ אכלה, כי ספר גלוי אתנו1700. (ה) הם עונים שקר באמת הבאה אליהם, וגדולה שגגתם. (ו) הלא יראו את השמים אשר ממעל להם, איך בנינום ועטרנום ואין פרץ בהם? (ז) ואת הארץ פרשנו, ונשים בה הרים גבנונים, ונצמיח מקרבה כל פרי נחמד. (ח) זה הגיון וזכרון לכל עבדינו השבים אלינו. (ט) ונוריד מן השמים מי ברכה, ובהם נוציא גנות ודגן, (י) ותמרים גבוהים כבדי הענף (יא) לאכלה לעבדי, ונחיה בהם את הארץ אחרי מותה;כן תהיה גם תחיית המתים. (יב) גם האנשים, אשר היו לפניהם, ענו שקר בנביאיהם, כמו דור נח, אנשי רס1701 ותמוד, (יג) עאד, פרעה, דור לוט ויושבי היערים1702 ועם תבע1703;ונקים בהם את דברינו. (יד) העיפים אנחנו מהבריאה הראשונה1704? ובכל זאת מריבים על הבריאה השנית. (טו) הן בראנו את האדם ואנחנו יודעים את אשר תלחש נפשו באזניו1705;אנחנו קרובים לו מגידי צוארו1706. (טז) בפגוע שני המלאכים1707 בבן אדם, אחד מימינו ואחד משמאלו, (יז) לא יוכל איש לפצות את פיו, והצופה1708 יכתוב, (יח) ויאמר אליו: המות, אשר נסת מפניו, יגיעך באמת! (יט) אז יתקע בשופר;זה יום המועד. (כ) כל נפש תבוא בו למשפט, ואתה נוגש ועד1709, (כא) ויאמרו אליו: לא דאגת ליום הזה! הן הסירונו את המסוה מעל פניך ועיניך רואות היום הזה. (כב) וחברו יאמר: אני עד! (כג) ואלהים יאמר: השליכו אל הגיהנם את כל בוגד וקשה עורף! (כד) את כל מונע טוב וחוטא ומריב, (כה) ואת המעריך לאלהים אלהים אחרים;השליכום אל העונש הנורא! (כו) ואוהבו1710 יאמר: אדוני! לא השגיתיו;אך שוגה הוא מאוד. (כז) ואלהים יאמר: אל נא תריבו בפני, באשר הזהרתיכם מקדם! (כח) לא אמיר את דברי, ולא אעשה עול לעבדי! (כט) ביום ההוא נאמר אל הגיהנם: האינך עוד מלא? יענה: היש לך עוד1711? (ל) ולצדיקים נקריב את גן העדן, ולא נאחר, (לא) ונאמר: זה אשר הכנו לכל עבדינו השומרים את מצוותינו, (לב) ליוראים את האל הרחמן בסתר, ושבים אליו בכל לבבם. (לג) בואו בשלום! היום הזה יהיה לנצח! (לד) שם ימצאו את שאהבה נפשם, ונוסיף על שכרם. (לה) כמה דורות שחתנו לפניהם1712! עצומים היו מהם. עברו בארץ וראו היש מנוס מפנינו! (לו) בזה זכרון ללב מבין, לאוזן שומעת ולעין רואה. (לז) הן בראנו את השמים ואת הארץ בששת ימים, ולא יגענו. (לח) שא את דבריהם וספר את תהלת אדונך לפני צאת השמש ולפני בואו! (לט) וגם בלילה1713! שבחהו גם בשתי הקצוות1714! (מ) חכה ליום קרוא הקורא ממקום קרוב1715, (מא) ליום השמע קול השופר באמת, ובו יאמר: זה יום התקומה! (מב) אנחנו נמית ונחיה, ואלינו תשובו. (מג) ביום ההוא תבקע הארץ תחתיהם;לא תכבד זאת ממנו. (מד) אנחנו יודעים את דבריהם;לא עליך לפצור בהם. (מה) אמנם הזהר בקוראן את החרדים על דברי.

51. חזון המפיצות1716

נגלה במיכ"ה ובו ששים פסוקים

בשם אלה הרחמן והרחום.

(א) במפיצות עפר1717, (ב) בעננים הכבדים, (ג) במחישות את דרכם1718, (ד) ובמגידים את דבר ד‘1719, (ה) נשבעתי כי עדותי אמת1720, (ו) כי יבוא יום הדין! (ז) בשמים ובמסלותיו! (ח) הן נפרדים אתם בדבריכם1721; (ט) אכן רק המושב אחור ישוב אחור1722. (י) ארורים הבוגדים, (יא) אשר לא ידרשו לשלום נפשם כל ימי חייהם! (יב) ישאלו: מתי יבוא יום הדין! (יג) ביום ההוא יוקדו באש הגיהנם, (יד) ויאמר אליהם: קחו את ענשכם, אשר החישותם אותו! (טו) אך הצדיקים ישבו בגנות ומעינות מים, (טז) ויקחו את אשר נתן להם אדונם על מעלליהם הטובים. (יז) אך קצת הלילה ישנו1723, (יח) ובבוקר התחננו אל אלהים, (יט) ויפזרו מהונם לעני המבקש ולדך הנכלם. (כ) די אותות בארץ לישרי לב, (כא) גם בכם1724;הלא תתבוננו? (כב) בשמים תמצאו את שכרכם ואת אשר הועד בכם. (כג) באדון השמים והארץ נשבעתי, כי כנים דברי;ושבועתי כשבועתכם1725. (כד) הלא עוד הגיעה עדיך שמועת אורחי אברהם הנכבדים? (כה) בבואם אליו ויאמרו: שלום! ויען: שלום! ויאמר בלבו: אך עם נכר זה! (כו) וילך אל ביתו ויביא אליהם עגל מרבק, (כז) ויגישוהו אליהם לאמר: הלא תאכלו? (כח) ויירא מפניהם ויאמרו אליו: אל תירא! ויבשרוהו בן משכיל. (כט) ותקרב אליו בצעקה, ותספוק את כפיה על פניה ותאמר: הן זקנתי ואנכי עקרה! (ל) ויענו: כה אמר אדונך, כי הוא חכם לב ויודע כל. (לא) ויאמר אברהם: אתם השלוחים, מה מעשיכם? (לב) ויענו: שולחנו אל עם בוגד, (לג) למען נשליך עליהם אבני גיר מנופצות, (לד) מועדות מאת אדונך לבוגדים1726. (לה) ונוציא מקרבה1727 את המאמינים, (לו) ולא מצאנו בה כי אם בית מאמין אחד. (לז) ונשים בה אות ליראים את העונש הגדול. (לח) גם את משה אזרנו חיל בשלחנו אותו אל פרעה;(לט) אך זה פנה אליו עורף לאמר: אך קוסם קסמים או משוגע אתה! (מ) ונאחז אותו ואת חילו ונשקעם בים על מרים. (מא) ועל אנשי עאד שלחנו רוח זלעפות, (מב) המשחית את כל אשר עובר עליו וטוחנו לעפר. (מג) בהאמר אל אנשי תמוד: עוד מעט ימים תתענגו! (מד) וימרו את פי אדונם ותאחזם הרעש בהעיף עיניהם, (מה) עד כי לא יכלו עמוד על רגליהם והציל את נפשם. (מו) גם את דור נח, אשר היה לפניהם, הכרתנו, כי עם בוגד היו. (מז) בן בראנו את השמים בחיל, ונמתחם. (מח) ואת הארץ פרשנו ונשוה פניה. (מט) ומכל דבר בראנו שני מינים למען תשכילו. (נ) שובו אל ד’, כי מזהיר גלוי אנכי לכם מאתו! (נא) אל תערכו לאלהים אלהים אחרים! מזהיר גלוי אנכי לכם. (נב) לא בא עוד שליח אל האנשים אשר היו לפניהם, אשר לא חשבוהו לקוסם קסמים או למשוגע. (נג) הירשו את מעלליהם1728? אך עם תועה המה! (נד) לכן שוב מאחריהם;לא יחשב לך עון. (נה) הזכירם1729, כי הזכרון טוב למאמינם! (נו) לא בראתי את השדים ואת האנשים כי אם למען יעבדוני. (נז) לא אבקש מהם שכר, ולא אשאל מהם כי יכלכלוני. (נח) אלהים הוא המכלכל;לו העוז והממשלה. (נט) ועונש הבוגדים יהיה כעונש ריעיהם1730, ואז לא יחישוהו. (ס) אוי לבוגדים ביום מועדם!

52. חזון ההר1731

נגלה במיכ"ה ובו תשעה וארבעים פסוקים

בשם אלה הרחמן והרחום.

(א) בהר1732, (ב) בספר הגלוי (ג) הכתוב על גויל1733, (ד) בבית המפואר1734, (ה) בגג הרקיע, (ו) ובים ההומה, (ז) נשבעתי, כי יבוא גמול אדונך1735. (ח) איש לא יאחרהו; (ט) ביום ההוא יתחלחלו השמים, (י) וההרים ימוטו. (יא) אוי ביום ההוא לאנשי כזב, (יב) למתענגים על הריבם באלהים! (יג) ביום ההוא יודחו אל אש הגיהנם, (יד) ואלהים יאמר: הא לכם האש אשר כחשתם בה! (טו) הקסם זאת היא? הלא תראוה? (טז) בערו בה! שוה לכם, אם תסבלוה או אין! פרי מעלליכם יושב לכם! (יז) אך מושב התמימים בגנות נעימים; (יח) יתענגו על מתת ד', ואלהים יצילם מאש הגיהנם. (יט) ואלהים יאמר אליהם: אכלו ושתו והתענגו על פרי מעלליכם! (כ) שם ישבו סרוחים על מטות שן, ובתולות שחורות עינים תהיינה להם למנה. (כא) ואת המאמינים ומדריכים את זרעם באמונתם, נקבץ עם זרעם בגן העדן, ולא נגרע להם מאומה משכר פעולתם. כל איש עירבון למעשיו הוא. (כב) שם ניתן להם כל פרי נחמד ובשר נעים כאות נפשם. (כג) שם יושיטו איש אל אחיו כוס, אשר אין ריק ואין אשם בו1736. (כד) בחורים אדומי עצם מפנינים יסובבום. (כה) אז יקרבו איש אל אחיו, וידרשו לשלומם. (כו) יאמרו: הן דאגנו מקדם למשפחותינו1737, (כז) ועתה היטיב אלהים לנו ויצילנו מאש הגיהנם, (כח) יען כי לא עבדנו אחר מבלעדו;אך טוב ורחום הוא! (כט) ואתה1738 הזהירם, כי ברחמי אלהיך לא קוסם קסמים ולא משוגע אתה! (ל) ואם יאמרו: אך ממשל משלים הוא! נחכה לעת1739! (לא) אמור: חכו! גם אנכי מן המחכים. (לב) המדברים בחלום, או בוגדים המה? (לג) היאמרו: הוא בראהו? אמנם לא יאמינו. (לד) יביאו ספר כמוהו, אם צדיקים המה! (לה) המאין נבראו, או ההם בראו את נפשם? (לו) הבראו את השמים ואת הארץ? אך לא ייטיבו את דרכם. (לז) היש להם אוצרות אדוניהם, או השליטים הם בארץ? (לח) היש להם סולם, אשר ישמעו בו את רזי השמים? יביאו מופת! (לט) הלאלהים הבנים ולכם הבנות1740? (מ) המבקש אתה שכר מהם? אך נשייהם יכבדו עליהם1741. (מא) היודעים הם את הרזים למען כתבם? (מב) הם מתנכלים בך;אך אנחנו נתחכם להם. (מג) היש להם אל מבלעדי אל? חלילה לו את אשר ידמו אליו! (מד) גם בראותם את השמים נופלים עליהם יאמרו: אך ענן כבד זה! (מה) הניחם עד בוא יומם, אשר יספו בו! (מו) ביום ההוא לא תועילם ערמתם ולא יושעו. (מז) לבוגדים הוכן עונש מבלעדי ענשם;אך רבם לא יבינו זאת. (מח) חכה למשפט אדונך;הן נשים את עינינו עליך. ספר את תהלת אדונך בקומך, (מט) בלילה ובאסוף הכוכבים את נגהם!

53. חזון הכוכב1742

נגלה במיכ"ה ובו שנים וששים פסוקים

בשם אלה הרחמן והרחום.

(א) בכוכב הבא! (ב) ריעכם1743 איננו שוגה ואיננו בער; (ג) גם איננו בודא מלבו, (ד) כי אם מגלה לכם את אשר גולה לו, (ה) ואת אשר הורהו העזוז והגבור, (ו) אשר לו החיל והעצמה. (ז) נגלה אליו בגבהי שחקים, (ח) ויגש אליו לאט לאט, (ט) כשני מטחוי קשת או קרוב מהם, (י) ויגלה לעבדו את דברו. (יא) סרעפיו לא התעוהו בראותו1744. (יב) התריבו עמו על חזונו? (יג) הן ראהו1745 בעת אחרת1746, (יד) אצל העץ הלוט הקדוש1747, (טו) העומד על הגן לעד; (טו) ובכסות המכסים1748 את העץ, (יז) לא העלים מחמד את עיניו ממנו ולא נבוך, (יח) כי ראה אותו גדולים מאת אדוניו. (יט) מה תחשבו על אללאת, אלעזי, (כ) ומנאת, האליל השלישי? (כא) הלכם הזכרים ולו הנקבות1749? (כב) אך עול החלוקה הזאת! (כג) אך שמות רקים הנה1750, אשר שמעתם אתם ואבותיכם;לא חלק לכם אלהים אותם. אך אתם הולכים בשרירות לבכם ובמשאלות נפשכם, גם אם בא אליכם קו הישר מאת אדונכם. (כד) התהיה לכל איש אות נפשו? (כה) אלהים הוא הראשון והאחרון. (כו) ומכל המלאכים אשר בשמים לא יליץ איש עליכם, (כז) לולי ברצון אדונכם, כי את אשר יחפוץ ירצה. (כח) המכחשים בעולם הבא מכנים את המלאכים בשמות נקבות. (כט) אמנם אין בהם תבונה, ורק אחרי הגיון לבם הולכים;אכן אין אמת בהגיון לבם. (ל) סור מאחרי הפונים את ערפם לזכרוננו, ואך בחיי התבל חפצם. (לא) כל מזימתם לחיי התבל היא;ואלהים מכיר את התועה מדרכו ואת ההולך בה. (לב) לאלהים כל אשר בשמים ובארץ; הוא ישיב למרעים את גמול פעלם, ולטובים ישלם שכר טוב. (לג) לסרים מעונות גדולים1751 ואך שוגים בפשעים קטנים יסלח אלהים ויחנם;הוא ידעכם בהוציאו אתכם מהאדמה, ובהיותכם עוד עצמים בבטן אמותיכם;לכן אל תצטדקו, כי הוא מכיר את יראיו! (לד) מה תחשב על הסר מאחרי האמת, (לה) ומפזר אך מעט מהונו בכילותו? (לו) היודע ורואה הוא את הנסתרות? (לז) הלא יוסיף לקח מספרי משה? (לח) האיננו יודע את אברהם האיש התמים? (לט) לא תשא נפש כבדת עון את עון האחרת. (מ) לא יושב לאיש כי אם זדון נפשו. (מא) ואת כל מעשיו נוציא לאור, (מב) ונשלם לו את גמולו, (מג) כי אחרית כל הדברים באלהים. (מד) אדונך מצחיק ומבכה; (מה) הוא ממית ומחיה; (מו) הוא ברא שני מינים, זכר ונקבה, (מז) מטיפות זרע נוטפות. (מח) יש לאל ידו לברא שנית. (מט) הוא מעשיר ומנחיל. (נ) הוא אדון הכסיל1752; (נא) הוא השמיד את אנשי עאד הקדמונים (נב) ואת אנשי תמוד, ולא חמל; (נג) גם את דור נח אשר היה לפניהם, כי רעים וחטאים היו. (נד) גם שחת את הערים ההפוכות, (נה) ויכסם בכסותיהם1753. (נו) העוד תריב באותות אדונך? (נז) האיש הזה מחמד אך מזהיר הוא כנביאים הקדמונים. (נח) קרוב יום הדין;אך לא יגלהו איש מבלעדי ד‘. (נט) התתמהו על השמועה הזאת? (ס) המצחקים אתם ולא תבכו? (סא) הלועגים אתם לה? (סב) השתחוו לד’ ועבדוהו!

54. חזון הירח1754

נגלה במיכ"ה ובו חמשה וחמשים פסוקים

בשם אלה הרחמן והרחום.

(א) אכן קרובה השעה והירח יבקע1755. (ב) אמנם גם בראותם אות ימרו את פינו ויאמרו: אך קסם זה! (ג) הם עונים בך שקר והולכים בשרירות לבם; אך לכל תכלה יש קץ. (ד) הן באה אליהם שמועה למען השיבם ממרים. (ה) היא חכמה מובנת; אך הזהרתך לא תועילם. (ו) לכן סור מאחריהם! ביום קרוא הקורא1756 אל הדבר הכבד1757, (ז) ישפילו את עיניהם ויצאו מקבריהם כחגבים הפורשים את כנפיהם. (ח) אז ימהרו הבוגדים לקראת הקורא לאמר: אך יום נורא זה! (ט) גם עם נח, אשר לפניהם, ענה שקר בשלוחנו ויאמרו: אך משוגע הוא! ויקללוהו. (י) ויקרא אל אדוניו לאמר: הן חזקו ממני! נקום נא את נקמתי! (יא) ונפתח את ארובות השמים ונוריד את המבול, (יב) ונבקע את מעינות הארץ, ויפגשו שני המים למען הקים את עצת ד'. (יג) ואותו נשאנו בתבה מחוזקה בקרשים ויתדות. (יד) ותלך לפנינו1758 למען שלם שכר לאיש הנדבה1759. (טו) ונשאיר את התבה לאות1760; אמנם היתבוננו עליו? (טז) ואיך היתה נקמתי והזהרתי! (יז) גם הקלנו את הקוראן למען הזכיר בו; אך מי יזכרהו? (יח) גם אנשי עאד כחשו בנו; ואיך היתה נקמתי והזהרתי! (יט) ונשלח עליהם ביום אידם רוח זלעפות, (כ) אשר נשא את האנשים למרום כגזעי תמרים המגודעים. (כא) ואיך היתה נקמתי והזהרתי! (כב) גם הקלנו את הקוראן למען הזכיר בו; אך מי יזכרהו? (כג) גם אנשי תמור כחשו בנביאיהם, (כד) ויאמרו: הנשמע בקול אדם כמונו? אך אולת ושגגה זאת! (כה) הטוב הוא ממנו, כי יזהיר אותנו? (כו) אך איש כזב הוא! ונאמר אל שלח: הן יבינו מחר, מי המדבר כזב﻿! (כז) נשלח אליהם גמלה למען נסותם; ואתה הבין אליהם, ושא את גידופיהם! (כח) ובשרם, כי המים יחלקו להם1761, וישתו לחליפות! (כט) ויקראו איש מקרבם ויקח חרב וימיתה1762. (ל) ואיך היתה נקמתי והזהרתי! (לא) ונשמיע את קולנו, ויהיו כקנים רצוצים. (לב) גם הקלנו את הקוראן למען הזכיר בו; אך מעט יזכרוהו! (לג) גם אנשי לוט כחשו באותותינו; (לד) ונמטר עליהם אבני אלגביש; אך את משפחת לוט הצלנו בבוקר. (לה) זאת היתה חסד מאתנו; ככה נשלם גמול למודים לנו. (לו) הן הזהירם לוט על ענשנו; אך הם הריבו בו. (לז) ויבקשו ממנו את אורחיו; לכן נקרנו את עיניהם1763 ונאמר: קחו את ענשי ואת הזהרתי! (לח) ויהי בבוקר ויבוא להם גמולם הנורא. (לט) ונאמר: הא לכם מוסרכם והזהרתכם! (מ) הן הקלנו את הקוראן למען הזכיר בו; אך מי יזכרהו? (מא) גם אל פרעה בא מזהיר; (מב) ויענו שקר באותותינו, ונפקדם במוסר גדול ונורא. (מג) הבוגדיכם1764 טובים מהבוגדים ההם? היש לכם נקיון בספרי הקודש?1765 (מד) היאמרו: עצומים אנחנו ונוכל לו1766? (מה) באמת! ההמון הזה ינוס ויפנה אליך עורף. (מו) השעה האחרונה הועדה להם, והשעה הזאת תימר ותצר להם. (מז) אכן הבוגדים שוגים ויצלו באש. (מח) ביום ההוא יושלכו על פניהם באש הגיהנם ונאמר אליהם: הא לכם אשכם! (מט) את כל הדברים בראנו בעוז וחיל. (נ) לא דברנו כי אם הדבר האחד: יהי! ויהי. (נא) גם לפניהם שחתנו עמים; אמנם היתבוננו על זאת? (נב) כל מעלליהם כתובים.

55. חזון הרחמן1767

נגלה במיכ"ה ובו שמונה ושבעים פסוקים

בשם אלה הרחמן והרחום.

(א) הרחמן הורה את הקוראן; (ב) הוא ברא את האדם, (ג) ויורהו בינה. (ד) השמש והירח סרים למשמעתו. (ה) הכוכבים וכל עצי היער משתחוים לו. (ו) הוא הרים את השמים ויתארם במאזנים,1768 (ז) למען גם אתם לא תעברו חק במאזנים, (ח) ותשקלו משקל צתדק ולא תמעיטו את מאזניכם. (ט) ואת הארץ נתן ליצוריו, (י) ויכן בה על פרי: תמרים רבי הפרחים, (יא) מלאים זרע, זג ועלים. (יב) ובאי זה אות מאת אדונכם תכחשו?1769 (יג) הוא בריא את האדם מחומר ככלי חרס, (יד) ואת השדים מאש זכה.1770 (טו) ובאי זה אות מאת אדונכם תכחשו? (טז) הוא אדון המזרח (יז) ואדון המערב; (יח) ובאי זה אות מאת אדונכם תכחשו? (יט) הוא שלח חפשי את שני הימים למען יפגעו איש באחיו,1771 (כ) וישים בריח ביניהם למען מימיהם לא יתערבו.1772 (כא) ובאי זה אות מאת אדונכם תכחשו?(כב) הוא מוציא מקרבם פנינים גדולים וקטנים; (כג) ובאי זה אות מאת אדונכם תכחשו? (כד) לו האניות המשוטטות בים כהרים; (כה) ובאי זה אות מאת אדונכם תכחשו? (כו) כל אשר בארץ, יכלה, (כז) אך פני אדונך הנוצצים והמפוארים יקומו לעולם. (כח) ובאי זה אות מאת אדונכם תכחשו? (כט) כל אשר בשמים ובארץ מתחננים אליו; לא ייעף כל היום. (ל) ובאי זה אות מאת אדונכם תכחשו? (לא) אתם שני המשאים!
 1773 הן נביאכם במשפט. (לב) ובאי זה אות מאת אדונכם תכחשו? (לג) חיל השדים והאנשים! אם יש לאל ידכם, צאו מגבולי השמים והארץ! לא תצאו כי אם ברצון אלהים. (לד) ובאי זה אות מאת אדונכם תכחשו? (לה) הוא ישלח עליכם לבת אש וקיטור, ואין לכם מציל. (לו) ובאי זה אות מאת אדונכם תכחשו? (לז) איך יהי להם בהבקע השמים ויאדימו עצם כשושנה וימסו? (לח) ובאי זה אות מאת אדונכם תכחשו? (לט) ביום ההוא לא ישאלו עוד האנשים והשדים על חטאם.1774 (מ) ובאי זה אות מאת אדונכם תכחשו? (מא) הוא יכיר את הבוגדים במראה פניהם, ויאחזם בשער ראשם ורגליהם. (מב) ובאי זה אות מאת אדונכם תכחשו? (מג) זה הגיהנום, אשר כחשו בו החוטאים; (מד) יצופו בינו ובין מים חמים. (מה) ובאי זה אות מאת אדונכם תכחשו? (מו) אך ליראי ד' הועדו שני גנות;1775 (מז) ובאי זה אות מאת אדונכם תכחשו? (מח) בהם עצים גדולי הענפים. (מט) ובאי זה אות מאת אדונכם תכחשו? (נ) בהם נוזלות שתי עינות מים. (נא) ובאי זה אות מאת אדונכם תכחשו? (נב) בהם שני מינים לכל פרי. (נג) ובאי זה אות מאת אדונכם תכחשו? (נד) שם ישבו על מטות שן מרוקמים זהב ומשי, ופרי הגן יקרב אליהם. (נה) ובאי זה אות מאת אדונכם תכחשו? (נו) שם בתולות משקרות עינים אשר עוד לא נגע בהן איש או שד. (נז) ובאי זה אות מאת אדונכם תכחשו? (נח) מראיהן כספיר וכפנינים. (נט) ובאי זה אות מאת אדונכם תכחשו? (ס) הלא ישולם שכר טוב תחת מעשים טובים? (סא) ובאי זה אות מאת אדונכם תכחשו? (סב) זולתי הגנות האלה יש עוד שתי גנות;1776 (סג) ובאי זה אות מאת אדונכם תכחשו? (סד) שמה על עץ פרי; תמרים ורימונים. (סה) ובאי זה אות מאת אדונכם תכחשו? (סו) נעים יהי צִלָּם. (סז) ובאי זה אות מאת אדונכם תכחשו? (סח) בהם שתי עינות מפיקות מים; (סט) ובאי זה אות מאת אדונכם תכחשו? (א) גם בתולות טובות המראה; (עא) ובאי זה אות מאת אדונכם תכחשו? (עב) עיניהן שחורות, ובאהלים תועדנה לכם. (עג) ובאי זה אות מאת אדונכעם תכחשו? (עד) לא נגע בהן איש או שד. (עה) ובאי זה אות מאת אדונכם תכחשו? (עו) שם ירבצו על מטות ירקות ועל יריעות מרוקמות. (עז) ובאי זה אות מאת אדונכם תכחשו? (עח) יהולל שם אדונך! לו התהלה והתפארת.

56. חזון הממהר לבוא1777

נגלה במיכ"ה ובו ששה ותשעים פסוקים

בשם אלה הרחמן והרחום.

(א) בבוא הממהר לבוא1778 (ב) לא יכחש איש בו; (ג) הוא ישפיל וירומם. (ד) ברגוז הארץ, (ה) והבתמוגג ההרים, (ו) ובהטחנם לעפר דק, (ז) או תחלקו לשלושה: (ח) לחברת הימינית,1779 אשריהם! (ט) לחברת השמאלית,1780 אוי להם! (י) ולמדריכים בדרך הטובה.1781 (יא) אלה הקרובים לאלהים, (יב) וישבו בגנות נעימים. (יג) רבם1782 מימי קדם, (יד) ואך מעט מהדור הנולד. (טו) הם ישבו על ערשות מרוקמים זהב ופנינים, (טז) וינוחו עליהם איש ממול אחיו. (יז) בחורים טובי התואר יעמדו עליהם לשרתם, (יח) ויושיטו להם גביעים, קערות וכוסות יין, (יט) אשר לא יכאיב ולא ישכיר; (כ) וכל פרי אשר אהבה נפשם, (כא) ובשק עופות מתוק לחכם, (כב) ובתולות שחורות עינים, ועיניהן בפנינים בחרצניהם; (כג) זה גמול פעלם. (כד) לא ישמעו שם דברי ריק או תוכחה, (כה) אך שלום, שלום יענו. (כו) אשר עדת הימינים! (כז) הם ישבו תחת עצי לוט בלי חוח, (כח) ותחת עצי צרי טובי המערכה. (כט) מה טוב צִלָּם! (ל) ואצלם מים נאמנים, (לא) ועל פלגיהם כל פרי לרוב. (לב) לא יגרע ולא ימנע הם דבר. (לג) על ערשות מרבדים ישכנו, (לד) אצל בתולות אשר בראנו לבדנה,1783 (לה) ונשימן לבתולות נצח;1784 (לו) ערבות ושוות הימים לבעליהן; (לז) זה אשר הכנו לעדת הימנית, (לח) אשר קצתה מימי קדם, (לט) וקצתה מהדור הנולד. (מ) או לעדת השמאלית! (מא) רוח זלעפות ומים חמים יהיו להם למנה. (מב) הם ישבו תחת צל הקיטור, (מג) אשר איננו קר ואיננו נעים; (מד) יען כי התעדנו על חיי התבל, (מה) ויקשו את ערפם, (מו) וימרו ויאמרו: (מז) הנשוב ונחיה (מח) אחרי היותנו עפר ועצמות? (מט) הישובו ויחיו גם אבותינו? (נ) אמור אליהם: אכן! גם אבותיכם גם הדור הנולד, (נא) ישובו ויחיו ליון מועד בבוא העת! (נב) אתם התועים, והמכחשים ביום הדין, (נג) תאכלו מהעץ הוקום; (נד) ותמלאו ממנו את בטנכם, (נה) ותשתו אחרי כן מים חמים, (נו) כאשר ישתה הנמל הצמא למים. (נז) זה חלקכם ביום הדין! (נח) חן בראונוכם, והכל זאת לא תשובו אלינו? (נט) מה תחשבו על זרעכם? (ס) האתם בראתם אותו או אנחנו הבוראים? (סא) אנחנו הכנו לכם את המות; לא יעצר איש בנו, (סב) אם נחפוץ להשים דור אחר תחתכם ולהוציאכם מחדש באשר לא תדעו. (סג) הן ידעתם את הבריאה הראשונה, ולא תזכרו את השניה? (סד) מה תחשבו על זרעכם אשר אתם זורעים בארץ? (סה) האתם זורעים אותו או אנחנו הזורעים? (סו) לא נחפוץ נוביש אותו; אז תתמהו איש אל אחיו לאמר: (סז) יגענו ולא קצרנו! (סח) מה תחשבו על המים אשר אתם שותים? (סט) האתם הורדתום מהעבים או אנחנו המורידים? (ע) לו נחפוץ נמלחם; הלא תודו לנו? (עא) מה תחשבו על האש אשר אתם מולידים? (עב) האטתם הצמחתם את עצו, או אנחנו המצמיחים? (עג) את העץ הזה שמנו לזכרון ולתועלת עוברי המדבר. (עד) הלל את שם אדונך הנורא! (עה) נשבעתי בבוא הכוכבים, (עו) (והשבועה הזאת נוראה, אם יודעים אתם). (עז) כי הקוראן הזה נשגב, (עח) וכתוב בספר הנשמר.1785 (עט) לא יגעו בו כי אם טהורי לב; (פ) שלוח הוא מא אדון העולמים. (פא) התבזו את השמועה החדשה הזאת?1786 (פב) האתם מכינים לכם את טרפכם, כי יש לאל ידכם לבגוד בנו? (פג) בהגיע נפש איש אל הגרון,1787 (פד) ואתם רואים אותו בצוקת מותו, (פה) (ואנחנו הקרובים אליו מכם, גם אם איכם יודעים זאת). (פו) הלא תאבדו כל תקוה, (פז) ותבקשו לשוב אלינו, אם צדיקים אתם?1788 (פח) אך אם המת קרוב לנו היה.1789 (פט) רוחה וכל טוב וגנות נעימים יהיו לו למנה. (צ) ואם יהיה מחברת הומנית, (צא) אלה יקראו אליו: שלום! (צב) אך אם היה מחברת המכחשים, (צג) והתועים מני דרך, (צד) נשקהו מים חמים, ונשליכהו אל הגיהנם. (צה) נכון ואמת הדבר הזה; (צו) לכן הלל את שם אדונך הנורא!

57. חזון הברזל1790

נגלה במדינ“ה ולדעת קצת במיכ”ה ובו תשעה ועשרים פסוקים

בשם אלה הרחמן והרחום

(א) כל אשר בשמים ובארץ מהלל את ד‘, כי עזוז הוא וחכם לב. (ב) לו מלכות השמים והארץ; הוא מחיה וממית, והוא אדיר על כל. (ג) הוא הראשון והאחרון; הוא גלוי1791 ונסתר, והוא יודע כל. (ד) הוא ברא את השמים ואת הארץ בששת ימים, ובשביעי ישב על כסאו; הוא יודע את הבא בקרב הארץ ואת היוצא מקרבה, את היורד מן השמים ואת העולה אליהם; הוא עמכם בכל אשר אתם, ורואה את מעלליכם. (ה) לו המלוכה על השמים ועל הארץ. ואליו ישובו כל הדברים. (ו) הוא מביא את הלילה אחר היום ואת היום אחר הלילה, ויודע את כל חדרי הלב. (ז) האמינו באלהים ובשלוחו, ופזרו מהרכוש אשר הנחילכם; כי למאמינים ולמפזרים הוכן שכר גדול! (ח) ומדוע לא תאמינו באלהים, בקרוא אתכם שלוחו כי תאמינו בו, ויעבירכם בברית כי תהיו מאמינים? (ט) אלהים שלח אותות מובנים ביד שלוחו למען הוציאכם מחשיכה לאור, כי חנון ורחום הוא אליכם. (י) ומדוע לא תפזרו מהונכם על מלחמת אל? הלא לו נחלת השמים והארץ? – לא ישוו האנשים מכם, אשר פזרו מהונם על מלחמת אל לפני יום התשועה1792 אל המפזרים אחרי כן; להם מדרגות עליונות מלאלה. אך לכלם בשר אלהים טוב, והוא יודע את מעלליכם. (יא) מי מכם יתן לאלהים משאת בנשך? אלהים ישלם לו כפלים ויזבדהו זבד טוב. (יב) ביום ההוא תראה בלכת אור המאמינים והמאמינות לפניהם, ואחד ינתן בידיהם;1793 ואלהים יאמר אליהם: אנחנו מבשרים אתכם טוב היום: גנות ובתוכם נחלי מים, ולעד תשבו בהם! מה גדול הששון הזה! (יג) ביום ההוא יאמרו החנפים והחנפות אל המאמינים: צפו לנו, למען יהל לנו אורכם! יענו: שובו ארצה והביאו לכם אור! אז תוקם חומה ביניהם,1794 ובה שער, אשר על פניו רחמים ומאחוריו עונש ד’. אז יקראו החנפים אל הצדיקים: הלא היינו עמכם? יענו: כן הוא; אמנם הדחתם את נפשותיכם, ותחכו ליום אידנו, ותריבו על האמת; שרירות לבכם השיאתכם עד בוא דבר ד‘, והמדיח הסיתכם מאחרי אלהים. (יד) ביום ההוא לא ילקח מכם כופר ולא מהבוגדים; אש הגיהנם תהי מושבכם ורכושכם, ומה קשה הדרך שמה! (טו) הלא באה העת, אשר בה יכנע לב המאמינים מפני זכרון ד’ ומהאמת אשר נגלתה? אל נא תהיו כאנשים אשר גולה להם הכתב מקדם ואשר הקשו את לבם בהאריך אלהים את אפו להנם התב מקדם ואשר הקשו את לבם בהאריך אלהים את אפו בהם; ורבם בגדו באלהים! (טז) דעו, כי אלהים מחיה את הארץ אחרי מותח; כן מראה לכם את אותותיו למען תשכילו. (יז) העושים והעושות צדקה ומלוים לאלהים כסף בנשך, להם ישלם גמול כפלים, ושכר גדול להם. (יח) והמאמינים באלהים ובשלוחו אלה הם הצדיקים, אשר יעידו בפני אדונם; להם שכר טוב ואור גדול. והמכחשים ובוגדים באותותינו, אלה מחברת הגיהנם. (יט) רעו, כי חיי התבל הבל וריק המה. התפארת והכבוד ותאות ההון והבנים נמשלו כנטיעים מגודלים מהגשם, אשר ישיש בהם לב בעליהם, והאחריתם יבלו ויהיו לקש יבש. לבוגדים הוכן עונש גדול בגיהנם. (כ) א למואסים בחיי התבל יכופר עונם ואלהים יתחמם; חיי התבל אך הבל וריק המה. (כא) בקשו להשיג כפרת עון מאת אדונכם, ואת גן העדן, אשר רחבו כרוחב השמים והארץ1795 והוכן למאמינים באלהים ובשלוחו. זה חסד מאת אלהים; יתנהו למי יחפוץ בו, כי גדולים רחמיו. (כב) לא יקרה כל פגע בארץ או בכם אשר לא כתוב מקדם בספר טרם בואו; זה נקל מאלהים. (כג) אל תתעצבו על אבדן הונכם ואל תשישו על רכושכם, כי לא יאהב אלהים את הגאים וגבהי לבב, (כד) את הכילים ואת מדיחי אחיהם לכילות! ואם ישוב איש מאחרי אלהים,1796 זה עודנו עשיר ומהולל. (כה) הן שלחנו את נביאינו באותו מובנים, ונשלח בידם ספר ומאזני צדק, למען בצדק ישפטו בני האדם. גם שלחנו אליהם את הברזל1797 לעשות ממנו כלי קרב ולהועיל את בני האדם. אלהים יכיר את היראים אותו ואת שלוחיו בסתר, כי עזוז וגבור הוא. (כו) את נח ואת אברהם שלחנו, וניתן לזרעם את הנביאות ואת הכתב; קצתם הלכו בדרך הטובה, אך רבם בגדו. (כו) ונדריך בעקבותיהם נביאים אחרים, ונשלח אחריהם את ישו בן מרים, וניתן לו את האיוואנגעליאום, ונשים בלב ההולכים אחריו צדקה ורחמים; אך את הכומרות1798 הם בדאו מלבם – לא צוינום דבר עליה – למען הפיק רצון מד‘,1799 ואינם שומרים אותה כאשר להם לשמרה. למאמינים מקרבם אנחנו נתנו את שכרם; אך רבם בוגדים המה. (כח) אתם המאמינים! יראו את ד’ והאמינו בשלוחו, וישלם לכם כפלים כרב רחמיו, ויתן להם אור ללכת בו ויכפר לכם, כי חנון ורחום הוא. (כט) הן ידעו אנשי הכתב כי לא יעצרו ברחמי אל; הרחמים לאלהים; הוא יתנם לטוב בעיניו, כי גדולים חסדיו.

58. חזון המריבה1800

נגלה במדינ"ה ובו שנים ועשרים פסוקים

בשם אלה הרחמן והרחום.

(א) הן שמע אל את דברי האשה המריבה אליך על בעלה;1801 היא הביאה את ריבה לפני האלהים,1802 ואלהים שמע את דברי ריבותיכם, כי הוא שומע ויודע כל. (ב)האנשים מקרבכם, אשר ישלחו את נשיהם, לא לאמותיהם אלה תחשבנה;1803 אך הורותיכם אמותיכם הנה, ואמרי פיהם1804 עול ושוא המה. (ג) אך חנון ורחום אלהים.1805 (ד) המשלחים את נשיהם ומבקשים להפר את דברם,1806 יפדו שבוי טרם יגעו בהן; זאת עצת אלהיכם, כי הוא יודע את כל מעלליכם. (ה) ואם לא ימצא שבוי, יצום שני חדשים רצופים טרם נגעו בה; ואם אין לאל ידו לצום, יזון ששים אביונים. אתם צוויתם זאת, למען תאמינו באלהים ובשלוחו; זאת חקת אלהיכם, ולבוגדים עונש גדול יהיה. (ו) הממרים את פי ד' ושלוחו, יכנעו כהכנע האנשים אשר היו לפניהם. הן שלחנו אותות מובנים, ולבוגדים הכנו עונש גדול. (ז) ביום ההוא יעירם אלהים ויגיד להם את מעלליהם; גם אם הם שכחום, אלהים חקק אותם, והוא יעיד על כל. (ח) האינך רואה, כי אלהים יודע את אשר בשמים ובארץ? לא ידברו שלושת אנשים איש אל אחיו, בלתי הוא הרביעי;1807 ולא חמשה בלתי הוא הששי; גם אם הם רבים או מעטים מהמספר הזה, הוא עמהם בכל אשר יהיו; וכיום התקומה יגיד להם את מעלליהם, כי הוא יודע כל. (ט) האינך רואה, כי המוזהרים לבלתי דבר דופי1808 שבים אל אשר הוזהרו, וחורשים און ואיבה ומרי על השלוח? בבואם אליך דורשים את שלומך כאשר לא ידרוש אלהים את שלומך,1809 ואומרים בלבם: לא ייסרנו אלהים על דברנו זה! הגיהנם מושבם יהיה, שם יצלו; ומה קשה המורד שמה! (י) אתם המאמינים! בדברכם איש אל אחיו, אל נא תדברו עול ואיבה ומרי בשלוח! אך בצדק וביושר דברו, ויראו את אלהים אשר אליו תשובו! (יא) דברי דופי אך מעשה השטן המה; בהם יכעיס את המאמינים, אך לא יוכל להם לולי ברצון ד‘. לכן יבטחו המאמינים בד’. (יב) את המאמינים! בהאמר אליכם: שימו ריוח בין קהלכם! 1810 תשימו ריוח: וגם אלהים ישים לכם ריוח בגן העדן. ובהאמר אליכם: קומו! תקומו; ואלהים ינשא למעלה עד המדרגות העליונות את המאמינים וחכמי לב; הוא יודע את מעשיכם. (יג) אתם המאמינים! בבקשכם לדבר אל הנביא, תנו צדקה טרם דברכם אליו; זה טוב לכם למאן תטהרו; ואם אין לאל ידכם, אלהים חנון ורחום הוא. (יד) ואם תחדלו לתת צדקה טרם דברכם אליו, מיראה פן תורשו, אלהים יסלח לכם. התפללו ועשו צדקה ושמעו בקול אל ונביאו, כי אלהים יודע את מעשיכם! (טו) האינך רואה את האנשים המתרועעים אל העם המכעיס את ד‘?1811 לא לכם ולא להם המה, ואך לשקר נשבעים1812 בזדון. (טז) אלהים העיד להם עונש גדול על מעלליהם הרעים. (יז) הם שמים את שבועותיהם למעטה פשעיהם, למען הסב את אחיהם מדרך אלהים, ולהם עונש גדול. (יח) הונם וזרעם לא יועילום ולא יצילום מיד אלהים; מעדת הגיהנם המה, ולעד ישבו בו. (יט) ביום ההוא יעיר אלהים את כלם מעפר, וישבעו לו כאשר נשבעו לכם, וידמו בנפשם כי זאת תועילם. הלא אנשי כזב המה? (כ) השטן אדון להם, וינשם את זכרון אדונם; עדת השטן המה; הלא תספה עדת השטן? (כא) הממרים את פי ד’ ושלוחו בני בליעל המה, ואלהים חקק בספרו: תגבר ידי ויד שלוחי! כי עזוז ואדיר הוא. (כב) לא תמצא כי עם מאמין באלהים ובשלוחו וביום האחרון יתרועע אל עם ממרה את פי ד' ושלוחו, גם אם אבותיהם או בניהם או אחיהם או קרוביהם המה. לאנשים האלה כתב אלהים את אמונתו בקרב לבם ויאזרם ברוחו ויביאם אל גנות ובתוכם נחלי מים, ולעד ישבו בהם; הוא רצם והם ירצוהו; עדת אל המה; הלא תצליח עדת אל?

59. חזון הגולה1813

נגלה במדינ"ה ובו ארבעה ועשרים פסוקים

(א) כל אשר בשמים ובארץ, מהלל את שם ד‘, כי עזוז הוא וחכם לב. (ב) הוא גרש את אנשי הכתב הבוגדים1814 ממעונותיהם בגולתם הראשונה; לא דמיתם הנפשכם כי יגורשו; גם הם דמו בנפשם, כי מבצרותיהם יצילום מיד אל. ויבוא עליהם ד’ פתאום, וישלח מורך בלבבם, עד כי הרסו את טירותיהם בידיהם ובידי המאמינים. התבוננו כל חכמי לב! (ג) גם לולי גרשם אלהים ממעונותיהם, כי אז יסרס בעולם הזה; ובעולם הבא יירשו את אש הגיהנם. (ד) עקב אשר מרו את פי אל ושלוחו; ואלהים נורא ביסרו את הממרים את פיו. (ה) כל התמרים אשר גדעתם או הנחתם על שרשיהם, ברצון אל נהיה; הוא שלם שכר למאמינים. (ו) ואת השלל, אשר נתן אלהים לשלוחו, לא הבאתם על סוס או על גמל;1815 אלהים ממשיל את שלוחו בכל אשר יחפוץ, כי הוא אדיר על כל. (ז) שלל הערים, אשר בהן המשיל אלהים את שלוחו, לאלהים, לשלוחו ולקרוביו, ליתומים, לדלים ולעוברי דרך הוא, למען לא ישאר העושר בעדת העשירים.1816 כל אשר נתן לכם השליח, קחו; וכל אשר ימנע מכם, חדלו ממנו! יראו את ד‘, כי נורא הוא ביסרו! (ח) לעניים, אשר עזבו את בתיהם וגורשו ממעונותיהם ומרכושם ובקשו להפיק רצון מאלהים ועזרו את אלהים ואת שלוחו, גם להם חלק יהיה. (ט) היושבים בטח בבתיהם ומאמינים מקדם1817 יאהבו את הגולים אליהם1818 ולא יחמדו בלבם את הניתן להם,1819 כי אם יעזבוהו להם בכל לבם, גם אם מחסור להם. אשרי השומרים את נפשותיהם מתאוה! (י) הבאים אחריהם1820 יאמרו: אדוננו! כפר לנו ולאחינו אשר קדמו לנו באמונתך, ואל נא תשית איבה ביננו ובין המאמינים לפנינו, כי חנון ורחום אתה! (יא) האינך רואה את החנפים האומרים אל אחיהם הבוגדים מאנשי הכתב: אם תגורשו, נגלה עמכם; לא נשמע בקול איש מסיתנו בכם; ובהלחמכם נעזרכם! אך אלהים עד בכם, כי אנשי חזב המה. (יב) בהגרשם לא יגלו עמם, ובהלחמם לא יעזרום; וגם אם יעזרום, יפנו עורף ולא יושעו. (יג) אתם1821 חזקים מהם, כי אלהים החריד את לבם על אולתם. (יד) לא יחד ילחמו בכם, כי אם בערים בצורות וחומות נשגבות. הן גדול עז נפשם; תדמה בנפשך כי עצומים הם; אך לבותם נפרדים, כי אין בהם תבונה. (טו) הם נשלו כאנשים אשר היו לפניהם מקרוב, 1822ויכלה אלהים עליהם את דברו, ויטעמו את הגמול הנורא. (טז) הם נמשלו כשטן האומר אל בן האדם: בגוד בד’! ואחרי בגדו יאמר: נקי אנכי ממך, כי את אדון העולמים אנכי ירא! (יז) ואחרית שניהם אש הגיהנם תהיה; לעד ישבו בה; כן נשלם גמול לבוגדים. (יח) אתם המאמינים! יראו את ד‘, וכל נפש מכם תתבונן על אשר תקדים לשחר הבא! 1823 יראו את ד’, כי הוא יודע את מעלליכם! (יט) אל תהיו כאנשים השוכחים את אלהים, ואלהים שכחם; כי אלה בוגדים המה! (כ) לא תשוה עדת אש הגיהנם אל עדת גן העדן; עדת גן העדן תנחל שובע שמחות. (כא) לו שלחנו את הקוראן הזה על הר,1824 כי אז ראית אותו בהכנעו ובהבקעו מפחד אלהים; אנחנו ממשלים משלים כאלה אל בני האדם למען יתכוננו. (כב) ד' הוא האלהים; אין אל מבלעדו; הוא יודע את הנסתרות והנגלות; רחמן ורחום הוא. (כג) הוא האלהים; אין עוד מבלעדו; הוא מלך קדוש, עושה שלום, נאמן, צופה אל כל, עזוז, גבור ונשגב. חלילה לו את אשר ידמו אליו! (כד) הוא האלהים, הבורא, המשלים והיוצר; לו שמות מפוארים. כל אשר בשמים ובארץ, מהללים את שמו; עזוז הוא וחכם לב.

60. חזון הנבחנת1825

נגלה במדינ"ה ובו שלוש עשרה פסוקים

בשם אלה הרחמן והרחום.

(א) אתם המאמינים! אל תתרועעו אל אויבי ואל אויביכם,1826 ואל תדברו אליהם טובות, יען כי בגדו באמת הבאה אליכם ויגרשו אתכם ואת הנביא על אמונתכם בד' אלהיכם. בצאתכם למלחמת אמונתי, למען הפיק רצון מאתי, ובכל זאת תעברו עמהם בברית, אני יודע את אשר תבחרו ואת אשר תגלו. איש מכם כי יעשה זאת, תעה מני דרך. (ב) לו נמשלו בכם, כי אז יראוכם את שנאתם, וישלחו בכם את ידיהם ואת לשונותיהם לרע לכם; כי חפצם, למען תבגדו באלהים. (ג) לא קרוביכם ולא בניכם יועילוכם ביום התקומה; הוא יפרידכם, כי הוא מביט אל מעלליכם. (ד) קחו לכם למשל טוב את אברהם ואת האנשים אשר אתו. אלה אמרו אל עמם: נקיים אנחנו מכם ומאשר אתם עובדים מבלעדי אל; אנחנו בוגדים בכם; איבה ומריבה תהי בינינו, עד כי תאמינו באלהים האחד! ואל אביו אמר אברהם: הן אעתירה בעדך, אמנם לא אשיג דבר בעדך מאלהים. אדוננו! בך בטחנו; אליך ננוס לעזרה ואליך נשובה! (ה) אדוננו! אל נא תנסנו ביד הבוגדים, וכפר לנו, כי עזוז אתה וחכם לב! (ו) בהם לקח טוב לכם, למקוים אל ד' ואל היום האחרון; וגם אם תשובו מאחרי ד‘, אלהים עשיר ומהולל מאד. (ז) אולי יכרת אלהים ברית אהבה ביניכם ובין אוהביכם; כי אדיר אלהים, חנון ורחום הוא. (ח) לא ימנעכם אלהים מכרות ברית אהבה לאנשים אשר לא נלחמו בכם על אמונתכם ולא גרשוכם ממושבותיכם, כי אלהים אוהב את אוהבי שלום. (ט) אמנם ימנעכם מכרות ברית אהבה לנלחמים בכם על אמונתכם ולמגרשיכם ממעונותיכם ולעוזרים את אויביכם; וכל מתרועע אליהם מחברת הבוגדים הוא. (י) אתם המאמינים! בבוא אליכם מאמינות,1827 בחנו אתהן! אלהים יודע את אמונתן. ואם תמצאו, כי מאמינות בכל לבבן, אל נא תחזירון אל הבוגדים! לא עוד ינשאו להן, ולא הן תנשאנה להם; אך השיבו להם את המוהר,1828 ואז לא יהיה בכם חטא בקחתכם אתהן לנשים אחרי תתכם להן את מהרן. (יא) אל תמנעו מנשיכם לנוס אל הבוגדים,1829 אך תוכלו לבקש את מהרתכם, כאשר הם יוכלו לבקש את מהרם.1830 זה משפט ד’, אשר שם לכם, כי הוא יודע כל וחכם לב. ואם תנוסינה נשיכם אל הבוגדים, ותקחו מהם שלל, החזירו ממנו למאמינים, אשר נשיהם נסו אל הבוגדים, את מהרם; יראו את ד‘, אשר אתם מאמינים בו! (יב) אתה הנביא! בבוא אליך מאמינות, ותבטחנה אותך, כי לא תערכנה לאלהים אלהי נכר, ולא תגנבנה, ולא תנאפנה, ולא תמיתנה את בניהן, ולא תלכנה רכילות, ולא תחרושנה רע בידיהן או ברגליהן1831 ולא תמרינה את פיך; שמע בקולן, והעתירה בעדן אל אלהיך, כי חנון ורחום הוא! (יג) אתם המאמינים! אל תתרועעו לעם המכעיס את ד’, כי הם מכחשים בעולם הבא, כאשר הבוגדים האחרים מכחשים בתקומת יורדי בור.

61. חזון המערכה1832

נגלה במדינ"ה ובו ארבע עשר פסוקים

בשם אלה הרחמן והרחום.

(א) כל אשר בשמים ובארץ מהללים את שם ד‘, כי עזוז הוא וחכם לב. (ב) אתם המאמינים! אל תדברו את אשר לא תעשו! (ג) תועבת ד’ היא בדברכם את אשר לא תעשו. (ד) אלהים אוהב את הנלחמים לאמונתו במערכה ודבוקים כבנין. (ה) באמור משה אל עמו: עמי! איך תכעיסוני באשר אתם יודעים, כי אלהים שלחני אליכם? ובסורם מאחרי אלהים, השגה את לבותם; ואלהים לא ינחה את העם הבוגד. (ו) גם ישו בן מרים אמר: בני ישראל! אלהים שלחני אליכם לקים את התורה אשר גולתה לפני, ולבשר טוב על השליח הבא אחרי, ושמו אחמד;1833 אך בבואו אליהם באותותיו, אמרו: אך קסם גלוי זה! (ז) ומי רע ממדבר כזבים באלהים בהקראו אל האיסלאם? אכן אלהים לא ינחה את העם הבוגד. (ח) בלבם להפיח את נר אלהים בפיהם, ואלהים יעלה את נרו גם בהתרומם הבוגדים. (ט) הוא שלח את שלוחו בקו הישר ובאמונת אמת, וירים את קרנה על כל האמונות גם בהתקומם עובדי האלילים. (י) אתם המאמינים! האראה אתכם מרכולת המצילה אתכם מהעונש הנורא? (יא) האמינו באלהים ובשלוחו והלחמו לאלהים בהונכם ובנפשכם! זה טוב לכם, אם יודעים אתם. (יב) אז יסלח לכם אלהים את עונותיכם, ויובילכם אל גנות ובתוכם נחלי מים, אל המושב הנעים ושמו: גן העדן. מה גדול הששון הזה! (יג) כל אות נפשכם לכם תהיה: ישועת ד' ותשועה קרובה. בשר טוב את המאמינים! (יד) אתם המאמינים! עזרו את ד‘1834 כישו בן מרים, אשר אמר אל תלמידיו: מי יתיצב לי להלחם לד’? ויענו: אנחנו נעזור את ד'! קצת בני ישראל האמינו, וקצתם בגדו בו; ונאזר חיל את המאמינים להלחם באויביהם, ותגבר ידם בהם.

62. חזון הקהל1835

נגלה במדינ"ה ובו אחד עשר פסוקים

בשם אלה הרחמן והרחום.

(א) כל אשר בשמים ובארץ יהלל את שם ד‘, כי הוא המלך הקדוש, עזוז וחכם לב. (ב) הוא הקים מקרב הבוערים1836 נביא, למען יקרא להם את אותותיו ויורם כתב וחכמה, באשר היו מקדם בשגגה גלויה. (ג) קצתם לא השיגום1837 עוד; אך עזוז וחכם לב אלהים. (ד) זה חסד מאת אלהים, יתנהו למי יחפוץ בו, וגדולים חסדי ד’. (ה) העמוסים בתורת אל ואינם שומרים אותה נמשלו כחמור נושא ספרים;1838 מה רע משל העם המכחש באותו אל! אלהים לא ינחה את העם הבוגד. (ו) אמור: אתם היהודים! אם תדמו בנפשכם, כי אתם קרובים לאלהים מכל בני האדם, בחרו במות,1839 אם בנים אתם! (ז) אמנם לא יבחרו בו לנצח על מעשי ידיהם; ואלהים יודע את הבוגדים. (ח) אמור: המות, אשר אתם נסים מפניו, יפגע בכם; אז תובאו לפני יודע הנסתרות והנגלות, והוא יגיד לכם את מעלליכם! (ט) אתם המאמינים! בהקראכם להתפלל ביום הקהל,1840 חושו להזכיר את שם ד' ועזבו את עסקיכם! זה טוב לכם, אם אתם יודעים! (י) ואחרי כלות התפלה תוכלו לעבור בארץ ולבקש את מתת אלהים.1841 הרבו לזכור את ד' למען תצליחו! (יא) אמנם בראותם מרכולת או שחוק ינהדו אליו ויעזבוך לעת קומך למען הזהירם.1842 אמור: רב טוב צפון אצל אלהים ממרכולת ושחוק, כי הוא הטוב מהמפזרים.

63. חזון החנפים1843

נגלה במדינ"ה ובו אחד עשר פסוקים

בשם אלה הרחמן והרחום.

(א) בבוא אליך החנפים, אומרים: מעידים אנחנו, כי שליח אלהים אתה; ואלהים יודע, כי אתה שלוחו! אך אלהים עד, כי החנפים אנשי כזב המה. (ב) הם שמים את שבועותיהם לכסות פשעיהם, למען התעות בהן את אחיהם מדרך ד‘; אך רעים כל מעלליהם! (ג) היום מאמינים הם, ומחר יבגדו; אלהים חתם את לבם; לא ישובו לבצרון. (ד) בראותך אותם, ייטבו מראיהם בעיניך; ובשמעך את דבריהם, ימצאו חן בעיניך; הם כקורה הסומכת את הקיר הנטוי,1844 לכן לא ירימו את קולם;1845 אויביך הם, לכן השמר מפניהם! אלהים יצמיתם על סורם מהדרך הטובה. (ה) ובהאמר אליהם: שובו אל ד’, ושליח ד' יכפר בעדכם! יניעו את ראשם; ותראה בשובם מאחריך בזדון לבם. (ו) שוה להם אם תעתיר בעדם אם אין; לא יאבה ד' סלוח להם, כי הוא לא ינחה את העם הבוגד. (ז) הם אומרים: אל תתמכו מהונכם את ידי ההולכים אחרי שליח ד‘, למען ישובו מאחריו! אך לאלהים כל אוצרות השמים והארץ, והחנפים לא יבינו זאת. (ח) הם אומרים: לא נשוב אל מדינ"ה, כי אז הגבורים יגרשו את החלקים! 1846 אך העוז לאלהים ולשלוחו ולמאמינים, והחנפים אינם יודעים זאת. (ט) אתם המאמינים! אל נא ישיבוכם הונכם וזרעכם מאחרי זכרון אלהים; וכל עושה זאת יספה. (י) פזרו מהונכם, אשר נתנו לכם, בטרם יגיע המות את אחד מכם; אז יאמר: ד’! אחר נא את יום מותי מעט ימים, למען אעשה טוב ואהיה ממספר התמימים! (יא) אמנם לא יאחר אלהים לכל נפש בבוא עתה, ואלהים יודע את מעלליכם.

64. חזון המרמה1847

נגלה במיכ"ה ובו שמונה עשר פסוקים

בשם אלה הרחמן והרחום.

(א) כל אשר בשמים ובארץ, מהללים את ד‘; לו המלוכה והתפארת, והוא אדיר על כל. (ב) הוא בראכם. קצתכם בוגדים בו וקצתכם מאמינים בו; הוא יודע את מעלליכם. (ג) הוא ברא את השמים ואת הארץ באמת וייצר אתכם במכלל יופי; ואליו תשובו. (ד) הוא יודע את כל אשר בשמים ובארץ, את אשר תגלו ואת אשר תכחדו; הוא יודע את כל חדרי הלב. (ה) הלא הגיעה עדיכם שמועת הבוגדים אשר היו לפניכם? הן הטעמנום את מעלליהם, וניתן להם עונש גדול. (ו) יען כי נביאיהם באו אליהם באותות מובנים, והם ענו: הבן אדם ינחנו? ויבגדו ויפנו עורף, ויזנחם אלהים. לו העושר והתהלה! (ז) הבוגדים מדמים בנפשם, כי לא יקיצו מעפר; אמור: חי אדוני כי תקיצו! אז יוגד לכם כל אשר עשיתם, וזה נקל מאלהים. (ח) האמינו באלהים ובשלוחו ובאור1848 אשר שלחנו אליכם! הן יודע אלהים את מעלליכם. (ט) הוא יקבצכם ביום הקהל, ביום המרמה,1849 לכל מאמין באלהים ועושה טוב חטאתו תכופר, ואלהים יובילהו אל גנות ובתוכם מעינות מים; לעד ישב בהם. מה גדול הששון הזה! (י) והבוגדים ומכחשים באותותינו עדת אש הגיהנם המה; לעד ישבו בו; מה קשה המורד שמה! (יא) לא יקרה כל פגע בלתי ברצון אלהים; וכל המאמין באלהים, אלהים ינחה את לבו, כי הוא יודע כל. (יב) שמעו בקול אל ושלוחו! ואם תסורו מאחריו, נביאנו אך מזהיר גלוי הוא. ואם תסורו מאחריו, נביאנו אך מזהיר גלוי הוא.1850 (יג) ד’ הוא האלהים; אין אל מבלעדו, ובו יבטחו כל המאמינים. (יד) אצן המאמינים! נשיכם וטפכם שונאיכם1851 המה; השמרו מהם! אך אם תרפו להם, ותסלחו ותמחלו להם1852 אלהיכם חנון ורחום הוא. (טו) אכן הונכם וזרעכם מסה הם לכם,1853 ושכר גדול צפון לכם אצל אלהיכם. (טז) יראו את ד' ככל יכלתכם! הקשיבו ושמעו בקולו, ופזרו מהונכם על שלום נפשכם! אשרי המונע אתנפשו מכילות! (יז) אם תלוו את אלהים, ישלם לכם כפלים ויסלח לכם, כי חנון הוא ויודע לשלם שכר. (יח) הוא יודע את הנסתרות והנגלות; עזוז הוא וחכם לב

65. חזון שילוח הנשים1854

נגלה במדינ"ה ובו שנים עשר פסוקים

בשם אלה הרחמן והרחום.

(א) אתה הנביא! בשלחכם את נשיכם שלחון לעת מועד! 1855 חשבו את העת ויראו את ד' אלהיכם! אל תגרשון ממעונותיהן, אשר אין להן לעזוב עד העת המועד בלתי בעשותן זמן גלויה. אלה חקי ד‘, וכל מפריעם חוטא על נפשו. אינך יודע, אם אלהים לא יברא דבר חדש עד בעת הזאת.1856 (ב) בכלות מועדן שמרון בבתיכם או שלחון כמשפט, וקחו שנים עדים תמימי דרך מקרבכם, והעידו גם את ד’! כה יעצנו למאמין באלהים וביום האחרון. וכל הירא את דבר ד‘, אלהים יצילהו מכל צוקה וישפיע עליו ברכה בלי מחשבתו. (ג) כל הבוטח בד’, משענתו נאמנה; כי אלהים יקים את דברו, באשר שם קץ לכל דבר. (ד) ולנשיכם אשר כבר אבדו כל תקוה להיות להן אורח כנשים, תנו מועד שלושה חדשים;1857 כמו כן תעשו לנשיכם, אשר עוד אין להן אורח כנשים; ולהרות תחכו עד הריקן את הרונן. וליראי ד' אלהים יקל את דברו.1858 (ה) זאת חקת אלהים, אשר שלח אליכם; ולכל ירא ד' יכופר עונו, ואלהים יוסיף על שכרו. (ו) הושיבון במושבותיכם1859 כפי יכלתכם; אל תענו אתהן ואל תכעיסון. אם הרות הן, תנו להן די מחסורן עד הריקן את הרונם; אם מיניקות את בניכם, תנו להן את שכרן ועשו ביניכם כמשפט. ואם יקשה מהן להניק את בניהן, ותקחו מינקת אחרת, (ז) אז יתן העשיר כפי עשרו1860 והדל כאשר תשיג ידו וכאשר חנן אותו אלהים. לא יתם אלהים על כל איש עול כבד מדי יכלתו; הוא יקל מעליכם את הכבד מכם. (ח) כמה ערים סרו מאחרי דבר אלהים ושלוחו! ונביאם במשפט כבד וניסרם בעונש גדול, (ט) ונטעימם את גמול פעלם, ורעה היתה אחריתם. (י) אלהים הכין להם עונש גדול; לכן יראו את ד' כל חכמי לב! (יא) אתם המאמינים! אלהים שלח אליכם זכרון ושליח הקורא לכם את אותותיו הגלויים והמוציא את המאמינים ועושי טוב מאפילה לאור. כל המאמין באלהים ועושה טוב יובא אל גנות ובתוכם מעינות מים; לעד ישב בהם. מה שפרה נחלתו! (יב) אלהים ברא שבעה שחקים וארצות כמספרם;1861 ובכלם ירוץ דברו, למען תדעו, כי אלהים אדיר על כל, וכי הוא יכיל בחכמתו את כל הדברים.

66. חזון האיסור 1862

נגלה במדינ"ה ובו שנים עשר פסוקים

בשם אלה הרחמן והרחום

(א) אתה הנביא! מדוע תאסר את אשר התיר לך אדונך, למען הפיק רצון מנשיך 1863? הן חנון ורחום אלהים. (ב) הן התיר לכם אלהים להפר את שבועותיכם 1864; אלהים משגבכם; הוא יודע כל וחכם לב. (ג) בהמתיק הנביא סוד עם אחת מנשיו 1865והיא גלתה אותו, ואלהים גלה את אזנו, ויוכיחה מחמד על קצת רעתה, ועל קצתה החריש. ויהי בהוכיחו אותה ותאמר: מי הגיד לך זאת? ויען: היודע ומביט אל כל הגידו לי. (ד) אם שניכן תשובנה אל ד‘, אחרי סור לבותיכן מאחריו, טוב לכן; ואם תמרינה את פי, אלהים וגבריאל והמאמינים ועושי טוב והמלאכים יהיו לי לעזר. (ה) בשלחי אתכן, אולי יתן לי אדוני נשים טובות מכן, משלימות, מאמינות, ענוות, שבות את ד’, צדיקות וצנועות, אשר כבר ידען איש או בתולות.  (ו) אתם המאמינים! הצילו את נפשכם ואת נפש משפחותיכם מהאש המכלה אנשים ואבנים, אשר עליה הושמו מלאכים נוראים ואדירים, אינם ממרים את פי ד‘, כי אם סרים למשמעתו. (ז) אז יאמר לבוגדים: אתם הבוגדים! לא תכסו את פשעכם ביום הזה; כפי מעלליכם יושב לכם. (ח) אתם המאמינים! שובו אל ד’ בכל לבבכם! אולי יכפר לכם אדונכם את חטאיכם ויביאכם אל גנות ובתוכם מעינות מים.  ביום ההוא לא יכלים אלהים את הנביא ואת המאמינים; אורם יהלם לפניהם, וביד ימינם יהיה אור ויאמרו: ד‘! הגיה נא את אורנו, וכפר לנו כי אתה אדיר על כל!  (ט) אתה הנביא! הלחם בבוגדים ובחנפים והצר אותם! מושבם אש הגיהנם תהיה, ומה קשה המורד הזה! (י) אלהים שם לבוגדים למשל את אשת נח ואת אשת לוט, אשר היו בין שני עבדינו עושי טוב; אך אלה התעו אתהן1866 ולא הועילון מאומה באלהים. ביום ההוא יאמר אליהן: בואו אל אש הגיהנם עם כל הבאים שמה! (יא) ולמאמינים שם אלהים למשל את אשת פרעה1867 אשר אמרה: ד’! בנה נא לי בית אצלך בגן העדן, והצילני מיד פרעה וממעלליו ומהעם הבוגד! (יב) גם את מרים בת עמרם אשר שמרה את בתוליה, וניפח בה את רוחנו על דבקה בתורת ד' ובספרו ותצניע לכת.

67. חזון המלוכה1868

נגלה במיכ"ה ובו שלושים פסוקים

בשם אלה הרחמן והרחום

(א) ברוך ד' אשר בידו המלוכה, והוא אדיר על כל! (ב) הוא ברא את המות ואת החיים, למען נסותכם, מי מכם ייטיב את דרכו; עזוז וחנון הוא. (ג) הוא ברא את שבעת השחקים זה ממעל לזה; כל אשר אתה רואה בבריאת הרחמן, לא תמצא בו שמץ; שא עיניך וראה אם תמצא בו דופי! וגם בשאתך אתהן שנית, תשיבן אליך עייפות ויגעות. (ה) את הרקיע התחתון עטרנו בנרות, למען רגום בהם את השדים1869, אשר להם הכנו את עונש אש הגהינם. (ו) ולבוגדים באלהים הועד עונש הגיהנם; מה קשה הדרך שמה!  (ז)בהושלכם בו ישמעו שם צוחה כקול חמור נוער. (ח) הגיהנם קודח בחרון אפו, ובכל עת אשר יושלך בו צרור בוגדים, שומריו ישאלום: הלא בא אליכם מזהיר? (ט) יענו: אכן בא אלינו מזהיר, אמנם ענינו בו שקר לאמר: לא שלח אלהים דבר בידכם, ובשגגה גדולה אתם! (י) ועתה יאמרו: לו שמענו והתבוננו, לא היינו עתה מעדת הגיהנם! (יא) אז יתודו על עונם; אך רחוקה ישועה מעדת הגיהנם. (יב) אך ליראים את ד' בסתר יכופר עונם, וגדול יהי שכרם. (יג) אם יכחדו את דבריהם או יגלום, אלהים יודע את חדרי הלב. (יד)  איך לא ידע כל, באשר הוא בורא כל?  הוא צופה ומביט אל כל. (טו) הוא שם לכם את הארץ למישור; עברו בארחותיה ואכלו מטובה; אמנם דעו, כי אליו תשובו! (טו) התדמו בנפשכם, כי אלהי השמים לא יוכל לבקע את הארץ תחתכם? הוא מביט אליה ותרעד.  (יז) או הבטוחים אתם, כי היושב בשמים לא יוכל לשלח בכם רוח זלעפות? אז תדעו, כי מזהיר אנכי. (יח) גם האנשים, אשר היו לפניכם, ענו שקר בנביאיהם; ואיך היתה אחריתם! (יט) הלא יביטו אל בעלי הכנפים, אשר ממעל להם, בפרשם ובהשיבם את אברותיהם? לא יעצור בהם כי אם הרחמן, כי הוא מביט אל כל. (כ) ומי יושיעכם מבלעדי אל, אשר יגן בעדכם כחיל עצום? אך גדולה שגגת הבוגדים!  (כא) מי יכלכל אתכם במנעו מכם את טובו? ובכל זאת מקשים את ערפם ומכחשים בו  (כב) הישוה השם מגמת פניו ארצה אל הנושא את עיניו אל הדרך הישרה?  (כג) אמור: הוא יצרכם ויתן לכם אזנים לשמוע ועינים לראות ולב להבין; אך מעט תודה תתנו לו! (כד) הוא זרעכם בארץ, ואליו תשובו. (כה) יאמרו: מתי יבוא דברך, אם צדיקים אתם! (כו) אמור: אך לאלהים המדע; ואני – אינני כי אם מזהיר גלוי! (כז) אך בראותם את אש הגיהנם ילבנו פני הבוגדים קדרות ויאמר אליהם: הא לכם אות נפשכם!  (כח) אמור: אם יכחיד אלהים אותי ואת האנשים אשר אתי או ירחנו, מי יציל את הבוגדים מהעונש הנורא? (כט) הוא האל הרחמן; בו בטחנו; הן תדעו, מי מאתנו שוגה. (ל) מה תחשבו בבלוע הארץ את מי מעינותיכם בבוקר?  מי יוציא לכם מי מעינות?

68. חזון קנה הכתיבה1870

נגלה במיכ"ה ובו שנים וחמשים פסוקים

בשם אלה הרחמן והרחום

(א) נ‘1871 בקנה הכתיבה ובאשר נכתב בו! (ב) ברחמי אדונם לא משוגע אתה!  (ג) שכר גדול צפון לך, (ד) כי עליון ונשגב אתה על כל האנשים. (ה) הן תראה וגם הם יראו  (ו) מי מכם משוגע הוא. (ז) הן יודע אדונך את התועה מדרכו ואת ההולכים בה; (ח) לכן אל תשמע בקול המכחשים בנו. (ט) הם מבקשים, כי תרפה להם וירפו לך.  (י) אל תשמע בקול נבל נשבע לשקר )יא) מגדף והולך רכיל, (יב) מונע את הטוב, מעול וחומץ, (יג) אכזרי ובן זנונים1872, (יד) מתגאה על עשרו ורוב בניו! (טו) בהקרא אליו אותותינו, יאמר: אך משלים קדמונים המה!  (טז) ועל דברו זה נודיעהו בחוטמו1873. (יז) הן בחנו אותם1874, כאשר בחנו את עדת הגן בהשבעם ללקוט את פרטו בבוקר1875, (יח) ולא יראו אלהים. (יט) ותבוא עליהם מארה מאת אדונם בעת שנתם, (כ) ויהי בבוקר והן הגן רק. (כא) הם קראו איש אל אחיו: (כב) לכו אל נירכם, אם בלבכם ללקט! (כג) ויהי בלכתם ויתלחשו יחד: (כד) היום לא יבוא עני אל הגן . (כה) וילכו לאור הבוקר אל הגן; (כו) ויהי בראותם כי רק הוא, ויאמרו: איך גדולה שגגתנו! (כז) פרי הגן החרם לנו. (כח) ויאמר הנכבד בהם: הלא אמרתי אליכם: הללו את ד’! (כט) ויענו: יהולל שם ד' אכן אשמים אנחנו! (ל) ויריבו איש באחיו, (לא) ויאמרו: אוי לנו כי תעינו! (לב) אולי יתן לנו ד' גן טוב ממנו, אם נכנע מפניו! (לג) כן עונש הבוגדים; אך ענשם בעולם הבא גדול ממנו; לו יבינו זאת! (לד) אך ליראי ד' גנות נעימים הוכנו אצל אלהיהם. (לה) הנשוה את המשלימים אל החוטאים? (לו) איך תשפטו כזאת? (לז) היש לכם ספר, אשר בו תדרשו זאת, (לח) המבטיחכם את אות נפשכם? (לט) הכרתם לנו ברית על יום התקומה, כי תשפטו כזאת? (מ) שאל נא אותם, מי יערבם זאת! (מא) האליליהם יערבום? יביאו נא את אליליהם, אם כנים הם! (מב) ביום ההוא נגלה את שוקיהם1876, ובהקראם להשתחוות אלינו לא יוכלו. (מג) אז ישפילו את עיניהם וילבשו בושת על הקראם לריק בעת שלומם להשתחוות אלינו. (מד) הניחו לי ולמכחש בחזיוני1877! הן נצמית את הבוגדים פתאום. (מה) גם אם אמלא את שנותיהם, לא תופר עצתי. (מו) התשאל מהם שכר באשר כבד נשיונם? (מז) הנגלו להם נסתרות? הכותבים הם בספר במקרים? (מח) חכה למשפט אדונם, ואל תהיה כיושב מעי הדג, אשר לא קרא אל אלהים כי אם בעת צרתו! (מט) לולי רחמהו אדוניו, כי אז הושלך אל היבשה בכלימה. (נ) אך אלהים בחר בו, ויושיבהו בין הצדיקים. (נא) עוד מעט והבוגדים ינקרוך בעיניהם בשמעם את זכרונם, ויאמרו: אך משוגע הוא! (נב) אמנם הקוראן זכרון לבני האדם.

69. חזון הנאמן1878

נגלה במיכ"ה ובו שנים וחמשים פסוקים

בשם אלה הרחמן והרחום

(א) הנאמן1879! (ב) ומה הוא הנאמן? (ג) ומי יורך את הנאמן? (ד) אנשי עאד, תמוד כחשו ביום הנורא;  (ה) ונצמית את אנשי תמוד ברוח סערה, (ו) ואת אנשי עאד שחתנו ברוח זלעפות ונוראה, (ז) אשר נשבבה בהם שבעה לילות ושמונה ימים רצופים. (ח) לו ראית שם את בני האדם שוכבים מתים כשרשי תמרים המשורשים! (ט) לא מצאת שם אחד הנשאר מהם. (י) גם את פרעה ואת האנשים אשר היו לפניו ואת הערים ההפוכות באה הראה על חטאם.  (יא) יען כי מרו את פי שלוחי אל, אלהים הרבה ליסרם. (יב) בבוא מי המבול נשאנוכם בתיבה, (יג) ונשימה לכם לזכרון, למען תבין אוזן שומעת. (יד) ביום התקע קול אחד בשופר, (טו) הארץ וההרים ימוטו, ויבקעו בבקיעה אחת. (טז) ביום ההוא תבוא השעה הנאמנה;  (יז) השמים יבקעו ויפלו ארצה,  (יח) ועל ידיהם יעמדו שמונת המלאכים הנושאים את כסא אדונך. (יט) ביום ההוא תובאו במשפט, ולא יסתרו מעלליכם. (כ) האיש, אשר ספרו ביד ימינו1880, יאמר: הא לכם ספרי, קראו בו! (כא) דמיתי בנפשי, כי אובא במשפט.  (כב) לו יהיו חיים נעימים, (כג) בגן נשגב, (כד) אשר פריו יקרב אליו. (כה) ואלהים יאמר: אכלו ושתו חלף מעשיכם הטובים בימים אשר כבר עברו! (כו) והאיש, אשר ספרו בידו השמאלית, יאמר: לולי ניתן בידי הספר הזה (כז) ולא ידעתי את חשבוני! (כח) לו יבוא קץ עצבוני! (כט) עשרי לא יועילני עוד (ל) וכוחי סר ממני! (לא) ואלהים יאמר אל שומרי הגיהנם: אחזוהו ואסרוהו (לב) והשליכוהו אל הגיהנם! (לג) אסרוהו בנחושתים, אשר ארכן שבעים אמה, וצלוהו! (לד) יען כי לא האמין באל הגדול,  (לה) ומפתו לא נתן לאביון; (לו) לכן לא יהיה לו גואל היום הזה,  (לז) ונאכילהו את מאכל הבוגדים.  (לח) נשבעתי באשר אתם רואים, (לט) ובאשר אינכם רואים, (מ) כי אלה דברי נביא ישגב, (מט) ולא דברי משורר. אך מעט מכם מאמינים! (מב) גם לא דברי משתגע המה; אך מעט מכם יתבוננו. (מג) שלוח הוא מאת אדון העולמים. (מד) לו בדא1881 קצת הספר הזה מלבו, (מה) כי אז אחזנוהו ביד ימינו, (מו) ונגדע את גידיו, (מז) ולא עצרנו בכם מיסרהו;  (מח) אמנם הספר הזה זכרון לצדיקים; (מט) ידענו, כי יש מכם יענו בו שקר. (נ) הוא יהיה לפוקה לבוגדים. (נא) אמת ונכון הוא. (נב) הלל את שם אדונך הנשגב!

70. חזון המעלות1882

נגלה במיכ"ה ובו ארבעה וארבעים פסוקים

בשם אלה הרחמן והרחום

(א) שאול שאל לך איש על עונש הבוגדים. (ב) לא יעצר איש באלהים מענשם. (ג) כי הוא אדון המעלות1883, (ד) אשר בהן יעלו המלאכים והרוח הקדוש ביום ההוא, אשר ארכו חמשים אלף שנה1884. (ה) לכן שא את גידופיהם, (ו) כי בעיניהם היום הזה רחוק הוא, (ז) ואנחנו רואים אותו מקרוב. (ח) ביום ההוא יהיו השמים כנחושת שרופה, (ט) וההרים כצמר; (י) לא ישאל איש לאחיו, (יא) גם אם רואים איש את אחיו. ביום ההוא יבקשו הבוגדים לפדות את נפשם בנפש בניהם, (יב) באשת חיקו ובאחיו, (יג) בגואלו הקרוב אליו, (יד) ובכל אשר בארץ, רק למען צאת מגיהנם. (טו) אך לא כן יהיה! הגיהנם יאחזם (טו) בשער ראשם, ויקרא אליו את הפונים עורף לאמת וסרים מאחריה, (יז) ורודפים אחרי ההון. (יח) אך כילי כל אדם! (יט) בבוא אליו שואה, מתאבל, (כ) ובטוב לו קופץ את ידו; (כא) זולתי המתפללים, (כב) ושופכים את שיחם בכל לבם, (כג) והמפזרים מהונם כמשפט (כד) לעני המבקש ולדך הנכלם, (כה) והמאמינים ביום הדין, (כו) והיוראים את גמול אדונם, (כז) אשר איש לא ימלט ממנו, (כח) והשומרים את נפשותיהם מזימה,  (כט) לולי בנשיהם או בקנין כספיהם (כי זה לא נאסר), (ל) אך המתאוים לנשים אחרות, בוגדים המה, (לא) והשומרים את פקדוניהם ואת בריתם, (לב) והמקימים את אשר העידו, (לג) והשומרים את עת התפלה;  (לד) אלה ינחלו כבוד בגנות נעימים.  (לה) מה לבוגדים כי יתגודדו עליך, (לו) ורצים אליך מימין ומשמאל? (לו) המבקש איש מהם לבוא אל הגן הנעים?  (לח) הן יודעים, כי אנחנו בראנום. (לט) נשבעתי באדון המזרח והמערב, כי יש לאל ידנו, (מ) לשום דור אחר תחתיהם, טוב מהם; ואיש לא יעצר בידנו. (מא) הנילם! יריבו וילעגו עד בוא יום אידם, (מב) יום, אשר בו ימהרו לצאת מקבריהם, כצאתם עתה אל דגליהם. (מג) אז ישפילו את עיניהם וכלימה תשיגם. זה היום אשר הועד בהם.

71. חזון נח1885

נגלה במיכ"ה ובו תשעה ועשרים פסוקים

בשם אלה הרחמן והרחום

(א) הן שלחנו את נח אל עמו, ונאמר: הזהיר את עמך טרם בואם העונש הנורא! (ב) ויאמר: עמי! מזהיר גלוי אנכי לכם! (ג) עבדו את ד‘, יראוהו ושמעו בקולי! (ד) או יסלח לכם את חטאתיכם ויחכה לכם עד העת הידועה; כי בבוא העת הזאת לא יאחרה איש. לו תבינו זאת! (ה) ויוסף עוד דבר: ד’! הן קראתי אל עמי לילה ויום; אמנם דברי אך הרבו את מרים! (ו) ומדי קראי אליהם למען תכפר להם, שמים את אצבעותיהם באזניהם ומתכסים בשלמותיהם ומחזקים את לבם ולובשים זדון. (ז) קראתי אליהם בגלוי (ח) ודברתי אליהם בגלוי, והזהרתים בסתר. (ט) ואומר: כפרו את פני אדונכם, כי חנון הוא! (י) הוא יצו לכם את ברכתו מן השמים, (יא) ויברככם בהון וזרע, ויתן לכם גנות ונחלי מים. (יב) מה לכם, כי לא תחכו לטובת אלהים  (יג) אשר הפליא לברא אתכם? (יד) הלא תראו, כי אלהים ברא שבעה שחקים זה ממעל לזה (טו) וישם בהם את הירח לאור ואת השמש ללפיד?  (טז) אלהים הוציאכם מהארץ (יז) וישיבכם אליה ויוציאכם מקרבה. (יח) הוא שם לכם את הארץ כיריעה (יט) למען תסחרוה שאננים. (כ) ד‘! הן ממרים את פי, וילכו אחרי המרבה להם הון וזרע לרעתם! (כא) ויתנכל בו עמו, (כב) ויאמרו איש אל אחיו: אל נא תעזבו את אלהיכם: את וד ואת סואע, (כג) את ועוש, את יעוק ואת נסר1886! (כד) האלילים האלה כבר התעו אנשים רבים; ובדבריך אך תוסיף על מרים. (כה) ועל חטאתיהם טבענום1887 במצולות ונשליכם אל אש הגיהנם. (כו) אין להם עוור מבלעדי אל. (כז)  ויאמר נח. ד’! אל נא תשאיר איש מהבוגדים בארץ! (כח) כי בהשאירך אותם ישגו את עבדיך, ויולידו דור בוגד וממרה.  (כט) ד'! כפר נא לי ולהורי ולכל הבאים אל ביתי, למאמינים ולמאמינות; והצמית כליל את הבוגדים!

72. חזון השדים1888

נגלה במיכ"ה ובו שמונה ועשרים פסוקים

בשם אלה הרחמן והרחום

(א) אמור: הוגד לי, כי צבא שדים הקשיב לקולי1889 ויאמרו: הן שמענו את הקוראן הנשגב! (ב) הוא ידריכנו אל מעגל יושר; מאמינים אנחנו בו, ולא נדמה לאלהינו אלהי נכר! (ג) אדונינו, ברוך שם כבודו, לא נשא אשה ולא הוליד בנים; (ד) אך הכסילים, אשר בקרבנו, עונים שקר באלהים. (ה) ידענו, כי לא בן אדם ולא שד יוכל לדבר כזבים באלהים. (ו) אכן יש אנשים, אשר שמו מבטחם בשדים; איך הסכילו עשות! (ז) הם מדמים כאשר אתם1890 מדמים בנפשכם, כי לא יהיה אלהים את אחד מהם אחרי מותם. בקשנו לעלות השמימה1891, ונמצאהו מלא מלאכים ובידיהם חרבות נוצצות. (ט) ונעמוד על מקומנו למען הקשיב; ואיש ממנו כי ימלאנו לבו עתה להקשיב, ימצא שלהבת במארב.  (י) לא ידענו, אם רעה כלתה אל יושבי הארץ, או אם אלהים ידריכם בדרך הטובה.  (יא) יש ממנו עושי טוב המה, ויש ממנו לנגדם; נפרדים אנחנו. (יב) אמנם ידענו, כי אין לאל ידנו להפר את עצת ד' בארץ, וכי לא נמלט ממנו; (יג) לכן האמנו בו אחרי שמענו את הקו הישר; וכל המאמין באדוניו לא יגרע לו שכרו ולא יעשה לו עול. (יד) יש ממנו משלימים הם, ויש סרים מהדרך הטובה; אמנם כל המשלים בדרך הטובה הוא. (טו) וכל הסרים מאחרי ד' יהיו מאכולת אש הגיהנם. (טז) אם ילכו1892 בדרך הטובה, נמטיר עליהם גשם לרוב, (יז) למען נסותם בו; ואל כל חסר מאחרי זכרון אדוניו נשליך אל העונש הנורא. (יח) בתי התפלה לאלהים המה; לכן אל תקראו אל אלהים אחרים מבלעדו! 1893 (יט) בקרוא עבד ד‘1894 אל ד’, כמעט רמסוהו השדים1895 (כ) אמור: אך אל אלהי אתחנן, ולא אדמה לו אלהי נכר! (כא) אין לאל ידי להרע לכם או להורותכם מבלעדי אל. (כב) לא יצילני איש מיד אלהי, (כג) ולא אמצא מפלט מבלעדו.  (כד) אין לאל ידי כי אם להזהיר ולהגיד את אשר שולחנו בו; וכל הממרה את פי ד' ושלוחו, יהיה מאכולת אש הגיהנם, ולעד ישב בו. (כה) עד יראו את ענשם אשר הועד בהם, אז ידעו, למי עוזריו קצרי יד ומתי מספר היו1896. (כו) אמור: לא ידעתי, אם קרוב יום אידכם או אם יאחרהו אלהי; אך הוא יודע את הנסתרות, ולא יגלה אתהן לאיש,  (כז) כי אם לשלוחו הטוב בעיניו, אשר לפניו ולאחריו ישלח מלאכים, (כח) למען הודיע, כי אך הם עושי רצונו המה. הוא יכיל בחכמתו את כלם, כי הוא יודע לחשב.

73. חזון המתעטף1897

נגלה במיכ"ה ובו עשרים פסוקים

בשם אלה הרחמן והרחום

(א) אתה המתעטף1898! (ב) קום כחצות הלילה, (ג) תוכל להוסיף עליו או לגרע ממנו מנט, (ד) וקרא את הקוראן! (ה) הן שאלנו ממך דבר קשה; (ו) אכן קומך בלילה טוב להחזיקך בתומתך ולהורותך את דבר אלהים, (ז) כי ביום יקראוך עסקי התבל. (ח) זכור את שם אדונך והפרד ממחמדי התבל בעבורו! (ט) הוא אדון המזרח והמערב; מבלעדו אין אלהים; לכן שים את מבטחך בו! (י) שא את דברי האנשים, והצניע להרחק מאתם!  (יא) הניחה לי ולמכחשים באותותי! עוד מעט יתענגו. (יב) עבותות ברזל ואש הגיהנם, (יג) לחם מר ועונש גדול הוכנו להם מאתנו.  (יד) ביום ההוא הארץ וההרים יתמוגגו, וההרים יהיו כצרור חול דק. (טו) הן שלחנו אליכם נביא להעיד בכם, כאשר שלחנו שליח אל פרעה. (טז) וימרה פרעה את פי השלוחים, וינסרהו בעונש גדול. (יז) אתם הבוגדים! איך תנצלו מהיום, אשר יסמר את שערת ראש בניכם? (יח) השמים יבקעו בו; ואלהים יקים את דברו. (יט) הספר הזה זכרון הוא; וכל הנזכר בו ילך בדרך אדוניו. (כ) אדונך יודע, כי אתה וקצת המאמינים אשר אתך עומדים בתפלה שתי שלישיות או חצי או שלישית הלילה; כי אלהים מודד אל הלילות ואת הימים, ויודע כי אינכם מחשבים את תפלתכם1899; לכן יפן אליכם ברחמים. קראו בקוראן כפי יכלתכם! אלהים יודע, כי יש מכם חולים, ויש מכם עוברי דרך ומבקשים את חסדי אל1900, ויש נלחמים למלחמת האמונה. לכן קראו בו בכל עת אשר תשיג ידכם, התפללו ועשו צדקה, והלוו את אלהים כסף בנשך! 1901 את כל הטוב, אשר תקדמו לנפשותיכם תמצאו אצל אלהיכם, כי טוב הוא ויוסיף על שכרכם.  כפרו את פני ד', כי חנון ורחום הוא!

74. חזון המתכסה1902

נגלה במיכ"ה ובו חמשה וחמשים פסוקים

בשם אלה הרחמן והרחום

(א) אתה המתכסה! 1903 (ב) קום והזהיר! (ג) הלל את אדונך! (ד) טהר את שמלותיך, (ה) וסור מכל רע! (ו) אל תפזר מהונך למען התעשר1904! (ז) חכה לאלהיך! (ח) יום התקע בשופר (ט) יום נורא הוא, (י) ולא ייטב בעיני הבוגדים. (יא) הניחה לי ולאשר בראתיו יחיד1905! (יב) ואשר נתתי לו כסף לרוב, (יג) ובנים לעזרהו, (יד) ואברך את חילו~ (טו) ובכל זאת מבקש כי אוסיף לו עוד!  (טז) לא כן! יען כי מכחש באותותינו, (יז) ארדפנו על הרים מוצקים1906, (יח) על דברו כזבים והרותו עמל. (יט) יספר במעלליו, (כ) ויאבד על תרמיתו. (כא) הוא נושא את עיניו (כב) וקורץ בהן, ומתנשא, (כג) ופונה אלינו עורף בזדון לבבו, (כד) ואומר: הקוראן הזה אך קסם ומרמה, (כה) אך דברי בן אדם! (כו) אמנם אצלה אותו בגיהנם. (כז) ומי יורך, מה הגיהנם? (כח) לא ישאיר מתום ולא ימלט איש ממנו;  (כט) הוא קודח את בשר בני האדם; (ל) תשעה עשר שומרים שמנו עליו, (לא) ואך מלאכים שמנו עליו לשמרהו, ונודיע את מספרם למען נסות את הבוגדים1907 ולהורות את אנשי הכתב1908 ולהחזיק את אמונת המאמינים, (לב) למען לא יריבו עוד אנשי הכתב והמאמינים, (לג) ולא יאמרו עוד האנשים, אשר חלי בקרב לבם, והבוגדים: מה לאל ולמשל הזה?  (לד) כן יתעה אלהים את מי יחפץ, וינחה את מי יחפץ. לא ידע איש את גדודי אדונך מבלעדו; זה זכרון לבני האדם. (לה) בירח, (לו) ובלילה הסר, (לז) ובשחר הבא נשבעתי, (לח) כי הגיהנם הוא אחד מהדברים הנוראים, (לט) למען הזהיר את בני האדם, (מ) המבקשים להחישהו או לאחרהו. (מא) כל נפש תערב למעלליה; (מב) עדת הימנית1909 תשב בגנות ותשאל את הבוגדים: (מג) מה השליככם אל הגיהנם? (מד) יענו: לא היינו ממספר המתפללים; (מה) לא פרסנו לאביון את לחמנו, (מו) ונתרועע על מדברי ריק, (מו) ונכחש ביום הדין (מח) עד בוא אלינו הנאמן לבוא1910. (מט) כל מליץ לא יועילם ביום ההוא. (נ) מה להם כי יפנו עודף למוהיריהם, (נא) כחמורים הנסים בשמעם את שאגת הארי? (נב) כל איש מהם מבקש, כי יבוא אליו כתב גלוי1911; (נג) וזאת לא תהיה, יען כי לא יראו את היום האחרון. (נד) הקוראן הזה זכרון הוא, וכל החפץ יזכרהו. (נה) אך לא יזכרוהו כי אם ברצון אל. בו בטחו כי הוא מרבה לסלוח!

75. חזון התקומה1912

נגלה במיכ"ה ובו ארבעים פסוקים

בשם אלה הרחמן והרחום

(א) נשבעתי ביום התקומה (ב) ובנפש המתודה על פשעיה (ג) גם אם בן האדם ידמה בנפשו, כי לא נקבץ את עצמותיו, (ד) אמנם לאל ידנו לקבץ גם את עצמות אצבעותיו! (ה) בן האדם מכחש גם באשר לפניו, (ו) ואומר: מתי יבוא יום התקומה?  (ז) אך ביום כהות עיניו, (ח) והתקדר הירח (ט) ופגוע השמש בירח (י) יאמר: אנא אנוסה לעזרה ביום הזה? אך לא יהיה מנוס לו. (יא) אך אדונך יובא במשפט ביום ההוא. (יב)  ויוגד לו כל אשר קדם וכל אשר אחר.  (יג) בן האדם יעיד בנפשו; (יד) וגם אם יכסה פשעיו (טו) דבריו לא ישמעו. (טז) אל תחרוץ את לשונך להחישהו1913! (יז) עלינו לקבצו ולקראנו לך. (יח) ואחרי קראנו אותו, שמע בקולנו. (יט) עלינו לבארהו לך. (כ) אתם אוהבים את חיי החלד, (כא) ומשליכים אחרי גיוכם את העולם הבא.  (כב) פני הצדיקים יזהירו ביום ההוא,  (כג) ויראו את פני אדונם; (כד) פני הרשעים ילבשו קדרות (כה) בראותם את יום אידם. (כו) ביום עלות הנפש האדם אל הגרון1914 (כז) והסובבים אותו אומרים: מי יסעדהו? (כח) והוא יראה, כי הולך לו (כט) יקריב שוק אל שוק1915. (ל) אז יוקרב אל אדונך; (לא) ויען כי לא האמין בד' ולא התפלל אליו, (לב) ויכחש בו ויסר מאחריו, (לג) וילבש זדון עם משפחתו, (לד) יאמר אליו אלהים: אוי ואבוי לך! (לה) ועוד אוי ואבוי לך! (לו) הידמה בן האדם בנפשו כי יוכל להשיג את כל אות נפשו? (לז) הלא בא מטיפה סרוחה ובאושה? (לח) אז היה לדם קפוא, ואלהים בראהו ויצרהו (לט) לשני מינים: זכר ונקבה; (מ) אלהים, עושה זאת, לא יוכל להחיות את המתים?

76. חזון האדם1916

נגלה במיכ"ה ובו שלושים ואחד פסוקים

בשם אלה הרחמן והרחום

(א) הלא כלו ימים רבים1917 על בן האדם, אשר בהם לא נזכר שמו? (ב) הן בראנו את האדם מטיפות מתערבות, וננסהו, וניתן לו אוזן שומעת ועין רואה, (ג) ונדריכהו בנתיב היושר; המודה יודה והבוגד יבגוד. (ד) לבוגדים הכנו עבותות וענקי ברזל ואש הגיהנם. (ה) והצדיקים ישתו כוס יין מהול במי מעין הכאפור1918. (ו) אך עבדי ד' ישתו מהמעין הזה, ויוכלו לעשות ממנו תעלות אל כל אשר יחפצו;  (ז) יען כי שלמו את נדריהם וייראו את היום המפיק רעה1919, (ח) ויפרסו את לחמם לאביון מאהבת ד‘, ליתומים ולשבויים, (ט) ויאמרו אליהם: אנחנו מכלכלים אתכם מאהבת ד’; לא נבקש מכם שכר או תודה! (י) אנחנו יראים מאת אדוננו את היום הנורא והעצום. (יא) לכן יסיר אלהים מהם את פחד היום הזה, וילביש את פניהם צהלה ורנה. (יב) וינחילם על חכותם לו גנות ובגדי משי.  (יג) שם ישכנו על מטות שן, ולא יכם שרב ושמש. (יד) העצים יטו אליהם את צלליהם, ופרים יקרב אל פיהם; (טו) ומשרתיהם יושיטו להם גביעי כסף, גדולים כאות נפשם, (טז) וצנצנות כסף לבן כזכוכית. (יז) בהם ישתו כוסות יין מהול במי זנגביל1920, (יח) שאובים במעין ושמו סלסביל. (יט) בחורים, עומדים לעד ביפים, ישרתום; בראותך אותם תדמה בנפשך, כי פנינים הם. (כ) ובכל אשר תראה שם, תביט אל נעימים ותפארת גדולה.  (כא) בגדיהם משי ירק ובוץ, מרוקמים זהב וכסף, ואלהים ישקם משקים זכים, (כב) ויאמר אליהם: זה גמולכם ופי מעשיכם הטובים! (כג) הן שלחנו אליך את הקוראן חזון אחר חזון. (כד) חכה למשפט אדונך, ואל תשמע הקול חוטא ובוגד! (כה) וזכור את שם אדונך בוקר וערב, (כו) וגם בלילה; השתחוה לו ופארהו בקצת הלילה!  (כז) האנשים האלה בוחרים בחיי החלד, ולא ידאגו ליום הכבד והנורא. (כח) אנחנו בראנום ונחזק את זרועותיהם; לו נחפוץ, נשים דור אחר תחתיהם. (כט) הספר הזה זכרון הוא; וכל החפץ בו, הולך בדרך אדוניו. (ל) אך לא תחפצו בו בלתי ברצון ד', כי הוא יודע כל וחכם לב. (לא) הוא יוליך אל רחמיו את הישר בעיניו, ולבוגדים הכין את העונש הנורא.

77. חזון השלוחים1921

נגלה במיכ"ה ובו חמשים פסוקים

בשם אלה הרחמן והרחום

(א) במלאכים השלוחים זה אחר זה, (ב) הקלים במרוצתם, (ג) ומפיצים את מצות אדונם, (ד) ומבדילים בין טוב לרע, (ה) ומביאים את זכרון אלהים אל בני האדם, (ו) לבשר טוב אל להזהיר; (ז) נשבעתי, כי יקום דבר אל אשר הועד בכם! (ח) ביום אסוף הכוכבים את נגהם, (ט) בהבקע השמיים, (י) בהטחן ההרים, (יא) ובהעיד הנביאים; (יב) מי היום המועד לזאת? (יג) יום הפרידה1922 (יד) ומי יודיעך את יום הפרידה? (טו) אוי ביום ההוא למכחשים באותותינו1923! (טז) הלא הצמתנו את הבוגדים הקדמונים?  (יז) גם את הבוגדים, אשר אחריהם, נוליך בעקבותיהם. (יח) כן נעשה לחוטאים. (יט) אוי ביום ההוא למכחשים באותותינו! (כ) הלא בראנוכם מטיפה סרוחה,  (כא) ונשימה אל מקום שאנן1924 (כב) עד עת ידועה? (כג) יש לאל ידנו לעשות זאת. (כד) אוי ביום ההוא למכחשים באותותינו!  (כה) הלא שמנו את הארץ למעון, (כו) לחיים ולמתים, (כז) ונשם בה הרים גבנונים וחזקים, ונשקכם מהם מים קרים? (כח) אוי ביום ההוא למכחשים באותותינו?  (כט) אלהים יאמר אליהם: לכו אל הגיהנם, אשר כחשתם בו! (ל) לכו אל צל העשן העולה בשלושה עמודים! (לא) לא יועילכם הצל הזה, ולא יצילכם מלבת הגיהנם! (לב) הלהבה הזאת תשליך מקרבה ניצוצים גדולים כמגדלים, (לג) כגמלים צהובים. (לד) אוי ביום ההוא למכחשים באותותינו! (לה) לא יהיה להם פתחון פה, (לו) ולא יכסו את פשעיהם. (לז) אוי ביום ההוא למכחשים באותותינו! (לח) זה יום הפרידה, אשר בו נקבץ אתכם ואת הדורות הקדמונים. (לט) אם תוכלו להתחכם בנו, התחכמו! (מ) אוי ביום ההוא למכחשים באותותינו! (מא) אך יראי ד' ישבו בצללים על מעינות מים; (מב) שם ישיגו את אות נפשם; (מג) ואלהים יאמר אליהם: אכלו ושתו כאות נפשכם! זה פרי מעליליכם. (מד) כן ניתן שכר למישרי לכת (מה) אוי ביום ההוא למכחשים באותותינו! (מו) אתם הבוגדים! אכלו והתענגו עוד מעט! (מז) אוי ביום ההוא למכחשים באותותינו! (מח) בהאמר אליהם: כרעו! אינם כורעים. (מט) אוי ביום ההוא למכחשים באותותינו! (נ) באי זה זכרון אחר הקורן הזה תאמינו?

78. חזון הבשורה1925

נגלה במיכ"ה ובו אחד וארבעים פסוקים

בשם אלה הרחמן והרחום

(א) על מה נוסדו יחד הבוגדים? (ב) על הבשורה הגדולה1926, (ג) אשר עליה מריבים יחד. (ד) אמנם ידעוה, (ה) ויבינו את אמתה. (ו) הלא שמנו את הארץ כיריעה, (ז) ואת ההרים למצוקיה? (ח) הלא בראנוכם שני מינים, (ט) וניתן לכם את התרדמה למנוחה, (י) את הלילה לכסותכם, (יא) ואת היום למזונכם? (יב) הלא בראנו ממעל לכם שבעה רקיעים, (יג) ונשם בהם מאורות להאיר לכם? (יד) הלא ממטירים אנחנו מהעבים מים לרוב, (טו) להוציא בהם דגן וירק, (טז) וגנות נטועים? (יז) הן הועד בכם יום הפרידה, (יח) יום, אשר בו יתקע בשופר, ותבואו גדודים גדודים; (יט) בו יפתחו השמים וימלאו שערים, (כ) וההרים ימוטו ויהיו לקיטור. (כא) הגיהנם יהיה מושב (כב) ומעון לבוגדים; (כג) בו ישבו נצח; (כד) לא יברח אותם משקה או מאכל, (כה) כי אם מים חמים ונרפשים. (כו) זה גמולם הנאה להם, (כז) יען כי כחשו בתשובתם אל ד', (כח) ויענו שקר באותותינו. (כט) את כל המעללים מנינו וכתבנו.  (ל) קחו את ענשכם אשר נרבה לכם!  (לא) לצדיקים הוכנה נות שלום;  (לב) שם כל עצי פרי וענבים,  (לג) ובתולות אשר שדיהן נכונות,  (לד) וגביעים מלאים. (לה) לא ישמעו שם דברי ריק או כזב. (לו) הגמול הזה הוא מנחה יקרה מאת אדונך, (לז) אדון השמים והארץ וכל אשר ביניהם; הוא הרחמן. לא יליצו אליו הצדיקים, (לח) ביום הערך לפניו במערכה הרוח1927 והמלאכים, כי אם האיש אשר בחר בו אלהים; והוא ידבר כמשפט. (לט) זה היום הנאמן; כל החפץ ישוב אל אדוניו. (מ) הן הזהרתיכם את גמולכם הקרוב. (מא) ביום ההוא ימצא בן האדם את אשר קדמו לו ידיו1928, והבוגד יאמר: אוי לי! אשוב אל העפר!

79. חזון הלוקחים בחזקה1929

נגלה במיכ"ה ובו ששה וארבעים פסוקים

בשם אלה הרחמן והרחוּם

(א) נשבעתי בלוקחים בחזקה,1930 (ב) ומשיבים בחבלי אהבה,1931 (ג) ודואים באברותיהם, (ד) ומובילים אל גן העדן, (ה) ומקימים את דבר אל; (ו) כי ביום ההוא יחריד קול השופר, (ז) ואחריו יבוא עוד קול שופר.1932 (ח) או יחרד לב כל בני האדם, (ט) וישפילו את עיניהם, (י) לאמר: הנשוב ונחיה (יא) אחרי היותנו עפר ועצמות? (יב) אך לרעתנו תהיה זאת! (יג) אמנם אחרי השמע קול שופר אחד, (יד) יצאו מקבריהם. (טו) הלא נודעו לך קורות משה? (טז) בקרא אליו אדוניו בעמק הקדוש טוי:1933 (יז) לך אל פרעה, כי שוגה הוא! (יח) ואמור אליו: אם בלבך לזכות את נפשך, (יט) אדריכך אל אדוני למען תיראהו. (כ) ויראהו אותו גדולים; (כא) אמנם פרעה כחש בהם, ויוסף לחטא; (כב) ויפנה אליו עורף, (כג) וישלח ויקרא אל חרטומיו, (כד) ויאמר אליהם: אני אדונכם העליון! (כה) לכן יסרהו אלהים בעולם הבא ובעולם הזה. (כו) בזה אות לכל ירא אלהים. (כז) הכבדה ממנו בריאתכם מבריאת השמים? (כח) הוא הגביהם וימתחם. (כט) הוא הלביש את הלילה קדרות, ויוציא אחריה אור, (ל) ויפרוש את הארץ, (לא) ויוציא מקרבה מים וזרעים, (לב) ויכן את ההרים. (לג) ותועלתכם ולתועלת בהמתכם. (לד) ובבוא היום הגדול והנורא, (לה) יום, אשר בו יזכור האדם את מעלליו, (לו) והגיהנם נראה לכל המביט אליו; (לז) לכל הסר מהדרך הטובה, (לח) ובוחר בחיי החלד, (לט) הגיהנם למושה יהיה. (מ) ולכל הירא את פני אדוניו ושומר את נפשו מתאוה, (מא) גן העדן למושב יהיה. (מב) ישאלוך על השעה האחרונה ועל יום בואה; (מג) התוכל להורותם על זאת? (מד) אך לאלהים נודעה. (מה) ואתה אינך כי אם מזהיר וירא אלהים. (מו) ביום ראות אותה הבוגדים, ידמו בנפשם, כי לא גרו בארץ כי אם ערב או בוקר אחד.

80. חזון עקם את מצחו1934

נגלה במיכ"ה ובו שנים וארבעים פסוקים

בשם אלה הרחמן והרחום.

(א) הנביא עקם את מצחו והלך לו, (ב) בבוא אליו העור;1935 (ג) ומי הודיעך, אם אין בלבו להיטהר?1936 (ד) או לשמוע את זכרונך לטוב לו? (ה) אל העשיר (ו) אתה מדבר בפנים יפות, (ז) ואינך מתבונן, אם נקי הוא מעון; (ח) ולעני המצפה לישועתך, (ט) וירא את אלהים, (י) אתה פונה את ערפך? (יא) הסכלת עשות! (יב) הקוראן הזה זכרון הוא; מי יחפוץ, יזכרהו. (יג) נכתב על גליון יקר הערך, (יד) נקי וטהור, (טו) מידי סופרים נכבדים וצדיקים. (טז) חרב הועדה לבני האדם המכחשים בו. (יז) ממה ברא אלהים את האדם? (יח) מטיפת זרע; (יט) הוא בראו ויצרו, (כ) ויישר את דרכו; (כא) אז ימיתהו ויורידהו אל הקבר, (כב) וברצונו ישוב ויחיהו. (כג) ובכל זאת האדם ממאן להקים את דבר אל! (כד) הלא יתבונן בן האדם על מאכלו? (כה) אנחנו מורידים את הגשם, (כו) ומבקעים את הארץ, (כז) ומוציאים מקרבה דגן, (כח) ענבים ועשב, (כט) זיתים ותמרים, (ל) גנות צומחי עצים, (לא) כל פרי וכל עשב, (לב) לאכלכם ולמאכל בהמתכם. (לג) ביום התקע בשופר, (לד) ינוס כל איש מאחיו, (לה) מאמו ומאביו, (לו) מאשת חיקו ובניו; (לז) כי כל איש ידאג לנפשו ביום ההוא. (לח) יש אנשים אשר יצהלו פניהם ביום ההוא, (לט) וילבשו ששון וגיל; (מ) ויש אשר פניהם ילבשו קדרות, (מא) עפר וצלמות; (מב) אלה הבוגדים והחוטאים.

81. חזון הגלילה1937

נגלה במיכ"ה ובו תשעה ועשרים פסוקים

בשם אלה הרחמן והרחום.

(א) בהתגולל השמש, (ב) בנפול ארצה הכוכבים, (ג) בהמוט ההרים, (ד) בלדת הגמלים בחודש העשירי,1938 (ה) בהתאסף כל חיתו שדי, (ו) בהיות הימים מאכולת אש, (ז) בשוב כל נפש אל גופה, (ח) ובשאול העלמה הנקברת:1939 (ט) מה היה עונה כי הומתה; (י) בהפתח הספרים,1940 (יא) והגול השמים; (יב) בהיחם הגיהנם (יג) ובהקרב גן העדן; (יד) אז תדע כל נפש את מעלליה. (טו) נשבעתי בכוכבים, (טז) ההולכים פנים ואחור,1941 (יז) בלילה הבא, (יח) ובשחר העולה, (יט) כי הקוראן יצא מפי שליח נכבד, (כ) מידיד האלהים היושב על כסא רם. (כא) המלאכים מקשיבים לדברו האמת. (כב) ריעכם איננו משוגע! (כג) הוא ראה את המלאך1942 בשחק המאיר, (כד) ואיננו מכחד מכם את חזונו, (כה) בלתי אם גלהו שטן נסקל.1943 (כו) מה תחשבו עליו?1944 (כז) אך זכרון הוא לבני האדם, (כח) המבקשים להיטיב את דרכם. (כט) אך לא יבקשו ואת בלתי אם יואיל אדון העולמים.

82. חזון הבקיעה1945

נגלה במיכ"ה ובו תשעה עשר פסוקים

בשם אלה הרחמן והרחום.

(א) בהבקע השמים, (ב) בהתפוצץ הכוכבים, (ג) בהתערב הימים, (ד) ובהתהפך הקברים; (ה) תדע כל נפש את אשר קדמה לה ואת אשר אחרה. (ו) בן אדם! מי הסיתך באלהיך הנכבד, (ז) בוראך יוצרך ומדריכך? (ח) הוא יצרך כטוב בעיניו, (ט) ובכל זאת בני האדם מכחשים ביום הדין! (י) אמנם צופים נכבדים הושמו לכם, (יא) הכותבים את מעלליכם; (יב) הם יודעים את מעשיכם. (יג) תמימי דרך יובלו אל גנות נעמים, (יד) והבוגדים אל אש הגיהנם. (טו) ביום הדין יצלו בו, (טז) לא יצאו מתוכו. (יז) מי הודיעך את יום הדין? (יח) ומי יורך את אשר יקרה בו? (יט) הוא יום, אשר בו לא תליץ נפש על נפש, כי המשפט לאלהים יהיה.

83. חזון השוקלים במאזני מרמה1946

נגלה במיכ"ה ובו ששה ושלושים פסוקים

בשם אלה הרחמן והרחום.

(א) אוי לשוקלים במאזני מרמה, (ב) המבקשים איפת צדק מאחרים, (ג) ומקטינים איפה בשקלם או במדדם לאחרים! (ד) הלא יתבוננו, כי יקומו מעפר. (ה) ביום הנורא, (ו) אשר בו יובאו בני האדם במשפט אל אדון העולמים? (ז) אמנם ספר מעללי הבוגדים הוא במקום הסגין;1947 (ח) ומי יורך, מה הסגין? (ט) הוא ספר נודע. (י) אוי ביום ההוא למכחשים באותותינו, (יא) ולועגים ליום הדין! (יב) אך לא יכחשו בהם כי אם אנשי עול. (יג) בהקרא אליהם אותותינו יאמרו: אך משלים קדמונים הם! (יד) מעלליהם הרעים גברו על לבם. (טו) ביום ההוא ירחקו מאת אדוניהם, (טז) ויצלו באש הגיהנם, (יז) ואלהים יאמר אליהם: הא לכם את אשר כחשתם בו! (יח) וספר מעללי הצדיקים יהיה בעליין. (יט) ומי יורך, מה העליין? (כ) הוא ספר נודע, (כא) אשר בו יעידו הקרובים לאל.1948 (כב) הצדיקים יובלו אל גנות נעימים; (כג) על מטות שן ישבו וישאו את עיניהם; (כד) צהלה ורנה תראה על פניהם. (כה) יין זך וחתום1949 ישתו. (כו) חותמו יהיה מסך,1950 תאות נפש המאושרים. (כז) מהול יהיה במי התסנים, (כח) (מעין אשר ממנו ישתו הקרובים לאל). (כט) הבוגדים לועגים למאמינים; (ל) בפגעם בהם ידרשו להם לשלום; (לא) ובשובם אל בתיהם מתקלסים בהם. (לב) בראותם אותם, אומרים: אך תועים האנשים האלה! (לג) אמנם לא נתנום1951 צופים להם.1952 (לד) אכן ביום ההוא ילעגו המאמינים לבוגדים, (לה) בהביטם אליהם מערשותם. (לו) הלא ישולם לבוגדים כפי המעלליהם?

84. חזון הקריעה1953

נגלה במיכ"ה ובו חמשה ועשרים פסוקים

בשם אלה הרחמן והרחום.

(א) בהקרע השמים, (ב) לקול אדוניהם; (ג) בהרחב הארץ (ד) למען הריק את אשר בה (ה) ברצון אדונה, (ו) או תידע, בן האדם, לקרב ולשוב אל אדונך! (ז) לכל איש, אשר יושם ספרו ביד ימינו, (ח) יקל משפטו וחשבונו, (ט) וישוב בלב שמח אל משפחתו; (י) וכל איש אשר יושם ספרו אחרי גיוו,1954 (יא) יבקש להיות לאפס; (יב) אמנם יצלה באש הגיהנם (יג) על הרימו את לבו בקרב משפחתו, (יד) ועל דמותו בנפשו כי לא ישוב אל אלהים; (טו) אמנם אדוניו הביט אל מעלליו. (טז) נשבעתי בנודה הערב, (יז) בלילה ובאשר יאסף,1955 (יח) בירח בהמלאו, (יט) כי תצאו מחיל אל חיל.1956 (כ) מה להם כי לטא יאמינו? (כא) הלא ישתחוו בהקרא אליהם הקוראן? (כב) הבוגדים מכחשים בו, (כג) אך אלהים יודע את חדרי להם. (כד) בשר אותם עונש גדול! (כה) אך למאמינים ולעושי טוב לא יגרע שכרם.

85. חזון המגדלים1957

נגלה במיכ"ה ובו שנים ועשרים פסוקים

בשם אלה הרחמן והרחוּם.

(א) בשמים ובמגדליו,1958 (ב) ביום המועד,1959 (ג) במעידים ובמועדים,1960 (ד) נשבעתי כי תספה עדת הגיהנם. (ה) אשו תקדחם; (ו) בו ישבו, ועיניהם תראינה (ז) את שכר הצדיקים המאמינים באלהים, (ח) אשר נרדפו מהם על האמינם באלהים העזוז והנכבד, (ט) אשר לו המלוכה בשמים ובארץ; ואלהים יעיד על כל. (י) באמת, הרודפים את המאמינים ואת המאמינות לא ישובו מדרכם הרעה; להם עונש הגיהנם אשר בו יצלו. (יא) ולמאמינים ועשי טוב יהיו גנות ובתוכם מענות מים; מה גדול הששון הזה! (יב) אכן נוראה נקמת אדונך. (יג) הוא הבורא, והוא ישוב ויחיה; (יד) חנון ורחום הוא. (טו) הוא אדון הכסא הרם; (טז) כל אשר חפץ, יעשה. (יז) הלא הגיעה אליך (יח) שמועת חיל פרעה וחמוד? (יט) אך הבוגדים לא יחדלו מכחש באלהים; (כ) לכן יאחזם בערפיהם. (כא) באמת, הקוראן הזה נשגב הוא, (כב) חרות על לוח הנשמר בשמים.

86. חזון כוכב הליל1961

נגלה במיכ"ה ובו שבעה עשר פסוקים

בשם אלה הרחמן והרחום.

(א) נשבעתי בשמים ובכוכב הליל, (ב) (ומי יורך, מה כוכב הליל? (ג) הוא כוכב מפיק אור גדול.)1962 (ד) כי לכל נפש יש צופה. (ה) לכן יתבונן כל אדם, מאין נברא: (ו) ממים שפוכים, (ז) היוצאים מהחלצים ומעצם השדים. (ח) אכן יש עוז לאלהים להשיבכם אליו, (ט) ביום היגלות הנסתרות; (י) ואין לכם עוזר ומושיע מבלעדיו. (יא) בשמים השבים במרוצתם, (יב) ובארץ הפוצה את פיה, (יג) נשבעתי, כי הוא1963 דבר מבחין,1964(יד) ואין בו דברי ריק. (טו) הם מתנכלים בו, (טז) אך אני אתחכם להם; (יז) לכן שא את דברי הבוגדים; עוד מעט יתענגו!

87. חזון העליון1965

נגלה במיכ"ה ובו תשעה עשר פסוקים

בשם אלה הרחמן והרחום.

(א) הלל את שם אדונך העליון! (ב) הוא הבורא והיוצר; (ג) הוא שם לכם חק ומדריככם; (ד) הוא מוציא את הדשא (ה) ועושהו חציר. (ו) הן נורך לקרא בספרנו למען לא תשכחהו, (ז) זולתי את אשר יחפות ד' כי תשכחהו; כי הוא יודע את הנגלות ואת הנסתרות. (ח) נוליכך בדרך הטובה, (ט) והזכר את בני האדם, כי הזכרון מועיל מאד! (י) כל ירא אלהים ישמע לזכרונך; (יא) אך הבוגד יסור מאחריו, (יב) ויצלה באש הגיהנם. (יג) שם לא ימות ולא יחיה. (יד) אשר נקי כפים, (טו) המוכיר את שם אדוניו ומתפלל אליו! (טז) אך אתם בוחרים בחיי התבל; (יז) אמנם חיי העולם הבא טובים ונכונים מהם. (יח) כן כתוב בספרים הקדמונים, (יט) בספרי אברהם1966 ומשה.

88. חזון המכסה1967

נגלה במיכ"ה ובו תשעה ועשרים פסוקים

בשם אלה הרחמן והרחום.

(א) הלא הגיעתך שמועת המכסה?1968 (ב) יש אנשים, אשר מראיהם ישחרו ביום ההוא; (ג) ייעפו וייגעו,1969 (ד) ויצלו באש הגיהנם. (ה) יושקו ממעין חם, (ו) וקוצים יהיו להם למזון, (ז) אשר לא ישמינום ולא ירוו את נפשם. (ח) ויש אנשים אשר פניהם ילבשו צהלה, (ט) ויגילו על צדקתם. (י) בגנות העליונים; (יא) לא ישמעו שם דברי ריק; (יב) שם ימצאו מעין נובע, (יג) ומטות נחמדות, (יד) ודביעים מלאים, (טו) וערשות מרווחים, (טו) ויריעות פרושות. (יז) הלא יביטו בני האדם אל העבים המלאים גשם, (יח) ואל השמים הנשגבים, (יט) ואל ההרים הנכונים, (כ) ואל הארץ השטוחה? (כא) הזהירם, כי מזהיר אתה; (כב) אך אין לך שלטון בהם! 1970 (כג) וכל הפונה אליך עורף ובוגד בך (כד) ייסרהו אלהים בעונש גדול. (כה) אלינו ישובו, (כו) ועלינו לחשב אתם.

89. חזון השחר1971

נגלה במיכ"ה ובו שלשים פסוקים

בשם אלה הרחמן והרחום.

(א) נשבעתי בשחר ובעשרה הלילות,1972 (ב) בכפול וביחיד,1973 (ג) ובלילה הבא! (ד) הלא מובנת השבועה הזאת? (ה) האינך רואה את אשר עשה אלהיך לאנשי עאד, (ו) לאנשי ארם1974 אשר שם העמודים,1975 (ו) (אין כמוהם בכל הארץ) (ח) לאנשי חמוד, אשר חצבו להם סלעים בגיא, (ט) ולפרעה, אשר הקשה את לבו? (י) כל אלה סרו מהדרך הטובה, (יא) וירבו להשחית בארץ; (יב) ויניף עליהם אלהים את שוט חמתו, (יג) כי אדונך יושב על המצפה.1976 (יד) האדם, בנסות אותו אלהים ברחמיו וברב חסדיו, (טו) אומר: אדוני כבדני. (טז) ובנסות אלהים אותו בצוקה ויסיר ממנו את רחמיו, (יז) יאמר: אלהים בזה אותי. (יח) לא כן; כי אם אתם איכם נושאים את פני היתומים, (יט) ותחדלו מתת מזון לדל, (כ) ותאכלו את הון הקטנים, (כא) ותאהבו את הבצע! (כב) אמנם בהידוק הארץ, (כג) ובבוא אדונך עם צבא המלאכים, (כד) ובהקרב הגיהנם; אז יתבונן האדם על מעלליו, אך מה יועילהו זכרונם? (כה) אז יאמר: אוי לי על אשר קדמתי לנפשי בחיי התבל! ביום ההוא לא ייסר איש, (כו) ולא יאסר איש בעבותות מבלעדי אל. (כז) אַתְּ הנפש השוקטת! 1977 (כח) שובי אל אדונך ונוחי בו! (כט) לכי אל עבדי! (ל) שובי אל גני!

90. חזון המדינה1978

נגלה במיכ"ה ובו עשרים פסוקים

בשם אלה הרחמן והרחום.

(א) נשבעתי במדינה הזאת, (ב) אשר אתה יושב בקרבה; (ג) במוליד ובנולדים;1979 (ד) כי האדם אך לעמל יולד.1980 (ה) הידמה בנפשו,1981 כי לא יוכל לו איש? (ו) הוא אומר: הן פזרתי הון רב! 1982 (ז) הלא נתנו לו עינים, (ח) לשון ושפתים, (ט) ונורהו את שתי הדרכים?1983 (י) אך לא ישוה לבצרון. (יא) ומי יורך, מה הוא הבצרון? (יב) המבצרון הוא: פדות שבוי, (יג) או לזון יום אחד (יד) יתומה קרובה, (טו) או דל עטוף על הארץ. (טז) אז יהיה ממספר המאמינים המורים איש את אחיו לחכות לד' ולרחם אביון. (יז) אלה עדת הימנית המה; (יח) והבוגדים באותותינו ( יט) עדת השמאלית המה; (כ) עליהם נפרוש את אש הגיהנם.

91. חזון השמש1984

נגלה במיכ"ה ובו ששה עשר פסוקים

בשם אלה הרחמן והרחום.

(א) נשבעתי בשמש ובנגהו, (ב) בירת ההולך לרגלו, (ג) ביום בהופיאו, (ד) בלילה הלוט, (ה) בשמים ובנוטם, (ו) בארץ ובפורשה, (ז) בנפש וביוצרה, (ח) הממשיל אותה להיטיב ולהרע; (ט) כי אשרי טהורי נפש, (י) ואוי למגאלים אותה. (יא) גם אנשי תמוד כחשו בנו בורון לבכם; (יב) בבוא הנבל הלז,1985 (יג) ובדבר אליהם שליח ד': ואת גמלת אלהים, וזה משקה! (יד) ויענו בו שקר וימיתוה. (טו) ויצמיתם אלהים על עונם, (טז) ולא ירא את גמולם.1986

92. חזון הלילה1987

נגלה במיכ"ה ובו אחד ועשרים פסוקים

בשם אלה הרחמן והרחום.

(א) בלילה בכסותו, (ב) ביום בהאירו, (ג) בבורא את הזכר ואת הנקבה, (ד) נשבעתי, כי דעותיכם נפרדות. (ה) לכל השומע לקול אלהים וירא אותו, (ו) והולך בדרך הטובה, (ז) נישר את דרכו; (ח) ולכל חכילי ורודף אחרי ההון, (ט) ומכחש באמונה הטובה, (י) נכין את צעדו לרעתו, (יא) ולא יועילנו עשרו בהושלכו אל אש הגיהנם, (יב) עלינו להנחות את בני האדם; (יג) לנו העולם הזה והעולם הבא; (יד) לכן הזהרתיכם על האד הקודחת, (טו) אשר בה הבוגדים יצלו, (טז) המכחשים בנו וסרים מאחרינו. (יז) אך הצדיק ינצל ממנה, (יח) המפזר מהונו למען נקות את נפשו, (יט) ולא יבקש שכר בעד הטובה אשר גמל, (כ) כי אם נכספה נפשו לראות את פני אדונך העליון; (כא) ובאחריתו אלהים ירצהו.

93. חזון הצהרים1988

נגלה במיכ"ה ובו אחד עשר פסוקים

בשם אלה הרחמן והרחום.

(א) בצהרים, (ב) ובחשכת הליל, (ג) נשבעתי, כי לא נטשך אדונך ולא שנאך! (ד) חיי העולם הבא ייטיבו לך מחיי העולם הזה. (ה) אלהים ישלם את פעלך וירצך. (ו) הלא רחמך בעודך יתום קטון?1989 (ז) הלא נחך מהתעות אל דרך האמת? (ח) הלא מצאת עני, ויעשירך? (ט) לכן אל תדכא את היתום, (י) ואל תשיב מאתך את האביון, (יא) כי אם ספר את תחלת אדונך!

94. חזון הלא פתחנו1990

נגלה במיכ"ה ובו שמונה פסוקים

בשם אלה הרחמן והרחום.

(א) הלא פתחנו לך את לבך,1991 (ב) ונקל ממך את משאך1992 (ג) אשר הכביד את גיוך? (ד) הלא גדלנו את שמך? (ה) באמת; אחרי הכבד תמצא את הקל. 1993 (ו) כן הוא; אחרי הכבד יבוא הקל. (ז) אחרי התפללך עבוד את אדונך,1994 (ח) והכנע מפני אדונך!

95. חזון התאנה1995

נגלה במיכ"ה ובו שמונה פסוקים

בשם אלה הרחמן והרחום.

(א) בתאנה ובזית, (ב) בהר סיני, (ג) ובמקום השאנן הזה,1996 (ד) נשבענו, כי בראנו את האדם במכלל יופי. (ה) אז דכאנוהו ונשפילהו.1997 (ו) אך למאמינים ועושי טוב לא יגרע שכרם. (ז) מה לך לכחש ביום הדין? (ח) הלא אלהים הטוב מכל השופטים?

96. חזון הדם הקפוא1998

נגלה במיכ"ה ובו תשעה עשר פסוקים

בשם אלה הרחמן והרחום.

(א) קרא בשם אדונך, אשר ברא כל! (ב) הוא ברא את האדם מדם קפוא. (ג) קרא בשם אדונך הנשגב, (ד) המלמד לאדם לכתוב בקנה הכתיבה, (ה) ומורה את האדם את אשר לא ידע מקדם.1999 (ו) אך כל איש שוגה, (ז) בראותו כי רב הונו. (ח) אכן אל אדונך תשובו כלכם. (ט) הראית את האיש2000 המונע (י) את עבדנו מהתפלל אלינו? (יא) הדמית בנפשך, כי הוא בדרך הטובה? (יב) המדבר טוב הוא? (יג) הלא ראית אותו בכחשו בנו ובסורו מאחרינו? (יד) האיננו יודע, כי אלהים צופה אל כל? (טו) אמנם אם לא יחדל הרע, נאחזהו בשערות ראשו, (טז) בשערותיו הכוזבים והחוטאים! (יז) או יקרא אל אוהביו, (יח) ואנחנו נקרא אל שומרי הגיהנם. (יט) אל תשמע לקולו, כי אם השתחוה לאדונך וקרוב אליו!

97. חזון אלקדר2001

נגלה במיכ"ה ובו חמשה פסוקים

בשם אלה הרחמן והרחום.

(א) אנחנו שלחנוהו2002 בליל אלקדר. (ב) ומי יורך, מה הלילה אלקדר? (ג) הלילה אלקדר טוב מאלף חדשים. (ד) בלילה ההוא נשלחו המלאכים עם הרוח2003 ברצון אדונם, למען הורותך את כל הדברים. (ה) הלילה הזה מפיק שלום עד עלות השחר.

98. חזון המופת2004

נגלה במיכ"ה ובו שמונה פסוקים

בשם אלה הרחמן והרחום.

(א) הבוגדים מאנשי הכתב ומעובדי האלילים לא הריבו עד בוא אליהם המופת.2005 (ב) שליח אלהים קורא לפניהם את הספר המזוקק והטהור, אשר בו דברים צדיקים. (ג) לא הפרידו אנשי הכתב עד בוא אליהם המופת. (ד) אכן לא צוינום כי אם לעבוד את ד‘, לדבוק באמונתו הטובה, להתפלל ולעשות צדקה; זאת אמונת אמת. (ה) אך הבוגדים מקרב אנשי הכתב ועובדי האלילים יבואו אל אש הגיהנם; לעד ישבו בו, כי הם הרעים מכל היצורים. (ו) והמאמינים עושי טוב הם הטובים מכל היצורים. (ז) שכרם יהיה מאת אדוניהם: גנות עדן, ובתוכם נחלי מים; לעד ישבו בהם. (ח) אלהים יחפוץ בהם, והם יחפצו בו; זה חלק יראי ד’.

99. חזון הרעש2006

נגלה במיכ“ה או במדינ”ה ובו שמונה פסוקים

בשם אלה הרחמן והרחום.

(א) בהתמוגג הארץ וברעשה, (ב) ובזרותה מקרבה את משאה,2007 (ג) יאמר האדם: מה לה? (ד) ביום ההוא תודיע הארץ את שמועתה,2008 (ה) אשר אדונך משמיע אותה. (ו) ביום ההוא יקרבו בני האדם לצבאות למען ראות את מעלליהם. (ז) כל העושה דבר טוב, גם אם הוא כמשקל הנמלה, יראהו. (ח) וכל העושה דבר רע, גם אם כמשקל הנמלה, יראהו.

100. חזון הסוסים הקלים2009

נגלה במיכ“ה או במדינ”ה והו אחד עשר פסוקים

בשם אלה הרחמן והרחום.

(א) בסוסים הקלים, (ב) המפיקים ניצוצי אש בדהרותיהם; (ג) במעירים איש את אחיו בבוקר, (ד) ומעפרים בעפר, (ה) ודולקים בחיל אל מחנה האויבים, (ו) נשבעתי, כי בן האדם בוגד באדוניו, (ז) וביום ההוא יעיר בנפשו. (ח) הוא שם את לבו אל מחמדי התבל; (ט) האיננו יודע, כי יום אחד יקום מקברו, (י) וכל אשר בלבו ייגלה? (יא) אלהים ישקיף ביום ההוא על בני האדם.

101. חזון הדופק2010

נגלה במיכ"ה ובו שמונה פסוקים

בשם אלה הרחמן והרחום.

(א) הדופק! 2011 (ב) ומי יורך, מה הדופק? (ג) הוא היום, אשר בו בני האדם יהיו כעש נבלה, (ד) וההרים כצמר שרוק. (ה) האנשים, אשר תכבדנה מאזניהם,2012 מה טוב חלקם! (ו) ולאנשים, אשר תקלנה מאזניהם, שאול תחתית לאם2013 תהיה. (ז) ומי יורך, מה שאול תחתית? (ח) היא איש קודחת.

102. חזון תאות ההון2014

נגלה במיכ"ה ובו שמונה פסוקים

בשם אלה הרחמן והרחום.

(א) תאות ההון מושלת בכם, (ב) עד רדתכם שאולה. (ג) הן תדעו באחריתכם! (ד) לו תתבוננו על אולתכם! (ה) הן תראו את אש הגיהנם, (ו) ומקרוב תראינה אותו עיניכם. (ז) ביום ההוא תובאו במשפט על מחמד לבכם.

103. חזון אחר הצהרים2015

נגלה במיכ"ה ובו שלושה פסוקים

בשם אלה הרחמן והרחום.

(א) נשבעתי בעת אחר הצהרים, (ב) כי בן האדם משחית את נפשו. (ג) זולתי המאמינים ועושי טוב והמעירים איש את אחיו ללכת בדרך האמת ולחכות לאלהים.

104. חזון הולך רכיל2016

נגלה במיכ"ה ובו תשעה פסוקים

בשם אלה הרחמן והרחום.

(א) אוי לכל הולך רכיל ומגדף, (ב) הצובר לו הון ושומרו! (ג) הוא מדמה בנפשו, כי הונו יחיהו לנצח. (ד) לא כן, כי אם יושלך באלחטמא.2017 ?(ה) ומי יורך, מה אלחטמא? (ו) אש אלהים בוערת, (ז) הושמה על הבוגדים, (ח) ותכבד עליהם כעמוד גבוה.

105. חזון השנהב2018

נגלה במיכ"ה ובו חמשה פסוקים

בשם אלה הרחמן והרחום.

(א) הלא ראית את אשר עשה אדונך למנהיגי השנהבים?2019 (ב) הלא התעה אותם בתרמיתם, (ג) וישלח עליהם עדת צפרים, (ד) אשר השליכו עליהם אבני גיר מנופצות, (ה) וישימום כעלה נבל?

106. חזון הקוריישים2020

נגלה במיכ"ה ובו ארבעה פסוקים

בשם אלה הרחמן והרחום.

(א) לעדת הקוריישים,2021 (ב) המקהילים ארחותיהם בקיץ ובחורף; (ג) יעבדו את אדוני הבית הזה2022 המאכילם ברעב, (ד) ויושיבם בטח מכל פחד.

107. חזון המשגב2023

נגלה במיכ“ה או במדינ”ה ובו שבעה פסוקים

בשם אלה הרחמן והרחום.

(א) הראית את האיש2024 המכחש ביום הדין? (ב) יתום לא ירחם, (ג) ודל לא יחון להברותו לחם. (ד) אוי להם למתפללים, (ה) ולבם בל עמם בתפלתם! (ו) רק למען הראות; (ז) וימנעו משגב מדל.

108. חזון הכושר2025

נגלה במיכ"ה ובו שלושה פסוקים

בשם אלה הרחמן והרחום.

(א) הן נתנו לך את הכושר;2026 (ב) לכן התפלל אל אלהיך וזבח לו! (ג) כל שונאך ילך ערירי.

109. חזון הבוגדים2027

נגלה במיכ"ה ובו ששה פסוקים

בשם אלה הרחמן והרחום.

(א) אמור: הה אתם הבוגדים! (ב) לא אעבוד את אשר תעבדו, (ג) ולא אתם עובדים את אשר אני אעבוד, (ד) ואני אינני עובד את אשר עבדתם, (ה) ולא אתם עובדים את אשר אעבוד, (ו) לכם אמונתכם, ולי אמונתי.

110. חזון הישועה2028

נגלה במיכ“ה או במדינ”ה ובו שלושה פסוקים

בשם אלה הרחמן והרחום.

(א) בבוא עזרת ד' וישועתו, (ב) ותראה את בני האדם רצים לצבאות אל אמונת אל,2029 (ג) ספר את תהלת אדונך וכפר את פניו כי חנון הוא!

111. חזון תספינה2030

נגלה במיכ"ה ובו חמשה פסוקים

בשם אלה הרחמן והרחום.

(א) תספינה ידי אבו להב2031 וגם הוא יספה! (ב) כל הונו וכל רכושו לא יועילהו. (ג) אש הגיהנם תקדחנו; (ד) ואשתו תביא עצים אל מוקדתו, (ה) ובצוארה עבותות גידי תמרים.

112. חזון הייחוד2032

נגלה במיכ“ה או במדינ”ה ובו ארבעה פסוקים

בשם אלה הרחמן והרחום.

(א) אמור: הוא אלהים אחד, (ב) אלהי עולם, (ג) לא הוליד ולא נולד, (ד) ולא ידמה לו כל יצור.

113. חזון השחר2033

נגלה במיכ“ה או במדינ”ה ובו חמשה פסוקים

בשם אלה הרחמן והרחום.

(א) אמור: אנוסה לעזרה אל אלהי השחר, (ב) כי יצילני מכל הרע אשר ברא, (ג) מרעת הירח בהתקדרו,2034 (ד) מרעת הקושרים קשרי קסמים,2035 (ה) ומרעת המקנא בקנאו בי! 2036

114. חזון בני האדם2037

נגלה במיכ“ה או במדינ”ה ובו ששה פסוקים

בשם אלה הרחמן והרחום.

(א) אמור: אנוסה לעזרה אל אדון בני האדם. (ב) מלך בני האדם. (ג) אלה בני האדם. (ד) למען יצילני מרעה המלחש והנס,2038 (ה) המלחש בלבות בני האדם (ו) ונס מהשדים ומבני האדם.

תם.

סכום חזיונות הקוראן מאה וארבעה עשר; ובנית עליו ד“י”ק סימן. סכום פסוקיו ששת אלפים מאתים ותשעה וחמשים; נקם ו“נ”ט“ר סימן. וסדריו שלושים; כ”י אם יהי לבער סימן. וחצי הספר: לו נתנוהו ביד איש אחר; חזון כ“ו ק”צ"ח.






Sale's Koran: the Preliminary Discourse Section 1, 1–32. Edition London 1734  ↩



בלשון ערבית נכתבה המלה הזאת בזה: קעב“ה (Ka'bah) אמנם למען הקל על הקורא את מבטאה ההגונה כתבתיה: קאאב”ה. המחבר  ↩



Epistola ad Galatas 1.17]  ↩



Sale's Preliminary Discourse 38–56]  ↩



אלו המאמינים בדת מחמד  ↩



אלו היהודים אשר הכעיסו אל במעלליהם.  ↩



אלו הנוצרים  ↩



שם החזון הזה נקרא מפרשת פרה אדומה הנזכרת לקמן פסוק ס“ב–ס”ה.  ↩



חכמי ישמעאל נסתפקו על עניין האותיות האלה; ולדעת קצת הם דברי הכותב וראשי תיבות: אמר לי מחמד.  ↩



הקב"ה מדבר אל מחמד.  ↩



הקראן  ↩



משה וישו  ↩



תחיית המתים  ↩



הקב"ה  ↩



בזה יובנו החנפים אשר בשפתם יכבדו אל ולבם בל עמם.  ↩



כלומר הם ידמו להאיר את עיני בני האדם, והם עצמם בחשכה יתהלכו.  ↩



בזה יכון, כי האנשים הלועגים לאמונה בבוא עליהם שואה יחרדו ויאבדו כל תקוה, כי אין להם בטחון באל.  ↩



פה מדבר אלהים על עבדי האלילים.  ↩



זה מחמד  ↩



בזה יכון מחמד, כי רוממות מכתבו היא מופת לאמיתת נבואתו; בדמיונו אין ספר בכל ספרי קודש וחול אשר יערך לספרו.  ↩



אש הגיהנום; עיין זכריה ה‘, ד’.  ↩



לדמיון מחמד שכר הצדיקים לעתיד לבוא תענוגים גופניים.  ↩



בגן עדן.  ↩



אויבי מחמד הוכיחוהו, כי ממשל משלים מדברים בזוים ומאוסים.  ↩



האמונה האמיתית תקשור בעבותותיה את כל בני האדם, ותעשה כולם אגדה אחת; והמתקוממים בה מפרידים את בני האדם, בשלחם מדינים ביניהם.  ↩



לדעת חכמינו ז"ל שבעה רקיעים הם.  ↩



גבריאל המלאך מדבר אל מחמד.  ↩



המדרש הזה ידוע, כי שני מלאכים ושמם שמחזאי ועזאל התקוממו לאל בבראו את האדם, ויאמרו: מה אנוש כי תזכרנו וכו'; ויורידם אלהים ארצה ויצאו מהם אנשים רעים וחוטאים.  ↩



הקב"ה מדבר.  ↩



ידוע, כי אלהים הורה את אדם דרך תשובה, וכי אדם עשה תשובה ימים רבים אחרי היגרשו מגן עדן.  ↩



לדעת הנוצרים, השטן מלאך טוב היה מקדם, ועל התקוממו באלהים הושלך לשאול תחתית.  ↩



לדעת חכמינו השטן דיבר אל חוה בדמות נחש.  ↩



זה הקוראן  ↩



זו התורה; לדעת מחמד הקוראן חזוק ותשלום התורה.  ↩



לישמעאלים הרבה קידות וכריעות בתפילתם.  ↩



כלומר שלא יבקשו הון ועושר לרוב בתפילתם.  ↩



בתחיית המתים  ↩



זה האל–קוראן, המציל את בני אדם מדינה של גיהנום.  ↩



כלומר הרגו איש את אחיו הנצמד לעגל.  ↩



זאת בדה מחמד מלבו, כי בני ישראל בקשו לראות את ד‘ עין בעין, ויראה להם; אך לא יכלו לישא את מראהו, וימותו כולם; ובהתפלל משה בעדם החיים ד’.  ↩



האנשים אשר אכלו יותר מכדי שבעם, ויהי להם לזרא.  ↩



זו מכה; לדעת מחמד ציווה ד' את בני ישראל לבוא אל העיר בנסעם במדבר פארן, ולומר בבואם אל השער חטתון כלומר חטאנו; אמנם הם תחת שוב מדרך פשעם בזזו ושסו את העיר, ויבואו עליהם הנחשים השרפים.  ↩



כנגד שנים עשרה שבטים; מעין מעין לשבט  ↩



זה המן.  ↩



זה אשר טחן משה את העגל וישקהו את בני ישראל.  ↩



שם החזון הזה הוא מעמרם אבני מרים אם ישו הנזכר להלן פסוק ל“א–נ”ג; שם אשת עמרם חנה, והיא ילדה לו שתי בנות; מרים אם ישו ואלישבעת אם יוחנן המטבל. את מרים לקח לו לאשה יוסף אומן ישו, ואת אלישבעת זכריה הכהן. עיין איוואנגילאום לוקאס פרשה א  ↩



על עניין האותיות האלה עיין לעיל פירושי חזון ב‘, פסוק א’.  ↩



גבריאל המלאך מדבר אל מחמד  ↩



המצוות השכליות  ↩



המצוות השמעיות, אשר לכל אחת מהן עניין מוסרי סתום לעיני בני האדם.  ↩



כלומר לעשות כיתות על האמונה, כי כל הכיתות בכל האמונות אינן מפרידות כי אם במצוות השמעיות אשר באמונתן, אמנם במצוות השכליות מודות זו לזו.  ↩



בתחיית המתים.  ↩



המאמר הזה מוסב על המלחמה הראשונה אשר עשה מחמד את אויביו על המקום בדר; למחמד היו כשלוש מאות אנשי מלחמה ולאויביו כשש מאות, ובכל זאת גברה ידו עליהם.  ↩



מה טוב ומה נעים המזג הזה!!!  ↩



דת מחמד; המילה הזאת מורה בלשון ערבית: התחוללות לד'.  ↩



הקוראן.  ↩



עובדי אלילים.  ↩



הוא יעזרך לפתותם. פה סותר מחמד את דבריו לעיל חזון ב' פסוק רנ"א כי שם אמר שלא לפצר באיש לקבל את אמונתו.  ↩



מחמד התווכח עם היהודים והביא להם ראיות מן התורה על אמיתת נבואתו, ואלה הם לדעת הישמעאלים; הא‘ בראשית ג’,ז‘,כ’: ולישמעאל שמעתיך; הנה ברכתי אותו והפריתי אותו והרביתי אותו במאוד מאוד; במאוד מאוד הוא בגמטריא מחמד (החכם הנוצרי Maraccio אמר על זה: אם נוכל להביא ראיה מגמטריאות, אף אני אביא ראיה, כי מחמד נביא שקר הוא, יען כי נביא כזב גם כן בגמטריא מחמד)!! – הב‘ דברים י“ח ט”ו: נביא אקים לכם מקרב אחיהם כמוך; מי זה הנביא מקרב אחיהם? אחי אברהם ונחור וחרן, ומהם לא יצאו נביאים; אחי יעקב היה עשו, ובזרעו לא היה נביא; על כרחך מאחי יצחק וזה ישמעאל; וממנו לא נולד נביא אחר כי אם מחמד. –הג’ דברים ל"ג ב‘: ד’ מסיני בא וזרח משעיר למו הופיע מהר פארן; מסיני בא זה מתן תורה; משעיר זה האיוונאנגיליאום, מהר פארן זה הקוראן; וכאשר עדיפי השמש גדולים בזרחו מבבואו, ובהופיעו מבזרחו, כן גם האיוואנגיליאום גדול מהתורה, והקוראן מהאוואנגיליאום. –היהודים בראותם כי מעטים המה, ואנשי מחמד חזקים מהם, לא הושיבו לו דבר וילכו לדרכם.  ↩



יאכלו את פרי מעלליהם.  ↩



כלומר אל תשאו ותתנו עמהם.  ↩



מהמאמינים; כלומר מהמאמינים אשר בכם רעים הם, ולא תוכלו לשאת ולתת עמהם.  ↩



ביום הדין.  ↩



כלומר יתעצב על לבו על הרע אשר עשה ויאמר: הלוואי לא יכולתי עשותו.  ↩



יוחנן המטבל וישו.  ↩



בן צדיק יוולד מאב צדיק  ↩



כלומר ילדה אינה ראויה לעבוד את עבודת הקודש.  ↩



הישמעאלים אומרים, כי מרים אם ישו לא יצאה חוץ לביתה בעת הרונה, כי אם עמדה תמיד בתפילה.  ↩



הוא יעיד על ישו אשר נקרא מהנוצרים דבר ד'.  ↩



כלומר תהיה אילם. באיוואנגיליאום לוקאס פרשה א' יראה הקורא מה אמת מספור הזה לדעת הנוצרים ומה בדה מחמד מלבו.  ↩



גבריאל מדבר אל מחמד.  ↩



למי יהיה הכבוד לגדלה.  ↩



חפשתי ולא מצאתי בכל האיוואנגיליאום את המופת הזה.  ↩



המעידים על אמיתת דתך.  ↩



על ישו להרגו.  ↩



מחמד מסכים לדעת כת המאנאפיזיטען, האומרים כי ד' העלה את ישו השמימה חי טרם נהרג, וישם בארץ דמות גוף ישו, וזאת נתלה על העץ.  ↩



גבריאל מדבר אל מחמד  ↩



כי את שניהם לא הוליד בן אדם.  ↩



הקב"ה  ↩



ועל מי מאתנו יחרה אף ד', הוא הבוגד.  ↩



בזה יכון את הנוצרים המשתחווים לפסילי קדושיהם.  ↩



שהריבותם בנו ולא יכולתם לנו.  ↩



היהודים אומרים כי אברהם יהודי היה וקיים את כל התרי"ג מצוות, והנוצרים אומרים, כי אלהים גילה לו את דת ישו.  ↩



לדעת הישמעאלים אברהם שמר את כל חוקי הקוראן.  ↩



את האמונה האמיתית.  ↩



היהודים המתיקו סוד ביניהם לאמור אל אנשי מחמד, כי הם מאמינים כמוהם, למען משוך את ליבם אליהם, ואחרי כן יעבירום מדתם בערמה ובתחבולה.  ↩



פה מזהיר את המאמינים.  ↩



פה מדבר מחמד אל המאמינים וזה עניינו: אם אני מביא ראיה מהתורה והאיוואנגיליאום על אמיתת נבואתי, אל תדמו בנפשכם, כי אמונת היהודים והנוצרים טובה.  ↩



היהודים והנוצרים קראו את שאינם מאמינים כמוהם בשם בוערים.  ↩



בזה יכון את אותו האיש.  ↩



כל יצירי התבל ממלאים את רצון קונם מדעתם ושלא מדעתם.  ↩



כלומר אמונתנו משלימה את אמונת היהודים והנוצרים. המאמינים במחמד מכנים את עצמם בשם הזה.  ↩



עיין לעיל פסוק י"ז  ↩



לאמונת שווא  ↩



לדעת הישמעאלים יעקב אבינו נדר נדר בחליו שלא לאכול בשר וחלב הגמל.  ↩



האוסר את אשר אל התיר כמו בשר הגמל, אשר לדעת הישמעאלים לא נאסר בתורה  ↩



כמו האבן השחורה (עיין לעיל חזון ב', פסוק קי"ז ופירושי) והבאר אשר הראה המלאך להגר והוא נקרא זמזם.  ↩



הקאבא וכל בתי התפילה מקום מקלט הם לישמעאלים.  ↩



כלומר כל ברואי תבל משבחים ומהללים את שם ד', לכן לא יתעצב אלהים אל לבו אם בן אדם לא ישבחו.  ↩



טרם בוא מחמד הישמעאלים נפרדים היו לכמה שבטים ומריבה היתה תמיד ביניהם; ובאמונת מחמד נקשרו לאומה אחת.  ↩



תחיית המתים  ↩



הרשעים ילבישו את פניהם קדרות מאימת אש הגיהנום, והצדיקים יזהירו כאור הרקיע.  ↩



מדבר אל המאמינים.  ↩



האנשים אשר לא יניסו את היבול אל בתיהם טרם בוא הסערה.  ↩



את הרשעים בענשו אותם.  ↩



המאמר הזה מוסב על המלחמה השנית אשר היתה למחמד עם אויביו על הר אחוד, ובה נפלו שבעים איש מאנשיו וגם הוא החלה; ובכל זאת גברה ידו על אויביו.  ↩



עיין לעיל פסוק י"א ופירושי.  ↩



בהלחם אנשי מחמד באויביו על מקום בדר, לא נלחם מחמד עמהם, כי אם עמד להתפלל באוהלו; ועל היות מספר אויביו כפלים מאנשיו, אמר כי לא לו היתה התשועה כי אם מד', אשר שלח את מלאכיו להילחם למאמינים.  ↩



כלומר לא עליך לדעת את אשר יעשה אל בשונאיו; עליך להילחם בהם.  ↩



כלומר ביקשו לעלות איש על חברו ביראת ד'.  ↩



שלושת הפסוקים הבאים המשך לשתי מילות האחרונות של הפסוק הקודם.  ↩



כלומר ינסם אם יקבלו ממנו גם את הרע.  ↩



במלחמת אל.  ↩



לדעת הישמעאלים יש ספר אשר בו יכתוב אלהים את כל אשר יקרה את בני האדם, באי זה יום יוולדו באי זה יום ימותו; ועל מצח כל איש כתוב באותיות בלתי נראות, באי זה יום ובאי זה שעה ובאי זה רגע ימות. הדעת הזאת נקראה פאטאליסמוס.  ↩



שמונת הפסוקים האלה מוסבים על המלחמה אשר היתה על הר אחוד; רבים מאנשי מחמד נסו בראותם את המון האויבים הגדול; ואחרי הכות מחמד את אויביו, קמו אנשיו לשלל שלל ולבז בז, ולא שמעו בקולו אשר צוום לרדוף אחרי האויבים; ובהריבם על השלל קם האויב מהמארב וימת עם רב מהם.  ↩



אשר שמעו בקול מחמד  ↩



להילחם לנו במלחמותינו.  ↩



לשלול שלל ולבז בז.  ↩



אחרי מלחמת אחוד הלכו רבים מאויבי מחמד אחרי דגלו, והוא הבטיחם כפרת עוונותיהם על תנאי שידבקו בו ולא יזידו עוד.  ↩



אנשי מחמד חשדוהו, כי לקח לו מהשלל יותר מהראוי לו.  ↩



בזה המאמר יכון לעתיד לבוא הרשעים לא יוכלו להרע לצדיקים כבעולם הזה.  ↩



לדעת הישמעאלים לכל אוהבי בצע תענדנה שרשרות זהב חם על צוואריהם בעולם הבא.  ↩



מחמד, ברצותו להשיב את היהודים אל אמונתו, כתב להם: אם תחבקו את דתי ותתמכו את ידי, תתנו לאלהים כסף בנשך רב! וישיבו אותו דבר: מה עני ואביון אלהיך, אם מבקש לקחת מהיהודים כסף בנשך!  ↩



אלו היהודים.  ↩



פה מדבר אל המאמינים.  ↩



בזה יכון את החנפים ואת עושי הטוב רק למען הראות לבני האדם.  ↩



את המאמינים.  ↩



שם החזון הזה נקרא על עסקי הנשים המדוברים בו  ↩



כך במקור, אך בסורה זו 175 פסוקים. (הערת פרויקט בן–יהודה)  ↩



האפוטרופס לא יקח לו את הטוב בתתו ליתומים נחלה גרועה.  ↩



שלא תוכלו להנחיל את יתומיכם די מחסורם.  ↩



שתניחנה לכם את המוהר  ↩



אשר לא ידעו לשמור את נחלתם  ↩



עת נישואין  ↩



משלמים לו את אשר הוציא בעד היתומים.  ↩



היו נקיים מד' ומבני אדם.  ↩



לכל יורש זכר יפול פי שנים על נקבה כאשר תראה לקמן פסוק י"ב.  ↩



אל תשספום בדברים קשים.  ↩



ושתים בכלל  ↩



והשאר יבוא אל גנזי המלך  ↩



והחצי האחר יבוא אל גנזי המלך.  ↩



ושני החלקים האחרים לאביו.  ↩



כלומר ששית מאשר ישאר אחרי הינתן ליורשים את חלקם.  ↩



למי מהם היתרון בהנחילכם אותם.  ↩



לא דווקא אח כי אם קרוב.  ↩



במותכם.  ↩



משכב זכר  ↩



אין האיש רשאי להנחיל את אשתו לאחר במותו.  ↩



כלומר יורשי הבעל לא יעכבו את אלמנתו מהינשא לאיש אחר בלתי אם נאפה בחיי הבעל.  ↩



כל השונא את אשתו שונא את עזרו הניתן לו מד'.  ↩



כלומר אם בלב האיש לגרש את אשתו, ונתן לאחרת מוהר ובא עליה, ואחרי כם התנחם לשמור את אשתו הראשונה, לא יתבע מהשנייה את החזרת המוהר.  ↩



אם לקחתם אותן טרם היות לכם הקוראן, אז תוכלו לשמרן.  ↩



שתמחלנה על כתובתן.  ↩



כלומר תאבדנה חצי כתובהן; והטעם יען כי שפחות לא למדו בנעוריהן עשות טוב.  ↩



שלא יחטאו באשת איש.  ↩



הנביאים.  ↩



זה ריבית; אך במכר אם הקונה לא יתן את כסף המקנה מייד, מותר למוכר לקחת שכר המתנה.  ↩



לדעת הישמעאלים שבעה גופי עבירה הם: עבודת אלילים, ושפיכות דמים, עדות שקר, גזל יתומים, מאן להילחם במלחמת האמונה, זלזול הורים, ורבית.  ↩



הנשים לא תשנאנה את האנשים מקנאה על אשרר ד' בחר בהם מבהן.  ↩



כלומר הבטחתם את איש לתת לו נחלה.  ↩



באנשים מבנשים.  ↩



אם מאמין בדתכם אם לא.  ↩



פה מכוון את היהודים והנוצרים, אשר לדעתו השמיטו מספרי קדשיהם הרבה מקומות המורים על אמיתת נבואתו.  ↩



אלה היהודים.  ↩



כלומר אם אין לכם מים, אלהים יסלח לכם אם תקחו חול.  ↩



מחמד התווכח עם היהודים על אמונתו; ובראותם כי איננו בקיא בספרי תנ"ך, אמרו לו: עוד ימים רבים לך לקרוא בספרי קדשנו ולהגות בהם; אז תוכל להתווכח עמנו.  ↩



שמע בקול אלהיך כמונו.  ↩



עיין לעיל חזון ב‘ פסוק ס’.  ↩



כלומר דבר מועט.  ↩



בזה יכוון את הנוצרים המשתחווים לפסילי קדושיהם.  ↩



בישמעאלים, על אשר גלה להם את הקוראן.  ↩



הערבים יוצאים לרב מחלצי ישמעאל בן אברהם.  ↩



במחמד  ↩



הקב"ה מדבר.  ↩



היהודים אמרו אל מחמד, שינסוהו שלשה דברי ריבות אשר יביאו לפניו; ואם ישפטם כדין אז ילכו אחריו.  ↩



ללכת בדת מחמד והילחם במלחמותיו.  ↩



עניין שני הפסוקים האלה הוא, כי האיש אשר לא ידבק בד' בכל לבו, יירא מהילחם במלחמת האמונה, וינוס ממערכתו בקרבה אל המלחמה; אם יגברו האויבים, יגיל על עזבו את אנשיו; ואם תעז יד המאמינים, יתעצב על לבו, על אשר לא יוכל לחלק עמהם שלל.  ↩



זו מכה.  ↩



היהודים ענו במחמד, כי הוא סיבת כל הרע אשר נעשה בימיו.  ↩



ואם תאמר: הלא אמר בפסוק הקודם כי גם הטובות גם הרעות מד‘ יצאו? ויש לומר כי כן ענינו: האדם מסובב במעשיו את אשר ישית לו ד’.  ↩



הוא יישא את עוונו, ואתה לא תערבנו.  ↩



אחרי מלחמת אחוד היהודים הוציאו דבה, כי אנשי מחמד נגפו במלחמה וגם הוא מת; למען הסב את לב המאמינים בו מאחריו.  ↩



פה מדבר אל המאמינים, כי כמעט הטו אזנם לעצת היהודים לשוב מאחרי מחמד.  ↩



רבים מאנשי מחמד עזבוהו על אשר פחדו פן ימותו במלחמה.  ↩



כלומר הם מאמינים בדתכם, אך אינם רוצים להילחם בעיר מולדתם.  ↩



הם מאמינים בדתכם ורוצים לשבת בבתיהם.  ↩



שני חדשים רצופים מצאת השמש עד בואו.  ↩



כלומר אין לכם לבקש תואנה למען שלול שלל; די לכם שכרכם מאת אלהיכם.  ↩



כלומר קודם נתינת הקוראן הייתם גוזלים ושסים; אמנם אחרי היות לכם דת מחמד היו עם שקט ושאנן, בלתי אם אויביכם יתגרו בכם מלחמה.  ↩



רבים מאנשי מחמד בראותם כי חיל האויבים עצום מהם, הניחו את מקומם ויחברו אל האויבים; אך מדי הניחם את משמרתם המלאכים הורו חצים עליהם, וימותו.  ↩



ללכת אחרי מחמד.  ↩



הניתן לעיל פסוק צ"א על המפגרים מלכת בצבא.  ↩



מחמד.  ↩



לפני המאמינים.  ↩



עניין המאמר הזה; אם יצאו למלחמה, ותגיע זמן התפילה, לא יתפללו כולם יחד, פן יקומו עליהם האויבים פתאום בשעת תפילתם; כי אם חצים יתפללו וחצים יחזיקו בכלי מלחמתם.  ↩



לבל יקומו האויבים פתאום עליכם.  ↩



כלומר לעת הקרב כל אדם מתפלל כדרכו.  ↩



כלומר לעת שלום יתפללו כהוגן בקידה ובכריעה.  ↩



בחמשת זמני התפילה והם: בעלות הבוקר, בצאת השמש, בצהריים, בבוא השמש ובצאת הכוכבים.  ↩



להיכנע תחת ידיכם.  ↩



המאמר הזה מוסב על מעשה שהיה במאמין אחד שגנב וגלל מעליו את אשמתו על יהודי; ומחמד משנאת על היהודים הצדיק את המאמין והרשיע את היהודים; וגבריאל מוכיחו על אשר עיוות את המשפט.  ↩



היהודים.  ↩



את הרע בעיני ד'.  ↩



אנשי הכתב בהוכיחם אותו.  ↩



של אנשי הכתב.  ↩



בהיכל הקאאבה היו לעת מחמד פסילי אלילים נקבות.  ↩



את הרפים באמונתם.  ↩



חוק היה לעובדי אלילים אשר במכה לגדוע את אזני הקורבן טרם זבחם אותו לאליליהם.  ↩



אנשי הכתב הסיתו את אנשי מחמד, כי יבקשו ממנו אותות ומופתים על אמיתת נבואתו.  ↩



כלומר שינחילו אותן די מחסורן.  ↩



כלומר רוב מריבות בין איש לאשתו הן על כילות הבעל, אשר לא יאבה לתת לה די צרכיה.  ↩



שנאתו אותה גדולה כל כך, כי לא יוכל לדבר אליה לשלום; אז טוב בהיפרדו ממנה.  ↩



את השלום  ↩



גם אם אתם לא תפארו את שמו, כל ברואי התבל יהללוהו.  ↩



זאת המשפט  ↩



בזה יכוון את היהודים אשר כמה פעמים האמינו וכחשו באל.  ↩



מדבר אל המאמינים.  ↩



תהיו כמוהם.  ↩



עניין המאמר הזה, כי האנשים אשר ידבקו בכם בכל לבם, יפגרו מלכת עמכם במלחמת אל, ויחברו אל מי אשר תגבר ידו.  ↩



אם תקראו לבית דין להעיד.  ↩



היהודים בקשו ממחמד, כי יביא להם אש מן השמים, כאשר עשה משה.  ↩



מוסב על מקריבי הקטורת בפרשת קרח, במדבר ט“ז, ל”ה.  ↩



להשקותם את עפר העגל.  ↩



עיין לעיל חזון ב', פסוק נ"ד ופירושי.  ↩



כי לא הרתה מרוח הקודש.  ↩



עיין לעיל חזון ג', פסוק מ"ו ופירושי.  ↩



כת הקאטוליקן והמונופיזיטן נחלקו על טבע ישו; הקאטוליקן אומרים, גי לישו היו שני טבעים, אנושי ואלהי, וישו בעצמו נתלה; והמונופיזיטן אומרים, כי לישו היה אך טבע אחד והוא אלהי, ורק דמות גוף היה לו; וטרם תלו אותו, העלוהו אל השמימה, ותישאר אך דמות גוף ישו בארץ. מחמד הסכים לדעת המונופיזיטן כאשר בראתי לעיל חזון ג', פסוק מ"ו.  ↩



לא לפני מותם בארץ, כי אם לפני מותם לנצח ביום התקומה, אשר אז ירדו לשאול תחתית ולא יקומו עוד.  ↩



קודם מתן תורה, כמו הגמל אשר לדעת הישמעאלים בהמה טהורה הוא.  ↩



למען לא יאמרו: לו שלח אל לנו נביאים להזהירנו, לא חטאנו.  ↩



עיין פירושי לעיל פסוק קכ"ג.  ↩



היהודים לא יכחשו בנבואת ישו, והנוצרים לא יאמרו, כי הוא בן אלהים.  ↩



יוחנן תלמיד ישו קורא אותו באיוואנגיליאום שלו: דבר אל, ואלה דבריו בפרשה א‘ פסוק א’: “בראשית היה הדבר, והדבר היה אצל אלהים, ואלהים היה הדבר”.  ↩



כלומר כי באלהים שלוש גופים, והם: האב, הבן ורוח הקודש.  ↩



פה חוזר מחמד אל עניין הירושה, אשר בו פתח את החזון הזה.  ↩



והחצי האחר יבוא אל אוצר המלך.  ↩



והשליש השלישי יבוא אל אוצר המלך.  ↩



﻿שם החזון הזה נקרא מהשלחן אשר נתן אלהים לישו, הנזכר לקמן פסוק קט"ו.  ↩



עם אל.  ↩



את החזיר.  ↩



למכה.  ↩



בעליית הרגל, כמו שלא לעשות מלחמה ושלא לצוד ציד ודומיהם.  ↩



עיין לעיל חזון ב', פסוק קפ"ח.  ↩



הישמעאלים מקריבים זבחים לעת החג ומעטרים את קרני זבחיהם.  ↩



עיין לעיל חזון ב', פסוק קס"ו.  ↩



מנהג עובדי אלילים אשר במכה היה לזבוח לאליליהם על גל.  ↩



בעיני מחמד החלוקה על פי הגורל ניחוש הוא.  ↩



ביום הדין.  ↩



כלומר כל האוכל דבר אסור בשעת הדחק, אם אין לו מזון אחר.  ↩



זה אמר מחמד אל מאמיניו לפני מותו.  ↩



מה מותר להם לאכול.  ↩



אחרי שחטכם אותו כדין; אך אם הכלבים המיתוהו בצודם אותו, אסור לאכלו.  ↩



בברכת המזון  ↩



כלומר מותר למאמינים לאכול משחיטת יהודי ונוצרי, אם נשחט כהוגן; וגם יוכלו המאמינים להאכיל את היהודים והנוצרים.  ↩



מותר למאמינים להתחתן באנשי הכתב ולקחת את בנותיהם לנשים על תנאי שתעבורנה אל דת מחמד.  ↩



כלומר כל השב מאחרי דת מחמד, אחרי האמינו בו, אין לו חלק לעולם הבא ולא תחשבנה לו כל פעולותיו הטובות, אשר עשה כל ימי חייו.  ↩



בזה יכוון, כי יפזרו מהונם על מלחמת האמונה.  ↩



השמיטו מספרי קדשיהם את המקומות המורים על נבואת מחמד.  ↩



כלומר הנוצרים אינם שומרים כי אם את מנהגי אמונתם, אך לא את דרך מוסרה.  ↩



חלקנום לכיתות רבות.  ↩



המורים על נבואת מחמד.  ↩



אשר שמתם תחתיהם.  ↩



מצרימה.  ↩



יהושע וכלב.  ↩



בני ישראל  ↩



המדרש כתב כי קין לא ידע מה יעשה לנבלת אחיו, עד כי ראה עורב אשר גרר את האדמה לקבר את עורב אחר.  ↩



לגאול את דם אחיו.  ↩



על פי בית דין.  ↩



על אשר קין אמר אל ד': והיה כל מצאי יהרגני, על כרחך כל בני האדם גואלי דם נפש אחת המה.  ↩



אל היהודים.  ↩



יד השמאלית ורגל הימנית, או יד הימנית ורגל השמאלית.  ↩



כלומר טרם הלחמכם בהם.  ↩



חכמיהם.  ↩



החכמים.  ↩



תורת משה.  ↩



בזה יכוון את הנוצרים.  ↩



אם היהודים והנוצרים יביאו לפניך דברי ריבות על אמונתם, יש לאל ידך להוכיח ביניהם או להיפרד מאתם.  ↩



לא ישמעו את דברי משפטך.  ↩



של הנביאים.  ↩



כלומר בעבור זה נתן לכם ד' את התורה ואת האיוואנגיליאום טרם תתו את הקוראן, למען נסות אתכם התשמעו בקולו ותלכו בתורתו.  ↩



אמונת מי הטובה מכולן.  ↩



הישמעאלים קוראים את הזמן אשר כלה טרם מתן הקוראן: עת הפתיות.  ↩



כלומר שונאים הם לכם.  ↩



עניין המאמר הזה, כי האנשים אשר לא נכון לבם באמונתם, לא יהיו עמכם בעת רעתכם, כי אם ישיתו ידיהם עם אויביכם, ואם תעוז ידכם, יבושו.  ↩



בתת ד' להם את הישועה.  ↩



עיין לעיל חזון ב‘, ס’.  ↩



כלומר אלוהים לא יחן את כל בני האדם כי אם רק את בני ישראל.  ↩



הקוראן.  ↩



לא יאבו שמוע את דבריך.  ↩



לא היתה אם אלוהים, כי אם אם בן אדם.  ↩



כלומר לשניהם היו מקרי וטבעי שאר בני האדם. בזה יכוון את כת הקאלוריאנר אשר היתה בימיו בארץ ערב, והם הורו רבוע באלוהות: האב, האם, הבן ורוח הקודש.  ↩



החכמים והרבנים.  ↩



לחיי העולם הבא.  ↩



זה הנקרא בלשון אשכנז: מינכי והטעם כי שנאת מחמד ליהודים גדולה היתה מלנוצרים, על אשר רבים היו הנוצרים היוצאים לדתו מהיהודים.  ↩



היהודים מדמים בנפשם, כי הם סגולה מכל העמים, לכן לא יתערבו בגוים אחרים, מה שאין כן בנוצרים.  ↩



מחמד שלח מלאכים אל ארץ חבש הנקראת אביססיניען, אשר יושביה נוצרים הם מכת המונופיזיטן, למען הסב את עמה אחרי דתו. בבואם אל המלך, ויקרא לכל חכמי וכמרי עיר ממלכתו, למען יתורו את עצת המלאכים האלה. ויאמרו הכמרים אליהם: מה יחשב אדונכם מחמד על אדוננו ישו? ויענו המלאכים כדבר חמד אשר דבר חזון ד‘, ק"ס: באמת המשיח ישו בן מרים שליח ד’ היה, דברו ורוחו אשר שם במרים. בשמוע המלך והכמרים את הדברים האלה, וישמחו עד מאוד, כי הם דימו בנפשם, כי מחמד נוצרי הוא ובלבו להמשיל את דת ישו בכל ארץ ערב, ויאמרו: ברוך ד' אשר נתן תשועה לדתינו גם בארץ ערב! וישלחו ביד המלאכים מנחה יקרה למחמד. אך בראותם אחרי כן, כי מחשבת מחמד לייסד אמונה חדשה וישובו מאחריו.  ↩



פה יכוון את כמרי הנוצרים אשר אוסרים על נפשם לגשת אל אשה ולאכול בשר.  ↩



על שבועת שווא בביטוי שפתיים.  ↩



עיין לעיל חזון ב‘, רי"ד, וחזון ה’, ד'.  ↩



ביין ובשחוק.  ↩



טרם נתינת הקוראן.  ↩



בעלות אנשי מחמד אל החג, בא להם בדרך ציד לרוב, עד כי לא יכלו לשאת את רגליהם; ויאמר אליהם מחמד, כי אלוהים מנסה אותם הישמרו את מצוותו שלא לצוד לעת החג.  ↩



דגים.  ↩



עיין חזון ב', קצ"א.  ↩



עיין חזון ה‘, ב’.  ↩



את אשר יהיה באחרית הימים. המאמינים ביקשו ממחמד כי יגיד להם את העתידות.  ↩



אחרי האמינכם בו.  ↩



כי נסיתם את מחמד.  ↩



בזה יכוון את היהודים אשר להם הגיד משה את אשר יקרה אותם באחרית הימים, ובכל זאת מרו את פי ד'.  ↩



שמות פסילים בדמות גמל, אשר להם השתחוו אנשי מכה.  ↩



מאמינים בדת מחמד.  ↩



עניין המאמר הזה: איש מהמאמינים כי ימות בדרך ויקח לו שני עדים אשר לא מדת מחמד המה, אז יסגירו קרובי המת את העדים אחד אחד בהדר ויחקרום היטיב אם נכונה עדותם; ולפני חקרם יתפללו הקרובים אל אלוהים, למען יאיר את עיניהם, ולא יוכלו העדים לרמות אותם.  ↩



העדים בפני הקרובים.  ↩



כלומר אם העדים מובטחים, כי לא יוכלו הקרובים להזימם.  ↩



בתחיית המתים.  ↩



כלומר איך קבלו האנשים את דבריכם?  ↩



עיין לעיל חזון ב', מ"ב.  ↩



לא מצאתי בכל האיוואנגיליאום מאומה מספור הזה, ואולי יכוון בזה את הלחם, אשר עליו הנוצרים אומרים כי הוא גוף ישו. והנה יוחנן תלמיד ישו כתב באיוואנגיליאום שלו פרשה ו', מ“ט–נ”א, כי כן דברי ישו אל תלמידיו: אבותיכם אכלו מן במדבר, וימותו. זה הלחם הבא מן השמים; כל אוכלו לא ימות. אני לחם החיים הבא מן השמים; כל אוכל את הלחם הזה יחיה לנצח. הלחם אשר אני נותן, הוא בשרי אשר אני נותן בעבור חיי כל העולם. במאמר הזה כיוון ישו, כי כל אוכל את הלחם הנקרא: אבינדמהאל מובטח שיהיה בן העולם הבא.  ↩



שם החזון הזה מעניין הבהמות הטהורות לישמעאלים, הנזכרות להלן פסוק קמ"ז.  ↩



גם אם יודעים כי הוא אדיר על כך.  ↩



השחתת עולם לפני תחיית המתים.  ↩



אל אנשי מכה.  ↩



דור המבול, אשר רבו שנות חייו, משנות חייכם.  ↩



גם אם מלאך אלוהים יבוא אליהם יתחפש בגוף אדם למען היראות להם.  ↩



גם אם הנביא יראם אותיות כתובים באצבע אלוהים, לא יאמינו בו.  ↩



הוא מכין מזון לכל, ואינו נצרך למזון.  ↩



המאמינים באלוהים.  ↩



עונש יום הדין.  ↩



עדות ד' או עדות בני האדם.  ↩



את מחמד.  ↩



הקב"ה  ↩



כלומר העוד לא האמינו בתחיית המתים?  ↩



עולם הבא.  ↩



לדעת הישמעאלים מחמד ביקש מאת הקב“ה כי יראה בידו נפלאות למען יאמינו בו האנשים; אמנם הקב”ה ענהו, כי האותות לא יועילוהו מאומה; גם אם יפליא לעשות, הבוגדים לא יאמינו בו.  ↩



אין להם מותר מן הבהמה.  ↩



פה מדבר הקב"ה אל מחמד, כי בתורתו אשר ציווה ביד משה לא השמיט את המקומות המורים על אמיתת נבואת מחמד.  ↩



עניין המאמר הזה, כי הקב"ה מיטיב לעובדי אלילים למען יכירו את חסדו ויאהבוהו;ואם בזאת לא יעבדוהו, יסיר מהם את חסדו וייסרם, למען יכירוהו בקצפו עליהם וייראוהו.  ↩



בלא התראה ובהתראה.  ↩



כי יש לאל ידי לעשות מופתים.  ↩



בדרך האמונה האמיתית.  ↩



המתבוננים על דרכי ד' ושאינם מתבוננים.  ↩



כלומר אם איש יבוא להתפלל אל בית תפילתך, לא עליך לבחון את מחשבתו; יען כי רק ד' יודע מחשבות הוא.  ↩



כלומר בגמול מעשי ידיהם תכיר את ישרי לב ואת החנפים.  ↩



לעשות מופתים.  ↩



בספר המקרים.  ↩



מלאכים המגנים בעד חייכם.  ↩



לא תוכלו לאחר את שעת מותכם אפילו רגע אחד.  ↩



מהצרות העוברות על ראשיכם בים וביבשה.  ↩



יתן את שמיכם כברזל ואת ארצכם כנחשה.  ↩



כלומר אם תשכח את אזהרתו שלא לשבת במושב לצים, ותבוא בקרבם, היפרד מעליהם מיד אחרי היזכרך.  ↩



עניין המאמר הזה, אם הצדיקים ייארחו לחברה עם הבוגדים, ויחזיקו בתומתם, לא יחשב להם עוון; אמנם טוב לצדיקים להיבדל מתוך הרשעים.  ↩



כלומר כל הבוגדים ישתו בגהינום מים רותחים.  ↩



נביאים.  ↩



בתחיית המתים; עיין זכריה ט', י"ד.  ↩



לא מצאתי בכל המקרא, כי לתרח גם כן נקרא שם אזר.  ↩



למען יכיר מהטבע את הבורא.  ↩



כלומר איך יוכל זה להיות אלוהים, עם ענן יכסהו?  ↩



לא אעבוד את אשר אתם עובדים.  ↩



לו תשתחוו ליצורי התבל אשר בעבורכם נבראו, אז אמחל לכם; אבל אתם משתחווים גם למעשי ידיכם.  ↩



באמונת שווא.  ↩



המטבל.  ↩



מכל בני האדם.  ↩



אנשי מכה.  ↩



מהקוראן.  ↩



המקומות המוסבים על מחמד.  ↩



התורה והאיוואנגיליאום.  ↩



מכה.  ↩



בלי כספכם וזהבכם אשר בטחתם בהם.  ↩



כלומר הכל מקטן ועד גדול.  ↩



עובדי אלילים  ↩



בלשון ערבית נקראו ג'ין, genius ובמלה הזאת מבין מחמד את הרוחות הן הטובות הן הרעות. לדעת הערבים וכל עובדי אלילים יש לכל יצור תבל רוח המגנה עליו.  ↩



היהודים והנוצרים אמרו אל מחמד: נפלאות הטבע אינם מופת לאמיתת נבואתך כי אם על מציאות וגדולת הבורא; אם רצונך כי נאמין בך, עשה אתה נפלאות! ויען מחמד: לא לבן אדם לעשות נפלאות כי אם לד‘. ויאמרו לו: אם כן, התפלל לד’ אלוהיך, למען יעשה אות. ויען: אלוהים יודע, כי לא תאמינו גם בתתו מופת; לכן לא יתנהו. ויאמרו אליו: לא נתווכח עוד עם טיפש כמוך, כי אם עם חכמי לב.  ↩



מחמד מכחש בבחירת האדם, ואומר כי הקב"ה כותב בספר המקרים קודם לידת כל איש: זה יהיה צדיק וזה רשע. הדעה הזאת נקראה: פרידיסטינאציאן. גם רבים מראשי הכיתות הנוצרים כמו פילאגיאוס וקלווין האמינו בה. גם אויגוסטינוס ראש חכמי הקאטוליקן נוטה לדעה הזאת.  ↩



אם אלוהים לא גזר קודם לידתם כי יאמינו.  ↩



מחמד מדבר אל המאמינים.  ↩



הקב"ה מדבר.  ↩



כלומר אל תחטאו בסתר או בגלוי.  ↩



מחמד אחרי התבוננו ימים רבים על האמונה החדשה אשר בלבו ליסד קרא את כל קרוביו ואוהביו אל המשתה אשר הכין להם. ובטוב לבבם ביין קם מחמד מעל כסאו ויאמר.: אלוהים נתנני נביא לכם! וישאו כל הקרואים את קולם בצחוק ובלעג; והמצא דודו שטפהו בדברים קשים. אחרי כלותו לדבר, אחזהו השבץ ויפול מעל כסאו ארצה; ויאמר מחמד, כי זה גמולו מאלוהים. ואחרי חיות רוח המצא אמר לו מחמד: אלוהים יסרך על אשר קללתני וברוב רחמיו החיה אותך למען תזהיר את בני האדם לבלתי דבר בו דופי. ויהי מקץ ימים וימת איש ושמו אבו יהל, אשר קילל את מחמד, ויאמרו אנשי מכה למחמד: החיה נא גם את זה למען יספר את תהילתך! ויאמר: אלוהים יודע את לבבו הקשה; וגם אם יחייהו, לא יכנע לבבו הערל.  ↩



באותות ומופתים.  ↩



כלומר ירך לבבו כלבב איש אשר בלבו לעלות השמימה.  ↩



בתחיית המתים.  ↩



כלומר עונש הרשעים לא ישווה זה לזה, כי אם יש מדרגות רבות בגיהנום.  ↩



כה ידבר הקב"ה בתחיית המתים אל הבוגדים.  ↩



בלתי אם הזהרו קודם לכן.  ↩



בגיהנום ואלה הן: בשאול תחתית יהיו עובדי אלילים; ממעל להם הפרסים עובדי האש; ממעל להם היהודים, אז הנוצרים, אז החנפים אשר בשפתם יכבדו את מחמד ולבם בל עמם, אז הרוצחים עדי שקר, גוזלי יתומים, ממאנים להילחם במלחמת האמונה, מקללי הוריהם ומלווים בריבית, ושאר עוברי עברה.  ↩



כלומר הרעו לי ככל אוות נפשכם אני לא אחשך פי מהשמיעכם את דבר ד'.  ↩



אנשי מכה.  ↩



האלילים. הישמעאלים ידעו את אלוהי השמים קודם ביאת מחמד, אמנם ערכו לו גם אלוהים אחרים.  ↩



כלומר לא חפץ ד' בקורבנותיהם, על אשר השתחוו לאחרים זולתו.  ↩



להקריבם עולה לאליליהם.  ↩



כוהני אליליהם.  ↩



את הגמל.  ↩



מעשר עני.  ↩



אל תתנו יותר מדי פן תרעו למשפחתכם.  ↩



להוציא את הסוס ואת החמור ואת השנהב.  ↩



את הבקר ואת הצאן ואת העזים ואת הגמל.  ↩



פה יכוון את היהודים, האומרים כי הגמל בהמה טמאה הוא; לדעת מחמד לא הובא הגמל בתורת משה בכלל הבהמות הטמאות.  ↩



להוציא את דם האיברים שמותר לישמעאלים; לכן אין להם מליחה.  ↩



כלומר אלוהים אסר על היהודים כל כך למען הכניע את עורפם הקשה.  ↩



בין איסור להיתר, בין טמא לטהור וכו'.  ↩



פה מחמד מדבר אל המאמינים: אל תאמרו כי אין לכם לשמור את דבר התורה והאיוואנגיליאום, יען כי נתנו ליהודים ולנוצרים בלשון אשר אינכם יודעים.  ↩



אל המאמינים.  ↩



כה יענו המאמינים.  ↩



אלוהים אחר אשר יערך לו.  ↩



את גמול עוונה.  ↩



אמונת מי הטובה מכולן.  ↩



כלומר ד‘ מוריש ומעשיר את בני האדם לנסותם אם העשיר לא ילבש גאות על עשרו ויפזר מהונו, ואם הדל יסבול את העני אשר נטל עליו ויקווה אל ד’.  ↩



שם החזון הזה מהמחיצה אשר בין גן העדן ובין הגיהנם הנזכרת לקמן פסוק מ"ג.  ↩



גבריאל מדבר אל מחמד.  ↩



בלילה.  ↩



לדעת הישמעלים אלהים ישקול ביום תחית המתים את מעשי כל איש במאזנים; בפלס האחד יתן את מעשיו הטובים, ובאחר את מעשיו הרעים.  ↩



פלס מעשיהם הטובים.  ↩



עיון לעיל חזון ב', ל"ג.  ↩



לדעת הישמעלים אלהים ברא את המלאכים מאש, יען כי האש הוא אך כח טבעי בלי גוף, כמו כן המלאכים.גם החכם הנוצרי אויגוסטינוס מסכים לדעה הזאת, ואומר, כי במאמר ה“ק”ב"ה יהי אור, בראשית א‘ ג’, מוכנים המלאכים ולא אור השמש ואור הירח, באשר אלה נבראו ביום הרביעי.  ↩



מגן עדן.  ↩



כי אז תראה במעללי בני האדם כי לא טובים הם ממני.  ↩



בכל מקום אשר יהיו אשיאם לחטא לך.  ↩



כלומר יאיר את עיניהם ויגיד להם את אשר לא ידעו עד הנה.  ↩



זמן בלתי קצוב.  ↩



בתחית המתים.  ↩



את מעטה הצדקה.  ↩



השטן אורב לכל האנשים, והם לא יוכלו תמיד להשמר מפניו,  ↩



בתי התפלה אשר לישמעלים נקראים מסגד; ובכל אחד מהם יש בכותל מראה מקום מול מיכ"ה למען השים שמה את פניו בתפלה.  ↩



את ה“ק”ב"ה.  ↩



מנהג הישמעלים קודם בוא מחמד היה להסיר את בגדיהם מעליהם בהקיפם את הקאאבא.  ↩



עובדי האלילים צמו ביום עלותם אל החג.  ↩



כלומר האיש הישר לא יאסר אסר על נפשו אשר לא צוהו אל ולא יתענג יותר מדי על תענוגי התבל; יאחז בעולם הזה ואל יניח ידו מהעולם הבא.  ↩



כוכבים ומזלות.  ↩



אל הגיהנם.  ↩



את הגוי האחר אשר הסיתו לעשות את הרע.  ↩



על חטאם ועל החטיאם.  ↩



כלומר לעולם; והמשל הזה תמצא בבבא מציעה פרק הזהב אשר שם אמרו רבותנו על נהרדעו: דמיילי פילא בקיפא דמחטא; גם בעוואנגעליאום מאטהעי י“ט, כ”ד כתוב, כי ישו אמר על עשיר כילי: נוח להכניס גמל בנקב המחט מהביא עשיר כזה אל גן העדן.  ↩



בעולם הבא אין קנאה ושנאה ותחרות.  ↩



בין הצדיקים ובין הרשעים.  ↩



לדעת מחמד יש מחיצה בין גן העדן ובין הגיהנם, ועליה עומדים האנשים אשר מספר זכיותיהם עולה למספר חובותיהם, ויביטו כה וכה.  ↩



את הצדיקים ואת הרשעים, כי ממספר שניהם היו.  ↩



אל גן העדן.  ↩



אל הרשעים.  ↩



הצדיקים.  ↩



זאת יאמרו אנשי המחיצה בפנותם את פניהם אל הצדיקים.  ↩



ה“ק”ב"ה מדבר.  ↩



הרשעים.  ↩



נתקן את אשר עותנו.  ↩



הצועקים בתפלתם ומדמים בנפשם כי יענם על זאת.  ↩



במתן הקורן.  ↩



את המטר.  ↩



פה מדמה את המות אל הרעם; בבוא הקולות והברקים יחרדו כל יצורי התבל, ואחרי כלותם תגל ערבה ותפרח חבצלת; כן המות מחריד את בני האדם בקרבו אליהם, ואחרי כלותו יקיצו בשמחה וגיל משנת העפר ביום תחית המתים.  ↩



כלומר הזורעים צדקה לרב בעולם הזה, יקצרו הרבה בעולם הבא, וכן בהפך.  ↩



המבול; רבותינו פירשו על מאמר: והיו ימיו מאה ועשרים שנה, בראשית ו‘, ג’, כי נח עסק במלאכת התיבה ק"כ שנה, ובהשאלו מאנשי דור מה טיבה של תיבה זו, הוכיחם על מעלליהם והזהירם על הענש הבא עליהם.  ↩



במאמר: יסגר ד‘ בעדו, בראשית ז’, ט"ז פירשו רבותינו, כי בבוא המבול על הארץ דור נח פצר בו ליכנס אתו אל התיבה, ולולי ד' היה בעזרו, כי אז הרגוהו.  ↩



שם גוי מדור הפלגה.  ↩



זה עבד בן שלח בן ארפכשד בן שם בן נח; לדעת חכמינו ז"ל הוכיח עבד את אנשי דורו על בנותם את המגדל, והזהירם על הענש הבא עליהם.  ↩



עיין בראשית ז‘ ד’.  ↩



לאלהים אחרים אשר דמיתם אל אלהים.  ↩



גוי מדור הפלגה.  ↩



ליום בוא דברו.  ↩



לדעת מחמד אנשי תמוד אמרו אל שלח: אם נביא אלהים אתה, הוציא לנו גמלה הרה מהסלע הזה! ואחרי עשותו את המופת הזה, קצתם האמינו בו.  ↩



אל אנשי סדום.  ↩



משכב זכר; עיין פירוש רש“י על מאמר הכתוב: הוציאם אלינו ונדעה אותם, בראשית י”ט ה'.  ↩



את לוט ואת משפחתו.  ↩



זאת אמרו אנשי סדום איש אל אחיו.  ↩



היתה נציב מלח.  ↩



זה יתרו.  ↩



במטה משה.לדעת המדרש ובעלי הקבלה אדם הראשון קטף ענף מעץ החיים אשר בגן עדן, וינחילו את שת וזה את בניו עד נח; נח הנחילו את שם וזה את ארפכשד וזה את עבד וזה את בניו עד אברהם; אברהם הנחילו את יצחק וזה את יעקב וזה את יוסף.אחרי מות יוסף הגיע המטה את יתרו אשר היה בימים ההם כהן במצרים.בנסע יתרו ממצרים למדין, לקח עמו את המטה ויעש בו אותות לעיני מדין; ויתרו נתנו למשה אשר עשה בו מופתים לעיני פרעה ולעיני כל ישראל; ומשה נתנו אל ארון העדות; והמלך יאשיהו גנזו עם הארון.עיין בספר פרקי דברי אליעזר פרשה מ‘ ובשלשלת הקבלה ז’ א'.  ↩



המדינים לסטים היו.  ↩



אל המאמינים בדברי יתרו.  ↩



כלומר הרשעים לא שמעו מעולם בקול הנביא טרם בוא אליהם ענש ד'.  ↩



הק“ב”ה ברחמיו יחן את הרשעים אחרי ענשו אותם; אך בראותם כי היתה הרוחה יכבידו את לבם ויאמרו: הרעה אשר באה עלינו אך מקרה טבעי היה ולא ענש אל; אז ישוב וייסרם אל כפלים בכל חטאתיהם.  ↩



ה“ק”ב"ה מיסר את הבוגדים בהיותם שלוים ושקטים ולא ידאגו מאומה.  ↩



אחרי הנביאים הנזכרים.  ↩



בתורת משה לא כתוב כי משה עשה את המופת השני, אשר הראהו ד' לפני פרעה.  ↩



זאת אמרו ראשי העם אל המצרים.פה מערבב מחמד את דבריהם עם מאמר פרעה: ונלחם בנו ועלה מן הארץ, שמות א‘ י’.  ↩



המצרים.  ↩



את משה.  ↩



אם יודע כי קסמינו גדולים מקסמי משה.  ↩



בלטיהם.  ↩



את מטיהם.  ↩



של החרטמים.  ↩



אלה דברי פרעה אל משה ואל אהרן.  ↩



יד הימנית ורגל השמאלית או להפך.  ↩



משה ואהרן.  ↩



את היאֹר אשר השתחוו לו המצרים.  ↩



בני ישראל.  ↩



אם לא תעזבו את ד' בעת טובתכם.  ↩



כלומר לא ד' פעל כל זאת.  ↩



את הרכב ואת הפרשים.  ↩



זה עמלק.  ↩



הראני נא את כבודך; עיין שמות ל“ג, י”ח–כ"ג.  ↩



בהר הזה מכון את הגוף; כלומר כל עת היות נשמת האדם בתוך הגוף, לא יוכל האדם להכיר את הבורא; אמנם אחרי שוב הגוף אל העפר אשר לוקח משם, אז תעלה הנשמה מעלה מעלה ותכיר את הבורא.  ↩



משה אל ד'.  ↩



נחם על בקשתו לראות את ד'.  ↩



את ארץ כנען אשר בה ישבו עובדי אלילים.  ↩



שורק מענין שריקות עדרים שופטים ה' ט"ז.  ↩



העגל.  ↩



כלומר בהניח להם יצרם הרע להסיתם.  ↩



בחרוד הר סיני.  ↩



בזה מכון מחמד את עצמו, כי לא ידע קרא וכתב עד הורהו גבריאל.  ↩



כמו בשר הגמל ושאר מאכלים אסורים.  ↩



כמו היין.  ↩



בבקשם מים לשתות.  ↩



כנגד י"ב שבטים.  ↩



באכלם יותר מדי שבעם.  ↩



עיין לעיל חזון ב', נ"ד.  ↩



לא נודעה העיר הזאת.  ↩



קצת המאמינים אל האחרים.  ↩



כלומר עלינו לדבר; השומע ישמע והחדל יחדל.  ↩



עיין לעיל חזון ב‘, ס’.  ↩



עיין דברים כ“ח, מ”ט.  ↩



באוצרות התבל.  ↩



כי קנא ונוקם הוא.  ↩



היהודים הגים בתורה אך אינם שומרים אותה.  ↩



עיין לעיל חזון ב' נ"ט.  ↩



כלומר למען לא יהיה פתחון פה לרשעים לומר כי לא הזהרו.  ↩



זה בלעם.  ↩



רדף אחרי תענוגי התבל.  ↩



פה יתנצל מחמד על דמותו את היהודים לכלבים באמרו, כי לא ימצא להם דמיון אחר.  ↩



כלומר האנשים הרודפים רק אחרי תענוגי התבל הם למטה מהבהמה, כי היא תשיג את שלמותה בארץ.  ↩



הישמעלים ערכו לאלהים צ"ט כנוים.  ↩



המאמינים במחמד.  ↩



הק“ב”ה מאריך את ימי הרשעים למען השלם את עונם או אולי ישובו מפשעם.  ↩



באמור מחמד אל אוהביו כי אלהים שמהו לנביא, אמרו, כי רוח רעה מבעתתו.  ↩



במתים ובחיים.  ↩



זה אדם.  ↩



אם יקלו ציריה בלדתה.  ↩



כל ברואי תבל אך משרתי אל המה ועושי רצונו.  ↩



התפללו לאליליכם למען ירעו לי.  ↩



היהודים והנוצרים אמרו אל מחמד, כי ספרו אך עירבוב מדברי התורה והעוואנגעליאום וכזבים אשר בדא מחמד מלבו.  ↩



מחמד מדבר אל המאמינים.  ↩



גבריאל מדבר אל מחמד.  ↩



התפלל בלחש ואל תצעק בתפלתך.  ↩



אל תאחר ואל תשכח את עת התפלה.  ↩



אחרי הכות אנשי מחמד את אויביהם על מקום בדר, עיין לעיל חזון ג' קט"ז, היתה מריבה ביניהם על חלוקת השלל, יען כי אנשי המלחמה מאנו לתת חלק למפגרים מצאת בצבא; ויגלה להם מחמד את החזון הזה, אשר בו פרט להם את דיני החלוקה.  ↩



להלחם באויביך.  ↩



לא אבו לכת עמו.  ↩



אנשי מחמד בחרו לארב לארחת ישמעלים סוחרים מהלחם באויביו.  ↩



עיין לעיל חזון ג' קי"ז.  ↩



בלילה מיגיעתכם ביום.  ↩



את דם האויבים אשר נגעלתם בו.  ↩



זה חק לישמעלים לעשות לאויביהם המומתים.  ↩



האויבים.  ↩



מדבר אל האויבים.  ↩



כלומר כי חיל האויבים עצום כל כך, כי אי אפשר להלחם בו.  ↩



באויב.  ↩



במלחמת בדר הפך סער גדול נגד פני האויבים, וישלך חול דק אל פניהם עד כי לא יכלו לראות.  ↩



מחמד מדבר אל אויביו.  ↩



מהלחם בי.  ↩



להלחם בי.  ↩



אשר לא יאבו שמוע את דבר אל.  ↩



אל תורת אל כי היא חייכם.  ↩



יודע את הררי הלב.  ↩



למרות את פי ד'.  ↩



בפקד אלהים את הארץ על עונה ענשו ישיג לפעמים את הצדיק ואת הרשע.  ↩



שכניכם הנלחמים בכם.  ↩



אלהים נתנם לכם לראות התקריבום לו ברצון אם ישאלם מכם.  ↩



מעיר מולדתך.  ↩



חכמתו עולה על חכמת כל בני האדם.  ↩



הקורן.  ↩



בקורן.  ↩



נחמו על פשעם.  ↩



אויבי מחמד סגרו את דלתות היכל החרם, אשר בקרבו הקאאבא, אל מחמד ואל אנשיו.  ↩



הקורישים, משפחת מחמד, היו מקדם שומרי הקאאבא,  ↩



מנהג עובדי אלילים היה לחרק שן ולספק כפים בתפלתם.  ↩



ביום מלחמת בדר.  ↩



בראות אנשי מחמד כי אויביהם כתרום מפנים ומאחור, וימס לבבם וימאנו להלחם; אך מחמד דבר על לבם.  ↩



מאנתם להלחם.  ↩



כלומר אלהים מסובב את כל מקרי בני האדם.  ↩



יצאו למלחמה נגדכם, כי בטחו בחילם הגדול.  ↩



סר מהם.  ↩



סר מהם.  ↩



את המלאכים אשר שלח אל לעזרת מחמד; עיין לעיל חזון ג' קי"ז.  ↩



מהמון הבוגדים.  ↩



כלומר לא אלהים היה בעזרם, כי אם קנאת אמונתם עוררם לעשות חיל.  ↩



רדו אל גיהנם.  ↩



לשוב מאחרי אל.  ↩



יסרם טרם ימרדו בך.  ↩



כל עת אשר לא גברה יד האיסלאם בכל ארץ ערב, לא חיה מחמד את השבוים; אמנם אחרי משלו בכל אויביו התיר לאנשיו לקחת כפר מהשבוים.  ↩



פה מוכיח מחמד את אנשיו על קחתם כפר מהשבוים.  ↩



אשר בו הותר לכם לקחת כפר.  ↩



הם יקחו חלקם בשלל.  ↩



אם הבוגדים יצררו אותם.  ↩



אל יצאו אתכם בצבא, כי לא שלם לבם עמכם.  ↩



אחרי תת ד' לכם תשועה באויביכם.  ↩



אנשי מחמד יקחו שכם אחד על כל המאמינים..  ↩



שם החזון הזה מענין השלום אשר בשר מחמד את אויביו, אם ישובו מאחר אליליהם ויחבקו את דתו.לא נודע הטעם, למה לא הושם בראש החזון הזה הפסוק: בשם אלה הרחמן והרחום, כבשאר חזיונות הקורן.  ↩



חבקו את דתכם  ↩



מחמד מדבר אל אויביו  ↩



כלומר בארבעה החדשים רמצאן, צולחגי, צולקדי, חרם אסור לישמעלים להלחם באויביהם  ↩



גם אם תנוחו בד' חדשים האלה, לא תשוב יד אל מיסרכם.  ↩



כלוםר כי עובדי האלילים לא יפריעו עוד את המאמינים מלכת להתפלל אל הקאאבא  ↩



אם השלמתם אתם לזמן קצוב.  ↩



יצא לדתך.  ↩



שם ישבעו לך באלהים כי ידבקו בך  ↩



מכאן חק לישמעלים שלא להכניס איש אל בתי תפלתם, אשר לא מדת מחמד הוא.  ↩



אנשי מחמד תפשו במלחמה את אל אבאס דוד מחמד, ובהוכיח זה אותו על מריו אמר: הן אמת הוא כי לא האמנתי בך; אמנם שקדתי יום יום על דלתות הקאאבא, ואקדם את העלים להתפלל שם בלחם ובמים; ועליו אמר מחמד את הפסק הזה.  ↩



זאת היתה המלחמה השלישית אשר עשה מחמד עם עובדי האלילים אשר בארצו בשנה השמינית אחרי נוסו ממיכ"ה. מספר האויבים היה ארבעה אלפים, ואנשי מחמד כשנים עשר אלף; ובכל זאת יד האויבים גברה בראשונה, ואנשי מחמד הפכו את פניהם לנוס, לולי דבר מחמד על לבם.  ↩



לא היה להם ידים לנוס אנה ואנה, כי חונין יושב בעמק צר.  ↩



מלאכים.  ↩



מכאן חק לישמעלים שלא להניח איש אשר לא מדת מחמד הוא, לקרב אל העיר מיכ"ה בתוך מהלך יום אחד.  ↩



כי מיכ"ה עיר רכלת היתה.  ↩



המשחיתים את ספרי קדשיהם משנאתם על מחמד  ↩



חכמינו ז"ל השוו את עזרא למשה, כי זה נתן את התורה וזה קימה למען לא תשכח מפי זרע ישראל; אמנם כי עזרא בן אלהים הוא, לא מצאתי בשום מקום.  ↩



בזה יכון את הנוצרים המשתחוים לפסילי קדשיהם.  ↩



את הקורן.  ↩



על כל האמונות.  ↩



בזה יכון את כומרי הנוצרים אשר לקחו כסף מאנשי דתם בעד כפרת עונותיהם.  ↩



כה ידבר אלהים אליהם  ↩



ידוע במדרש כי באמר אלהים: יהי מארת ברקיע השמים בראשית א', י“ד, אמר הירח: למה זה ישבו שני מלכים על כסא אחד? הלא די אחד? ויאמר אלהים: טוב דברת! לכן השמש לבדו ימלוך ברקיע, ואתה תהיה לו למשנה; ויאסף הירח את נגהו וילבש קדרות. ויאמר אלהים: אל תתאבל ואל יצר לבך! בך ימנו היהודים את שנותיהם ואת חדשיהם; ועל זאת חק ליהודים למנות את שנותיהם בתקופת הירח סביב לשמש בהמשך זמן שנ”ה ימים, ואת חדשיהם בתקופת הירח סביב לארץ בהמשך זמן כ"ט ימים.  ↩



עיין לעיל פסוק ב'.  ↩



אל תעשו בהם מלחמה.  ↩



פה יכון את היהודים המוסיפים ז' חדשי עבור במחזור קטן.  ↩



להשוות את שנות הלבנה לשנות החמה העולים עליהם בי' ימים לשנה  ↩



יעשו מלאכה אם עליהם לשבת.  ↩



נמס לבבכם  ↩



בשנה התשיעית אחרי נוס מחמד ממיכ“ה עשה מלחמה את העראקליאוס קיסר יון אצל העיר תבוק אשר בין מדינ”ה ודמשק, וימאנו אנשיו להלחם, באשר היה לעת הקיץ בהכות שרב ושמש.  ↩



את מחמד.  ↩



באמר מחמד אל אנשי מיכ“ה כי נביא אלהים הוא, שלחו בלילה אנשים להרגהו; וינס משם אל מדינ”ה ולא הלך איש אתו זולתי אבו בכר חותנו; וברדוף אחריו אויביו התחבא במערה איזה ימים. והישמעאלים אומרים, כי אויביו בקשו לבא אל המערה, אך אלהים שלח עכביש אשר ארגה את קוריה על פי המערה הזאת, וישובו לדרכם.  ↩



מחמד.  ↩



מלאכים.  ↩



רגלים ופרשים.  ↩



רבים מאנשי מחמד נסו מהמערכה במלחמת תבוק ואחרי כן התנצלו אליו באמרם כי לא יכלו לשאת את טרח המלחמה ואת השרב הגדול.  ↩



מחמד שלח אנשים רבים רכי לבב מאת אנשיו, וגבריאל מוכיחו על זאת.  ↩



כי שלחת אותם.  ↩



עם נשיכם וטפיכם.  ↩



ליסרם על מרים.  ↩



למרות את פיך ולנוס מהמלחמה.  ↩



בפגרנו מצאת בצבא  ↩



את התשועה או חיי העולם הבא  ↩



מהונכם למלחמת אל.  ↩



כלומר אל יקשה בעיניך אם יש צדיק ורע לו, רשע וטוב לו!אין צדיק אשר אין בו חטא, ואין רשע אשר לא מצא בו דבר טוב; את הצדיק ייסר אלהים על חטאו בעולם הזה למען הנחילו את חיי העולם הבא בלי גרעון, ולרשע ישלם אלהים את גמול מעשיו הטובים בעולם הזה למען הורידו לבאר שחת.גם רבנו סעדיה הגאון בספר האמונות והדעות פרק ה' מסכים לדעה הזאת.  ↩



כי תמעל בכסף המוכן למלחמת אל.  ↩



פה מכון מחמד את עצמו  ↩



לעובדי אלילים העוזבים את ארצם ואת הונם והולכים אחרי מחמד.  ↩



אשר לוו למען התאזר למלחמת אל.  ↩



מאמין בתורת היהודים והנוצרים ובדברי אגדה.  ↩



מתורת היהודים והנוצרים אני מביא מופתים לאמתת נבואתכם.  ↩



מה מדברים איש אל אחיו.  ↩



איננו לועגים לך.  ↩



השבים מאחרי ממרך לבבם.  ↩



אשר יזידו בי.  ↩



עיין לעיל חזון ז', ס“ט–ע”ב.  ↩



סדום ועמורה  ↩



לא דברו דפי.  ↩



להמית את מחמד.  ↩



עד כי ראו כי יצליחו בתמכם את יד מחמד  ↩



בתחיית המתים.  ↩



אל מלחמת תבוק, עיין לעיל פסוק ל"ח.  ↩



אל תלוהו בקבורתו.  ↩



אשר חפצם להלחם מלחמת האמונה ואין לאל ידם.  ↩



רבים באו אל מחמד ובקשו לצאת אתו בצבא, והוא הכרח לשלחם על אשר לא היו לו כלי מלחמה לרב למען אזרם.  ↩



כי לא תיסרום על מאנם לצאת אתכם בצבא.  ↩



בעולם הזה ובעולם הבא.  ↩



בהתודם את עונם.  ↩



אשר מאנו לצאת בצבא ממרך לבבם ולא מזדון.  ↩



אבו עמר כומר נוצרי ושונא גדול למחמד הקים היכל חדש מכלל יופי בעיר קובה למען הסב את הערבים מלכת להתפלל אל הקאאבא; גם הוא הסית את הקיסר היוני העראקליאוס להלחם במחמד.  ↩



מאברהם ומישמעל; עיין לעיל חזון ב', קי"ט.  ↩



גן העדן.  ↩



לדעת רבותינו ז"ל אברהם אבינו הוכיח את אביו על עבדו אלהי נכר; ותרח הכיר את הבורא, אך לא שב מדרכו הרע מאהבת בצע, כי חוצב פסילים היה.  ↩



לא ייסר את האנשים על אשר חטאו קודם מתן הקורן.  ↩



לשוב מאחריו.  ↩



ואלה שמותם: כאאב אבן מלך, הלל אבן עמיא, מררא אבן רבי.  ↩



כלומר פחד כל כך במלחמה עד כי הארץ רעשה תחתיהם.  ↩



שלא לחרף את נפשם בעבור מחמד.  ↩



כלומר אם ישלם להם מחמד שכר פעלתם.  ↩



כלומר הרבה פעמים.  ↩



מבקשים להדחק בהקרא להם הקורן.  ↩



שם החזון הזה מהנביא יונה הנזכר לקמן פסוק צ"ה.  ↩



גבריאל המלאך מדבר.  ↩



בלעג אמרו זאת על אשר מחמד לא עשה מופתים.  ↩



מדרש רבא, בראשית א‘, א’, אמר, בי הק“ב”ה ברא את העולם באמת, יען כי סופי תבות: בראשית ברא אלהים את,, הם: אמת.  ↩



אינם מאמינים בתחית המתים.  ↩



הצדיקים הבאים אל גן העדן.  ↩



הצדיקים אשר כבר שם.  ↩



לו יענש אלהים את הרשעים מיד אחרי חטאם ולא יאריך אפו, לא היה אדם בארץ.  ↩



בכל עת.  ↩



אנשי דור המבול, אנשי עאד, תמוד הנזכרים לעיל חזון ז'.  ↩



את הקורן: כי מחמד לא ידע קרא בספר בטרם הגלות לו הקורן.  ↩



וידעתם היטב, כי לא ידעתי קרא אז כתב.  ↩



בזה יכון את הנוצרים המאמינים כי קדושיהם מליצים בעדם.  ↩



כלומר כי בין בעולם הזה בין בעולם הבא כל איש ישא את עונו ואין מליץ בעדו.  ↩



עיין בראשית י"א, א'.  ↩



להפיצם על פני כל הארץ.  ↩



אך הוא לבדו יכול לעשות מופתים.  ↩



בימי מחמד היה רעב גדול בארץ ערב שבע שנים רצופים.  ↩



עיין לעיל חזון ג‘, ק’.  ↩



אל גיהנם.  ↩



כלומר ידעתם היטב כי הבל אנחנו; אך למען הכעיס את ד' עבדתם אותנו.  ↩



מי נתן לכם אזנים לשמוע ועינים לראות.  ↩



את התורה ואת העוואנגעליאום.  ↩



מחמד.  ↩



את הקורן.  ↩



לאליליכם למען יושיעוכם.  ↩



בתחית המתים.  ↩



כלומר אם ניסרם בעודך חי או אחרי מותך.  ↩



הגד לנו את העת, אשר בה יבוא אלינו ענש ד', אם נביא אמת אתה.  ↩



הקורן.  ↩



הוא יודע את כל מעשיכם.  ↩



בספר המקרים.  ↩



הוא יענשם.  ↩



כמו הוד, שלח, אברהם, שעיב, עיין לעיל חזון ז'.  ↩



המצרים.  ↩



שבט לוי.  ↩



עיין שמות י“ד, כ”ד.  ↩



רבותינו פירשו על מאמר: ולא נשאר בהם עד אחד, שמות י“ד, כ”ח, כי זה האחד היה פרעה, אשר עשה תשובה בעבור עליו גלי ים סוף, ויעתר לו ד' ויצל את נפשו.  ↩



את ארץ כנען.  ↩



העוואנגעליאום.  ↩



מדבר אל מחמד.  ↩



את היהודים והנוצרים.  ↩



מהערים הנהפכות, כמו סדום ועמורה.  ↩



אנשי נינוה.  ↩



עד יום מותכם.  ↩



כלומר גם אם הועד מקדם מאלהים מי יהיה צדיק או רשע, בכל זאת ישלח נביאים אל בני האדם להזהירם, למען הרשעים ישובו מדרך פשעם.  ↩



ברואי התבל דיכם למופת.  ↩



מענש יום הדין.  ↩



שם החזון הזה מהנביא הוד הנזכר לקמן פסוק נ"ב.  ↩



עיין חזון הקודם פסוק א'.  ↩



מחמד מדבר אל אנשי מיכ"ה.  ↩



כלומר לא קדוש אנכי ולא בן אלהים; אינני מבקש מכם כי תעבדוני.  ↩



עד יום מותכם.  ↩



במאנם לשמוע את תוכחתי ולשוב מדרכם הרעה.  ↩



לדעת מחמד יש לאלהים השגחה פרטית גם על כל חיה וחיה.  ↩



מחמד נוטה לדעת המחקרים הנקראים: “נעפטוניסטען”, כי קודם בריאת הארץ המים כסו את פני כל האדמה; ונשען על מאמר הכתוב: “ורוח אלהים מרחפת על פני המים”; עיין רש"י שם.  ↩



כלומר למה ברא אלהים את העולם בששת ימים ובעשרה מאמרות, כדי ליתן שכר טוב לצדיקים המקימים את העולם שנברא בעשרה מאמרות; עיין פרקי אבות ה‘, א’.  ↩



גבריאל מדבר אל מחמד.  ↩



בלעג אומרים זאת, כלומר הראנו מופתים בעודנו חיים ולא אחרי מותנו.  ↩



ליסרנו.  ↩



כח לעשות נפלאות.  ↩



מחמד.  ↩



את הקורן.  ↩



אלהיכם אשר קראתם לעזרתכם.  ↩



מעשיו הטובים.  ↩



במחמד.  ↩



המאמינים והבוגדים.  ↩



ממלט את נפשם מתבתי.  ↩



לתמימי דרך.  ↩



אם אשמע לקולכם.  ↩



את ענש אל.  ↩



לשוב אל ד'.  ↩



אנשי מיכ"ה.  ↩



עיין לעיל פסוק ט"ז.  ↩



כי תכחשו בקוראן, באשר מד' הוא.  ↩



אתה ומשפחתך ושבעים איש המאמינים בך; עיין לקמן פסוק מ"ב.  ↩



לעיני בני האדם למען תזהירם; עיין פירוש רש“י בראשית ו'' י”ד; ז' י"ג.  ↩



לדעת חכמינו ז“ל מי המבול רותחים היו; עיין סנהדרין ק”ח.  ↩



בתבה.  ↩



לדעת מחמד היה לנח בן רביעי אשר לא האמין בד' וימאן לבוא אל התבה, וישטפוהו המים.  ↩



לדעת מחמד שבעים איש מדור המבול שמעו בקול נח וימלטו אתו בתבה.  ↩



הוא יגן בעדנו.  ↩



את הבן.  ↩



זה אררט.  ↩



כלומר הלא הבטחתני להציל אותי ואת משפחתו; למה זה המת את בני?  ↩



אשר יחזיקו בתמתם.  ↩



אשר ישוב לחטא.  ↩



גבריאל מדבר אל מחמד.  ↩



זה עבר עיין לעיל חזון ז', ס"ב.  ↩



לדעת מחמד הכה ד' את אנשי עאד בשלש שנות בצרת, ויעצר בהם בעד כל רחם.  ↩



בשגעון.  ↩



כלומר הוא אדיר על כל.  ↩



עיין לעיל חזון ז‘, ע’.  ↩



עיין לעיל חזון ז‘, ע’, ע"א.  ↩



זה נגד מאמר הכתוב: ויאכלו,, בראשית י“ח, ח'; וחכמינו ז”ל אמרו, כי המלאכים נראו כאוכלים; עיין בבא מציעא פ"ו.  ↩



אנשי סדום.  ↩



התפלל בעדם; בראשית י“ח, כ”ד–ל"ב.  ↩



מרעת אנשי סדום.  ↩



משכב זכר; עיין פרוש רש“י בראשית י”ט, ה'.  ↩



לדעת מחמד על כל אבן ואבן נכתב שם האיש אשר עליו נפלה.  ↩



זו מיכ"ה; גם עליה יעבר כוס סדום ועמורה.  ↩



עיין לעיל חזון ז', פ"ג.  ↩



כי המדינים לסטים ורמאים היו.  ↩



במעלליכם.  ↩



כמו מיכ"ה וערי המצרים.  ↩



כמו עאד, תמוד, סדום ועמורה.  ↩



אנשי מיכ"ה.  ↩



כלומר בעבור זה הפריד ד' בין היהודים למען הראות כי אמונתם לא טובה.  ↩



בצאת השמש, בבוא ובצאת הכוכבים.  ↩



כלומר התפלה מרחקת הרהורים רעים מלב האדם.  ↩



אלהים שם צדיקים ורשעים בארץ למען תת שכר טוב לצדיקים ולהפרע מן הרשעים.  ↩



זה יוסף הצדיק. פה אגלה את אזני הקורא, כי החזון הזה, גם אם מצאו בו דברי שקר לרב, הוא הנעים מכל חזיונות הקורן.  ↩



מדיחם לעשות הרע.  ↩



גבריאל המלאך מדבר.  ↩



איש אל אחיו.  ↩



את בנימין.  ↩



בברכת אביכם.  ↩



ראובן.  ↩



אחי יוסף אל יעקב.  ↩



אנחנו נשליך את נפשנו מנגד למען הציל את יוסף.  ↩



בדם שעיר עזים.  ↩



זה נגד מאמר הכתוב: והבור רק אין בו מים; בראשית ל“ז, כ”ד. עיין רש"י שם.  ↩



אחי יוסף כחשו בו, כי אחם הוא, למען מכרהו.  ↩



רבותינו חז“ל פירשו על מאמר הכתוב: ויברך ד' את בית המצרי בגלל יוסף, בראשית ל”ט, ה', כי לא היו לפוטיפר בנים טרם בוא יוסף אל ביתו, ואחרי בוא יוסף ילדה לו אשתו את אסנת אשת יוסף; כי פוטיפר ופוטיפרע אחד הם לדעת קצת מפרשים.  ↩



דיוקנא של יעקב; עיין פירוש רש“י על מאמר הכתוב: ויבא הביתה לעשות מלאכתו, בראשית ל”ט, י"א.  ↩



הוא לנוס והיא להשיבהו.  ↩



זו אסנת אשר עוד היתה ילדה קטנה, ואשת פוטיפר הסיתה בפניה את יוסף, כי לא יראה מפניה על צעירותה; ולמען גלות את צדקת יוסף פתח ד' את פיה, וישם בו את דברי המאמר הזה. עיין ספר הישר פרשת וישב.  ↩



פוטיפר.  ↩



מתמהון לב על יפי יוסף חתכו את בשרם תחת הלחם.  ↩



בעיני פוטיפר ועבדיו.  ↩



מיראה פן תפצר עוד אשתו ביוסף וישמע לקולה.  ↩



שר המשקים.  ↩



אלהים אשר לא המה.  ↩



את יוסף.  ↩



על אשר שם יוסף מבטחו בשר המשקים ולא בד', ישב עוד שנתיים במשמר. עיין מדרש רבא על ספר בראשית פ“ט, ומדרש ילקוט קמ”ז.  ↩



את יוסף.  ↩



כלומר לא אצא מהמשמר עד יודע נקיון כפי.  ↩



אשת פוטיפר.  ↩



פוטיפר.  ↩



כבר היה בלבי לשמוע בקול גברתי, לולי נראה לי זיו איקונין של אבי.  ↩



יהיה לי למשנה.  ↩



אלהים.  ↩



עיין פירוש רש“י על מאמר ”מרגלים אתם“ בראשית מ”ב ט'.  ↩



כי ד' חשב לענשם על מכרם את יוסף.  ↩



את העתידות.  ↩



בנימין; בספר הישר כתוב, כי יוסף התודע אל בנימין טרם התודעו אל שאר אחיו.  ↩



עיין שמות כ"ב, ב'.  ↩



לומר כי בנימין יהיה לו עבד.  ↩



כפי חק המצרים נלקח הגנב ושלם כפל גניבתו.  ↩



איתא במדרש רבא בראשית צ"ב, כי אחי יוסף אמרו עליו: אמו גונבת היתה והוא גנב; אמו גנבה את תרפי אביה, והוא גנב את לב אביו.  ↩



ממני ומבנימין.  ↩



לשוב בלי בנימין.  ↩



יציל את בנימין מיד יוסף.  ↩



כי בנימין יגנב.  ↩



את כל בני.  ↩



כי יוסף עודנו חי; לדעת מחמד ידע יעקב מפי השכינה כי יוסף עודנו חי, אך לא ידע איהו. ולדעת רש“י במאמר הכתוב: ויבך אותו אביו, בראשית ל”ז, ל"ה, יצחק ידע מפי השכינה, כי יוסף עודנו חי, ואלהים צוהו לבלתי הגידו ליעקב.  ↩



כלומר רואה אנכי את כתנת בני יוסף.  ↩



אחד מבני יעקב.  ↩



כי עוד יוסף חי.  ↩



את יעקב ואת בלהה, כי אמו רחל כבר מתה בדרך.  ↩



אשר חלמתי כי תשתחוו לי.  ↩



גבריאל מדבר אל מחמד.  ↩



בעד הקורן.  ↩



כלומר כל שלוחינו היו בני אדם ולא בני אלהים; בזה רומז את הנוצרים.  ↩



עובדי האלילים.  ↩



אנשי עאד, תמוד וכו'.  ↩



את התורה ואת העוואנגעליאום.  ↩



שם החזון הזה מענין הרעם הנזכר בפסוק י"ד.  ↩



אלה ראשי תיבות: אמר לי מחמד רבי.  ↩



זכר ונקבה.  ↩



ארץ רחבת ידים ואיי הים.  ↩



במינם.  ↩



כלומר לא על נבוא לעשות מופתים כי אם להזהיר את בני האדם.  ↩



לשוב מאחרי ד'.  ↩



פחד פן ימיתכם, ותקוה כי ירוה את הארץ.  ↩



כל יצורי התבל עושים את רצון קונם בדעתם ושלא בדעתם.  ↩



בנטותם ארצה.  ↩



את בני האדם באמונה האמתית.  ↩



תחית המתים.  ↩



בגן העדן.  ↩



שתי המלות האלה לא נמצאו בקורן; אך אני הוספתים למען השלים את ענין המאמר. המחבר.  ↩



כלומר ידעתם היטב כי הבל המה.  ↩



בבוא עליהם יום אידם.  ↩



היהודים והנוצרים הוכיחו את מחמד על תאותו אל הנשים.  ↩



יעביר את הדתות הישנות ויקים תחתיהן דת חדשה.  ↩



מקור הדעת והחכמה.  ↩



אין לך לדעת אם ניסר את הבוגדים בעודך חי או אין; עליך להזהירם ועלינו ליסרם.  ↩



פה מכון את אנשי מיכ"ה, אשר מחמד שם שמות בארצם.  ↩



שם החזון הזה מענין אברהם אבינו ע“ה הנזכר לקמן פסוק ל”ח.  ↩



יום הדין.  ↩



על הר סיני.  ↩



לו כל יצורי התבל נותנים תודה.  ↩



על פי הנביאים למען יחרישו.  ↩



תחית המתים.  ↩



אל הנביאים.  ↩



לפני הבוגדים.  ↩



לדעת מחמד גם השטן יענש בתחית המתים על הסיתו את האנשים.  ↩



כלומר אין איש בארץ אשר יספר את תהלת ד' כראוי לו.  ↩



את ארץ ערב.  ↩



ישב אתי במושב צדיקים.  ↩



את ישמעאל.  ↩



בעמק מינ“א אשר אצל מיכ”ה.  ↩



אצל הקאאבא.  ↩



אמץ את לבנו למען נחזיק באמונתך.  ↩



תחית המתים.  ↩



כמו אנשי עאד, תמוד.  ↩



כלומר גדולה מאד.  ↩



שם החזון הזה מארץ חגר, מושב אנשי תמוד, הנזכרת לקמן פסוק ע'"ט.  ↩



בבוא אליהם גמולם.  ↩



כי רדפו אחר ההבל.  ↩



ביד נביא.  ↩



אנשי מיכ"ה.  ↩



מלאכי מות.  ↩



את הקורן.  ↩



נקשה את לבם.  ↩



במחמד.  ↩



אלה המזלות הנקראים: צאדיאקוס.  ↩



עיין לעיל חזון ג‘ ל“א. לדעת הישמעאלים היה רשות לרוחות הרעות ליכנס את המזלות, למען תור את רזי אלהים ולהודיעם למכשפים; אמנם מעת בוא מחמד גורשו משם בלהבות אש. וחכמינו ז”ל אמרו, חגיגה ט"ז, א’: ששה דברים נאמרים בשדים; שלשה כמלאכי השרת ושלשה כבני אדם: יש להם כנפים וטסין מסוף העולם ועד סופו ויודעין מה שעתיד להיות; יודעין סלקא דעתך? אלא שומעין מאחורי הפרגוד. שלשה כבני אדם: אוכלין ושותין, פרין ורבין ומתין.  ↩



אל משפחתכם.  ↩



אחר כלות ימי הארץ ישאר ד' לבדו.  ↩



זה רוח זלעפות הממיתה את כל נפש חיה בנפחה באפּה.  ↩



מאמר רבותינו ז“ל סנהדרין כ”ט: אדם הראשון מסב בגן עדן היה, והיו מלאכי השרת צולין לו בשר ומצננים לו יין.  ↩



עיין לעיל חזון ו', י"ג.  ↩



רבותינו ז“ל אמרו, עירובין י”ט, א': שבעה גיהנם הם: שאול ואבדון ובאר שחת ובור שאון וטיט היון וצלמות וארץ תחתית; ובספר הזהר, שמות ק"נ איתא: שבעה פתחין אנון לגיהנם.  ↩



אנשים מועדים לבוא שמה.  ↩



אל אנשי סדום.  ↩



באמת.  ↩



ההרה; עיין בראשית י“ט, י”ז.  ↩



אנשי מדין; עיון עיל חזון י“א, פ”ה  ↩



ארץ מושב אנשי תמוד; עיון לעיל חזון י“א, ס”ד.  ↩



לא עליך ליסרם כי אם עלי.  ↩



הנכללים בחזון הראשון של הקורן; הישמעאלים קוראים אותם בתפילתם מדי יום ביומו.  ↩



אנשי עאד תמוד וכו'.  ↩



לאשר לא יאמינו בכל דברי הקורן.  ↩



שם החזון הזה מענין הדבורה הנזכרת לקמן פסוק ס"ט.  ↩



אל תכעיסוהו במעלליכם פן ימהר ליסר אתכם.  ↩



אנשי מיכ“ה הביאו אל מחמד רגל אדם יבשה ויאמרו אליו; היוכל ד‘ להחיות את הרגל היבשה הזאת, באשר כל בשרה עפש ויהי לעפר? ויען: אם ד’ יכול לברא את התבל מאין, גם יוכל להחיות את הרגל הזאת. ועיין סנהדרין צ”א, א'.  ↩



כל הון הערבים בימים ההם היה במקנה; וכפי מספר מקנה איש הללו את עושרו.  ↩



אל מדברות, אשר אי אפשר לעברם בלי גמלים; לכן קוראים הערבים את הגמל: אנית המדבר.  ↩



דגים.  ↩



את הפנינים.  ↩



כוכבים ומזלות ואלילים.  ↩



היהודים והנוצרים אמרו אל מחמד, כי אין כל חדש בדבריו, רק מעלה גרה את דברי התורה והעוואנגעליאום.  ↩



פה מכון את אנשי דור הפלגה.  ↩



אנשי עאד, תמוד וכו'.  ↩



גם אם הקב"ה ידע מקדם כי לא ישמעו, בכל זאת שלח אליהם נביאים.  ↩



מאויבי מחמד.  ↩



הפסוק הזה הוא המשך הפסוק הקודם.  ↩



ולא בני אלהים; בזה מכון את הנוצרים.  ↩



את הקורן.  ↩



עיין לעיל חזון י“ג, ט”ז.  ↩



הערבים אמרו כי השדים בנות אלהים המה.  ↩



הערבים התעצבו על לבם בהולד להם בת; אך בהולד בן ששו.  ↩



בנות.  ↩



בחיי העולם הזה.  ↩



לתחית המתים.  ↩



לעשות דבש.  ↩



נופת צופים.  ↩



דבש ודונג.  ↩



יזקנו כל כך, כי לא יזכרו עוד את אשר היה כימי ילדותם.  ↩



כלומר גם אם נתן להם ד' רכוש לרב, למען ייטיבו בו, אינם מפזרים ממנו לעבדיהם.  ↩



מצלעכם.  ↩



בעבד מסכן יבין את האלילים, ובאיש חפשי את הק“ב”ה.  ↩



עצים.  ↩



לא מאהבה עבדתם אותנו כי אם להכעיס את הק“ב”ה.  ↩



באנשי מיכ"ה.  ↩



כלומר לאנשי דתכם.  ↩



זו פענעלאפע אשת אוליססעס אשר למען התעות את חושקיה ארגה ביום, ותתיר את החוטים בלילה.  ↩



כלומר אם עם רפה ידים נשבע לעם חזק ממנו להיות לו לעבדים, לא יפר את בריתו בהחליפו כח.  ↩



באמונה.  ↩



עיין לעיל חזון ג‘, ל"א. לדעת הישמעאלים השטן אורב ליראי ד’ בהתפללם וטורדם בכונתם, לכן חק הישמעאלים לומר קודם תפלתם: אנוסה לעזרה אל ד' למען יצילני מהשטן הנסקל.  ↩



השטן.  ↩



אויבי מחמד הוכיחוהו, כי הרבה פעמים דבריו סותרים זה את זה.  ↩



אויבי מחמד אמרו עליו, כי חכם יהודי ושמו עבד אללה אבן שלאם עוזרהו לחבר את הקורן.  ↩



את מחמד.  ↩



מיכ"ה, אשר היו בה שבע שני רעב בימי מחמד.  ↩



עיין לעיל חזון ה‘ א’.  ↩



היהודים הוכיחו את מחמד, על אשר שם את יום הששי ליום מנוחה; ויענם: מתחלה יום הששי קדש היה, יען כי בו נברא האדם; גם מדברי הכתוב: וירא אלהים את כל אשר עשה והנה טוב מאד, ויהי ערב ויהי בקר יום הששי, מוכח כי יום הששי המבחר מכל הימים, כי הוא היה תכלית הבריאה. במאמר הכתוב, בראשית ב‘, נ’, צריך לומר תחת: ויברך אלהים את יום השביעי, את יום הששי. והנה משה בקש לעשות את יום הששי יום מנוחה; אך היהודים הריבו בו, וינח להם משה את רצונם.  ↩



שם החזון הזה מענין המסע הנזכר פסוק א'; וזה דבר המסע הזה: בלילה אחד העלה גבריאל את מחמד מועף ביעף ממיכ“ה לירושלים, ויראהו את בית המקדש. משם השמימה ויראהו את תוך השמש והירח, ומשם אל גן העדן, אשר בו השתעשע עם כל הנביאים, ואל הגיהנם; ומשם הושיבו אל מיכ”ה. ולדעת קצת מפרשי הישמעאלים המסע הזה אך חלום היה.  ↩



אשר בירושלים.  ↩



כלומר באדם.  ↩



קורם חרבן בית ראשון וחרבן בית שני.  ↩



שלמנאסר סנחרייב ונבוכדנאצר, אשר היו שבט אף ד'.  ↩



עיין מלכים ב‘, כ’, י“ז; ישעיהו א' ל”ט, ו'.  ↩



אנטיאכוס עפיפאנעס וטיטוס.  ↩



כלומר כל אשר יעשה איש בחדרי חדרים יגלה לעין כל; עיין קהלת י‘, כ’.  ↩



לא ייסר אלהים את בני האדם טרם הראותו אותם את כל מעלליהם.  ↩



לרודף אחרי חיי העולם הזה ולבוחר בחיי העולם הבא.  ↩



היה ענו נגדם.  ↩



כפי יכלתך.  ↩



לתת יותר מדי יכלתך.  ↩



אם אין בידך לתת להם.  ↩



כי אתה בעצמך עני הוא.  ↩



אל תהי כילי ואל תפזר יותר מדי.  ↩



לא ישיב נקם לקרובי הרוצח, כי אם לרוצח עצמו.  ↩



לעשות בו סחורה להנאתם.  ↩



אחרי ההבל.  ↩



אל תהי גס רוח.  ↩



עובדי האלילים אמרו, כי המלאכים והשדים בנות אלהים המה.  ↩



דברתם בו כזבים.  ↩



לו יהיו אלהים רבים, היהיו תמיד שלום ואחוה ביניהם, ולא ישחיתו את העולם?  ↩



ואלה הם: וילון, רקיע, שחקים, זבול, מעון, מכון, ערבות; עיין חגיגה ט‘ ב’.  ↩



כי לא ייסרכם על אשר לא תתנו לו די תודה.  ↩



ויושביה חטאים.  ↩



כלומר מופתי הטבע ולא מופתים בידי אדם.  ↩



את הגיהנם ואת גן העדן.  ↩



לדעת מחמד יש בגיהנם תמר, אשר ממנו יוצא עשן וגפרית; ורבותינו ז“ל אמרו: שתי תמרות יש בגי בן הנם ועולה עשן מביניהם, וזו היא פתחה של גיהנם; עיון סכה ל”ב.  ↩



עיין לעיל חזון י“ד, ל”ב.  ↩



בכל השדים והרוחות.  ↩



היהודים והנוצרים אמרו אל מחמד, כי יחבק את דתם, אז ישמעו לקולו.  ↩



היהודים אמרו אל מחמד, כי ינבא בארץ ישראל אם נביא אמת הוא, כי אין הנבואה שורה בחוצה לארץ.  ↩



תכריעך לכף זכות בתחית המתים.  ↩



אל אנשי מיכ"ה.  ↩



הנוצרים שאלו את מחמד, באשר הוא מכחש בשילוש אלהים, מה יחשב על הרוח הקדוש.  ↩



נתן לך דת אחרת.  ↩



במסע הליל, עיין לעיל פסוק א'.  ↩



מן השמים.  ↩



למען פזר מהם לאביונים.  ↩



לדעת מחמד לא היו כי אם תשע מכות, כי ארבה בכלל ערוב הוא.  ↩



ולא לעשות מופתים.  ↩



עיין לעיל חזון ה' פ"ו.  ↩



היהודים חשדו את מחמד כי מאמין בשתי רשויות, על אמרו תמיד בראש חזיוניו: בשם אלהים הרחמן והרחום.  ↩



רבותינו ז“ל אמרו: רק שפתיה נעות, מכאן למתפלל צריך שיחתך בשפתיו, וקולה לא ישמע, מכאן למתפלל שלא ישמיע קולו. עיין ברכות ל”א, ב'.  ↩



שם החזון הזה מענין המערה הנזכרת בו פסוק ח'.  ↩



בעולם הבא.  ↩



בהשחתת העולם.  ↩



לעת רדיפת הנוצרים תחת ממשלת הקיסר הרומי דעציאוס התחבאו שבעה בחורים נוצרים במערה אצל העיר עפעזוס; ויפיל אלהים תרדמה עליהם, וישנו שם במערה עד מלוך הקיסר טהעאדאזיוס אשר הרים את קרן אמונת הנוצרים וישבית את עבודת הגילולים מארצו; וכלבם שכב על פי המערה כל עת היותם בה, ולא נתן איש ליכנס שם.  ↩



זה שם הכלב; ולדעת הישמעלים גם לכלב הזה חלק לעולם הבא.  ↩



כלומר הפלנו תרדמה עליהם משך זמן שו'ט שנים, כאשר תראה לקמן פסוק י"ח.  ↩



אם הם או שאר בני אדם.  ↩



לפני הקיסר דעציוס.  ↩



זאת אמרו איש אל אחיו.  ↩



גבריאל מדבר אל מחמד.  ↩



למען לא יטרדו משנתם.  ↩



כי ישנו ועיניהם פתוחות.  ↩



למען לא יצטערו בשכבם תמיד על צד אחד.  ↩



למנוע כל איש מליכנס שמה.  ↩



דוגמא לזה תמצא במעשה חוני המעגל, תענית, כ"ג, א'.  ↩



עפעזוס.  ↩



לעובדי אלילים.  ↩



כאשר החיה אלהים את הבחורים האלה מתרדמת מות, כן ישיב ויחיה את כל בני האדם בתחיית המתים.  ↩



בהוציא השליח כסף בעיר לקנות אוכל, ויראו האנשים כי המטבע כבר ישן נושן, וידמו בנפשם כי מצא אוצר, ויביאוהו אל הקיסר טהעאדאזיוס.ויהי אחרי ספר השליח את קורותיו, וישלח הקיסר אנשים אל המערה לראות האמת אתו.ויהי בבואם שמה ויפל אלהים תרדמת מות על הבחורים ולא הקיצו עוד.ויריבו האנשים איש את אחיו, מה לעשות למתים האלה; יש אמרו, כי רק נראים כמתים ולבנות עליהם בית; ויש אמרו כי ראוי לקברם בהיכל, כי קדושים המה.  ↩



אך לשקר הם עושים  ↩



הנוצרים המאמינים.  ↩



בימים ההם כל הקדושים נקברו בהיכלים.  ↩



מהנוצרים.  ↩



הנוצרים שאלו את מחמד כמה היו ימי מגורי הבחורים במערה ויענם: לא ידעתי; אמנם בחזון הלילה יגלה לי ד‘ את זאת. אך בלילה הראשון לא נגלה אליו ד’, ויהי בדאי בעיני הנוצרים; לכן דבר אליו גבריאל את המאמר הזה. גם ליהודים חק לאמר: אם ירצה השם.  ↩



לדעת את מספר השנים.  ↩



אל תשא פני עשיר ואל תבזה את הדל  ↩



זה האיש עמיא אבן חלף, אשר יעץ את מחמד לגרש את העניים מחילו.  ↩



ישאר לי הגן.  ↩



זהב וכסף אינם חשובים בעיני יותר מד'.  ↩



בשני האנשים האלה מכון את הצדיקים ואת הרשעים.  ↩



אם יקרה אסון את אדם.  ↩



בזה יכון את המות הבא פתאום.  ↩



בתחיית המתים  ↩



עיין ישעיהו מ‘ ד’.  ↩



כי יבחרו בשטן מד'.  ↩



את השטן ואת השדים.  ↩



מהבוגדים.  ↩



אל עובדי האלילים.  ↩



בין עובדי האלילים ובין אליליהם, כי גם האלילים יובאו במשפט.רבותינו ז“ל אמרו: אין לך אומה ואומה שהיא לוקה ואין אלהיה לוקין עמה, שנאמר: ובכל אלהי מצרים אעשה שפטים; עיין סכה כ”ט א'.  ↩



את מעשה ידי אלהים.  ↩



תחית המתים.  ↩



יהושע בן נון.  ↩



ים הגדול וים סוף. הסיפור הזה אך משל הוא. להורות על הנהגת העולם; גם במדרש ילקוט יש משל כזה על מאמר הכתוב: הראני נא את כבודך; והחכם הנוצרי געללערט הביאו במשלו: דאס שיקזאל.  ↩



אשר לקחו אתם צידה לדרך.  ↩



המלאך.  ↩



להחריש אל כל אשר אעשה.  ↩



מן האיש אשר לו החומה.  ↩



גבריאל מדבר אל מחמד.  ↩



המלה הזאת מורה בלשון ערבית: בעל הקרנים, ובזה יכון את אלעקסאנדרוס מוקדן; עיין דניאל ח'.  ↩



ערום ויחף.  ↩



גוג ומגוג.  ↩



אלעקסאנדער.  ↩



גבריאל מדבר אל מחמד.  ↩



איש על אחיו יפרצו.  ↩



אל כוכבים והזלות ושאר אלילים.  ↩



שם החזון על שם מרים הנזכרת לקמן פסוק ט"ו.  ↩



נסתפקו מפרשי הישמעלים על הוראת האותיות האלה; ויש אומרים כי אלה דברי הסופר היהודי אשר היה לו למחמד, והוראתם: כה יעץ.  ↩



אבי יוחנן המטבל; עין לעיל חזון ג' ל“ב– נ”ב.  ↩



אשר אמר לו ד': ונברכו בך כל משפחות האדמה ובזרעך; בראשית כ“ה י”ד.  ↩



פה יראה הקורא, כי מחמד לא היה בקי בספרי תנ“ך, כאשר תמצא שמות אנשים הנקראים יוחנן בספר מלכים ב', כ”ה כ“ג; דברי הימים א‘ ג’ ט”ז; עזרא ח‘ י"ב; ירמיהו מ’ ח'.  ↩



גבריאל מדבר אל מחמד.  ↩



אם ישו.  ↩



נשאה את פניה מזרחה למען התפלל.  ↩



את רוח הקודש.  ↩



כי לא תעשה עמי דבר רע.  ↩



הילד אשר במעיה.  ↩



כלומר תורתי תמלא את פני כל הארץ כמים השוטפים על כל גדותיהם.  ↩



אך לד' כל מחשבותי היום.  ↩



בלעג אמרו זאת: צנועה את מרים כאחות משה ואהרן. וקצת מפרשי הישמעלים עלו בסכלותם כל כך לאמר, כי מרים אחות משה ואהרן ומרים אם ישו גוף אחד היו!!!  ↩



למען יעיד על נקיונה.  ↩



את העוואנגעליאום.  ↩



מחמד מדבר אל אנשי מיכ"ה.  ↩



היהודים.  ↩



הקב"ה מדבר אל מחמד.  ↩



עיין מדרש רבא על ספר בראשית פרשה י"ז.  ↩



איתא במדרש רבא בראשית ל"ח על מאמר הכתוב: ואתה תבוא אל אבותיך בשלום, בשרו שיש לאביו חלק לעולם הבא.  ↩



סיני.  ↩



איתא במדרש רבא ל"ח על מאמר: תקבר בשיבה טובה, בשרו שישמעל עשה תשובה.  ↩



זה חנוך; עיין בראשית ה' כ"ד וספר הישר שם.  ↩



העלינוהו חי השמימה; עיין מדרש ילקוט מ"ב על בראשית.  ↩



ממעל לארץ, ולא יראוהו בעודם חיים.  ↩



במאמר הזה יכון את היהודים ואת הנוצרים אשר בקשו ממחמד, כי יביא מלאכים אתו לקים את אמתת נבואתו.  ↩



העבר והעתיד וההוה.  ↩



עובד אלילים אחד ושמו אלאס אבןויל לוה [וילוה] כסף ממאמין אשר שמו חבאב; ובבקש זה את נשיונו מאתו, ויאמר הלז: לא אשלם לך עד תכחש בדת מחמד! ובמאן זה לשקר בדתו באמרו כי ירא את עונש יום הדין, ויאמר הלז: אם כן, אאחר לשלמך עד הקיצך מעפר אחרי מותך; אז יהיה לי הון ועושר לרב למען שלם בו את נשיוני.  ↩



את הקורן, בגלותנו אותו בלשון ערבית.  ↩



שם החזון הזה משני האותיות אשר בראשו.  ↩



נסתפקו המפרשים על ענין האותיות האלה; ויש מפרשים כי מחמד בקראו לפני אנשי מיכ"ה את החזון הזה, ראה כי מתלחשים יחד ואינם מקשיבים לו; לכן קרא בקול גדול: טה! והמלה הזאת מורה בלשון ערבית: הס!  ↩



להשיבך מהדרך הטובה.  ↩



בתוך הסנה.  ↩



להראותכם כי אך דבר טבעי הוא.  ↩



את האמונה האמיתית.  ↩



לגלות את דתי לבני האדם.  ↩



תן לי חכמה ובינה.  ↩



פרעה.  ↩



מאמר רבותינו ז“ל על הכתוב: האלך וקראתי לך אשה מינקת מן העבריות? מלמד שהחזירוהו על כל המצריות כלן ולא ינק; אמר הקב”ה: פה שעתיד לדבר עמי, יינק דבר טמא? עיין סוטה י"ב ב'.  ↩



מבכות על בנה  ↩



כלומר אם אלהיכם אמת, למה לא שמעתי מאומה עליו טרם בואכם אלי?  ↩



זה דרך מחמד להשים את דבריו ואת רעיוניו בפי כל שאר הנביאים.  ↩



זה פרעה.  ↩



איתא במדרש ילקוט שמות קפ"ב: פרעה שהיה בימי משה אמגושי גדול היה.  ↩



עיין לעיל חזון ז', ק"כ.  ↩



איתא במדרש שמות רבא שמות ה,: אמר להם פרעה: מתחלה שקר אתם אומרים, כי אני הוא אדון העולם ואני בראתי את עצמי ואת נילוס שנאמר: לי יאורי ואני עשיתיני.  ↩



ברוץ משה אל הר סיני לפני אהרן וחור והזקנים, אמר לו הקב"ה זאת.  ↩



אהרן וחור והזקנים.  ↩



זה סמאל.גם תמצא בספר פרקי דרבי אליעזר מ"ה: ויצא העגל הזה הזה גועה וראה אותו ישראל; רבי יהודה אומר: סמאל נכנס לתוכו והיה גועה להתעות את ישראל.  ↩



עיין לעיל חזון ז' קנ"ד.  ↩



את העגל.  ↩



כלומר לו התרחקתי מעליהם, כי אז אמרת: לו היית אתם והזהרתם, לא חטאו.  ↩



ראיתי אותך מדבר אל גבריאל המלאך.  ↩



המלאך.  ↩



מדבר אל בני ישראל.  ↩



את הקורן.  ↩



בגיהנם.  ↩



בראותם את אש הגיהנם, עשנו יעור את עיניהם.  ↩



כלומר על מחמדי ההבל התענגו ימים רבים, ותחית המתים לא תהיה כי אם יום אחד.  ↩



מה יהיה להם ביום התקומה.  ↩



זה מחמד.  ↩



את העבר ואת העתיד.  ↩



לבלתי אכול מעץ הדעת.  ↩



תמצא בפרקי דרבי אליעזר י“ג: היה סמאל השר הגדול שבשמים לוקח את הכת שלו וירד וראה את הבריות שברא הקב”ה ולא מצא חכם להרע כנחש; עלה ורכב עליו; וכל דבריו אשר דבר לא דבר ולא עשה אלא מדעתו של סמאל.  ↩



את התורה.  ↩



אנשי מיכ"ה.  ↩



לאחר את גמולם עד היום האחרון.  ↩



עיין פרקי אבות ד' כ"ב.  ↩



בתורה ובעוואנגעליאום  ↩



שם החזון הזה מרב הנביאים הנזכרים בו.  ↩



מחמד.  ↩



בקורן.  ↩



מחמד.  ↩



אנשי מיכ"ה.  ↩



היהודים והנוצרים אשר בידם ספר זכרון מאלוהים.  ↩



כלומר לא היה עוד שום נביא גוף אלהי; בזה רומז את הנוצרים.  ↩



ארבע המלות האלה אשר בראש המאמר הזה לא נמצאו בקורן; אך אני הוספתים למען השלים את הענין. במחבר  ↩



כי אם למען יהיו יצורים בארץ אשר יהללו את שמי.  ↩



ולא הוכרחנו לברא את העולם.  ↩



המלאכים.  ↩



אנשי מיכ"ה.  ↩



אלו היו כמה כחות מתנגדות, לא יתקיים התבל.  ↩



עובדי האלילים.  ↩



יען כי הנוצרים אומרים, כי מרים הרה מרוח הקדש.  ↩



את אשר עשו ואת אשר יעשו.  ↩



לדעת הישמעלים ההרים נבראו לעמודים לארץ, למען לא תמוט.  ↩



כלומר איך יוכל אלהים להשגיח על מעשי כל איש ואיש, באשר עליו להביט אל כמה וכמה עולמות.  ↩



כלומר גם אם עלי להשגיח על כמה עולמות, לא נסתרו מנגד עיני מעשי כל איש  ↩



. את התורה. מחמד מעריך את השם הזה אל התורה ואל העוואנגעליאום ואל הקורן; עיין לעיל חזון ב' מ"ט.  ↩



האחרונה; זו תחית המתים.  ↩



את הקורן.  ↩



את אברהם לאיש תמים  ↩



את האלילים; עיין מדרש רבא פרשה י“ז על בראשית; שלשלת הקבלה ב'; רמ”ב“ם הלכות ע”כ“ו”ם א'.  ↩



יאמינו כי הוא שבר אותם.  ↩



הבינו את לעג אברהם וידעו את שגגתם.  ↩



שבו אל פשעם.  ↩



עיין בבא בתרא צ“א א'; פרקי דרבי אליעזר כ”ו; מורה נבוכים ג' כ"ט.  ↩



לדעת הישמעליםנימרוד רדף גם כן את לוט על האמינו בד'.  ↩



ארץ כנען.  ↩



עיין סנהדרין ק"ח, ומדרש תנחומא על פרשת נח.  ↩



בספרי תנ"ך ואגדות לא נמצא מאומה על המשפט הזה; ולדעת מפרשי הישמעלים כך היה המעשה: עדר איש מואבי הלך לרעות על שדה יהוד, וינהג היהודי את הצאן אל ביתו וישחטם ויאכלם. ויבוא המואבי והיהודי אל דויד למשפט; המואבי אמר, כי צאנו שוה יותר מהדגן אשר השחיתו בשדה; והיהודי אמר להפך. ויאמר דויד, כי המואבי ישית ליהודי את הדגן בעצמו אשר אכלו הצאן ואחרי כן ישלם היהודי את הצאן. ובאשר זה אי אפשר, הלכו שני בעלי הדין לדרכם, ויניחו את הדבר כאשר היה.  ↩



כל חיות השדה החרישו בשמעם את קול דויד בנגנו.  ↩



תמצא בתרגום שני על מגילת אסתר א‘ ב’: ליה ישתמעון שדין ופגעין וחיין, ורוחיןבישיןאתמסרו בידיה.  ↩



כלומר ברוח נשא את שלמה אל כל אשר ירצה.  ↩



להעלות ממנו פנינים.  ↩



למען לא יזיקו את בני האדם.  ↩



זה חנוך; עיין לעיל חזון י“ט, נ”ה.  ↩



המלה הזאת מורה בלשון ערבית: המאכיל; וזה עובדיה עבד אחאב אשר החביא מאה נביאים במערה ויכלכלם לחם ומים; עיין מלכים א‘, י"ח, ד’.  ↩



המלה הזאת מורה בלשון ערבית: בן הדג, וזה הנביא יונה.  ↩



בברחו תרשישה; עין יונה א‘ ג’.  ↩



במעי הדג.  ↩



אבי יוחנן המטביל; עיין חזון ג‘, ל“ב; י”ט, ב’.  ↩



זה מרים אם ישו.  ↩



הק“ב”ה מדבר אל המאמינים.  ↩



היהודים והנוצרים.  ↩



בספר מעלליו; עיין לעיל חזון י“ח, מ”ה.  ↩



לדעת חכמינו ז"ל תהיה מלחמת גוג ומגוג לפני בוא תחיית המתים.  ↩



מקבריהם.  ↩



אנשי מיכ"ה.  ↩



עיין ישעיה ל"ד, ד'.  ↩



תהלים.  ↩



תורת משה.  ↩



עיין תהלים ל"ז, ט'.  ↩



הקורן.  ↩



זאת ידבר מחמד אל אנשי מיכ"ה.  ↩



שם החזון הזה ממנהגי עליית הרגל הנזכרים בו פסוק כ“ו–ל”ט.  ↩



זה האיש היה נוצר אבן אל חדת אשר כחש ביום התקומה ואמר כי הקורן מלא משלים קדמונים ודברי שקר.  ↩



השטן  ↩



עיין לקמן חזון צ"ז, ב'.  ↩



אחר ז‘ או ט’ ירחי לידה.  ↩



זה האיש היה אבו יהל שונא גדול למחמד, ומת במלחמה על מקום בדר.  ↩



יסור מאחרי הדרך הטובה.  ↩



אשר קנית לך במעשי ידיך.  ↩



כלומר פוסחים על שתי הסעפים.  ↩



אנשי מיכ"ה.  ↩



את השטן.  ↩



את מחמד.  ↩



אם יד אלהים לא תוכל להשיגהו גם אחרי מיתתו.  ↩



עיין לעיל חזון ב“,נ”ח.  ↩



אלה כהני הפרסים עובדי האש, ונקראים מאגיער.  ↩



מאמינים ובוגדים.  ↩



עיין לעיל חזון ב', קל"ז.  ↩



בהיכל הקאאבא.  ↩



יודו לד' על הצליחו את דרכם.  ↩



בעשרת הימים הראשונים לחודש צולחגי; עיין לעיל חזון ב' קצ"א.  ↩



בשעת עליית הרגל אסור לישמעלים לגלח את שער ראשם ולהקיף את פאת זקנם וכו'.  ↩



עיין לעיל חזון ה‘, ד’.  ↩



מהזכיר את שמות אלהינכר.  ↩



כלומר יספה וימחה זכרו.  ↩



מותר להשתמש בבהמות, המועדות לקרבנות, עד יום שחיטתן.  ↩



בהיכל חרם.  ↩



לזבחם ביום חגכם.  ↩



לשחטם.  ↩



בהיותם מפרכסים.  ↩



לבקש מזון  ↩



בגמלים, כי תוכלו לאכלם; עיין לעיל חזון ו' קמ"ח.  ↩



כלומר האמונה לא תוכל להכון כי אם ביד חזקה.  ↩



אליו ישובו כלם.  ↩



הקב"ה מדבר אל מחמד.  ↩



עיין תהלים צ" ד'.  ↩



מחמד בהל על פיו לגדף את אלהים בקרו את הקורן; ובמאמר הזה מכסה את פשעו באמרו, כי השטן שם בפיו את הגידוף.  ↩



אל גן העדן.  ↩



נלחם בהם במלחמת האמונה.  ↩



בהשחתת העולם.  ↩



כי לא יתןלאלהים די תודה.  ↩



אל תתוכח עם היהודים והנוצרים.  ↩



מהזבחים אשר אתם מקריבים להם.  ↩



שם החזון מחמלה השניה אשר בו.  ↩



הנוצרים קוראים את שם גן העדן: paradisus.  ↩



הרחם אמו.  ↩



בזה מביא מופת על תחיית המתים, כי גוף האדם משתנה תמיד, ובסוף ישוב אל צורתו הראשונה.  ↩



בזה יכון כח תחיית המתים מוכרחה בדרך טבעי, כח הטבע לא יחדל אפילו רגע אחד מברוא.  ↩



שבעת הרקיעים.  ↩



את הזית.  ↩



בזה מכון את הגמל, אשר נקרא לישמעאלים: אנית המדבר.  ↩



עיין לעיל חזון י“א, כ”ט.  ↩



כי אלהים מזהיר את האדם בפי אדם, כי אם הוא בכבודו ובעצמו.  ↩



עיין שם מ"ח.  ↩



הערה זו מספר 5 במקור, חסרה בגוף הטקסט [הערת פרויקט בן–יהודה]  ↩



אחרי דור המבול.  ↩



את אנשי עאד; עיין שם נ“ב–ס”ה.  ↩



את הוד.  ↩



את אנשי תמוד; עיין שם ס“ד–ע”א.  ↩



את יום גמולו.  ↩



בגן העדן.  ↩



ספר המעללים.  ↩



בשבע שני בצורת אשר היו בימי מחמד בארץ ערב.  ↩



את המלחמה על מקום בדר.  ↩



למה לא תבינו את האמת באשר תדעוה.  ↩



בין הבוגדים.  ↩



את המלאכים הממונים על מעללי בני האדם.  ↩



על אמתת אלוהותו.  ↩



שם החזון הזה מענין האור, אשר מדמה אליו את הקב“ה פסוק ל”א.  ↩



המלקות תהיה בפני שנים עדים מאמינים.  ↩



להנשא לקדש או לזונה.  ↩



ישבע ארבעה פעמים באלהים, כי ראה אותה בשעת הטמאה; ואחרי השבעו יאמר: מארת ד' עלי, אם שקר נשבעתי!  ↩



מחמד, בצאתו למלחמה על אויביו, לקח אתו את אישא בת אבו בכר.ויהי בדרך, ותרד אישא לעת ערב מעל גמלה, ותצא מחוץ למחנה למען הסך את רגליה; ומחמד ידע.ותט מן הדרך ותתע, ולא יכלה עוד להגיע אל המחנה.ויהי אחרי רוצה אנה ואנה, ויפלו עליה חבלי שנה מיגיעתה, ותרדם.ויהי בבוקר ויעבר אצלה אחד מהמאמינים, ושמו ספאן אבן אלמואטל, ויושיבה על גמלו וישיבה אל מחמד.ועבד אללה אבן עבא, שונא למחמד, הוציא דבר במחנה, כי ספאן הסית את אישא להרחק אתו מן המחנה, למען עשות דבר רע.ועל המעשה הזה גלה מחמד את המאמרים האלה למען נחם את אשתו ולדבר על לבה.  ↩



מוסב על עבד אללה.  ↩



עבד אללה והשומעים לקולו.  ↩



לדבר טוב באחיו.  ↩



אבו בכר אבי אישא נשבע, כי לא ינחיל מאומה את דודו מסתח אשר גם כן היה ממספר מוציאי הדבה.  ↩



אשר לא תצניענה לכת, גם אם לא תעשינה דבר רע.  ↩



מאמר חכמינו ז“ל: אף איבריו של אדם מעידים בו, שנאמר: ואתם עדי נאם ד'; עיין חגיגה ט”ז, תענית י"א.  ↩



מאמר חכמינו ז"ל במסכת דרך ארץ: כל מה שיאמר לך בעל הבית עשה, חוץ מצא.  ↩



כמו הבתים אשר במדברות המופקרים לכל, ונקראים: קרוואן סריי.  ↩



מהסתכל בה או ממשמש בה.  ↩



עבדיהן, כי העבדים לא נחשבו לבני אדם בעיני בני קדם.  ↩



הסריסים.  ↩



שטר שחרור.  ↩



בזה יכון את עבד אללה הנזכר לעיל, אשר הפקיר את אמהותיו לכל האנשים למען קחת לו את אתננן.  ↩



בתורה ובאיוואגגיליאום.  ↩



במאמר הזה יכון, כי מעשי אלהים ונפלאותיו נראים לכל, והוא איננו נראה.  ↩



ארץ מולדת הזית הוא סביבות מקמות החמים הנקראים: הייסי צאני.  ↩



מכאן אסור לישמאלים להתפלל תפלת קבע כי אם בבית התפלה.  ↩



בראותם את יסורי הרשעים בגיהנם.  ↩



במדבריות עולה אד מן הארץ לעת הצהרים ובזרוח השמש עליו עוברי הדרכים מדמים בנפשם כי נחל מים הוא.  ↩



מטיפת זרע.  ↩



זה דרך כבוד.  ↩



חק לבני קדם לישן את שנת הצהרים כחום היום.  ↩



להתפלל, ולא יפריעוכם מתפלתכם.  ↩



בפני אנשים; כי לא תסיתנה עוד.  ↩



לפני בוא מחמד חרפה היתה לישמעאלים לאכל לחם עם איש, אשר מום בבשרו, על שלחן אחד.  ↩



עם איש אשר מום בבשרו.  ↩



חק לישמעאלים בפגעם באיש אחד, לאמר אליו: שלום עליכם! וזה עונה: עליכם השלום.  ↩



למען יסלח להם את עונם על בחרם ללכת אחרי עסקיהם משמוע בקולך.  ↩



שם החזון הזה מענין הפורקן הנזכר בו פסוק א'.  ↩



זה הקורן; עיין חזון ב', מ"ט.  ↩



עיין לעיל חזון ט“ז, ק”ד.  ↩



אויבי מחמד אמרו, כי יהודי מחבר לו את הקורן, והוא לומדו בעל פה בביתו.  ↩



כח לעשות נפלאות.  ↩



מהשבר אשר נותנים לך בני האדם.  ↩



בגן העדן.  ↩



ביום מותכם ובתחיית המתים.  ↩



[1280] גיהנם.  ↩



את עובדי האלילים.  ↩



יען כי רוב הנביאים נחרפו מהעם אשר שולחו אליו, לכן היתה הנבואה מסה לנביאים הבאים אחריהם, אם יקבלוה עליהם.  ↩



מלאכי המות.  ↩



אל גיהנם.  ↩



אל השטן.  ↩



אנשי מיכ"ה אמרו אל מחמד: אם אלהים גלה לך את הקוראן, גלהו לנו בפעם אחת; ואם לא תעשה זאת, נאמר כי אתה בורא את החזיונות כפי המקרה אשר יקרך.  ↩



למען תוכל לשמרהו יותר במחשבתך.  ↩



ישאלוך דבר קשה ממך.  ↩



שם עיר בארץ מדין.  ↩



אנשי מיכ"ה.  ↩



סדם.  ↩



לא האמינו בתחיית המתים.  ↩



את הצל בבוא השמש.  ↩



להראות את השעות ביום.  ↩



לפני בוא השמש.  ↩



לא נמטיר על כל ארץ יחד, כי אם פעם בארץ הזאת ופעם באחרת, למען לא יחדלו בני האדם מהתפלל אלינו.  ↩



בין מי המעינות ומי הים.  ↩



הרים ובקעות.  ↩



אל עובדי האלילים.  ↩



את הצאריאקוס; עיין לעיל חזון ט“ו, ט”ז.  ↩



ישאלו להם לשלום, ויעברו בפניהם בלי הכנס אתם בויכוח.  ↩



נתענג במעשיהם הטובים.  ↩



כל תמימי דרך ילמדו ממנו לעשות טוב.  ↩



שם החזון הזה מענין המשוררים הנזכרים בו פסוק ר‘כ’ג'.  ↩



לא נודע ענין האותיות האלה.  ↩



בהרגי את המצרי.  ↩



בהרגך את המצרי.  ↩



עיין לעיל חזון כ‘, ט’–פ"ב.  ↩



עיין שם ס"א.  ↩



אם משה ואהרון יגדלו מכם, נאמין באלהיהם.  ↩



את המצרים.  ↩



אל אליליהם.  ↩



בקורות אברהם.  ↩



מן התבה.  ↩



אלילים אשר אתם מצחקים בעבדכם איתם.  ↩



לעשות לכם שם, למען לא יסוף זכרם מלב דור האחרון; עיין בראשית י"א ד'.  ↩



לדעת הישמעאלים שתתה הגמלה הזאת את כל מי באר המקום הזה ביום אחד; לכן אמר שלח אל אנשי תמוד, כי הם והגמלה ישתו מי הבאר לחליפות יום אחר יום!!  ↩



אנשי מדין; עיין לעיל חזון ט“ו, ע”ח.  ↩



יום הדין.  ↩



היהודים אמרו, כי הקוראן מעשה שטן הוא.  ↩



את משפחת הקוריישים, הנכבדת מכל אנשי מיכ"ה.  ↩



השדים משמיעים את בני האדם את אשר שומעים מאחורי הפרגוד; עיין חגיגה ט"ז, א'.  ↩



הערביים אשר בימי מחמד אהבו מאד את המליצה ודברי שיר; ולעת התאסף עם רב לעלות לדגל אל הקאאבא אשר במיכ"ה, המשוררים השמיעו שם את שיריהם לעיני כל העם; והשירים, אשר עלו על האחרים בהתרוממות וביופי, נכתבו באותיות מוזהבות על לוחות ויוקעו על דלתות הקאאבא. והנה קצת המשוררים האלה תמכו את ידי מחמד ויפארוהו וירוממוהו בשיריהם, וקצתם חרפוהו וגדפוהו; ועל אלה מוסב המאמר הזה.  ↩



המשוררים בהגותם בלבם על שיריהם הלכו בדד בגיא, למען לא יטרדם איש  ↩



שם החזון הזה מעני, הנמלה הנזכרת בו פסוק י"ח.  ↩



לא נודע ענין האותיות האלה.  ↩



עיין לעיל חזון ב‘, ו’.  ↩



הקב"ה והמלאכים.  ↩



את מלכותו ואת חכמתו.  ↩



עיין מלכים א‘, ט’, י"ג.  ↩



הגיא הזה הוא לדעת קצת מפרשים מדינת טייף אשר בארץ ערב.  ↩



על חכמתה.  ↩



להבין את שיח כל החיות.  ↩



עיין מלכים א‘, י’, ותרגום שני על מגלת אסתר ב‘, ג’.  ↩



מלכת שבא אל שריה אחרי קראה את אגרת שלמה.  ↩



שלמה וחילו.  ↩



לדעת מפרשי הישמעאלים זה האיש היה אסף בן ברכיה, אשר הביא את הכסא בשם המפורש.  ↩



אחרי הביא לי אסף את הכסא.  ↩



בעבדי אלהי נכר.  ↩



אנשי מיכ"ה.  ↩



כמו בתחיית המתים אשר נחלקו בה הפרושים והצדוקים.  ↩



יום הדין.  ↩



עיין דניאל ז', ו–כ"א.  ↩



מחמד מדבר אל אנשי מיכ"ה.  ↩



גבריאל מדבר אל מחמד.  ↩



שם החזון הזה מענין סיפור קורות משה הנמצא בו.  ↩



לא נודע ענין האותיות האלה.  ↩



למצרים ובני ישראל.  ↩



להורות את כל עמי הארץ את אמונת אל.  ↩



מחמד, אשר רק לשמע אזן ידע את ספרי ת“נ”ך ולא קראם מעולם שמע כי פרעה והמן בקשו להשמיד את היהודים; לכן שם את המן ליועץ פרעה.  ↩



כי בני ישראל יעלו מן הארץ.  ↩



כפי מאמר הכתוב היתה בת פרעה; עיין שמות ב‘, ה’.  ↩



כי מגדלים איש אשר ירע להם.  ↩



לא שמה אותו ביאור, כי אם הניחתו בביתה.  ↩



אשת פרעה ונערותיה.  ↩



עיין חזון ב', מ"א.  ↩



עיין שם.  ↩



לעת שינת הצהרים.  ↩



אחרי הנחמו על אשר עשה.  ↩



כפי מאמר הכתוב, שמות ב' ט"ז, היו ליתרו שבע בנות.  ↩



תמצא במדרש רבא שמות א': ולכהן מדין שבע בנות“ והלא הקב”ה שונא ע“א ונותן מנוס למשה אצל עכו”ם! אלא אמרו רבותינו: יתרו כומר היה לע“א וראה שאין בה ממש ובסר עליה והרהר לעשות תשובה; עד שלא בא משה ויקרא לבני עירו ויאמר להם: עד עכשיו הייתי משמש אתכם; מעתה זקן אני; בחרו לכם כומר אחר! והוציא כלי תשמיש ע”א ונתן להם. הכל עמדו ונדוהו שלא יזדקק לו אדם ולא יעשה לו מלאכה ולא ירעה את צאנו, ובקש מן הרועים לרעות לו את צאנו, ולא קבלו. ויבואו הרועים ויגרשום" אפשר הוא כהן מדין והרועים מגרשים בנותיו? אלא ללמדך שנדוהו וגרשו בנותיו.  ↩



זו צפורה אשר חשקה נפשו בו.  ↩



אל פרעה ועמו.  ↩



כח לעשות מופתים.  ↩



משה ומחמד.  ↩



יען כי מחמד הביא ראיה מתורת משה על אמתת נבואתו; עיין לעיל חזון ד', כ"ב.  ↩



היהודים והנוצרים, אשר עברו אל דת מחמד.  ↩



טרם בוא מחמד כבר ידענו מספרי קדשנו, כי עזר נביא יבוא.  ↩



לבוגדים הרודפים אותם.  ↩



לא כל היהודים והנוצרים ילכו אחריך.  ↩



הקוריישים, משפחת מחמד, אמרו אליו, כי בלבם ללכת אחריו, אך יראים את חמת שאר אנשי מיכ"ה ויושבי ארץ ערב.  ↩



את גן העדן.  ↩



אל עובדי האלילים.  ↩



נביא.  ↩



כי אליליכם אלהי אמת היו.  ↩



זה קורח.  ↩



תמצא במדרש ילקוט קוהלת ה', י“ב: שלוש מטמוניות הטמין יוסף במצרים; אחת נתגלה לקורח. עושר שמור לבעליו לדעתו” זה עשרו של קורח; משא שלש מאות פרדות לבנות היו מפתחות בית גנזיו של קורח.  ↩



במצאי את מטמוניות יוסף.  ↩



מעשרו של קורח.  ↩



המאמר הזה נגלה למחמד בנוסו מעיר מולדתו מיכ“ה למדינ”ה.  ↩



שם החזון הזה מענין העכביש הנזכרת בו פסוק מ'.  ↩



את המאמר הזה גלה מחמד אחרי מלחמת בדר, למען נחם את קרובי המתים במלחמה.  ↩



את מלחמת האמונה.  ↩



זה מאמר רבותינו ז“ל יבמות ו': אמר לו אביו: היטמא” או אמר לו: אל תחזיר“. יכול ישמע לו, תלמוד לומר: איש אמו ואביו תיראו ואת שבתותי תשמרו” כלכם חייבים בכבודי.  ↩



דברי רב ודברי תלמיד דברי מי שומעין.  ↩



ידמו בנפשם כי אמונתם איננה הטובה, ואל הענישם על שובם מאחרי אמונתם הראשונה.  ↩



אשר הודחו מהם.  ↩



כפי מאמר הכתוב, בראשית ז‘, י"א, נח היה בן שש מאות שנה בבוא המבול, וכל ימי חייו היו תשע מאות וחמשים שנה; עיין בראשית ט’, כ"ט.  ↩



בזה מביא מופת לתחיית המתים; כאשר כל הצמחים נובלים לעת החורף וישובו ויחיו לעת הקיץ; כן גם בני האדם ישובו ויחיו אחרי מותם.  ↩



רבותינו ז“ל אמרו על מאמר הכתוב: אם יכופר לכם העון הזה עד תמותון, ישעיה כ”ב, י"ד, זה הוצאת זרע לבטלה ומשכב זכר.  ↩



את ים המלח.  ↩



עיין לעיל חזון כ“ח, ע”ז. תמצא במדרש רבא במדבר י"ד: קורח היה קתוליקוס לביתו של פרעה.  ↩



אנשי מיכ"ה.  ↩



כי אתה בדאת מלבך את הקוראן.מחמד מביא גם מזה מופת לאמתת נבואתו, יען כי לא ידע מקדם קרוא וכתוב, ועתה הוא קורא אל אנשי מיכ"ה את הקוראן.  ↩



אם הבוגדים ירדפוכם, לכו אל ארץ אחרת.  ↩



עיין פרקי אבות ד', כ"א.  ↩



זה מיכ“ה; המאמר הזה נגלה אחרי גבור יד מחמד באויביו ואחרי לכדו את העיר מיכ”ה.  ↩



אויבי מחמד.  ↩



שם החזון הזה מרומיים הנזכרים בו פסוק א'.  ↩



היראקליוס קיסר יון עשה מלחמה את קוסרויס מלך פרס בשנה הששית לנבואת מחמד, ותגבר יד הפרסיים.  ↩



 בארץ פרס.  ↩



 ביום הנגף הפרסיים.  ↩



 טעם שנאת מחמד על הפרסיים הוא, יען כי שלח אגרת אל מלכם למען יחבק את דת מחמד, והמלך קרע את האגרת בפני המלאכים.  ↩



 זה מופת לתחיית המתים.  ↩



 שנת הצהרים.  ↩



 לא נוכל לערוך לאלהים כי אם הכוחות הנשגבות מכל כוחות הטבע.  ↩



 לעבדיכם.  ↩



 במשל הזה מכון את הק"ב'ה ואת האלילים.  ↩



את הונכם.  ↩



היטיב לנפשו.  ↩



לעת זקנותכם.  ↩



 יראו, כי חיי החלד אך צל עובר המה.  ↩



 לשוב מדרככם הרעה.  ↩



 בספר המקרים.  ↩



 שם החזון הזה מהחכם לקמאן הנזכר בו פסוק י"א  ↩



 זה האיש היה נוצר אבן אלחדת, אשר גר ימים רבים בארץ פרס, ויבא משם שירים נשגבים ומליצות נעימות וישוררם בפני אנשי מיכ"ה; ובהרימו את קולו כל העם עזבו את מחמד וילכו אחריו. לכן שנאהו מחמד.  ↩



 זה האיש היה ממשל משלים, (ארבעים מהם עודם נשמרים עד היום הזה) ויש אומרים כי זה איזאפ, יען כי משלי לקמאן ואיזאפ דומים לרוב זה לזה.  ↩



מאמר רבותינו ז"ל כתובות ס‘ א’: אשה מניקה את בנה שתי שנים; מכאן ואילך כיונק שקץ.  ↩



 במאמרים האלה י“ג–י”ח מחמד מדבר אל עלם אחד ושמו צאד אבן אבי וקץ, אשר אביו חבק את דת מחמד, והוא מאן ללכת אחריו.  ↩



 עיין לעיל חזון כ"ט, ז'.  ↩



 פה מדמה את גבהי לבב לחמורים גועים.  ↩



 כחות הנפש וכחות הגוף.  ↩



 שם החזון הזה מענין ההשתחויה הנזכרת בו פסוק י"ד.  ↩



 מחמד.  ↩



 את הערביים.  ↩



 מטיפה סרוחה;עיין פירקי אבות ג‘, א’.  ↩



 בתחיית המתים.  ↩



 בעולם הבא.  ↩



 בעולם הזה.  ↩



 הנביאים.  ↩



 שם החזון הזה מענין הקושרים הנזכרים בו פסוק כ'.  ↩



 קודם בוא מחמד הבנים האמונים נחשבו לערביים כבנים עצמיים לענין נחלה ועריות;ומחמד מפר פה את הדת הזאת באמרו: לא נתן אלהים שני לבבות בגוף האדם כלומר: אי אפשר לאהוב את בנו האמון כמו את בנו הטבעי. וטעם הפרת הדת הזאת מאת מחמד הוא: למחמד היה עבד חפשי ושמו זייד, ויקחהו לו לבן; ולו אשה יפה; ותחשק נפש מחמד בה, ויפתה את זייד לגרשה, למען קחתה לו לאשה. וילונו עליו המאמינים; לכן גלה את המאמר הזה.  ↩



 מנהג הערביים היה בגרשם אשה, אשר בכל זאת חפצו לשמור בבתיהם לאמור אליה: היי לי כמו אמי! כלומר: אסור עלי לגעת בך כבאמי; ובזאת נאסרה האשה הגרושה עליו ועל כל קרוביו כאמותיהם.  ↩



 אם אסופים הם או נשבו במלחמה.  ↩



 היטיבו להם.  ↩



 הוא אבי כל המאמינים.  ↩



 אסור לבוא אליהן הן בחייו הן אחרי מותו, כאשר הראה לקמן פסוק נ"ג.  ↩



 לענין נחלה וגילוי עריות.  ↩



 בקורן.  ↩



 אחרי נוס מחמד ממיכ“ה למדינ”ה אויביו צרו על העיר הזאת בחיל כבד. ויהי בלילה ותעלה רוח סערה ותהפוך את אהליהם ותולך חול דק אל פניהם וינוסו; ולדעת מחמד זה היה מעשה נס.  ↩



 כי אתם מקוים אליו.  ↩



 קצת האויבים ערכו את מערכתם על הגבעה ממזרח לעיר, וקצתם בשפלה ממערב לעיר.  ↩



 צעקתם צעקה גדולה ומרה בראותכם את המון האויבים.  ↩



 העיר מדינ"ה נקראה מקדם בשם יתרב.  ↩



 כי אלהים הענישם על בגדם בו.  ↩



 הטבעי.  ↩



 ממות במלחמה.  ↩



 למחמד.  ↩



 כלומר החנפים בראותם כי גברה יד מחמד ילכו עמו למען חלק אתו שלל.  ↩



 אויבי מחמד.  ↩



 ימאנו לצאת בצבא מפחד מות.  ↩



 יעמדו מרחוקויראו יד מי תגבר.  ↩



 כי אלהים ינסה אותנו הנדבק בו.  ↩



 כי ידבקו בו.  ↩



 לעזרת הבוגדים.  ↩



 גם היהודים שתו את ידיהם עם אנשי מיכ“ה לצור על מדינ”ה.  ↩



 אחרי הכות מחמד את אויביו, בקשו נשיו ממנו, כי יתן להן נזמים ושמלות מהשלל;ויאמר אליהן: אם טוב לכם כאשר היה עד הנה, שבנה אתי; ואם לא, לכנה בשלום! ותאמר אשתו אישא: לא אעזבך כל ימי חיי! וגם שאר נשיו הלכו בדרכה.  ↩



 ערבי אחד, ושמו תפיל נשא את עינו אל אישא אשת מחמד.  ↩



 על חטאה ועל החטיאה את שאר המאמינות.  ↩



 אל תפרוצנה כאשר עשיתן קודם מתן הקוראן.  ↩



 את הקורן.  ↩



 בזה מכון את זיינב אשת זייד, אשר מאנה לעזוב את אישה ולקחת את מחמד;עיין הערה ב' על החזון הזה.  ↩



 זה זייד, אשר היה אחד מהמאמינים הראשונים במחמד.  ↩



 לגרש את אשתו.  ↩



 כלומר אחרי הואל האמונים לגרש את נשיהם.  ↩



 כלומר אלהים צוהו לקחת את אשת זייד.  ↩



 איננו קרובכם;לכן יש לאל ידו לקחת את נשיכם.  ↩



 כלומר האחרון והגדול מכל הנביאים.  ↩



 עיין לעיל חזון ב', ר“ב”ד.  ↩



 כי שאר המאמינים לא ירבו להם מארבע נשים;עיין חזון ד‘, ג’.  ↩



 את נשיך.  ↩



 בקחתך אתהן מבעליהן.  ↩



 למלאות את חפציהן, בתתך להן את שארן, כסותן ועונתן.  ↩



 מאמר רבותינו ז"ל במסכת דרך ארץ: כל מה שאומר לך בעל הבית, עשה, חוץ מצא.  ↩



 בנשי מחמד.  ↩



 בלי תת צעיף על פניהן.  ↩



 כלומר מגנים בעדו.  ↩



 מכאן חק לישמעאלים לאמור בהזכירם את שם נביאם מחמד: צלי אללה עליה וסלם כלומר: אלהים יגן בעדו וישם לו שלום.  ↩



 נשי קדם בצאתן חוץ לבתיהן לובשות מעיל לבן המכסה את כל בשרן מכף רגליהן עד ממעל לראשיהן.  ↩



 כי צנועות הן.  ↩



 כמו אהרון ומרים, עיין במדבר י“ב, א'; או קורח ועדתו שחשדו את משה באשת איש, כאשר תמצא בסנהדרין ק”י, א‘: ויישמע משה ויפול על פניו "מה שמועה שמע? מלמד שחשדוהו באשת איש; כל אחד קנא לאשתו ממשה. גם תמצא במדרש תנחומא על מאמר הכתוב: ויראו כל העדה כי גוע אהרן, במדבר ב’ כ“ט, כיון שירדו משה ואלעזר מן ההר, נתקבצו כל הקהל עליהם; אמרו להם: היאך מלאך המות יכול לפגוע באדם שעמד במלאך המות ועצרו, דכתיב: ויעמד בין המתים ובין החיים ותעצר המגפה? אם אתם מביאים אותו, מוטב; ואם לאו, נסקל אתכם! באותה שעה עמד משה בתפלה ואמר: ר”ב“ש”ע הוציאני מן החשד! מיד פתח ה“ק”ב"ה את המערה והראהו להם, שנאמר: ויראו כל העדה כי גוע אהרון.  ↩



 ענין המאמר הזה הוא, כי טוב שלא לקבל את התורה מקבלה ולא הקימה.  ↩



 שם החזון הזה מענין שבא הנזכר בו פסוק י"ד.  ↩



כמו גשם, קולות וברקים ומלאכים וכו'.  ↩



כמו האיד, העשן, תפלות ומעללי בני האדם.  ↩



ההודים והנוצרים.  ↩



איש אל אחיו.  ↩



נפתח עליכם את ארובות השמים ווהמבול משטפכם.  ↩



עיין לעיל חזון כ“א, ע”ח.  ↩



שם ע"ט  ↩



שם פ'.  ↩



הרוח הזה נושב בארצות הנגב ונקרא  ↩



עיין גטין ס"ח, סנהדרין כ‘, וזה מאמר רבותינו שם: בתחלה מלך שלמה על העליונים שנאמר: וישב שלמה על כסא ד’, ולבסוף לא מלך אלא על מקלו שנאמר: מה יתרון לאדם בכל עמלו, וכתיב: זה היה חלקי מכל עמלי.  ↩



מארובות השמים; עיין בראשית ז', י"א.  ↩



בקשו לכבוש את כל הארץ.  ↩



משל היה בארץ ערב: נשמדו כעם שבא.  ↩



אל עובדי האלילים.  ↩



בהשיבך את ידך מיסרם.  ↩



המאמינים.  ↩



או אלהי אמת, ואליליכם הבל; או אם אלהי הבל, אליליכם כל שכן הבל המה.  ↩



אל הנביאים  ↩



השמעו בקולכם.  ↩



לאנשי מיכ"ה הבוטחים על הונם וזרעם.  ↩



אשר היו לפניהם.  ↩



מחמד.  ↩



מהקבר, כי אך בפשע בין האדם ובין המות.  ↩



בעולם הבא.  ↩



הונם וזרעם.  ↩



שם החזון הזה מהמלאכים הנזכרים בו פסוק א'.  ↩



השטן.  ↩



כלומר כל המבקש להתנשא בארץ יתנשא ביראת אלהים, כי היא ראשית כל החכמות.  ↩



מי מעין ומי הים; עיין לעיל חזון כ“ה, נ”ה.  ↩



בדברים המתנגדים האלה מכון את הבוגדים ואת המאמינים.  ↩



את המתכות.  ↩



חיי העולם הבא.  ↩



הערביים.  ↩



שם החזון הזה משני אותיותיו הראשונים אשר לא נודע ענינם  ↩



שני הפסוקים האלה הם משל לרשיות עורף הבוגדים.  ↩



איפיזוס; עיין ספר קורות שלוחי ישו פרשה י"ט.  ↩



האיש הזה נקרא בשם: חביב וקבורתו בעיר אנטיאכיא עד היום הזה  ↩



אחרי מותו; כי עובדי האלילים רגמוהו באבנים.  ↩



לדעת מפרשי הישמעאלים הרעש אחז את אנשי העיר הזאת.  ↩



אל עובדי האלילים.  ↩



על תחיית המתים.  ↩



את בני האדם.  ↩



לדעת מחמד יש לירח שמונה ועשרים כוכבים משרתים (טראבאנטין) ובכל לילה עובר באחד מהם.  ↩



פה מדמה את חידוש הירח אל ענף התומר המצהיב את מראהו לעת הבולו.  ↩



את ענשכם בעולם הזה ובעולם הבא.  ↩



את מחמד, אשר אויביו אמרו, כי אין בספרו כי אם משלים ומליצות.  ↩



יושבי המדבריות מולידים אש בסכסכם שני עצים איש אל אחיו עד יחמו ויבערו.  ↩



שם החזון הזה משתי מלותיו הראשונות.  ↩



אלה המלאכים העומדים על כסא אל.  ↩



את השטן ואת השדים.  ↩



לדעת מחמד גם המלאכים קוראים את הקוראן.  ↩



עיין לעיל חזון י“ג, מ”ג.  ↩



עיין חזון ט“ו, י”ח.  ↩



את אנשי מיכ"ה.  ↩



לא ישמעו לקולך.  ↩



אל מדיחיהם.  ↩



אל הגיהנם.  ↩



את המודע.  ↩



הצדיק אל מודעיו.  ↩



אךה דברי הצדיק הלז אל שאר הצדיקים.  ↩



עיין לעיל חזון י“ג, ס”ג.  ↩



אברהם בקש תואנה לבלתי עבוד את הכוכבים עם עמו יחד.  ↩



דמו בנפשכם כי מנוגע הוא.  ↩



את האיל.  ↩



לדעת מחמד ישמאל נעקד ולא יצחק.  ↩



עיין חזון ט“ז, נ”ח.  ↩



אלה דברי המלאך גבריאל אל מחמד, ובזה יכון כי לאל מלאך יש מקומו ושליחותו.  ↩



מהבוגדים.  ↩



את ענשם.  ↩



שם החזון הזה מהאות הראשון אשר בו, אשר לא נודע ענינו.  ↩



אויבי מחמד.  ↩



יען כי ביאור נילוס צומחים קנים לרוב, מכנה את פרעה בשם: אדון הקנים.  ↩



עיין לעיל חזון ט“ו, ע”ז.  ↩



אנשי מיכ"ה.  ↩



ביום תחיית המתים.  ↩



פה מהפך את משל נתן הנביא אל דויד, שמואל ב‘, י"ב, א–ו’ למעשה אמת.  ↩



על חטאו בבת שבע.  ↩



כלומר תחת הגות בתורת אל כל היום הרביתילי סוסים.  ↩



רבותינו ז"ל אמרו סנהדרין ב‘ א’ מפני מה לא נתגלו טעמיתורה? שהרי שני מקראות נתגלה טעמן ונכשל בהן גדול שבעולם, שנאמר: לא ירבה לו סוסים; אמר שלמה: ארבה ולא אשיב; וכתיב: ותעל מרכבה ממצרים כשש מאות.  ↩



תמצא בסנהדרין ב‘, א’, גם במדרש ילקוט מלכים א', ק“פ”ב, כי האשמודאי גנב לשלמה את השם המפורש וישליך את שלמה אל ארץ בני עמון, אשר שם היה טבח למלך; וזה נתן לו את בתו נעמה אם רחבעם לאשה. עיין שם כי קצרתי.  ↩



את השדים אשר לא שמעו בקולו.  ↩



לדעת מפרשי הישמעאלים נשבע איוב בד‘, כי ייסר את אשתו בחיותו מחליו על הסיתה אותו לבגוד בד’.  ↩



עיין לעיל חזון כ“א, פ”ד.  ↩



את הנביאים.  ↩



כלומר אינני מלאך ולא בן אלהים.  ↩



שם החזון הזה מענין הצבאות הנזכרים בו פסוק ע“א, ע”ג.  ↩



פה מכון את הנוצרים האומרים, כי אינם עובדים את קדושיהם, כי אם מתחננים אליהם למען יליצו בעדם אל אלהים.  ↩



עיין לעיל חזון ו', ק“מ”ז–ק“מ”ח.  ↩



מאבר התשמיש, מבטן ומרחם אמכם.  ↩



כלומר חיל ורעדה יאחזם.  ↩



במשל הזה מכון את ה“ק”ב"ה ואת האלילים.  ↩



בזה מכון מחמד את עצמו.  ↩



עובדי האלילים.  ↩



עיין לעיל חזון כ“א, ק”ג.  ↩



המלאכים.  ↩



אשר מסרו את נפשם על קדושת השם; גם בלשון יונית נקראו: marturex  ↩



שם החזון הזה מענין המאמין הנזכר בו פסוק כ“ט–מ”ח.  ↩



לא נודע ענין האותיות האלה.  ↩



בזה יכון את המות הטבעי ואת המות הנצחי בגיהנם; את חיי התבל ואת חיי עד.  ↩



עיין לעיל חזון כ“ח, ל”ה.  ↩



תמצא במדרש רבא שמות א', כי אחד מחרטומי פרעה דבר אליו לטובת היהודים באמרו: אלולי יוסף, לא היינו חיים.  ↩



שם החזון הזה ממלת: מבוארים הנזכר בו פסוק ב'.  ↩



אולי האותיות האלה ראשי תיבות: חכאם מחמד כלומר: משפט מחמד.  ↩



בשני הימים הראשונים לבריאת העולם.  ↩



כלומר חושך.  ↩



ברצונכם או על כרחכם.  ↩



כל איבריהם. עיין לעיל חזון כ“ד, כ”ד.  ↩



כי יעשו רע ולא ייראו את יום הדין.  ↩



כלומר למען יכרח מחמד להחריש.  ↩



בשעת מיתה.  ↩



עיין משלי שלמה ט"ז, ז'.  ↩



אשר לא ישמע את קול הקורא.  ↩



מופתי הטבע.  ↩



ביסרנו אותם.  ↩



הקוראן.  ↩



שם החזון הזה מענין המועצה הנזכרת בו פסוק ל"ה.  ↩



לא נודע ענין האותיות האלה.  ↩



זו מיכ"ה הנכבדת מכל ערי ארץ ערב.  ↩



תחיית המתים.  ↩



הנוצרים.  ↩



למחמד.  ↩



בזה מכון מחמד את עצמו, כי משפחת הקוריישים קרוביו היו, ובכל זאת ראשי אויביו היו.  ↩



מחמד.  ↩



בעולם הזה.  ↩



למען לא תשמע את גידופיהם.  ↩



של הולכי האנייות.  ↩



כלומר יש ביניהם אחוה ורעות.  ↩



מאויבי אמונתם. בזה יכון, כי במלחמה האמונה מצוה לנקום ולטור באויבים; אבל המאמינים יעברו איש על פשעי אחיו.  ↩



כלומר, אין להענישו, כי השילום מותר; עיין לעיל חזון ב', ק“ע”א.  ↩



את המלאך גבריאל.  ↩



עיין לעיל חזון כ“ט, מ”ז.  ↩



את הקוראן.  ↩



שם החזון הזה מענין פאר הזהב הנזכר בו פסוק ל"ד.  ↩



עיין ראש חזון הקודם.  ↩



כלומר הקוראן הוא המשובח מכל הספרים; ולדעת הישמעאלים הקוראן נברא קודם בריאת העולם.  ↩



מעיקרא דדינא פירכא!!  ↩



מאנשי מיכ"ה.  ↩



עיין לעיל חזון ט“ז, נ”ה–ס'.  ↩



את אנשי מיכ"ה.  ↩



מיכ"ה או טייף.  ↩



כלומר כי יוכל לשלח נביאים אך ממשפחה או מהעיר הזאת ולא מאחרת.  ↩



המאמר הזה קשה מאד, ואולי זה ענינו: לו היו הבוגדים לבדם והמאמינים לבדם, כי אז נתנו לבוגדים את כל חלקם בעולם הזה, למען הנחילם את ענשם בעולם הבא בלי גרעון; אמנם באשר הבוגדים והמאמינים מעורבים יחד בארץ, לא ננחיל את כל הבוגדים את תענוגי העולם הזה, למען לא יקנאו בהם המאמינים בראותם את שלום הרשעים ויבקשו לעשות כמוהם.  ↩



בתחיית המתים.  ↩



אתם והשטן.  ↩



כלומר כי תמות טרם יסרנו אותם.  ↩



כלומר האדם גדול הוא? עיין בראשית מ“א, מ”ב.  ↩



בהוכיח מחמד את אנשי מיכ"ה על עבדם את הפסילים, ויענוהו, כי גם הנוצרים משתחוים לפסילי קדשיהם.  ↩



מחמד.  ↩



בזה מכון את הפרושים, אויבי ישו.  ↩



הרשעים יגולו את עונותיהם איש על אחיו.  ↩



זה מולך, והוא לדעתמ חמד ראש שומרי הגיהנם.  ↩



כלומר ימיתנו לנצח, למען לא נרגיש עוד את מכאובינו.  ↩



הנביאים.  ↩



כלומר עבור לפניהם ואל תתרועע להם.  ↩



שם החזון הזה מהקיטור הנזכר בו פסוק ט'.  ↩



הלילה ההוא נקרא אלקדר כלומר: המפואר, כאשר תראה לקמן חזון צ“ז, ונופל על יום כ”ד לחודש רמצאן; והישמעאלים מתפללים וקוראים את הקורן כל אותו הלילה.  ↩



ביום תחיית המתים.  ↩



עיין לעיל חזון ט“ז, ק”ד.  ↩



בגיהנם.  ↩



את בני ישראל.  ↩



המצרים, למען רדוף אחרי בני ישראל.  ↩



אנשי מיכ"ה.  ↩



כלומר העירו מעפר את אבותינו המתים.  ↩



הגוי הזה ישב מקדם בארץ ערב ויכחד מן הארץ.  ↩



יום הדין, אשר בו יפרדו הצדיקים מהרשעים.  ↩



עיין לעיל חזון ל“ז, נ”ח.  ↩



הדברים האלה לא נמצאו בקורן, אך אני הוספתים למען השלם את הענין. המחבר.  ↩



את הקורן.  ↩



שם החזון הזה מענין כריעת ברך הנזכרת בו פסוק כ"ז.  ↩



הקורן.  ↩



עיין חזון הקודם ל"ה.  ↩



שם החזון הזה מהעמק אחקאף, אשר היה בארץ עאד, הנזכר לקמן פסוק כ'.  ↩



כלומר לא באתי להפר כי אם להקים את דברי הנביאים הקודמים לי.  ↩



בזה מכון את עבד אללה אבן סלאם, אחד מחכמי היהודים, אשר חבק את דת מחמד.  ↩



יען כי מתחילה לא הלכו אחרי מחמד כי אם אנשים ריקים ופוחזים.  ↩



את הוד; עיין חזון י“א, נ”ב–ס"ג.  ↩



לדעת הישמעאלים מחמד קרא את הקוראן גם לפני השדים, ורבים מהם שמעו לקולו ויגיירו גם את אחיהם.  ↩



שם החזון הזה ממחמד הנזכר בו בפסוק ב'.  ↩



כלומר תגבר ידכם בהם במלחמה.  ↩



את נשיהם ואת טפיהם אשר לא נלחמו בכם.  ↩



לראותה תלחמו לאמונתו ותדבקו בו.  ↩



במלחמת האמונה; עיין לעיל חזון ב' ק“מ”ז.  ↩



תלחמו לאמונתו.  ↩



לבוגדים.  ↩



רעב וחרב ודומיהם.  ↩



הנחמם על פשעם.  ↩



את כל מעלליכם.  ↩



כי תלחמו לאמונתו.  ↩



רכי הלב והחנפים.  ↩



לדעת הישמעלים המלאך אסרפיל בא ביום השלישי אחרי מיתת בני האדם אל קבריהם ושואלם על מעלליהם ומיסרם. גם לדעת היהודים יש חיבוט הקבר על ידי המלאך דומה.  ↩



מאבד את חלקו לעולם הבא.  ↩



שם החזון הזה מענין התשועה הנזכרת בו פסוק א'.  ↩



החזון הזה נגלה למחמד אחרי לכדו את העיר מיכ"ה בשנה הששית אחרי נוסו משם.  ↩



לדבוק בך.  ↩



יושבי המדבר, אשר מאנו לצאת בצבא עם מחמד.  ↩



כי המפגרים לא יקחו חלק בשלל; עיין חזון ח', ע"ב.  ↩



בזה מכון את הפרסיים או את הרומיים.  ↩



מחמד שלח מלאך אל אנשי מיכ“ה טרם בואו עליה למצור לקרוא להם לשלום; אמנם הם הרגו את המלאך. כשמוע מחמד ואנשיו את הדבר הזה, מלאו חימה וישבעו תחת עץ אחד כי לא יחדלו עד ישיבו נקם לאנשי מיכ”ה.  ↩



בהלחם מחמד ביושבי מדינת חייבר אשר בארץ ערב, אויביו שמו לו מארב, אך הוא התחכם להם.  ↩



יושבי חייבר יהודים היו.  ↩



מחמד, בצורו על מיכ“ה תפש שמונים איש מיושבי מיכ”ה וישלחם חפשים; ואחרי זאת השלימו אתו יושבי העיר.  ↩



זה החצר אשר לפני החרם.  ↩



המאמינים.  ↩



מחמד, בעלותו לצור על מיכ“ה חלם חלום בלילה, כי יבוא אל העיר מיכ”ה וראשו גלוח ופאת זקנו גדועה.  ↩



עיין חזון ב', ק"צ.  ↩



עיין ירמיה י“ז, ז'—ח; איוואנגיליאום מאטהעי י”ג, ח‘; מארצי ד’, ח'.  ↩



שם החזון הזה מחדרי חדרים הנזכרים בו פסוק ד'.  ↩



מחמד, בצורו על העיר מיכ“ה (עיין חזון הקודם, א') בשר את אנשיו כי ילכדה עוד בשנה ההיא; ואחרי כלות השנה ומיכ”ה לא נלכדה עוד, וילינו עליו אנשיו ויהי כמשקר בעיניהם; ועל זאת גלה את החזון הזה.  ↩



למדברים אליו באימה וברעדה.  ↩



מאמין אחד ושמו עיין אבן חוסיין קרא אל מחמד בקול גדול, והוא שוכב את משכב הצהרים בחדר אישא אשתו.  ↩



המאמר הזה מוסב על המעשה הזה: מחמד שלח איש אחד ושמו אלוליד לבקש את המס מאנשי מזתלק אשר נשבעו לו להיות לו לעבדים; ואלוליד משנאתו אל האנשים האלה לא בא אליהם, וישיב את מחמד דבר, כי ממאנים לעבדהו. ויחר אף מחמד ויצא לקראתם בחיל כבד; אמנם לפני התגרו בהם מלחמה, שלח עוד מלאך לקרוא אליהם לשלום. וישיבהו זה, כי דברי אלוליד אך כזבים היו.  ↩



לבלתי הלחם באויבכם.  ↩



מחמד שבה במלחמה נערה יהודית, ואחרי חבקה את דתו לקחה לו לאשה. ויהי היום ותתקוטטנה נשיו בה, ותחרפנה אותה יען כי יהודית היא. ויאמר אליה מחמד: עני אתהן: אהרון היה אבי, ומשה דודי, ומחמד הוא בעלי.  ↩



כלומר אחרי חבק איש את האסלאם כל פשעיו לא יזכרו עוד.  ↩



בזה יכון, כי המדבר דופי באחיו שלא בפניו הוא כאוכל בשר המת, אשר לא יוכל להציל את נפשו.  ↩



יושבי המדבר.  ↩



ביום הדין.  ↩



שם החזון הזה מהאות הראשון אשר לא נודע ענינו.  ↩



ספר המעללים.  ↩



עיין לעיל חזון כ"ה, מ'.  ↩



אנשי מדין; עיין לעיל חזון כ“ו, ק”ע"ה.  ↩



עיין לעיל חזון מ“ד, ל”ו.  ↩



הלא נוכל לעשות בריאה חדשה בתחיית המתים?  ↩



את הגיון לבו.  ↩



אנחנו יודעים את מחשבותיו טרם דעתו אותם.  ↩



לדעת מחמד שני מלאכים עומדים על יד האדם בשעת מותו; האחד כותב את מעלליו הטובים והאחר את הרעים.  ↩



המלאך הממונה על מעלליו.  ↩



נוגש על מעלליה הרעים ועד על הטובים.  ↩



של הרשע, וזה השטן.  ↩



כלומר עוד יש מקום אתי. גם תמצא בספר אותיות דרבי עקיבא ח‘, א’: מניין ששרה של גיהנם אומר בכל יום ויום: תן לי מאכל כדי סיפוק? שנאמר: לכן הרחיבה שאול נפשה ופערה פיה לבלי חק וכו'.  ↩



לפני אנשי מיכ"ה.  ↩



בצאת הכוכבים.  ↩



בצהרים ובחצות הלילה.  ↩



זה הר הבית העומד באמצעו של עולם; עיין ספר אותיות דרבי עקיבא ט‘, ב’.  ↩



שם החזון הזה מהמלה הראשונה אשר בו.  ↩



אלה הרוחות המרימות את העפר ומפיצות אותו על פני הארץ.  ↩



אלה האניות הממהרות ללכת בלב הים.  ↩



אלה המלאכים.  ↩



מחמד מדבר אל אנשי מיכ"ה.  ↩



לא כלכם דבקים בד'.  ↩



כלומר רק האיש, אשר כתוב עליו בספר המקרים כי יהיה רשע, זה יבגוד.  ↩



ובקצתו האחרת התפללו ויהגו בתורת אל.  ↩



בבריאתכם  ↩



כלומר אמת היא.  ↩



עיין לעיל חזון י“א, פ”ד.  ↩



מהעיר סדום.  ↩



כלומר הירשו הבוגדים את מעללי הרשעים אשר היו לפניהם.  ↩



את המאמינים.  ↩



הבוגדים אשר היו לפניהם.  ↩



שם החזון הזה מהמלה הראשונה אשר בו.  ↩



זה ההר סיני.  ↩



תורת משה.  ↩



הקאאבא אשר במיכ"ה.  ↩



גבריאל מדבר אל מחמד.  ↩



יהיה בו משקה אשר לא ישכיר.  ↩



מה יעשו אחרי מותנו.  ↩



מחמד.  ↩



היבוא דברו אם אין.  ↩



עיין לעיל חזון ט“ז, נ”ח.  ↩



הערביים, אשר בימי מחמד, עניים היו, והחיו את נפשם מגזל וממרעה צאן.  ↩



שם החזון הזה מהמלה הראשונה אשר בו.  ↩



מחמד.  ↩



החזון הזה נגלה אחר המסע בלילה; עיין חזון י"ז, א'.  ↩



מחמד את החזון.  ↩



בלילה.  ↩



העץ הזה עומד לדעת הישמעאלים ברקיע העליון לימין כסא הכבוד.  ↩



מלאכים עומדים על העץ הזה, ולא יתנו איש לעלות עליו.  ↩



שמות שלוש אלילים נקבות, אשר פסיליהן נעבדו בהיכל הקאאבא לעת בוא מחמד.  ↩



עיין חזון הקודם ל“ט; ט”ז, נ"ח.  ↩



ואלו הם הגדולים מכלם: שפיכות דמים, זנות וגניבה.  ↩



הוא הכוכב הנקרא: סיריוס, והישמעאלים עבדוהו; עיין איוב ט‘, ט’.  ↩



בגפרית ובמלח.  ↩



שם החזון הזה מענין הירח הנזכר בו פסוק א'.  ↩



לדעת הישמעאלים זה אחד מהאותות הקודמים את יום תחיית המתים.  ↩



המלאך אסרפיל אשר יתקע בשופר.  ↩



אל בוא בני האדם למשפט.  ↩



שמנו את עיננו עליה.  ↩



לנח.  ↩



לדעת הנוצרים וגם לדעת הישמעאלים קרש אחד מהתבה נשאר על הר אררט; והכומרים הנוצרים שומרים אותו בהיכלם אשר להם על ראש ההר הזה.  ↩



עיין לעיל חזון כ“ז, ק”נ"ד.  ↩



את הגמלה  ↩



עיין בראשית י“ט, י”א.  ↩



אנשי מיכ"ה.  ↩



הכתוב בספרי הקודש כי אלהים יסלח לכם את עונותיכם?  ↩



למחמד  ↩



שם החזון הזה מהמלה הראשונה אשר בו.  ↩



עיין ישעיה מ', י"ב.  ↩



המאמר הזה חוזר ל"א פעמים בחזון הזה.  ↩



עיין לעיל חזון ז‘, י’.  ↩



אד הימים עולה למרום ויהיה לענן המוריד את הגשם, והאדמה תפצה את פיה ותבלע את הגשם, ובזה יבקעו מים הנוזלים אל הים.  ↩



ההרים והגבעות עוצרים בים, למען לא יכסה את פני הארץ.  ↩



בזה יכון את האנשים ואת השדים, אשר בהכעיסם את ה“ק”ב"ה לו לטורח המה.  ↩



יען כי כבר בחוב בספר המעללים.  ↩



לדעת בעלי הקבלה יש שני גנות עדן; אחד למטה בארץ והאחר בשמים ממעל. עיין סדר גן עדן בספר ארחות חיים לרבי אליעזר הגדול, והחכם Jellinekהביאו בחדר שלישי לבית המדרש שלו ק“ל”א – ק"מ.  ↩



לדעת מחמד יש ארבע מחלקות בגן העדן כפי זכיות הצדיקים.  ↩



שם החזון הזה מהיום הממהר לבוא הנזכר בו פסוק א'.  ↩



זה יום הדין.  ↩



הצדיקים, אשר אלהים יעמיד לימינו ביום הדין.  ↩



הרשעים.  ↩



אלה הנביאים.  ↩



רוב הנביאים.  ↩



כלומר טבען איננו כטבע שאר הבתולות; לא תהרינה, לא תלדנה בנים ולא תזקננה.  ↩



תעמודנה תמיד ביפין.  ↩



בספר המקדים.  ↩



את הקוראן.  ↩



בשעת מותו.  ↩



בזה יכון, כי חרדת האנשים ותשוקתם לשוב אל הדרך הטובה בראותם איש בצוקת מותי, אותו הנה להשארת הנפש.  ↩



היה צדיק.  ↩



שם החזון הזה מענין הברזל הנזכר בו פסוק כ"ה.  ↩



מעשיו ניכרים והוא אינו ניכר.  ↩



לפני הלכד עיר מיכ“ה; עיין לעיל חזון מ”ח, א'.  ↩



אור האמונה ילך לפניהם, ואור מעשיהם הטובים בידיהם.  ↩



תמצא במדרש רבא קוהלת ז', י"ד: כמה ריוח ביניהם? רבי יוחנן אומר: כותל; רב אחא אמר: טפח; ורבנן אמרי: שתיהן שווה, כדי שיהיו מציצות מזו לזו.  ↩



רבותינו ז“ל אמרו: עולם אחד מששים בגן; גן אחד מששים בעדן; עיין תענית י', פסחים צ”ד.  ↩



כי ימאן לפזר מהונו על מלחמת אל.  ↩



פה מדמה את האמונה אל הברזל; כברזל המועיל ומזיק את בני האדם, כן גם האמונה מאירה את לב האדם ומדריכו אל נתיב האמת, אמנם גם נותנה חרב בידו להרוג איש את אחיו.  ↩



  אמנם גם אם מחמד שנא את הכומרות, בכל זאת יש לישמעאלים סוגי כומרים לרוב, כמו דירויש, פקיר, ודומיהם.  ↩



הם מדמים בנפשם, כי ייטה בעיני ד' באסור האדם על נפשו את אשר הותר לו.  ↩



שם החזון הזה מענין המריבה הנזכרת בו פסוק א'.  ↩



אשה אחת ושמה חולה אבנת תאלב גורשה מבעלה האמרו אליה: היי לי כגין אמי! עיין לעיל חזון ל"ג, ד'; ותשאל את מחמד אם לא יוכל בעלה לשוב לקחתה; ועל זאת נגלה החזון הזה.  ↩



לפני שלוחו.  ↩



כלומר יוכלו לשוב לקחתן.  ↩



היי לי כגין אמי.  ↩



הוא יסלח להם בדברם זאת.  ↩



לשוב לקחתן.  ↩



הוא שומע את דבריהם.  ↩



היהודים,  ↩



היהודים בברכם את מחמד אמרו אליו תחת: סלאם עליכם “סם עליכם; כלומר תחת: שלום עליכם” סם המות עליכם.  ↩



בבוא מחמד או אחד משרו צבאו.  ↩



אל היהודים.  ↩



כי מאמינים הם.  ↩



שם החזון הזה מענין הגולה הנזכרת בו פסוק ב'.  ↩



אלה היהודים, אשר גרש מחמד מהעיר מדינ"ה אחרי מלחמת אהוד על השיתם את ידיהם את אויביו.  ↩



היהודים, בראותם כי גברה יד מחמד, פחדו פן ייסרם על עזרם את אויביו, וימלטו אל עיר מבצר קרובה למדינ"ה; ויבוא עליה מחמד במצור וילכדה ביום הששי, וישם את העיר חרם; ועל לבדו אותה בחיל קטון ולא יגעו בה אנשיו, לא נתן להם מאומה מהשלל.  ↩



יען כי אנשי מחמד בזזו שלל לרוב במלחמות בדר ואהוד, לא נתן להם חלק בשלל הזה.  ↩



אלה אנשי מדינ"ה המאמינים הראשונים.  ↩



את אנשי מיכ"ה אשר גורשו מיושבי עירם על האמינם במחמד.  ↩



את השלל.  ↩



אלה המאמינים במחמד אחרי מלחמת בדר ואהוד.  ↩



מדבר אל המאמינים.  ↩



אלה היהודים יושבי העיר קינוקוע, אשר גורשו קודם לכן.  ↩



על המעללים, אשר תכין לה לעולם הבא.  ↩



סיני; בזה יכון, כי כל היצורים נוחים מבני האדם לירא את אלהים.  ↩



שם החזון הזה מענין בחינת הנשים הנזכרת בו פסוק י'.  ↩



אל היהודים ואל הנוצרים.  ↩



נשים יהודיות או נוצריות אשר בלבן לחבק את דתכם.  ↩



אשר נתנו להן.  ↩



כלומר אם שביתם במלחמה יהודיות או נוצריות ולקחתם אתהן לכם לנשים.  ↩



בנוס נשיהם אליכם.  ↩



אל תאבדנה את הזנכם ולא תלכנה אל בתי אחרים.  ↩



שם החזון הזה מענין המערכה הנכרתבו פסוק ד'.  ↩



ענין מלת אחמד הוא כענין מלת מחמד, והוא: המפואר. לא מצאתי בכל האויזואנגיליאום את המאמר הזה; אמנם מצאתי באיזואנגיליאום של יוחנן י“ד, ט”ז את מאמר ישו אל תלמידיו: אתחנן אל אבי שבשמים, למען ישלח לכם מנחם אחד תחתי. במנחם הזה כון ישו את הרוח הקודש, והישמעאלים אומרים, כי כון בו את מחמד.  ↩



הלחמו לאמונתו ופתו את האנשים אל דתו.  ↩



שם החזון הזה מיום הקהל הנזכר בו פסוק ט'.  ↩



אלה הישמעאלים, אשר לדמיון מחמד בוערים היו לפני בואו; עיין לעיל חזון ה', נ"ה.  ↩



לא חבקו עוד את דת מחמד.  ↩



המשל הזה נמצא בהרבה מקומות בגמרא.  ↩



עיין לעיל חזון ב', פ"ז.  ↩



זה היום הששי לשבוע, הנקרא לישמעאלים טרם בוא מחמד: אלערובה כלומר: ערב שבת; ומחמד בשומו את היום הזה ליום השבת, עיין לעיל חזון ט“ז, ק”כ,ד, שנה את שמו ויקראהו: יום אלגומעה כלומר יום הקהל; ובכל זאת הישמעאלים קוראים את יום שבת היהודים: סבת עד היום הזה; עיין פירוש הר“א”ב“ע שמות ט”ז, א'.  ↩



לעשות סחורה.  ↩



מחמד קרא יום אחד את הקוראן לפני המאמינים בהיכל הקאאבא ביום אלגומעה, ותעבור ארחה סוחרים לפני ההיכל בכלי שיר ובתפים, ויעזבוהו שומעיו בדד, ויצאו לראוה את האורחה; ועל זאת נגלה המאמר הזה.  ↩



שם החזון הזה מענין החנפים הנזכרים בו פסוק א'.  ↩



בחלקלקות לשונם מכסים את לבם המשחת.  ↩



יודעים, כי אין אמת אתם.  ↩



ידוע, כי יושבי מדינ“ה היו המאמינים הראשונים במחמד; ואחרי מלחמת אהוד, אשר בה ניגפו אנשי מחמד, רבים מהם מאנו לשוב אתו אל מדינ”ה באמרם, כי יושביה יגרשום משם.  ↩



שם החזון הזה מהמרמה הנזכרת בו פסוק ט'.  ↩



בקוראן.  ↩



זה יום תחיית המתים, אשר בו הוחלת הבוגדים תכזבם.  ↩



לא ישא את חטאתכם.  ↩



במנעם אתכם מהלחם את מלחמת האמונה ולקנות בה את חיי העולם הבא.  ↩



יען כי מאהבתכם מונעים אתכם מהלחם.  ↩



אם תבחרו בהם מחיי העולם הבא.  ↩



שם החזון הזה מענין שילוח הנשים הנזכר בו.  ↩



אחרי התבוננכם עליו ארבעת חדשים; עיין לעיל חזון ב', ר“כ”ד.  ↩



אם לא יטה את לב הבעל לשמור את אשתו.  ↩



אשר כבר זקנו, ואין חשש שמא הרות הן.  ↩



כלומר יפזר להם די מחסורם לפרנס את נשיהם.  ↩



את נשיכם, אשר בלבכם לגרשן, בתוך ארבעת החדשים.  ↩



את שכר המינקת.  ↩



אולי מכון בזה את שבעת הגיהנם; עיין לעיל חזון ט“ז, מ”ג.  ↩



שם החזון הזה מענין האיסור הנזכר בו פסוק א'  ↩



מחמד,בהכותו את אויביו, ראה בשביה נערה יפת תואר ויקחה לו.ויהי בבואו אליה ותבוא אשתו חפזא החדרה, ותוכיחהו בדברים קשים על הרבותו לו נשים ויבטיחה מחמד, כי ישלח את הנערה הזאת, אם תחריש ולא תגיד לאשתו האחרת את אשר ראתה.אמנם חפזא לא שמרה מחסום לפיה, ותספר אל אישא אשת מחמד האחרות את המעשה הזה.ויהי בהריב שניהן עמו, וישבע לבלתי בוא אליהן חודש שלם; ולמען הכעיסן שמר את הנערה הזאת בביתו.  ↩



עיין לעיל חזון ה‘ צ’  ↩



חפזא  ↩



כלומר הנשים האלה דמו בנפשותיכן, כי צדקת בעליהן תצילן מהרעה.לדעת מחמד גם אשת נח לא האמינה באלהים, ויעברו עליה מי המבול; וזה נגד מאמר הכתוב בראשית ח', ט"ז.  ↩



עיין לעיל חזון כ"ח, ח'.  ↩



שם החזון הזה מענין המלוכה הנזכרת בו פסוק א'  ↩



עיין חזון ט“ז, י”ז  ↩



שם החזון הזה מענין שני מלותיו הראשונות  ↩



לא נודע ענין האות הזה.  ↩



בזה מכון מחמד את אויבו וליד אבן מעירה  ↩



לאיש הזה קרא מחמד את חוטמו בחרבו במלחמת בדר  ↩



את אנשי מיכ"ה בשבע שנות בצורת במבואר בהרבה מקומות  ↩



בעיר סנה בארץ ערב היה איש נדיב לב, אשר קרא תמיד לעניי עירו בקצרו את קציר גן תמריו,עד כי העניים באו מעליהם אל גנו לעת קציר.ויהי אחרי מותו, ויוצאו בניו, אשר כילים היו, ללקט את פרי הגן בבוקר השכם, למען לא ימצאו שם העניים מאומה.ויהי בלילה ותשיל רוח סערה את כל פרות הגן, ותוליכם רחוק משם.  ↩



הבוגדים יושלכו יחפים אל אש הגיהנם.  ↩



מחמד מדבר אל המאמינים  ↩



שם החזון הזה מהמלה הראשונה אשר בו.  ↩



זה יום הדין הנאמן לבוא.  ↩



לצדיקים יותן ספר מעלליהם בידם הימנית ולרשעים בידם השמאלית; עיין לעיל חזון מ“ה, כ”ז.  ↩



מחמד  ↩



שם החזון הזה מענין המעלות הנזכרות בו פסוק ג'  ↩



מעלות כסא הכבוד  ↩



לעיל חזון ל"ב, ד' אמר, כי אורך היום הזה אלף שנים; אמנם דברים סותרים אינם נפלאים בספר הקוראן.  ↩



שם החזון הזה מנח, אשר עליו מדובר בכל החזון  ↩



שמות האלילים הנעבדים לישמעאלים בימי מחמד.כבר ידוע, כי מחמד שם את דבריו בפי הנביאים הקודמים לו.  ↩



את דור המבול  ↩



שם החזון הזה מענין השדים, אשר עליהם מדובר בו.  ↩



עיין לעיל חזון מ“ז, כ”ח  ↩



אנשי מיכ"ה  ↩



עיין לעיל חזון ט“ז, י”ז–י"ח  ↩



אנשי מיכ"ה  ↩



לעת בוא מחמד היו פסילים רבים בהיכל הקאאבא;עיין לעיל חזון ה', ק"א  ↩



מחמד  ↩



בהתרגשם לקרוב אליו ולשמוע את דבריו.  ↩



אם לבוגדים או למאמינים  ↩



שם החזון הזה מענין המתעטף הנזכר בו פסוק א'  ↩



מחמד, בהגלות לו המלאך גבריאל בפעם הראשונה פחד מפניו, ויתעטף בשמלתו.  ↩



כלומר אינם מצמצמים על משך זמן תפלתכם.  ↩



עושים סחורה  ↩



פזרו מהונכם על מלחמת האמונה  ↩



שם החזון הזה מענין המתכסה הנזכר בו פסוק א'  ↩



עיין חזון הקודם, פסוק א'  ↩



למען קבל עליו שכר בעולם הזה,כי אם בעולם הבא.  ↩



בזה מכון את וליד אבן על מעירה הנזכר לעיל חזון ס“ח, י”ג  ↩



כלומר אשלח בו צרות רבות  ↩



היאמרו, כי שקר הוא  ↩



את היהודים,אשר שאלו את מחמד, כמה שומרים יש לגיהנם  ↩



הצדיקים;עיין לעיל חזון ס“ט, י”ט  ↩



יום הדין  ↩



לוחות כתובים באצבע אלהים.  ↩



שם החזון הזה מענין התקומה הנזכרת בו פסוק א'  ↩



את הקוראן;אנשי מיכ"ה ביקשו ממחמד כי יגלה להם את הקוראן בפעם אחת.  ↩



בשעת מיתתו  ↩



כאשר עושים בני האדם בשנת מיתתם  ↩



שם החזון הזה מענין האדם הנזכר בו פסוק א'  ↩



בתשעה ירחי לידה  ↩



בגן העדן  ↩



לבוגדים: וזה תחיית המתים.  ↩



Jngwer, zingiberהמשקה הזה ערב מאד לישמעאלים.  ↩



שם החזון הזה מענין השלוחים הנזכרים בו פסוק א'  ↩



אשר בו יפרדו הצדיקים מהרשעים.  ↩



המאמר הזה חוזר עשר פעמים בחזון הזה  ↩



אל רחם אמכם  ↩



שם החזון הזה מענין הבשורה הנזכרת בו פסוק ב'  ↩



בשורת יום הדין  ↩



המלאך גבריאל  ↩



את מעשי ידיו  ↩



שם החזון הזה מענין הלוקחים בחזקה הנזכרים בו פסוק א'.  ↩



אלה המלאכים הלוקחים בחזקה את נפש הרשע בשעת מותו.  ↩



את נפש הצדיק בשעת מותו.  ↩



לקול השופר הראשון יקומו כל בני אדם מקבריהם ויתקבצו אל אלהים; ולקול השני כל איש יובא אל מקום מושבו המוכן לו כפי מעלליו.  ↩



עיין לעיל חזון כ', י"ב.  ↩



שם החזון הזה מענין עקימת מצח הנזכרת בו פסוק א'.  ↩



מחמד דבר בשוק אל איש נכבד מאנשי מיכ"ה; ויתפשהו בבגדו עני עור, אשר בקש לחבק את דת מחמד לאמר: הנביא! הורני נא את אשר הורך אדונך! וירע בעיני מחמד, ויעקם את מצחו וילך לו בלי השיב דבר את האביון הלז. וגבריאל מוכיחו על זאת בחזון הזה.  ↩



לקבל את דתך.  ↩



שם החזון הזה מענין הכלילה הנזכרת בו פסוק א'.  ↩



וזה כנגד דרך הטבע, כי לגמלים תשעה ירחי לידה.  ↩



קודם בוא מחמד היה חק לישמאלים, כי כל אב היה רשאי לקבר את בתו הממאנת לקחת איש הישר בעיניו, בעודה חיה.  ↩



ספרי המעללים.  ↩



כוכבי לכת.  ↩



גבריאל; עיין לעיל חזון נ"ג, ז'.  ↩



עיין לעיל חזון ט“ו, י”ז.  ↩



על הקוראן.  ↩



שם החזון הזה מבקיעת השמים הנזכרת בו.  ↩



שם החזון הזה מענין השוקלים במאזני מרמה הנזכרים בו פסוק א'.  ↩



המלה הזאת מורה בלשון ערבית: בית האסורים; ולדעת מחמד הוא חדר בגיהנם, אשר בו ספר מעללי הרשעים.  ↩



המלאכים.  ↩



על כל צלוחית נחתם שם הצדיק, אשר לו הוכנה.  ↩



זה: Moschus הערביים קודם בוא מחמד נתנו את הבושם הזה בתוך היין למען היטיב את ריחו.  ↩



את המאמינים.  ↩



לבוגדים.  ↩



שם החזון הזה מענין קריעת השמים הנזכרת בו פסוק א'.  ↩



בידו השמאלית הקשורה לו אחרי גיוו; עיין לעיל חזון נ"ו, כ'.  ↩



בני האדם והחיות הנאספים למעונותיהם לעת הלילה.  ↩



מהתבל אל הקבר, ומהקבר אל העולם הבא.  ↩



שם החזון הזה מענין המגדלים הנזכרים בו פסוק א'.  ↩



זה הצאדיאקוס; עיין לעיל חזון ט“ו, ט”ז.  ↩



יום הדין.  ↩



הנביאים ושאר בני האדם.  ↩



שם החזון הזה מענין כוכב הליל הנזכר בו פסוק א'.  ↩



לדעת קצת זה הנוגה, Venus; ולדעת קצת זה העש, Orion.  ↩



הקוראן.  ↩



בין טוב לרע.  ↩



שם החזון הזה מענין העליון הנזכר בו פסוק א'.  ↩



זה ספר היצירה, אדר לדעת בעלי הקבלה אברהם אבינו ע"ה חיברו.  ↩



שם החזון הזה מהמכסה הנזכר בו פסוק א'.  ↩



זה יום הדין המכסה את פני הבוגדים כלימה.  ↩



משאת את ענשם.  ↩



להטות את לבם לשמוע אליך.  ↩



שם החזון הזה מהשחר הנזכר בו פסוק א'.  ↩



אלה עשרה הלילות אשר בחודש צולחני; והישמעאלים מקדשים אותם, על תעזה בהם הגר עם בנה ישמעאל במדבר.  ↩



בזה יכון את כל היצורים הנבראים לשני מינים, ואת ה“ק”ב"ה.  ↩



אנשי דור הפלגה.  ↩



החכם יוסיפוס פלאוויאוס כתב בספר הקדמוניות שלו א, ב', כי בני שת הציבו עמודים בארץ ארם, אשר עליהם חקקו את כל הקורות מיום הברא הארץ עד ימיהם.  ↩



מביט על מעללי בני האדם.  ↩



כה ידבר אלהים אל נפש הצדיק.  ↩



שם החזון הזה מענין המדינה הנזכרת בו פסוק א'.  ↩



ה“ק”ב"ה והיצורים.  ↩



החזון הזה נגלה למחמד בנוסו מפני אויביו, למען דבר על לבו.  ↩



האיש הזה היה אבו יהל שונא גדול למחמד.  ↩



למען הלחם במחמד.  ↩



את הטוב ואת הרע, למען יבחר במי יחפוץ.  ↩



שם החזון הזה מענין השמש הנזכר בו פסוק א'.  ↩



אשר המית את הגמלה; עיין לעיל חזון נ“ד, ק”ט.  ↩



כי ינקמו ממנו.  ↩



שם החזון הזה מהמלה הראשונה אשר בו.  ↩



שם החזון הזה מהמלה הראשונה אשר בו.  ↩



למחמד מתו הוריו בעודנו נער קטון, ואביו הזקן עבד אל מותלב היה לו לאומן.  ↩



שם החזון הזה משתי מלותיו הראשונות.  ↩



לאמונה האמתית.  ↩



את התעות.  ↩



אחרי התוגה תשיג את הששון.  ↩



הזהיר את בני האדם.  ↩



שם החזון הזה מהמלה הראשונה אשר בו.  ↩



היכל הקאאבא.  ↩



על חטאיו.  ↩



שם החזון הזה מבדם הקפוא הנזכר בו פסוק ב‘, והוא הראשון מכל חזיונות הקוראן, ונגלה למחמד במערה אשר אצל עמק מיכ"ה; עיין חזון ב’, ק“צ”ז".  ↩



המלאך גבריאל, בהיראותו אל מחמד בפעם הראשונה, הראהו את הקורן ויצוהו לקרא בו; ויען מחמד: לא ידעתי ספר. ויאחזהו גבריאל בשערת ראשו וישליכהו שלוש פעמים ארצה, ומיד ידע מחמד קרוא בספר!!!  ↩



זה המצא דוד מחמד.  ↩



המלה הזאת מורה בלשון ערבית: המפואר, והישמעאלים קוראים כן את שם הלילה, אשר בו נגלה הקוראן למחמד, והוא ביום כ“ד לחודש רמצאן, כאשר בארתי לעיל חזון מ”ד, ב'.  ↩



את הקוראן.  ↩



גבריאל.  ↩



שם החזון הזה מענין המופת הנזכר בו פסוק א'.  ↩



הקוראן.  ↩



שם החזון הזה מענין הרעש הנזכר בו פסוק א'.  ↩



את המתים.  ↩



את שמועת יום הדין הקרוב לבוא.  ↩



שם החזון הזה מענין הסוסים הקלים אשר בו מתחיל.  ↩



שם החזון הזה מהמלה הראשונה אשר בו.  ↩



זה יום הדין הדופק על קברי בני האדם למען העירם משנתם.  ↩



פלס מעשיהם הטובים.  ↩



כלומר תשאהו בחיקה.  ↩



שם החזון הזה משתי מלותיו הראשונות  ↩



שם החזון הזה מענין אחר הצהרים הנזכר בו פסוק א'.  ↩



שם החזון מענין הולך רכיל הנזכר בו פסוק א'.  ↩



המלה הזאת מורה בלשון ערבית: הנחטם" כלומר בארץ; וזה הגיהנם.  ↩



שם החזון הזה מענין השנהבים הנזכרים בו פסוקא'.  ↩



ענין החזון מוסב על משעה שהיה בשנת לידת מחמד, והוא: אברהם אבן אלצבא, המולך במדינת יימן, מאמונת הנוצרים, בנה היכל חדש מכלל יופי בעיר ממלכתו, למען הסב את הערביים מלכת להתפלל אל הקאאבא אשר במיכ“ה. בראות הקוריישים, שומרי הקאאבא, כי מספר רואי פני הקאאבא הולך ודל כל היום, שלחו איש יהיר אחד ושמו נפייל, אל ההיכל החדש הלז, למען גאלו בטיט לעת הלילה. ויהי כאשר זמם, כן עשה. בשמוע המלך את הדבר הזה, ויחר אפו, ויעל על מיכ”ה בחיל גדול ושלושה עשר שנהבים; אך בקרבו אל העיר, מאן שנהבו ללכת; ועדת צפרים נגלתה מחוף הים, אשר השליכו אבנים כבדות על חילו, והיה שטף על כל גדותיו, וימת עם רב מצבא המלך.  ↩



שם החזון הזה מענין הקוריישים הנזכרים בו פסוק א'.  ↩



אלה משפחת מחמד, הנכבדת מכל אנשי מיכ"ה.  ↩



היכל החרם.  ↩



שם החזון הזה מענין המשגב הנזכר בו פסוק ז'.  ↩



זה אבו יהל אויב מחמד, הנזכר כבר בהרבה מקומות.  ↩



שם החזון הזה מענין הכושר הנזכר בו פסוק א'.  ↩



שם נהר בגן עדן.  ↩



שם החזון הזה מענין הבוגדים הנזכרים בו פסוק א'.  ↩



שם החזון הזה מענין הישועה הנזכרת בו פסוק א'.  ↩



אחרי לכוד מחמד את עיר מולדתו מיכ"ה, אנשי ערב באו אליו מכל פנה והאמינו בו.  ↩



שם החזון הזה ממלתו הראשונה.  ↩



זה דוד מחמד, אשר קללו וישלך אבן אחריו, באמור מחמד כי נביא אלהים הוא.  ↩



שם החזון הזה מייחוד ה“ק”ב"ה הנזכר בו.  ↩



שם החזון הזה מענין השחק הנזכר בו פסוק א'.  ↩



הערביים דמו בנפשם, כי הירח בהתחדשו מזיק את בריאת הגוף.  ↩



יהודי אחד קוסם קסמים היה בארץ ערב, ושמו לבייר, וזה אסר בכשפיו את מחמד על מקום אחד, עד כי הצילו גבריאל.  ↩



זה השטן.  ↩



שם החזון הזה מענין בני האדם הנזכרים בו פסוק א‘, ז’.  ↩



זה השטן המלחש בלבות בני האדם למען יחטאו; ואחרי שמעם בקולו יעזבם וינוס מהם.  ↩










את הטקסט[ים] לעיל הפיקו מתנדבי פרויקט בן־יהודה באינטרנט.  הכל זמין תמיד בכתובת הבאה:https://benyehuda.org/read/1648