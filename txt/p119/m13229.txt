


	
	ארץ ישראל
	




                                                          מפת האזור




תמונה 1.png


לבתי האהובה

עכסה





בתי החביבה!

עוד בשחר ילדותך היית אומרת: אין יפה מארץ ישראל, אין נעימה משפת ישראל ואין טוב מעם ישראל. לכן הנני מקדיש לך את הספר אשר
כתבתי על אדות ארץ ישראל בשפת ישראל למען עם ישראל.

ואני תפלה כי יהיה לבבך תמידתמים עם שלש אלה ואז תחול על ראשך ברכת אביך האוהב אותך אהבה בלי מצרים.

המחבר.







הערה כללית:
1) שמות הפּרטים בספר הזה נכתבו עפּ"י קריאת ארץ ישראל.
במלל ארפּה למשל קוראים את הקמץ הראשון כמו o בשפות ארפּה מפני כי הוא
קמץ קטן (אחריו פּ דגושה) והקמץ השני נקרא כמו a בשפות ארפּה. החולם
יקרא תמיד o.

להקל את הקריאה לבני חוץ לארץ נתן דגש במלים מתר וקילומתר אף כי זה מתנגד
לחקי הלשון.

2) מדות הארך הן צרפתיות, אשר בהן משתמשים בארצות רבות מחוץ לצרפת וגם בארץ
ישראל. המתר הצרפתי הוא מעט יותר מהירד האמריקאי (שלש רגלים feet).
וקילומתר הוא אלף מתר או שלש שמיניות מיל אנגלי.





פֶּרֶק רִאשׁוֹן: מְקוֹם הָאָרֶץ, גְּבוּלוֹתֶיהָ וְגָדְלָהּ


אֶרֶץ יִשְׂרָאֵל שׁוֹכֶנֶת עַל שְׂפַת הַיַּם הַגָּדוֹל אוֹ הַיַּם
הַתִּיכוֹן בִּדְרוֹמִית־מַעֲרָבִית שֶׁל אַסִּיָה, בֵּין 29030' וּ
33030' רֹחַב צְפוֹנִי וּבֵין 34030' וּ 370 אֹרֶךְ מִזְרָחִי
(מִגְּרִינְוִיטְשׁ).1



הָאֲרָצוֹת הַיּוֹתֵר קְרוֹבוֹת לָהּ הֵן: אֶרֶץ מִצְרַיִם עִם הֶעָרִים
קַאהִיר, אַלֶּכְּסַנְדְּרִיָּה וּפוֹרְט־סַעִיד מִצַּד דְּרוֹמִית
מַעֲרָבִית, וְסוּרִיָּה עִם הֶעָרִים בֵּירוּת וְדַמֶּשֶׁק מִצַּד צָפוֹן.



הַתּוּרְכִּים וְיֶתֶר הָעַמִּים חוֹשְׁבִים אֶת אֶרֶץ יִשְׂרָאֵל לְחֵלֶק
הַדְּרוֹמִי שֶׁל סוּרִיָּה.



מִלְּבַד שְׁמָהּ הָרָגִיל יֵשׁ לְאֶרֶץ יִשְׂרָאֵל עוֹד שֵׁמוֹת אֲחֵרִים:
אֶרֶץ יְהוּדָה, אֶרֶץ כְּנַעַן, בִּפְרַט לְחֵלֶק הָאָרֶץ אֲשֶׁר
בְּעֵבֶר הַיַּרְדֵּן מַעֲרָבָה2, אֶרֶץ הַקְּדוֹשָׁה. בִּשְׂפוֹת
הָעַמִּים יְדוּעָה הָאָרֶץ הַזֹּאת בְּשֵׁם פַּלֶּשְּׁתִּינָה.



גְּבוּלוֹתֶיהָ: מִמַּעֲרָב הַיַם הַגָּדוֹל אוֹ הַיַם הַתִּיכוֹן,
מִצָּפוֹן הַקַּו הַמַּתְחִיל עַל שְׂפַת הַיַּם הַגָּדוֹל מְעַט צָפוֹנָה
מֵהָעִיר צִידוֹן וְהוֹלֵךְ מִזְרָחָה וּמִזְרָחִית־דְּרוֹמִית עַד
מִדְבַּר סוּרִיָּה; מִמִּזְרָח מִדְבַּר סוּרִיָּה אוֹ מִדְבַּר עֲרָב;
מִדְּרוֹמִית־מַעֲרָבִית הַמִּדְבָּר הַמַּפְרִיד בֵּין אֶרֶץ יִשְׂרָאֵל
וּבֵין אֶרֶץ מִצְרָיִם. הוּא הַמִּדְבָּר, אֲשֶׁר בּוֹ הָלְכוּ בְנֵי
יִשְׂרָאֵל אַרְבָעִים שָׁנָה אַחֵרי צֵאתָם מֵאֶרֶץ מִצְרָיִם. הָעֲרָבִים
קוֹרְאִים לוֹ עַד הַיּוֹם הַזֶּה “בַּר־אֶל־תִּיעֶה” לֵאמֹר הַמִּדְבָּר,
אֲשֶׁר בּוֹ תָעוּ (הָעִבְרִים). הַיְּהוּדִים קוֹרְאִים לוֹ בְשֵׁמוֹת
שׁוֹנִים לְפִי הַמְּקוֹמוֹת הַשּׁוֹנִים הַקְּרוֹבִים לוֹ: מִדְבַּר צִן,
מִדְבַּר פָּארָן, מִדְבַּר שׁוּר, מִדְבַּר קָדֵשׁ וְעוֹד. קַו הַגְּבוּל
מַתְחִיל עַל שְׂפַת הַיַם הַגָּדוֹל בַּמָּקוֹם אֲשֶׁר נוֹפֵל אֶל תוֹכוֹ
נַחַל מִצְרַיִם וְהוֹלֵך מִזְרָחִית־דְּרוֹמִית עַד מִפְרַץ אֵילַת אוֹ
עֶצְיוֹן גָּבֶר. מִשָּׁם יֵלֵךְ הַקַּו מִזְרָחָה עַד מִדְבַּר עֲרָב
וְהָיָה לִגְבוּל דְּרוֹמִי בֵּין אֶרֶץ יִשְׂרָאֵל וְאֶרֶץ עֲרָב.



בִּגְבוּלוֹתֶיהָ אֵלֶּה תָכִיל אֶרֶץ יִשְׂרָאֵל יַחַד עִם
הַמִּדְבָּרִיוֹת, אֲשֶׁר בָּהּ, כְּתִשְׁעִים אֶלֶף קִילוֹמֶתֶּר מְרֻבָּע
אוֹ כִשְׁלשִׁים וְשִׁשָּׁה אֶלֶף מִיל אַנְגלִי מְרֻבָּע.3



מִדְבָּרִיּוֹת אֶרֶץ יִשְׂרָאֵל שׁוֹנִים הֵם בְּטִבְעָם. בִּכְלַל
קוֹרְאִים “מִדְבָּר” לְאֶרֶץ, אֲשֶׁר אֵין בָּהּ יִשּׁוּב קָבוּעַ. הוּא
מְקוֹם מִרְעֶה וְרוֹעִים נוֹדְדִים בּוֹ עִם עֶדְרֵיהֶם. אֲבָל יֶשְׁנָם
מִדְבָּרִיּוֹת אֲשֶׁר אַדְמָתָם אַדְמַת חוֹל אוֹ אַדְמַת סְלָעִים,
וְאֵין בָּהֶם לֹא מַיִם לִשְׁתּוֹת וְלֹא מִרְעֶה לַבְּהֵמוֹת.
מִדְבָּרִיּוֹת כָּאֵלֶּה נִקְרָאִים לִפְעָמִים צִיָּה אוֹ
יְשִׁימוֹן. בִּמְקוֹמוֹת רַבִּים בְּאֶרֶץ יִשְׂרָאֵל הַנִּרְאִים
כְּמִדְבָּר מוֹצְאִים שְׂרִידֵי בִנְיָנִים, שָׁרָשֵׁי עֲצֵי פֶרִי,
הַמַּרְאִים כִּי לְפָנִים הָיָה הַמָּקוֹם נוֹשָׁב וְנֶעֱבָד מֵאֵת בְּנֵי
אָדָם, וְרַק כַּאֲשֶׁר עֲזָבוּהוּ יוֹשְׁבָיו, נֶהֶפָּךְ לְמִדְבָּר.



הַיַּם הָעִיקְרִי שֶׁל אֶרֶץ יִשְׂרָאֵל הוּא הַיַּם הַגָּדוֹל אוֹ הַיַּם
הַתִּיכוֹן, הַנִּקְרָא גַם כֵּן הַיַּם הָאַחֲרוֹן וְגַם יַם
פְּלִשְׁתִּים. הוּא מוֹלִיד בִּגְבוּל אֶרֶץ יִשְׂרָאֵל מִפְרָץ4 אֶחָד
הוּא “מִפְרַץ עַכּוֹ”. מִלְּבַד הַמִּפְרָץ הַזֶּה כִּמְעַט אֵין בָּאָרֶץ
נְמָלִים טִבְעִים, הַטּוֹבִים לְמַעֲמַד אֳנִיּוֹת וּלְמַחֲסֶה לָהֶן
בְּעֵת סְעָרָה וְסוּפָה.



עַלְ יְדֵי מִפְרַץ אֵילַת אוֹ עֶצְיוֹן גֶּבֶר (עֲקַבָּה) יִגַּע בְּאֶרֶץ
יִשְׂרָאֵל יַם סוּף אוֹ הַיַּם הָאָדוֹם.5



                                                        נמל יפו




תמונה 2.png






פֶּרֶק שֵׁנִי: פְּנֵי הָאָרֶץ


הַיַּרְדֵּן מְחַלֵּק אֶת אֶרֶץ יִשְׂרָאֵל לִשְׁנֵי חֲלָקִים הַשָּׁוִים
כִּמְעַט בֵּינֵיהֶם בְּגָדְלָם: הָאָרֶץ אֲשֶׁר בְּעֵבֶר הַיַּרְדֵּן
מַעֲרָבָה, הִיא אֶרֶץ כְּנַעַן, וְהָאָרֶץ אֲשֶׁר בְּעֵבֶר הַיַּרְדֵּן
מִזְרָחָה, הִיא אֶרֶץ גִּלְעָד וּבָשָן.






הֶהָרִים וְהַבְּקָעוֹת בְּעֵבֶר הַיַּרְדֵּן מַעֲרָבָה.


הֶהָרִים: מִצָּפוֹן לְאֶרֶץ יִשְׂרָאֵל, בְּאֶרֶץ סוּרִיָּה, עוֹברוֹת
שְׁתֵּי שׁוּרוֹת הָרִים גְּבוֹהִים, הַנִּפְרָדוֹת בֵּינֵיהֶן עַל יְדֵי
בִקְעָה אֲרֻכָּה הַנִּקְרֵאת בִּקְעַת־הַלְּבָנוֹן אוֹ
חֵילַת־סוּרִיָּה (בַּעֲרָבִית “אִיל־בֶּקַע” לֵאמֹר הַבִּקְעָה)
הֵם הָרֵי הַלְּבָנוֹן וּמוּל־הַלְּבָנוֹן. שְׁלוּחוֹת הָרֵי
הַלְּבָנוֹן עוֹבְרוֹת, כְּמוֹ שַׁלְשֶׁלֶת אֲרֻכָּה, בְּכָל מַעֲרַב אֶרֶץ
יִשְׂרָאֵל מִצָּפוֹן עַד דָּרוֹם. רַק בְּמָקוֹם אֶחָד נִפְסֶקֶת
הַשַּׁלְשֶׁלֶת הַזֹּאת עַל יְדֵי עֵמֶק יִזְרְעֶאל. בִּמְקוֹמוֹת שׁוֹנִים
נוֹשְׂאִים הֶהָרִים הָאֵלֶּה שֵׁמוֹת שׁוֹנִים. בְּחֶלְקָם הַצְּפוֹנִי
הֵם יְדוּעִים בְּשֵׁם הָרֵי־הַגָּלִיל אוֹ הָרֵי־נַפְתָּלִי.



                                                          הר תבור




תמונה 3.png



בְּתוֹךְ עֵמֶק יִזְרְעֶאל יִמָּצֵא הַר יָפֶה הַנִּקְרָא הַר תָּבוֹר
וְסָמוּךְ לוֹ עַל הַגְּבוּל הַמִּזְרָחִי שֶׁל הָעֵמֶק הַר הַיָּדוּעַ
בְּשֵׁם חֶרְמוֹן הַקָּטֹן6 אוֹ גִבְעַת הַמּוֹרֶה7 (בְּעֲרָבִית
נֶבִּי־דַאחִי עַל שֵׁם קֶבֶר אַחַד הַקְּדוֹשִׁים לְיוֹשְׁבֵי הָאָרֶץ
הַנִּמְצָא עַל רֹאשׁוֹ).



מִדָּרוֹם לְעֵמֶק יִזְרְעֶאל מִתְנַשְּׂאִים שׁוּב הֶהָרִים וְנִקְרָאִים
הָרֵי אֶפְרַיִם, הָרֵי שֹׁמְרוֹן אוֹ טוּר מַלְכָּא לֵאֵמֹר
הַר־הַמֶּלֶךְ. בְּתוֹךְ הֶהָרִים הָאֵלֶּה יְדוּעִים יוֹתֵר מִכֻּלָּם
הַר־גְּרִזִּים וְהַר־עֵיבָל. בֵּין שְׁנֵי הֶהָרִים הָאֵלֶּה, בֵּין
הַר־גְּרִזִּים מִדָּרוֹם וְהַר־עֵיבָל מִצָּפוֹן בִּקְעָה יָפָה
וַעֲשִׁירָה בְמַיִם וּבָהּ בְּנוּיָה הָעִיר שְׁכֶם.



מֵהַר אֶפְרַיִם יוֹצְאוֹת שְׁתֵּי שְׁלוּחוֹת הָרִים: הָאַחַת פּוֹנָה
מַעֲרָבִית־צְפוֹנִית וְהַשְּׁנִיָּה מִזְרָחִית־צְפוֹנִית. הָרִאשׁוֹנָה
מַגִּיעָה כִמְעַט עַד הַיָּם וְנִקְרֵאת הַר־הַכַּרְמֶל.
וְהַשְּׁנִיָּה מַפְרִידָה בֵּין עֶמק יִזְרְעֶאל וּבֵין בִּקְעַת
הַיַּרְדֵּן וִידוּעָה בְשֵם הַר־הַגִּלְבֹּעַ.



בְּדַרְכָּם הַנֶּגְבָּה יְשַׁנּוּ הָרֵי־אֶפְרַיִם אֶת שְׁמָם
וְנִקְרָאִים הָרֵי־יְהוּדָה. בְּתוֹךְ הֶהָרִים הָאֵלֶּה יְדוּעִים
הֶהָרִים: הַר־צִיּוֹן, הַר- הַמּוֹרִיָּה וְהַר־הַזֵּיתִים.



                                                          הר הכרמל




תמונה 4.png



הַחֵלֶק הַדְּרוֹמִי שֶׂל הָרֵי אֶרֶץ יִשְׂרָאֵל הַמַּעֲרָבִית נִקְרָא
הַר־שֵׂעִיר אוֹ הַר־אֶדוֹם וְהוּא מְקַשֵּׁר אֶת הָרֵי אֶרֶץ
יִשְׂרָאֵל עִם הָרֵי חֲצִי־אִי סִינַי הַמִּתְיַחֵס לְאֶרֶץ מִצְרָיִם.



הָרֵי אֶרֶץ יִשְׂרָאֵל הַמַּעֲרָבִית אֵינָם גְּבֹהִים. בְּחֵלֶק
הַלְּבָנוֹן, הַנִּכְנָס בְּתוֹךְ גְּבוּל אַרְצֵנוּ, הָהָר הַיּוֹתֵר
גָּבֹהַּ יַגִּיעַ עַד 1850 מֶתֶּר מֵעַל פְּנֵי הַיָּם8. בְּתוֹךְ
הָרֵי הַגָּלִיל הָהָר הַיּוֹתֵר גָּבֹהַּ הוּא הָהָר אֲשֶׁר בְּפִי
יוֹשְׁבֵי הָאָרֶץ נִקְרָא גֶ’בֶל־גֶ’רְמַק אֵצֶל הַכְּפַר מִירוֹן
קָרוֹב לְעִיר צְפַת. הוּא יַגִּיעַ עַד 1200 מֶתֶּר בְּגֹבָהּ.
מִלְּבַדּוֹ יֶשְׁנָם עוֹד הָרִים אֲחָדִים הָעוֹלִים בְּגָבְהָם עַל 1000 מֶתֶּר. הָהָר בַּגָּלִיל בְּקָצֵהוּ הַמִּזְרָחִי, הָהָר הַנִּשְׁקָף
עַל פְּנֵי בִקְעַת הַיַּרְדֵּן, הַר־כְּנַעַן יַגִּיעַ עַד 842 מֶתֶּר
בְּגֹבַהּ. הַר גְּרִזִּים בְּהַר אֶפְרַיִם גָּבֹהַּ 868 מֶתֶּר. יוֹתֵר
גָּבֹהַּ מִמֶּנּוּ הוּא הַר עֵיבָל הַמַּגִּיעַ עַד 938 מֶתֶּר. הֶהָרִים
הַיּוֹתֵר גְּבֹהִים בְּהָרֵי יְהוּדָה הֵם: תֵּל־עָצוּר9
מִצָּפוֹן לִירוּשָׁלַיִם, אֲשֶׁר יַגִּיעַ עַד 1011 מֶתֶּר,
וְסִרֵת־אֶל־בֶּלַע10 מִצָּפוֹן לְחֶבְרוֹן 1027 מֶתֶּר בְּגֹבַהּ.
הָעִיר יְרוּשָׁלַיִם בְּנוּיָה בְּגֹבַהּ שֶׁל 790 מֶתֶּר מֵעַל פְּנֵי
הַיָּם. הַר הַזֵּיתִים יַגִּיעַ עַד 818 מֶתֶּר וְהָהָר, אֲשֶׁר עָלָיו
עָמְדָה לְפָנִים רָמָה, הָעִיר הַנִּקְרֵאת גַּם עַתָּה בְעֲרָבִית
נֶבִּי־שַׂמוּאֵל עוֹלֶה עַל הַר־הַזֵּיתִים, גָּבְהוֹ הוּא 895
מֶתֶּר. הֶהָרִים אֲשֶׁר בִּסְבִיבוֹת חֶבְרוֹן בִּכְלַל יוֹתֵר גְּבֹהִים
מֵהֶהָרִים, אֲשֶׁר סָבִיב יְרוּשָלַיִם.



                                                          הר הזיתים




תמונה 5.png



גַּם בְּהָרֵי הַגָּלִיל גַּם בְּהָרֵי אֶפְרַיִם וְגַם בְּהָרֵי יְהוּדָה
עוֹבֵר גַּב הֶהָרִים, לֵאמֹר הַקַּו הַמְאַחֵד אֶת הֶהָרִים הַיּוֹתֵר
גְּבֹהִים לֹא בְאֶמְצָע, כִּי אִם יוֹתֵר מִזְרָחָה, וּבְעֵת אֲשֶׁר לְצַד
מַעֲרָב, אֶל הַשָּׁרוֹן וְהַשְּׁפֵלָה יִשְׁפְּלוּ הֶהָרִים לְאַט לְאַט
וְיֵרְדוּ מַדְרֵגוֹת מַדְרֵגוֹת, נוֹפְלִים כִּמְעַט הֶהָרִים לְצַד
מִזְרָח, אֶל בִּקְעַת הַיַּרְדֵּן וְיֵשׁ אֲשֶׁר הֵם מִתְנַשְּׂאִים מֵעַל
הַבִּקְעָה הַזֹּאת כְּחוֹמָה זְקוּפָה.






הַבְּקָעוֹת וְהָעֲמָקִים הַמִּשְׂתָּרְעִים לְאֹרֶך אֶרֶץ יִשְׂרָאֵל.


מִמַּעֲרָב לְשַׁלְשֶׁלֶת הֶהָרִים לְאֹרֶך כָּל שְׂפַת הַיַּם
מִשְׂתָּרַעַת שְׁפֵלָה רַחֲבַת יָדַיִם הַנֶּחְלֶקֶת לִשְׁלשָׁה חֲלָקִים.
הַחֵלֶק הַצְּפוֹנִי, הַיָּדוּעַ בְּשֵׁם בִּקְעֵת עַכּוֹ, מַקִּיף
כְּמוֹ חֲצִי־עִגּוּל אֶת מִפְרַץ עַכּוֹ. הַר הַכַּרְמֶל מַפְרִיד בֵּינוֹ
וּבֵין יֶתֶר שְׁנֵי הַחֲלָקִים, הַשָּרוֹן בְּצָפוֹן
וְהַשְּׁפֵלָה בְדָרוֹם. שְׁנֵי הַחֲלָקִים הָאֶּלה הֵם בֶאֱמֶת
שְׁפֵלָה אַחַת הַמִּשְׂתָּרַעַת מֵהַר הַכַּרְמֶל עַד גְּבוּל אֶרֶץ
יִשְׂרָאֵל הַדְּרוֹמִי. גְּבוּל טִבְעִי אֵין בֵּינֵיהֶם, וְהִסְכִּימוּ
לִקְרֹא שָׁרוֹן לַחֵלֶק, אֲשֶׁר מִצָּפוֹן לְעִיר יָפוֹ,
וְהַשְּׁפֵלָה לַחֵלֶק, אֲשֶׁר מִדָּרוֹם לָהּ. הַשָּׁרוֹן, בִּפְרַט
בְּחֶלְקוֹ הַצְּפוֹנִי, יוֹתֵר צַר מֵהַשְּׁפֵלָה.



מִמִּזְרָח לֶהָרִים תִּמָּצֵא בִקְעָה צָרָה וַאֲרֻכָּה, הַהוֹלֶכֶת גַּם
הִיא לְאֹרֶך כָּל אֶרֶץ יִשְׂרָאֵל, מֵהַר חֶרְמוֹן עַד יַם סוּף, הִיא
בִקְעַת־הַיַּרְדֵּן אוֹ עַרְבוֹת הַיַּרְדֵּן אוֹ, פָּשוּט,
הָעֲרָבָה. חֶלְקָהּ הַדְּרוֹמִי מִיַּם הַמֶּלח עַד יַם סוּף יִקָּרֵא
גַם עַתָּה בְּפִי יוֹשְׁבֵי הַמָּקוֹם אִיל־עֲרַבָּה. הַבִּקְעָה
הַזֹּאת יְחִידָה בְמִינָהּ בְּכָל הָעוֹלָם, כִּי נִמְצֵאת הִיא
מִלְמַטָּה לִפְנֵי מֵי הַיָּם. פְּנֵי יַם־הַמֶּלַח יִמָּצְאוּ
מִלְּמַטָּה לִפְנֵי מֵי הַיָּם כִּמְעַט אַרְבַּע מֵאוֹת (394) מֶתֶּר.
מִשְּׁנֵי עֲבָרֶיהָ מִתְנַשְּׂאִים הֶהָרִים כְּקִירוֹת זְקוּפִים,
לִפְעָמִים קְשֵׁי הָעֲלִיָּה מְאֹד. כֵּן, לְמָשָׁל, יִקָּרֵא הַמַּעֲבָר
מֵחֵלֶק הָעֲרָבָה הַדְּרוֹמִי אֶל הָרֵי שֵׂעִיר מִמַּעֲרָב לָהּ מַעֲלֵה
עַקְרַבִּים11. יַם־כִּנֶּרֶת בְּצָפוֹן וְיַם־הַמֶּלַח בְּדָרוֹם
מְמַלְּאִים אֶת כָּל רֹחַב הַבִּקְעָה, וְהֶהָרִים לוֹחֲצִים אוֹתָם
מִשְּׁנֵי עֶבְרֵיהֶם. רַק בְּמַעֲרָבִית־צְפוֹנִית שֶׁל יַם כִּנֶּרֶת
תִּתְרַחֵב הַבִּקְעָה וְנִקְרֵאת שָׁם שִׁפְלַת גְּנוּסָר
הַמְּפֻרְסֶמֶת בְּאַדְמָתָהּ הַפּוֹרִיָּה וּבְעָשְׁרָהּ בְמָיִם.






הָעֲמָקִים הַמִּשְׂתָּרְעִים לְרֹחַב הָאָרֶץ.


הַיּוֹתֵר חָשׁוּב וְהַיּוֹתֵר גָּדוֹל בָּהֶם הוּא עֵמֶק
יִזְרְעֶאל12, אוֹ הַבִּקְעָה הַגְּדוֹלָה13
“מֵרְגְ’־אִיבְּן־עַמִיר” בְּפִי יוֹשְׁבֵי הַמָּקוֹם. עַל יְדֵי בִקְעָה
צָרָה בֵין הָרֵי הַגָּלִיל וְהַר הַכַּרְמֶל יִתְחַבֵּר הָעֵמֶק הַזֶּה
עִם עֵמֶק עַכּוֹ וְעַל יְדֵי בִקְעַת עֵין־חֲרֹד בֵּין גִּבְעַת
הַמּוֹרֶה וְהַר הַגִּלְבֹּעַ עִם בִּקְעַת הַיַּרְדֵּן. הָעֵמֶק הַזֶּה
מִשְׂתָּרֵעַ גַּם לְצַד צְפוֹנִי־מִזְרָחִי, בֵּין הַר תָּבוֹר וְגִבְעַת
הַמּוֹרֶה, וּמִתְחַבֵּר עִם הַמִּישׁוֹר הַיּוֹרֵד מַדְרֵגוֹת מַדְרֵגוֹת
אֶל יַם כִּנֶּרֶת.



עֵמֶק יִזְרְעֶאל הָיָה פְעָמִים רַבּוֹת לִשְׂדֵה מִלְחָמָה. בּוֹ הִכּוּ
דְבוֹרָה וּבָרָק אֶת חֵיל סִיסְרָא שַׂר צְבָא יָבִין מֶלֶך חָצוֹר, בּוֹ הִכָּה אַחְאָב מֶלֶךְ יִשְׂרָאֵל עִם חֵילוֹ הַקָּטֹן כִשְׁנֵי חֲשִיפֵי עִזִּים אֶת חֵיל מֶלֶךְ אֲרָם הֶעָצוּם אֵצֶל הָעִיר אֲפֵק14. בְּחֶלְקוֹ הַמִּזְרָחִי אֵצֶל גִבְעַת הַמּוֹרֶה וְעֵין חֲרֹד הִכָּה גִדְעוֹן
בְּרֹאשׁ שְׁלשׁ מֵאוֹת גִבּוֹרִים אֶת מִדְיָן, אֶת עֲמָלֵק וְאֶת בְּנֵי
קֶדֶם15, ועוֹד מִלְחָמוֹת רַבּוֹת הָיוּ בּוֹ.



צָפוֹנָה מֵעֵמֶק יִזְרְעֶאל בְּתוֹךְ הָרֵי הַגָּלִיל נִמְצֵאת בִּקְעָה
יוֹתֵר קְטַנָּה, אֲבָל יָפָה וּפוֹרִיָה, הַיְּדוּעָה בְשֵׁם בִּקְעַת
בַּטּוֹף בַּעֲרָבִית אוֹ עֵמֶק זְבֻלוּן בְּעִבְרִית. חֶלְקָהּ
הַמַּעֲרָבִי יִקָּרֵא בִקְעַת צִפֹּרִי וְחֶלְקָהּ הַמִּזְרָחִי –
בִקְעַת רִמּוֹן.



עוֹד יוֹתֵר צָפוֹנָה תִמָּצֵא בִקְעָה יוֹתֵר קְטַנָּה הַנִּקְרֵאת
בִּקְעַת רָמָה עַל שֵׁם הָעִיר הַסְּמוּכָה לָהּ.



בִּקְצֵה צְפוֹן הָאָרֶץ אֵצֶל הַמּושָׁבָה מְטוּלָה תִמָּצֵא בִקְעָה
יָפָה וּפוֹרִיָּה מְאֹד הַיְדוּעָה בְשֵׁם מֵרְג’־עִיוּן עַל שֵׁם
הָעִיר הָעֲתִּיקָה עִיּוֹן אֲשֶׁר הָיְתָה שָׁם לְפָנִים16.



גַּם מִדָּרוֹם לְעֵמֶק יִזְרְעֶאל תִּמָּצֶאנָה בְקָעוֹת רַבּוֹת
הַהוֹלְכוֹת בְּשׁוּרָה אֲרֻכָּה בְתוֹךְ הָרֵי אֶפְרַיִם. הַיּוֹתֵר
מְפֻרְסָמוֹת בָּהֵן הֵן: בִּקְעַת־דּוֹתָן מִדָּרוֹם לְעֵמֶק
יִזְרְעֶאל, בִּקְעַת עֵיִן־סוֹכֵר, הִיא הַבִּקְעָה בֵין הַר
גְּרִזִּים וְהַר עֵיבָל אֲשֶׁר בָּהּ בְּנוּיָה הָעִיר שְׁכֶם.
בְּחֶלְקָהּ הַמַּעֲרָבִי צָרָה הִיא הַבִּקְעָה, כִּי שְׁנֵי הֶהָרִים
הָאֵלֶּה לוֹחֲצִים אוֹתָהּ מִדָּרוֹם וּמִצָּפוֹן, אֲבָל בְּחֶלְקָהּ
הַמִּזְרָחִי הִיא מִתְרַחֶבֶת וְתֵהָפֵךְ לְבִקְעָה רַחֲבַת יָדַיִם. כֵּן
יֵשׁ לְהַזְכִּיר אֶת בִּקְעַת־שֹׁמְרוֹן הִיא הַבִּקְעָה הַמַּקִּיפָה
אֶת הָהָר, אֲשֶׁר לְפָנִים עָמְדָה עָלָיו הָעִיר שֹׁמְרוֹן. בִּכְלַל
עֲשִׁירִים מְאֹד הָרֵי אֶפְרַיִם בִּבְקָעוֹת יָפוֹת וּפוֹרִיוֹת.



גַּם בְּתוֹךְ הָרֵי יְהוּדָה תִמָּצֶאנָה הַרְבֵּה בְקָעוֹת. הַיּוֹתֵר
חֲשׁוּבוֹת הֵן: עֵמֶק אַיָּלוֹן בְּחֶלְקָם הַמַּעֲרָבִי, עֵמֶק
רְפָאִים אֵצֶל יְרוּשָׁלַיִם מִצַּד דְּרוֹמִי־מִזְרָחִי, עֵמֶק
בְּרָכָה אוֹ וַדִּי־עַרוּבּ בֵּין יְרוּשָׁלַיִם וְחֶבְרוֹן17,
וְעֵמֶק חֶבְרוֹן אוֹ נַחַל אֶשְׁכּוֹל18 אֵצֶל חֶבְרוֹן.
מִמַּעֲרָבִית צְפוֹנִית לְחֶבְרוֹן תִּמָּצֵא בִקְעָה הַנִּקְרֵאת עַתָּה
וַדִּי־סַנְט. מְשַׁעֲרִים כִּי הוּא נַחַל הַשִּׁטִּים19 אוֹ
עֵמֶק הָאֵלָה20, אֲשֶׁר בּוֹ הִכָּה הַגִּבּוֹר הַצָּעִיר דָּוִד אֶת
גָּלְיַת הַפְּלִשְׁתִּי.






הֶהָרִים וְהַמִּישׁוֹרִים בְּעֵבֶר הַיַּרְדֵּן מִזְרָחָה.


בְּעֵת אֲשֶׁר חֵלֶק הָאָרֶץ הַמַּעֲרָבִי הוּא אֶרֶץ הָרִים וּבְקָעוֹת,
תִּמָּצֵא בְּעֵבֶר הַיַּרְדֵּן הַמִּזְרָחִי רָמָה21 אַחַת הַהוֹלֶכֶת
מִצָּפוֹן עַד דָּרוֹם. בְּחֶלְקָהּ הַצְּפוֹנִי הִיא רַחֲבַת יָדַיִם
וּפוֹרִיָּה מְאֹד, הִיא אֶרֶץ גּוֹלָן וּבָשָׁן אוֹ מִישׁוֹר
חַוְרָן. 22 חֶלְקָהּ הַדְּרוֹמִי יוֹתֵר צַר וָהָאָרֶץ תֵּהָפֵךְ מַהֵר לְמִדְבַּר חוֹל, הוּא מִדְבַּר
סוּרִיָּה אוֹ מִדְבַּר עֲרָב. הַגֹּבַהּ הַבֵּינוּנִי שֶׁל הָרָמָה
הַזֹּאת הוּא 500 מֶתֶּר. שׁוּרַת הָרִים גְּבֹהִים גּוֹבְלִים אוֹתָהּ
מִמַּעֲרָב, הָרִים הַמִּתְנַשְּׂאִים מֵעַל לְבִקְעַת הַיַּרְדֵּן.



                                                          הר חרמון




תמונה 6.png



הַשּׁוּרָה מַתְחִילָה בְצָפוֹן בְּהַר חֶרְמוֹן, אֲשֶׁר הוּא הַחֵלֶק
הַדְּרוֹמִי שֶׁל הָרֵי מוּל־הַלְּבָנוֹן. הָהָר הַזֶּה הוּא הָהָר
הַיּוֹתֵר גָּבֹהַּ בְּאֶרֶץ יִשְׂרָאֵל, כִּי מַגִּיעַ הוּא עַד גֹּבַהּ
שֶׁל 2759 מֶתֶּר. בִּשְׁבִיל חֲשִׁיבוּתוֹ הַגְּדוֹלָה יָדוּעַ הוּא גַם
בְּשֵׁמוֹת אֲחֵרִים: שְׂנִיר,23 שִׂרְיוֹן,24 שִׂיאוֹן,
וְאוּלַי גַם אֲמָנָה25. בַּעֲרָבִית נִקְרָא הוּא
גֶ’בֶּל־שֵׁיךְ אֲשֶׁר אֶפְשָׁר לְתַרְגֵּם בְּעִבְרִית זְקַן
הֶהָרִים (שֵׁיךְ – רֹאשׁ הַשֵּׁבֶט אוֹ רֹאש הַכְּפָר אֵצֶל
הָעַרָבִים), כִּי מְכֻסֶּה הוּא שֶׁלֶג בְּמֶשֶׁךְ חֵלֶק גָּדוֹל שֶׁל
הַשָּׁנָה, כַּשַּׂעֲרוֹת הַלְּבָנוֹת הַמְּכַסּוֹת אֶת רֹאשׁ הָאִישׁ
הַזָּקֵן. מִדָּרוֹם לְחֶרְמוֹן מִמִּזְרָח לְיַם־כִּנֶרֶת יִקָּרְאוּ
הֶהָרִים הָרֵי גוֹלָן וְגַם בָּהֶם יֶשְׁנָם הָרִים, הַמַּגִּיעִים
עַד גֹבַהּ שֶׁל יוֹתֵר מֵאֶלֶף וּמָאתַיִם מֶתֶּר. בִּפְרַט יֵשׁ
לְהַזְכִּיר אֶת הַגָּבוֹהַּ בָּהֶם תֵּל־שֵׁיכָה הַמַּגִּיעַ עַד
גֹּבַה שֶׁל 1294 מֶתֶּר. שֵׁיכָה – בַּעֲרָבִית אֵשֶׁת הַשֵּׁיךְ
וּבָזֶה חָפְצוּ יוֹשְׁבֵי הַמָּקוֹם לְהַבִּיעַ כִּי הָהָר הַזֶּה
בַחֲשִׁיבוּתוֹ שֵׁנִי הוּא לְהַר חֶרְמוֹן, הַשֵּׁיךְ. בְּדַרְכָּם
דָּרוֹמָה יְשַׁנּוּ הֶהָרִים אֶת שְׁמָם לְהַר גִּלְעָד. בְּתוֹךְ
הָרֵי גִלְעָד הָהָר הַיּוֹתֵר גָּבֹהַּ (1096 מֶתֶּר) הוּא
גֶ’בֶּל־הוֹשַׁע לֵאמֹר הַר הוֹשֵׁעַ עַל שֵׁם הוֹשֵׁעַ הַנָּבִיא,
אֲשֶׁר לְפִי אַגָּדַת יוֹשְׁבֵי הַמָּקוֹם, קָבוּר עַל רֹאשׁ הָהָר.



הַחֵלֶק הַדְּרוֹמִי שֶׁל הַר־גִּלְעָד יָדוּעַ בְּשֵׁם הַר הָעֲבָרִים
וּבוֹ יִמָּצֵא הַר נְבוֹ (805 מתר)26 אֲשֶׁר עָלָיו עָלָה משֶׁה
רַבֵּנוּ לִפְנֵי מוֹתוֹ לִרְאוֹת מֵרָחוֹק אֶת אֶרֶץ יִשְׂרָאֵל וְשָׁם
מֵת.27 עוֹד יוֹתֵר דָּרוֹמָה יִקָּרְאוּ הֶהָרִים הָרֵי מוֹאָב
וְאַחֲרֵיהֶם הַחֵלֶק הַמִּזְרָחִי שֶׁל הַר שֵׂעִיר הַמְּאַחֵד אֶת
הָרֵי אֶרֶץ יִשְׂרָאֵל עִם הָרֵי חֲצִי־אִי עֲרָב. אַחַד הֶהָרִים
בְּתוֹךְ הָרֵי מוֹאָב נִקְרָא גֶ’בֶּל־שִׁיחַן (1098 מֶתֶּר) וְזֶה
מַזְכִּיר לָנוּ אֶת סִיחוֹן מֶלֶך הָאֱמוֹרִי, אֲשֶׁר נִלְחָם בְּמוֹאָב
לִפְנֵי אֲשֶׁר הֻכָּה מֵאֵת בְּנֵי יִשְׂרָאֵל תַּחַת פְּקוּדַת משֶׁה
רַבֵּנוּ28.



מֵהָרֵי אֱדוֹם יֵשׁ לְהַזְכִּיר אֶת הֹר־הָהָר29, הוּא הָהָר,
אֲשֶׁר עָלָיו מֵת וַיִּקָּבֵר אַהֲרֹן הַכֹּהֵן הַגָדוֹל. הָעֲרָבִים
קוֹרְאִים לוֹ גַם עַתָּה גֶ’בֶּל־הַרוּן לֵאמֹר הַר־אַהֲרֹן.
גָּבְהוֹ יַגִּיעַ עַד 1391 מֶתֶּר. אֲבָל יֶשְׁנָם בְּהָרֵי אֱדוֹם הָרִים
יוֹתֵר גְּבֹהִים מִמֶּנּוּ.



מִמִּזְרָח לְמִישׁוֹר חַוְרָן יִתְנַשְּׂאוּ הָרִים גְּבֹהִים
הַנִּקְרָאִים הָרֵי־בָשָׁן וְהָעֲרָבִים קוֹרְאִים לָהֶם
גֶ’בֶּל־חוֹרָאן אוֹ גֶ’בֶּל־דְּרוּז. אֶת הַשֵׁם הָרִאשׁוֹן
קִבְּלוּ הֶהָרִים הָאֵלֶּה מִפְּנֵי קִרְבָתָם אֶל מִישׁוֹר חַוְרָן
כְּמוֹ שֶׁקוֹרְאִים לוֹ בְעִבְרִית אוֹ חוֹרָאן כְּמוֹ שֶׁקוֹרְאִים לוֹ
בַעֲרָבִית אוֹ, יוֹתֵר נָכוֹן, מִפְּנֵי כִּי נִמְצָאִים הֵם בְאֶרֶץ
חוֹרָאן אוֹ חַוְרָן, וְאֶת הַשֵּׁם הַשֵּׁנִי קִבְּלוּ הֵם בִּגְלַל
שֵׁבֶט הַדְּרוּזִים30 אֲשֶׁר יוֹשֵׁב בֶהָרִים הָאֵלֶּה. הָהָר
הַיּוֹתֵר גָּבֹהַּ בְּתוֹכָם הוּא תֵּל־גֵ’ינָה הַמִּתְנַשֵּׂא עַד
גֹּבַהּ שֶׁל 1839 מֶתֶּר. עוֹד הָרִים רַבִּים שָׁוִים לוֹ כִּמְעַט
בְּגָבְהָם.



מִישׁוֹר חַוְרָן, אֲשֶׁר הָרִים גְּבֹהִים גּוֹבְלִים אוֹתֹו מִמִּזְרָח
(הָרֵי בָשָׁן) וּמִמַּעֲרָב (הָרֵי גוֹלָן וְהַגִּלְעָד), דּוֹמֶה גַם
הוּא לְבִקְעָה רֲחַבת יָדַיִם וְלָכֵן קוֹרְאִים לוֹ הָעֲרָבִים
אִנ־נוּקְרָא לֵאמֹר הַנִּקְרָה.



הָרֵי גַעַשׁ31 אוֹ הָרֵי שְׂרֵפָה פּוֹעֲלִים אֵין עַתָּה
בְאֶרֶץ יִשְׂרָאֵל, אֲבָל יֵשׁ בָּהּ מִסְפָּר גָּדוֹל שֶׁל הָרֵי
גַעַשׁ נִכְבִּים לֵאמֹר כָּאֵלֶּה אֲשֶׁר חָדְלוּ אֶת פְּעוּלָתָם
לִפְנֵי זְמַן רַב, לִפְנֵי הַזְּמַן שֶׁנִּזְכֶּרֶת בּוֹ הָאָרֶץ הַזֹּאת
בְּדִבְרֵי הַיָּמִים. אֶל הֶהָרִים הָאֵלֶּה מִתְיַחְסִים כִּמְעַט כָּל
הֶהָרִים הַמְּפֻרְסָמִים, כְּמוֹ הַר תָּבוֹר, גִּבְעַת הַמּוֹרֶה,
רַבִּים מֵהָרֵי גוֹלָן וְגַם הַר חֶרְמוֹן, וְיוֹתֵר מִכֻּלָּם הָרֵי
בָשָן. מִצְּפוֹנִית־מַעֲרָבִית לֶהָרִים הָאֵלֶּה נִמְצֵאת אֶרֶץ רַחְבַת
יָדַיִם 45 קִילוֹמֶתֶּר אָרְכָּהּ וּ30 קִילוֹמֶתֶּר רָחְבּּה הַמְּכֻסָּה
לַבָּה קְפוּאָה לֵאמֹר אוֹתוֹ הַחֹמֶר הַנּוֹזֵל אֲשֶׁר מִתְפָּרֵץ
מִתּוֹךְ הָהָר בְּעֵת הַגַּעַשׁ וַאֲשֶׁר מִתְקָרֵר אַחֲרֵי כֵן וְהָיָה
לְאָבֶן. וְכַאֲשֶׁר תִּתְקָרֵר הַלַּבָּה וְתֵהָפֵך לְאֶבֶן, תִּתְבַּקַע
הִיא וְתוֹלִיד בְּקִיעִים וְגֵאָיוֹת רַבִּים הַנּוֹתְנִים מִפְלָט
לָאֵלּה הַחֲפֵצִים לְהֵחָבֵא וּלְהִסָּתֵר. לָכֵן קוֹרְאִים הָעֲרָבִים
לְחֶבֶל הָאָרֶץ הַמְּכֻסֶּה לַבָּה קְפוּאָה אִל־לֵגָ’ה לֵאמֹר מְקוֹם
מִפְלָט. הָעִבְרִים הָיוּ קוֹרְאִים לוֹ חֶבֶל אַרְגּוֹב. גַּם
מִמִּזְרָח לְהָרֵי בָשָן עַל גְּבוּל הַמִּדְבָּר נִמְצָאִים מְקוֹמוֹת
כָּאֵלֶּה.



כָּל הָרֵי הַגַּעַש הַנִּכְבִּים, כָּל שְׂדוֹת הַלַּבָּה מַרְאַים אֶת
פְּעוּלָתָם עַל אֶרֶץ יִשְׂרָאֵל שֶׁל הַכֹּחוֹת הַפְּנִימִיִּים שֶׁל
כַּדּוּר הָאָרֶץ.32 אֶת הַפְּעוּלוֹת הָאֵלֶּה מַרְאִים גַּם מִקְרֵי
הָרַעַשׁ אוֹ רְעִידַת הָאֲדָמָה הָרְשׁוּמִים בְּדִבְרֵי יְמֵי הָאָרֶץ
מִיָּמִים קַדְמוֹנִים עַד הַזְּמַן הָאַחֲרוֹן.



גַּם מַעֲיָנוֹת מַיִם חַיִּים הַיּוֹצְאִים מִתּוֹךְ הָאֲדָמָה
בִמְקוֹמוֹת רַבִּים בְּאַרְצֵנוּ עֵדִים נֶאֱמָנִים הֵם לַפְּעוּלוֹת
הָאֵלֶּה. הַיּוֹתֵר מְפֻרְסָמִים בַּמַּעֲיָנוֹת הָאֵלֶּה הֵם חַמֵּי
טִבֶּרִיָּה עַל שְׂפַת יַם־כִּנֶּרֶת הַמַּעֲרָבִית סָמוּךְ לְעִיר
טִבֶּרִיָה מִדָּרוֹם. אֲבָל יֶשְׁנָם רַבִּים גַּם מִמִּזְרָח לַיָּם
הַזֶּה, בְּבִקְעַת נְהַר יַרְמוּךְ וְגַם מִמִּזְרָח לְיַם הַמֶּלַח.



הֶהָרִים וְהַבְּקָעוֹת, הַגְבָעוֹת וְהָעֲמָקִים נוֹתְנִים לְאֶרֶץ
יִשְׂרָאֵל צוּרָה חִיצוֹנִית יָפָה מְאֹד, וְאֵינֶנָּה נוֹפֶלֶת הָאָרֶץ
הַזֹּאת בְּיָפְיָּהּ מִכָּל אַרְצוֹת תֵּבֵל הַמְּפֻרְסָמוֹת בְּיָפְיָן.
בִּמְקוֹמוֹת רַבִּים יֵשׁ לָהּ קֶסֶם מְיוּחָד, יֹפִי, אֲשֶׁר
אִי־אֶפְשָׁר לִמְצֹא אֶת דּוּגְמָתוֹ בָאֲרָצוֹת הַיּוֹתֵר מְשֻׁבָּחוֹת
בְּנִידָן זֶה. וְכָל הַנּוֹסְעִים הָרַבִּים הַבָּאִים שָׁנָה שָׁנָה
מִכָּל קַצְוֵי תֵבֵל לִרְאוֹתָהּ מְסַפְּרִים תְּהִלָּתָהּ33.






פֶּרֶק שְׁלִישִׁי: מֵימֵי הָאָרֶץ


כְּמוֹ עַל פְּנֵי כָל כַּדּוּר הָאָרֶץ בָּאִים גַּם בְּאֶרֶץ יִשְׂרָאֵל
כָּל הַמַּיִם הַמְמַלְּאִים אֶת הַנְּהָרוֹת, אֶת הַנְּחָלִים, אֶת
הָאֲגָמִים וְאֶת הַמַּעֲיָנוֹת מִמֵּי הַגְּשָׁמִים.



וּמֵי הַגְּשָׁמִים הַבָּאִים מִן הַיַּם עַל יְדֵי הָעֲנָנִים שָׁבִים אֶל
הַיַּם בִּשְׁתֵּי דְרָכִים: אוֹ הֵם זוֹרְמִים יָשָׁר הַיָּמָה עַל פְּנֵי
הָאָרֶץ תֵּכֶּף אַחֲרֵי אֲשֶׁר יִפְּלוּ עָלֶיהָ, אוֹ הֵם בָּאִים אֶל
תּוֹךְ הָאֲדָמָה וּמִשָּׁם יוֹצְאִים בְּתוּר מַעֲיָנוֹת אֲשֶׁר
בְּהִתְאַחֵד רַבִּים מֵהֶם יַחַד יֵהָפְכוּ לִנְהָרוֹת הַזּוֹרְמִים
הַיָּמָה.



וְהַמַּיִם בְּדַרְכָּם הַיָּמָה אֵינָם זוֹרְמִים עַל פְּנֵי כָּל
הַכִּכָּר, כִּי אִם חוֹרְתִּים לָהֶם בְּתוֹךְ הַקַּרְקַע חֲרִיצִים,
חֲרִיצִים, אֲשֶׁר יִהְיוּ לִנְחָלִים וְאֶל הַנְּחָלִים הָאֵלֶּה
מִתְאַסְּפִים הַמַּיִם מִסָּבִיב וְזוֹרְמִים הַיָּמָה בִדְמוּת נָהָר.
אֶפֶס, בַּנְּהָרוֹת זוֹרְמִים הַמַּיִם בְּמֶשֶךְ כָּל הַשָּׁנָה, גַּם
בַּחֹרֶף גַּם בַּקַּיִץ, וּבַנְּחָלִים זוֹרְמִים הֵם רַק בַּחֹרֶף
וְלִפְעָמִים רַק בִּימֵי הַגְּשָׁמִים.34 הַנְּחָלִים הָאֵלֶּה
הַנִּקְרָאִים בְּפִי יוֹשְׁבֵי אֶרֶץ יִשְׂרָאֵל וַדִּי, רַבִּים
מְאֹד בָּאָרֶץ. רֻבָּם נוֹפְלִים אֶל הַנְּהָרוֹת, הַמְאַסְּפִים אֶל
תּוֹכָם בְּאוֹפָן כָּזֶה אֶת כָּל מֵימֵיהֶם וְנוֹשְׂאִים אוֹתָם
הַיָּמָה.



וְכַמּוּת הַמַּיִם הַנּוֹפֶלֶת עַל פְּנֵי אֶרֶץ יִשְׂרָאֵל בְּתוּר
גְּשָׁמִים בְּמֶשֶׁךְ הַשָּׁנָה רַבָּה מְאֹד. חָשְׁבוּ וּמָצְאוּ, כִּי
לוּ נָפְלוּ הַמַּיִם בְּפַעַם אַחַת וְלֹא הָיוּ נִבְלָעִים בְּעֵת
הַזֹּאת מֵאֵת הָאֲדָמָה, כִּי אָז הָיוּ מְכַסִּים אֶת פָּנֶיהָ בְּגֹבַהּ
בֵּינוּנִי שֶׁל 60 סַנְטִימֶתֶּר אוֹ 24 אֶצְבָּעוֹת35 וְזֶה הַרְבֵּה
יוֹתֵר מִכַּמּוּת הַמַּיִם בְּרֹב אַרְצוֹת אֵרוֹפָּה וְאַמֶּרִיקָה
הַצְּפוֹנִית.36 וִיְמֵי הַגְּשָׁמִים מְעַטִּים מְאֹד בַּשָּׁנָה (מ־50
עד 60 יום). לָכֵן חֲזָקִים מְאֹד הַגְּשָׁמִים וּמֵימֵיהֶם מְרֻבִּים. הֵם
מִתְאַסְּפִים לְזִרְמֵי הָרִים חֲזָקִים הַמְּזַנְּקִים מֵעַל הֶהָרִים
בְּשֶׁטֶף וּבִמְהִירוּת נוֹרָאָה. הֵם מְמַלְּאִים אֶת הַנְּחָלִים,
אֲשֶׁר יִהְיוּ לִנְהָרוֹת אַדִירִים וּבְקוֹל רַעַשׁ וַהֲמוּלָה זוֹרְמִים
הַיָּמָה. בְּאוֹפָן כָּזֶה, תֹּאבַד לָאָרֶץ כַּמּוּת מַיִם גְּדוֹלָה
אֲשֶׁר יָכְלָה לְהָבִיא תוֹעֶלֶת רַבָּה לָאָרֶץ וּלֵיוֹשְׁבֶיהָ. בִּימֵי
קֶדֶם הָיוּ אֲבוֹתֵינוּ בּוֹנִים בְּרֵכוֹת עֲנָקִיוֹת לִשְׁמֹר בָּהֶן
אֶת הַמַּיִם, וּבְרֵכוֹת כָּאֵלֶּה אוֹ חָרְבוֹתֵיהֶן מוֹצְאִים עַתָּה
בְכָל חֶלְקֵי הָאָרֶץ.



הַמַּיִם, כְּמוּבָן, נִגָּרִים תָּמִיד לְמַטָּה. וְלָכֵן אִם יִפְּלוּ
הֵם בְּאֶרֶץ יִשְׂרָאֵל הַמַּעֲרָבִית עַל צֵלַע הֶהָרִים הַמַּעֲרָבִית
יִזְּלוּ מַעֲרָבָה אֶל הַיָּם הַגָּדוֹל. וְאִם עַל הַמִּזְרָחִית
יִפֹּלוּ, יִזְּלוּ הַמַּיִם מִזְרָחָה אֶל יַם הַמֶּלַח אוֹ אֶל
הַיַּרְדֵּן אֲשֶׁר יְשָּׂא אוֹתָם אֶל יַם הַמֶּלַח. וְלָכֵן אוֹמְרִים
כּי מֵימֵי אֶרֶץ יִשְׂרָאֵל נֶחֱלָקִים לִשְׁתֵּי בְּרֵכוֹת: לִבְרֵכַת
הַיָּם הַגָּדוֹל וְלִבְרֵכַת יַם הַמֶּלַח. קַו הַמַּיִם, לֵאמֹר
הַקַּו הַמַּפְרִיד בֵּין שְׁתֵּי הַבְּרֵכוֹת הָאֵלֶּה עוֹבֵר בְּשׁוּרָה
אֲרֻכָּה מִצָּפוֹן לְדָרוֹם עַל גַּב הֶהָרִים אֲשֶׁר בְּעֵבֶר
הַיַּרְדֵּן מַעֲרָבָה.



הַמַּיִם אֲשֶׁר בְּעֵבֶר הַיַּרְדֵּן מִזְרָחָה זוֹרְמִים כֻּלָּם
מַעֲרָבָה אֶל בְּרֵכַת יַם הַמֶּלַח.






הַנְּהָרוֹת הַתְּמִידִים

א) אֶל בְּרֵכַת הַיַּם הַגָּדוֹל:


מֵהָרֵי הַלְּבָנוֹן יוֹצְאִים נְהָרוֹת אֲחָדִים הַזּוֹרְמִים אֶל הַיַּם
הַגָּדוֹל. הַיּוֹתֵר חָשׁוּב בָּהֶם הוּא נְהַר זַהֶרַאנִי. הוּא יִוָּלֵד
בִּצְפוֹנִית־מִזְרָחִית לְעִיר צִידוֹן, זוֹרֵם בָּרִאשׁוֹנָה דָרוֹמָה
וְאַחֲרֵי כֵן פּוֹנֶה מַעֲרָבָה וְנוֹפֵל אֶל הַיָּם בֵּין צִידוֹן וּבֵין
צָרְפַת.



לִיטַנִּי. הוּא הַיּוֹתֵר גָּדוֹל בַּנְּהָרוֹת הַנּוֹפְלִים
בְּאַרְצֵנוּ אֶל הַיָּם הַגָּדוֹל. אָרְכּוֹ יוֹתֵר מִ 170 קִילוֹמֶתֶּר.
הוּא יִוָּלֵד בְּתוֹךְ בִּקְעַת הַלְּבָנוֹן אוֹ חֵילַת סוּרִיָּה
מִמַּעֲיָנוֹת רַבִּים הַיּוֹצְאִים מֵהָרֵי הַלְּבָנוֹן וּמוּל
הַלְּבָנוֹן. בָּרִאשׁוֹנָה זוֹרֵם הוּא דָרוֹמָה, בְּתוֹךְ הַבִּקְעָה,
אֲבָל אַחֲרֵי כֵן בְּקִרְבַת הַמּוֹשָׁבָה מְטוּלָה פוֹנֶה מַעֲרָבָה
וּפוֹרֵץ לוֹ דֶרֶךְ בֵּין הֶהָרִים וְהַסְּלָעִים אֶל הַיָּם הַגָּדוֹל.
זִרְמוֹ חָזָק מְאֹד כִּי נוֹפֵל הוּא בְּכָל אָרְכּוֹ מִגֹּבַה שֶׁל אֶלֶף
מֶתֶּר, לֵאמֹר מוֹצָאוֹ יִמָּצֵא בְגֹבַהּ שֶׁל אֶלֶף מֶתֶּר מֵעַל פְּנֵי
הַיָּם. לָכֵן קָּרְאוּ לוֹ הַיְּוָנִים הַקַּדְמוֹנִים בְּשֵׁם לִיאָנְטַס
לֵאמֹר הָאַרְיֵה וּמִן הַשֵּׁם הַזֶּה נִגְזָר שְׁמוֹ הָעֲרָבִי
הַנּוֹכְחִי. בְּחֶלְקוֹ הָאַחֲרוֹן, לֵאמֹר, בְּחֶלְקוֹ הַזּוֹרֵם
מַעֲרָבָה נִקְרָא הוּא בְּפִי יוֹשְׁבֵי הַמָּקוֹם בְּשֵׁם
אֶל־קַסִּימִיָּה.



נְהַר מֶפְשׁוּח. נָהָר קָטֹן מִצָּפוֹן לְעַכּוֹ.



נְהַר נַעֲמָן אוֹ בֵּלוּס. נָהָר קָטֹן בְּתוֹךְ בִּקְעַת עַכּוֹ
מִדָּרוֹם לְעִיר עַכּוֹ. לְפִי דִבְרֵי הַסּוֹפְרִים הַקַּדְמוֹנִים
מָצְאוּ הַצּוֹרִים עַל שְׂפַת הַנָּהָר הַזֶּה אֶת הַתַּחְבּוּלָה
לַעֲשׂוֹת זְכוּכִית.



נַחַל־קִישׁוֹן. בָּרִאשׁוֹנָה הוּא רַק נַחַל הַמָּלֵא מַיִם רַק
בִּימֵי הַגְּשָׁמִים. הוּא מְאַסֵּף אֶל תּוֹכוֹ אֶת כָּל הַמַּיִם שֶׁל
עֵמֶק יִזְרְעֶאל וּמֵי הֶהָרִים הַמַּקִּיפִים אוֹתוֹ; לָכֵן יֵצֵא הוּא
בַחֹרֶף מִגְּדוֹתָיו וּמְכַסֶּה אֶת כָּל הַכִּכָּר מִסָּבִיב וְגַם
מוֹלִיד בִּצּוֹת רַבּוֹת. אַחֲרֵי אֲשֶׁר יִפְרוֹץ לוֹ דֶרֶך בֵּין הָרֵי
הַגָלִיל וְהַר הַכַּרְמֶל וְיִכָּנֵס לְבִקְעַת עַכּוֹ, יֵהָפֵךְ הוּא
לְנָהָר הַזּוֹרֵם אֵצֶל רֶגֶל הַר הַכַּרְמֶל וְנוֹפֵל הַיָּמָה אֶל
מִפְרָץ עַכּוֹ קָרוֹב לְעִיר חִיפָה. הָעֲרָבִים קוֹרְאִים לוֹ
וַדִּי־מֻקַּטַע.



נְהַר־אֶל־דּוּפְלָה. נָהָר קָטֹן הַנּוֹפֵל הַיָּמָה מִדָּרוֹם לְדוֹר
אוֹ תַּנְתּוּרָה.



נְהַר־הַתְּכֵלֶת בַּעֲרָבִית וַדִּי־זֶרְקָה. הוּא זוֹרֵם אֵצֶל
רֶגֶל הֶהָרִים אֲשֶׁר עֲלֵיהֶם בְּנוּיָה הַמּוֹשָׁבָה
זִכְרוֹן־יַעֲקֹב וְנוֹפֵל הַיָּמָה מִצָּפוֹן לְקֵסָרִיָה. הוּא
יָדוּעַ עוֹד בְּשֵׁם נְהַר־הַתַּנִּינִים, כִּי לִפְעָמִים מוֹצְאִים
בּוֹ תַנִּינִים קְטַנִים מֵאוֹתוֹ הַמִּין, אֲשֶׁר בִּיְאוֹר מִצְרָיִם.
חֵלֶק גָּדוֹל מִמֶּנּוּ עוֹבֵר בְּתוֹךְ אַדְמַת הַיְּהוּדִים.



נְהָר אֵל־מֶפְגִ’יר אוֹ נְהַר חֶדֶרָה. הַנָּהָר הַזֶּה כִמְעַט
כֻּלּוֹ עוֹבֵר בְּתוֹךְ אַדְמַת הַיְּהוּדִים, בְּמוֹשֶׁבֶת חֶדֶרָה אוֹ
עַל גְּבוּלָהּ (גְּבוּל חֶפְצִי־בָהּ). שְׂפָתָיו תָּמִיד מְכֻסּוֹת יֶרֶק
וְזֶה נָתַן לוֹ אֶת הַשֵּׁם הָעֲרָבִי אֵל־אַחְדַּר (יָרוֹק)
וּמִמֶּנּוּ נִגְזָר הַשֵּׁם חֶדֶרָה.



נְהַר אַבּו־זַבּוּרָה אוֹ נְהַר אִיסְכַּנְדְרוֹנָה מִדָּרוֹם לִנְהַר
חֶדֶרָה. בַּמָּקוֹם, אֲשֶׁר הוּא נוֹפֵל הַיָּמָה, נִמְצָא נָמָל קָטֹן
הַיָּדוּעַ בְּשֵׁם מִינַת־אַבּוּ־זַבּוּרָה. דֶּרֶךְ הַנָּמָל הַזֶּה
מוֹצִיאִים בַּקַּיִץ מֵחֶדֶרֶה וּמֵהַמְּקוֹמוֹת הַסְּמוּכִים לָהּ
כַּמּוּת גְּדוֹלָה שֶׁל אֲבַטִּיחִים לְבֵירוּת, לְקוֹנְסְטַנְטִינָפּוֹל
וּבִפְרַט לְמִצְרָיִם.



נְהַר־אֵל־פַלִּיק נָהָר קָטֹן מִדָּרוֹם לְאַבּוּ־זַבּוּרָה.
מִסָּבִיב לוֹ בִצוֹת רַבּוֹת וּבָהֶן מְאַסְּפִים הַרְבֵּה עֲלוּקוֹת.



מֵי־הַיַּרְקוֹן אוֹ נְהַר־עוֹגָ’ה. הוּא יִוָּלֵד מִמַּעֲיָנוֹת
הַנּוֹבְעִים לְרֶגֶל הַגִּבְעָה, אֲשֶׁר עָלֶיהָ נִמְצָאוֹת חָרְבוֹת
מִבְצָר עַתִּיק, אֲשֶׁר הָעֲרָבִים קוֹרְאִים לוֹ
“קַלַּעַת־רַאשׂ־אֶל־עַיִן” לֵאמֹר מִבְצַר רֹאשׁ הַמַּעֲיָנוֹת
וְיַחַד עִם זֶה רֹאשׁ הַנָּהָר, וְחוֹקְרֵי אֶרֶץ יִשְׂרָאֵל נוֹטִים
לִרְאוֹת בּוֹ אֶת הַמִּבְצַר אַנְטִפַּטְרִיס, הַנִּזְכָּר בְּדִבְרֵי
יְמֵי יִשְׂרָאֵל בִּתְקוּפַת הַבַּיִת הַשֵּׁנִי. בַּחֹרֶף יִגְבְּרוּ בוֹ
הַמַּיִם בְּמִדָּה חֲשׁוּבָה עַל יְדֵי הַמַּיִם אֲשֶׁר מְבִיאִים לוֹ
נְחָלִים רַבִּים. בְּדַרְכּוֹ מֵנִיעַ הוּא טַחֲנוֹת רַבּוֹת. בְּחֶלְקוֹ
הָעֶלְיוֹן הוּא עוֹבֵר בְּתוֹךְ אַדְמַת הַמּוֹשָׁבָה “פֶּתַח־תִּקְוָה”
וּמַשְׁקֶה פַרְדֵּסִים רַבִּים.



נַחַל־שׁוֹרֵק אוֹ נֶבִּי־רוּבִּין. נוֹפֵל הַיָּמָה מִדָּרוֹם
לְיָפוֹ בְּמֶרְחַק דֶּרֶךְ שָׁעָה אַחַת מִמֶּנָּהּ. אֶת שְׁמוֹ
הָרִאשׁוֹן, הָעִבְרִי, קִבֵּל הוּא מִפְּנֵי הַכְּרָמִים הָרַבִּים אֲשֶׁר
בָּהֶם הָיָה בִיְמֵי קֶדֶם מְכֻסֶּה חֶבֶל הָאָרֶץ, אֲשֶׁר בּוֹ הָיָה
עוֹבֵר, כִּי שׂוֹרֵק הוּא מִין גֶּפֶן טוֹבָה37. אֶת שְׁמוֹ הַשֵּׁנִי,
הָעֲרָבִי, – בִּגְלַל קֶבֶר אֶחָד, הַנִּמְצָא בְקִרְבָתוֹ וַאֲשֶׁר
הָעֲרָבִים אוֹמְרִים עָלָיו כִּי הוּא קֶבֶר הַנָּבִיא רְאוּבֵן, לֵאמֹר
בְּנוֹ הַבְּכוֹר שֶׁל יַעֲקֹב אָבִינוּ. וּלְמִנְהָג הָיָה לְיוֹשְׁבֵי
הָאָרֶץ, הַמּוּשְׂלִימִים, שֶׁיִתְאַסְּפוּ שָׁנָה שָׁנָה בְמֶשֶׁךְ חֹדֶש
אֶחָד בְּסוֹף הַקַּיִץ אֶל הַקֶּבֶר הַזֶּה. אֳהָלִים רַבִּים מְכַסִּים
אָז אֶת פְּנֵי הַכִּכָּר עַל שַׁטח גָּדוֹל. שָׁם יִקָּבַע אָז שׁוּק
גָּדוֹל וְשָׁם תֵּעָרַכְנָה חֲגִיגוֹת שׁוֹנוֹת וְכָל מִינֵי מִשְׁחָקִים
מְסֻדָּרִים שָׁם. וְלֹא רַק יוֹשְׁבֵי הַכְּפָרִים, כִּי אִם גַּם
יוֹשְׁבֵי הֶעָרִים הְּגדוֹלוֹת כְּמוֹ יְרוּשָׁלַיִם, יָפוֹ, רַמְלֶה,
עַזָּה וְעוֹד, חוֹשְׁבִים לְחוֹבָתָם הַקְּדוֹשָׁה לְבַלּוֹת אֵיזֶה זְמַן
בְּמֶשֶׁךְ הַחֹדֶשׁ הַזֶּה אֵצֶל נֶבִּי־רוּבִּין.



נְהַר־צִקְרֵיר אוֹ נֶבִּי־יוֹנַס. נָהָר קָטֹן בֵּין יַבְנֶה
וְאַשְׁדּוֹד. הָעֲרָבִים אוֹמְרִים, כִּי בַמָּקוֹם הַזֶּה קֶבֶר
הַנָּבִיא יוֹנָה וְלָכֵן נָתְנוּ לַנָּהָר אֶת שְׁמוֹ הַשֵּׁנִי. לְפִי
דַעַת אַחֵרִים שָׁם הוּא הַמָּקוֹם אֲשֶׁר בּוֹ הֵקִיא הַדָּג הַגָּדוֹל
אֶת הַנָּבִיא הַזֶּה אֶל הַיַּבָּשָׁה.






ב) אֶל בְּרֵכַת יַם הַמֶּלַח


הַיַּרְדֵּן, הוּא הַנָּהָר הַיּוֹתֵר גָּדוֹל וְהַיּוֹתֵר חָשׁוּב
בְּנַהֲרוֹת אֶרֶץ יִשְׂרָאֵל. בְּפִי הָעֲרָבִים הוּא נִקְרָא
שֵׁרִיעָה־אֶל־כֶּבִּירֵה, מְקוֹם הַשְּׁתִיָּה הַגָּדוֹל, לֵאמֹר
הַנָּהָר הַגָּדוֹל. הוּא יוֹצֵא בִקְצֵה צְפוֹן אֶרֶץ יִשְׂרָאֵל
מִמַּעֲיָנוֹת רַבִּים הַנּוֹבְעִים מִצַּלְעוֹת הַר חֶרְמוֹן. מִכָּל
הַמַּעֲיָנוֹת הָאֵלֶּה הַיּוֹתֵר חֲשׁוּבִים הֵם שְׁלשָׁה. הָרִאשׁוֹן,
הַיּוֹתֵר צְפוֹנִי, יוֹצֵא בְגֹבַהּ 518 מֶתֶּר מֵעַל פְּנֵי הַיָּם
מִצֵּלַע הָהָר הַמַּעֲרָבִית־צְפוֹנִית קָרוֹב לְעִיר חַצְבֵּיָה וְלָכֵן
נִקְרָא מוֹצָא הַיַּרְדֵּן הַזֶּה אֶל־חַצְבַּנִי. הַשֵּׁנִי יוֹצֵא
אֵצֶל רֶגֶל גִּבְעָה אַחַת, הַיְּדוּעָה בְשֵם תֵּל־אֵל־קַדִּי לֵאמֹר
גִּבְעַת הַקַּדִּי אוֹ הַשּׁוֹפֵט. הַשֵּׁם קַדִּי הוּא רַק
תַּרְגּוּם הַמִּלָּה הָעִבְרִית דָּן וְעַל הַגִּבְעָה הַזֹּאת
עָמְדָה בֶאֱמֶת לְפָנִים הָעִיר דָּן אוֹ לַיִּשׁ38. הַשֵּׁם
דָּן נִשְׁמָר גַם עַתָּה בְשֵׁם הַמַּעֲיָן, אֲשֶׁר הָעֲרָבִים קוֹרְאִים
לוֹ לֶדַּן. הַמַּעֲיָן הַשְּׁלִישִׁי יוֹצֵא מִתּוֹךְ מְעָרָה לְרֶגֶל
אַחַד מִזִּיזֵי39 הַחֶרְמוֹן הַדְּרוֹמִים אֵצֶל הָעִיר בַּנִּיאַס
אוֹ פַמִּיאַס. בָּרִאשׁוֹנָה נִפְגָשִׁים שְׁנֵי הַמַּעֲיָנוֹת
הָאַחֲרוֹנִים וְאָז כְּבָר מְקַבֵּל הַנָּהָר אֶת הַשֵּׁם יַּרְדֵּן.
אַחֲרֵי כֵן יִלָּוֶה עֲלֵיהֶם גַם אֶל־חַצְבַּנִּי.



                                                          הירדן




תמונה 7.png



אַחֲרֵי הִתְאַחְדוּת שְׁלשֶׁת הַמַּעֲיָנוֹת נִכְנָס הַיַּרְדֵּן אֶל
תּוֹךְ אַדְמַת בִּצָּה הַמְּכֻסָּה גֹמֶא40 וְצִמְחֵי בִצָּה אֲחֵרִים,
וְהַמְּלֵאָה עֶדְרֵי רְאֵמִים41 חֲזִירֵי יַעַר וְעוֹפוֹת מַיִם שׁוֹנִים.
הִיא הַבִּצָּה הַיְּדוּעָה בְשֵׁם אֶל־חוּלֶה. הַבִּצָּה הַזֹּאת
נִגְמֶרֶת בַּאֲגַם מַיִם, אֲשֶׁר אֶל תּוֹכוֹ נוֹפֵל הַיַּרְדֵּן.
הָעֲרָבִים קוֹרְאִים לַאֲגָם הַזֶּה עַל שֵׁם הַבִּצָּה, אֲשֶׁר הוּא
חֶלְקָהּ הַדְּרוֹמִי בַּחַר־אֵל־חוּלֶה לֵאמֹר יַם הַחוּלֶה.
הַיְּהוּדִים קוֹרְאִים לוֹ בְדֶרֶךְ כְּלָל מֵי־מֵרוֹם. מִלְּבַד זֶה
גָזְרוּ יְהוּדֵי הַגָּלִיל מִשְּׁמוֹ הָעֲרָבִי שֵׁם שֵׁנִי וְקוֹרְאִים
לוֹ יַם הַחֲוִילָה. הוּא אֵינֶנּוּ גָדוֹל וְאֵינֶנּוּ עָמוֹק;
אָרְכּוֹ הוּא מְעַט פָּחוֹת מִשִּׁשָׁה קִילוֹמֶתְּרִים וְרָחְבּוֹ מְעַט
יוֹתֵר מֵחֲמִשָּׁה קִילוֹמֶתְּרִים וְעָמְקוֹ מִשְּׁלשָׁה עַד חֲמִשָּׁה
מֶתְּרִים. כַּמּוּת הַמַּיִם בּוֹ מִתְחַלֶּפֶת עִם תְּקוּפוֹת הַשָּׁנָה.
בִּימֵי הַגְּשָׁמִים הַיָּם יוֹתֵר גָדוֹל וְיוֹתֵר עָמוֹק וּבַקַּיִץ
יִקְרֶה, כִּי מֵימָיו יֹאבְדוּ כָלִיל וְכֻלּוֹ יֵהָפֵךְ לְבִצָּה.



אַחֲרֵי צֵאתוֹ מִמֵּי־מֵרוֹם מִתְרַחֵב הַיַּרְדֵּן וְאֵצֶל הַמּוֹשָׁבָה
מִשְׁמַר הַיַּרְדֵּן יַגִּיעַ רָחְבּוֹ עַד 25 מֶתֶּר. הַבִּקְעָה
אֲשֶׁר בָּה עוֹבֵר הַיַּרְדֵּן הוֹלֶכֶת מִפֹּה וְצָרָה וְהַנָּהָר
שׁוֹטֵף בְּזַעַם בֵּין הֶהָרִים הַלּוֹחֲצִים אוֹתוֹ מִשְּׁנֵי עֲבָרָיו,
לִפְעָמִים בְּתוֹךְ גַּיְא צַר בֵּין סְלָעִים וְצוּרִים. בִּמְקוֹמוֹת
אֲחָדִים קוֹפְצִים הַמַּיִם וְנוֹפְלִים לְמַטָּה מִגֹּבַהּ חָשׁוּב.
הַנְּפִילָה הַכְּלָלִית שֶׁל הַמַּיִם פֹּה חֲזָקָה מְאֹד, כִּי עַל
מֶרְחַק שִׁשָּׁה עָשָׂר קִילוֹמֶתֶּר מִמֵּי־מֵרוֹם עַד יַם־כִּנֶּרֶת
תִּשְׁפַּל הַבִּקְעָה בְ210 מֶתֶּר. רַק לִפְנֵי נָפְלוֹ אֶל יַם
כִּנֶּרֶת מִתְרַחֵב שׁוּב הַנָּהָר וְיַגִּיעַ עַד רֹחַב שֶׁל 45 מֶתֶּר.
אַךְ לְעוּמַת זֶה יִקְטַן עָמְקוֹ; גַּם זִרְמוֹ פֹה אֵינֶנּוּ חָזָק כִּי
פוֹגֵשׁ הוּא בְסִרְטוֹן42 הָעוֹצֵר אֶת מְרֻצָּתוֹ.



יַם־כִּנֶּרֶת. מִכָּל שְׁלשֶׁת הָאֲגַמִּים הַקְּשׁוּרִים אֶל
הַיַּרְדֵּן הַיּוֹתֵר חָשׁוּב הוּא יַם כִּנֶּרֶת. אֱמֶת הוּא, כִּי יַם
הַמֶּלַח עוֹלֶה עָלָיו בְּגָדְלוֹ, אַךְ סְגוּלוֹתָיו הַטִּבְעִיוֹת
פָּעֲלוּ, כִּי הוּא בְעַצְמוֹ וּבְמִדָּה יְדוּעָה גַם חֻפָּיו
מְשֻׁלָּלִים כָּל חַיִּים. לֹא כֵן יַם כִּנֶּרֶת. הוּא עִם סְבִיבוֹתָיו
– אַחַת הַפִּנּוֹת הַיּוֹתֵר נֶחְמָדוֹת שֶׁל אַרְצֵנוּ. מֵימָיו
בְּהִירִים, מְתוּקִים וּנְעִימִים לְשׁוֹתֵיהֶם, וְיַחַד עִם זֶה הוּא
עָשִׁיר מְאֹד בְּדָגִים. אַדְמַת חֻפָּיו הַפּוֹרִיָּה הָיְתָה תָמִיד
נֶעֱבֶדֶת הֵיטֵב וְתָמִיד כִּלְכְּלָה עַם רָב. מֵימָיו הַכְּחוּלִים, הַבְּקָעוֹת הַיְּרוּקוֹת עַל שְׂפָתוֹ, הֶהָרִים
הַגְּבֹהִים הַלּוֹחֲצִים אוֹתוֹ מִמִּזְרָח וּמִמַּעֲרָב, וְעַל כֻּלָּם
הָרֹאשׁ הַלָּבָן שֶׁל הַר חֶרְמוֹן הַנִּשְׁקָף מִצָּפוֹן – כָּל זֶה
מַזְכִּיר אֶת הַמַּרְאוֹת הַיּוֹתֵר יָפִים שֶׁל אֶרֶץ שְׁוִיצִיָּה43
הַמְּפֻרְסֶמֶת בְּיָפְיָהּ. בִּיְמֵי קֶדֶם הָיָה הוּא מָלֵא חַיִּים: עַל
מֵימָיו הָיוּ שָׁטוֹת אֳנִיּוֹת רַבּוֹת, אֳנִיּוֹת דַּיָּגִים
וָאֳנִיּוֹת נוֹסְעִים, אֲשֶׁר הָיוּ מְקַשְּׁרוֹת בֵּינֵיהֶן אֶת הֶעָרִים
הָרַבּוֹת אֲשֶׁר כִּסּוּ אֶת חֻפָּיו. עַתָּה רַק לְעִתִּים רְחוֹקוֹת
רוֹאִים עָלָיו מִפְרָשׂ בּוֹדֵד שֶׁל סִירַת דּוּגָה. גַּם חֻפָּיו
נֶעֱזָבִים וְלֹא נֶעֱבָדִים כָּרָאוּי. רַק בַּזְּמַן הָאַחֲרוֹן מַתְחִיל
יַם כִּנֶּרֶת וְיַחַד אִתּוֹ גַם סְבִיבוֹתָיו לָשׁוּב לִתְחִיָּה
וּלְהִתְנָעֵר מִתַּרְדֵּמָתָם בְּמֶשֶׁך כַּמָּה מֵאוֹת שָׁנִים.
הַמּוֹשָׁבוֹת הָעִבְרִיּוֹת, אֲשֶׁר נוֹסְדוּ אֶצְלוֹ, עֲתִידוֹת
לְהָפִיחַ רוּחַ חַיִּים בְּכָל הַכִּכָּר וְלַהֲפֹךְ אֶת הַפִּנָּה
הַזֹּאת לְאֶרֶץ בְּרוּכָה, כְּמוֹ שֶׁהָיְתָה בִימֵי קֶדֶם בְּשֶׁבֶת
יִשְׂרָאֵל עַל אַדְמָתוֹ.



מִלְּבַד שְׁמוֹ הָרָגִיל, יַם כִּנֶרֶת, נִקְרָא הָאֲגָם הַזֶּה
בִימֵי הַבַּיִת הַשֵּׁנִי גַם בְּשֵׁם יַם הַגָּלִיל. עַל שֵׁם
הַבִּקְעָה, אֲשֶׁר בִּצְפוֹנִית־מַעֲרָבִית לוֹ, בִּקְעַת גְּנוּסָר אוֹ,
אוּלַי, עַל שֵׁם עִיר אֲשֶׁר עָמְדָה שָׁם לְפָנִים, יִקָּרֵא גַם יַם
גְּנוּסָר. בַּשֵּׁם הַזֶּה יָדוּעַ הוּא בִשְׂפוֹת אֵרָפָּה. הָעַרָבִים
קוֹרְאִים לוֹ בַחַר־טִבֶּרִיָּה לֵאמֹר יַם־טִבֶּרִיָּה וְכַךְ
נִקְרָא לִפְעָמִים גַּם בַּתַּלְמוּד. עָמְקוֹ הוּא 48 מֶתֶּר, אָרְכּוֹ
21 קִילוֹמֶתֶּר וְרָחְבּוֹ הַיּוֹתֵר גָּדוֹל יַגִּיעַ עַד 11
קִילוֹמֶתֶּר. הַסְּעָרוֹת עָלָיו חֲזָקוֹת מְאֹד.



בַּפִּנָּה הַדְּרוֹמִית־מַעֲרָבִית שֶׁל יַם כִּנֶּרֶת יוֹצֵא הַיַּרְדֵּן
מִן הָאֲגָם הַזֶּה וְזוֹרֵם דָּרוֹמָה אֶל יַם הַמֶּלַח. זִרְמוֹ
פְתַלְתַּל מְאֹד עַד כִּי אֹרֶךְ הַנָּהָר הוּא שָׁלשׁ פְּעָמִים יוֹתֵר
גָּדוֹל מֵאֹרֶךְ הַקַּו הַיָּשָׁר הַהוֹלֵךְ מִיַּם כִּנֶרֶת עַד יַם
הַמֶּלַח. אֹרֶךְ הַקַּו הַזֶּה הוּא כְ110 קִילוֹמֶתֶּר. רֹחַב הַנָּהָר
הַבֵּינוּנִי הוּא 30 מֶתֶּר אֲבָל בְּחֶלְקוֹ הַתַּחְתּוֹן נֹכַח יְרִיחוֹ
רָחְבּוֹ שְׁתֵּי פְעָמִים יוֹתֵר גָּדוֹל וְלִפְנֵי נָפְלוֹ אֶל יַם
הַמֶּלַח יַגִּיעַ עַד 72 מֶתֶּר. עָמְקוֹ שׁוֹנֶה הוּא: יֶשְׁנָם
בְּתוֹכוֹ מְקוֹמוֹת עֲמוּקִים מְאֹד וְיֶשְׁנָם מְקוֹמוֹת אֲשֶׁר הָעֹמֶק
בָּהֶם כָּל כַּךְ קָטָן עַד כִּי אֶפְשָׁר לַעֲבֹר בָּרֶגֶל מֵעֵבֶר
הַנָּהָר הָאֶחָד אֶל הַשֵּׁנִי. הַמְּקוֹמוֹת הָאֵלֶּה יְדוּעִים בְּשֵׁם
מַעְבְּרוֹת הַיַּרְדֵּן וּמִסְפָּרָן יַגִּיעַ עַד חֲמִשִּׁים
וְאַרְבַּע. מֵהֶן אַרְבָּעִים וְתֵשַׁע לִפְנֵי נְפִילַת נַחַל יַבֹּק אֶל
הַיַּרְדֵּן.



הַיַּרְדֵּן עָשִׁיר בְּדָגִים וְחֻפָּיו מְכֻסִּים יַעֲרֵי עֵצִים
שׁוֹנִים וּבָהֶם הֲמוֹן חַיּוֹת וּבַעֲלֵי כָנָף. הַיְּעָרִים הָאֵלֶּה
הֵם גְּאוֹן הַיַּרְדֵּן44.



מִמַּעֲרָב וּמִמִּזְרָח מְקַבֵּל הַיַּרְדֵּן הַרְבֵּה נְהָרוֹת
הַמְּבִיאִים אֵלָיו אֶת מֵי הֶהָרִים הַמַּקִּיפִים אוֹתוֹ מִשְּׁנֵי
עֲבָרָיו. מִמַּעֲרָב נוֹפְלִים אֶל תּוֹכוֹ וַדִּי־אֲרוּס הָעוֹבֵר
דֶּרֶךְ בִּצַּת אֶל־חוּלֶה וְנוֹפֵל אֶל מֵי־מֵרוֹם וְעַל יָדוֹ אֶל
הַיַּרְדֵּן; וַדִּי־אֶל־עַמּוּד הָעוֹבֵר דֶּרֶך בִּקְעַת־גְנוּסָר וְנוֹפֵל אֶל יַם־כִּנֶּרֶת. יָשָׁר אֶל
הַיַּרְדֵּן נוֹפְלִים: וַדִּי־פֶגַּס אוֹ וַדִּי־פֶגַּ’גְ'
וַדִּי־בִּירֶה אוֹ בֵית־בָּרָה45, וַדִּי־גַ’לּוּד אוֹ
עֵין־חֲרֹד46, וַדִּי־פַרִיאָה, וַדִּי־פַזָּאִיל, וַדִּי־עוּגָה,
וַדִּי־כֶּלְתְּ.



הַרְבֵּה יוֹתֵר חֲשׁוּבִים הַנְּהָרוֹת הַנוֹפְלִים אֶל הַיַּרְדֵּן
מִצַּד מִזְרָח. הָרִאשׁוֹן בָּהֶם הַיּוֹתֵר צְפוֹנִי הוּא נְהַר
יַרְמוּק, הַנִקְרָא בָעֲרָבִית שָׁרִיעָה־אֶל־מֵנַדִּירָה. הוּא
מֵבִיא אֶל תּוֹךְ הַיַּרְדֵּן אֶת כָּל הַמַּיִם שֶׁל מִישׁוֹר גּוֹלָן
וּבָשָׁן אוֹ מִישׁוֹר חוֹרַאן.



יוֹתֵר קְטַנִּים הֵם וַדִּי־עַרַבּ, וַדִּי־יַבִּיס, אֲשֶׁר שְׁמוֹ
מַזְכִּיר לָנוּ אֶת הָעִיר הָעֲתִּיקָה יָבֵשׁ גִּלְעָד,
וַדִּי־עַגְ’לוּן אוֹ וַדִּי־רַגִּ’יב.



אַחֲרֵי הַיַּרְמוּךְ הַנָהָר הַיּוֹתֵר חָשׁוּב בַּנְהָרוֹת הַנוֹפְלִים
אֶל הַיַּרְדֵּן הוּא נַחַל יַבֹּק, אֲשֶׁר הָעֲרָבִים קוֹרְאִים לֹו
בִּגְלַל מֵימָיו הַזַּכִּים וַדִּי־זֶרְקָה לֵאמֹר נַחַל הַתְּכֵלֶת.
הוּא זוֹרֵם בְּתוֹךְ בִּקְעָה צָרָה וַעֲמוּקָה לִפְעָמִים בֵּין קִירוֹת
זְקוּפִים.



מִדָּרוֹם לו יֵׁשׁ לְהַזְכִּיר אֶת מֵי־נִמְרִין אֲשֶׁר יִקָּרֵא
בְחֶלְקוֹ הָעֶלְיוֹן וַדִּי־שַׁעִיבּ אוֹ וַדִּי־כֶּפְרֶן,
הַמִּתְאַחֵד עִם וַדִּי־חֶשְׁבָּן. הַשֵּׁם הָאַחֲרוֹן מַזְכִּיר
לָנוּ אֶת הָעִיר חֶשְׁבּוֹן אֲשֶׁר פַעַם הָיְתָה בִידֵי יִשְׂרָאֵל
וּפַעַם בִּידֵי מוֹאָב.



יַם־הַמֶּלַח. הָאֲגָם, אֲשֶׁר אֶל תּוֹכוֹ נוֹפֵל הַיַּרְדֵּן,
יָדוּעַ בְּשֵׁם יַם־הַמֶּלַח. הוּא הַגָּדוֹל בְּכָל שְׁלשֶׁת
הָאֲגַמִּים אֲשֶׁר בְּבִקְעַת הַיַּרְדֵּן. אָרְכּוֹ יַגִּיעַ עַד 76
קִילוֹמֶתֶּר וְרָחְבּוֹ עַד 16. גַּם עָמְקוֹ גָדוֹל מְאֹד בִּפְרָט
בְּחֶלְקוֹ הַצְּפוֹנִי אֲשֶׁר שָׁם הוּא מַגִּיעַ כִּמְעַט עַד 400 (399)
מֶתֶּר. סְגוּלוֹת אֲחָדוֹת שֶׁל הַיָּם הַזֶּה עוֹשִׂים אוֹתוֹ לְיָחִיד
בְּמִינוֹ עַל פְּנֵי כָל כַּדּוּר הָאָרֶץ. טֶרֶם כֹּל מַפְלִיא מַצָּבוֹ
מִתַּחַת לִפְנֵי הַמַּיִם בָּאֹקִיָנוֹס, כִּמְעַט בְּ400 (394) מֶתֶּר.
יֶשְׁנָן רַאֲיוֹת הַמּוֹכִיחוֹת כִּי בִימֵי קֶדֶם עָמְדוּ הַמַּיִם לְכָל
הַפָּחוֹת בְּגֹבַהּ שֶׁל 120 מֶתִּר מֵעַל גֹּבַהּ הַמַּיִם בּוֹ בַזְּמַן
הַזֶּה. כָּל הַמַּיִם הָאֵלֶּה הִתְנַדְּפוּ וְהִתְאַדּוּ מִפְּנֵי הַחֹם
הָרַב הַשּׂוֹרֵר בַּבִּקְעָה הַמּוּקֶפֶת הָרִים מִשְּׁנֵי עֲבָרֶיהָ.
גַּם עַתָּה מֵבִיא הַיַּרְדֵּן אֶל תּוֹכוֹ כַמּוּת מַיִם אֲשֶׁר צְרִיכָה
לְהַגְבִּיהַּ אֶת פְּנֵי הַמַּיִם בּוֹ בְ48 מֶתֶּר בְּשָׁנָה. וּמִלְּבַד
הַיַּרְדֵּן הוּא מְקַבֵּל עוֹד נְהָרוֹת וּנְחָלִים אֲחֵרִים. וְאִם
גֹּבַהּ הַמַּיִם בְּתוֹכוֹ אֵינֶנּוּ מִשְׁתַּנֶּה וְנִשְׁאָר תְּמִידִי,
אוֹת הוּא כִי כָל הַמַּיִם הַבָּאִים אֵלָיו מִתְאַדִּים וּמִתְנַדְּפִים.
וּבֶאֱמֶת, אִם נַבִּיט מִמְּרוֹם הַר הַזֵּיתִים אֶל צַד יַם־הַמֶּלַח,
נִרְאֶה תָמִיד כְּמוֹ עָנָן פָּרוּשׂ עָלָיו. הֵם הֵם הָאֵדִים הָעוֹלִים
מִמֵּימָיו.



וְהַהִתְאַדּוּת הַזֹּאת הִיא הִיא הַסִּבָּה לְכַמּוּת הַמֶּלַח
הַגְּדוֹלָה אֲשֶׁר מְכִילִים בְּקִרְבָּם מֶי הַיָּם הַזֶּה47 וַאֲשֶׁר
בִּגְלַל זֶה קִבֵּל אֶת שְׁמוֹ הָעִבְרִי. בֶּאֱמֶת, בָּעֵת אֲשֶׁר
הַמַּיִם הַמָּרִים וְהַמְּלוּחִים שֶׁל הָאֹקִיָּנוּס מֵכִילִים
בְּקִרְבָּם כְ־3.5% מֶלַח וְיֶתֶר חֲלָקִים מִנֵּרַלִּיִּים, מְכִילִים מֵי
יַם הַמֶּלַח כִּמְעַט 22% מְלָחִים כָּאֵלֶּה וּבְעֹמֶק שֶׁל 300 מֶתֶּר
גַּם 28%. הֵם מְכִילִים בְּתוֹכָם בְּרוֹם, חְלוֹר, הַמְּחֻבָּר עִם
נַטְרוֹן עִם מַגְנֵזִיָּה, עִם אֵשְׁלַגּוֹן48 וְעִם סִידוֹן49
וְעוֹד.



הַכַּמּוּת בִּלְתִּי הָרְגִילָה שֶׁל מְלָחִים מִנֵּרַלִיִּים שׁוֹנִים
הִיא הִיא הַסִּבָּה, אֲשֶׁר אֵין כָּל חַיִּים אָרְגַנִּיִּים בָּאֲגָם
הַזֶּה: אֵין בּוֹ לֹא צְמָחִים וְלֹא חַיּוֹת. הַדָּגִים הַבָּאִים אֶל
תּוֹכוֹ מֵהַיַּרְדֵּן מֵתִים כְּרֶגַע. גַּם דְּגֵי הָאֹקִיָּנוֹס,
הַחַיִּים בַּמַּיִם הַמָּרִים וְהַמְּלוּחִים אֲשֶׁר בּוֹ חֲדֵלִים
לִחְיוֹת בּתוֹךְ מֵי יַם־הַמֶּלַח. בִּגְלַל סְגוּלַת מֵימָיו הַזֹּאת
קִבֵּל הָאֲגָם אֶת הַשֵּׁם הַיָּם הַמֵּת50, אֲשֶׁר בּוֹ יָדוּעַ הוּא
בְּכָל שְׂפוֹת אֵרָפָּה. סוֹפְרִים רַבִּים קוֹרְאִים מֵתִים גַּם
לְחֻפָּיו, אֲבָל זֶה לֹא נָכוֹן. עַל חֻפָּיו נִמְצָאוֹת חַיּוֹת שׁוֹנוֹת
וּמְקַנְּנִים עוֹפוֹת רַבִּים הַנְּזוֹנִים מֵהַדָּגִים אֲשֶׁר אוֹבִדִים
בְּכַמּוּת גְּדוֹלָה בְתוֹךְ מֵימָיו. בַּמְּקוֹמוֹת, אֲשֶׁר שָׁם
נוֹפְלִים אֶל תּוֹכוֹ נְהָרוֹת וּמַעְיְנוֹת מַיִם, נִמְצָאִים גַם
דָּגִים בְּכַמּוּת הֲגוּנָה. בִּימֵי קֶדֶם כַּאֲשֶׁר בְּעֶזְרַת
צִנּוֹרוֹת וְסִלּוֹנִים הוּבָאוּ אֶל הַחֻפִּים הָאֵלֶּה מַיִם מְתוִּקים,
הָיוּ הֵם מְלֵאִים חַיִּים. מִסְפַּר יוֹשְׁבֵיהֶם הָיָה רַב מְאֹד וְגַם
עַל פְּנֵי הָאֲגָם שָׁטוּ הֵנָה וָהֵנָה אֳנִיּוֹת וְסִירוֹת שׁוֹנוֹת.
עַתָּה אֵין כָּל זֶה וְחֻפֵּי הָאֲגָם דּוֹמִים בֶּאֱמֶת לְמִדְבָּר
שָׁמֵם.



הַתּוֹצָאָה הָאַחֶרֶת שֶׁל כַּמּוּת הַמֶּלַח הַגְּדוֹלָה שֶׁמְכִילִים
מֵי הָאֲגָם הַזֶּה הִיא צְפִיפוּתָם51 הַגְּדוֹלָה שֶׁל 1,66. לָכֵן
אֵינָם טוֹבְעִים בָּהֶם הַגּוּפִים הָאָרְגַנִּיִּים52 הָרְגִילִים,
הָרוֹחֵץ יוּכַל בְּקוּשִׁי גָדוֹל לִטְבֹּל בָּהֶם.



הָרֵי הַגִּיר וְהַקִּרְטוֹן שֶׁל שְׂפַת יַם הַמֶּלַח הַמַּעֲרָבִית
עֲשִׁירִים מְאֹד בְּזֶפֶת הָאֲדָמָה הַנִּקְרֵאת גַּם כֵּן זֶפֶת
הָרִים אוֹ גַם זֶפֶת יְהוּדִית. יַחַד עִם מַעְיְנוֹת מַיִם
נוֹזֶלֶת הַזֶּפֶת הַזֹּאת אֶל תּוֹךְ הַיָּם. תַּחַת הַשְׁפָּעַת
הָאַוִּיר הִיא מִתְקַשָּׁה וְנֶהְפֶכֶת לְחֵמָר53 אָסְפַלט
בִּלְשׁוֹנוֹת עַמֵּי אֵרָפָּה. הַחֵמָר הַזֶּה יוֹתֵר כָּבֵד מֵהַמַּיִם
הָרְגִילִים, אֲבָל יוֹתֵר קַל מִמֵּי יַם הַמֶּלַח וְלָכֵן אֵינֶנּוּ
טוֹבֵעַ בָּהֶם וָצף תָּמִיד עַל פְּנֵיהֶם.



בִּגְלַל הַחֵמָר הָרַב יִקָּרֵא יַם הַמֶּלַח בִּשְׁמוֹ הַשְּׁלִישִׁי
יַם הַחֵמָר. מַצָּבוֹ בְתוֹךְ הָעֲרָבָה נָתַן לוֹ גַם אֶת הַשֵּׁם
יַם הָעֲרָבָה54, וּמִפְּנֵי מַצָּבוֹ מִמִּזְרָח אוֹ מִקֶּדֶם
לְאֶרֶץ יְהוּדָה הָיָה נִקְרָא גַם הַיָּם הַקַּדְמוֹנִי55.



הָעֲרָבִים קוֹרְאִים לוֹ עַתָּה בַחַר־לוּט לֵאמֹר יַם לוֹט עַל
שֵׁם הַצַּדִּיק בֶּן אֲחִי אַבְרָהָם אָבִינוּ, אֲשֶׁר נִיצַּל מִתּוֹךְ
מַהְפֵּכַת סְדוֹם וַעֲמוֹרָה, הִיא הַמַּהְפֵּכָה אֲשֶׁר הוֹלִידָה אֶת
הַיָּם הַזֶּה.



בְּקָצֵהוּ הַדְּרוֹמִי יִגָּמֵר יַם הַמֶּלַח בְּבִצָּה מְלֵחָה
הַנִּקְרֵאת אֶס־סֶבְּחָה. הַבִּצָּה הַזֹּאת מַקְבִּילָה בְאוֹפָן
נִפְלָא עִם הַבִּצָּה אֶל־חוּלֶה מִצָּפוֹן לְמֵי מְרוֹם.



אַרְבָּעָה נְהָרוֹת נוֹפְלִים אֶל יַם הַמֶּלַח מִמִּזְרָח. הָאֶחָד הוּא
נַחַל־הַתְּכֵלֶת־מָעִין אוֹ וַדִּי־זֶרְקָה־מָעִין. זִרְמוֹ חָזָק
מְאֹד וּמוֹלִיד בְּדַרְכּוֹ נְפִילוֹת מַיִם אֲחָדוֹת. הוּא זוֹרֵם
בְּתוֹךְ בִּקְעָה עֲמוּקָה הַמֵּכִילָה הַרְבֵּה מַעְיְנוֹת רְפוּאָה
חַמִּים.



וְהַנָּהָר הַשֵּׁנִי הוּא נַחַל־אַרְנוֹן, הַנִּקְרָא בַּעֲרָבִית
וַדִּי־מוֹגִ’יבּ. גַּם זִרְמוֹ חָזָק מְאֹד, גַּם הוּא מוֹלִיד
נְפִילוֹת מַיִם יָפוֹת. הַבִּקְעָה אֲשֶׁר בָּהּ הוּא זוֹרֵם צָרָה
וַעֲמוּקָה וּבִמְקוֹמוֹת רַבִּים קִירוֹתֶיהָ זְקוּפִים. בִּימֵי קֶדֶם
הָיָה הָאַרְנוֹן הַגְּבוּל בֵּין אֶרֶץ יִשְׂרָאֵל וְאֶרֶץ מוֹאָב.



הַנָּהָר הַשְּׁלִישִׁי הוּא וַדִּי־קֵרַכּ אֲשֶׁר לְפִי דַעַת
חוֹקְרִים רַבִּים הוּא נַחַל־זָרֶד56. וְהַנָּהָר הָרְבִיעִי הוּא
וַדִּי־עַחְסָה אֲשֶׁר הוּא הַגְּבוּל בֵּין הָרֵי מוֹאָב
וְהַר־שֵׂעִיר. חוֹשְׁבִים כִּי זהֶ הוּא נַחַל־הָעֲרָבִים הַנִּזְכָּר
בְּכִתְבֵי הַקֹּדֶשׁ57.




* * *




בִּמְקוֹמוֹת רַבִּים בְּאֶרֶץ יִשְׂרָאֵל מִשְׁתַּמְּשִׁים בְּמֵי
הַנְּהָרוֹת לְהַשְׁקוֹת גַּנִּים וּפַרְדֵּסִים וּבַמִּקְצוֹעַ הַזֶּה
יֵשׁ עוֹד הַרְבֵּה וְהַרְבֵּה לַעֲשׂוֹת. וּבִמְקוֹמוֹת רַבִּים
מִשְׁתַּמְּשִׁים בַּנְּהָרוֹת הָאֵלֶּה לְהָנִיעַ טַחֲנוֹת מַיִם. וְגַם
בַּיַּחַס הַזֶּה נַעֲשֶׂה עוֹד מְעַט בָּאָרֶץ. הַיַּרְדֵּן וְהַנְּהָרוֹת
הַנּוֹפְלִים אֶל תּוֹכוֹ, הַלִּיטַאנִי, הָאַרְנוֹן וְהַדּוֹמִים לָהֶם,
בִּנְפִילָתָם מִגֹּבַהּ חָשׁוּב וּבְזִרְמָם הָעַז יְכוֹלִים לְהָנִיעַ
בָּתֵּי חֲרשֶׁת גְּדוֹלִים וּבָזֶה יָבִיאוּ בְרָכָה רַבָּה לָאָרֶץ
וּלְיוֹשְׁבֶיהָ.






הַחֲשׁוּבִים בַּנְּחָלִים

א) הַנּוֹשְׂאִים אֶת מֵימֵיהֶם מַעֲרָבָה אֶל בְּרֵכַת הַיָּם הַגָּדוֹל:


וַדִי חַלָּזוֹן הַמְּאַסֵף אֶל תּוֹכוֹ אֶת מֵי בִקְעַת רָמָה
וְנוֹשֵׂא אוֹתָם אֶל נְהַר נַעֲמָן. מִדָּרוֹם לוֹ וַדִי־עַבֶּלִּין
אוֹ גֵיא יִפְתַּח־אֵל58 הַנּוֹפֵל גַם הוּא אֶל נְהַר נַעֲמָן.
וַדִי־מַלֶךּ מְאַסֵּף אֶת מֵי בִקְעַת בֵּית נְטוֹפָה וְנוֹשֵׂא
אוֹתָם אֶל נַחַל קִישׁוֹן. וַדִי־עָרָה נוֹפֵל אֶל נְהַר חֶדֶרָה;
וַדִי־שָׂעִיר אֶל נְהַר אִיסְכַּנְדּרוּנָה, נַחַל־הַקָּנֶה אוֹ
וַדִי־קַנָּה אֲשֶׁר הָיָה לְפָנִים הַגְּבוּל בֵּין מְנַשֶּׁה
וְאֶפְרַיִם אֶל מֵי הַיַּרְקוֹן; וַדִי־מִצְרָרָה גַּם הוּא נוֹפֵל
אֶל מֵי הַיַּרְקוֹן מִצַד שְׂמֹאל.



בַּחֵלֶק הַדְּרוֹמִי שֶׁל הָאָרֶץ, בַּשְׁפֵלָה, עוֹבֵר וַדִי־צַרַאר
אֲשֶׁר בְּסוֹפוֹ יֵהָפֶךְ לְנָהָר תְּמִידִי הוּא נַחַל שׂוֹרֵק. הוּא
יִוָּלֵד בְּקִרְבַת יְרוּשָׁלַיִם וּמְאַסֵּף אֶל תּוֹכוֹ אֶת הַמַּיִם
שֶׁל חֵלֶק אֶרֶץ גָּדוֹל.



וַדִי־חַסִּי מְקַבֵּל אֶל תּוֹכוֹ מֵי נְחָלִים רַבִּים.
וַדִי־כַלִיל אוֹ נַחַל חֶבְרוֹן יִוָּלֵד בְּקִרְבַת הָעִיר
חֶבְרוֹן. הוּא הוֹלֵךְ בָּרִאשׁוֹנָה דָרוֹמָה וּדְרוֹמִית־מַעֲרָבִית
וּמִתְאַחֵד עִם וַדִי־מִילְח הוּא גֵיא־מֶלַח59. אַחֲרֵי כֵן
יֵלֵךְ מַעֲרָבָה וִיְקַבֵּל אֶת הַשֵּׁם נַחַל־בְּאֵר־שֶׁבַע.
בְּחֶלְקוֹ הַתַּחְתּוֹן הוּא וַדִי־עַזָּה, כִּי נוֹפֵל הוּא
הַיָּמָּה מִדָּרוֹם לְעִיר עַזָּה. אֶל הַנַּחַל הַזֶּה יִפּוֹל
וַדִי־שָׁרִיעֶה אֲשֶׁר חוֹשְׁבִים כִּי הוּא
נַחַל־הַבְּשׂוֹר60. עַל גְּבוּל אֶרֶץ יִשְׂרָאֵל הַדְּרוֹמִי
יִמָּצֵא נַחַל־מִצְרַיִם61 אוֹ וַדִי־אֶל־עָרִיש.


ב) הַנּוֹשְׂאִים אֶת מֵימֵיהֶם מִזְרָחָה אֶל בְּרֵכַת יַם הַמֶלַח:


וַדִּי־חַמַאם אוֹ נַחַל־הַיּוֹנִים הַנּוֹפֵל אֶל יַם כִּנֶרֶת.
בַּקִּירוֹת הַזְּקוּפִים שֶׁל הַנַּחַל62 הַזֶּה נִמְצָאוֹת מְעָרוֹת
רַבּוֹת, אֲשֶׁר בָּהֶן הָיוּ מִתְבַּצְּרִים גִּבּוֹרֵי הַחֵרוּת
בְּמִלְחֲמוֹתֵיהֶם בָּרוֹמָאִים. עַתָּה מְקַנְּנוֹת בָּהֶן יוֹנִים
לָאֲלָפִים וְלִרְבָבוֹת בְּאֵין מַפְרִיעַ אוֹתָן. וּמִזֶּה בָא לַנַחַל
שְׁמוֹ.



נַחַל קִדְרוֹן יִוָּלֵד מִמִּזְרָח לִירוּשָׁלַיִם בֵּין הַר
הַמּוֹרִיָּה וְהַר הַזֵּיתִים. לִפְנֵי נָפְלוֹ לְיַם הַמֶּלַח יִקָּרֵא
הוּא וַדִּי אֶן־נַאר. וַדִּי־פִיקְרֶה עוֹבֵר בְּתוֹךְ הָעֲרָבָה
וְנוֹפֵל אֶל־יַם הַמֶּלַח בְּפִנָּתוֹ הַדְּרוֹמִית־מַעֲרָבִית. עוֹד
נִמְצָא בְתוֹךְ הָעֲרָבָה וַדִּי־גִ’יבּ הַמְקַבֵּל אֶל תּוֹכוֹ
הַרְבֵּה נְחָלִים וְנוֹפֵל אֶל יַם הַמֶּלַח מִצַּד דָּרוֹם.
וַדִּי־מוּסָה הַהוֹלֵךְ לְרֶגֶל הֹר־הָהָר מִצָּפוֹן וּבוֹ נִמְצָאוֹת
חָרְבוֹת הָעִיר פֶּטְרָה אוֹ סֶלַע63, אֲחַת מֵעָרֵי אֱדוֹם
וְאַחֲרֵי כֵן עִיר הַבִּירָה שֶׁל מַמְלֶכֶת בְּנֵי־נְבָיוֹת64.
הַוַּדִי הַזֶּה קִבֵּל מֵאֵת הָעֲרָבִים אֶת הַשֵּׁם וַדִי־מוּסָה לֵאמֹר נַחַל־משֶׁה מִפְּנֵי כִּי לְְפִי אֲגָדָתָם הִכָּה פֹה משֶׁה אֶת הַסֶּלַע65 וַיּוֹצִיא מִמֶּנּוּ שְׁנֵים עָשָׂר מַעְיְנוֹת מַיִם. עוֹד נוֹפֵל
לִדְרוֹם יַם־הַמֶּלַח וַדִי־תָפִילֶה הַמַזְכִּיר לָנוּ אֶת הָעִיר
תֹפֶל66. הוּא עוֹבֵר בְּתוֹךְ הָרֵי שֵׂעִיר הַמִּזְרָחִים.



מִצַּד מִזְרָח נוֹפֵל אֶל יַם הַמֶּלַח וַדִי־נוּמֵרָה הוּא
מֵי־נִמְרִים.67



מִלְּבַד הַנְּהָרוֹת וְהַנְּחָלִים עֲשִׁירָה אֶרֶץ יִשְׂרָאֵל
בְּמַעְיְנוֹת מַיִם. בִּפְרָט רַבִּים הַמַּעְיָנוֹת בְּאֶרֶץ הֶהָרִים.
בַּשְּׁפֵלוֹת, כְּמוֹ בַשָּׁרוֹן, בַּשְּׁפֵלָה, בְּעֵמֶק עַכּוֹ,
בְּעֵמֶק יִזְרְעֶאל וְעוֹד הַמַּעְיָנוֹת הַנּוֹבְעִים בְּעַצְמָם
מִתּוֹךְ הָאֲדָמָה אֵינָם כָּל כַּךְ תְּדִירִים וְנָחוּץ לַחְפּוֹר
בְּאֵרוֹת לְמַעַן לִמְצֹא אֶת הַמַּעְיָנוֹת הָאֵלֶּה. עֹמֶק
הַבְּאֵרוֹת שׁוֹנֶה הוּא וְתָלוּי בְּמֶרְחַק הַמָּקוֹם מִן הַיָּם.
בְּיָפוֹ, בְּחֶדֶרָה, בְּחִיפָה וּבִכְלָל בַּמְקוֹמוֹת הַסְּמוּכִים אֶל
הַיָּם אֶפְשָׁר, לִמְצֹא מַיִם בְּעֹמֶק שֶׁל עֲשָׂרָה, חֲמִשָּׁה וְגַם
שְׁלֹשָׁה מֶתְּרִים. אֲבָל בַּמִּדָּה אֲשֶׁר נִתְרַחֵק מִן הַיָּם
יִגְדַּל עֹמֶק הַבְּאֵרוֹת. בְּמִקְוֵה יִשְׂרָאֵל יַגִּיעַ עַד חֲמִשָּׁה
עָשָׂר, בְּרִאשׁוֹן לְצִיּוֹן עַד אַרְבָּעִים וּבִגְדֵרָה וּבִיהוּד עַד
אַרְבָּעִים וּשְׁמוֹנָה מֶתֶּר. מוּבָן, כִּי רַק גֹּבַהּ הַמָּקוֹם מֵעַל
פְּנֵי הַיָּם מַשְׁפִּיעַ עַל עֹמֶק הַבְּאֵרוֹת. לָכֵן, יוֹתֵר עֲמוּקוֹת
בְּאֵרוֹת רִאשׁוֹן לְצִיוֹן וּגְדֵרָה מִבְּאֵרוֹת רְחֹבוֹת (28 מֶתֶּר)
וְעֶקְרוֹן (18) הַנִּמְצָאוֹת בְּמֶרְחָק יוֹתֵר גָּדוֹל מִן הַיָּם,
מִפְּנֵי כִּי שְׁתַּיִם הָרִאשׁוֹנוֹת יוֹתֵר גְּבֹהוֹת מֵעַל פְּנֵי
הַיָּם. בְבִקְעַת וַדִּי־חֲנִין בֵּין רִאשׁוֹן לְצִיוֹן וּרְחֹבוֹת
אֶפְשָׁר לִמְצֹא מַיִם בְּעֹמֶק שִׁשָּׁה אוֹ שִׁבְעָה מֶתְּרִים. וְכֵן
גַם בְּבִקְעַת מֵי הַיַּרְקוֹן אוֹ נְהַר עוֹגָ’ה, אֲשֶׁר בָּהּ נִמְצֵאת
הַמּוֹשָׁבָה פֶתַח תִּקְוָה.



הַבְּאֵר הַיּוֹתֵר עֲמוּקָה בְאֶרֶץ יִשְׂרָאֵל הִיא הַבְּאֵר
בַּמוֹשָׁבָה חוּלְדָּה הָעֲמוּקָה יוֹתֵר מִ190 מֶתֶּר. עֹמֶק
הַבְּאֵר בַּחֲצַר הַטֶּכְנִיקוּם בְּחִיפָה עַל אַחַת הַגְּבָעוֹת שֶׁל
הַר־הַכַּרְמֶל יַגִּיעַ כִּמְעַט עַד 100 מֶתֶּר. הַמַּיִם נִמְצְאוּ שָׁם
בְּעֹמֶק שֶׁל 93 מֶתֶּר.



בִּירוּשָׁלַיִם, אֲשֶׁר מֵי הַמַּעְיָנוֹת הַקְּרוֹבִים אֵינָם
מַסְפִּיקִים לְיוֹשְׁבֶיהָ הָרַבִּים וּמִפְּנֵי גֹבַהּ הַמָּקוֹם מֵעַל
פְּנֵי הַיָּם אִי־אֶפְשָׁר לַחְפֹּר בּוֹ בְאֵרוֹת, חוֹצְבִים
בּוֹרוֹת, אֲשֶׁר בָּהֶם מִתְאַסְּפִים בַּחֹרֶף מֵי הַגְּשָׁמִים
וְהָיוּ לִשְׁתִיָּה לְכָל יְמֵי הַקָּיִץ. (ירמיהו, ב, יג)






פֶּרֶק רְבִיעִי: הָאַקְלִים

68


אַקְלִים אֶרֶץ יִשְׂרָאֵל הוּא חַם בֵּינוּנִי, אוֹ סוּבְּטְרָפִּי כְּמוֹ
שֶׁקוֹרְאִים לוֹ חַכְמֵי הַמַּדָּע. אַךְ מִפְּנֵי הָרֶיהָ וַעֲמָקֶיהָ
אֵינֶנוּ שָׁוֶה בְכָל מָקוֹם. בְּיַחַס אֶל הָאַקְלִים אֶפְשָׁר לְחַלֵּק
אֶת אֶרֶץ יִשְׂרָאֵל לְאָרְכָּה לְאַרְבָּעָה חֲלָקִים אוֹ אֵזוּרִים: 1)
הַשְּׁפֵלָה אֲשֶׁר עַל שְׂפַת הַיָּם, 2) אֶרֶץ הֶהָרִים בְּמַעֲרַב
הָאָרֶץ, 3) בִּקְעַת הַיַּרְדֵּן, 4) רָמַת עֵבֶר הַיַּרְדֵּן מִזְרָחָה.



אֶת אַקְלִים הַשְּׁפֵלָה אֶפְשָׁר לִקְרֹא הָאַקְלִים הַבֵּינוּנִי שֶׁל
אֶרֶץ יִשְׂרָאֵל. הוּא יוֹתֵר חַם מֵאַקְלִים הֶהָרִים וְיוֹתֵר קַר
מֵאַקְלִים בִּקְעַת הַיַּרְדֵּן. בִּכְלָל הוּא נָעִים וְרַךְ. בַּקַּיִץ
נִרְגָשׁ הַחֹם רַק מְעַט מִפֵּני רוּחַ הַיָּם הַקָּרִיר הַנּוֹשֵׁב
כִּמְעַט בְּמֶשֶׁךְ כָּל הַיּוֹם. בְּסִיבַּת הָרוּחַ הַזֶּה נִרְגֶּשֶׁת
בַּצֵּל גַּם קְרִירוּת נְעִימָה וּמְשִׁיבַת נָפֶשׁ. בִּפְרָט נָעִים
הָאַקְלִים שֶׁל הַשְּׁפֵלָה בַחֹרֶף. שֶׁלֶג וְקֶרַח חִזָּיוֹן יָקָר
מְאֹד בָּהּ. הַיָּמִים חַמִּים בִּפְרָט בִּיְמֵי הַשָּׁמֶש. רַק
בַּלַּיְלָה נִרְגָּש קֹר בָּעֵת אֲשֶׁר הַטֶּמְפֶּרַטּוּרָה69 נוֹפֶלֶת
עַד 70 או 80 צֶלְסִיוּס מִלְּמַעֲלָה לָאָפֶס. רַק לְעִתִּים
רְחוֹקוֹת מֹאד תִּפֹּל הַטֶמְפֶּרַטּוּרָה עַד 00. בְּדֶרֶךְ כְּלָל
הַטֶּמְפֶּרַטוּרָה הַיּוֹתֵר שְׁפֵלָה הִיא בֵין 20 ו 30 צֶלְסִיוּס
מִלְמַעֲלָה לָאָפֶס. אֲבָל לֵילוֹת קָרִים כָּאֵלֶּה מְעַטִּים בְּמֶשֶׁךְ
הַחֹרֶף.



הַרְבֵּה יוֹתֵר קָשֶׁה אַקְלִימוֹ שֶׁל הָאֵזוּר הַשֵּׁנִי, אַקְלִימָהּ
שֶׁל אֶרֶץ הֶהָרִים. בִּירוּשָׁלַיִם הַיּוֹשֶׁבֶת בְּגֹבַהּ שֶׁל 800
מֶתֶּר יִפֹּל בַּחֹרֶף שֶׁלֶג. אֶמֶת, כִּי יִמַּס מַהֵר עַל יְדֵי
פְעוּלַת קַרְנֵי הַשֶּׁמֶשׁ, אַךְ לִפְעָמִים הוּא מִתְקַיֵּם יָמִים
מִסְפָּר, בִּפְרָט בִּמְקוֹמוֹת צֵל. וּבְמִדָּה שֶׁיִגְבַּהּ הַמָּקוֹם
מֵעַל פְּנֵי הַיָּם, בָּהּ בְּמִדָּה יִהְיֶה אַקְלִימוֹ יוֹתֵר קַר.
כֵּן, בְּחֶבְרוֹן הַיּוֹשֶׁבֶת בְּגֹבַהּ שֶׁל 900 מֶתֶּר וּבִצְפַת
הַיּוֹשֶׁבֶת בְּגֹבַהּ שֶׁל 842 מֶתֶּר אֲבָל יוֹתֵר צָפוֹנָה, הַחֹרֶף
יוֹתֵר חָזָק, יוֹתֵר קַר. הַשֶּׁלֶג יִפֹּל לְעִתִּים יוֹתֵר תְּכוּפוֹת
וְיִתְקַיֵּם יוֹתֵר זְמָן. בְּחֹדֶשׁ שְׁבַט שְׁנַת תרנ"ח נָפְלָה
הַטֶּמְפֶּרַטּוּרָה בְחֶבְרוֹן עַד 70,3- צֶלְסִיוֹס לֵאמֹר מִתַּחַת
לָאָפֶס. בַּגָּלִיל הָעֶלְיוֹן, בְּמִקְרִים יוֹצְאִים מִן הַכְּלָל,
יְפֹּל הַשֶּׁלֶג גַּם בֶּאָבִיב. הַנְּקוּדָה הַיּוֹתֵר גְּבוֹהָה בְאֶרֶץ
יִשְׂרָאֵל הוּא הַר חֶרְמוֹן, הַמִּתְנַשֵּׂא עַד 2760 מֶתֶּר מֵעַל
פְּנֵי הַיָּם. וְעַל הָהָר הַזֶּה הַקֹּר חָזָק מְאֹד גַּם בַּקָּיִץ.
רֹאשׁוֹ מְכֻסֶּה שֶׁלֶג בְּמֶשֶׁךְ חֵלֶק גָּדוֹל שֶׁל הַשָּׁנָה
וּבְנִקְרוֹת אֲחָדוֹת, אֲשֶׁר שָׁמָה אֵינָן חוֹדְרוֹת קַרְנֵי
הַשֶּׁמֶשׁ, מִתְקַיֵּם הַשֶּׁלֶג גַּם בִּיְמֵי הַקָּיִץ.



בְּבִקְעַת הַיַּרְדֵּן הָאַקְלִים חַם מְאֹד, כִּי הֶהָרִים מִסָּבִיב
אֵינָם נוֹתְנִים לְרוּחַ הַיָּם לָבֹא אֶל תּוֹכָהּ. לָכֵן
אַקְלִימָהּ־אַקְלִים קַו הַמַּשְׁוֶה מַמָּשׁ. בְּעִיר טִבֶּרִיָה
הִגִּיעַ הַחֹם הַיּוֹתֵר גָּדוֹל עַד 45,6 צֶלְסִיוּס בְּתַמּוּז שְׁנַת
תרנ"ט.



שׁוֹנֶה הוּא אַקְלִים הָאֵזוּר הָרְבִיעִי, אַקְלִים עֵבֶר הַיַּרְדֵּן
מִזְרָחָה. הָאָרֶץ הַזֹּאת הִיא בְּקָרוֹב בְּאוֹתוֹ הַגֹּבַהּ כְּמוֹ
גֹּבַהּ הָרֵי עֵבֶר הַיַּרְדֵּן מַעֲרָבָה, וְלָכֵן דּוֹמֶה אַקְלִימָהּ
לְאַקְלִים הָאֵזוּר הַשֵּנִי. אֶפֶס, מֶרְחָקָהּ מִן הַיָּם יוֹתֵר
מִמֶּרְחָק הָאֵזוּר הַשֵּׁנִי וְקִרְבָתָהּ אֶל הַמִּדְבָּר פּוֹעֲלִים,
כִּי אַקְלִימָהּ יוֹתֵר יָבֵשׁ, יוֹתֵר חָרֵב. בָּאַקְלִים הַזֶּה יֵשׁ
הֶבְדֵּל יוֹתֵר גָּדוֹל בֵּין טֶמְפֶרַטּוּרַת קַיִץ וְחֹרֶף, בֵּין
טֶמְפֶרַטּוּרַת יוֹם וָלָיְלָה. הַקַּיִץ יוֹתֵר חַם וְהַחֹרֶף יוֹתֵר קַר
וְכֵן גַּם יִקְרֶה, כִּי בַּיּוֹם תְּלַהֵטְנָה קַרְנֵי הַשֶּׁמֶשׁ
וּבַלַּיְלָה שׂוֹרֶרֶת צִנָּה חֲזָקָה70.



בִּכְלָל אֶפְשָׁר לְהַגִיד, כִּי מֵחֻפֵּי יַם הַמֶּלַח עַד רֹאשׁ
חֶרְמוֹן אֶפְשָׁר לִמְצֹא בְאֶרֶץ יִשְׂרָאֵל, אֲשֶׁר הִיא אֶרֶץ קְטַנָּה
בְשִׁטְחָהּ, אֶת כָּל מִינֵי הָאַקְלִימִים אֲשֶׁר עַל פְּנֵי כַּדּוּר
הָאָרֶץ, מֵאַקְלִים הַחַם אֲשֶׁר תַּחַת קַו הַמַּשְׁוֶה עַד הָאַקְלִים
הַקַּר הַקָּרוֹב לְאַקְלִים הַקֹּטְבִים!



תְּקוּפוֹת הַשָּׁנָה. הַחֲלוּקָה הָרְגִילָה שֶׁל הַשָּׁנָה
לְאַרְבַּע תְּקוּפוֹת אֵינֶנָה בְּאֶרֶץ יִשִׂרָאֵל. בָּהּ תֵּחָלֵק
הַשָּׁנָה לִשְׁתֵּי תְקוּפוֹת: לִתְקוּפַת הַגְשָּׁמִים וְלִתְקוּפַת
הַחֹרֶב. הַתְּקוּפָה הָרִאשׁוֹנָה מַזְכֶּרֶת אֶת הַחֹרֶף שֶׁל
הָאֲרָצוֹת אֲשֶׁר בָּאַקְלִים הַבֵּינוּנִי, הֵן עַל פִּי זְמַנָּהּ וְהֵן
עַל פִּי הַטֶּמְפֶּרַטּוּרָה הַנְּמוּכָה שֶׁלָהּ. אֲבָל הַתְּקוּפָה
הַזֹאת אֵינֶנָה כְלָל וּכְלָל תְּקוּפַת הַמְּנוּחָה שֶׁל הַטֶּבַע,
כְּמוֹ הַחֹרֶף שֶׁל אַרְצוֹת הַצָּפוֹן. אַדְרַבָּה, בַּתְּקוּפָה הַזֹּאת
הַטֶּבַע מָלֵא חַיִּים, הוֹד וְהָדָר. יוֹתֵר נָכוֹן לִקְרֹא תְקוּפַת
מְנוּחַת הַטֶּבַע לַתְּקוּפָה שֶׁל סוֹף הַקַּיִץ, בָּעֵת אֲשֶׁר כָּל
הַשָּׂדוֹת כְּמוֹ נִשְׂרְפוּ מֵאֵת קַרְנֵי הַשֶּׁמֶשׁ הַלוֹהֲטוֹת,
בָּעֵת אֲשֶׁר כָּל הַיְּקוּם יֵרָאֶה לָנוּ כְמוֹ מֵת מִפְּנֵי הַחֹם
הַגָּדוֹל הַמֵעִיק עָלָיו. אוּלָם מְנוּחָה אֲמִתִּית, מְנוּחָה שְׁלֵמָה,
אֵין לוֹ לְטֶבַע אֶרֶץ יִשְׂרָאֵל. אֵין לְךָ חֹדֶשׁ, אֲשֶׁר בּוֹ לֹא
יִפְרַח אוֹ לֹא יִתֵּן פֵּרוֹתָיו אַחַד הַצְּמָחִים.



הַגְּשָׁמִים הָרִאשׁוֹנִים מַתְחִילִים בְּחֹדֶשׁ חֶשְׁוָן, אַף כִּי
לִפְעָמִים הֵם מַקְדִימִים לָבֹא בְחֹדֶשׁ תִּשְׁרִי וְלִפְעָמִים גַם
יִתְאַחֲרוּ עַד כִּסְלֵו. הַגֶּשֶׁם הָרִאשׁוֹן יִקָּרֵא יוֹרֶה אוֹ
מוֹרֶה עַל שֵׁם שֶׁהוּא מְרַוֶּה אֶת הָאֲדָמָה הַצְּמֵאָה
בְמֶשֶׁךְ הַקַּיִץ הָאָרוּךְ. הַגֶּשֶׁם הַזֶּה מְרַכֵּךְ אֶת הָאֲדָמָה
וְנוֹתֵן אֶת הָאֶפְשָּרוּת לְהָחֵל אֶת עֲבוֹדוֹת הַשָּׂדֶה. אַחֲרֵי
יָמִים מְעַטִים שֶׁל גֶּשֶׁם שָׁבִים יָמִים בְּהִירִים. בָהֶם
מִשְׁתַּמְּשִׁים הָאִכָּרִים לַעֲבוֹדָתָם בַּשָּׂדֶה וּמַתְחִילִים אֶת
זְרִיעַת תְּבוּאוֹת הַחֹרֶף, בָּרִאשׁוֹנָה תוּרְמוּס וּשְׂעוֹרִים
וְאַחֲרֵי כֵן חִטָּה. הֶחֳדָשִׁים הַיּוֹתֵר קָרִים הֵם טֵבֵת וּשְׁבָט.
הַגְּשָׁמִים בַּחָדָשִׁים הָאֵלֶּה מִצְטַיְּנִים בְּשִׁטְפָם הֶחָזָק
וּבְכֹחָם הָעָז. הַגְּשָׁמִים הָאֵלֶּה נִקְרָאִים, אוּלַי, מָטָר.
רוּחוֹת קָרִים וּסְעָרוֹת חֲזָקוֹת71 מְלַוֵּיהֶם הָרְגִילִים, גַם שׁוֹאוֹת
עִם רְעָמִים וּבְרָקִים אֵינָן חֲסֵרוֹת בַּיָמִים הָאֵלֶּה.
וּבַפְּרָקִים שֶׁבֵּין הַגְּשָׁמִים שׁוּב מִשְׁתַּמְּשִׁים הָאִכָּרִים
לִגְמֹר אֶת זְרִיעַת תְּבוּאוֹת הַחֹרֶף.



תַּחַת הַשְׁפָּעַת הַגְּשָׁמִים וְחֹם הַשֶּׁמֶשׁ הַכֹּל שָׁב לִתְחִיָּה
בַטֶּבַע, הַכֹּל צוֹמֵחַ, הַכֹּל פּוֹרֵחַ! יַחַד עִם הֶחָצִיר הָרַךְ
שֶׁל הַשְּׂעוֹרִים וְהַחִטִּים מִתְכַּסִּים הַשָּׂדוֹת, אֲשֶׁר לֹא
עָבְרָה בָהֶם מַחְרֵשַׁת הָאִכָּר, שְׁטִיחִים שֶׁל פְּרָחִים בְּהִירִים
מַרְהִיבֵי עָיִן. בְּחָדְשֵׁי טֵבֵת וּשְׁבָט כְּבָר פּוֹרֵחַ הַשָּׁקֵד
וּפְרָחָיו הַלְּבָנִים הַמְּכַסִּים אֶת הָעֵצִים וְאֶת הָאֲדָמָה
מִסָּבִיב לָהֶם מַזְכִּירִים לָאוֹרְחִים הַבָּאִים מֵאַרְצוֹת הַצָּפוֹן
אֶת הָעֵצִים וְאֶת הָאֲדָמָה אֲשֶׁר שָׁם, הַמְכֻסִּים בַּתְּקוּפָה
הַזֹּאת שֶׁלֶג וּכְפוֹר!



אֶת כָּל הֲדָרוֹ יִלְבַּשׁ הַטֶּבַע בַּחֳדָשִׁים אֲדָר וְנִיסָן,
הַיָּמִים יֶאֱרְכוּ, הַגְּשָׁמִים הַקָּרִים עִם רוּחוֹתֵיהֶם
וּסְעָרוֹתֵיהֶם כְּבָר חָלָפוּ; הָאַוִּיר חַם וְנָעִים וּמָלֵא בֹשֶׂם
אֲלָפִים וּרְבָבוֹת שֶׁל פְּרָחִים שׁוֹנִים, אֲשֶׁר הַטֶּבַע מְפַזֵּר
בְּיַד נְדִיבָה בְכָל מָקוֹם: בַּגַּנִּים, בַּשָּׂדוֹת, בַּעֲרָבוֹת,
בְּכָל מָקוֹם, אֲשֶׁר שָׁמָה חוֹדְרוֹת קַרְנֵי הַשָּׁמֶשׁ. בְּחֹדֶשׁ
נִיסָן פּוֹרְחִים עֲצֵי לִימּוֹנִים וְתַפּוּחֵי זָהָב. הָעֵצִים
וְהָאֲדָמָה מִסָּבִיב מְכֻסִּים פְּרָחִים לְבָנִים. לִפְעָמִים בְּתוֹךְ
הַפְּרָחִים הַלְּבָנִים הָאֵלֶּה מַבְרִיקִים בִּזְהַב יִפְעָתָם גַּם
הַפֵּרוֹת אֲשֶׁר עוֹד לֹא לֻקְטוּ מֵעַל הָעֵצִים: וְהָעֵץ נוֹשֵׂא
בִּזְמַן אֶחָד אֶת פְּרָחָיו וְאֶת פֵּרוֹתָיו!



הָרֵיחַ הַנָּעִים וְהֶחָזָק שֶׁל תַּפּוּחֵ הַזָּהָב נִרְגָּשׁ בְּמֶרְחָק
רָב. הָרֵיחַ שֶׁל פַּרְדְּסֵי יָפוֹ נִרְגָּשׁ עַל הַיָּם בְּמֶרְחַק
דָּרָךְ שָׁלשׁ שָׁעוֹת מִן הָעִיר הַזֹּאת. בִּכְלָל הַכֹּל פּוֹרֵחַ
בַּתְּקוּפָה הַזֹּאת, הַכֹּל נוֹתֵן אֶת רֵיחַ נִיחוֹחוֹ. זֶה הוּא אוֹתוֹ
הַזְּמָן, אֲשֶׁר תִּאֵר אוֹתוֹ הַמִּשׁוֹרֵר הַנִּפְלָא בְשׁוּרוֹת
אֲחָדוֹת הַמְּלֵאוֹת קֶסֶם:



כִּי הִנֵּה הַסְּתָיו עָבָר, הַגֶּשֶם חָלַף הָלַךְ לוֹ.



הַנִּצָּנִים נִרְאוּ בָאָרֶץ, עֵת הַזָּמִיר הִגִּיעַ וְקוֹל הַתּוֹר נִשְׁמַע בְּאַרְצֵנוּ.



הַתְּאֵנָה חָנְטָה פַגֶּיהָ וְהַגְּפָנִים סְמָדָר נָתְנוּ רֵיחַ…72



וּבָעֵת הַזֹּאת מְכִינִים הָאִכָּרִים אֶת שְׂדוֹתֵיהֶם לְמִזְרַע
תְּבוּאוֹת הַקַּיִץ.



בְּסוֹף חֹדֶשׁ נִיסָן יִגְבַּר הַחֹם וְיַחַד אִתּוֹ גַם הַחֹרֶב. חָלַף,
עָבַר הַגֶּשֶׁם הַגָּדוֹל הָאַחֲרוֹן, הַמַּלְקוֹשׁ, וְאַחֲרָיו רַק
לְעִתִּים רְחוֹקוֹת מְטַפְטֵף אֵיזֶה גֶשֶׁם מְאֹחָר. עוֹד מְעַט
וְיֶחְדְלוּ גַם הַגְּשָׁמִים הָאֵלֶּה וְהַטַּל יִהְיֶה מִשְׁקַע
הָאַוִּיר73 הַיְחִידִי בְמֶשֶׁךְ כָּל הַקָּיִץ. הָאִכָּרִים כְּבָר
גָּמְרוּ אֶת זְרִיעַת תְּבוּאוֹת הקיץ וְנִגָּשִׁים לִקְצִיר תְּבוּאוֹת
הַחֹרֶף. הָרִאשׁוֹנָה תִּפֹּל תַּחַת מַגַּל הַקּוֹצֵר הַשְּׂעוֹרָה,
אַחֲרֶיהָ הַתּוּרְמוּס וְהַחִטָּה. וּבָעֵת הַזֹּאת מַתְחִיל גַּם בְּצִיר
הַפֵּירוֹת. אֶחָד אַחֲרֵי הַשֵּנִי מוֹפִיעִים בַּשְּׁוָקִים
מִשְׁמְשִׁים]66[, אֲפַרְסְקִים74, אֲחוֹנִים אוֹ שְׁזִיפִים75 , תַּפּוּחִים76,
אַגָּסִים77 וְעוֹד רַבִּים, וּבְסוֹף גַּם עֲנָבִים וְרִמּוֹנִים]71[. לְעֵת
בְּצִיר הָעֲנָבִים תִּבְשַׁלְנָה גַם תְּבוּאוֹת הַקָּיִץ: אֲבַטִּיחִים,
שׁוּמְשְׁמִים, דוּרָה, חִטֵּי תִירָס וְעוֹד. אַחֲרֵי הֵאָסֵף
הַתְּבוּאוֹת גָּרְנָה וְאַחֲרֵי בְּצִיר הָעֲנָבִים נִפְסָקִים כִּמְעַט
חַיֵּי הַצְּמָחִים, בִּפְרָט בַּשָּׂדוֹת. הַכֹּל נִשְׂרָף מֵאֵת קַרְנֵי
הַשֶּׁמֶשׁ, הַכֹּל נֶחְרָב. אָב וֶאֱלוּל הֵם הֶחֱדָשִׁים הַיֹּותֵר
חַמִּים בַּשָּׁנָה. בְּחֹדֶשׁ תַּמוּז עוֹד מִתְכַּסִּים לִפְעָמִים
הַשָּׁמַיִם עֲנָנִים בְּעֵת גֵּאוּת הַמַּיִם בִּיְאוֹר מִצְרַיִם וְיֵשׁ
אֲשֶׁר תִּפֹּלְנָה לִפְעָמִים טִפּוֹת שֶׁל גָּשֶׁם. אַךְ בְּאָב
וֶּבֱאלוּל וְלִפְעָמִים גַּם בְּתִּשְׁרִי הַשָׁמַיִם כִּמְעַט תָּמִיד
בְּהִירִים וְגַם עָנָן קַל לֹא יָעִיב אֶת פְּנֵיהֶם. מִן הַפֵּרוֹת עוֹד
נִשְׁאָרִים עַל הָעֵצִים הַזֵּיתִים, אֲשֶׁר זְמַן נִקְפָּם הוּא
בְתִּשְׁרִי וּבְחֶשְׁוָן, וְתַפּוּחֵי הַזָּהָב וְהַלִּמּוֹנִים
הַגּוֹמְלִים בַּחֹרֶף.



הָרוּחוֹת: הַיָּם מִמַּעֲרָב לְאֶרֶץ יִשְׂרָאֵל וְהַמִּדְבָּר
מִמִּזְרָח לָהּ מַשְּׁפִּיעִים עַל אַקְלִים הָאָרֶץ בְּעֶזְרַת
הָרוּחוֹת, הַמְּנַשְּׁבִים בָּהּ. הָרוּחַ הַבָּא מִן הַיָּם מֵבִיא
לַחוּת, מְצַנֵּן אֶת הָאַוִּיר בַּקַּיִץ וּמְחַמֵּם אוֹתוֹ בַחֹרֶף.
וְהָרוּחַ הַבָּא מִן הַמִּדְבָּר מֵבִיא חֹרֶב, מְחַזֵּק אֶת הַחֹם בּקיץ
וְאֶת הַקֹּר בַּחֹרֶף. הַשְׁפָּעַת הַיָּם גְּדוֹלָה בָאָרֶץ, בִּפְרָט
בְּחֶלְקָהּ הַמַּעֲרָבִי וּמִסְפַּר הַיָּמִים, אֲשֶׁר בָּהֶם יְנַשֵּׁב
רוּחַ מַעֲרָבִי, שְׁתֵּי פְעָמִים גָּדוֹל מִמִּסְפַּר הַיָּמִים, אֲשֶׁר
בָּהֶם יְנַשֵּׁב רוּחַ מִזְרָחִי. הָרוּחוֹת הָאֵלֶה לֹא תָמִיד
מְנַשְּׁבִים יָשָׁר מִצַּד מַעֲרָב אוֹ מִצַּד מִזְרָח. רוּחַ הַיָּם
יָכֹל לִהְיוֹת מַעֲרָבִי, מַעֲרָבִי־דְרוֹמִי וּמַעֲרָבִי צְפוֹנִי. אֶת
הַגֶּשֶׁם מֵבִיא הָרוּחַ הַמַּעֲרָבִי־דְרוֹמִי, הַנִּקְרָא בְאַרְצֵנוּ
רוּח מִצְרִי, כִּי מִצְרַיִם הִיא מַעֲרָבִית־דְרוֹמִית לְאֶרֶץ
יִשְׂרָאֵל. כְּמוֹ כֵן, הָרוּחַ הַבָּא מִן הַמִּדְבָּר יָכֹל לִהְיוֹת
מִזְרָחִי, מִזְרָחִי־צְפוֹנִי וּמִזְרָחִי־דְרוֹמִי. הָרוּחוֹת הָאֵלֶּה
נִקְרָאִים בְּשֵׁם כְּלָלִי רוּחַ קָדִים. הָעֲרָבִים קוֹרְאִים לָהֶם
שֶׁרְקִיֵּה, אֲשֶׁר פֵּרוּשׁוֹ גַם כֵּן מִזְרָחִי, וְהַשֵּׁם הַזֶּה
עָבַר גַּם לִלְשׁוֹנוֹת אֵרָפָּה, אֲשֶׁר בָּהֶן הוּא יָדוּעַ בְּשֵּם
סִירוֹקוֹ.



הָרוּחַ הַזֶּה הוּא הַיּוֹתֵר קָשֶׁה בְּאֶרֶץ יִשְׂרָאֵל: בַּקַּיִץ הוּא
מֵבִיא חֹם גָּדוֹל וּבַחֹרֶף קֹר.



יֵשׁ אֲשֶׁר יְנַשֵּׁב גַּם רוּחַ צְפוֹנִי הַמֵּבִיא קֹר וְרוּחַ
דְּרוֹמִי הַמֵּבִיא חֹם.






פֶּרֶק חֲמִשִּׁי: תּוֹצְאוֹת הַטֶּבַע

א) עוֹלַם הַצְּמָחִים.


הָאֲדָמָה הַפּוֹרִיָּה שֶׁל אֶרֶץ יִשְׂרָאֵל יַחַד עִם אַקְלִימָהּ
הַטּוֹב וְרַב הַגַּוָּנִים הוֹלִידוּ בָאָרֶץ הַזֹּאת עוֹלַם צְמָחִים
נֶהְדָּר מְאֹד. בְּעָשְׁרָהּ בִּצְמָחִים עוֹלָה אַרְצֵנוּ עַל אֲרָצוֹת
רַבּוֹת וְכִמְעַט יְחִידָה הִיא בְמִינָהּ בְּיַחַס לָזֶה. חָשְׁבוּ
וּמָצְאוּ כִּי יֶשְׁנָם בְּאֶרֶץ יִשְׂרָאֵל כִּמְעַט שְׁלשֶׁת אֲלָפִים
מִינֵי צְמָחִים, בָּעֵת אֲשֶׁר בְּגֶרְמַנִּיָּה, לְמָשָל, אֲשֶׁר
שִׁטְחָהּ שְׁמוֹנֶה עֶשְׂרֵה פַעַם גָּדוֹל מִשִּׁטְחָהּ שֶׁל אֶרֶץ
יִשְׂרָאֵל מִסְפַּר הַמִּינִים יַגִּיעַ רַק עַד אַלְפָּיִם. בְּאֶרֶץ
אַלְגִּ’יר בִּצְפוֹן אַפְרִיקָה שֶׁאַקְלִימָהּ וּתְנָאֵי חַיֵּי
הַצְּמָחִים בָּהּ דוֹמִים הַרְבֵּה לְאֵלֶּה שֶׁל אַרְצֵנוּ
וְשְׁשִׁטְחָהּ גָּדוֹל פִּי חֲמֵשׁ עֶשְׂרֵה מִשִּׁטְחָהּ שֶׁל אֶרֶץ
יִשְׂרָאֵל מוֹנִים לְעֵת עַתָּה רַק כְּאֶלֶף וַחֲמֵשׁ מֵאוֹת מִינֵי
צְמָחִים. וְצָרִיךְ עוֹד לְהוֹסִיף כִּי אַרְצֵנוּ וּצְמָחֶיהָ עוֹד לֹא
נֶחְקְרוּ כָּרָאוּי, עוֹד לֹא נֶחְקְרוּ כְּמוֹ הָאֲרָצוֹת
הַנִּזְכָּרוֹת.



וְהַצְּמָחִים שׁוֹנִים הֵם לְמִינֵיהֶם. יֵשׁ מֵהֶם מִינִים הַחַיִּים רַק
בְּמֶשֶׁךְ שָׁנָה אַחַת, בְּמֶשֶׁךְ עוֹנָה אַחַת, וְיֵשׁ אֲשֶׁר חַיִּים
הַרְבֵּה מֵאוֹת וְגַם אֲלָפִים שֶׁל שָׁנִים. יֵשׁ צְמָחִים
תַּרְבּוּתִיִּים לֵאמֹר צְמָחִים הַדּוֹרְשִׁים טִפּוּל מֵאֵת בְּנֵי
הָאָדָם וְיֶשְׁנָם צִמְחֵי בַר הַצּוֹמְחִים בְּלִי טִפּוּל. יֶשְׁנָם
עֲצֵי הַגַּן, צִמְחֵי הַגִּנָּה וּתְבוּאוֹת הַשָּׂדֶה וְעוֹד וְעוֹד.



הַצְּמָחִים הַתַּרְבּוּתִיִּים. מֶלֶךְ כָּל עֲצֵי הַפֶּרִי בְאֶרֶץ
יִשְׂרָאֵל הוּא עֵץ הַזַּיִת, הַמִּצְטַיֵּן בְּפִרְיוֹ הַטּוֹב,
הַנּוֹתֵן מַאֲכָל טוֹב, טָעִים וּמַבְרִיא, הַמַּאֲכָל הָעִיקְרִי שֶׁל
יוֹשְׁבֵי הָאָרֶץ, הַנּוֹתֵן גַּם שֶׁמֶן טוֹב, הוּא שֶׁמֶן הַזַּיִת,
אֲשֶׁר יֵחָשֵׁב גַּם הוּא לְמַאֲכָל טוֹב בִּפְנֵי עַצְמוֹ וּבוֹ גַם
מְטַגְּנִים וּמְבַשְּׁלִים בָּשָׂר וִיְרָקוֹת וְכָל מִינֵי מַאֲכָלִים.
מִשֶּׁמֶן הַזַּיִת עוֹשִׂים גַּם סַבּוּן הַמוּצָא לְחוּץ לָאָרֶץ
בְּכַמּוּת גְּדוֹלָה מְאֹד. אֶת עֵץ הַזַּיִת אֶפְשָׁר לִמְצֹא בְכָל
אֶרֶץ יִשְׂרָאֵל, כִּי מִסְתַּגֵל הוּא אֶל כָּל הַקַּרְקָעוֹת, אֶל
אַדְמַת הַשְּׁפֵלָה, כְּמוֹ אֶל אַדְמַת הֶהָרִים. שָׁרָשָׁיו הַחֲזָקִים
חוֹדְרִים אֶל תּוֹךְ סַלְעֵי הֶהָרִים וְיוֹנְקִים מִשָּׁם אֶת הַמָּזוֹן
הַנָּחוּץ לָהֶם. הָעֵץ הַזֶּה מַאֲרִיךְ יָמִים מְאֹד. הוּא יוַּכל
לִחְיוֹת מֵאוֹת גַם אַלְפֵי שָׁנִים. יֶשְׁנָם בָּאָרֶץ עֵצִים רַבִּים,
אֲשֶׁר הָעֲרָבִים אוֹמְרִים עֲלֵיהֶם כִּי הֵם קַיָּמִים עוֹד מִימֵי
הָרוֹמָאִים. וְאֵין סָפֵק, כִּי רַבִּים מֵהֶם נִטְּעוּ בִידֵי
אֲבוֹתֵינוּ הַקַּדְמוֹנִים בְּשִׁבְתָּם לָבֶטַח עַל אַדְמָתָם.
לִפְעָמִים קְרוֹבוֹת אֶפְשָׁר לִרְאוֹת עֵצִים אֲשֶׁר גִּזְעָם נִרְקָב
כִּמְעַט כֻּלּוֹ, עֵצִים בַּעֲלֵי נִקְרוֹת מִן הַשֹּׁרֶש עַד הָרֹאשׁ;
וּבְכֹל זֹאת מוֹסִיפִים הֵם לִחְיוֹת וְלָתֵת פֶּרִי לְמַכְבִּיר.



אַחֲרֵי הַזַּיִת בָּאָה הַגָפֶן. גַם לָהּ עֶרֶך גָדוֹל מְאֹד בְּמֶשֶׁק
הָאָרֶץ. וְשֵׁם גָדוֹל קָנוּ לָהֶם כַּרְמֵי הַגֶּפֶן בַּמּוֹשָׁבוֹת
הָעִבְרִיוֹת: רִאשׁוֹן לְצִיּוֹן, רְחֹבוֹת, וַדִּי־חֲנִין, גְּדֵרָה,
מִקְוֵה־יִשְׂרָאֵל, פֶּתַח־תִּקְוָה, זִכְרוֹן יַעֲקֹב עִם שְׁתֵּי
בְנוֹתֶיהָ שְׁפֵיָה וּבַת שְׁלֹמֹה. הַגְּפָנִים בַּכְּרָמִים הָאֵלֶּה
הֵן מֵהַמִּינִים הַיּוֹתֵר מְשֻׁבָּחִים אֲשֶׁר בְּצָרְפַת וְיֵין
הַמּוֹשָׁבוֹת הַנִּזְכָּרוֹת יוּכַל לְהִתְחָרוֹת עִם הַיֵּינוֹת
הַמְּפֻרְסָמִים שֶׁל צָרְפַת וְיֶתֶר אַרְצוֹת מַעֲרַב אֵרָפָּה.



גַם יֵין הַמּוֹשָׁבוֹת הַגֶּרְמַנִּיוֹת אֲשֶׁר בְּאֶרֶץ יִשְׂרָאֵל
מִצְטַיֵּן בְּטַעֲמוֹ הַטּוֹב וּמוֹצֵא לוֹ קוֹנִים בְּחוּץ לָאָרֶץ.



הָעֳרָבִים הַמּוּשְׂלִימִים אֵינָם שׁוֹתִים יַיִן וְלָכֵן עִנְבֵי
גַפְנֵיהֶם נֶאֱכָלִים חַיִּים בְּתוּר פֶּרִי אוֹ נַעֲשִׂים לִצְמוּקִים.
בִּפְרָט מְפֻרְסָמִים הַצְּמוּקִים אֲשֶׁר נוֹתְנִים כַּרְמֵי חֶבְרוֹן
וְסַלְטְ אֲשֶׁר בְּעֵבֶר הַיַּרְדֵּן מִזְרָחָה. הָעֲנָבִים הָאֵלֶּה
נוֹתְנִים גַם יַיִן מְשֻׁבָּח, בִּפְרָט הָעֲנָבִים שֶׁל אֶרֶץ הֶהָרִים.
וְנוֹהֲגִים יְהוּדֵי יְרוּשָׁלַיִם, חֶבְרוֹן, צְפַת וְטִבֶּרִיָּה
לִקְנוֹת שָׁנָה שָׁנָה בְעֵת הַבָּצִיר עֲנָבִים מֵאֵת שְׁכֵנֵיהֶם
הָעֲרָבִים בַּעֲלֵי הַכְּרָמִים וּלְהָכִין לָהֶם יַיִן לְכָל הַשָּׁנָה
לִצְרָכֵיהֶם הַפְּרָטִים וְגַם לִמְכִירָה.



בַּתְּקוּפָה הָאַחֲרוֹנָה עָלָה עֶרֶך עֲצֵי הַשְּׁקֵדִים, הַלּוֹקְחִים
גַם הֵם מָקוֹם נִכְבָּד בְּתוֹךְ עֲצֵי הַפֶּרִי אֲשֶׁר בְּאֶרֶץ
יִשְׂרָאֵל. בַּמּוֹשָׁבוֹת הָעִבְרִיוֹת בְּכָל חֶלְקֵי הָאָרֶץ,
בִּיהוּדָה וּבַגָּלִיל מוּפְרָשִׁים שִׁטְחֵי אֲדָמָה גְדוֹלִים
לִנְטִיעַת הָעֵצִים הָאֵלֶּה.



הַתְּאֵנָה שְׁכִיחָה בְכָל אֶרֶץ יִשְׂרָאֵל, בָּהָר וּבַשְׁפֵלָה,
בַּצָּפוֹן וּבַדָּרוֹם. רַבִּים בְּאֶרֶץ יִשְׂרָאֵל גַּם יֶתֶר מִינֵי
עֲצֵי פֶרִי: מִשְׁמָשִׁים, אֲפַרְסְקִים, אֲחוֹנִים אוֹ
שְׁזִיפִים, כְּבוּשִׁים78, תַּפּוּחִים, אַגָּסִים,
רִמּוֹנִים79 וְעוֹד. אֶל הָעֵצִים הָאֵלֶּה אֶפְשָׁר לְיַחֵס אֶת
עֲצֵי הַתּוּתִים80 הַנּוֹתְנִים פֵּרוֹת, אֲבָל נִטָּעִים הֵם
בִּגְלַל עָלֵיהֶם אֲשֶׁר הֵם מַאֲכָל לְתוֹלַעַת הַמֶּשִׁי.



בַּמְקוֹמוֹת הַחַמִּים בְּאֶרֶץ יִשְׂרָאֵל, בְּבִקְעַת הַיַּרְדֵּן
וּבִדְרוֹם הַשְּׁפֵלָה, נִמְצָאִים בְּכַמּוּת חֲשׁוּבָה תְּמָרִים.
פֵּרוֹתֵיהֶם הֵם הַמַּאֲכָל הָעִקְרִי שֶׁל יוֹשְׁבֵי הַמִּדְּבָּר.



                                                          תמרים אצל חיפה




תמונה 8.png



בַּמְּקוֹמוֹת, אֲשֶׁר שָׁם אֶפְשָׁר לְהַשִּׂיג מַיִם מִן הַנְּהָרוֹת,
מִן הַמַּעֲיָנוֹת אוֹ מֵהַבְּאֵרוֹת הַנֶּחְפָּרוֹת לְתַכְלִית זוּ,
נוֹטְעִים גַּנֵּי אִלָּנוֹת הַדּוֹרְשִׁים הַשְׁקָאָה בִימֵי הַקַּיִץ:
תַּפּוּחֵי זָהָב, לִמּוֹנִים, אֶתְרוֹגִים וְעוֹד. גַּנִּים כַּאֵלֶּה
נִקְרָאִים פַּרְדֵּסִים. וְשֵׁם גָדוֹל קָנוּ לָהֶם פַּרְדְּסֵי יָפוֹ
צִידוֹן וְהַמּוֹשָׁבוֹת הָעִבְרִיּוֹת: פֶּתַח־תִּקְוָה,
מִקְוֵה־יִשְׂרָאֵל, חֶדֶרָה, זִכְרוֹן יַעֲקֹב, וַדִּי־חֲנִין, רִאשׁוֹן
לְצִיּוֹן, רְחֹבוֹת וְעוֹד. בַּפַּרְדֵּסִים מְגַדְּלִים גַם
אֱגוֹזִים81, עָזְרַדִּים82, חֲצָבִים אוֹ קְנֵי־הַסֻּכָּר וְגַם
בַּנַּאנִים אוֹ מוֹזִים, הַנִּקְרָאִים בְּפִי הֶהָמוֹן
תְּאֵנֵי חַוָּה מִפְּנֵי כִּי עָלֵיהֶם גְדוֹלִים מְאֹד. רַק מֵעָלִים
גְּדוֹלִים כְּעָלֵי הַמּוֹז יָכְלָה אִמֵּנוּ חַוָּה לִתְפֹר לָהּ אֶת
שִׂמְלָתָהּ הָרִאשׁוֹנָה.



                                                          באר בפרדס




תמונה 9.png



הַיּוֹתֵר חֲשׁוּבִים בְּצִמְחֵי הַגִנָּה הֵם: תַּפּוּחֵי הָאֲדָמָה83
הָרְגִילִים וְגַם הַמְּתוּקִים, הַבְּצָלִים84, הַשּׁוּמִים85,
הַכְּרוּב86, הַכְּרוּבִית87 הַפִּלְפֵּל88 הַיָּרוֹק
וְהַפִּלְפֵּל הָאָדֹם, הַגֶּזֶר89, הַצְּנוֹן90, הַסֶּלֶק91,
הַלֶּפֶת92, הַקִּנְרָס אוֹ הַחוּרְשָׁף93, הָאַסְפַּרְגוּס94,
הַתֶּרֶד95, הַבַּמִּיָּה96, הָעָגְבַנִּיָּה97, הֶחָצִיל98,
הַפֶּטְרוֹסִילִיָּה99, הֶעָלָשׁ100 וְעוֹד. בֵּין צִמְחֵי הַגַּן
אֶפְשָׁר לַחֲשֹׁב גַם אֶת הָאֲפוּנִים101 וְאֶת הַשְּׁעוּעִיוֹת102
הַנִּזְרָעִים גַּם בַּשָּׂדוֹת. אֶת הַטַּבַּק זוֹרְעִים גַם כֵּן בְּכָל
כְּפָר וּכְפָר. בִּמְקוֹמוֹת אֲחָדִים זוֹרְעִים גַם פְּרָגִים103.



בְּרֹאשׁ כָּל תְּבוּאוֹת הַשָּׂדֶה עוֹמֶדֶת הַחִטָּה104. הִיא
נוֹתֶנֶת אֶת הַלֶּחֶם הָעִיקְרִי שֶׁל יוֹשְׁבֵי הָאָרֶץ. זוֹרְעִים
אוֹתָהּ בְּכָל חֶלְקֵי הָאָרֶץ. כַּמּוּת גְדוֹלָה שֶׁל חִטִּים
מוֹצִיאִים לְחוּץ לָאָרֶץ דֶּרֶךְ חֻפֵּי יָפוֹ, עַזָּה, קֵסָרִיָּה,
חִיפָה, עַכּוֹ וּבֵירוּת. אַחֲרֵי הַחִטָּה בָאָה הַשְּׂעוֹרָה105. גַם
הִיא נִזְרַעַת בְּכָל חֶלְקֵי הָאָרֶץ וְהַרְבֵּה מִמֶּנָּה מוֹצִיאִים
לְחוּץ לָאָרֶץ בִּפְרָט לְאַנְגְלִיָּה. בַּזְמַן הָאַחֲרוֹן הֵחֵלוּ
הָאִכָּרִים הַיְּהוּדִים לִזְרֹעַ גַם שִׁבֹּלֶת־שׁוּעָל106, אֲשֶׁר
הִיא מַאֲכָל טוֹב לַבְּהֵמוֹת אוֹ לְבַדָּה אוֹ מְעֻרֶבֶת עִם שְׂעוֹרִים.
מִלְּבַד זֶה זוֹרְעִים תּוּרְמוֹס107, פּוּל108, חֻמְצָה109,
עֲדָשִׁים110, כַּרְשִׁינָה111, שׁוּמְשָׁם112 הַנּוֹתֵן שֶׁמֶן
טוֹב מְאֹד (שֶׁמֶן שׁוּמְשְׁמִין). הַתִּירָס113 נִזְרַע לֹא מְעַט
בָּאָרֶץ, אֲבָל יוֹתֵר מִמֶּנּוּ נְפוּצָה הַדּוּרָה114
הַנּוֹתֶנֶת מַאֲכָל לַבְּהֵמוֹת, לְעוֹפוֹת הַבַּיִת וְלֶחֶם לָעֲרָבִים
הָעֲנִיִּים. גַּם הַדֹּחַן115, צֶמֶר גֶּפֶן116, הַפִּשְׁתָּה117
וְהַקַּנְבּוּס118 נִזְרָעִים בִּמְקוֹמוֹת אֲחָדִים.



עֶרֶךְ גָּדוֹל ישׁ לַצְּמָחִים הַמִּתְיַחְסִים לְמִשְׁפַּחַת
הַדָּלָעַת. הַלֹא הֵם הָאֲבַטִיחִים119, הָאֲבַטִיחִים
הַצְּהוּבִים120, הַקִּשׁוּאִים121, הַמְּלַפְפוֹנִים122,
הַפַּקוּסִים, וְהַדְּלוּעִים123. בֵּין הַדְּלוּעִים הַשּׁוֹנִים
יֵשׁ מִין אֶחָד שֶׁמִקָּצֵהוּ הָאֶחָד בּוֹלֵט כְּעֵין צַוָּאר צָר.
הַפֶּלַחִים מְיַבְּשִׁים אוֹתָם; הַלֵּב הָרַךְ אֲשֶׁר בְּקִרְבָּם
מִתְיַבֵּש וְנוֹפֵל הַחוּצָה וְהַקְּלִפָּה הַקָּשָׁה נִשְׁאֶרֶת
וּמִשְׁתַּמְּשִׁים בָּה בִּמְקוֹם בַּקְבּוּק.



צִמְחֵי הַבַּר אוֹ חֲצִי־תַרְבוּתִיִּים. אֶל הַקְּבוּצָה הַזֹּאת
מִתְיַחְסִים אוֹתָם הַצְּמָחִים הַצּוֹמְחִים בִּלי עֶזְרַת בְּנֵי
הָאָדָם וּבְכָל זֹאת מְבִיאִים לָהֶם תּוֹעֶלֶת מְרֻבָּה. רַבִּים מֵהֶם
נֶהְפָּכִים מְעַט מְעַט לִצְמָחִים תַּרְבּוּתִיִּים. הַיוֹתֵר חֲשׁוּבִים
בָּהֶם הֵם: הַשִּׁקְמָה124, עֵץ גָּדוֹל וְיָפֶה, הַנּוֹתֵן פֵּרוֹת
הַדּוֹמִים לִתְאֵנִים קְטַנּוֹת, הַפֵּרוֹת הָאֵלֶּה – מַאֲכָל לַעֲנִיֵּי
עָם. הֶחָרוּב125, הָעַרְמוֹן126, הַקִּיקָיוֹן127, אֲשֶׁר פִּרְיוֹ
הַדּוֹמֶה לִשְׁעוּעִית נוֹתֶן אֶת הַשֶּׁמֶן הַיָּדוּעַ בְּשֵׁם
שֶׁמֶן־קִיק; הַנִּילֵה אוֹ הָאִסְטִיס128 נוֹתֶנֶת צֶבַע תְּכֵלֶת
יָדוּעַ; הַשּׁוּשׁ129, מִין שִׂיחַ קָטֹן הַנּוֹתֵן מַשְׁקֶה מָתוֹק;
הַדַּנְדַּנָּה130 אוֹ הַנַּעְנָע אוֹ גַם הַמֶּנְתָּה צֶמַח רְפוּאָה
יָדוּעַ; הַחַמְדָּל131 אוֹ הַחַנְטָל; גַּם הוּא צֶמַח רְפוּאָה;
הַחַרְדֵּל132, הָאֵזוֹב133, הָאוֹג אוֹ הַסֻּמַּק הַמֵכִיל
בְּקִרְבּוֹ אֶת הַחֹמֶר הַנָּחוּץ לְעִבּוּד עוֹרוֹת; הַצַּבָּר134
אֲשֶׁר אוֹתוֹ נוֹטְעִים בְּתוּר מְשׂוּכָה לַגַּנִּים וְלַכְּרָמִים. הוּא
נוֹתֵן גַּם פֶּרִי מָתוֹק. מִשְׁתַּמְּשִׁים לִמְשׂוּכוֹת
בַּשִּׁטָּה135 הַדּוֹקֶרֶת הַיְּדוּעָה בִלְשׁוֹנוֹת אֵרָפָּה בְשֵׁם
מִימוֹזָה. הַפְּרָחִים הַצְּהוּבִים שֶׁל הַשִּׂיחַ הַזֶּה נוֹתְנִים
רֵיחַ נָעִים וּמוֹצִיאִים מֵהֶם שֶׁמֶן בֹּשֶׂם. אֶל הַקְּבוּצָה הַזֹּאת
אֶפְשָׁר גַּם לְיַחֵס שׁוּרַת צְמָחִים הַיְּדוּעִים בְּשֵׁם צִמְחֵי
אֶשְׁלָג מִפְּנֵי כִּי מְכִילִים הֵם הַרְבֵּה אֶשְׁלָג47. אֶחָד
מֵהֶם הוּא הַצֶּמַח הַנִּקְרָא צְרָרָה אוֹ שֹׁרֶשׁ סַבּוּן136
אֲשֶׁר בּוֹ מִשְׁתַּמְּשִׁים בַּמִּסְבֵּנוֹת. עוֹד שַׁיָכִים לַקְּבוּצָה
הַזֹּאת עֲשָׂבִים שׁוֹנִים כְּמוֹ חַמְצִיץ137 וְעוֹד אֲחֵרִים,
הַנֶּאֱכָלִים חַיִּים אוֹ מְבֻשָּׁלִים כְּמוֹ יְרָקוֹת,
הַשַּׁבְלוּלִית138 הָאַסְפֶּסֶת139 וְצִמְחֵי הַדְּבַשׁ,
אֲשֶׁר הֵם מַאֲכָל טוֹב לַבְּהֵמוֹת.



וּבְסוֹף מִתְיַחְסִים אֶל
הַקְּבוּצָה הַזֹּאת גַּם עֲצֵי הַיַּעַר, כְּמוֹ הָאַלּוֹן140,
הָאֶדֶר141, הָאַלָּה142, הַתּוּרְנִיתָה143,
הָאֹרֶן144, הַצַּפְצָפָה145, הָעֲרָבָה146,
הַדַּפְנָה147, הַשִּׁטָּה, הָאֶרֶז אֲשֶׁר בַּלְּבָנוֹן
וְעוֹד. לְפָנִים כִּסּוּ הַיְּעָרִים חֲלָקִים גְּדוֹלִים בָּאָרֶץ, אֲבָל
בָּעֵת הַזֹּאת נִשְׁאֲרוּ מֶהם רַק שְׂרִידִים בַּגָּלִיל וּבְעֵבֶר
הַיַּרְדֵּן מִזְרָחָה.



בִּמְקוֹם הַיְּעָרִים אֲשֶׁר נִשְׁמְדוּ נוֹטְעִים עַתָּה הָאִכָּרִים
הַיְּהוּדִים חָרְשׁוֹת, חָרְשׁוֹת שֶׁל עֲצֵי אֶבְקַלִיפְּטוּס. הָעֵץ
הַזֶּה הוּבָא לְאֶרֶץ יִשְׂרָאֵל עַל יְדֵי הָעַסְקָן הַיְּהוּדִי קַרְל
נֶטֶּר, מְיַסֵּד מִקְוֵה יִשְׂרָאֵל. וּמִפְּנֵי כִּי הַיְּהוּדִים
מַרְבִּים לָטַעַת אוֹתוֹ בְּכָל מוֹשָׁבָה וּמוֹשָׁבָה קִבֵּל הוּא מֵאֵת
הָעֲרָבִים אֶת הַשֵּׁם סֶגֶ’רַת אֶל־יְהוּד לֵאמֹר עֵץ
הַיְּהוּדִים. לָעֵץ הַזֶּה הַסְּגוּלָה לְיַבֵּשׁ בִּצּוֹת. הַסְּגוּלָה
הַזֹּאת תְּלוּיָה בְגִדּוּלוֹ הַמָּהִיר. עֵץ שֶׁל שֵׁשׁ שָׁנִים יוּכַל
לְהַגִּיעַ עַד גֹּבַהּ שֶׁל עֶשְׂרִים מֶתֶּר וְחוּט שֶׁל מֶתֶּר אֶחָד
יְסֻבֶּנּוּ. בִּגְלַל זֶה הוּא כְמוֹ שׁוֹאֵב מִן הַקַּרְקַע אֶת
הָרְטִיבוּת וּמְיַבְּשֵׁהוּ. וְאַחֲרֵי כִי הָאֶבְקַלִיפְּטוּס מִצְטַיֵּן
בְּגִזְעוֹ הַיָּשָר וּבְקוֹמָתוֹ הַיָּפָה, יָכֹל הוּא לָתֵת לָאָרֶץ אֶת
עֲצֵי הַבִּנְיָן וְאֶת הָעֵצִים הַנְּחוּצִים לְתַעֲשִׂיַּת כְּלֵי עֵץ
הַחֲסֵרִים בָּאָרֶץ. כְּבָר נַעֲשׂוּ הַנִּסְיוֹנוֹת לַעֲשׂוֹת מֵהֶם
אַרְגָּזִים לְתַפּוּחֵי הַזָּהָב הַנִּשְׁלָחִים בְּכַמּוּת גְּדוֹלָה
לְחוּץ לָאָרֶץ, וּכְבָר נוֹסַד בְּיָפוֹ בֵית חֲרשֶׁת לָאַרְגָּזִים
הָאֵלֶּה.



                                                           שדרת אקליפטוס




תמונה 10.png






ב) עוֹלַם הַחַיִּים.


חַיּוֹת הַבַּיִת. אֶת הַמָּקוֹם הָרִאשׁוֹן בְּחַיּוֹת הַבַּיִת
תּוֹפֶסֶת הַכִּבְשָׂה. הִיא נוֹתֶנֶת לִבְעָלֶיהָ אֶת צִמְרָהּ, אֶת
חֲלָבָהּ וְאֶת בְּשָׂרָהּ. בְּשַׂר הַכִּבְשָׂה הוּא הַבָּשָׂר הַיּוֹתֵר
רָגִיל שֶׁל יוֹשְׁבֵי הָאָרֶץ. יַחַד עִם עֶדְרֵי כְבָשִׂים מְגַדְּלִים
יוֹשְׁבֵי הָאָרֶץ גַּם עֶדְרֵי עִזִּים הַנּוֹתְנוֹת גַּם הֵן אֶת חֲלָבָן
וְאֶת בְּשָׂרָן לְמַאֲכָל לְבַעֲלֵיהֶן. בְּהֵמַת הָעֲבוֹדָה הָעִקְרִית
שֶׁל הָאִכָּר בְּאֶרֶץ יִשְׂרָאֵל הוּא הַשּׁוֹר. הוּא מוֹשֵׁךְ אֶת
הַמַּחֲרֵשָׁה וְהוּא דָשׁ אֶת הַתְּבוּאָה בַגֹּרֶן. הַפָּרוֹת נוֹתְנוֹת
חָלָב. הַבָּקָר, לֵאמֹר הַשּׁוֹר וְהַפָּרָה, כְּמוֹ הַצֹּאן, לֵאמֹר
הַכִּבְשָׂה וְהָעֵז, אֵינוֹ מְקַבֵּל שׁוּם אֹכֶל וּמִתְכַּלְכֵּל עַל
יְדֵי מִרְעֶה בְמֶשֶׁךְ כָּל הַשָּׁנָה. הָאִכָּר הָעֲרָבִי אֵינוֹ
זוֹרֵעַ חָצִיר וְאֵינֶנוּ מֵכִין אֹכֶל לִבְהֶמְתּוֹ לְמֶשֶׁךְ הַשָּׁנָה.
וְזֹאת הִיא הַסִּבָּה, כִּי הַבָּקָר, אַף כִּי הוּא מִמִּין חָזָק
וּבָרִיא, קְטַן הַקּוֹמָה, וְהַפָּרוֹת, עַל פִּי רוֹב, אֵינָן נוֹתְנוֹת
הַרְבֵּה חָלָב. אֲבָל בַּמְּקוֹמוֹת, אֲשֶׁר בָּהֶם יֵשׁ מִרְעֶה טוֹב אוֹ
אֲשֶׁר שָׁם מְטַפְּלִים בָּהֶם יוֹתֵר כְּמוֹ שֶׁעוֹשִׂים הָאִכָּרִים
הַיְּהוּדִים וְהַגֶּרְמַנִים, שָׁם גַּם הַמִּין יוֹתֵר טוֹב. הַבְּהֵמוֹת
מְקַבְּלוֹת מַרְאֶה יוֹתֵר טוֹב וְכַמּוּת הֶחָלָב תִּגְדַּל בְּאוֹפָן
נִכָּר. בִּפְרָט מְפֻרְסָמִים מִינֵי הַבָּקָר שֶׁל הַר הַלְּבָנוֹן, שֶׁל
דַּמֶּשֶׂק, שֶׁל חוֹרָן אוֹ בָשָן וְגַם הַבָּקָר בְּמוֹשְׁבוֹת
הַיְּהוּדִים וְהַגֶּרְמַנִים.



בִּמְקוֹמוֹת רַבִּים מְגַדְּלִים הַבֶּדּוּאִים עֲדָרִים גְּדוֹלִים שֶׁל
רְאֵמִים148, הֵם יוֹתֵר גְּדוֹלִים מִן הַבָּקָר הָרָגִיל. גַּם הֵם
נוֹתְנִים אֶת עֲבוֹדָתָם חֲלָבָם וּבְשָׂרָם. הָרְאֵמִים אוֹהֲבִים מְאֹד
לְהִתְרַחֵץ בַּמָּיִם. בַּיָּמִים הַחַמִּים רוֹבְצִים הֵם בְּתוֹךְ
הַבִּצּוֹת וּלְמַעֲנָם מִשְׁתַּדְּלִים הַבֶּדּוּאִים לְהַרְבּוֹת אֶת
הַבִּצּוֹת בָּאָרֶץ.



                                                          אורחת גמלים




תמונה 11.png



בֵּין בְּהֵמוֹת הַמַּשָּׂא וּבְהֵמוֹת הָרְכִיבָה לוֹקֵחַ הַחֲמוֹר אֶת
הַמָּקוֹם הָרִאשׁוֹן בְּאַרְצֵנוּ. לוֹ יֶשְׁנָן כָּל הַמַּעֲלוֹת
הַנְּחוּצוֹת לַנְּסִיעָה בְדֶרֶךְ הָרִים. הוּא סַבְלָן גָּדוֹל,
אֵינֶנּוּ מְפֻנָּק בְּיַחַס אֶל הָאֲכִילָה וְיוֹדֵעַ לְטַפֵּס
בְּמִשְׁעוֹלֵי הֶהָרִים הַצָּרִים. לִפְעָמִים מוֹשֵׁךְ הוּא אֶת
הַמַּחֲרֵשָׁה יַחַד עִם הַשּׁוֹר. הַחֲמוֹר הַכַּפְרִי הוּא קְטַן
הַקּוֹמָה; אֲבָל בֶּעָרִים יֶשְׁנָם גְּדוֹלִים הַדּוֹמִים בְּקוֹמָתָם
לְסוּס קָטֹן. הֵם יְכוֹלִים לָשֵׂאת עֲלֵיהֶם מַשָּׂא כָבֵד. חֲשִׁיבוּת
מְיוּחֶדֶת נוֹתְנִים לַחֲמוֹרִים הַלְּבָנִים.149



הַסּוּס גַּם הוּא עוֹזֵר לָאִכָּר בַּעֲבוֹדַת הַשָּׂדֶה, כְּמוֹ הַשּוֹר.
הָאִכָּרִים הַיְּהוּדִים וְהַגֶּרְמַנִּים מִשְׁתַּמְשִׁים כִּמְעַט רַק
בַּסּוּסִים לַחֲרוֹשׁ אֶת אַדְמָתָם, לָדוּשׁ אֶת תְּבוּאָתָם וְלִמְשֹׁךְ
אֶת עֲגָלוֹתֵיהֶם. סוּסֵי הָאָרֶץ מִצְטַיְּנִים בְּיָפְיָם, בְּקַלּוּת
רַגְלֵיהֶם וּבְסַבְלָנוּתָם בַּדָּרֶךְ. הֵם מְצוּיָנִים בְּכִשְׁרוֹנָם
לָשֵׂאת עֲלֵיהֶם רוֹכְבִים בַּשְּׁבִילִים וּבַמִּשְׁעוֹלִים הַצָּרִים
שֶׁל אֶרֶץ הֶהָרִים. בֶּדּוּאִים רַבִּים עוֹסְקִים בְּגִדּוּל סוּסִים
שֶׁל הַמִּין הָעֲרָבִי הַמּוּבְחָר, אֲשֶׁר מְחִירָם גָּדוֹל מְאֹד.



רָגִיל מְאֹד בָּאָרֶץ הַפֶּרֶד, תַּעֲרוֹבֶת הַסּוּס וְהַחֲמוֹר. הוּא
מְאַחֵד אֶת הַמַּעֲלוֹת וְאֶת הַחִסְרוֹנוֹת שֶׁל שְׁתֵּי הַבְּהֵמוֹת
יַחַד. הוּא יוֹתֵר חָזָק, יוֹתֵר סַבְלָן, דּוֹרֵשׁ פָּחוֹת בְּיַחַס אֶל
הָאֲכִילָה מִן הַסּוּס. אֲבָל לְעוּמַת זֶה הוּא יוֹתֵר עִקֵּשׁ וּפָחוֹת
מֵבִין מִמֶּנּוּ. מִשְׁתַּמְּשִׁים בּוֹ לַעֲבוֹדוֹת קָשׁוֹת
וּמֵכַנִיּוֹת.



בְּהֵמָה מוֹעִילָה וְרַבַּת הָעֶרֶךְ בָּאָרֶץ הוּא הַגָּמָל. גְּמַל
אֶרֶץ יִשְׂרָאֵל הוּא בַעַל דַּבֶּשֶׁת אַחַת. הַתּוֹעֶלֶת, אֲשֶׁר הוּא
מֵבִיא לְיוֹשְׁבֵי הַמִּדְבָּר, יְדוּעָה וּבְצֶדֶק קָרְאוּ לוֹ אֳנִיַּת
הַמִּדְבָּר. בְּאֶרֶץ יִשְׂרָאֵל הוּא בְהֵמַת הַמַּשָּׂא הָעִקְרִית.
הוּא מִצְטַיֵּן בְּסַבְלְנוּתוֹ וּבְסִפּוּקוֹ הַקָּטֹן בְּיַחַס
לָאֲכִילָה. הַפֶּלַּחִים מִשְׁתַּמְּשִׁים בַּגְמַלִּים גַם לַחֲרִישָׁה.
בְּשָׂרוֹ נֶחְשָׁב לְמַאֲכַל תַּאֲוָה, וְהַבֶּדוּאִים הָעוֹסְקִים
בְּגִדּוּל גְמַלִּים שׁוֹתִים אֶת חֲלָבָם.



בְּתוּר חַיָּה אֲשֶׁר מְגַדְּלִים בַּבָּתִּים וּבַחֲצֵרוֹת בִּשְׁבִיל
בְּשָׂרָהּ יֵשׁ לְהַזְכִּיר אֶת אַרְנֶבֶת הַבָּיִת150.



הַכְּלָבִים וְהַחֲתוּלִים הֵם בְּאֶרֶץ יִשְׂרָאֵל חַיּוֹת
בַּיְתִיּוֹת לְמַחֲצָה. אֵלֶּה וְאֵלֶּה נִמְצָאִים בְּמִסְפָּרִים
גְּדוֹלִים בֶּעָרִים וּבַכְּפָרִים מִבְּלִי בְעָלִים.



עוֹפוֹת הַבַּיִת שֶׁל הָאִכָּר הָאַרְצִי־יִשְׂרָאֵלִי הֵם אוֹתָם
בַּעֲלֵי הַכָּנָף שֶׁל הָאִכָּר בְּכָל הָאֲרָצוֹת. הָעוֹפוֹת הָעִקְרִים
הֵם: הַתַּרְנְגֹל, הַתַּרְנְגֹלֶת וְהַיּוֹנָה, אֲבָל נִמְצָאִים גַּם
תַּרְנְגוֹלֵי הוֹדוּ, אַוָּזִים וּבַרְאַוָּזִים, בִּפְרָט אֵצֶל
הָאִכָּרִים הַיְּהוּדִים וְהַצֶּרְקַסִּים.



בֵּין הַחַיּוֹת אֲשֶׁר אִי־אֶפְשָׁר לִקְרֹא בַיְתִיּוֹת אֲבָל אֲשֶׁר
אוֹתָן מְגַדְּלִים הָאִכָּרִים בָּאָרֶץ, יֵשׁ לְהַזְכִּיר אֶת
הַדְּבוֹרָה וְאֶת תּוֹלַעַת הַמֶּשִׁי.






חַיּוֹת הַשָּׂדֶה


הַיּוֹנְקִים: חַיּוֹת טוֹרפְוֹת מְעַטּוֹת בְּאֶרֶץ יִשְׂרָאֵל.
הָאֲרָיוֹת, אֲשֶׁר לְפִי עֵדוּת כִּתְבֵי הַקֹּדֶשׁ הָיוּ שְׁכִיחִים
בָּהּ, נִשְׁמְדוּ וְאֵינָם יוֹתֵר. לְעִתִּים רְחוֹקוֹת אֶפְשָׁר לִפְגשׁ
בָּאָרֶץ נָמֵר151, אֲשֶׁר יִקָּרֵא לִפְעָמִים גַם
בַּרְדֶּלֶס152 בִּפְרָט בַּחֵלֶק הַצְּפוֹנִי שֶׁל הָאָרֶץ,



                                                          ברדלס




תמונה 12.png



בִּסְבִיבוֹת הַלְּבָנוֹן וְהַחֶרְמוֹן. שָׁם יִמָּצֵא גםַ הַדֹּב
הַסּוּרִי. שְׁכִיחִים בָּאָרֶץ הַשּׁוּנְרָא153, חֲתוּל
הַמַּיִם הַחַי בַּבִּצּוֹת, הַזְּאֵב וְהַשּׁוּעָל וְיוֹתֵר מֵהֶם
הַצָּבוּעַ154. רַבּוֹת מְאֹד הַחַיּוֹת הַדּוֹמוֹת לַשּׁוּעָל
הַיְּדוּעוֹת בְּשֵׁם אִיִּים, צִיִּים אוֹ תַנִּים155. הֵם
מִתְאַסְּפִים בַּלַּיְלָה לְעֵדוֹת גְּדוֹלוֹת וּמַשְׁמִיעִים קוֹל
יְלָלָה לֹא נְעִימָה הַדּוֹמָה לְבֶכִי156. לָאָדָם הֵם אֵינָם
מְסֻכָּנִים; רַק עוֹשִׂים שַׁמּוֹת נוֹרָאוֹת בְּתוֹךְ עוֹפוֹת הַבַּיִת
וְגַם בְּכַרְמֵי גֶפֶן, בַּפַּרְדֵּסִים וּבַמִּקְשִׁים (שְׂדוֹת
אֲבַטִּיחִים).



                                                          צבוע




תמונה 13.png



בְּכָל הָאָרֶץ מִתְהַלְּכִים עֲדָרִים עֲדָרִים, חֲמִשָּׁה־שִׁשָׁה
בָעֵדֶר, צְבָיִם157 הַמִּצְטַיְּנִים בְּיָפְיָם וּבְרַגְלֵיהֶם
הַקַּלּוֹת. בְּנֵי הָאָרֶץ צָדִים אוֹתָם בִּשְׁבִיל בְּשָׂרָם הָרַךְ
וְהַטָּעִים. אִם צָדִים אֶת הַצְּבִי חַי יֵהָפֵך לְחַיַּת הַבַּיִת
וְנִשְׁאָר קָשׁוּר אֶל בְּעָלָיו. קְרוֹבֵי מִשְׁפָּחָה לַצְּבִי הוּא
הַיָּעֵל158, הַדִּישׁוֹן159, הָאַיָּלָה160.
בַּמִּדְבָּר שָׁכִיחַ עוֹד הֶעָרוֹד אוֹ חֲמוֹר הַבָּר. בְּתּוּר
חַיָּה אֲשֶׁר מַרְבִּים לִדְלֹק אַחֲרֶיהָ וּלָצוּדָהּ יֵשׁ לְהַזְכִּיר
אֶת אַרְנֶבֶת הַבָּר.



                                                          השפן




תמונה 13 א.png



בִּמְקוֹמוֹת רַבִּים בִּפְרָט בַּבִּצּוֹת
וּבְעֹבִי הַחֹרֶשׁ אֲשֶׁר עַל שְׂפַת הַיַּרְדֵּן רְגִילִים חֲזִירֵי
בָּר161 אוֹ חֲזִירֵי יָעַר. בֶּהָרִים אֲשֶׁר מִמַּעֲרָב לְיַם
הַמֶּלַח חַי מִין תַּחַשׁ הַיָּדוּעַ בְּשֵׁם הַשָּׁפָן162.
בְּשָׂרָהּ נֶאֱכָל. אֶל הַחַיּוֹת הַקְּטַנוֹת הַנִּמְצָאוֹת בְּמִסְפָּר
גָּדוֹל בָּאָרֶץ מִתְיַחְסִים הַחֹלֶד163, הַדָּרְבָן164,
הַקִּפּוֹד165, הַסְּנָאַי166, הַתַּחַשׁ167,
הָעֲטַלֵּף168, עַכְבַּר הַבַּיִת, עַכְבַּר הַשָּׂדֶה וְעוֹד.



                                                           הדרבן




תמונה 14.png



הָעוֹפוֹת: מַמְלֶכֶת בַּעֲלֵי הַכָּנָף גְּדוֹלָה וַעֲצוּמָה בְאֶרֶץ
יִשְׂרָאֵל. פֹּה עַל רָאשֵׁי הַסּלָעִים מְקַנֵּן מֶלֶךְ בַּעֲלֵי
הַכָּנָף הָעַיִט169 עִם בְּנֵי מִשְׁפַּחְתּוֹ הָרַבִּים וְהַשּׁוֹנִים.
יַחַד אִתּוֹ לֹא מְעַטִּים יֶתֶר מִינֵי הָעוֹפוֹת הַדּוֹרְסִים:
הַנֶּשֶר170, הָאַיָּה171, הַדַּיָּה172, הַדָּאָה 173,
הַפֶּרֶס174, הָעָזְנִיָּה175, הַנֵּץ176,
הַתַּחְמָס177, הַיַּנְשׁוּף178 וְעוֹד. אֵלֵיהֶם, לֵאמֹר
אֶל הֶעוֹפוֹת הַדּוֹרְסִים, מִתְיַחְסִים גִּם עוֹפוֹת הַלָּיְלָה:
הַלִּילִית179, הַכּוֹס180, הַתִּנְשֶׁמֶת181,
הָאֹחַ182 וְדוֹמֵיהֶם.



                                                           העיט




תמונה 15.png



מוּבָן כִּי אֵינָם חֲסֵרִים בָּאָרֶץ גַּם אוֹתָם הָעוֹפוֹת, אֲשֶׁר
הִסְכִּין הָאָדָם לִרְאוֹת סְבִיבוֹ בְּכָל הָעוֹלָם: הָעוֹרֵב,
הַצִּפּוֹר183, הַסְּנוּנִית184, עַל שְׂפַת הַיָּם נִמְצָא
הַשַּׁחַף185, עוֹף הַסְּעָרָה186. בְּתוֹךְ עֵשֶׂב
הַשָּׂדֶה בּוֹנִים אֶת קִנֵּיהֶם, הָעֶפְרוֹנִי187,
הַשְּׂלָו188. רְגִילִים בָּאָרֶץ הַדּוּכִיפַת189, יוֹנַת
הַסֶּלַע190, הַקּוֹרֵא191, אוֹ הַחָגְלָה. בַּבִּצּוֹת
גָר הַשַּׁקְנָאִי192 אוֹ הָרָחָמָה193, וּבַמִּדְבָּר
בְּמִזְרַח הָאָרֶץ הַנַּעֲמִית194. רַבִּים מְאֹד עוֹפוֹת הַשִׁיר,
וּבְכָל מָקוֹם בְּתוֹךְ הָעֵצִים, הַשִּׂיחִים, עַל שְׂפַת הַנְהָרוֹת
וּפַלְגֵי הַמַּיִם נִשְׁמָע צִפְצוּפָם הֶעָלֵז. הַיּוֹתֵר חֲשׁוּבִים
בָּהֶם: הַזָּמִיר195 הַדּוֹגֵר בְּאֶרֶץ יִשְׂרָאֵל, הַזָּמִיר
הַמְּיוּחָד לְאֶרֶץ יִשְׂרָאֵל, הַנִּקְרָא בַעֲרָבִית בֻּלְבּוּל,
הַחוֹחִי196, הַקִּכְלִי197, הַזָּהְבָן, מִין קִכְלִי, אֲשֶׁר
נוֹצוֹתָיו הַצְּהוּבוּת מַזְכִּירוֹת אֶת הַזָּהָב, הַזַּרְזִיר198,
הַפָּרוּשׁ199, הַנַחְלִיאֵלִי200 וְעוֹד רַבִּים.



                                                           הדוכיפת




תמונה 16.png



רַבִּים מֵהֶם מִצְטַיְּנִים בִּלְבוּשׁ נוֹצוֹתֵיהֶם הַנֶהְדָּר וְרַב
הַגַּוָּנִים. בֵּין אֵלֶּה יֵשׁ לְהַזְכִּיר אֶת הָעוֹף הַיּוֹתֵר קָטֹן
בָּאָרֶץ הַדּוֹמֶה לְקֹלִיבְּרִי וַאֲשֶׁר קִבֵּל אֶת הַשֵּׁם יוֹנֵק
הַדְּבָשׁ. בְּיֹפִי נוֹצוֹתָיו הַמְּגֻוָּנוֹת הוּא דוֹמֶה לְפֶרַח חָי.



מִכָּל בַּעֲלֵי הַכָּנָף הַנִּזְכָּרִים יֶשְׁנָם רַבִּים הַמְּיוּחָדִים
רַק לְאֶרֶץ יִשְׂרָאֵל; וְיָשְׁנָם הַגָּרִים בְּאֶרֶץ יִשְׂרָאֵל, אֲבָל
בְּנֵי מִשְׁפַּחְתָּם נְפוֹצִים בְּיֶתֶר הָאֲרָצוֹת. וְיֶשְׁנָם
כָּאֵלֶּה אֲשֶׁר בָּאִים לְאֶרֶץ יִשְׂרָאֵל רַק בְּעִתִּים יְדוּעוֹת.
הֲלֹא הֵם הָעוֹפוֹת הַנוֹדְדִים. וְאֶרֶץ יִשְׂרָאֵל הִיא אַחַת
הַתַּחְנוֹת עַל דַּרְכָּם, וְנִשְׁאָרִים בָּהּ זְמַן פָּחוֹת אוֹ יוֹתֵר
אָרוֹךְ. בֵּינֵיהֶם בִּפְרָט נִכֶּרֶת הַחֲסִידָה201, הַמּוֹפִיעָה
בָאָרֶץ פַּעֲמַיִם בַּשָׁנָה202.



                                                           הנחליאלי




תמונה 17.png



הַזּוֹחֲלִים. אֶל הַחַיּוֹת הָאֵלֶּה מִתְיַחְסִים טֶרֶם כָּל
הַנְּחָשִׁים, אֲשֶׁר רַבִּים מֵהֶם הֵם אַרְסִיִּים. כֵּן יֶשְׁנָם
מִינִים רַבִּים שֶׁל לְטָאוֹת203. מֵהֶן יֵשׁ לְהַזְכִּיר אֶת
הַשְּׁמָמִית204, חַיָּה קְטַנָה הַנִמְצֵאת לִפְעָמִים בְּתוֹךְ
הַבָּתִּים205, אֶת הַתַּנִין206, הַחַי בִּנְהַר הַתְּכֵלֶת
הַנּוֹפֵל אֶל תּוֹךְ הַיָּם הַגָּדוֹל (נְהַר הַתַּנִּינִים),
הַתִּנְשֶׁמֶת207 אֲשֶׁר לָהּ הַסְּגוּלָה לְהַחְלִיף אֶת צֶבַע
עוֹרָהּ, יֶשְׁנָן גַּם שַׁלְחוּפִיוֹת208 גְּדוֹלוֹת הַחַיּוֹת
בַּיָּם וּקְטַנוֹת הַחַיּוֹת עַל הַיַּבָּשָׁה. צְפַרְדְּעִים209
שֶׁל כָּל הַמִּינִים וְעוֹד.



                                                           לטאה




תמונה 18.png



הַחֲרָקִים210. מִינֵי הַחֲרָקִים רַבִּים מְאֹד. בַּשָּׂדוֹת
נִפְגָּשִׁים לְמַכְבִּיר הַצְּלָצַל211, הַחַרְגוֹל212,
הַנְּמָלָה213, הַחִפּוּשִׁית214. בְּתּוֹךְ הַבָּתִּים אוֹ
סְבִיבוֹתֵיהֶם זְבוּבִים, יִתּוּשִׁים, חִפּוּשִׁיּוֹת
הַבַּיִת215, הַצִּרְצָר216. אַחַת הַמַּכּוֹת הַיּוֹתֵר
נוֹרָאוֹת לָאָרֶץ הוּא הָאַרְבֶּה לְמִינֵהוּ. לְמַזָּלָהּ יַעֲלֶה
עַל הָאָרֶץ רַק לְעִתִּים רְחוֹקוֹת. בְּמֶשֶׁךְ שְׁלשִׁים וְשֵׁשׁ
שָׁנָה, אֲשֶׁר עָבְרוּ מִיּוֹם אֲשֶׁר נוֹסְדוּ הַמּוֹשָׁבוֹת
הָעִבְרִיוֹת הַחֲדָשׁוֹת, עָלָה הוּא רַק פַּעַם אַחַת בִּשְׁנַת תּרע"ה
וַיַּעַשׂ שַׁמּוֹת נוֹרָאוֹת בַּכְּרָמִים וּבַפַּרְדֵּסִים וַיֹּאכַל
גַּם חֵלֶק גָּדוֹל מִתְּבוּאַת הַשָּׂדֶה. הָעֲנִיִּים אוֹכְלִים אוֹתוֹ.



בְּלֵילוֹת הָאָבִיב עָפָה בָאַוִּיר בִּדְמוּת זִיקֵי אֵשׁ תּוֹלַעַת
הַיְּדוּעָה בְּשֵׁם גַּחֶלֶת217.


                                                           זיקיות218



תמונה 19.png



הָעַכָּבִישִׁים. הַמִּינִים הָעִיקְרִים שֶׁל הַסּוּג הַזֶּה בְאֶרֶץ
יִשְׂרָאֵל הֵם: הָעַכָּבִישׁ הָרָגִיל219, הָעַכָּבִישׁ
הַגָּדוֹל הָאַרְסִי220 וְהָעַקְרָב221. עֲקִיצַת הָעַקְרָב
גּוֹרֶמֶת כְּאֵב גּדוֹל, אֲבָל הַכְּאֵב עוֹבֵר אַחֲרֵי זְמַן יָדוּעַ.



הַדָּגִים. מֵימֵי אֶרֶץ יִשְׂרָאֵל מִלְּבַד יַם הַמֶּלַח עֲשִׁירִים
בְּדָגִים. בִּפְרָט עֲשִׁירִים בָּהֶם יַם כִּנֶּרֶת וְהַיַּרְדֵּן.






ג) עוֹלַם הַדּוֹמֵם.


בְּתוֹךְ אַדְמַת אֶרֶץ יִשְׂרָאֵל אָצוּר עשֶׁר מִנֵּרַלִּי רַב הָעֶרֶךְ.
בִּפְרָט עָשִׁיר בְּמִנֵּרַלִּים שׁוֹנִים יַם הַמֶּלַח, הַמֵּכִיל
בְּקִרְבּוֹ מֶלַח רָגִיל, אֶשְׁלָג, בְּרוֹם, חְלוֹר, חֵמָר וְעוֹד. וְלֹא
רַק יַם הַמֶּלַח לְבַדּוֹ; בְּכָל הַכִּכָּר מִסָּבִיב לוֹ טְמוּנִים
אוֹצְרוֹת מִנֵּרַלִּיִּים רַבִּים. מַעְיְנוֹת הָרְפוּאָה בִמְקוֹמוֹת
שׁוֹנִים בָּאָרֶץ מְעִידִים עַל עָשְׁרָהּ בְּגָפְרִית. וּבְעֵבֶר
הַיַּרְדֵּן מִזְרָחָה קָרוֹב לְעִיר סַלְט נִמְצְאוּ שִׁכְבוֹת
פוֹסְפַט רַבּוֹת הָעֶרֶךְ הַיְּכוֹלוֹת לָתֵת מִ70% עַד 85%
אוֹרִית אוֹ פוֹסְפוֹר.



בְּבִקְעַת יַרְמוּךְ וְכֵן גַּם בִּדְרוֹם הָאָרֶץ בַּמָּקוֹם הַנִּקְרָא
קַרְנוּב, אֲשֶׁר אוֹמְרִים עָלָיו כִּי הוּא תָּמָר הָעַתִּיקָה222
נִמְצְאוּ מַעְיְנוֹת נֵפְט. הַמִּלְחָמָה הִפְרִיעָה בְעַד הַחֲקִירוֹת
הַמְּדוּיָקוֹת בָּעִנְיָן הַזֶּה. בִּמְקוֹמוֹת אֲחָדִים בָּאָרֶץ
אֶפְשָׁר לִמְצֹא עִקְבוֹת הָעֲבוֹדָה בְמִכְרֵי בַרְזֶל וּנְחשֶׁת בִּימֵי
קֶדֶם. בַּזְּמַן הָאַחֲרוֹן מָצְאוּ פַחְמֵי אֶבֶן בְּהַר הַלְּבָנוֹן.



בִּכְלָל אֶפְשָׁר לְהַגִּיד כִּי עוֹד לֹא נֶחְקְרָה הָאָרֶץ כָּרָאוּי
בְּיַחַס לְאוֹצְרוֹתֶיהָ הַמִּנֵּרַלִּיִים.






פֶּרֶק שִׁשִּׁי: הַתַּעֲשִׂיָּה וְהַמִּסְחָר


אַדְמָתָהּ הַפּוֹרִיָּה שֶׁל אֶרֶץ יִשְׂרָאֵל וְעָשְׁרָהּ הַגָּדוֹל
וְרַב הַגַּוָּנִים בִּצְמָחִים שׁוֹנִים גָּרְמוּ, כִּי הָרֹב
הַמַּכְרִיעַ שֶׁל יוֹשְׁבֵי הָאָרֶץ עוֹסֵק בַּעֲבוֹדַת הָאֲדָמָה.
בַּמִּישׁוֹרִים וּבַעֲמָקִים זוֹרְעִים תְּבוּאוֹת הַשָּׂדֶה, עַל
הֶהָרִים נוֹטְעִים כַּרְמֵי גֶפֶן, זֵיתִים, תְּאֵנִים וְיֶתֶר עֲצֵי
פֶרִי. בַּמְּקוֹמוֹת הָעֲשִׁירִים בַּמַּיִם נוֹטְעִים פַּרְדֵּסֵי
תַפּוּחֵי זָהָב וְיֶתֶר הָאִילָנוֹת הַדּוֹרְשִׁים הַשְׁקָאָה בַקָּיִץ.



עוֹסְקִים הָאִכָּרִים גַּם בִּזְרִיעַת יְרָקוֹת בַּגִּנָּה, בְּגִדּוּל
בְּהֵמוֹת וְעוֹפוֹת, בְּגִדּוּל דְּבוֹרִים וְתוֹלַעַת הַמֶּשִּׁי.



חֲרֹשֶׁת הַמַּעֲשֶׂה עוֹד טֶרֶם תִּתְפַּתַּח בָּאָרֶץ. אֲבָל כְּבָר
נַעֲשׂוּ הַתְחָלוֹת רַבּוֹת בַּמִּקְצוֹעַ הַזֶּה. בֵּין עַנְפֵי חֲרשֶׁת
הַמַּעֲשֶׂה עוֹמְדִים בַּשּׁוּרָה הָרִאשׁוֹנָה מַעֲשֵׂה הַיַּיִן,
בִּפְרָט בְּמוֹשְׁבוֹת הַיְּהוּדִים: בְּרִאשׁוֹן לְצִיּוֹן, בְּזִכְרוֹן
יַעֲקֹב וּבְמִקְוֵה יִשְׂרָאֵל; מַעֲשֵׂה הַסַּבּוּן בִּשְׁכֶם, בְּלֹד
וּבְעוֹד עָרִים רַבּוֹת; מַעֲשֵׂה הַמֶּשִּׁי, מַעֲשֵׂה שֶׁמֶן זַיִת,
שֶׁמֶן שׁוּמְשְׁמִין, שֶׁמֶן פְּרָחִים. בִּמְקוֹמוֹת רַבִּים בָּאָרֶץ
נִמְצָאוֹת טַחֲנוֹת לִתְבוּאָה, טַחֲנוֹת קִטּוֹר וְגַם טַחֲנוֹת מַיִם.



בִּירוּשָׁלַיִם עוֹסְקִים בַּעֲשִׂיַּת כֵּלִים יָפִים מֵעֲצֵי זַיִת
וּמִצֶּדֶף223 וְקוֹנִים אוֹתָם אַנְשֵׁי חוּץ לָאָרֶץ הַרְבֵּה מְאֹד
לְזִכְרוֹן יְרוּשָׁלַיִם וְאֶרֶץ הַקְּדוֹשָׁה.



נֶאֱרָגִים בָּאָרֶץ מְעִילֵי צֶמֶר שׁוֹנִים פְּשׁוּטִים וְגַסִּים אֲשֶׁר
בָּהֶם מִתְכַּסִּים הַפֶּלַחִים וּמְעִילִים דַּקִּים, הַמְּעִילִים
הַשְּׁחוֹרִים שֶׁל הַבֶּדּוּאִים, שֶׁל הַפֶּלַחִים הָעֶשִׁירִים וְגַם
מְעִילִים מִמִּין הַמּוּבְחָר, מְעִילִים לְבָנִים, בְּעַד עֲשִׁירֵי
הָאָרֶץ. גַּם בְּנֵי אֵרָפָּה מִשְׁתַּמְּשִׁים בִּמְעִילִים כָּאֵלֶּה
בְּעֵת נְסִיעוֹתֵיהֶם בָּאָרֶץ, כִּי מְגִינִים הֵם הֵיטֵב מִפְּנֵי
קַרְנֵי הַשֶּׁמֶשׁ, בִּפְרָט בָּעֵת אֲשֶׁר צָרִיךְ לִרְכֹּב עַל גַּב
בְּהֵמָה; בְּכִתְבֵי הַקֹּדֶשׁ הֵם נִקְרָאִים “בִּגְדֵי חֹפֶשׁ
לְרִכְבָּה”224.



מִשַּׂעֲרוֹת הָעִזִּים נֶאְרָג הַצֶּמֶר אֲשֶׁר בּוֹ מְכַסִּים
הַבֶּדוּאִים אֶת אָהֳלֵיהֶם הַנִּקְרָאִים בִּגְלַל זֶה “בָּתֵּי שֵׂעָר”
(בְּיוּתְּ־שַׁעַר בַּעֲרָבִית). כֵּן נֶאֶרָגִים גַם סַלִּים שׁוֹנִים,
מַחְצָלָאוֹת בְּכַמּוּת לֹא קְטַנָּה.



עוֹסְקִים גַּם בְּעִבּוּד עוֹרוֹת וּמִשְׁתַּמְּשִׁים לָזֶה בַצֶּמַח
הַיָּדוּעַ בְּשֵׁם אוֹג, אוֹ סֻמַּק225 אוֹ בְעֶזְרַת קְלִפַּת
רִמּוֹנִים.



בְּכָל הָאָרֶץ נַעֲשִׂים כְּלֵי יוֹצֵר שׁוֹנִים וּבְחֶבְרוֹן גַּם
כֵּלִים פְּשׁוּטִים מִזְּכוּכִית.



בַּזְּמַן הָאַחֲרוֹן נוֹסְדוּ בְאֶרֶץ יִשְׂרָאֵל בָּתֵּי חֲרשֶׁת
שׁוֹנִים לַעֲבוֹדַת הַבַּרְזֶל וְלַעֲבוֹדַת אוֹתָם הַדְּבָרִים
הַנְּחוּצִים לְבִנְיַן בָּתִּים: רַעֲפִים לְגַגּוֹת, לוּחוֹת צֶמֶנְט
לְרִצְפּוֹת הַבַּיִת, לְבֵנֵי סִיד וְצֶמֶנְט וְעוֹד.



כְּמוֹ בְּכָל הָאֲרָצוֹת עוֹסְקִים רַבִּים מִיּוֹשְׁבֵי אֶרֶץ יִשְׂרָאֵל
גַּם בְּמִסְחָר. מַטָרַת הַמִּסְחָר הִיא לְהוֹצִיא מִן הָאָרֶץ אֶת
אוֹתָם הַדְּבָרִים הַנִּמְצָאִים בָּהּ בְּכַמּוּת יוֹתֵר גְּדוֹלָה
מֵהַכַּמּוּת הַנִּצְרָכָה לָהּ וּלְהַכְנִיס אֶל תּוֹכָה מֵאֲרָצוֹת
אֲחֵרוֹת דְּבָרִים הַחֲסֵרִים בָּהּ. וְיֵשׁ מִסְחָר חִיצוֹנִי וּמִסְחָר
פְּנִימִי. הַמִּסְחָר הַחִיצוֹנִי הוּא הַמִּסְחָר עִם אֲרָצוֹת
נָכִריוֹת. הוּא נַעֲשֶׂה עַל גְּבוּלוֹת הָאָרֶץ. עָרֵי הַמִּסְחָר
בְּאֶרֶץ יִשְׂרָאֵל הֵן הֶעָרִים אֲשֶׁר עַל שְׂפַת הַיָּם: עַזָּה,
יָפוֹ, קֵסַרִיָּה, חִיפָה, עַכּוֹ, צוֹר וְצִידוֹן. הַמִּסְחָר
הַפְּנִימִי, מַטָרָתוֹ הִיא לְהָפִיץ בְּתוֹךְ הָאָרֶץ אֶת הַסְּחוֹרוֹת
הַבָּאוֹת מִחוּץ לָאָרֶץ וְלֶאֱסֹף אֶת סְחוֹרוֹת הָאָרֶץ, לְמַעַן
לִשְׁלֹחַ אוֹתָן אֶל עָרֵי הַחֹף וּמִשָּׁם לְחוּץ לָאָרֶץ. עָרֵי
הַמִּסְחָר הַפְּנִימִי הֵן כָּל הֶעָרִים פָּחוֹת אוֹ יוֹתֵר גְּדוֹלוֹת
וְלִפְעָמִים גַּם כְּפָרִים.



אַחֲרֵי אֲשֶׁר אֶרֶץ יִשְׂרָאֵל הִיא אֶרֶץ עֲבוֹדַת הָאֲדָמָה וַחֲרשֶׁת
הַמַּעֲשֶׂה עוֹד לֹא הִתְפַּתְּחָה בָּהּ בְּמִדָּה מְרֻבָּה, שׁוֹלַחַת
הָאֶרֶץ הַזֹּאת לְחוּץ לָאָרֶץ אֶת תּוֹצְאוֹת אַדְמָתָהּ226
וּמְקַבֶּלֶת מִחוּץ לָאָרֶץ תּוֹצְאוֹת חֲרשֶׁת הַמַּעֲשֶׂה אוֹ תוֹצְאוֹת
הָאֲדָמָה, אֲשֶׁר אֵינָן שְׁכִיחוֹת בָּהּ: תֵּה, קָפֶה, עֵצִים לְבִנְיָן
וְעוֹד.



הַמִּסְחָר הַחִיצוֹנִי יֵעָשֶׂה בָאֳנִיּוֹת, אֳנִיּוֹת קִטּוֹר
וָאֳנִיּוֹת תֹּרֶן, הַבָּאוֹת אֶל חֻפֵּי אֶרֶץ יִשְׂרָאֵל מֵאֲרָצוֹת
שׁוֹנוֹת: מֵרוּסִיָּה, מֵאוֹסְטְרִיָּה, מִגֶּרְמַנִּיָּה,
מִתּוּרְכִּיָּה, מִיָּוָן, מִצָּרְפַת, מֵאַנְגְּלִיָּה וּמֵאִיטַלִּיָּה. 227



                                                          נוסעים בארץ ישראל




תמונה 20.png



כְּמוֹ גַם לַנְּסִיעוֹת, יָכְלוּ בְמֶשֶׁךְ זְמַן רַב לְהִשְׁתַּמֵּשׁ רַק
בְּגַב בְּהֵמוֹת, בִּפְרָט בְּדַבֶּשֶׁת גְּמַלִּים, לְהַעֲבִיר סְחוֹרוֹת
מִמָּקוֹם לְמָקוֹם. חִזָּיוֹן נִפָרץ הָיָה לִרְאוֹת אֹרְחוֹת גְּמַלִּים
גְּדוֹלוֹת, וּבָהֶן מֵאוֹת אוֹ גַם אֲלָפִים שֶׁל גְּמַלִּים עוֹברוֹת
בָּאָרֶץ לְאָרְכָּה וּלְרָחְבָּה, מֵעָרֵי הַחֹף אֶל פְּנִים הָאָרֶץ
וּמִפְּנִים הָאָרֶץ אֶל עָרֵי הַחֹף. אַךְ בְּמֶשֶׁך עֶשְׂרִים וְחָמֵשׁ
שָׁנָה הָאַחֲרוֹנוֹת נִבְנוּ מְסִלּוֹת בַּרְזֶל רַבּוֹת וְגַם נָסֹלוּ
מְסִלּוֹת מְרֻצָּפוֹת אֲבָנִים, כְּבִישִׁים, אֲשֶׁר עֲלֵיהֶן
אֶפְשָׁר לִנְסֹעַ וּלְהַעֲבִיר סְחוֹרוֹת בַּעֲגָלוֹת. הַכְּבִיש
הָרִאשׁוֹן מִיָּפוֹ לִירוּשָׁלַיִם, נִבְנָה עוֹד לִפְנֵי חֲמִשִּׁים
שָׁנָה228.



עַתָּה מְכַסָּה אֶת אֶרֶץ יִשְׂרָאֵל רֶשֶׁת שְׁלֵמָה שֶׁל כְּבִישִׁים.
וְאֵלֶּה הֵם:



1) מִיָּפוֹ לִירוּשָׁלַיִם. הוּא גוֹזֵר לִשְׁנַיִם אֶת אַדְמַת מִקְוֵה
יִשְׂרָאֵל אֵצֶל יָפוֹ וְאַדְמַת דִּילְבְּ וּמוֹצָא אֵצֶל יְרוּשָׁלַיִם.
מִשְׁתַּמְּשִׁים בּוֹ הַרְבֵּה אִכָּרֵי הַמּוֹשָׁבוֹת אֲשֶׁר מִדָּרוֹם
לְיָפוֹ.



2) מִירוּשָׁלַיִם לִירִיחוֹ אֲשֶׁר נִמְשַׁךְ בִּזְמַן הַמִּלְחָמָה עַד
סַלְט אֲשֶׁר בְּעֵבֶר הַיַּרְדֵּן מִזְרָחָה.



3) מִירוּשָׁלַיִם לְחֶבְרוֹן. גַּם הוּא נִמְשַׁךְ בִּזְמַן הַמִּלְחָמָה
עַד בְּאֵר שֶׁבַע בִּדְרוֹם הָאָרֶץ.



4) מִירוּשָׁלַיִם לְעֵין כָּרֶם. כְּבִישׁ שֶׁל קִילוֹמֶתְּרִים אֲחָדִים.



5) מִלַּטְרוּן אֲשֶׁר עַל הַדֶּרֶךְ יָפוֹ–יְרוּשָׁלַיִם עַד גּ’וּלִיס
אֲשֶׁר מִדָּרוֹם לַמּוֹשָׁבָה “בְּאֵר טוּבִיָה”. הוּא עוֹבֵר עַל פְּנֵי
הַמּוֹשָׁבוֹת עֶקְרוֹן וּגְדֵרָה (נִבְנָה בִזְמַן הַמִּלְחָמָה).



6) מִבֵּית־דָּגוֹן אֲשֶׁר עַל הַדֶּרֶךְ “יָפוֹ–יְרוּשָׁלַיִם” דֶּרֶךְ
רִאשׁוֹן לְצִיּוֹן וּוַדִּי־חֲנִין לִרְחֹבוֹת. נִבְנָה מֵאֵת הָאִכָּרִים
הַיְּהוּדִים.



7) מִיָּפוֹ דֶּרֶךְ טוּל־כֶּרֶם לִשְׁכֶם. הַכְּבִישׁ הַזֶּה נִפְסָק
בֵּין הַכְּפָרִים בִּיר־עַדַשׂ וְקַלְקִלִּיָּה (אולי הוסר ההפסק בזמן
האחרון לצרכי המלחמה). הוּא עוֹבֵר עַל פְּנֵי הַמּוֹשָׁבָה
“פֶּתַח־תִּקְוָה”.



8) מִירוּשָׁלַיִם לִשְׁכֶם וּמִשָּׁם דֶּרֶךְ גִּ’ינִין אוֹ עֵין־גַּנִּים
וְעֵמֶק יִזְרְעֶאל עַל פְּנֵי הַמּוֹשָׁבוֹת מֶרְחַבְיָה וְתֵל־עַדַּשׂ
עַד נֹצֶרֶת.



9) מִחִיפָה דֶּרֶךְ נֹצֶרֶת לְטִבֶּרִיָּה וּמִשָּׁם דֶּרֶךְ
הַמּוֹשָׁבוֹת מִגְדָּל, רֹאשׁ פִּנָּה וּמִשְׁמַר־הַיַּרְדֵּן עַד
דַּמָּשֶׂק.



10) מֵרֹאשׁ פִּנָּה לִצְפָת.



11) מִגֵ’דֵידָה עַל פְּנֵי הַמּוֹשָׁבָה מְטוּלָה לְצִידוֹן.



12) מִכְּפַר פַרַדִּיס דֶּרֶךְ הַמּוֹשָׁבָה זִכְרוֹן יַעֲקֹב עַד
הַמּוֹשָׁבָה מַרַח.



13) דֶּרֶךְ הַמּוֹשָׁבָה עַתְלִית. שְׁנֵי הַכְּבִישִׁים הָאַחֲרוֹנִים
נִבְנוּ מֵאֵת הָאִכָּרִים הַיְּהוּדִים. אֶפְשָׁר כִּי נִשְׁלְמָה
הָרֶשֶׁת הַזֹּאת עוֹד יוֹתֵר. חָשְׁבוּ לִבְנוֹת כְּבִישׁ מִטּוּל־כֶּרֶם
דֶּרֶךְ הַמּוֹשָׁבוֹת חֶדֶרָה, זִכְרוֹן יַעֲקֹב וְעַתְלִית לְחִיפָה.
חָשְׁבוּ גַם אֹדוֹת כְּבִישׁ מֵעַכּוֹ לִצְפַת וּמֵרֹאשׁ פִּנָּה
לִמְטוּלָה. וּמַחֲשָׁבוֹת כָּאֵלֶּה, בָּעֵת שֶׁהַכְּבִישִׁים נְחוּצִים
לְצָרְכֵּי הַמִּלְחָמָה יוֹצְאוֹת מַהֵר אֶל הַפֹּעַל.



יוֹתֵר נִכְבָּדָה לְטוֹבַת הַמִּסְחָר רֶשֶׁת מְסִלּוֹת הַבַּרְזֶל.



עַתָּה נִמְצָאוֹת בָּאָרֶץ מְסִילּוֹת הַבַּרְזֶל הָאֵלֶּה:



1) מִיָּפוֹ לִירוּשָׁלַיִם. הִיא עוֹבֶרֶת דֶּרֶךְ הֶעָרִים לֹד וְרַמְלֶה
עַל פְּנֵי הַמּוֹשָׁבוֹת בֶּן שֶׁמֶן וְהַרְטוּב.



2) מִדַּמֶשֶׂק לְמִיזֵרִיבּ. הַמְּסִילָּה הַזֹּאת נִבְנְתָה לְמַעַן
לְהוֹצִיא אֶת חִטֵּי חוֹרַאן לְחוּץ לָאָרֶץ דֶּרֶךְ דַּמֶּשֶׂק
וּבֵירוּת. וּבְאוֹפָן הַזֶּה הָיְתָה בֵירוּת אֲשֶׁר בְּסוּרִיָּה לְאַחַת
מֵעָרֵי הַחֹף שֶׁל אֶרֶץ יִשְׂרָאֵל.



                                                   גשר מסילת הברזל על נהר ירמוך




תמונה 22 הפוך.png



3) מִדַּמֶּשֶׂק דֶּרֶךְ אֶדְרֶעִי (דֶרַעַ בָּעֲרָבִית) לְמֵדִינָה אֲשֶׁר
בְּאֶרֶץ עֲרָב. הַדֶּרֶךְ הַזֹּאת נִבְנְתָה לְמַעַן עוֹלֵי הָרֶגֶל
מֵהַמוּשְׂלִימִים הָעוֹלִים שָׁנָה שָׁנָה בַהֳמוֹנִים גְּדוֹלִים
מִתּוּרְכִּיָּה וּמֵאֲרָצוֹת אֲחֵרוֹת לֶעָרִים הַקְּדוֹשׁוֹת לָהֶם
לְמֵדִינָה וּלְמֶכָּה. הִיא נִקְרֵאת מְסִילַּת הַבַּרְזֶל
הַחֶגַּ’זִית.



4) מִחִיפָה דֶרֶךְ עֵמֶק יִזְרְעֶאל לְאֶדְרֶעִי וּבָאוֹפָן הַזֶּה גַם
לְדַמָּשֶׂק. הִיא עוֹבֶרֶת עַל פְּנֵי הַמּוֹשָׁבָה מֶרְחַבְיָה אֵצֶל
הַתַּחְנָה עֲפוּלֶה וְגַם בְּמֶרְחָק חֲצִי שָׁעָה מֵהַמּוֹשָׁבָה
מִלְחַמִיָּה. עָנָף קָטֹן מְחַבֵּר אֶת תַּחְנַת בֶּלֶד־שֵׁיךְ,
אֲשֶׁר הִיא הַתַּחְנָה הָרִאשׁוֹנָה שֶׁל הַדֶּרֶךְ הַזֹּאת, עִם הָעִיר
עַכּוֹ.



5) מִלֹּד, הַתַּחְנָה הָרִאשׁוֹנָה שֶׁל מְסִלַּת הַבַּרְזֶל
יָפוֹ–יְרוּשָׁלַיִם הוֹלֶכֶת מְסִלַּת בַּרְזֶל צָפוֹנָה דֶּרֶךְ
טוּל־כֶּרֶם וְגִ’ינִין עֵין־גַּנִּים עַד עֲפוּלֶה, אֲשֶׁר הִיא
תַּחְנַת מְסִלַּת הַבַּרְזֶל חִיפָה–אֶדְרֶעִי, בְּתוֹךְ עֵמֶק
יִזְרְעֶאל. עַל יְדֵי הַמְּסִלָּה הַזֹּאת מְחֻבֶּרֶת יְרוּשָׁלַיִם עִם
דַּמָּשֶׂק.



                                                           תחנת מסילת הברזל בחיפה




תמונה 21.png



6) מִתַּחְנַת וַדִּי־צַרַאר שֶׁל מְסִלַּת הַבַּרְזֶל יָפוֹ–יְרוּשָׁלַיִם
פּוֹנָה מְסִלַּת בַּרְזֶל דָּרוֹמָה עַד בְּאֵר שֶׁבַע וְעַד אֶל־עוֹגָה
אֲשֶׁר בַּמִּדְבָּר.



7) בְּעֵת הַמִּלְחָמָה בָּנוּ הָאַנְגְלִים מְסִלַּת בַּרְזֶל
מִמִּצְרַיִם עַד דָּרוֹמָה שֶׁל אֶרֶץ יִשְׂרָאֵל, עַד הַעִיר עַזָּה.
הַמְּסִלָּה הַזֹּאת נִמְשָׁכָה עַד בְּאֵר שֶׁבַע וּבָאוֹפָן הַזֶּה
הִתְחַבְּרוּ כָּל מְסִלּוֹת אֶרֶץ יִשְׂרָאֵל עִם הַמְּסִלּוֹת אֲשֶׁר
בְּמִצְרָיִם.



מִן הַתַּחְנָה רַאיַאק שֶׁל מְסִלַּת הַבַּרְזֶל דַּמֶּשֶׂק –
בֵּירוּת הוֹלֶכֶת מְסִלָּה אַחַת צָפוֹנָה עַד אַלֶּפּוֹ וְשָׁם
מִתְחַבֶּרֶת עִם מְסִלַּת הַבַּרְזֶל הַבַּגְדַּדִּית. הִיא הַמְּסִלָּה
הַגְּדוֹלָה הַהוֹלֶכֶת מִקָּנְסְטַנְטִינָפּוֹל עַד הָעִיר בַּגְדַּד. עַל
יָדָהּ מִתְחַבְּרוֹת כָּל מְסִלּוֹת אֶרֶץ יִשְׂרָאֵל עִם מְסִלּוֹת
תּוּרְכִּיָּה וְעַל יָדָן עִם מְסִלּוֹת כָּל אֵרָפָּה. וְזֶה פּוֹתֵחַ
לְמִסְחַר אַרְצֵנוּ דֶרֶךְ רַבַּת הָעֶרֶךְ מְאֹד, כִּי הִיא, אַרְצֵנוּ,
תִּמָּצֵא עַל אֵם הַדֶּרֶךְ בְּתוֹךְ רֶשֶׁת מְסִלּוֹת הַבַּרְזֶל
הַגְּדוֹלָה, הַמְכַסָּה אֶת כָּל הָעוֹלָם הַיָּשָׁן, מִקַּפְּטָאוּן
אֲשֶׁר בְּדָרוֹם אַפְרִיקָה עַד פַּרִיס, לוֹנְדוֹן, בֶּרְלִין,
פֶּטְרוֹגְרַאד וְגַם וְלַדִּיוָסְטוֹק בְּמִזְרַח אַסִּיָה.






פֶּרֶק שְׁבִיעִי: יוֹשְׁבֵי הָאָרֶץ

א) יוֹשְׁבֵי הָאָרֶץ הַכְּלָלִים.


יוֹשְׁבֵי אֶרֶץ יִשְׂרָאֵל יְדוּעִים בְּשֵׁם עֲרָבִים אוֹ
עֲרָבִים־סוּרִים. אַךְ אִי אֶפְשָׁר לְהַגִּיד עֲלֵיהֶם, כִּי הֵם
עֲרָבִים, בְּנֵי עֲרָב. הֵם, בֶּאֱמֶת, צֶאֱצָאֵי אוֹתָם הָעַמִּים,
אֲשֶׁר יָשְׁבוּ בָאָרֶץ בָּעֵת אֲשֶׁר הִיא נִכְבְּשָׁה מֵאֵת הָעֲרָבִים
וַאֲשֶׁר קִבְּלוּ בְמֶשֶׁךְ הַזְּמַן אֶת אֱמוּנַת הָעֲרָבִים, אֱמוּנַת
הָאִישְׂלַם, וְאֶת שְׂפָתָם. בְּתוֹכָם הָיוּ הַיְּהוּדִים הָרֹב
הַיּוֹתֵר גָּדוֹל. יַחַד עִמָּהֶם הָיוּ גַם יְוָנִים וְרוֹמָאִים.
מוּבָן, כִּי גַם הָעֲרָבִים הַכּוֹבְשִׁים, וְאַחֲרֵיהֶם גַּם בְּנֵי
עַמִּים אֲחֵרִים אֲשֶׁר הוֹפִיעוּ בָאָרֶץ בִּזְמַנִּים שׁוֹנִים:
נוֹשְׂאֵי הַצְּלָב, פַּרְסִים, מִצְרִים וְעוֹד, אֲשֶׁר הִתְיַשְּׁבוּ
בָהּ, נִבְלְעוּ בְתוֹכָם. כֻּלָּם מְדַבְּרִים עַתָּה עֲרָבִית, וְלָכֵן
יְדוּעִים הֵם בְּשֵׁם עֲרָבִים. רַק הֵם בְּעַצְמָם אֵינָם קוֹרְאִים
לָהֶם עֲרָבִים. בְּמֶשֶׁךְ אֶלֶף וּשְׁלשׁ מֵאוֹת שָׁנָה, אֲשֶׁר עָבְרוּ
מִיּוֹם אֲשֶׁר כָּבְשׁוּ הָעֲרָבִים אֶת הָאָרֶץ, שָׁכְחוּ יוֹשְׁבֶיהָ
אֶת לְאוּמִיּוּתָם וְאֶת צוּר מַחְצַבְתָּם.



בְּשֵׁם עֲרָבִים, עַרַבּ, קוֹרְאִים בָּאָרֶץ לְיוֹשְׁבֵי
הַמִּדְבָּר, אֲשֶׁר הֵם צֶאֱצָאֵי בְנֵי קֶדֶם, אֲשֶׁר יָשְׁבוּ תָמִיד
בְּמִזְרַח אֶרֶץ יִשְׂרָאֵל אוֹ צֶאֱצָאֵי הָעֲרָבִים הַכּוֹבְשִׁים,
אֲשֶׁר הָיוּ לָהֶם קְרוֹבֵי הַגֶּזַע. הֵם יְדוּעִים גַּם בְּשֵׁם
בֶּדוּאִים229.



                                                           בדואים פרשים




תמונה 23.png



הָאִכָּרִים, הָעוֹבְדִים אֶת הָאֲדָמָה נִקְרָאִים בָּאָרֶץ
פֶּלַּחִים230. הַפֶּלַּחִים יוֹשְׁבִים בִּמְקוֹמוֹת קְבוּעִים,
בּוֹנִים לָהֶם בָּתִּים וּכְפָרִים. בָּתֵּיהֶם בְּאֶרֶץ הֶהָרִים –
בָּתֵּי אֶבֶן וּבַשְּׁפֵלוֹת בָּתֵּי חֹמֶר. חַלּוֹנוֹת אֵין
בְּבָתֵּיהֶם; הָאוֹר יָבֹא רַק דֶּרֶךְ הַפֶּתַח וּבַדֶּרֶךְ הַזֹּאת
יוֹצֵא גַם הֶעָשָׁן בָּעֵת אֲשֶׁר עוֹשִׂים בְּתוֹךְ הַבָּיִת אֵשׁ
לְהִתְחַמֵּם נֶגְדָהּ בָּחֹרֶף, אוֹ לְבַשֵּׁל אֶת הָאֹכֶל. לִפְעָמִים
רְגִילִים לְהַחְזִיק בְּתוֹךְ הַבָּתִּים הָאֵלֶּה גַם אֶת בְּהֵמוֹת
הַבָּיִת.



הַבֶּדּוּאִים אֵינָם יוֹשְׁבִים בִּמְקוֹמוֹת קְבוּעִים. הֵם עוֹסְקִים
בְּגִדּוּל צֹאן וּבָקָר וְלָכֵן נוֹדְדִים הֵם עִם עֶדְרֵיהֶם לִמְצֹא
לָהֶם מִרְעֶה. הֵם אֵינָם בּוֹנִים לָהֶם בָּתִּים, כִּי אִם יוֹשְׁבִים
בְּאָהֳלִים. הָאָהֳלִים עֲשׂוּיִם אֶרֶג הַנִּטְוֶה מִשְּׂעַר הָעִזִּים
וְלָכֵן נִקְרָאִים הֵם בְּפִי יוֹשְׁבֵיהֶם בְּשֵׁם בְּיוּתּ־שַׁעַר
לֵאמֹר בָּתֵּי שֵׂעָר וְהֵם נוֹתְנִים מַחְסֶה טוֹב מִגֶּשֶׁם. רֻוּבָּם
שְׁחוֹרִים231.



הַבֶּדּוּאִים יוֹשְׁבִים בְּמִזְרַח הָאָרֶץ וּבְדְרוֹמָהּ. אַךְ יֶשְׁנָם
גַּם בִּפְנִים הָאָרֶץ. שְׁבָטִים אֲחָדִים יוֹשְׁבִים בִּמְקוֹמוֹת
קְבוּעִים וְעוֹסְקִים גַּם בַּעֲבוֹדַת הָאֲדָמָה. הֵם נִפְלִים
מֵהַפֶּלַּחִים בָּזֶה, כִּי אֵינָם בּוֹנִים לָהֶם בָּתִּים וְיוֹשְׁבִים
בְּאָהֳלִים. אֶת מְקוֹמוֹת אָהֳלֵיהֶם הֵם מַחְלִיפִים לְפִי תְקוּפוֹת
הַשָּׁנָה. בַּקַּיִץ הֵם נוֹטִים אוֹתָם עַל רָאשֵׁי הַגְּבָעוֹת
וּבַחֹרֶף בְּתוֹךְ הַבְּקָעוֹת, בֵּין עֵצִים וְשִׂיחִים אֲשֶׁר יְכוֹלִים
לִהְיוֹת לָהֶם לְסִתְרָה מִפְּנֵי הָרוּחוֹת הַקָּרִים.



                                                          אוהל בדואים




תמונה 24.png



בְּמֶשֶׁך עֲשָׂרוֹת הַשָּׁנִים הָאַחֲרוֹנוֹת הִתְיַשְּׁבוּ בְאֶרֶץ
יִשְׂרָאֵל בְּמִסְפָּר חָשׁוּב צֶרְקַסִים, אֲשֶׁר יָצְאוּ מִקַּוְקַז
אַחֲרֵי אֲשֶׁר נִכְבְּשָׁה הָאֶרֶץ הַזֹּאת מֵאֵת הָרוּסִים
וּמִבּוּלְגַּרִיָה, אַחֲרֵי אֲשֶׁר נִקְרְעָה מֵאֵת תּוּרְכִּיָּה.
מִסְפָּרָם גָּדוֹל בִּפְרָט בְּעֵבֶר הַיַּרְדֵּן מִזְרָחָה.
בְּקֵסַרִיָּה עַל שְׂפַת הַיָּם הַגָּדוֹל יוֹשְׁבִים בּוֹשְׁנְיַאקִים
אֲשֶׁר יָצְאוּ מֵאֶרֶץ בּוֹסְנִיָּה אַחֲרֵי אֲשֶׁר נִכְבְּשָׁה מֵאֵת
הָאוֹסְטְרִים. הַבּוֹשְׁנְיַאקִים מְדַבְּרִים שָׂפָה סְלַוִית.
נִמְצָאִים בָאָרֶץ, אַף כִּי בְמִסְפָּר קָטֹן תּוּרְכְּמַנִּים,
הַיּוֹשְׁבִים בְּאָהֳלִים וְגַם קוּרְדִּים הַבָּאִים מִקּוּרְדִּיסְטַן
עִם עֶדְרֵי צֹאן גְּדוֹלִים.



בֶּעָרִים יוֹשְׁבִים גַּם בְּנֵי עַמִּים אֲחֵרִים: יְוָנִים,
אַרְמִינִים, תּוּרְכִּים, פַּרְסִים. לֹא מְעַטִּים בָּהֶם
הַכּוּשִׁים, אֲשֶׁר הוּבְאוּ אֶל הָאָרֶץ בְּתוּר עֲבָדִים וְאַחֲרֵי
כֵן שֻׁחְרָרוּ בִּפְקוּדַת הַמֶּמְשָׁלָה. אֵינָם חֲסֵרִים גַּם
צוֹעֲנִים. אֶרֶץ יִשְׂרָאֵל הַקְּדוֹשָׁה לְכָל הָעַמִּים מָשְׁכָה
אֵלֶיהָ רַבִּים מִבְּנֵי עַמֵּי אֵרָפָּה הַשּׁוֹנִים. הַיּוֹתֵר
מְרֻבִּים בָּהֶם הֵם הַגֶּרְמַנִּים. אֶפְשָׁר לִמְצֹא אוֹתָם בְּכָל
עָרֵי הָאָרֶץ, אֲבָל בִּפְרָט גָּדוֹל מִסְפָּרָם בִּירוּשָׁלַיִם,
בְּיָפוֹ וּבְחִיפָה. סָמוּךְ לִשְׁלשׁ הֶעָרִים הָאֵלֶּה בָנוּ הֵם שָׁלשׁ
מוֹשָׁבוֹת גְּדוֹלוֹת וְיָפוֹת, רְפָאִים אֵצֶל יְרוּשָׁלַיִם
(בְּעֵמֶק רְפָאִים), יָפוֹ אֵצֶל יָפוֹ, וְכַרְמֶל (לְרֶגֶל הַר
הַכַּרְמֶל) אֵצֶל חִיפָה, וּבָהֶן עוֹסְקִים הֵם בְּמִסְחָר, בִּמְלָאכוֹת
שׁוֹנוֹת וְגַם בַּעֲבוֹדַת הָאֲדָמָה. מִלַּבד שְׁלשׁ הַמּוֹשָבוֹת
הָאֵלֶּה יָסְדוּ הֵם עוֹד חָמֵשׁ מוֹשָׁבוֹת לַעֲבוֹדַת הָאֲדָמָה:
שְׂרוֹנָה (בְּעֵמֶק הַשָּׁרוֹן)232 מִצָּפוֹן לְיָפוֹ,
וִילְהֶלְמָה מִצָּפוֹן לְלֹד, הַרְדְהוֹף מִדָּרוֹם לְחִיפָה עַל שְׂפַת
הַיָּם וּבֵית לֶחֶם233 וְאֻם־אֶל־עַמּוּד אוֹ וַלְדְהֵיים מִמִּזְרָח
לְחִיפָה, מִצָּפוֹן לְעֵמֶק יִזְרְעֶאל.



הַרֹב הַמַּכְרִיעַ שֶׁל יוֹשְׁבֵי הָאָרֶץ הֵם מוּשְׂלִימִים לֵאמֹר
מֵאֱמוּנַת הָאִישְׂלַם, הִיא הָאֱמוּנָה אֲשֶׁר מַכִּירָה אֶת אַחְדוּת
הָאֵל כְּפִי אֲשֶׁר לִמֵּד נְבִיאָהּ מָחַמַּד.



הַמּוּשְׂלִימִים נֶחְלָקִים לְכִתּוֹת רַבּוֹת, אַךְ שְׁתַּיִם מֵהֶן הֵן
הָעִיקְרִיוֹת. הָאַחַת מִתְנַהֶגֶת רַק עַל פִּי סִפְרָם הַקָּדוֹשׁ
הַיָּדוּעַ בְּשֵׁם אֶל־קוֹרַאן אֲשֶׁר נִכְתַּב מֵאֵת הַנָּבִיא
מָחַמַּד בְּעַצְמוֹ. בְּנֵי הַכִּתָּה הַזֹּאת נִקְרָאִים שִׁעִיִּים
וּבְנֵי הַכִּתָּה הַשְּׁנִיָּה קִבְּלוּ גַם אֶת הַנּוֹסָפוֹת אֵל
הַסֵּפֶר הָרִאשׁוֹן, אֶת הַסֻּנָּה (מִשְׁנֶה)234 וְלָכֵן
נִקְרָאִים סֻנִּיִּים. מִסְפַּר הַסֻּנִּיִּים יוֹתֵר גָּדוֹל
מִמִּסְפַּר הַשַּׁעִיִּים. אֶל הַסֻּנִּיִּים מִתְיַחְסִים הָעֲרָבִים
וְהַתּוּרְכִּים וְאֶל הַשַּׁעִיִּים – הַפַּרְסִים. רֹב יוֹשְׁבֵי אֶרֶץ
יִשָׂרֵאל הֵם סֻנִּיִּים. אֲבָל יֶשְׁנָם גַּם שִׁעִיִּים בִּצְפוֹן
הָאָרֶץ, הַנִּקְרָאִים פֹּה מֵתָאוּלִים אוֹ מֵתוּאַלִּיִּים. הֵם
קַנָּאִים גְּדוֹלִים בְּעִנְיָנֵי הָאֱמוּנָה וּמִתְיַחְסִים בְּאֵיבָה
אֶל בְּנֵי אֱמוּנוֹת אֲחֵרוֹת.



לֹא קָטֹן הוּא מִסְפַּר הַנּוֹצְרִים בָּאָרֶץ. הֵם יוֹשְׁבִים לֹא רַק
בֶּעָרִים, כִּי אִם גַּם בִּכְפָרִים בְּתוּר עוֹבְדֵי אֲדָמָה, בִּפְרָט
בִּסְבִיבוֹת יְרוּשָׁלַיִם וֵּבית לֶחֶם בִּיהוּדָה וּבִסְבִיבוֹת נֹצֶרֶת
בַּגָּלִיל. הֵם מִתְיַחְסִים אֶל כָּל הַכִּתּוֹת הַשּׁוֹנוֹת אֲשֶׁר
בְּתוֹךְ אֱמוּנַת הַנּוֹצְרִים וּבִפְרָט אֶל שְׁלשׁ הַכִּתּוֹת
הָעִיקְרִיוֹת: נוֹצְרִים יְוָנִים אוֹ מִזְרָחִים, נוֹצְרִים לַטִּינִים
אוֹ מַעֲרָבִים וְגַם פְּרוֹטֶסְטַנְטִים מִכָּל הַמִּינִים.



מִלְּבַד בְּנֵי הָאֱמוּנוֹת הָאֵלֶּה יֶשְׁנָם בָּאָרֶץ עוֹד בְּנֵי
אֱמוּנָה אַחֶרֶת, בְּנֵי אֱמוּנַת הַדְּרוּזִים. הַדְּרוּזִים
בְּמוֹצָאָם דּוֹמִים לְכָל בְּנֵי הָאָרֶץ הַזֹּאת וְרַק נִבְדָּלִים
בֶּאֱמוּנָתָם הַמְּעֻרֶבֶת מִיְּסוֹדוֹת הָאִישְׂלַם הַנּוֹצְרִיּוּת
וְאוּלַי גַם מֵעֲבוֹדַת הָאֱלִילִים יַחַד. הִיא יוֹתֵר קְרוֹבָה אֶל
הָאִישְׂלַם.



וְאַחֲרֵי כִּי בְמֶשֶׁךְ הַרְבֵּה מֵאוֹת שָׁנִים חַיִּים הַדְּרוּזִים
מִבְּלִי לְהִתְעָרֵב עִם יֶתֶר יוֹשְׁבֵי הָאָרֶץ, הָיוּ הֵם לְשֵׁבֶט
מְיוּחָד, שֵׁבֶט הַדְּרוּזִים. מוֹשָׁבָם בְּהָרֵי הַלְּבָנוֹן
וּבִפְרָט בְּהָרֵי בָשָן, הַנִּקְרָאִים עַל שְׁמָם בְּפִי יוֹשְׁבֵי
הָאָרֶץ גֶ’בֶּל־דְּרוּז, לֵאמֹר הַר־הַדְּרוּזִים, וְגַם בִּכְפָרִים
אֲחָדִים בְּיֶתֶר חֶלְקֵי הָאָרֶץ.



הַמִּסְפָּר הַכְּלָלִי שֶׁל כָּל יוֹשְׁבֵי הָאָרֶץ הוּא כִּשְׁמוֹנֶה
מֵאוֹת אֶלֶף וּבָהֶם מֵאָה אֶלֶף יְהוּדִים וּכִשְׁמוֹנִים אֶלֶף
נוֹצְרִים.






ב) הַיְּהוּדִים


רַק מְעַטִּים מְאֹד הַיְּהוּדִים אֲשֶׁר נִשְׁאֲרוּ בָאָרֶץ בְּתוּר
יְהוּדִים מִיָּמִים מִקֶּדֶם. כָּל בְּנֵי עַמֵּנוּ הַיּוֹשְׁבִים עַתָּה
בְּאֶרֶץ יִשִׂרָאֵל הִתְאַסְּפוּ וּבָאוּ אֵלֶיהָ מִכָּל אַרְצוֹת
הַגּוֹלָה וְלָכֵן שׁוֹנִים הֵם בְּשְׂפוֹתֵיהֶם, בְּמִנְהֲגֵיהֶם,
בְּמַלְבּוּשֵׁיהֶם וּבְאוֹפַן חַיֵּיהֶם. בְּכָל זֹאת אֶפְשָׁר לְחַלְּקָם
לִשְׁנֵי חֲלָקִים עִיקְרִים: יְהוּדֵי הַמַּעֲרָב וִיהוּדֵי הַמִּזְרָח.
אֶל הָרִאשׁוֹנִים מִתְיַחְסִים כָּל הַיְּהוּדִים אֲשֶׁר בָּאוּ
מֵאַרְצוֹת אֵרָפָּה הַשּׁוֹנוֹת: מֵרוּסִיָּה, גָּלִיצִיָּה,
רוֹמַנִּיָּה, הוּנְגָרִיָּה, גֶּרְמַנִּיָּה וְגַם מֵאַמֶּרִיקָה.
כִּמְעַט כֻּלָּם מְדַבְּרִים אֶת אוֹתָה הַשָּׂפָה, אֲשֶׁר יְסוֹדָהּ הִיא
הַשָּׂפָה הַגֶּרְמַנִּית וְנוֹסְפוּ אֵלֶיהָ מִלְּבַד מִלִּים עִבְרִיוֹת
רַבּוֹת גַּם מִלִּים מֵאוֹתָן הַשָּׂפוֹת אֲשֶׁר בָהֶן מְדַבְּרִים
הָעַמִּים, אֲשֶׁר בְּקִרְבָּם הֵם יָשְׁבוּ: מִלִּים רוּסִיּוֹת,
פּוֹלַנִּיוֹת, אַנְגְלִיּוֹת וְעֹוד.



הַיְּהוּדִים הָאֵלֶּה יְדוּעִים בְּשֵׁם כְּלָלִי אֶחָד:
אַשְׁכְּנַזִּים.



אֶל יְהוּדֵי הַמִּזְרָח מִתְיַחְסִים יְהוּדֵי מַעֲרַב אַסִּיָה:
תּוּרְכִּיָּה, פָּרָס, אַסִּיָּה הַתִּיכוֹנָה (בּוּכַארָה), קַוְקַז,
יְהוּדֵי עֲרָב אוֹ, יוֹתֵר נָכוֹן, יְהוּדֵי תֵימָן, יְהוּדֵי חֲצִי
אִי־הַבַּלְקַנִּים, לֵאמֹר תּוּרְכִּיָּה הָאֵרָפָּאִית, יָוָן,
סֶרְבִּיָּה וּבוּלְגָרִיָּה וְגַם יְהוּדֵי צְפוֹן אַפְרִיקָה,
מִמִּצְרַיִם אֲשֶׁר בַּמִּזְרָח עַד מָרוֹקוֹ אֲשֶׁר בִּקְצֵה הַמַּעֲרָב.



אַף כִּי הַיְּהוּדִים הָאֵלֶּה בָאִים מֵאֲרָצוֹת שׁוֹנוֹת הָרְחוֹקוֹת
בֶּאֱמֶת בֵּינֵיהֶן כִּרְחוֹק מִזְרָח מִמַּעֲרָב, אַף כִּי מְדַבְּרִים
הֵם שָׂפוֹת שׁוֹנוֹת, סְפַרְדִּית, עֲרָבִית, תּוּרְכִּית, פַּרְסִית,
גּוּרְזִית וְעוֹד, בְּכָל זֹאת אֶפְשָׁר לְאַחֵד אוֹתָם לַאֲגוּדָה אַחַת
בְּשֵׁם יְהוּדֵי הַמִּזְרָח, יַעַן כִּי בְאוֹפַן חַיֵּיהֶם
וּבְמַלְבּוּשֵׁיהֶם הֵם נוֹשְׁאִים עֲלֵיהֶם אֶת חוֹתַם הַמִּזְרָח, אֶת
חוֹתַם הָאֲרָצוֹת הַחַמּוֹת, יַעַן כִּי מִנְהֲגֵיהֶם הַדָּתִיִּים
מְקָרְבִים אוֹתָם בֵּינֵיהֶם וּמַרְחִיקִים בְּמִדָּה יְדוּעָה מֵאֵת
יְהוּדֵי הַמַּעֲרָב, יַעַן כִּי בְאוֹפַן קְרִיאָתָם בִּשְׂפָתֵנוּ
הָעִבְרִית הֵם קְרוֹבִים בֵּינֵיהֶם וְנִבְדָּלִים מֵאֵת יְהוּדֵי
אֵרָפָּה, הָאַשְׁכְּנַזִּים.



                                                          ילדים תימנים




תמונה 25.png



בְּיַחַס לַשָּׂפוֹת הַמְּדֻבָּרוֹת בְּתוֹכָם נֶחְלָקִים יְהוּדֵי
הַמִּזְרָח לִשְׁתֵּי עֵדוֹת גְּדוֹלוֹת: עֲדַת הַסְּפַרְדִּים וַעֲדַת
הַמַּעֲרָבִים. הַסְּפַרְדִּים הֵם צֶאֱצָאֵי גוֹלֵי סְפָרָד,
הַמְּדַבְּרִים גַּם עַתָּה אֶת הַשָּׂפָה, אֲשֶׁר דִּבְּרוּ אֲבוֹתֵיהֶם
בְּשִׁבְתָּם בְּאֶרֶץ סְפָרָד. הַמַּעֲרָבִים הֵם יְהוּדֵי צְפוֹן
אַפְרִיקָה, הַמְּדַבְּרִים בֵּינֵיהֶם עֲרָבִית.



כַּאֲשֶׁר גָּדַל בַּזְּמַן הָאַחֲרוֹן מִסְפַּר יְהוּדֵי תֵּימָן
בָּאָרֶץ, נִפְרְדוּ גַם הֵם לְעֵדָה מְיוּחֶדֶת, עֲדַת הַתֵּימָנִים.
מִקֹּדֶם הִתְיַחְסוּ הֵם אֶל עֲדַת הַסְּפַרְדִים, אַף כִּי מְדַבְּרִים
הֵם בֵּינֵיהֶם עֲרָבִית. אֶל עֲדַת הַסְּפַרְדִים מִתְיַחְסִים גַּם
הַיְּהוּדִים הַמְּדַבְּרִים פַּרְסִית, גּוּרְזִית, תּוּרְכִּית, יְהוּדֵי
בּוּכַארָה וְעוֹד. בִּכְלָל אֶפְשָׁר לְהַגִּיד, כִּי הָעֵדָה
הַסְּפַרְדִית הִיא הָעֵדָה הָרַשְׁמִית בָּאָרֶץ וְהָרַב הָרֹאשִׁי
שֶׁלָהּ הַנּוֹשֵׂא אֶת הַשֵּׁם רִאשׁוֹן לְצִיּוֹן, נֶחָשׁב לְבָא
כֹחַ כָּל יְהוּדֵי אֶרֶץ יִשְׂרָאֵל לִפְנֵי הַמֶּמֶשָׁלָה, וְיִקָּרֵא
חָכָם־בַּשִּׁי לֵאמֹר הָרַב הָרֹאשִׁי.



הַיְּהוּדִים הָאַשְׁכְּנַזִּים, אֲשֶׁר הֵם עַתָּה רֹב מִנְיָן וְרֹב
בִּנְיָן שֶׁל הַיִּשּׁוּב הָעִבְרִי בְאַרְצֵנוּ, מִסְתַּדְּרִים
לְכוֹלְלִים לְפִי הָאֲרָצוֹת, אֲשֶׁר מֵהֶן יָצָאוּ: יֵשׁ כּוֹלֵל
הוּנְגָרִיָּה, כּוֹלֵלֵ גֶרְמַנִּיָּה וְהוֹלַנְדִּיָּה (כּוֹלֵל
הו"ד)235, כּוֹלְלִים אֲחָדִים שֶׁל יְהוּדֵי רוּסִיָּה, גָּלִיצִיָּה
וְרוֹמַנִּיָּה. בַּזְּמַן הָאַחֲרוֹן נוֹצַר גַם כּוֹלֵל אַמֶּרִיקָה.
בְּרֹאשׁ כָּל הָעֵדָה עוֹמֵד וַעַד כָּל הַכּוֹלְלִים עִם רַב כּוֹלֵל
אֶחָד הַנֶּחְשָׁב לְרֹאשׁ רַבָּנֵי יְרוּשָׁלַיִם (הָאַשְׁכְּנַזִּים).
אֶל עֲדַת הָאַשְׁכְּנַזִּים מִתְיַחְסִים הַגֵּרִים מִבְּנֵי רוּסִיָּה,
אֲשֶׁר מִסְפָּרָם חָשׁוּב בָּאָרֶץ236.



בְּתוֹךְ יְהוּדֵי אֶרֶץ יִשְׂרָאֵל מְצוּיָנוֹת מִשְׁפָּחוֹת מִסְפָּר
בַּגָּלִיל, בִּכְּפַר פֵּקִּיעִין שֶׁל יְהוּדִים הָעוֹסְקִים בַּעֲבוֹדַת
הָאֲדָמָה וְהַדּוֹמִים בְּכָל פְּרָטֵיהֶם לַפֶּלַּחִים הָעֲרָבִים. יֵשׁ
לַחֲשֹׁב כִּי הֵם שְׂרִידֵי צֶאֱצָאֵי הַיְּהוּדִים אֲשֶׁר יָשְׁבוּ
בָאָרֶץ בִּימֵי קֶדֶם, בַּזְּמַן שֶׁכָּל עַם יִשְׂרָאֵל יָשַׁב עוֹד עַל
אַדְמָתוֹ.



בְּעִיר שְׁכֶם נִמְצֵאת קְהִלָּה קְטַנָּה שֶׁל שֹׁמְרוֹנִים, הֵם
הַשְׂרִידִים הַמְּעַטִּים שֶׂל הַשֹׁמְרוֹנִים אוֹ הַכּוּתִים,
אֲשֶׁר בִּימֵי הַבַּיִת הַשֵּׁנִי הָיוּ לְעַם מְיוּחָד, לְעָם, אֲשֶׁר
כִּמְעַט תָּמִיד הִתְחַשֵּׁב בֵּין אוֹיְבֵי הַיְּהוּדִים. הֵם צֶאֱצָאֵי
עֲשֶׂרֶת הַשְּׁבָטִים אֲשֶׁר הִתְעָרְבוּ עִם עַמִּים אֲחֵרִים עוֹבְדֵי
אֱלִילִים. מִסְפָּרָם עַתָּה – כְּמֵאָה וְעֶשְׂרִים נָפֶשׁ.



בִּירוּשָׁלַיִם נִמְצָאוֹת מִשְׁפָּחוֹת אֲחָדוֹת שֶׁל קְרָאִים.



בַּזְּמָן הָאַחֲרוֹן נוֹצְרָה חֲלוּקָה חֲדָשָׁה שֶׁל יְהוּדֵי אֶרֶץ
יִשְׂרָאֵל, הַיִּשּׁוּב הַיָּשָׁן וְהַיִּשּׁוּב הֶחָדָשׁ. אֶל
הָרִאשׁוֹן מִתְיַחְסִים אוֹתָם הַיְּהוּדִים אֲשֶׁר בָּאוּ אֶל הָאָרֶץ
בְּמֶשֶׁךְ מֵאוֹת הַשָּׂנִים הָאַחֲרוֹנוֹת תַּחַת הַשְׁפָּעַת הָרֶגֶשׁ
הַדָּתִי לְבַד. הֵם הִתְיַשְּׁבוּ בֶעָרִים: בִּירוּשָׁלַיִם,
בְּחֶבְרוֹן, בִּצְפַת וּבְטִבֶּרִיָּה וַיְיַסְּדוּ בָהֶן קְהִלּוֹת
עִבְרִיּוֹת נִכְבָּדוֹת. בִּירוּשָׁלַיִם יַגִּיעַ מִסְפַּר הַיְּהוּדִים
עַד חֲמִשִּׁים אֶלֶף נָפֶשׁ. וּבָאוֹפָן הַזֶּה הֵם שְׁתֵּי
שְׁלִישִׁיּוֹת שֶׁל כָּל יוֹשְׁבֵי הָעִיר; בְּטִבֶּרִיָּה הֵם הָרֹב
הַמַּכְרִיעַ: שִׁבְעַת אֲלָפִים בְּתוֹךְ שְׁמוֹנַת אֲלָפִים תּוֹשָׁבִים
וּבִצְפַת הֵם גַם כֵּן כִּשְׁתֵּי שְׁלִישִׁיּוֹת שֶׁל כָּל
הַתּוֹשָׁבִים: שְׁמוֹנַת אֲלָפִים מִשְּׁלשָׁה עָשָׂר אֶלֶף. הַיְּהוּדִים
הָאֵלֶּה לָקְחוּ חֵלֶק גָדוֹל בְּבִנְיַן הֶעָרִים הָאֵלֶּה
וּבְהִתְפַּתְּחוּתָן.



אַף כִּי רַבִּים מֵהַיְּהוּדִים הָאֵלֶּה עוֹסְקִים בְּמִסְחָר
וּבִמְלָאכוֹת שׁוֹנוֹת, גְּדוֹלָה מְאֹד עֲנִיּוּתָם, כִּי יוֹשְׁבִים הֵם
צְפוּפִים בְּתוֹךְ הֶעָרִים הָאֵלֶּה, אֲשֶׁר אֵין בָּהֶן מְקוֹרוֹת
רַבִּים לְכַלְכָּלָה. וְלָכֵן חַיִּים רַבִּים מֵהֶם מִן הַחֲלוּקָה,
לֵאמֹר מִכֶּסֶף הַצְּדָקָה הַבָּא אֵלֵיהֶם מִחוּץ לָאָרֶץ מֵאֲחֵיהֶם
הַנְּדִיבִים, אֲשֶׁר יָסְדוּ אֶת קֻפַּת רַבִּי מֵאִיר בַּעַל הַנֵּס
(רַמְבַּ"ן)237 לְטוֹבַת אֲחֵיהֶם יוֹשְׁבֵי אֶרֶץ הַקְּדוֹשָׁה.



אֲבָל בִּשְׁנַת התּרמ"ב הוּנָחָה אֶבֶן הַפִּנָּה לַיִּשּׁוּב הֶחָדָשׁ
בְּאַרְצֵנוּ, הֵחֵלוּ לָבֹא אֶל תּוֹכָהּ אֲנָשִׁים, אֲשֶׁר מְגַמָּתָם
הָיְתָה לְהַחְיוֹת אֶת הָאָרֶץ הַשּׁוֹמֵמָה וְעַל יָדָהּ לְהַחְיוֹת גַם אֶת עַם
יִשְׂרָאֵל הַסּוֹבֵל יִסּוּרֵי הַגוּף וְיִסּוּרֵי הַנֶּפֶשׁ בְּאַרְצוֹת
גָלוּתוֹ, אֲנָשִׁים, אֲשֶׁר מְגַמָּתָם הָיְתָה לְהָשִׁיב לְעַם
יִשְׂרָאֵל אֶת אַרְצוֹ וּלְאֶרֶץ יִשְׂרָאֵל אֶת עַמָּהּ, לִבְנוֹת בַּיִת
נֶאֱמָן בְּעַד חֵלֶק הָעָם, אֲשֶׁר יָשׁוּב לָשֶׁבֶת בְּאַרְצוֹ
וּמֶרְכָּז רוּחָנִי, מְקוֹר אוֹר וְחַיִּים לְאוֹתוֹ הַחֵלֶק, אֲשֶׁר
יִהְיֶה נֶאֱלָץ לְהִשָּׁאֵר בַּגוֹלָה.



                                                           יהודי חורש (זקן ונכדו)




תמונה 26.png



חֲלוּצֵי הַיִּשּׁוּב הֶחָדָש הַזֶּה לֹא הִסְתַּפְּקוּ בְפִנָּה אַחַת
בָּאָרֶץ. הֵם יָסְדוּ מוֹשָׁבוֹת בְּכָל חֶלְקֵי הָאָרֶץ וּבַמּוֹשָׁבוֹת
הָאֵלֶּה הֵם עוֹסְקִים בַּעֲבוֹדַת הָאֲדָמָה. וּבְכָל מָקוֹם אֲשֶׁר
דָּרְכָה עָלָיו כַּף רֶגֶל הָאִכָּר הַיְּהוּדִי שָׁבָה הָאָרֶץ
לִתְחִיָּה וַתְּהִי לְגַן עֵדֶן. וּבְכָל מָקוֹם אֲשֶׁר הִרְגִּישׁ
הַיְּהוּדִי תַחַת כַּפּוֹת רַגְלָיו אֶת אַרְצוֹ, שָׁב גַם הוּא
לִתְחִיָּה וַיְהִי לְאִישׁ אַחֵר; הוּא הִשְׁלִיךְ מֵעָלָיו אֶת כַּבְלֵי
הַגָּלוּת וַיְהִי לְאִישׁ חַי הַשּׁוֹאֵף לְחַיִים טִבְעִים, לְחַיִּים
שֶׁל כָּבוֹד, הֵן בְּחַיָּיו הַפְּרָטִים, וְהֵן בְּחַיָּיו
הַצִּבּוּרִיִּים וְהַלְּאוּמִיִּים.



                                                          חגיגה ברחובות




תמונה 27.png



כְּשִׁשִּׁים מוֹשָׁבוֹת, לֵאמֹר כְּשִׁשִּׁים עָרִים חֲדָשׁוֹת, יָסְדוּ
בְּנֵי הַיִּשׁוּב הֶחָדָשׁ בָּאָרֶץ. וּבְכָל הַמּוֹשָׁבוֹת הָאֵלֶּה
מִתְפַּתְּחִים חַיִּים חֲדָשִׁים, חַיִּים הַנּוֹשְׂאִים עֲלֵיהֶם אֶת
חוֹתַם יְמֵי קֶדֶם וְשָׁנִים קַדְמוֹנִיּוֹת, בָּעֵת אֲשֶׁר חַי עַם
יִשְׂרָאֵל חַיֵּי חֹפֶש בְּאַרְצוֹ וְיַחַד עִם זֶה חַיִּים הַנּוֹשְׂאִים
עֲלֵיהֶם חוֹתַם הַהַשְׂכָּלָה הָאֲנוּשִׁית הַכְּלָלִית.



מִלְּבַד זֶה יָסְדוּ בְּנֵי הַיִּשׁוּב הֶחָדָשׁ קְהִלּוֹת נִכְבָּדוֹת
בְּעָרֵי הָאָרֶץ כְּמוֹ בְיָפוֹ וּבְחִיפָה. וְעַל יְדֵיהֶם בָּא זֶרֶם
חָדָשׁ גַּם אֶל הַקְּהִלּוֹת הָעֲתִּיקוֹת.



                                                           פרש יהודי (שומר)




תמונה 29.png



וַחֲלוּצֵי הַיִּשׁוּב הֶחָדָשׁ הֵבִינוּ, כִּי כְמוֹ שֶׁנָחוּץ לְהָשִׁיב
לְעַם יִשְׂרָאֵל אֶת אַרְצוֹ, נָחוּץ לְהָשִׁיב לוֹ גַם אֶת שְׂפָתוֹ,
הִיא שְׂפַת נְבִיאֵינוּ וּקְדוֹשֵׁינוּ, שִׂפַת סִפְרוּתֵנוּ
וּתְפִילּוֹתֵינוּ, הַשָּׂפָה אֲשֶׁר גַּם עַתָּה מְאַחֶדֶת אֶת כָּל
חֶלְקֵי הָעָם. הֵם הֵבִינוּ מַה גָּדְלָה הָרָעָה אֲשֶׁר מֵבִיא לָנוּ
בִּלְבּוּל הַשָּפוֹת, אֲשֶׁר בָּהֶן מְדַבְּרִים בְּנֵי עַמֵּנוּ בְּכָל
אַרְצוֹת פִּזּוּרֵיהֶם, וַאֲשֶׁר אוֹתָן מְבִיאִים אִתָּם הַשָּׁבִים מִן
הַגּוֹלָה, וַיְּיַסְדוּ בְּכָל הָאָרֶץ, בַּמּוֹשָׁבוֹת וּבֶעָרִים רֶשֶׁת
בָּתֵּי סֵפֶר, אֲשֶׁר בָּהֶם הַשָּׂפָה הָעִבְרִית הַשַּׁלֶטֶת: בָּתֵּי
סֵפֶר, אֲשֶׁר בָּהֶם נִלְמָדִים כָּל הַמַּדָּעִים בָּשָּׂפָה
הָעִבְרִיתּ. וּכְבָר הוּנָחָה בִירוּשָׁלַיִם אֶבֶן הַפִּנָּה לְיִסוּד
מִכְלָלָה238 עִבְרִית! הַדּוֹר הַצָּעִיר שֶׁל הַיִּשׁוּב
הֶחָדָש מִתְחַנֵּךְ כֻּלּוֹ רַק בַּשָׂפָה הָעִבְרִית וְצִלְצוּל הַשָׂפָה
הַזֹּאת, צִלְצוּל שָׂפָה חַיָּה, נִשְׁמָע בְּפִיּוֹת אַלְפֵי יְלָדִים
בְּכָל אֶרֶץ יִשְׂרָאֵל.



מִמִּסְפָּר הַכְּלָלִי שֶׁל יְהוּדֵי אֶרֶץ יִשְׂרָאֵל כְּמֵאָה אֶלֶף
נָפֶשׁ. הַחֵלֶק הַשְּׁלִישִׁי אוֹ מְעַט יוֹתֵר מִתְיַחֵס אֶל הַיִּשׁוּב
הֶחָדָשׁ. אַךְ הַיִּשׁוּב הַזֶּה מִתְחַזֵּק תָּמִיד עַל יְדֵי כֹּחוֹת
חֲדָשִׁים הַבָּאִים מִחוּץ לָאָרֶץ וְעַל יְדֵי הַכֹּחוֹת הַיּוֹתֵר
טוֹבִים שֶׁל הַיִּשׁוּב הַיָּשָׁן הַנִּלְוִים עָלָיו.






פֶּרֶק שְׁמִינִי: הָאָרֶץ לְחֲלָקֶיהָ

א) בִּימֵי קֶדֶם


גַּם בַּזְמַן שֶׁהָיוּ בְנֵי יִשְׂרָאֵל אֲדוֹנֵי הָאָרֶץ וַיֵשְׁבוּ בָהּ
לָבֶטַח לֹא הִגִּיעוּ הֵם תָּמִיד לִגְבוּלוֹתֶיהָ הַטִּבְעִים.
בַּמַּעֲרָב סָגְרוּ לִפְנֵיהֶם אֶת הַדֶּרֶךְ אֶל הַיָּם
הַפְּלִשְׁתִּים וּבְחֵלֶק הָאָרֶץ הַצְּפוֹנִי – הַכְּנַעֲנִים,
אֲשֶׁר הָיוּ יְדוּעִים בְּשֵׁם הַצִּידוֹנִים וְהַצּוֹרִים,
וּבִשְׂפַת הָעַמִּים פִינִיקִיִּים. בַּחֵלֶק הַדְּרוֹמִי שֶׁל
הָאָרֶץ, בְּהַר שֵׂעִיר, יָשְׁבוּ הָאֲדוֹמִים. וּבְמִזְרַח הָאָרֶץ
יָשְׁבוּ בְנֵי מוֹאָב, בְּנֵי עַמּוֹן וּבְנֵי קֶדֶם. דָּוִד
הַמֶּלֶךְ כָּבַשׁ אֶת הָעַמִּים הָאֵלֶּה מִלְּבַד הַצּוֹרִים
וְהַצִּידֹונִים וַיְּשִׂימֵם לָמַס. אַךְ אַחֲרֵי כֵן שָׁבוּ הֵם לַעֲמֹד
בִּרְשׁוּת עַצְמָם.



וְהָאָרֶץ, אֲשֶׁר בָּהּ נֶאֶחֲזוּ בְנֵי יִשְׂרָאֵל, נֶחְלְקָה לִשְׁנֵים
עָשָׂר חֵלֶק כְּמִסְפַּר שִׁבְטֵי יִשְׂרָאֵל. בַּחֵלֶק הַדְּרוֹמִי,
בֵּין יַם־הַמֶּלַח וְאֶרֶץ פְּלִשְׁתִּים יָשְׁבוּ בְנֵי יְהוּדָה וּבְנֵי
שִׁמְעוֹן. צָפוֹנָה, בָּהָר וּבְבִקְעַת הַיַּרְדֵּן יָשְׁבוּ בְנֵי
בִנְיָמִין וּבַשְּׁפֵלָה בְנֵי דָן. עוֹד יוֹתֵר צָפוֹנָה, בֵּין
הַיַּרְדֵּן וּבֵין הַיָּם, יָשְׁבוּ בְנֵי אֶפְרַיִם וְאַחֲרֵיהֶם חֲצִי
שֵׁבֶט הַמְּנַשֶּׁה. צָפוֹנָה מִמְּנַשֶּׁה, בְּעֵמֶק יִזְרְעֶאל
וּבְבִקְעַת הַיַּרְדֵּן, יָשַׁב שֵׁבֶט יִּשָּׂשְׂכָר וּמִמַּעֲרָב לוֹ,
בְּאֶרֶץ הַכַּרְמֶל וּבַבְּקָעוֹת אֲשֶׁר סָבִיב לוֹ, שֵׁבֶט זְבוּלֻן.
בַּחֵלֶק הַיּוֹתֵר צְפוֹנִי שֶׁל הָאָרֶץ יָשְׁבוּ בְנֵי נַפְתָּלִי
בְּמִזְרָח, בְּנֵי אָשֵׁר בְּמַעֲרָב וְחֵלֶק אֶחָד מִשֵּׁבֶט דָּן
לְרֶגֶל הַר חֶרְמוֹן.



שְׁנֵי שְׁבָטִים וָחֵצִי יָשְׁבוּ בְעֵבֶר הַיַּרְדֵּן מִזְרָחָה:
רְאוּבֵן בִּדְרוֹם הָאָרֶץ עַל גְּבוּל מוֹאָב, גָּד בַּחֵלֶק
הָאֶמְצָעִי, בְּאֶרֶץ גִּלְעָד, וַחֲצִי שֵׁבֶט מְנַשֶּׁה בַּחֵלֶק
הַצְּפוֹנִי, בְּאֶרֶץ גּוֹלָן וּבָשָׁן.



הֶעָרִים הַיּוֹתֵר חֲשׁוּבוֹת בַּתְּקוּפָה הַהִיא הָיוּ: שְׁכֶם
בְּמֶרְכַּז הָאָרֶץ, בֵּין הַר־גְּרִזִּים וְהַר עֵיבָל, שִׁלֹּה,
אֲשֶׁר בָּהּ עָמַד הַמִּשְׁכָּן, שְׁתֵּיהֶן בְּהַר אֶפְרַיִם, דָּן
בִּצְפוֹן הָאָרֶץ, בְּאֵר שֶׁבַע בִּדְרוֹמָהּ. חֶבְרוֹן, בֵּית
לֶחֶם וְקִרְיַת יְעָרִים בְּהַר יְהוּדָה, קֶדֶשׁ בְּהַר
נַפְתָּלִי, גִּלְגָּל, רָמָה, מִצְפָּה גִבְעוֹן, גִבְעַת שָׁאוּל,
מִכְמָשׁ בְּאֶרֶץ בִּנְיָמִין וְעוֹד.



דָּוִד הַמֶּלֶךְ הִרְחִיב אֶת גְּבוּלוֹת אֶרֶץ יִשְׂרָאֵל וַיִּבֶן אֶת
הָעִיר יְרוּשָׁלַיִם אֲשֶׁר הָיְתָה בִירַת כָּל הָאָרֶץ בְּיָמָיו
וּבִימֵי שְׁלֹמֹה בְנוֹ.



הַחֲלוּקָה הַחֲדָשָׁה שֶׁל הָאָרֶץ לִשְׁנֵים עָשָׂר חֵלֶק לֹא לְפִי
נַחֲלַת הַשְּׁבָטִים, אֲשֶׁר עָשָׂה שְׁלֹמֹה הַמֶּלֶךְ239 לֹא
הֶאֱרִיכָה יָמִים.



אַחֲרֵי מוֹת הַמֶּלֶךְ הַזֶּה נֶחְלְקָה כָל הָאָרֶץ לִשְׁתֵּי
מַמְלָכוֹת: יְהוּדָה וְיִשְׂרָאֵל. בִּיהוּדָה הָיְתָה עִיר הַבִּירָה
יְרוּשָׁלַיִם וּבְיִשְׂרָאֵל בָּרִאשׁוֹנָה שְׁכֶם, אַחֲרֵי כֵן
תִּרְצָה וּבְסוֹף שֹׁמְרוֹן. מִלְּבַד זֶה הָיוּ מְפֻרְסָמוֹת
הֶעָרִים: יִזְרְעֶאל, בֵּית־אֵל, רָמַת־גִלְעָד וְעוֹד בְּיִשְׂרָאֵל.
יְרִיחוֹ, לָכִישׁ וַעֲזֵקָה וְעוֹד בִּיהוּדָה.



בִּזְמַן הַבַּיִת הַשֵׁנִי וְגַם בַּתְּקוּפָה־הָרִאשׁוֹנָה אַחֲרֵי
הַחָרְבָּן, הָיְתָה הָאָרֶץ נֶחְלֶקֶת לְאַרְבָּעָה חֲלָקִים: אֶרֶץ
יְהוּדָה בְדָרוֹם, אֶרֶץ שֹׁמְרוֹן בָּאֶמְצָע, אֶרֶץ
הַגָּלִיל בְּצָפוֹן וְחֶבֶל אֶרֶץ בְּעֵבֶר הַיַּרְדֵּן מִזְרָחָה,
אֲשֶׁר הָרוֹמָאִים הָיוּ קוֹרְאִים לוֹ פֵּרֵאָה. מִלְחֲמוֹת
הַמְּלָכִים מִבֵּית הַחַשְׁמוֹנָאִים הוֹסִיפוּ עוֹד שְׁנֵי חֲלָקִים
לְאֶרֶץ יִשְׂרָאֵל אֶרֶץ אֱדוֹם בַּדָּרוֹם, וְאֶרֶץ יְטוּר
בְּמִזְרָחִית־צְפוֹנִית. עִיר הַבִּירָה הָיְתָה יְרוּשָׁלַיִם. אַחֲרֶיהָ
הֶעָרִים הַיּוֹתֵר חֲשׁוּבוֹת בַּתְּקוּפָה הַהִיא הָיוּ, בַּגָּלִיל:
צִפֹּרִי, יוּדֶפֶת, טִבֶּרִיָּה, גּוּשׁ־חָלָב בִּפְנִים
הָאָרֶץ, עַכּוֹ עַל שְׂפַת הַיָּם. בִּיהוּדָה: דּוֹר,
קֵסָרִיָּה, יָפוֹ, יַבְנֶה עַל שְׂפַת הַיָּם, יְרִיחוֹ
בְּבִקְעַת הַיַּרְדֵּן; גָפְנָה, בֵּית חֹרוֹן, גֶּזֶר,
לוֹד, בְּנֵי־בְרַק, אַנְטִפַּטְרִיס, כְּפַר־סָבָא,
הֵרוֹדִיּוּם וּמַסַּדָּה – בִּפְנִים הָאָרֶץ. בְּאֶרֶץ
שֹׁמְרוֹן, אֲשֶׁר יוֹשְׁבֶיהָ הַשֹּׁמְרוֹנִים הִתְיַחְסוּ בְאֵיבָה אֶל
הַיְּהוּדִים, הָיְתָה הָעִיר הָרָאשִׁית שְׁכֶם וְאַחֲרֶיהָ
שֹׁמְרוֹן, אֲשֶׁר הוּרְדוּס הַמֶּלֶךְ שִׁנָּה אֶת שְׁמָהּ
לְסֶבַּסְטִיָּה.



בְּעֵבֶר הַיַּרְדֵּן מִזְרָחָה הֶעָרִים הַיּוֹתֵר מְפֻרְסָמוֹת הָיוּ
גָמַּלָּה מִמִּזְרָח לְיַם־כִּנֶּרֶת וּמָכֵרוּס מִמִּזְרָח לְיַם
הַמֶּלַח.



מִימֵי אַלֶּכְּסַנְדֶּר מוּקְדוֹן הִתְיַשְּׁבוּ בְאֶרֶץ יִשְׂרָאֵל
יְוָנִים רַבִּים. בְּמַעֲרַב הָאָרֶץ בֶּעָרִים אֲשֶׁר עַל שְׂפַת הַיָּם,
בְּצִידוֹן, בְּצֹר, בְּאַשְׁקְלוֹן, בְּעַזָּה וְגַם בֶּעָרִים
הַיְהוּדִיּוֹת עַכּוֹ, דּוֹר, קֵסָרִיָּה וְיָפוֹ, הִתְעָרְבוּ אִתָּם
שְׁאֵרִית הַכְּנַעֲנִים וְהַפְּלִשְׁתִּים וַיִּהְיוּ לְעַם אֶחָד.
בְּעֵבֶר הַיַּרְדֵּן מִזְרָחָה יָסְדוּ הֵם שׁוּרַת כְּנִסִּיּוֹת, אוֹ
עָרִים חָפְשִׁיּוֹת, אֲשֶׁר בָּהֶן יָשְׁבוּ גַם יְהוּדִים.
הַכְּנִסִּיּוֹת הָאֵלֶּה הִתְאַחְדוּ לִבְרִית אַחַת הַיְּדוּעָה בְשֵׁם
דֶקַפּוֹלִיוֹס, לֵאמֹר בְּּרִית עֶשֶׂר עָרִים, אַף כִּי מִסְפָּרָן
הָיָה יוֹתֵר מֵעֶשֶׂר. הַיּוֹתֵר חֲשׁוּבוֹת בְּתוֹךְ עָרֵי הַבְּרִית
הָאֵלֶּה הָיוּ גַדַּרָה בְקִרְבַת נְהַר יַרְמוּךְ, גֵרַזָּה, עִיר
מוֹלֶדֶת שִׁמעוֹן בַּר־גִיּוֹרָא, גִבּוֹר הַיְּהוּדִים בִּזְמָן
הַחָרְבָּן, פִילַדֶלְפִיָּה, הִיא רַבַּת בְּנֵי עַמּוֹן. אֶל הַבְּרִית
הַזֹּאת הִתְיַחְסָה גַם בֵּית שְׁאָן, אֲשֶׁר בְּעֵבֶר הַיַּרְדֵּן
מַעֲרָבָה. הַיְּוָנִים קָרְאוּ לָהּ סְקיתָפּוֹלִיס.






ב) בַּזְמַן הַזֶּה240


חֲלוּקַת הָאָרֶץ בַּזְּמַן הַזֶּה מַתְאִימָה בְעִיקְרָהּ לְחֲלוּקָתָהּ
בַּתְּקוּפָה הַשְּׁנִיָּה שֶׁל דִּבְרֵי יְמֵי עַמֵּנוּ בָאָרֶץ הַזֹּאת.



הַתּוּרְכִּים מְחַלְּקִים אֶת כָּל אַרְצָם לְוָלָיוֹת. כָּל וָלָיָה
נֶחְלֶקֶת לִפְּלָכִים אוֹ סַנְגִ’קִים וְכָל פֶּלֶךְ
לִמְחוּזוֹת אוֹ קַיְמַאקַאמִיּוֹת.



אֶרֶץ סוּרִיָּה מֵכִילָה בְקִרְבָּהּ שָׁלֹשׁ וָלָיוֹת: וָלָיַת חַלֶבּ
אוֹ אַלֶפּוֹ, וָלָיַת בֵּירוּת וּוָלָיַת דַּמֶּשֶׂק אוֹ שַׁאם.
הַוָּלָיָה הָאַחֲרוֹנָה הַזֹּאת נִקְרֵאת גַּם וָלָיַת סוּרִיָּה אוֹ
סוּרִיסְטַאן.



הַחֵלֶק הַדְּרוֹמִי שֶׁל וָלָיַת בֵּירוּת הִיא אֶרֶץ יִשְׂרָאֵל
הַמַּעֲרָבִית, וְהַחֵלֶק הַדְּרוֹמִי שֶׁל וָלָיַת דַּמֶּשֶׂק הִיא אֶרֶץ
יִשְׂרָאֵל הַמִּזְרָחִית.



אֶרֶץ יִשְׂרָאֵל הַמַּעֲרָבִית תָּכִיל בְּקִרְבָּהּ שְׁלֹשָׁה פְלָכִים:
פֶּלֶךְ יְרוּשָׁלַיִם הַמַּתְאִים לְאֶרֶץ יְהוּדָה, פֶּלֶךְ
שְׁכֶם הַמַּתְאִים לְאֶרֶץ שֹׁמְרוֹן וּפֶלֶךְ עַכּוֹ, הַמֵּכִיל
בְּקִרְבּוֹ אֶת הַגָּלִיל הַתַּחְתּוֹן וְאֶת הַגָּלִיל הָעֶלְיוֹן.
מִלְּבַד שְְׁלשֶׁת הַפְּלָכִים הָאֵלֶּה תָּכִיל הָאָרֶץ אֶת הַמְּחוֹזוֹת
צוֹר, צִידוֹן וּמֶרְג’־עִיּוּן הַמִתְיַחְסִים יָשָׁר לְוָלָיַת
בֵּירוּת.



אֶרֶץ יִשְׂרָאֵל הַמִּזרָחִית תָּכִיל בְּקִרְבָּהּ שְׁנֵי פְלָכִים: אֶת
פֶּלֶךְ חוֹרַאן בַּצָּפוֹן וְאֶת פֶּלֶךְ קֵרַךְ בַּדָּרוֹם
וּשְׁנֵי מְחוֹזוֹת, מְחוֹז חַצְבֵּיָה וּמְחוֹז רַשֵּׁיָה, בְּאֶרֶץ
חֶרְמוֹן הַמִּתְיַחְסִים יָשָׁר אֶל וָלָיַת דַּמֶּשֶׂק.






פֶּלֶךְ יְרוּשָׁלַיִם


הַפֶּלֶךְ הַזֶּה הוּא הַיּוֹתֵר חָשׁוּב בְּכָל חֶלְקֵי אֶרֶץ יִשְׂרָאֵל.
הוּא הוּא אֲשֶׁר הַתּוּרְכִּים קוֹרְאִים לוֹ פַלֶשְׂתִּינָה.
וּמִפְּנֵי הַכָּבוֹד אֲשֶׁר מְחַלְּקִים הַמּוּשְׂלִימִים לָעִיר
הַקְּדוֹשָׁה יְרוּשָׁלַיִם עוֹמֵד הַפֶּלֶךְ הַזֶּה בִרְשׁוּת עַצְמוֹ
בְהַרְבֵּה שְׁאֵלוֹת נִכְבָּדוֹת וְיֵשׁ לוֹ זְכוּת שֶׁל וָלָיָה.



הַפֶּלֶךְ הַזֶּה יוֹתֵר גָּדוֹל מֵאֶרֶץ יְהוּדָה בִזְמַן הַבַּיִת
הַשֵּׁנִי וּמִמַּמְלֶכֶת יְהוּדָה בִזְמַן הַבַּיִת הָרִאשׁוֹן, כִּי הוּא
מֵכִיל בְּקִרְבּוֹ אֶת הַר יְהוּדָה וּבִנְיָמִין עִם חֵלֶק הָעֲרָבָה,
אֶת כָּל הַשְּׁפֵלָה וְגַם אֶת הַחֵלֶק הַמַּעֲרָבִי שֶׁל אֶרֶץ אֱדוֹם.
גְּבוּלוֹ הַצְּפוֹנִי הוּא כִמְעַט אוֹתוֹ הַגְּבוּל אֲשֶׁר הָיָה בֵין
אֶרֶץ יְהוּדָה וְאֶרֶץ שֹׁמְרוֹן אוֹ בֵין מַמְלֶכֶת יְהוּדָה וּמַמְלֶכֶת
יִשְׂרָאֵל, אַךְ בַּדָּרוֹם מַגִּיעַ הַפֶּלֶךְ עַד מִפְרַץ אֵילַת אוֹ
עֶצְיוֹן גָּבֶר.



בְּחֶלְקוֹ הַמַּעֲרָבִי וְהַצְּפוֹנִי לֵאמֹר בַּשְׁפֵלָה וּבַבְּקָעוֹת
אֲשֶׁר בְּצֵלַע הֶהָרִים הַמַּעֲרָבִית אַדְמָתוֹ פוֹרִיָּה מְאֹד. אֲבָל
בַּדָּרוֹם וּבַמִּזְרָח בִּפְרָט בְּצֶלַע הֶהָרִים לְצַד יַם הַמֶּלַח
הָאָרֶץ עַל פִּי רֹב אֶרֶץ מִדְבָּר. אוּלָם גַּם בַּחֲלָקִים הָאֵלֶּה
יֶשְׁנָם חֶלְקֵי אַדָמָה פוֹרִיָּה וּנְאוֹת מִדְבָּר. בֵּין הַחֲלָקִים
הָאֵלֶּה אֶפְשָׁר לַחֲשֹׁב אֶת עַרַבוֹת יְרִיחוֹ וּמְקוֹמוֹת רַבִּים
בָּעֲרָבָה מִדָּרוֹם לְיַם הַמֶּלַח. בֵּין הַפִּנּוֹת הַיּוֹתֵר יָפוֹת
וְהַיּוֹתֵר פּוֹרִיּוֹת שֶׁל מִדְבַּר יְהוּדָה אֶפְשָׁר לַחֲשֹׁב אֶת
נְוֵה מִדְבַּר עֵין גֶּדִי עַל שְׂפַת יַם הַמֶּלַח
הַמַּעֲרָבִית241.



שָׁעוֹת אֲחָדוֹת מִדָּרוֹם לְחֶבְרוֹן נִפְסָקִים הַכְּפָרִים נִפְסָק
הַיִּשּׁוּב הַקָּבוּעַ וְרַק שִׁבְטֵי בֶּדּוּאִים עִם עֶדְרֵיהֶם
נוֹדְדִים בַּמִּדְבָּר רְחַב הַיָּדָיִם.



מִלְּבַד חֶבֶל הָאָרֶץ הַמִּתְיַחֵס יָשָׁר לְעִיר הַפֶּלֶךְ
יְרוּשָׁלַיִם, מֵכִיל הַפֶּלֶךְ הַזֶּה עוֹד חֲמִשָּׁה מְחוֹזוֹת: מְחוֹז
אֶחָד בֶּהָרִים, הוּא מְחוֹז חֶבְרוֹן; שְׁנֵי מְחוֹזוֹת בַּשְּׁפֵלָה,
מְחוֹז יָפוֹ בַצָּפוֹן וּמְחוֹז עַזָּה בַדָּרוֹם, מְחוֹז בְּאֵר־שֶׁבַע
בִּדְרוֹם הָאָרֶץ עַל גְּבוּל הַמִּדְבָּר וּמְחוֹז אֶל־חָפִיר בְּתוֹךְ
הַמִּדְבָּר.






הֶעָרִים אֲשֶׁר בַּפֶּלֶךְ


יְרוּשָׁלַיִם (בָּעֲרָבִית אֶל־קוּדְשׁ לֵאמֹר הָעִיר הַקְּדוֹשָׁה).
הָעִיר הָרֹאשָׁה בַפֶּלֶךְ וְהָעִיר הַיּוֹתֵר גְּדוֹלָה בְאֶרֶץ
יִשְׂרָאֵל, הִיא נֶחְלֶקֶת עַתָּה לִשְׁנֵי חֲלָקִים: הָעִיר הַיְּשָׁנָה
וְהָעִיר הַחֲדָשָׁה. הָעִיר הַיְשָׁנָה מוּקֶפֶת חוֹמָה גְבֹהָה, אֲשֶׁר נִבְנְתָה לִפְנֵי אַרְבַּע מֵאוֹת שָׁנָה. אֲבָל
אֲבָנֶיהָ הֵן מִן הַחוֹמָה הָעַתִּיקָה וְרַבּוֹת מֵהֶן מִתְּקוּפַת
הַיְּהוּדִים. עוֹד לִפְנֵי חֲמִשִׁים שָׁנָה הָיוּ שַׁעֲרֵי הָעִיר
נִסְגָּרִים בָּעֶרֶב, בָּעֶרֶב עִם בֹּא הַשֶּׁמֶשׁ וַיִּהְיוּ
נִפְתָּחִים רַק בַּבֹּקֶר בְּצֵאת הַשָּׁמֶשׁ. וְהַנּוֹסְעִים אֲשֶׁר
הָיוּ בָאִים בַּלַּיְלָה הָיוּ נֶאֶלָצִים לָלוּן מִחוּץ לַחוֹמָה, כִּי
הַשְׁעָרִים לֹא הָיוּ נִפְתָּחִים לָהֶם מִפַּחַד הַבֶּדּוּאִים, אֲשֶׁר
הָיוּ אוֹרְבִים בְּכָל פִּנָּה וַיִּהְיוּ נְכוֹנִים לְהִתְפָּרֵץ אֶל
תּוֹך הָעִיר לְמַעַן לִשְׁלֹל אֶת שְׁלָלָהּ. רַק עִם יְסוּד הָעִיר
הַחֲדָשָׁה עָבַר פַּחַד הַבֶּדּוּאִים וְשַׁעֲרֵי הָעִיר נִשְׁאָרִים
פְּתוּחִים יוֹמָם וָלַיְלָה וְלֹא יִסָּגֵרוּ.



                                                          ירושלים




בְּתוֹךְ חוֹמַת הָעִיר יוֹשְׁבִים בְּנֵי הָעַמִּים הַשּׁוֹנִים, אוֹ
בְנֵי הָאֱמוּנוֹת הַשּׁוֹנוֹת צִבּוּרִים צִבּוּרִים לְבַדָּם. וְיֵשׁ
בָּעִיר רֶבַע הַיְּהוּדִים, רֶבַע הַמּוּשְׂלִימִים, רֶבַע הַנּוֹצְרִים
הַכְּלָלִים וְרֶבַע הָאַרְמִינִים.



                                                          חלק חומת ירושלים




הָעִיר הַחֲדָשָׁה כְּבָר עָלְתָה בְגָדְלָהּ עַל הָעִיר הַיְּשָׁנָה.
בְּבִנְיָנָהּ לָקְחוּ הַיְּהוּדִים חֵלֶק גָּדוֹל מְאֹד.



מִלְּבַד בָּתִּים בּוֹדְדִים, אֲשֶׁר בּוֹנֶה כָל אֶחָד וְאֶחָד
לְמַעֲנוֹ, נִבְנְתָה הָעִיר הַחֲדָשָׁה מֵאֵת הַיְּהוּדִים שְׁכוּנוֹת
שְׁכוּנוֹת.



וְזֶה דְּבַר הַשְׁכוּנוֹת. מִסְפַּר אֲנָשִׁים יָדוּעַ מִתְאַגְּדִים
לַאֲגוּדָה לִבְנוֹת לָהֶם בָּתִּים בְּמָקוֹם אֶחָד. כָּל אֶחָד וְאֶחָד
מַכְנִיס אֶל קֻפַּת הָאֲגוּדָה סְכוּם יָדוּעַ בְּכָל שָׁנָה וְשָׁנָה
וְנִגָּשִׁים לִבְנוֹת אֶת הַשְּׁכוּנָה. כַּאֲשֶׁר יִגָּמֵר הַבַּיִת
הָרִאשׁוֹן, נוֹתְנִים אוֹתוֹ בַגּוֹרָל לְאַחַד הַחֲבֵרִים וְכֵן עוֹשִׂים
עִם הַבַּיִת הַשֵּׁנִי, הַשְּׁלִישִׁי עַד אֲשֶׁר נִבְנִים כָּל
הַבָּתִּים. כָּרָגִיל, בּוֹנִים חַבְרֵי הָאֲגוּדָה בְתוֹךְ הַשְּׁכוּנָה
גַם בֵּית כְּנֶסֶת וְחוֹצְבִים בּוֹר כְּלָלִי לֶאֱסֹף בּוֹ אֶת מֵי
הַגְּשָׁמִים לִשְׁתִיָּה בְמֶשֶׁךְ כָּל הַשָּׁנָה.



וְהַשְּׁכוּנָה מוֹסִיפָה לְהִתְרַחֵב גַּם אַחֲרֵי כֵן. כֵּן, תִּמְנֶה
הַשְּׁכוּנָה הָרִאשׁוֹנָה מֵהַמִּין הַזֶּה “נַחֲלַת שִׁבְעָה”, אֲשֶׁר
מִסְפַּר מְיַסְּדֶיהָ הָיָה רַק שִׁבְעָה, כְּבָר מֵאָה וַחֲמִשִּׁים
בָּיִת. וּשְׁכוּנַת “מֵאָה שְׁעָרִים”, אֲשֶׁר מִסְפַּר מְיַסְּדֶיהָ
הָיָה מֵאָה, תִּמְנֶה עַתָּה יוֹתֵר מֵחֲמֵשׁ מֵאוֹת בָּיִת. וְכֵן גַּם
יֶתֶר הַשְּׁכוּנוֹת.



שְׁכוּנוֹת רַבּוֹת נוֹסְדוּ עַל יְדֵי נְדִיבִים מִחוּץ לָאָרֶץ, אֲשֶׁר
נָתְנוּ כֶסֶף לִבְנוֹת בָּתִּים בִּירוּשָׁלַיִם לְמַעַן יוֹשְׁבֶיהָ
הָעֲנִיִּים. בִּפְרָט קָשׁוּר שֵׁם הַנָּדִיב משֶׁה מָנְטֵפִיוֹרֵי ע"ה
עִם שְׁכוּנוֹת כָּאֵלֶּה. הוּא בְעַצְמוֹ בָנָה אֶת הַשְּׁכוּנָה
הָרִאשׁוֹנָה מִחוּץ לָעִיר, הַיְדוּעָה בְשֵם בָּתֵּי מָנְטֵפִיוֹרֵי,
מִמַּעֲרָב לִירוּשָׁלַיִם בַּכֶּסֶף, אֲשֶׁר הִקְדִּישׁ לְטוֹבַת אֶרֶץ
יִשְׂרָאֵל נָדִיב אַמֵּרִיקָאִי אֶחָד, יְהוּדָה טוּרָא
מִניוּ־אָרְלִיאַנְסְ. כַּאֲשֶׁר זָקֵן מָנְטֵפִיוֹרֵי (הוּא מֵת בֶּן
מֵאָה שָׁנָה וְאַחַת, בִּשְׁנַת תרמ"ה), נוֹסדָה בְלָנְדוֹן חֶבְרָה
בְשֵׁם מַזְכֶּרֶת משֶׁה, אֲשֶׁר הִקְדִּישָׁה הוֹן גָּדוֹל לְבִנְיָּן
בָּתִּים בִּירוּשָׁלַיִם לְזִכְרוֹן מָנְטֵפִיוֹרֵה. בָּאוֹפָן הַזֶּה
נִבְנוּ הַשְּׁכוּנוֹת “מַזְכֶּרֶת משֶׁה”, “אֹהֶל משֶׁה” וְעוֹד אֲחֵרוֹת.



עַתָּה נִמְצָאוֹת בִּירוּשָׁלַיִם כְּשִׁשִּׁים שְׁכוּנוֹת יְהוּדִיּוֹת
וּמִסְפַּר הַבָּתִּים בָּהֶן כַּחֲמֵשֶׁת אֲלָפִים.



הַשְּׁכוּנוֹת בְּנוּיוֹת בְּטַעַם אֶרֶץ הַקֶּדֶם אוֹ, יוֹתֵר נָכוֹן,
בְּטַעַם יְרוּשַׁלְמִי מְיוּחָד: שׁוּרַת בָּתִּים תַּחַת גַּג אֶחָד,
לִפְעָמִים שְׁתֵּי שׁוּרוֹת מִשְּׁנֵי צִדֵּי הָרְחוֹב וְלִפְעָמִים
בְּתַבְנִית רָבוּעַ וּבְתוֹךְ הָרָבוּעַ מִגְרָשׁ. בַּזְּמַן הָאַחֲרוֹן
קָנוּ אֲחָדִים מִבְּנֵי יְרוּשָׁלַיִם מִגְרָשׁ רְחַב יָדַיִם מִדָּרוֹם
לָעִיר עַל דֶרֶךְ בֵּית לֶחֶם לְמַעַן לִבְנוֹת עָלָיו שְׁכוּנָה יָפָה
אֲשֶׁר תִּהְיֶה דוֹמָה לְתֵל־אָבִיב אֲשֶׁר בְּיָפוֹ. הַשְּׁכוּנָה
הַזּאֹת תִּקָּרֵא תַלְפִּיוֹת.



יְרוּשָׁלַיִם הִיא אַחַת הֶעָרִים הַיּוֹתר חֲשׁוּבוֹת בָּעוֹלָם, כִּי
קְדוֹשָׁה הִיא לְכָל הָעַמִּים: לַיְּהוּדִים וְלָעַמִּים הַנוֹצְרִים
וְהַמּוּשְׂלִימִים. וְלָכֵן אֶפְשָׁר לִמְצֹא בְתוֹךְ יוֹשְׁבֶיהָ רַבִּים
מִבְּנֵי כָל הָעַמִּים הָאֵלֶּה. אַךְ בִּפְרָט קְדוֹשָׁה הִיא לָנוּ,
לַיְּהוּדִים. כִּי בָעֵת אֲשֶׁר לִבְנֵי יֶתֶר הָאֱמוּנוֹת קְדוֹשָׁה הִיא
קְדוּשָׁה דָתִית בִּלְּבָד, קְדוֹשָׁה הִיא לָנוּ קְדוּשָׁה דָתִית
וּלְאוּמִית גַּם יַחַד. בְּמֶשֶׁך יוֹתֵר מֵאֶלֶף שָׁנָה הָיְתָה הִיא
עִיר בִּירַת מְדִינָתֵנוּ בִימֵי קֶדֶם, מֶרְכַּז חַיֵּינוּ
הַמְּדִינִיִּים וְהָרוּחָנִים. בָּהּ קְשׁוּרִים זִכְרוֹנוֹתֵינוּ
הַיּוֹתֵר נַעֲלִים, הַיּוֹתֵר קְדוֹשִׁים. וְהִיא גַם עַתָּה מֶרְכַּז
תִּקְוֹתֵינוּ וּשְׁאִיפוֹתֵינוּ בֶעָתִיד.



בִּירוּשָׁלַיִם עַל הַר הַמּוֹרִיָּה עָמַד שְׁתֵּי פְעָמִים בֵּית
הַמִּקְדָּשׁ אֲשֶׁר הָיָה הַמָּקוֹם הַיּוֹתֵר קָדוֹשׁ לְכָל עַמֵּנוּ:
לָאֵלֶּה מִבָּנָיו, אֲשֶׁר יָשְׁבוּ בְאַרְצָם, וְגַם לָאֵלֶּה, אֲשֶׁר
מִפְּנֵי סִבּוֹת שׁוֹנוֹת הָיוּ מְפֻזָּרִים בַּאֲרָצוֹת נָכְרִיּוֹת. עַתָּה עַל מְקוֹם בֵּית הַמִּקְדָּשׁ עַל הַר הַמּוֹרִיָּה עוֹמֵד
מִסְגָּד אוֹ בֵית תְּפִלָּה לַמּוּשְׂלִימִים, הַיָּדוּעַ בְּשֵׁם
מִסְגַּד עוֹמַר, עַל שֵׁם הַכַּלוֹף אֲשֶׁר בָּנָה אוֹתוֹ. הֶחָצֵר
הַיָּפָה וְרַחֲבַת הַיָּדַיִם אֲשֶׁר סְבִיבוֹ, חֲצַר בֵּית הַמִּקְדָּשׁ,
מוּקֶפֶת חוֹמָה מִכָּל עֲבָרֶיהָ. הַחוֹמָה הַזֹּאת חֲדָשָׁה הִיא.




תמונה 3.png



                                                          מסגד עומר



רַק חֶלְקָהּ הַמַּעֲרָבִי עַתִּיק מְאֹד וְאֵין סָפֵק, כִּי הַחֵלֶק הַזֶּה
הוּא שְׂרִיד אוֹתָהּ הַחוֹמָה אֲשֶׁר הִקִּיפָה אֶת הֶחָצֵר בָּעֵת,
אֲשֶׁר בֵּית הַמִּקְדָּשׁ הָיָה קַיָּם. וְהַחֵלֶק הַמַּעֲרָבִי הַזֶּה
הוּא הוּא הַכּוֹתֵל הַמַּעֲרָבִי, הַמָּקוֹם הַיּוֹתֵר קָדוֹשׁ לְעַם
יִשְׂרָאֵל בַּזְּמַן הַזֶּה.




תמונה 4.png



                                                          חלק הכותל המערבי



לֹא יִפָּלֵא אֵפוֹא, כִּי גַם עַתָּה זוֹרְמִים יְרוּשָׁלַיְמָה יְהוּדִים
מֵאַרְבַּע פִּנּוֹת הָעוֹלָם, יְהוּדִים מִכָּל הָאֲרָצוֹת, אֲשֶׁר
נִדְחוּ שָׁמָה בְמֶשֶׁךְ הַגָּלוּת, יְהוּדִים מִכָּל הַמִּינִים, מִכָּל
הַטִּפּוּסִים, מִכָּל הַכִּתּוֹת הַדָּתִיּוֹת אֲשֶׁר בְּעַמֵּנוּ,
וְהָעִיר עַתָּה כִמְעַט כֻּלָּהּ יְהוּדִית. מִסְפַּר יוֹשְׁבֶיהָ
(לִפְנֵי הַמִּלְחָמָה) הוּא כְשִׁבְעִים וַחֲמִשָּׁה אֶלֶף וּמֵהֶם
כַּחֲמִשִּׁים אֶלֶף יְהוּדִים. הַיְהוּדִים אֵפוֹא הֵם שְׁתֵי
שְׁלִישִׁיּוֹת שֶׁל כָּל תּוֹשְׁבֶיהָ. הַשְּׁלִישִׁית הַנּוֹתֶרֶת
נֶחְלֶקֶת לִשְׁנֵי חֲלָקִים כִּמְעַט שָׁוִים בֵּינֵיהֶם, לְמוּשְׂלִימִים
וְנוֹצְרִים. נִמְצָא, כִּי הַיְהוּדִים בִּיְרוּשָׁלַיִם אַרְבַּע
פְּעָמִים מְרֻבִּים מֵהַמּוּשְׂלִימִים וְאַרְבַּע פְּעָמִים
מֵהַנּוֹצְרִים.



וּמִפְּנֵי חֲשִׁיבוּתָהּ לְעַם יִשְׂרָאֵל מָשְׁכָה יְרוּשָׁלַיִם אֵלֶיהָ
אֶת לִבּוֹת הַנְּדִיבִים בְּעַמֵּנוּ הַשּׁוֹלְחִים שָׁנָה שָׁנָה
סְכוּמֵי כֶסֶף גְּדוֹלִים לִתְמִיכַת הָעֲנִיִּים בְּקִרְבָּהּ,
לְהַחֲזָקַת מוֹסְדוֹת הַצִּבּוּר וְלִיסוּד מוֹסָדוֹת חֲדָשִׁים.
וַעֲשִׁירָה מְאֹד יְרוּשָׁלַיִם בְּמוֹסְדוֹת צִבּוּר שׁוֹנִים מִכָּל
הַמִּינִים: בָּתֵּי כְנִסִּיּוֹת, יְשִׁיבוֹת, בָּתֵּי סֵפֶר, בָּתֵּי
חוֹלִים וְדוֹמֵיהֶם. רַבִּים מִבָּתֵּי הַצִּבּוּר הָאֵלֶּה מִתְיַחְסִים
אֶל אוֹתָם הַבִּנְיָנִים הַמְּפָאֲרִים בְּמִדָּה מְרֻבָּה אֶת הָעִיר.



בָּעִיר הַיְּשָׁנָה נִמְצָאִים שְׁנֵי בָתֵּי הַכְּנִסִּיּוֹת
הַנֶּהְדָרִים, הָאֶחָד שֶׁל עֲדַת הַפְּרוּשִׁים242 הַיָּדוּעַ בְּשֵׁם
חוּרְבַת יְהוּדָה הֶחָסִיד אוֹ, פָּשׁוּט, הַחוּרְבָה
וְהַשֵּׁנִי שֶׁל עֲדַת הַחֲסִידִים, הַמְּכֻנֶּה בֵּית הַכְּנֶסֶת שֶׁל
נִיסָן בַּק עַל שֵׁם מְיַסְּדוֹ. מֵעַל גַּג בֵּית הַכְּנֶסֶת הַזֶּה
רוֹאִים הֵיטֵב אֶת חֲצַר בֵּית הַמִּקְדָּשׁ243. בֵּית הַכְּנֶסֶת
שֶׁל עֲדַת הַסְּפַרְדִים, הַיָּדוּעַ בְּשֵׁם בֵּית הַכְּנֶסַת שֶׁל
רַבִּי יוֹחָנָן בֶּן זַכַּאי, אֵינֶנּוּ כָּל כַּךְ נֶהְדָר, כְּמוֹ
בָתֵּי הַכְּנִסִּיּוֹת הַנִּזְכָּרִים, אֲבָל הוּא עַתִּיק מְאֹד
וּמוֹשֵׁךְ בָּזֶה אֶת לֵב כָּל מְבַקְּרֵי הָעִיר.



בָּעִיר הַחֲדָשָׁה נִמְצָאִים כָּל בָּתֵּי הַסֵּפֶר הַשּׁוֹנִים, בֵּית
הַסְּפָרִים הַלְּאוּמִי הַיָּדוּעַ בְּשֵׁם בַּיִת נֶאֱמָן, אֲחָדִים
מִבָּתֵּי הַחוֹלִים וְעוֹד.



וְהִגִּיעָה לָנוּ כְבָר הַבְּשׂוֹרָה, כִּי מִצָּפוֹן לָעִיר עַל הַר
צוֹפִים הַסָּמוּךְ לְהַר הַזֵּיתִים הוּנָחָה אֶבֶן הַפִּנָּה
לַמִּכְלָלָה הָעִבְרִית אֲשֶׁר בִּפְנִימִיּוּתָהּ וּבְחִיצוֹנִיּוּתָהּ
תִּהְיֶה לְגָאוֹן וּלְתִפְאֶרֶת לֹא רַק לָעִיר הַקְּדוֹשָׁה, כִּי אִם
לְכָל עַם יִשְׂרָאֵל בְּאַרְצוֹ וּבְאַרְצוֹת הַגּוֹלָה.




תמונה 5.png



                                                          הכותל המערבי



יְרוּשָׁלַיִם וּסְבִיבוֹתֶיהָ עֲשִׁירָה מְאֹד בְּעַתִּיקוֹת
הַמַּזְכִּירוֹת לָנוּ אֶת גְּדוּלָתָהּ וְתִפְאַרְתָּהּ בִּימֵי קֶדֶם.
בּשּׁוּרָה הָרִאשׁוֹנָה בַעֲתִּיקוֹת הָאֵלֶּה עוֹמֵד הַכּוֹתֵל
הַמַּעֲרָבִי. יֵשׁ בַּכּוֹתֵל הַזֶּה אֲבָנִים אֲשֶׁר אָרְכָּן יַגִּיעַ
עַד חֲמִשָּׁה מֶתְּרִים. לְרֶגֶל הַכּוֹתֵל נִמְצָא מִגְרָשׁ צַר, אֲשֶׁר
שָׁמָה בָאִים יְהוּדֵי יְרוּשָׁלַיִם לְהִתְפַּלֵּל תַּחַת כִּפַּת
הַשָׁמַיִם. כָּרָגִיל, מִתְפַּלְּלִים יְהוּדֵי יְרוּשָׁלַיִם בְּבָתֵּי
הַכְּנִסִּיּוֹת הָרַבִּים, כָּל אֶחָד וְאֶחָד בְּבֵית הַכְּנֶסֶת
הַקָּרוֹב לְבֵיתוֹ אוֹ בִשְׁכוּנָתוֹ וְרַק בְּמִקְרִים יוֹצְאִים מִן
הַכְּלָל, כְּמוֹ בָעֵת אֲשֶׁר יֶחְלֶה אֶחָד מִבְּנֵי בֵיתוֹ, אוֹ בָעֵת
אֲשֶׁר צָרִיךְ הוּא לַעֲזֹב אֶת הָעִיר לִזְמַן אָרוּךְ וְדוֹמֵיהֶם, כָּל
אֶחָד יָבֹא לִשְׁפֹּךְ אֶת שִׂיחוֹ אֵצֶל הַכּוֹתֵל הַמַּעֲרָבִי.
וְתָמִיד אֶפְשָׁר לִמְצֹא שָׁם מִתְפַּלְּלִים בּוֹדְדִים אוֹ צִבּוּרִים
שְׁלֵמִים. וּמִנְהָג הוּא, כִּי בְּכָל יוֹם שִׁשִּׁי בָאִים שָׁמָה
לְהִתְפַּלֵּל תְּפִלַּת הַמִּנְחָה וְאָז צַר הַמָּקוֹם בַּמִּגְרָשׁ
הַקָּטֹן.




תמונה 6.png



                                                          המצודה



אֵצֶל שַׁעַר יָפוֹ נִמְצֵאת מְצוּדָה עַתִּיקָה, אֲשֶׁר הַיְּהוּדִים
קוֹרְאִים לָהּ מְצוּדַת דָּוִד. הִיא אַחַת הַמְּצוּדוֹת שֶׁל חוֹמַת
הָעִיר בִּזְמַן חָרְבַּן בֵּית הַמִּקְדָּשׁ הַשֵּׁנִי.



מִחוּץ לָעִיר אֶפְשָׁר לְצַיֵּן אֶת יַד־אַבְשָׁלוֹם וְאֶת קֶבֶר
זְכַרְיָה, אֶחָד אֵצֶל הַשֵׁנִי, בְּנַחַל קִדְרוֹן לְרֶגֶל הַר
הַזֵּיתִים מִמִּזְרָח לָעִיר244, וְאֶת קִבְרֵי
הַמְּלָכִים מִבֵּית הַדְיֵיבּ245 אוֹ מְעָרַת כַּלְבָּא
שָׂבוּעַ. הַמְּעָרָה הַזֹּאת מְכִילָה בְקִרְבָּהּ חֲדָרִים רַבִּים
תַּחְתִּיִּם שְׁנִיִּם וּשְׁלִשִׁים וּבְקִירוֹת הַחֲדָרִים כּוּכִים
לְמַעַן אֲרוֹנוֹת הַמֵּתִים.



דּוֹמָה לַמְּעָרָה הַזֹּאת הַמְּעָרָה הַיְּדוּעָה בְשֵׁם קִבְרֵי
הַסַּנְהֶדְרִין, אַף כִּי אֵינֶנָּה כָּל כַּךְ יָפָה כרִאשׁוֹנָה.
שְׁתֵּי הַמְּעָרוֹת הָאֵלֶּה נִמְצָאוֹת מִצָּפוֹן לָעִיר.



מִמַּעֲרָב לָעִיר תִמָּצֶאנָה שְׁתֵּי בְרֵכוֹת עֲנָקִיּוֹת אֲשֶׁר
אֵלֵיהֶן הָיוּ מִתְאַסְּפִים מֵי הַגְּשָׁמִים מֵהַכִּכָּר מִסָּבִיב.
הָאַחַת יְדוּעָה בְפִי יוֹשְׁבֵי הָאָרֶץ בְּשֵׁם בִּרְכֵּת מַמִילַא
וְהַיְּהוּדִים קוֹרְאִים לָהּ הַבְּרֵכָה הָעֶלְיוֹנָה.
וְהַשְּּׁנִיָּה הַסְּמוּכָה לָעִיר נִקְרֵאת בִּרְכֵּת־אֶס־סוּלְטַאן
וְהִיא הַבְּרֵכָה הַתַּחְתּוֹנָה.



סְבִיבוֹת יְרוּשָׁלַיִם. מִפְּנֵי כִי לֹא הִסְתַּגְּלוּ עוֹד
הָאִכָּרִים הַיְּהוּדִים לְאֶרֶץ הֶהָרִים וְלִתְנָאֵי עֲבוֹדַת הָאֲדָמָה
בָהּ, נִמְצְאָה כְמֶשֶׁךְ זְמַן רַב רַק מוֹשָׁבָה אַחַת בְּקִרְבַת
יְרוּשָׁלַיִם, הִיא הַמּוֹשָׁבָה הַקְּטַנָּה מוֹצָא, דֶּרֶךְ חֲצִי
שָׁעָה מֵהָעִיר מַעֲרָבָה עַל הַדֶּרֶךְ הַהוֹלֶכֶת לְיָפוֹ. בַּזְּמַן
הָאַחֲרוֹן נִקְנוּ הַקַּרְקָעוֹת דִּילְבְּ מִמַּעֲרָב לְמוֹצָא, גַּם
הִיא עַל הַדֶּרֶךְ לְיָפוֹ, קַלֶנְדִּיָּה וּבֵתוּנִיָּה מִצָּפוֹן
לִירוּשָׁלַיִם מִשְּׁנֵי עֶבְרֵי הַדֶּרֶךְ לִשְׁכֶם. אֲבָל מוֹשָׁבוֹת
עוֹד לֹא נִבְנוּ בַמְּקוֹמוֹת הָאֵלֶּה.



הַמּוֹשָׁבָה הַגֶּרְמַנִּית רְפָאִים (בְּעֵמֶק רְפָאִים) הַסְּמוּכָה
לִירוּשָׁלַיִם כְּבָר תּוּכַל לְהֵחָשֵׁב לְאֶחָד מִחֶלְקֵי הָעִיר
הוֹדוֹת לַבִּנְיָנִים הָרַבִּים אֲשֶׁר נִבְנוּ בַפִּנָּה הַהִיא
(דְּרוֹמִית־מַעֲרָבִית). בַּמּוֹשָׁבָה הַזֹּאת תִּמָּצֵא גַם תַּחֲנַת
מְסִלַּת הַבַּרְזֶל מִיָפוֹ לִירוּשָׁלָיִם.







תמונה 7.png



מִדָּרוֹם לִירוּשָׁלַיִם דֶּרֶךְ שִׁבְעָה קִילוֹמֶתְּרִים מִמֶּנָּה
נִמְצֵאת בֵּית לֶחֶם, עִיר מוֹלֶדֶת דָּוִד הַמֶּלֶךְ. בַּזְּמַן
הזֶּה כִּמְעַט כָּל יוֹשְׁבֶיהָ נוֹצְרִים מִבְּנֵי כָּל הַכִּתּוֹת
מִסְפָּרָם 7000 נָפֶשׁ. יְהוּדִים יוֹשְׁבִים בָּהּ יְשִׁיבַת קְבַע אֵין
בָּהּ כְּלָל.



סָמוּךְ לְבֵית לֶחֶם צְפוֹנִית־מַעֲרָבִית לָהּ עַל הַדֶּרֶךְ הַהוֹלֶכֶת
יְרוּשָׁלַיְמָה יִמָּצֵא קֶבֶר רָחֵל אֶחָד מֵהַמְּקוֹמוֹת
הַקְּדוֹשִׁים הַמְּעַטִּים הַנִּמְצָאִים בִּידֵי הַיְּהוּדִים.



דָּרוֹמָה מִבֵּית לֶחֶם עַל הַדֶּרֶךְ חֶבְרוֹנָה, תִּמָּצֶאנָה שָׁלֹשׁ
בְּרֵכוֹת עֲנָקִיּוֹת הַיְדוּעוֹת בְּשֵׁם בְּרֵכוֹת שְׁלֹמֹה. בְּפִי
יוֹשְׁבֵי הָאָרֶץ יָדוּעַ הַמָּקוֹם בְּשֵׁם בָּרָק.



חֶבְרוֹן. עִיר הָרֹאשָׁה שֶׁל הַמָּחוֹז אֲשֶׁר בְּחֵלֶק הֶהָרִים
הַדְּרוֹמִי. הָעִיר עַתִּיקָה מְאֹד246 וְאַחַת הֶעָרִים הַיּוֹתֵר
קְדוֹשׁוֹת לַיְּהוּדִים וְלַמּוּשְׂלִימִים, כִּי שָׁם תִּמָּצֵא
מְעָרַת הַמַּכְפֵּלָה, מְקוֹם קְבוּרַת אֲבוֹת הָאוּמָה הָעִבְרִית.
הַמְּעָרָה עִם הַמִּגְרָשׁ סָבִיב הַמּוּקָף חוֹמָה גְבוֹהָה הִיא עַתָּה
בִרְשׁוּת הַמוּשְׂלִימִים, אֲשֶׁר בָּנוּ שָׁם מִסְגָד גָּדוֹל וְאֵינָם
נוֹתְנִים רְשׁוּת לִבְנֵי אֱמוּנָה אַחֶרֶת לְהִכָּנֵס אֶל תּוֹךְ
הַחוֹמָה. מִסְפַּר יוֹשְׁבֵי הָעִיר הוּא כִשְׁלֹשָׁה עָשָׂר אֶלֶף
וְחֵלֶק עֲשִׂירִי מֵהֶם יְהוּדִים. נוֹצְרִים כִּמְעַט אֵין בָּהּ.
סוֹחֲרֶיהָ עוֹשִׂים מִסְחָר עִם שִׁבְטֵי הַבֶּדוּאִים בִּדְרוֹם הָאָרֶץ
וְגַם עִם אֵלֶּה הַיּוֹשְׁבִים מִמִּזְרָח לְיַם הַמֶּלַח.



                                                          קבר רחל




תמונה 8.png



מִמַּעֲרָבִית־צְפוֹנִית לָעִיר דֶּרֶךְ חֲצִי שָׁעָה מִמֶּנָּה יִמָּצֵא
עֵץ עַתִּיק מְאֹד אֲשֶׁר הַמַּסּוֹרָה אוֹמֶרֶת עָלָיו כִּי הוּא אַחַד
מֵאֵלֹנֵי מַמְרֵא אֲשֶׁר בְּצִלּוֹ קִבֵּל אַבְרָהָם אָבִינוּ אֶת
שְׁלֹשֶׁת הַמַּלְאָכִים אֲשֶׁר בָּאוּ אֵלָיו בְּתוּר עוֹבְרֵי
אוֹרַח247. הָעֵץ עִם הַמִּגְרָשׁ סָבִיב לוֹ הוּא עַתָּה קִנְיַן
הָרוּסִים.



בִּמְחוֹז חֶבְרוֹן תִּמָּצֵא מוֹשָׁבָה יְהוּדִית אַחַת הִיא הַמּוֹשָׁבָה
הַר־טוּב אוֹ אַרְטוּף, הַסְּמוּכָה לְתַחֲנַת דֵּיר־אַבַּאן שֶׁל
מְסִלַּת הַבַּרְזֶל יָפוֹ־יְרוּשָׁלַיִם בַּמָּקוֹם, אֲשֶׁר בּוֹ עוֹזֶבֶת
הַמְּסִלָּה הַזֹּאת אֶת הַשְּׁפֵלָה וְנִכְנֶסֶת אֶל תּוֹךְ הֶהָרִים.
שֶׁטַח אַדְמָתָהּ הוּא כַחֲמֵשֶׁת אֲלָפִים דּוּנַם וּמִסְפַּר
יוֹשְׁבֶיהָ כְּמֵאָה וַחֲמִשִּׁים נָפֶשׁ.



יָפוֹ. עִיר הָרָאשָׁה שֶׁל מְחוֹז גָּדוֹל; עִיר הַחֹף שֶׁל
יְרוּשָׁלַיִם עִיר עַתִּיקָה מְאֹד הַנִּזְכֶּרֶת בְּכִתְבֵי הַקֹּדֶשׁ
וְגַם בְּשִׁירֵי הוֹמִירוֹס הַיְוָנִי. עִיר הַמִּסְחָר הַיּוֹתֵר
גְּדוֹלָה בְאֶרֶץ יִשְׂרָאֵל, וְהָעִיר הַשְּׁנִיָּה אַחֲרֵי
יְרוּשָׁלַיִם לְפִי מִסְפַּר יוֹשְׁבֶיהָ. הַמִּסְפָּר הַכְּלָלִי שֶׁל
יוֹשְׁבֶיהָ הוּא כְאַרְבָּעִים אָלֶף. מֵהֶם יְהוּדִים כִּשְׁנֵים עָשָׂר
אֶלֶף, נוֹצְרִים כַּעֲשֶׂרֶת אֲלָפִים וְיִתְרָם מוּשְׂלִימִים. הָעִיר
יָפוֹ מְפֻרְסֶמֶת בְּפַרְדֵּסֶיהָ הַיָּפִים הַמַּקִּיפִים אוֹתָהּ כְּמוֹ
בְקֶשֶׁת יְרוֹקָה מִצַּד מִזְרָח.



יָפוֹ הִיא מֶרְכַּז הַיִּשּׁוּב הָעִבְרִי הֶחָדָשׁ בְּאֶרֶץ יִשְׂרָאֵל.
בָּהּ יִמָּצְאוּ הַמִּשְׂרָדִים הַמֶּרְכָּזִים שֶׁל כָּל הַחֶבְרוֹת
וְהַמוּסָדִים הָעוֹסְקִים בְּיִשּׁוּב הָאָרֶץ, כְּמוֹ חֶבְרַת חוֹבְבֵי
צִיּוֹן אֲשֶׁר בְּרוּסִיָּה, חֶבְרַת אַנְגְלִיָּה־פַּלֶשְׂתִּינָה, הוּא
הַבַּנְק הָעִבְרִי אֲשֶׁר בָּאָרֶץ, מִשְׂרַד הַקֻּפָּה הַלְּאוּמִית
וְהַפְּקִידוּת הָאַרְצִי־יִשְׂרָאֵלִית שֶׁל הַהִסְתַּדְרוּת
הַצִּיּוֹנִית.



                                                          יפו




תמונה 9.png



כִּמְעַט כָּל יְהוּדֵי יָפוֹ מִתְיַחְסִים אֶל הַיִּשּׁוּב הֶחָדָשׁ
בָּאָרֶץ וְכֻלָּם לוֹקְחִים חֵלֶק חָשׁוּב בַּעֲבוֹדָתוֹ
וּבְהִתְפַּתְּחוּתוֹ. בָּהּ נוֹסַד בֵּית הַסֵּפֶר הָעִבְרִי הָרִאשׁוֹן
לְטוֹבַת תְּחִיַּת הַשָּׂפָה הָעִבְרִית248, בָּהּ נוֹסְדָה
הַגִּימְנַסִּיָּה הָעִבְרִית הָרִאשׁוֹנָה וּבָהּ נִמְצָאִים בַּזְּמַן
הַזֶּה עוֹד בָּתֵּי סֵפֶר עִבְרִים חֲשׁוּבִים.



הַיְּהוּדִים יוֹשְׁבִים בּכָל חֶלְקֵי הָעִיר, אֲבָל גַּם הֵם, כְּמוֹ
אַחֵיהֶם בִּירוּשָׁלַיִם יָסְדוּ שְׁכוּנוֹת אֲחָדוֹת, כְּמוֹ
נְוֵה־צֶדֶק, נְוֵה־שָׁלוֹם, בָּתֵּי־אַחֲוָה וְעוֹד. אֲבָל
עַל כֻּלָּן עוֹלָה הַשְׁכוּנָה תֵל־אָבִיב, אֲשֶׁר הִיא עַתָּה פְאֵר
הָעִיר יָפוֹ וְכָל הַיִּשׁוּב הָעִבְרִי בְאֶרֶץ יִשְׂרָאֵל.
בִּרְחוֹבוֹתֶיהָ הַיְּשָׁרִים הַמְּרֻצָּפִים אֲבָנִים, בְּבִנְיָנֶיהָ
הַיָּפִים הַמּוּקָפִים גַּנֵּי פְרָחִים, בִּשְׂדֵרוֹת עֵצֶיהָ וּבְכָל
חִיצוֹנִיּוּתָהּ מַזְכִּירָה הִיא אַחַת הֶעָרִים הַיּוֹתֵר יָפוֹת שֶׁל
אֵרָפָּה אוֹ שֶׁל אַמֵּרִיקָה.



                                                          תל אביב




תמונה 10.png



הַמּוֹשָׁבוֹת הָעִבְרִיּוֹת בִּמְחוֹז יָפוֹ. הָעִיר יָפוֹ נֶחְשֶׁבֶת לְשַׁעַר הָרָאשִׁי שֶׁל אֶרֶץ יִשְׂרָאֵל
וְלָכֵן, נִמְצָאוֹת בִּמְחוֹזָהּ מוֹשָׁבוֹת עִבְרִיּוֹת בְּמִסְפָּר
הָגוּן. הַמּוֹשָׁבוֹת הָאֵלֶּה מַקִּיפוֹת אֶת הָעִיר מִשְׁלשֶׁת
עֲבָרֶיהָ, מִצְפוֹנִית־מִזְרָחִית, מִמִּזְרָח
וּמִמִּזְרָחִית־דְּרוֹמִית.



בִּצְפוֹנִית־מִזְרָחִית תִּמָּצֵא הַמּוֹשָׁבָה הַגְּדוֹלָה –
פֶּתַח־תִּקְוָה. הַמּוֹשָׁבָה הַזֹּאת הִיא הַיּוֹתֵר גְּדוֹלָה
בְמוֹשְׁבוֹת הַיְּהוּדִים בְּאֶרֶץ יִשְׂרָאֵל לְפִי מִסְפַּר
יוֹשְׁבֶיהָ, אֲשֶׁר הוּא כִשְׁלשֶׁת אֲלָפִים, וְאַחַת הַיּוֹתֵר
גְּדוֹלוֹת לְפִי שֶׁטַח אַדְמָתָהּ, אֲשֶׁר הוּא עֶשְׂרִים וּשְׁלשָׁה
אֶלֶף דּוּנַם. פֶּתַח־תִּקוָה מְפֻרְסֶמֶת בְּפַרְדֵּסֶיהָ הַמְּכַסִּים
שֶׁטַח שֶׁל שֵׁשֶׁת אֲלָפִים דּוּנַם. מִלְּבַד זֶה יֵשׁ בָּהּ כַּרְמֵי
גֶפֶן, שְׁקֵדִים, זֵיתִים וְיֶתֶר עֲצֵי פֶרִי וְשֶׁטַח הָגוּן שֶׁל
אַדְמַת זְרִיעָה.



                                                          פתח תקוה




תמונה 11.png



הִיא נוֹסְדָה מֵאֵת יְהוּדֵי יְרוּשָׁלַיִם בִּשְׁנַת תרל“ח. אַךְ
מְיַסְּדֶיהָ הָיוּ נֶאֱלָצִים לְעָזְבָה מִפְּנֵי כִי בָנוּ הֵם אֶת
בָּתֵּיהֶם הָרִאשׁוֹנִים בְּקִרְבַת בִּצָּה וְלָכֵן סָבְלוּ הַרְבֵּה
מְאֹד מִקַּדַּחַת הַבִּצּוֹת. בִּשְׁנַת תרמ”ג שָׁבוּ וַיִּבְנוּהָ
שֵׁנִית. הַפַּעַם בָּנוּ אֶת בָּתֵּיהֶם בְּמָקוֹם יוֹתֵר נָאֶה וּמִנִּי
אָז לֹא חָדְלָה הַמּוֹשָׁבָה לְהִתְפַּתֵּחַ.



כַּאֲשֶׁר פָּחֲדוּ עוֹד בְּנֵי פֶתַח־תִּקְוָה מִפּנֵי הַקַּדַּחַת קָנוּ
הֵם חֶלְקַת אֲדָמָה קְטַנָּה רָחוֹק מֵאַדְמָתָם מִצַּד דָּרוֹם
וַיִּבְנוּ שָׁם בָּתִּים לְשִׁבְתָּם וּבָזֶה יָסְדוּ אֶת הַמּוֹשָׁבָה
יְהוּד. אַךְ מִפְּנֵי כִּי נוֹכְחוּ בִמְהֵרָה כִי אֵין יוֹתֵר פַּחַד
הַמַּחֲלוֹת עֲלֵיהֶם גַּם בְּפֶתַח־תִּקְוָה וְכָבֵד הָיָה לָשֶׁבֶת
בִּיהוּד וְלַעֲבֹד אֶת הָאֲדָמָה בְפֶתַח־תִּקְוָה הָרְחוֹקָה
מִבָּתֵּיהֶם דֶּרֶךְ שְׁתֵּי שָׁעוֹת, עָזְבוּ אֶת יְהוּד, וּבָתֵּי
הַמּוֹשָׁבָה עוֹמְדִים רֵיקִים. הָאִכָּרִים חוֹשְׁבִים לִקְנוֹת שֶׁטַח
אֲדָמָה הָגוּן בִּסְבִיבוֹת יְהוּד וְאָז תָּשׁוּב גַּם הַמּוֹשָׁבָה
הַזֹּאת לִתְחִיָּה.



סָמוּךְ לְפֶתַח־תִּקְוָה נִבְנְתָה הַמּוֹשָׁבָה עֵין גַּנִּים.
שְׁתֵּי הַמוֹשָׁבוֹת הָאֵלֶּה כְּבָר הִתְאַחְדוּ לְמוֹשָׁבָה אַחַת.



מִצָּפוֹן לְפֶתַח־תִּקְוָה נִמְצֵאת הַמוֹשָׁבָה כְּפַר מַלַּל249,
אֲשֶׁר עוֹד לֹא נִבְנְתָה כָרָאוּי.



אֲגוּדַת אֲנָשִׁים מִבְּנֵי פֶתַח־תִּקְוָה וּבְנֵי יָפוֹ קָנוּ חֶלְקַת
אֲדָמָה שֶׁל שֵׁשׁ מֵאוֹת דּוּנַם סָמוּךְ לִגְבוּל פֶּתַח־תִּקְוָה
לָטַעַת בָּהּ פַּרְדֵּס גָּדוֹל וַיִּקְרְאוּ לַמָקוֹם
בַּחַרִיָּה250.



בֵּין יָפוֹ וּפֶתַח־תִּקְוָה תִּמָצֵא הַמוֹשָׁבָה שָׁרוֹנָה אֲשֶׁר
נִקְנְתָה מִיּדֵי הַגֶּרְמַנִּים בַּזְּמַן הָאַחֲרוֹן251.
בַּמוֹשָׁבָה הַזֹּאת הַרְבֵּה פַרְדֵּסִים, כַּרְמֵי גֶפֶן וּשְׁקֵדִים
וְאַדְמַת זְרִיעָה.



מִמִּזְרָח לְיָפוֹ עַל הַכְּבִישׁ הָעוֹלֶה יְרוּשָׁלַיְמָה דֶרֶךְ
שְׁלשָׁה קִילוֹמֶתְּרִים מִן הָעִיר יִמָצֵא בֵית סֵפֶר לַעֲבוֹדַת
הָאֲדָמָה מִקְוֵה יִשְׂרָאֵל. שֶׁטַח אַדְמָתוֹ כִשְׁלשֶׁת אֲלָפִים
דּוּנַם. בֵּית הַסֵּפֶר הַזֶּה נוֹסַד מֵאֵת חֶבְרַת כָּל יִשְׂרָאֵל
חֲבֵרִים (בִּשְּׁנַת תרכ"ט) וְכָל הַלִּמּוּדִים בּוֹ נִלְמָדִים
בְּצָרְפַתִּית.



                                                          תלמידי מקוה ישראל




תמונה 12.png



הַמּוֹשָׁבָה הָרִאשׁוֹנָה בְמִזְרָחִית־דְּרוֹמִית לְיָפוֹ הִיא
רִאשׁוֹן לְצִיּוֹן, אֲשֶׁר נוֹסְדָה בִשְׁנַת תרמ"ב לֵאמֹר,
בְּרֵאשִׁית הַיִּשּׁוּב הֶחָדָשׁ בְּאַרְצֵנוּ. שֶׁטַח אַדְמָתָהּ
כַּחֲמִשָּׁה עָשָׂר אֶלֶף דּוּנַם וּמִסְפַּר יוֹשְׁבֶיהָ כְּאֶלֶף
וְאַרְבַּע מֵאוֹת נָפֶשׁ. הִיא הַמּוֹשָׁבָה הַמֶּרְכָּזִית שֶׁל כָּל
מוֹשְׁבוֹת יְהוּדָה. בָּהּ נִמְצָא הַיֶּקֶב הַגָּדוֹל לְמַעֲשֵׂה
הַיַּיִן וְאֶל הַיֶּקֶב הַזֶּה מוּבָאִים הָעֲנָבִים שֶׁל כָּל
הַמּוֹשָׁבוֹת אֲשֶׁר בִּיהוּדָה. מִצָּפוֹן לְרִאשׁוֹן לְצִיּוֹן סָמוּךְ
לִגְבוּל אַדְמָתָהּ תִּמָּצֵא הַמּוֹשָׁבָה שֶׁל פּוֹעֲלִים נַחְלַת
יְהוּדָה252.



                                                          בית הכנסת בראאשון לציון




תמונה 13.png



בְּמִזְרָחִית־דְּרוֹמִית לְרִאשׁוֹן לְצִיּוֹן תִּמָּצֵא הַמּוֹשָׁבָה
באֵר יַעֲקֹב. וּמִדָּרוֹם, לָהּ לְרִאשׁוֹן לְצִיּוֹן, תִּמָּצֶאנָה
הַמּוֹשָׁבוֹת וַדִּי־חֲנִין וְנֵס צִיּוֹנָה אֲשֶׁר כְּבָר
הִתְאַחֲדוּ לְמוֹשָׁבָה אַחַת, שֶׁטַח אַדְמָתָהּ אַלְפַּיִם וְאַרְבַּע
מֵאוֹת דּוּנַם וּמִסְפַּר יוֹשְׁבֶיהָ כִּשְׁתֵּי מֵאוֹת.



הָלְאָה, דְּרוֹמִית־מִזְרָחִית לְוַדִּי־חֲנִין תִּמָצֵא הַמּוֹשָׁבָה
רְחֹבוֹת אַחַת הַמּוֹשָׁבוֹת הַגְּדוֹלוֹת בְּאַרְצֵנוּ. שֶׁטַח
אַדְמָתָהּ כְּאַרְבָּעָה עָשָׂר אֶלֶף דּוּנַם וּמִסְפַּר יוֹשְׁבֶיהָ
יוֹתֵר מֵאֶלֶף נָפֶשׁ.



הָלְאָה, בְאוֹתָהּ הַדֶּרֶךְ מִזְרָחִית־דְּרוֹמִית תִּמָצֵא הַמּוֹשָׁבָה
עֶקְרוֹן אוֹ מַזְכֶּרֶת־בַתְיָה. גַּם שֶׁטַח אַדְמָתָהּ הוּא כְּמוֹ
שֶׁטַח אַדְמַת רְחֹבוֹת. רַק מִסְפַּר יוֹשְׁבֶיהָ יוֹתֵר קָטֹן,
כִּשְׁלשׁ מֵאוֹת וַחֲמִשִּׁים נָפֶשׁ. אִכָּרֵי עֶקְרוֹן עוֹסְקִים מְעַט
בִּנְטִיעוֹת עֲבוֹדָתָם הָעִיקְרִית הִיא זְרִיעַת תְּבוּאוֹת.



מִּמְזָרח לַמּוֹשָׁבוֹת הָאֵלֶּה נִמְצֵאת שׁוּרַת מוֹשָׁבוֹת שְׁנִיָּה,
הַקְּרוֹבוֹת אֶל אֶרֶץ הֶהָרִים וַאֲשֶׁר אַדְמָתָן תָּכִיל בְּקִרְבָּהּ
חֵלֶק הַגְּבָעוֹת אֲשֶׁר הֵן הַמַּעֲבָר בֵּין הַשְּׁפֵלָה וּבֵין
הֶהָרִים. לַגְּבָעוֹת הָאֵלֶּה קוֹרְאִים הָאֲשֵׁדוֹת.



הַצְּפוֹנִית בַּמּוֹשָׁבוֹת שֶׁל הַשּׁוּרָה הַזֹּאת הִיא הַמּוֹשָׁבָה
בֶן־שֶׁמֶן הַקְּרוֹבָה לָעִיר לוּד. הִיא תָכִיל בְּקִרְבָּהּ
אַלְפַּיִם וּשְׁלשׁ מֵאוֹת דּוּנָם. יוֹשְׁבֶיהָ כִּמְעַט כֻּלָּם
פּוֹעֲלִים הָעוֹבְדִים בְּיַעַר הֶרְצְל וְגַם בְּבֵית הַחֲרשֶׁת
לְשֶׁמֶן253 וְסַבּוֹן שֶׁל הַחֶבְרָה עָתִיד. בֵּית הַחֲרשֶׁת
הַזֶּה נָתַן לַמּוֹשָׁבָה אֶת שְׁמָהּ.



דָּרוֹמָה מִבֶּן־שֶׁמֶן תִּמָּצֵא אַדְמַת גֶזֶר, בַּעֲרָבִית
אַבּוּ שׁוּשָׁה, אֲשֶׁר תָּכִיל כַּעֲשֶׂרֶת אֲלָפִים דּוּנָם.
הַמּוֹשָׁבָה שָׁם עוֹד לֹא נִבְנְתָה.



הָלְאָה דָרוֹמָה, נוֹכַח עֶקְרוֹן, תִּמָּצֵא הַמּוֹשָׁבָה חֻלדָּה,
אֲשֶׁר הִיא קִנְיַן הַקֻּפָּה הַלְּאוּמִית. אַדְמָתָהּ תָּכִיל
אַלְפַּיִם דּוּנָם. יוֹשְׁבֶיהָ פּוֹעֲלִים הָעוֹבְדִים בַּנְּטִיעוֹת
אֲשֶׁר גַּם הֵן חֵלֶק שֶׁל יַעַר הֶרְצְל. לִפְנֵי הַמִּלְחָמָה הָחְלַט
לְחַלֵּק אֶת כָּל אַדְמַת הַמּוֹשָׁבָה לְעֶשְׂרִים פּוֹעֲלִים.



עוֹד יוֹתֵר דָּרוֹמָה – כְּפַר־אוּרִיָּה הַקְּרוֹבָה לְסֶגֶ’ד
תַּחֲנַת מְסִלַּת הַבַּרְזֶל יָפוֹ–יְרוּשָׁלַיִם. הַמּוֹשָׁבָה הַזֹּאת
קִנְיַן אֲגוּדָה אַחַת אֲשֶׁר חֲבֵרֶיהָ יוֹשְׁבִים עוֹד בְּחוּץ לָאָרֶץ.
שֶׁטַח אַדְמָתָהּ כַּחֲמֵשֶׁת אֲלָפִים דּוּנָם. יוֹשְׁבֶיהָ פּוֹעֲלִים.



בִּמְחוֹז יָפוֹ נִמְצָאוֹת שְׁתֵּי עָרִים חֲשׁוּבוֹת לוּד
וְרַמְלֶה. לוּד הִיא הַתַּחֲנָה הָרִאשׁוֹנָה שֶׁל מְסִלַּת
הַבַּרְזֶל יָפוֹ־יְרוּשָׁלַיִם וְרַמְלֶה הַתַּחֲנָה הַשְּׁנִיָּה.
מִלְּבַד זֶה, גּוֹזֶרֶת בְּרַמְלֶה מְסִלַּת הַבַּרְזֶל אֶת הַכְּבִישׁ
אֲשֶׁר גַּם הוּא עוֹלֶה יְרוּשָׁלָיְמָה.



שְׁתֵּי הֶעָרִים קְרוֹבוֹת אַחַת לִרְעוּתָהּ. שְׁתֵּיהֶן מוּקָפוֹת יַעַר
עֲצֵי זַיִת וְיֶתֶר עֲצֵי פֶרִי. יוֹשְׁבֵיהֶן רֻבָּם מוּשְׂלִימִים אַךְ
יֶשְׁנָם גַּם נוֹצְרִים בְּמִסְפָּר הָגוּן. יְהוּדִים כִּמְעַט אֵין
בָּהֶן, מִלְּבַד מִשְׁפָּחוֹת מְעַטּוֹת בְּרַמְלֶה.



עַזָּה. הָעִיר הַיּוֹתֵר גְּדוֹלָה בִדְרוֹם הַשְּׁפֵלָה. הִיא
רְחוֹקָה קִילוֹמֶתְּרִים אֲחָדִים מִן הַיָּם. מִסְפָּר יוֹשְׁבֶיהָ
כְּשִׁשָּׁה עָשָׂר אֶלֶף, כִּמְעַט כֻּלָּם מוּשְׂלִימִים. נוֹצְרִים
בָּהּ כַּחֲמֵשׁ מֵאוֹת נָפֶשׁ וִיהוּדִים פָּחוֹת מִמֵּאָה. עֶרֶךְ הָעִיר
הַזֹּאת יִגְדַּל בֶּעָתִיד הקָּרוֹב, כִּי עוֹמֶדֶת הִיא עַל מְסִלַּת
הַבַּרְזֶל הַמְּקַשֶׁרֶת אֶת מִצְרַיִם עִם אֶרֶץ יִשְׂרָאֵל.



שָׁלשׁ מוֹשָבוֹת עִבְרִיּוֹת תִּמָצֶאנָה בִמְחוֹז עַזָּה. הַיּוֹתֵר
צְפוֹנִית הִיא גְדֵרָה, הַקְּרוֹבָה לְעֶקְרוֹן וְלִרְחֹבוֹת אֲשֶׁר
בִּמְחוֹז יָפוֹ. שֶׁטַח אַדְמָתָהּ – כַּחֲמֵשֶׁת אלָפִים דּוּנַם,
אַדְמַת תְּבוּאָה וְגַם כַּרמֵי גֶפֶן וּשְׁקֵדִים. מִספַּר יוֹשְׁבֶיהָ
כְּמֵאָה וַחֲמִשִּׁים.



דָּרוֹמָה מִגְּדֵרָה הַמּוֹשָׁבָה בְאֵר טוּבְיָּה. שֶׁטַח אַדְמָתָהּ
כַּחֲמֵשֶׁת אֲלָפִים וְשֵׁשׁ מֵאוֹת דּוּנָם. רֻבָּהּ אַדְמַת תְּבוּאָה.
יוֹשְׁבֶיהָ כְּמֵאָה וְשִׁבְעִים נָפֶשׁ.



מִמִּזְרָח לְעַזָּה הַמּוֹשָׁבָה רוּחָמָה, קִנְיַן אֲגוּדַת
“שְׁאֵרִית יִשְׂרָאֵל” בְּמָסְקְבָה. שֶׁטַח אַדְמָתָהּ יּוֹתֵר
מִשֵּׁשֶׁת אֲלָפִים דּוּנָם. יוֹשְׁבֶיהָ פּוֹעֲלִים.



בְּאֵר שֶׁבַע. הָעִיר הַזֹּאת נִבְנְתָה מֵחָדָשׁ עַל ידֵי
הַמֶּמְשָׁלָה הַתּוּרְכִּית בִּשְׁנַת תּר"ס, לְמַעַן חַזֵּק אֶת
הַשְׁפָּעָתָהּ עַל שִׁבְטֵי הַבֶּדּוּאִים בִּדְרוֹם אֶרֶץ יִשְׂרָאֵל.
בָּהּ הִתְיַשְּׁבוּ גַם מִשְׁפָּחוֹת יְהוּדִיּוֹת אֲחָדוֹת. הָעִיר
הַזֹּאת מְחֻבֶּרֶת עַל יְדֵי מְסִלַּת הַבַּרְזֶל עִם יָפוֹ
וִירוּשָׁלַיִם וְגַם עִם עַזָּה וְעַל יָדָהּ עִם מִצְרַיִם.
אֶל־חָפִיר בַּמִּדְבָּר, הִיא רְחֹבוֹת הָעַתִּיקָה.








תמונה 14.png


פֶּלֶךְ שְׁכֶם


פֶּלֶךְ שְׁכֶם מַתְאִים לְאֶרֶץ שֹׁמְרוֹן בִּימֵי הַבַּיִת הַשֵּׁנִי,
אַךְ הַפֶּלֶךְ שֶׁל הַזְּמַן הַזֶּה קְצַת יוֹתֵר גָּדוֹל מֵאֶרֶץ
שֹׁמְרוֹן, כִּי לוֹ נֶחְשָׁב עַתָּה גַם חֹף הַיָּם, בָּעֵת אֲשֶׁר
בִּימֵי קֶדֶם הָיָה חֹף הַיָּם עִם הֶעָרִים דּוֹר וְקֵסָרִיָּה מִתְיַחֵס
לְאֶרֶץ יְהוּדָה.



פֶּלֶךְ שְׁכֶם מֵכִיל אֵפוֹא אֶת הַר־אֶפְרַיִם, אֶת חֵלֶק הָעֲרָבָה
מִמִּזְרָח לֶהָרִים וְאֶת חֵלֶק הַשָּׁרוֹן מִמָּעֲרָב לָהֶם. בְּתוֹךְ
אֶרֶץ הֶהָרִים עוֹבֶרֶת שַׁלְשֶׁלֶת אֲרֻכָּה שֶׁל בְּקָעוֹת פּוֹרִיּוֹת
וְרַחֲבוֹת יָדַיִם הַהוֹלְכוֹת מֵעֵמֶק יִזְרְעֶאל דָּרוֹמָה וְגַם
הַחֵלֶק הַדְּרוֹמִי שֶׁל עֵמֶק יִזְרְעֶאל נִכְלָל בְּתוֹךְ הָאָרֶץ
הַזֹּאת. גַּם עֲשִׁירָה הָאָרֶץ הַזֹּאת בְּמַעֲיְנוֹת מָיִם. בִּכְלָל
אֶפְשָׁר לְהַגִּיד עָלֶיהָ כִּי הִיא אֶרֶץ בְּרוּכָה וִיכוֹלָה
לְכַלְכֵּל עַם רָב.



מִלְּבַד מְחוֹז שְׁכֶם יָכִיל הַפֶּלֶךְ הַזֶּה שְׁלשָׁה מְחוֹזוֹת:
מְחוֹז גִ’ינִין, מְחוֹז טוּל־כֶּרֶם וּמְחוֹז סֵלְפִית.



הָעִיר שְׁכֶם נִמְצֵאת בַּבַּקְעָה בֵין שְׁנֵי הֶהָרִים, הַר גְּרִזִּים
וְהַר עֵיבָל. מַעֲיְנוֹת מַיִם רַבִּים מַשְׁקִים אֶת הַבִּקְעָה וְאֶת
הָעִיר. הָעֲרָבִים קוֹרְאִים עַתָּה לָעִיר הַזֹּאת נַבְּלוּז254.
מִסְפַּר יוֹשְׁבֶיהָ יוֹתֵר מֵעֶשְׂרִים אָלֶף. מִלְּבַד מֵאוֹת אֲחָדוֹת
שֶׁל נוֹצְרִים וּמִשְׁפָּחוֹת מִסְפָּר שֶׁל יְהוּדִים כָּל יוֹשְׁבֶיהָ
מוּשְׂלִימִים. בָּעִיר הַזֹּאת וּבִסְבִיבוֹתֶיָה גָּרִים שְׂרִידֵי
הַשֹּׁמְרוֹנִים.



דֶּרֶךְ הָעִיר שְׁכֶם עוֹבֵר הַכְּבִישׁ מִירוּשָׁלַיִם לִצְפוֹן הָאָרֶץ.
מִצְּפוֹנִית־מַעֲרָבִית לְעִיר שְׁכֶם יִמָּצֵא הַכְּפָר
סֶבַּסְטִיָּה, הִיא שֹׁמְרוֹן הָעַתִּיקָה255, עִיר בִּירַת
מַמְלֶכֶת יִשְׂרָאֵל.



טוּל כֶּרֶם. הָעִיר הַזֹּאת בְּנוּיָה עַל גִּבְעָה הַמִּתְנַשְׂאָה
מֵעַל לְעֵמֶק הַשָּׁרוֹן. דֶּרֶךְ הָעִיר הַזֹּאת עוֹבֵר הַכְּבִישׁ
מִיָּפוֹ לִשְׁכֶם וּמְסִלַּת הַבַּרְזֶל מִלּוּד עַד עֲפוּלֵה, אֲשֶׁר
בְּעֵמֶק יִזְרְעֶאל, וְשָׁם, בַּעֲפוּלֵה, נִפְגֶשֶׁת הַמְּסִלָּה הַזֹּאת
עִם מְסִלַּת הַבַּרְזֶל מִחִיפָה לְדַמָשֶׂק.



גִּ’ינִין הִיא עֵין־גַּנִּים הָעַתִּיקָה256. הָעִיר תִּמָצֵא
בַקָּצֵה הַדְּרוֹמִי שֶׁל עֵמֶק יִזְרְעֶאל. מְסִלַּת הַבַּרְזֶל מִלּוּד
וְטוּל־כֶּרֶם עַד עֲפוּלֵה עוֹבֶרֶת דֶּרֶךְ הָעִיר הַזֹּאת וְגַם
הַכְּבִישׁ מִירוּשָׁלַיִם לִשְׁכֶם צָפוֹנָה עַד הָעִיר נֹצֶרֶת.
סֵלְפִית בְּתוֹךְ הֶהָרִים בִּדְרוֹמִית־מַעֲרָבִית לִשְׁכֶם.



בְפֶלֶךְ שְׁכֶם בִּמְחוֹז טוּל־כֶּרֶם יֵשׁ רַק מוֹשָׁבָה עִבְרִית אַחַת,
הִיא כְפַר־סַבָּא הַקְּרוֹבָה לְפֶתַח־תִּקְוָה וְהַגּוֹבֶלֶת עִם
אֲדְמַת הַמוֹשָׁבָה, כְּפַר־מַלַּל. שֶׁטַח אֲדְמָתָהּ שִׁבְעַת אֲלָפִים
וַחֲמֵשׁ מֵאוֹת דּוּנָם. יוֹשְׁבֶיהָ מְעַטִּים כִּי אִכָּרֶיהָ
יוֹשְׁבִים עוֹד בְּפֶתַח־תִּקְוָה.



בִּצְפוֹנִית־מַעֲרָבִית לִשְׁכֶם עַל שְׂפַת הַיָּם תִּמָצֵא אֲחוּזָה
גְדוֹלָה וַד־אֶל־חִיוָרָה. חֵלֶק אַדְמַת הָאֲחוּזָה הַזֹּאת הוּא קִנְיַן
הַיְּהוּדִים.






פֶּלֶךְ עַכּוֹ


פֶּלֶךְ עַכּוֹ שֶׁל הַזְּמַן הַזֶּה הוּא הוּא אֶרֶץ הַגָּלִיל בִּימֵי
קֶדֶם, הַגָּלִיל הָעֶלְיוֹן יַחַד עִם הַגָּלִיל הַתַּחְתּוֹן. הוּא
מֵכִיל בְּקִרְבּוֹ אֶת הָרֵי הַגָּלִיל וְאֶת הַבְּקָעוֹת הַגְּדוֹלוֹת
וְהַפּוֹרִיּוֹת הַמַקִּיפוֹת אוֹתָם אוֹ הַחוֹדְרוֹת אֶל תּוֹכָם: עֵמֶק
יִזְרְעֶאל, עֵמֶק זְבֻלּוּן, בִּקְעַת רָמָה, עֵמֶק עַכּוֹ, בִּקְעַת
הַיַּרְדֵּן עִם כָּל סְעִיפֶיהָ. הַיַּרְדֵּן עִם הָאֲגַמִים מֵי מֵרוֹם
וְיַם כִּנֶּרֶת וְכָל הַנְּהָרוֹת הַנּוֹפְלִים אֶל תּוֹכָם עִם
הַמַּעְיָנוֹת הָרַבִּים בְּתוֹךְ הֶהָרִים נוֹתְנִים לָאֶרֶץ הַזּּאת
עשֶׁר גָּדוֹל בַּמָּיִם. וְכָל זֶה גוֹרֵם כִּי הָאֶרֶץ הַזֹּאת
מִצְטַיֶּנֶת בְּעשֶׁר טִבְעָהּ. הַגָּלִיל כִּלְכֵּל תָּמִיד עַם רַב;
וְיָדַיִם חֲרוּצוֹת יְכוֹלוֹת לְכַסּוֹתוֹ כֻּלּוֹ גַנִּים, פַּרְדֵּסִים
וְכַרְמֵי חֶמֶד.



הַפֶּלֶךְ הַזֶּה נֶחְלָק עַתָּה לְחֲמִשָּׁה מְחוֹזוֹת: מָחוֹז אֶחָד
הַמִּתְיַחֵס יָשָׁר לְעִיר הַפֶּלֶךְ, לְעַכּוֹ, וּמְחוֹזוֹת חִיפָה,
נוֹצֶרֶת טִבֶּרִיָּה וּצְפָת.



עָרָיו. עַכּוֹ, עִיר הַחֹף עַל שְׂפַת הַיָּם הַגָּדוֹל. עִיר
עַתִּיקָה מְאֹד. מִסְפַּר יוֹשְׁבֶיהָ הוּא כִשְׁנֵים עָשָׂר אֶלֶף
נָפֶשׁ. רֻבָּם מוּשְׂלִימִים. יְהוּדִים בָּהּ כְּמֵאָה וַחֲמִשִּׁים
נָפֶשׁ.



שֵׁפַרַעַם בַּעֲרָבִית שֵׁף־עַמַר. עַיָּרָה קְטַנָּה מִמִּזְרָח
לְחִיפָה. בְּתוֹךְ אֶלֶף וּשְׁלשׁ מֵאוֹת נֶפֶשׁ שֶׁל יוֹשְׁבֶיהָ
נִמְצָאִים שְׁבַע מֵאוֹת מוּשְׂלִימִים, שְׁלשׁ מֵאוֹת נוֹצְרִים, שְׁלשׁ
מֵאוֹת דְּרוּזִים וְכַחֲמִשִּׁים יְהוּדִים. הַיְהוּדִים הָאֵלֶּה הֵם
שְׂרִידֵי יִשּׁוּב גָּדוֹל בַּיָּמִים מִקֶּדֶם. אֲחָדִים מֵהֶם גַּם
עַתָּה בַעֲלֵי נַחְלוֹת שָׂדֶה וְכַרְמֵי זֵיתִים.



חִיפָה. בֵּין הַר הַכַּרְמֶל וּמִפְרַץ עַכּוֹ. עִיר הַמִּסְחָר
הַשְּׁנִיָּה בְאֶרֶץ יִשְׂרָאֵל אַחֲרֵי יָפוֹ. הָעִיר מִתְפַּתַּחַת
יוֹתֵר וְיוֹתֵר, וְאֵלֶיה עוֹבֵר מִסְחַר עַכּוֹ. מִסְפַּר יוֹשְׁבֶיהָ
כַּעֲשֶׂרֶת אֲלָפִים נֶפֶשׁ וּמֵהֶם יְהוּדִים כִּשְׁלשֶׁת אֲלָפִים.
יֶתֶר הַתּוֹשָׁבִים חֶצְיָם מוּשְׂלִימִים וְחֶצְיָם נוֹצְרִים. בְּחִיפָה
בָנוּ הַיְּהוּדִים שְׁכוּנָה מְיוּחֶדֶת יָפָה וַיִּקְרְאוּ לָהּ
הֶרְצְלִיָּה. וּמִגְרָשׁ גָּדוֹל נִקְנֶה לְמַעַן הַרְחִיב אֶת
הַשְׁכוּנָה הַזֹּאת. סָמוּךְ לָהּ הַטֶּכְנִיקוּם הָעִבְרִי.



                                                          חיפה




תמונה 15.png



הַמּוֹשָׁבָה הַגֶּרְמַנִּית כַּרְמֶל, אֲשֶׁר נִבְנְתָה בָרִאשׁוֹנָה
מִחוּץ לָעִיר נֶחְשֶׁבֶת כְּבָר עַתָּה לְחֵלֶק הָעִיר.



בִּמְחוז חִיפָה תִמָצֶאנָה מוֹשָׁבוֹת אֲחָדוֹת חֲשׁוּבוֹת מְאֹד.
וְהַמוֹשָׁבוֹת הָאֵלֶּה הוֹלְכוֹת בְּשׁוּרָה אֲרֻכָּה לְאֹרֶךְ שְׂפַת
הַיָּם מִחִיפָה דָרוֹמָה עַד גְּבוּל פֶּלֶךְ שְׁכֶם. הָרִאשׁוֹנָה בָהֶן
הִיא עַתְלִית דֶּרֶךְ שְׁתֵּי שָׁעוֹת מִחִיפָה. הָלְאָה דָרוֹמָה,
בְּמֶרְחַק שְׁתֵּי שָׁעוֹת מֵעַתְלִית פּוֹגְשִׁים בְּזִכְרוֹן יַעֲקֹב
וּבְנוֹתֶיהָ.



                                                          בית הכנסת בזכרון יעקב




תמונה 16.png



זִכְרוֹן יַעֲקֹב אַחַת הַמוֹשָׁבוֹת הַיּוֹתֵר
גְּדוֹלוֹת. אַדְמָתָהּ אַדְמַת זְרִיעַת תְּבוּאוֹת וְגַם אַדמַת
נְטִיעוֹת כַּרְמֵי גֶפֶן, שׁקֵדִים, זֵיתִים וּפַרדֵּסִים. בָּהּ ימָּצֵא,
כְּמוֹ בְרִאשׁוֹן לְצִיּוֹן, יֶקֶב לְמַעֲשֵׂה הַיַּיִן.



                                                          בית החולים בזכרון יעקב




תמונה 17.png



בְּשֵׁם בְּנוֹת זִכְרוֹן יַעֲקֹב יְדוּעוֹת הַמוֹשָׁבוֹת הַקְּטַנּוֹת
הַמַּקִּיפוֹת מִכָּל צַד אֶת הַמּוֹשָׁבָה הַזֹּאת: מִצָּפוֹן
שְׁפֵיָה אוֹ מֵאִיר־שְׁפֵיָה,



                                                          מאיר שפיה




תמונה 18.png



מִצְּפוֹנִית מִזְרָחִית
בַּת־שְׁלֹמֹה אוֹ אֻם־אֶל־גֶּ’מַל מִדָּרוֹם – מִיאַמַס אוֹ
שׁוּנִי עַל שְׂפַת נְהַר הַתְּכלֶת אוֹ וַדִּי זֶרְקָה; יוֹתֵר
דָּרוֹמָה בּוּרְג' בַּמַּעֲרָב וּמַרָח בַּמִזְרָח. אֵלֵיהֶן
צָרִיךְ לְהוֹסִיף אֶת הַכְּפַר טַנְטוּרָה עַל שְׂפַת הַיָּם, אֲשֶׁר
בּוֹ יֵשׁ לַיְּהוּדִים חֶלְקַת אֲדָמָה קְטַנָּה, אֶת אַדְמַת
זֶרְגַּנִּיָּה לֵאמֹר הָאֲדָמָה הַסְּמוּכָה לְוַדִּי־זֶרְקָה, אֲשֶׁר
עוֹד לֹא נִתְיַשְּׁבָה, וְגַם אֶת הַמּוֹשָׁבָה עַתְלִית. אַדְמַת כָּל
הַמּוֹשָׁבוֹת הָאֵלֶּה, לֵאמֹר אַדְמַת זִכְרוֹן יַעֲקֹב וּבְנוֹתֶיהָ,
תָּכִיל כְּשִׁבְעִים וַחֲמִשָּׁה אֶלֶף דּוּנַם וּמִסְפַּר יוֹשְׁבֵיהֶן
הוּא כְּאֶלֶף וַחֲמֵשׁ מֵאוֹת.



בְּעַתְלִית תִּמָּצֵא תַחֲנָה לְנִסְיוֹנוֹת מַדָּעִיִּים בְּתוֹרַת
הַצְּמָחִים. דָּרוֹמָה מִזִּכְרוֹן יַעֲקֹב, דֶּרֶךְ שְׁתֵּי שָׁעוֹת
מִמֶּנָּהּ, תִּמָּצֵא הַמּוֹשָׁבָה חֶדֶרָה, אֲשֶׁר לְפִי שֶׁטַח
אַדְמָתָהּ הִיא הַיּוֹתֵר גְּדוֹלָה בְמוֹשְׁבוֹת הַיְּהוּדִים בְּאֶרֶץ
יִשְׂרָאֵל. יַחַד עִם אַדְמַת חֶפְצִי־בָהּ, אֲשֶׁר
בּמַעֲרָבִית־צְפוֹנִית לָהּ, תָּכִיל הִיא כְאַרְבָּעִים אֶלֶף דּוּנָם.
מִצַּד מַעֲרָב תַּגִּיעַ אַדְמַת חֶדֶרָה וְחֶפְצִי־בָהּ עַד הַיָּם.
מִסְפַּר יוֹשְׁבֶיהָ יוֹתֵר מִשְּׁלשׁ מֵאוֹת וַחֲמִשִּׁים נָפֶשׁ.



אַדמַת חֶדֶרָה מְסֻגֶּלֶת לִזְרִיעַת תְּבוּאוֹת וְגַם לְמַטָּעִים
שׁוֹנִים, בִּפְרָט לְמַטָּעֵי פַרְדְּסֵי תַפּוּחֵי זָהָב. בְּחֶדֶרָה
נִמְצָא גַן שְׁמוּאֵל257 וְגַם אֲחֻזַּת דּוֹרְשֵׁי צִיּוֹן258.



מִמִּזְרָח לַמּוֹשָׁבָה הַזֹּאת תִּמָצֵא הַמּוֹשָׁבָה קַרְקוּר.
אַדְמָתָהּ תָּכִיל כְּשֵׁשֶׁת אֲלָפִים דּוּנָם. יוֹשְׁבֶיהָ פּוֹעֲלִים.



בֵּין זִכְרוֹן יַעֲקֹב וְחֶדֶרָה עַל שְׂפַת הַיָּם תִּמָצֵא הָעֲיָרָה
הַקְּטַנָּה קֵסָרִיָּה. חֵלֶק אַדְמָתָהּ הוּא קִנְיַן הַיְּהוּדִים.
מִלְּבַד זֶה רָכְשׁוּ הַיְּהוּדִים חֶלְקַת אֲדָמָה מִצָּפוֹן
לְקֵסָרִיָּה, אֲשֶׁר תָּכִיל אַרְבַּעַת אֲלָפִים דּוּנָם. הִיא יְדוּעָה
בְשֵׁם שַׁמּוּרִיָּה.



מִפּנֵי כִּי כָל הַמּוֹשָׁבוֹת שֶׁל מְחוֹז חִיפָה נִמְצָאוֹת מִמַּעֲרָב
לְהָרֵי אֶפְרַיִם, נֶחְשָׁבוֹת הֵן לִפְעָמִים לאֶרֶץ שֹׁמְרוֹן. אֲבָל
בֶּאֱמֶת לֹא הִגִּיעָה אֶרֶץ שֹׁמְרוֹן עַד שְׂפַת הַיָּם וְחֵלֶק
הַשָּׁרוֹן הַזֶּה הָיָה נֶחְשָׁב לְאֶרֶץ יהוּדָה.



נוֹצֶרֶת בְּתוֹךְ הֶהָרִים בֵּין עֵמֶק יִזְרְעֶאל וְעֵמֶק זְבֻלּוּן.
מִסְפַּר יוֹשְׁבֶיהָ כַּעֲשֶׂרֶת אֲלָפִים נָפֶשׁ. מֵהֶם שְׁתֵּי
שְׁלִישִׁיּוֹת נוֹצְרִים וְרַק שְׁלִישִׁית אַחַת מוּשְׂלִימִים.
יְהוּדִים אֵין בָּהּ כְּלָל.



בִּמְחוֹז נוֹצֶרֶת תִּמָצֶאנָה שְׁתֵּי מוֹשָׁבוֹת עִבְרִיּוֹת:
מֶרְחַבְיָה וְתֵל־עַדַּשׁ. שְׁתֵּיהֶן בְּעֵמֶק יִזְרְעֶאל
וּסְמוּכוֹת לַכְּפַר עֲפוּלֵה אֲשֶׁר הוּא תַחֲנַת מְסִלַּת בַּרְזֶל
חֲשׁוּבָה, כִּי בָהּ נִפְגֶשֶׁת מְסִלַּת הַבַּרְזֶל הַבָּאָה
מִירוּשָׁלַיִם וְיָפוֹ עִם מְסִלַּת הַבַּרְזֶל חִיפָה–דַמָּשֶׂק.
אַדְמָתָן פּוֹרִיָּה מְאֹד. שִׁטְחָן הַכְּלָלִי כִּשְׁלשִׁים וּשְׁנַיִם
אֶלֶף דּוּנָם. יוֹשְׁבֵיהֶן – פּוֹעֲלִים. רַק בְּמֶרְחַבְיָה יוֹשְׁבִים
גַם אִכָּרִים בַּעֲלֵי נַחֲלָה.



טִבֶּרִיָּה עַל שְׂפַת יַם כִּנֶּרֶת. יוֹשְׁבֶיהָ כִּמְעַט כֻּלָּם
יְהוּדִים: שִׁבְעַת אֲלָפִים בְּתוֹךְ שְׁמוֹנַת אֲלָפִים תּוֹשָׁבִים.



בִּמְחוֹז הָעִיר הַזֹּאת יִמָּצֵא הַחֵלֶק הָעִיקְרִי שֶׁל הַיִּשּׁוּב
הַיְהוּדִי בַגָּלִיל הַתַּחְתּוֹן. רֹב הַמּוֹשָׁבוֹת נִמְצָאוֹת בַּחֵלֶק
הַדּרוֹמִי שֶׁל הַמָּחוֹז. הַיּוֹתֵר קְרוֹבָה לְטִבֶּרִיָּה מִצַּד
דָּרוֹם הִיא הַמּוֹשָׁבָה כִּנֶּרֶת. אַחֲרֶיהָ בִּיתַנִּיָּה
מִמַּעֲרָב לַיַּרְדֵּן וְדַגַנִּיָּה מִמִּזְרָח לַנָּהָר הַזֶּה.
מִדָּרוֹם לְבִיתַנּיָּה הַמּוֹשָׁבָה מִלְחַמִּיָּה עַל שְׂפַת
הַיַּרְדֵּן. כָּל אֵלֶּה נִמְצָאוֹת בָּערָבָה מִמַּעֲרָב לְכִנֶּרֶת. עַל
הָהָר שׁוֹכֶנֶת פּוֹרִיָּה. יוֹתֵר מַעֲרָבָה הַמּוֹשָׁבוֹת
יֶמָּה אוֹ יַבְנְאֵל259 וּבֵית גֵ’ן. יֶמָּה תֵחָשֵׁב
לַמּוֹשָׁבָה הַמֶּרְכָּזִית שֶׁל הַגָלִיל הַתַּחְתּוֹן. מִמַּעֲרָב
לְיֶמָּה – הַמּוֹשָׁבָה שָׁרוֹן260, וְעוֹד יוֹתֵר מַעֲרָבָה
מֶסְחָה אוֹ כְפַר תָּבוֹר לְרֶגֶל הַר תָּבוֹר מִצַּד מִזְרָח.
מִצָּפוֹן לְתָבוֹר הַמוֹשָׁבָה סֶגֶ’רָה. בֵּין סֶגֶ’רָה
וְטִּבֶּרִיָּה עַל הַכְּבִישׁ מִחִיפָה וְנוֹצֶרֶת לְטִּבֶּרִיָּה
תִּמָצֵא הַמּוֹשָׁבָה מִצְפָּה. וּמִצָּפוֹן לְטִבֶּרִיָּה בְתוֹךְ עֵמֶק
גְּנוּסָר עַל הַכְּבִישׁ מִטִּבֶּרִיָּה לִצְפַת וּלְדַמֶשֶׂק -
הַמּוֹשָׁבָה מִגְדָּל261. גַם בְּתוֹךְ אַדְמַת הָעִיר טִבֶּרִיָּה
נִמְצָאִים חֲלָקִים אֲשֶׁר הֵם קִנְיַן אִכָּרִים יְהוּדִים.



הַשֶּׁטַח הַכְּלָלִי שֶׁל כָּל אַדְמַת הַיְּהוּדִים בִּמְחוֹז
טִבֶּרִיָּה הוּא כְּמֵאהָ אֶלֶף דּוּנַם וְהוּא הַחֵצִי מִכָּל אַדְמַת
הַמָחוֹז הַזֶּה. אִם נְצָרֵף לְמִנְיָן אֶת יְהוּדֵי טִבֶּרִיָּה נִמְצָא,
כִּי הַיְּהוּדִים הֵם הָרוֹב שֶׁל יוֹשְׁבֵי הַמָּחוֹז.



צְפַת, הָעִיר הָרֹאשָׁה שֶׁל הַגָלִיל הָעֶלְיוֹן, בְּנוּיָה עַל הַר
גָּבוֹהַּ הַסָּמוּךְ לְהַר כְּנָעַן. מִסְפַּר יוֹשְׁבֶיהָ הוּא
כִשְׁלשָׁה עָשָׂר אֶלֶף וּבְתוֹכָם כִּשְׁמוֹנַת אֲלָפִים יְהוּדִים. אֶל
הַמָחוֹז הַזֶּה מִתְיַחְסוֹת הַמוֹשָׁבוֹת שֶׁל הַגָלִיל הָעֶלְיוֹן:
עֵין זֵיתִים מִצָּפוֹן לִצְפַת דֶּרֶךְ חֲצִי שָׁעָה מִמֶנָּה.



                                                          החגיגה במירון על קבר רבי שמעון בן יוחאי




תמונה 19.png



רֹאשׁ פִּנָּה הַמּוֹשָׁבָה הַמֶרְכָּזִית שֶׁל הַגָּלִיל הַזֶּה
לְרֶגֶל הַר־כְּנַעַן, מְחֻבֶּרֶת עִם צְפַת עַל יְדֵי כְבִישׁ עֲשָׂרָה
קִילוֹמֶתְּרִים אָרְכּוֹ. מִמִזְרָחִית־צְפוֹנִית לְרֹאשׁ פִּנָּה
מַחֲנַיִם, מִשְׁמַר הַיַרְדֵּן עַל הַיַּרְדֵּן וִיסֻד הַמַּעֲלָה
עַל שְׂפַת מֵי מֵרוֹם. הַשֶּׁטַח הַכְּלָלִי שֶׁל אַדְמַת הַמּוֹשָׁבוֹת
בַּגָּלִיל הָעֶלְיוֹן הוּא כְשִׁבְעִים אֶלֶף דּוּנַם וּמִסְפַּר
יוֹשְׁבֵי כָל הַמּוֹשָׁבוֹת הָאֵלֶּה הוּא כְּאֶלֶף נָפֶשׁ.



מִצָּפוֹן לְפֶלֶךְ עַכּוֹ, בֵּין הַר הַלְּבָנוֹן וְהַר חֶרְמוֹן יִמָּצֵא
הַמָּחוֹז הַיָּדוּעַ בְּשֵׁם מֶרְגְ' עֵיוּן עַל שֵׁם הַמִּישׁוֹר
מֶרְגְ’־עֵיוּן, אֲשֶׁר הוּא חֶלְקוֹ הַיּוֹתֵר חָשׁוּב. בַּמָּחוֹז
הַזֶּה הַמּוֹשָׁבָה הַיּוֹתֵר צְפוֹנִית בְּאֶרֶץ יִשְׂרָאֵל
מְטוּלָה, אֲשֶׁר תָּכִיל כְּשִׁשָּׁה עָשָׂר אֶלֶף דּוּנַם אֲדָמָה
וְכִשְׁלֹשׁ מֵאוֹת נָפֶשׁ.



מִצּפוֹנִית־מַעֲרָבִית לְפֶלֶךְ עַכּוֹ עַל שְׂפַת הַיָּם יִמָּצְאוּ
שְׁנֵי מְחוֹזוֹת עִם עָרֵיהֶם, צוֹר וְצִידוֹן. בָּעִיר צִידוֹן
יֶשְׁנָהּ קְהִלָּה עִבְרִית חֲשׁוּבָה וּמִסְפַּר חֲבֵרֶיהָ כְּאֶלֶף
נָפֶשׁ. בְּצוֹר מִסְפַּר הַיְּהוּדִים קָטֹן מְאֹד.







אֶרֶץ רַחֲבַת הַיָּדַיִם אֲשֶׁר בְּעֵבֶר הַיַּרְדֵּן מִזְרָחָה, הִיא
הָאָרֶץ אֲשֶׁר תָּכִיל בְּתוֹכָהּ אֶת נַחֲלַת הַשְּׁבָטִים רְאוּבֵן,
גָּד וַחֲצִי שֵׁבֶט הַמְּנַשֶּׁה, אֶת אֶרֶץ בְּנֵי עַמּוֹן, מוֹאָב וְהַר
שְׂעִיר הַמִּזְרָחִי, נֶחְלֶקֶת עַתָּה עַל יְדֵי נַחַל יַבֹּק לִשְׁנֵי
פְלָכִים. הַפֶּלֶךְ הַצְּפוֹנִי הוּא פֶלֶךְ חוֹרַאן וְהַפֶּלֶךְ
הַדְּרוֹמִי – פֶּלֶךְ קֶרַךְ. מֶרְכַּז פֶּלֶךְ חוֹרַאן הוּא בָעִיר
הקְּטַנָּה שֵׁיךְ־סַעַד. מִלְּבַד הַמָּחוֹז הַמִּתְיַחֵס אֶל עִיר
הַפֶּלֶךְ נִמְצָאִים בּוֹ עוֹד חֲמִשָּׁה מְחוֹזוֹת: מְחוֹז גּוֹלָן
עִם הָעִיר קֶנֶתְרָה, מְחוֹז לֵגַ’ה, הוּא חֶבֶל אַרְגּוֹב עִם הָעִיר
בּוּצְרְ־אֶל־חָרִיר, מְחוֹז הָרֵי בָשָׁן (גֶ’בֶּל־דְּרוּז) עִם
הָעִיר סוּבֵידָה, מְחוֹז הָרֵי עַגְלוֹן עִם הָעִיר אִירְבִּיד,
מְחוֹז דְּרוֹם חוֹרַאן עִם הָעִיר דֵּרָעָה. הִיא אֶדְרֶעִי, עִיר עוֹג
מֶלֶךְ הַבָּשָׁן.



מִמִּזְרָח לְיַם כִּנֶּרֶת תִּמָצֵא הַמּוֹשָׁבָה בְּנֵי יְהוּדָה,
הַיְחִידָה בְכָל אֶרֶץ עֵבֶר הַיַּרְדֵּן מִזְרָחָה (מִלְּבַד
דַּגַּנִּיָּה הַמִּתְיַחֶסֶת לְטִבֶּרִיָּה). הַמּוֹשָׁבָה הַזֹּאת עוֹד
לֹא הִסְתַּדְּרָה וְלֹא נִבְנְתָה כָרָאוּי.



מִלְּבַד זֶה נִקְנוּ מֵאֵת הַבָּרוֹן רָאטְשִׁילְד כְּשִׁבְעִים אֶלֶף
דּוּנַם אֲדָמָה בַכְּפָרִים גִ’ילִין וְסַחֶם־ג’וֹלָן. מוֹשָׁבוֹת
עוֹד לֹא נִבְנוּ עַל הָאֲדָמָה הַזֹּאת.



פֶּלֶךְ קֶרַךְ מִשְׂתָּרֵעַ מִנַּחַל יַבֹּק דָּרוֹמָה עַד גְבוּל אֶרֶץ
עֲרָב. קֶרַךְ הִיא קִיר מוֹאָב הָעַתִּיקָה. מִלְּבַד העִיר הַזֹּאת
תִּמָּצֶאנָה בַפֶּלֶךְ הַזֶּה הֶעָרִים הָאֵלֶּה, אֲשֶׁר הֵן מֶרְכָּזֵי
מְחוֹזוֹת: סַלְט בַּצָּפוֹן; עַמַּאן, הִיא רַבַּת
עַמּוֹן, וּמַעַן עַל מְסִלַּת הַבַּרְזֶל הַהוֹלֶכֶת לְאֶרֶץ
עֲרָב; תָּפִילֵה הִיא תֹפֶל262 מִדָּרוֹם לְיַם הַמֶּלַח בְּתוֹךְ
הָעֲרָבָה. בִּקְצֵה הָעֲרָבָה עַל שְׂפַת יַם סוּף תִּמָצֵא עִיר הַחֹף
עַקַּבָּה הִיא אֵילַת אוֹ עֶצְיוֹן גָבֶר.




תמונה 28.png







על פּני כדור הארץ מדמים קוים שונים הנותנים את היכלת למצא עליו כל
מקום ומקום:

ממזרח למערב מדמים קוים שונים הנמצאים תמיד במרחק אחד אחד מן השני.
הקוים האלה נקראים קוים מקבילים. הם אינם שוים ביניהם. היותר גדול
בהם הוא הנמצא באמצע ונקרא קו המשוה. יתר המקבילים בהתרחקם מקו
המשוה צפונה או דרומה יקטנו יותר ויותר עד אשר יהיו לשתי נקודות
והנקודות האלה נקראות קטבים. באופן כזה יש קטב צפוני וקטב
דרומי.

מרחק המקום מקו המשוה יקרא רחב המקום ויש רחב צפוני ורחב
דרומי.

מן הקטב הצפוני עד הקטב הדרומי מדמים קוים רבים, אשר כלם שוים ביניהם
וכלם נפגשים יחד בנקודות הקטבים. הקוים האלה נקראים קוי הארך או
קוי הצהרים. מרחק המקום מאחד מקוי הצהרים יקרא ארך המקום.

ומפּני כי כל קוי הצהרים שוים ביניהם, בוחרים באחד מהם וקוראים לו קו
הצהרים הראשון. ופה אין הסכמה כללית בין העמים. הצרפתים חושבים לקו
הצהרים הראשון את הקו העובר דרך עיר בירת ארצם פּריס. האנגלים את
הקו העובר דרך גרינויטש הסמוכה ללונדון ואחריהם הולכים גם האמריקאים גם
הגרמנים.

ישנם עוד רבים החושבים לראשון את קו הצהרים העובר דרך האי פרו
במערב אפריקה.

כל הקוים המקבילים (עגול שלם) נחלקים ל360 חלק, הנקראים מעלות וסמן
המעלה הוא אפס קטן 0 וכל מעלה נחלקת לששים חלק הנקראים דקים וסימן
הדק הוא פּסיק קטן ' וכל דק נחלק לששים שניות וסימן השניה שני
פּסיקים קטנים ". הסמנים האלה נכתבים מימין המספר למעלה מעט.

אחרי אשר הקוים המקבילים אינם שוים ביניהם בגדלם לכן לא שוה ביניהן
המעלות וחלקיהן. כל מעלה ומעלה של קו המשוה היא מאה ואד עשר קילמתר או
כשבעים מיל אנגלים.

כל קוי הצהרים (חצי־עגול) נחלקים ל180 חלק הנקראים גם הם מעלות. כל
המעלות של קוי הצהרים שות ביניהן וארך כל אחת ואחת מהן הוא מאה ואחד
עשר קילומתר או כשבעים מיל אנגלים (כמי מעלות קו המשוה).  ↩



יהושע כב, ט–יא ועוד.  ↩



בתוך הגבולות האלה נחשבות גם הארצות הסמוכות לארץ ישראל: פיניקיה
(צור וצדון), פּלשת, אדום, מואב ועמון המחברות עתה אל הארץ.  ↩



קוראים מפרץ או לשון־ים לחלק הים הנכנס אל תוך היבשה. וים
הוא חלק האקינוס הקרוב אל היבשת.  ↩



בשם הזה ידוע ים סוף בשפות כל עמי המערב: Red Sea, Mer Rouge,
Красное море אבל יש לחשב, כי השם הזה בא להם משם ים אדום, כי בני אדום
ישבו בין ארץ ישראל ובין הים הזה ובשגיאה קראו הסופרים הראשונים ים
אָדום במקום ים אדום.  ↩



) בתהלים פט, יג נזכרים יחד יחד תבור וחרמון ולכן חשבו, כי שני ההרים
האלה קרובים אחד אל השני. אך כאשר נודע, כי הר חרמון ימצא רחוק בצפון,
קראו להר הזה חרמון הקטן.  ↩



שופטים ז, א.  ↩



גבה ההרים נמדד לא מעל פני הככר מסביב להם כי מעל פני הים גם אם הם
רחוקים מן הים.  ↩



הוא בעל חצור העתיקה (שמואל ב, יג, כג).  ↩



השם הזה מזכיר לנו את השם בור הסרה אצל חברון (שמואל ב, ג, כז).  ↩



שופטים א, לו.  ↩



יהושע יז, טז; הושע א, ה ועוד.  ↩



חשמונאים חלק א, יב, מט.  ↩



מלכים א, כ, ל–לא.  ↩



שופטים ז, א.  ↩



מלכים א, טו, כ.  ↩



דברי הימים ב, כ, כו  ↩



במדבר יג כג.  ↩



יואל ד' יח.  ↩



שמואל א, יז, ב.  ↩



קוראים רמה למישור הגבה מעל פני הים לכל הפּחות חמש מאות מתר.  ↩



יחזקאל מז, טז, יח. עתה הסכינו לקרא חורן.  ↩



דברים ג, ט.  ↩



דברים ג, ט.  ↩



שיר השירים ד ח.  ↩



במדבר לג, מז.  ↩



דברים לב, מט; לד, א, ה.  ↩



במדבר כא, כא–כד.  ↩



במדבר כ, כב–כח.  ↩



ראה בפרק 7 הדן בתושבי הארץ.  ↩



בהר אפרים נמצא הר אשר היה נקרא לפנים הר געש (יהושע כד. ל.;
שופטים ב, ט.) השם הזה נגזר מן הפּעל געש והפּעל הזה דומה בהוראתו
ובצורתו לפּעל רעש (שמואל ב, כב, ח; תהלים יח, ח). בלי ספק נקרא
ההר הר געש, מפני כי היה גועש או רועש. לאמר היה פּועל בתור הר
שרפה.  ↩



פּנים כדור הארץ ידוע לנו רק מעט, כי העמק היותר גדול, אשר אליו
הגיעו בני האדם בחפרם בארות מים או מכרות להוציא מתוך האדמה מתכות
ופּחמי אבן הוא לא יותר מאלפים מתר בעת אשר המרחק עד מרכז הארץ (קוראים מרכז הכדור לנקודה אחת בתוכו אשר תמצא במרחק אחד מכל
הנקודות אשר על פני הכדור) הוא כ 6.370 קילומתר (אלף מתר הקילומתר).
ידוע כי במדה אשר יגדל העמק יגדל בתוך הארץ גם החם. בעמק של עשרה מתרים
אין הבדל בין קיץ וחרף, בין יום ולילה ואחרי כן על כל מאה מתר אשר יוסף
על העמק תוסף מעלת חם אחת במעלות צלסיוס (הערה 61). ולכן משערים, כי
בעמק של חמשים או של מאה קילומתר החם כל כך גדול עד כי כל החמרים
צריכים להיות במצב נוזל־בוער. לפי ההשערה הזאת כל כדור הארץ הוא
נוזל־בוער ורק קלפה דקה של אדמה מוצקת מכסה מכל צד את הכדור הזה.  ↩



בכלל אפשר להגיד כי טבע ארץ ישראל מצטין ברבוי גוניו והדרו הבלתי
רגיל. תכלת הים בלי גבול מצד אחד, המדבר רחב הידים מצד שני, החרמון
המרים עד גבהי שחקים את ראשו המכסה שלג עולם ולרגליו בקעת הירדן העמוקה
כתהום. הרי הגליל הירוקים והסלעים הערומים שבסביבות ים המלח. ועל כלם
שמי התכלת הבהירים כמעט במשך כל ימות השנה – כל זה היה צריך להשפּיע על
אפי יושבי הארץ הזאת, על מחשבותיטהם והשקפותיהם על החיים. האזן הערה של
המשורר יכולה גם עתה לקלט באויר ארץ ישראל את החזות הקשה של הנביא,
המוכיח את עמו בעד התמכרותו לתענוגי החיים ולמותרות, יחד עם הצלצולים
הרכים והנעימים של מזמורי התהלים ושיר השירים! (מן הספר ארץ ישראל בזמן
הזה של המחבר).  ↩



לפעמים קוראים גם לנהר תמדי נחל ואומרים נחל שורק.  ↩



Inch, pouce, дюймъ  ↩



מוצאים את כמות המים הנופלים שנה שנה מהגשמים בעזרת כלי הנקרא
פּלוביאומתר. והוא כלי זכוכית פּתוח בעל קירות ישרים ועל הקירות
מסמנות מדות באינטשים או בסנטימתרים ומיללימתרים. את הכלי מעמידים
בתוך חצר פּתוחה או בתוך גן. ברדת הגשם ימלא חלק הכלי מים ורואים את
המדה, אשר אליה הגיעו המים. את המדה הזאת רושמים בספר. וכך עושים כאשר
ירד גשם שנית שלישית במשך כל השנה. בסוף השנה מחברים את המספּרים
המראים את המדות והסכום מראה את מדת הגשמים אשר נפלו במשך כל השנה.  ↩



ישעיהו ה, ב. ירמיהו ב, כא.  ↩



שופטים יח, כט.  ↩



Off–shoot, contre–fort, выступъ  ↩



Papyrus, папирусъ  ↩



Laurel, laurier, лавръ.  ↩



Sandbank, banc de sable, мель  ↩



Switzerland, Suisse, Швейцарія  ↩



ירמיהו יב, ה; מט, יט; נ, מד ועוד.  ↩



שופטים ז, כד.  ↩



שם, ז,א.  ↩



ידוע, כי המים המתאדים ונהפּכים לקטור אינם מכילים בתוכם מלח. והמלח
אשר היה בתוכם לפני שהתאדו נשאר בתוך הכלי. אם נשארים עוד מים בכלי
ישאר המלח בתוכם ויהיו הם מלוחים מאד.  ↩



Kali, кали.  ↩



Calcium, кальцій.  ↩



Dead Sea, Mer Morte, Мертвое Море.  ↩



צפיפות, Density, densité, плотность לא כל הגופים שוים ביניהם
בצפיפותם ויש הבדל גדול ביחס לזה בין גוף לגוף. צפיפות הגופים נמדדת
בצפיפות המים. ואם אומרים, למשל, כי צפיפות הזהב היא 19, אומרים בזה כי
צפיפות הזהב 19 פּעם יותר גדולה מצפיפות המים. בצפיפות הגופים תלוי
משקלם החלקי. ואם אומרים כי משקל החלקי של הזהב הוא 19 רוצים בזה
להגיד כי כמות ידועה של זהב 19 פּעם יותר כבדה מכמות כזאת של מים.
מסמנים את המשקל החלקי של מים במספּר 1, משקל החלקי של זהב במספר 19,
של כסף במספּר 13 ועוד. הגופים הקלים ממים צפים על פּניהם והגופים
היותר כבדים ממים טובעים בהם.  ↩



כל גופי הטבע נחלקים לשלש מערכות גרולות: מערכת החי, מערכות הצומח
ומערכת הדומם. גופי שתי המערכות הראשונות נקראים גם כן בעלי אברים,
כי כמו לחי כן גם לצומח ישנם אברים אשר בלעדיהם הם אינם יכולים לחיות
ולהתקים. אבר בלשונות ארפּה יקרא אָרגן ולכן נקראים גופים
ארגניים גופים של שתי המערכות הראשונות.  ↩



בראשית יא, ג; יד, י; שמות ב,ג.  ↩



יהושע יב, ג.  ↩



יחזקאל מז, יח. יואל ב, כ. זכריה יד, ח.  ↩



במדבר כא, יב. דברים ב יג.  ↩



ישעיהו טו, ז.  ↩



יהושע יט, כז.  ↩



שמואל ב ח, יג.  ↩



שמואל א ל, ט כא.  ↩



מלכים א ח, סה.  ↩



הרדוס בהיותו פּקיד הגליל נלחם נגד גדוד קנאים אשר התבצרו בתוך
המערות האלה. הוא היה נאלץ להוריד על שלשלאות ברזל ארגזים חזקים מלאים
אנשי צבא מן הרומאים למען להגיע עד המערות ולהלחם עם אלה, אשר נמצאו
בהן.  ↩



מלכים ב יד, ז.  ↩



ישעיהו ס, ז.  ↩



במדבר כ, יא.  ↩



דברים א, א.  ↩



ישעיה טו, ו.  ↩



קוראים אקלים למצב החם והקר, החרב והטריבות.  אקלים כל מקום חלוי.

א) במרחקו מקו המשוה. בין הקוים המקבילים מלבד קו
המשוה ישנם עוד ארבעה קוים אשר להם צריך לשים לב. הקו המקביל העובר
במרחק עשרים ושלש מעלות וחצי מצפון לקו המשוה יקרא קו הסרטן והקו
העובר במרחק עשרים ושלש מעלות וחצי מדרום לקו המשוה יקרא קו הגדי.
קו הסרטן וקו הגדי נקראים קוי ההפוךְ או טרפּיים (טראָפּיקס,
טראָפּיק). הקו המקביל במרחק עשרים ושלש מעלות וחצי מדרום לקטב הצפוני
או במרחק ששים ושש מעלות וחצי מצפון לקו המשוה יקרא קו הקטב הצפוני
והקו העובר במרחק עשרים ושלש מעלות וחצי מצפון לקטב הדרומי או במרחק
ששים ושש מעלות וחצי מדרום לקו המשוה יקרא קו הקטב הדרומי. ארבעת
הקוים האלה מחלקים את פּני כל כדור הארץ ביחס לאקלים לחמשה חלקים או
אזורים. משני עברי קו המשוה בין קו הסרטן וקו הגדי, או בין קוי
ההפוך, אֵזור החם. בין קו הסדטן וקו הקטב הצפוני אזור הבינוני
הצפוני. בין קו הגדי וקו הקטב הדרומי אזור הבינוני
הדרומי.

מקוי הקטב עד הקטבים בצפון ובדרום שני אזורי הקר:  אזור הקר הצפוני ואזור הקר הדרומי.

אקלים האזורים הבינונים איננו שוה בכל מקום. בקרבת קוי
הקטב הוא הרבה יותר קר ולכן נקרא הוא אקלים בינוני־קר ובקרבת קוי
ההפּוך הוא הרבה יותר חם ונקרא אקלים בינוני־חם, הוא האקלים אשר יקרא
גם סובטרפּי לאמר אקלים כמעט טרפי כי קוי ההפוך נקראים בשפות עמי ארפּה
טרפיקים.

ב) בגבה המקום מעל פני הים. קרני השמש מחממות לא את
האויר כי אם את פּני הארץ. ולכן שכבות האויר הקרובות אל פני הארץ
מתחממות יותר, והשכבות העליונות אינן מתחממות באותה המדה. לכן במדה אשר
נעלה למעלה יגדל הקר יותר ויותר. ובאופן כזה גם באזור החם בגבה חמשת
אלפים מתר הקר חזק מאד וההרים מכסים שלג עולם.

ג) במרחק המקום מן הים. במקומות הקרובים אל הים האויר
מלא אדי מים ולכן האקלים שם יותר לח יותר רטוב. ובמקומות הרחוקים מן
הים האויר איננו מכיל הרבה אדי מים ולכן האקלים שם יבש או חרב. מלבד זה
יצנן רוח הים את האקלים בעת החם ויחממו בעת הקר. אך פּעולת הים הזאת
אובדת במדה אשר נתרחק ממנו.  ↩



הטמפרטורה, לאמר החם והקר, נמדדת בעזרת כלי
הנקרא טרמומתר לאמר מדד־חם. וזה הוא עיקר מעשה הטרמומתר. לוקחים כדור
זכוכית נבוב אשר אליו מחברת שפופרת זכוכית ארכה. את הכדור ואת השפופרת
ממלאים כספית או כסף חי, והוא מין נוזל הכבד מאד הדומה לכסף. את הכדור
שמים בתוך קרח ההולך להנמס או לתוך מים ההולכים להקפא (לשני הדברים
האלה טמפרטורה אחת!) ורואים את המקום, אשר שם עמדה הכספית, ושמים עליו
סמן. אחרי כן לוקחים את הכדור עם השפופרת ונותנים אותו בתוך קטור מים
רותחים או בתוך מים המתחילים לרתח. טבע כל הדברים בעולם הוא כי מפני
החם הם מתרחבים. גם הכספית תתרחב ותעלה בשפופרות. מסמנים את גבה עמוד
הכספית בתוך השפופרת. משתי הנקודות אשר מצאנו האחת נקראה נקודת הקפּאון
של מים והשניה נקודת רתיחתם. בדרכם הלאה נפרדים ביניהם החכמים. אחד
מהם, צלסיוס, כתב על הנקודה, אשר שם עמד עמוד הכספּית בעת הקפּאון –
(0) אפס ועל הנקודה, אשר שמה הגיע עמוד הכספּית בשעת הרתיחה כתב 100
(מאה). ואת כל חלק השפופרת אשר בו נמצאה הכספית חלק באופן כזה למאה
חלקים או מעלות. מסמנים את המעלות בעזרת (0) אפס קטן אשר כותבים
מימין המספר מלמעלה: 80° וקוראים שמונים מעלות.

השני, ריאומיור, כתב גם הוא על נקודת הקפּאון אפס (0);
אך על נקודת הרתיחה רק שמונים (80) ובאופן כזה הוא חלק את עמוד הכספּית
בשפופרת ברגע הרתיחה רק לשמונים מעלות. לכן כאשר אומרים כי הטמפרטורה
היום היא 50 צלסיוס היא רק 40 ע“פּי ריאומיור; 100 צלסיוס הן
80 ריאומיר וכן הלאה. קל מאד לחשב למצא ואת המעלות של אחד ע”פִי
השני.

מחלקים גם את חלק השפופרת אשר מלמטה ל־0 (אפס) גם כן
לחלקים השוים לחלקים אשר מלמעלה לאפס. הן מעלות הקר ואצל כל מספּר של
המעלות האלה צריך לשים קו – הנקרא מינוס. אם כותבים למשל 10° צ צריך
לקרא זה עשר מעלות חם ע“פּי טרמומתר של צלסיוס, ואם כותבים 10°– צ,
צריך לקרא זה: עשר מעלות קר ע”פּי טרמומתר של צלסיוס, ע"פּי רב אומרים
פשוט 10° עשר מעלות מלמעלה לאפס, 10°– עשר מעלות מלמטה לאפס.

ברב ארצות העולם משתמשים בטרמומתר של צלסיוס. ברוסיה
משתמשים בזה של ריאומיור אך באנגליה ובאמריקה הצפונית לאמר בארצות
הברית משתמשים במין שלישי, בטרמומתר של פרנהייט. החכם הזה כתב על נקודת
קפּאון המים לא אפס כי אם 32 ועל נקודת הרתיחה 212. ואת ה(0) אפס הוא
כתב למטה מנקודת קפּאון המים. באופן כזה המעלות של פרנהייט קטנות
ממעלות ריאומיור וגם צלסיוס, כי המרחק בין נקודת הקפאון ונקודת הרתיחה
הוא אצלו של 32–212 = 180 מעלות. מה שאצל האחרים 100 או 80 וצריך תמיד
לדעת לחשב ולמצא את מספר המעלות מטרמומתר אחד לשני.

נקח את הטמפרטורה של 20° ריאומיור, על פי צלסיוס זה  יהיה 25°=80:(20X100). ועל פי פרנהייט  (45°=80:(20X180) אבל על נקודת הקפּאון אצל
פרנהייט עומד המספר לא אפס כי אם 32 לכן צריך להוסיף את המספר הזה אל
45 ונמצא 77°. נגיד כי היום היה הקר 8– על פי ריאומיור על פי צלסיוס זה
היה 10°–=80:(–8X100) ועל פי פרנהייט  (8X180): 18°=80: את המספר הזה צריך לחסר מ32
ונמצא 14° מלמעלה לאפס. אם בשנה הזאת היה הקר באמריקה “16– פ. לאמר 16
מעלות מלמטה לאפס ע”פּי פרנהייט, היה 16X32=48
מעלות תחת נקודת קפּאון המים או מלמטה לאפס של צלסיוס ושל ריאומיור.
וטרמומתר של צלסיוס יראה 26%°– = 80:(–48X100)  וזה של ריאומיור יראה =–21.50180:  (–48X80)  ↩



בראשית לא, מ.  ↩



Storm, orage,гроза.  ↩



שיר השירים ב, יא־יד.  ↩



קוראים משקעי האויר לכל המים הנופלים מן האויר על פּני הארץ
בתור גשם, שלג, ברד או טל.  ↩



Peach, pêche, персикъ  ↩



Plum. Prune, слива.  ↩



Apple, pomme, яблоко.  ↩



Pear, poire, груша.  ↩



Quince, coing, айва.  ↩



Pomagranate, grenade, гранатовое яблоко.  ↩



Mulberry–tree, mûrier, тутовое дерево.  ↩



Nut, noix, орѣхъ.  ↩



Medlar, nèfle, ирга.  ↩



Potato, pomme de terre, картофель.  ↩



Onion, oignon, лукъ.  ↩



Garlic, ail, чеснокъ.  ↩



Cabbage, chou, капуста.  ↩



Cauliflower, chou–fleur, цвѢтная капуста.  ↩



Pepper, poivre, перецъ.  ↩



Carrot, carotte, морковь.  ↩



Radish, radis, рѢдька.  ↩



Beet–root, betterave, свекла.  ↩



Turnip, navet, рѢпа.  ↩



Artichoke, artichaut, артишокъ.  ↩



Asparagus, asperge, спаржа.  ↩



Spinach, épinard, шпинатъ.  ↩



Okra, gombo, бамія.  ↩



Tomato, tomate, томато.  ↩



Mad–apple, egg–plant, aubergine, баклажана.  ↩



Parsley, persil, петрушка.  ↩



Chicory, chicorée, цикорія.  ↩



Peas, pois, горохъ.  ↩



Bean, haricot, фасоль.  ↩



Poppy, pavot, макъ.  ↩



Wheat, froment, пшеница.  ↩



Barley, orge, ячмень.  ↩



Oats, avoine, овесъ.  ↩



Lupine, lupins, волчьи бобы.  ↩



Beans, fèves, бобы.  ↩



Chik–pea, pois chiche, овечій горохъ.  ↩



Lentil, lentille, чечвица.  ↩



Vetch, vesce, вика.  ↩



Sesamum, sesame, кунжутъ.  ↩



Corn, maïs, маїсъ.  ↩



Sorgo, sorghum, sorgho, сорго.  ↩



Millet, millet, просо.  ↩



Cotton, coton, хлопокъ.  ↩



Flax, lin, ленъ.  ↩



Hemp, chanvre, конопля.  ↩



Water–melon, pastèque, арбузъ.  ↩



Melon, melon, дыня.  ↩



Gourd, pumkin, courge, кабачки.  ↩



Cucumber, concombre, огурецъ.  ↩



Pumpkin, potiron, тыква.  ↩



Sykamore, sycomore, сикомора.  ↩



Carbut–tree, caroubier, рожковое дерево.  ↩



Chestnut, chataigne, катновое дерево.  ↩



Castor–oil plant, ricin, рициновое дерево.  ↩



Indigo, indigo, индиго.  ↩



Liquorice, réglisse, лакрица или солодковый корень.  ↩



Mint, menthé, мята.  ↩



Coloquintida, coloquinte, колохинта.  ↩



Mustard, moutarde, горчица.  ↩



Hyssop, hysope, гисопъ.  ↩



Cactus, cactus, кактусъ.  ↩



Acacia, acacia, акація.  ↩



Soap–wort, saponaire, мыльный корень.  ↩



Sorrel, oseille, щавель.  ↩



Lucerne, luzerne, люцерна.  ↩



Sainfoin, sainfoin, эспаретъ.  ↩



Oak, chêne, дубъ.  ↩



Holm–oak, chêne–vert, каменный дубъ.  ↩



Turpentune–tree, terebinthe, теребинта.  ↩



Rine–tree, pin, сосна.  ↩



пинія.  ↩



Poplar–tree, peuplier, тополь.  ↩



Willow, saule, ива.  ↩



Laurel, laurier, лавръ.  ↩



Buffalo, buffle, буйволъ.  ↩



שופטים, ה, י.  ↩



Rabbit, lapin, кроликъ.  ↩



Leopard, léopard, леопардъ.  ↩



Hunting–leopard, leopard de chasse, охотничій леопардъ.  ↩



Wild–cat, chat sauvage, дикая кошка.  ↩



Hyena, hyène, гіена.  ↩



Jacal, chacal, шакалъ.  ↩



מיכה א, ח.  ↩



Gazelle, gazelle, газель.  ↩



Wild–goat, bouquetin, серна.  ↩



Antelope, espèce d'antilope, редъ антилопы.  ↩



Hind, biche, лань.  ↩



Wild–bear, sanglier, кабанъ.  ↩



Hyrax syriacus.  ↩



Mole, taupe, кротъ.  ↩



Porcupine, porc–epic, дикобарзъ.  ↩



Hedgehog, hérisson, ежъ.  ↩



Squirrel, écureuil, бѢлка.  ↩



Badger, pig–badger, blaireau, барсукъ.  ↩



Bat, flitter–mouse, chauve–souris, летучая мьішь.  ↩



Eagle, aigle, орелъ.  ↩



Vauture, vautour à tête blanche, бѢлоголовый коршунъ.  ↩



Kite, milan, коршунъ.  ↩



Kite, milan, коршунъ.  ↩



Kite, milan, коршунъ.  ↩



Griffin, gypaetas; gypaete, ягнятникъ.  ↩



Vulture, vautour–moine, коршун–монахъ.  ↩



Hawk, épervier, ястребъ.  ↩



Falcon, faucon, соколъ.  ↩



Buzzard, buse, сарычъ.  ↩



Home–owl, duc, сова.  ↩



Screech–owl, chouette, филинъ.  ↩



Owl, hibou des clochers, родъ совы.  ↩



Great horne–owl, grand–duc, сычъ.  ↩



Sparrow, moineau, воробей.  ↩



Swallow, hirondelle, ласточка.  ↩



Gull, mouette, чайка.  ↩



Petrel, pétrel, буревѢстникъ.  ↩



Lark, alouette, жаворонокъ.  ↩



Quail, caille, перепелъ.  ↩



Pewet, huppe, удодъ.  ↩



ירמיה מח, כח; שיר השירים ב, יד.  ↩



Pelican, pelican, пеликанъ.  ↩



182  ↩



Partridge, perdrix, куропатка.  ↩



Ostrich, autruche, страусъ.  ↩



Nightingale, rossignol, соловей.  ↩



Goldfinch, chardonneret, щеголь.  ↩



Thrush, grive, дроздъ.  ↩



Starling, sansonnet, скворецъ.  ↩



Finch, pinson, зябликъ.  ↩



Wagtail, hochequeue, трясогузка.  ↩



Stork, cigogne, аистъ.  ↩



ירמיה ח ז.  ↩



Lizard, lezard, ящерица.  ↩



Gecko, gecko, геко.  ↩



משלי ל'  ↩



Crocodile, crocodile, крокодилъ.  ↩



Chameleon, cameleon, хамелеонъ.  ↩



Turtle, tortue, черепаха.  ↩



Frog, grenouille, лягушка.  ↩



Insects, insectes, насѢкомыя.  ↩



Grasshopper, cigale, стрекоза.  ↩



Cricket, grillon champêtre, кузнечикъ.  ↩



Ant, fourmi, муравей.  ↩



Beetle, scarabée, жукъ.  ↩



Cockroach, blatte, тараканъ.  ↩



(House)–cricket, grillon, cri–cri, сверчокъ.  ↩



Glow–worm, ver luisant, свѢтлякъ.  ↩



בתמונה זיקיות בטעות כתוב תנשמות הערת פב"י  ↩



Spider, araignée, паукъ.  ↩



Tarantulá, tarentule, тарантулъ.  ↩



Scorpion, scorpion, скорпіонъ.  ↩



יחזקאל מז, יט. כפי הנראה היא גם חצצון־תמר (בראשית יד, ז).  ↩



Mother of pearl, nacre, парламутръ.  ↩



יחזקאל כז, כ.  ↩



ראה פרק חמישי, תחת “צִמְחֵי הַבַּר אוֹ חֲצִי־תַרְבוּתִיִּים”.  ↩



יחזקאל כז, יז.  ↩



הסדר הזה הוא לפי מספר האניות הבאות מכל ארץ וארץ.  ↩



למועד פּתיחת תעלת סואץ בשנת תרכ"ט בקר את ארץ ישראל קסר אוסתריה
פראנץ יוסף. ולכבודו צותה הממשלה התורכית לסל את הכביש מיפו לירושלים.  ↩



ידוע הוא, כי הערבים אשר יצאו מארץ מולדתם תחת השפּעת נביאם מחמד
לא למען התישב בארצות אשר כבשו יצאו, כי אם למען הפיץ בהן את אמונתם.
גם מספּרם לא היה גדול. ואם במשך זמן קצר יסדו מדינה רחבת ידים
במערבאסיה ובצפון אפריקה, אות הוא כי לא מפני כי התישבו הם במספּר גדול
בארצות הנכבשות נוסדה המדינה הגדולה הזאת, כי אם מפני כי יושבי הארצות
קבלו את מרותם יחד עם אמונתם ושפתם. מצד השני יודעים אנחנו כי גם אחרי
החרבן ואחרי מרד בר כוכבא היה מספּר היהודים לא קטן בארץ. שמונה שנים
לפני כבוש ירושלים על ידי הערבים נלחמו היהודים בהצלחה גדולה יחד עם
הפרסים נגד הרומאים־הנוצרים. סופרי דברי הימים הערבים מספּרים, כי כאשר
יסד עבאס בית כליפות חדש במדינת הערבים ויקרא מלחמה על הכליף
האחרון ממשפּחת אומיה מרואן, ברח זה האחרון לארץ ישראל כי קוה לאסף חיל
יהודים אש ילחמו בעדו. מזה נראה כי מאה ועשרים שנה אחרי אשר כבשו
הערבים את ארץ ישראל, היה בה עוד ישוב יהודי עצום. אפס היהודים האלה
היו בלי מנהיגים רוחנים, אשר עזבו את הארץ וייסדו ישיבות בבבל ובארצות
אחרות, ולכן לא יכלו לעמד נגד השפּעת הערבים אשר אלצום במשך כמה דורות
לקבל את אמונת האישלם.

ידוע הוא, כי במקומות הישוב הקבוע בארץ נשתמרו כל השמות העברים העתיקים
לפעמים בלי שנוי כלל ולפעמים בשנויים קלים, כמו לוד, עכו, חיפה, גמזו
בית־דגון ועוד ועוד, בעת אשר במקומות אשר בהם יושבים בדואים אין זכר
לשמות העברים.

לכן מובן, כי כאשר שואלים אחד הערבים האלה בארצנו, מי הוא, הוא לעולם
לא יגיד כי הוא ערבי. הוא יגיד כי הוא מושלים (לפי אמונתו) פּלח (לפי
מצבו בחברה ועבודתו). כי ערבים יקרא רק את הבדואים. וכאשר ישאלוהו
באיזו שפה הוא מדבר, יענה כי מדבר ערבית.  ↩



המלה פּלח פּרושה אכר עובד אדמה. השרש הוא עברי ופּרושו שבר כי
האכר בחרשו שובר את הקקע (תהלים קמא, ז. מלכים ב, ר, לט. משלי ז, כט.)
מזה באה המלה פּלח רכב (שופטים ט, נג) פלח הרמון (שיר השירים ד, ג).  ↩



שיר השירים א, ה.  ↩



נקנתה בזמן האחרון מאת היהודים, לכה"פ חציה.  ↩



יהושע יט, טו.  ↩



השם סנה מזכיר לנו את השם משנה. ההבדל אפוא בין השעיים והסניים
הוא כהבדל בין הקראים המקדשים רק את כתבי הקדש והרבניים המקדשים גם את
התלמוד.  ↩



הו"ד ראשי תבות הולנד דייטשלאנד (גרמניה).  ↩



במזרחית־דרומית של רוסיה בגלילות נהר ולגה, קוקז ובסיביריה נמצאים
רוסים רבים אשר התיהדו. הממשלה הרוסית הקנאית לא יכלה להם ומספּרם הולך
ורב. רבים מהם באים לארץ ישראל ומתישבים בערים ובמושבות. רק חסרון
אמצעים מעכב אותם לבא אל ארצנו בהמונים גדולים.  ↩



בדברי ימי ארץ ישראל אין איש הידוע בשם רבי מאיר בעל הנס ואשר על
שמו נקראת קפת העזרה ליהודי ארץ הקדושה. יש לחשב כי רמב"ן הוא רבי משה
בן נחמן, אשר היה באמת המיסד האמתי של הישוב היהודי בארץ ישראל אחרי
הגזרות הנוראות של מסעי הצלב. ועל שמו הקפה – קפת רמבן. ויהודי ארץ
ישראל קראו את ראשי התבות האלה רבי מאיר בעל הנס במקום רבי משה בן
נחמן.  ↩



מכללה – אוניווערסיטה.  ↩



מלכים א, ד.  ↩



אף כי עומדת ארצנו על מפתן תקופה חדשה השארנו עוד החלוקה של הזמן
הזה כמו שהיא היתה עד עתה. ראשית מפני שהיא דומה לחלוקת הארץ בימי הבית
השני; שנית יש לה ערך היסטורי לדעת את דברי ימי הישוב החדש בארצנו;
ושלישית לא מחר יעשו בה השנוים הנצרכים לשנות את חלוקת הארץ החדשה וטרם
נדע באיזה אופן תהיה החלוקה החדשה הזאת.  ↩



שיר השירים א, יד.  ↩



בשם פרושים נקראים בארץ ישראל אלה, אשר בחוץ לארץ נקראים
מתנגדים.  ↩



כידוע, נזהרים יהודי ירושלים האדוקים לבא אל חצר בית המקדש מפני כי
חושבים הם את עצמם לטמאי מתים ואסור להם לדרך על אדמת קדש. לכן רק
מרחוק יכולים הם לראות את החצר הזאת ואת מקום המקדש.  ↩



ראה תמונה של הר הזיתים בפרק השני.  ↩



בתקופה אשר לפני חרבן בית המקדש השני היה רב מאד מספר הגרים, לאמר
מספּר בני הנכר אשר התיהדו. בתוכם היה בית המלוכה בהדייב על נהר פּרת.
הילינה המלכה עם בנה איזטיס התישבו בירושלים ונכדיה לקחו חלק נכבד
במלחמת היהודים ברומאים. – כלבא שבוע היה עשיר גדול בירושלים בתקופת
החרבן ויקרא בשם הזה מפני כי היו אומרים עליו כי אם איש אחד נכנס אל
ביתו רעב ככלב היה יוצא ממנו שבע. הוא היה קרוב למשפּחת הילינה
המלכה ולכן נושאת המערה היפה את שמו בפי העם, אף כי צריך ליחס אותה אל
משפּחת המלוכה בהדייב.  ↩



במדבר יג, כב.  ↩



בראשית יח א–ד.  ↩



בשנת תרמ"ט מאת ישראל בלקינד.  ↩



המושבה נקראה בשם הזה לזכר העסקן המפרסם בעבודת חובבי ציון מ. ל.
ליליענבלום, אשר היה חותם את שמו מל"ל.  ↩



בחריה־הארץ אשר בחר (בה) יה.  ↩



לא כל האכרים הגרמנים מכרו את אדמתם וחלק מהם עוד יושב במושבה.  ↩



המושבה הזאת נוסדה לזכר ד"ר יהודה (ליאו) פּינסקר.  ↩



מפני בית החרשת הזה קבלה המושבה את שמה.  ↩



הרומאים אחרי כבשם את ארץ ישראל שנו שמות ערים רבות בה ויקראו ללוד
– דיוספּוליס, לבית שאן סקיתופּוליס, לעכו פּתולומאיס, לצפרי –
דיוקסריה, לשכם ניאפּוליס ועוד. כאשר לקחו הערבים את הארץ מידי הרומאים
שבו לתחיה שמות הערים העברים ורק מעטות מאד הערים אשר שמותיהם נשארו
רומיים. בינותן מצוינת העיר שכם אשר הערבים קוראים לה נבלוז לאמר
ניאפּוליס.  ↩



גם לעיר הזאת נשאר השם הרומי או היוני.  ↩



יהושע יט, כא.  ↩



הגן הזה נטע לזכר הרב רבי שמואל מאהליווער אחד הטובים בעסקנים
לטובת ישוב ארץ ישראל.  ↩



אגודה גדולה אשר נוסדה ברוסיה במטרה להתנחל בארץ ישראל. היא נקראת
גם כן אגודת אלף מפני כי מספר חבריה היה או היה צריךְ להיות
אלף.  ↩



יהושע יט, לג.  ↩



יהושע יב, יח. גם שרון וגם פוריה הן אחוזות בני אמריקה בארץ הזאת.
בעליה הסבו את השם שרון לרמה. אבל השם הזה איננו מתאים למצב המקום,
והשם שרון הנמצא בתנ"ך נאה מאד למקום, אחרי כי גם יושבי המקום קוראים
לו שרונה.  ↩



יהושע יט, לח.  ↩



דברים א, א.  ↩










את הטקסט[ים] לעיל הפיקו מתנדבי פרויקט בן־יהודה באינטרנט.  הכל זמין תמיד בכתובת הבאה:https://benyehuda.org/read/13229