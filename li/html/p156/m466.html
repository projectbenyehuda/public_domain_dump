<!DOCTYPE html PUBLIC "-//W3C//DTD XHTML 1.0 Transitional//EN" "http://www.w3.org/TR/xhtml1/DTD/xhtml1-transitional.dtd"><html xmlns="http://www.w3.org/1999/xhtml" xml:lang="he" lang="he" dir="rtl"><head><meta http-equiv="Content-Type" content="text/html; charset=utf-8" /></head><body dir='rtl' align='right'><div dir="rtl" align="right"><!DOCTYPE html>
<html xmlns="http://www.w3.org/1999/xhtml" lang="en">
<head>
	<meta charset="utf-8"/>
	<title>מחברות עמנואל</title>
	<meta name="author" content="עמנואל הרומי"/>
</head>
<body>

<h2 id="המחברתהראשונה">המחברת הראשונה</h2>

<br />

<blockquote>
<p>אָמַר עִמָּנוּאֵל הַמְחַבֵּר:</p>
</blockquote>

<blockquote>
<p>אַחֲרֵי אֲשֶׁר יָצָא דְבַר מַלְכוּת מִלִּפְנֵי הַזְּמָן וְנִכְתַּב בְּדָתוֹ</p>
</blockquote>

<blockquote>
<p>לְהַחֲרִיד לְבָבִי וּלְבַלַּע עֲצָתוֹ</p>
</blockquote>

<blockquote>
<p>וּכְהָקִיר בַּיִר מֵימֶיהָ כֵּן הֵקֵר רָעָתוֹ</p>
</blockquote>

<blockquote>
<p>וְשָׁלַח יָדָיו בִּשְׁלוֹמָיו חִלֵּל בְּרִיתוֹ</p>
</blockquote>

<blockquote>
<p>וְהִשְׁאִירַנִי עָרֹם וְשׁוֹלָל</p>
</blockquote>

<blockquote>
<p>בִּדְמֵי הָעֳנִי מְגוֹלָל</p>
</blockquote>

<blockquote>
<p>והָיְתָה לִי נַפְשִׁי לְשָׁלָל</p>
</blockquote>

<blockquote>
<p>הָיִיתִי בִּדְמֵי הַיְגוֹנִים מִתְבּוֹסֵס</p>
</blockquote>

<blockquote>
<p>עִתִּים חָלוּם עִתִּים גּוֹסֵס</p>
</blockquote>

<blockquote>
<p>וְלֹא הָיָה לִי נֵס לְהִתְנוֹסֵס</p>
</blockquote>

<blockquote>
<p>פָּשַׁטְתִּי מְעִילֵי הַגַּאֲוָה וְהַחֶדְוָה</p>
</blockquote>

<blockquote>
<p>וְלִפְנֵי מְלָכִים נְתָנַנִי הַזְּמָן לְרַאֲוָה</p>
</blockquote>

<blockquote>
<p>תַּחַת הֱיוֹתִי בְּשֶׁכְּבָר הַיָּמִים נֶחְמָד לְהַשְׂכִּיל וְלָעֵינַיִם תַּאֲוָה</p>
</blockquote>

<blockquote>
<p>וַתְּהִי הַדְּאָגָה אֻמָּנוּתִי</p>
</blockquote>

<blockquote>
<p>וְהַתְּלָאָה סְחוֹרָתִי</p>
</blockquote>

<blockquote>
<p>פַּעַם בּוֹכֶה וּפַעַם מְקוֹנֵן</p>
</blockquote>

<blockquote>
<p>וּפַעַם לְרוֹאִי מִתְחַנֵּן</p>
</blockquote>

<blockquote>
<p>חָשַׁךְ מִשְּׁחוֹר תָּאֳרִי</p>
</blockquote>

<blockquote>
<p>וְצָפַד עַל עַצְמִי עוֹרִי</p>
</blockquote>

<blockquote>
<p>וּמָנַעְתִּי אֶת לִבִּי מִכָּל שִׂמְחָה</p>
</blockquote>

<blockquote>
<p>וְהָאֲנָחָה הָיְתָה לִי לַאֲרוּחָה</p>
</blockquote>

<blockquote>
<p>וְשַׂמְתִּי מְגַמַּת פָּנַי לִגְלוֹת בְּרֹאשׁ גּוֹלִים</p>
</blockquote>

<blockquote>
<p>וְלִשְׁקוֹד עַל דַּלְתוֹת הָאֲצִילִים</p>
</blockquote>

<blockquote>
<p>אוּלַי אֶמְצָא נָבוֹן יַרְוֶה בְמַעֲנֵהוּ צִמְאוֹנַי</p>
</blockquote>

<blockquote>
<p>וְנָדִיב אֶחְשֹׂף לְפָנָיו צְעִיף פָּנַי</p>
</blockquote>

<blockquote>
<p>אוֹ חָכָם יָנִיס בְּמַרְאֵהוּ יְגוֹנַי</p>
</blockquote>

<blockquote>
<p>אָנֹכִי בַּדֶּרֶךְ וֵאלֹהֵי אָבִי</p>
</blockquote>

<blockquote>
<p>נָחַנִי בֵית אֲדוֹנִי הַשָּׂר אִישׁ כִּלְבָבִי</p>
</blockquote>

<blockquote>
<p>וְכִרְאוֹתוֹ אוֹתִי לֹא הָיִיתִי רַע בְּעֵינָיו</p>
</blockquote>

<blockquote>
<p>וְנָשָׂאתִי חֵן וָחֶסֶד לְפָנָיו</p>
</blockquote>

<blockquote>
<p>וַיָּאֶר אֵלַי פָּנָיו</p>
</blockquote>

<blockquote>
<p>יִבִיאֵנִי אֶל בֵּיתוֹ</p>
</blockquote>

<blockquote>
<p>וְיַּרְאֵנִי אֶת כָּל בֵּית נְכוֹתוֹ</p>
</blockquote>

<blockquote>
<p>וַיְהִי כִרְאוֹתוֹ אוֹתִי בִכְלֵי גוֹלָה עוֹלֶה</p>
</blockquote>

<blockquote>
<p>כְּאִישׁ מִמְּקוֹמוֹ גוֹלֶה</p>
</blockquote>

<blockquote>
<p>וּכְסָלַי מָלְאוּ נִקְלֶה</p>
</blockquote>

<blockquote>
<p>וַיֹּאמֶר הַדּוֹד הַנַּעֲלֶה</p>
</blockquote>

<blockquote>
<p>מַדּוּעַ הָאָרֶץ וּבְכָל הַגּוֹיִם</p>
</blockquote>

<blockquote>
<p>אִי רָד עִם אֵל וְעִם קְדוֹשִׁים</p>
</blockquote>

<blockquote>
<p>הֶחֳדַלְתָּ אֶת תִּירוֹשְׁךָ הַמְשַׂמֵּחַ אֱלֹהִים וַאֲנָשִׁים</p>
</blockquote>

<blockquote>
<p>וָאַעַן וָאֹמַר יֵדַע אֲדוֹנִי הַנֶּאֱמָן</p>
</blockquote>

<blockquote>
<p>וְהַדּוֹד הַחוֹמֵל וְהָרַחֲמָן</p>
</blockquote>

<blockquote>
<p>כִּי טֶרֶם נִתְּקוּ מֵיתָרַי וְשֻׁדַּד אָהֳלִי</p>
</blockquote>

<blockquote>
<p>שָׁלֵו הָיִיתִי בְּבֵיתִי וְרַעֲנָן בְּהֵיכָלִי</p>
</blockquote>

<blockquote>
<p>אָמְנָה בִימֵי חָרְפִּי</p>
</blockquote>

<blockquote>
<p>בְּהִלּוֹ נֵר כּוֹכְבֵי נִשְׁפִּי</p>
</blockquote>

<blockquote>
<p>עָרַבְתִּי לְרֵעִי וְתָקַעְתִּי לַזָּר כַּפִּי</p>
</blockquote>

<blockquote>
<p>וְנוֹקַשְׁתִּי וְנִלְכַּדְתִּי בְּאִמְרֵי פִי</p>
</blockquote>

<blockquote>
<p>וְאַחֲרֵי כָל זֹאת הַסִּבֹּות הִתְגַּלְגְּלוּ</p>
</blockquote>

<blockquote>
<p>וְהַגְּבָעוֹת הִתְקַלְקְלוּ</p>
</blockquote>

<blockquote>
<p>וְהַהַצְלָחוֹת הִתְדַּלְדְּלוּ</p>
</blockquote>

<blockquote>
<p>וְהָעֳנִי וְהַזִּקְנָה רוֹכְבִים צְמָדִים</p>
</blockquote>

<blockquote>
<p>וְהַנּוֹשֶׁה בָא לָקַחַת יְלָדַי לוֹ לַעֲבָדִים</p>
</blockquote>

<blockquote>
<p>וְלוּ הָיוּ אוֹדוֹתַי וְקוֹרוֹתַי בָּסֵפֶר נִצְמָדִים</p>
</blockquote>

<blockquote>
<p>לֹא יִשָּׂאֵהוּ צֶמֶד פְּרָדִים</p>
</blockquote>

<blockquote>
<p>וְהַנּוֹגְשִׂים אָצִים לֵאמֹר</p>
</blockquote>

<blockquote>
<p>כִּי אֶת יְיָ עָזַבְנוּ לִשְׁמוֹר</p>
</blockquote>

<blockquote>
<p>נִרְפִּים אַתֶּם נִרְפִּים</p>
</blockquote>

<blockquote>
<p>עַד מָתַי אַתֶּם פּוֹסְחִים עַל שְׁתֵּי הַסְּעִפִּים</p>
</blockquote>

<blockquote>
<p>כַּלּוּ מַעֲשֵׂיכֶים לֵב הָאֶבֶן</p>
</blockquote>

<blockquote>
<p>דְּבַר יוֹם בְּיוֹמוֹ כַּאֲשֶׁר בִּהְיוֹת הַתֶּבֶן</p>
</blockquote>

<blockquote>
<p>וְיָמַי קָּלּוּ מִנִּי רָץ</p>
</blockquote>

<blockquote>
<p>אֲחַבֵּל וְחֶבֶל נִמְרָץ</p>
</blockquote>

<blockquote>
<p>וְכָל כֶּלֶב לְשׁוֹנוֹ עָלַי יֶחֱרָץ</p>
</blockquote>

<blockquote>
<p>וְלָכֵן אֵין חָזוֹן שִׁירַי נִפְרָץ</p>
</blockquote>

<blockquote>
<p>וּשְׂעִפַּי וְרַעְיוֹנַי</p>
</blockquote>

<blockquote>
<p>לֹא מָצְאוּ חָזֹון מֵאֲדֹנָי</p>
</blockquote>

<blockquote>
<p>שָׂנֵאתִי אֶת אֲשֶׁר אָהַבְתִּי</p>
</blockquote>

<blockquote>
<p>וְנָקְעוּ מִמֶּנִּי נְפָשׁוֹת עֲלֵיהֶם עָרַבְתִּי</p>
</blockquote>

<blockquote>
<p>וַאֲנִי זָקַנְתּי וְשַׂבְתִּי</p>
</blockquote>

<blockquote>
<p>וְאֵיךְ יַעֲמֹד לִבִּי וְתֶחֱזַק יָדִי</p>
</blockquote>

<blockquote>
<p>וְהִנֵּה בַשָּׁמַיִם עֵדִי</p>
</blockquote>

<blockquote>
<p>וּבַמְרוֹמִים שָׂהֲדִי</p>
</blockquote>

<blockquote>
<p>כִּי מִיּוֹם נִשְׁבַּר כַּד הוֹנִי עַל הַמַּבּוּעַ</p>
</blockquote>

<blockquote>
<p>לֹא לָבַשְׁתִּי בֶגֶד צָבוּעַ</p>
</blockquote>

<blockquote>
<p>וְלֹא עָמַד לִבִּי רֶגַע אֶחָד קָבוּעַ</p>
</blockquote>

<blockquote>
<p>אַף כִּי יוֹם אוֹ שָׁבוּעַ</p>
</blockquote>

<blockquote>
<p>וָאֶהְיֶה שְׁאֵרִי עוֹכֵר</p>
</blockquote>

<blockquote>
<p>וְלֹא נִמְנַעְתִּי מְהִשְׂתַּכֵּר לְכָל שׂוֹכֵר</p>
</blockquote>

<blockquote>
<p>וְלוּ הוֹעַלְתִּי הָיִיתִי בְשָׂרִי מוֹכֵר,</p>
</blockquote>

<blockquote>
<p>חֲשָׁבוּנִי רֵעַי כְּמִתְנַכֵּר וְלֹא הִתְנַכַּרְתִּי</p>
</blockquote>

<blockquote>
<p>וּלְעוֹקֵר בְּרִית אַחִים וְלֹא עָקַרְתִּי</p>
</blockquote>

<blockquote>
<p>אִי נֶאֱמָנוּת הָיָה לִי מֵעִיר לַעְזֹר</p>
</blockquote>

<blockquote>
<p>וְכָל שָׂר וְנָגִיד הוֹן וּרְכוּשׁ אֵלַי יִבְזֹר</p>
</blockquote>

<blockquote>
<p>וְהִנְנִי הַיּוֹם אָחוֹר נָזוֹר</p>
</blockquote>

<blockquote>
<p>וְאֵין דָּן דִּינִי לְמָזוֹר</p>
</blockquote>

<blockquote>
<p>לָקַחְתִּי עַל מְנָת לְהַחֲזִיר וְתוֹחַלְתִּי נִכְזָבָה</p>
</blockquote>

<blockquote>
<p>וַתְּהִי אֱמוּנָתִי עִיר לֹא נֶעֱזָבָה</p>
</blockquote>

<blockquote>
<p>מָה אוֹחִיל עוֹד אַחַר אֲשֶׁר הַמִּסְכֵּנוּת</p>
</blockquote>

<blockquote>
<p>הֱבִיאֲנִי לִזְנֹחַ הַנֶּאֱמָנוּת</p>
</blockquote>

<blockquote>
<p>וְהִתְחַלְתִּי בְּשֶׁבַח וְסִיַּמְתִּי בִגְנוּת</p>
</blockquote>

<blockquote>
<p>מָה אֲדַבֵּר וּמָה אֶצְטָדָּק וְלֹא יִתְּנֵני הַזְּמָן לְשַׁלֵּם נִשְׁיִי</p>
</blockquote>

<blockquote>
<p>וְרוֹאַי יֹאמְרוּ כִּי לֹא מֵחֹסֶר כֹּל רַק מִפְּאַת קָשְׁיִי</p>
</blockquote>

<blockquote>
<p>שִׂחַקְתִּי עַל הַזְּמָן וְהַיּוֹם בִּי שׂוֹחֵק</p>
</blockquote>

<blockquote>
<p>אֲנִי כוֹתֵב וְהוּא מוֹחֵק</p>
</blockquote>

<blockquote>
<p>וְחֵמָה עַזָּה בַּחֵק</p>
</blockquote>

<blockquote>
<p>וּבִרְאוֹתִי נְדִיבֵי עַמִּים אֵשֵׁב מִנֶּגֶד כִּמְטַחֲוֵי קֶשֶׁת הַרְחֵק.</p>
</blockquote>

<blockquote>
<br />
</blockquote>

<blockquote>
<p>וָאֶשָּׂא מְשָׁלִי וָאֹמַר:</p>
</blockquote>

<br />

<blockquote>
<p>אֶרְאֶה זְמַנִּי יוֹם לְיוֹם נֹסֵעַ</p>
</blockquote>

<blockquote>
<p>אֶרְאֶה הֲדַר שִׁמְשִׁי וְהוּא שֹׁקֵעַ</p>
</blockquote>

<blockquote>
<p>אֶרְאֶה אֲנִי נִכְאָב וְיוֹמִי רַד מְאֹד</p>
</blockquote>

<blockquote>
<p>אֶרְאֶה יְתַד אָהְלִי וְיִתְרֹעֵעַ</p>
</blockquote>

<blockquote>
<p>אֶרְאֶה אֲנִי תֵּבֵל וְיָדָהּ תַּחֲזִיק</p>
</blockquote>

<blockquote>
<p>בִּכְנַף מְעִיל הוֹדִי וְיִקָּרֵעַ</p>
</blockquote>

<blockquote>
<p>מִן־גֵּו יְגָרְשׁוּנִי כְּהַיּוֹם גֹּאֲלָי</p>
</blockquote>

<blockquote>
<p>עָלַי כְּעַל גַּנָּב יְרִיעוּן רֵעַ</p>
</blockquote>

<blockquote>
<p>יַד הַזְּמָן אִתָּם וְעִמָּם אַחֲרַי</p>
</blockquote>

<blockquote>
<p>עִם שׁוֹפְרוֹת הַיּוֹבְלִים תֹּקֵעַ</p>
</blockquote>

<blockquote>
<p>יֹאמַר זְמָן עָלַי אֲשֶׁר הֵם יֹאמְרוּ</p>
</blockquote>

<blockquote>
<p>הֵם יֹאמְרוּ קָדֵשׁ וְהוּא בַּרְנֵעַ</p>
</blockquote>

<blockquote>
<p>אֵי יָם תְּבוּנָתִי רְחַב הַיָּד וְאֵי</p>
</blockquote>

<blockquote>
<p>שִׂכְלִי אֲשֶׁר הָיָה תְמוֹל שֹׁפֵעַ</p>
</blockquote>

<blockquote>
<p>מִי הֶאֱמִין כִּי מֵי תְהוֹמְךָ יַעֲבֹר</p>
</blockquote>

<blockquote>
<p>עִוֵּר וּפִסֵּחַ וְקַב קִטֵּעַ</p>
</blockquote>

<blockquote>
<p>מָה אֹמְרָה נִכְאָב וְאֵין לִי אֵם וְאָב</p>
</blockquote>

<blockquote>
<p>אֵין אָח וְאֵין חֹמֵל וְאֵין לִי רֵעַ</p>
</blockquote>

<blockquote>
<p>אֶזְעַק בְּלֵב נִשְׁבָּר וְאַכֶּה כַף לְכַף</p>
</blockquote>

<blockquote>
<p>אֶבְכֶּה לְקֹרֹתַי וְאֵין שׁמֵעַ</p>
</blockquote>

<blockquote>
<p>אִם אֶקְרְאָה בִּשְׁלוֹם אֲנָשִׁים יֹאמְרוּ</p>
</blockquote>

<blockquote>
<p>מַה־לָך וְלִשְׁלוֹמִי חֲדַל פֹּשֵׁעַ</p>
</blockquote>

<blockquote>
<p>רָצַע זְמָן אָזְנִי לְעוֹלָם לַעֲבֹד</p>
</blockquote>

<blockquote>
<p>צַר לִי וּמִי יִתֵּן אֱהִי גֹוֵעַ</p>
</blockquote>

<blockquote>
<p>אָרוּר זְמָן בֹּגֵד אֲרוּרָה הָאֲדָ-</p>
</blockquote>

<blockquote>
<p>מָה בַּעֲבוּרוֹ וַאֲרוּר מַרְצֵעַ</p>
</blockquote>

<blockquote>
<p>מַה לִּי וְלִבְנֵי הַזְּמָן כִּי יִקְּבוּ</p>
</blockquote>

<blockquote>
<p>אֹתִי כְּאִישׁ מָדוֹן וּבָר מֹנֵעַ</p>
</blockquote>

<blockquote>
<p>אֶזְכֹּר יְמֵי חָרְפִּי וְאֶזְכֹּר יוֹם אֱהִי</p>
</blockquote>

<blockquote>
<p>חַרְבִּי בְּבֶטֶן הַזְּמָן תֹּקֵעַ</p>
</blockquote>

<blockquote>
<p>וָאֶהְיֶה אָמוּן אֲנִי אֵצֶל אֱמוּן</p>
</blockquote>

<blockquote>
<p>אִינַק שְׁדֵי נָעְמוֹ וְאֶשְׁתַּעְשֵׁעַ</p>
</blockquote>

<blockquote>
<p>מִי הֶאֱמִין עַל בֹּעֲרִים כִּי יֹאמְרוּ</p>
</blockquote>

<blockquote>
<p>בַּעֲדִי אֱלֹהִים וְאֱנוֹשׁ קֹבֵעַ</p>
</blockquote>

<blockquote>
<p>מִי הֶאֱמִין כִי מִמְּשָׁלַי יָקְרוּ</p>
</blockquote>

<blockquote>
<p>לֵב הַנְּדִיבִים יִהְיֶה נֹקֵעַ</p>
</blockquote>

<blockquote>
<p>מִי הֶאֱמִין יוֹם בִּי חֲמֻדוֹת סִפְּרוּ</p>
</blockquote>

<blockquote>
<p>כִּי יִקְרְאוּ כַיּוֹם שְׁמִי בֹּצֵעַ</p>
</blockquote>

<blockquote>
<p>לֹא הֶאֱמִינוּ יֹדְעַי כִּי הַזְּמָן</p>
</blockquote>

<blockquote>
<p>יַשְׁפִּיל גְּאוֹן לִבִּי וְיִכָּנֵעַ</p>
</blockquote>

<blockquote>
<p>יָעַד זְמָן לִשְׁפֹּךְ עֲלֵי בָנָיו חֲרוֹן</p>
</blockquote>

<blockquote>
<p>אַפּוֹ וְאִמְרוֹ בִּי לְבַד בִּצֵּעַ</p>
</blockquote>

<blockquote>
<p>טָמַן לְנַפְשִׁי פָח וְקִצֵּץ לָאֱוִיל</p>
</blockquote>

<blockquote>
<p>וּכְסִיל פְּתִיל זָהָב וּפַח רִקֵּעַ</p>
</blockquote>

<blockquote>
<p>אוֹיָה זְמָן אֶל מִי כְּבוֹדְךָ תַחֲלֹק</p>
</blockquote>

<blockquote>
<p>כַּיוֹם לְכָל־סָכָל וּמִשְׁתַּגֵּעַ</p>
</blockquote>

<blockquote>
<p>תָּשִׂים לְךָ נֶזֶם זְהָבְךָ בְּאַף</p>
</blockquote>

<blockquote>
<p>חַזִּיר אֲשֶׁר בַּבֹּץ וְטִיט טֹבֵעַ</p>
</blockquote>

<blockquote>
<p>תִּשְׁכַּח בְּנִי אֵל חַי קְדֹשָׁיו יוֹדְעָיו</p>
</blockquote>

<blockquote>
<p>וַתַּעֲשִׁיר זֵד לֶאֱלִיל כֹּרֵעַ</p>
</blockquote>

<blockquote>
<p>הַמַּעֲלֶה עָשָׁן וְאָרֶץ יַחֲנִיף</p>
</blockquote>

<blockquote>
<p>פּוֹטֵר לְמֵי הָרִיב וְיִתְגַּלֵּעַ</p>
</blockquote>

<blockquote>
<p>יֹאמְרוּ עֲלֵי אִישִׁים עֲשִׁירֵי גַאֲוָה</p>
</blockquote>

<blockquote>
<p>זֶה תָם וְזֶה יָשָׁר וְזֶה יֹדֵעַ</p>
</blockquote>

<blockquote>
<p>וּבְעַד חֲכַם לֵבָב שְׁלָלוֹ הַזְּמָן</p>
</blockquote>

<blockquote>
<p>יֹאמְרוּ אֲשֶׁר מוּסָר וְחֹק פּוֹרֵעַ</p>
</blockquote>

<blockquote>
<p>יִתְמַלְּאוּ יִתְלַחֲשׁוּ עָלַי בְּנֵי</p>
</blockquote>

<blockquote>
<p>נָבָל וְהַנִּרְבָּע וְהָרֹבֵעַ</p>
</blockquote>

<blockquote>
<p>בָּזוּ לְלִבִּי לָעֲגוּ שִׂכְלִי אֲשֶׁר</p>
</blockquote>

<blockquote>
<p>אֶתְמוֹל עֲצַת הָרֹזְנִים בִּלֵּעַ</p>
</blockquote>

<blockquote>
<p>לֹא זָכְרוּ מַטֵּה תְעוּדָתִי אֲשֶׁר</p>
</blockquote>

<blockquote>
<p>הָיָה לְמַטּוֹת רֹזְנִים בֹּלֵעַ</p>
</blockquote>

<blockquote>
<p>לֹא זָכְרוּ שִׂכְלִי וְאַדַּרְתִּי אֲשֶׁר</p>
</blockquote>

<blockquote>
<p>יַרְדֵּן תְּעוּדוֹת רוֹם וְיָם בּוֹקֵעַ</p>
</blockquote>

<blockquote>
<p>יִתְפָּאֲרוּ הֵמָּה בְּשִׁלֹּחָם</p>
</blockquote>

<blockquote>
<p>זָכְרוּ פְרָת שִׂכְלִי אֲשֶׁר נֹבֵעַ</p>
</blockquote>

<blockquote>
<p>יִתְפָּאֲרוּ עָלַי אֱוִילִים עֹקְרִים</p>
</blockquote>

<blockquote>
<p>מַטַּע אֱלֹהִים וַאֲנִי נֹטֵעַ</p>
</blockquote>

<blockquote>
<p>וּבְעֵת אֲשֶׁר נָטְעוּ נְטַע חֵשֶׁק וְשָׁוְא</p>
</blockquote>

<blockquote>
<p>זֶרַע צְדָקָה אֶהְיֶה זֹרֵעַ</p>
</blockquote>

<blockquote>
<p>וּבְעֵת נְבוֹנֵיהֶם לְהָרִים שׁוֹבֲבוּם</p>
</blockquote>

<blockquote>
<p>מִבֵּין סְפָרַי לָמְדוּ הַצְנֵעַ</p>
</blockquote>

<blockquote>
<p>יִתְפָּאֲרוּ עָלַי אֲשֶׁר לֹא יֵדְעוּ</p>
</blockquote>

<blockquote>
<p>מַה בֵּין לְמֵנִיעַ לְמִתְנֹעֵעַ</p>
</blockquote>

<blockquote>
<p>הַהֹרְסִים קִיר הָאֱמוּן עַד הַיְסוֹד</p>
</blockquote>

<blockquote>
<p>הֵמָּה לְקַרְקֵר וַאֲנִי קֹבֵעַ</p>
</blockquote>

<blockquote>
<p>לֹא יֵדְעוּ בֵּין יַד יְמִינָם אֶל שְׂמֹאל</p>
</blockquote>

<blockquote>
<p>הָאֹמְרִים אֵלַי חֲדַל הָרֵעַ</p>
</blockquote>

<blockquote>
<p>עַד כָּל עֲוִיל וּכְסִיל וְכָל זָר וֶאֱוִיל</p>
</blockquote>

<blockquote>
<p>יוֹרֶה חֲצָצָיו בִּי וְכִמְתַעְתֵּעַ</p>
</blockquote>

<blockquote>
<p>שָׁכְחוּ אֲשֶׁר שִׂכְלִי תְּמוֹל לֹא יַחֲטִא</p>
</blockquote>

<blockquote>
<p>חִצָּיו וְלִשְׂעָרָה יְהִי קֹלֵעַ</p>
</blockquote>

<blockquote>
<p>אִם כָּל נְבוֹנֵיהֶם עֲשִׁירִים לָאֱמוּן</p>
</blockquote>

<blockquote>
<p>אֶהְיֶה בְשִׂכְלִי לָאֱמוּן רִבֵּעַ</p>
</blockquote>

<blockquote>
<p>לֹא הֶאֱמִין עַמִּי וְיֹדֵעַ שְׁמִי</p>
</blockquote>

<blockquote>
<p>עַד אֶעֱרֹץ הָמוֹן וְאֶשְׂתָּרֵעַ</p>
</blockquote>

<blockquote>
<p>כִּי יְשַׂחֲקוּ עָלַי צְעִירִים בֹּעֲרִים</p>
</blockquote>

<blockquote>
<p>אוֹ צַר וּמָצוֹק אֶהְיֶה פֹגֵעַ</p>
</blockquote>

<blockquote>
<p>אֶתְמוֹל לְבָבִי עַד שְׁחָקִים יַעֲלֶה,</p>
</blockquote>

<blockquote>
<p>שִׂיאוֹ וְרֹאשׁוֹ הַזְּבֻל נֹגֵעַ</p>
</blockquote>

<blockquote>
<p>הַיּוֹם עֲלֵי נַפְשִׁי יְגוֹנוֹת צָבְאוּ</p>
</blockquote>

<blockquote>
<p>הַיּוֹם לְבָבִי מַמְּרוֹר שָׂבֵעַ</p>
</blockquote>

<blockquote>
<p>כִּי זָנְתָה מֵאַחֲרַי אַרְצִי הֲאִם</p>
</blockquote>

<blockquote>
<p>גֹמֶר זְמַנִּי וַאֲנִי הוֹשֵׁעַ</p>
</blockquote>

<blockquote>
<p>יוֹאֵל וְיִקַּח הַזְּמָן הוֹנִי וְאַךְ</p>
</blockquote>

<blockquote>
<p>נִשְׁיִי לְבַדּוֹ יִהְיֶה פֹרֵעַ</p>
</blockquote>

<blockquote>
<p>לוּ מוֹתְתַנִי הַזְּמָן טֶרֶם אֱהִי</p>
</blockquote>

<blockquote>
<p>עֹרֵב עֲרֻבָּה אוֹ לְזָר תֹּקֵעַ</p>
</blockquote>

<blockquote>
<p>כִּי אֶחֱזֶה כִּי עַל עֲרֻבָּתִי אֲנִי</p>
</blockquote>

<blockquote>
<p>חשֵׁב לְהוֹסִיף וַאֲנִי גֹרֵעַ</p>
</blockquote>

<blockquote>
<p>שִׂכֵּל זְמָן יָדָיו לְלִבִּי רֹאשׁ יְרַו</p>
</blockquote>

<blockquote>
<p>כִּי הוּא אֲשֵׁרוֹת הַזְּמָן גִּדֵּעַ</p>
</blockquote>

<blockquote>
<p>צָרוּ יְגוֹנוֹתָיו עֲלֵי לִבִּי וְלֹא</p>
</blockquote>

<blockquote>
<p>לָגוּר בְּלִבִּי רַק לְהִשְׁתַּקֵּע</p>
</blockquote>

<blockquote>
<p>יַד לֹחֲמַי כַּיוֹם יְלַמֵּד לַקְּרָב</p>
</blockquote>

<blockquote>
<p>זֶה רָב וְזֶה עָרַב וְזֶה תֹבֵעַ</p>
</blockquote>

<blockquote>
<p>זֶה יֶחֱרַץ לָשׁוֹן וְזֶה אֹחֵז כְּנַף</p>
</blockquote>

<blockquote>
<p>בִּגְדִּי וְזֶה לַשֹּׁפְטִים קֹבֵעַ</p>
</blockquote>

<blockquote>
<p>לֹא יִיעֲפוּ כַיּוֹם מְבַקְשַׁי לֹחֲמַי</p>
</blockquote>

<blockquote>
<p>הֵמָּה בְחָדְשָׁם וַאֲנִי יָגֵעַ</p>
</blockquote>

<blockquote>
<p>אִם אַעֲלִים עָנְיִי זְמָן אֹתוֹ יְגַל</p>
</blockquote>

<blockquote>
<p>אֶדְמֶה לְשָׂב הַשַּׂעֲרָה צֹבֵעַ</p>
</blockquote>

<blockquote>
<p>חוּשָׁה אֱלֹהִים חַי וְקַבֵּץ נִדְּחֲךָ</p>
</blockquote>

<blockquote>
<p>וּבְעֻזְּךָ צַו לֶאֱסֹף צֹלֵעַ</p>
</blockquote>

<blockquote>
<p>יֶהְמֶה לְךָ כַיּוֹם וְיִשְׁטַח נֶגְדְּךָ</p>
</blockquote>

<blockquote>
<p>כַּפָּיו וְעֵינוֹ בַּבְּכִי דֹמֵעַ</p>
</blockquote>

<blockquote>
<p>הַשְׁקֵט שְׁאוֹן לִבִּי וְתָחִישׁ לוֹ פְדוּת</p>
</blockquote>

<blockquote>
<p>צוּר מַחֲרִיב הָרִים וְיָם רֹגֵעַ</p>
</blockquote>

<blockquote>
<p>כּי אֶחֱזֶה יָמִים יְנִדֻּהוּ בְאַף</p>
</blockquote>

<blockquote>
<p>אֶרְאֶה זְמַנִּי יוֹם לְיוֹם נֹסֵעַ</p>
</blockquote>

<blockquote>
<br />
</blockquote>

<blockquote>
<p>וַיְהִי כִשְׁמוֹעַ הַשָּׂר אֶת אוֹדוֹתַי</p>
</blockquote>

<blockquote>
<p>וְאֶת אֲשֶׁר הִתְעַלֵּל בִּי הַזְּמָן וְאֶת אוֹתוֹתַי</p>
</blockquote>

<blockquote>
<p>הִתְעַצֵּב לְמִפְקַד מַחְמַדַּי</p>
</blockquote>

<blockquote>
<p>וַיֹּאמֶר בְּלֵב נִשְׁבָּר שָׁמַעְתִּי מֵאוֹדוֹתֶיךָ דָי</p>
</blockquote>

<blockquote>
<p>ואַחֲרֵי אֲשֶׁר הִתְנַכֵּר לְךָ הַזְּמָן</p>
</blockquote>

<blockquote>
<p>הַשְׁקֵט וּבְטַח בָּאֵל הַנֶּאֱמָן</p>
</blockquote>

<blockquote>
<p>וּבוֹ תִהְיֶה נֶעֱזָר</p>
</blockquote>

<blockquote>
<p>כִּי הַמָּגוֹר לֹא יִדְחֶה מַה שֶׁנִּגְזָר</p>
</blockquote>

<br>  

<blockquote>
<p>וַיִּשָׂא מְשָׁלוֹ וַיֹּאמַר:</p>
</blockquote>

<br>  

<blockquote>
<p>אִם הָאוֹפָן לָךְ הִתְנַכֵּר</p>
</blockquote>

<blockquote>
<p>וּזְמָן בֹּגֵד לָךְ הִתְאַכְזָר</p>
</blockquote>

<blockquote>
<p>הַשְׁקֵט וּבְטַח כִּי הַמָּגוֹר</p>
</blockquote>

<blockquote>
<p>הוּא לֹא יִדְחֶה מַה שֶׁנִּגְזָר.</p>
</blockquote>

<blockquote>
<br />
</blockquote>

<blockquote>
<p>וָאַעַן וָאֹמַר וּמִי הוּא זֶה אֲשֶׁר מֵרָעַת הַזְּמָן יִשְׁתּוֹק</p>
</blockquote>

<blockquote>
<p>וּכְבָר עָשָׂה בְעַד נְדִיבֵי עַמִּים הָרַתּוֹק</p>
</blockquote>

<blockquote>
<p>אֲשֶׁר חָלַף רוּחַ מֵאִתּוֹ וַיַעֲבֹר וְאָשֵׁם</p>
</blockquote>

<blockquote>
<p>וַיַעֲלֶה מַעְלָה מַעְלָה בְנֵי נָבָל גַם בְּנֵי בְלִי שֵׁם</p>
</blockquote>

<blockquote>
<p>וְהַנְּדִיבִים אֲשֶׁר מֵעוֹלָם אַנְשֵׁי הַשֵּׁם</p>
</blockquote>

<blockquote>
<p>מִבֵּיתוֹ יְגָרְשֵׁם</p>
</blockquote>

<blockquote>
<p>חוֹחַ בְּאָהֳלֵיהֶם קִימוֹשׁ יִירָשֵׁם</p>

<br />

<p>וָאֶשָּׂא מְשָׁלִי וָאֹמַר:</p>
</blockquote>

<br>  

<blockquote>
<p>זְמָן שָׂר יְחַנֵּק וְעֶבֶד מְפַנֵּק</p>
</blockquote>

<blockquote>
<p>וּבוֹ צַר וְאוֹיֵב כְּאַרְיֵה יְזַנֵּק</p>
</blockquote>

<blockquote>
<p>יְחַיֶּה בְרִשְׁעוֹ מְחֻיָּב בְּפִשְׁעוֹ</p>
</blockquote>

<blockquote>
<p>סְקִילָה שְׂרֵפָה וְהֶרֶג וְחֶנֶק.</p>
</blockquote>

<blockquote>
<br>  

<p>וַיֹּאמֶר הַשָּׂר נִפְלֵאתִי בְּיָדְעִי חֲרִיצוּתֶךָ</p>
</blockquote>

<blockquote>
<p>וְשָׁמַעְתִּי שֵׁמַע חָכְמָתֶךָ</p>
</blockquote>

<blockquote>
<p>וְכִי אַתָּה מִן הַיּוֹשְׁבִים רִאשׁוֹנָה בְּמַלְכוּת הַדַּעַת והַתְּבוּנָה</p>
</blockquote>

<blockquote>
<p>והָיִיתָ מֵרָאשֵׁי הָעֵדָה לְתוֹרָה וְלִתְעוּדָה</p>
</blockquote>

<blockquote>
<p>וְשָׁמַעְתִּי אוֹמְרִים כִּי יַד חָרוּצִים תִּמְשׁוֹל</p>
</blockquote>

<blockquote>
<p>וְשָׁלוֹם רַב לְאוֹהֲבֵי הַתּוֹרָה וְאֵין לָמוֹ מִכְשׁוֹל.</p>
</blockquote>

<blockquote>
<br />
</blockquote>

<blockquote>
<p>וַיִּשָּׂא מְשָׁלוֹ וַיֹּאמַר:</p>
</blockquote>

<br>  

<blockquote>
<p>אִם הַגְּזֵרָה יֹרְדָה מִמָּעַל</p>
</blockquote>

<blockquote>
<p>אִם־כֵּן חֲרִיצוּת הָאֲנָשִׁים הֶבֶל</p>
</blockquote>

<blockquote>
<p>יַרְהִיב זְמָן רָעִים וְעֹשֵׂי תֶבֶל</p>
</blockquote>

<blockquote>
<p>כִּי כָל בְלִיַּעַל עַד רוֹם יָעַל</p>
</blockquote>

<br />

<blockquote>
<p>אָכֵן אֲשֶׁר לֹא כָרְעוּ לַבָּעַל</p>
</blockquote>

<blockquote>
<p>יִשְׁבֹּר זְמָן אֹתָם כְּשֵׁבֶר נֵבֶל</p>
</blockquote>

<blockquote>
<p>הֵמָּה בְעֵינָיו כֹּהֲנֵי אִיזֶבֶל</p>
</blockquote>

<blockquote>
<p>לָהֶם מְקֹרָא בֵּית חֲלוּץ הַנָּעַל</p>
</blockquote>

<br />

<blockquote>
<p>אַחַר אֲשֶׁר עֵין הַזְּמָן עִוֶּרֶת</p>
</blockquote>

<blockquote>
<p>כִּי לֹא יְחַלֵּק טוֹב לְאִישִׁים טֹבוּ</p>
</blockquote>

<blockquote>
<p>וּלְבֹעֲרִים לֹא יִגְעֲרָה מִגְעֶרֶת</p>
</blockquote>

<br>  

<blockquote>
<p>אָשׁוּב אֲנִי עִוֵּר וְלֹא יַחְשֹׁבוּ</p>
</blockquote>

<blockquote>
<p>עוֹד רַעֲיוֹנַי עַל דְּבַר תִּפְאֶרֶת</p>
</blockquote>

<blockquote>
<p>אוּלַי לְטוֹבָה אֶת שְׁמִי יִכְתֹּבוּ.</p>
</blockquote>

<br>  

<blockquote>
<p>וְאֵיך לִבִּי עַל דְּבַר
תִּפְאֶרֶת יַטְרִיד רַעְיוֹנָיו</p>
</blockquote>

<blockquote>
<p>וְהַזְּמָן מִן הַנְּדִיבִים יַעְלִים עֵינָיו</p>
</blockquote>

<blockquote>
<p>חַי אֲנִי כִּי אַחֲרֵי הֱיוֹת הַזְּמָן עִוֵּר</p>
</blockquote>

<blockquote>
<p>גַם אֲנִי אֶהְיֶה מֻכֶּה בְּסַנְוֵר</p>
</blockquote>

<blockquote>
<p>כִּי הוּא כְאָב וַאֲנַחְנוּ לוֹ נְתוּנִים</p>
</blockquote>

<blockquote>
<p>וּמַעֲשֵׂה אָבוֹת יַעֲשׂוּ בָנִים</p>
</blockquote>

<blockquote>
<p>וָאָקוּץ בִּנְדִיבוֹת בְּעַל כָּרְחִי</p>
</blockquote>

<blockquote>
<p>אַחֲרֵי אֲשֶׁר עִמָּהּ כָּהֲתָה עֵינִי וְנָס לֵחִי</p>
</blockquote>

<blockquote>
<p>וָאֶזְנַח הַמְּלִיצָה אֲשֶׁר הָיְתָה רֹאשׁ שִׂמְחָתִי</p>
</blockquote>

<blockquote>
<p>אַחֲרֵי אֲשֶׁר לֹא הִשְׁבִּיתָה אַנְחָתִי.</p>
</blockquote>

<blockquote>
<br />
</blockquote>

<blockquote>
<p>וָאֶשָּׂא מְשָׁלִי וָאֹמַר:</p>
</blockquote>

<br>  

<blockquote>
<p>אִם הַזְּמָן עִוֵּר וּבָנָיו נַחְנוּ</p>
</blockquote>

<blockquote>
<p>אֶל הַזְּמָן נִדְמֶה בְּכָל כֹּחֵנוּ</p>
</blockquote>

<blockquote>
<p>כִּי כָהֲתָה עַין וְנָס לֵחֵנוּ</p>
</blockquote>

<blockquote>
<p>עַל חֵן וְעַל חֶסֶד אֲשֶׁר מָשָׁחְנוּ</p>
</blockquote>

<br>  

<blockquote>
<p>שָׁלוּ פְרִיצֵי עָם וְתָפֵל טָחְנוּ</p>
</blockquote>

<blockquote>
<p>נִתְפָּרְצָה כַיּוֹם בְּעַל כָּרְחֵנוּ</p>
</blockquote>

<blockquote>
<p>אוּלַי כְּקֶדֶם יַעֲרֹף לִקְחֵנוּ</p>
</blockquote>

<blockquote>
<p>כִּי עַל נְדִיבוּת לֵב לְעָפָר שַׁחְנוּ</p>
</blockquote>

<br>  

<blockquote>
<p>אוֹיָה נְדִיבוּת אֹתְךָ שִׁוִּיתִי</p>
</blockquote>

<blockquote>
<p>נֶגְדִּי וְעֻמָּתִי, וְלֹא עָבַרְתִּי</p>
</blockquote>

<blockquote>
<p>מִצְוַת שְׂפָתֶיךָ וְלֹא שָׁכַחְתִּי</p>
</blockquote>

<br>  

<blockquote>
<p>בָּא יוֹם וְלֹא הַיּוֹם אֲשֶׁר קִוִּיתִי</p>
</blockquote>

<blockquote>
<p>בּוֹ מִמְּךָ חֶמְדַּת לְבָבִי זַרְתִּי</p>
</blockquote>

<blockquote>
<p>וָאַעְגְּבָה בַּבּוּז תְּמוֹל הִפַּחְתִּי.</p>
</blockquote>

<br>  

<blockquote>
<p>וְעַתָּה אָבִי רְאֵה גַם רְאֵה</p>
</blockquote>

<blockquote>
<p>מַדּוּעַ לֹא אֶעֱמֹד מִשְׁתָּאֶה</p>
</blockquote>

<blockquote>
<p>וְחִלֵּק הַזְּמָן לְכָל הֲמוֹן יִשְׂרָאֵל לְמֵאִישׁ וְעַד אִשָּׁה</p>
</blockquote>

<blockquote>
<p>אֶשְׁפָּר וַאֲשִׁישָׁה</p>
</blockquote>

<blockquote>
<p>ובֵית מִדּוֹת וַעֲלִיּוֹת מְרֻוָּחִים לְדִירָה</p>
</blockquote>

<blockquote>
<p>וּמִטָּה וְשֻׁלְחָן וְכִסֵּא וּמְנוֹרָה,</p>
</blockquote>

<blockquote>
<p>יֵשְׁבוּ אִישׁ עַל שְׂדֵה מִקְנָתוֹ</p>
</blockquote>

<blockquote>
<p>תַּחַת גַּפְנוֹ וְתַחַת תְּאֵנָתוֹ</p>
</blockquote>

<blockquote>
<p>בַּמִדְבָּר בַּעֲרָבָה בָהָר וּבַשְּׁפֵלָה</p>
</blockquote>

<blockquote>
<p>וַאֲנִי אֶשְׁכֹּן לְמוּל עַקְרָב בַּשַּׁחַר וְלָעֶרֶב נֹכַח הָעֲגָלָה</p>
</blockquote>

<blockquote>
<p>וְאִם בָּאתִי לְחַבֵּר קוֹרוֹתַי חִבַּרְתִּי בָהֶם מְגִלָּה</p>
</blockquote>

<blockquote>
<p>וְעַתָּה הַבְּרָכָה אַחַת הִיא לַזְּמָן אָבִי</p>
</blockquote>

<blockquote>
<p>מַדּוּעַ לֹא יַעֲשֶׂה מֵרָעָה לְבִלְתִּי עָצְבִּי</p>
</blockquote>

<blockquote>
<p>הֲלֹא אָצְלוּ לִי בְּרָכָה הַשְּׁחָקִים</p>
</blockquote>

<blockquote>
<p>כִּי נִגְלֵיתִי הַיּוֹם לְעֵינֵי אַמְהוֹת עֲבָדַי כְּהִגָּלוֹת נִגְלוֹת אַחַד הָרֵקִים.</p>

<br />

<p>וָאֶשָּׂא מְשָׁלִי וָאֹמַר:</p>
</blockquote>

<blockquote>
<p>הֲבִרְכַּת הַזְּמָן אַחַת וְאִם הִיא</p>
</blockquote>

<blockquote>
<p>לְחוֹנֵן אֶת יְצִירֶיהָ עֲצֵלָה</p>
</blockquote>

<blockquote>
<p>הֲעֵינֵי הַזְּמַן קָמוּ וְכָהוּ</p>
</blockquote>

<blockquote>
<p>וְאִם אֹזֶן זְמַנִּי הִיא עֲרֵלָה</p>
</blockquote>

<blockquote>
<p>הֲלֹא אָצְלוּ שְׁחָקִים לִי בְּרָכָה</p>
</blockquote>

<blockquote>
<p>אֲשֶׁר כָּל תַּאֲוָה מִנִּי אֲצוּלָה</p>
</blockquote>

<blockquote>
<p>הֲנִגְלוּ שַׁעֲרֵי מָוֶת לְנַפְשִׁי</p>
</blockquote>

<blockquote>
<p>וְדֶרֶךְ תּוֹצְאוֹת חַיִּים נְעוּלָה</p>
</blockquote>

<blockquote>
<p>הֲקָצוֹר קָצְרָה יַד הַזְּמָן מִ-</p>
</blockquote>

<blockquote>
<p>פְּדוּת אוֹ אִם לְהַצִּיל לֹא יְכוֹלָה</p>
</blockquote>

<blockquote>
<p>בְּשׂוּמוֹ אֶת עֲנַן אֵידוֹ וּפִידוֹ</p>
</blockquote>

<blockquote>
<p>לְבוּשִׁי וַעֲרָפֶל לִי חֲתֻלָּה</p>
</blockquote>

<blockquote>
<p>לְכָל־פֶּשַׁע וְאֶל כָּל רִיב וּמַצָּה</p>
</blockquote>

<blockquote>
<p>זְמַנִּי יַעֲלֵנִי בַתְּחִלָּה</p>
</blockquote>

<blockquote>
<p>בְּרִית כָּרְתוּ עֲלֵי נַפְשִׁי תְּלָאוֹת</p>
</blockquote>

<blockquote>
<p>וְכִמְבוֹא עִיר פְרוּצָה יַעֲלוּ לָהּ</p>
</blockquote>

<blockquote>
<p>יְגוֹן לִבִּי פְּרִי יִתֵּן בְּעִתּוֹ</p>
</blockquote>

<blockquote>
<p>וְאַנְחָתִי הֲכִי תִתֵּן יְבוּלָהּ</p>
</blockquote>

<blockquote>
<p>אֲסִירֵי הַזְּמָן טָבְעוּ בְּתוֹךְ בֹּץ</p>
</blockquote>

<blockquote>
<p>וְרַגְלַי הָטְבְּעוּ בִּיוֵן מְצוּלָה</p>
</blockquote>

<blockquote>
<p>אֲנִי אֶדֶן וְהַצָּרוֹת קְרָשִׁים</p>
</blockquote>

<blockquote>
<p>אֲנִי אֵפוֹד וְחָשְׁנִי כּוֹס רְעוּלָה</p>
</blockquote>

<blockquote>
<p>וּמִדֵּי דַבְּרִי אֶזְעָק וְחָמָס</p>
</blockquote>

<blockquote>
<p>וְשֹׁד אֶקְרָא וְאָרִים קוֹל כְּחוֹלֶה</p>
</blockquote>

<blockquote>
<p>וְתִבְחַר מַחֲנָק נַפְשִׁי וּמָוֶת</p>
</blockquote>

<blockquote>
<p>לְנַפְשִׁי יֶעֱרַב מִיּוֹם גְאֻלָּה</p>
</blockquote>

<blockquote>
<p>וְקֹדְרִים שָׂגְבוּ יֶשַׁע וְנִדְמוּ</p>
</blockquote>

<blockquote>
<p>אֲרָיוֹת שֹׁאֲגִים וַאֲנִי נְבֵלָה</p>
</blockquote>

<blockquote>
<p>וְנִשְׁמָתִי הֲכִי תִבֹּל כְּאֵלָה</p>
</blockquote>

<blockquote>
<p>הֲתִצְלַח וַעֲלֵי יָגוֹן שְׁתוּלָה</p>
</blockquote>

<blockquote>
<p>וְקַדְרוּת שׁוֹדְדַי אֶרְאֶה כְּאוֹר יוֹם</p>
</blockquote>

<blockquote>
<p>וְאוֹרִי אֶחֱזֵהוּ כַאֲפֵלה</p>
</blockquote>

<blockquote>
<p>וְנִבְלוּת בֹּעֲרִים חָשְׁבוּ נְדָבָה</p>
</blockquote>

<blockquote>
<p>וְנִדְבָתִי חֲשָׁבוּהַ נְבָלָה</p>
</blockquote>

<blockquote>
<p>נְשִׁיקָתִי חֲשָׁבוּהַ נְשִׁיכָה</p>
</blockquote>

<blockquote>
<p>וְקוֹל שִׁירַי יְכַנּוּ קוֹל יְלָלָה</p>
</blockquote>

<blockquote>
<p>וּמִתֵּבֵל יְנִדֻּנִי בְנֵי יוֹם</p>
</blockquote>

<blockquote>
<p>כְּאִלוּ בַזְּמָן אֵין לִי נְחָלָה</p>
</blockquote>

<blockquote>
<p>הֱסִיתוּנִי וְיָכְלוּ לִי כְּאִלוּ</p>
</blockquote>

<blockquote>
<p>אֲנִי שִׁמְשׁוֹן וְהֵמָּה לִי דְלִילָה</p>
</blockquote>

<blockquote>
<p>יְנִיסֵנִי עֲלֵה נִדָּף בְּקוֹלוֹ</p>
</blockquote>

<blockquote>
<p>וְהָיִיתִי תְמוֹל מֵנִיס קְהִלָּה</p>
</blockquote>

<blockquote>
<p>וְנֶחְשַׁבְתִּי חֲדַל אִישִׁים וְנִבְזֶה</p>
</blockquote>

<blockquote>
<p>לְעָם נֶחְשָׁב אֲנִי שִׁלְשׁוֹם סְגוּלָה</p>
</blockquote>

<blockquote>
<p>וְאֵין לִי בַּזְּמָן הָרַע מְתִיקָה</p>
</blockquote>

<blockquote>
<p>אֲשֶׁר לֹא תִהְיֶה בָרֹאשׁ בְּלוּלָה</p>
</blockquote>

<blockquote>
<p>שְׂטָמוּנִי בְּנֵי יָמִים כְּשִׂטְמַת</p>
</blockquote>

<blockquote>
<p>זְאֵבֵי הָעֲרָבוֹת לָרְחֵלָה</p>
</blockquote>

<blockquote>
<p>שְׁנַת הֶבְלִי שְׁנַת חֶבְלִי וְחִילִי</p>
</blockquote>

<blockquote>
<p>מְעֻבֶּרֶת וְצָרָתָה כְּפוּלָה</p>
</blockquote>

<blockquote>
<p>וְאֹרְרֵי יוֹם שְׁנַת הֶבְלָם פְשׁוּטָה</p>
</blockquote>

<blockquote>
<p>וּמַחְלָתָם יְהִי לָהּ קֵץ וְתִכְלָה</p>
</blockquote>

<blockquote>
<p>תְּלָאָתִי אֲרֻכָּה עַד שְׁמִטּוֹת</p>
</blockquote>

<blockquote>
<p>וְשִׂמְחָתִי כְּמוֹ־רֶגַע שְׁקוּלָה</p>
</blockquote>

<blockquote>
<p>וְדִמְעוֹתַי יְבִישׁוּן הָעֲנָנִים</p>
</blockquote>

<blockquote>
<p>כְּיוֹם מַבּוּל מְלֻמָּדוֹת נְזִילָה</p>
</blockquote>

<blockquote>
<p>מְשַׂנְאַי הֵם כְּהַר צִיּוֹן וְאָנִי</p>
</blockquote>

<blockquote>
<p>כְּהַר עֵיבָל מְעֻתָּד לַקְּלָלָה</p>
</blockquote>

<blockquote>
<p>וְחַיַּת כָּל יְצִיר עָפָר נְתוּנָה,</p>
</blockquote>

<blockquote>
<p>בְּמַתָּנָה וְחַיָּתִי שְׁאוּלָה</p>
</blockquote>

<blockquote>
<p>בְּבֵין עָמָל וּבֵינוֹת הַיְגוֹנִים</p>
</blockquote>

<blockquote>
<p>אֲנִי נִמְשָׁל כְּקֹטֶר הָעֲגֻלָּה</p>
</blockquote>

<blockquote>
<p>ולוּ אָרִיב אֲנִי עִם עַם נְמָלִים</p>
</blockquote>

<blockquote>
<p>נְשָׂאַתְנִי בְּפִיהַ הַנְּמָלָה</p>
</blockquote>

<blockquote>
<p>וְאַרְצִי חָנְפָה תַחְתָּי כְּאִלּוּ</p>
</blockquote>

<blockquote>
<p>תְּמוֹל לֹא הָיְתָה מִנִּי בְעוּלָה</p>
</blockquote>

<blockquote>
<p>כְּאִלוּ לֹא אֲרַשְׂתִּיהָ כְּאִלּוּ</p>
</blockquote>

<blockquote>
<p>תְּמוֹל לֹא הֶעֱטַתְנִי אֶת מְעִילָהּ</p>
</blockquote>

<blockquote>
<p>כְּאִלוּ בָחֲלָה בִי אוֹ כְאִלּוּ</p>
</blockquote>

<blockquote>
<p>תְּמוֹל לֹא הֶעֱנִיקַתְנִי שְׁלָלָהּ</p>
</blockquote>

<blockquote>
<p>כְּאִלּוּ לֹא יְלָדַתְנִי בְעֶצֶב</p>
</blockquote>

<blockquote>
<p>שְׁכֵחַתְנִי וְהִקְשִׁיחָה עֲמָלָהּ</p>
</blockquote>

<blockquote>
<p>וְנַפְשָׁהּ נָקְעָה מֶנִּי וְדַרְכָּהּ</p>
</blockquote>

<blockquote>
<p>מְשָׂרֶכֶת כְּזוֹנָה וַחֲלָלָה</p>
</blockquote>

<blockquote>
<p>הֲדָפַתְנִי דְּחָפַתְנִי בְיָמִין</p>
</blockquote>

<blockquote>
<p>וְלוּ אֹתִי תְחַבֵּק יַד שְׂמאלָהּ</p>
</blockquote>

<blockquote>
<p>שְׁכֵחַתְנִי וְלֹא פִשְׁעִי וְאָנִי</p>
</blockquote>

<blockquote>
<p>פְּרִי כַפָּה וּבֶן בִּטְנָהּ וְעוּלָהּ</p>
</blockquote>

<blockquote>
<p>וְאַבִּיט בַּזְּמָן קֶדֶם וְאָחוֹר</p>
</blockquote>

<blockquote>
<p>וְיָמִין גַּם שְׂמֹאל מַטָּה וּמַעְלָה</p>
</blockquote>

<blockquote>
<p>וִאֶרְאֶה בֹּעֲרִים בָּעָם שְׁלֵוִים</p>
</blockquote>

<blockquote>
<p>וְדוֹרִי אֶחֱזֶה נִסַּע וְנִגְלָה</p>
</blockquote>

<blockquote>
<p>אֲבוֹי עוֹלָם רְחַב הַיָּד וְתָכִיל</p>
</blockquote>

<blockquote>
<p>לְרִבְבוֹת עָם וְנַפְשִׁי לֹא תְכִילָהּ</p>
</blockquote>

<blockquote>
<p>נְתַתַּנִי בְּמִפְתַּן הַחֲצֵרִים</p>
</blockquote>

<blockquote>
<p>וְהָיִיתִי לְעַמּוּדִים לְגֻלָּה</p>
</blockquote>

<blockquote>
<p>וְחָלַקְתָּ לְהָמוֹן עָם חֲלִיפוֹת</p>
</blockquote>

<blockquote>
<p>וְלִי תָכִין כְּלֵי מַסַּע וְגוֹלָה</p>
</blockquote>

<blockquote>
<p>וְאֶשְׁכֹּנָה לְמוּל עַקְרָב בְּשַׁחַר</p>
</blockquote>

<blockquote>
<p>וְלָעֶרֶב לְנֹכַח הָעֲגָלָה</p>
</blockquote>

<blockquote>
<p>וְצָרַת הַזְּמָן הָיְתָה בְכֹחַ</p>
</blockquote>

<blockquote>
<p>עֲדֵי כִי יָצְאָה בִי לַפְּעֻלָּה</p>
</blockquote>

<blockquote>
<p>וְאִלוּ קָרְבָה אֵלָיו אֲזַי אֵשׁ</p>
</blockquote>

<blockquote>
<p>לְבָבִי לִחֲכָה גַם מֵי תְעָלָה</p>
</blockquote>

<blockquote>
<p>וְיִשֵּׁן הַזְּמָן לִבִּי בְחֵיקוֹ</p>
</blockquote>

<blockquote>
<p>לְהַסְגִּירוֹ בְּיַד זָרִים לְאָכְלָה</p>
</blockquote>

<blockquote>
<p>כְּזִיז שָׂדַי אֲשֶׁר יִתְחַכְּמוּ לוֹ</p>
</blockquote>

<blockquote>
<p>לְהַרְדִּימוֹ בְּחֵיק עַלְמָה בְתוּלָה</p>
</blockquote>

<blockquote>
<p>זְמַן יִשְׂחַק לְמַכְאֹבִי וְיִלְעַג</p>
</blockquote>

<blockquote>
<p>וְאֶת שִׁבְרִי יְרַפֵּא עַל נְקַלָּה,</p>
</blockquote>

<blockquote>
<p>וְנֶחְשַׁב לִי לְאַכְזָר כַּיְעֵנִים</p>
</blockquote>

<blockquote>
<p>וְלֹא חָס עֵין אֱנוֹשׁ עָלַי לְחֻמְלָה</p>
</blockquote>

<blockquote>
<p>וְיִסַּר בֹּגְדֵי בֶגֶד בְּשׁוֹטִים</p>
</blockquote>

<blockquote>
<p>וְלִי יִסַּר בְּעַקְרָב וַחֲרֻלָּה</p>
</blockquote>

<blockquote>
<p>וּפָנָה מֵעֲסָקָיו הַזְּמָן רַע</p>
</blockquote>

<blockquote>
<p>לְשַׁלֵּם אֶל פְּנֵי נַפְשִׁי גְּמוּלָה</p>
</blockquote>

<blockquote>
<p>וְאַהֲבָתוֹ מְסֻתֶּרֶת לְנֶגְדִּי</p>
</blockquote>

<blockquote>
<p>וְתוֹכַחְתּוֹ לְעֻמָּתִי מְגֻלָּה</p>
</blockquote>

<blockquote>
<p>ולוּ טָעַם זְמָן טַעַם זְמַנִּי</p>
</blockquote>

<blockquote>
<p>אֲזַי אֵם הַזְּמָן הָיְתָה שְׁכוּלָה</p>
</blockquote>

<blockquote>
<p>וְנִמְשֶׁלֶת תְּלָאָתִי לְעִלָּה</p>
</blockquote>

<blockquote>
<p>קְדוּמָה וַאֲנִי לָהּ כַּעֲלוּלָה</p>
</blockquote>

<blockquote>
<p>וְדִמִּיתִי זְמַנִּי אֵשׁ וּמִקְרָיו</p>
</blockquote>

<blockquote>
<p>לְעֵצִים וַאֲנִי הַשֶּׂה לְעֹלָה</p>
</blockquote>

<blockquote>
<p>וְלוּ אֶבְכֶּה לְקֹרֹתַי יְבִישׁוּן</p>
</blockquote>

<blockquote>
<p>דְּמָעַי כָּל יְאוֹר מָצוֹר וְצוּלָה</p>
</blockquote>

<blockquote>
<p>וְלוּ בָאתִי לְסַפֵּר דַאֲבוֹנִי</p>
</blockquote>

<blockquote>
<p>וְקֹרֹתַי אֲחַבֶּר בָּם מְגִלָּה</p>
</blockquote>

<blockquote>
<p>וְלָכֵן אֶשְׁמְרָה מַחֲסוֹם לְמוֹ פִי</p>
</blockquote>

<blockquote>
<p>וְדֻמִיָּה אֱלֵי נַפְשִׁי תְהִלָּה</p>
</blockquote>

<blockquote>
<br />
</blockquote>

<blockquote>
<p>וַיְהִי כִשְׁמוֹעַ הַשָּׂר הַנֶּאֱמָן</p>
</blockquote>

<blockquote>
<p>אֶת אֲשֶׁר הִתְעַלֵּל בִּי הַזְּמָן</p>
</blockquote>

<blockquote>
<p>וְהֶחְלִיד הַסַּכִּין בֵּין סִמָּן לְסִמָּן</p>
</blockquote>

<blockquote>
<p>שָׂם מְגַמַּת פָּנָיו לְנַחֲמֵנִי מִכְּאֵבִי</p>
</blockquote>

<blockquote>
<p>וּלְהַשְׁקִיט בְּמַאֲמָרָיו שְׁאוֹן עָצְבִּי</p>
</blockquote>

<blockquote>
<p>וַיּאמַר חַי יְיָ וּבָרוּךְ צוּרִי</p>
</blockquote>

<blockquote>
<p>כִּי לְמַחֲלָתְךָ אָכִין צֳרִי</p>
</blockquote>

<blockquote>
<p>וַיֹּאמֶר אֵלַי אֱמָר נָא הַנִּכְאֶה</p>
</blockquote>

<blockquote>
<p>אֲשֶׁר עָמַדְתָּ לְצָרַת הַזְּמָן מִשְׁתָּאֶה</p>
</blockquote>

<blockquote>
<p>הֲנִסָּה דָבָר אֵלֶיךָ תִלְאֶה</p>
</blockquote>

<blockquote>
<p>וְאַיֵּה אֵיפוֹא מוּסָרֶיךָ הָעֲרֵבִים</p>
</blockquote>

<blockquote>
<p>וְשָׁמֶיך אֲשֶׁר יִתְּנוּ רְבִיבִים</p>
</blockquote>

<blockquote>
<p>הִנֵּה יִסַּרְתָּ רַבִּים</p>
</blockquote>

<blockquote>
<p>וְיָדַיִם רָפוֹת תְּחַזֵּק וְלֵבָב יִתְחַמֵּץ</p>
</blockquote>

<blockquote>
<p>כּוֹשֵל יְקִימוּן מִלֶּיךָ וּבִרְכַּיִם כּוֹרְעוֹת תְּאַמֵּץ</p>
</blockquote>

<blockquote>
<p>וְעַתָּה כָּלָה שֹׁד וְאָפֵס הַמֵּץ</p>
</blockquote>

<blockquote>
<p>וּמִי לֹא יִפָּלֵא עָלֶיךָ הַפְלֵא וָפֶלֶא</p>
</blockquote>

<blockquote>
<p>וְהוֹצֵאתָ בְּשֶׁכְּבָר אַסִּירֵי הַזְּמָן מִבֵּית כֶּלֶא</p>
</blockquote>

<blockquote>
<p>כִּי אַתָּה תָּבוֹא אֵלֶיךָ וַתֵּלֶא</p>
</blockquote>

<blockquote>
<p>מִי יַחֲזִיק בְּיַד הַכּוֹשְׁלִים אִם לֹא תַחֲזִיק</p>
</blockquote>

<blockquote>
<p>וּמִי יֵינִיקֵנוּ שְׁדֵי אַהֲבָה אִם לֹא תֵינִיק</p>
</blockquote>

<blockquote>
<p>וּמִי יְמַלֵּא אֶת כֵּלֵינוּ שֶׁמֶן שָׂשׂוֹן אִם לֹא תוֹצִיק</p>
</blockquote>

<blockquote>
<p>וּמִי יָרִיק לָנוּ בְרָכָה עַד בְּלִי דַי אִם לֹא תָרִיק</p>
</blockquote>

<blockquote>
<p>פְּתַח פִּיךָ וְיָאִירוּ דְבָרֶיךָ</p>
</blockquote>

<blockquote>
<p>וְהָסֵר כַּעַס מִלִּבְּךָ וְהַעֲבֵר רָעָה מִבְּשָׂרֶךָ</p>
</blockquote>

<blockquote>
<p>וְשָׂא מְשָׁלֶיךָ וְשִׁירֶיךָ</p>
</blockquote>

<blockquote>
<p>וְהֵמָּה יְנַחֲמוּךָ</p>
</blockquote>

<blockquote>
<p>וּגְעַר בַּזְּמָן וְקוֹרוֹתָיו אֲשֶׁר הֲמָמוּךָ</p>
</blockquote>

<blockquote>
<p>כִּי מְשׁוֹרְרֵי הַזְּמָן וּנְבוֹנֵיהֶם לֹא עֲמָמוּךָ</p>
</blockquote>

<blockquote>
<p>וְעַתָּה הַדּוֹד הֶעָרֵב לְגֹדֶל מַעֲלָתֶךָ,</p>
</blockquote>

<blockquote>
<p>גִלְעָד לָתֵת צֳרִי אֶל מַחֲלָתֶךָ</p>
</blockquote>

<blockquote>
<p>וְאִם לֹא יְנַחֲמוּךָ דְבָרֶיךָ וּמְלִיצוֹתֶיךָ</p>
</blockquote>

<blockquote>
<p>לֹא יְנַחֲמוּ דִבְרֵי זוּלָתֶךָ</p>
</blockquote>

<blockquote>
<p>עוּרָה כְבוֹדִי עוּרָה הַנֵּבֶל וְכִנּוֹר</p>
</blockquote>

<blockquote>
<p>הַכֵּה בַּזְּמָן וְגַע בַּצִּנּוֹר</p>
</blockquote>

<blockquote>
<p>וְשׁוֹטֵט בְּחוּצוֹת שִׂכְלֶךָ</p>
</blockquote>

<blockquote>
<p>קְרָא בְגָרוֹן אַל תַּחְשֹׂךְ כַּשּׁוֹפָר הָרֵם קוֹלֶךָ</p>
</blockquote>

<blockquote>
<p>וְשָׂא עַל אַנְשֵׁי הַזְּמָן מְשָׁלֶיךָ</p>
</blockquote>

<blockquote>
<p>וּבְמֵיתָרֶיךָ תְכוֹנֵן עַל פְּנֵיהֶם</p>
</blockquote>

<blockquote>
<p>וְהַגֵּד מַעֲלָתְךָ עֲלֵיהֶם</p>
</blockquote>

<blockquote>
<p>וּמָה חָלַק הָאֵל לְךָ וּמָה חָלַק הַזְּמָן אֲלֵיהֶם</p>
</blockquote>

<blockquote>
<p>וּבָזֶה תִמְצָא לְךָ נֶחָמָה</p>
</blockquote>

<blockquote>
<p>וְתַעֲשֶׁה מֵאַנְשֵׁי הַזְמָן אֲשֶׁר לֹא הִגִּיעוּ אֶל מַעֲלָתְךָ נְקָמָה</p>
</blockquote>

<blockquote>
<p>וְלָכֵן הָסֵר כַּעַס מִלִּבְּךָ וּמִבְּשָׂרְךָ תוּגָה</p>
</blockquote>

<blockquote>
<p>כִּי כה אָמַר יְיָ אֱלהַי רְעֵה אֶת צֹאן הַהֲרֵגָה</p>
</blockquote>

<blockquote>
<p>כִּי מִי יִרְעֶה אֶת עַמִּי אִם לֹא תִרְעֵם</p>
</blockquote>

<blockquote>
<p>הַגֵּד לִבְנֵי יִשְׂרָאֵל אֶת תּוֹעֲבוֹת הַזְּמָן וְתוֹדִיעֵם</p>
</blockquote>

<blockquote>
<p>כִּי כוֹכְבֵי הַשָּׁמַיִם וּכְסִילֵיהֶם כְּסִילִים</p>
</blockquote>

<blockquote>
<p>וְאַתְּ רְחוּם בְּעַל טְעַם.</p>

<br />

<p>וַיִּשָּׂא מְשָׁלוֹ וַיֹּאמַר:</p>
</blockquote>

<br>  

<blockquote>
<p>צְבִי פְּאֵר זְמָן חֲבוֹשׁ</p>
</blockquote>

<blockquote>
<p>צֳרִי לְעָם וְקוּם רְעֵם</p>
</blockquote>

<blockquote>
<p>רְאֵה כְּסִיל זְבֻל כְּסִיל</p>
</blockquote>

<blockquote>
<p>וְאַתְּ רְחוּם בְּעַל טְעַם</p>
</blockquote>

<br />

<blockquote>
<p>וַיְהִי כְשָׁמְעִי אֶת דִּבְרֵי הַשָּׂר אִישׁ שְׁלוֹמִי</p>
</blockquote>

<blockquote>
<p>הָיְתָה רוּחַ אַחֶרֶת עִמִּי</p>
</blockquote>

<blockquote>
<p>וְעוֹרַרְתִּי רַעְיוֹנַי וְשִׁנַּסְתִּי מָתְנַי</p>
</blockquote>

<blockquote>
<p>וְשַׂמְתִּי אֶל הַמִּדְבָּר פָּנַי</p>
</blockquote>

<blockquote>
<p>וָאֵצֵא עִם כְּלֵי זַעְמִי</p>
</blockquote>

<blockquote>
<p>עַל הַזְּמָן הַגּוֹזֵל אֶת מַחְמָדָּיו מֵעִמִּי</p>
</blockquote>

<blockquote>
<p>וְלָבוֹא בְמִשְׁפָּט עִם עַם חֶרְמִי</p>
</blockquote>

<blockquote>
<p>וּלְדַבֵּר עֲלֵיהֶם תּוֹעָה</p>
</blockquote>

<blockquote>
<p>וְלִמְחוֹת מֵעַל פָּנַי דִּמְעָה</p>
</blockquote>

<blockquote>
<p>וּלְנַחֵם לְבָבִי מִכְּאֵבוֹ</p>
</blockquote>

<blockquote>
<p>בְּהַזְכִּירִי חֶרְפַּת הַזְּמָן וְטוּבוֹ</p>
</blockquote>

<blockquote>
<p>וּבְעוֹפְפִי חַרְבִּי עַל פְּנֵי אֲשֶׁר כִּסּוּ פְנֵיהֶם בְּחֶלְבָּם</p>
</blockquote>

<blockquote>
<p>וּבְטַמְּאִי אֶת צִפּוּי כַּסְפָּם וְאֶת אֲפֻדַּת מַסֵּכַת זְהָבָם</p>
</blockquote>

<blockquote>
<p>וּבְהַרְאוֹתִי בִּרְאָיוֹת לֹא מְרֻמּוֹת</p>
</blockquote>

<blockquote>
<p>כִּי טוֹבוֹת הַזְּמָן וְרָעוֹתָיו מְדֻמּוֹת</p>
</blockquote>

<blockquote>
<p>וְהַבּוֹטְחִים בּוֹ נִמְשְׁלוּ כַבְּהֵמוֹת</p>
</blockquote>

<blockquote>
<p>קָרְאוּ בִשְׁמוֹתָם עֲלֵי אֲדָמוֹת</p>
</blockquote>

<blockquote>
<p>וְהַשְּׂמֵחִים בְּמַתְּנַת יָדוֹ שְׂמֵחִים לְלֹא דָבָר</p>
</blockquote>

<blockquote>
<p>לִהְיוֹתוֹ קָנֶה רָצוּץ וְנִשְׁבָּר</p>
</blockquote>

<blockquote>
<p>וְהַשּׁוֹתִים בְּמִזְרְקֵי יָיִן</p>
</blockquote>

<blockquote>
<p>נֶחְשְׁבוּ לְאֶפֶס וּלְאָיִן</p>
</blockquote>

<blockquote>
<p>וְהַפּוֹרְטִים עַל פִּי הַנָּבֶל</p>
</blockquote>

<blockquote>
<p>הֲבֵל הֲבָלִים הַכֹּל הָבֶל</p>
</blockquote>

<blockquote>
<p>בְּשֶׁכְּבָר הַיָּמִים הַכֹּל נִשְׁכָּח</p>
</blockquote>

<blockquote>
<p>וַייָ בְּמִשְׁפָּט יָבוֹא וְעִם אַנְשֵׁי הַזְּמָן יִתְוַכַּח</p>
</blockquote>

<blockquote>
<p>וְהַהַצְלָחוֹת הַנְּעִימוֹת</p>
</blockquote>

<blockquote>
<p>וְהַמַּעֲלוֹת הָרָמוֹת</p>
</blockquote>

<blockquote>
<p>הֵם לְמַלְאֲכֵי אֱלֹהִים הָעוֹלִים בְּסֻלַּם הַחָכְמוֹת</p>
</blockquote>

<blockquote>
<p>הַמִּטַּהֲרִים וְהַמִּתְקַדְּשִׁים</p>
</blockquote>

<blockquote>
<p>וְאֶל הָאֵל נִגָּשִׁים</p>
</blockquote>

<blockquote>
<p>וְהַיּוֹרְדִים חָשִׁים</p>
</blockquote>

<blockquote>
<p>לַעֲשׂוֹת נְפָשִׁים</p>
</blockquote>

<blockquote>
<p>לִהְיוֹת חַיִּים אַחֲרֵי מוֹת וּקְדוֹשִׁים</p>
</blockquote>

<blockquote>
<p>יִרְאוּ נְתִיבוֹת הַזְּמָן תַּחְתֵּיהֶם</p>
</blockquote>

<blockquote>
<p>יוֹשְׁבִים וְעַטְרוֹתֵיהֶם בְּרָאשֵׁיהֶם</p>
</blockquote>

<blockquote>
<p>אוֹר נָגַהּ עֲלֵיהֶם</p>
</blockquote>

<blockquote>
<p>וָאֶשָּׂא אֶת מְלִיצָתִי</p>
</blockquote>

<blockquote>
<p>לְנַחֵם לְבָבִי וּלְבַב אַנְשֵׁי עֲצָתִי וָאֹמַר:</p>
</blockquote>

<blockquote>
<p>אֲנִי הַגֶּבֶר רָאָה עֳנִי בְּשֵׁבֶט עֶבְרַת הַזְּמָן</p>
</blockquote>

<blockquote>
<p>וְנִלְכַּדְתִּי בְרִשְׁתוֹ אֲשֶׁר טָמָן</p>
</blockquote>

<blockquote>
<p>הֶחֳדַלְתִּי אֶת תִּירוֹשִׁי וַיִשְׁבֹּת הַמָּן</p>
</blockquote>

<blockquote>
<p>וַיִּכָּתֵב כְּכֹל אֲשֶׁר צִוָּה הָמָן</p>
</blockquote>

<blockquote>
<p>לֹא יִתֵּן שֵׁנָה לְעֵינַי וּלְעַפְעַפַּי תְנוּמָה</p>
</blockquote>

<blockquote>
<p>פֶּן אֶרְאֶה אֲהוּבַי וְנֶאֱמָנַי וְיִהְיוּ אֵלַי לְנֶחָמָה</p>
</blockquote>

<blockquote>
<p>רָאָה הַזְּמָן נִדְבַת יָדִי בְּכָל אֲשֶׁר אֶפְנֶה</p>
</blockquote>

<blockquote>
<p>וְעָבַר עָלָיו רוּחַ קִנְאָה וְקִנֵּא</p>
</blockquote>

<blockquote>
<p>וְלֹא מָנַע מִמֶּנּי כָל עֲרֵבוּת</p>
</blockquote>

<blockquote>
<p>רַק פֶּן אָבוֹא לִידֵי נְדִיבוּת</p>
</blockquote>

<blockquote>
<p>וְלֹא הִטְרִיד רַעְיוֹנַי</p>
</blockquote>

<blockquote>
<p>רַק פֶּן אֲדַבֵּר בּוֹ גְנַאי</p>
</blockquote>

<blockquote>
<p>וְלֹא הִפִּיל עָלַי חֶרְדָּתוֹ</p>
</blockquote>

<blockquote>
<p>רַק פֶּן בַּחֶרֶב אֵצֵא לִקְרָאתוֹ</p>
</blockquote>

<blockquote>
<p>לֹא אֶתְמַהּ אִם שְׂנָאַנִי כִּי שְׂנֵאתִיו</p>
</blockquote>

<blockquote>
<p>וְלֹא אֶגְעַר בּוֹ אִם הֶלְאַנִי כִּי הִלְאֵתִיו</p>
</blockquote>

<blockquote>
<p>וְאִם הַיּוֹם הֵבִיא בְּכִלְיוֹתַי בְּנֵי אַשְׁפָּתוֹ</p>
</blockquote>

<blockquote>
<p>וְשָׂבַעְתִּי חֶרְפָּתוֹ</p>
</blockquote>

<blockquote>
<p>תְּמוֹל לָקַח מִיָּדִי כִּפְלַיִם בְּכָל חַטָאתוֹ</p>
</blockquote>

<blockquote>
<p>רָאָה הַזְּמָן כִּי שַׂמְתִּי פָנַי לְהִלָּחֵם בּוֹ</p>
</blockquote>

<blockquote>
<p>וְכִי אָשִׁיב צוּר חַרְבּוֹ</p>
</blockquote>

<blockquote>
<p>וְכִי הֶעֱלֵיתִי אַסִּירָיו מִתְּהוֹמוֹתָיו</p>
</blockquote>

<blockquote>
<p>הִגִּישׁ עַצֻּמוֹתָיו</p>
</blockquote>

<blockquote>
<p>וְעָרַךְ לְמוּל פָּנַי מִלְחֲמוֹתָיו.</p>
</blockquote>

<blockquote>
<p>וַיּאמֶר נִרְאֶה מַה יִהְיוּ חֲלוֹמוֹתָיו</p>
</blockquote>

<blockquote>
<p>וְהִנְנִי כְגֵר בָּאָרֶץ וּכְאוֹרֵחַ</p>
</blockquote>

<blockquote>
<p>מַר צוֹרֵחַ</p>
</blockquote>

<blockquote>
<p>מִלִּפְנֵי הַזְּמָן בּוֹרֵחַ</p>
</blockquote>

<blockquote>
<p>יִתְקַלְּסוּ בִי לֵאמֹר עֲלֵה קֵרֵחַ</p>
</blockquote>

<blockquote>
<p>הָיִיתִי שְׂחוֹק לְכָל עַמִּי</p>
</blockquote>

<blockquote>
<p>וַתֵּהֹם כָּל הָעִיר עָלַי וַתֹּאמַרְנָה הֲזֶה נָעֳמִי</p>
</blockquote>

<blockquote>
<p>אִי נְדִיבוּת הִנַּחְתִּיךְ שֶׁלֹא בִרְצוֹנִי</p>
</blockquote>

<blockquote>
<p>וְהִנְנִי מֵאֱלֹהֵי כֶסֶף וֵאלֹהֵי זָהָב חִיצוֹנִי</p>
</blockquote>

<blockquote>
<p>וַאֲשֶׁר מָאַסְתִּי אֲבוֹתָם לָשִׁית עִם כַּלְבֵי צֹאנִי</p>
</blockquote>

<blockquote>
<p>אֲשֶׁר אָמְרוּ לֹא יִרְאֶה יָהּ</p>
</blockquote>

<blockquote>
<p>וְדָמָן טָעוּן הַזָּיָה</p>
</blockquote>

<blockquote>
<p>אִישׁ צְרוֹר כַּסְפּוֹ בְשַׂקּוֹ</p>
</blockquote>

<blockquote>
<p>וְהַרְבֵּה סִפְרֵי מִינוּת נוֹשְׁרִים מֵחֵיקוֹ</p>
</blockquote>

<blockquote>
<p>וְלֹא יֵדַע בִּמְלֹאת שִׂפְקוֹ</p>
</blockquote>

<blockquote>
<p>בִּי יְיָ מָה אֹמַר אַחֲרֵי אֲשֶׁר שַׂחֲקוּ עָלַי צְעִירִים</p>
</blockquote>

<blockquote>
<p>יִזְבְּחוּ אֶת זִבְחֵיהֶם לַשְּׂעִירִים</p>
</blockquote>

<blockquote>
<p>לֹא יֵדְעוּ מִי שָׂם כַּסְפָּם בְּאַמְתַּחְתָּם</p>
</blockquote>

<blockquote>
<p>וְצָרַעַת הַכְּסִילוּת פּוֹרַחַת בְּקָרַחְתָּם אוֹ בְגַבַּחְתָּם</p>
</blockquote>

<blockquote>
<p>יְדַבְּרוּ קָשׁוֹת וְיַעֲנוּ עַזּוֹת</p>
</blockquote>

<blockquote>
<p>יֹאמְרוּ יָדֵנוּ רָמָה וְלֹא יְיָ פָּעַל כָּל זֹאת</p>
</blockquote>

<blockquote>
<p>וַאֲשֶׁר בְּשֶׁכְּבָר הַיָּמִים הִפִּילוּ אֵלַי תְחִנָּתָם</p>
</blockquote>

<blockquote>
<p>שִׁבְתָּם וְקִימָתָם הָיִיתִי אֲנִי מַנְגִּינָתָם</p>
</blockquote>

<blockquote>
<p>וְעַל גַּבִּי חָרְשׁוּ חוֹרְשִׁים הֶאֱרִיכוּ לְמַעֲנִיתָם</p>
</blockquote>

<blockquote>
<p>וַיְהִי לְבָבִי בִי גוֹעֵר</p>
</blockquote>

<blockquote>
<p>וּכְמֹץ מִגֹּרֶן יְסֹעֵר</p>
</blockquote>

<blockquote>
<p>זַעֲקַת שֶבֶר יְעֹעֵר</p>
</blockquote>

<blockquote>
<p>וּלְמִפְקַד מַחֲמַדַּי יִתְעַצֵּב</p>
</blockquote>

<blockquote>
<p>וְלִרְאוֹת מָה אָשִׁיב עַל תּוֹכַחְתּוֹ יִתְיַצֵּב</p>
</blockquote>

<blockquote>
<p>וָאָשִׁיב אֶל לִבִּי דְבָרִים נְעִימִים</p>
</blockquote>

<blockquote>
<p>אוּלַי אֲשַׁלֵּם לוֹ וְלַאֲבֵלָיו נִחֻמִים</p>
</blockquote>

<blockquote>
<p>וָאֹמְרָה הַבֵּט נָא לִבִּי בְּעֵין שִׂכְלֶךָ</p>
</blockquote>

<blockquote>
<p>וּרְאֵה הַמִּתְחַכְּמִים עָלֶיךָ</p>
</blockquote>

<blockquote>
<p>אִם רַב גְּבוּלָם מִגְּבוּלֶךָ</p>
</blockquote>

<blockquote>
<p>שָׂא נָא עֵינֵיךָ וּרְאֵה מָה חָלַק לָהֶם הַזְּמָן</p>
</blockquote>

<blockquote>
<p>וּמָה חָלַק לְךָ הָאֵל הָרַחֲמָן</p>
</blockquote>

<blockquote>
<p>לָהֶם חָלַק בִּרְכוֹת תְּהוֹם רובֶצֶת תָּחַת</p>
</blockquote>

<blockquote>
<p>פַּח וָפַחַד וָפָחַת</p>
</blockquote>

<blockquote>
<p>וּלְךָ חָלַק בִּרְכוֹת שָׁמַיִם מֵעַל</p>
</blockquote>

<blockquote>
<p>וְנֶפֶשׁ בִּזְּמָן תִּגְעַל</p>
</blockquote>

<blockquote>
<p>וַאֲשֶׁר יִבְזוּ לִי לְצָרוֹתַי</p>
</blockquote>

<blockquote>
<p>וְיִתְמְהוּ לְקוֹרוֹתַי</p>
</blockquote>

<blockquote>
<p>הֲיוֹלִיכוּ אַחֲרֵיהֶם אוֹצְרוֹתָם כַּאֲשֶׁר אוֹלִיךְ אוֹצְרוֹתַי</p>
</blockquote>

<blockquote>
<p>אֱמֹר נָא לִבִּי לְכָל הוֹלֵךְ אַחֲרֵי בִצְעוֹ</p>
</blockquote>

<blockquote>
<p>בָּזֹאת תִּבָּחֲנוּ חֵי פַרְעֹה</p>
</blockquote>

<blockquote>
<p>נִהְיֶה שְׁנֵינוּ עֲרוּמִים</p>
</blockquote>

<blockquote>
<p>וְנִרְאֶה מִי הֵם הַפִּקְחִים וְהָעֲרוּמִים</p>
</blockquote>

<blockquote>
<p>וְנִסְגֹּר הַסְּפָרִים</p>
</blockquote>

<blockquote>
<p>וְנִרְאֶה בְלֵב מִי הַחָכְמוֹת וְהַמּוּסָרִים</p>
</blockquote>

<blockquote>
<p>וּמִי כֶתֶר הַחָכְמָה עַל רֹאשׁוֹ</p>
</blockquote>

<blockquote>
<p>וּמִי הַשּׁוֹתֶה וְיִשְׁכַּח רִישׁוֹ</p>
</blockquote>

<blockquote>
<p>הֵם בְּהִפָּרְדָם מִן הָעוֹלָם יִטֶּה לָאָרֶץ מִנְלָם</p>
</blockquote>

<blockquote>
<p>וְעָזְבוּ לַאֲחֵרִים חֵילָם</p>
</blockquote>

<blockquote>
<p>וַאֲנִי נָתַתִּי הַחָכְמָה סֻלָּם</p>
</blockquote>

<blockquote>
<p>וּרְאִיתִיהָ לִזְכֹּר בְּרִית עוֹלָם</p>
</blockquote>

<blockquote>
<p>אִם אָמוּת לֹא יָמוּתוּ סְפָרַי</p>
</blockquote>

<blockquote>
<p>וּמִשָּׁם יִתְנוּ רֵיחַ נִרְדִּי עִם כְּפָרַי</p>
</blockquote>

<blockquote>
<p>הֵם יִשְׁכְּבוּ לְמָחֲרָאוֹת</p>
</blockquote>

<blockquote>
<p>בִּשְׂמָלוֹת בָּלוֹת וּמְטֻלָּאוֹת</p>
</blockquote>

<blockquote>
<p>וּבְגָדַי יִהְיוּ בְּפַז השֵּׂכֶל מְסֻלָּאוֹת</p>
</blockquote>

<blockquote>
<p>יְפוֹת הַמַּרְאֶה וְהַבְּרִיאוֹת</p>
</blockquote>

<blockquote>
<p>וּבְשָׁכְבִי בִמְנוּחִי</p>
</blockquote>

<blockquote>
<p>יִקְרָאוּנִי אָחִי, מֵת וַאֲנִי חַי</p>
</blockquote>

<blockquote>
<p>וּמֵהֶם תֵּדַע בֶּאֱמֶת</p>
</blockquote>

<blockquote>
<p>כִּי הַחַי מֵהֶם הוּא הַמֵּת</p>
</blockquote>

<blockquote>
<p>בַּבֹּקֶר יֵיטִיב גֵּהָה</p>
</blockquote>

<blockquote>
<p>לְעֵת עֶרֶב וְהִנֵּה בַלָּהָה</p>
</blockquote>

<blockquote>
<p>וְאִם הַיּוֹם יִמְשְׁלוּ עֲשִׁירִים בָּרָשִׁים</p>
</blockquote>

<blockquote>
<p>וְיִשְׁתוּ יֵין עֲנוּשִׁים</p>
</blockquote>

<blockquote>
<p>עוֹד מְעַט וְתָמוּת בַּנֹּעַר נַפְשָׁם וְחַיָּתָם בַּקְּדֵשִׁים</p>
</blockquote>

<blockquote>
<p>וּטְעוּנָה הַפְשֵׁט וְנִתּוּחַ וְכָלִיל לָאִשִּׁים</p>
</blockquote>

<blockquote>
<p>וּכְבָר בֵּאֲרוּ אַנְשֵׁי הַסְּגֻלָּה כִּי הַפְּרוּטָה אֵינֶנָּה תְהִלָּה</p>
</blockquote>

<blockquote>
<p>וְגֵרָה אֵינֶנָּה מַעֲלָה</p>
</blockquote>

<blockquote>
<p>לֹא אָחוּשׁ לְאֵשׁ הַזְּמָן אַחַר אֲשֶׁר יַצִּילֵנִי מֵהָאֵשׁ הַגְּדוֹלָה</p>
</blockquote>

<blockquote>
<p>וְלֹא אִירָא מֵחֶסְרוֹנוֹ אַחֲרֵי אֲשֶׁר יְבִיאֵנִי אֶל הַמַּעֲלָה הַמְהֻלָּלָה</p>
</blockquote>

<blockquote>
<p>וְלֹא אִירָא מֵחֶרְפָּתִי בָּעוֹלָם הַזֶּה וּבִזְיוֹנִי</p>
</blockquote>

<blockquote>
<p>אַחֲרֵי אֲשֶׁר יְבִיאֵנִי</p>
</blockquote>

<blockquote>
<p>אֶל הַכָּבוֹד הָרוּחָנִי</p>
</blockquote>

<blockquote>
<p>וְאֶל תִּפְאֶרֶת הָעוֹלָם הָרַבָּנִי</p>
</blockquote>

<blockquote>
<p>לֹא אָחוּשׁ אֶל מַחְמַדַּי אִם הִפְסַדְתִּים</p>
</blockquote>

<blockquote>
<p>אַחֲרֵי אֲשֶׁר קָנִיתִי מַרְבַדֵּי הַשֵּׂכֶל וְעַל גַרְגְּרוֹתַי עֲנַדְתִּים</p>
</blockquote>

<blockquote>
<p>סָחַרְתִּי סַחֲרֵי הַחָכְמָה וְלֹא יַנִּיחוּנִי</p>
</blockquote>

<blockquote>
<p>וְאוֹרָם וַאֲמִתָּם הֵמָּה יַנְחוּנִי</p>
</blockquote>

<blockquote>
<p>בְּשָׁכְבִי יִשְׁמְרוּ עָלַי וַהֲקִיצוֹתִי הֵמָּה יְשִׂיחוּנִי</p>
</blockquote>

<blockquote>
<p>וּבְעֵת יְסַפְּרוּ עַל אִישׁ וְיֹאמְרוּ פְלוֹנִי קָנָה דָג נִפְלָא</p>
</blockquote>

<blockquote>
<p>וְשָׁתָה יַיִן בְּכֶתֶם אוֹפִיר לֹא יְסֻלֶּה</p>
</blockquote>

<blockquote>
<p>יֹאמְרוּ עָלַי פְּלוֹנִי חִבֵּר פֵּרוּשׁ מִשְׁלֵי</p>
</blockquote>

<blockquote>
<p>עַל דֶּרֶךְ הַסּוֹד הַנַּעֲלֶה</p>
</blockquote>

<blockquote>
<p>וְכָל רָז לָא אָנֵס לֵהּ</p>
</blockquote>

<blockquote>
<p>וְּבְעֵת יֹאמְרוּ פְלוֹנִי קָנָה רְבִיעַ פָּרָה</p>
</blockquote>

<blockquote>
<p>וְסָחַר סְחוֹרָה</p>
</blockquote>

<blockquote>
<p>יֹאמְרוּ עָלַי פְּלוֹנִי חִבֵּר פֵּרוּשׁ חֲמִשָּׁה חֻמְשֵׁי תוֹרָה</p>
</blockquote>

<blockquote>
<p>וְלֹא הִשְׁאִיר רֶמֶז וָסוֹד</p>
</blockquote>

<blockquote>
<p>מִקִּירוֹת הַסִּפּוּן וְעַד הַיְסוֹד</p>
</blockquote>

<blockquote>
<p>וּבְעֵת יֹאמְרוּ לִפְלוֹנִי הַנִּמְהַר</p>
</blockquote>

<blockquote>
<p>דָּגָן תִּירוֹשׁ וְיִצְהָר</p>
</blockquote>

<blockquote>
<p>וְאֹרֶז וָדֹחַן</p>
</blockquote>

<blockquote>
<p>יֹאמְרוּ פְלוֹנִי חִבֵּר בְּדִקְדּוּק הַלָּשׁוֹן סֵפֶר אֶבֶן בֹּחַן</p>
</blockquote>

<blockquote>
<p>וּבְעֵת יֹאמְרוּ לִפְלוֹנִי בֵית מִדּוֹת וַעֲלִיּוֹת</p>
</blockquote>

<blockquote>
<p>עָבְרוּ מַשְׂכִּיּוֹת</p>
</blockquote>

<blockquote>
<p>וּמִגְדָּל בָּנוּי לְתַלְפִּיּוֹת</p>
</blockquote>

<blockquote>
<p>וְעוֹפוֹת וְחַיּוֹת</p>
</blockquote>

<blockquote>
<p>וַאֲבָנִים טוֹבוֹת וּמַרְגָּלִיּוֹת</p>
</blockquote>

<blockquote>
<p>יֹאמְרוּ פְלוֹנִי חִבֵּר סֵפֶר בְּבֵאוּר צוּרַת הָאוֹתִיּוֹת</p>
</blockquote>

<blockquote>
<p>וְנָתַן הָאֲחָדִים וְהָעֲשָׂרוֹת וְהַמֵּאוֹת</p>
</blockquote>

<blockquote>
<p>רֶמֶז אֶל הָאֱלהִיּוּת וְהַשָּׁמַיְמִיּוּת וְהַטִּבְעִיּוּת</p>
</blockquote>

<blockquote>
<p>וּבְעֵת יֹאמְרוּ פְלוֹנִי הָלַךְ בְּאֶרֶץ יִשְׁמָעאֵל</p>
</blockquote>

<blockquote>
<p>וְסָבַב הַגִּלְגָּל וּבֵית אֵל</p>
</blockquote>

<blockquote>
<p>יֹאמְרוּ פְלוֹנִי פֵּרַשׁ סֵפֶר יְשַׁעְיָה וְיִרְמְיָה וִיחֶזְקְאֵל</p>
</blockquote>

<blockquote>
<p>וּבְעֵת יֹאמְרוּ לִפְלוֹנִי סְחוֹרַת הָאִיִּים</p>
</blockquote>

<blockquote>
<p>וְהַשִּׁירִים הַנָּכְרִים וְהַהַגְרִיִּים</p>
</blockquote>

<blockquote>
<p>יֹאמְרוּ לִפְלוֹנִי הַשִּׁירִים הָעִבְרִיִּים</p>
</blockquote>

<blockquote>
<p>אֲשֶׁר לֹא נִבְרְאוּ בְּכָל הָאָרֶץ וּבְכָל הַגּוֹיִם</p>
</blockquote>

<blockquote>
<p>וּבְעֵת יֹאמְרוּ פְלוֹנִי רָשָׁע עָרוּם</p>
</blockquote>

<blockquote>
<p>יֹאמְרוּ לִפְלוֹנִי הַמְּלִיצוֹת הַנִּשָּׂאוֹת עַד שָׁמַיִם לָרוּם</p>
</blockquote>

<blockquote>
<p>חַכְמֵי סְפָרַד יְשַׁחֲרוּם</p>
</blockquote>

<blockquote>
<p>וּבִפְרוֹבָנצָ&quot;א יְפָאֲרוּם</p>
</blockquote>

<blockquote>
<p>וְכָל רוֹאֵיהֶם יַכִּירוּם</p>
</blockquote>

<blockquote>
<p>וּבְעֵת יֹאמְרוּ לִפְלוֹנִי עֲטָרוֹת וְדִיבוֹן</p>
</blockquote>

<blockquote>
<p>וְצֶמֶר צַחַר וְיֵין חֶלְבּוֹן</p>
</blockquote>

<blockquote>
<p>יֹאמְרוּ פְלוֹנִי בָקִי בְּכָל נְתִיבוֹת הַחֶשְׁבּוֹן</p>
</blockquote>

<blockquote>
<p>וּבְעֵת יֹאמְרוּ לִפְלוֹנִי אָרוֹן וְכַפֹּרֶת</p>
</blockquote>

<blockquote>
<p>וּכְתֹנֶת בַּד וּמַעֲפֹרֶת</p>
</blockquote>

<blockquote>
<p>יֹאמְרוּ פְלוֹנִי בָקִי בְחָכְמַת הַתִּשְׁבֹּרֶת</p>
</blockquote>

<blockquote>
<p>וּבְעֵת יֹאמְרוּ פְלוֹנִי רַבּוּ כְסָפָיו וּזְהָבָיו</p>
</blockquote>

<blockquote>
<p>יֹאמְרוּ פְלוֹנִי בָקִי בְּחָכְמַת הַגַּלְגַּל וּבְכוֹכָבָיו</p>
</blockquote>

<blockquote>
<p>וּבְעֵת יֹאמְרוּ פְלוֹנִי כָּפַר בְּעִקָּר</p>
</blockquote>

<blockquote>
<p>יֹאמְרוּ פְלוֹנִי חָכָם בְּחָכְמַת הַמֶּחְקָר</p>
</blockquote>

<blockquote>
<p>וּבְעֵת יֹאמְרוּ פְלוֹנִי נִשְׁתַּכֵּר בְּפוּרִים</p>
</blockquote>

<blockquote>
<p>יֹאמְרוּ פְלוֹנִי דָרַשׁ בְּיום הַכִּפּוּרִים</p>
</blockquote>

<blockquote>
<p>וּבְעֵת יֹאמְרוּ פְלוֹנִי וּפְלוֹנִי עֲשִׁירִים</p>
</blockquote>

<blockquote>
<p>יֹאמְרוּ פְלוֹנִי אָכַל לֶחֶם אַבִּירִים</p>
</blockquote>

<blockquote>
<p>ולוֹ יָד וָשֵׁם בְּכָל אַרְבָּעָה וִעֶשְׂרִים</p>
</blockquote>

<blockquote>
<p>וּבְעֵת יֹאמְרוּ עַל אִישׁ מָחָר יָמוּת</p>
</blockquote>

<blockquote>
<p>יֹאמְרוּ פְלוֹנִי חִבֵּר פֵּרוּשׁ אִיּוֹב וְשִׁיר הַשִּׁירִים וְקֹהֶלֶת עַל הַשְּׁלֵמוּת</p>
</blockquote>

<blockquote>
<p>וְהוּא יְנַהֲגֵנוּ עַל־מוּת</p>
</blockquote>

<blockquote>
<p>וּבְעֵת יֹאמְרוּ פְלוֹנִי דִבֵּר נְבָלוֹת</p>
</blockquote>

<blockquote>
<p>יֹאמְרוּ פְלֹונִי פֵרַשׁ חָמֵשׁ מְגִלּוֹת</p>
</blockquote>

<blockquote>
<p>וְסֵפֶר תְהִלּוֹת</p>
</blockquote>

<blockquote>
<p>וּבְעֵת יֹאמְרוּ פְלוֹנִי לֵץ יָהִיר</p>
</blockquote>

<blockquote>
<p>יֹאמְרוּ פְלוֹנִי לָמַד סֵפֶר הַבָּהִיר</p>
</blockquote>

<blockquote>
<p>וּלְשׁוֹנוֹ עֵט סוֹפֵר מָהִיר</p>
</blockquote>

<blockquote>
<p>וּבְעֵת יֹאמְרוּ פְלוֹנִי בְּתוֹךְ עֲלָמוֹת תּוֹפְפוֹת</p>
</blockquote>

<blockquote>
<p>וְצֹאנָיו מַאֲלִיפוֹת</p>
</blockquote>

<blockquote>
<p>וְלוֹ מִן הַסֹּלֶת אֵפוֹת</p>
</blockquote>

<blockquote>
<p>וּמִבְּגָדִים חֲלִיפוֹת</p>
</blockquote>

<blockquote>
<p>וּשְׁפָחוֹת חֲרוּפוֹת</p>
</blockquote>

<blockquote>
<p>וְהַשֵּׁרוֹת וְהַנְּטִפוֹת</p>
</blockquote>

<blockquote>
<p>יֹאמְרוּ פְלוֹנִי בָקִי בְמוֹלָדוֹת וּבִתְקוּפוֹת</p>
</blockquote>

<blockquote>
<p>וּדְבָרָיו כְּמַשְׂמְרוֹת נְטוּעִים בַּעֲלֵי אֲסֻפוֹת</p>
</blockquote>

<blockquote>
<p>וּבעֵת יאמְרוּ פְלונִי לָבוּשׁ שָׁנִים</p>
</blockquote>

<blockquote>
<p>יאמְרוּ פְלונִי שִׂפְתותָיו שׁושָׁנִּים</p>
</blockquote>

<blockquote>
<p>וּבְעֵת יֹאמְרוּ פְלונִי בְּכַלְנוֹ וְלִבּוֹ בְּכַרְכְּמִישׁ</p>
</blockquote>

<blockquote>
<p>כְּתמֶר מִקְשָה מִמְּקוֹמוֹ לֹא יָמִישׁ</p>
</blockquote>

<blockquote>
<p>יֹאמְרוּ פְלוֹנִי מוֹצִיא לְךָ מַיִם מִצּוּר הַחַלָּמִישׁ</p>
</blockquote>

<blockquote>
<p>וּבְעֵת יֹאמְרוּ עַל אִישׁ מִיַּלְדֵי הָעִבְרִים זֶה</p>
</blockquote>

<blockquote>
<p>וְנִיבוֹ נִבְזֶה וְרָזֶה</p>
</blockquote>

<blockquote>
<p>יֹאמְרוּ פְלוֹנִי מַזֶּה בֶּן מַזֶּה</p>
</blockquote>

<blockquote>
<p>וּבְעֵת יֹאמְרוּ פְלוֹנִי שָׁפַךְ דָּם נָקִי</p>
</blockquote>

<blockquote>
<p>וְאָכַל וְהֵקִיא</p>
</blockquote>

<blockquote>
<p>יֹאמְרוּ פְלוֹנִי בְּכָל הַחָכְמוֹת בָּקִי</p>
</blockquote>

<blockquote>
<p>וּבְעֵת יֹאמְרוּ לִפְלוֹנִי הַיָּד הַמַּרְבָּה לִבְדֹּק בַּנָּשִׁים</p>
</blockquote>

<blockquote>
<p>יֹאמְרוּ פְלוֹנִי יועֵץ וָחֲכַם חֲרָשִׁים</p>
</blockquote>

<blockquote>
<p>רָד עִם אֵל וְעִם קְדוֹשִׁים</p>
</blockquote>

<blockquote>
<p>הַמְשַׂמֵּח אֱלֹהִים וַאֲנָשִׁים</p>
</blockquote>

<blockquote>
<p>וּבְעֵת יֹאמְרוּ פְלוֹנִי קַנּוֹא וְנוֹקֵם</p>
</blockquote>

<blockquote>
<p>יֹאמְרוּ פְלוֹנִי חָרָשׁ וְחוֹשֵׁב וְרוֹקֵם</p>
</blockquote>

<blockquote>
<p>וּמַשְׁבִּית אוֹיֵב וּמִתְנַקֵּם</p>
</blockquote>

<blockquote>
<p>וּבְעֵת יֹאמְרוּ פְלוֹנִי כָזָב וָשֹׁד יַרְבֶּה</p>
</blockquote>

<blockquote>
<p>ולוֹ סוּס יַרְעִישֵׁנּוּ כָּאַרְבֶּה</p>
</blockquote>

<blockquote>
<p>יֹאמְרוּ פְלוֹני אִזֵּן וְחִקֵּר תִקֵּן מְשָׁלִים הַרְבֵּה</p>
</blockquote>

<blockquote>
<p>וּבְעֵת יֹאמְרוּ פְלוֹנִי קָנָה הַבַּרְבּוּר</p>
</blockquote>

<blockquote>
<p>יֹאמְרוּ פְלוֹנִי בָקִי בְסוֹד הָעִבּוּר</p>
</blockquote>

<blockquote>
<p>וְעָסַק בְּצָרְכֵי צִבּוּר</p>
</blockquote>

<blockquote>
<p>וּבְעֵת יֹאמְרוּ פְלוֹנִי אָכַל פְּרִי כַּחַשׁ</p>
</blockquote>

<blockquote>
<p>יִשֹּׁךְ כַּנָּחָשׁ בְּלוֹא לָחַשׁ</p>
</blockquote>

<blockquote>
<p>יֹאמְרוּ פְלוֹנִי חֲכַם חֲרָשִׁים וּנְבוֹן לָחַשׁ</p>
</blockquote>

<blockquote>
<p>וּבְעת יֹאמְרוּ עַל אֲנָשִׁים כִּי דָמְמוּ וְנֶאֱלָמוּ</p>
</blockquote>

<blockquote>
<p>אוֹ הֲלִיכוֹת שָׁוְא קִוּוּ לָמוֹ</p>
</blockquote>

<blockquote>
<p>יֹאמְרוּ לִפְלוֹנִי הַחִידוֹת אֲשֶׁר נֶעְלָמוּ</p>
</blockquote>

<blockquote>
<p>וְחֶשְׁבּוֹן רֹאשׁ כּוֹכָבִים כִּי רָמוּ</p>
</blockquote>

<blockquote>
<p>וּבְעֵת יֹאמְרוּ פְלוֹנִי בָקִי בַחֲרִישָׁה וּבִקְצִירָה,</p>
</blockquote>

<blockquote>
<p>וּפְלוֹנִי הַדֶּלֶת תִּסֹּב עַל צִירָהּ</p>
</blockquote>

<blockquote>
<p>יֹאמְרוּ פְלוֹנִי בָקִי בְסֵפֶר יְצִירָה</p>
</blockquote>

<blockquote>
<p>וּבְעֵת יֹאמְרוּ פְלוֹנִי יָכִין לָעֹרֵב צֵידוֹ,</p>
</blockquote>

<blockquote>
<p>וְעֵשָׂו אָחִיו בָּא מִצֵּידוֹ</p>
</blockquote>

<blockquote>
<p>יֹאמְרוּ בָּרוּךְ שֶׁחָלַק לִפְלוֹנִי מִכְּבוֹדוֹ</p>
</blockquote>

<blockquote>
<p>וּבְעֵת יֹאמְרוּ עַל אִישׁ כִּי אִשְׁתּוֹ תִּטְחַן לְאַחֵר</p>
</blockquote>

<blockquote>
<p>יֹאמְרוּ עַל אִשְׁתִּי הָיְתָה כָּאֳנִיּוֹת סוֹחֵר</p>
</blockquote>

<blockquote>
<p>וּמְלֵאָתָהּ וְדִמְעָתָהּ לֹא תְאַחֵר</p>
</blockquote>

<blockquote>
<p>וּבְעֵת יֹאמְרוּ אֵשֶׁת פְּלוֹנִי עֲתַלְיָהוּ הַמּוֹלֶכֶת</p>
</blockquote>

<blockquote>
<p>בִּכְרָה קַלָּה דְרָכֶיהָ מְשָׂרֶכֶת</p>
</blockquote>

<blockquote>
<p>וּבְפִיהָ לַהַט הַחֶרֶב הַמִּתְהַפֶּכֶת</p>
</blockquote>

<blockquote>
<p>וְלִבָּה אֲסוּרִים וּבֵית הַמַּהְפֶּכֶת</p>
</blockquote>

<blockquote>
<p>יֹאמְרוּ כִּי לְאִשְׁתִּי אַהֲבַת חֶסֶד וְהַצְנֵעַ לֶכֶת</p>
</blockquote>

<blockquote>
<p>וּבְעֵת יֹאמְרוּ אֵשֶׁת פְּלוֹנִי עָבַרְתִּי עַל טוּב צַוָּארָה</p>
</blockquote>

<blockquote>
<p>יֹאמְרוּ פְלוֹנִית לֹא יִכְבֶּה בַּלַּיְלָה נֵרָהּ</p>
</blockquote>

<blockquote>
<p>וּבְעֵת יֹאמְרוּ פְלוֹנִית גַרְגְּרָנִית</p>
</blockquote>

<blockquote>
<p>וּבָנֶיהָ פְנֵיהֶם אֲחוֹרַנִּית</p>
</blockquote>

<blockquote>
<p>יֹאמְרוּ פְלוֹנִית אַהֲרוֹנִית סַהֲרוֹנִית עֵרָנִית</p>
</blockquote>

<blockquote>
<p>וּבְעֵת יֹאמְרוּ אֵין חֵפֶץ לִפְלוֹנִית כִּי אִם בְּמֵאָה עָרְלוֹת פְּלִשְׁתִּים</p>
</blockquote>

<blockquote>
<p>יֹאמְרוּ פְלוֹנִית דָּרְשָה צֶמֶר וּפִשְׁתִּים</p>
</blockquote>

<blockquote>
<p>וּבְעֵת יֹאמְרוּ פְלוֹנִית בְּאֵימִים תִּתְהוֹלָל</p>
</blockquote>

<blockquote>
<p>יֹאמְרוּ פְלונִית אִשָּׁה יִרְאַת יְיָ הִיא תִּתְהַלָּל</p>
</blockquote>

<blockquote>
<p>וּבְעֵת יֹאמְרוּ פְלוֹנִית בֵּין שָׁדֶיה נַאֲפוּפֶיהָ</p>
</blockquote>

<blockquote>
<p>צַר וָאוֹר חָשַׁךְ בַּעֲרִיפֶיהָ</p>
</blockquote>

<blockquote>
<p>מוֹכֶרֶת גּוֹיִם בִּזְנוּנֶיהָ וּמַמְלָכוֹת בִּכְשָׁפֶיהָ</p>
</blockquote>

<blockquote>
<p>וְרִשְׁפֵּי אֵשׁ רְשָׁפֶיהָ</p>
</blockquote>

<blockquote>
<p>יֹאמְרוּ פְלוֹנִית שֶׁמֶשׁ צְדָקָה וּמַרְפֵּא בִּכְנָפֶיהָ</p>
</blockquote>

<blockquote>
<p>וּבְעֵת יֹאמְרוּ פְלוֹנִית כְּיוֹנָה פוֹתָה אֵין לֵב</p>
</blockquote>

<blockquote>
<p>תְּבַשֵׁל גְּדִי בַּחֲלֵב</p>
</blockquote>

<blockquote>
<p>יֹאמְרוּ פְלוֹנִית אִשָּׁה חָכְמַת לֵב</p>
</blockquote>

<blockquote>
<p>וְאַחֲרֵי אֲשֶׁר חֲבָלִים נָפְלוּ לִי בַּנְּעִימִים</p>
</blockquote>

<blockquote>
<p>וַתְּהִי נַחֲלָתִי נַחֲלַת שַׁדַּי מִמְּרוֹמִים</p>
</blockquote>

<blockquote>
<p>אֵיךְ אֲקַנֵּא לְאַנְשֵׁי דָמִים</p>
</blockquote>

<blockquote>
<p>הָאוֹמְרִים הַב הָב</p>
</blockquote>

<blockquote>
<p>יַעֲשׂוּ לָהֶם אֱלֹהֵי כֶסֶף וֵאלֹהֵי זָהָב</p>
</blockquote>

<blockquote>
<p>לִי כֶתֶר הַתּוֹרָה הָעֶלְיוֹנִי</p>
</blockquote>

<blockquote>
<p>וְכֶתֶר הַמַּלְכוּת הָרוּחָנִי</p>
</blockquote>

<blockquote>
<p>וְתִפְאֶרֶת הָעוֹלָם הָרַבָּנִי</p>
</blockquote>

<blockquote>
<p>וְכֶתֶר שֵׁם טוֹב אֲשֶׁר עַל גַבִּי</p>
</blockquote>

<blockquote>
<p>הוּא כַסְפִּי וּזְהָבִי</p>
</blockquote>

<blockquote>
<p>אֲשֶׁר בּוֹ יִתְהַלֵּל הַמִּתְהַלֵּל.</p>
</blockquote>

<blockquote>
<p>לֹא יִשְׁלְלֶנּוּ מִמֶּנִי שׁוֹלֵל</p>
</blockquote>

<blockquote>
<p>זֹאת נֶחָמָתִי בְעָנְיִי וְאֶכְתְּבֵנָּה לְזִכָּרוֹן בַּסֵּפֶר</p>
</blockquote>

<blockquote>
<p>נוֹתֵן אִמְרֵי שֵׁפֶר</p>
</blockquote>

<blockquote>
<p>לְמַעַן יֵדְעוּ עֵיפָה וָעֵפֶר</p>
</blockquote>

<blockquote>
<p>כִי אֶמְאַס הַזְּמָן וְנִחַמְתִּי עַל עָפָר וָאֵפֶר</p>
</blockquote>

<blockquote>
<p>וַיְהִי כִשְׁמוֹעַ הַשָׂר הַמְלִיצוֹת הַנְעִימוֹת</p>
</blockquote>

<blockquote>
<p>וְאֶת שֵׁמַע הַסְפָרִים וְהַחָכְמוֹת</p>
</blockquote>

<blockquote>
<p>וְהַמַעֲלוֹת הָרָמוֹת</p>
</blockquote>

<blockquote>
<p>אֲשֶׁר נִקְּבוּ בְּשֵׁמוֹת</p>
</blockquote>

<blockquote>
<p>וַיֹּאמֶר חַי אֲנִי עָשִׂיתָ מֵהַזְּמָן וּמִבָּנָיו נְקָמוֹת</p>
</blockquote>

<blockquote>
<p>וְעַתָּה הִנְנִי מֵעִמְּךָ שׁוֹאֵל</p>
</blockquote>

<blockquote>
<p>לְהוֹדִיעֵנִי בַּמֶּה הָיִיתָ אֶל הַחָכְמָה גוֹאֵל</p>
</blockquote>

<blockquote>
<p>וּמַדּוּעַ הַשֵּׂכֶל כָּל שָׂר וְנָגִיד יְגָאֵל</p>
</blockquote>

<blockquote>
<p>וְהָיָה מֻטּוֹת כְּנָפָיו מְלֹא רֹחַב אַרְצְךָ עִמָּנוּאֵל</p>
</blockquote>

<blockquote>
<p>וָאַעַן וָאֹמַר שִׂכְלִי עָלָה וְגָבַר</p>
</blockquote>

<blockquote>
<p>כִּי שִׁעְבַּדְתִי כָּל הַדְּבָרִים לְנַפְשִׁי וְלֹא נַפְשִׁי לְדָבָר</p>
</blockquote>

<blockquote>
<p>וְצִוִיתִי לְכָל יְצוּרַי נַשְּׁקוּ בָר</p>
</blockquote>

<blockquote>
<p>וְשָׂנֵאתִי הַזְּמָן וְתַעֲנוּגָיו וּמִנְחָתָם וְנִסְכֵיהֶם כִּמְדֻבָּר</p>
</blockquote>

<blockquote>
<p>וּבְכֵן עָלִיתִי בְּמַעֲלוֹת הַשֵּׂכֶל אָבִי</p>
</blockquote>

<blockquote>
<p>וְלָקַחְתִי הַחָכְמוֹת בְּקַשְׁתִי וּבְחַרְבִּי</p>
</blockquote>

<blockquote>
<p>וְנִכְבָּדוֹת מְדֻבָּר בִּי.</p>

<br />

<p>וָאֶשָּׂא מְשָׁלִי וָאֹמַר:</p>
</blockquote>

<br>  

<blockquote>
<p>מְיֻדָּעַי שְׁאָלוּנִי עֲלֵי מֶה</p>
</blockquote>

<blockquote>
<p>וּבַמֶּה שִׂכְלְךָ עָלָה וְגָבָר</p>
</blockquote>

<blockquote>
<p>הֲשִׁבֹתִים בְּשַׁעְבֵּד הַדְּבָרִים</p>
</blockquote>

<blockquote>
<p>אֱלֵי נַפְשִׁי וְלא נַפְשִׁי לְדָבָר</p>
</blockquote>

<blockquote>
<p>וְאָקֻץ בַּהֲדַר תֵּבֵל וְיוֹם יוֹם</p>
</blockquote>

<blockquote>
<p>אֲצַוֶּה אֶל־יְצֻרַי נַשְּׁקוּ בָר</p>
</blockquote>

<blockquote>
<p>בְּכֵן עָלָה לְבָבִי מַעֲלוֹתָיו</p>
</blockquote>

<blockquote>
<p>וּבִי חֵן טוֹב וְנִכְבָּדוֹת מְדֻבָּר.</p>
</blockquote>

<br>  

<blockquote>
<p>ואֲשֶׁר הוֹעִילַנִי לִלְמֹד הַתְּעוּדוֹת</p>
</blockquote>

<blockquote>
<p>וְהַתּוֹרָה וְהָעֵדוֹת וּלְהִתְעַנֵּג בְּסוֹדוֹת</p>
</blockquote>

<blockquote>
<p>וַעֲשׂוֹתִי עֲמוּדַי מִכֶּסֶף הַתְּבוּנָה וּמִזְּהַב הַשֵּׂכֶל רְפִידוֹת</p>
</blockquote>

<blockquote>
<p>הוּא בָּחֳרִי לָהֶם הַשָׁעוֹת הַנִּכְבָּדוֹת</p>
</blockquote>

<blockquote>
<p>וְאָמַרְתִּי אֶל נַפְשִׁי</p>
</blockquote>

<blockquote>
<p>נַפְשִׁי תְּנִי הַיּוֹם אֶל הַסְּחוֹרוֹת</p>
</blockquote>

<blockquote>
<p>וְאַחַר סוּר הַזֻּהֲמָא הַהֲמוֹנִית וְהַתְּמוּנוֹת הַכְּעוּרוֹת</p>
</blockquote>

<blockquote>
<p>וְתִתְפַּשֵׁטְנָה הַמַּחֲשָׁבוֹת הַטְּהוֹרוֹת</p>
</blockquote>

<blockquote>
<p>כְּזֹהַר הָרָקִיעַ מַזְהִירוֹת</p>
</blockquote>

<blockquote>
<p>לִמְדִי הַתּוֹרוֹת</p>
</blockquote>

<blockquote>
<p>וְקוּמי רֹנִי בַלַּיְלָה לְרֹאשׁ אַשְׁמֻרוֹת</p>

<br />

<p>וָאֶשָּׂא מְשָׁלִי וָאֹמַר:</p>
</blockquote>

<br>  

<blockquote>
<p>לְקוֹל זַעֲקִי בְּקִנְיַן הַתְּבוּנוֹת</p>
</blockquote>

<blockquote>
<p>חֲצוֹת לַיִל יְרִיבֻן בִּי שְׁכֵנָי</p>
</blockquote>

<blockquote>
<p>הֲשִׁיבֹתִים יְמוֹתַי הֵם לְאָכְלָה</p>
</blockquote>

<blockquote>
<p>וְלִסְחֹרָה וְהַלֵּיל לַאֲדֹנָי</p>
</blockquote>

<br>  

<blockquote>
<p>וּמִן הַתֵּמַהּ מֵאִישׁ יִתֵּן בַּכּוֹס עֵינוֹ</p>
</blockquote>

<blockquote>
<p>וּמִשְׁמוֹעַ הַחָכְמוֹת כְּמוֹ פֶתֶן חֵרֶשׁ יַאְטֵם אָזְנוֹ</p>
</blockquote>

<blockquote>
<p>וְיִשְׁתֶּה וְיִשְׁכַּח רִישׁוֹ</p>
</blockquote>

<blockquote>
<p>וְנָתַן שֵׁשׁ וְאַרְגָמָן לְבוּשׁוֹ</p>
</blockquote>

<blockquote>
<p>וְיַטְרִיד הַשָּׁעוֹת הַנִּכְבָּדוֹת</p>
</blockquote>

<blockquote>
<p>בְּתַעֲנֻגוֹת בְּנֵי הָאָדָם שִׁדָּה וְשִׁדּוֹת</p>
</blockquote>

<blockquote>
<p>וְיִמָּשֵׁךְ אַחַר הַתַּאֲוָה אֲשֶׁר לֹא יְשׁוּבוּן כָּל בָּאֶיהָ</p>
</blockquote>

<blockquote>
<p>וְלֹא יָדַע כִּי רְפָאִים שָׁם בְעִמְקֵי שְׁאוֹל קְרֻאֶיהָ</p>
</blockquote>

<blockquote>
<p>וַיִּקְרָא בַחָכְמָה וּבְפֵרוּשָׁהּ</p>
</blockquote>

<blockquote>
<p>בְּעִתִּים מֵעִתּוֹת הַפְּנַאי קְרִיאָה חֲלוּשָׁה</p>
</blockquote>

<blockquote>
<p>וּבְחָשְׁבוֹ כִּי הִגִּיעַ אֶל תַּכְלִיתָהּ</p>
</blockquote>

<blockquote>
<p>הוּא עָרֹם מִידִיעָתָהּ</p>
</blockquote>

<blockquote>
<p>וְאָבִי רְאֵה גַּם רְאֵה אֵיךְ יִתְחָרֶה אִישׁ אָיִן</p>
</blockquote>

<blockquote>
<p>וְהוֹצֵאתִי אֲנִי יוֹתֵר בַּשֶּׁמֶן מֵאֲשֶׁר יוֹצִיא הוּא בַיָּיִן.</p>

<br />

<p>וָאֶשָּׂא מְשָׁלִי וָאֹמַר:</p>
</blockquote>

<br>  

<blockquote>
<p>יִתְמַהּ אֱנוּשׁ לְטוּב שִׂכְלִי וְעַל</p>
</blockquote>

<blockquote>
<p>שִׂכְלוֹ אֲשׁר קָצַר וְאֵין לוֹ שָׁחַר</p>
</blockquote>

<blockquote>
<p>אוֹצִיא אֲנִי יוֹתֵר בְּשֶׁמֶן מֵאֲשֶׁר</p>
</blockquote>

<blockquote>
<p>יוֹצִיא בְּיֵין חֶלְבּוֹן וְצֶמֶר צָחַר.</p>
</blockquote>

<br>  

<blockquote>
<p>וּמִן הַדְּבָרִים אֲשֶׁר לַחֲשֹׁק בַּחָכְמָה הֱבִיאוּנִי</p>
</blockquote>

<blockquote>
<p>וְעַל כַּנְפֵי נִשְׁרֵי הַתְּבוּנָה נְשָׂאוּנִי</p>
</blockquote>

<blockquote>
<p>וְתַעֲנֻגוּת הַזְּמָן לֹא הִשִׁיאוּנִי</p>
</blockquote>

<blockquote>
<p>הוּא כִּי זִמֵּן לִי הָאֵל אִשָּׁה חֲכָמָה</p>
</blockquote>

<blockquote>
<p>יָפָה כַלְּבָנָה בָּרָה כַּחַמָּה</p>
</blockquote>

<blockquote>
<p>נְשׂוּאָה עַל כֶּתֶף הַתְּהִלֹּות</p>
</blockquote>

<blockquote>
<p>וְעַל דַּבֶּשֶׁת הַמַּעֲלוֹת הַמְהֻלָּלוֹת</p>
</blockquote>

<blockquote>
<p>וְאַחֲרֵי אֲשֶׁר זְבָדַני זֶבֶד טוֹב וְנִכְבָּד</p>
</blockquote>

<blockquote>
<p>הָיִיתִי עַל מַעֲלָתָהּ נֶעֱבָד</p>
</blockquote>

<blockquote>
<p>וְחָמַלְתִּי עַל כְבוֹדָהּ כֵן יֹאבַד</p>
</blockquote>

<blockquote>
<p>וָאֹמְרָה עַל לִבִּי אֵיךְ יִצְרִי אֶעֱבֹד</p>
</blockquote>

<blockquote>
<p>וְלִי אֵשֶׁת חֵן תִּתְמֹךְ כָּבוֹד</p>
</blockquote>

<blockquote>
<p>אֵין טוֹב לִי מֵאֲשֶׁר אֵישִׁיר מִפְעָלַי</p>
</blockquote>

<blockquote>
<p>וָאֲפַלֵּס מַעְגַּל רַגְלַי</p>
</blockquote>

<blockquote>
<p>עַד יֹאמְרוּ רוֹאֶיהָ כִּי הִיא רְאוּיָה אֵלַי</p>
</blockquote>

<blockquote>
<p>וָאֶתְּנָה פָנַי אֶל מוּל פְּנֵי הַמְּזִמָּה</p>
</blockquote>

<blockquote>
<p>וָאֱהִי שֹׁבֵר בְּחוֹמַת הַחָכְמָה</p>
</blockquote>

<blockquote>
<p>עַד יֹאמְרוּ הָרוֹאִים מַה טּוֹבָה זֹאת הַחֶבְרָה וּמַה נְעִימָה</p>
</blockquote>

<blockquote>
<p>כִּי הִתְחַבֵּר הַשֶּׁמֶשׁ לְכִימָה.</p>

<br />

<p>וָאֶשָּׂא מְשָׁלִי וָאֹמַר:</p>
</blockquote>

<br>  

<blockquote>
<p>דּוֹדַי שְׁאָלוּנִי בְּמֵה יָסַפְתִּי</p>
</blockquote>

<blockquote>
<p>חָכְמָה וְכָבוֹד עַל עֲשִׁירֵי גַאְוָה</p>
</blockquote>

<blockquote>
<p>וָאֹמְרָה בִּזְכוּת אֲיֻּמָה נָאְוָה</p>
</blockquote>

<blockquote>
<p>כָּל רָז וְכָל סָתוּם אֲנִי חָשַׂפְתִּי</p>
</blockquote>

<br>  

<blockquote>
<p>גַּם כִּי בְעַד שִׂכְלִי אֲנִי נִשְׁקָפְתִּי</p>
</blockquote>

<blockquote>
<p>כִּי לֹא כְבַת נַעְוָה אֲסִירַת תַּאְוָה</p>
</blockquote>

<blockquote>
<p>אִשְׁתִּי רְאֻיָּה אֶל גְּבִיר בֶּן עַלְוָה</p>
</blockquote>

<blockquote>
<p>עַל כֵּן לְכָל חָכְמָה אֲנִי אָסַפְתִּי</p>
</blockquote>

<br>  

<blockquote>
<p>פֶּן־יֹאמְרוּ רֹאַי רְאוּ יַבְרוּחַ</p>
</blockquote>

<blockquote>
<p>פָּנָיו פְּנֵי אִישׁ אַך בְּשִׂכְלוֹ תַיִשׁ</p>
</blockquote>

<blockquote>
<p>נָשָׂא צְבִיָּה אֵין לְיָפְיָהּ חֵקֶר</p>
</blockquote>

<blockquote>
<p>אַךְ יֹאמְרוּ רֹאַי וְכָל אִישׁ רוּחַ</p>
</blockquote>

<blockquote>
<p>שֶׁמֶשׁ בּיָפְיוֹ קָם וְנָשָׂא עַיִשׁ</p>
</blockquote>

<blockquote>
<p>לוֹ יָאֲתָה מִשֹּׁמְרִים לַבֹּקֶר.</p>

<br>  

<p>וַיֹּאמֶר הַשָּׂר בֶּאֱמֶת שָׁמַעְתִּי עַל אֵשֶׁת חֵיקֶךָ מִנֹּעַם מוּסָרָהּ</p>
</blockquote>

<blockquote>
<p>וַיֵּצֵא לָהּ שֵׁם בַּגּוֹיִם לִצְנִיעוּת וּלְטָהֳרָה</p>
</blockquote>

<blockquote>
<p>אָמְנָם לֹא שָׁמַעְתִי מִיָּפְיָהּ וַהֲדָרָהּ</p>
</blockquote>

<blockquote>
<p>וָאַעַן וָאֹמַר לֹא אֲכַחֵד מֵאֲדוֹנִי</p>
</blockquote>

<blockquote>
<p>הִנְנִי נִשְׁבָּע בִּגְאוֹנִי</p>
</blockquote>

<blockquote>
<p>כִּי לוּ הָיְתָה בִיְמֵי הַמֶּלֶךְ אֲחַשְׁוֵרוֹשׁ אִשְׁתִּי</p>
</blockquote>

<blockquote>
<p>תִּיטַב בְּעֵינֵי הַמֶּלֶךְ וַתִּמְלֹךְ תַּחַת וַשְׁתִּי</p>
</blockquote>

<blockquote>
<p>וְעֵת צְעִיפָהּ תְּגַלֶּה מֵעַל פְּנֵי הֲדָרָהּ</p>
</blockquote>

<blockquote>
<p>לָיְלָה כַּיּוֹם יָאִיר כַּחֲשֵׁכָה כָּאוֹרָה</p>
</blockquote>

<blockquote>
<p>וְעֵת תִּתְכַּס בַּצָּעִיף וְתִתְעַלָּף אוֹרוֹת אָחֲזוּ שָׂעַר</p>
</blockquote>

<blockquote>
<p>תָּשֶׁת חשֶׁךְ וִיהִי לָיְלָה בּוֹ תִרְמֹשׁ כָּל חַיְתוֹ יָעַר.</p>

<br />

<p>וָאֶשָּׂא מְשָׁלִי וָאֹמַר:</p>
</blockquote>

<br>  

<blockquote>
<p>מַה יַעֲשׂוּ אֵלֵי צְבָא מָרוֹם</p>
</blockquote>

<blockquote>
<p>מַה יַעֲשׂה שֶׁמֶשׁ וְאִם מָרָד</p>
</blockquote>

<blockquote>
<p>אִתִּי צְבִיַּת חֵן לְאוֹר יוֹמָם</p>
</blockquote>

<blockquote>
<p>מַה תַּעֲרֹץ לִבִּי וּמַה תֶּחֱרָד</p>
</blockquote>

<blockquote>
<p>תִּתְגַּל בְּתוֹךְ אָהְלִי וְהִנֵּה אוֹר</p>
</blockquote>

<blockquote>
<p>תִּתְכַּס וְתִתְעַלָּף וְהַיּוֹם רָד.</p>

<br />

<p>וַיַּעַן הַשָּׂר וַיֹּאמַר תָּמֵהַּ אֲנִי אִם בַּעַל אִשָּׁה כָּזֹאת יִרְעַב וְיִצְמָא</p>
</blockquote>

<blockquote>
<p>וְאִם יַחֲרִידוּהוּ הַיְגוֹנִים וְאִם יוֹסִיף עֶצֶב עִמָּהּ</p>
</blockquote>

<blockquote>
<p>וָאַעַן וָאֹמַר מַעֲלוֹתֶיהָ וְהִדוּרֶיהָ לְנֶגֶד כָּל הַתְּלָאוֹת דַּיָּם</p>
</blockquote>

<blockquote>
<p>וְעֵת יֶהֱמָיוּן הַיְגוֹנִים עָלַי כַּהֲמוֹת יָם</p>
</blockquote>

<blockquote>
<p>שִׁמְשָׁהּ תִּזְרַח וְנוֹדְדוּ וְלֹא נוֹדַע מְקוֹמָם אַיָּם.</p>

<br />

<p>וָאֶשָּׂא מְשָׁלִי וָאֹמַר:</p>
</blockquote>

<br>  

<blockquote>
<p>אֲנִי אָשִׂישׂ וְאֶקְרָא גִיל וְהֵידָד</p>
</blockquote>

<blockquote>
<p>בְּעֵת עִם־יַעֲלָה אֶשְׁכֹּן לְבָדָד</p>
</blockquote>

<blockquote>
<p>וְהָעֵת חֵיל תְּלָאוֹת יְחָרְפֵנִי</p>
</blockquote>

<blockquote>
<p>שֶׁמֶשׁ יַעֲלֶה יִזְרַח וְנֹדָד</p>
</blockquote>

<blockquote>
<p>וְלוּ בַמַּחֲנֶה אֶלְדָּד וּמֵידָד</p>
</blockquote>

<blockquote>
<p>הֲכִי יִתְנַבְּאוּ אֶל דָּד וּמֵי דָד.</p>

<br />

<p>וַיַּעַן הַשָּׂר וַיֹּאמַר שָׁמַעְתִּי אוֹמְרִים עָלֶיהָ כִּי הִיא בְאִם הִיא חֳכָמָה</p>
</blockquote>

<blockquote>
<p>הִיא עֳרֻמָּה מֵעָרְמָה</p>
</blockquote>

<blockquote>
<p>וְנוֹטָה אֶל הַכֵּילוּת וְאֶל מֹרֶךְ לֵבָב דְּבַר מָה</p>
</blockquote>

<blockquote>
<p>וָאַעַן וָאֹמַר חַיֶּיךָ הַשָֹר כֵּן דִּבַּרְתָּ</p>
</blockquote>

<blockquote>
<p>אָמְנָם יְפִי וָמַעֲלָה מִמֶּנָּה סִפַּרְתָּ</p>
</blockquote>

<blockquote>
<p>כִּי כְּבָר אָמְרוּ חֳכָמִים אשֶׁר שִׁבְּחוּ הַחָכְמָה וְגִנּוּ הַסִּכְלוּת</p>
</blockquote>

<blockquote>
<p>כִּי מְעַט פְּתַיּוּת וּמֹרֶךְ לֵבָב וְכִילוּת</p>
</blockquote>

<blockquote>
<p>הֵם מַעֳלָה בָאִשָּׁה וּבָאֳנָשִׁים הוֹלֵלוּת</p>
</blockquote>

<blockquote>
<p>כִּי בִּהְיוֹת לָהּ לֵב אַמִיץ כְּבוֹדָהּ יִמְעַט</p>
</blockquote>

<blockquote>
<p>וְאֵין טוֹב שׁתְּאַבֵּד הוֹן וְתִבְעָט</p>
</blockquote>

<blockquote>
<p>וְיָקָר מֵחָכְמָה וּמִכָּבוֹד סִכְלוּת מְעָט.</p>

<br />

<p>וָאֶשָּׂא מְשָׁלִי וָאֹמַר:</p>
</blockquote>

<br>  

<blockquote>
<p>מְעַט קָט פְּתַיּוּת וּמֹרֶךְ וְכִילוּת</p>
</blockquote>

<blockquote>
<p>לְאִשָּׁה לְמַעְלָה וְלָאִישׁ לְשִׁפְלוּת</p>
</blockquote>

<blockquote>
<p>יְבֹאֻוּן בְּעָרְמָה וְאֹמֶץ גְבוּרָה</p>
</blockquote>

<blockquote>
<p>אֲנָשִׁים לְמַעְלָה וְנָשִׁים לְנִבְלוּת</p>
</blockquote>

<blockquote>
<p>וְרוּחַ נְדִיבָה בְּאִישִׁים פְּאֵר הוֹד</p>
</blockquote>

<blockquote>
<p>וְנֶחְשָׁב נְדִיבוּת בְּאִשָׁה לְסִכְלוּת</p>

<br />

<p>וַיַּעַן הַשָּׂר וַיֹּאמַר אַחֲרֵי אֲשֶׁר נָתַן הָאֵל חָכְמָה וְשֵׂכֶל בְּלִבָּהּ</p>
</blockquote>

<blockquote>
<p>וְלֹא תֶחְסַר כֹּל בָּהּ</p>
</blockquote>

<blockquote>
<p>תָּמֵהַּ אֲנִי אִם בְּהָצֵר אוֹתְךָ זְמַנֶּךָ</p>
</blockquote>

<blockquote>
<p>לֹא יִכְבַּד עָלֶיךָ חֶסְרוֹנָהּ מֵחֶסְרוֹנֶךָ</p>
</blockquote>

<blockquote>
<p>וָאַעַן וָאֹמַר חֵי נַפְשְׁךָ אֲדוֹנִי</p>
</blockquote>

<blockquote>
<p>כִּי עֵת אֶרְאֶה חֶסְרוֹנָהּ יֵקַל בְּעֵינַי חֶסְרוֹנִי</p>
</blockquote>

<blockquote>
<p>וּבִרְאוֹתִי צָרַת נַפְשָׁהּ אֶשְׁכַּח צָרַת זְמַנִּי</p>
</blockquote>

<blockquote>
<p>וּבִרְאוֹתִי עֵינֶיהָ יְבִישׁוּן הַנְּחָלִים</p>
</blockquote>

<blockquote>
<p>נִצְּבוּ כְמוֹ נֵד נֹזְלִים</p>
</blockquote>

<blockquote>
<p>וָאֶזְכֹּר כָּל תַּגְמוּלֶיהָ עָלַי וּמַעֲלוֹתֶיהָ</p>
</blockquote>

<blockquote>
<p>לוּ יָכֹלְתִּי קָנִיתִי כָל דִּמְעָה מדִּמְעוֹתֶיהָ</p>
</blockquote>

<blockquote>
<p>אַרְבַּע מֵאוֹת שֶׁקֶל כֶּסֶף עֹבֵר לַסֹּחֵר</p>
</blockquote>

<blockquote>
<p>וְלוּלֵא יְדַעְתִּיהָ כִּי הִיא לֹא תִנָּשֵׂא הָיִיתִי פְנֵי הַמָּוֶת מְשַׁחֵר</p>
</blockquote>

<blockquote>
<p>כְּדֵי שֶׁתִּנָּשֵׂא לְאַחֵר.</p>

<br />

<p>וָאֶשָּׂא מְשָׁלִי וָאֹמַר:</p>
</blockquote>

<br>  

<blockquote>
<p>בְּשׁוּרִי נֵר אֱוִילֵי עָם בְּהִלּוֹ</p>
</blockquote>

<blockquote>
<p>וְאֶרְאֶה מוֹעֲדִי בֹּשֵׁשׁ וְיוֹחֵר</p>
</blockquote>

<blockquote>
<p>וְצַלְעָתי מְשׂוֹשׂ לִבִּי מְבַכָּה</p>
</blockquote>

<blockquote>
<p>בְּחֹסֶר־כֹּל וְדִמְעָה לֹא תְאַחֵר</p>
</blockquote>

<blockquote>
<p>וְאֶזְכֹּר מִגְּמוּלֶיהָ רְבָבוֹת</p>
</blockquote>

<blockquote>
<p>וְצֵאתָם אֶת פְּנֵי פָנַי לְשַׁחֵר</p>
</blockquote>

<blockquote>
<p>אנִי אֶתְאַו הֱיוֹתִי מֵת כְּהַיוֹם</p>
</blockquote>

<blockquote>
<p>וְתִנָּשֵׂא לְמָחָר הִיא לְאַחֵר.</p>

<br />

<p>וַיַּעַן הַשָּׂר וַיֹּאמַר כְּבָר זָכַרְתָּ מַעֲלַת אִשְׁתְּך וַהֲדָרָהּ</p>
</blockquote>

<blockquote>
<p>וְרוֹאֶה אֲנִי כִּי הִיא יְחִידָה בְדוֹרָהּ</p>
</blockquote>

<blockquote>
<p>אָמְנָם יָרֵא אֲנִי פֶּן לֹא בָאָה חֶרְפַּת הַנָּשִׁים אֶל אָזְנֶיךָ</p>
</blockquote>

<blockquote>
<p>וְדַעַת כְּלָלוּתָם נִסְתְּרָה מִנֶּגֶד עֵינֶיךָ</p>
</blockquote>

<blockquote>
<p>וַתַּחְשֹׁב הֱיוֹת כֻּלָּם טֶבַע אֶחָד</p>
</blockquote>

<blockquote>
<p>בְּסוֹדָם אַל תָּבוֹא נַפְשִׁי וּבִקְהָלָם אַל תֵּחַד</p>
</blockquote>

<blockquote>
<p>וָאַעַן וָאֹמַר חֵי נַפְשְׁךָ הַשָּׂר יָדַעְתִּי מִרְמַת הַנָּשִׁים</p>
</blockquote>

<blockquote>
<p>וְכִי הֵנָּה מְצוֹדְדוֹת אֶת הַנְּפָשִׁים</p>
</blockquote>

<blockquote>
<p>וּבְנֵי אָדָם בָּהֶם יוּקָשִׁים</p>
</blockquote>

<blockquote>
<p>וְהַפְלָגַת מִרְמוֹתֵיהֶם</p>
</blockquote>

<blockquote>
<p>וְרִבּוּי עָרְמוֹתֵיהֶם</p>
</blockquote>

<blockquote>
<p>מִלְסַפֵּר נִפְלָאוֹת</p>
</blockquote>

<blockquote>
<p>לֹא יוּכַל אִישׁ לְדַבֵּר וְלֹא תִשְׂבַּע עַיִן לִרְאוֹת</p>
</blockquote>

<blockquote>
<p>וְהִנְנִי אֶשְׁלֹף חֶרֶב מְלִיצָתִי עֲלֵיהֶם</p>
</blockquote>

<blockquote>
<p>וְלָצֵאת בְּעִקְּבוֹתֵיהֶם</p>
</blockquote>

<blockquote>
<p>וְלָכֵן לִבִּי בַעֲבוּתוֹת אַהֲבָתָהּ נִקְשָׁר</p>
</blockquote>

<blockquote>
<p>כִּי עֵץ חַיִּים הִיא וְתֹמְכֶיהָ מְאֻשָּׁר</p>

<br />

<p>וָאֶשָּׂא מְשָׁלִי וָאֹמַר:</p>
</blockquote>

<br>  

<blockquote>
<p>מָצָא אִשָּׁה מָצָא</p>
</blockquote>

<blockquote>
<p>לוֹ בֹּשֶׁת הַפָּנִים</p>
</blockquote>

<blockquote>
<p>חֶרְפָּתוֹ לֹא תִמַּח</p>
</blockquote>

<blockquote>
<p>יִמְצָא בוּז וּקְלוֹנִים</p>
</blockquote>

<blockquote>
<p>הִיא תִשֹּׁך כַּנָּחָשׁ</p>
</blockquote>

<blockquote>
<p>תַּפְרִישׁ כַּצִּפְעֹנִים</p>
</blockquote>

<blockquote>
<p>תַּשְׁקִיף מִן הָאֶשְׁנָב</p>
</blockquote>

<blockquote>
<p>תָּצִיץ מֵחַלּוֹנִים</p>
</blockquote>

<blockquote>
<p>תִּתְרָאֶה כִבְתוּלָה</p>
</blockquote>

<blockquote>
<p>הִיא הָרָה לִזְנוּנִים</p>
</blockquote>

<blockquote>
<p>גַּם בִּכְנָפֶיהָ דַּם</p>
</blockquote>

<blockquote>
<p>נַפְשׁוֹת הָאֶבְיוֹנִים</p>
</blockquote>

<blockquote>
<p>לֹא תֹאבֶה לֹא תִשְׁמַע</p>
</blockquote>

<blockquote>
<p>כִּי תַרְבֶּה תַחְנוּנִים</p>
</blockquote>

<blockquote>
<p>לֹא תַקְשִׁיב קוֹל מוּסָר</p>
</blockquote>

<blockquote>
<p>תַּקְשִׁיב לַנִּרְגָנִים</p>
</blockquote>

<blockquote>
<p>תִּשְׂחַק אֶל יוֹם אַחְרוֹן</p>
</blockquote>

<blockquote>
<p>גַּם תָּבֻז לַזְמַנִּים</p>
</blockquote>

<blockquote>
<p>תִּשְׁלַח אַמְהוֹתֶיהָ</p>
</blockquote>

<blockquote>
<p>לִסְרָנִים וַתִּזְנִים</p>
</blockquote>

<blockquote>
<p>לֹא יֶחְסַר אָבִיהָ</p>
</blockquote>

<blockquote>
<p>מַכְאוֹבִים וִיגוֹנִים</p>
</blockquote>

<blockquote>
<p>יִדְאַג פֶּן תִתְפַּתֶּה</p>
</blockquote>

<blockquote>
<p>עֵת הִיא רַכַּת שָׁנִים</p>
</blockquote>

<blockquote>
<p>הִגְדִּילָה תֵּאָנֵס</p>
</blockquote>

<blockquote>
<p>מִפַּחוֹת וּסְגָנִים</p>
</blockquote>

<blockquote>
<p>וּבְעֵת הִיא בֹגֶרֶת</p>
</blockquote>

<blockquote>
<p>אוֹ תָבִיא סִמָּנִים</p>
</blockquote>

<blockquote>
<p>פֶּן תִזְנֶה בִרְצוֹנָהּ</p>
</blockquote>

<blockquote>
<p>תִּתְעָרֵב עִם שׁוֹנִים</p>
</blockquote>

<blockquote>
<p>נִשֵּׂאת פֶּן־לֹא תַהַר</p>
</blockquote>

<blockquote>
<p>תִּתְאַכְזָר כַּיְּעֵנִים</p>
</blockquote>

<blockquote>
<p>וּתְנַחֵשׁ וּתְכַשֵּׁף</p>
</blockquote>

<blockquote>
<p>אֶת בֹּאָהּ לִזְקֻנִים</p>
</blockquote>

<blockquote>
<p>לִמְלֶכֶת שָׁמַיִם</p>
</blockquote>

<blockquote>
<p>הִיא תַעַשׁ כַּוָּנִים</p>
</blockquote>

<blockquote>
<p>וּבְעֵת כִּי תִנָּשֵׂא</p>
</blockquote>

<blockquote>
<p>תִּרְצֶה הַגִּלְיֹנִים</p>
</blockquote>

<blockquote>
<p>אַף־בָּתֵּי הַנֶּפֶשׁ</p>
</blockquote>

<blockquote>
<p>וּשְׁבִיסִים וּסְדִינִים</p>
</blockquote>

<blockquote>
<p>הַשֵּׁרוֹת וּרְעָלוֹת</p>
</blockquote>

<blockquote>
<p>נִזְמֵי אַף וּפְנִינִים</p>
</blockquote>

<blockquote>
<p>וּצְמִידִים עַל הַיָּד</p>
</blockquote>

<blockquote>
<p>גַּם רָבִיד בִּגְרוֹנִים</p>
</blockquote>

<blockquote>
<p>וּצְנִיפוֹת וּרְדִידִים</p>
</blockquote>

<blockquote>
<p>גַּם מֶרְקָחוֹת וּזְנִים</p>
</blockquote>

<blockquote>
<p>עַל כֵּן יֹאמְרוּ סִפְרֵי</p>
</blockquote>

<blockquote>
<p>מִשְׁלֵי הַקַּדְמֹנִים</p>
</blockquote>

<blockquote>
<p>כִּי הָאִשָּׁה סִבַּת</p>
</blockquote>

<blockquote>
<p>הֶעְדֵּר הַקִּנְיָנִים</p>
</blockquote>

<blockquote>
<p>הִיא מֶרְכָּב סַמָּאֵל</p>
</blockquote>

<blockquote>
<p>מֶלֶךְ הַשָּׂטָנִים</p>
</blockquote>

<blockquote>
<p>הִיא חֹצֶבֶת רַהַב</p>
</blockquote>

<blockquote>
<p>חוֹלֶלֶת תַּנִּינִים</p>
</blockquote>

<blockquote>
<p>וּמְקַרְקֶרֶת קִירוֹת</p>
</blockquote>

<blockquote>
<p>הֹרֶסֶת בִּנְיָנִים</p>
</blockquote>

<blockquote>
<p>בָּה נִפְחָתוּ פַּחוֹת</p>
</blockquote>

<blockquote>
<p>בָּה נִרְזוּ הָרוֹזְנִים</p>
</blockquote>

<blockquote>
<p>בָּה יָרְשׁוּ לַמִּצְעָר</p>
</blockquote>

<blockquote>
<p>אַבִּירֵי חַשְׁמַנִּים</p>
</blockquote>

<blockquote>
<p>בָּה נֶחְפָּשׂוּ סוֹדוֹת</p>
</blockquote>

<blockquote>
<p>נִגְלוּ הַמַּטְמוֹנִים</p>
</blockquote>

<blockquote>
<p>נֻתָּצוּ מִגְדָּלִים</p>
</blockquote>

<blockquote>
<p>נֶהֶרְסוּ אַרְמוֹנִים</p>
</blockquote>

<blockquote>
<p>כַּמָּה בָה נִשְׂרָפוּ</p>
</blockquote>

<blockquote>
<p>נִסְקָלוּ בָאֲבָנִים</p>
</blockquote>

<blockquote>
<p>כַּמָּה נִתְלוּ כַּמָּה</p>
</blockquote>

<blockquote>
<p>בָּהּ מֻכִּים וּמְעֻנִּים</p>
</blockquote>

<blockquote>
<p>חַוָּה הָרִאשׁוֹנָה</p>
</blockquote>

<blockquote>
<p>הִיא תָעִיד לִמְבִינִים</p>
</blockquote>

<blockquote>
<p>בָּהּ גֹּרַשׁ הָאָדָם</p>
</blockquote>

<blockquote>
<p>מִגַּן הָעִדּוּנִים</p>
</blockquote>

<blockquote>
<p>בָּה צָמְחוּ הַשָּׂדוֹת</p>
</blockquote>

<blockquote>
<p>קוֹצִים גַם סַלּוֹנִים</p>
</blockquote>

<blockquote>
<p>בָּהּ יָרְדוּ הַדֹּרוֹת</p>
</blockquote>

<blockquote>
<p>נֶצַח בָּאַשְׁמַנִּים</p>
</blockquote>

<blockquote>
<p>זִכְרוּ כָּזְבִּי בַּת צוּר</p>
</blockquote>

<blockquote>
<p>רֹאשׁ אֻמּוֹת מִדְיָנִים</p>
</blockquote>

<blockquote>
<p>נֶהֶרְגוּ בָהּ כַּמָּה</p>
</blockquote>

<blockquote>
<p>וּנְשִׂיא הַשִּׁמְעֹנִים</p>
</blockquote>

<blockquote>
<p>זִכְרוּ אֵשֶׁת שִׁמְשׁוֹן</p>
</blockquote>

<blockquote>
<p>בִּשְׂדֵה הָעֶקְרֹנִים</p>
</blockquote>

<blockquote>
<p>פִּלֶּגֶשׁ בַּגִּבְעָה</p>
</blockquote>

<blockquote>
<p>עַם הַבִּנְיָמִינִים</p>
</blockquote>

<blockquote>
<p>וּלְזִקְנַת קֹהֶלֶת</p>
</blockquote>

<blockquote>
<p>הָיוּ לוֹ כִשְׁלוֹנִים</p>
</blockquote>

<blockquote>
<p>בָּנָה בָמוֹת אֶל מִלְ-</p>
</blockquote>

<blockquote>
<p>כֹּם שִׁקֻּץ עַמֹּנִים</p>
</blockquote>

<blockquote>
<p>לִכְמוֹשׁ שִׁקֻּץ מוֹאָב</p>
</blockquote>

<blockquote>
<p>עַשְׁתֹּרֶת צִדוֹנִים</p>
</blockquote>

<blockquote>
<p>דִּרְשׁוּ מֵעַל סִפְרֵי</p>
</blockquote>

<blockquote>
<p>חֹזִים הָרִאשֹׁנִים</p>
</blockquote>

<blockquote>
<p>סִפְרוּ כָל הַנָּשִׁים</p>
</blockquote>

<blockquote>
<p>קַדְמֹנֵינוּ מוֹנִים</p>
</blockquote>

<blockquote>
<p>בֵּין שָׂרוֹת וּנְבִיאוֹת</p>
</blockquote>

<blockquote>
<p>לֹא עָלוּ לִשְׁמֹנִים</p>
</blockquote>

<blockquote>
<p>קִרְבוּ רוֹמֵי קֶשֶׁת</p>
</blockquote>

<blockquote>
<p>מַשְׂמִאלִים מַיְמִינִים</p>
</blockquote>

<blockquote>
<p>עוּשׁוּ וָבֹאוּ כָל</p>
</blockquote>

<blockquote>
<p>נֹשְֹאֵי הַמָּגִנִּים</p>
</blockquote>

<blockquote>
<p>מִרְקוּ אֶת הָרֹמַח</p>
</blockquote>

<blockquote>
<p>לִבְשׁוּ הַסִּרְיֹנִים אַל תַּחְמֹלוּ אֶל חֵץ</p>
</blockquote>

<blockquote>
<p>גִּזְרוּ הַסִּמָּנִים</p>
</blockquote>

<blockquote>
<p>שִׁמְטוּם מִן הַסֶּלַע</p>
</blockquote>

<blockquote>
<p>הַרְגוּם אֵם עַל בָּנִים</p>
</blockquote>

<blockquote>
<p>אֵין לָנוּ בָם עֵזֶר</p>
</blockquote>

<blockquote>
<p>אַךְ הֵם רִיב וּמְדָנִים</p>
</blockquote>

<blockquote>
<p>וּלְפַח וּלְצוּר מִכְשׁוֹל</p>
</blockquote>

<blockquote>
<p>וּלְשִׂכִּים וּצְנִנִים</p>
</blockquote>

<blockquote>
<p>חֵמָה לָמוֹ כִדְמוּת</p>
</blockquote>

<blockquote>
<p>צִפְעֹנִים וּפְתָנִים</p>
</blockquote>

<blockquote>
<p>וּלְכָפָן תִּלְעַגְנָה</p>
</blockquote>

<blockquote>
<p>וּלְפַחִים וּלְצִנִּים</p>
</blockquote>

<blockquote>
<p>תַּבְזֶינָה בַעֲלֵיהֶן</p>
</blockquote>

<blockquote>
<p>תִּקְרָאנָה לַזֹּנִים</p>
</blockquote>

<blockquote>
<p>וִיגִיעַ כַּפֵּינוּ</p>
</blockquote>

<blockquote>
<p>תִּתֵּנָּה לִנְדָנִים</p>
</blockquote>

<blockquote>
<p>תִפְרַחְנָה תָּגֵלְנָה</p>
</blockquote>

<blockquote>
<p>אַף גִּילוֹת וּרְנָנִים</p>
</blockquote>

<blockquote>
<p>נִטְהָרוֹת מִבַּחוּץ</p>
</blockquote>

<blockquote>
<p>וּטְמֵאוֹת מִבִּפְנִים</p>
</blockquote>

<blockquote>
<p>לֹא תִּטְבֹּלְנָה עִם כָּל</p>
</blockquote>

<blockquote>
<p>מַיִם הָעֶלְיוֹנִים</p>
</blockquote>

<blockquote>
<p>תִּשְׁכַּבְנָה עַל מִטּוֹת</p>
</blockquote>

<blockquote>
<p>קַרְנוֹת שֵׁן עִם הָבְנִים</p>
</blockquote>

<blockquote>
<p>תָּקוֹצְנָה בִּבְעָלִים</p>
</blockquote>

<blockquote>
<p>תַּעְגַּבְנָה לִנְתִינִים</p>
</blockquote>

<blockquote>
<p>לֹא תִשְׁאַלְנָה נֵדֶה</p>
</blockquote>

<blockquote>
<p>תִתֵּנָּה אֶתְנָנִים</p>
</blockquote>

<blockquote>
<p>תַּרְבֶּינָה רִקֻּחִים</p>
</blockquote>

<blockquote>
<p>תִּמְשַׁחְנָה בִשְׁמָנִים</p>
</blockquote>

<blockquote>
<p>תִּנְעֹלְנָה עוֹר תַּחַשׁ</p>
</blockquote>

<blockquote>
<p>תִּתְכַּסְנָה בִלְבָנִים</p>
</blockquote>

<blockquote>
<p>תֹּאכַלְנָה פַטּוּמוֹת</p>
</blockquote>

<blockquote>
<p>תִּזְבַּחְנָה הַמִּשְׁנִים</p>
</blockquote>

<blockquote>
<p>תִּשְׁתֶּינָה מַמְתַּקִים</p>
</blockquote>

<blockquote>
<p>תֹּאכַלְנָה מַשְׁמַנִּים</p>
</blockquote>

<blockquote>
<p>תִּשְׁכַּבְנָה עַל צִדָּן</p>
</blockquote>

<blockquote>
<p>תִּצְלֶינָה עַרְמֹנִים</p>
</blockquote>

<blockquote>
<p>וּלְמַלֵּא אֶת בִּטְנָן</p>
</blockquote>

<blockquote>
<p>תֹּאכַלְנָה הַבָּטְנִים</p>
</blockquote>

<blockquote>
<p>הַפִּגוּל או נוֹתָר</p>
</blockquote>

<blockquote>
<p>תִּתֵּנָּה לִשְׁכֵנִים</p>
</blockquote>

<blockquote>
<p>תִּקְרֶאנָה לִמְנַגֵּן</p>
</blockquote>

<blockquote>
<p>לִשְׁמֹעַ נִגּוּנִים</p>
</blockquote>

<blockquote>
<p>שִׁמְעוּ־נָא הַמֹּרִים</p>
</blockquote>

<blockquote>
<p>סָרָבִים סַלּוֹנִים</p>
</blockquote>

<blockquote>
<p>נִקַּח לָנוּ עֵצָה</p>
</blockquote>

<blockquote>
<p>מִשָּׂרִים וּזְקֵנִים</p>
</blockquote>

<blockquote>
<p>נִתְחַכֵּם נָא לָהֶם</p>
</blockquote>

<blockquote>
<p>נִקְרָא נָא לִסְרָנִים</p>
</blockquote>

<blockquote>
<p>פֶּן תַּרְבֶּינָה עָצְמָה</p>
</blockquote>

<blockquote>
<p>פֶּן תַּרְבֶּינָה אוֹנִים</p>
</blockquote>

<blockquote>
<p>נַכְבִּיד נָא אֶת־עֻלָּם</p>
</blockquote>

<blockquote>
<p>בַּחֹמֶר וּלְבֵנִים</p>
</blockquote>

<blockquote>
<p>לַחְטֹב עֵצִים לִשְׁאֹב</p>
</blockquote>

<blockquote>
<p>מַיִם כַּגִּבְעֹנִים</p>
</blockquote>

<blockquote>
<p>שִׁמְעוּ פָּרוֹת בָּשָׁן</p>
</blockquote>

<blockquote>
<p>וּבְנוֹת הָאֵתָנִים</p>
</blockquote>

<blockquote>
<p>רִיב לִי עִמָּכֶם לֹא</p>
</blockquote>

<blockquote>
<p>אֶשָּׂא מִכֶּם פָּנִים</p>
</blockquote>

<blockquote>
<p>אַל תַּחְשֹׁבְנָה כִּי גַם</p>
</blockquote>

<blockquote>
<p>לִי אֵשֶׁת מִדְיָנִים</p>
</blockquote>

<blockquote>
<p>כִּי לִי יִפְעָה בָרָה</p>
</blockquote>

<blockquote>
<p>בַּת שָׂרִים וּקְצִינִים</p>
</blockquote>

<blockquote>
<p>הִיא גַּן נָעוּל מַעְיָן</p>
</blockquote>

<blockquote>
<p>חָתוּם מַעְיַן גַנִּים</p>
</blockquote>

<blockquote>
<p>צַוָּארָהּ מִגְדַּל הַ-</p>
</blockquote>

<blockquote>
<p>שֵּׁן עֵינֶיהָ יוֹנִים</p>
</blockquote>

<blockquote>
<p>שִׁנֶּיהָ כִבְדֹלַח</p>
</blockquote>

<blockquote>
<p>מַתְאִימִים וּלְבָנִים</p>
</blockquote>

<blockquote>
<p>פִּיהָ נֹפֶת צוּף שִׂפְ-</p>
</blockquote>

<blockquote>
<p>תוֹתֶיהָ שׁוֹשַׁנִּים</p>
</blockquote>

<blockquote>
<p>אִם־תִּשְׂחַק תַּרְאֶה עַל</p>
</blockquote>

<blockquote>
<p>פִּיהָ הַנִּצָּנִים</p>
</blockquote>

<blockquote>
<p>אִם תָּשִׂיחַ תַּשְׁמַע</p>
</blockquote>

<blockquote>
<p>קוֹל עֻגָּב אוֹ מִנִּים</p>
</blockquote>

<blockquote>
<p>גַם רַקָּתָהּ כִּדְמוּת</p>
</blockquote>

<blockquote>
<p>פֶּלַח הָרִמּוֹנִים</p>
</blockquote>

<blockquote>
<p>לֹא תִירָא מִשֶּׁלֶג</p>
</blockquote>

<blockquote>
<p>בֵּיתָהּ לָבֻשׁ שָׁנִים</p>
</blockquote>

<blockquote>
<p>וּלְסַפֵּר כָּל הוֹדָהּ</p>
</blockquote>

<blockquote>
<p>יִלְאוּ הַרַעְיוֹנִים</p>
</blockquote>

<blockquote>
<p>לָהּ חֵן לָהּ הוֹד לָהּ נוֹי</p>
</blockquote>

<blockquote>
<p>בָּהּ הַחִנִּים חֹנִים</p>
</blockquote>

<blockquote>
<p>לָהּ כָּל הַהִדּוּרִים</p>
</blockquote>

<blockquote>
<p>מַתָּנָה נִתָּנִים</p>
</blockquote>

<blockquote>
<p>וּלְכָל צַד שֶׁתִּפְנֶה</p>
</blockquote>

<blockquote>
<p>שָׁם רַעְיוֹנַי פֹּנִים</p>
</blockquote>

<blockquote>
<p>וּבְחֵיקָהּ שַׂרְעַפַּי</p>
</blockquote>

<blockquote>
<p>נִרְדָּמִים וִישֵׁנִים</p>
</blockquote>

<blockquote>
<p>וּשְׁמִי עִם מוֹלַדְתִּי</p>
</blockquote>

<blockquote>
<p>אַגִּידָה לִמְבִינִים</p>
</blockquote>

<blockquote>
<p>שֵׁם עִירִי הִיא כִתִּים</p>
</blockquote>

<blockquote>
<p>עַמִּי הֵם רוֹמָנִים</p>
</blockquote>

<blockquote>
<p>וּשְׁמִי עִמָנוּאֵל</p>
</blockquote>

<blockquote>
<p>תַּלְמִיד הַחַרְזָנִים</p>
</blockquote>

<blockquote>
<p>מִתְאַבֵּק בֶּעָפָר</p>
</blockquote>

<blockquote>
<p>רַגְלֵי הָרַבָּנִים</p>
</blockquote>

<blockquote>
<p>גַּם סָר אֶל מִשְׁמַעְתָּם</p>
</blockquote>

<blockquote>
<p>לִגְדֹלִים וּקְטַנִּים</p>
</blockquote>

<blockquote>
<p>אַף מִטַּעְמָם אֶחְתֹּם</p>
</blockquote>

<blockquote>
<p>סוֹף כָּל־העִנְיָנִים</p>
</blockquote>

<blockquote>
<p>אֵין שֹׁמֵר לַנָּשִׁים</p>
</blockquote>

<blockquote>
<p>כִּי אִם כֵּעוּר פָּנִים.</p>

<br />

<p>וַיְהִי כִשְׁמוֹעַ הַשָּׂר אֶת מַעֲנַי</p>
</blockquote>

<blockquote>
<p>וכִרְאוֹתוֹ שִׁירֵי רְנָנַי</p>
</blockquote>

<blockquote>
<p>וַיִּקֹּד הָאִישׁ וַיִּשְׁתַּחוּ לַאֲדֹנָי</p>
</blockquote>

<blockquote>
<p>וַיֹּאמַר בָּרוּךְ יְיָ אֱלֹהֵי יִשְׂרָאֵל</p>
</blockquote>

<blockquote>
<p>אֲשֶׁר לֹא הִשְׁבִּית לַמְּלִיצָה גוֹאֵל</p>
</blockquote>

<blockquote>
<p>הֵיטַבְתָּ לִרְאוֹת הִשְׂכַּלתָּ עֲשׂוֹ בְשִׂכְלְךָ</p>
</blockquote>

<blockquote>
<p>וְעַתָּה בוֹאָה אִתִּי הַבַּיְתָה וְתָנוּחַ וְתַעֲמֹד לְגוֹרָלְךָ</p>
</blockquote>

<blockquote>
<p>כִּי חֲמוּדוֹת אַתָּה וּבִינָה לְךָ</p>
</blockquote>

<blockquote>
<p>וָאֵשֵׁב עִם הַשָּׂר חֹדֶשׁ יָמִים</p>
</blockquote>

<blockquote>
<p>וַיִּהְיוּ יָמֵינוּ יָמִים נְעִימִים</p>
</blockquote>

<blockquote>
<p>עָשִׁינוּ לָנוּ שִׁירִים וּמְלִיצוֹת</p>
</blockquote>

<blockquote>
<p>אֲשֶׁר לֹא נַעֲשׂוּ כֵן בְּכָל הָאֲרָצוֹת</p>
</blockquote>

<blockquote>
<p>וְשִׁדּוֹת וְשִׁדָּה</p>
</blockquote>

<blockquote>
<p>וַתְּהִי לָנוּ דִיצָה וחֶדְוָה חֶמְדָּה</p>
</blockquote>

<blockquote>
<p>אֲשֶׁר לֹא הָיְתָה כָמוֹהָ לְמִיּום סוּר אֶפְרַיִם מֵעַל יְהוּדָה.</p>

<br />
</blockquote>

<h2 id="המחברתהשניה">המחברת השניה</h2>

<br />

<blockquote>
<p>אָמַר עִמָּנוּאֵל הַמְחַבֵּר.</p>
</blockquote>

<br />

<blockquote>
<p>הִנֵּה נָא הוֹאַלְתִּי לְדַבֵּר.</p>

<p>כַּאֲשֶׁר הִתְעוּ אוֹתִי אֱלהִים מִבֵית אָבִי.</p>

<p>וְנָחַנִי הַזְּמָן בֵּית הַשָּׂר נֵר הַמַּעֲרָבִי.</p>

<p>הַנּוֹדָע בִּיהוּדָה וּבְיִשׂרָאֵל גָדוֹל שְׁמוֹ.</p>

<p>לְהוֹשִׁיבִי עִם נְדִיבִים עִם נְדִיבֵי עַמּוֹ.</p>

<p>הָיִינוּ מִתְעַלְסִים בָּאֳהָבִים.</p>

<p>וּמְדַבְּרִים מֵאֹדוֹת הַשִׁירִים הָעֲרֵבִים.</p>

<p>וְהַמְּלִיצוֹת הַנִּמְרָצוֹת.</p>

<p>אֲשֶׁר הֵם צְבִי לְכָל הָאֲרָצוֹת.</p>

<p>וְכָל רואֵינוּ.</p>

<p>יְרֻצוּן וְיִכּוֹנָנוּ.</p>

<p>כִּי אֲשֶׁר לֹא סֻפַר לָהֶם רָאוּ וַאֲשֶׁר לֹא שָׂמְעוּ הִתְבּוֹנָנוּ.</p>

<p>הָיוּ מְשׁוֹרְרֵי הַזְּמָן לְטוֹבָה יִזְכְּרוּנוּ.</p>

<p>יִשָּׂאוּנוּ עַל כָּתֵף יִסְבְּלוּנוּ.</p>

<p>הֶעֱלוּ בְפִיהֶם לַשָׁמַיִם שִׂיאֵנוּ.</p>

<p>וּמִמַּעַל לְכוֹכְבֵי אֵל יָשִׂימוּ כִסְאֵנוּ.</p>

<p>וּנְדִיבֵי עַמִּים נֶאֱסָפוּ.</p>

<p>וְלָשֵׂאת מִדַּבְּרוֹתֵינוּ נִכְסָפוּ.</p>

<p>וַיְהִי כְּנוֹחַ עֲלֵיהֶם רוּחֵנוּ וַיִּתְנַבְאוּ וְלֹא יָסָפוּ.</p>

<p>הֶעֱלוּ עַל שְׂפָתָם תְּהִלָּתֵנוּ.</p>

<p>אָמְרוּ כִּי רָאוּ בָנוּ אֲשֶׁר לֹא רָאוּ בְזוּלָתֵנוּ.</p>

<p>וַיְהִי הַיוֹם עָלִינוּ הַשַׁעְרָה אֶל הַזְּקֵנִים.</p>

<p>וְהִנֵּה שָׁם עֲדַת שָׂרִים וּקְצִינִים.</p>

<p>וְחֶבְרַת חַכְמֵי לֵבָב וּנְבוֹנִים.</p>

<p>וְכִרְאוֹתָם אוֹתָנוּ מֵרָחוֹק.</p>

<p>בְּטֶרֶם נִקְרַב אֲלֵיהֶם נִמְלָא פִיהֶם שְחוֹק.</p>

<p>וּפָעֲרוּ פִיהֶם לִבְלִי חֹק.</p>

<p>וַיֹּאמְרוּ בּוֹא יָבוֹאוּ בִרְנָנָה.</p>

<p>נוֹשְׂאֵי אֲלֻמּוֹת הַתְּבוּנָה.</p>

<p>מַה נִּכְבָּד הַיּוֹם זֶה הַמּוֹשָׁב וְחִין עֶרְכּוֹ.</p>

<p>אַחֲרֵי אֲשֶר הַמַּזָּל הֵבִיא רָאשֵׁי הַמְשׁוֹרְרִים עַד כֹּה.</p>

<p>וּכְשָׁמְענוּ דִבְרֵיהֶם צָמְחָה בְלִבֵּנוּ גַאֲוָה.</p>

<p>כִּי נְתָנָם הַזְּמָן לְפָנֵינוּ לְרַאֲוָה.</p>

<p>וְהִשְׁתַּחֲוֵינוּ אֲלֵיהֶם בְּמוּסָר וּבַעֲנָוָה.</p>

<p>וַנֹּאמֶר אִישׁ אֶל אָחִיו נַעֲשֶׂה לָנוּ שֵׁם.</p>

<p>בְּשִׁירִים וּבִמְלִיצֹות נְחַדְּשֵם.</p>

<p>וּבְחִידוֹת נִכְבָּדוֹת הָיוּ לָנוּ לְמוֹרָשָׁה וִירַשְׁנוּם.</p>

<p>לְמַעַן יֵדְעוּ כִי קִדַּשְׁנוּם.</p>

<p>וַיְהִי בְּשִבְתֵּנוּ בְרֹאשׁ הַחֲבוּרוֹת.</p>

<p>וְהִנֵּה חֶבְרַת נָשִׁים עוֹבְרוֹת.</p>

<p>וּבְרֹאשָׁם שְׁתַּיִם גְּבִירוֹת.</p>

<p>בִּלְבוּשׁ מַלְכוּת תְּכֵלֶת וָחוּר וַעֲטֶרֶת זָהָב גְּדוֹלָה בְרֹאשָׁם.</p>

<p>וַעֲדִי זָהָב עַל לְבוּשָׁם.</p>

<p>הָאַחַת מִלְאָה הָעוֹלָם בְּיָפְיָהּ זֹהַר.</p>

<p>וְלוּ הָיְתָה בִימֵי נֹחַ עֲשָׂאָהּ לַתֵּבָה צֹהַר.</p>

<p>וְהִיא כְמַעֲשֵׂה לִבְנַת הַסַּפִּיר וּכְעֶצֶם הַשָּׁמַיִם לָטֹהַר.</p>

<p>נָשְׂאָה חֵן בְעֵינֵי הָרוֹאִים.</p>

<p>וְהָיִּינוּ לָהּ מִשְׁתָּאִים.</p>

<p>וְלוּ הָיוּ בְמַחֲנֶהָ אֶלְדָּד וּמֵידַד הָיוּ בְרוּחָה מִתְנַבְּאִים.</p>

<p>וְהַשֵּׁנִית עֶבְרָה וָזַעַם וְצָרָה.</p>

<p>חָשַׁךְ מִשְּׁחוֹר תָּאֳרָהּ.</p>

<p>בְּזַעַם תִּצְעַד אָרֶץ וְטָמֵא טָמֵא יִקְרָא.</p>

<p>וְכִרְאוֹתִי אוֹתָה מֵרָחוֹק חָשַׁבְתִי לִכְרֹעַ.</p>

<p>וְכַאֲשֶׁר קָרַבְתִי אֵלֶיהָ אָמַרְתִּי עֵת לִקְרֹעַ.</p>

<p>וְהַזְּקֵנִים וְכָל הָעָם אָמְרוּ שְׁבּר זְרוֹעַ.</p>

<p>לֹא רָאִיתִי כָמוֹהָ בְּכָל אֶרֶץ מִצְרַיִם לָרֹעַ.</p>

<p>וַיִתְמְהוּ הָאֲנָשִׁים אִישׁ אֶל רֵעֵהוּ.</p>

<p>וְאִישׁ יַמְתִּיק בְּפִיו שְׂחוֹק בְּתוֹךְ חִכּוֹ יִמְנָעֵהוּ.</p>

<p>כִּי גָדַל הַכְּאֵב מְאֹד בְּעֵינֵי הַזְּקֵנִים.</p>

<p>בִּרְאוֹתָם הָאֲרוּרָה בְּמִרְקָחוֹת וּזְנִים.</p>

<p>וְכֵלִים מִכֵּלִים שׁונִים.</p>

<p>וַיֹּאמְרוּ כָל הָעֵדָה לִרְגֹּם אוֹתָהּ בָּאֲבָנִים.</p>

<p>כִּי אָמְרוּ אִם תִּחְיֶה זֹאת תַּחֲזִיר הָעוֹלָם לְתֹהוּ.</p>

<p>הֲנִהְיָה כַּדָּבָר הַגָּדוֹל הַזֶּה אוֹ הֲנִשְׁמַע כָּמוֹהוּ.</p>

<p>וַיֹּאמְרוּ הַזְּקֵנִים וְכָל הָעָם זֹאת נוֹלְדָה עַל חַטֹּאת יָרָבְעָם.</p>

<p>לֹא נָשׁוּב אֶל בָּתֵּינוּ עַד חֲיָלִים נְגַבֵּר.</p>

<p>וְעַל אוֹדוֹת הַגְּבירוֹת נְדַבֵּר.</p>

<p>וְשִׁירִים וּמְלִיצֹות עֲלֵיהֶם נְחַבֵּר.</p>

<p>וָאֹמְרָה אֶל הַשָּׂר הַנִּכְבָּד וְהָאָיֹם.</p>

<p>בּשְׁתַּיִם תִּתְחַתֵּן בִּי הַיּוֹם.</p>

<p>אֶחָד מִמֶּנּוּ יְשַׁבַּח הַהֲדוּרָה.</p>

<p>וְהַשֵּׁנִי יְגַנֶּה הַכְּעוּרָה.</p>

<p>וְנַפְלִיג בְּשֶׁבַח וּבִגְנוּת.</p>

<p>עַד יִבָּקְעוּ כָּל מַעְיְנוֹת הַשִּׁיר וַאֲרֻבּוֹת הַמְּלִיצָה תִּפָּתחְנָה.</p>

<p>עַד אֲשֶׁר לְנֶגְדֵּנוּ כָּל בְּנוֹת הַשִּׁיר תִּשַּׁחְנָה.</p>

<p>וַיֹּאמֶר הַשָּׂר: אַחֲרֵי אֲשֶׁר חֲנָנְךָ הַזְּמָן אֵשֶׁת חֵן.</p>

<p>לְשֶׁבַח הַיָּפָה תִּבָּחֵן.</p>

<p>וַאֲנִי אֶפְקֹד הָאֲרוּרָה.</p>

<p>וְאָשִׂים פָּנַי לְגַנּוֹת הַכְּעוּרָה.</p>

<p>וְאַקְרִיב לְפָנֶיהָ אֵשׁ זָרָה.</p>

<p>וַיִּיטְבוּ בְעֵינֵי הַשּׁוֹמְעִים דְּבָרֵינוּ.</p>

<p>וַיַּטּוּ אָזְנֵיהֶם לִשְׁמֹעַ מַאֲמָרֵינוּ.</p>

<p>וָאָחֵל לְהַלֵּל הַיָּפָה.</p>

<p>וְהַשָּׂר הֵחֵל לְגַנּוֹת הַכְעוּרָה וּלְהַשְׂבִּיעָהּ חֶרְפָּה וּגְדוּפָה.</p>

<br />

<p>וָאַעַן וָאֹמַר: תָּמָר תִּשָּׂא עֵינֶיהָ הַשָׁמַיְמָה וְתוֹצִיא צְבָאָם בְּמִסְפָר.</p>

<p>וְאֶל אֶרֶץ תַּבִיט וְתָקִיץ יְשֵׁנֵי אַדְמַת עָפָר.</p>
</blockquote>

<blockquote>
<p>וַיֹּאמֶר הַשָּׂר: בְּרִיעָה תַּהֲרֹג הָאֶפְעֶה בְעֵינֶיהָ.</p>

<p>וְלוּ רָאָה אוֹתָה הַשָּׂטָן בָּרַח מִפָנֶיהָ.</p>
</blockquote>

<blockquote>
<p>וָאַעַן וָאֹמַר: תָּמָר לְסַפֵּר הוֹדָה נִלְאֵינוּ.</p>

<p>וְלוּ פָגְעָה בִּבְנֵי אֵלִים יֹאמְרוּ לָהּ: הִנֶנּוּ וְעָלִינוּ.</p>
</blockquote>

<blockquote>
<p>וַיֹּאמֶר הַשָּׂר: בְּרִיעָה טוֹבָה בִּימֵי בִכּוּרֵי עֲנָבִים.</p>

<p>לִתְלוֹתָה עַל הָאִילָן לְהַבְרִיחַ הַזְּאֵבִים.</p>
</blockquote>

<blockquote>
<p>וָאַעַן וָאֹמַר: תָּמָר אִלּוּ יְדָעוּהָ הַמַּלְאָכִים.</p>

<p>הֶעֱמִידוּהָ עַל נֵס לְהַחֲיוֹת הַנְּשׁוּכִים.</p>
</blockquote>

<blockquote>
<p>וַיֹּאמֶר הַשָּׂר: בְּרִיעָה תָּמֵהַּ אֲנִי אֵיךְ לֹא יִקְשְרוּהָ הַשָּׂרִים עַל הַמַּשְׁקוֹף.</p>

<p>לְשַׂחֵק בָּה לְדִמְיוֹן הַקּוֹף.</p>
</blockquote>

<blockquote>
<p>וָאַעַן וָאּמַר: תָּמָר תֹּאמַר לַשֶּׁמֶש הַזּוֹרֵחַ.</p>

<p>עֲלֵה קֵרֵחַ עֲלֵה קֵרֵחַ.</p>
</blockquote>

<br />

<blockquote>
<p>וַיֹּאמֶר הַשָּׂר: בְּרִיעָה אִלּוּ זְכַרְתִּיהָ בְמִיתַת אָבִי.</p>

<p>שִׁוִיתִיהָ לְנֶגְדִּי לְעוֹרֵר כְּאֵבִי.</p>
</blockquote>

<br />

<blockquote>
<p>וָאַעַן וָאֹמַר: תָּמָר פָּרְצָה בִגְבוּל הַיְפִי פֶּרֶץ.</p>

<p>אִלּוּ יְדָעוּהָ בְנֵי אֵלִים לֹא הִנִּיחוּהָ בָאָרֶץ.</p>
</blockquote>

<br />

<blockquote>
<p>וַיֹּאמֶר הַשָּׂר: בְּרִיעָה כְּבָר הֱמִיתָהּ הַזְּמָן בְּחֵץ בָּרָק וְקוֹל רָעַם.</p>

<p>לוּלֵי הִשְׁאִירָהּ לְעוֹרֵר הָאֵבֶל בְּעֵת הַזָּעַם.</p>
</blockquote>

<br />

<blockquote>
<p>וָאַעַן וָאֹמַר: תָּמָר תַּשְׁקִיף מִן הַחַלּוֹן.</p>

<p>וְתֹאמַר: שֶׁמֶשׁ בְּגִבְעוֹן דּוֹם וְיָרֵחַ בְּעֵמֶק אַיָּלוֹן.</p>
</blockquote>

<br />

<blockquote>
<p>וַיֹּאמֶר הַשָּׂר: בְּרִיעָה אִלּוּ רְאִיתִיהָ בְרֵאשִׁית הַשָּׁנָה נִבְעַתִּי.</p>

<p>פֶּן תִּדְבָּקֵנִי הָרָעָה וָמַתִּי.</p>
</blockquote>

<br />

<blockquote>
<p>וָאַעַן וָאֹמַר: תָּמָר בְּיָפְיָהּ תְּחַזֵּק כָּל בֶּדֶק.</p>

<p>וְתַחְפִּיר בְּעֵינֶיהָ נֹגַהּ וָצֶדֶק.</p>
</blockquote>

<br />

<blockquote>
<p>וַיֹּאמֶר הַשָּׂר: בְּרִיעָה אִלּוּ זְכַרְתִּיהָ בִּהְיוֹתִי עִם יַעֲלָה עַל עֶרֶשׂ רַעֲנָנָה.</p>

<p>לֹא תִהְיֶה לִי כָּל הַלַּיְלָה עֶדְנָה.</p>

<p>וָאַעַן וָאֹמַר: תָּמָר לָקְחָה מִן הַהִדּוּרִים צְבִי תִפְאַרְתָּם.</p>

<p>וּמְהַמַּעֲלוֹת הָרָמוֹת צַמַּרְתָּם.</p>

<p>וַיֹּאמֶר הַשָּׂר: בְּרִיעָה לוּ הָיוּ כָמוֹהָ כָל הַצְּבָיוֹת.</p>

<p>לֹא הֻצְרַךְ לְהִצְטַוּוֹת עַל הָעֲרָיוֹת.</p>

<p>וָאַעַן וָאֹמַר: תָּמָר יָפְיָהּ נֶאְדָּר.</p>

<p>יִקְדְּרוּ הַמְּאוֹרוֹת וְהִיא לֹא תִקְדָּר.</p>

<p>וַיֹּאמֶר הַשָּׂר: בְּרִיעָה לוּ תִהְיֶה נְתוּנָה בְגַלְגַּלִּים.</p>

<p>מִשֵּׂתָהּ יָגוּרוּ אֵלִים.</p>

<p>וָאַעַן וָאֹמַר: תָּמָר גָּבְרָה בְיֹפִי וּבְמַעֲלָה וּבְמוּסָר.</p>

<p>תֶּחְסַר הַיָרֵחַ וְהִיא לֹא תֶחְסָר.</p>

<p>וַיֹּאמֶר הַשָּׂר: בְּרִיעָה תָּמַהְתִּי אֵיךְ לֹא יַחֲזִיקוּהָ הַיְהוּדִים לִפְנֵיהֶם בְּקָרְאָם אֵיכָה.</p>

<p>וְאֵיךְ לֹא הִסְכִּימוּ הַשֵּׁדִים לְהַמְלִיכָה.</p>

<p>וָאַעַן וָאֹמַר: תָּמָר עַל אַבְנֵי חֵן הָטְבְּעוּ אֲדָנֶיהָ.</p>

<p>בָּחַרְתִּי הֱיוֹת פַּרְעֹש וְלָמוּת בֵּין צִפָּרְנֶיהָ.</p>

<p>וַיֹּאמֶר הַשָּׂר: בְּרִיעָה לֹא נִבְרֵאת רַק לְהַעֲצִיב הָרוֹאִים.</p>

<p>וּלְהַפִּיל בַּעֲצוּמֶיהָ חֵלְכָּאִים.</p>

<p>וָאַעַן וָאֹמַר: תָּמָר מִי יִתְּנֵנִי עָפָר וְתִדְרְכֵנִי.</p>

<p>אוֹ חֲמוֹר וּבַעֲבוֹתוֹת אַהֲבָה תִמְשְכֵנִי.</p>

<p>וַיֹּאמֶר הַשָּׂר: בְּרִיעָה תָּמַהְתִּי אִם יְצַפּוּ הַיְהוּדִים לִמְשִׁיחָם בְּחַיֶיהָ.</p>

<p>וְאִם לֹא תְשַׁכֵּל הָאָרֶץ בְּיָמֶיהָ גּוֹיֶהָ.</p>

<p>וָאַעַן וָאֹמַר: תָּמָר אֵין טוֹב בַּזְּמָן כִּרְאוֹת הוֹדָהּ.</p>

<p>וְלֹא נִמְצָא עֹנֶשׁ כְּפֵרוּדָהּ.</p>

<p>וַיֹּאמֶר הַשָּׂר: בְּרִיעָה תַּפְחִיד הָרוֹאִים וְתוֹבִישׁ מֶבָּטָן.</p>

<p>וְתֹאמַר וְאִם תַּחֲרִישׁ הִנֵּה אָנֹכִי יָצָאתִי לְשָׂטָן.</p>

<p>וָאַעַן וָאֹמַר: תָּמָר יָצָאתִי בַחֲצוֹת לַיְלָה פַּעַם וּפַעֲמַיִם.</p>

<p>לִרְאוֹת אִם יֵשׁ לָנוּ תְּמוּרַת עֵינֶיהָ בּכוֹכְבֵי הַשָׁמָיִם.</p>

<p>וָיֹּאמֶר הַשָּׂר: בְּרִיעָה חֶרְפַּת כָּל אֻמָּתָהּ.</p>

<p>וּתְמִיָּה לִי אִם יִזְכְּרוּ הַשֵׁם לְעֻמָּתָהּ.</p>

<p>וָאַעַן וָאֹמַר: נִפְלֵאתִי בִרְאוֹתִי הַשֶּׁמֶש קוֹדֵר לְלֹא סִבָּה מְחַיֶּבֶת.</p>

<p>עַד רָאִיתִי תָּמָר בֵּית נְתִיבוֹת נִצֶּבֶת.</p>

<p>וַיֹּאמֶר הַשָּׂר: כְּלִמַּת בְּרִיעָה עַל כָּל כְּלִמָּה עוֹדְפָה.</p>

<p>וְלֹא תַסְפִּיק בַּעֲדָה חֶרְפָּה וּגְדוּפָה.</p>

<p>וָאַעַן וָאֹמַר: אִלּוּ לֹא רָאִינוּ תָּמָר רַק פַּעַם אֶחָד בְּחֹדֶשׁ.</p>

<p>הִשְׁתַּחֲוֵינוּ לַיָי בְּהַדְרַת קֹדֶשׁ.</p>

<p>וַיֹּאמֶר הַשָּׂר בְּרִיעָה כָּל דֳּפִי וְכָל חֶרְפָּה אוֹגֶרֶת.</p>

<p>וּפִיהָ כְּפִי חֲזִיר וּכְצוֹאָה עוֹבֶרֶת.</p>

<p>וָאַעַן וָאֹמַר: נִפְלֵאתִי בְהַבִּיטִי הַשָׁמַיִם וְנֹגַהּ אֵינֶנָּה.</p>

<p>עַד רָאִיתִי תָּמָר בְּפָנֶיהָ תִשָׂאֶנָּה.</p>

<p>וַיֹּאמֶר הַשָּׂר: אִלּוּ הָיתָה בְרִיעָה בִימֵי יְהוֹשֻׁעַ תּוּבָל.</p>

<p>לַעֲמֹד עַל הַקְּלָלָה בְּהַר עֵיבָל.</p>

<p>וָאַעַן וָאֹמַר: אִלּוּ הָיְתָה תָּמָר בַּשָּׁמַיִם נְתוּנָה.</p>

<p>לֹא עָבְדוּ הָאֻמּוֹת הַשֶׁמֶשׁ וְהַלְבָנָה.</p>

<p>וַיֹּאמֶר הַשָּׂר: אִלּוּ הָייתִי כֹהֵן גָּדוֹל בְּיִשְׂרָאֵל שָׁלַחְתִּי.</p>

<p>בְּרִיעָה הַמִּדְבָּרָה לַעֲזָאזֵל בְּיַד אִישׁ עִתִּי.</p>

<p>וָאַעַן וָאֹמַר: לוּ קִוִּיתִי לִמְצוֹא בְתָמָר אַחַר מוֹתִי מַאֲוַיַּי.</p>

<p>אָמַרְתִּי טוֹב מוֹתִי מֵחַיָּי.</p>

<p>וַיֹּאמֶר הַשָּׂר: בְּרִיעָה לֹא צִיְּרָהּ מַלְאָךְ וְלֹא שֵׂכֶל נִפְרָד.</p>

<p>כִּי כָל רוֹאֶיהָ יִשֹׁם וְיֶחֱרָד.</p>

<p>וָאַעַן וָאֹמַר: תָּמָר הָיְתָה עִם הַיֹּפִי בְּאָמְנָה.</p>

<p>אִלּוּ יְדָעָהּ הַשֶׁמֶשׁ לֹא הִתְחַבֵּר לַלְּבָנָה.</p>

<p>וַיֹּאמֶר הַשָּׂר: בְּרִיָעה עָשׂוּ אוֹתָהּ בְּנֵי אֵלִים.</p>

<p>בְּיוֹם הֶרֶג רַב בִּנְפֹל מִגְדָּלִים.</p>

<p>וָאַעַן וָאֹמַר: תָּמָר אִלּוּ הָיָה מֹשֶׁה בִזְמַנָּהּ.</p>

<p>לְמֹשֶׁה הָיְתָה לְמָנָה.</p>

<p>וַיֹּאמֶר הַשָּׂר: בְּרִיעָה נִתְעַבְּרָה אִמָּה בְּיוֹם אָפֵל.</p>

<p>חשֶׁךְ עָנָן וַעֲרָפֶל.</p>

<p>וָאַעַן וָאֹמַר: תָּמָר אִלּוּ יְדָעָהּ אַהֲרֹן לָהּ הִתְנַדָּב.</p>

<p>וְלֹא לָקַח אֶת אֱלִישֶׁבַע בַּת עַמִּינָדָב.</p>

<p>וַיֹּאמֶר הַשָּׂר: רָאִיתִי בְרִיעָה וְהֵבִיאָה בְּכִלְיוֹתַי בְנֵי אַשְׁפָּתָהּ.</p>

<p>לֹא אֲסַפֵּר בִּגְנוּתָהּ פֶּן אֵקֵל מֵחֶרְפָּתָהּ.</p>

<p>וָאַעַן וָאֹמַר: תָּמָר כְּלִילַת יֹפִי וּמְשׂוֹשׂ כָּל קִרְיָה.</p>

<p>לוּ הָיְתָה בִימֵי שְׁלֹמֹה לֹא הִמְלִיךְ בַּתְיָה.</p>

<p>וַיֹּאמֶר הַשָּׂר: הַמֵּת עִם בְּרִיעָה בְּיוֹם אֶחָד אַשְׁרָיו.</p>

<p>כִּי מִטִּרְדַּת הַשְׂטָנִים עָלֶיהָ יְשׁוּבוּן מִדְּלֹק אַחֲרָיו.</p>

<p>וָאַעַן וָאֹמַר: תָּמָר עֵדֶן הַזְּמָן וְאֵין זוּלָתָה.</p>

<p>לוּ יְדָעָהּ בְּצַלְאֵל עָשָׂה הַכְּרוּבִים כְּתַבְנִיתָהּ.</p>

<p>וַיֹּאמֶר הַשָּׂר: בִּבְרִיעָה מוּמִים תִּלְאָה כָּל לָשׁוֹן לְסַפְּרָם.</p>

<p>חַי אָנִי אִם יִרְאוּהָ הַמֵּתִים יִבְרְחוּ מִקִּבְרָם.</p>

<p>וָאַעַן וָאֹמַר: תָּמָר תַּעְלִים השֶׁמֶשׁ מִדֵּי צֵאתָה.</p>

<p>כַּאֲשֶׁר תַּעְלִים הַשֶׁמֶשׁ אוֹר הַכּוֹכָבִים בְּיִפְעָתָהּ.</p>

<p>וַיֹּאמֶר הַשָּׂר: אֹמַר אֵלִי הָמֵת בְּרִיעָה וְהַחֲיֵינִי.</p>

<p>אוֹ הַחֲיֶיהָ וַהֲמִיתֵנִי.</p>

<p>וָאַעַן וָאֹמַר: תָּמָר עֲטֶרֶת זְמַנָּה.</p>

<p>וְגַנְבָה מִמְּנוֹרַת בְּצַלְאֵל יְרֵכָהּ וְקָנָהּ.</p>

<p>וַיֹּאמֶר הַשָּׂר: גְּאָלֵנִי אֵל מִבְּרִיעָה לִימִינִי הִצַּבְתָּ.</p>

<p>וְאִם אַיִן מְחנִי נָא מִסִּפְרְךָ אֲשֶׁר כָּתָבְתָּ.</p>

<p>וָאַעַן וָאֹמַר: תָּמָר מִפְּרִי ְמָגַדי וּמִבְחַר נְרָדָי.</p>

<p>אֲחַבְּקֶנָּה וְלוּ לוּחוֹת הַבְּרִית עַל שְׁתֵּי יָדָי.</p>

<p>וַיֹּאמֶר הַשָּׂר: חַי אָנִי לֹא נוֹלְדָה בְרִיעָה מֵאִישׁ וְאִשָּׁה.</p>

<p>רַק מֵעִפּוּשׁ וְצַחֲנָה וּבָאְשָׁה.</p>

<p>וָאַעַן וָאֹמַר: תָּמָר יָפְיָהּ וְלֹא יְפִי בַּת שֶׁבַע אֵשֶת אוּרִיָּה.</p>

<p>וְצַחוּת אֲמָרֶיהָ וְלֹא דִבְרֵי יְשַׁעְיָה.</p>

<p>וַיֹּאמֶר הַשָּׂר: יֹאמַר הַזְּמָן בְּחַיֵּי בְרִיעָה נוֹלְדָה לְתוּגָתִי.</p>

<p>וּבְמוֹתָה יֹאמַר: אָסַף אֱלֹהִים אֶת חֶרְפָתִי.</p>

<p>וָאַעַן וָאֹמַר: לוּ הָיְתָה תָמָר בֵין מַלְאֲכֵי רוּם נַפְשׁם אוֹתָהּ תִּשְׁאָף.</p>

<p>וְלֹא קִבְּלוּ עֲלֵיהֶם מִצְוַת לֹא תִנְאָף.</p>

<p>וַיֹּאמֶר הַשָּׂר: בְּרִיעָה תָמֵהַּ אֲנִי אִם הָעוֹלָם יִסְבְּלֶנָּה.</p>

<p>וְאִם הָאָרֶץ אַחֲרֵי מוֹתָה תִּקְבְּרֶנָּה.</p>

<p>ואַען וָאֹמַר: תָּמָר אִלּוּ בְרָאָהּ בְּשֵׁשֶת יְמֵי בְרֵאשִׁית אֱלֹהֵינוּ.</p>

<p>מֵאֵת יְיָ הָיְתָה זֹאת הִיא נִפְלָאת בְּעֵינֵינוּ.</p>

<p>וַיֹּאמֶר הַשָּׂר: תָּמֵהַּ אֲנִי אִם יִמָּצֵא בִזְמַן בְּרִיעָה שְׂחוֹק.</p>

<p>וְאִם יֵשׁ שָׁלוֹם לַקָּרוֹב וְלָרָחוֹק.</p>

<p>וָאַעַן וָאֹמַר: אִלּוּ נִמְצְאוּ כָּל הַנִּמְצָאוֹת עַל יַד הַתַּלְמִיד בְּעִתַּת הַזְּמָן.</p>

<p>תִּהְיֶה בְרִיאַת תָּמָר בִּשְׁתֵּי עִתּוֹת עַל יַד הָאָמָּן.</p>

<p>וַיֹּאמֶר הַשָּׂר: לֹא נִבְרֵאת בְּרִיעָה רַק לִטְרֹף טֶרֶף.</p>

<p>וְלִהְיוֹת לִבְנֵי עַמָּהּ לְשֵׁם חֵרֶף.</p>

<p>וָאַעַן וָאֹמַר: תָּמָר יֵלְכוּ הַחוֹשְׁקִים לְאוֹרָה וִיכַוְּנוּ דֶרֶךְ אֵלֶיהָ.</p>

<p>כְּאִלּוּ אָז מִסִּינַי נִצְטַוּוּ עָלֶיהָ.</p>

<p>וַיֹּאמֶר הַשָּׂר: בְּרִיעָה תְּעוֹרֵר בְּפָנֶיהָ הָאֵבֶל.</p>

<p>כַּאֲשֶׁר יְעוֹרְרוּ הַשָּׂשׂוֹן הַכִּנּוֹר וְהַנֵּבֶל.</p>

<p>וָאַעַן וָאֹמַר: תָּמָר תֹּאבַד תִּקְוַת הַחוֹשְׁקִים לוּ אִבְדוּהָ.</p>

<p>וְלוּלֵא יִרְאַת יְהֹוָה עַל פְּנֵיהֶם עֲבָדוּהָ.</p>

<p>וַיֹּאמֶר הַשָּׂר: בְּרִיעָה תֹּאמַר מִדֵּי צֵאתָה בִּרְחוּ אַחַי.</p>

<p>כִּי לֹא יִרְאֵנִי הָאָדָם וָחָי.</p>

<p>וָאַעַן וָאֹמַר: תָּמָר לוּלֵי קִוּוּ מַלְאֲכֵי רוּם לִרְאוֹת צַלְמָהּ.</p>

<p>יֵרְדוּ בָאָרֶץ לִשְׁכֹּן בָּאֲדָמָה.</p>

<p>וַיֹּאמֶר הַשָּׂר: בְּרִיעָה לוּלֵי בִמְעִילֶיהָ תִּתְחַלֵּף.</p>

<p>לֹא הִכַּרְתִּיהָ מִן הָעֲטַלֵּף.</p>

<p>וָאַעַן וָאֹמַר: תָּמָר לוּ רָאָה אוֹתָה אַמְנוֹן בַּחֲלוֹם.</p>

<p>לֹא הִתְחַל עַל תָּמָר אֲחוֹת אַבְשָׁלוֹם.</p>

<p>וַיֹּאמֶר הַשָּׂר: תָּמֵהַּ אֲנִי אֵיךְ בְּרִיעָה בֵּין הַגְּבִירוֹת תִּתְיַצָּב,</p>

<p>וְלֹא תִשְׁכֹּן עִם הַחֹלֶד וְהָעַכְבָּר וְהַצָּב.</p>

<p>וָאַעַן וָאֹמַר: תָּמָר אִלּוּ היְתָה בְמִצְרַיִם אִשָּׁה בְיָפְיָה וּבְמוּסָרָה.</p>

<p>לֹא הִלְלוּ הַשָּׂרִים לְפַרְעֹה שָׂרָה.</p>

<p>וַיֹּאמֶר הַשָּׂר: הַשּׁוֹמֵעַ מִפִּי בְרִיעָה שְׂחוֹק יִתְאַבֵּל וְיִבְכֶּה.</p>

<p>כִּי הוּא מְעֻתָּד לַמָּוֶת וְאִם יִתְמַהְמַהּ לוֹ יְחַכֶּה.</p>

<p>וָאַעַן וָאֹמַר: תָּמָר אֶתְמַהּ אִם יָמוּת גֶּבֶר בְּעוֹד בַחַיִּים חַיָּתָה.</p>

<p>אוֹ אִם יִחְיֶה אָדָם אַחֲרֵי מוֹתָהּ.</p>

<p>וַיֹּאמֶר הַשָּׂר: אִם לַזְּמָן עֶרְוָה בְּרִיעָה עֶרְוָתוֹ.</p>

<p>וְאִם בַּזְּמָן בָּאְשָׁה הִיא בָאְשׁוֹ וְצַחֲנָתוֹ.</p>

<p>וָאַעַן וָאֹמַר: אִלּוּ רָאָה יוֹסֵף תָּמָר אָמַר אַחֲרַיִךְ אָרוּצָה.</p>

<p>וְלֹא עָזַב בִּגְדּוֹ בְיָדָהּ וַיָּנָס וַיֵּצֵא הַחוּצָה.</p>

<p>וַיֹּאמֶר הַשָּׂר: בְּרִיעָה כְּכֶלֶב לְשׁוֹנָהּ תֶּחֱרַץ.</p>

<p>בַּעֲבוּר טָמְאָה תְּחַבֵּל וְחֶבֶל נִמְרָץ.</p>

<p>וָאַעַן וָאֹמַר: תָּמָר לִפְנֵי יִפְעָתָהּ בּוֹשָה כִימָה.</p>

<p>וְחָפְרָה הַלְּבָנָה וּבוֹשָׁה הַחַמָּה.</p>

<p>וַיֹּאמֶר הַשָּׂר: אִלּוּ תִשְׁכֹּן בְּרִיעָה בְּחוֹרֵי עָפָר וְכֵפִים.</p>

<p>אָחֲזָה רְעָדָה עֲטַלֵּפִים.</p>

<p>וָאַעַן וָאֹמַר: תָּמָר לוּ הָיְתָה כְתַבְנִיתָהּ בְּתוּלָה אֲשֶׁר בַּשָּׁמַיִם.</p>

<p>לֹא נָסַע הַשֶּׁמֶשׁ לְעוֹלָם מִבְּתוּלָה לְמֹאזְנַיִם.</p>

<p>וַיֹּאמֶר הַשָּׂר: בְּרִיעָה לוּ הִפְשִׁיטוּהָ בִּגְדֵי רִקְמָתָהּ.</p>

<p>תַּלְבִּישׁ שָׁמַיִם קַדְרוּת וְתָשִׂים הָאָרֶץ שַׂק כְּסוּתָהּ.</p>

<p>וָאַעַן וָאֹמַר: תָּמָר לוּ עֲשָׂאָהּ בַּשָּׁמַיִם אֵל עֵילוֹם.</p>

<p>יָרִיבוּ עָלֶיהָ וְלֹא הָיָה בִמְרוֹמָיו שָׁלוֹם.</p>

<p>וַיֹּאמֶר הַשָּׂר: לֹא נִשֵּׂאת בְּרִיעָה לוּלֵי הֱיוֹת אִישָׁהּ עִוֵּר.</p>

<p>וְאִם אֵין זֶה נַאֲמִין כִּי הֻכָּה בְסַנְוֵר.</p>

<p>וָאַעַן וָאֹמַר: תָּמָר הַנֶּפֶשׁ אֲשֶר תִּהְיֶה בַחַיִּים בְּעוֹדָהּ אַשְׁרֶיהָ.</p>

<p>וְהָעֹנֶשׁ הָרַב לַנֶּפֶשׁ תִּשָּׁאֵר בַּחַיִּים אַחֲרֶיהָ.</p>

<p>וַיֹּאמֶר הַשָּׂר: בְּרִיעָה גְּנוּתָהּ כָּל גְּנוּת פָּרַץ.</p>

<p>וְאֵין לִתְמֹהַּ אִם אֵין בְּחַיֶּיהָ חָזוֹן נִפְרָץ.</p>

<p>וָאַעַן וָאֹמַר: תָּמָר הָיִינוּ בְּעֵת בּוֹאָהּ בְּעֵדֶן גַּן אֱלֹהִים.</p>

<p>וְשַׁבְנוּ לִהְיוֹת אַחַר פְּרִידָתָה תְּמֵהִים.</p>

<p>וַיֹּאמֶר הַשָּׂר: שָׁמַעְתִּי כִּי מָשִׁיחַ מִפַּחַד בְּרִיעָה נֶחְבָּא.</p>

<p>וְעִירוֹ סוֹגֶרֶת וּמְסֻגֶּרֶת מִפָּנֶיהָ אֵין יוֹצֵא וְאֵין בָּא.</p>

<p>וָאַעַן וָאֹמַר: בְּכָל דּוֹר פְּלִיאָה וְתָמָר פְּלִיאַת זְמַנֵּנוּ.</p>

<p>אֲשֶׁר לֹא רָאוּ אֲבוֹתֵינוּ וַאֲבוֹת אֲבוֹתֵינוּ.</p>

<p>וַיֹּאמֶר הַשָּׂר: עַד מָתַי נִהְיֶה מְחָרְפִים וּמְקַלְלִים.</p>

<p>נָנוּס פֶּן בְּשׁוּב בְּרִיעָה תְּשִׂימֵנוּ חֲלָלִים.</p>

<p>וָאַעַן וָאֹמַר: כָּבֵד עָלַי לְהַחֲרִישׁ מֵהַדְרַת הַיָפָה.</p>

<p>כִּי הִיא צֳּרִי לִנְשִיכַת בְּרִיעָה וּתְרוּפָה.</p>

<p>וַיֹּאמֶר הַשָּׂר: טוֹב דִּבַּרְתָ כִּי לוּלֵא הָיְתָה תָמָר צֳּרִי לִנְשִׁיָכֵתנוּ.</p>

<p>לֹא יַעַבְרוּ לְעוֹלָם יְמֵי בְכִיָּתֵנוּ.</p>

<p>וַיְהִי כִּשְׁמוֹעַ הָעָם אֶת מְלִיצָתֵנוּ.</p>

<p>הִלְלוּ יִפְעָתֵנוּ.</p>

<p>וַיֹּאמְרוּ מִי הֶאֱמִין לִשְׁמוּעָתֵנוּ.</p>

<p>כִּי תִהְיֶה הַיּוֹם בְּרָכָה סְבִיבוֹת גִּבְעוֹתֵינוּ.</p>

<p>וַיְבָרְכוּ אוֹתָנוּ וַיֹּאמְרוּ: פְּרַצְתֶּם.</p>

<p>בִּגְבוּל הַמְּלִיצוֹת פֶּרֶץ.</p>

<p>בְּרוּכִים אַתֶם לַיְיָ עוֹשֵׂה שָׁמַיִם וָאָרֶץ.</p>

<p>לְשֵׁמַע אֹזֶן שָׁמַעְנוּ יְפִי מְלִיצַתְכֶם.</p>

<p>וְהִנֵּה לֹא הֻגַּד לָנוּ הַחֵצִי מִמַּרְבִּית חָכְמַתְכֶם.</p>

<p>לָכֶם לְבַדְּכֶם נִתְּנָה הַמְּלִיצָה.</p>

<p>וּבָאתֶם יַעַר כַּרְמִלָּה וּמְלון קִצָּהּ.</p>

<p>וַתְּהִי מְלִיַצת כָּל מֵלִיץ עִיר פְּרוּצָה.</p>

<p>וְלֹא הִגִּיעַ זוּלַתְכֶם אֶל הַמֶּחֱצָה.</p>

<p>וַיֹּאמְרוּ לָנוּ הַזְּקֵנִים וְהַחוֹרִים.</p>

<p>הֲלֹא תְחַבְּרוּ עַל הַגְּבִירוֹת שִׁירִים.</p>

<p>וַיִּפֶן הַשָּׂר אֵלַי וַיֹּאמֶר: חַבֵּר שִׁיר בְּדִבְרֵי אֲהָבוֹת.</p>

<p>וּבְמִלּוֹת עֲרֵבוֹת.</p>

<p>וְשִׂים הַיָּפָה בְגַלְגַּל עֲרָבוֹת.</p>

<p>וַאֲנִי אֶפְקֹד הָאֲרוּרָה.</p>

<p>וַאֲחַבֵּר שִׁיר לִגְנוּת הַכְּעוּרָה.</p>

<p>אֲרוּרָה הָאֲדָמָה בַּעֲבוּרָה.</p>

<p>וַיְהִי כְשָׁמְעִי דִבְרֵי הַשָּׂר כּוֹנַנְתִּי מֵיתְרֵי שִׁירִי עַל יֶתֶר.</p>

<p>וָאָשִׂים עַל רֹאשׁ הַיָפָה כֶתֶר.</p>

<p>וָאֶשָּׂא מְשָׁלִי וָאֹמַר:</p>

<p>רְאוּ יַעְלָה אֲשֶׁר שֶׁמֶשׁ וְסַהַר</p>

<p>שְׁחוֹחַ הֹלְכוֹת נֶגְדָּהּ וְקֹדְרוֹת</p>

<p>וְלָכֵן לֹא לְאוֹר חַמָּה לְבַד אַף</p>

<p>לְאוֹרָה אֹמְרָה יוֹצֵר מְאֹרוֹת.</p>

<p>וַיְהִי כְּהַשְׁלִימִי הַשִּׁירָה הַמְהֻלָּלָה.</p>

<p>וַיֹּאמֶר השָּׂר מְאֹד יָצָאתָ בִנְקַלָּה.</p>

<p>קוּם חַבֵּר שִׁיר לְפִי מַהֲלָלָהּ.</p>

<p>כִּי דַעְתִּי לַעֲשׂוֹת עִם הַכְּעוּרָה כָּלה.</p>

<p>וּכְשָׁמְעי דִבְרֵי הַשָּׂר חַשְׁתִּי וְלֹא הִתְמַהְמַהְתִי.</p>

<p>וּלְחַבֵּר שִׁיר לְפָאֵר הַיָּפָה כָּמָהְתִּי.</p>

<p>וָאֶשָּׂא מְשָׁלִי וָאֹמַר:</p>

<p>כָּל־יַעֲלוֹת מִן־הָרְקָק נִבְרָאוּ</p>

<p>בֵּין הַשְּׁמָשׁוֹת עַל־יְדֵי הַדַּחַק</p>

<p>עַל־כֵּן כְּמוֹ־מַר מִדְּלִי וּכְשַׁחַק</p>

<p>הֵמָּה בְּמַחְתֶּרֶת זְמָן נִמְצָאוּ</p>

<br>

<p>אַךְ מַעֲשֵׂי עָפְרָה אֱמֶת יָצָאוּ</p>

<p>עִם כָּל־צְבָא מָרוֹם וְאֵילֵי שַׁחַק</p>

<p>מִכְתַּב אֱלֹהִים הִיא וְלֹא עַל־מַחַק</p>

<p>עַל־כֵן פְלִיאוֹת יַעֲלָה נִפְלָאוּ</p>

<p>לֹא אֶקְרְאָה עַצְמוּת צְבִיָּה חֹמֶר</p>

<p>כִּי־לֹא כְחֹמֶר יַעֲלוֹת הָאָרֶץ</p>

<p>הוּא אַךְ שְׁמוֹ נוֹשֵא לְצוּרָה רָמָה</p>

<br>

<p>אָשִּׁיר בְּשִׁיר חָדָשׁ וְאֶגְזַר־אֹמֶר</p>

<p>כִּי־בַגְּבוּלִים פָּרְצָה הִיא פָרֶץ</p>

<p>כִּי מַעֲלָתָה מֵאֱנוֹשׁ נֶעְלָמָה.</p>

<br>

<p>וַיְהִי אַחֲרֵי אָמְרִי הַשִּׁירָה עַד תֻּמָּהּ.</p>

<p>וַיֹּאמֶר הַשָּׂר נָתַתָּ בְלִבִּי נֶחָמָה.</p>

<p>חַי אָנִי כִּי שִׁירְךָ בָא לְיָדִי וְהִנְאָנִי.</p>

<p>אֲחַוֶּה דֵעִי אַף אָנִי.</p>

<br>

<p>וַיִּשָּׂא מְשָׁלוֹ וַיֹּאמַר:</p>

<p>רְאוּ שִׁפְחָה שְׂרֻפַת אֵשׁ כְּסוּחָה,</p>

<p>בְּתַכְרִיךְ בּוּץ וְעַל רֹאשָׁהּ עֲטָרָה</p>

<p>אֲשֶׁר יָצְאָה כְהַיּוֹם לִי לְשָטָן</p>

<p>אֲרוּרָה הָאֲדָמָה בַּעֲבוּרָה.</p>

<br>

<p>וַיְהִי הוּא טֶרֶם כִּלָּה לְדַבֵּר הַשִּׁירָה.</p>

<p>זָכַר חֶרְפַּת הָאֲרוּרָה.</p>

<p>וְאֵת אֲשֶׁר שַׁדַּי לָהּ הֵמַר.</p>

<p>וְעוֹרָהּ אֲשֶׁר כַּתַּנוּר נִכְמָר.</p>

<p>וַיָּקָם מִתּוֹךְ הָעֵדָה וּבַחֲמַת רוּחַ הִתְמַרְמַר.</p>

<p>וַיִּשָּׂא אֶת קוֹלוֹ וַיֹּאמַר:</p>

<br>

<p>שֵׂכֶל מְצַיֵּר יוֹם אֲשֶׁר צִיָּרְתָּ</p>

<p>בַּת־גֵּרְשֹׁם כָּל הַיְקוּם הִכְלַמְתָּ</p>

<p>יַעַן בְּגִשְׁמָהּ כָּל גְּנוּת הִשְׁלַמְתָּ</p>

<p>כִּי בָּא חֲלוֹם הַבּוּז וְאַתְּ פָּתָרְתָּ</p>

<br>

<p>אוּלַי לְקַבֵּץ כָּל גְּנוּת נָדַרְתָּ</p>

<p>אוֹ לַעֲשׂוֹת יַנְשׁוֹף וְקוֹף יָזָמְתָּ</p>

<p>מָה הַחֲלוֹם הַזֶּה אֲשֶׁר חָלָמְתָּ</p>

<p>אִם רוּחֲךָ סָרָה וְאִם שָׁכָרְתָּ</p>

<br>

<p>הַגֵּד כְּרוּב מִמְשַׁח הֲאם הַשֶּׂרֶד</p>

<p>אוֹ הַמְּחוּגָה מִמְּךָ גֻנָּבוּ</p>

<p>וַתַּעֲשֶׂה בַּת־גֵּרְשֹׁם בָּרָחַת</p>

<br>

<p>אוֹ פָעֲלוּ בָהּ כּוֹכְבֵי רוֹם מֶרֶד</p>

<p>סַרְטָן וְעַקְרָב אִם אֲזַי נִצָּבוּ</p>

<p>בִּזְנַב תְּלִי בַּמַּעֲלָה צֹמָחַת?</p>

<br>

<p>וַיְּהִי כִשְׁמוֹעַ הַשָּׂרִים הַשִׁירִים וְאוֹדוֹתֵיהֶם.</p>

<p>נִמְלָא שְׂחוֹק פִּיהֶם.</p>

<p>וְיֶתֶר הָעָם אֲשֶׁר בְּרַגְלֵיהֶם.</p>

<p>כָּרְעוּ עַל בִּרְכֵּיהֶם.</p>

<p>וַיָרֹנּוּ וַיִּפְּלוּ עַל פְּנֵיהֶם.</p>

<p>וְאַחֲרֵי כֵן נִפְרְדוּ הַקְּהִלּוֹת.</p>

<p>וְכָל הָעָם מְסַפְּרִים מִמֶּנּוּ תְהִלּוֹת.</p>

<p>וּמְדַבְּרִים רַק מֵאוֹדוֹתֵינוּ.</p>

<p>וְעוֹנְדִים עַל גַּרְגְּרוֹתָם טוּרֵי לְשָׁמֵינוּ וּפִטְדוֹתֵינוּ.</p>

<p>וַיְהַלְלוּ הָאֱלֹהִים אֲשֶׁר כָּל חָכְמָה וּבִינָה מֵאִתּוֹ.</p>

<p>וְכָל הָעָם שָׁב לְבֵיתוֹ.</p>
</blockquote>

<blockquote>
<br />
</blockquote>

<h2 id="המחברתהשלישית">המחברת השלישית</h2>

<br />

<blockquote>
<p>אָמַר עִמָּנוּאֵל הַמְחַבֵּר: בְּשׁוּבֵנוּ מֵהַמַּעֲרָכָה עִם הַשָּׂר הַמְאֻשָּׁר • הָיִיתִי בַעֲבוֹתוֹת אַהֲבַת הַגְּבִירָה נִקְשָׁר • וּלְדַבֵּר רַק מֵאוֹדוֹתֶיהָ בְּעֵינַי יִכְשָׁר • הָיָה חִשְׁקִי בָהּ אַמִּיץ וְאָיוֹם • אַךְ בָּהּ יָשֻׁב יַהֲפֹךְ יָדוֹ כָּל הַיּוֹם • וְכִרְאוֹת הַשָּׂר כִּי נִלְכַּדְתִּי בִמְצוּדָתָהּ • וְנַפְשִׁי נִקְשְׁרָה בְאַהֲבָתָהּ • אָמַר אֵלַי: הַיּוֹם הַזֶּה אָחַל חִשְׁקֶךָ • שְׁמַע מִמֶּנִּי דָבָר וְשָׂאֵהוּ בְחֵיקֶךָ • דַּע כִּי דְבַר הַגְּבִירָה אֲשֶׁר רָאִיתָ מָךְ מֵעֶרְכֶּךָ • אָמְנָם לָהּ אָחוֹת יָפָה כְפִי מַה שֶּׁנֶּאֱמַר • עָמַד טַעְמָהּ בָּהּ וְרֵיחָהּ לֹא נָמָר • טוֹבַת שֵׂכֶל וּצְנוּעָה • וְהַנַּעֲרָה טוֹבַת מַרְאֶה מְאֹד בְּתוּלָה וְאִישׁ לֹא יְדָעָהּ • נֶחְמֶדֶת לְהַשְׂכִּיל וְלָעֵינַיִם תַּאֲוָה • וְגָבְרָה עַל כָּל הַגְּבִירוֹת בְּמוּסָר וּבַעֲנָוָה • יָפָה כַלְּבָנָה וְכַשֶּׁמֶשׁ בְּהִירָה • וּבִמְלֶאכֶת הַשִּׁיר וְהַמְּלִיצָה זְרִיזָה וּמְהִירָה • לֹא יֻתַּן סְגוֹר תַּחְתֶּיהָ וְלֹא יִשָּׁקֵל כֶּסֶף מְחִירָהּ • הִיא מִתַּעֲנוּגֵי הַחֵשֶׁק וְהַיְדִידֹת אָחוֹר נָסוֹגָה • וּבְשׁוֹשַׁנֵּי הַנְּזִירוּת וְהַבְּדִידוּת סוּגָה • קָצָה בַחוֹשְׁקִים וּבִבְנֵי־בְלִיַּעַל • וְלָהּ הַבִּרְכַּיִם אֲשֶׁר לֹא כָרְעוּ לַבָּעַל • וְהַפֶּה אֲשֶׁר לֹא נָשַׁק לוֹ • וְתִשְכֹּן בְאָהֳלָהּ מִבְּלִי לוֹ • לָהּ בִּרְכוֹת שָׁדַיִם מֵעָל • וְלֹא לָקְחָה מִן הַזְּמָן מִחוּט וְעַד שְׁרוֹךְ נָעַל • רַק לֶחֶם לֶאֱכֹל וּבֶגֶד לִלבֹּשׁ • וַתָּשֶׂם בְּלִבָּהּ אֶת רֶסֶן תַּאֲוָתָהּ לִכְבֹּשׁ • וְעָלְתָה בְחָכְמָתָהּ לִתְהִלָּה וּלְשֵׁם וּלְתִפְאֶרֶת • הִיא עַל עַמּוּדֵי הַשִּׁיר וְהַמְּלִיצָה גֻלָּה וְכֹתֶרֶת • וּבְפִיהָ לְשׁוֹן הַזָּהָב וְהָאַדֶּרֶת • וְלָצֵאת מיָּם הַתַּאֲוֹת אֶל יַבֶּשֶׁת הַנְּזִירוּת חוֹתֶרֶת • וְכָל שָׁר וּמֵלִיץ בְּעֶרְכָּהּ כְּגַנָּב נִמְצָא בַמַּחְתֶּרֶת • תַּחְשֹׁב צַחוֹת לְשׁוֹנָם לַעֲגֵי שָׂפָה וְלָשׁוֹן אַחֶרֶת • הִיא צִנְצֶנֶת הַמָּן • אֵין עֲרֹךְ אֵלֶיהָ בַזְּמָן • נִלְחֲמוּ בָהּ הַזָּלִים זָהָב מִכִּיס וְכֶסֶף בַּקָּנֶה יִשְׁקֹלוּ • אָבוּ נְשִׂיאֵי הָאָרֶץ לְקַחְתָּהּ לְאִשָּׁה וְלֹא יָכֹלוּ • וְלוּ הִטְּתָה אָזְנָהּ, כָּל יוֹצְאֵי שַׁעַר עִירָהּ יִמֹּלוּ • וְלוּלֵי תִשְׁכֹּן בְּסֵתֶר אָהֳלָהּ נָגֹלּוּ • כַּסֵּפֶר הַשָּׁמַיִם וְכָל צְבָאָם יִבֹּלוּ • וְלוּ רָאִיתָ הוֹדָהּ עָמַדְתָּ מִשְׁתָּאֶה • וְהָיִיתָ מְשֻׁגָּע מִמַּרְאֶה עֵינֶיךָ אֲשֶׁר תִּרְאֶה • וַיְהִי כְשָׁמְעִי נִבְהֲלוּ רַעְיוֹנַי • וַתִּדַּד שְׁנָתִי מֵעֵינַי • וְנִבְהַלְתִּי מֵחָשְׁקָהּ לְמִשְׁמַע אָזְנַי • וַיְהִי חִשְקָהּ כְּאֵשׁ בּוֹעֶרֶת עָצוּר בְּעַצְמוֹתַי • וַיִּתְּכוּ כַמַּיִם שַׁאֲגוֹתַי • לֹא תֶעֱרַב לִי כָל שִׂמְחָה • וְנֶהְפַּךְ שְׂשׂוֹנִי לַאֲנָחָה • וְנִלְאֵיתִי כַּלְכֵּל וְלֹא אוּכָל • עַד הָיִיתִי בְעֵינֵי הַשָּׂר סָכָל • וַיֹּאמֶר אֵלַי הַשָּׂר: הַהִגִּיעַ מִסִכְלוּתְךָ לַחֲשֹׁק בְּמַלְכַּת הַשָּׁמַיִם אֲשֶׁר שִׁמְעָהּ הִבְהִילָנוּ • מִי יַעֲלֶה לָנוּ הַשָּׁמַיְמָה וְיִקָּחֶהָ לָנוּ • חֲדַל לְךָ אָחִי פֶּן נִתְבַּזֶּה • וְאַל תּוֹסֵף דַּבֵּר אֵלַי עוֹד בַּדָּבָר הַזֶּה • וָאֹמַר אֶל הַשָּׂר בְּנֶפֶשׁ חֲרֵדָה • וְעֵינִי עֵינִי מַיִם יוֹרְדָה • אָנָּא הַשָּׂר אַבִּיר הַתְּעוּדָה • הַרְאֵנִי נָא אֶת כְבוֹדָהּ • כִּי הִנְנִי נִשְׁבַּע בִּגְאוֹנִי • וְחֵי הַחֵשֶׁק אֲשֶׁר בֵּינְךָ וּבֵינִי • כִּי אִם יַעֲלֶה לַשָּׁמַיִם שִׂיאָהּ • וּמִמַּעַל לְכוֹכְבֵי אֵל תָּשִׂים כִּסְאָהּ • שָׁם אֲצַוֶּה דִמְעוֹתַי • וּמִשָּׁם יוֹרִידוּהָ תַּחֲנוּנוּתַי • כִּי לִי שִׁירִים כַּבְּרָקִים יְרוֹצֵצוּ • וּכְעֵין נְחֹשֶׁת קָלָל יְנוֹצֵצוּ • וּמְלִיצוֹת נִמְרָצוֹת תַּעֲשֶׂינָה בְלֵב הַיְּעָלוֹת פְּרָצוֹת • וְתִקְרַעְנָה סְגוֹר לִבָּם יְקָרְבוּ כַתַּנּוּר לִבָּם בְּאָרְבָּם •</p>
</blockquote>

<br>  

<blockquote>
<p>וָאֶשָּׂא מְשָׁלִי וָאֹמַר:</p>
</blockquote>

<blockquote>
<p>לִי יִקְּדוּ שָׁרִים וְלִי יִכרָעוּ</p>
</blockquote>

<blockquote>
<p>עַל פִּי מְלִיצִים יַחֲנוּ יִסָּעוּ</p>
</blockquote>

<blockquote>
<p>אִתִּי בְּסוֹד שִׁירִים חֲדָשׁוֹת נִפְלְאוּ</p>
</blockquote>

<blockquote>
<p>לֹא נִבְרְאוּ מֵאָז וְלֹא־נִשְׁמָעוּ</p>
</blockquote>

<blockquote>
<p>לִי שִׁיר יְנוֹבֵב הַבְּתֻלוֹת לִי זְמִיר</p>
</blockquote>

<blockquote>
<p>חֵשֶׁק דְּבָרָיו כָּל לְבַב יִקְרָעוּ</p>
</blockquote>

<blockquote>
<p>אִלּוּ שְׁמָעוּהוּ בְנוֹת חֵן גָּוְעוּ</p>
</blockquote>

<blockquote>
<p>אוֹ שָׁכְבוּ עִם כֹּל אֲשֶׁר פָּגָעוּ</p>
</blockquote>

<blockquote>
<p>לוּ הַמְּלָכוֹת שָׁמְעוּ מִפִּי זְמִיר</p>
</blockquote>

<blockquote>
<p>אָז נָפְלוּ תַחתַּי וְלֹא יִבְצָעוּ</p>
</blockquote>

<blockquote>
<p>אִלּוּ בְּצַר רוּחִי אֲמָרֵר בַּבְּכִי</p>
</blockquote>

<blockquote>
<p>אָז בַּבְּכִי כָּל הַיְקוּם גָּוָעוּ,</p>
</blockquote>

<blockquote>
<p>יִבָּקְעוּ כָל־מַעְיְנוֹת דִּמְעָה עֲדֵי</p>
</blockquote>

<blockquote>
<p>אֶרֶץ וְשָׁמַיִם הֲכִי יִדְמָעוּ</p>
</blockquote>

<blockquote>
<p>לוּ לַנְּבָלִים אֶשְׁאֲלָה מַתָּן אֲזַי</p>
</blockquote>

<blockquote>
<p>לֹא קָפְצוּ יָדָם וְלֹא מָנָעוּ</p>
</blockquote>

<blockquote>
<p>עַל־פִּי תְּנוּעוֹת מַאֲמָרַי נֹסְעִים</p>
</blockquote>

<blockquote>
<p>כָּל־שֹׁמְעֵי שִׁירַי וְלֹא יִפְשָׂעוּ</p>
</blockquote>

<blockquote>
<p>כֵּן יִשְׂמְחוּ כֵּן יִדְאֲגוּ כֵּן יִשְׂחֲקוּ</p>
</blockquote>

<blockquote>
<p>כֵּן יִקְצְרוּ חֶסֶד וְכֵן יִזְרָעוּ</p>
</blockquote>

<blockquote>
<p>יִתְעַנְּגוּ מִזִּיו אֲמָרַי שֹׁחֲרַי</p>
</blockquote>

<blockquote>
<p>מִשֹּׁד זְמִירַי יִינְקוּ יִשְׂבָּעוּ</p>
</blockquote>

<blockquote>
<p>אֶדְלֶה פְנִינֵי מַאֲמָרִים יָקְרוּ</p>
</blockquote>

<blockquote>
<p>לוּ עָמְקוּ אוֹ בַתְּהוֹם טָבָעוּ</p>
</blockquote>

<blockquote>
<p>אִלּוּ בְנֵי־קֹרַח כְּשִׁירַי שֹׁרֲרוּ</p>
</blockquote>

<blockquote>
<p>לֹא נִבְלְעוּ אָז כַּאֲשֶׁר נִבְלָעוּ</p>
</blockquote>

<blockquote>
<p>אָסָף וְהֵימָן אִם־בְּדוֹרִי יִהְיוּ</p>
</blockquote>

<blockquote>
<p>לֹא נוֹדְעוּ בַשִּׁיר כְּמוֹ נוֹדָעוּ</p>
</blockquote>

<blockquote>
<p>לֹא נִכְּרוּ בַשִּׁיר וְאַף בַּל־נִטְּעוּ</p>
</blockquote>

<blockquote>
<p>בַּל שֹׁרְשׁוּ כַיּוֹם וּבַל זֹרָעוּ</p>
</blockquote>

<blockquote>
<p>מַה לָּךְ יְדוּתוּן שִׁיר וְהֵימָן מַה לְּךָ</p>
</blockquote>

<blockquote>
<p>כִנּוֹר פְּנוּ אֵלַי וְהִוָּשֵׁעוּ</p>
</blockquote>

<blockquote>
<p>הָיוּ מְלִיצֵי הַזְּמָנִּים עִלְּגֵי</p>
</blockquote>

<blockquote>
<p>שָׂפָה בְּדֶרֶךְ שִׁיר כְּעִוְרִים נָעוּ</p>
</blockquote>

<blockquote>
<p>אֶדְרֹךְ אֲנִי עַל בָּמֳתֵי הַשִּׁיר וּבִי</p>
</blockquote>

<blockquote>
<p>יִתְהַלְלוּ שָׁרִים וּבִי נִשְׁבָּעוּ</p>
</blockquote>

<blockquote>
<p>הַדֹּרְכִים מִפְתַּן חֲסָדַי לַעֲלוֹת</p>
</blockquote>

<blockquote>
<p>עַד מַעֲלוֹתַי יִעֲפוּ יִיגָעוּ</p>
</blockquote>

<blockquote>
<p>עַל כֵּן לְכָל הֹרֵס וּמַעְפִּיל לַעֲלוֹת</p>
</blockquote>

<blockquote>
<p>אֹמַר: רְדוּ דוֹדִים וְהִכָּנֵעוּ</p>
</blockquote>

<blockquote>
<p>אַל־תִּקְרְבוּ סוּרוּ וְאַל תִּגָּעוּ</p>
</blockquote>

<blockquote>
<p>שִׁירַי רְאוּ רָאוֹ וְאַל תֵּדָעוּ •</p>
</blockquote>

<br>  

<blockquote>
<p>כִּשְׁמוֹעַ הַשָּׂר הַשִּׁירָה נִפְלָא עַל נְעִימוּתָהּ • וַיֹּאמֶר לֹא רָאִיתִי כְתַבְנִיתָהּ • אִם תַּחְפֹּץ לִרְאוֹת הַיַּעֲלָה וְתִפְאַרְתָּהּ • הִנֵּה הִיא יוֹצֵאת יוֹם יוֹם וְעוֹלָה אֶל בֵּית תְּפִלָּתָהּ • הַשׁכֵּם בַּבֹּקֶר וְשָׁם תִּראֶה זֹהַר יִפְעָתָהּ • כְּשָׁמְעִי זֹאת הִתְנַחַמְתִּי • וְאַשְׁמֻרוֹת קִדַּמְתִּי • וְיָשַׁבְתִּי פֶתַח הַשַּׁעַר • וְרַעְיוֹנַי אָחֲזוּ שָׂעַר • וְלִבִּי כְּאֵשׁ תִּבְעַר יָעַר • עַד אֲשֶׁר תַּעֲבֹר הַיָּפָה וְאֶרְאֶנָּה • אִם הִיא כְּלִילַת יֹפִי כַּאֲשֶׁר יֹאמְרוּ מִמֶּנָּה • עוֹד מְעַט וְהִנֵּה • קוֹל הֲמֻלָּה כְּקוֹל מַחֲנֶה • כָּל הַחוֹשְׁקִים עֵת בּוֹאָהּ יְקַוּוּ • וְקָם כָּל הָעָם וְהִשְׁתַּחֲווּ • וָאֶשֶּׂא עֵינַי וָאֶרְאֶה אֶת הַמַּרְאָה הַיְקָרָה • וְהִנֵּה חֶבְרַת גְּבִירוֹת וּבְתוֹכָם נַעֲרָה • יָפָה כַלְּבָנָה וְכַחַמָּה בָרָה • וַיִּפְגְּעוּ בָנוּ מַלְאֲכֵי אוֹרָהּ • וַיְבוֹאוּנוּ חַשְׁמַלֵּי זָהֳרָהּ • וְאֵשׁ אַהֲבָתָהּ בַּלְבָבוֹת בָּעֲרָה • וָאֶקְרָא שֵׁם הַמָּקוֹם הַהוּא תַבְעֵרָה • כִּי בָעֲרָה בָּנוּ אֵשׁ חִשְׁקָהּ וּלְאוֹר יִפְעָתָהּ קְרָאתִיהָ שֶׁמֶשׁ צְדָקָה • וָאֹמַר בְּקוֹל נִשְׁמַע • וְלִבִּי בוֹעֵר וְעֵינִי יִדְמַע • בָּרוּךְ בּוֹרְאֵךְ אֲשֶׁר יָסַד בַּסַּפִּירִים אֲדָנַיִךְ • וְהִרְבִּיץ בַּפּוּךְ אֲבָנַיִךְ • וְהֶחְפִּיר הַמְּאוֹרוֹת בְּעֵינַיִךְ • לֹא הֻגַּד לִי הַחֵצִי מֵעֲדָנַיִךְ • אָמוּתָה הַפַּעַם אַחֲרֵי רְאוֹתִי אֶת פָּנַיִךְ • וַתֹּאמֶר הַנַּעֲרָה: אָרוּר הַבָּא • זֶה הֶבֶל וְרָעָה רַבָּה • וַתִּבֶז לִי בְּלִבָּהּ • וָאֹמַר אֶל לִבִּי הַט שָׁמֶיךָ • וְרוּחַ יִסַּע מֵעִמֶּךָ וְיֵרֵד בְּגַנֶּךְ • וְיִזְּלוּ בְשָׂמֶיךָ • וְאַחֲרֶיךָ הַשִּׁירִים וְהַמְּלִיצוֹת בַּעֲמָמֶיךָ • כִי פָגַעְתָּ אֲשֶׁר קִוִּיתָ כָּל יָמֶיךָ • וָאָקוּם קַל חִישׁ וָאֲחַבֵּר מְלִיצָה נִמְרָצָה • תַּגִּיד בָּהּ נַפְשִׁי אֶל הַצְּבִיָּה אֶת כָּל חֶפְצָהּ • וְכִי דַם לִבִּי אֶל אַהֲבָתָהּ עַל קִיר מִזְבְּחָהּ נִמְצָה • וָאֶאֱרֹג עוֹד שִׁירָה חֲדָשָׁה נוֹתֶנֶת אִמְרֵי שֶׁפֶר • וָאֶכְתְּבֵם עַל מְגִלַּת סֵפֶר • וָאֶשְׁלַח אֶת הַמְּגִלָּה בְּיַד נַעַר צָעִיר לְיָמִים • מִזֶּרַע הַמְּלוּכָה וּמִן הַפַרְתְּמִים • וָאָשִׂים דָּבָר בְּפִיו לֵאמֹר לֵךְ אֶל הַגְּבִירָה וְכֹה תְדַבֵּר • רֹאשׁ מְשׁוֹרְרֵי הַזְּמָן עַל אַהֲבָתְךָ זֹאת הַמְּגִלָּה חִבֵּר • וְאִם לֹא תֵדְעִי לָךְ הַיָּפָה בַנָּשִׁים שְׁמוֹ • הוּא שַׂר צְבָא הַחֵשֶׁק עִמָּנוּאֵל בֶּן שְׁלֹמֹה • וְאֵלֶּה דִבְרֵי הַמְּלִיצָה וְהַשִּׁירָה • אֲשֶׁר שָׁלַחְתִּי אֶל הַגְּבִירָה •</p>
</blockquote>

<blockquote>
<p>בַּאֲשֶׁר הַשְּׁתִיקָה תּוֹלִיד הַמָּוֶת הַדִּבּוּר חָכְמָה • וּבַאֲשֶׁר הַסְתָּרַת הַסּוֹד סִבַּת יָגוֹן הַגּלּוּי עָרְמָה • וּבַאֲשֶׁר הַנְּדִיבוּת • יִמְנַע הָעֲרֵבוּת • הַנַּבְלוּת לֹא יֵחָשֵׁב לְאַשְׁמָה • וּבַאֲשֶׁר הַשָּׁלוֹם • הַגּוּף יַהֲלֹם • טוֹבָה מִמֶּנּוּ הַמִּלְחָמָה • וּבַאֲשֶׁר הַצְּנִיעוּת • יִמְנַע הָרֵעוּת • הָעַזּוּת נֶחָמָה • אֵין לְהוֹחִיל עַד בּוֹשׁ וּלְהִנָּחֵם • אַחֲזִיק שִׁלְחֵי מְלִיצוֹתַי וְאִלָּחֵם • הֶרְאַנִי הַזְּמָן הוֹדֵךְ הַצְבִיָּה וְנִצְמַתִּי • פָּגַעְתִּי בְיָפְיֵךְ וְנִבְעַתִּי • אִם תְּחַיִּינִי וְאֶחְיֶה וְאִם תְּמִיתִינִי וָמַתִּי • יוֹשַׁבְתְּ בְּלִבּוֹת הַחוֹשְׁקִים • מְקֻנַּנְתְּ בָּאָרֶץ וְדוֹרֶכֶת עַל בָּמֳתֵי הַשְּׁחָקִים • הַיּוֹשֶׁבֶת עַל חוּג הַמּוּעֵצָה • הָרוֹכֶבֶת בִּשְׁמֵי שְׁמֵי הַמְּלִיצָה • הַנְּשׂוּאָה עַל כֶּתֶף הַתְּהִלּוֹת • וְעַל דַּבֶּשֶׁת הַמַּעֲלוֹת הַמְהֻלָּלוֹת • בָּרוּךְ בּוֹרְאֵךְ וּבָרוּך יוֹצְרֵךְ • אֲשֶׁר שָׂמֵךְ לְנֵס לָלֶכֶת גּוֹיִם לְאוֹרֵךְ • עֲשָׂאֵךְ הַזְּמָן יְחִידָה בְּעוֹלָמֵךְ • בְּרוּכָה אַתְּ וּבָרוּךְ טַעְמֵךְ • הֲנִגְלוּ לָךְ תְּלָאוֹת הַחוֹשְׁקִים יֵלְכוּ לְנֹגַהּ זַרְחֵךְ • וְעַל דֶּרֶךְ אָרְחֵךְ בְּבָרְחֵךְ • אִם לֹא נִגְלוּ לָךְ אוֹדוֹתָם מַה זֶה סָכַלְתְּ • וְאִם נִגְלוּ לָךְ מַדּועַ לֹא חָמָלְתְּ • וְהַצֵּל לֹא הִצַּלְתְּ • אֵיךְ נִכְזְבָה תוֹחַלְתָּם • אַיֵה אֵפוֹ תִקְוָתָם • הַגִּידִי לִי מַה מַּשְׂכֻּרְתָּם • לָמָדְנוּ הַצְּבִיָּה לְפִי דַרְכֵּךְ • כִּי לֹא תַחְפְּצִי חוֹשֵׁק מָךְ מֵעֶרְכֵּךְ • וּתְבַקְשִׁי כְּרוּב מִמְשַׁח הסּוֹכֵךְ • בַּת נָדִיב הִנֵּה הַשֶּׁמֶשׁ יָחִיד בְּזָהֳרוֹ • וְיֵלְכוּ גוֹיִם לְאוֹרוֹ • וּמְאוֹרָיו מֵהֶם עַל פְנֵי רְקִיעַ הַשָׁמַיִם פְּרוּשׂוֹת וַחֲרוּתוֹת • וּמֵהֶם חִבְּקוּ אַשְׁפַּתּוֹת • לֹא יְכַלֶּה אוֹרוֹ לְמִגָּדוֹל וְעַד קָטָן • וְלֹא יוֹבִישׁ מֶבָּטָן • כָעֶבֶד כַּאֲדוֹנָיו כַּמַּלְאָךְ כַּשָּׂטָן • אִי זְמָן מָסוּר בְּסוֹד חֲכָמִים לֹא עָמַדְתָּ • לְחַלֵּק שָׁלָל מִמִּי לָמַדְתָּ • שָׁלַלְתָּ יְפִי עָשׁ כְּסִיל וְכִימָה • וזֹהַר הַלְבָנָה וְהַחַמָּה • וְנִצַּלְתָּ עֲדִי כוֹכְבֵי הַשָּׁמַיִם וּכְסִילֵיהֶם • וְיִפְעַת מַזָּרוֹת וְחֵילֵיהֶם • וּקְבַעְתֶּם בְּאוֹר פְּנֵי הַצְּבִיָּה • וְקִבַּצְתָּ כָל הַהִדּוּרִים בָּהּ לַחַיָּה • לֹא הִשְׁאַרְתָּ מִחְיָה • אָרוּר עוֹשֶׂה מְלֶאכֶת הַשֵּׁם רְמִיָּה • וְהִנֵּה אִם לְאַשְׁמַת הָעָם וְחַטָּאתָם • תִּמְנַע הַצְּבִיָּה מִן הַחוֹשְׁקִים תַּאֲוָתָם • וְלֹא תָסוּר אֶל מִשְׁמַעְתָּם • תִּתְהַפֵּךְ כְּחֹמֶר חוֹתָם • וְלוּ הוֹאַלְתָּ לְחַלֵּק הַיְּפִי בֵין הַצְּבִיּוֹת • וְלֹא תִהְיֶינָה עֵינֵי הַחוֹשְׁקִים בִמְקוֹם אֶחָד תְּלוּיוֹת • אוֹ לַעֲשׂוֹת אַחֶרֶת בְּמַתְכֻּנְתָּהּ • כְּתַבְנִיתָהּ וּתְמוּנָתָהּ • וְאִם יִגזֹר הַמָּוֶת לִכְרֹת אֶת מִפְלַצְתָּהּ • אוֹ לַעֲבֹט עֲבוֹטָהּ • אוֹ לְהוֹבִישׁ מֶבָּטָהּ • וְהָיָה הַמַּחֲנֶה הַנִּשְׁאָר לִפְלֵיטָה • בַּת נָדִיב חָפֵץ הַטֶּבַע לְהַרְאוֹת בָּךְ חֲמוּדוֹתָיו • וְאֶת יְקָר תִּפְאֶרֶת גְּדֻלּוֹתָיו • לְהַרְאוֹת הָעַמִּים וְהַשָּׂרִים אוֹתוֹתָיו וְנִפְלְאוֹתָיו • וַיִּבְחַר מִכָּל הַהֲדוּרִים צִיץ תִּפְאַרְתָּם • וּמִכָּל הַחֲמוּדוֹת צְבִי עֶדְיָם וּגְאוֹן הַדְרָתָם • וַיִּהְיוּ לַאֲחָדִים בְּיָדוֹ • וַיְחַבֵּר מִכֻּלָּם תַּבְנִיתֵךְ וְאֶת שָׂהֲדוֹ וְעֵדוֹ • לָקַח זֹהַר הַחַמָּה וִיפִי הַלְּבָנָה • לֹבֶן הַשֶּׁלֶג וְאֹדֶם הַשּׁוֹשַׁנָּה • וּפֶלַח הָרִמּוֹנִים • וְקוֹמַת הַתָּמָר וְעֵינֵי הַיּוֹנִים • וְתֹאַר הָאַרְגָּמָן • וְצוּף הַדְּבַשׁ וּמֶתֶק הַמָּן • וְיִתֵּן עֵינַיִךְ כְּיוֹנֵי הַגֵּאָיוֹת • וְצַוָּארֵךְ כְּמִגְדַּל דָּוִד בָּנוּי לְתַלְפִּיּוֹת • וְרַקָּתֵךְ כְּפֶלַח הָרִמּוֹנִים • וְשִׂפְתוֹתַיִךְ שׁוֹשַׁנִּים • וְזָהֳרֵךְ כְּזֹהַר הַשֶּׁמֶשׁ הַזֹּרֵחַ • וְיָפְיֵךְ כִּיפִי הַיָּרֵחַ • וְטַעְמֵךְ כְּטַעַם הַמָּן • וְדַלַּת רֹאשֵׁךְ כָּאַרְגָּמַן • וְחִכֵּךְ כְּיֵין חֵמָר • בַּעֲנָבָיו מְשֻמָּר • וְקוֹמָתֵךְ דָּמְתָה לְתָמָר • וְדוּדָאֵי חִשְׁקֵךְ נָתְנוּ רֵיחַ • וּמְאוֹרַיִךְ יִתְקַלְּסוּ בַשֶּׁמֶשׁ הַזֹּרֵחַ לֵאמֹר: עֲלֵה קֵרֵחַ עֲלֵה קֵרֵחַ • וְעַתָּה רַעְיָה מַה בֶּצַע בְּרֹאשֵׁךְ עָלַיִךְ כַּכַּרְמֶל • וְלֵב חוֹשְׁקַיִךְ אָמֵל • וְלֹא תִתְּנִי חַיִּים לְמָרֵי נֶפֶשׁ וְאוֹר לְעָמֵל • וּמַה בֶּצַע בְּיָדַיִךְ גְּלִילֵי זָהָב • אִם לֹא תְחַבְּקִי חוֹשְׁקֵךְ אוֹתָךְ יֶאֱהָב • וּמַה בֶּצַע בְּעֵינַיִךְ יוֹנִים וְכִברָקִים יַהֲלֹכוּ • אִם לִבּוֹת הַצְּבָאִים לֹא יִמְשֹׁכוּ • וּמַה בֶּצַע בְּדַלַּת רֹאשֵׁךְ כָּאַרְגָּמָן וְאֵין מֶלֶךְ אָסוּר בִּרְהָטָיו • וּלְזֹהַר יִפְעָתֵךְ וְאֵין מַבִּיטָיו • וּלְשׁוֹשַׁן לְחָיַיִךְ אִם אֵין לְקִיטָיו • וּמַה בֶּצַע בְּאֹדֶם הַשְּׂפָתַיִם • וְהַחוֹשְׁקִים יִשְׁכְּבוּן בֵּין שְׁפַתָּיִם • וּמַה לְּצוּף הַחֵךְ וְנֹפֶת הַמֶּלְקָחַיִם • וּבְכוֹר הַחֵשֶׁק בַּשֶּׁבִי אַחַר הָרֵחַיִם • וּמַה לְּנֹפֶת תִּטֹּפְנָה שִׂפְתוֹתַיִךְ • וְאֵין נוֹשֵׁק • וּמָה חֵפֶץ בַּחַיִּים אִם אֵין חוֹשֵׁק • וּמַה בֶּצַע בִּשְׁנֵי שָׁדַיִךְ • אִם לֹא יָלִינוּ בֵינֵהֶם דּוֹדַיִךְ • וּמַה בֶּצַע בְּרֵיחַ אַפֵּךְ כַּתַּפּוּחִים • וְהַחוֹשְׁקִים תַּחַת אַחַד הַשִּׂיחִים • וּמַה לְּחַמּוּקֵי יְרֵכַיִךְ כְּמוֹ חֲלָאִים • אִם לֹא תִתְּנִי שָׁם מַרְבֵּץ לִצְבָאִים • וּמַה בֶּצַע בְּבִטְנֵךְ עֲרֵמַת חִטִּים • וְאַתְּ בַּגִּלְגָּל וְחוֹשְׁקַיִךְ בַּשִּׁטִּים • לְקוּחִים לַמָּוֶת וְלַהֶרֶג מָטִים • הֲיִרְְוֻין דּוֹדַיִךְ מַלְאֲכֵי רוּם • אוֹ צִבְאוֹת שְׁחָקִים יְשַחֲרוּם • אֵין חֵפֶץ בְּדוֹדַיִךְ לִבְנֵי אֵלִים • וְלֹא אֶל מֵי יְדִידוֹתַיִךְ מְיַחֲלִים • מַלְאֲכֵי שָׁמַיִם • לָנוּ הַמָּיִם • רַעְיָה מָה אוֹסִיף לְדַבֵּר וְחִשְׁקֵךְ לְחָצַנִּי • הֵעִיק תַּחְתַּי וְעָדַיִךְ הֱרִיצַנִי • וּלְגַלּוֹת אֵלַיִךְ אוֹדוֹתַי וְאֶת אֲשֶׁר הִתְעַלֵּל בִּי חִשְׁקֵךְ אִלְּצַנִי • כָּלוּ בְיָגוֹן חַיַי וְיָמַי • כִּי הֶחֱרַשְׁתִּי בָּלוּ עצָמַי • רִוִּיתִי הָאֲרָצוֹת בְּדִמְעוֹתָי • וְלֹא שָׁאֲלוּ מָטָר אַחֲרַי גִּבְעוֹתָי • פָּנִיתִי אֶל הַיַּמִּים • לִמְצוֹא לִי מְנַחֲמִים • יָגַעְתִּי וְלֹא מָצָאתִי • וְלָכֵן עָדַיִךְ בְּלֵב בּוֹטֵחַ וְנֶאֱמָן בָּאתִי • בְּרוּחַ נְכֵאָה וְנֶפֶשׁ שְׁפֵלָה • אַחַר בַּקָּשַׁת הַמְּחִילָה • לְבַקֵּשׁ מִדּוּדָאֵי חִשְׁקֵךְ • וּמֵרִמּוֹנֵי חֵיקֵךְ • וְחָיְתָה נַפְשִׁי בִגְלָלֵךְ • יְהִי שָׁלוֹם בְּחֵילֵךְ • כְּנֶפֶשׁ הַחוֹלֶה בְּאַהֲבָתוֹ • הָאִגֶּרֶת הַזֹּאת שְׁלוּחָה מֵאִתּוֹ • לֹא יָסוּר שֵׁבֶט הַחֵשֶׁק מִקִּרבּוֹ • וְלֹא יָנִיחַ רָגְזוֹ וְעָצְבּוֹ • עַד עֲשׂוֹתוֹ וְעַד הֲקִימוֹ מְזִמּוֹת לִבּוֹ •</p>
</blockquote>

<br>  

<blockquote>
<p>וָאֶשָּׂא מְשָׁלִי וָאֹמַר:</p>
</blockquote>

<br>  

<blockquote>
<p>יֹאמְרוּ שְׁחָקִים לָךְ אֲיֻמָּה נָאְוָה</p>
</blockquote>

<blockquote>
<p>רַב לָךְ, צְבִיָּה, רַב שְׁלוֹם בָּנָיִךְ</p>
</blockquote>

<blockquote>
<p>בָּנוּ צְבָא מָרוֹם וּבָךְ עֵינָיִךְ</p>
</blockquote>

<blockquote>
<p>כִּי־נִהְיֶה נֶגְדָּם כְּהַיּוֹם רַאְוָה
<br><br />
וּלְכוֹכְבֵי שַׁחַק כְּהַיּוֹם תַּאְוָה</p>
</blockquote>

<blockquote>
<p>הַיַּעֲלָה לִמְשׁוֹל בְּמִכְמַנָּיִךְ</p>
</blockquote>

<blockquote>
<p>לֹא־יֹאמְרוּ שָׁוְא עָמְלוּ בֹנָיִךְ</p>
</blockquote>

<blockquote>
<p>כָּל שֹׁמְעֵי שִׁמְעֵךְ אֱמֻנַת גַּאְוָה</p>
</blockquote>

<br>  

<blockquote>
<p>אֶשְׁמַע כְּסִיל וָעָשׁ וְכִימָה יֹאמְרוּ</p>
</blockquote>

<blockquote>
<p>מִי יִתְּנָה כַיּוֹם וְנִהְיֶה שֹׁקְדִים</p>
</blockquote>

<blockquote>
<p>בִּפְנֵי צְבִיַּת־חֵן אֲזַי טוֹב לָנוּ</p>
</blockquote>

<br>  

<blockquote>
<p>מָה אֶל שְׁחָקִים כִּי בְעֹז יִתְפָּאְרוּ</p>
</blockquote>

<blockquote>
<p>בּוֹ יַעֲלוּ יוֹמָם וְלַיְלָה יֹרְדִים</p>
</blockquote>

<blockquote>
<p>עֹז הַשְּׁחָקִים יוֹם לְיוֹם הִגְלָנוּ •</p>
</blockquote>

<br>

<blockquote>
<p>וַיֵּלֶךְ הַנַּעַר אֶל אַרְמוֹן הַגְּבִירָה • וַיִּמְצָאֶהָ סֹגֶרֶת וּמְסֻגֶּרֶת בְּתוֹךְ הַבִּירָה • וּבִגְדֵי נְזִירִים לוֹבֶשֶׁת • וְהִיא מִטֻּמְאַת הַזְּמָן מִתְקַדֶּשֶׁת, וַיִּתֵּן הָאִגֶּרֶת בְּיָדָהּ • וַתִּקְרָאֶנָּה לָדַעַת סוֹדָהּ • וַיְהִי כְקָרְאָהּ אֶת הַמְּגִלָּה עָלָה עָשָׁן בְּאַפָּהּ • וַתֹּאמֶר הַשּׁוֹלֵחַ זֹאת הָאִגֶּרֶת יִשְׂבַּע בְּחֶרְפָּה • וַתִּתְמַהְמַהּ כְּרֶגַע • וַתֹּאמֶר עוֹד נֶגַע • אָבִיא עַל הַשֹּׁלֵחַ אֶת הַמְּגִלָּה הַזֹּאת • וְלֹא יוֹעִילוּהוּ הַמְּלִיצָה וְהַחֲרוּזוֹת • וַתִּקַּח גִּלָּיוֹן גָּדוֹל • וַתִּכְתֹּב עָלָיו תְּשׁוּבַת אִגַּרְתִּי • וַתֹּאמֶר אֶל הַנַּעַר הוֹלֵךְ הָאִגֶּרֶת הַזֹּאת אֶל הַנָּבָל מֵאִתִּי • וְאֵלֶּה דִבְרֵי אִגֶּרֶת הַגְּבִירָה • אֲשֶׁר הָיוּ בִמְלִיצָה וְשִׁירָה:</p>
</blockquote>

<blockquote>
<p>אֲנִי בְצִלְלֵי הֵיכָלִי מִסְתּוֹפֶפֶת • בְּחַלּוֹן בֵּיתִי בְעַד אֶשְׁנַבִּי נִשְׁקֶפֶת • וְרוּחַ אֱלֹהִים עַל פָּנַי מְרַחֶפֶת • וְלִבִּי קְטֹרֶת תְּבוּנָה יִרְקַח • שְׁתֻם עֵין הַתַּאֲוָה וְעֵין הַשֵּׂכֶל יִפְקַח • מֵעֹצֶר הַחֵשֶׁק וּמִמִּשְׁפָּטוֹ לֻקַּח • וְכוֹס פֵּרוּד הָאֳהֳבִים רָוִיתִי • וּתְמוּנַת הַשֵּׂכֶל מִימִינִי וּלְנֶגְדִּי שִׁוִּיתִי • קַצְתִּי בְמַחֲמַדֵי הַזְּמָן וְלִישׁוּעַת הַנֶּפֶשׁ קִוִּיתִי • וְלֹא עָלָה בְלִבִּי חֵשֶׁק וְלֹא צִוִּיתִי • וְהִנֵּה יָד שׁלוּחָה אֵלַי מֵאִתְּךָ הַשָּׁר תִּלְחָצֵנִי • וְשִׁירִים אָרְגוּ אֶצְבְּעוֹתֶיהָ יִסְעֲרוּ לַהֲפִיצֵנִי • יְסִיתוּנִי לָלֶכֶת אַחֲרֵי הַצְּבָאִים • וְלִלְבֹּשׁ בְּגָדִים צוֹאִים • כּוֹרְעִים וּמִתְנַפְּלִים • וְלַעֲלוֹת הָהָרָה מַעְפִּילִים • יֹאמְרוּ הִנְנוּ שְׁלוּחֵי אֲבִי הַחוֹשְׁקִים • וּשְׁלוּחֵי מִצְוָה אֵינָם נִזּוֹקִים • קְרָאתִים וַיִּמְתְּקוּ כַלַּעֲנָה בְּפִי • וְקָדְחוּ אֵשׁ עֶבְרָה בְאַפִּי • וְעַתָּה הַגֶּד נָא לִי שַׂר צְבָא הַחוֹשְׁקִים • הֲרִיסוֹת הַחֵשֶׁק מֵקִים • מַה יַּעֲשׂוּ לִי שִׁירֶיךָ יָצוּרוּ עָלַי בְּחֵילָם • יִתְּנוּ עָלַי בְּקוֹלָם • וְלִבִּי כְּהַר צִיּוֹן לֹא יָמוּט לְעוֹלָם • נִשְׁעַנְתָּ עַל אִילָן יַעֲשֶׂה פְּרִי כָחַשׁ • וּפָגַעְתָּ בְלַחְשְׁךָ נָחָש בְּלִי לָחַשׁ • כִּי רַגְלִי עַל מִרְמָה לֹא תַחַשׁ • פְּנֵה לְךָ עַל יָמִין אוֹ עַל שְׂמֹאל • וּמַה יִתְרוֹן לְךָ לָרוּחַ תַּעֲמֹל • כִּי לִבִּי לְמַסַּת חֹשְׁקִים יִלְעַג וְלֹא יַחְמֹל • נְתַתִּיו כְּשָׁמִיר חָזָק מִצֹּר • לָבוֹא מִפָּנֶיךָ בַמָּצוֹר • וְרוּחַ נְגִידִים לִבְצֹר • לֹא גָדַל עַל אֲהָבִים • וְלֹא פָנָה אֶל רְהָבִים • הִנֵּה בַשָּׁמַיִם עֵדִי וְשָׂהֲדִי • כִּי לֹא תֹאכַל פְרִי מְגָדַי • ולֹא אֶתֵּן לְךָ אֶת דּוֹדַי • אַל תּוֹסִיף עוֹד הָתֵל בְּיַעֲלָה • אֲשֶׁר הִקְשִׁיחָה תַאֲוַת הָעוֹלָם לְלֹא לָהּ • וְהִזְנִיחָה תֵבֵל וַעֲמָלָהּ • וְקָשְׁרָה עַל הַזְּמָן קָשֶׁר • וְלָבְשָׁה סוּת הָעֲנָוָה וְהַיֹּשֶׁר • מַה לְּךָ פֹה וּמִי לְךָ פֹה • כִּי תֵלֵךְ הָלֹךְ וְצָפֹה • נָגֹף וְרָפוֹא • וַאֲנִי טִהַרְתִּי רַעְיוֹנַי וָאֶצְרְפֵם • לֹא יַבְרִיחֵם בֶּן קֶשֶׁת וְקֶשֶׁת נְחוּשָׁה לֹא יַחְלְפֵם • רָחַצְתִּי אֶת רַגְלַי מִטֻּמְאַת הַזְּמָן אֵיכָכָה אֲטַנְּפֵם • חַי אֲנִי לְקוֹל הַחֹשְׁקִים תִּצַּלְנָה אָזְנַי • וְטִמֵּאתִי הַחֵשֶׁק בְּעֵינַי • כְּטֻמְאַת הַנִּדָּה הָיְתָה דַרְכָּם לְפָנַי • וָאֹמַר בְּעַד לִבִּי זֶה סִינַי • מִפְּנֵי אֲשֶׁר יָרַד עָלָיו אֲדֹנָי • וְעַתָּה מַה זֶּה רוּחֲךָ סָרָה • וּמַחֲשַׁבְתְּךָ לִזְנוּנִים הָרָה • לַחֲשֹׁק בּעָפְרָה וּלְדַבֵּר עַל לִבָּהּ • אֲשֶׁר לֹא עֻבַּד בָּהּ • וְלַעֲמֹד בְּמִשְׁעוֹל צַר וְלַחֲטוֹא וְלִמְעֹל • בַּאֲשֶׁר לֹא מָשְׁכָה בְּעֹל • וְאִם רַעְיוֹנֶיךָ וִיצוּרֶיךָ יוֹקְדִים • בּוֹעֲרִים כְּמַרְאֶה הַלַּפִּידִים • לֵךְ קַח לְךָ אֵשֶׁת זְנוּנִים לִזְנוּנֶיךָ • וְשָׁם תִּטַּע נִטְעֵי נַעֲמָנֶיךָ • וְשָׁמָּה מַרְכְּבוֹת כְּבוֹדְךָ קְלוֹן בֵּית אֲדוֹנֶיךָ • מַה בָּעֲרוּ מְזִמּוֹתַי אֲשֶׁר לֹא מְנָעוּנִי לִקְרוֹא אִגְּרוֹתֶיךָ • מַה מְּאֹד סָכָל לִבִּי לָשֵׂאת מִדַּבְּרוֹתֶיךָ • וְלוּ הוֹאַלְתִּי לְבַעֲרָם בְּחוֹתְמֵיהֶם • בְּטֶרֶם נִגְלוּ לִי אֲשָׁמֵיהֶם • אוֹי לִי כּי נִדְמֵיתִי • כִּי שְׂפָתַי הַיּוֹם טִמֵּאתִי • בְּקָרְאִי סִפְרָתֶךָ • וּלְשׁוֹנִי בַּהֲגִיגָהּ דִּבְרָתֶךָ • לְדָבָר זֶה יִסְלַח יְיָ לַאֲמָתוֹ • וְלֹא יָעִיר כָּל חֲמָתוֹ • וְעַתָּה אַל תַּאֲמֵן בְּשָׁוְא נִתְעֶה וּמְרַק פִּגּוּלִים • כִּי מֵאֲשֶׁר יָקַרְתָּ בְעֵינַי אֲשִׁיבְךָ מִלִּים • רַק פֶּן תִּתְפָּאֵר עָלַי לֵאמֹר חֲזַקְתִּיהָ • פִּתִּיתִיהָ גַּם יְכָלְתִּיהָ • וּבַעֲבוּר תֵּדַע כִּי לִי חֵץ תְבוּנָה כְּבַד הַחוֹשְׁקִים יְפַלַּח • וַחֲרוֹן אַפִּי עֲלֵיהֶם אֲשַׁלַּח • וְלָכֵן מִבִּיָנְתָך חֲדַל כִּי הִיא לֹא תִצְלָח •</p>
</blockquote>

<br>  

<blockquote>
<p>וַתִּשָּׂא מְשָׁלָהּ וַתֹּאמַר:</p>
</blockquote>

<br>  

<blockquote>
<p>סֵפֶר חֲקַקְתּוֹ הַצְּבִי בִּינוֹתִי</p>
</blockquote>

<blockquote>
<p>לוּ לִבְּךָ טוֹב הַדְּבָרִים טֹבוּ</p>
</blockquote>

<blockquote>
<p>יִכָּנְעוּ אַךְ לַחֲשֹׁק יָסֹבּוּ</p>
</blockquote>

<blockquote>
<p>לֹא יֵדְעוּ כִּי חֹשְׁקִים שַׁלּוֹתִי</p>
</blockquote>

<br>  

<blockquote>
<p>מִן הַכְּלָל הַפּוֹשְׁעִים בָּרוֹתִי</p>
</blockquote>

<blockquote>
<p>כִּי הֵם לְהַשְׁחִית הָאֱמֶת יַחְשֹׁבוּ</p>
</blockquote>

<blockquote>
<p>אָכִין כְּלֵי מָוֶת אֲשֶׁר יִקְטֹבוּ</p>
</blockquote>

<blockquote>
<p>לַחֹשְׁקִים וּבְחֹשְׁקוֹת רִיבוֹתִי</p>
</blockquote>

<br>  

<blockquote>
<p>אַיְסִיר בְּנוֹת הַחֵן וְאַיְשִׁיר אֹרְחוֹת</p>
</blockquote>

<blockquote>
<p>יַעֲלוֹת וְאַשְׁקֶה חֹשְׁקוֹת סַף־רָעַל</p>
</blockquote>

<blockquote>
<p>אָבִין אֲלֵיהֶם אֶת־אֲשֶׁר לֹא־בָנוּ</p>
</blockquote>

<br>  

<blockquote>
<p>אֹמַר לְיַעֲלוֹת חֵן רְגָזָה בֹּטְחוֹת</p>
</blockquote>

<blockquote>
<p>אִם נֶחֱטָא לָאֵל וְנִמְעֹל מֵעַל</p>
</blockquote>

<blockquote>
<p>מַה־נַּעֲשֶׂה יוֹם שֶׁיְּדֻבַּר בָּנוּ •</p>
</blockquote>

<br>  

<blockquote>
<p>וַיְהִי בִרְאוֹתִי אִגֶּרֶת הַגְּבִירָה • וְקָרָאתֵי הַמְּלִיצָה וְהַשִּׁירָה • וְרָאִיתִי הַפְלָגַת צַחוֹת לְשׁוֹנָהּ • בֵּרַכְתִּי אוֹתָהּ בְּשֵׁם יְיָ רִאשׁוֹנָה • וְחָשַׁבְתִּי לְאַיִן מְשָׁלִי וְשִׁירִי • וְכִמְעַט נָטָיוּ רַגְלָי כְּאַיִן שׁפְכוּ אֲשֻׁרָי • וָאֶעֱמֹד מַשְׁמִים בֵּין שְׁכֵנָי • וּשְׂעִפַּי וְרַעְיוֹנַי • לֹא מָצְאוּ חָזוֹן מֵאֲדֹנָי • וַיְהִי כִרְאוֹת הַשָּׂר כִּי הֵמַר רוּחִי • וְכָהֲתָה עֵין שִׂכְלִי וְנָס לֵחִי • הִגְדִּיל פִּיהוּ עָלַי • וַיִּפֶן בְּחֶמָה אֵלַי • וַיֹּאמֶר הוֹבַשְׁתָּ הַיּוֹם פְּנֵי הַחֹשְׁקִים וְהִכְלַמְתָּ • מָה הַחֲלוֹם הַזֶּה אֲשֶׁר חָלַמתָּ • אָמֹר אָמַרְתָּ כִּי יָכוֹל תּוּכַל לָהּ • וְעַתָּה אֵין בְּפִיךָ מִלָּה • אוֹי לָהּ לְאוֹתָהּ בּוּשׁה אוֹי לָהּ לְאוֹתָהּ כְּלִמָּה • מִי יִתֵּן וְהַחֲרֵשׁ תַּחֲרִישׁ וּתְהִי לְךָ לְחָכְמָה • כְּשָׁמְעִי כִסְתָּה כְלִמָּה פָנַי • ופַלְגֵי מַיִם יָרְדוּ עֵינַי • וָאֶתְּנָה אֶת לִבִּי לִמְצֹא דֶרֶךְ לִכבֹּשׁ הַגְּבִירָה • וְלַצִּיב אוֹתָהּ כּמַּטָּרָה • לְחִצֵּי מְשָׁלַי וּרְנָנַי • יַעַן הִתְרַגְּזָה אֵלַי וְשַׁאֲנַנָּהּ עָלָה בְאָזְנָי • וָאֶכְתֹּב מְגִלַּת סֵפֶר וָאַשְׁלָחֶנָּה אֶל הַגְּבִירָה שֵׁנִית • אוּלַי אָסֵב אֶת לִבָּהּ אֲחוֹרַנִּית • וְאֵלֶּה דִבְרֵי אִגַרְתִּי • הַשְּׁלוּחָה אֶל הַגְּבִירָה מֵאִתִּי:</p>
</blockquote>

<br>  

<blockquote>
<p>לִבִּי סְחַרְחַר בִּי עָפְרָה צְבִיַּת‑ חֵן</p>
</blockquote>

<blockquote>
<p>מַיִם וְשִׁבֹּלֶת חִשְׁקֵךְ שְׁטָפָתְהוּ</p>
</blockquote>

<blockquote>
<p>נָס מִפְּנֵי קִצְפֵּךְ אָז יוֹם חֲרוֹן אַפֵּךְ</p>
</blockquote>

<blockquote>
<p>עַד־גַּעֲרַת חִצֵּךְ כַּיּוֹם חֲלָפָתְהוּ</p>
</blockquote>

<blockquote>
<p>חוּסִי עֲלֵי נַפְשִׁי בִּי יַעֲלַת הַחֵן</p>
</blockquote>

<blockquote>
<p>פֶּן­־יֹאמְרוּ עָלַי אִשָּׁה הֲרָגָתְהוּ •</p>
</blockquote>

<br>  

<blockquote>
<p>בִּהְיוֹתִי יָרֵא וְזֹחֵל • אָקוּץ בַּחַיִּים וּבַזְּמָן בֹּחֵל • כָּלוּ עֵינַי מִיַּחֵל • וַתָּבוֹא נַפְשִׁי בַמָּצוֹר וַתַּעֲמֹד בַּחֵל • וְסַבּוֹתִי אֲנִי אֶת לִבִּי לְיָאֵשׁ • וְחִשְׁקִי בוֹעֵר בָּאֵשׁ • וְשַׁבְתִּי לְחִצֵּי הַדְּאָגוֹת לְמַאֲכָל • וְנִלְאֵיתִי כַּלְכֵּל וְלֹא אוּכָל • וְעֵינַי יְבִישׁוּן הַנְּחָלִים • נִצְּבוּ כְמוֹ נֵד נֹזְלִים • וַתָּבֹאנָה וַתִּדְלֶנָּה וַתְּמַלֶּאנָה אֶת הָרְהָטִים • וְהַזְּמָן יְדַבֵּר אִתִּי מִשְׁפָּטִים • וְהִנֵּה עַל הֶהָרִים מְבַשֶּׂרֶת • אִגַּרְתֵּךְ הַצְּבִיָּה לְכָל נֹעַם אֹגֶרֶת • לְשׁוֹן הַזָּהָב וְהָאַדֶּרֶת • בְּמֹר בִּינָה מְקֻטֶּרֶת • עָלֵז לִבִּי לְקוֹל פַּעֲמוֹנֶיהָ • וְנִכְסַפְתִי לְרֵיחַ שְׁמָנֶיהָ • אֲנִי בְחוֹמַת הָאִגֶּרֶת שֹׁבֵר • יָדַי נָטְפוּ מֹר וְאֶצְבְּעוֹתַי מֹר עֹבֵר • וָאָבוֹא מְלוֹן קִצָּהּ יַעַר כַּרְמִלָּהּ • וְהִנֵּה שָׁם תּוּכַחַת מְגֻלָּה • שְׂפָתֶיהָ מָלְאוּ זַעַם וּלְשׁוֹנָהּ כָּאֵשׁ בּוֹעֵרָה • שָׂרָתִי בַצְּבִיּוֹת לָמָּה זֶה אַתְּ מִתְנַכֵּרָה • לְהַכּוֹת עַמִּים בְּעֶבְרָה מַכַּת בִּלְתִּי סָרָה • מִי יַחֲזִיק בְּיַד הַחֹשְׁקִים אִם לֹא תַחֲזִיקִי • וּמִי יָרִיק אֲלֵיהֶם בְּרָכָה אִם לֹא תָרִיקִי • וּמִי יְמַלֵּא אֶת כְּלֵיהֶם שֶׁמֶן שָׂשׂוֹן אִם לֹא תוֹצִיקִי • אֵיךְ תַּחֲרִישִׁי בָעֵת הַזֹּאת בָּרָה כַּחַמָּה • וְקוֹל דְּמֵי הַחֹשְׁקִים צוֹעֲקִים מִן הָאֲדָמָה • הִנֵּה הֵם אוֹמְרִים נִכְזְבָה הַתּוֹחֶלֶת • וַנְּהִי בְחֶשְׁקֵנוּ כְאֵלָה נֹבֶלֶת • צַוִּי עַל רוּחֵךְ הַנְּדִיבָה הַיָּפָה בַתַּעֲנוּגִים • לְשַׂמֵּחַ כּהַיּוֹם נֶפֶשׁ נוּגִים • מִמֵּךְ הָיוּ • וּפְחִי בַהֲרוּגִים הָאֵלֶּה וְחָיוּ • בַּת נָדִיב מַה תִּסָּתְרִי בַמִּסְּתָרִים • וְתָבוֹאִי בְחַדְרֵי חֲדָרִים • שׁוֹטְטִי נָא בַחוּצוֹת וּבְכָל עֲבָרִים • מַה לָּךְ פֹה וִּמי לָךְ פֹּה כִּי חָצַבְתְּ לָךְ פֹּה קֶבֶר • שְׂאִי סָבִיב עֵינַיִךְ וּרְאִי הַחֹשְׁקִים בְּכָל עֵבֶר • בָּךְ יַחֲלִיפוּ כֹחַ יַעֲלוּ אֵבֶר • יַחֲנוּ עָלַיִךְ כַּדּוּר • וְאִם לֹא תַבִּיטִי אֲלֵיהֶם בְּעֵין הַהִדּוּר • מִי יָחוּס עֲלֵיהֶם • וּמִי יִרְפָּא מַחֲצֵיהֶם • הִנֵה עֵינֵיהֶם כַּמָּטָר יַערֹפוּ • יָזוּבוּ מַיִם וּנְחָלִים יִשְׁטֹפּו • אֶל מֵי יְדִידוּתֵךְ צְמֵאִים • יֶהְגּוּ אַךְ נְכָאִים • מִי יִמְחֶה דִמְעָה מֵעַל פְּנֵיהֶם • הַיַעֲמֹד לִבָּם אִם תֶּחֱזַקְנָה יְדֵיהֶם • מִי יְנַחֲמֵם מכְּאֵבָם • וּמִי יָנִיחַ אֲלֵיהֶם מֵרָגְזָם וּמֵעָצְבָּם • הַיָּפָה בַנָּשִׁים צְאִי לָךְ בְּעִקְּבֵי הַצְּבִיּוֹת הָיוּ לְפָנַיִךְ מִן הָעוֹלָם • אשֶׁר חַס עֵינֵיהֶם לְחֻמְלָה עַל הַחֹשְׁקִים וְשָׁמְעוּ לְקוֹלָם • וַיִּהְיוּ הַשִּׁירִים בֵּינֵיהֶם וּבֵין הַחֹשְׁקִים סֻלָּם • לֹא הָיְתָה יַעֲלָה אֲשֶׁר לֹא עָמְדָה בְסוֹדָם • וַאֲשֶׁר שָׂגְבָה מֵהֶם וְלֹא נָפְלָה בְיָדָם • לְמִן הַיּוֹם אֲשֶׁר בָּרָא אֱלֹהִים אָדָם • שַׁאֲלִי נָא וּרְאִי צִבְיוֹת פָּרַס וּמָדַי • אֲשֶׁר הִתְקַדְּשׁוּ לְמַדַּי • וּבְנוֹת מוֹאָב וְעַמּוֹן • וְיַעֲלוֹת דַּמֶּשֶׂק וְנֹא אָמוֹן • הִנָּם כְּכָל הֶהָמוֹן • וְעַתָּה אַיֵּה בְנוֹת הַחֵן • בְּאֶלְתּוֹלַד וְשָׁרוּחֶן • וּבְנוֹת הַבָּשָׁן וְהָעַשְׁתָּרוֹת • הַמִּתְקַדְּשׁוֹת וְהַמִּטַּהֲרוֹת • אֲשֶׁר נָתְנוֹ לִבָּם כַּשָּׁמִיר וְלֹא הוֹעִילוּ • וְהַצֵּל לֹא הִצִּילוּ • כִּי הֵם בְּשַׁחְתָּם נִתְפָּשׂוּ וּבְרַגְלֵי הַחֹשְׁקִים נִרְמָסוּ • גַּם אִם גָּבְהוּ בְּנוֹת צִיּוֹן וִירוּשָׁלָיִם • וּבָנוֹת לָעִיר סְפַרְוָיִם • הָלְכוּ נְטוּיוֹת גָּרוֹן וּמֻשַׂקְּרוֹת עֵינָיִם • לֹא חָשְׂכוּ דוֹדֵיהֶם מִדּוֹדֵיהֶם • וְלֹא יִיעָפוּ מְבַקְשֵׁיהֶם • וְלָכֵן אִם יַעֲלֶה לַשָּׁמַיִם שִׂיאֵךְ • וּמִמַּעַל לְכוֹכְבֵי אֵל תָּשִׂימִי כִסְאֵךְ • וּתְקַשְּׁרִי מַעֲדַנּוֹת כִּימָה וְתוֹצִיאִי בְעִתָּם מַזָּרוֹת • אָצוּר עָלַיִךְ מֻצָּב וַהֲקִימוֹתִי עָלַיִךְ מְצֻרוֹת • וְשָׁם אֲצַוֶּה דִּמְעוֹתַי • וּמִשָּׁם יוֹרִידוּךְ תַּחֲנוּנוֹתַי • הֲלוֹא יָדַעַתְּ • אִם לֹא שָׁמַעַתְּ • כִּי יָבוֹאוּ הָאֲנָשִׁים בִּמְעוֹנוֹת אֲרָיוֹת • וְיָצוּדוּ מִשָּׁם הַלְּבִיּוֹת • וְיוֹרִידוּ יוֹנֵי הַגֵּאָיוֹת • מִמִּגְדַּל דָּוִד בָּנוּי לְתַלְפִּיּוֹת • וְיָצוּדוּ הַדָּגִים ממְּצוּלוֹת יָם • וְיָנִיפוּ יְדֵיהֶם עַל הַנָּהָר בַּעְיָם • וְיוֹרִידוּ הַחֲסִידָה מִן הַשָּׁמַיִם בְּשִׂכְלָם • וכָל אֲשֶׁר יְמָאֲנוּ לִשְמוֹעַ בּקוֹלָם • בְּרֶשֶׁת זוֹ טָמָנוּ נִלְכְּדָה רַגְלָם • חֲבַצֶּלֶת הַשָּׁרוֹן שׁוֹשַׁנַּת הָעֲמָקִים • אַל תִּהְיִי כִבְנוֹת הָרֵיקִים • תְּמָאֲנֶנָּה לְהַפְקִיד חִשְׁקָם בְּמִבְחַר הַמְּקוֹמוֹת • וּבִיפִי הַנְעִימוֹת • הַמִּתְקַדְּשׁוֹת וְהַמִּטַּהֲרוֹת אֶל הַמְּקוֹמוֹת הַמְּפֻרְסָמוֹת • וְאַחַר אַחַת בַּתָּוֶךְ תִּבְחַרְנָה הָעִוְרִים וְהַפִּסְחִים לַסְתִּיר עֲצָתָם • תְּכַבֶּינָה בָהֶם אֵשׁ תַּאֲוָתָם • לֹא כֵן אֲחוֹתִי בַּחֲרֵי לָךְ מִן הַצְּבָאִים עֹפֶר • וּמִן הַכְּפָרִים אֶשְׁכּוֹל הַכֹּפֶר • וּקְחִי דוֹדָיו לָךְ לְצֵידָה וְהִתְעַלְּסִי בַאֲהָבָיו •יִכַבֶּה לַהַב חִשְקֵךְ וְכַבִּי אֵשׁ לְהָבָיו • וְיָסֹבּוּ עָלַיִךְ רַבָּיו • וְהִנֵּה בָאתִי רִאשׁוֹן לְכָל סֵבֶל בֵּית הַחֹשְׁקִים • הֲרִיסוֹת הַחֵשֶׁק להָקִים • וּפֶן תֹּאמְרִי שַׂמְתִּי לִבִּי מִגְדָּל • וְגָעַרְתִּי בַחֹשֵׁק וְיֶחְדָּל • הִנְנִי נִשְׁבַּע בְּאַהֲבָתֵךְ הַיקָרָה בְּעֵינַי • כִּי בָזִית מִכְתָּבִי וְלֹא נִבְהֲלוּ רַעְיוֹנַי • וֹמֵאַנְתְּ חִשְׁקִי וְלֹא נָפְלוּ פָנַי • אַךְ אָמַרְתִּי יֵשׁ לִי תִקְוָה • כִּי כֵן חֹק כָל יעֲלָה וְיַעֲלָה • בְּפִיהֶן תּוֹכַחַת מְגֻלָּה • וְתוֹכָן רָצוּף אַהֲבָה וְחֶמְלָה • מַה מְּאֹד נָעַם אֵלַי זֶה הַמֵּאוּן וּמַתְכֻּנְתּוֹ • וּמַה מְּאֹד הָיָה דָבָר בְּעִתּוֹ • לֹא יִפּוֹל לֵב חשֵׁק עַל זֶה בֶאֱמוּנָה • כִּי זֶה מֵחֹק הַמּוּסָר לְמָאֵן בָּרִאשׁוֹנָה • חֵי הַבְּרִית לוּ נָתַתְּ לִי חִשְׁקֵךְ בְּפַעַם רִאשׁוֹנָה לֹא עָלֵז לִבִּי כַאֲשֶׁר יַעֲלֹז • וְהָיִיתִי בְמעְגַּל אַהֲבָתֵךְ נָלֹז • וּבָזֹאת יָדַעְתִּי כִּי רוּחַ נְדִיבָה זרְקָה בָךְ הָאֲהָבוֹת • וּנְדִיבָה אַתְּ וְתָקוּמִי עַל נְדִיבוֹת • וּבְלֵב בֹּטֵחַ וְנֶאֱמָן אֶעֱמוֹד בְּאַהֲבָתֵךְ אֶת מַחַץ חִשְׁקִי לַחְבֹּשׁ • וְאֵדַע כִּי לֹא אֵבוֹשׁ • וְלָכֵן לָקַחְתִּי מִפְּנִינֵי הַמַּאֲמָרִים אֲמָרוֹת טְהוֹרוֹת וְעָשִׂיתִי אוֹתָם עַל רֹאשׁ תְּהִלָּתֵךְ עֲטָרוֹת • הוֹאִילִי נָא הַצְבִיָּה בְּהוֹדֵךְ • וְהוֹשִׁיטִי אֲלֵיהֶם אֶת שַׁרְבִיט חַסְדֵּךְ • וְאִם אֵינָם לְפִי כְבוֹדֵךְ • כִּי אֵין נְבָלָה שֶׁלֹּא תְכַלְכְּלָהּ נְדִיבוּתֵךְ • וְאֵין עַזּוֹת שֶׁלֹּא תְקַדְּמֶנּוּ עַנְוָתֵךְ • וְאֵין עָוֹן שֶׁלֹּא תְכַפְּרֵהוּ מְחִילָתֵךְ • וְהִנְנִי מְיַחֵל לְמַעְנָהּ בִּרְכָתֵךְ • אוֹ לִשְׁתִיקַת הוֹדָאָתֵךְ • וְלָךְ הַצְּבִיָּה רַב שָׁלוֹם עַד בְּלִי יָרֵחַ • מֵאֵת הַצְּבִי דּוּדָאֵי חִשְׁקוֹ נָתְנוּ רֵיחַ • וְאֶל מְקוֹם אַהֲבָתֵךְ שֹׁאֵף וְזֹרֵחַ • יַחֲזִיק בְּכַנְפֵי חִשְׁקֵךְ בְּאַהֲבָתוֹ • לֹא יִשְלָחֵךְ כִּי אִם בֵּרַכְתּוֹ •</p>
</blockquote>

<br>  

<blockquote>
<p>וָאֶשָּׂא מְשָׁלִי וָאֹמַר:</p>
</blockquote>

<br>  

<blockquote>
<p>הַגֵּד כְּרוּב מִמְשַׁח בְּרֹב חַסְדֶּךָ</p>
</blockquote>

<blockquote>
<p>מִכָּל־עֲשָׂקֶיךָ הֲאִם פָּנִיתָ</p>
</blockquote>

<blockquote>
<p>עַד לַתְּעוּדָה בֵּית זְבֻל בָּנִיתָ</p>
</blockquote>

<blockquote>
<p>מִקְדַּשׁ אֲדֹנָי כּוֹנְנוּ יָדֶיךָ</p>
</blockquote>

<br>  

<blockquote>
<p>הִיא הַצְּבִיָּה בַּעֲלַת סוֹדֶךָ</p>
</blockquote>

<blockquote>
<p>קִנְיָנְךָ הַשָּׂר אֲשֶׁר קָנִיתָ</p>
</blockquote>

<blockquote>
<p>בִּימִינְךָ צַרְתָּהּ וְלֹא שָׁנִיתָ</p>
</blockquote>

<blockquote>
<p>עֵת נֶחֱזֶהָ יוֹם לְיוֹם נוֹדֶךָ</p>
</blockquote>

<br>  

<blockquote>
<p>מֶה חָכְמוּ צִבְאוֹת גְּדוּדֵי מַעַל</p>
</blockquote>

<blockquote>
<p>אִם עוֹרְרוּךָ הֵם עֲשׂוֹת תִּפְאֶרֶת</p>
</blockquote>

<blockquote>
<p>תַּבְנִית כְּבוֹדָם לַעֲמֹד בֵּינֵינוּ</p>
</blockquote>

<br>  

<blockquote>
<p>כִּי־בָהּ לְבַד נַשִּׂיג פְּאֵרָם נַעַל</p>
</blockquote>

<blockquote>
<p>לִרְאוֹת פְּאֵר עֶלְיוֹן וְהַכֹּתֶרֶת</p>
</blockquote>

<blockquote>
<p>יוֹם הַצְּבִיָּה תֶּחֱזֶה עֵינֵנוּ •</p>
</blockquote>

<br>  

<blockquote>
<p>וַיְהִי כִרְאוֹת הַגְּבִירָה אֶת קְשִׁי מִצְחִי • וַתֹּאמֶר גַּם הַיּוֹם מְרִי שִׂיחִי • עַד מָתַי לֹא יִתְּנֵנִי זֶה הַנָּבָל הָשֵׁב רוּחִי • חַי אֲנִי כִּי בַּפַּעַם הַזֹּאת אֲשִׂימֶנּוּ נִכְלָם • וְלֹא יוֹסִיף לִרְאוֹתִי עוֹד עַד עוֹלָם • וַתִּכְתֹּב מְגִלַּת סֵפֶר וַתִּשְׁפֹּךְ בָּהּ אֶת כָּל נַפְשָׁהּ • וַתִּשְׁלָחֶנָּה אֵלַי וַתַּעֲנֵנִי קָשָׁה • וְאֵלֶּה דִבְרֵי אִגַּרְתָּהּ • הַשְּׁלוּחָה אֵלַי מֵאִתָּהּ:
<br><br />
לִבְזֹה נֶפֶשׁ לִמְתָעֵב גּוֹי לְעֶבֶד מֹשְׁלִים • אֲשֶׁר הוֹצֵאתַ מִפִּיךָ מִלִּים • לָחוּד חִידוֹת וְלָשֵׂאת מְשָׁלִים • בְּרֹב חֲלוֹמוֹת וַהֲבָלִים • וַתִּלְעַג וְאֵין מַכְלִים • לָמָּה הִרְגַּזְתַּנִי לַעֲנוֹת אֶל מַאֲמָרֶיךָ • וְחִשְׁקִי סָר מֵעָלֶיךָ וַיְהִי עָרֶךָ • מַה לִּי וּלְךַ כִי בָאתָ אֵלַי בִּי לְהִלָּחֵם • וְלִבִּי נִשְׁבַּע וְלֹא יִנָּחֵם • אַכְזָרִי הוּא וְלֹא יְרַחֵם • נְתַתִּיו כְּעַמּוּד בַּרְזֶל מִמְּקוֹמוֹ לֹא יָמִישׁ • עַד תּוֹצִיא לְךָ מַיִם מִצּוּר הַחַלָּמִישׁ • לְמַעַן תֵּדַע כִּי לֹא כַּלְנוֹ כְּכַרְכְּמִישׁ • וּמֵאֲשֶׁר חַנַּנִי הַזְּמָן לֹא אַעֲנִיֶקךָ • וְיֵינִי עִם חֲלָבִי לֹא אַשְׁקֶךָ • וְאִם תִּהְיֶה חוֹתָם עַל יַד יְמִינִי מִשָּׁם אֲנַתְּקֶךָ • וְכָל אֲשֶׁר תּוֹסִיף לְהִכָּנַע אַקְשֶׁה עָרְפִּי • כַּאֲשֶׁר הָיִיתִי בִימֵי חָרְפִּי • וּבְצִדְקָתִי הֶחֱזַקְתִּי וְלֹא אַרְפֶּה • וְחַרְבִּי הַקָּשָׁה עַל הַחֹשְׁקִים אֲנִיפֶיהָ • וּמְשׁוֹקְקַי יְנִידוּךָ רַעְיוֹנַי מֵעַכְשָׁו • לֹא תוֹסִיף הָבִיא מִנְחַת שָׁוְא • כִּי לִבִּי צוּר מָעֹז וּקְשֵׁה מֶצַח • לְהָרִים קוֹל בִּתְרוּעָה וְלִפְתֹחַ פֶּה בְּרֶצַח • בַּל יִסַּע יְתֵדוֹתָיו לָנֶצַח • לֹא יִמַּסּוּ אֲסוּרָיו הָעֵת עִם הַחוֹשְׁקִים יֵאָבֵקוּ • וְכָל חֲבָלָיו בַּל יִנַּתֵקוּ • וְאוּלָם הַר נוֹפֵל יִבּוֹל וְצוּר יֶעְתַּק מִמְּקוֹמוֹ • וְלִבִּי לֹא יִתֵּן לְךָ אֶת שְׁלוֹמוֹ • עַד תַּעֲלֶה בִּסְעָרָה הַשָּׁמַיִם • וְעַד תַּנְהִיג הָאֳנִיּוֹת בַּמִּדְבָּר וְהָעֲגָלוֹת בַּמַּיִם • וְאֵיךְ מָסַךְ הַזְּמָן בְּקִרְבְּךָ רוּחַ עִוְעִים • לְהַרְבּוֹת עָלַי רֵעִים • מְכַתְּבֵי תַעְתּוּעִים • מִשְׁלַחַת מַלְאֲכֵי רָעִים • יָצְאוּ יָצוֹא וָשֹׁב • וַאֲנִּי לֹא כֵן אֲדַמֶּה וּלְבָבִי לֹא כֵן יַחֲשֹׁב • אֲשֶׁר פִּרְיוֹ יִתֵּן בְּעתּוֹ וְלֹא יִבֹּלוּ עָלָיו • בַּרְזֶל וּנְחֹשֶׁת מִנְעָלָיו • לֹא אַכזָר כִּי יְעוּרֶנּוּ • לֹא יַבְרִיחֶנּוּ בֶן קָשֶׁת וּבֶן עַוְלָה לֹא יְעַנֶּנוּ • בַּל תֵּלֵךְ בּוֹ אֳנִי שַׁיִט וְצִי אַדִּיר לֹא יַעַבְרֶנּוּ • מַה לִּי וְלָכֶם הַחֹשְׁקִים אַנְשֵׁי חֶרְמִי • שׁוּעָלִים קְטַנִּים מְחַבְּלִים כַּרְמִי • תְּסִיתוּנִי לְהָמִיר הַקַּיָם בַּכָּלֶה • וְהַנִּכְבָּד בַּנִּקְלֶה • וְהַבָּרִיא בַחוֹלֶה • וְהַחָכְמָה בַסִּכְלוּת • וְהַבִּינָה בַהוֹלְלוּת • וְהָאֱמֶת בַּשֶּׁקֶר • וְהַתּוֹשָׁב בָּעֵקֶר • וְהַטּוֹב בָּרָע • וְהַטָּהוֹר בַּמְּצֹרָע • וְהַשָּׂרָף בְּחָפְרַע • וְהַמַּלְאָךְ בְּחָנֵף וּמֵרָע • וְהַנָּקִי בְטָמֵא • וְהַבָּרִי בְשֶׁמֵּא • וְהָאוֹהֵב בְּשׂוֹנֵא • וְהַנָּאֶה בִמְגֻנֶּה • וְהַתְּהִלָּה בְדֹפִי • כִּי תַּחַת יֹפִי • וְהָעֹמֵד בְּחֹלֵף • וְדִבְרֵי צַדִּיקִים יְסַלֵּף • סוּרוּ מִנִּי דֶרֶךְ הַטּוּ מִנִּי אֹרַח • חָזְקוּ עָלַי דִּבְרֵיכֶם הָיוּ עָלַי לָטֹרַח • מַה לָּכֶם סְגוֹר לְבָבִי תִקְרָעוּ • וְחֹק הַמּוּסָר תִּפְרָעוּ • סוּרוּ סוּרוּ אַל תִּגָּעוּ • אָמַרְתִּי אַחֲרֵי דְבָרִי לֹא תִשְׁנוּ וְהִנֵּה שְׁנִיתֶם • הֲרֵעוֹתֶם אֲשֶׁר עֲשִׂיתֶם • אַף אֲנִי אֵלֵךְ עִמָּכֶם בְּקֶרִי • זָרְעֲכֶם אֶרֶץ מְלֵחָה לֹא תַעֲשֶׂה פֶּרִי • אַל תִּהְיוּ מֶרִי כְּבֵית הַמֶּרִי • לֹא אֲחַלֵּל בְּרִיתִי וּמוֹצָא שְׂפָתַי לֹא אֲשַׁנֶּה • כִּי לִבִּי יַהֲרֹס חִשְׁקְכֶם וְלֹא יִבָּנֶה • וְלַהֲמוֹן שִׁירְכֶם לֹא יִפְנֶה • מִקּוֹלָם לֹא יֵחָת וּמֵהֲמוֹנָם לֹא יַעֲנֶה • זְדוֹן לִבְּךָ הִשִּׂיאֲךָ בֶּן הַנַּעֲוָה • שֹׁכְנִי בְחַגְוֵי סֶלַע מְרוֹם הַגַּאֲוָה • הַנּוֹתֵן כָּל הַצְּבִיּוֹת לְבוּז וּלְרַאֲוָה • וַתֹּאמֶר בְּרֹב רִכְבִּי אֲנִי עָלִיתִי מְרוֹם הַצְּבִיּוֹת • וּבְיַרְכְּתֵי מִשְׁכַּן הַלְּבִיּוֹת • אָשׁוּר מֵרֹאשׁ אֲמָנָה מִרְבַּץ דַּיוֹת • וּמֵרֹאשׁ שְׂנִיר וְחֶרְמוֹן מִמְּעוֹנוֹת אֲרָיוֹת • וְסוֹד הַצְּבִיּוֹת חָשַׂפְתִּי • וְחָכְמָה וְכָבוֹד יָסַפְתִּי • וְכֶאֱסֹף בֵּיצִים עֲזוּבוֹת כָּל הַצְּבִיּוֹת אֲנִי אָסַפְתִּי • כֻּלָּם בְּחַכָּה הֶעֱלֵיתִים • וּבְמִכְמֶרֶת שִׁירַי אֲסַפְתִּים • וָאַשְׁחִית מֵהֶם שֹׁרֶשׁ וְעָנָף עַד לְאֵין מַרְפֵּא • וְלֹא הָיָה נוֹדֵד כָּנָף וּפוּצֶה פֶה • וּנְשָׂאֲךָ לִבְּךָ בִגְאוֹנוֹ • וַתֹּאמֶר: הֲלֹא כְּכַרְכְּמִישׁ כַּלְנוֹ • וְלֹד כְּאוֹנוֹ • וְהַהֲדַס כְּסִרְפָּד • וַחֲמָת כְּאַרְפָּד • וְדַמֶּשֶׂק כְּשֹׁמְרוֹן • וְעַיָּת כְּמִגְרוֹן • וְאֶלְתּוֹלֵד כְחֶצְרוֹן • וְצֹעַן כְּחֶבְרוֹן • וְלוּד כִּירוּשָׁלָיִם • וּבְאֵר אֵלִים כְּאֶגְלָיִם • וְדַנְּתָּ כָל הַצְּבִיּוֹת בִּגְזֵרָה שָׁוָה • הַצְּמֵאָה כָרָוָה • וְהַצּוֹלֵעָה וְהַנַּהֲלָאָה • לְרָחֵל וּלְלֵאָה • וְהַנִּדָּחָה • לַאֲשֶׁר תְּאַמֵּץ רוּחָהּ • וְלָכֵן הִנְנִי נִשְׁבַּעְתִּי בַאֲשֶׁר שַׂמְתִּי בוֹ בִּטְחוֹנִי • וּבִטַּלְתִּי מִפְּנֵי רְצוֹנוֹ רְצוֹנִי • לַעֲבֹד אֵלָיו כָּל זְמַנִּי • כִּי פָגַעְתָּ בִיעֵלָה לֹא תַאַסְפֶהָ בְמִכְמַרְתֶּךָ • וּפָגַשְׁתָּ בִצְבִיָּה לֹא תִהְיֶה בָהּ תִּפְאַרְתֶּךָ • לְמַעַן תֵּדַע כִּי הֶבְדֵּל יֵשׁ בֵּין הַצְּבִיּוֹת • מֵהֶם גֻּלּוֹת עִלִּיּוֹת • וּמֵהֶם גֻּלּוֹת תַּחְתִּיּוֹת • וְלֹא כַנָּשִׁים הַמִּצְרִיּוֹת הָעִבְרִיּוֹת • כִּי לָנוּ לֵב טָהוֹר וְלֹא טָמֶא • לַיְלָה וְיוֹמָם לֹא נִדְמֶה • עָזְַבנוּ הַזְּמָן וּבָאֱמֶת דָּבַקְנוּ • מָאַסְנוּ הַחֵשֶׁק וְצוּר מַחְסֵנוּ חִבַּקְנוּ • שָׁכַחְנוּ בֹשֶׁת עֲלוּמֵינוּ וְאַחֲרֵי הִוָּדְעֵנוּ עַל יָרֵךְ סָפַקְנוּ • אֵין לָנוּ חֵלֶק בְחֵשֶׁק וְלֹא נַחֲלָה • לֹא יְכַבּוּ תַאֲוָתֵנוּ עִוְרִים וּפִסְחִים וְאֲנְשֵׁי עַוְלָה • כַּאֲשֶׁר רָאִיתִי בְהוֹרָתְךָ הַשְּׁכוּלָה • אוֹ בַאֲחוֹתְךָ הַסְּכָלָה • וְעַתָּה הַסָּכָל וְהַנִּבְזֶה • הָסֵר מֵעָלַי הֲמוֹן שִׁירֶיךָ וְהֶמְיַת נְבָלֶיךָ לֹא אֶחֱזֶה • וְאַל תּוֹסֵף דַּבֵּר אֵלַי עוֹד בַּדָּבָר הַזֶּה •</p>
</blockquote>

<blockquote>
<p>וַתִּשָּׂא מְשָׁלָהּ וַתֹּאמַר:</p>
</blockquote>

<br>  

<blockquote>
<p>עַל מָאֳסִי חֵשֶׁק בְּנֵי פִרְחָח</p>
</blockquote>

<blockquote>
<p>יֹאמְרוּ אֲשֶׁר חִשְׁקִי מְאֹד כִּילָי</p>
</blockquote>

<br>  

<blockquote>
<p>מִי הֶאֱמִין כִּי־הַזְמָן צִוָּה</p>
</blockquote>

<blockquote>
<p>הַצֹּאן וְהַבָּקָר עֲלוֹת עָלָי •</p>
</blockquote>

<br>  

<blockquote>
<p>וַיְהִי כִרְאוֹתִי תַפּוּחֵי זָהָב בְּמַשְׂכּיּוֹת כַּסְפָּהּ • וְכִי הִקְשְׁתָהּ עָרְפָּהּ • וַתַּעֲנֵנִי גְדוּפָה וְחֶרְפָּה • וָאֹמַר חַי אֲנִי לֹא אוּכַל בָּרְחָה • כִּי בַפַּעַם הַזֹּאת אָפֵר יִרְאָה וְאֶגְרַע שִׂיחָה • וְאֶשְׁלַח אֶת כָּל מַגֵּפוֹתַי אֶל לִבָּהּ • וְאַבְעִיר אֵשׁ הַחֵשֶׁק בְּקִרְבָּהּ • וְאֶכְתֹּב מְגִלַּת סֵפֶר וְאֶשְׁפֹּךְ בָּהּ אֶת כָּל נַפְשִׁי וְאֶשְׁלָחֶנָּה • וָאֹמַר לְכִי מְלִיצָתִי וְאִם דְּאָגָה בְלֵב הַצְּבִיָּה תַּשְׁחֶנָּה • וְאִם דָּבָר טוֹב תְּשַׂמְּחֶנָּה • וְאֵלֶּה דִבְרֵי הָאִגֶּרֶת • אֲשֶׁר שָׁלַחְתִּי אֶל הַגְבֶרֶת:</p>
</blockquote>

<blockquote>
<p>עוּרָה כְבוֹדִי עוּרָה הַנֵּבֶל וְכִנּוֹר • הַכֵּה יְבוּסֵי וְגַע בַּצִּנּוֹר • הָיִיתָ מִבְּרוֹשֵׁי הַחֵשֶׁק מִבְחוֹר • מַה לְּךָ הַיָּם כִּי תָנוּס הַיַּרְדֵּן תִּסֹּב לְאָחוֹר • הַךְ הַכַּפְתּוֹר וְיִרְעֲשׁוּ הַסִּפִּים • רַעְיוֹנַי נִרְפִּים אַתֶּם נִרְפִּים • כִּי תַהַפְכוּ כְקֶשֶׁת רְמִיָּה • עֲלוּ אִתִּי בְגוֹרָלִי וְנִלָּחֲמָה בַצְּבִיָּה • הִקְשְׁתָה עָרְפָּהּ וַתְּמָאֵן חִשְׁקִי • וַיְהִי הַבּוּז מֵאִתָּהּ מְנָת חֶלְקִי • עָלֶיהָ בְגוֹרָל וְאַל תִּתְּנוּ דֳמִי להּ • עַד תְּכוֹנֵן וְעַד תָּשִׂים חִשְׁקִי בָאָרֶץ תְּהִלָּה • בַּת נָדִיב חָלַק לָךְ הַזְּמָן מִכְּבוֹדוֹ • וַיִּתֶּן עָלַיִךְ מֵהוֹדוֹ • כְּמַתְּנַת יָדוֹ • לֹא בַעֲבוּר יִשְׁמַן לְבָבֵךְ וְיִבְעַט • לְהַכְרִית גּוֹיִם לֹא מְעַט • וְלוּ יָדַע הַזְּמָן כִּי תְאַמְּצִי לְבָבֵךְ וְתִקְפְצִי יָדֵךְ • לֹא חָלַק הַהִדּוּרִים לָךְ לְבַדֵּךְ • וְלֹא נְשָׂאֵךְ עַל כָּל כְּבוּדָּה וְלֹא חָלַק לָךְ חֵן בְּלִי מִדָּה • מַה מְּאֹד חָטָא הַזְּמָן וּמַה מְאֹד יֵחָשֵׁב אֵלָיו לִגְנוּת • אִם חֵלֶק לָךְ בַּיֳפִי לֹא בְמִסְכֵּנֻת • וְלֹא חֵלֶק לָךְ בְּרַחֲמָנוּת • כִי תְבַזִּי כְהַיּוֹם וַתְּשַׁקְּצִי עֱנוּת • חֹשְׁקַיִךְ הַהוֹלְכִים בְּחִשְׁקֵךְ בְּנֶאֱמָנוּת • הַיָּפָה בַנָּשֵׁים נִלְאֵינו כַלְכֵּל חֵשֶׁק אַהֲבָתֵךְ • וְקָצְרוּ רַעְיוֹנֵינוּ מִנְּשׂוֹא כֹבֶד נְעִימוּתֵךְ • כִּי יִפְעָתֵךְ הַטְּהוֹרָה וְהַחֲשׁוּבָה • תִּמְשְׁכֵנִי בַעֲבוֹתוֹת אַהֲבָה • חַי אֲנִי כִּי אֲשֶׁר קִטְּרוּ לְמַלְכַּת הַשָּׁמַיִם לֹא יְדָעוּךְ • וְלֹא יַכְחִישׁ מַעֲלָתֵךְ כִּי אִם מָעוּךְ • וַאֲשֶׁר לֹא חֲמָדוּךְ • אִלּוּ יְדָעוּךְ עֲבָדוּךְ • אִי לֵב עָרֵל וְלֹא נִמֹּל • אִי לֵב אַכְזָר וְלֹא תַחְמֹל • כִּי תִגְזֹר עַל יָמִין וְתֹאכַל עַל שְׂמֹאל • הָרַגְתְּ הַחֹשְׁקִים וַתִּכְרְתִי אֶת מִפְלַצְתָּם • רִוִּית הָאָרֶץ מִדִּמְעָתָם • וְהִשְׁקִית הָאָרֶץ אֶת צָפָתָם • אִי אַכְזָרִית הֲלֹא תְרַחֲמִי • הָרַגְתְּ נַפְשׁוֹת נְקִיִּים וְלֹא תִנָּחֲמִי • וְעוֹד יָדֵךְ נְטוּיָה וְלֹא תִכָּלְמִי • בַּת נָדִיב הֲזֶה מִדֶּרֶךְ הַמּוּסָר • לַעֲמֹד בְּמִרְיֵךְ וְיִגְוַע כָּל בָּשָׂר • חַי אֲנִי לוּ יָדַעַתְּ הַחֵשֶׁק עֲבַדְתּוֹ וְעַל גַּרְגְּרוֹתַיִךְ עֲנָק עֲנַדְתּוֹ • מְכֻבָּד וְכִבַּדְתּוֹ • וְלוּ הֶרְאֵךְ הַזְּמָן חשֵׁק עִם חֲשׁוּקָתוֹ • אָז רָאִית לִבֵּךְ נוֹפֵל אַרצָה וְהַיָּתֵד בְּרַקָּתוֹ • וְאַחֲרֵי הַצְּבָאִים כְּאַיָּל תִּרְדֹּפִי • בַּצַּד וּבַכָּתֵף תֶּהְדֹּפִי • וְתֵאָנְחִי עַל מַה שֶּׁעָבַר מִן הַזְּמָן וַיֵּלֶךְ בְּלֹא חֶמְדָּה • וּתְאוֹרִי יְמֵי הַפְּרִידָה • וּתְבַקְשִׁי הַחֵשֶׁק לָךְ לְצֵידָה • וְהִנְנִי נִשְׁבַּע בְּחֵי הַחֵשֶׁק וּגְאוֹנוֹ • אֲשֶׁר נָטַע בְּלִבִּי אָהֳלֵי אַפַּדְנוֹ • וּמְשָׁחַנִי מֵחֲבֵרַי שֶׁמֶן שְׂשׂוֹנוֹ • וַיִּתֵּן בִּימִינִי דִגְלוֹ וּבִשְׂמֹאלִי מָגִנּוֹ • כִּי אִם שָׁמוֹעַ תִּשְׁמְעֵי לְקוֹלִי וְתַסְכִּיתִי נִיבִי • אָז תֹּאמְרִי נַשַּׁנִי אֱלֹהִים אֶת כָּל עֲמָלִי וְאֶת כָּל בֵּית אָבִי • וְאִם תִּרְאִי מַרְאוֹת הַחֵשֶׁק לוּ תִשְׁתָּאִי • וְהָיִית מְשֻׁגַּעַת מִמַּרְאֵה עֵינַיִךְ אֲשֶׁר תִּרְאִי • וְלוּ הִגַּעַתְּ לִהְיוֹת עִם הַחֹשְׁקִים וּבְמַדְרֵגָתָם • וְרָאִית חֲמוּדוֹתָם • אָז תָּשִׂימִי הַחֹשְׁקִים עַל לִבֵּךְ חוֹתָם • וְאִם תִּרְאִי אֵיךְ יִדְבְּקוּ בְאַהֲבָתָם וְיִשְׁתַּעַשְׁעוּ בְחֶבְרָתָם • תִּפָּלְאִי אֵיךְ לֹא תָמֹת בַּנֹּעַר נַפְשָׁם וְחַיָּתָם • וְיִהְיוּ הַחֹשְׁקִים חֶמְדַּת לִבֵּךְ וְשַׁעֲשׁוּעָיו • מַעֲשֵׂה צַעֲצוּעָיו • וְתֹאכְלִי מִן הַחֹשֵׁק לִבּוֹ תּוֹךְ צְלָעָיו • צְלִי אֵשׁ חִשְׁקֵךְ רֹאשׁוֹ עַל קִרְבּוֹ וְעַל כְּרָעָיו • וְאָמַרְתְּ בִּלְבָבֵךְ אֵיךְ רַעְיוֹנַי שֶׁקֶר נָחֲלוּ • כִּי יָמַי בֶּעָשָׁן כָּלוּ • וְהַיָּמִים הָרִאשׁוֹנִים יִפְּלוּ • וְתִקְחִי מִיָּדֵנוּ כִפְלַיִם בְּכָל חִשְׁקֵנוּ • וְתָשִׁיבִי פְעֻלָּתֵנוּ שִׁבְעָתִַים אֶל חֵיקֵנוּ • וִיהִי דוֹדַיִךְ וְדוֹדֵי הַצְּבִיּוֹת לֶחֶם חֻקֵּנוּ • וַאֲמַרְתֶּם לַדּוּדִים כַּסּוּנוּ וְלַחֹשְׁקִים נִפְלוּ עָלֵינוֹ • וְאַל תַּחְשְׁבִי הַצְּבִיָּה כִּי בְמָאֲנֵךְ לִי חִשְׁקֵךְ אַחֲרִישׁ וְאֶגְוַע • רַק אַחֲזִיק מַעֲמָד וּבְעֵינַיִם דּוֹמְעוֹת אֲשַׁוֵּעַ • וְאַחֲזִיק בִּכְנַף מְעִיל אַהֲבָתֵךְ • וְאוֹחִיל יוֹם יוֹם בִּרְכָתֵךְ • וְעַתָּה הַצְּבִיָּה הִנֵּה לִבִּי נָס מִקּוֹל מִשְׁבָּרַיִךְ וְגַלַּיִךְ • וּמֵרַעַשׁ לְרִכְבֵּךְ הֲמוֹן גַּלְגַּלַּיִךְ • וַיִּבְרַח מִמֵּךְ אֵלַיִךְ • וַיִּבְחַר קִירוֹת לִבֵּךְ לְעִיר מִקְלָט • לִהְיוֹת אֵלָיו לְמִשְׂגָּב וּמִפְלָט • וַיַּחֲזֵק בְּקַרְנוֹת הַמִּזְבֵּחַ • בַּת נָדִיב הֲתָכִינִי לוֹ בְתוֹךְ לִבֵּךְ מַטְבֵּחַ • וְאִם מֵעַל מִזְבְּחֵךְ תִּקָּחֶנּוּ לָמוּת • הֲיֵחָשֵׁב לָךְ לִשְׁלֵמוּת • וְעַתָּה הִנְנִי נִשְׁבַּע לָךְ בְּחֵי הַחֹשְׁקִים כֻּלָּם • לְמִקְּטַנָּם וְעַד גְּדוֹלָם • כִּי לֹא תִשְׁקֹט מִלְחַמְתִּי בָךְ עַד עוֹלָם • וְלוּ תִסְחֲבִי אוֹתִי מֵהָלְאָה לְשַׁעֲרֵי יְרוּשָׁלַיִם סָחֹב וְהַשְׁלֵךְ • בַּאֲשֶׁר תֵּלְכִי אֵלֵךְ • וְלֹא אֶעֶזְבֵךְ עַד בָּךְ אֶתְחַבֵּר • וַחֲיָלִים אֲגַבֵּר • וְדַלְתוֹת נְחוּשָׁה אֲשַׁבֵּר • וּבַאֲשֶׁר תָּמוּתִי אָמוּת וְשָׁם אֶקָּבֵר • כִּי פִּי יְיָ דִבֵּר •</p>
</blockquote>

<blockquote>
<p>וָאֶשָּׂא מְשָׁלִי וָאֹמַר:</p>
</blockquote>

<br>  

<blockquote>
<p>צְבִיָּה תְּדַמֶּה בְלִבָּהּ כְּאִלּוּ</p>
</blockquote>

<blockquote>
<p>עֲלֵי כָל שְׁמֵי אֵל מְעוֹנָהּ מְעוֹנָה</p>
</blockquote>

<blockquote>
<p>וְלָהּ לֵב נְבוֹנִים וּבוֹחֵן וּבוֹ חֵן</p>
</blockquote>

<blockquote>
<p>וְלֵב חֹשְׁקִים טָחֲנָה בַטְּחָנָה</p>
</blockquote>

<blockquote>
<p>וְתַמְרִיא בְשַׁחַק וְתִשְׂחַק לְבִכְיִי</p>
</blockquote>

<blockquote>
<p>וְתִרְחַק וּבֵינִי לְבֵינָהּ לְבֵנָה</p>
</blockquote>

<blockquote>
<p>אֲנִי מִכְּבוּדָּה אֲבַקֵּשׁ לְנַפְשִׁי</p>
</blockquote>

<blockquote>
<p>תְּחִנָּה תְּחִי־נָא אֱמוּנָה אֱמוּנָה</p>
</blockquote>

<blockquote>
<p>וְלִי לֵב כְּלִבָּהּ וְנֶפֶשׁ חֲשׁוּבָה</p>
</blockquote>

<blockquote>
<p>תְּבַלַּע תְּפַלֵּג לְשׁוֹנָהּ לְשׁוֹנָהּ</p>
</blockquote>

<blockquote>
<p>וְאִם־הִיא לְפֵרוּד תְּאַוֶּה אֲשַׁוֶּה</p>
</blockquote>

<blockquote>
<p>נְדֻדַי תְּמוּרַת עֲוֹנָהּ עֲוֹנָה</p>
</blockquote>

<blockquote>
<p>וְאִם־תֵּט לְחֵשֶׁק תְּהִי־לָהּ תְּהִלָּה</p>
</blockquote>

<blockquote>
<p>וְנַפְשָׁהּ תְּהִי אֶל־נְכוֹנָהּ נְכוֹנָה</p>
</blockquote>

<blockquote>
<p>לְכוּ־נָא זְמִירַי לְבֵית הַצְּבִיָּה</p>
</blockquote>

<blockquote>
<p>וְעַל־כָּל־שְׁפָיִם תְּלוּ־נָא תְּלוּנָה</p>
</blockquote>

<blockquote>
<p>וְאִמְרוּ צְבִיָּה אֲיֻמָּה תְּמִימָה</p>
</blockquote>

<blockquote>
<p>נְעִימָה אֲשֶׁר כַּלְבָנָה לְבָנָה</p>
</blockquote>

<blockquote>
<p>עֲדֵי־מָה נְדֹדֵךְ וּמֵאֵין חֲנִינָה</p>
</blockquote>

<blockquote>
<p>חֲנִי־נָא בְלִבִּי פְּנִי־נָא פְּנִינָה</p>
</blockquote>

<blockquote>
<p>וְלָךְ אֶהְיֶה מִמְּצוֹדָה מְצוּדָה</p>
</blockquote>

<blockquote>
<p>בְּצֵל אַהֲבָתִי חֲסִי־נָא חֲסִינָה</p>
</blockquote>

<blockquote>
<p>וְלִבְשִׁי גְאוֹנֵךְ לְחַדֵּשׁ שְׂשׂוֹנֵךְ</p>
</blockquote>

<blockquote>
<p>וּמַעֲטֵה תְהִלָּה עֲדִי־נָא עֲדִינָה •</p>
</blockquote>

<br>

<blockquote>
<p>וַיְהִי כִקְרֹא הַגְּבִירָה • הַמְּלִיצָה הַהֲדוּרָה • וְהַשִּׁירָה הָעֲרֵבָה • לֹא קָמָה עוֹד רוּחַ בָּהּ • וַתִּבְעַר אֵשׁ הַחֵשֶׁק בְּקִרְבָּהּ • וְנִשְׁמַת הַחֹשְׁקִים כְּנַחַל גָּפְרִית בָּעֲרָה בָּהּ • וְאֵין מַצִּיל אֶת נַפְשָׁהּ מִיַּד לֶהָבָה • עַד אֲשֶׁר נִצּוֹצֵי הַחֵשֶׁק אֲפָפוּהָ • וְכִמְעַט חַשְׁמַלָּיו שְׂרָפוּהָ • מַיִם רַבִּים לֹא יוּכְלוּ לְכַבּוֹת אֶת הָאַהֲבָה וּנְהָרוֹת לֹא יִשְׁטְפוּהָ • וְעֵינֶיהָ יְבִישׁוּן הַנְּחָלִים • נִצְּבוּ כְמוֹ נֵד נֹזְלִים • וַתָּבֹאנָה וַתִּדְלֶנָּה וַתְּמַלֶּאנָה אָת הָרְהָטִים • כִּי הַחֵשֶׁק עָשָׂה בָהּ שְׁפָטִים • וַתֹּאמֶר חָטָאתִי כַּאֲשֶׁר שַׂמְתִּי לִבּוֹת הַחֹשְׁקִים נוּגִים • וַאֲנִי יָפִיתִי וְנָעַמְתִּי וְהָיִיתִי אַהֲבָה בַּתַּעֲנוּגִים • אוֹי נָא לִי כִי עָיְפָה נַפְשִׁי לְהוֹרְגִים • וַתִּתְחַנֵּן אֶל הַנַּעַר וַתֹּאמֶר הַגֵּד אֶל הַשָּׂר אֶת אֲשֶׁר תֶּחֱזֶה • כִּי בְשֶלּוֹ אֵלַי הַסַּעַר הַגָּדוֹל הַזֶּה • וַתִּקַּח מְגִלַּת סֵפֶר וַתִּכְתֹּב בָּהּ מְלִיצָה צֶחָה • וַתַּגֵּד לִי בָהּ אֶת כָּל רוּחָהּ • וְכִי לִבָּהּ מֵאַהֲבַת הַחֹשְׁקִים יֵחַם • וְעַל יְמֵי בְכִיתָהּ אֲשֶׁר עָבְרוּ תִתְנֶחָם • אֲשֶׁר נָתְנָה אֶת מִצְחָהּ חָזָק לְעֻמַּת מִצְחָם • וְאֵלֶּה דִבְרֵי מְלִיצָתָהּ • וְשִׁירֵי עֲלִיצוּתָהּ:</p>
</blockquote>

<blockquote>
<p>אֲנִי רַעְיָה בִּינֹתִי בַּסְּפָרִים • שְׁלוּחִים אֵלַי מֵאֵת בְּנֵי הָעֳפָרִים • שָׁמַעְתִּי אֶת שַׁוְעָתָם • רָאִיתִי אֶת דִּמְעָתָם • אִם אַחֲרִישׁ יֵחָשֵׁב אֵלַי לְאַשְׁמָה • אֲשַׁחֵר אַהֲבָתָם וּתְהִי לָהֶם לְנֶחָמָה • וְלוּ הוֹאַלְתִּי וּדְבָרִים כָּאֵלֶּה עָרַכְתִּי • בְּטֶרֶם דָּמִים רַבִּים שָׁפַכְתִּי • עוּשׂוּ וָבוֹאוּ כָל הַחֹשְׁקִים מִסָּבִיב • וְכַבּוּ מִלִּבּי אֵשׁ וּשְׁבִיב • כִּי הַסְּעָרָה אָבִיב • חָנּוּנִי חָנּוּנִי כִּי מִנְּשֹׂא נִלְאֵיתִי • וּתְנִי לִי צְרִי אַהֲבַתְכֶם כִּי הָחְלֵיתִי • מַהֲרוּ וְהַרְאוּנִי נִפְלְאוֹת הַחֵשֶׁק אֲשֶׁר אֲמַרְתֶּם • וְהַחֲמוּדוֹת אֲשֶׁר בַּעֲדוֹ סִפַּרְתֶּם • כִּי לִבִּי בוֹעֵר בְּאוּר אֶשְׁכֶם וּבְזִיקוֹת בִּעַרְתֶּם • וְאִם לֹא חַי פַרְעֹה כִּי מְרַגְּלִים אַתֶּם • מִי נָתַן יָמַי לְבוֹזְזִים וּזְמַנִּי לִמְשִׁסָּה • עָצַם עֵינַי מֵרְאוֹת חֵשֶׁק וְרֹאשִׁי הַחוֹזֶה כִסָּה • וַיֹּאֶל לָלֶכֶת כִּי לֹא נִסָּה • פָּנוּ יָמַי בְּעֶבְרַת הַזְּמָן • וְלֹא טָעַמְתִּי טַעַם מָן • מִי יְשׁוֹבֵב גְזֵלַת הַיָּמִים • מִי יְשַׁלֵּם לִי נִחוּמִים • מֵאַיִן אֲבַקֵּשׁ לִי מְנַחֲמִים • בְּעַד יְמֵי עֲלוּמִים • הֲיָשׁוּבוּ הַיָּמִים אַחֲרֵי פְנוֹתָם • הֲיֵשׁ תִּקְוָה לְאַחֲרִיתָם • אַיֵּה אֵפוֹא תִקְוָתָם • וְאֵצֵא בְעִקְּבוֹתֵיהֶם וַאֲשַׁחֵר אַהֲבָתָם • עַל מִי תְלֻנָּתִי • וַאֲנִי לְנַפְשִׁי עוֹלַלְתִּי • רְאֹה הַחֵשֶׁק לֹא פִלַּלְתִּי • הִשְׁבַּתִּי מִטָּהֳרוֹ וְנִזְרוֹ לָאָרֶץ חִלַּלְתִּי • קָרְאוּ הַחֹשְׁקִים וְלֹא הֶאֱזַנְתִּי • סִפְּרוּ נִפְלְאוֹת יְמֵי עֲלוּמִים וְלֹא הֶאֱמַנְתִּי • דָּרַכְתִּי קֶשֶׁת הַגּאַוֲהָ וְחֵץ עַל יֶתֶר כּוֹנַנְתִּי • חֵל הַחֵשֶׁק וְחוֹמָה הֶאֱבַלְתִּי • הָרַגְתִּי וְלֹא חָמַלְתִּי • אֵיךְ יוּסַר עֲוֹנִי וְחַטָּאתִי תְכֻפָּר • לֹא אַאֲמִין כִּי יְסֻפָּר • מִי יַחֲמֹל עָלַי וַאֲנִי הִתְאַכְזַרְתִּי • מִי יְכַפֵּר בְּעַד חַטֹּאתַי וְלֹא כִפַּרְתִּי • הַיְשֻׁלַּם לִי טוֹבָה תַּחַת רָעָתִי • הִכְבַּדְתִּי אָזְנַי מִשְּׁמוֹעַ מִי יִשְׁמַע שַׁוְעָתִי • וּמִי יִמְחֶה מֵעַל פָּנַי דִּמְעָתִי • וְאִם לֹא יְקִימוּנִי יְדֵי הַצְּבָאִים הַנְּעִימִים • וְאִם לֹא יְקַדְּמוּנִי הַחֹשְׁקִים בְּרַחֲמִים • מָה אוֹחִיל עוֹד וּמָה אֲצַפֶּה • וַעֲוֹנִי גָדוֹל עַד לְאֵין מַרְפֵּא • וְאֵיךְ לֹא אֵבוֹשׁ וּפָנַי לֹא יֶחְוָרוּ • וְעַל הַחֹשְׁקִים רַחֲמֵי הִתְאַכְזָרוּ • וְנִחוּמַי לֹא נִכְמָרוּ • וּפְנֵי הַצְּבָאִים לֹא נֶהְדָּרוּ • וְהִנֵּה עֹפֶר הַצְּבָאִים יַעֲרֹג כְּאַיָּל עַל אֲפִיקֵי אַהֲבָתִי • הוֹמֶה וְצָמֵא אֶל מֵי יְדִידוּתִי • וְהִכְזַבְתִּי תוֹחלַתְוֹ בְגַאֲוָתִי • קָרָא וְלֹא שְׁמַעְתִּיו • דִּבֵּר וְלֹא עֲנֵיתֵיו • וְהִנֵּה עַתָּה שָׁלַח יָדוֹ מִן הַחוֹר • וּפָרַשׂ רֶשֶׁת לְרַגְלַי הֱשִׁיבַנִי אָחוֹר • אֲרוּרָה תִהְיֶה הַגַּאֲוָה • אֲשֶׁר הִשִּׂיאָה נַפְשִׁי הַנָאוָה • לְחַלֵּל בְּרִית הַחֵשֶׁק וְתִפְאֲרְתּוֹ • וּלְהָקֵל נִכְבְּדֵי הַיְדִידֹת וְהַדְרָתוֹ • הִקְשְׁתָה רוּחִי וּמְנָעַתְנִי מִשְּׁמוֹעַ • עַד תַּמּוּ כָל הַחֹשְקִים לִגְוֹעַ • שׁוּבוּ שׁוּבוּ הַחֹשְׁקִים, לֹא אַפִּיל פָּנַי בָּכֶם • בְּשֵׁם יְיָ בֵּרַכְנוּכֶם • לֹא אָשׁוּב לְשַׁחֵת אֶתְכֶם • בּוֹא בְּרוּךְ יְיָ נֵזֶר הַזְּמָן • נֶטַע נַעֲמָן • מַעֲשֵׂה יְדֵי אָמָן • צִנְצֶנֶת הַמָּן • רָד עִם אֵל וְעִם קְדוֹשִׁים נֶאֱמָן • לָמָּה תַעֲמֹד בַּחוּץ • וְלִבִּי בְמִשְׁעוֹל אַהֲבָתְךָ לָחוּץ • וּבְמַחַץ חִשְׁקְךָ מָחוּץ • לָקַחְתָּ מִיָּדִי כִפְלַיִם בְּכָל חִשְׁקֶךָ • הוֹצִיא הַזְּמָן כָּאוֹר צִדְקֶךָ • אֵיךְ אֲבַקֵּשׁ מְחִילָתְךָ וְאֵינִי כַדַּי • אוֹ אוֹחִיל מִמְּךָ גְמוּל וְלֹא כִגְמוּל יָדַי • אֵיךְ אֲבַקֵּשׁ חִשְׁקְךָ וְהוֹדְךָ וַאֲחַפְּשׂוֹ • אוֹ אֲשַׁחֵר אַהֲבָתְךָ וְגָדוֹל עֲוֹנִי מִנְּשֹׂא • מָה אוֹסִיף לְדַבֵּר חוֹתַם תָּכְנִית • וּמִפְּנֵי חִשְׁקְךָ הָלַכְתִּי קְדֹרַנִּית • בְּשֶׁכְּבָר הַיָּמִים עַל גַּב הַחֵשֶׁק חָרַשְׁתִּי הֶאֱרַכְתִּי מַעֲנִית • וְהֲרִיקוֹתִי אַחֲרָיו לַהַב חֶרֶב וּבְרַק חֲנִית • וְאַתָּה הֲסִבּוֹתָ אֶת לִבִּי אֲחוֹרַנִּית • לֹא יָדַעְתִּי חֵשֶׁק וְאוֹתוֹ הוֹדַעְתַּנִי • בָּאוּנִי נִיצוֹצָיו וּמַמְרוֹרִים הִשְׁבַּעְתַּנִי • הַכְרֵעַ הִכְרַעְתַּנִי • כָּל יְמֵי צְבָאִי בְּשִׁמְךָ אֶתְבָּרֵךְ • וְרַעְיוֹנַי יִקְרְאוּ לְפָנֶיךָ אַבְרֵךְ • אֵי יָמִים אֲשֶׁר הֲלַכְתֶּם בְּלֹא חֶמְדָּה • וַתִּסְעוּ מֵהַר שֶׁפֶר וַתַּחֲנוּ בַחֲרָדָה • מִי נָחַנִי בְמַעְגַּל הַחֵשֶׁק בְּדֶרֶךְ נָלוֹז • וַיֹּאמֶר לֹא תוֹסִיפוּ עוֹד לַעֲלֹז • מִי הוֹרִיד יְצוּרֵי הַחֵשֶׁק בָּרִיחִים • וַיֶּחֱזֶה לִי מַשְׂאוֹת שָׁוְא וּמַדּוּחִים • מִי עִצֵּם עֵינַי מֵרְאוֹת • מַרְאוֹת הַחֵשֶׁק הַנִשָּׂאוֹת • וַיַּקֵּף רֹאשׁ וּתְלָאוֹת • מִי הוֹרַנִי גֵאֶה וְגָאוֹן • לָתֵת הַחֵשֶׁק לְדֵרָאוֹן • מִי יוֹבִילֵנִי בְבֵית הָעֳפָרִים • מִי נָחַנִי בֵין בְּנֵי הַנְּזִירִים • לֹא יָדְעוּ דֶרֶךְ אַהֲבָה • וְלֹא יַצִּילוּ אֶת נַפְשִׁי מִיַּד לֶהָבָה • יִשְכְּבוּן לְמַעֲצֵבָה • זֶה לִי בְּבֵיתָם עֶשְׂרִים שָׁנָה • לֹא לָקְטוּ מִלְּחָיַי שׁוֹשָׁנָּה • וְלֹא הָיְתָה לִי עֶדְנָה • קִדַּמְנוּ בַנֶשֶׁף וַנְּשַׁוֵּעַ • בְּעַיִן דוֹמֵעַ • וְלֵב הוֹמֶה וְגֹוֵעַ • הָיָה הַחֵשֶׁק בּעֵינֵינוּ לָאִַין וּבְשִׁיר לֹא נִשְׁתֶּה יַיִן • תִּכְבַּד עָלֵינוּ הָעֲבוֹדָה • וְאֵין שׁוֹאֵל דּוֹדַי לְצֵידָה • פָּרְחוּ גְפָנַי וְאֵין לוֹקֵט • הִבְשִׁילוּ אַשְׁכְּלוֹת עֲדָנַי וְאֵין שֹׂחֵט • הֵנַצוּ רִמּוֹנַי • וְאֵין אֹחֵז בְּסַנְסִנַּי • יַחְשְׁבוּנִי בֵינֵיהֶם לְמוֹקֵשׁ • אֵין דּוֹרֵשׁ וְאֵין מְבַקֵּשׁ • וָאָשִׁיב אֶל לִבִּי וַאֲחַשֵּׁב • כִּי אֶל עַקְרַבִּים אֲנִי יוֹשֵׁב • אַסְתִּירָה פָנַי מֵהֶם • לֹא מֵהֶם ולֹא מֵהֲמוֹנָם וְלֹא מֵהֱמֵיהֶם • חוּשׁוּ הַחֹשְׁקִים הַנְּעִימִים • כִּי אַתֶּם נֵזֶר הַיָּמִים • צְבִי עֶדְיָם וּגְאוֹן תִּפְאַרְתָּם • נִזְמָם וְחֶלְיָתָם • אוֹכְלֵי הַמָּן • יְתֵדוֹת הַתְּקוּעוֹת בִּמְקוֹם נֶאֱמָן • שִׁמְעוּ אֵלַי וְאִכְלוּ טוֹב וְתִתְעַנֵּג בַּדֶּשֶׁן נַפְשְׁכֶם • כִּי מִי יֹאכַל וּמִי יָחוּשׁ חוּץ מִכֶּם • חֵי הַבְּרִית לוּ יְדַעְתֶּם סוֹדוֹתֵינוּ • וְאֶת אֲשֶׁר לַהֶבֶת הַחֹשְׁקִים תְּלַהֵט לִבּוֹתֵינוּ • וְלוּ תִהְיוּ בְחִשְׁקְכֶם נִמְהָרִים • אֲזַי נֵדְעָה וְנִרְדְּפָה אַחֲרֵי הָעֳפָרִים • בִּמְעוֹנוֹת אֲרָיוֹת וּבְהַרְרֵי נְמֵרִים • כַּאֲשֶׁר יִרְדֹּף הַקֹּרֵא בֶהָרִים • דּוֹדִי צָפַנְתִּי לְךָ חֵשֶק נֶאֱמָן • וְלֵב חֹמֵל וְרַחֲמָן • טְמֹן חִשְׁקְךָ בְּחֻבּוֹ • וְלַהֶבֶת אַהֲבָתְךָ בְּקִרְבּוֹ • וְאֵלֶיךָ תְשׁוּקָתוֹ וְאַתָּה תִּמְשָׁל בּוֹ • יָבוֹא דוֹדִי לְגַנּוֹ וְיֹאכַל פְּרִי מְגָדַי • שָׁם אֶתֵּן לְךָ אֶת דּוֹדַי • לֹא אֶשְאַל וְלֹא אֲנַסֶּה • כַּטּוֹב וְכַיָּשָׁר בְּעֵינֶיךָ לַעֲשׂוֹת בִּי עֲשֵׂה • וְחָיְתָה נַפְשִׁי בִגְלָלְךָ • וַתִּגְזַר אֹמֶר וַיָּקָם לְךָ • ועַל דְּרָכֶיךָ יִגַּה אוֹר כְנֶפֶשׁ חוֹלַת אַהֲבָתֶךָ • צָמְאָה אֶל מֵי יְדִידוּתֶךָ • תִּקֹּד וְתִשְׁאַף וְתֶהֱמֶה וְתִסְעַר • עַד יֵצֵא כַנֹּגַהּ צִדְקָהּ וִישׁוּעָתָהּ כְּלַפִּיד יִבְעַר •</p>
</blockquote>

<br>  

<blockquote>
<p>וַתִּשָּׂא אֶת קוֹלָהּ וַתֹּאמַר:</p>
</blockquote>

<br>  

<blockquote>
<p>הָסֵב עֵינֵי חִשְׁקָךְ דּוֹדִי</p>
</blockquote>

<blockquote>
<p>עַד אָן בִּי תִיר חִצִּים דּוֹד צַח</p>
</blockquote>

<blockquote>
<p>אִם־לֹא תֵדַע כִּי אִם־חִצֵּי</p>
</blockquote>

<blockquote>
<p>חִשְׁקָךְ לֹא תִיר צַח לֹא תִרְצָח •</p>
</blockquote>

<br>  

<blockquote>
<p>וַיְהִי כַאֲשֶׁר דִּבְרֵי הַנַּעַר שָׁמְעוּ אָזְנָי • וּמְלִיצַת הַגְּבֶרֶת רָאוּ עֵינָי • וַתִּצְלַח עָלַי רוּחַ אֲדֹנָי • וָאֵלֵךְ קַל חִישׁ אֶל הַשָּׂר שָׂמֵחַ בְּכָל מְאֹדִי • וְאִגֶּרֶת הַגְּבִירָה פְּתוּחָה בְיָדִי • וָאֹמַר הִגַּדְתִּי הַיּוֹם אֵלֶיךָ הַשָּׂר כִּי לֹא סָכַלְתִּי • כִּי נַפְתּוּלֵי אֱלֹהִים נִפְתַּלְתִּי • עִם גְּבֶרֶת הַמְּהַלְלִים גַּם יָכֹלְתִּי • וְאַחֲרֶי אֲשֶׁר מָרְתָה בִי רִפִּיתִי • מְזִיחַ אֲפִיקֶיהָ וְקָשְׁיָהּ • וְשָׁבָה לִהְיוֹת בְּאַהֲבָתִי לוֹיָה • וְגַם זָבַת חָלָב וּדְבַשׁ הִיא וְזֶה פִּרְיָהּ •</p>
</blockquote>

<br>  

<blockquote>
<p>וָאֶשָּׂא מְשָׁלִי וָאֹמַר:
<br><br />
מָה רַב טוּבִי כִּי עָפְרַת־חֵן</p>
</blockquote>

<blockquote>
<p>קָרְאָה אֹתִי אֶל יוֹם נוֹעָד</p>
</blockquote>

<blockquote>
<p>הִבְטִיחַתְנִי מִצּוּף יַעְרָהּ</p>
</blockquote>

<blockquote>
<p>אֵיכָה לִבִּי כַיּוֹם יִרְעָד</p>
</blockquote>

<blockquote>
<p>אִם־רַגְלִי עַל־רִצְפַת חִשְׁקָהּ</p>
</blockquote>

<blockquote>
<p>יַעְמֹד אֵיכָה רַגְלִי יִמְעָד</p>
</blockquote>

<blockquote>
<p>אִם לִי נֹעַם צוּף אַהְבָתָהּ</p>
</blockquote>

<blockquote>
<p>מַה לִּי וָלָךְ זַעַם תִּצְעָד</p>
</blockquote>

<blockquote>
<p>הִיא גוֹרָלִי וּמְנָת חֶבְלִי</p>
</blockquote>

<blockquote>
<p>וּזְמַנִּי לִי אֹתָהּ יָעָד</p>
</blockquote>

<blockquote>
<p>הִיא חֶמְדָּתִי רֹאשׁ שִׂמחָתִי</p>
</blockquote>

<blockquote>
<p>וּלְכָל שַׁעְשׁוּעַי בֵּית וָעַד</p>
</blockquote>

<blockquote>
<p>אֶשְׂחַק אֶל שֹׁד עַד אִינַךְ שֹׁד</p>
</blockquote>

<blockquote>
<p>תַּנְחֻמֶיהָ לִבִּי יִסְעָד</p>
</blockquote>

<blockquote>
<p>אֶשְׂחַק אֶל שֹׁד עַד אִינַק שֹׁד</p>
</blockquote>

<blockquote>
<p>יִקְחוּ רֵעַי מִצְפֵּה גִלְעָד</p>
</blockquote>

<blockquote>
<p>לִי מֵעָפְרָה מִיץ־פֶּה גִּיל־עַד •</p>
</blockquote>

<br>  

<blockquote>
<p>כִּשְׁמֹעַ הַשָּׂר עָלָה עָשָׁן בְּאַפּוֹ • יֶהֱמֶה עָלַי וְיִסְעַר כַּאֲשֶׁר יֶהְגֶּה הָאַרְיֵה וְהַכְּפִיר עַל טַרְפּוֹ • וְאֵשׁ מִפִּיו תֹּאכֵל • נִלְאֶה כַּלְכֵּל • וַיֹּאמֶר אָרוּר יִהְיֶה לִבִּי הַנּוֹכֵל • אֲשֶׁר עַד כֹּה הֶחֱרַשְתִּי • וְעֶצֶם מֵעֲצָמַי הוֹבַשְׁתִּי • וּלְהַכְלִים בָּשָׂר מִבְּשָׂרִי נִדְרַשְׁתִּי • הַצְבִיָּה אֲשֶׁר נָפְלָה בְרִשְתֶּךָ • וְנִלְכְּדָה בִמְצוּדָתֶךָ • הִיא מִבְּנוֹת עַמִּי • אֲחוֹתִי בַת אָבִי הִיא אַךְ לֹא בַת אִמִּי • וְחָשַׁבְתִּי בְלִבִּי כִי לֹא תִלָּכֵד בְּרִשְׁתֶּךָ • וְאַתָּה תָשׁוּב עַל עֵקֶב בָּשְתֶּךָ • אַחֲרֵי אֲשֶׁר חָשַׁבְתָּ לַעֲלוֹת בַּאשֶׁר לֹא תַגִּיעַ • וְאָמַרְתִּי בְלִבִּי זֶה הַסָּכָל אֲשֶׁר לֹא יַרְגִּיעַ • חֵטְא רַבִּים יִשָּׂא וְלַפֹּשְׁעִים יַפְגִּיעַ • אָמְנָם אַחֲרֵי אֲשֶׁר הִגִּיעַ מִסִּכְלוּתָהּ • לְחַלֵּל הַדְרַת יִפְעָתָהּ • מַהֲרָה חוּשָׁה אַל תַּעֲמֹד • בַּאֲשֶׁר כְּבוֹדִי תַּחְמֹד • וְשָׂא מְשָׁלֶיךָ וְשִׁירֶיךָ • וֶאֱמֹר לַגְּבִירָה כִּי לְבַעֲבוּר נְסוֹתָהּ בָּאוּ זְמִירֶיךָ • וְחַזֵּק אֶת לִבָּהּ בִּדְבַר הַנְּזִירוּת אֲשֶׁר בָּאָה בִבְרִיתוֹ • כַּאֲשֶׁר הָיְתָה בְאָמְנָה אִתּוֹ • וְאִם אֶת הַדָּבָר הַזֶּה תַּעֲשֶׂה אַשְׁרֶיךָ • וְאִם אַיִן דַּע כִּי חִשְׁקִי סָר מֵעָלֶיךָ וַיְהִי עָרֶךָ • כְּשָׁמְעִי דִבְרֵי הַשָּׂר עַל אֹדוֹת הַגְּבֶרֶת • בֹּשׁתִּי וְגַם נִכְלַמְתִּי כְגַנָּב נִמְצָא בַמַּחְתֶּרֶת • וָאֹמְרָה אָנָּא הַשָּׂר שָׂא נָא חַטָּאתִי אַךְ הַפָּעַם • וְהַעֲבֵר מֵעָלַי עֶבְרָה וָזָעַם • כִּי הִנְנִי נִשְׁבָּע בְּנוֹרָא וְאָיום • כִּי אָנֹכִי לֹא יָדַעְתִּי בִּלְתִּי הַיּוֹם • וְהִנְנִי לְמַלֹּאת מִצְוָתְךָ אֶהְיֶה נֶחְפָּז • כִּי יָקְרָה מִצְוָתְךָ בְּעֵינַי מִזָּהָב וּמִפָּז • וָאָקוּם קַל חִישׁ וָאֲחַבֵּר מְלִיצָה נִמְרֶצֶת • מִתּוֹכְחוֹת מוּסָר מְקֻבֶּצֶת • לְהַגִּיד לַגְּבִירָה כִּי לְשָׂטָן לָהּ יָצָאתִי • וּלְבַעֲבוּר נַסּוֹת אוֹתָהּ בָּאתִי • וּלְהוֹכִיחָהּ בִּדְבָרִים • בַּעֲבוּר הִתְנַדְּבָהּ לַעֲזֹב תּוֹרַת הַנְּזִירִים • לָלֶכֶת אַחֲרֵי הַבַּחוּרִים • וְאֵלֶּה דִבְרֵי אִגַּרְתִּי • הַשְּׁלוּחָה אֶל הַגְּבִירָה מֵאִתִּי:</p>
</blockquote>

<blockquote>
<p>זֶה הַיּוֹם עָשָׂה הַשֵּׁם מָה רַב טוּבוֹ • נָגִילָה וְנִשְׂמְחָה בוֹ • זֶה כַּמָּה לַחְשֹׂף סוֹד הַצְּבִיּוֹת לָאִינוּ • זֶה הַיּוֹם שֶׁקִּוִּינוּהוּ מָצָאנוּ רָאִינוּ • הַיּוֹם הִבְדַּלְנוּ בֵּין קֹדֶשׁ לְחוֹל • הַיּוֹם נִגְלוּ שְׂפֻנֵי טְמוּנֵי חוֹל • הַיּוֹם קוֹל הַנִּסָּיוֹן יְחוֹלֵל אַיָּלוֹת וְיַחְשֹׂף יְעָרוֹת • הַיּוֹם נִגְלוּ סוֹדוֹת הַמִּתְקַדְּשׁוֹת וְהַמִּטַּהֲרוֹת • הַיּוֹם גַּלּוֹתִי אֶת חֶרְפַּת הַצְּבִיּוֹת • הַיּוֹם חָשַׂפְתִּי סוֹדוֹת הַלְּבִיּוֹת • נַפְתּוּלֵי אֱלֹהִים נִפְתַּלְתִּי • וּבְעִמְקֵי הַמְּזִמּוֹת צָלָלְתִּי • וְהֶרְאָה אוֹתִי הַזְּמָן אֲשֶׁר רָאֹה לֹא פִלַּלְתִּי • עַד אֲשֶׁר בֵּין הַבְּהֵמָה הַטְּהוֹרָה לַטְּמֵאָה הִבְדַּלְתִּי • וְקֶרֶן הַצְּבִיּוֹת בֶּעָפָר עוֹלַלְתִּי • הִשְׁבַּתִּי מִטָּהֳרָם וְנִזְרָם לָאָרֶץ חִלַּלְתִּי • מִי הֶאֱמִין כִי הַמִּטַּהֶרֶת וְהַמִּתְקַדֶּשֶׁת • וּבִגְדֵי הַנְּזִירוּת בְּגַאֲוָה לוֹבֶשֶׁת • יִמְצָאוּהָ הַמּוֹרִים בַּקֶּשֶׁת • וְיֶעֱרַב לִבָּהּ לָגֶשֶׁת • וְכַצִּפֳּרִים הָאֲחֻזּוֹת בַּפָּח • תִּפֹּל אֶל תּוֹךְ רֶשֶׁת • חַי מוֹשֵׁל בִּגְבוּרָתוֹ עוֹלָם וְעֵינָיו בַּגּוֹיִם תִּצְפֶּינָה • כִּי כַמָּה צְבִיּוֹת אֲשֶׁר אֶל חֵשֶׁק תִפְנֶינָה • וּלְקוֹל הַחֹשְׁקִים לֹא תִשְׁמַעָנה וְלֹא תֹאבֶינָה • לִבּוֹת אַנְשׁי קֹדֶשׁ תִּשְׁבֶּינָה • וּבַמִּסְתָּרִים בְּהֵיכְלֵי הַחֹשְׁקִים תְּסֻבֶּינָה • וַיָּבוֹאוּ אֶל קִרְבֶּנָה • וְלֹא נוֹדַע כִּי בָאוּ אֶל קִרְבֶּנָה • מִי הֶאֱמִין כִּי הַיַּעֲלָה הַמְהֻלָּלָה • בְּרֶשֶׁת זוּ טָמַנְתִּי נִלְכְּדָה רַגְלָהּ • אַיֵּה הֲמוֹן חָכְמָתָהּ וְאֵיךְ לֹא נֶעֱזָרָה • וּתְמוֹל עַל בְּכִי הַחֹשְקִים הִתְאַכְזְרָה • וְעַתָּה אֵיךְ רוּחָהּ סָרָה וְזָרָה • וְעַל פְּרִי הֲדָרָהּ עָלְתָה חֲזָזִית • אִמְרִי נָא הַצְּביָּה מָה הַמַּחֲזֶה הַזֶּה אֲשֶׁר חָזִית • כַּאֲשֶׁר קָדְשֵׁי הַנְּזִירוּת בָּזִית • וְלָלֶכֶת אַחֲרֵי הַחֹשְׁקִים הִתְבַּזִּית • אָהַבְתְּ מִשְׁכָּבָם יָד חָזִית • מִי הֶאֱמִין כִּי מִשְּׁמֵי הַשֵּׂכֶל תִּפְּלִי • כִּי מֵאִתּוֹ גִלִּית וַתַּעֲלִי • אִי עַמּוּד בַּרְזֶל וְחוֹמַת נַחֹשֶׁת • אֵיךְ לֹא הָיִית לְעֵזֶר וּלְהוֹעִיל כִּי אִם לְבֹשֶׁת • אִי יָם הַתְּבוּנָה אֵיךְ חָסְרוּ מֵימַיִךְ עַד יְבֹשֶׁת • אֵיךְ לֹא עָמַדְתְּ בְּנִסְיוֹנֵךְ הָעֵת לְשָׂטָן יָצָאתִי • אֵיךְ לֹא הֶעֱלֵית עַל לְבָבֵךְ כִּי לְבַעֲבוּר נַסּוֹת אוֹתָךְ בָּאתִי • אִמְרִי נָא הַצְּבִיָּה מִמִּי נָעַמְתְּ • מָה הַחֲלוֹם הַזֶּה אֲשֶׁר חָלַמְתְּ • כַּאֲשֶׁר הוֹבַשְׁתְּ פְּנֵי הַצְבִיּוֹת וְיִפְעַת הַלְּבִיּוֹת הִכְלַמְתְּ • הִשְׁמַעְתִּיךְ לִשְׁמֹעַ אֹזֶן תַּעְתּוּעֵי הַזִּמָּה • וַתִּמְכְּרִי בָהֶם סַחֲרֵי הַמְּזִמָּה • טְמֵאַת הַשֵּׁם רַבַּת הַמְּהוּמָה • אוֹי לָהּ לְאוֹתָהּ כְּלִמָּה • אָמֹר אָמַרְתִּי מִלַּיִךְ יְקִימוּן כּוֹשֵׁל • וְהִנֵּה עָלַיִךְ יִמְשֹׁל כָּל מוֹשֵׁל • וְעַל גַּבֵּך כָּל שָׁר יַחֲרֹשׁ • יַפְטִירוּ בְשָׂפָה יָנִיעוּ רֹאשׁ • תְּמוֹל יָצָא לָךְ שֵׁם בַּגּוֹיִים • וְהַיּוֹם תִּהְיִי לַעַג וָקֶלֶס בָּאִיִּים • בְּזָכְרָם כִּי עִם אֱלֹהִים וְעִם אֲנָשִׁים שָׂרִית • וּבַחֹשְׁקִים לְהִלָּחֵם הִתְגָּרִית • וַתִסָּתְרִי בְנַחַל כְּרִית • וְהַיּוֹם בָּזִית אָלָה לְהָפֵר בְּרִית • הָיָה בְשֶׁכְּבָר אֱמוּנַת עִתַּיִךְ חֹסֶן יְשׁוּעוֹת • וְאַתְּ אָלִית וְגַם אָמַרְתְּ בְאָזְנַי שְׁבוּעֵי שְבוּעוֹת • לְהִדָּבֵק בְּדַרְכֵי הַנְּזִירִים • וּלְבִלְתִּי לֶכֶת אַחֲרֵי הַבַּחוּרִים • אַיֵּה הֲמוֹן שְׁבוּעוֹתַיִךְ אֲשֶׁר נִשְבַּעַתְּ • וְקָלוֹן מִכָּבוֹד שָׂבַעַתְּ • כַּאֲשֶׁר בִּיוֵן מְצוּלַת הַחֵשֶׁק טָבַעַתְּ • וַתִּזְנִים וְגַם לֹא שָׂבַעַתְּ • תְּמוֹל קָרְאוּ לְמַחֲנוֹת שִׂכְלֵךְ מַחֲנָיִם • וְהַיּוֹם גֹּמֶר בַּת דִּבְלָיִם • יֹאמְרוּ אַיֵּה הַקְּדֵשָׁה הִיא בָעֵינַיִם • הָיִית פְּאֵר הָעֲדִינוֹת • רַבָּתִי בַגּוֹיִם שָׂרָתִי בַּמְּדִינוֹת • יָקֹשְׁתִּי לָךְ הַצְּבִיָּה וְנִלְכַּדְתְּ • הֲשֵׂכֶל אֶין בָּך אִם יוֹעֲצֵךְ אִבַּדְתְּ • אֵיךְ פָּשַׁטְתְּ מְעִיל הָרוּחָנִית וְלָבַשְׁתְּ בִּגְדֵי חֵשֶׁק • וּלְהִלָּחֵם בִּנְזִירוּת יָדֵךְ אַחַת מַחֲזֶקֶת בַּשֶּׁלַח וְהַשֵּׁנִית בַּנֵּשֶׁק • אַיֵּה עֲטֶרֶת הַפְּרִישׁוּת הָרַבָּנִי • אַיֵּה זִמְרַת הַיֵּשׁוּת הָעֶלְיוֹנִי • אֵיךְ מָכָרְתְּ הַקַּיָּם וְהַנַּעֲלֶה בַכָּלֶה • וּפְרִי עֵץ הַחַיִּים בְּעָלֶה • הִנֵּה אָנֹכִי יָצָאתִי לְשָׂטָן • לְגַנּוֹת הַצְּבִיּוֹת וּלְהוֹבִישׁ מֶבָּטָן • כִּי מִי יָחוּס עֲלֵיהֶן וּמִי יַחְמֹל • מְקָרְבוֹת בְּיָמִין וְדוֹחוֹת בִּשְׂמֹאל • בְּלֵב עָרֵל וְלֹא נִמּוֹל • וַאֲשֶׁר תִּרְאֶה קְדוֹשָׁה וּטְהוֹרָה • הִיא לִזְנוּנִים הָרָה • וַאֲשֶׁר תִּרְאֶה לֵב מַשְׂכִּיל וּמַזְהִיר • הוּא לֵץ יָהִיר • בְּשַׁחֲקֵי הַשֵּׂכֶל בָּהִיר • וּבֵין שׁוּרוֹת הַחֵשֶׁק יַצְהִיר • אִמְרִי נָא, הַצְּבִיָּה, עַל מִי נִבְטַח • אַחַרֵי אֲשֶׁר לִבֵּךְ מֵהַשְׂכִּיל טָח • וְלִמְצוּדִים וְלַחֲרָמִים מִשְׁטָח • וְאַתְּ עָלִית לִמְרוֹם הַשֵּׂכֶל וְשָׁבִית שֶׁבִי • וַתִּגְדְּלִי יֶתֶר אֶל הַנֶּגֶב וְאֶל הַצֶּבִי • וְאֵיךְ הִנַּחְתְּ כְּבוֹד הַצְּבִיּוֹת עַל קֶרֶן הַצְּבִי • וְנָתַתְּ אוֹתָם פְּלֵיטוֹת וּבְנוֹתֵיהֶם בַּשְּׁבִי • וְלָךְ אָמְרוּ הַצְּבִיּוֹת לְעֵינֵינוּ • זֹאת אֶדֶר הַיְקָר וַהֲדַר מַחְמַדֵּינוּ • זֹאת תְּנַחֲמֵנוּ מִמַּעֲשֵׂנוּ וּמֵעִצְּבוֹן יָדֵינוּ • זֹאת יָתֵד תְּקוּעָה בְּמָקוֹם נֶאֱמָן תָּלִינוּ עָלֶיהָ כָל כְּבוֹדֵנוּ • וְהִשְׁלַכְנוּ עָלֶיהָ אֶת יְהָבֵנוּ • הִיא פֶּרַח הַזְּמָן וְצִיץ נִזְרוֹ • צִבְיוֹ וְעֶדְיוֹ וּגְאוֹן הֲדָרוֹ • עֹז וְהָדָר לְבוּשָׁהּ וּמוֹרָה הַחֹשְׁקִים לֹא יַעֲלֶה עַל רֹאשָׁהּ • לֹא תִשְׁמַע לְקוֹל מְלַחֲשִׁים • וְלַחֹשְׁקִים הַנִגָּשִׁים • יְסַפְּרוּ לִטְמֹן מוֹקְשִׁים • וְלֹא תֵלֵךְ לִקְרַאת נְחָשִׁים • עָשְׂתָה לָהּ אַפִּרְיוֹן בְּנַפְשָׁהּ הַחֲשׁוּבָה • רְפִידָתָהּ זָהָב סוֹדוֹת הַמֶּרְכָּבָה • תּוֹכָהּ רָצוּף אַהֲבַת כָּל שְׁלֵמוּת • הִיא יַחַס וְצוּרָה לַנְּעִימוּת • וְהִיא תְּנַהֲגֵנוּ עַל־מוּת • מַה יָּפְיָהּ וּמַה טּוּבָהּ • הַשֵּׂכֶל מְסֻבָּב וְהִיא סִבָּה • הִיא לָעֲנָוָה וְלַנְּזִירוּת צוּרָה • צְאֶינָה וּרְאֶינָה בְּנוֹת צִיּוֹן בָּעֲטָרָה • שֶׁעִטְּרָה לָהּ הַנָּוָה וְהַמְעֻנָּגָה • בְּשׁוֹשַׁנֵּי הַנְּזִירוּת סוּגָה • כָּזֹאת וְכָזֹאת אָמְרוּ עָלַיִךְ הַצְּבִיּוֹת פַּעַם וּפַעֲמַיִם • לֹא יוֹם אֶחָד וְלֹא יוֹמַיִם • וְעַתָּה מַה תֹּאמְרִי הָעֵת יִשָּׁמַע קְלוֹנֵךְ • וְזִמַּת זְנוּנֵךְ • וּמַה תַּעֲשֶׂה נַפְשֵׁךְ הָעֲצוּבָה • בְּיוֹם שֶׁיְּדֻבַּר בָּהּ • הֲלֹא יַעֲשׂוּ בָךְ הַנָּשִׁים שְׁפָטִים • הֲלֹא יְדַבְּרוּ אִתַּךְ מִשְפָּטִים • כַּאֲשֶׁר הִכְזַבְתְּ תוֹחַלְתָּם • וּמִשְׁאֲרוֹת אֲשָׁמַיִךְ צְרוּרוֹת בְּשִׂמְלוֹתָם • שׁוּבִי שׁוּבִי הַצְּבִיָּה וְתַחַת יְדֵי הַנְּזִירוֹת הִתְעַנִּי • וְלֶאֱלִילֵי הַחֵשֶׁק אַל תִּפְנִי • וְלֹא תִהְיִי לְאִישׁ וְלֹא תִּזְנִי • וְכִי תִמְצְאִי אִישׁ לֹא תְבָרְכֶנּוּ • וְאִם יִקְרָאֵךְ חֵשֶׁק לְשָׁלוֹם אַל תַּעֲנֶנּוּ • וְתֵשְׁבִי בְסֵתֶר עֶלְיוֹן וּבְצֵל שַׁדַּי תִּתְלוֹנְנִי • וּבִצְדָקָה תְּכוֹנְנִי • רַחֲקִי מֵעֹשֶׁק כִּי לֹא תִירָאִי • אִמְרִי לָעֲנָוָה תְנִי וְלַנְּזִירוֹת אַל תִּכְלָאִי • כִּי רָם יְיָ וְשָׁפָל יִרְאֶה • וְעָלַיִךְ יִזְרַח יְיָ וּכְבוֹדוֹ עָלַיִךְ יֵרָאֶה •</p>
</blockquote>

<blockquote>
<p>וַיְהִי כַּהֲתִמִּי לְחַבֵּר הָאִגֶּרֶת • אֲשֶׁר מִתּוֹכְחוֹת מוּסָר מְחֻבֶּרֶת • שְׁלַחְתִּיהָ בְיַד הַנַּעַר אֶל אַרְמוֹן הַבִּירָה • אֲשֶׁר שָם הַגְּבִירָה • וַיְהִי כִּרְאוֹת הַגְּבִירָה אֶת הָאִגֶּרֶת • וּבָהּ תּוֹכַחַת מְגֻלָּה מֵאַהֲבָה מְסֻתֶּרֶת • וַתֹּאמַר זֹאת חֶרֶב חָלָל הַגָּדוֹל הַחוֹדֶרֶת • וְלֹא קָמָה עוֹד רוּחַ בָּהּ • וַתִּתְעַצֵּב אֶל לִבָּהּ • וַתֵּבְךְּ וַתִּסְפֹּד בְּקוֹל מַר • וַתִּשָּׂא אֶת קוֹלָהּ וַתֹּאמַר • אִי עֲצוּבַת רוּחַ וְהַשְּׁדוּדָה • הַסְּכָלָה וְהַבּוֹגֵדָה • הָיִית עַל כָּל הַבְּתוּלוֹת נִכְבָּדָה • עֲשָׂאֵךְ הַזְּמָן בְּעוֹלָמֵךְ יְחִידָה • בְּתִתּוֹ אוֹתָךְ רִאשׁוֹנָה לַחֲסִידוּת וְלִקְדֻשָּׁה • וְעַתָּה יִשְׁאֲלוּ בַעֲדֵךְ אַיֵּה הַקְּדֵשָׁה • אוֹי לָהּ לְאוֹתָהּ בּוּשָׁה • לֹא הֶאֱמַנְתִּי כִּי הַחֵשֶׁק הָאַכְזָר בִּיצוּרַי יִלָּחֵם • וּמֵעֲבֹד אֵל חַי יַדִּיחֵם • וְלָלֶכֶת אַחֲרֵי תַאֲוַת הַזְּמָן יַנְחֵם • וַיָּקוּמוּ כָל אַחֶיהָ וְכָל אַחְיוֹתֶיהָ לְנַחֲמָהּ וַתְּמָאֵן לְהִתְנַחֵם • וַתֹּאמֶר כִּי עוֹד מְעַט וְלֹא יַעֲבֹר • אֶל שְׁאוֹל תּוּרַד אֶל יַרְכְּתֵי בוֹר • וַיְהִי כַּאֲשֶׁר דִּמְּתָה הַגְּבִירָה כֵּן הָיָתָה • לֶחֶםֶ לֹא אָכְלָה וּמַיִם לֹא שָׁתָתָה • עַד אֲשֶׁר רוּחָה סָפָתָה • אָרוּר אַפָּהּ כִּי עָז וְעֶבְרָתָהּ כִּי קָשָׁתָה • וַתָּמָת הַגְּבֶרֶת • אֲשֶׁר הָיְתָה בְרֹאשׁ הַזְּמָן לַעֲטֶרֶת • וְעָלְתָה עַל כָּל הַגְבִירוֹת לִתְהִלָּה וּלְשֵׁם וּלְתִפְאֶרֶת • וְכִרְאוֹתִי כִי מוֹתָהּ סִבַּבְתִּי • אֶל בֵּית הַשָּׂר עוֹד לֹא שַׁבְתִּי • וָאֶלְבַּשׁ כְּלֵי גוֹלָה • וָאָקוּם וָאֵלֵךְ אֶל הַמָּקוֹם אֲשֶׁר הָיָה שָׁם אָהֳלִי בַתְּחִלָּה • וָאֲקוֹנֵן עַל הַגְּבִירָה • בְּלֵב נִשְׁבָּר וְרוּחַ מְצֵרָה:</p>
</blockquote>

<br>  

<blockquote>
<p>נָפְלָה עֲטֶרֶת הַזְּמָן כִּי נָפְלָה</p>
</blockquote>

<blockquote>
<p>עָשׁ מֵעֲלֵי כִסֵּא יְקָרָהּ מִזְּבוּל</p>
</blockquote>

<blockquote>
<p>יָבְשׁוּ פְרָחֵינוּ וְאֻמְלַל כָּל־יְבוּל</p>
</blockquote>

<blockquote>
<p>צִיצַת אֲדָמָה אָבְלָה אַף נָבְלָה</p>
</blockquote>

<br>  

<blockquote>
<p>קָדְרוּ פְנֵי שַׁחַק וְתֵבֵל אֻמְלְלָה</p>
</blockquote>

<blockquote>
<p>אוֹיָה לְיֶרַח זִו אֲשֶׁר נֶהְפַּךְ לְבוּל</p>
</blockquote>

<blockquote>
<p>רָבְתָה אֲנָחָה בּוֹ וְעָבְרָה הַגְּבוּל</p>
</blockquote>

<blockquote>
<p>עַל־עָשׁ וּמַעְלָתָהּ אֲשֶׁר בּוֹ שָׁפְלָה</p>
</blockquote>

<br>  

<blockquote>
<p>עָשׁ בַּעֲבוּרֵךְ אֹהֲבָה הַמָּוְתָה</p>
</blockquote>

<blockquote>
<p>מַה מָּתְקָה מִיּוֹם אֲשֶׁר בָּךְ דָּבְקָה</p>
</blockquote>

<blockquote>
<p>מַה נִּפְלְאָה מָוֶת בְּעָשׁ הִתְחַבְּרָה</p>
</blockquote>

<br>  

<blockquote>
<p>לֹא הַתְּמוּתָה מַעֲלָתֵךְ מֹתְתָה</p>
</blockquote>

<blockquote>
<p>אַךְ הַתְּמוּתָה הִיא בְמִתְקֵךְ מָתְקָה</p>
</blockquote>

<blockquote>
<p>עַל־צוּף וְיַעְרַת הַדְּבָשׁ הִתְגַּבְּרָה •</p>
</blockquote>

<blockquote>
<br />
</blockquote>

<h2 id="המחברתהרביעית">המחברת הרביעית</h2>

<br />

<blockquote>
<p>אָמַר עִמָּנוּאֵל הַמְחַבֵּר:</p>

<p>אַחֲרֵי אֲשֶׁר יָצָאתִי מִבֵּית הַשָּׂר בּוֹשׁ וְנִכְלָם</p>

<p>עַל אֲשֶׁר סִבַּבְתִּי מוֹת הַגְּבִירָה אֲשֶׁר לֹא אֶתְנַחֵם אַחֲרֶיהָ לְעוֹלָם</p>

<p>יָשַׁבְתִּי בְאֶרֶץ־נוֹד כְּעֶשֶׂר שָׁנִים</p>

<p>וְעָבְרוּ עָלַי גַּלֵּי יְגוֹנִים</p>

<p>עַד אֲשֶׁר הֵחֵלּוּ לִצְמֹחַ יְמֵי הַזְּקֻנִים</p>

<p>וּבְשִׁבְתִּי מַרְעִיד וּמַשְׁמִים</p>

<p>אָחוּז בְּחַבְלֵי בוּז וְאֵימִים</p>

<p>מִפְּנֵי תוֹלְדוֹת הַיָּמִים</p>

<p>וְהִנֵּה עַל הֶהָרִים רַגְלֵי מְבַשּׂר מַשְׁמִיעַ שָׁלוֹם</p>

<p>בָּא עַד הֲלוֹם</p>

<p>וַיֹּאמֶר אֵלַי הַשָּׂר שְׁלָחַנִי אֵלֶיךָ כִּי לִרְאוֹתְךָ יַחְמֹד</p>

<p>וְלָכֵן מְהֵרָה חוּשָׁה אַל תַּעֲמֹד</p>

<p>אֲנִי דִבְרֵי הַמְּבַשּׂר הֶאֱזַנְתִּי</p>

<p>וַיָּפָג לִבִּי כִּי לֹא הֶאֱמַנְתִּי</p>

<p>וָאֹמַר הֲשָׁלוֹם אֶל הַשָּׂר הַחֹמֵל וְהַרַחֲמָן</p>

<p>נֵזֶר הַזְּמָן</p>

<p>וַיֹּאמַר שָׁלוֹם תְּהִלָּה לָאֵל הַנֶּאֱמָן</p>

<p>הִנֵּה הוּא שׁוֹלֵחַ לְךָ זֹאת הַשּׁירָה הַנִּכְבָּדָה</p>

<p>בַּעֲבוּר תִּהְיֶה לְךָ לְעֵדָה</p>

<p>וַיּוֹצִיאָהּ מֵחֵיקוֹ וְהָאָרֶץ הֵאִירָה מִכְּבוֹדָהּ</p>

<p>וְהִנֵּה זֹאת שִׁירַת הַשָּׂר יָרוּם הוֹדוֹ וְתִפְאַרְתּוֹ</p>

<p>הַשּׁלוּחָה אֵלַי מֵאִתּוֹ:
<br></p>
</blockquote>

<blockquote>
<p>אֵי זֶה הַדֶּרֶךְ יִשְׁכָּן־אוֹר</p>

<p>יָשִׂישׂ יִזְרַח לָרוּץ אֹרַח</p>

<p>הוּא דוֹד נִסַּע נִגְלָה מִנִּי</p>

<p>מִיָּדִי בָּרוֹחַ יִבְרָח</p>

<p>פִּנַּת יִקְרַת הוּא לִמְנוֹרַת</p>

<p>הַשּׂכֶל כַּפְתֹּר וָפָרַח</p>

<p>יוֹם מִבְחַן מַטּוֹת בִּין לִפְנֵי</p>

<p>הָעֵדוּת מַטֵּהוּ פָרָח</p>

<p>נַפְשִׁי אִוִּיתִיהוֹ לַיְלָה</p>

<p>אַף רוּחִי בִי מָרָה יִצְרָח</p>

<p>הָיִיתִי יוֹם אָכַל אֹתִי</p>

<p>חֹרֶב וּבַלַּיְלָה קָרַח</p>

<p>שָׂנֵאתְי חַגִּי עִם חָדְשִׁי</p>

<p>הָיוּ עַל נַפְשִׁי לָטֹרַח</p>

<p>כִּי־הִכְאִיב לִבִּי יוֹם נֹדוֹ</p>

<p>יוֹם שׁוּבוֹ לִשְׁחִינִי יִמְרָח</p>

<p>אִם־כֹּפֶר יוּשַׁת עַל שׁוּבוֹ</p>

<p>נָתַתִּי כָפְרוֹ הוֹן קֹרַח</p>

<p>לוּ יִרְצֶה מִנְחָה מִיָּדִי</p>

<p>הֵא מִנְחָתִי אוֹתָהּ יָרָח</p>

<p>רֹאָיו אֵלָיו יַשְׁגִּיחוּ כִּי</p>

<p>אוֹר שִׂכְלוֹ עַל לִבָּם יִזְרָח</p>

<p>הֵמָּה רָאוּ כֵּן תָּמָהוּ</p>

<p>מִי הֵעִיר צֶדֶק מִמִּזְרָח.
<br></p>
</blockquote>

<blockquote>
<p>וַיְהִי כִּרְאוֹתִי הַשּׁירָה הַהֲדוּרָה אֱלֹהֵי אָבִי בֵרַכְתִּי</p>

<p>וָאָשִׂים לַדֶּרֶךְ פְּעָמַי וְהָרִים וּגְבָעוֹת דָּרַכְתִּי</p>

<p>וּנְדֻדִים שָׂבַעְתִּי</p>

<p>עַד אֲשֶׁר אֶל בֵּית הַשָּׂר הִגַעְתִּי</p>

<p>וְכִרְאוֹת הַשָּׂר אוֹתִי מֵרָחוֹק</p>

<p>אָז נִמְלָא פִּיו שְׂחוֹק</p>

<p>וַיֹאמַר שָׁלוֹם שָׁלוֹם לָרָחוֹק</p>

<p>בֹּא יָבֹא בְרִנָּה נוֹשֵׂא אֲלֻמּוֹת הַזִּקְנָה</p>

<p>אֲשֶׁר בִּנְדוֹדוֹ לִבִּי עִנָּה</p>

<p>וָאַעַן וָאֹמַר אֲדוֹנִי הַשָּׂר אֲשֶׁר גָּבַרְתָּ בְּשִׁכְלְךָ</p>

<p>גַּם הַיּוֹם מִשְׁנֵה שָׁלוֹם אַגִּיד לְךָ</p>

<p>וְאִם זָקֵן אֲנִי אֵיךְ תֵּשֵׁב עַד בּוֹאִי</p>

<p>וְאִם אֲדוֹנִים אָנִי אַיֵּה מוֹרָאִי.</p>
</blockquote>

<br>

<blockquote>
<p>וָאֶשָּׂא מְשָׁלִי וָאֹמַר:</p>
</blockquote>

<br>

<blockquote>
<p>עֶלֶם זְכֹר יוֹם מִפְּנֵי זֹקֶן</p>

<p>תָּנוּד כְּנוּד צִפּוֹר דְּרוֹר מִקֵּן</p>

<p>עַל כֵּן בְּחִירִי מִפְּנֵי שֵׂיבָה</p>

<p>תָּקוּם וְהָדַרְתָּ פְּנֵי זָקֵן.</p>
</blockquote>

<br>

<blockquote>
<p>וַיִתְמַהּ הַשָּׂר עַל מַעֲנַי וְשִׂיחָי</p>

<p>וַיֹּאַמר אָמוּתָה הַפָּעַם אַחֲרֵי רְאוֹתִי אֶת פָּנֶיךָ כִּי עוֹדְךָ חָי</p>

<p>חֵי הַבְּרִית כִּי עַל שְׁלוֹמְךָ הִתְפַּלָּלְתִּי</p>

<p>וְרָאֹה פָנֶיךָ לֹא פִלָּלְתִּי</p>

<p>וּמֵאָז רָתַמְתָּ פִּרְדֵי הַפְּרִידָה בְּעִמְקֵי הַדְּאָגוֹת צָלַלְתִּי</p>

<p>וְקַרְנִי בֶעָפָר עֹלַלְתִּי</p>

<p>וְעַתָּה בִּרְאוֹתִי פָנֶיךָ אֱלֹהִים הִלַּלְתִּי כִּי נָפְלוּ לִי בַּנְּעִימִים חֲבָלִים</p>

<p>בָּרוּךְ הַמַּחֲזִיר אֲבֵדָה לַבְּעָלִים.
<br></p>
</blockquote>

<blockquote>
<p>וַיִּשּׂא מְשָׁלוֹ וַיֹּאמַר:</p>
</blockquote>

<br>

<blockquote>
<p>רְאֹה יִפְעָתְךָ לֹא פִלְלוּ עוֹד</p>

<p>יְבֹרַךְ מַחֲזִירְךָ אֶל בְּעָלִים</p>

<p>יְסוֹד לִבְּךָ מְגֻלֶּה עַל־לְשׁוֹנְךָ</p>

<p>כְּהִגָּלוֹת יְסוֹד שֹׁרֶשׁ בְּעָלִים</p>

<p>וְעֵינֵי הַנְּפָשׁוֹת לָךְ נְשֻׂאוֹת</p>

<p>כְּעֵינֵי הַגְּבִירוֹת אֶל־בְּעָלִים</p>

<p>וְכָל לָשׁוֹן לְךָ תִכְסֹף כְּמוֹאָב</p>

<p>אֱלֵי מִלְכֹּם וְעַמּוֹן אֶל־בְּעָלִים.</p>
</blockquote>

<br>

<blockquote>
<p>וְעַתָּה אֱמָר־נָא נֵזֶר הַזְּמָן</p>

<p>לָמָּה נַחְבֵּאתָ לִבְרֹחַ מִמּוֹדָעֲךָ הַנֶּאֱמָן</p>

<p>וַתִּגְנֹב אֶת־לְבָבִי בְּפֵרוּדֶךָ</p>

<p>וְהִכְאַבְתַּנִי בְנוּדֶךָ</p>

<p>הַאֻמְנָם לֹא אוּכַל כַּבְּדֶךָ</p>

<p>וָאַעַן וָאֹמַר חֵי אַהֲבָתְךָ הַשָּׂר הַיְקָרָה</p>

<p>אֲשֶׁר הִיא אֵלַי לַעֲטֶרֶת צְבִי וְלִצְפִירַת תִּפְאָרָה</p>

<p>כִּי רוּחַ אַחֵר עָלַי לֹא עָבָר</p>

<p>אִם לֹא מִדְּאָגָה מִדָּבָר</p>

<p>פֶּן תִּפְקֹד עָלַי עֲוֹן הַגְּבֶרֶת הַטְּהוֹרָה</p>

<p>אֲשֶׁר עֲווֹנוֹתַי כָּרְתוּ מִפְלַצְתָּהּ וֶהֱסִירוּהָ מִגְבִירָה</p>

<p>וְעָלֶיהָ לִבִּי כְּלֵב אִשּׁה מְצֵרָה</p>

<p>וַיַעַן הַשָּׂר וַיֹּאמַר חַי אָנִי כִּי לְמוֹת הַגְּבִירָה הִתְאַבַּלְתִּי</p>

<p>וּמֵאָז לֶחֶם הַפֶּחָה לֹא אָכַלְתִּי</p>

<p>כִּי הָיְתָה יְדִידוּת נַפְשִׁי</p>

<p>וְצָנִיף הַטָּהוֹר עַל רֹאשִׁי</p>

<p>וּבָאוּ כַמָּה מוֹצִיאֵי דִבָּה</p>

<p>לֵאמֹר כִּי הָיִיתָ לְמִיתַת הַצְּבִיָּה סִבָּה</p>

<p>וַיֹּאמְרוּ הָבָה נִתְחַכְּמָה לוֹ פֶּן יִרְבֶּה</p>

<p>וְעִם כָּל זֶה בָעֲרָה בִּי אֵשׁ חִשְׁקְךָ וְאֵין מְכַבֶּה</p>

<p>וּמוֹצִיאֵי הַדִּבָּה הֶחֱשֵׁיתִי</p>

<p>וְאֶת לִבִּי לְמוּלָם הִקְשֵׁיתִי</p>

<p>עַל אַחַת כַּמָּה וְכַמָּה</p>

<p>אֲשֶׁר לוּ רָצַחְתָּ כָל קְרוֹבַי צָפוֹנָה וָנֶגְבָּה וָקֵדְמָה וְיָמָּה</p>

<p>לִבִּי נָתוּן לְךָ וְשַׂמְתִּי לְךָ מָקוֹם אֲשֶׁר תָּנוּס שָׁמָּה.</p>
</blockquote>

<br>

<blockquote>
<p>וַיִּשּׂא מְשָׁלוֹ וַיֹּאמַר:</p>
</blockquote>

<br>

<blockquote>
<p>לִבִּי לְחִשְׁקָךְ הַצְּבִי יִכְסֹף</p>

<p>וַיְהִי בְלִבִּי חִשְׁקְךָ כָנוּס</p>

<p>אֶתְמַהּ לְלִבִּי יֵט לְחִשְׁקֶךָ</p>

<p>כִּי תֶאֱנֹס אֹתוֹ וְהוּא אָנוּס</p>

<p>לִבִּי הֲכִי תִרְצַח וְתוֹךְ לִבִּי</p>

<p>שַׂמְתִּי לְךָ מָקוֹם אֲשֶׁר תָּנוּס.</p>
</blockquote>

<br>

<blockquote>
<p>וָאַעַן וָאֹמַר מַה גָּדְלוּ מַעֲשֶׂיךָ הַשָּׂר אַשְׁרֶיךָ</p>

<p>וּמַה נִּפְלְאוּ מְאֹד מוּסָרֶיךָ</p>

<p>אַשְׁרֵי תִּבְחַר וּתְקָרֵב יִשְׁכֹּן חֲצֵרֶיךָ</p>

<p>כִּי הִכְאַבְתִּיךָ וְרִחַמְתָּנִי</p>

<p>וְהִרְחַקְתִּי נְדֹד וְשִׁחַרְתָּנִי</p>

<p>וַתִּקְטַן זֹאת בְּעֵינֶיךָ וַתַּהַס מוֹצִיאִים עָלַי דִּבָּה</p>

<p>וַתֵּסָעֲרֵם בִּסְעָרָה לְהָכִיל מִרְבָּה</p>

<p>כְּמֹץ יְסֹעַר מִגֹּרֶן וּכְעָשָׁן מֵאֲרֻבָּה.</p>
</blockquote>

<br>

<blockquote>
<p>וָאֶשָּׂא מְשָׁלִי וָאֹמַר:</p>
</blockquote>

<br>

<blockquote>
<p>לִבִּי מִצּוּף דִּבְשָׁךְ רָצוּף</p>

<p>עַד מֵחִשְׁקְָך הוּא קָלִי בִי</p>

<p>הַגֵּד עֹפֶר אִם לֹא תֵדַע</p>

<p>כִּי בִנְדֹדִי הוּכָּה לִבִּי</p>

<p>לוּ יוֹלַדְתָּךְ הִיא יוֹלַדְתִּי</p>

<p>כִּי לִבֶּךָ הוּא כַלִּבִּי</p>

<p>כִּי תַהַס כָּל מוֹצִיא דִבָּה</p>

<p>הַגֵּד אִם אתְּ הוּא כָלִבִּי.</p>
</blockquote>

<br>

<blockquote>
<p>וַיֹּאמֶר הַשָּׂר בְּחַסְדֶּךָ הַגֶּד־נָא לִי אִם עַל הָרוֹב</p>

<p>מָצָאתָ בִנְדוּדְךָ גּוֹאֵל אוֹ קָרוֹב</p>

<p>וָאַעַן וָאֹמַר חַיֶּיךָ הַשָּׂר כִּי יוֹם הַנְּדִיבוֹת פָּנָה לַעֲרוֹב</p>

<p>אֶרְאֶנּוּ וְלֹא עַתָּה אֲשׁוּרֶנּוּ וְלֹא קָרוֹב</p>

<p>וְהַקּוֹפְצִים יָדָם הֵם כְּכוֹכְבֵי הַשּׁמַיִם לָרוֹב</p>

<p>וְרָאִיתִי מִן הַנִּקְרָאִים נְדִיבִים הֵם כְּמוֹ שִׁשּׁים רִבּוֹא</p>

<p>וְלֹא מָצָאתִי אֶל בֵּיתָם מָבוֹא</p>

<p>כִּי סֻגַּר כָּל־בַּיִת מִבּוֹא</p>

<p>וּבְעֵת אֶל בֵּית אֶחָד מֵהֶם אָבוֹא</p>

<p>דָּמִיתִי אֶל יַעֲקֹב הָעֵת אָמְרַה לוֹ לֵאָה אֵלַי תָּבוֹא.</p>
</blockquote>

<br>

<blockquote>
<p>וָאֶשָּׂא מְשָׁלִי וָאֹמַר:
<br></p>
</blockquote>

<blockquote>
<p>יוֹם גֻּנַּבְתִּי דּוֹד מֵחֵיקְךָ</p>

<p>צִירַי חָשׁוּ עָלַי לִצְבֹּא</p>

<p>בָּחַרְתִּי הִסְתּוֹפֵף עִמְּךָ</p>

<p>מִדּוּר עִם מֶלֶךְ בִּמְסִבּוֹ</p>

<p>עִמְּךָ לֹא עִם צִבְאוֹת שַׁחַק</p>

<p>עִמְךָ לֹא עִם שִׁשּׁים רִבּוֹא</p>

<p>לֹא מִלִּבִּי שִׂמְחַת גִּילִי</p>

<p>לוּ לֵב עַבְדָּךְ חוּץ מִקִּרְבּוֹ</p>

<p>כִּי מִיּוֹם מִמְּךָ נָדַדְתִּי</p>

<p>סֻגַּר לִי כָל בַּיִת מִבּוֹא</p>

<p>וּבְעֵת נוּדִי דּוֹד וּמְרוּדִי</p>

<p>אִם בֵּית שָׂר אוֹ טִפְסָר אָבוֹא</p>

<p>דָּמִיתִי אֶל יַעְקֹב הָעֵת</p>

<p>אָמְרָה לֵאָה אֵלַי תָבוֹא.</p>
</blockquote>

<br>

<blockquote>
<p>אָמְנָם נְדִיבוּתְךָ הַשָּׂר גָּבְרָה עַל כָּל נְדִיבוּת</p>

<p>וַעֲרֵבוּתְךָ עַל כָּל עֲרֵבוּת</p>

<p>כִּי שְׂחוֹק פִּיךָ יֶאֱסֹף הַדַּלִּים וְהַשּׁקְקִים</p>

<p>וְהַשּׁחָקִים בּוֹכִים לְעֵת טַלָּם מְרִיקִים.</p>
</blockquote>

<br>

<blockquote>
<p>וָאֶשָּׂא מְשָׁלִי וָאֹמַר:</p>
</blockquote>

<br>

<blockquote>
<p>לְקוֹל תִּתְּךָ הֲמוֹן גִּשְׁמֵי נְדָבוֹת</p>

<p>שְׂחוֹק פִּיךָ יְאַסֵּף הַמְחַכִּים</p>

<p>וְיָנוּסוּ מְחַכֵּי הַשּׁחָקִים</p>

<p>וְנִדְבָתָם בְּשׁוּרָם כִי מְבַכִּים.</p>
</blockquote>

<br>

<blockquote>
<p>וַיֹּאמֶר הַשָּׂר צַר לִי כִּי הִפְסַדְתִּי מִשּׁנוֹתֶיךָ עֲשָׂרָה</p>

<p>וְלֹא תִהְיֶה לִי מֵהֶם לְעוֹלָם תְּמוּרָה</p>

<p>וָאַעַן וָאֹמַר חַיֶּיךָ אֲדֹנִי אֲנִי הַמַּפְסִיד</p>

<p>כִּי קְוֻצּוֹתַי תַּלְתַּלִּים שְׁחוֹרוֹת שָׂד אוֹתָם הַזְּמָן בַּשִּׂיד</p>

<p>וְהִנְנִי אֲחֹרַנִּית פֹּסֵעַ</p>

<p>וּמִיָּטְבָתָה אֶל אֶדְרֶעִי נוֹסֵעַ.</p>
</blockquote>

<br>

<blockquote>
<p>וָאֶשָּׂא מְשָׁלִי וָאֹמַר:</p>
</blockquote>

<br>

<blockquote>
<p>הַחֹלִי הוּא זֹקֶן מִקְרִי</p>

<p>אַךְ הַזֹּקֶן חֹלִי טִבְעִי</p>

<p>מִי שֶׁיַּזְקִין הוּא נֹסֵעַ</p>

<p>מִיָּטְבָתָה אֶל־אֶדְרֶעִי.</p>
</blockquote>

<br>

<blockquote>
<p>וַיִּשְׂחַק הַשָּׂר וַיֹּאמַר אַשְׁבִּיעֲךָ בְאַהֲבָתֵנוּ הַנֶּאֱמָנָה</p>

<p>לְהוֹדִיעֵנִי אִם קוֹנַנְתָּ עַל הַזִּקְנָה</p>

<p>וָאַעַן וָאֹמַר חַיֶּיךָ קוֹנַנְתִּי בְּעַל כָּרְחִי</p>

<p>כִּי כָהֲתָה עֵינִי וְנָס לֵחִי</p>

<p>וְצָרַעַת הַזֹּקֶן זָרְחָה עַל מִצְחִי</p>

<p>וְנִלְאָה הַזְּמָן לָשֵׂאת טָרְחִי</p>

<p>וְלֹא יִתְּנֵנִי הָשֵׁב רוּחִי.</p>
</blockquote>

<br>

<blockquote>
<p>וָאֶשָּׂא מְשָׁלִי וָאֹמַר:</p>
</blockquote>

<br>

<blockquote>
<p>הָהּ כִּי שְׂעַר שֵׂיבָה בְּרֹאשׁ צִמֵּחַ</p>

<p>צִיר מִיְּמֵי זֹקֶן כְּבָר הִגִּיעַ</p>

<p>צַר לִי בְּחוּרוּתַי וְאֵיךְ אַרְגִּיעַ</p>

<p>וִידֵי תְמוּתָה כּוֹנַנוּ מַטְבֵּחַ.</p>

<p>גַּם הַזְּמָן יָקוּם כְּמוֹ רוֹצֵחַ</p>

<p>מִי זֶה יְשׁוּעָה לִי וְטוֹב יַשְׁמִיעַ</p>

<p>מָה אוֹמְרָה אֵין אִישׁ וְאֵין מַפְגִּיעַ</p>

<p>הָהּ כִּי זְמַנִּי יִהְיֶה נֹצֵחַ.</p>

<p>צַר לִי זְמַנִּי וַאֲנִי נִקְרֵאתִי</p>

<p>רָץ אַחֲרי רָץ יוֹם לְיוֹם יַבְהִלוּ</p>

<p>אֹתִי וּמַה לִי עוֹד בְּחַיַּי חֵפֶץ</p>

<p>אוֹי לִי עֲלוּמִים כִּי אֲנִי נִדְמֵיתִי</p>

<p>אֶרְאֶה לְבָנִים לַעֲלוֹת יַעְפִּלוּ</p>

<p>בָּרָד בְּאַמְתַּחְתָּם וְאֶבֶן נֶפֶץ.</p>
</blockquote>

<br>

<blockquote>
<p>וַיַּעַן הַשָּׂר וַיֹּאמַר אֱמָר־נָא נֶטַע נַעֲמָן</p>

<p>הִנֵּה הָיִיתָ רֹאשׁ חֹשְׁקֵי הַזְּמָן</p>

<p>וּבָניתָ לַצְּבִיּוֹת בַּיִת נֶאֱמָן</p>

<p>וְשַׂמְתָּם עַל לִבְּךָ חוֹתָם</p>

<p>אֱמָר־נָא אֵיךְ אַתָּה עַתָּה בְאַהבָתָם</p>

<p>הֲקָצוֹר קָצְרָה יָדְךָ מִפְּדוּת</p>

<p>וְחִלַּלְתָּ נֵזֶר הַחֵשֶׁק וְהָעֵדוּת</p>

<p>וָאַעַן וָאֹמַר הֵסִיר הַזֹּקֶן אֵת אוֹפַן מַרְכְּבֹתַי וַיְנַהֲגֵם בִּכְבֵדוּת</p>

<p>וּמִן הַחֵשֶׁק הָלַכְתִּי קְדֹרַנִּית</p>

<p>וְהַזֹּקֶן עַל גַּבִּי חָרַשׁ הֶאֱרִיךְ מַעֲנִית</p>

<p>וְהֵרִיק אַחֲרַי לַהַב חֶרֶבֶ וּבְרַק חֲנִית</p>
</blockquote>

<br>

<blockquote>
<p>וָאֶשָּׂא מְשָׁלִי וָאֹמַר:</p>
</blockquote>

<br>

<blockquote>
<p>יַד הַזֹּקֶן עָלַי הוֹיָה</p>

<p>מַה לִּי דּוֹדִים עוֹד לִצְבִיָּה</p>

<p>רִשְׁפֵי זֹקֶן אֶל תּוֹךְ לִבִּי</p>

<p>הֵם רִשְׁפֵי אֵשׁ שַׁלְהֶבֶתְיָה</p>

<p>צֵל הַשּׁחֲרוּת עֶשֶׂר מַעְלוֹת</p>

<p>הָלַךְ מִי יִּתֵּן וִישַׁעיָה</p>

<p>יַשִׁיב הַצֵּל אָחוֹר כַּאְשֶׁר</p>

<p>הֵשִׁיב אָז בִּימֵי חִזְקִיָּה</p>

<p>עֵינֵי חִשְׁקִי מִשּׂיב קָמוּ</p>

<p>נָדוּ אֶל אֶרֶץ מַאְפֵּליָה</p>

<p>אִם יִרְאוּ עוֹד עֵינַי חִשְׁקִי</p>

<p>אָז יִרְאוּ עֵינֵי צִדְקִיָּה</p>

<p>צָרַעַת זֹקֶן זָרְחָה עַל</p>

<p>מִצְחִי אֵיךְ אֶחְשֹׁק עוֹד רַעְיָה</p>

<p>אִם אַעַל עַל מִזְבַּח חֵשֶׁק</p>

<p>לַקְטִר יַקְטִיר עוֹד עֻזִּיָּה</p>

<p>גַּם לִי עֵרֹם עִם חֹסֶר כֹּל</p>

<p>בָּדָד נֶאְלַמְתִּי דוּמִיָּה</p>

<p>נָפַלְתִּי מֵחוּג שָׁמַיִם</p>

<p>צָלַלְתִּי בִּשְׁאוֹל תַּחְתִּיָּה</p>

<p>אֵין אִישׁ יִמְחֶה מֵעַל פָּנַי</p>

<p>דִּמְעַת עֵינִי הַבּוֹכִיָּה</p>

<p>נֶפֶשׁ צָרָה הֵיךְ מַבְכִּירָה</p>

<p>אֵיכָה תִשְׂחַק בִּימֵי עָנְיָהּ</p>

<p>נֹחַם יִסָּתֵר מֵעֵינַי</p>

<p>כִּי אֵין לִי עֶזרָא וּנְחֶמיָה</p>

<p>וּלְיָרְאֵנִי וּלְבַהְלֵנִי</p>

<p>לִי סַנְבַלַּט עִם נוֹעַדְיָה</p>

<p>מַה לִּי וּלְחֵשֶׁק יַעֲלוֹת־חֵן</p>

<p>וּלְחַבֵּק עוֹד חֵק נָכְרִיָּה</p>

<p>וּפְנֵי יַעְלוֹת אֶחְשֹׁב כַּיּוֹם</p>

<p>כִּפְנֵי פֶרֶס אוֹ עָזְנִיָּה</p>

<p>לוּ תוּקַעְנָה כָּל הַנָּשִׁים</p>

<p>וּתְהִי נִבְלָתָם לַחַיָּה</p>

<p>לֹא אַטֶּה הַשּׂק אֶל הַצּוּר</p>

<p>לֹא אֶהְיֶה רִצְפָּה בַת אַיָּה</p>

<p>אֵיךְ אֶחְשֹׁק עוֹד בִּבְנוֹת הַחֵן</p>

<p>וּתְהִי עָפְרַת חֵן בִּי לוֹיָה</p>

<p>כִּי טָבַעְתִּי בִּיוֵן זֹקֶן</p>

<p>שַׁחְרוּתִי יֻכַּת בִּשְׁאִיָּה</p>

<p>בָּנוֹת נָעְמוּ אֵלַי אֶתְמוֹל</p>

<p>רָאִיתִי בָם שַׁעְרוּרִיָּה</p>

<p>עַד לוּ תָמָר אֶל תּוֹךְ חֶדְרִי</p>

<p>וּלְעֵינַי תַּעַשׂ הַבְּרִיָה</p>

<p>אוֹ בַת־שֶׁבַע מֵעַל הַגַּג</p>

<p>אֶרְאֶנָּה רֹחֶצֶת עֶרְיָה</p>

<p>לֹא אֶתְחַל עַל חֵשֶׁק תָּמָר</p>

<p>לֹא אֶחְשֹׁב רַע עַל אוּרִיָּה.</p>
</blockquote>

<br>

<blockquote>
<p>וַיֹּאמֶר הַשָּׂר הֲיָכֹלִתָּ עַל הַצְּבִיּוֹת בִּימֵי בְּחוּרוֹתֶיךָ</p>

<p>וְאִם נִלְכְּדוּ בִמְצוּדוֹתֶיךָ</p>

<p>וָאַעַן וָאֹמַר חַיֶּיךָ הַשָּׂר לֹא נִמְלְטָה מִיָּדִי עָפְרָה רְאִיתִיהָ</p>

<p>אִם עָלְתָה הַשּׁמַיְמָה מִשּׁם הוֹרַדְתִּיהָ</p>

<p>וְאִם נֶחְבָּאֲתָה בְקַרְקַע הַיָּם מִשּׁם הֶעֱלִיתִיהָ</p>
</blockquote>

<br>

<blockquote>
<p>וָאֶשָּׂא מְשָׁלִי וָאֹמַר:</p>
</blockquote>

<br>

<blockquote>
<p>הָהּ לִזְמַנִּי כָּתַב שִׂטְנָה</p>

<p>עָלַי לֹא הִשְׁאִיר לִי עֶדְנָה</p>

<p>בִּימֵי חָרְפִּי הַשּׁיר עַל פִּי</p>

<p>רָתַם רִכְבּוֹ עַל פִּי חָנָה</p>

<p>כָּל הַשּׁירוֹת מִבּוֹר שִׁירוֹ–</p>

<p>תַי תִּקַּחְנָה וַתְּמַלְאֶנָה</p>

<p>מִרְמַס רַגְלַי הֵם תִּרְעֶינָה</p>

<p>מִרְפַּשׂ רַגְלַי הֵם תִּשְׁתֶּינָה</p>

<p>לוּ הִמְלִיכוּ מֶלֶךְ שִׁירֵי</p>

<p>חֵשֶׁק שִׁירוֹתַי תִּמְלֹכְנָה</p>

<p>הָיִיתִי שַׁעְשׁוּעֵי לִבּוֹת</p>

<p>וּצְבִיּוֹת־חֵן בִּי תָגֵלְנָה</p>

<p>בִּי תִּשְׁכַּחְנָה אֵידָן אֹתִי</p>

<p>עַל רֹאשׁ שִׂמְחָתָן תַּעְלֶינָה</p>

<p>וּבְחַצְרֵיהֶם וּבְטִירֹתָם</p>

<p>הָיִיתִי קָרוּא רִאשֹׁנָה</p>

<p>דֹּדַי עָרְבוּ לִצְבִיּוֹת חֵן</p>

<p>וַיָּבֹאוּ אֶל קִרְבֶּנָה</p>

<p>לֹא שָׂגְבָה עָפְרָה מִמֶּנִּי</p>

<p>לֹא תִבָּצֵר עִיר צִיּוֹנָה</p>

<p>אִם תִּסָּתֵר בַּמִּסְתָּרִים</p>

<p>הֶאָנֹכִי לֹא אֶרְאֶנָּה</p>

<p>לוּ תֵחָבֵא אֶל תּוֹךְ הַיָּם</p>

<p>מִשּׁם יָדִי תִקָּחֶנָּה</p>

<p>אִם תַּגְבִּיהַּ כַּנֶּשֶׁר אוֹ</p>

<p>בֵּין כּוֹכָבִים תָּשִׂים קִנָּהּ</p>

<p>אוֹ כָעֵת בַּמָּרוֹם תַּמְרִיא</p>

<p>מִשָּׁם יָדִי תוֹרִידֶנָּה</p>

<p>אַשְׁפִּילֶנָּה עַד הָאָרֶץ</p>

<p>עַד הֶעָפָר אַגִּיעֶנָּה</p>

<p>אָנֹכִי בַּדֶּרֶךְ וּזְמַ-</p>

<p>נִּי נָחַנִי אֶל תּוֹךְ גַּנָּהּ</p>

<p>לִרְאוֹת הַדּוּדָאִים לִרְעוֹת</p>

<p>בַּגַּנִּים לִלְקֹט שׁוֹשַׁנָּה</p>

<p>שָׁם רָאִיתִי עָפְרָה בָרָה</p>

<p>וּמְקֻטֶּרֶת מֹר וּלְבוֹנָה</p>

<p>יוֹם צִיֵּר חוֹנֵן הַצּוּרוֹת</p>

<p>אֹתָהּ מִכָּל עֵשֶׂק פָּנָה</p>

<p>לֹא הוֹלִיד עַל תֵּבֵל כִּדְמוּ-</p>

<p>תָהּ וּכְצַלְמָהּ עוֹד לֹא־שָׁנָה</p>

<p>יוֹם הֻלֶּדֶת הַנִּכְבֶּדֶת</p>

<p>כָּל הֶהָרִים פָּצְחוּ רִנָּה</p>

<p>רֹאשָׁהּ עָלֶיהָ כַּכַּרְמֶל</p>

<p>וּשְׂפָתֶיהָ מוֹר תִּטֹּפְנָה</p>

<p>וּמְאוֹרֵי אוֹר בַּשּׁמַיִם</p>

<p>קֹדְרִים מוּל זֹהַר יִפְעָתָהּ</p>

<p>שָׁרְרָהּ אַגַּן סַהַר לֹא יֶחְ-</p>

<p>סַר וַעֲרֵמַת חִטִּים בִּטְנָהּ</p>

<p>וּלְחָיֶיהָ כָּל הּאוֹרִים</p>

<p>בָּם תִּזְרַחְנָה בָּם תַּעְרֹבְנָה</p>

<p>וּבְנִרְדָּם לֵב נִרְדָּם יֵעוֹר</p>

<p>וּבְנִיר־דָּם כָּאוֹר תָאֹרְנָה</p>

<p>עֵינֶיהָ לַהַט הַחֶרֶב</p>

<p>תִּתְהַפֵּכְנָה אֶל כָּל פִּנָּה</p>

<p>עֶשְׁתּנֹתַי וּמְזִמּוֹתַי</p>

<p>גַּם עֵינַי נִכחָן תַּבֵּטְנָה</p>

<p>מִשְׁתָּאוֹת מַחְשׁוֹת לָדַעַת</p>

<p>אִם תִּגְרֹשְׁנָה אוֹ תִקְרֶאנָה</p>

<p>לֹא הִבְחַנְתִּי אַךְ הֶאְמַנְתִּי</p>

<p>כִּי הֵן אֹמְרוֹת לֵכְנָה שֹׁבְנָה</p>

<p>חַמּוֹתִי רָאִיתִי אוֹר כִּלְ-</p>

<p>יוֹתַי כָּאֵשׁ כֵּן תִּבְעַרְנָה</p>

<p>לֹא יָדַעְתִּי אִם אֵשׁ חִשְׁקָהּ</p>

<p>הוּא אֶת נַפְשִׁי יַלְהִיבֶנָּה</p>

<p>אוֹ מִמָּרוֹם שֻׁלַּח בִּי אֵשׁ</p>

<p>עַל עַצְמוֹתַי וַיִּרְדֶּנָּה</p>

<p>אָמַרְתִּי מַה־יָפִית עָפְרָה</p>

<p>יִפְעַת הוֹדֵךְ מִי זֶה מָנָה</p>

<p>אִם עֵינַיִךְ לִי תִמְחַצְנָה</p>

<p>יָדַיִךְ אֹתִי תִרְפֶּינָה</p>

<p>חוּסִי עָלַי וּתְנִי־נָא לִי</p>

<p>מִדּוּדָאֵי חִשְׁקֵךְ יוֹנָה</p>

<p>כִּשְׁמֹעַ עָפְרָה שָׂשׂ לִבָּהּ</p>

<p>גַּם עֵינֶיהָ בִּי תִצְפֶּינָה</p>

<p>אָמְרָה בִּשְׁתַּיִם תִּתְחַתֵּן</p>

<p>בִּי הַיּוֹם נֵזֶר הַבִּינָה</p>

<p>אֶחְלֹק גּוּפִי לִשְׁתֵי מָנוֹת</p>

<p>וּבְחַר־לָךְ אַחַת מֵהֵנָּה</p>

<p>הָאֵזוֹר הוּא יִגְבּוֹל אֹתָם</p>

<p>בֵּין עֶלְיוֹנָה לַתַּחְתּוֹנָה</p>

<p>הַעֲמֵק שְׁאָלָה אוֹ הַגְבֵּהַּ</p>

<p>כִּי מָנָתְךָ לָךְ אֶתֵּנָה</p>

<p>עֵת שָׁמַעְתִּי לֹא יָדַעְתִּי</p>

<p>אִם אַשְׂמִילָה אִם אֵימִנָה</p>

<p>עֵינַי יָזֹקּוּ מִטְרוֹת עֹז</p>

<p>וַתָּבֹאנָה וַתִּדְלֶנָה</p>

<p>אָז אָמַרְתִּי נִגְזָרְתִּי כִּי</p>

<p>נַפְשִׁי כַּיּוֹם לָקְחָה בָשְׁנָה</p>

<p>לֹא יָדַעְתִּי בִּלְתִּי הַיּוֹם</p>

<p>נַפְשִׁי עַד כֹּה לֹא הֵבִינָה</p>

<p>כִּי עָפְרָה יַד חִשְׁקָהּ תִּקְפֹּץ</p>

<p>וּבְאִישׁ חִשְׁקָהּ תֵּרַע עֵינָהּ</p>

<p>וּנְקַלֹּתִי עוֹד מִזֹּאת כִּי</p>

<p>כָאֵלֶּה אֹתִי תִקְרֶאנָה</p>

<p>אַךְ לִכְבוֹדֵךְ עָפְרָה אֶקַּח</p>

<p>לִי הַמָּנָה הָעֶלְיוֹנָה</p>

<p>כִּשְׁמֹעַ זֹאת עָפְרַת הַחֵן</p>

<p>אָז כִּלְיוֹתֶיהָ תַעְלֹזְנָה</p>

<p>וַתִּשּׁבַע חֵי הַחֵשֶׁק</p>

<p>חֵי חִשְׁקֶךָ לִבִּי עִנָּה</p>

<p>יַעַן הָיְתָה־זֹאת עִם־לִבְּךָ</p>

<p>כִּי לִנְדִיבוּת לִבְּךָ פָּנָה</p>

<p>חַי אָנִי הָאֵזוֹר תַּחַת</p>

<p>כַּפּוֹת רַגְלַי שָׁם אָכִינָה</p>

<p>וּמָשַׁלְתָּ בַכֹּל וּשְׁתֵּי</p>

<p>הַמַּמְלָכוֹת לָךְ תִּהְיֶינָה</p>

<p>אָז הָלַכְתִּי עִם עָפְרַת־חֵן</p>

<p>עַד בָּאתִי אֶל אַפִּרְיוֹנָהּ</p>

<p>אָכַלְתִּי יַעְרָהּ אָרִיתִי</p>

<p>מוֹרָהּ גַּם שָׁתִיתִי יֵינָהּ</p>

<p>וּזְמַנִּי עַתָּה הֶלְאָנִי</p>

<p>וּצְבִיּוֹת חֵן לִי תִבְזֶינָה</p>

<p>לֹא תַחְשֹׁקְנָה בִּי וּבְקוֹלִי</p>

<p>לֹא תִשְׁמַעְנָה לֹא תֹאבֶינָה</p>

<p>אִם אָמַרְתִּי לַחְשֹׁק עָפְרָה</p>

<p>חֹשֵׁק אַחֵר יִשְכָּבֶנָה</p>

<p>לֹא תַחְפֹּצְנָה מִיָּדִי זֶ-</p>

<p>בַח עוֹלָתִי לֹא תִרְצֶינָה</p>

<p>אֶצְעַק חָמָס לִצְבִיּוֹת כִי</p>

<p>כִגְמוּל יָדִי לֹא תִגְמֹלְנָה</p>

<p>לֹא נָשִׁיתִי לֹא נָשׁוּ בִי</p>

<p>כִּי רָעָה עָלַי תַּחְרֹשְׁנָה</p>

<p>אֶתְמַהּ עַל כִּי תָקֹצְנָה בִּי</p>

<p>כִּי טָמֵא וּכְסִיל תִּשְׂכֹּרְנָה</p>

<p>לֹא נֶחְלוּ עַל שִׁבְרִי כַּיּוֹם</p>

<p>אִלּוּ מַתִּי לֹא תִבְכֶינָה</p>

<p>לוּ נִמְכַּרְתִּי בִקְשִׂיטָה אֶל–</p>

<p>עֵקֶר אֹתִי לֹא תִפְדֶינָה</p>

<p>לוּ אֶהְיֶה פֶּטֶר לַחְמוֹרָם</p>

<p>לֹא תִפְדֻּנִי לִי תַעְרֹפְנָה</p>

<p>כִּי הִלְבִּין שַׂעְרִי וּזְקָנִי</p>

<p>מִזָּהָב אֶל כֶּסֶף שֻׁנָּה</p>

<p>כִּי יָצָא קֶצֶף הַשֵּׂיבָה</p>

<p>גַּם הֵחֵל נֶגֶף הַזִּקְנָה.</p>
</blockquote>

<br>

<blockquote>
<p>כִּשְׁמֹעַ הַשָּׂר תָּמַהּ עַל יְפִי הַשּׁירָה</p>

<p>וַיֹּאמַר חֵי אֲנִי לֹא יִשָּׁקֵל כֶּסֶף מְחִירָהּ</p>

<p>וְלוּ שָׁמַע אוֹתָהּ אָסָף</p>

<p>אֶל מַעֲלָתְךָ נִכְסָף</p>

<p>וּלְדַבֵּר שִׁיר לֹא יָסָף</p>

<p>בְּרוּכָה תִהְיֶה הַזִּקְנָה</p>

<p>אֲשֶׁר סִבְּבָה לְחַבֵּר זֹאת הַשּׁירָה הָעֲדִינָה</p>
</blockquote>

<br>

<blockquote>
<p>וַיִּשּׂא מְשָׁלוֹ וַיֹּאמַר:</p>
</blockquote>

<br>

<blockquote>
<p>מַה לִּידוּתוּן וּלְדָוִד שִׁיר</p>

<p>לִבְּךָ עַל כָּל שָׁר שִׁיר יָסָף</p>

<p>לוּ הִתְעָרֵב אָסָף עִמְּךָ</p>

<p>אָז יִהְיֶה הַמַּמְעִיט אָסָף</p>
</blockquote>

<br>

<blockquote>
<p>וָאַעַן וָאֹמַר אֶל הַשָּׂר הַדֹּבֵר בִּי</p>

<p>מַדּוּעַ בֵּרַכְתָּ הַזֹּקֶן וְהוּא אֹיְבִי</p>

<p>וְאִם בַּעֲבוּר הַשּׁיר אֲשֶׁר עָלָה בְלִבִּי</p>

<p>אִם אֲדַבְּרָה לֹא יֵחָשֵׂךְ כְּאֵבִי</p>

<p>כִּי קוֹל הַשּׁיר לִי קוֹל עַנּוֹת</p>

<p>כִּי סֻגְּרוּ דְלָתַיִם בַּשּׁיר וּבָטְלוּ הַטֹּחֲנוֹת</p>

<p>וְאֵין חוֹר פִּי כַּאֲשֶׁר הָיָה בִּימֵי חָרְפִּי</p>

<p>וְעִם הַזֹּקֶן יוֹמִי הוּא נִשְׁפִּי</p>

<p>וְרִישׁ פִּי רִשְׁפִּי</p>

<p>וְעַל כִּי לֹא הֵקִיץ פִּי קִצְפִּי</p>
</blockquote>

<br>

<blockquote>
<p>וָאֶשָּׂא מְשָׁלִי וָאֹמַר:</p>
</blockquote>

<br>

<blockquote>
<p>צַר לִי זֹקֶן מִי יִתֶּן־לִי</p>

<p>כַּאְשֶׁר בִּימֵי חָרְפִּי חֹר־פִּי</p>

<p>אֶקְרָא אֶל פִּי לֹא יַעֲנֵנִי</p>

<p>עַל כִּי לֹא הֵקִיץ פִּי קִצְפִּי</p>

<p>אִמְרִי שֵׂיבָה מַה לִּי וָלָךְ</p>

<p>כִּי תַחְרִיבִי הַר־פִּי הַרְפִּי</p>

<p>מָה אֶצְטַדֵּק מָה אוֹחִיל אֵיךְ</p>

<p>אֶמְצָא אִם יִשְתָּק־פִּי תָּקְפִּי</p>

<p>הָיָה טוּבִי רַב אַךְ לִבִּי</p>

<p>מִיּוֹם שָׁב לֶאְנֹק־פִּי נֹקְפִּי</p>

<p>הָיָה יוֹמִי יוֹם אֵל עִמִּי</p>

<p>אַךְ מֵעֵת הֶעְנִישׁ־פִּי נִשְׁפִּי</p>

<p>הָיוּ רִשְׁפֵי תֵבֵל הֶבֶל</p>

<p>וָרִיק אָכֵן רִישׁ־פִּי רִשְׁפִּי</p>

<p>קַלּוּ שִׁבְרֵי תֵבֵל עָלַי</p>

<p>לֹא יִכְבָּדוּ אַךְ־פִּי אַכְפִּי</p>

<p>הָהּ שָׁכַחְתִּי אָכֹל לַחְמִי</p>

<p>עַד כִּי יִשְאַל אָן־פִּי אָנְפִּי</p>

<p>יִשְׂנָא לִבִּי אֹסֶף שָׂדַי</p>

<p>מִיּוֹם שָׁב לִמְאָס־פִּי אָסְפִּי</p>

<p>לֹא הִבְחַנְתִּי לֹא הֶאְמַנְתִּי</p>

<p>יוֹם הָיָה אֶל כּוֹס־פִּי כָּסְפִּי</p>

<p>כִּי יַד זֹקֶן תַּכְאִיבֵנִי</p>

<p>אוֹ אֶפְנֶה אֶל עוֹר־פִּי עָרְפִּי</p>

<p>הָיָה אֶתְמוֹל לִבִּי עָלֵז</p>

<p>וּלְמרָחוֹק תָּר־פִּי טַרְפִּי</p>

<p>שָׁלֵו הָיִיתִי בִּשְׁלוֹמוֹ</p>

<p>אָכֵן מִיּוֹם זָע־פִּי זַעְפִּי</p>

<p>צַר לִי נִכְאָב בִּבְחוּרוֹתַי</p>

<p>מַדּוּעַ לֹא כָס־פִּי כַּסְפִּי</p>

<p>אֵיךְ הִשְׁאַרְתִּי קִנְיַן כֶּסֶף</p>

<p>אֵיךְ לֹא בָא אָז עַל־פִּי אַלְפִּי</p>

<p>יֹאמַר זֹקֶן מַה תִּרְדֹּף לִי</p>

<p>עַל כִּי אָץ לִמְרָד־פִּי רָדְפִי</p>

<p>זֹקֶן אֶרְדֹּף וּבְצַד אֶהְדֹּף</p>

<p>עַל כִּי לָקַח הוֹד־פִּי הָדְפִי</p>

<p>נַפְשִׁי עוּרִי לִקְרַאת עָרִי</p>

<p>זֹקֶן הַמַּחְרִיד־פִּי רִדְפִי</p>

<p>זֹקֶן אֹיְבֵךְ עַל כֵּן חַרְבֵּךְ</p>

<p>עָלָיו כִּי הִכְשִׁיל־פִּי שִׁלְפִי</p>

<p>לֹא תֵאָסֵף אֶל תַּעְרֵךְ אַךְ</p>

<p>עֹרֶף הַמַּבְעִיר־פִּי עִרְפִי</p>

<p>רוּחַ קָדִים קוּמִי וּפְחִי</p>

<p>זֹקֶן לֹא יַשְׁקִיט־פִּי קִטְפִי</p>

<p>אֵשׁ אֹכֶלֶת וּמְלַהֶטֶת</p>

<p>זֹקֶן כִּי הֶחְסִיר־פִּי שִׂרְפִי</p>

<p>שִׁבֹּלֶת מַיִם וּמְצוּלָה</p>

<p>זֹקֶן כִּי הִפְשִׁיט־פִּי שִׁטְפִי</p>

<p>חַיָּה רָעָה וּמְשַׁכֶּלֶת</p>

<p>זֹקֶן כִּי יַחִיט־פִּי חִטְפִי</p>

<p>חֶשְׁכַת יוֹם צָרָה וּמְבוּכָה</p>

<p>זֹקֶן כִּי הִמְעִיט־פִּי עִטְפִי</p>

<p>אִם יֹאמְרוּ רֵעָי תַּחַת מֶה</p>

<p>לַזֹּקֶן יוֹשִׁיט־פִּי שִׁטְפִּי</p>

<p>זֶה לַזֹּקֶן תַּחַת כִּי לֹא–</p>

<p>יִתֵּן כִּימֵי חָרְפִּי חֹרְ־פִּי.</p>
</blockquote>

<br>

<blockquote>
<p>וַיֹּאמֶר הַשָּׂר:</p>

<p>צָדַקְתָּ בְּכָל אֲשֶׁר אָמַרְתָּ מִן הַזִּקְנָה</p>

<p>אַחֲרֵי אֲשֶׁר בָּהּ יִסְתַּבֵּל הֶחָגָב וְתָפֵר הָאֲבִיּוֹנָה</p>

<p>וְאֵין אַחֲרֵי בְלוֹת הָאִישׁ עֶדְנָה</p>

<p>וְסֻגְּרוּ דְלָתַיִם בַּשּׁוּק בִּשְׁפַל קוֹל הַטַּחֲנָה</p>

<p>וְהַזְּקֵנִים בְּצָרוֹת הַזְּמָן יִלָּבֵטוּ</p>

<p>וּבָטְלוּ הַטֹּחֲנוֹת כִּי מִעֵטוּ</p>

<p>וָאַעַן וָאֹמַר לֹא זֶה הַדֶּרֶך וְלֹא זֹה הָעִיר</p>

<p>כִּי הַזֹּקֶן אֵשׁ בְּלִבִּי יַבְעִיר</p>

<p>בַּעֲבוּר הַמָּוֶת הַבָּא אַחֲרָיו</p>

<p>וְהֵצַר לָאִישׁ בְּכָל שְׁעָרָיו</p>

<p>וְאֵין שָׂרִיד בִּמְגוּרָיו</p>

<p>וַאֲנִי הַגֶּבֶר</p>

<p>הַדָּבָר אֲשֶׁר מֵעוֹדִי הֶחֱרִידַנִי הוּא הַקֶּבֶר</p>

<p>אֲשֶׁר הוּא שֹׁד עַל שֹׁד וְשֶׁבֶר עַל שֶׁבֶר</p>

<p>וּבִרְאוֹתִי נִבְלוֹת הָרוֹזְנִים</p>

<p>הַקּוֹפְאִים עַל שִׁמְרֵיהֶם וְהַשּׁאֲנַנִּים</p>

<p>הָיוּ לְפָנִים</p>

<p>דְּשֵׁנִים וְרַעֲנַנִּים</p>

<p>וְיָבְשׁוּ עַצְמוֹתֵיהֶם</p>

<p>וְעָבשׁוּ פְרֻדוֹת תַּחַת מֶגְרְפֹתֵיהֶם</p>

<p>וְהִתְנַצְּלוּ עֶדְיָם וּמְעִילֵיהֶם</p>

<p>וּנְתוּנִים בְּיַד גֹּזְלֵי עוֹרָם מֵעֲלֵיהֶם</p>

<p>וּשְׁאֵרָם מֵעַל עַצְמוּתֵיהֶם</p>

<p>וַתְּהִי נִבְלָתָם כַּסּוּחָה</p>

<p>לֹא תֶעֱרַב לִי כָּל שִׂמְחָה</p>

<p>ואֵיךְ נַעֲלֹז וּבֵית מוֹעֵד לְכָל חָי לֶעָשִׁיר וְלַהֵלֶךְ</p>

<p>וְהַתְּמוּתָה אֶל הַכֹּל תֵּלֵךְ</p>

<p>וְגַם לְמָחָר אֲנִי קָרוּא לָהּ עִם הַמֶלֶךְ</p>
</blockquote>

<br>

<blockquote>
<p>וָאֶשָּׂא מְשָׁלִי וָאֹמַר:</p>
</blockquote>

<br>

<blockquote>
<p>מִי בַזְּמָן הִבְהִילְךָ יִשְׁאָלוּ</p>

<p>וָאֹמְרָה דּוֹדִים אֲנִי הַגֶּבֶר</p>

<p>לֹא הֶחֱרִידַנִי לְבַד הַקֶּבֶר</p>

<p>עֵת אֶזְכְּרֵהוּ כָּל שְׂשׂוֹנַי גָּלוּ.</p>

<p>כִּי אֶזְכְּרָה רַבִּים אֲשֶׁר צָלָלוּ</p>

<p>תּוֹךְ מֵי תְהֹמוֹתָיו וְאִישׁ אֶל עֵבֶר</p>

<p>פָּנָיו יְהַלֵּכוּן וְשֹׁד אֶל שֶׁבֶר</p>

<p>יִרְוּו בְּכֹסוֹת לַעֲנָה הָרְעָלוּ.</p>

<p>אֶרְאֶה נְבֵלוֹת רוֹזְנִים עָבָשׁוּ</p>

<p>הַקֹּדְרִים וּלְפִי שְׁאוֹל נִפְזָרוּ</p>

<p>יֹאמְרוּ עֲצָמֵינוּ אֲשֶׁר יָבָשׁוּ</p>

<p>גַּאְוָה תְמוֹל לָבְשׁוּ וְהַיּוֹם זָרוּ</p>

<p>הִתְעַתְּדוּ חַיִּים וְהִתְקַדָּשׁוּ</p>

<p>לִהְיוֹת אֲשֶׁר נִהְיוּ וְהִתְאַזָּרוּ.</p>
</blockquote>

<br>

<blockquote>
<p>וַיֹּאמֶר הַשָּׂר מֵאֲשֶׁר רַעְיוֹנֶיךָ מִן הַמָּוֶת פֹחֲדִים וְרוֹהִים</p>

<p>עָמַדְנוּ תְמֵהִים</p>

<p>בַּאֲשֶׁר הַצַּדִּיקִים וְהַחֲסִידִים אַחֲרֵי יְיָ נִנְהִים</p>

<p>וְאֶל מֵי יְשׁוּעָתוֹ צְמֵאִים וּכְמֵהִים</p>

<p>יֹאמְרוּ מָתַי אָבוֹא וְאֵרָאֶה פְּנֵי אֱלֹהִים</p>

<p>וָאַעַן וָאֹמַר צָדְקְתָ מִן הַחֲסִידִים</p>

<p>אֲשֶׁר לִדְבַר יְיָ חֲרֵדִים</p>

<p>בְּיַעַן לִקְצֹר פְּרִי מַעַלְלֵיהֶם עֲתִידִים</p>

<p>אָמְנָם אֲנִי אֵיךְ לֹא אֶחֱרַד</p>

<p>וָאֶרְאֶה יוֹמִי מְאֹד רַד</p>

<p>וְהִנְנִי מִמַּאֲוַיַּי נִפְרָד</p>

<p>מְעֻתָּד אֶל הַנְּסִיעָה הַגְּדוֹלָה</p>

<p>וְאֵין צֵידָה לְנַפְשִׁי הָאֲמֻלָה</p>

<p>וּמָה אֲדַבֵּר וּמָה אֶצְטַדָּק וְהִנֵּה אִלּוּ אֲנָשִׁים יֵלְכוּ דֶרֶךְ יוֹם אוֹ יוֹמָיִם</p>

<p>יִמַּס לְבָבָם וִיהִי לְמָיִם</p>

<p>יֵלְכוּ וְיִצְטַיָּדוּ</p>

<p>וּלְמַלֹּאת אַמְתְּחֹתֵיהֶם אֹכֶל כַּאֲשֶׁר יוּכְלוּן שְׂאֵת יִתְעַתָּדוּ</p>

<p>וְלִי דֶרֶךְ לִמאֹד רָחוֹק</p>

<p>וִיצוּרַי עָבְרוּ תוֹרוֹת חָלְפוּ חֹק</p>

<p>וְאֵין לֶחֶם וְאֵין צֵידָה</p>

<p>לָשֵׂאת לְנַפְשִׁי הַשּׁדוּדָה</p>
</blockquote>

<br>

<blockquote>
<p>וָאֶשָּׂא מְשָׁלִי וָאֹמַר:</p>
</blockquote>

<br>

<blockquote>
<p>אִלּוּ אֲנָשִׁים יֵלְכוּ אֶל־עֵבֶר</p>

<p>לַיָּם יְכִינוּן הוֹן וְיִצְטַיָּדוּ</p>

<p>יִשְׂאוּ לְפִי אָכְלָם וְיִתְעַתָּדוּ</p>

<p>וּלְחוֹף אֳנִיּוֹת יַחֲלִיפוּ אֵבֶר.</p>

<p>צַר לִי וּמָחָר אֵלְכָה אֶל קֶבֶר</p>

<p>תָּנוּד יְחִידָתִי לְמָקוֹם נָדוּ</p>

<p>נַפְשׁוֹת אֱוִילִים פֹּשׁעִים בָּגָדוּ</p>

<p>אֵין הוֹן וְאֵין צֵידָה וְאֵין לִי שֶׁבֶר.</p>

<p>אֵי הוֹן וְאֵי צֵידָה אֲשֶר הֵכַנְתִּי</p>

<p>אֶל־מַעְבְּרוֹת מָוֶת אֲשֶׁר אֶעְבֹרָה</p>

<p>אֵי עֵדוֹת אֵלִי אֲשֶׁר הֶאְמַנְתִּי</p>

<p>אַיֵּה בְרִית הָאֵל אֲשֶׁר אֶצֹּרָה</p>

<p>אַיֵּה חֲסָדִים בַּעֲדָם נִשְׁעַנְתִּי</p>

<p>מִי זֶה זְרָעָם וַאֲנִי אֶקְצֹרָה.</p>
</blockquote>

<br>

<blockquote>
<p>וְאֵיךְ לֹא אֵבוֹשׁ וְלֹא אֶכָּלֵם</p>

<p>וְלֹא יִפְּלוּ פָנַי אֲנִי הַמִּתְעַלֵּם</p>

<p>וְהִנֵּה אִם רָץ לִקְרַאת רָץ וּמַגִּיד לִקְרַאת מַגִּיד</p>

<p>יְבוֹאֵנִי מִפְּאַת שַׂר אוֹ נָגִיד</p>

<p>וְאוֹתִי בְמִשְׁפָּט יָבִיא</p>

<p>יִנָּתְקוּ מוֹרָשֵׁי לְבָבִי</p>

<p>וִינִיעֵנִי עַל־בִּרְכַּי וְכַפּוֹת רַגְלָי</p>

<p>תְּסַמֵּר שַׂעֲרַת בְּשָׂרִי וְאֵימוֹת מָוֶת יִפְּלוּ עָלָי</p>

<p>וְאֵיךְ לֹא אֵחֱרַד וְאָנֹכִי אִישׁ תְּכָכִים</p>

<p>וְנִקְרֵאתִי לִפְנֵי מֶלֶךְ מַלְכֵי הַמְּלָכִים</p>

<p>וְיִזְכְּרֵנִי וְנִשְׁפְּטָה יָחַד</p>

<p>הֲלֹא יֹאחֲזֵנִי פָחַד</p>
</blockquote>

<br>

<blockquote>
<p>וָאֶשָּׂא מְשָׁלִי וָאֹמַר:</p>
</blockquote>

<br>

<blockquote>
<p>אוֹיָה לְנפְשִׁי מַה מְּאֹד יָרֵאתִי</p>

<p>אִלּוּ אֲנִי קָרוּא לְמִשְׁפַּט־מֶלֶךְ</p>

<p>יִזַּל כְּטַל דִּמְעִי וְרוּחִי תֵלֵךְ</p>

<p>נַפְשִׁי אֲזַי לַמָּוְתָה הֶעְרֵיתִי.</p>

<p>צַר לִי עֲמִיתַי וַאֲנִי נִקְרֵאתִי</p>

<p>לִפְנֵי אֲדוֹן עוֹלָם רְאוּ אֵיךְ הֵלֶךְ</p>

<p>מֵאֵין חֲסָדִים קִדְּמָם הוּא יֵלֵךְ</p>

<p>טוֹב לִי אֲנִי עוֹד שָׁם וְלֹא נִבְרֵאתִי.</p>

<p>אוֹיָה יְחִידָתִי וְאֵיךְ לֹא־תַחְשְׁבִי</p>

<p>מָחָר אֲשֶׁר תִּסְעִי רְאִי אָן תַּחֲנִי</p>

<p>יוֹם שֶׁיְּדֻבַּר בָּךְ רְאִי מַה־תַּעֲנִי.</p>

<p>מִכֵּס רְדִי נַפְשִׁי וְעַל עָפָר שְׁבִי</p>

<p>עֶרֶשׂ רְבַדְתּוֹ לָךְ תְּמוֹל שָׁם תִּשְׁכְּנִי</p>

<p>מַצְרֵף וכוּר לָאֵל וּבוֹ תִבָּחֲנִי.</p>
</blockquote>

<br>

<blockquote>
<p>וַיֹּאמֶר הַשָּׂר אַחֲרֵי אֲשֶׁר כָּל מַעֲשֵׂה אַנְשֵׁי הָעוֹלָם</p>

<p>הָאֱלֹהִים יָבוֹא בְּמִשְׁפָּט עַל כָּל נֶעְלָם</p>

<p>וְעַל טוֹב וְעַל רָע גְּמוּל יְשֻׁלָּם</p>

<p>וְיֵדַע זֶה הָאָדָם הַנִּכְלָם</p>

<p>תָּמֵהָּ אֲנִי אֵיךְ יֶחֱטָא אִישׁ לְעוֹלָם</p>

<p>וָאַעַן וָאֹמַר חַיֶּיךָ הַשָּׂר אֵין זֶה רַק הַנָּחָשׁ יַשּׂיאֵם</p>

<p>וְלֶאֱכֹל מֵעֵץ הַדַּעַת טוֹב וָרָע יְבִיאֵם</p>

<p>וְכַאֲשֶׁר סַעֲרַת יְיָ תִּזְרֵם וְרוּחַ תִּשּׂאֵם</p>

<p>יִתְפַּלְאוּ עַל רָעָה תְבוֹאֵם</p>

<p>וְיַעַמְדוּ בְעַד תַּגְמוּל מַעֲשֵׂיהֶם תְּמֵהִים</p>

<p>וְיֹאמְרוּ מַה זֹאת עָשָׂה לָנוּ אֱלֹהִים</p>
</blockquote>

<br>

<blockquote>
<p>וָאֶשָּׂא מְשָׁלִי וָאֹמַר:</p>
</blockquote>

<br>

<blockquote>
<p>יֵצֶר לְבָבֵנוּ בְרִשְׁעוֹ אַחֲרֵי</p>

<p>עֵינָיו יְהַלֵּךְ הוּא אֲשֶׁר כִּלָּנוּ</p>

<p>נִפֹּל בְּמַכְמֹרָיו וְאַחַר נֹאמְרָה</p>

<p>מַה זֹאת אֲשֶׁר עָשָׂה אֱלֹהִים לָנוּ.</p>
</blockquote>

<br>

<blockquote>
<p>וַתִּקְטַן זֹאת בְעֵינֵי הַיֵּצֶר אֹיְבֵנוּ</p>

<p>וְהֶעְלִים עֵינֵינוּ מֵרְאוֹת דִּבְרֵי נְבִיאֵינוּ</p>

<p>וְאֵיךְ יַעֲמֹד לִבֵּנוּ וְתֶחֱזַקְנָה יָדֵינוּ</p>

<p>וְאִלּוּ מִפְּאַת מֶלֶךְ אִגֶּרֶת תְבוֹאֵנוּ</p>

<p>נֶחֱרַד לְמוּלָהּ וְנָעִיז חֲכָמֵינוּ וּנְבוֹנֵינוּ לִפְתָּר לָנוּ הָאִגֶּרֶת</p>

<p>לָדַעַת הַדְּבָרִים אֲשֶׁר הִיא אֹגֶרֶת</p>

<p>וְלֹא נִשְׁקֹט עַד תִּהְיֶה לָנוּ פְתוּרָה</p>

<p>וְנֵדַע מִסְפַּר הָאִגֶּרֶת וְאֶת שִׁבְרָהּ</p>

<p>וְאַחֲרֵי זֹאת יָשִימוּ כָל בְּנֵי אָדָם</p>

<p>כָּל לְבָבָם וְכָל נַפְשָׁם וְכָל מְאֹדָם</p>

<p>לְמַלֹּאת מִצְוַת מַלְכָּם וְאִם הוּא בָשָׂר וָדָם</p>

<p>וְאֵיךְ לֹא נִכָּלֵם אֲנַחְנוּ הַמִּתְעַלְּמִים</p>

<p>כְּלָבִים אִלְּמִים</p>

<p>אֲשֶׁר מֶלֶךְ מַלְכֵי הַמְּלָכִים קְרָאָנוּ בְיַד עֲבָדָיו הַנְּבִיאִים</p>

<p>וּבְיָדָם מִצְוֹת וְחֻקִּים נִפְלָאִים</p>

<p>וּמִשְׁפּטִים צַדִּיקִים וְנוֹרָאִים</p>

<p>יָעַד טוֹב לַצַּדִּיקִים</p>

<p>וְאָרוּר לַאֲשֶׁר לֹא יָקִים</p>

<p>וְאֵין קוֹרֵא בִשְׁמָם לָדַעַת נִיבָם</p>

<p>וּמִתְעוֹרֵר לְהַחֲזִיק בָּם</p>
</blockquote>

<br>

<blockquote>
<p>וָאֶשָּׂא מְשָׁלִי וָאֹמַר:</p>
</blockquote>

<br>

<blockquote>
<p>אֱלֹהֵינוּ קְרָאוּנוּ לְעָבְדוֹ</p>

<p>נְבִיאֵי יָהּ וְהַבֵּט אֶל בְּרִיתוֹ</p>

<p>בְּיָדָם מִכְתְּבֵי חֻקִּים וְתוֹרוֹת</p>

<p>אֲשֶׁר צִוָּה בְסִינַי לַעֲדָתוֹ</p>

<p>וְאָז חָרְדוּ לְמֻלָם הַלְּבָבוֹת</p>

<p>וְאֵין נֵעוֹר כְּהַיּוֹם מִשּׁנָתוֹ</p>

<p>וְלֹא נֵבוֹשׁ וְצִירִים יֹאחֲזוּנוּ</p>

<p>בְּהִשּׁמַע דְּבַר מֶלֶךְ וְדָתוֹ.</p>
</blockquote>

<br>

<blockquote>
<p>וּמִן הַתֵּמַהּ מִכָּל אֲשֶׁר קָדַם</p>

<p>הוּא שֶׁהִטְבִּיעַ הָאֵל יִתְעַלֶּה טְבָעִים וְכֹחוֹת בָּאָדָם</p>

<p>קְצָתָם יְדַעְנוּם וּקְצָתָם נֶעלַם מִמֶּנּוּ סוֹדָם</p>

<p>וְצִוָּה הַטְּבָעִים וְהַכֹּחוֹת הַנִּזְכָּרִים</p>

<p>לִהְיוֹת אֶל מִשְׁמַעַת הָאָדָם סָרִים</p>

<p>וְצִוָּה אֶת הָאָדָם לַעֲבֹד אוֹתוֹ</p>

<p>וְלַחֲקֹר כְּפִי הַיְכֹלֶת מְצִיאוּתוֹ</p>

<p>וְהָיוּ יְצֻרוֹתֵנוּ וְכֹחוֹתֵנוּ</p>

<p>שׁוֹמְרִים מִצוֹת אֱלֹהֵינוּ</p>

<p>יִמְצָאֵם כָּל אִישׁ בְּצֵאתוּ וּבְבוֹאוֹ</p>

<p>נְכוֹנִים אִישׁ אִישׁ עַל עֲבוֹדָתוֹ וְעַל מַשּׂאוֹ</p>

<p>וַאֲנַחְנוּ נִהְיֶה מִצְוֹת אֱלֹהֵינוּ מַמְרִים</p>

<p>וּמֵרְאוֹת מִצְוֹתָיו וְחֻקּוֹתָיו עִוְרִים</p>

<p>וְהִנֵּה אִם יַמְרוּ כֹחוֹתֵינוּ וִיצֻרֵינוּ בְמַה שּׁצֻּוּוּ לַעֲבֹד אוֹתָנוּ</p>

<p>כַּאֲשֶׁר מָרַדְנוּ בְמַה שּׁצֻוֵּינוּ לַעֲבֹד אָנוּ</p>

<p>וְיִמְרְדוּ בָנוּ כַּאֲשֶר מָרָדְנוּ</p>

<p>הֵן גָּוַעְנוּ אָבַדְנוּ כֻלָּנוּ אָבָדְנוּ</p>
</blockquote>

<br>

<blockquote>
<p>וָאֶשָּׂא מְשָׁלִי וָאֹמַר:</p>
</blockquote>

<br>

<blockquote>
<p>צֻוּוּ יְצִירוֹתַי עֲבֹד אֹתִי וְצֻ-</p>

<p>וֵּיתִי עֲבֹד אֵל חַי וְלֹא עָבָדְתִּי</p>

<p>אִם כֹּה יְצֻרַי יִמְעֲלוּ אָבָדְתִּי</p>

<p>אֶנְאַץ אֲנִי מוּסָר וְהֵם לא נָאֲצוּ.</p>

<p>אֵיךְ אֶפְרְצָה גָדֵר והֵם לֹא פרְצוּ</p>

<p>לֹא בָגְדוּ בִי וַאֲנִי בָגָדְתִּי</p>

<p>אוֹיָה לְנַפְשִׁי וַאֲנִי רָבַדְתִּי</p>

<p>עַרְשָׂהּ שְׁאוֹל וּמְזַעְזְעֶיהָ יִקְצוּ.</p>

<p>נַפְשִׁי קְשַׁת רוּחַ הֲלֹא תִכָּלְמִי</p>

<p>כִּי כָל יְצֻרַי שָׁמְרוּ מִשְׁמֶרֶת</p>

<p>מִצְוַת אֱלֹהַיִךְ וְאַתְּ מֵאַנְתְּ.</p>

<p>הַשּׁאֲפָה רוּחַ הֲלֹא תִתְנַחֲמִי</p>

<p>מַה־תַּעֲשִׂי רִשְׁעָה כְאֵשׁ בֹּעֶרֶת</p>

<p>יוֹם בֹּא חֲבָלִים לָךְ וּמַה־נֵּחָנְתְּ.</p>
</blockquote>

<br>

<blockquote>
<p>וְאֵיךְ לֹא יִפְּלוּ פָנֵינוּ</p>

<p>וְהִנֵּה אִם אֱנוֹשׁ כְּעֶרְכֵּנוּ</p>

<p>יִשְמֹר תְּנוּעָתֵנוּ</p>

<p>וִימַשּׁשׁ אָהֳלֵנוּ</p>

<p>וְיִתְחַקֶּה עַל שָׁרְשֵׁי רַגְלֵינוּ</p>

<p>נַעְצֹר בְּרוּחֵנוּ</p>

<p>וְנַיְשִׁיר פְּעֻלּוֹתֵינוּ</p>

<p>בְּכָל כֹּחֵנוּ</p>

<p>וְאִם אָוֶן בְּיָדֵנוּ נַרְחִיקֵהוּ</p>

<p>וְאִם יַמְתִּיק בְּפִינוּ דָּבָר רָע בְתוֹךְ חִכֵּנוּ נִמְנָעֵהוּ</p>

<p>וְלֹא יֵבוֹשׁוֹ הַבּוֹגְדִים מֵאֱלהֵיהֶם</p>

<p>הַיֹּצֵר יַחַד לִבָּם הַמֵּבִין אֶל כָּל מַעֲשֵׂיהֶם</p>

<p>וְאֵיךְ לֹא נִפְקַח עֵינֵינוּ לַחֲזוֹת</p>

<p>כִּי הָאֱלֹהִים עָשָׂה לָנוּ אֶת הַנֶּפֶשׁ הַזֹּאת</p>

<p>וְנָתַן בָנוּ חָכְמָה וּתְבוּנָה וָדָעַת</p>

<p>וְעַיִן רוֹאָה וְאֹזֶן שֹׁמָעַת</p>

<p>וְאֵיךְ כָּל לֵב לֹא יֶחֱרַד וְכָל עַיִן לֹא יִדְמָע</p>

<p>הַיֹּצֵר עַיִן הֲלֹא יַבִּיט וְאִם הֲנֹטַע אֹזֶן הֲלֹא יִשְׁמָע</p>

<p>אִם נִסָּתֵר בַּמִּסְתָּרִים וְלֹא יִרְאֵנוּ</p>

<p>וְאֵיךְ לֹא נֵבוֹשׁ מִבּוֹרְאֵנוּ</p>

<p>וְהִנֵּה נַעְלִים רֹעַ מַעֲלָלֵינוּ</p>

<p>מֵאֲנָשִׁים אֲשֶׁר כְּגִילֵנוּ</p>

<p>וְלֹא נֵבוֹשׁ מִן הַמַּשְׁקִיף סְתָרֵינוּ וְנִגְלֵינוּ</p>

<p>הַבּוֹחֵן לבּוֹתֵינוּ וְכִלְיוֹתֵינוּ</p>
</blockquote>

<br>

<blockquote>
<p>וָאֶשָּׂא מְשָׁלִי וָאֹמַר:</p>
</blockquote>

<br>

<blockquote>
<p>תַּרְתִּי בְלִבִּי אִם יְלוּד אִשּׁה קְצַר</p>

<p>יָמִים שְׂבַע רֹגֶז יְמַשּׁשׁ אָהֳלִי</p>

<p>יִשְׁמֹר תְּנוּעוֹתַי וְיַשְׁקִיף פָּעֳלִי</p>

<p>אִוָסְרָה אֶתֵּן לְרוּחִי מַעְצָר.</p>

<p>אַיְשִׁיר פְּעֻלּוֹתַי וְאֶהְיֶה נֶעְצָר</p>

<p>אִם בִּי יְהִי אָוֶן וְנֶגַע אוֹ חֳלִי</p>

<p>אֶכְתּוֹשׁ גְּאוֹן לִבִּי בְּרִיפוֹת בַּעֱלִי</p>

<p>אָאִיר פְּנֵי נַפְשִׁי כְּמוֹ אוֹר וָצָר.</p>

<p>מָה אוֹמְרָה נִכְאָב וְיֹצֵר עַיִן</p>

<p>בֹּחֵן לְכִלְיוֹתַי וְיָדוֹ רִקְּמָה</p>

<p>גָלְמִי וְכָל רֵעַי בְּסִפְרוֹ נִכְתְּבוּ.</p>

<p>הוֹצִיא יְסוֹד עוֹלָם לְיֵשׁ מֵאַיִן</p>

<p>מַשְׁקִיף סְתָרֵינוֹ וְאֵיךְ נִתְחַכְּמָה</p>

<p>לַסְתִּר עֲצָתֵנוּ וְדִינָיו נִצְּבוּ.</p>
</blockquote>

<br>

<blockquote>
<p>וַיַּעַן הַשָּׂר וַיֹּאמַר חידוֹתֶיךָ וְנִפְלְאוֹתֶיךָ הִקְשַׁבְתִּי</p>

<p>וְאֵין הַזִּקְנָה דָבָר רָע כַּאֲשֶׁר חָשַׁבְתִּי</p>

<p>וַאֲשֶׁר הִגִּיעַ אֵלֶיהָ אַשְׁרָיו</p>

<p>כִּי הִיא תְבִיאֶנּוּ לִרְאוֹת בּמַה־שּׁיִּהיֶה אַחֲרָיו</p>

<p>וָאֹמַר אֶל הַשָּׂר חַיֶּיךָ כֵּן דִּבַּרְתָּ</p>

<p>כַּאֲשֶׁר הַזִּקְנָה פֵאַרְתָּ</p>

<p>כִּי הַמַּגִּיעַ אֵלֶיהָ תִּגְדַּל מַעֲלָתוֹ</p>

<p>וְיִהְיֶה חָפְשִׁי מִמַּשּׂא הַזְּמָן וַעֲבוֹדָתוֹ</p>

<p>וְיִכְבֹּשׁ אֶת רֶסֶן תַּאֲוָתוֹ</p>

<p>וְאַל יֹאמַר הַזָקֵן לֹא אֶהְיֶה חֹבֵשׁ</p>

<p>הֵן אֲנִי עֵץ יָבֵשׁ</p>

<p>כִּי בִּהְיוֹתוֹ רֶסֶן תַּאֲוָתוֹ כֹבֵשׁ</p>

<p>הוּא עֲדִי הַשּׂכֶל לֹבֵשׁ</p>
</blockquote>

<br>

<blockquote>
<p>וָאֶשָּׂא מְשָׁלִי וָאֹמַר:</p>
</blockquote>

<br>

<blockquote>
<p>יוֹם נֵעֹרְתִּי מִן הַיַּלְדוּת</p>

<p>אָז לָבַשְׁתִּי בִּגְדֵי חֹפֶשׁ</p>

<p>כִּי רָאִיתִי אֶת יַד שִׂכְלִי</p>

<p>כֹּבֶשֶׁת רֶסֶן הַנָּפֶשׁ.</p>
</blockquote>

<br>

<blockquote>
<p>וַיֹּאמֶר הַשָּׂר הִשְׁמַעְתַּנִי מִדְּבַר הַזֹּקֶן נוֹרָאוֹת</p>

<p>ומִן הַקֶּבֶר וְהַמִשְׁפָּט נִפְלָאוֹת</p>

<p>עַד אֲשֶׁר אֶל מַעֲלַת הַחֲרֵדִים אֶל דְּבַר הָאֵל יִתְעַלֶּה הִגַּעְתַּנִי</p>

<p>אָמְנָם הָעֹנֶשׁ אֲשֶׁר תִּהְיֶה לַנֶּפֶשׁ הַמְקַצֶּרֶת לֹא הוֹדַעְתַּנִי</p>

<p>וְהִנְנִי לָדַעַת דְּבַר הַמִּשְׁפָּט נִכְסָף</p>

<p>אִם סוֹדוֹ לָאִישׁ נֶחְשָׂף</p>

<p>וָאַעַן וָאֹמַר יֵדַע אֲדֹנִי הַנַּעֲלָה</p>

<p>כִּי סוֹד הַמִּשְפָּט לְאִישׁ לֹא נִגְלָה</p>

<p>פֶּן מִמּוֹרָאוֹ כָּל אִישׁ מֵרְאוֹת טוֹב יִתְיָאֵשׁ</p>

<p>אָמְנָם יֹאמְרוּ הַחֲכָמִים בַּעֲדוֹ כִּי הוּא אֵשׁ אוֹכְלָה אֵשׁ</p>

<p>וְנִמְנְעוּ מִלְּתָאֲרֵהוּ</p>

<p>פֶּן עֵת נְסַפְּרֵהוּ</p>

<p>לְדָבָר מָךְ מֵעֶרְכּוֹ נַעֲרִיכֵהוּ</p>

<p>וְכַאֲשֶׁר נַחְשֹׁב לְהַגְדִּיל עִנְיָנוֹ נַפְחִיתֵהוּ</p>

<p>וְלָכֵן יֵשׁ לִגְעֹר בְּתַאֲוֹות הַזְּמָן</p>

<p>אֲשֶׁר יַפְרִיעוּ הָעָם מִמַּעֲשֵׂה עֲבוֹדַת הָאֵל הַנֶּאֱמָן</p>

<p>וְנִצְטַיְּדָה יִרְאָה וְנַרְגִּיעַ</p>

<p>וְנִרְכַּב מַרְכְּבוֹת הַמַּעֲשִׂים טוֹבִים וְאֶל מְחוֹז חֶפְצֵנוּ נַגִּיעַ</p>
</blockquote>

<br>

<blockquote>
<p>וָאֶשָּׂא מְשָׁלִי וָאֹמַר:</p>
</blockquote>

<br>

<blockquote>
<p>דָּבָר שְׁמַעְתִּיו יוֹם לְיוֹם יַבִּיעַ</p>

<p>יֹאמְרוּ אֲשֶׁר תֹּפֶת בְתוֹכוֹ לַהֲבוֹת</p>

<p>אֵשׁ אֹכְלָה רִשְׁעָה וְנַפְשׁוֹת שׁוֹבֲבוֹת</p>

<p>אֵין שָׂר וּמֵלִיץ בַּעֲדָם יפְגִּיעַ.</p>

<p>מַה־לִּי וְלָךְ יִצְרִי אֲשֶׁר תַּפְרִיעַ</p>

<p>מִמַּעֲשַׂי אֹתִי בְּהַבְלֵי עָרְבוֹת</p>

<p>אֶצְטַיְּדָה יִרְאָה וְאֶרְכַּב מַרְכְּבוֹת</p>

<p>הַמַּעֲשִׂים טוֹבִים וְאָז אַרְגִּיעַ.</p>

<p>מִי בַזְּמָן אֹתִי יְהֵא מַבְטִיחַ</p>

<p>קָטֹן וְגָדוֹל עִם־כְּסִיל וּבַעַר</p>

<p>בָּא יוֹם חֲלִיפָתָם וְסָפוּ תָמּוּ</p>

<p>אֵיכָה תְהֹמוֹת הַזְּמָן אָגִיחַ</p>

<p>אֶל פִּי וְלֹא אַשְׂכִּיל כְּבַהְמוֹת יַעַר</p>

<p>לִיסוֹד נְאוֹת שֵׂכֶל אֲשֶׁר נָשָׁמּוּ.</p>
</blockquote>

<br>

<blockquote>
<p>וַיּאֹמֶר הַשָּׂר הִנֵּה חִבַּרְתָּ שִׁירִים</p>

<p>בְּעִנְיַן הַחֵשֶׁק בִּימֵי הַנְּעוּרִים</p>

<p>וְשִׁירֵי חֲסִידִים וְקִינִים</p>

<p>בְּעֵת הֵחֵלוּ לִצְמֹחַ יְמֵי הַזְּקֻנִים</p>

<p>וְעַתָּה אֱמָר נָא הַאִם חִבַּרְתָּ שִׁירִים בְּדִבְרֵי חָכְמָה</p>

<p>וּבְמִצְוֹת הַתּוֹרָה התְּמִימָה</p>

<p>וָאַעַן וָאֹמַר חִבַּרְתִּי</p>

<p>וְעַל שְׁלֹשׁ עֶשְרֵה עִקָּרֵי הָאֱמוּנָה שִׁיר אָמַרְתִּי</p>

<p>וְהוּא בְּעִנְיָנָיו מְאֹד נִפְלָא</p>

<p>אֲשֶׁר בְּכֶתֶם אוֹפִיר לֹא יְסֻלָּא</p>

<p>וַיִּתְמַהּ הַשָּׂר וַיֹּאמַר וְאֵיךְ יָכֹלְתָּ לְחַבֵּר עִנְיָנִים נִפְרָדִים</p>

<p>וּלְתִתָּם בְּשִׁיר אֶחָד נִצְמָדִים</p>

<p>וָאַעַן וָאֹמַר יָכֹלְתִּי וַיִּהְיוּ בְיָדִי לַאֲחָדִים</p>

<p>וּבְמַעֲרֶכֶת הַשּׁיר רוֹכְבִים צְמָדִים</p>

<p>וְהִנֵּה לְךָ הַשּׁיר קוּם הַשָּׂר וּשְׁמַע עִנְיָנָיו</p>

<p>וַעֲנֹד עַל גַּרְגְּרוֹתֶיךָ פְּנִינָיו</p>
</blockquote>

<br>

<blockquote>
<p>וָאֶשָּׂא מְשָׁלִי וָאֹמַר:</p>
</blockquote>

<br>

<blockquote>
<p>אֶפְתַּח בְכִנּוֹר עַל עֲלָמוֹת שִׁיר</p>

<p>אָשִׂים יְסוֹד הַדָּת רְפִידָתוֹ</p>

<p>בָּנוּי לְתַלְפִּיּוֹת בְּטוּרֵי בִין</p>

<p>עַל הַרֲרֵי קֹדֶשׁ יְסוּדָתוֹ</p>

<p>גַּלְגַּל תְבוּנוֹת רוֹם בְרֹב דֵּעָה</p>

<p>הוֹלֵךְ וְסוֹבֵב עַל נְקֻדָּתוֹ</p>

<p>בּוֹ כּוֹכְבֵי חָכְמָה יְאִירוּן עַל</p>

<p>תַּשְׁבֵּץ תְּבוּנָתוֹ וְחִידָתוֹ</p>

<p>אֶחְבֹשׁ לְרֹאשׁוֹ מִגְבְּעֹת שֵׂכֶל</p>

<p>סוֹד הָאֱמוּן חֵשֶׁב אֲפֻדָּתוֹ</p>

<p>אָשִׂים סְבִיבוֹ תוֹכְחוֹת מוּסָר</p>

<p>אַף זֵר זָהָב סָבִיב לְמִסְגַּרְתּוֹ</p>

<p>בּוֹ הָאֱמוּנָה תִהְיֶה שֹׁרָה</p>

<p>הַחֵן וְהַצֶּדֶק גְבֻלָתוֹ</p>

<p>עַל אָפנָיו דָּבֻר וְתַפּוּחֵי</p>

<p>זָהָב סְגוּרִים הֵם בְּמַשְׂכִּיתוֹ</p>

<p>יִחְיוּ לְרֵיחוֹ שֹׁכְנֵי עָפָר</p>

<p>עֵת יִזְּלוּ בָשְׂמֵי עֲרוּגָתוֹ</p>

<p>טוּרָיו שְׁנַיִם הֵם עֲלֵי שִׁבְעִים</p>

<p>עַל רִצֲפַת כָּבוֹד מְנֻחָתוֹ</p>

<p>בּוֹ מוֹסְדוֹת הַדָּת שְלֹשׁ עֶשְׂרֵה</p>

<p>הִנָּם יְצֻקִים עִם יְצֻקָתוֹ</p>

<p>אַחְלַי וְתַחְנוּנַי יְהִי עִמָּ-</p>

<p>נוּ אֵל וְרוּחוֹ בַּאֲרִיגָּתוֹ</p>

<p>קִרְבוּ פְּתָאִים לַחֲמוּ לַחְמִי</p>

<p>הִתְבּוֹנְנוּ שִׁירִי וְתוֹכַחְתּוֹ</p>

<p>הַשִּׁיר יְהִי לָכֶם כְּלֵיל הִתְקַ-</p>

<p>דֶּשׁ חַג וְשִׂמְחַת לֵב כְּשִׂמְחָתוֹ</p>

<p>כִּי מֹצְאוֹ הוּא יִמְצְאָה חַיִּים</p>

<p>אַךְ חֹטְאוֹ חֹמֵס יְחִידָתוֹ</p>

<p>עִמּוֹ הֲלֹא עֵצָה וְתוּשִׁיָּה</p>

<p>בּוֹ תּוֹכְחוֹת חַיִּים לְהוֹרֹתוֹ</p>

<p>תַּרְתִּי בְלִבִּי לַחֲקֹר סוֹד אֵל</p>

<p>אֶתְבּוֹנְנָה רַעַם גְּבוּרָתוֹ</p>

<p>עַד כִּי אֲשֶׁר בָּאתִי לְמִקְדָּשׁוֹ</p>

<p>אַשְׂכִּיל וְאָבִינָה לְאַחְרִיתוֹ</p>

<p>וַאְחַשּׁבָה וָאֵדְעָה כִּי הוּא</p>

<p>עִלַּת מְצִיאוּת כֹּל וְסִבָּתוֹ</p>

<p>נִמְצָא אֲבָל לֹא מִזְּמָן מָגְבָּל</p>

<p>רֹכֵב שְׁמֵי קֶדֶם בְּגַאְוָתוֹ</p>

<p>מִי בַשּׁחָקִים יַעֲרֹךְ אֵלָיו</p>

<p>יִדְמֶה לְשֵׁם קָדְשׁוֹ וְתִפְאַרְתּוֹ</p>

<p>נִקְרָא שְׁמוֹ שַׁדַּי וּמִסְתַּפֵּק</p>

<p>כִּי לֹא יְהִי נִצְרָךְ לְזוּלָתוֹ</p>

<p>יִבְטַל מְצִיאוּת כֹּל אֲשֶׁר נִמְצָא</p>

<p>אִם נַחֲשֹׁב בִּטּוּל מְצִיאוּתוֹ</p>

<p>אִם יַעֲלֶה עַל לֵב אֱנוֹשׁ בִּטּוּל</p>

<p>זֶה הַמְּצִיאוּת מִתְּכוּנָתוֹ</p>

<p>לֹא נַאֲמִין עִם זֶה וְלֹא יָשְׂכַּל</p>

<p>חֶסְרוֹן בְּצַד מָה מִשּׁלֵמוּתוֹ</p>

<p>אֶחָד וְיִחוּדוֹ מְאֹד נֶעְלָם</p>

<p>מִי יַעֲמֹד עַל סוֹד אֲמִתָּתוֹ</p>

<p>אֶחָד וְלֹא כַמִּין אֲשֶׁר יִכְלֹל</p>

<p>תַּחְתָּיו פְּרָטִים בַאֲגֻדָּתוֹ</p>

<p>אֶחָד וְלֹא כַגּוּף אֲשֶׁר נֶחְלָק</p>

<p>הוּא לַחֲלָקִים בַּחֲלֻקָתוֹ</p>

<p>לֹא גוּף וְלֹא כֹחַ בְּתוֹךְ הַגּוּף</p>

<p>אָכֵן מְיֻחָד הוּא בְאַחְדוּתוֹ</p>

<p>כָּל תָּאֳרִים תִּמְצָא יְתֹאַר בָּם</p>

<p>הֵם תָּאֳרִים מוֹרִים פְּעֻלָּתוֹ</p>

<p>קַדְמוֹן וְאֵין נִמְצָא כְקַדְמוּתוֹ</p>

<p>רִאשׁוֹן וְאֵין רֵאשִׁית לְרֵאשִׁיתוֹ</p>

<p>לֹא נִמְצְאָה מָצוּי בְּשֵׁם קַדְמוֹן</p>

<p>אִם נַעֲרִיכֵהוּ לְקַדְמוּתוֹ</p>

<p>אָדוֹן לְכָל נִמְצָא אֲשֶׁר הִמְצִיא</p>

<p>שֹׁפֵט יְצוּרָיו בַּאֲדוֹנוּתוֹ</p>

<p>כָּל הַמְּצוּיִם מִלְּבַדּוֹ הֵם</p>

<p>מִתְפָּעֲלִים סָרִים לְמִשְׁמַעְתּוֹ</p>

<p>חָשִׁים וּמָגְבָּלִים וּמָכְרָחִים</p>

<p>הֵם לַעֲבֹד אִישׁ אִישׁ עֲבוֹדָתוֹ</p>

<p>רִשְיוֹן וְחֵפֶץ לֹא יְהִי בָהֶם</p>

<p>אָכֵן רְצוֹנוֹ עִם גְּזֵרָתוֹ</p>

<p>כָּל מִי אֲשֶׁר יִפנֶה לְזוּלָתוֹ</p>

<p>יַמְרֶה רְצוֹן קוֹנוֹ וּמִצְוָתוֹ</p>

<p>צֹפֶה וְיֹדֵעַ סְתָרֵינוּ</p>

<p>סֹעֵד יְצוּרָיו בֶּאֱלֹהוּתוֹ</p>

<p>אֶרֶץ וְשָׁמַיִם וְצִבְאוֹתָם</p>

<p>לֹא יַעֲזֹב אֹתָם לְגַבְהוּתוֹ</p>

<p>גֹּמֵל לְאִישׁ צַדִּיק כְּצִדְקָתוֹ</p>

<p>יָשִׁיב לְאִישׁ רָשָׁע כְּרִשְׁעָתוֹ</p>

<p>הֵכִין וּפָעַל זָהֳרֵי חָכְמָה</p>

<p>שֶׁפַע נְבוּאַת עַם סְגֻלָּתוֹ</p>

<p>הִשְׁקִיף בְּאוֹר שֵׂכֶל וְזָרַח עַל</p>

<p>מֹשֶׁה נְבִיאוֹ נֶאֱמַן בֵּיתוֹ</p>

<p>נָבִיא כְמֹשֶׁה לֹא קְדָמָהוּ</p>

<p>גַּם אַחֲרָיו לֹא קָם כְּמַעֲלָתוֹ</p>

<p>אִם יִהְיֶה נָבִיא תְהִי עַל יַד</p>

<p>מַלְאָךְ וְאֶמְצָעִי נְבוּאָתוֹ</p>

<p>אָכֵן נְבוּאַת הַמְחוֹקֵק פֶּה</p>

<p>אֶל פֶּה וּמַבִּיט אֶת תְּמוּנָתוֹ</p>

<p>נָבִיא נְבוּאָה לֹא תְבוֹאֵהוּ</p>

<p>רַק בַּחֲלוֹם לַיִל לְחָלְשָׁתוֹ</p>

<p>אוֹ בַהֲקִיצוֹ אִם יְהִי נִבָּא</p>

<p>יִתְבַּטְּלוּ חוּשָׁיו כְּשָׁמְעָתוֹ</p>

<p>אָכֵן נְבוּאַת נֶאֱמַן בַּיִת</p>

<p>יוֹמָם וְהוּא עֹמֵד בְּעֶמְדָּתוֹ</p>

<p>כָּל אִישׁ יְהִי נִבָּא אֲזַי יִמַּס</p>

<p>לִבּוֹ וְיִתְרוֹפֵף לְחֶרְדָּתוֹ</p>

<p>אָכֵן נְבוּאַת נֶאֱמַן בַּיִת</p>

<p>עָלָיו וְהוּא נִצָּב בְּחֶזְקָתוֹ</p>

<p>כָּל הַנְּבִיאִים נִבְּאִים הֵמָּה</p>

<p>בִּרְצוֹן אֱלֹהִים חַי וְדִבְרָתוֹ</p>

<p>אָכֵן נְבוּאַת הַמְחֹקֵק הִיא</p>

<p>תָּמִיד בְּכָל עִתִּים וּבִרְצוֹתוֹ</p>

<p>תּוֹרַת אֱמֶת הָיְתָה בְּמוֹ פִיהוּ</p>

<p>וּבְרִית אֱלֹהִים הָיְתָה אִתּוֹ</p>

<p>תּוֹרָה אֲשֶׁר הִיא תַעמֹד נֶצַח</p>

<p>וּבְרִית לְעַד עוֹלָם עֲמִידָתוֹ</p>

<p>וּבבֹא לְקֵץ יָמִין מְשִׁיחֵנוּ</p>

<p>לֹא יַחֲלִיף דָת אֵל וְאִמְרָתוֹ</p>

<p>שָׂפָה בְרוּרָה יַהֲפֹךְ אֶל עָם</p>

<p>לֹא יֵדְעוּ אֵל חַי וְסוֹד דָּתוֹ</p>

<p>יִשְׁתַּחֲווּ אַף יִקְּדוּ עַמִּים</p>

<p>אָז לַהֲדֹם רַגְלֵי שְׁכִינָתוֹ</p>

<p>יָשִׁיב נְוֵה צֶדֶק וְהַר קֹדֶשׁ</p>

<p>צִיּוֹן כְּלִיל יֹפִי לְקַדְמוּתוֹ</p>

<p>יָצִיץ וּפָרַח יַעֲקֹב עַבְדּוֹ</p>

<p>יִחְיוּ וְיָקֻמוּ נְבֵלָתוֹ</p>

<p>אַל תִּירְאוּ הֹלְכֵי קְדֹרַנִּית</p>

<p>הַשּׁמְרִים חֻקָּיו וּמִשְׁמַרְתּוֹ</p>

<p>שׁוּבוּ לְבִצָּרוֹן אֲסִירֵי הַ-</p>

<p>תִּקְוָה מְחַכֵּי קֵץ גְּאְלָּתוֹ</p>

<p>וּלְכוּ חֲזוּ בֵּין עֹבְדֵי אֵל־חַי</p>

<p>וּבֵין אֲשֶׁר לֹא יַעֲבֹד אֹתוֹ</p>

<p>יוֹם יִהְיוּ זֵדִים וְכָל עֹשֵׂה</p>

<p>רִשְׁעָה הֲדוּפִים אָז בְּעֶבְרָתוֹ</p>

<p>יִהְיוּ כְקַשׁ וּכְמֹץ לְיוֹם הַבָּא</p>

<p>וּתְלַהֲטֵם אִשּׁוֹ וְלַבָּתוֹ</p>

<p>יִזְרַח עֲלֵיכֶם אָז יְרֵאֵי אֵל</p>

<p>שֶׁמֶשׁ צְדָקָה אוֹר יְשׁוּעָתוֹ</p>

<p>יִגְדַּל וְיִשְׁתַּבַּח אֲדוֹן עוֹלָם</p>

<p>בָּרוּךְ עֲדֵי עַד שֵׁם קְדֻשּׁתוֹ</p>

<p>הַצּוּר נְצָחָנוּ נְעִימוּתוֹ</p>

<p>הַנֶּעֱלָם סוֹדוֹ וְעַצְמוּתוֹ</p>

<p>יוֹם נִכְסְפוּ לִבּוֹת לְהַגְדִּילוֹ</p>

<p>וּלְרוֹמְמוֹ אִישׁ אִישׁ כְּבִרְכָתוֹ</p>

<p>תָּשׁוּב תְּהִלַּת הַלְּשׁוֹנוֹת אָז</p>

<p>לֵאוּת וְקִצּוּר מִגְּדֻלָּתוֹ</p>

<p>וּבְעֵת אֲשֶׁר יִשְׁתַּדְּלוּ לִבּוֹת</p>

<p>לַחְקֹר יְסוֹד הוֹדוֹ וּמָהוּתוֹ</p>

<p>תָּשׁוּב יְדִיעָתָם אֲזַי סִכְלוּת</p>

<p>תִקְצַר יְדֵיהֶם מִיְּדִיעָתוֹ</p>

<p>לָכֵן בְּשִׁירִי אֶשְׁמְרָה אֶל פִּי</p>

<p>מַחְסוֹם וְדֻמִיָּה תְהִלָּתוֹ.</p>
</blockquote>

<br>

<blockquote>
<p>וַיֹּאמֶר הַשָּׂר רָאִיתִי קוֹל רַעַמְךָ בְּגַלְגַּל הַחֲרָזִים</p>

<p>שֹׁבֵר אֲרָזִים</p>

<p>וְכָל אִישׁ בִּלְתְּךָ מִידִידוּת יִתְיָאֵשׁ</p>

<p>כִּי קוֹל אַהֲבָתְךָ חֹצֵב לַהֲבוֹת אֵשׁ</p>

<p>וְהִנְנִי נִשְׁבָּע בַּאֲשֶׁר עָשָׂה לָנוּ אֶת הַנֶּפֶשׁ הַזֹּאת</p>

<p>כִּי אֵין עֲרוֹךְ אֵלֶיךָ בִמְלִיצָה וּבַחֲרוּזוֹת</p>

<p>בָּרוּךְ אֲשֶׁר הֱבִיאֲךָ עַד הֲלוֹם</p>

<p>כִּי בִלְעָדֶיךָ נַפְשִׁי תִּזְנַח מִשּׁלוֹם</p>

<p>וְעַתָּה הִשּׁבְעָה לִי רֹאשׁ שִׂמְחָתִי</p>

<p>אִם תִּשְׁקֹר בְּאַהֲבָתִי</p>

<p>וְאִם תְּעַנֶּה עוֹד בִּנְדוֹדְךָ לְבָבִי</p>

<p>וָאַעַן וָאֹמַר יֵדַע אֲדֹנִי נֵר הַמַּעֲרָבִי</p>

<p>כִּי אַהֲבָתְךָ מִקֶּדֶם חֲמַדְתִיהָ</p>

<p>וְעַל גַּרְגְּרוֹתַי עֲנָק עֲנַדְתִּיהָ</p>

<p>וְאַחֲרֵי אֲשֶׁר מְצָאתִיהָ</p>

<p>פֹּה אֵשֵׁב כִּי אִוִּיתִיהָ</p>

<p>וָאֵשֵׁב עִם הַשָּׂר וָאֶאֱרֶה מוֹרוֹ וַעֲדָנָיו אֶאֱכֹל</p>

<p>בְּשִׂמְחָה וּבְטוּב לֵבָב מֵרֹב כֹּל.</p>
</blockquote>

<blockquote>
<br>  
</blockquote>

<h2 id="המחברתהחמישית">המחברת החמישית</h2>

<br> 

<blockquote>
<p>אָמַר עִמָּנוּאֵל הַמְּחַבֵּר:</p>

<p>הָיִיתִי עִם הַשָּר בְּיוֹם פּוּרִים</p>

<p>עִם עֲדַת נִכְבָּדִים וְשָׂרִים</p>

<p>וְעִמָּהֶם הָיוּ חֶבְרַת מְשׁוֹרְרִים</p>

<p>בָּאוּ מֵאֶרֶץ מֶרְחָק</p>

<p>וְלִבָּם לְכָל מִבְצָר יִשְׂחָק</p>

<p>וַנְּהִי בְעֵינֵיהֶם כַּחֲגָבִים</p>

<p>חָשְׁבוּ שִׁירֵינוּ שִׁירֵי עֲגָבִים</p>

<p>וַיֹּאמֶר אֵלַי הַשָּר נַעֲשֶה לָנוּ שֵׁם כַּיּוֹם הַזֶּה לְמַעַן יֵדְעוּ כָל הַמְּשׁוֹרְרִים כִּי נִיבָם נִבְזֶה וְרָזֶה</p>

<p>וְשִׂכְלָם שׁוֹכֵב וְהוֹזֶה</p>

<p>וְאֵין עֲרֹך אֵלֵינוּ בְּכָל הָאָרֶץ</p>

<p>וּפָרַצְנוּ בִּגְבוּל הַמְּלִיצוֹת פָּרֶץ</p>

<p>וְזֶה הַדָּבָר אֲשֶׁר נַעֲשֶׂה נְדַבֵּר בְּעִנְיָנִים שׁוֹנִים</p>

<p>אֲנִי אֲדַבֵּר בַּתְּחִלָּה וּדְבָרֶיךָ יִהְיוּ לִדְבָרַי עוֹניִם</p>

<p>וְכָל אֶחָד מִמֶּנוּ חִידָתוֹ יִזְכֹּר</p>

<p>פַּעַם נְדַבֵּר בְּעִנְיָן הֶעָצֵל וּפַעַם בְּעִנְיַן הַשִּׁכּוֹר</p>

<p>וּפַעַם נְדַבֵּר בְּעִנְיַן בַּעַל הַקְּרָנַיִם</p>

<p>וּפַעַם בְּעִנְיַן הַקְּדֵשָׁה הִיא בָעֵינַיִם</p>

<p>וּפַעַם נְדַבֵּר בְּעִנְיַן הַכִּילַי וּפַעַם בְּעִנְיַן הָאֹרֶךְ</p>

<p>וּפַעַם בְּעִנְיַן הַיִּרְאָה וּפַעַם בְּעִנְיַן הַצֹּרֶךְ</p>

<p>וּפַעַם בְּעִנְיַן הָאַהֲבָה וְהַשּׂנְאָה</p>

<p>וּפַעַם בְּעִנְיַן הַקִּנְאָה</p>

<p>לְמַעַן יֵדְעוּ בְּנֵי אַסְנָה וּבְנֵי סְנָאָה</p>

<p>וְהָעָם וּמְשׁוֹרְרֵיהֶם</p>

<p>כִּי עֵירֻמִּים הֵם</p>

<p>וְלָנוּ הַחִידוֹת הַנַּעֲלָמוֹת</p>

<p>וְהַמְּלִיצוֹת הָרָמוֹת</p>

<p>קָרְאוּ בִשְׁמוֹתָם עֲלֵי אֲדָמוֹת</p>

<p>וָאַעַן וָאֹמַר אָמֵן הִנְנִי אֲשַׁנֵּס מָתְנַי</p>

<p>וְלָצֵאת אֶל הַמַּעֲרָכָה אֲעוֹרֵר רַעְיוֹנַי</p>

<p>וְאֶעֱנֹד עַל גַּרְגְּרוֹת אֲמָרֶיךָ פְּנִינַי</p>

<p>לְרֶגֶל הַמְּלָאכָה אֲשֶׁר לְפָנַי</p>

<p>וַיֹּאמֶר הַשַּר לְעֵינֵי הַזְּקֵנִים וְהַחוֹרִים[</p>

<p>שִׁמְעוּ נָא הַמֹּרִים</p>

<p>יֶשׁ לִי בֵּן עָצֵל</p>

<p>כְּעֶבֶד יִשְׁאַף צֵל</p>

<p>וּבְכָל אֲשֶׁר יַחֱטָא יִתְנַצֵּל</p>

<p>וְחָפַצְתִּי לְגַנּוֹת פְּעֻלּוֹתָיו</p>

<p>הֲיֵש פֹּה אִישׁ יִתְנַדֵּב לַעֲנוֹת עַל מַה שֶׁאַזְכִּיר מֵאֹדוֹתָיו</p>

<p>וָאַעַן וָאֹמַר הִנְנִי אֲנִי לַעֲנוֹת אֶל מַאֲמָרֶיךָ נִכְסָף</p>

<p>דַּבֵּר וְלוּ אַתָּה אָסָף
<br><br />
וַיֹּאמֶר הַשָּׁר: בְּנִי יִקְרָאוּהוּ בְּקוֹל הֲמֻלָּה כְּקוֹל מַחֲנֶה</p>

<p>וָאַעַן וָאֹמַר: מִקּוֹלָם לֹא יֵחָת וּמֵהֲמוֹנָם לֹא יַעֲנֶה.</p>

<p>וַיֹּאמֶר הַשָּׁר: בְּנִי בְּכָל אֲשֶׁר יֶחֱטָא יִתְנַצֵּל</p>

<p>וָאַעַן וָאֹמַר: וְאִם כָּל עֵצוֹ וּפְרִי אַדְמָתוֹ יְיָרֵש הַצְּלָצַל.</p>

<p>וַיֹּאמֶר הַשָּׁר: אִם הַשֵּׁנָה הִיא לַמִּיתָה אֶחָד מִשּׁלֹשִׁים</p>

<p>וָאַעַן וָאֹמַר: הַמִּיתָה לִשְׁנַת בִּנְךָ אֶחָד מִשִּׁשִׁים.</p>

<p>וַיֹּאמֶר הַשָּׁר: בְּנִי יִפֹּל אֶל הַפַּחַת וּמֵעֲלוֹת מִמֶּנוּ יִתְיָאֵש</p>

<p>וָאַעַן וָאֹמַר: לְדִמְיוֹן הַחֲמוֹר שֶׁיִּשָּׂרֵף וְלֹא יִבְרַח מִן הָאֵשׁ.</p>

<p>וַיֹּאמֶר הַשָּׁר: בְּנִי יוֹתֵר עָצֵל מִגַּלְגַּל שַׁבְּתַי</p>

<p>וָאַעַן וָאֹמַר: וְעַל יְמֵי הַחֹל יֹאמַר אֵלֶּה הֵם שַׁבְּתוֹתַי.</p>

<p>וַיֹּאמֶר הַשָּׁר: אֹמַר לִשְׁנַת בְּנִי עַל כָּל דָּבָר עָלִית</p>

<p>וָאַעַן וָאֹמַר: כִּי הִיא מֵהַדְּבָרִים שֶׁאֵין לָהֶם תַּכְלִית.</p>

<p>וַיֹּאמֶר הַשָּׁר: אֵלּוּ הַדְּבָרִים שֶׁאֵין לָהֶם שִׁעוּר הַפֵּאָה וְהַבִּכּוּרִים וְהָרַאֲיוֹן</p>

<p>וָאַעַן וָאֹמַר: וּשְׁנַת בִּנְךָ עַל כָּל דָּבָר עֶלְיוֹן.</p>

<p>וַיֹּאמֶר הַשָּׁר: שְׁנַת בְּנִי מִיתָה מִקְרִית</p>

<p>וָאַעַן וָאֹמַר: כִּי יֶשׁ־לָהּ רֵאשִׁית וְאֵין לָהּ אַחֲרִית.</p>

<p>וַיֹּאמֶר הַשָּׁר: אִלּו הָיָה קֵץ הַמָּשִׁיחַ תָּלוּי בְּקֵץ שְׁנַת בְּנִי וְתַרְדֵּמָתוֹ</p>

<p>וָאַעַן וָאֹמַר: הִתְיָאֲשׁוּ הַיְּהוּדִים כְּבָר מִבִּיאָתוֹ.</p>

<p>וַיֹּאמֶר הַשָּׁר: בְּנִי יֹאכַל וְשָׂבֵעַ וְדָשֵׁן</p>

<p>וָאַעַן וָאֹמַר: וְהוּא עֵר וְלִבּוֹ יָשֵׁן.</p>

<p>וַיֹּאמֶר הַשָּׁר: בְּנִי יָשֵׁן עַד שָׁעָה רְבִיעִית בְּתוֹךְ הַתַּכְרִיכִים</p>

<p>וָאַעַן וָאֹמַר: וְיֹאמַר כָּל יִשְׂרָאֵל בְּנֵי מְלָכִים.</p>

<p>וַיֹּאמֶר הַשָּׁר: בְּנִי יִרְאֶה הַסְּחוֹרוֹת וְיָפְיָם</p>

<p>וָאַעַן וָאֹמַר: וְיֹאמַר מִי יַעֲבָר לָנוּ אֶל עֵבֶר הַיָּם.</p>

<p>וַיֹּאמֶר הַשָּׁר: בְּנִי יֶחְסַר בֶּגֶד לִלְבֹּש וְלֶחֶם לֶאֱכֹל</p>

<p>וָאַעַן וָאֹמַר: וְיֹאמַר חַנַּנִי אֱלֹהִים וְיֶשׁ־לִי־כֹל.</p>

<p>וַיֹּאמֶר הַשָּׁר: בְּנִי שִׂמְחָתוֹ בְחַגִּים וּבְמוֹעֲדִים</p>

<p>וָאַעַן וָאֹמַר: לִהְיוֹת הַשִּׂמְחָה וְהַמְּנוּחָה רֹכְבִים צְמָדִים.</p>

<p>וַיֹּאמֶר הַשָּׁר: בְּנִי יִרְאֶה אִשְׁתוֹ נְתוּנָה בְיַד חשֵׁק</p>

<p>וָאַעַן וָאֹמַר: וְלֹא יַצִּיל עָשׁוּק מִיַּד עשֵׁק.</p>

<p>וַיֹּאמֶר הַשָּׁר: שְׁנַת בְּנִי אֲרֻכָּה מִיּוֹם הַזִּכָּרוֹן</p>

<p>וָאַעַן וָאֹמַר: וְיַחֲרִישׁ לְקוֹרְאָיו וְאִם יִקְרְאוּ בְגָרוֹן.</p>

<p>וַיֹּאמֶר הַשָּׁר: יֹאמַר בְּנִי יָשַׁנְתִּי אָז יָנוּחַ לִי</p>

<p>וָאַעַן וָאֹמַר: וְזֶה הָיָה חֶלְקִי מִכָּל עֲמָלִי.</p>

<p>וַיֹּאמֶר הַשָּׁר: יֹאמַר בְּנִי אִם אֵין בְּעֵדֶן גַּן אֱלֹהִים שֵׁנָה</p>

<p>וָאַעַן וָאֹמַר: לֹא תִהְיֶה נַפְשִׁי בוֹ דְשֵׁנָה.</p>

<p>וַיֹּאמֶר הַשָּׁר: בְּנִי יִרְאֶה הַסְּחוֹרָה וּשְׁבָחֶיהָ</p>

<p>וָאַעַן וָאֹמַר: יֹאמַר מִי יַעֲלֶה לָנוּ הַשָּׁמַיְמָה וְיִקָּחֶהָ.</p>

<p>וַיֹּאמֶר הַשָּׁר: בְּנִי יִרְאֶה שִׂפְתֵי חֲשׁוּקָתוֹ יַאְדִימוּ כַתוֹלָע</p>

<p>וָאַעַן וָאֹמַר: וְלֹא יָבוֹא לִרְאוֹת אֶת־הַקֹּדֶשׁ כְּבַלַּע.</p>

<p>וַיֹּאמֶר הַשָּׁר: כְּבָר נִסּוּ חַכְמֵי הָאֱמֶת</p>

<p>וָאַעַן וָאֹמַר: כִּי לוּ יַנִּיחוּ הֶעָצֵל בִּשְׁנָתוֹ יִמְצָאוּהוּ מֵת.
<br><br />
וַיְהִי כַּהֲתִימֵנוּ לְתָאֵר עִנְיַן הָעַצְלוּת</p>

<p>וְזָכַרְנוּ מִמֶּנוּ הוּלְלוּת וְסִכְלוּת</p>

<p>וְשָמְעוּ הַשָּׂרִים וְהַמְּשׁוֹרְרִים דִּבְרֵי הַשָּׂר וַאֲשֶׁר אֶעֱנֵהוּ</p>

<p>וַיִּתְמְהוּ הָאֲנָשִׁים אִישׁ אֶל רֵעֵהוּ</p>

<p>וַיֹּאמֶר הַשָּׂר אֵלָי הִנֵּה נָא הוֹאַלְתִּי לְדַבֵּר</p>

<p>עֲזַרְתַּנִי אַתָּה הֶחָבֵר</p>

<p>לְגַנּוֹת הָעַצְלוּת</p>

<p>וְיֵשׁ־לִי אֶת בַּעַל הוֹלֵלוּת</p>

<p>וְהוּא שֹׁתֶה שִׁכּוֹר</p>

<p>הֲתַעַזְרֵנִי עוֹד גּנוּתוֹ לִזְכּוֹר</p>

<p>וָאַעַן וָאֹמַר חַיֶיךָ הַשּׁר לֹא יָדַעְתִּי אֲכַנֶה</p>

<p>תִּקְרָא וְאָנֹכִי אֶעֱנֶה</p>

<p>וּמַטָּרָא לְחִצֵּי דְּבָרֶיךָ תַצִּיבֵנִי</p>

<p>אוֹ אֲדַבֵּר וַהֲשִׁיבֵנִי</p>

<p>וַיֹּאמֶר הַשּׂר דַבֵּר אַתָּה וַאֲנִי אַקְשִׁיב</p>

<p>וּלְמַאֲמָרֶיךָ אֶהְיֶה מֵשִׁיב
<br><br />
וָאֹמְרָה: אָחִיךָ הַשּׂר יִשְׁתֶּה לִצְמָאוֹ גַלֵּי יָם</p>

<p>וַיֹּאמֶר הַשָּר: וְהֵנִיף יָדוֹ עַל הַנַּהַר בַּעְיָם.</p>

<p>וָאֹמְרָה: חַי אֲנִי אִם אֲדַבֵּר עַל אָחִיךָ כְּזָבִים</p>

<p>וַיֹּאמֶר הַשָּר: אִם לֹא רְאִיתִיו מִתְפַּלֵּל בְּעֵת הַבָּרָד אַל תִּשְׁכַּח עֲנָבִים.</p>

<p>וָאֹמְרָה: אֵין שִׂמְחָה כִּרְאוֹת אָחִיךָ פִּיו מְנַבֵּל</p>

<p>וַיֹּאמֶר הַשָּר: הוּא כְּשֹׁכֵב בְּלֶב־יָם וּכְשֹׁכֵב בּרֹאשׁ חִבֵּל.</p>

<p>וָאֹמְרָה: אֵין טוֹב בַּזְּמָן כִּרְאוֹת אָחִיךָ שִׁכּוֹר</p>

<p>וַיֹּאמֶר הַשָּר: יִשְׁתֶּה וְיִשְׁכַּח רִישׁוֹ וַעֲמָלוֹ לֹא יִזְכּוֹר.</p>

<p>וָאֹמְרָה: אָחִיךָ כַּאֲשֶׁר יִיקַץ מִיֵּינוֹ</p>

<p>וַיֹּאמֶר הַשָּר: יֹאמַר כִּי נָפְלָה דְּלֵקָה בִגְרוֹנוֹ.</p>

<p>וָאֹמְרָה: אָחִיךָ כָּל עֲמָלוֹ וּבֵית אָבִיו יַשֶּׁה</p>

<p>וַיֹּאמֶר הַשָּר: וְלוּ הָיָה יַם־סוּף יָיִן לֹא הֻצְרַכְנוּ לְמַטֵּה משֶׁה.</p>

<p>וָאֹמְרָה: יֹאמַר אָחִיךָ יָשָׁר בָּאָדָם אָיִן</p>

<p>וַיֹּאמֶר הַשָּר: כִּי אִם הַשּׁתִים בּמִזְרְקֵי יָיִן.</p>

<p>וָאֹמְרָה: הֶחָכָם יִצְמָא וְהוּא יוֹצֵא הַמָּיְמָה</p>

<p>וַיֹּאמֶר הַשָּר: וְאָחִי שִׁכּוֹר מֻצָּב אַרְצָה וְרֹאשׁוֹ מַגִּיעַ הַשָּׁמָיְמָה.</p>

<p>וָאֹמְרָה: יֹאמַר אָחִיךָ הַיַּיִן תַּעֲנוּג הָעוֹלָם וְהָפְכּוֹ</p>

<p>וַיֹּאמֶר הַשָּר: וְלָאָרֶץ לֹא יְכֻפָּר לַיַּיִן אֲשֶר שֻׁפַּךְ בָּהּ כִּי אִם בְּדַם שֹׁפְכוֹ.</p>

<p>וָאֹמְרָה: יֹאמַר אָחִיךָ מִי יִתֵּן בְּחַיַּי אֶשְׁתֶּה וְאֶשְׂבַּע</p>

<p>וַיֹּאמֶר הַשָּר: וּבְמוֹתִי בְּתוֹך הַיַּיִן אֶטְבַּע.
<br><br />
כִשְׁמֹעַ הַשָּׂרִים חִידוֹתֵינוּ תָמָהוּ</p>

<p>וְהַמְּשֹׁרְרִים פָּחֲדוּ וְרָהוּ</p>

<p>וּלְשׁוֹנָם לְחִכָּם דָּבֵקָה הַעֲוֵה נִלְאוּ</p>

<p>כִּי אֲשֶׁר לֹא סֻפַּר לָהֶם רָאוּ</p>

<p>וַיֹּאמֶר הַשָּׂר חֵי אֲנִי כִּי נְדַבֵּר מִן הַסָּרִיס</p>

<p>אֲשֶׁר הוּא מַקְרִין מַפְרִיס</p>

<p>וּמֵאִשְׁתוֹ אֲשֶׁר תִּטְחַן לְאַחֵר</p>

<p>וַאֲנִי אֶהְיֶה בִמְלִיצוֹתַי פְּנֵיהֶם מְשַחֵר</p>

<p>וָאֹמְרָה אֶל הַשָּׂר הָחֵל</p>

<p>כִּי הִנְנִי לַעֲנוֹת אֶל מַאֲמָרֶיךָ מְיַחֵל
<br><br />
וַיֹּאמֶר הַשָּׂר: פְּלוֹנִית יִשְׁאֲלוּ בַעֲדָהּ אַיֵּה הַקְּדֵשָׁה הִיא בָעֵינָיִם</p>

<p>וָאַעַן וָאֹמַר: וּבַעְלָהּ הוּא הָאַיִל אֲשֶׁר רָאִיָת בַּעַל הַקְּרָנָיִם.</p>

<p>וַיֹּאמֶר הַשָּׂר: נְדִיבוּת פְּלוֹנִית עַל כָּל נְדִיבוֹת עוֹדְפָה</p>

<p>וָאַעַן וָאֹמַר: כִּי תִּתְנַדֵּב לַכֹּל בְּנַפְשָׁה וּבְגוּפָה.</p>

<p>וַיֹּאמֶר הַשָּׂר: פְּלוֹנִית אָסְפָה כָּל מִדָּה מְגֻנָּה</p>

<p>וָאַעַן וָאֹמַר: ואַחֲרֶיהָ לֹא זוּנָה.</p>

<p>וַיֹּאמֶר הַשָּׂר: אֵיךְ פְּלוֹנִית מֵחֵשֶׁק תִּתְיָאֵשׁ</p>

<p>וָאַעַן וָאֹמַר: וְתַחְתֶּיהָ נֶהְפַּךְ כְּמוֹ אֵשׁ.</p>

<p>וַיֹּאמֶר הַשָּׂר: פְּלוֹנִי לוּ הָיָה מְנַגֵּחַ בְּקַרְנָיו</p>

<p>וָאַעַן וָאֹמַר: כָּל חַיּוֹת לֹא יַעַמְדוּ לְפָנָיו.</p>

<p>וַיֹּאמֶר הַשָּׂר: פְּלוֹנִי יְדַעְנוּהוּ מִתְמוֹל שִׁלְשֹׁם שׁוֹר נַגָּח</p>

<p>וָאַעַן וָאֹמַר: וְקַרְנֵי רְאֵם קַרְנָיו בָּהֶם עַמִּים יְנַגַּח.</p>

<p>וַיֹּאמֶר הַשָּׂר:פְּלוֹנִי לוּ רָאָה קַרְנָיו הִתְאַבָּל</p>

<p>וָאַעַן וָאֹמַר: כִּי לֹא יִשּׂאוּם אַרְבָּעִים אֶלֶף נוֹשֵׂא סַבָּל.</p>

<p>וַיֹּאמֶר הַשָּׂר: פְּלוֹנִי בֵּן חֲמִשּׁים שָׁנָה וְלֹא יַעֲבֹד</p>

<p>וָאַעַן וָאֹמַר: וְאִשְׁתּוֹ דָרְשָׁה קַרְנוֹ תָּרוֹם בְּכָבוֹד.</p>

<p>וַיֹּאמֶר הַשָּׂר: פְּלוֹנִי יוֹשֵׁב בְּאֹהֶל הַלִּמּוּד וּבְמִשְׁכְּנוֹתָיו</p>

<p>וָאַעַן וָאֹמַר: וְאִשְׁתּוֹ לוֹמֶדֶת וְעָשִׂיתָ קַרְנֹתָיו עַל אַרְבַּע פִּנּוֹתָיו.</p>

<p>וַיֹּאמֶר הַשָּׂר: פְּלֹנִית מְדֻשּׁתִי וּבֶן גָּרְנִי</p>

<p>וָאַעַן וָאֹמַר: וּבַעְלָהּ גָּנַב מִשִּׁירַת חַנָּה רָמָה קַרְנִי.</p>

<p>וַיֹּאמֶר הַשָּׂר: כַּמָּה הָיָה פְּלוֹנִי שָׁמֵן וְדָשֵׁן</p>

<p>וָאַעַן וָאֹמַר: אִילוּ הָיוּ קַרְנוֹתָיו קַרְנוֹת שֵׁן.</p>

<p>וַיֹּאמֶר הַשָּׂר: לִפְלוֹנִי שָׁכֵן יִשְׁכֹּן בְּסֵתֶר אָהֳלוֹ</p>

<p>וָאַעַן וָאֹמַר: וְקַרְנַיִם מִיָּדוֹ לוֹ.</p>

<p>וַיֹּאמֶר הַשָּׂר: קַרְנֵי פְלוֹנִי לוּ רָאָה צִדְקִיָּה בֶן כְּנַעֲנָה אוֹתָם</p>

<p>וָאַעַן וָאֹמַר: אָמַר לְאַחְאָב בְּאֵלֶּה תְּנַגַּח אֶת אֲרָם עַד־כַּלּוֹתָם.</p>

<p>וַיֹּאמֶר הַשָּׂר: פְּלוֹנִי הָיָה אָדָם בְּצוּרַת פָּנָיו</p>

<p>וָאַעַן וָאֹמַר: לוּלֵי אֲשֶׁר קֶרֶן חָזוּת בֵּין עֵינָיו.</p>

<p>וַיֹּאמֶר הַשָּׂר: בְּעַד קַרְנֵי פְּלוֹנִי יֹאמְרוּ הָעֵדָה</p>

<p>וָאַעַן וָאֹמַר: אֵלֶּה הַקְּרָנוֹת אֲשֶׁר זֵרוּ אֶת־יְהוּדָה.</p>

<p>וַיֹּאמֶר הַשָּׂר: פְּלוֹנִי אִלּוּ בָא בַיַעַר וְעָבַר בֵּין אִילָנָיו</p>

<p>וָאַעַן וָאֹמַר: נֶאֱחַז בַּסְבַך בְּקַרְנָיו.</p>

<p>וַיֹּאמֶר הַשָּׂר: פְּלוֹנִית בְּמַעֲשֶׂיהָ בַּעְלָהּ תַּצְדִיק</p>

<p>וָאַעַן וָאֹמַר: לְקַיֵּם תְּרוֹמַמְנָה קַרְנוֹת צַדִּיק.</p>

<p>וַיֹּאמֶר הַשָּׂר: דֶּרֶךְ הַשְּׁוָרִים לְנַגַּח הָעַמִּים</p>

<p>וָאַעַן וָאֹמַר: וּפְלוֹני יְנַגַּח לְבָנוֹן וְשִׂרְיוֹן כְּמוֹ בֶּן־רְאֵמִים.</p>

<p>וַיֹּאמֶר הַשָּׂר: פְּלוֹנִי לוּ רָאוּ קַרְנָיו הָעַתּוּדִים בֵּרְכוּהוּ</p>

<p>וָאַעַן וָאֹמַר: וְלוּ פָגְעוּ בּוֹ הָאֵילִים הִמְלִיכוּהוּ.
<br><br />
וַיְהִי כַאֲשֶׁר הִשְׁלַמְנוּ לְגַנּוֹת בַּעַל הַקְּרָנָים</p>

<p>וְאִשְׁתּוֹ גֹּמֶר בַּת דִּבְלָיִם</p>

<p>בִּמְלִיצוֹת נֶחְמָדוֹת לְהַשְׂכִּיל וְתַאֲוָה הֵם לָעֵינָים</p>

<p>נִמְלָא פִּי הַשָּׂרִים וְהָעָם שְׂחוֹק</p>

<p>וּפָעֲרוּ פִּיהֶם לְנֶגֶד הַמְּשֹׁרְרִים לִבְלִי חֹק</p>

<p>וַיִרְאוּ הַמְּשֹׁרְרִים וַיָנֻעוּ וַיַּעַמְדוּ מֵרָחוֹק</p>

<p>וַיֹּאמֶר אֵלַי הַשַּׂר עוֹד הֲלֹא נְדַבֵּר מֵאֹדוֹת הַכִּילַי</p>

<p>וָאַעַן וָאֹמַר מִי לַייָ אֵלָי.
<br><br />
וָאֹמְרָה: הַכִּילַי כֹּל אֲשֶׁר בְּתוֹכוֹ יִטְמָא</p>

<p>ויען השר: כִּי הוּא יָרֵא לְהָסֵךְ אֶת־רַגְלָיו פֶּן יִצְמָא.</p>

<p>ואמרה: כַּמָּה הַכִּילַי נִתְעָב</p>

<p>ויען השר: כִּי הוּא יְפַחֵד לִבְדֹּק נְקָבָיו פֶּן יִרְעָב.
<br><br />
וַיְהִי כְּהַשְׁלִימֵנוּ דְּבַר הַכִּילַי</p>

<p>וַיֹּאמֶר הַשָּׂר אֵלָי</p>

<p>יֶשׁ־לִי שָׁכֵן אָרֹךְ שׁוֹטֶה וּכְמַדְקְרוֹת חֶרֶב בּוֹטֶה</p>

<p>וְהִנְנִי לְגַנּוֹתוֹ מְלִיצוֹתַי אֵלָיו נוֹטֶה</p>

<p>עַד כַּמְּעִיל בֹּשֶׁת יַעֲטֶה</p>

<p>וָאַעַן וָאֹמַר אָנָּא הַשַּׂר הָחֵל כִּי הִנְנִי מַכֶּה בַּמַּטֶּה</p>

<p>וּמֵהַשְׁלִים דְּבָרֶיךָ יָמִין וּשְׂמֹאל לֹא אֶטֶּה.
<br><br />
וַיֹּאמֶר הַשּׂר: אֹרֶךְ פְּלוֹנִי אֹרֶךְ עוֹג מֶלֶךְ הַבָּשָׁן</p>

<p>וָאַעַן וָאֹמַר: אֹרֶךְ הַחָכְמוֹת וּפֵרוּשָׁן.</p>

<p>וַיֹּאמֶר הַשּׂר: אֹרֶךְ פְּלוֹנִי אֹרֶךְ וָו וַיְזָתָא</p>

<p>וָאַעַן וָאֹמַר: אֹרֶךְ עֵץ הָמָן בֶּן הַמְּדָתָא.</p>

<p>וַיֹּאמֶר הַשּׂר: אֹרֶךְ פְּלוֹנִי אֹרֶךְ קֵץ הַיְּהוּדִים</p>

<p>וָאַעַן וָאֹמַר: אֹרֶךְ יְמֵי הַחֲרֵדִים.</p>

<p>וַיֹּאמֶר הַשּׂר: אֹרֶךְ פְּלוֹנִי אֹרֶךְ סִפּוּרֵי הַנָּשִׁים</p>

<p>וָאַעַן וָאֹמַר: אֹרֶךְ עֲצֵי הַבְּרוֹשִׁים.</p>

<p>וַיֹּאמֶר הַשּׂר: אֹרֶךְ פְּלוֹנִי אֹרֶךְ יְמֵי הָאֲסוּרִים</p>

<p>וָאַעַן וָאֹמַר: אֹרֶךְ יוֹם הַכִּפּוּרִים.</p>

<p>וַיֹּאמֶר הַשּׂר: אֹרֶךְ פְּלוֹנִי אֹרֶךְ קוֹמַת הָעֲנָקִים</p>

<p>וָאַעַן וָאֹמַר: אֹרֶךְ אַנְחַת הַחֹשְׁקִים</p>

<p>וַיֹּאמֶר הַשּׂר: אֹרֶךְ פְּלוֹנִי אֹרֶךְ יְמֵי הַפְּרִידָה</p>

<p>וָאַעַן וָאֹמַר: אֹרֶךְ כַּנְפֵי הַחֲסִידָה.</p>

<p>וַיֹּאמֶר הַשּׂר: אֹרֶךְ פְּלוֹנִי אֹרֶךְ חִבּוּרֵי שְׁמוּאֵל אִבְּן תִּבּוֹן</p>

<p>וָאַעַן וָאֹמַר: אֹרֶךְ יְמֵי הָרְעָבוֹן.</p>

<p>וַיֹּאמֶר הַשּׂר: אֹרֶךְ פְּלוֹנִי אֹרֶךְ סִפְרֵי רַבֵּנוּ סַעַדְיָה</p>

<p>וָאַעַן וָאֹמַר: אֹרֶךְ קְלָלוֹת שֶׁבְּיִרְמְיָה.</p>

<p>וַיֹּאמֶר הַשּׂר: אֹרֶךְ פְּלוֹנִי אֹרֶךְ חַיֵּי הָעוֹלָם הַבָּא</p>

<p>וָאַעַן וָאֹמַר: אֹרֶךְ יְדִיעַת לְכָל הַנִּמְצָאוֹת סִבָּה.</p>

<p>וַיֹּאמֶר הַשּׂר: אֹרֶךְ פְּלוֹנִי אֹרֶךְ הַצְּלָלִים לִפְנוֹת הַיּוֹם</p>

<p>וָאַעַן וָאֹמַר: אֹרֶךְ קֵץ הָאֲסוּרִים מְקַוִּים לְפִדְיוֹם.</p>

<p>וַיֹּאמֶר הַשּׂר: אֹרֶךְ פְּלוֹנִי אֹרֶךְ מִגְדַּל דּוֹר הַפְלָגָה</p>

<p>וָאַעַן וָאֹמַר: אֹרֶךְ יְמֵי הַדְּאָגָה.</p>

<p>וַיֹּאמֶר הַשּׂר: אֹרֶךְ פְּלוֹנִי אֹרֶךְ יְמֵי מְתוּשֶׁלַח</p>

<p>וָאַעַן וָאֹמַר: אֹרֶךְ יַם הַמֶּלַח.</p>

<p>וַיֹּאמֶר הַשּׂר: אֹרֶךְ פְּלוֹנִי אֹרֶךְ צוֹם הַרְבִיעִי</p>

<p>וָאַעַן וָאֹמַר: אֹרֶךְ הַגַּלְגַּל הַתְּשִׁיעִי.
<br><br />
וַיֹּאמֶר הַשָּר: יֵשׁ־לִי אִשָּׁה מְאֹד יְרֵאָה</p>

<p>וְחָפַצְתִּי לְתָאֵר בַּעֲבוּרָה הַיִּרְאָה</p>

<p>וָאַעַן וָאֹמַר חַיֶיךָ עֵינַי מֵעֲשׂוֹת חֶפְצְךָ לֹא אַעְלִים</p>

<p>אֲנִי אַתְחִיל וְאַתָּה תַּשְׁלִים.
<br><br />
וָאֹמְרָה: פְּלוֹנִית יְרֵאָה יִרְאַת הַיֹּשֶׁבֶת עַל הַמַּשְׁבֵּר</p>

<p>וָיַעַן הַשָּר: יִרְאַת הָאֳנִיָּה חִשְּׁבָה לְהִשָׁבֵר.</p>

<p>וָאֹמְרָה: יִרְאַת אִישׁ לִפְנֵי מֶלֶךְ יְדַבֵּר</p>

<p>וָיַעַן הַשָּר: יִרְאַת הַמְּנָאֶפֶת פֶּן תִּתְעַבֵּר.</p>

<p>וָאֹמְרָה: יִרְאַת הָעִבְרִי מִן הַנָּצְרִי</p>

<p>וָיַעַן הַשָּר: יִרְאַת הַנָּחָש מִן הַצֳּרִי.</p>

<p>וָאֹמְרָה: יִרְאַת הַנֵּץ עַל הַיּוֹנָה</p>

<p>וָיַעַן הַשָּר: יִרְאַת הָרוּחַ עַל אַנְשֵׁי הַסְּפִינָה.</p>

<p>וָאֹמְרָה: יִרְאַת הַכֶּבֶשׂ מִן הַזְּאֵבִים</p>

<p>וָיַעַן הַשָּר: יִרְאַת הָאַרְנֶבֶת מִן הַכְּלָבִים.</p>

<p>וָאֹמְרָה: יִרְאַת יִצְחָק בְּעֵת הָעֲקֵדָה</p>

<p>וָיַעַן הַשָּר: יִרְאַת הַנֶּפֶשׁ הַחוֹטֵאת הָעוֹלָה עַל מוֹקְדָה.
<br><br />
וַיֹּאמֶר הַשָּר: יֵשׁ־לִי רֵע וְהוּא צָרִיךְ אֵלָי</p>

<p>וָאֶרְצֶה לְתָאֵר הַצֹּרִךְ בַּעֲבוּרוֹ בִמְשָׁלָי</p>

<p>וָאַעַן וָאֹמַר שָׂא־נָא הַשָּר מְשָלֶיךָ וְשִׁירֶיךָ</p>

<p>וַאֲנִי אָבוֹא אַחֲרֶיךָ וּמִלֵּאתִי אֶת דְּבָרֶיךָ.
<br><br />
וַיֹּאמֶר הַשּׂר: פְּלוֹנִי צָרִיךְ אֵלַי צֹרֶךְ הָאִשּׁה אֶל הַבָּעַל</p>

<p>וָאַעַן וָאֹמַר: צֹרֶךְ הָרֶגֶל הַיָּחֵף אֶל הַנָּעַל.</p>

<p>וַיֹּאמֶר הַשּׂר: צֹרֶךְ הַסּוּס אֶל הַשּׁוֹט</p>

<p>וָאַעַן וָאֹמַר: צֹרֶךְ הָאֳנִיָּה לַמָּשׁוֹט</p>

<p>וַיֹּאמֶר הַשּׂר: צֹרֶךְ הַחוֹלֶה אֶל הַמִּטָּה</p>

<p>וָאַעַן וָאֹמַר: צֹרֶךְ הַלֹּוֶה לִשְׁנַת הַשְּׁמִטָּה.</p>

<p>וַיֹּאמֶר הַשּׂר: צֹרֶךְ הַסְּפִינָה לְרַב הַחוֹבֵל</p>

<p>וָאַעַן וָאֹמַר: צֹרֶךְ הָעֶבֶד הַנִּרְצָע אֶל הַיּוֹבֵל.</p>

<p>וַיֹּאמֶר הַשּׂר: צֹרֶךְ הַחֲלוֹם אֶל הַפִּתְרוֹן</p>

<p>וָאַעַן וָאֹמַר: צֹרֶךְ אַבְרָהָם אֶל עֶפְרוֹן.</p>

<p>וַיֹּאמֶר הַשּׂר: צֹרֶךְ הַמֵת אֶל הַקֶּבֶר</p>

<p>וָאַעַן וָאֹמַר: צֹרֶךְ הָרָעֵב אֶל הַשֶּׁבֶר.</p>

<p>וַיֹּאמֶר הַשּׂר: צֹרֶךְ
<br><br />
וַיֹּאמֶר הַשּׂר: יֵשׁ־לִי עֶבֶד וַאֲנִי שְׂנֵאתִיו</p>

<p>וְלוּלֵי יִרְאַת אֱלֹהַי עַל פָּנַי הֲמִיתִיו</p>

<p>אַתָּה תְּתָאֵר הַשִּׂנְאָה</p>

<p>וְהִנֵּה תְּשׁוּבָתִי אַחֲרֶיךָ בָאָה.
<br><br />
וָאֹמְרָה: פְּלוֹנִי שְׂנֵאתִיו שִׂנְאַת הַחַלָּשׁ אֶל הַסִּבּוּב</p>

<p>וַיֹּאמֶר הַשָּר: שִׂנְאַת הָעַכָּבִיש אֶל הַזְּבוּב.</p>

<p>וָאֹמְרָה: שִׂנְאַת הַחֹשְׁקִים אֶל הַיָּרֵחַ</p>

<p>וַיֹּאמֶר הַשָּר: שִׂנְאַת הֶעָצֵל לַשֶּׁמֶש הַזּוֹרֵחַ.</p>

<p>וָאֹמְרָה: שִׂנְאַת הָאִסְטֻמְכָּא אֶל הַחֵלֶב</p>

<p>וַיֹּאמֶר הַשָּר: שִׂנְאַת הַזְּאֵב אֶל הַכֶּלֶב.</p>

<p>וָאֹמְרָה: שִׂנְאַת הֶעָשִׁיר אֶל הֶעָנִי</p>

<p>וַיֹּאמֶר הַשָּר: שִׂנְאַת הַמְּזַנֶּה אֶל אִישׁ־מְלָשְׁנִי.</p>

<p>וָאֹמְרָה: שִׂנְאַת הַשִּׁכּוֹר לַנָּזִיר</p>

<p>וַיֹּאמֶר הַשָּר: שִׂנְאַת הַיִּשְׁמְעֵאלִי אֶל הֶחָזִיר.</p>

<p>וָאֹמְרָה: שִׂנְאַת בַּעַל הַגָּרָב לַזְּבוּבִים</p>

<p>וַיֹּאמֶר הַשָּר: שִׂנְאַת הַכִּילַי לַנְּדִיבִים.</p>

<p>וָאֹמְרָה: שִׂנְאַת הַמַּיִם אֶל הָאֵשׁ</p>

<p>וַיֹּאמֶר הַשָּר: שִׂנְאַת הֶחָרוּץ אֶל הַמִּתְיָאֵשׁ.</p>

<p>וָאֹמְרָה: שִׂנְאַת הָאִשּׁה לְמָעוּך וְכָתוּת</p>

<p>וַיֹּאמֶר הַשָּר: שִׂנְאַת הַמְּגֹרֶשֶׁת לְגֵט כְּרִיתוּת.</p>

<p>וָאֹמְרָה: שִׂנְאַת הַחֲמוֹר אֶל הַבָּצִיר</p>

<p>וַיֹּאמֶר הַשָּר: שִׂנְאַת הֶעָצֵל אֶל עֵת הַקָּצִיר.</p>

<p>וָאֹמְרָה: שִׂנְאַת הָאָסִיר אֶל הָכֶּבֶל</p>

<p>וַיֹּאמֶר הַשָּר: שִׂנְאַת הַגַּנָב אֶל הַחֶבֶל.</p>

<p>וָאֹמְרָה: שִׂנְאַת הָעַכְבָּר אֶל הָעַקְרַבִּים</p>

<p>וַיֹּאמֶר הַשָּר: שִׂנְאַת הַיַיִּן אֶל הָעֲצֵבִים.</p>

<p>וָאֹמְרָה: שִׂנְאַת הָאַף אֶל הַזָּבֶל</p>

<p>וַיֹּאמֶר הַשָּר: שִׂנְאַת הַמִתְאַבְּלִים לַפֹּרְטִים עַל פִּי הַנָּבֶל.</p>

<p>וָאֹמְרָה: שִׂנְאַת הֶעָרֹם אֶל הַסְּתָיו</p>

<p>וַיֹּאמֶר הַשָּר: שִׂנְאַת הַמְּהַלֵּך בַּשָּׁרָב לְרֹב כְּסוּתָיו.</p>

<p>וָאֹמְרָה: שִׂנְאַת הַכְּעוּרָה אֶל הַמַּרְאָה</p>

<p>וַיֹּאמֶר הַשָּר: שִׂנְאַת הַשֹּׁבָב לְדִבְרֵי הַנְּבוּאָה.</p>

<p>וָאֹמְרָה: שִׂנְאַת הָאִשָּׁה לַסָּרִיס</p>

<p>וַיֹּאמֶר הַשָּר: שִׂנְאַת הַשּׁוֹר לָאָרִיס וְהָרֹאשׁ לַגָּרִיס.</p>

<p>וָאֹמְרָה: שִׂנְאַת הַחשֵׁק לַמִּתְאַמֶּצֶת</p>

<p>וַיֹּאמֶר הַשָּר: שִׂנְאַת חַג הַמַּצּוֹת לַמַּחְמֶצֶת.</p>

<p>וָאֹמְרָה: שִׂנְאַת הַשׁוֹר לַדָּרְבָן</p>

<p>וַיֹּאמֶר הַשָּר: שִׂנְאַת עַם הָאָרֶץ לְרַבָּן.</p>

<p>וָאֹמְרָה: שִׂנְאַת הַזּוֹלֵל וְסוֹבֵא אֶל הַצּוֹמוֹת</p>

<p>וַיֹּאמֶר הַשָּר: שִׂנְאַת בַּעַל מָרָה שְׁחוֹרָה אֶל הַחֲלוֹמוֹת.</p>

<p>וָאֹמְרָה: שִׂנְאַת הֶעָנִי אֶל הַבַּת</p>

<p>וַיֹּאמֶר הַשָּר: שִׂנְאַת הַכִּנִּים לַשֶּׁמֶש וְשַׁבָּת.</p>

<p>וָאֹמְרָה: שִׂנְאַת הַנִּכְבָּד לִבְנֵי פִּרְחָח</p>

<p>וַיֹּאמֶר הַשָּר: שִׂנְאַת הַדָּג אֶל הֶחָח.</p>

<p>וָאֹמְרָה: שִׂנְאַת הַנָּדִיב אֶל הַנָּבָל</p>

<p>וַיֹּאמֶר הַשָּר: שִׂנְאַת הָרְשָעִים אֶל הַר עֵיבָל.</p>

<p>וָאֹמְרָה: שִׂנְאַת בַּעַל הַגָּרָב אֶל הַטָּרִית</p>

<p>וַיֹּאמֶר הַשָּר: שִׂנְאַת אַבְרָהָם לְמֵפֵר בְּרִית.</p>

<p>וָאֹמְרָה: שִׂנְאַת הֶחָתוּל אֶל הָעַכְבָּרִים</p>

<p>וַיֹּאמֶר הַשָּר: שִׂנְאַת בְנוֹת הַחֵן לִבְנֵי הַנְּזִירִים.</p>

<p>וָאֹמְרָה: שִׂנְאַת הַחֲכָמִים לְאִיש נָבוּב וָרֵק</p>

<p>וַיֹּאמֶר הַשָּר: שִׂנְאַת הַנְעָרִים לִרְחִיצַת הָרֹאשׁ וְהַמַּסְרֵק.</p>

<p>וָאֹמְרָה: שִׂנְאַת הָעֲלָמוֹת לְאַנְשֵׁי הַשֵּׂיבָה</p>

<p>וַיֹּאמֶר הַשָּר: שִׂנְאַת אַנְשֵׁי סוֹד לְמוֹצִיאֵי דִּבָּה.</p>

<p>וָאֹמְרָה: שִׂנְאַת הַתַּרְנְגוֹלִים לְיוֹם הַתְּרוּעָה</p>

<p>וַיֹּאמֶר הַשָּר: שִׂנְאַת הָעֶבֶד וְהַתַּלְמִיד לְמַקֵּל וּרְצוּעָה.
<br><br />
וַיֹּאמֶר הַשָּׂר אֵלַי: חַי אֲנִי בְּזֹאת תִּבָּחֵן</p>

<p>אִם בְּעֵינֵי הַמְּשֹׁרְרִים תִּמְצָא חֵן</p>

<p>אֲנִי אֲתָאֵר הָאַהֲבָה בִּמְשָׁלָי</p>

<p>וְאַתָּה לְתַאֵר הַשִּׂנְאָה תָּשִׁיב אֵלָי</p>

<p>וָאַעַן וָאֹמַר כָּל מַחְסוֹרְךָ עָלָי
<br><br />
וַיֹּאמֶר הַשּׂר: אַהֲבַת הָאָב אֶל הַבֵּן</p>

<p>וָאַעַן וָאֹמַר: שִׂנְאַת הַתּוֹפֵר אֶל הַגִּבֵּן.</p>

<p>וַיֹּאמֶר הַשּׂר: אַהֲבַת הֶעָצֵל אֶל הַשֵּׁנָה</p>

<p>וָאַעַן וָאֹמַר: שִׂנְאַת הַבָּחוּר לַזְּקֵנָה.</p>

<p>וַיֹּאמֶר הַשּׂר: אַהֲבַת הַיִשְׁמְעֵלִים אֶל הַיִּצְהָר</p>

<p>וָאַעַן וָאֹמַר: שִׂנְאַת הַזְּקֵנִים עֲלוֹת בַּהָר.</p>

<p>וַיֹּאמֶר הַשּׂר: אַהֲבַת הָאָדָם לִרְאוֹת פֶּלֶא</p>

<p>וָאַעַן וָאֹמַר: שִׂנְאַת הָאָסִיר לְבֵית כֶּלֶא.</p>

<p>וַיֹּאמֶר הַשּׂר: אַהֲבַת הָאִישׁ אֶל הָעֹשֶׁר</p>

<p>וָאַעַן וָאֹמַר: שִׂנְאַת הָרַמַאי אֶל הַיֹּשֶׁר.</p>

<p>וַיֹּאמֶר הַשּׂר: אַהֲבַת הַסּוֹבֵא אֶל הַיָּיִן</p>

<p>וָאַעַן וָאֹמַר: שִׂנְאַת הַחֲסִידִים לִכְלֵי זָיִן.</p>

<p>וַיֹּאמֶר הַשּׂר: אַהֲבַת הַחֲשׁוּקָה לְדוֹדָהּ</p>

<p>וָאַעַן וָאֹמַר: שִׂנְאַת הַכְּסִילִים לְתוֹרָה וּלִתְעוּדָה.</p>

<p>וַיֹּאמֶר הַשּׂר: אַהֲבַת הַקֵּרֵחַ אֶל הַכֹּבַע</p>

<p>וָאַעַן וָאֹמַר: שִׂנְאַת בַּעַל הַבָּר אֶל הַשֹּׂבַע.</p>

<p>וַיֹּאמֶר הַשּׂר: אַהֲבַת הַשִּכּוֹר לְפוּרִים</p>

<p>וָאַעַן וָאֹמַר: שִׂנְאַת הַזּוֹלֵל וְסוֹבֵא לְיוֹם הַכִּפּוּרִים.</p>

<p>וַיֹּאמֶר הַשּׂר: אַהֲבַת הָאִשָּׁה לְבִתָּהּ</p>

<p>וָאַעַן וָאֹמַר: שִׂנְאַת הַכַּלָּה לַחֲמוֹתָהּ.</p>

<p>וַיֹּאמֶר הַשּׂר: אַהֲבַת הַשֻּׁעָל לַעֲלוֹת בַּפְרָצוֹת</p>

<p>וָאַעַן וָאֹמַר: שִׂנְאַת הַיָּחֵף לְטִיט חוּצוֹת.
<br><br />
וַיֹּאמֶר הַשָּׂר: יֶשׁ־לִי שְׁכֵנָה תַּחְפִּיר הַשֶּׁמֶש בְּהִלָּהּ</p>

<p>וּבַעְלָהּ מְעוּף צוּקָה וַאֲפֵלָה</p>

<p>נְדַבֵּר עַל שְׁנֵיהֶם מֵעֵין הַמְּאֹרָע</p>

<p>וּנְדַבֵּר עַל הַטּוֹב טוֹב וְעַל הָרָע רָע.</p>

<p>וָאֹמַר אֶל הַשָּׂר הִנֵּנִי</p>

<p>וּלְכָל אֲשֶׁר תַחְפֹּץ תַּטֵּנִי
<br><br />
וַיֹּאמֶר הַשּׂר: פְּלוֹנִית תַחְפִּיר הַיָרֵחַ וּבַעֲלָהּ כְּתוֹא מִכְמָר</p>

<p>וָאַעַן וָאֹמַר: וּבִשְׁנֵיהֶם מַרְאֵה הָעֶרֶב וְהַבֹּקֶר אֲשֶׁר נֶאֱמָר.</p>

<p>וַיֹּאמֶר הַשּׂר: פְּלוֹנִית מַעֲשֶׂה יְדֵי אָמָּן</p>

<p>וָאַעַן וָאֹמַר: וּבַעֲלָהּ לֹא יַעֲשֶׂה בּוֹ הַפֶּחָם סִמָֹן.</p>

<p>וַיֹּאמֶר הַשּׂר: פְּלוֹנִית לֹא תֻכָּר בֵּין הַמַּלְאָכִים אִם בָּהֶם תִּתְעָרֵב</p>

<p>וָאַעַן וָאֹמַר: וּבַעֲלָהּ אִלּוּ הָיוּ לוֹ כְּנָפַיִם חֲשַׁבְנוּהוּ לְעֹרֵב.</p>

<p>וַיֹּאמֶר הַשּׂר: פְּלוֹנִית לֹא יָבוּזוּ לַנּוֹתֵן בְּאַהֲבָתָהּ הַנֶּפֶשׁ וְהָרְכוּשׁ</p>

<p>וָאַעַן וָאֹמַר: וּבַעֲלָהּ יֹאְמרוּ בַעֲדוֹ יְגִיעַ מִצְרַיִם וּסְחַר כּוּשׁ.</p>

<p>וַיֹּאמֶר הַשּׂר: כִּמְעַט שֶׁלֹּא עָשִׂיתִי שְׁתִי וָעֶרֶב</p>

<p>וָאַעַן וָאֹמַר: בִּרְאוֹתִי הַגְּבִירָה יוֹם וּבַעֲלָהּ עֶרֶב</p>

<p>וַיֹּאמֶר הַשּׂר: כִּמְעַט שֶׁלֹּא עָשִׂיתִי עֶרֶב וָשֶׁתִי</p>

<p>וָאַעַן וָאֹמַר: בִּרְאוֹתִי הַגְּבִירָה חֲכָמָה וּבַעֲלָהּ פֶּתִי
<br><br />
וַיֹּאמֶר הַשּׂר: יֶשׁ־לִי חָבֵר תִּנְעַם אֵלַי חֶבְרָתוֹ וְלִבִּי בּוֹעֵר בְּאָהֲבָתוֹ</p>

<p>וְעַתָּה נַמְשִׁיל מֹתֶק הַחֶבְרָה אֲשֶׁר לֹא יֻתַּן סְגוֹר תַּחְתֶיהָ וְלֹא יִשָּׁקֵל כֶּסֶף מְחִירָהּ</p>

<p>וָאֹמַר אֶל הַשָּׂר: חוּדָה חִידָתְךָ וְאֶשְׁמָעֶנָה</p>

<p>וַאֲנִי אֶעֱרֹךְ תְּשׁוּבוֹתַי וְאֶעֱנֶנָה
<br><br />
וַיֹּאמֶר הַשּׂר: מֹתֶק הַצּוּף וְהַחֶמְאָה</p>

<p>וָאַעַן וָאֹמַר: מֹתֶק שִׂפְתֵי הַנָּאָה</p>

<p>וַיֹּאמֶר הַשּׂר: מֹתֶק חָשׁוּק עִם חֲשׁוּקָתוֹ</p>

<p>וָאַעַן וָאֹמַר: מֹתֶק רְאוֹת סִיסְרָא וְהַיָּתֵד בְּרַקָּתוֹ.</p>

<p>וַיֹּאמֶר הַשּׂר: מֹתֶק מַיִם קָרִים עַל נֶפֶשׁ עֲיֵפָה</p>

<p>וָאַעַן וָאֹמַר: מֹתֶק חֶבְרַת הַיָּפָה.
<br><br />
וַיֹּאמֶר הַשּׂר: יָדַעְתִּי כִּי כָּל הָאֲנָשִׁים אֲשֶׁר מַעֲלוֹתֵינוּ רוֹאִים</p>

<p>בָּנוּ מְקַנְּאִים</p>

<p>וְאַתָּה נְתָאֵר הַקִּנְאָה</p>

<p>וָאַעַן וָאֹמַר: חוּדָה חִידָתְךָ וְהִנֵּה מְלִיצָתִי אַחֲרֶיהָ בָאָה.
<br><br />
וַיֹּאמֶר הַשּׂר: קִנְאַת הַבְּתוּלָה אֶל הַנְּשׂוּאָה</p>

<p>וָאַעַן וָאֹמַר: קִנְאַת הַכְּעוּרָה אֶל הַנָּאָה.</p>

<p>וַיֹּאמֶר הַשּׂר: קִנְאַת הַחוֹלֶה אֶל הַבָּרִיא</p>

<p>וָאַעַן וָאֹמַר: קִנְאַת הָרָעֵב לַזּוֹבֵחַ שׁוֹר וּמְרִיא</p>

<p>וַיֹּאמֶר הַשּׂר: קִנְאַת עַם הָאָרֶץ אֶל הָרַבָּנִים</p>

<p>וָאַעַן וָאֹמַר: קִנְאַת הָעֲקָרָה לְרַבַּת בָּנִים.</p>

<p>וַיֹּאמֶר הַשּׂר: קִנְאַת אֵשֶׁת הַפֶּתִי לְאֵשֶׁת רַב פְּעָלִים</p>

<p>וָאַעַן וָאֹמַר: קִנְאַת אַשֶׁת הַחַלָּשׁ לְאֵשֶׁת מְגַבֵּר חֲיָלִים.
<br><br />
וַיְהִי כִּשְׁמֹעַ הַשָּרִים נֹעַם מְשָלֵינוּ</p>

<p>נָסוּ לְקוֹלֵנוּ</p>

<p>וְכִמְעַט שְׂרָפוּם חַשְמַלֵּינוּ</p>

<p>וְיֶתֶר הָעָם וְהַשָּרִים</p>

<p>וְהַסְּגָנִים וְהַחוּרִים</p>

<p>אָמְרוּ הַיּוֹם הַזֶּה רָאִינוּ נוֹרָאוֹת</p>

<p>וְשָׁמָעְנוּ נִפְלָאוֹת</p>

<p>אֵין אֵלוּ אֶלָא דִּבְרֵי נְבוּאוֹת</p>

<p>וַיְבָרְכוּנוּ בְּשֵׁם יְיָ צְבָאוֹת</p>

<p>וְאַחֲרֵי כֵן נִפְרְדוּ הַקְּהִלּוֹת</p>

<p>מְדַבְּרִים רַק מְחִידוֹתֵינוּ הַמְּהֻלָּלוֹת</p>

<p>וָאֵלֵךְ עִם הַשָּׂר אֶל מְקוֹם תַּחֲנֹתוֹ</p>

<p>וְכָל הָעָם הָלְכוּ אִישׁ לְבֵיתוֹ.</p>

<br>  
</blockquote>

<h2 id="המחברתהשישית">המחברת השישית</h2>

<br>  

<blockquote>
<p>אָמַר עִמָּנוּאֵל הַמְּחַבֵּר:</p>
</blockquote>

<blockquote>
<p>הָיִיתִי עִם הַשָּׂר בִּימֵי חָרְפִּי בְּמוֹשַב אֲנָשִׁים נְבוֹנִים</p>
</blockquote>

<blockquote>
<p>בַּחוּרִים וּזְקֵנִים</p>
</blockquote>

<blockquote>
<p>מְדַבְּרִים מֵאֹדוֹת הַמִּדּוֹת הַחֲמוּדוֹת</p>
</blockquote>

<blockquote>
<p>וְהַמְּלִיצוֹת הַנִּכְבָּדוֹת</p>
</blockquote>

<blockquote>
<p>וּמְפָאֲרִים הַשִּׁיר וְחִין עֶרְכּוֹ</p>
</blockquote>

<blockquote>
<p>זֶה אוֹמֵר בְּכֹה וְזֶה אוֹמֵר בְּכֹה</p>
</blockquote>

<blockquote>
<p>מִי יְהַלֵּל שִׁירֵי חַכְמֵי סְפָרַד</p>
</blockquote>

<blockquote>
<p>וּמִי יֹאמַר כִּי סְפָרַד עָלָה שָׁמַיִם וְיָרַד</p>
</blockquote>

<blockquote>
<p>וּמִי יֹאמַר כִּי מְלִיצֵי רוֹמִי הֵם בְּמוֹרַד</p>
</blockquote>

<blockquote>
<p>וּמִי יֹאמַר כִּי בִּפְּרוֹבִינְצָ&quot;ה תַּחֲנוֹת</p>
</blockquote>

<blockquote>
<p>הַשִּירִים הַחֲמוּדִים וְהַמְּלִיצוֹת הָעֲדִינוֹת</p>
</blockquote>

<blockquote>
<p>וּמִשִּירֵי חַכְמֵי רוֹמִי כֻּלָּם קוֹרְאִים בְּגָרוֹן</p>
</blockquote>

<blockquote>
<p>מְעֻוָּת לֹא יוּכַל לִתְקֹן וְחֶסְרוֹן</p>
</blockquote>

<blockquote>
<p>לֹא יִהְיֶה לָהִם זִכְרוֹן</p>
</blockquote>

<blockquote>
<p>וַאֲנִי הָיִיתִי בְּכָל זֶה מַחֲרִישׁ</p>
</blockquote>

<blockquote>
<p>וְלִבִּי כְּנָחָשׁ יִשָּך וּכְצִפְעֹנִי יַפְרִישׁ</p>
</blockquote>

<blockquote>
<p>וְשָׁם נִקְרָה אֱוִיל מַשְׁרִישׁ</p>
</blockquote>

<blockquote>
<p>מִבְּנֵי פְּרוֹבִינְצָ&quot;ה בְּהֵמָה עַל צוּרַת אִישׁ</p>
</blockquote>

<blockquote>
<p>יַבִּיעַ שֶׁמֶן רָקְחֵנוּ בַּהֲבָלָיו וְיַבְאִישׁ</p>
</blockquote>

<blockquote>
<p>וְאַבְנֵי אֶלְגָּבִישׁ יִקְלַע</p>
</blockquote>

<blockquote>
<p>פִּלֵּג יְיָ לְשׁוֹנוֹ וּבִלַּע</p>
</blockquote>

<blockquote>
<p>יַעְתִּיר עָלֵינוּ מִלִּים</p>
</blockquote>

<blockquote>
<p>יִלְעַג וְאֵין מַכְלִים</p>
</blockquote>

<blockquote>
<p>יֹאמַר מַה תִּתִהַלְלִי רוֹמִי בָּעֲמָקִים</p>
</blockquote>

<blockquote>
<p>הִנֵּה בִּפְּרוֹבִינְצָ&quot;ה צַנְתְּרוֹת הַשּׂכֶל הַחֵן מְרִיקִים</p>
</blockquote>

<blockquote>
<p>רְפָאִים יֵחָשְׁבוּ אַף הֵם כָּעֲנָקִים</p>
</blockquote>

<blockquote>
<p>שָׁמָּה יָשְׁבוּ כִסְאוֹת</p>
</blockquote>

<blockquote>
<p>לְלִבּוֹת הַנְּשֻׂאוֹת</p>
</blockquote>

<blockquote>
<p>וּבְכָל מַעַרְכוֹת הַמְשֹׁרְרִים וְהַמְּלִיצִים</p>
</blockquote>

<blockquote>
<p>נַחְנוּ נַעֲבֹר חֲלוּצִים</p>
</blockquote>

<blockquote>
<p>נַחְנוּ חֲגוּרֵי אֵפוֹד הַמּוֹעֵצָה</p>
</blockquote>

<blockquote>
<p>נַחְנוּ רֹאשֵׁי אַלְפֵי הַשִּׁיר וְהַמְּלִיצָה</p>
</blockquote>

<blockquote>
<p>בְּכָל הָאָרֶץ יָצָא קַו הוֹדֵנוּ</p>
</blockquote>

<blockquote>
<p>מִי זֶה אֲשֶׁר יַעֲמֹד בְּסוֹדֵנוּ</p>
</blockquote>

<blockquote>
<p>וּמִי כָמוֹנוּ וּמִי יוֹעִידֵנוּ</p>
</blockquote>

<blockquote>
<p>לָנוּ מִשְׁפַּט הַגְּאֻלָּה.</p>
</blockquote>

<blockquote>
<p>אֵין לָכֶם חֵלֶק בַּלָּשׁוֹן וְלֹא נַחֲלָה</p>
</blockquote>

<blockquote>
<p>וְאִם תָּבוֹזוּ לְשֵׂכֶל מִלָּי</p>
</blockquote>

<blockquote>
<p>בְּרוּ לָכֶם אִישׁ וְיֵרֵד אֵלָי</p>
</blockquote>

<blockquote>
<p>אָז רָאִיתִי אַנְשֵׁי גְּאֻלָּתִי כִּי דָּמָמוּ</p>
</blockquote>

<blockquote>
<p>בּוֹשׁוּ וְנִכְלָמוּ</p>
</blockquote>

<blockquote>
<p>יָשִׂימוּ יָד עַל פֶּה</p>
</blockquote>

<blockquote>
<p>וְלֵב כָּל הָעָם עָלָיו עֻלְפֶּה</p>
</blockquote>

<blockquote>
<p>כִּי גָּדְלָה צַעֲקַת הָאִישׁ עַד לְאֵין מַרְפֵּא</p>
</blockquote>

<blockquote>
<p>וְהָאֱוִיל בְּכָל זֹאת אוֹתָנוּ יְגַנֵּה</p>
</blockquote>

<blockquote>
<p>וְאֵין קוֹל וְאֵין עוֹנה</p>
</blockquote>

<blockquote>
<p>יֹאמַר עִמְדוּ עֲמֹדוּ וְאֵין מַפְנֶה</p>
</blockquote>

<blockquote>
<p>אָז לָבְשָׁה אוֹתִי רוּחַ קְנָאוֹת</p>
</blockquote>

<blockquote>
<p>וְנִשְׁבַּעְתִּי בֵּייָ צְבָאוֹת</p>
</blockquote>

<blockquote>
<p>לַעֲשׂוֹת לָהֶם אוֹת</p>
</blockquote>

<blockquote>
<p>וְלִרְאוֹת וּלְהֵרָאוֹת</p>
</blockquote>

<blockquote>
<p>אִם לָנוּ לֵבָב כְּמוֹהֵם בִּמְלִיצוֹת וְשִׁירִים</p>
</blockquote>

<blockquote>
<p>וָאֹמְרָה אֶל הַסְּגָנִים וְאֶל הַחוֹרִים</p>
</blockquote>

<blockquote>
<p>מִי הוּא זֶה וְאֵי זֶה הוּא אֲשֶׁר הוֹכִיחַ בַּדְּבָרִים</p>
</blockquote>

<blockquote>
<p>וַיַבְאִישׁ אֶת רֵיחֵנוּ בַּהֲבָלָיו</p>
</blockquote>

<blockquote>
<p>אַל יִפֹּל לֵב אָדָם עָלָיו</p>
</blockquote>

<blockquote>
<p>עַבְדְּכֶם יֵצֵא לְהִלָּחֶם־בּוֹ</p>
</blockquote>

<blockquote>
<p>וְאִם אֲנִי לֹא אָשִׁיב צוּר חַרְבּוֹ</p>
</blockquote>

<blockquote>
<p>וְלֹא אָשִׂים שִׁירָיו נִכְלָמִים</p>
</blockquote>

<blockquote>
<p>וְחָטָאתִי אֲלֵיכֶם כָּל הַיָּמִים</p>
</blockquote>

<blockquote>
<p>אָז אָמְרוּ אֵלַי אַנְשֵׁי עֲצָתִי בָּרוּךְ אַתָּה וּבָרוּךְ טַעְמָך</p>
</blockquote>

<blockquote>
<p>אֱלֹהִים יַעֲנֶה אֶת שְׁלוֹמָךְ</p>
</blockquote>

<blockquote>
<p>וֵייָ יִהְיֶה עִמָּךְ</p>
</blockquote>

<blockquote>
<p>וָאָקוּם מִמְּקוֹמִי וָאֵלֵך אֶל הָאִישׁ עַד מְקוֹמוֹ</p>
</blockquote>

<blockquote>
<p>וַאֶקְרָא אֶת הָאִישׁ בִּשְּמוֹ</p>
</blockquote>

<blockquote>
<p>וָאֹמְרָה הָעֶצֶב הַנִּבְזֶה הַנָּפוּץ הַקָּטָן הַמִּתְהַלֵּל בְּשִׁירִים וּבִמְלִיצוֹת וּבְמִשְׁפָּטָן</p>
</blockquote>

<blockquote>
<p>וַתֹּאמֶר עַל שִׁירוֹתֵינוּ כִּי הוֹבִישׁ מֶבָּטָן</p>
</blockquote>

<blockquote>
<p>הִנֵּה אָנֹכִי יָצָאתִי לְךָ לְשָׂטָן</p>
</blockquote>

<blockquote>
<p>וְאִם אַתָּה אִיּוֹב אֲנִי אֱלִיהוּא</p>
</blockquote>

<blockquote>
<p>מַה־יָדַעתָּ וְלֹא נֵדָע תָּבִין וְלֹא עִמָּנוּ הוּא</p>
</blockquote>

<blockquote>
<p>חֵי הַבְּרִית אִם אַתָּה יָם הַחָכְמוֹת אֲנִי בְּרִיחוֹ</p>
</blockquote>

<blockquote>
<p>יְיָ צְבָאוֹת שְׁלָחַנִי וְרוּחוֹ</p>
</blockquote>

<blockquote>
<p>אַחֲבֵּר בַּפֶּלֶס שִׁירִים וּמְלִיצוֹת בְּמֹאזְנַים אֶשְׁקֹל</p>
</blockquote>

<blockquote>
<p>אֶת מִי חֵרַפְתָּ וְגִדַּפְתָּ וְעַל מִי הֲרִימוֹתָ קוֹל</p>
</blockquote>

<blockquote>
<p>הִנֵּנִי הַקָּטֹן מְעַבְדֵי רַבּוֹתַי</p>
</blockquote>

<blockquote>
<p>וְלֹא הִשּׂגְתִּי בִּמְרֻצַת שִׂכְלִי אֲבַק מַעֲלַת אֲבוֹתַי</p>
</blockquote>

<blockquote>
<p>וְאַתָּה בְּעֵינֵיךָ הֵימָן וְכַלְכֹּל</p>
</blockquote>

<blockquote>
<p>רַב מְחוֹלֵל כֹּל</p>
</blockquote>

<blockquote>
<p>יַחְדָּו לְמַעֲרֶכֶת הַנִּסָּיוֹן נִקְרָבָה</p>
</blockquote>

<blockquote>
<p>הִנֵּה קָמָה אֲלֻמָּתִי וְגַם נִצָּבָה</p>
</blockquote>

<blockquote>
<p>אֶעֱנֶה אִם תִּשְׁאָלֵנִי</p>
</blockquote>

<blockquote>
<p>אוֹ אֲדַבֵּר וַהֲשִׁיבֵנִי</p>
</blockquote>

<blockquote>
<p>וַיַעַן הָאִישׁ וַיֹּאמַר כָּל יִשְׁעִי וְחֶפְצִי</p>
</blockquote>

<blockquote>
<p>לְנַסּוֹתְךָ כַּאֲשֶׁר רָאִיתִי בְאַרְצִי</p>
</blockquote>

<blockquote>
<p>יַעֲמֹד הַשּׁוֹאֵל וְיִשְׁאָל</p>
</blockquote>

<blockquote>
<p>וְיֹאמַר לְרֵעֵהוּ אִם תִּגְאַל גְּאַל</p>
</blockquote>

<blockquote>
<p>וְהוּא יַעֲנֶה הַשּׁוֹאֵל עַל שְׁאֵלָתוֹ</p>
</blockquote>

<blockquote>
<p>וְעַל פִּי הַפָּסוּק תִּהְיֶה תְּשׁוּבָתוּ</p>
</blockquote>

<blockquote>
<p>וְתִהְיֶה הֲפָקַת שְׁאֵלַת הַשּׁוֹאֵל וּמֵעִנְיָנָיו</p>
</blockquote>

<blockquote>
<p>דָּבָר דָּבֻר עַל אָפְנָיו</p>
</blockquote>

<blockquote>
<p>וְאַתָּה הִנְנִי אֶעֱרֹךְ מַעֲרֶכֶת שְׁאֵלוֹתַי וּמַחֲנוֹתָם כַאֲשֶׁר מִלִּבִּי אֲנִי בּוֹדֵא אוֹתָם</p>
</blockquote>

<blockquote>
<p>וְאִם עַל פִּי הַפָּסוּק תִּהְיֶה תְּשׁוּבָתָם</p>
</blockquote>

<blockquote>
<p>יָדַעְתִּי כִּי אַתֶּם אַנְשֵׁי הַשֵּׁם</p>
</blockquote>

<blockquote>
<p>וּבְבָתֵּי הַחָכְמָה וּבְחוֹמוֹתֶיהָ לָכֶם יָד וָשֵׁם</p>
</blockquote>

<blockquote>
<p>אָז אָמַרְתִּי לְעֵינֵי הַקְּהִלּוֹת</p>
</blockquote>

<blockquote>
<p>כִּמְהַתֵּל בּוֹ וּכְמוֹצֵא עֲלִילוֹת</p>
</blockquote>

<blockquote>
<p>אֲדֹנִי כַּמָּה יִהְיֶה מִסְפַּר הַשְּׁאֵלוֹת</p>
</blockquote>

<blockquote>
<p>וַיַעַן הָאִישׁ בְּקוֹל רָם</p>
</blockquote>

<blockquote>
<p>הַשְּׁאֵלוֹת חֲמִשִּים מִסְפָּרָם</p>
</blockquote>

<blockquote>
<p>וָאַעַן וָאֹמְרָה</p>
</blockquote>

<blockquote>
<p>אַל יִחַר לַאֲדֹנִי וַאֲדַבֵּרַה</p>
</blockquote>

<blockquote>
<p>אוּלַי יַחְסְרוּן חֲמִשִּים הַשְּאֵלוֹת חֲמִשּׁה</p>
</blockquote>

<blockquote>
<p>הֲתַּעֲנֵנִי בַּעֲבוּר זֶה קָשָׁה</p>
</blockquote>

<blockquote>
<p>וַיֹּאמֶר לֹא אַשְׁחִית אִם אֶמְצָא שָׁם אַרְבָּעִים וַחֲמִשּׁה</p>
</blockquote>

<blockquote>
<p>וָאֹסֶף עוֹד לְדַבֵּר אֵלָיו תַּעְתֻּעִים</p>
</blockquote>

<blockquote>
<p>וָאֹמְרָה אוּלַי יִמְצְאוּן שָׁם אַרְבָּעִים</p>
</blockquote>

<blockquote>
<p>הֲתִתְּנֵנִי בַּעֲבוּר זֶה לְגִדּוּפִים</p>
</blockquote>

<blockquote>
<p>וַיֹּאמֶר הָאִישׁ נִרְפִּים אַתֶּם נִרְפִּים</p>
</blockquote>

<blockquote>
<p>עַל כֵּן אַתֶּם הוֹלְכִים מִדְּחִי אֶל דֶּחִי</p>
</blockquote>

<blockquote>
<p>מִי נָשָׂא יָדוֹ אֵלֵינוּ וַיֶּחִי</p>
</blockquote>

<blockquote>
<p>לָנוּ מֵי הַחָכְמוֹת נוֹזְלִים וְלָכֶם הַמַּכְתֵּשׁ אֲשֶׁר בַּלֶּחִי</p>
</blockquote>

<blockquote>
<p>וָאַעַן וָאֹמַר הִכּוֹן וְהָכֵן לְךָ אַתָּה הַמִּתְלַהְלֵהַּ</p>
</blockquote>

<blockquote>
<p>הַעֲמֵק שְׁאָלָה אוֹ הַגְבֵּהַּ</p>
</blockquote>

<blockquote>
<p>וְרַבֶּה צְבָא שְׁאֵלוֹתֶיךָ וּמַחֲנוֹתָם</p>
</blockquote>

<blockquote>
<p>כְּכוֹכְבֵי הַשָּׁמַיִם וְאֶעֱרֹךְ תְּשׁוּבוֹתָם</p>
</blockquote>

<blockquote>
<p>אָז נִקְבְּצוּ עָלֵינוּ קְהִלָּה גְּדוֹלָה</p>
</blockquote>

<blockquote>
<p>לִרְאוֹת לְמִי תִּפְאֶרֶת הַמְּלִיצָה וּמַהֲלָלָהּ</p>
</blockquote>

<blockquote>
<p>וְהָאִישׁ שׁוֹאֵל שְׁאֵלוֹתָיו</p>
</blockquote>

<blockquote>
<p>וַאֲנִי עוֹנֶה עַל פִּי מִדּוֹתָיו</p>
</blockquote>

<blockquote>
<p>וַיְצַוּוּ עָלֵינוּ הַנִּכְבָּדִים וְהַחֲשׁוּבִים</p>
</blockquote>

<blockquote>
<p>לִהְיוֹת הַשְׁאֵלוֹת וְהַתְּשׁוּבוֹת בְּסֵפֶר נִכְתָּבִים</p>
</blockquote>

<blockquote>
<p>לְמַעַן יַעַמְדוּ יָמִים רַבִּים</p>

<br> 
</blockquote>

<blockquote>
<p>וְאֵלֶּה הֵם שְׁאֵלוֹת הָאִישׁ אֵלָי: / וְאֵלֶּה הֵם תְּשׁוּבוֹתָי:</p>
</blockquote>

<blockquote>
<p>מָה אוֹמֵר שַׁבְּתַּי / אִישׁ אִמּוֹ וְאָבִיו תִּירָאוּ וְאֶת שַׁבְּתוֹתָי</p>
</blockquote>

<blockquote>
<p>וְגַלְגַּלּוֹ מָה אוֹמֵר בְּאָזְנַי / אֶתְנַהֲלָה לְאִטִּי לְרֶגֶל הַמְּלָאכָה אֲשֶׁר לְפָנַי</p>
</blockquote>

<blockquote>
<p>וּמֶה עָשָׂה הָעֵת רִשְׁתּוֹ פָרָשׂ / שָׂם תֵּבֵל כַּמִּדְבָּר וְעָרָיו הָרָס</p>
</blockquote>

<blockquote>
<p>מָה עִנְיַן צֶדֶק / שׁוֹפֵט וְדוֹרֵש מִשְׁפָּט וּמְהִיר צֶדֶק</p>
</blockquote>

<blockquote>
<p>מָה אוֹמֵר מַאֲדִים כִּי יִתְאַדָּם / אָרוּר מֹנֵעַ חַרְבּוֹ מִדָּם</p>
</blockquote>

<blockquote>
<p>הַיָּדַעְתָּ הַדְּבָרִים אֲשֶׁר הַשֶּׁמֶשׁ תֹּאמְרֵם / כָּל מְאוֹרֵי אוֹר בַּשָּׁמַיִם אַקְדּירֵם</p>
</blockquote>

<blockquote>
<p>אֵיךְ יִקְרְאוּ נֹגַהּ הַיּוֹדְעִים עִנְיָנֶיהָ / הַמֹּכֶרֶת גֹּויִם בִּזְנוּנֶיה</p>
</blockquote>

<blockquote>
<p>וְכוֹכָב מָה עִנְיָנָיו /  קֶסֶת הַסּוֹפֵר בְּמָתְנָיו</p>
</blockquote>

<blockquote>
<p>וְהַיָּרֵח מַה דַּרְכּוֹ / חָלָק מִשֶּׁמֶן חִכּוֹ</p>
</blockquote>

<blockquote>
<p>תִּשְׁרֵי מַה יָמָיו מִיָּמִים / כִּי בָּם יָדִין עַמִּים</p>
</blockquote>

<blockquote>
<p>וּבְאֶחָד בּוֹ מַה טִיבוֹ / יְיָ בְּמִשְׁפָּט יָבוֹא</p>
</blockquote>

<blockquote>
<p>וְיָמָיו מַה יָשִׂיחוּ / דִינָא יְתִב וְסִפְרִין פְּתִיחוּ</p>
</blockquote>

<blockquote>
<p>וּבַעֲשָׂרָה בוֹ מַה טִיבוֹ / תּוֹשָׁב וְשָׂכִיר לֹא יֹאכַל בּוֹ</p>
</blockquote>

<blockquote>
<p>וּבְאַרְבָּעָה עָשָׂר בּוֹ מַה מַעֲשֵׂהוּ / עֲרֻבָּה לִפְנֵי רֵעֵהוּ</p>
</blockquote>

<blockquote>
<p>וּבַחֲמִשָּׁה עָשָׂר בָּעָרֶב / יֵשְׁבוּ בַּסֻּכָּה לְמוֹ אָרֶב</p>
</blockquote>

<blockquote>
<p>וּבְיוֹם הָאֶחָד וְעֶשְׂרִים / עֲרָבָה לוֹ לֶחֶם לַנְּעָרִים</p>
</blockquote>

<blockquote>
<p>וּמַרְחֶשְׁוָן הַמְּחַבֵּל / הֵאִירוּ בְרָקָיו תֵּבֵל</p>
</blockquote>

<blockquote>
<p>וְכִסְלֵו מַה עִנְיָנָיו / נֹשֵׂא הַצִּנָּה הוֹלֵך לְפָנָיו</p>
</blockquote>

<blockquote>
<p>וּשְׁבָט הַמִּתְאַכְזֵר / נֹתֵן שֶׁלֶג כַּצֶּמֶר כְּפוֹר כָאֵפֶר יְפַזֵּר</p>
</blockquote>

<blockquote>
<p>מַה יֹאְמרוּ בַאֲדָר / פִּתַּח הַסְּמָדַר</p>
</blockquote>

<blockquote>
<p>וְנִיסָן מַה יַשְׁמִיעַ / הַנִּצָּנִים נִרְאוּ בָאָרֶץ עֵת הַזָּמִיר הִגִּיעַ</p>
</blockquote>

<blockquote>
<p>בְּסִיוָן מַה יֹאמַר הַצִּיר / יָבֵשׁ חָצִיר</p>
</blockquote>

<blockquote>
<p>וּבְשִשָּה לַחֹדֶשׁ / הוֹפִיעַ מֵהַר פָּארָן וְאָתָה מֵרִבְבוֹת קֹדֶש</p>
</blockquote>

<blockquote>
<p>וּבְתַמּוּז מַה יֹאמַר הַצִּיר / שִׁלְחוּ מַגָּל כִּי בָשֵׁל קָצִיר</p>
</blockquote>

<blockquote>
<p>וְחֹדֶש אָב מַה טִּיבוֹ / בְּמִסְפָּר יְרָחִים אַל יָבֹא</p>
</blockquote>

<blockquote>
<p>וּמָה אוֹמֵר אָב / בֵּן חָכָם יְשַׂמַּח אָב</p>
</blockquote>

<blockquote>
<p>וּמָה אוֹמֵר הַמִתְעַנֶּה בּוֹ וְהַמִּסְתַּכֵּן / יֶשׁ לָנוּ אָב זָקֵן</p>
</blockquote>

<blockquote>
<p>וּבֶאֱלוּל מַה יַעֲשׂוּ הַזְּקֵנִים / בִּבְכִי יָבֹאוּ וּבְתַחֲנוּנִים</p>
</blockquote>

<blockquote>
<p>מַה תֹּאמַר בְּרֹאש טָלֶה / יָבוֹא קָדִים רוּחַ יְיָ מִמִּדְבָּר עֹלֶה</p>
</blockquote>

<blockquote>
<p>וּכְלָלוֹ מָה עִנְיָנוֹ / יַרְעֵם בּקְוֹל גְּאוֹנוֹ</p>
</blockquote>

<blockquote>
<p>רֹאשׁ שׁוֹר וְכוֹכָבָיו / עָנָן וַעֲרָפֶל סְבִיבָיו</p>
</blockquote>

<blockquote>
<p>תְּאוֹמִים מַה בְּיָדוֹ / יָזֹקּוּ מָטָר לְאֵדוֹ</p>
</blockquote>

<blockquote>
<p>מָה אוֹמֶרֶת בְּתוּלָה / וּפָרְשׂוּ הַשִּׂמְלָה</p>
</blockquote>

<blockquote>
<p>וְכוֹכָבֶיה אֲשֶׁר בַּשָּמָיִם / יוֹצְאוֹת לִשְׁאוֹב מָיִם</p>
</blockquote>

<blockquote>
<p>וּבַמֹאזְנַיִם / יֵשֵׁב רוּחוֹ יִזְּלוּ מָיִם</p>
</blockquote>

<blockquote>
<p>וּבְעַקְרָב / יִזְּלוּ שְׁחָקִים יִרְעֲפוּ עֲלֵי אָדָם רָב</p>
</blockquote>

<blockquote>
<p>קֶשֶׁת אֲשֶׁר בַּשָּׁמָיִם / יְגָרַע נִטְפֵי מָיִם</p>
</blockquote>

<blockquote>
<p>וְסוֹף גְּדִי וְכוֹכָבָיו / צֹרֵר מַיִּם בְּעָבָיו</p>
</blockquote>

<blockquote>
<p>וּדְלִי מַה מִּשְׁטָרוֹ / רוּחַ סְעָרָה עֹשָׂה דְבָרוֹ</p>
</blockquote>

<blockquote>
<p>וְדָגִים בְּמֶמְשְׁלוֹתָיו / מַשְׁקֶה הָרִים מַעֲלִיוֹתָיו</p>
</blockquote>

<blockquote>
<p>מָה אוֹמֵר שִׁמְשׁוֹן / מָוֶת וְחַיִּים בְּיַד לָשׁוֹן</p>
</blockquote>

<blockquote>
<p>וּבְעַת נִקֵּר עֵינָיו הַפְּלִשְׁתִּי / עֲזָבַנִּי כֹּחִי וְאוֹר עֵינַי גַּם הֵם אֵין אִתִּי</p>
</blockquote>

<blockquote>
<p>מָה אוֹמֵר הָמָן / לַכֹּל זְמָן</p>
</blockquote>

<blockquote>
<p>וְזֶרֶשׁ / לֹא תְקַלֵּל חֵרֵשׁ</p>
</blockquote>

<blockquote>
<p>מָתַי הִשְׂכִּיל דָּוִד הַמֶּלֶךְ /בְּשַנּוֹתוֹ אֶת טַעְמוֹ לִפְנֵי אֲבִימֶלֶךְ</p>
</blockquote>

<blockquote>
<p>אֶת מִי תְּבָרֵךְ בִּרְאוֹתְךָ הַחֲשׁוּקָה / הִיא וּמְבִיאֶיהָ וְהַיֹּלְדָהּ וּמַחְזִיקָהּ</p>
</blockquote>

<blockquote>
<p>הַיָּדַעְתָּ מַה בְּלִבִּי / יָדַעְתִּי כִּי חָפַצְתָּ בִּי</p>
</blockquote>

<blockquote>
<p>וּמָה אָמַרְתָּ בְּעֵת זָרְתִּי / אָמַרְתִּי נִגְזָרְתִּי</p>
</blockquote>

<blockquote>
<p>מַה יִלְבַּשׁ אָדָם וְיִתְרוֹשֵׁש / אֶת תּוֹלַעַת הַשָּׁנִי וְאֶת הַשֵּׁש</p>
</blockquote>

<blockquote>
<p>מָה אָמַר עֲמָלֵק / אֶרְדֹּף אַשִּׂיג אֲחַלֵק</p>
</blockquote>

<blockquote>
<p>וְסִיחוֹן וְעוֹג / בְּחַנְפֵי לַעֲגֵי מָעוֹג</p>
</blockquote>

<blockquote>
<p>וְיָרָבְעָם / תְשִׂימֻנִּי קְצִין עָם</p>
</blockquote>

<blockquote>
<p>מָה אוֹמֵר אֵלִיָה / לֹא אָמוּת כִּי אֶחְיֶה וַאֲסַפֵּר מַעֲשֵׂי יָה</p>
</blockquote>

<blockquote>
<p>לְמִי יַחֲלֹק הָאֵל מִכְּבוֹדוֹ / לַמְּיַחֲלִים לְחַסְדּוֹ</p>
</blockquote>

<blockquote>
<p>וּמִי זָכַר בְּרַחֲמִים / זָכָר תָּמִים</p>
</blockquote>

<blockquote>
<p>מָה אוֹמֵר הָעֲטַלֵּף / הַשֹּׁחַד יְעַוֵּר עֵינֵי חֲכָמִים וִיסַלֵּף</p>
</blockquote>

<blockquote>
<p>וְהָעָזְנִיָּה / תֹּאכַל בָּשָׂר מִדַּם חָלָל וְשִׁבְיָה</p>
</blockquote>

<blockquote>
<p>מָה אַחֲרִית הַנָּבָל / כָּל הַלַּיְלָה יָשֵׁן</p>
</blockquote>

<blockquote>
<p>וַאֲשֶׁר יַעֲמֹד עַל מִרְדּוֹ / יְפַלַּח חֵץ כְּבֵדוֹ</p>
</blockquote>

<blockquote>
<p>מָתַי הָעוֹלָם נוֹשָׁע / בְּמוֹת אָדָם רָשָׁע</p>
</blockquote>

<blockquote>
<p>מָה עוֹשֶׂה יוֹצְרֶךָ / רֹכֵב שָׁמַיִם בְּעֶזְרֶךָ</p>
</blockquote>

<blockquote>
<p>מָדּוּעַ תְּהִימֶנָּה הַצֹּאן בְּעֶדְרֵיהֶן / יְדֵי נָשִׁים רַחֲמָנִיּוֹת בִּשְּׁלוּ יַלְדֵיהֶן</p>
</blockquote>

<blockquote>
<p>מָה עוֹשֶׂה הַבַּיִת בְּלֹא כִּבְשָׁן / יִמָּלֵא עָשָׁן</p>
</blockquote>

<blockquote>
<p>מַה תִּשְׁאַל הָאִשָּׁה מִבַּעַל בְּרִיתָהּ / שְׁאֵרָהּ כְּסוּתָהּ וְעֹנָתָהּ</p>
</blockquote>

<blockquote>
<p>מָה עִנְיַן הַשּׁמֵנָה / אֹרֶךְ יָמִים בִּימִינָהּ</p>
</blockquote>

<blockquote>
<p>וּמַה בְּחֵיק הָרָזָה / בַּחֵק חֵמָה עַזָּה</p>
</blockquote>

<blockquote>
<p>מַה נִּרְאֶה לְךָ מִן הַשּׁחוֹרָה / בְרָה וְזַעַם וְצָרָה</p>
</blockquote>

<blockquote>
<p>וּמַה יַעֲשֶׂה בַּעַל הַכְּעוּרָה / יִכְבֶּה בַּלַּיְלָה נֵרָהּ</p>
</blockquote>

<blockquote>
<p>וּמַה הִיא הַהֲגוּנָה / אֲדַמְדֶּמֶת אוֹ לְבָנָה</p>
</blockquote>

<blockquote>
<p>אֵיךְ אַתָּה עוֹמֵד מִנִּתְקֶךָ / שָׂאֵהוּ בְּחֵיקֶךָ</p>
</blockquote>

<blockquote>
<p>מָה אַחֲרִית המֵּפֵר בְּרִית / יְהִי אַחֲרִיתוֹ לְהַכְרִית</p>
</blockquote>

<blockquote>
<p>מָה הַדָּבָר הֶעָבָר / מַה שֶּׁהָיָה כְּבָר</p>
</blockquote>

<blockquote>
<p>מַה יֹאמְרוּ הַשּׁוֹנִים / עֵת לְהַשְׁלִיךְ אֲבָנִים</p>
</blockquote>

<blockquote>
<p>אֵיךְ הוּא עִנְיַן הַדָּוָה / חָסֵר לְנַפְשׁוֹ מִכֹּל אֲשֶׁר יִתְאַוֶּה</p>
</blockquote>

<blockquote>
<p>הֲתִרְצֶה זֶרֶם בָּרָד וְאֶבֶן נֶפֶץ / אֵין לִי בָהֶם חֵפֶץ</p>
</blockquote>

<blockquote>
<p>מָה אָמַרְתָּ הָעֵת דַּרְכְּךָ שִׁחָתָּ / לַשַּחַת קָרָאתִי אָבִי אָתָּה</p>
</blockquote>

<blockquote>
<p>מָה עִנְיַן הַמִתְחַבֵּר לָרָעִים / יִקָּרֵא לְעוֹלָם זֶרַע מְרֵעים</p>
</blockquote>

<blockquote>
<p>מַה דֶּרֶך הַמְּרִיבָה / לְכַבּוֹת אֶת הָאַהֲבָה</p>
</blockquote>

<blockquote>
<p>מָה אוֹמֶרֶת שָׂרָה / רָנִּי עֲקָרָה</p>
</blockquote>

<blockquote>
<p>וְרִבְקָה בְּעֵת נִפְקָדָה / רָנִּי עֲקָרָה לֹא יָלָדָה</p>
</blockquote>

<blockquote>
<p>וְחַנָּה / רָנִּי עֲקָרָה לֹא יָלָדָה פִּצְחִי רִנָּה</p>
</blockquote>

<blockquote>
<p>וְרָחֵל / כָּלוּ עֵינַי מְיַחֵל</p>
</blockquote>

<blockquote>
<p>עַל מִי יִמָּלֵא הַזְּאֵב עֶבְרָה/ עַל הָרוֹעִים חָרָה</p>
</blockquote>

<blockquote>
<p>מַה תֹּאמַר בְּדַם עֲנָבִים / שֹׁפֵךְ בּוּז עַל נְדִיבִים</p>
</blockquote>

<blockquote>
<p>מַדּוּעַ בֵּית פְּלוֹנִית סָגוּר / יֹבִילוּהָ רַגְלֶיהָ מֵרָחוֹק לָגוּר</p>
</blockquote>

<blockquote>
<p>מַה הוּא הַשֶּׁטַח וַחֲלָקָיו / קַו לָקָו קַו לָקָו</p>
</blockquote>

<blockquote>
<p>מַה בְּפִי פְּלוֹנִית הַגְּבֶרֶת / לְשׁוֹן הַזָּהָב וְהָאַדֶּרֶת</p>
</blockquote>

<blockquote>
<p>וּבְשִׂפְתֵי הַנָּאָה / נַהֲרֵי נַחֲלֵי דְבַשׁ וְחֶמְאָה</p>
</blockquote>

<blockquote>
<p>וּמִי הֵם שְׁבָחֶיהָ / כַּפְתּוֹרֶיהָ וּפְרָחֶיהָ</p>
</blockquote>

<blockquote>
<p>וּמַה תֹּאמַר מִן הָאִישׁ הַכָּבֵד / כְּגֶלְלוֹ לָנֶצַח יֹאבֵד</p>
</blockquote>

<blockquote>
<p>מָה הַחָכְמָה וְחִין עֶרְכָּהּ / אֱלֹהִים הֵבִין דַּרְכָּהּ</p>
</blockquote>

<blockquote>
<p>מָה אוֹמֵר הַבְּרוֹשׁ / מֵעוֹלָם נִסַּכְתִּי מֵרֹאשׁ</p>
</blockquote>

<blockquote>
<p>וְהַנַּעֲצוּץ / רַק עָשׁוּק וְרָצוּץ</p>
</blockquote>

<blockquote>
<p>וְהַסִּרְפָּד / תַּחְתָיו חַדּוּדֵי חֶרֶשׂ יִרְפָּד</p>
</blockquote>

<blockquote>
<p>מַה תִּשְׁאַף נֶפֶשׁ אַנְשֵׁי עַוְלוֹת / תִּשְׁאַף הַלַּיְלָה לַעֲלוֹת</p>
</blockquote>

<blockquote>
<p>מַה יַעֲשֶׂה הַדֶּלֶף הַטֹּרֵד / עַל הָרֹאשׁ יֹרֵד</p>
</blockquote>

<blockquote>
<p>בַּמֶּה נַכִּיר הָאִישׁ וַחֲמוּדוֹתָיו / עַל פִּי מִדּוֹתָיו</p>
</blockquote>

<blockquote>
<p>אָנָה פָנָה לֵב הַיְּעֵלוֹת / אֶל גִּבְעַת הָעֲרָלוֹת</p>
</blockquote>

<blockquote>
<p>לְמִי תַחְפֻּץ הַיְּעֵלָה / לְאִישׁ אֲשֶׁר לוֹ עָרְלָה</p>
</blockquote>

<blockquote>
<p>וְאֵין הַזְּמָן מַשְׁלִיך קַרְחוֹ כְפִתִּים / בְּמֵאָה עָרְלוֹת פְּלִשְׁתִּים</p>
</blockquote>

<blockquote>
<p>וּמַדּוּעַ תַּחְפֹּץ בְּעָרְלוֹתֵיהֶם / אֲשֶׁר יְשָרְתוּ לָהּ בָּהֶם</p>
</blockquote>

<blockquote>
<p>וּמַה תֹּאמַר הָעֵת תֶּחֱזֵמוֹ / תְּבִיאֵמוֹ וְתִטָּעֵמוֹ</p>
</blockquote>

<blockquote>
<p>אָן תִּמָּצֵא נֶפֶשׁ אֶבְיוֹנִים נְקִיִּים / תִּמָּצֵא בְּאֶרֶץ הַחַיִּים</p>
</blockquote>

<blockquote>
<p>וַאֲשֶׁר יִרְאַת יְיָ עַל פָּנָיו / לְמַרְאֵה עֵינָיו יִשְׁפֹּט וְלֹא לְמִשְׁמַע אָזְנָיו</p>
</blockquote>

<blockquote>
<p>מָה אָמַר דָּנִיֵאל בְּחָכְמָתוֹ / חֲלוֹם חָלַמְתִּי וּפֹתֵר אֵין אוֹתוֹ</p>
</blockquote>

<blockquote>
<p>מַה מִפְּלוֹנִי וּמִזְּהָבוֹ / תָּפוּשׂ זָהָב וָכֶסֶף וְכָל רוּחַ אֵין בְּקִרְבּוֹ</p>
</blockquote>

<blockquote>
<p>מַה יַעֲשֶׂה הַיַּיִן לְאַנְשֵׁי תוֹעָה / יוֹסֵף אֶת דִּבָּתָם רָעָה</p>
</blockquote>

<blockquote>
<p>הֲיֵשׁ פֵּרוֹת כַּתְּאֵניִם הַחֲשׁוּבִים / אַל תִּשְׁכַּח עֲנָבִים</p>
</blockquote>

<blockquote>
<p>מַה יַעֲשֶׂה אָדָם לְעֵת זִקְנָתוֹ / יְצַוֶּה אֶת בָּנָיו וְאֶת בֵּיתוֹ</p>
</blockquote>

<blockquote>
<p>מִי עֵת הָאַהֲבוֹת / לְעֵת עֶרֶב לְעֵת צֵאת הַשֹׁאֲבוֹת</p>
</blockquote>

<blockquote>
<p>מַה תֹּאמַר בִּרְאוֹתְךָ אֲנָשִׁים נִצִּים / הִנֵּה הָאֵשׁ וְהָעֵצִים</p>
</blockquote>

<blockquote>
<p>הֲתַכִּיר חֲמוֹר פְּלוֹנִי רֵעֶךָ / כֹּה יִהְיֶה זַרְעֶךָ</p>
</blockquote>

<blockquote>
<p>מַה תִּרְצֶה מִן הָאַלְמָנָה / שׁוֹק הַיָּמִין לְמָנָה</p>
</blockquote>

<blockquote>
<p>וּמִן הַיָּפָה / חֲזֵה הַתְּנוּפָה</p>
</blockquote>

<blockquote>
<p>וּמִן הַשְּׁמֵנָה / יְרֵכָה וְקָנָהּ</p>
</blockquote>

<blockquote>
<p>מָה רָצִיתָ לָדַעַת הָעֵת נָגַעְתָּ בָּעַלִּיזָה / הַשְּׁמֵנָה הִיא אִם רָזָה</p>
</blockquote>

<blockquote>
<p>מָה אֶעֲשֶׂה לַשּׁוֹאֵל לִי חוֹבוֹ / פְּרָעֵהוּ אַל תַּעֲבָר־בּוֹ</p>
</blockquote>

<blockquote>
<p>וְאִם אֵין לִי לְשַׁלֵּם / תּוּכַל לְהִתְעַלֵּם</p>
</blockquote>

<blockquote>
<p>וְאִם לֹא אוּכָל / יָדַעְתִּי כִּי כֹל תּוּכָל</p>
</blockquote>

<blockquote>
<p>מִי הִפִּיל עֵשָׂו בַּמּוֹקְשִׁים / לֶחֶם וּנְזִיד עֲדָשִׁים</p>
</blockquote>

<blockquote>
<p>מָה אוֹמֶרֶת הַטּוֹחֶנֶת לִרְעוּתָהּ / וְלָקַחְתָּ סֹלֶת וְאָפִיתָ אוֹתָהּ</p>
</blockquote>

<blockquote>
<p>וְהַתּוֹפֵר הָאַכְזָר / לְקַח בִּגְדוֹ כִּי עָרַב זָר</p>
</blockquote>

<blockquote>
<p>וּבֵן מְנַבֵּל אָב / לַשָּׁלָל מוֹאָב</p>
</blockquote>

<blockquote>
<p>מָה עִנְיַן הָרוֹפֵא / אַרְיֵה עַל מִצְפֶּה</p>
</blockquote>

<blockquote>
<p>הַיְרַפֵּא הַחוֹלֶה מִמַּחֲלָתוֹ / רָשָׁע מַאֲרִיךְ בְּרָעָתוֹ</p>
</blockquote>

<blockquote>
<p>וּמָה אָמַרְתָּ לָרוֹפֵא אֲשֶׁר פָּגָשְׁתָּ / הֲרָצַחְתָּ וְגַם יָרָשְׁתָּ</p>
</blockquote>

<blockquote>
<p>וְלָרוֹפְאִים שְׁכֵנָי / אַתֶּם הֲמִתֶּם אֶת עַם אֲדֹנָי</p>
</blockquote>

<blockquote>
<p>וְנֶפֶשׁ הַקַּצָּב מַה שֹׁאֵפָה / חֹרָיו וּמְעֹנֹתָיו טְרֵפָה</p>
</blockquote>

<blockquote>
<p>וּמַה יִגְנֹב מִן הַבְּהֵמָה אֲשֶׁר יִמְכְּרֶנָה / אַחַת מִצַלְעֹתָיו וַיִּסְגֹּר בָּשָׂר תַּחְתֶּנָּה</p>
</blockquote>

<blockquote>
<p>וּמַה דֶּרֶךְ הַקַּצָּב הַנִּשְׁחָת / נוֹכֵל וְיֵשׁ בְּעֶדְרוֹ זָכָר וְנוֹדֵר וְזֹבֵחַ מָשְׁחַת</p>
</blockquote>

<blockquote>
<p>אֵיךְ תִּקְרָא הַצּוֹרֵף / אַרְיֵה טוֹרֵף</p>
</blockquote>

<blockquote>
<p>וּמַה יֹאמַר בְּעֵת יִרְהָב / בֹּזּוּ כֶסֶף בֹּזּוּ זָהָב</p>
</blockquote>

<blockquote>
<p>וְהָרַבָּן וּבַעַל הַתּוּשִׁיָּה / שֶׂה מְלֶאכֶת יְיָ רְמִיָּה</p>
</blockquote>

<blockquote>
<p>עִם מִי הִכְּתָה אוֹתְךָ אֵשֶׁת הַיּוֹעֵץ / הִיא נָתְנָה לִי מִן הָעֵץ</p>
</blockquote>

<blockquote>
<p>מַה דֶּרֶךְ הַבָּנוֹת הַשׁוֹבֵבוֹת / פַּעַם בַּחוּץ פַּעַם בָּרְחֹבוֹת</p>
</blockquote>

<blockquote>
<p>מָה אוֹמֶרֶת חָכְמַת הַנִּגּוּן אֶל הַנּוֹצְרִים / גֻּנֹּב גֻּנַּבְתִּי מֵאֶרֶץ הָעִבְרִים</p>
</blockquote>

<blockquote>
<p>מַה תֹּאמַר לַסּוֹלֵח וּמוֹחֵל בִּתְפִלָּתֶךָ / אֶעֱבָדְךָ שֶׁבַע שָׁנִים בְּרָחֵל בִּתֶּךָ</p>
</blockquote>

<blockquote>
<p>וְרָחֵל מַה דַּרְכָּהּ / תִּמְשֹׁׂךְ לִוְיָתָן בְּחַכָּה</p>
</blockquote>

<blockquote>
<p>אֵיךְ דֶּרֶךְ הָאִישׁ הַשׁוֹבָב / בְּגַאֲוָה וּבְגֹדֶל לֵבָב</p>
</blockquote>

<blockquote>
<p>מַה יֹאמְרוּ אַנְשֵׁי אָיִן / כָּל נֵבֶל יִמָּלֵא יָיִן</p>
</blockquote>

<blockquote>
<p>מָה אוֹמֵר הַנָּלוֹז / יָשַבְתִּי בְּסוֹד מְשַׂחֲקִים וָאֶעֱלֹז</p>
</blockquote>

<blockquote>
<p>מַה לֶּעָשִׁיר כִּי יִרְהָב / עַמּוּדָיו עָשָׂה כֶּסֶף רְפִידָתוֹ זָהָב</p>
</blockquote>

<blockquote>
<p>מָה אוֹמֵר הָאֱוִילִי / שַׂמְתִּי זָהָב כִּסְלִי</p>
</blockquote>

<blockquote>
<p>מֶה חָטָאתִי לְךָ כִּי אַתָּה אִישׁ חֶרְמִי / תִּגְזֹל אֶת בְּנוֹתֶיךָ מֵעִמִּי</p>
</blockquote>

<blockquote>
<p>לְמִי הָיְתָה הַנְּבוּאָה הַנֶּאֱמָנָה / לְמֹשֶׁה הָיְתָה לְמָנָה</p>
</blockquote>

<blockquote>
<p>מַדּוּעַ שִׁנָּה הַזְּמָן דָּתָיו / מִכַּעַס בָּנָיו וּבְנוֹתָיו</p>
</blockquote>

<blockquote>
<p>מָתַי יִתַּר לֶב אִישׁ מֵחֶרְדָתוֹ / בְּהִשָּׁמַע דְּבַר הַמֶּלֶךְ וְדָתוֹ</p>
</blockquote>

<blockquote>
<p>מִי הַחֵשֶׁק עָשַׁק / הַפֶּה אֲשֶׁר לֹא נָשַׁק</p>
</blockquote>

<blockquote>
<p>מִי הֵם בְּנוֹת הַבְּלִיַּעַל / אֲשֶׁר לֹא כָרְעוּ לַבַּעַל</p>
</blockquote>

<blockquote>
<p>וְאֲשֶׁר מִדֶּרֶךְ הָאֲמֶת נָטָת / יוֹנָה אוֹ תֹּר לְחַטָּאת</p>
</blockquote>

<blockquote>
<p>מַדּוּעַ הַצְּבִיּוֹת בְּהֵיכְלֵי הַחשְׁקִים תְּסֻבֶּינָה / נוֹדַע כִּי בָּאוּ אֶל קִרְבֶּנָה</p>
</blockquote>

<blockquote>
<p>מֶה עָשָׂה הַסַּפָּר בְּבֵית הַגְּבִירָה / רָאָה וַיְסַפְּרָהּ הֱכִינָהּ וְגַם חֲקָרָהּ</p>
</blockquote>

<blockquote>
<p>מַה תִּתֵּן לַחשְׁקִים הַנְּקֵבָה / הַזְּרֹעַ וְהַלְּחָיַיִם וְהַקֵּבָה</p>
</blockquote>

<blockquote>
<p>מַה תֹּאמַר מִן הָעָפְרָה / סְגוֹר תַּחְתֶּיהָ וְלֹא יִשָּׁקֵל כֶּסֶף מְחִירָהּ</p>
</blockquote>

<blockquote>
<p>מָה אוֹמְרִים הַצַּיְקָנִים / בְּכָל עֵת יִהְיוּ בְּגָדֶיךָ לְבָנִים</p>
</blockquote>

<blockquote>
<p>מַה תֹּאמַר לַאֲשֶׁר זָרְחָה הַשֶּׁמֶשׁ עֲלֵיהֶם / סָר צִלָּם מֵעֲלֵיהֶם</p>
</blockquote>

<blockquote>
<p>וַאֲשֶׁר נָסוּ צְלָלָיו / זָרְחָה הַשֶּׁמֶש עָלָיו</p>
</blockquote>

<blockquote>
<p>מַה יִתְאַוּוּ הָעֲצֵלִים / שֶׁיָּפוּחַ הַיּוֹם וְנָסוּ הַצְּלָלִים</p>
</blockquote>

<blockquote>
<p>מָה אוֹמֵר הַחוֹלֶה / כְּסָלַי מָלְאוּ נִקְלֶה</p>
</blockquote>

<blockquote>
<p>מַדּוּעַ תֵּיטִיב רֹאשָׁה הַצְּבִיָּה / לְהַרְאוֹת הָעַמִּים וְהַשּׂרִים אֶת יָפְיָהּ</p>
</blockquote>

<blockquote>
<p>מַדּוּעַ נִבְרָא בּוֹר שָׁאוֹן וְטִיט הַיָּוֵן / לְהִסָּתֶר שָׁם פֹּעֲלֵי אָוֶן</p>
</blockquote>

<blockquote>
<p>מֶה חָשְׁבָה הַיּוֹשֶבֶת עַל מַשְׁבֵּר / חִשְּׁבָה לְהִשָּׁבֵר</p>
</blockquote>

<blockquote>
<p>מָה אוֹמֵר יִשְׂרָאֵל לְעֹשָׂיו / הַצִּילֵנִי נָא מִיַּד אָחִי מִיַּד עֵשָׂו</p>
</blockquote>

<blockquote>
<p>בַּמֶּה יִוָּדְעוּ הַנִּסְתָרִים / בְּמִשְׁפַּט הָאוּרִים</p>
</blockquote>

<blockquote>
<p>אָן לִבּוֹת הַחשְׁקִים וּמִי לְקָחָתַם / רָחֵל גְּנָבָתַם</p>
</blockquote>

<blockquote>
<p>מַה יֹאמְרוּ עֲשִׁירֵי אַדְמָתֵנוּ / לֹא יָדַעְנוּ מִי שָׂם כַּסְפֵּנוּ בְּאַמְתְּחֹתֵינוּ</p>
</blockquote>

<blockquote>
<p>מַה דֶּרֶךְ הֶעָצֵל / כְּעֶבֶד יִשְׁאַף צֵל</p>
</blockquote>

<blockquote>
<p>וַאֲשֶׁר עַל גּוּפוֹ יַחְמֹל / יִתְרוֹן לוֹ שֶיַּעֲמֹל</p>
</blockquote>

<blockquote>
<p>מַה דֶּרֶךְ הַמֹּאזְנַיִם לִגְרוֹם /לָשׂוּם שְׁפָלִים לְמָרוֹם</p>
</blockquote>

<blockquote>
<p>הֲתֹאמַר עַל הַחוֹבְלִים מִזְמוֹר / שְׁבוּ לָכֶם פֹּה עִם הַחֲמוֹר</p>
</blockquote>

<blockquote>
<p>וְאֵיךְ תִּקְרָא בַּעֲלֵי הַזָּקָן הַנִּבְזִים / שְׂעִירֵי עִזִּים</p>
</blockquote>

<blockquote>
<p>הֲיִמָּצֵא בּוּר בַּעַל מַעֲשִׂים / הַיְרֻצוּן בַּסֶּלַע סוּסִים</p>
</blockquote>

<blockquote>
<p>בַּמֶּה נַכִּיר חַרְבוֹת צֻרִים / בַּשֶּׁבֶר אֲשֶׁר הֵם שֹׁבְרִים</p>
</blockquote>

<blockquote>
<p>וַאֲשֶׁר בֵּין טוֹב לָרַע לֹא יְבַקֵּר / עֵינֵי הָאֲנָשִׁים הָהֵם תְּנַקֵּר</p>
</blockquote>

<blockquote>
<p>וְרֹאשׁ מִי יִקָּרַע עֵרֶב וָשֶׁתִי / מֵאִישׁ שֹׁגֶה וּמִפֶּתִי</p>
</blockquote>

<blockquote>
<p>הֲתַּכִּיר גֵּרְשֹׁם / שׁוֹר נַגָּח הוּא מִתְּמֹל שִׁלְשֹׁם</p>
</blockquote>

<blockquote>
<p>וּמַה מִבְּנוֹ / הָפַךְ הַנֶּגַע אֶת עֵינוֹ</p>
</blockquote>

<blockquote>
<p>מִי בְּחַיָּיו נִקְבָּר / הַחֹלֶד וְהָעַכְבָּר</p>
</blockquote>

<blockquote>
<p>מִי שָׁמַר לְנַפְשִׁי הָעֳרְמָה / שִׁבְתְּךָ בְּתוֹך מִרְמָה</p>
</blockquote>

<blockquote>
<p>מַה סּוֹף כָּל בּוֹצֵע בָּצַע / פֶּצַע תַּחַת פֶּצַע</p>
</blockquote>

<blockquote>
<p>מִפְּנֵי מָה עָלָה מֹשֶׁה בְּהַר סִינָי / מִפְּנֵי אֲשֶׁר יָרַד עָלָיו אֲדֹנָי</p>
</blockquote>

<blockquote>
<p>אֶל מִי תוֹדֶה בִּרְאוֹתְךָ הָעָפְרָה / אֶל עֹשֶׂיהָ וְיֹצְרָהּ</p>
</blockquote>

<blockquote>
<p>מַה תֹּאמַר מִן הַדּוֹר שֶׁל עַכְשָׁו / זֶה דוֹר דּוֹר שָׁוְא</p>
</blockquote>

<blockquote>
<p>מָתַי נִשְׁחַת עַכּוֹ / בִּמְלֹאת שִׂפְקוֹ</p>
</blockquote>

<blockquote>
<p>וּמַדּוּעַ נִשְׁחַת עַכּוֹ / כִּי הִשְׁחִית כָּל בָּשָׂר אֶת דַּרְכּוֹ</p>
</blockquote>

<blockquote>
<p>וּמָה אוֹמֵר עַכּוֹ / רְאֵה יְיָ וְהַבִּיטָה לְמִי עוֹלַלְתָּ כֹּה</p>
</blockquote>

<blockquote>
<p>מַה תֹּאמַר מִבַּעַל הָעֲגוּמָה / יוֹסִיף עֶצֶב עִמָּה</p>
</blockquote>

<blockquote>
<p>מַה תֹּאמַר מִן הַיָּתוֹם / מִכַּף רֶגֶל וְעַד רֹאשׁ אֵין בּוֹ מְתוֹם</p>
</blockquote>

<blockquote>
<p>מָה אוֹמֶרֶת הַגֶּפֶן אֶל הַנְּדִיבִים / נְשָׂא יָדֶךָ אַל תִּשְׁכַּח עֲנָבִים</p>
</blockquote>

<blockquote>
<p>מָה אוֹמֵר הַכּוֹס בֶּאֱמֹר הַשִּׁכּוֹר מִי לַיְיָ אֵלָי / לֹא אִירָא מֵרִבְבוֹת עָם אֲשֶׁר סָבִיב שָׁתוּ עָלָי</p>
</blockquote>

<blockquote>
<br>  
</blockquote>

<blockquote>
<p>וַיְהִי כִּכְלוֹת הָאִישׁ לִשְׁאֹל שְׁאֵלוֹתָיו</p>
</blockquote>

<blockquote>
<p>וַיַּרְא כִּי עֲנִיתִיו עַל פִּי מִדּוֹתָיו</p>
</blockquote>

<blockquote>
<p>וּפִתַּחְתִּי מוֹסְרוֹת חִידוֹתָיו</p>
</blockquote>

<blockquote>
<p>בִּדְבָרִים דְּבוּרִים עַל אָפְנֵיהֶם</p>
</blockquote>

<blockquote>
<p>אֵין עָיֵף וְאֵין כּוֹשֵׁל בָּהֶם</p>
</blockquote>

<blockquote>
<p>וְלֹא יָכֹל אוֹתִי לִכְבּשׁ</p>
</blockquote>

<blockquote>
<p>הוֹדָה וְלֹא בוֹשׁ</p>
</blockquote>

<blockquote>
<p>וַיֹּאמֶר אֵלָי חֵי אָנִי כִּי אַתָּה פֶלֶא הַזְּמָן</p>
</blockquote>

<blockquote>
<p>וְיָתֵד תְּקוּעָה למְּלִיצוֹת בְּמָקוֹם נֶאֱמָן</p>
</blockquote>

<blockquote>
<p>רָאִינוּ בְךָ אֲשֶׁר לֹא רָאִינוּ בְאִישׁ בִּלְעָדֶיךָ</p>
</blockquote>

<blockquote>
<p>הָאֻמְנָם נוּכַל כַּבְּדֶךָ</p>
</blockquote>

<blockquote>
<p>וְהַשָּרִים וְהָעָם כָּרְעוּ עַל בִּרְכֵּיהֶם</p>
</blockquote>

<blockquote>
<p>וַיִפְּלוּ עַל פְּנֵיהֶם</p>
</blockquote>

<blockquote>
<p>וַיֹּאמְרוּ מִי הֶאֱמִין לִשְׁמֻעָתֵנוּ וּזְרוֹעַ יְיָ עַל מִי נִגְלָתָה</p>
</blockquote>

<blockquote>
<p>הַיּוֹם הַזֶּה רָאִינוּ בְךָ אֲשֶׁר עַיִן לֹא רָאָתָה</p>
</blockquote>

<blockquote>
<p>אַתַּה תִּשָּׂא הוֹד הַמְּלִיצָה וַעֲטֶרֶת הַשּׁיר כִּי לְךָ יָאָתָה</p>
</blockquote>

<blockquote>
<p>וַיִהְיוּ אַנְשֵׁי עֲדָתִי בִּי מִתְפָּאֲרִים</p>
</blockquote>

<blockquote>
<p>וּמְשׁוֹרְרֵי הַזְּמָן בּוֹרְחִים מִפָּנַי וּמִסְתַּתְּרִים</p>
</blockquote>

<blockquote>
<p>וְיַחְדָּו הָלְכוּ בַכְּלִמָּה חָרָשֵׁי שִׁירִים</p>

<br>  
</blockquote>

<blockquote>
<p>וָאֶשָׂר מְשָׁלִי וָאֹמַר:</p>
</blockquote>

<br>  

<blockquote>
<p>אִישׁ רִיב לְבָבִי עִם בְּנֵי הַשִּׁיר</p>
</blockquote>

<blockquote>
<p>נִוָּכְחָה יֹאמַר וְאֵין עֹנֶה</p>
</blockquote>

<blockquote>
<p>עִמְדוּ עֲמֹדוּ תֹּפְשֵׂי כִנּוֹר</p>
</blockquote>

<blockquote>
<p>אֶקְרָא בְּיוֹם מִבְחָן וְאֵין מַפְנֶה.</p>
</blockquote>

<blockquote>
<br> 
</blockquote>

<h2 id="המחברתהשביעית">המחברת השביעית</h2>

<br> 

<blockquote>
<p>אָמַר עִמָּנוּאֵל הַמְּחַבֵּר:</p>
</blockquote>

<blockquote>
<p>יָצָאתִי עִם הַשָּׂר בְּחֹדֶשׁ אֲדָר</p>
</blockquote>

<blockquote>
<p>לִרְאוֹת הֲפָרְחָה הַגֶּפֶן פִּתַּח הַסְּמָדַר</p>
</blockquote>

<blockquote>
<p>וְהִנֵּה גְבִירָה לִקְרָאתֵנוּ מְלֵאָה הוֹד וְהָדָר</p>
</blockquote>

<blockquote>
<p>וְהַטֶּבַע כָּלַל בְּגִשְׁמָהּ כָּל יֹפִי אִישׁ לֹא נֶעְדָּר</p>
</blockquote>

<blockquote>
<p>וּבִרְאוֹתִי יִפְעַת הוֹדָהּ</p>
</blockquote>

<blockquote>
<p>נִפְלֵאתִי מִזִּיו כְּבוֹדָהּ</p>
</blockquote>

<blockquote>
<p>וָאֹמַר אֶל הַשָּׂר מָה הַיּוֹצֵאת הַזֹּאת הָעַלִּיזָה</p>
</blockquote>

<blockquote>
<p>וּמִי הוּא הַמַּחֲזִיק בְּמָעֻזָּהּ</p>
</blockquote>

<blockquote>
<p>וַיַעַן הַשָּׂר וַיֹּאמַר דַּע הַדּוֹד הַנֶּאֱמָן</p>
</blockquote>

<blockquote>
<p>כִּי הָאִשָּׁה אֲשֶׁר רָאִיָת הִיא צִנְצֶנֶת הַמָּן</p>
</blockquote>

<blockquote>
<p>וַעֲטֶרֶת צְבִי וּצְפִירַת תִּפְאָרָה לַזְּמָן</p>
</blockquote>

<blockquote>
<p>וּלְיָפְיָהּ וּמַעֲלוֹתֶיהָ עַל כָּל הַגְּבִירוֹת מוֹלֶכֶת</p>
</blockquote>

<blockquote>
<p>וְלָהּ אַהֲבַת חֶסֶד וְהַצְנֵעַ לֶכֶת</p>
</blockquote>

<blockquote>
<p>וּבַעֲלָהּ הוּא עֵגֶל יָרָבְעָם</p>
</blockquote>

<blockquote>
<p>חֶרְפַּת אָדָם וּבְזוּי עָם</p>
</blockquote>

<blockquote>
<p>יַעֲמֹד בֵּין הָאֲנָשִׁים כְּנִפְעָם</p>
</blockquote>

<blockquote>
<p>בָּא שִׁמְשׁוֹ וִירֵחוֹ קָדָר</p>
</blockquote>

<blockquote>
<p>לֹא תֹּאַר לוֹ וְלֹא הָדָר</p>
</blockquote>

<blockquote>
<p>הִשָּׁהוּ אֵל דַּבֵּר נְכוֹנָה</p>
</blockquote>

<blockquote>
<p>וְלֹא חָלַק לוֹ בַּבִּינָה</p>
</blockquote>

<blockquote>
<p>לֹא יָדַעְתִּי מֶה הָיָה לוֹ</p>
</blockquote>

<blockquote>
<p>לַעֲלוֹת זֹאת הַצְּבִיָּה בְגוֹרָלוֹ</p>
</blockquote>

<blockquote>
<p>אִם מֵיְיָ הָיְתָה לוֹ יָרַח מִנְחָה</p>
</blockquote>

<blockquote>
<p>וְאִם מִבְּנֵי אָדָם אֲרוּרִים הֵם כִּי לֹא יָדְעוּ עֲשׂוֹת נְכוֹחָה</p>
</blockquote>

<blockquote>
<p>כִּי גֵרְשׁוּהַ הַיּוֹם מֵהִסְתַפֵּחַ בְּנַחֲלַת אֲדֹנָי</p>
</blockquote>

<blockquote>
<p>וְעָלֶיהָ יִבְכְּיוּן עֵינָי</p>
</blockquote>

<blockquote>
<p>וְכִרְאוֹתִי אֲשֶׁר הַזְּמָן הִתְאַכְזְרוּ נִחוּמָיו</p>
</blockquote>

<blockquote>
<p>וְעַל הַנְּדִיבִים יַהֲלֹךְ אֵימָיו</p>
</blockquote>

<blockquote>
<p>וַאֲשֶׁר לֹא טוֹב יַעֲשֶׂה בְּתוֹךְ עַמָּיו</p>
</blockquote>

<blockquote>
<p>וְלֹא יַבְחִין בַּאֲשֶׁר יַעֲשֶׂה</p>
</blockquote>

<blockquote>
<p>שָׂנֵאתִי אֶת הַחַיִּים כִּי רַע עָלַי הַמַּעֲשֶׁה</p>
</blockquote>

<blockquote>
<p>כִּי מַדּוּעַ לֹא יְחַלֵּק הַזְּמָן בְּצֶדֶק אֶת כְּבוֹדוֹ</p>
</blockquote>

<blockquote>
<p>וִיחַבֵּר הַטּוֹב עִם הַטּוֹב וְהָרַע יִרְאוּ עֵינָיו כִּידוֹ</p>
</blockquote>

<blockquote>
<p>אֵיךְ סָכַל הַזְּמָן וְכָהֲתָה עֵינוֹ</p>
</blockquote>

<blockquote>
<p>בְּשׂוּם לַנֶּשֶׁר עִם הָעֹרֵב קִנּוֹ</p>
</blockquote>

<blockquote>
<p>וּמַדּוּעַ לֹא הִשְׁכִּין הַנֶּשֶׁר עִם</p>
</blockquote>

<blockquote>
<p>הַנֶּשֶׁר וְאֶת כָּל עֹרֵב לְמִינוֹ</p>
</blockquote>

<blockquote>
<p>וְלֹא אֶחָד עָשָׂה וּשְׁאָר רוּחַ לוֹ</p>
</blockquote>

<blockquote>
<p>כִּי הִנְנִי נִשְׁבָּע בְּחֵי הַחֵשֶׁק וּבְנֵר הִלּוֹ</p>
</blockquote>

<blockquote>
<p>כִּי נָתַתִּי אֶת לִבִּי לָדַעַת וְלָבוּר אֶת כָּל זֶה</p>
</blockquote>

<blockquote>
<p>וְלֹא מָצָאתִי אֵשָׁת יְפַת תֹּאַר רַק לַנִּבְזֶה.</p>
</blockquote>

<blockquote>
<p>וַיְנַהֵג הַזְּמָן אֶת בְּנוֹתָיו כִּשְׁבוּיוֹת</p>
</blockquote>

<blockquote>
<p>בְּתִתּוֹ מִבְחַר הַצְּבִיּוֹת וְיוֹנֵי הַגְּאָיוֹת</p>
</blockquote>

<blockquote>
<p>לִמְזֵי רָעָב וּלְחֻמֵּי רֶשֶׁף וּפְרִיצֵי חַיּוֹת</p>
</blockquote>

<blockquote>
<p>וּבְהֵיכְלֵי עֹנֶג וּבִמְעוֹנוֹת אֲרָיוֹת</p>
</blockquote>

<blockquote>
<p>שָׁם נִקְבְּצוּ דַיּוֹת</p>
</blockquote>

<blockquote>
<p>וְעַתָּה הֲשָׁכַח חַנּוֹת הַזְּמָן אִם קָפַץ בְּאַף רַחֲמָיו</p>
</blockquote>

<blockquote>
<p>כִּי מַדּוּעַ לֹא נִכְמְרוּ נִחוּמָיו</p>
</blockquote>

<blockquote>
<p>בְּתִתּוֹ יְפוֹת הַמַּרְאֶה וְהַבְּרִיאוֹת</p>
</blockquote>

<blockquote>
<p>אֶל הַסְּכָלִים אֲשֶׁר לֹא יֵאוֹת</p>
</blockquote>

<blockquote>
<p>וְנָתַן לַחֲכָמִים וְלַחֲסִידִים</p>
</blockquote>

<blockquote>
<p>צְנֻמּוֹת דַּקּוֹת וּשְׁדֻפוֹת קָדִים</p>
</blockquote>

<blockquote>
<p>וְהַשָּׂרִים וְהַסְּגָנִים בְּגוֹרָלָם נָפָל</p>
</blockquote>

<blockquote>
<p>שְקַעֲרוּרוֹת יְרַקְרַקֹּת אוֹ אֲדַמְדַּמֹּת וּמַרְאֵיהֶן שָּפָל</p>
</blockquote>

<blockquote>
<p>עַל זֹאת תֶּאֱבַל הָאָרֶץ וְאֻמְלַל כָּל יוֹשֵׁב בָּהּ</p>
</blockquote>

<blockquote>
<p>כִּי זֶה הֶבֶל וְרָעָה רַבָּה</p>
</blockquote>

<blockquote>
<p>וָאַעַן וָאֹמַר אֶל הַשָּׂר אֲדֹנִי</p>
</blockquote>

<blockquote>
<p>אַל יֹאמַר כֵּן נֵזֶר זְמַנִּי</p>
</blockquote>

<blockquote>
<p>כִּי הִנְנִי נִשְׁבָּע בִּגְאוֹנִי</p>
</blockquote>

<blockquote>
<p>כִּי שִׂכֵּל הַזְּמָן יָדָיו</p>
</blockquote>

<blockquote>
<p>כַּאֲשֶׁר נָתַן נְזָמָיו וּצְמִידָיו</p>
</blockquote>

<blockquote>
<p>וַיָּפֹזוּ זְרֹעֵי יָדָיו</p>
</blockquote>

<blockquote>
<p>בְּתִתּוֹ שְׁבִיסָיו וְשַׂהֲרֹנָיו</p>
</blockquote>

<blockquote>
<p>לִסְכָלָיו וְנִרְגָּנָיו</p>
</blockquote>

<blockquote>
<p>וְהַמְּלָאכָה נְמִבְזָה וְנָמֵס לַחֲכָמָיו וּנְבוֹנָיו</p>
</blockquote>

<blockquote>
<p>וְהָרַקּוֹת וְהָרָעוֹת</p>
</blockquote>

<blockquote>
<p>לְשָׂרָים וּקְצִינָיו</p>
</blockquote>

<blockquote>
<p>כִּי רָצָה הָאֵל שֶׁהֶחָכָם לֹא יִבְעָט</p>
</blockquote>

<blockquote>
<p>וְשֶׁהַסְּכָלִים בְּהִכָּשְׁלָם יֵעָזְרוּ עֵזֶר מְעָט</p>
</blockquote>

<blockquote>
<p>כִּי הַחֲכָמִים בְּחָכְמָתָם יַקְדִּימוּ לְמַחֲלַת הַחֶסְרוֹן וְהָאֵבֶל</p>
</blockquote>

<blockquote>
<p>צֳרִי גִיל־עַד וְרִפְאוּת הַסֵּבֶל</p>
</blockquote>

<blockquote>
<p>יָבוּזוּ לְכָל חֶסְרוֹן</p>
</blockquote>

<blockquote>
<p>וְיִשְׂחֲקוּ לְיוֹם אַחֲרוֹן</p>
</blockquote>

<blockquote>
<p>וְתִהְיֶה לָהֶם בְּחָכְמָתָם עַל הַכְּסִילִים יִתְרוֹן</p>
</blockquote>

<blockquote>
<p>וְהַסְּכָלִים וְהַפְּחוּתִים</p>
</blockquote>

<blockquote>
<p>בְּחַיֵּיהֶם קְרוּאִים מֵתִים</p>
</blockquote>

<blockquote>
<p>וְלוּ הִתְחַבְּרָה לָהֶם צָרַת הַזְּמָן עִם סִכְלוּתָם</p>
</blockquote>

<blockquote>
<p>תִּתְהַפֵּךְ בְּחֹמֶר חוֹתָם</p>
</blockquote>

<blockquote>
<p>וְלֹא קָפַץ הַזְּמָן בְּאַף רַחֲמָיו וְלֹא שָׁכַח חַנּוֹת</p>
</blockquote>

<blockquote>
<p>אָמְנָם רָצָה הָאֵל שֶׁלֹּא יִזְכֶּה אָדָם לִשְׁתֵּי שֻׁלְחָנוֹת</p>
</blockquote>

<blockquote>
<p>וּלְכָךְ סִבְּבָה הַחָכְמָה הָעֶלְיוֹנָה</p>
</blockquote>

<blockquote>
<p>לָתֵת אֵל גְּדוֹלֵי הַמַּעֲלָה הַחָכְמָה וְהַתְּבוּנָה</p>
</blockquote>

<blockquote>
<p>וּמָנַע מֵהֶם עֲרֵבוּת קְטַנָּה</p>
</blockquote>

<blockquote>
<p>וְאִם נָתַן לַסָּכָל יְפִי אִשְׁתּוֹ</p>
</blockquote>

<blockquote>
<p>פָּרַשׂ עָלָיו רִשְׁתּוֹ</p>
</blockquote>

<blockquote>
<p>וְחִסְרוֹ מַעֲלַת הַחָכְמָה וְיָשׂם עַל עֵקֶב בָּשְׁתּוֹ</p>
</blockquote>

<blockquote>
<p>עֵת הִשּׁפֵך נְחֻשְׁתּוֹ</p>
</blockquote>

<blockquote>
<p>וְנָתַן לֶחָכָם יְפִי הַחָכְמָה וְלֹא יִירָא בְגִשְׁתּוֹ</p>
</blockquote>

<blockquote>
<p>וַתֵּשֶׁב בְּאֵיתָן קַשְׁתּוֹ</p>
</blockquote>

<blockquote>
<p>וְאִם יְפִי הָאִשּׁה וְהוֹן עָתָק חִסְּרוֹ</p>
</blockquote>

<blockquote>
<p>הֵן פָּרַשׂ עָלָיו אוֹרוֹ</p>
</blockquote>

<blockquote>
<p>כִּי לוֹ הִתְחַבֵּר יְפִי הַחָכְמָה הַקְּדוֹשָׁה</p>
</blockquote>

<blockquote>
<p>וִיפִי הַמָּמוֹן וְהָאִשּׁה</p>
</blockquote>

<blockquote>
<p>בַּחֲכָמִים</p>
</blockquote>

<blockquote>
<p>תִּהְיֶה מִלְחָמָה בֵּין הַתַּאֲוָה וְהַשֵּׂכֶל כָּל הַיָּמִים</p>
</blockquote>

<blockquote>
<p>וּפֶן תִּהְיֶה נֶפֶשׁ הַסְּכָלִים בְּסִכְלוּתָם נוּגָה</p>
</blockquote>

<blockquote>
<p>רָצָה הָאֵל לִרְעוֹת אֶת צֹאן הַהֲרֵגָה</p>
</blockquote>

<blockquote>
<p>וְזִמֵּן לָהֶם מִיפִי הַזְּמָן עֲרֻגָּה</p>
</blockquote>

<blockquote>
<p>בְּשׁוֹשָׁנֵי הַחֵן סוּגָה</p>
</blockquote>

<blockquote>
<p>כַּאֲשֶׁר זִמֵּן הַטֶּבַע לָעַכָּבִיש הָאֲרִיגָה</p>
</blockquote>

<blockquote>
<p>לָצוּד צַיִד לְהָבִיא הַזְּבוּב אֲשֶׁר יִפֹּל שָׁם בִּשְׁגָגָה</p>
</blockquote>

<blockquote>
<p>וְכַאֲשֶׁר זִמֵּן הַחֲרִיצוּת לַנְּמָלָה</p>
</blockquote>

<blockquote>
<p>וּבְטֶבַע לֹא בְּחָכְמָה וְהַשְׂכָּלָה</p>
</blockquote>

<blockquote>
<p>תָּכִין בַּקַּיִץ לַחְמָהּ אָגְרָה בַקָּצִיר מַאֲכָלָהּ</p>
</blockquote>

<blockquote>
<p>וְכַאֲשֶׁר צִיר רַעֲבוֹן הַדְּבֹרִים חָבָשׁ</p>
</blockquote>

<blockquote>
<p>בְּהַטְבִּיעוֹ אוֹתָם עַל בִּנְיַן חַדְרֵי מַשְׂכִּית וַעֲשׂות דְּבָשׁ</p>
</blockquote>

<blockquote>
<p>וְהִנֵּה כַּאֲשֶׁר חָנַן הַטֶּבַע הַבְּרִיּוֹת הַנִּזְכָּרוֹת הַסְּכָלוֹת</p>
</blockquote>

<blockquote>
<p>וְהִטְבִּיעָם עַל מְלָאכוֹת מְהֻלָּלוֹת</p>
</blockquote>

<blockquote>
<p>כֵּן חָמַל הָאֵל עַל הַסְּכָלִים</p>
</blockquote>

<blockquote>
<p>וְנִחֵם אוֹתָם מֵהֲבֵל הֲבָלִים</p>
</blockquote>

<blockquote>
<p>כִּי בְּלֹא זֹאת הַחֶמְלָה יָמוּתוּ לְשָׁעָתָם</p>
</blockquote>

<blockquote>
<p>וְתִהְיֶה רָעָה לָעוֹלָם בְּרָעָתָם</p>
</blockquote>

<blockquote>
<p>לִהְיוֹתָם חֹטְבֵי עֵצִים וְשֹׁאֲבֵי מַיִם לַחֲכָמִים וְלַנְּדִיבִים</p>
</blockquote>

<blockquote>
<p>וּלְכֹרְמִים וּלְיֹגְבִים</p>
</blockquote>

<blockquote>
<p>מְצֹרָף אֶל זֶה הֱיוֹת יֵצֶר לֵב הָאָדָם רַע מִנְּעֻרָיו</p>
</blockquote>

<blockquote>
<p>וְלֹא יְבִיאֶנּוּ לִרְאוֹת בְּמָה שֶׁיִהְיֶה אַחֲרָיו</p>
</blockquote>

<blockquote>
<p>וְהַחֵשֶׁק דָּבָר טִבְעִי בָאָדָם</p>
</blockquote>

<blockquote>
<p>יָמִירוּ בוֹ הָאֲנָשִׁים אֶת כְּבוֹדָם</p>
</blockquote>

<blockquote>
<p>וְהַחֹשְׁקִים בִּמְצוּדַת הַיֲּעֵלוֹת יִלָּכֵדוּ</p>
</blockquote>

<blockquote>
<p>כִּי הֵם עִם הַזּוֹנוֹת יְפָרֵדוּ</p>
</blockquote>

<blockquote>
<p>וְלוּ חָלַק הַזְּמָן הַיָּפוֹת אֶל הַחֲכָמִים וְהַנִּכְבָּדִים</p>
</blockquote>

<blockquote>
<p>הָיוּ הַחשְׁקִים בִּגְדוֹלֵי הַמַּעֲלָה בוֹגְדִים</p>
</blockquote>

<blockquote>
<p>וְלָכֵן בָּחֲרָה הַחָכְמָה הָעֶלְיוֹנָה</p>
</blockquote>

<blockquote>
<p>לִהְיוֹת הַיָּפוֹת אֶל הַסְּכָלִים לְמָנָה</p>
</blockquote>

<blockquote>
<p>יִהְיֶה הַסָּכָל נוֹתֵן שְׁאֵרָהּ וּכְסוּתָהּ</p>
</blockquote>

<blockquote>
<p>וְהַחשְׁקִים יִתְּנוּ אֶת עֹנָתָהּ</p>

<br>  
</blockquote>

<blockquote>
<p>וָאֶשָּׂא מְשָׁלִי וָאֹמַר:</p>
</blockquote>

<br>  

<blockquote>
<p>שִׂכֵּל הַזְּמָן יָדָיו בְּתִתּוֹ יַעֲלוֹת</p>
</blockquote>

<blockquote>
<p>הַחֵן לְכָל סָכָל וּמִשְׁתַּגֵּעַ</p>
</blockquote>

<blockquote>
<p>לַיְלָה וְיוֹמָם לִהְיוֹת יָגֵעַ</p>
</blockquote>

<blockquote>
<p>לָתֵת שְׁאֵר וּכְסוּת וְחֹזֶק נַחֲלוֹת.</p>
</blockquote>

<br>  

<blockquote>
<p>לִהְיוֹת בְּחַדְרֵי חשְׁקִים מִתְהֹלְלוֹת</p>
</blockquote>

<blockquote>
<p>חשֵׁק בְּיַעְלָה לִהְיוֹת פֹּגֵעַ</p>
</blockquote>

<blockquote>
<p>יִשַׁק שְׂפָתֶיהָ וְכִמְתַעְתֵּעַ</p>
</blockquote>

<blockquote>
<p>יִשְׂאַף כְּעֶבֶד צֵל וְלַיְלָה לַעֲלוֹת</p>
</blockquote>

<br>  

<blockquote>
<p>לוּ הַצְּבִיּוֹת לַצְּבָאִים נִתְּנוּ</p>
</blockquote>

<blockquote>
<p>אָז הַצְּבָאִים בַּצְּבָאִים יִבְגְּדוּ</p>
</blockquote>

<blockquote>
<p>אוֹ מַעֲלַת חֵשֶׁק תְּהִי נֶעְדָּרֶת</p>
</blockquote>

<br>  

<blockquote>
<p>נִקַּח צְבִיּוֹת מֵאֳוִילִים שָׁמְנוּ</p>
</blockquote>

<blockquote>
<p>נִתְעַלְסָה נַחְנוּ וְהֵמָּה יֹאבְדוּ</p>
</blockquote>

<blockquote>
<p>רָעָה תְּבוֹאֵמוֹ וְהַמִּגְעֶרֶת</p>
</blockquote>

<br>  

<blockquote>
<p>וְאֵיךְ יִפָּלֵא בְּעֵינֵיךָ הַשּׂר וְתִתְמַהּ</p>
</blockquote>

<blockquote>
<p>אִם כְּסִיל יִשָּא כִימָה</p>
</blockquote>

<blockquote>
<p>וְאִם הַשְׂנוּאוֹת אֲשֶׁר יַעֲלֶה בְּאֵשׁ מַחֲנֵיהֶם נִתְּנוּ לְכוֹכְבֵי הַשָּׁמַיִם וּכְסִילֵיהֶם</p>
</blockquote>

<blockquote>
<p>וַיַּגִיעוּ בַעֲדָם אֶל שַׁעֲרֵי מָוֶת</p>
</blockquote>

<blockquote>
<p>כִּי כֵן הָאֵל עֹשֵׂה כִימָה וּכְסִיל וְהֹפֵךְ לַבֹּקֶר צַלְמָוֶת</p>

<br>  
</blockquote>

<blockquote>
<p>וָאֶשָּׂא מְשָׁלִי וָאֹמַר:</p>
</blockquote>

<br>  

<blockquote>
<p>יוֹם נִשֵׂאת עָפְרָה לֶחָסִיל</p>
</blockquote>

<blockquote>
<p>אָמְרוּ מָה אֶל כִּימָה לִכְסִיל</p>
</blockquote>

<blockquote>
<p>אָמַרְתִּי כֵּן הָאֵל עֹשֵׂה</p>
</blockquote>

<blockquote>
<p>פֶּלָא עֹשֵׂה כִימָה וּכְסִיל.</p>

<br>  

<p>וַיֹּאמֶר הַשָּׂר תָּמֵהַּ אֲנִי אִם תִּמָּלֵט אִשּׁה מִן הַיָּפוֹת</p>
</blockquote>

<blockquote>
<p>אֲשֶׁר שִׂפְתוֹתֶיהָ שׁוֹשָׁנִים מוֹר נוֹטְפוֹת</p>
</blockquote>

<blockquote>
<p>שֶׁלֹא תִּהְיֶינָה רוּחַ הַחֹשְׁקִים שׁוֹאֲפוֹת</p>
</blockquote>

<blockquote>
<p>אַחֲרֵי אֲשֵׁר הַזְּמָן יְצוּדֵם לְמַדְחֵפוֹת</p>
</blockquote>

<blockquote>
<p>וְנָתַן לַשָּׂרִים הַשְּׁפָחוֹת הַחֲרוּפוֹת</p>
</blockquote>

<blockquote>
<p>וְהָיוּ הַכְּסִילִים לְחַיֵּי עוֹלָם וְהַשּׂרִים וְהַסְּגָנִים לַחֲרָפוֹת</p>
</blockquote>

<blockquote>
<p>וָאַעַן וָאֹמַר דַּע אֲדֹנִי כִּי עַל הָרֹב אֱמֶת הַדָּבָר</p>
</blockquote>

<blockquote>
<p>אָמְנָם בִּקְצָתָם נִכְבָּדוֹת מְדֻבָּר</p>
</blockquote>

<blockquote>
<p>וְהָיוּ הַצְּבִיּוֹת הַבּוֹגְדוֹת בְּבַעֲלֵיהֶם</p>
</blockquote>

<blockquote>
<p>חֲלוּקוֹת לְמִינֵיהֶם</p>
</blockquote>

<blockquote>
<p>קְצָתָם מִתְקַדְּשׁוֹת וּמִטַּהֲרוֹת</p>
</blockquote>

<blockquote>
<p>בְּעֵינֵי הַסְּגָנִים וְאַנְשֵׁי הַשּׂרָרוֹת</p>
</blockquote>

<blockquote>
<p>לֹא תַחְפֹּצְנָה מִבְּנֵי אָדָם</p>
</blockquote>

<blockquote>
<p>רַק שְׂעִירֵי חַטָּאת לְכַפֵּר בַּעֲדָם</p>
</blockquote>

<blockquote>
<p>תָּקֹצְנָה בְאִישׁ מַרְאֵהוּ כַלְּבָנוֹן בָּחוּר כָּאֲרָזִים</p>
</blockquote>

<blockquote>
<p>וְתַעְגֹּבְנָה בַאֲנָשִׁים רֵיקִים וּפוֹחֲזִים</p>
</blockquote>

<blockquote>
<p>וּשְׂעִירֵי עִזִּים</p>
</blockquote>

<blockquote>
<p>כַּאֲשֶׁר הָאֲתוֹנוֹת תִּבְזֵינָה לְאֶשְׁכֹּל הַכֹּפֶר וּצְרוֹר הַמֹּר</p>
</blockquote>

<blockquote>
<p>וְלֹא תִּכְסֹפְנָה רַק לְפֶטֶר חֲמוֹר</p>
</blockquote>

<blockquote>
<p>וְלוּ פָגְעוּ בְעַיִּר בֵּן אֲתוֹנוֹת</p>
</blockquote>

<blockquote>
<p>אָמְרוּ עָלָיו אֲגָג מַעֲדַנּוֹת</p>
</blockquote>

<blockquote>
<p>כַּאֲשֶׁר קָרָה לִי עִם אַחַת מִבְּנוֹת הָעֲדִינוֹת</p>
</blockquote>

<blockquote>
<p>אֲשֶׁר מִימֵי קֶדֶם אֲהַבְתִּיהָ</p>
</blockquote>

<blockquote>
<p>וְעַל גַּרְגְּרוֹתַי עֲנָק עֲנַדְתִּיהָ</p>
</blockquote>

<blockquote>
<p>וְהָיְתָה יְדִידוּת נַפְשִׁי וְשַׁעֲשׁוּעַי וְחָשַׁבְתִּי כִּי גַם הִיא תֶאֱהָבֵנִי</p>
</blockquote>

<blockquote>
<p>וּלְחשֶׁק נֶאֱמָן תַּחְשְׁבֵנִי</p>
</blockquote>

<blockquote>
<p>וַיְהִי הַיּוֹם וַיִּקֶר מִקְרֶהָ חֶלְקַת הַשָּׂדֶה אֲשֶׁר לִי וּפְגַעְתִּיהָ</p>
</blockquote>

<blockquote>
<p>וּכִרְאוֹתִי אוֹתָה לְשָׁלוֹם קְרָאתִיהָ</p>
</blockquote>

<blockquote>
<p>וּבֵרַכְתִּי אוֹתָהּ בְּשֵׁם אֲדֹנָי</p>
</blockquote>

<blockquote>
<p>וְלֹא עָנְתָה וְלֹא שָׁתָה לִבָּהּ וַתִּבְרַח מִפָּנַי</p>
</blockquote>

<blockquote>
<p>לֹא יָדַעתִּי אִם חֲשָׁבַתְנִי לְשָׂטָן</p>
</blockquote>

<blockquote>
<p>אוֹ אִם הָיִיתִי בְעֶרְכָּה קָטָן</p>
</blockquote>

<blockquote>
<p>אוֹ אִם חֲשָׁבַתְנִי לְמַלְאָךְ וְשָׂרָף</p>
</blockquote>

<blockquote>
<p>אוֹ לַאֲרִי נֹהֵם וְדֹב שׁוֹקֵק וּזְאֵב יִטְרָף</p>
</blockquote>

<blockquote>
<p>וְלוּ הָיִיתִי עַיִר בֶּן אֲתוֹנוֹת אָז</p>
</blockquote>

<blockquote>
<p>יִמָּלֵא פִּיהָ שְׂחוֹק</p>
</blockquote>

<blockquote>
<p>וַתְּשַׁלַח לִי צִירֶיה עַד לְמֵרָחֹק</p>
</blockquote>

<blockquote>
<p>וַתֹּאמֶר כִּי אֵין זוּלָתִי לִגְאוֹל</p>
</blockquote>

<blockquote>
<p>וַתַּשְׁפִּיל עַד שְׁאוֹל</p>

<br>  

<p>וָאֶשָּׂא מְשָׁלִי וָאֹמַר:</p>
</blockquote>

<br>  

<blockquote>
<p>צְבִיָּה תַּאֲוָה הָיְתָה לְעֵינַי</p>
</blockquote>

<blockquote>
<p>פְּגַשְׁתִּיהָ תְמוֹל וַתֵּט לְפָנָי</p>
</blockquote>

<blockquote>
<p>כְּמוֹ עָשָׂת בְּעֵת כִּי רָאֲתָה אָז</p>
</blockquote>

<blockquote>
<p>אֲתוֹן בִּלְעָם פְּנֵי מַלְאַךְ אֲדֹנָי</p>
</blockquote>

<blockquote>
<p>חֲשָׁבַתְנִי כְּמַלְאַךְ הָאֱלֹהִים</p>
</blockquote>

<blockquote>
<p>וְעַל כֵּן יָרְאָה לִרְכֹּב עֲנָנָי</p>
</blockquote>

<blockquote>
<p>וְאוּלַי כִּי חֲשָבַתְנִי לְשָׂטָן</p>
</blockquote>

<blockquote>
<p>וְעַל כֵּן זָחְלָה מֵרֹאשׁ פְּתָנָי</p>
</blockquote>

<blockquote>
<p>וְלוּ אֶהְיֶה כְּעַיִר בֶּן אֲתֹנוֹת</p>
</blockquote>

<blockquote>
<p>אֲזַי מִלְאָה כְרֵשָׂה מַעֲדָנָי</p>
</blockquote>

<br>  

<blockquote>
<p>וְלִקְצָתָם גַאֲוָה וְגֹדֶל לֵבָב וְעֹרֶף קָשֶׁה</p>
</blockquote>

<blockquote>
<p>לֹא תַעֲגֹב רַק לִבְנֵי חוֹבָב חֹתֵן מֹשֶׁה</p>
</blockquote>

<blockquote>
<p>תְּשׁוֹטֵט אַחַר בְּכוֹר פֶּטֶר רֶחֶם</p>
</blockquote>

<blockquote>
<p>וְלֹא בְּמִסְכֵּנֻת תֹּאכַל בָּה לֶחֶם</p>
</blockquote>

<blockquote>
<p>תִּבֶז לַחֹשֶׁק מָךְ מֵעֶרְכָּהּ</p>
</blockquote>

<blockquote>
<p>וְתִמְשׁוֹך לִוְיָתָן בְּחַכָּה</p>
</blockquote>

<blockquote>
<p>לֹא תַחְפֹּץ מִתֵבֵל כִּי אִם מַלְכָּהּ</p>
</blockquote>

<blockquote>
<p>כַּאֲשֶׁר קָרָה לִי עִם אַַחַת מִבְּנוֹת הַנְּדִיבִים</p>
</blockquote>

<blockquote>
<p>אֲשֶׁר הָיוּ דַדֶּיהָ בְּעֵינַי עֲרֵבִים</p>
</blockquote>

<blockquote>
<p>וְכַאֲשֶׁר חָשַבְתִּי לְהִתְעַנֵּג בְּדֹדֶיהָ</p>
</blockquote>

<blockquote>
<p>וְלֶאֱכֹל פְּרִי מְגָדֶיהָ</p>
</blockquote>

<blockquote>
<p>אָמְרָה עִם אֶחָד מְאַנְשֵׁי סוֹדֶיהָ</p>
</blockquote>

<blockquote>
<p>אֱמֹר לִפְלוֹנִי כֹּה אָמְרָה פְלוֹנִית דּוֹם כִּי</p>
</blockquote>

<blockquote>
<p>אַתָּה חשֵׁק מָךְ מֵעֶרְכִּי</p>

<br>  

<p>וָאֶשָּׂא מְשָׁלִי וָאֹמַר:</p>
</blockquote>

<br>  

<blockquote>
<p>לֵב עָפְרָה בִּשְׁמֵי שָׁמַיִם</p>
</blockquote>

<blockquote>
<p>אֶל חשֵׁק מִסְכֵּן לֹא פָּנָה</p>
</blockquote>

<blockquote>
<p>עֵינֶיהָ מִלִּבּוֹת חשְׁקִים</p>
</blockquote>

<blockquote>
<p>אֹכְלוֹת בָּשָר וַתִּרְעֵינָה</p>
</blockquote>

<blockquote>
<p>בָּא הֵלֶךְ וַתִּבֶז לוֹ תּוֹך</p>
</blockquote>

<blockquote>
<p>לִבָּהּ בָּא שַׂר וַתִּיר עֵינָהּ.</p>
</blockquote>

<br>  

<blockquote>
<p>וְלִקְצָתָם בְּקִרְבָּהּ רוּחַ עִוְעִים</p>
</blockquote>

<blockquote>
<p>הֶבֶל הִיא מַעֲשֶׂה תַּעֲתֻּעִים</p>
</blockquote>

<blockquote>
<p>לֹא תֵּדַע דֶּרֶךְ שַׁעֲשׁוּעִים</p>
</blockquote>

<blockquote>
<p>יִהְיוּ לָהּ אֲחֻזַּת מֵרֵעִים</p>
</blockquote>

<blockquote>
<p>וְהֵם בְּאַהֲבָתָה נָדִים וְנָעִים</p>
</blockquote>

<blockquote>
<p>לֹא בַחשֵׁק תַּחְפֹּץ</p>
</blockquote>

<blockquote>
<p>וְלֹא יַד חִשְׁקָהּ מִמֶּנוּ תִקְפֹּץ</p>
</blockquote>

<blockquote>
<p>פַּעַם תִּרְחַק פַּעַם תִּקְרָב</p>
</blockquote>

<blockquote>
<p>פַּעַם לַמִּזְרָח וּפַעַם לַמַּעֲרָב</p>
</blockquote>

<blockquote>
<p>כְּבִכְרָה קַלָּה דְרָכֶיהָ מְשָׂרֶכֶת</p>
</blockquote>

<blockquote>
<p>וּכְלַהַט הַחֶרֶב הַמִתְהַפֶּכֶת</p>
</blockquote>

<blockquote>
<p>פַּעַם תַּחֲשֹׁק בְּדוֹדָהּ וּתְקָרְבֵהוּ</p>
</blockquote>

<blockquote>
<p>וּפַעַם עַל דָּבָר נָקֵל תַּרְחִיקֵהוּ</p>
</blockquote>

<blockquote>
<p>כַּאֲשֶׁר קָרָה לִי עִם אַחַת הָעֲלָמוֹת חֲשַׁקְתִּיהָ</p>
</blockquote>

<blockquote>
<p>וְאַהֲבַת עוֹלָם אֲהַבְתִּיהָ</p>
</blockquote>

<blockquote>
<p>פַּעַם הָיְתָה לִי מֵעִיר לַעְזוֹר</p>
</blockquote>

<blockquote>
<p>וְהִדְבִּיקַתְנִי אֵלֶיהָ כַּאֲשֶׁר יִדְבַּק הָאֵזוֹר</p>
</blockquote>

<blockquote>
<p>וְכֶסֶף וְזָהָב וּרְכוּשׁ אֵלַי תִּבְזוֹר</p>
</blockquote>

<blockquote>
<p>וּפַעַם הָיִיתִי מֵחִשְׁקָהּ אָחוֹר נָזוֹר</p>
</blockquote>

<blockquote>
<p>אֵין דָּן דִּינִי לְמָזוֹר</p>
</blockquote>

<blockquote>
<p>וּלְהֶבֶל וָרִיק לְמַעֲצֵבָה תַּשְׁכִּיבֵנִי</p>
</blockquote>

<blockquote>
<p>וְעַל מַעַל מָה מַטָּרָה לְחִצֶּיהָ תַּצִּיבֵנִי</p>
</blockquote>

<blockquote>
<p>וָאֹמְרָה אֶל לִבִּי מַדּוּעַ זֹאת הָעַלְמָה פַּעַם תְּקָרְבֵנִי וּפַעַם תַּרְחִיקֵנִי</p>
</blockquote>

<blockquote>
<p>אוֹ לִנְדוֹד תְּמַהֲרֵנִי</p>
</blockquote>

<blockquote>
<p>אוֹ &#8220;לִין דּוֹד&#8221; תְּבַשְׂרֵנִי</p>

<br>  

<p>וָאֶשָּׂא מְשָׁלִי וָאֹמַר:</p>
</blockquote>

<br>  

<blockquote>
<p>עַל מָה עַלְמָה מַעַל מָה</p>
</blockquote>

<blockquote>
<p>עַלְמָהּ עֵת יִשְׁקֹט עֵת יִדּוֹד</p>
</blockquote>

<blockquote>
<p>אוֹ בּוֹ תַחְפֹּץ אוֹ יָד תִּקְפֹּץ</p>
</blockquote>

<blockquote>
<p>וַתְּצַו לוֹ לִין דּוֹד אוֹ לִנְדּוֹד</p>
</blockquote>

<br>  

<blockquote>
<p>וּקְצָתָם יְבִיאֵם הַדַּלוּת</p>
</blockquote>

<blockquote>
<p>לְהַנִיַח הַחָכְמָה וְלֶאֱחֹז בְּסִכְלוּת</p>
</blockquote>

<blockquote>
<p>וְעֵינֵיהֶן אֶל הַהוֹן תִּשְׁעֵינָה</p>
</blockquote>

<blockquote>
<p>וּבְהֵיכָלֵי הַחֹשְׁקִים תְּסֻבֵּינָה</p>
</blockquote>

<blockquote>
<p>וְיָבֹאוּ אֶל קִרְבֶּנָה</p>
</blockquote>

<blockquote>
<p>וְלֹא נוֹדַע כִּי בָּאוּ אֶל קִרְבֶּנָה</p>
</blockquote>

<blockquote>
<p>שָׁם תִּרְבַּצְנָה</p>
</blockquote>

<blockquote>
<p>בְּנָוֶה טוֹב וּבְמִרְעֶה שָׁמֵן תִּרְעֵינָה</p>
</blockquote>

<blockquote>
<p>וְלוּלֵי עָנְיָם וּמְרוּדָם</p>
</blockquote>

<blockquote>
<p>וְכִי יָבֵשׁ הָיָה נִקֻּדִים לֶחֶם צֵידָם</p>
</blockquote>

<blockquote>
<p>לֹא הֵמִירוּ בְקָלוֹן אֶת כְּבוֹדָם</p>
</blockquote>

<blockquote>
<p>וְעָמְדוּ הַרְחֵק מְאֹד מֵאָדָם</p>
</blockquote>

<blockquote>
<p>יְפַתּוּם הַחֹשְׁקִים בְּעַזּוּתָם</p>
</blockquote>

<blockquote>
<p>וּבְשִׁקְרֵיהֶם וּבְפַחֲזוּתָם</p>
</blockquote>

<blockquote>
<p>וּמֵהִלָּחֵם עֲלֵיהֶם לֹא יָמִישׁוּ</p>
</blockquote>

<blockquote>
<p>וּבְאַהֲבָתָם יַחֲרִישׁוּ</p>
</blockquote>

<blockquote>
<p>כְּנָחָש יִשְּכוּ וּכְצִפְעֹנִי יַפְרִישׁוּ</p>
</blockquote>

<blockquote>
<p>יַאֲכִילוּם וְיַשְׁקוּם וְכָל</p>
</blockquote>

<blockquote>
<p>מַעֲרֻמֵּיהֶם הִלְבִּישׁוּ</p>
</blockquote>

<blockquote>
<p>וּבָזֶה עֲצַת הַצְּבִיּוֹת הַדַּלּוֹת יָבִישׁוּ</p>
</blockquote>

<blockquote>
<p>וּבְתִתָּם סִפָּם אֶת סִפָּם</p>
</blockquote>

<blockquote>
<p>וּצְמִידִים עַל יְדֵיהֶם וּנְזָמִים עַל אַפָּם</p>
</blockquote>

<blockquote>
<p>וּבְתוֹרֵי זְהָבָם וּבִנְקֻדּוֹת כַּסְפָּם</p>
</blockquote>

<blockquote>
<p>וּבְהַמְצִיאָם בְּבֵיתָם טַרְפָּם</p>
</blockquote>

<blockquote>
<p>יִהְיוּ הַחֹשְקִים מַמְצִיאִים שֶׁבֶר רַעֲבוֹנָם</p>
</blockquote>

<blockquote>
<p>וְהֵם תִּרְצֵינָה אֶת עֲוֹנָם</p>
</blockquote>

<blockquote>
<p>וְלָכֵן בִּימֵי חָרְפֵּנוּ אֲנִי וְרֵעַי הַחֹשְקִים</p>
</blockquote>

<blockquote>
<p>הֶעֱבַרְנוּ קוֹל בָּרְחוֹבוֹת וּבַשְׁוָקִים</p>
</blockquote>

<blockquote>
<p>לְבַשֵּׂר הַצְּבִיּוֹת הַדַּלּוֹת וְהַיָּפוֹת</p>
</blockquote>

<blockquote>
<p>כִּי צֹאנֵנוּ מַאֲלִיפוֹת</p>
</blockquote>

<blockquote>
<p>וְחִכֵּנוּ מַמְתַּקִּים</p>
</blockquote>

<blockquote>
<p>וּמְזָוֵינוּ מְלֵאִים מִזַּן אֶל זַן מְפִיקִים</p>
</blockquote>

<blockquote>
<p>וְזֶה נוּסַח שִׁיר עֲלִיצוּתֵנוּ</p>
</blockquote>

<blockquote>
<p>אֲשֵׁר שָׁלַחְנוּ בְּכָל אַרְצֵנוּ</p>
</blockquote>

<br>  

<blockquote>
<p>צְבִיַּת חֵן הִלְכִי</p>
</blockquote>

<blockquote>
<p>וְעֹז יַעְלוֹת דִּרְכִי</p>
</blockquote>

<blockquote>
<p>וְכַמַּיִם שִׁפְכִי</p>
</blockquote>

<blockquote>
<p>דְּמֵי יַעְלָה תִרְהָב</p>
</blockquote>

<blockquote>
<p>וְסַבֵּבִי סִבּוֹת</p>
</blockquote>

<blockquote>
<p>וְהַשְׁקִיטִי רִיבוֹת</p>
</blockquote>

<blockquote>
<p>וְכַבִּי מִלִּבּוֹת</p>
</blockquote>

<blockquote>
<p>צְבָאִים הַלָּהַב</p>
</blockquote>

<blockquote>
<p>וְאִמְרִי לַצְּבִיּוֹת</p>
</blockquote>

<blockquote>
<p>וְיוֹנֵי גֵּאָיוֹת</p>
</blockquote>

<blockquote>
<p>יְדֵי רַחְמָנִיּוֹת</p>
</blockquote>

<blockquote>
<p>הֲתַחְצֹבְנָה רָהַב</p>
</blockquote>

<blockquote>
<p>וְהַגִּידִי כָזֹאת</p>
</blockquote>

<blockquote>
<p>בְּחִידוֹת וּרְמִיזוֹת</p>
</blockquote>

<blockquote>
<p>לְבָנוֹת עַלִּיזוֹת</p>
</blockquote>

<blockquote>
<p>אֲשֶׁר אֹמְרוֹת הַב הָב</p>
</blockquote>

<blockquote>
<p>בְּבָתֵי הַחֹשְקִים</p>
</blockquote>

<blockquote>
<p>מְזָוִים נֶחְשָׁקִים</p>
</blockquote>

<blockquote>
<p>מְלֵאִים וּמְפִיקִים</p>
</blockquote>

<blockquote>
<p>בְּלֵב יְעֵלוֹת אָהַב</p>
</blockquote>

<blockquote>
<p>וְאִם תִּרְאִי עֶגְלָה</p>
</blockquote>

<blockquote>
<p>יְפֵה פִיָּה דַלָּה</p>
</blockquote>

<blockquote>
<p>צְבִיָה חַוִּי לָהּ</p>
</blockquote>

<blockquote>
<p>אֲשֶׁר שָׁם הַזָּהָב</p>
</blockquote>

<br>  

<blockquote>
<p>וּקְצַת מִן הַיָּפוֹת</p>
</blockquote>

<blockquote>
<p>תִּהְיֶינָה בְּטֶבַע נוֹאֲפוֹת</p>
</blockquote>

<blockquote>
<p>לֹא תָסוּר מֵעֲלֵיהֶם אִוַּלְתָם אִם תִּכְתְשֵׁם בְּתוֹךְ הָרִיפוֹת</p>
</blockquote>

<blockquote>
<p>וְהַכְּסִילִים בִּמְצוּדָתָם יִלָּכֵדוּ</p>
</blockquote>

<blockquote>
<p>כִּי הֵם עִם הַזּוֹנוֹת יְפָרֵדוּ</p>
</blockquote>

<blockquote>
<p>וְחַטָּאתָם כִּסְדֹם הִגִּידוּ וְלֹא כִחֵדוּ</p>
</blockquote>

<blockquote>
<p>כַּאֲשֶׁר קָרָה לְשָׂרִית אַחַת אַלְמָנָה</p>
</blockquote>

<blockquote>
<p>וּשְׁמָהּ בַּת־שֶׁבַע מֵעֵילָם הַמְּדִינָה</p>
</blockquote>

<blockquote>
<p>אֲשֶׁר עַל כָּל גִּבְעָה גְבֹהָה וְתַחַת כָּל עֵץ רַעֲנָן הָיְתָה צֹעָה זוֹנָה</p>
</blockquote>

<blockquote>
<p>וְאַחַר הַדֶּלֶת וְהַמְּזוּזָה שָׂמָה זִכְרוֹנָה</p>
</blockquote>

<blockquote>
<p>וְאַחֲרֶיהָ לֹא זוּנָּה</p>
</blockquote>

<blockquote>
<p>לֹא הָיָה עַל עָפָר מָשְׁלָה בְּתִתִּהּ אֶתְנָן וְאֶתְנַן לֹא נִתַּן לָהּ</p>
</blockquote>

<blockquote>
<p>וְכַאֲשֶׁר שָׁאֲלוּ אוֹתָה עַל תַּזְנוּתֶיהָ</p>
</blockquote>

<blockquote>
<p>עָנְתָה כִּי כֵן הָיוּ עֹשִׂים אֲבוֹתֶיהָ וְאָבוֹת אֲבוֹתֶיהָ</p>

<br>  

<p>וַתִּשָׂא מְשָׁלָהּ וַתֹּאמַר:</p>
</blockquote>

<br>  

<blockquote>
<p>לִי יֹאמְרוּ אֵיך תִּהְיִי בַּת־שֶׁבַע</p>
</blockquote>

<blockquote>
<p>צֹעָה עֲלֵי כָל הַר וְעַל כָּל גֶּבַע</p>
</blockquote>

<blockquote>
<p>לֹא כִּי זְאֵב עָרֶב בְּנוֹ לֹא יַחֲלִיף</p>
</blockquote>

<blockquote>
<p>טִבְעוֹ בְּעֵת כִּי יַחֲלִיף הַצֶּבַע</p>
</blockquote>

<blockquote>
<p>שָׁכְחוּ אֲשֶׁר אִמִּי לְכָל עֹבֵר תְּהִי</p>
</blockquote>

<blockquote>
<p>טִבְעָהּ הֲכִי שָׁב לִהְיוֹת בִּי טֶבַע</p>
</blockquote>

<blockquote>
<p>אַחְזִיק בְּכַנְפוֹת חֹשְקִים וּלְשֹׁאֲלַי</p>
</blockquote>

<blockquote>
<p>מִי אַת וּבַת מִי אוֹמְרָה בַּת־שֶׁבַע</p>

<br>  

<p>וַיֹאמֶר הַשּׂר נִפְלֵאתִי עַל עַזּוּת הַשָּׂרִית</p>
</blockquote>

<blockquote>
<p>וּתְהִי אַחֲרִיתָה לְהַכְרִית</p>
</blockquote>

<blockquote>
<p>בַּאֲשֶׁר חֹק הַמּוּסָר פָּרָעָה</p>
</blockquote>

<blockquote>
<p>וּבוֹש לֹא בוֹשָׁה וְהִכָּלֵם לֹא יָדָעָה</p>
</blockquote>

<blockquote>
<p>וָאַעַן וָאֹמָר וְכִי זֹאת בִּלְבַד הֵעֵזָה פָּנֶיהָ</p>
</blockquote>

<blockquote>
<p>לְגַלּוֹת עֶרְוַת זְנוּנֶיהָ</p>
</blockquote>

<blockquote>
<p>חַיֶּיךָ לוּ רָאִיתָ שִׁירַת רָחֵל וּמַעֲנֶיהָ</p>
</blockquote>

<blockquote>
<p>תִבְרַח מִפָּנֶיהָ</p>
</blockquote>

<blockquote>
<p>וַיֹאמֶר הַשָּׂר אֲדֹנִי</p>
</blockquote>

<blockquote>
<p>הַגֶּד־נָא אֵיךְ הָיָה הַדָּבָר בְּנִי</p>
</blockquote>

<blockquote>
<p>וָאַעַן וָאֹמַר יֵדַע אֲדֹנִי כִּי רָחֵל הָיְתָה בַּת בּלִיַּעַל</p>
</blockquote>

<blockquote>
<p>וּשְׁמוֹ גַעַל</p>
</blockquote>

<blockquote>
<p>וְנִקְרָא שְׁמוֹ בְּיִשְׂרָאֵל בֵּית חֲלוּץ הַנָּעַל</p>
</blockquote>

<blockquote>
<p>וְהַנַּעֲרָה הָיְתָה מִמֶּגֶד שָׁמַיִם מִמָּעַל</p>
</blockquote>

<blockquote>
<p>וְכַאֲשֶׁר בָּגְרָה כָּלוּ עֵינֶיהָ מְיַחֲלוֹת לְבָעַל</p>
</blockquote>

<blockquote>
<p>וּלְרֹעַ מַזָּלָה הַקָּשֶׁה</p>
</blockquote>

<blockquote>
<p>נִשּׂאת לְבָחוּר אֶחַד וּשְׁמוֹ מְנַשֶּׁה</p>
</blockquote>

<blockquote>
<p>הוֹסִיף בַּעֲלָה עֶצֶב עִמָּהּ</p>
</blockquote>

<blockquote>
<p>וְלֹא יָדַע בְּשִׁכְבָהּ וּבְקוּמָהּ</p>
</blockquote>

<blockquote>
<p>וְכִרְאוֹתָה כִּי הַזְּמָן הֵשִׁיב צוּר חַרְבָּהּ</p>
</blockquote>

<blockquote>
<p>וַתִּתְעַצֵּב אֶל לִבָּה</p>
</blockquote>

<blockquote>
<p>וַיִגְדַּל הָעֶצֶב בְּלִבָּהּ לְמַעֲנוֹ</p>
</blockquote>

<blockquote>
<p>וְלֹא יָכְלָה עוֹד הַצְפִּינוֹ</p>
</blockquote>

<blockquote>
<p>וַתָּשֶׁת עֵצוֹת בְּנַפְשָׁהּ</p>
</blockquote>

<blockquote>
<p>לְהִנָּצֵל מִפַּח יוֹקְשָׁה</p>
</blockquote>

<blockquote>
<p>וַתִּשְׁלַח אֵל הַחֹשְקִים צִירִים</p>
</blockquote>

<blockquote>
<p>לְהַעֲלוֹת אֵבֶר כַּנְּשָׁרִים</p>
</blockquote>

<blockquote>
<p>וְלִהְיוֹת אֶל דְּבָרָהּ חֲרֵדִים וְסָרִים</p>
</blockquote>

<blockquote>
<p>וַתֹּאמַר יִשְׁמְעוּ הָעִבְרִים</p>
</blockquote>

<blockquote>
<p>וּכְשָמְעִי הַדָּבָר חָרַדְתִּי עִם הַחֲרֵדִים</p>
</blockquote>

<blockquote>
<p>וְהָיִינוּ אֲנִי וְהַחֹשְקִים רוֹכְבִים צְמָדִים</p>
</blockquote>

<blockquote>
<p>וְכַאֲשֶׁר הִגַּעְנוּ אֶל הַמָּלוֹן</p>
</blockquote>

<blockquote>
<p>וְהִנֵּה רָחֵל נִשְׁקְפָה בְּעַד הַחַלּוֹן</p>
</blockquote>

<blockquote>
<p>תֹּאמַר שֶׁמֶשׁ בְּגִבְעוֹן דּוֹם וְיָרֵח בְּעֵמֶק אַיָּלוֹן</p>
</blockquote>

<blockquote>
<p>וָאֲקַדְּמֶנָה לְשָׁלוֹם</p>
</blockquote>

<blockquote>
<p>וַתֹּאמֶר אֵלַי מִי הֱבִיאֲךָ הֲלוֹם</p>
</blockquote>

<blockquote>
<p>וָאֹמַר לָהּ אַת יָדַעַתְּ בִּתִּי</p>
</blockquote>

<blockquote>
<p>לָמָּה הִרְגַזְּתָּנִי לְהַעֲלוֹת אוֹתִי</p>
</blockquote>

<blockquote>
<p>וַתֹּאמֶר חַיֶּיךָ שַׂר הַחֹשְקִים</p>
</blockquote>

<blockquote>
<p>כִּי בַּעֲלִי אֵינוֹ נוֹטֶה אָהֳלִי וִירִיעוֹתַי מֵקִים</p>
</blockquote>

<blockquote>
<p>וְיַדַע אֲדֹנִי וְיַדַע כָּל הַיְּקוּם</p>
</blockquote>

<blockquote>
<p>כִּי יִשָׁעֵן עַל בֵּיתוֹ וְלֹא יַעֲמֹד יַחְזִיק בּוֹ וְלֹא יָקוּם</p>

<br>  

<p>וַתִּשָׂא מְשָׁלָהּ וַתֹּאמַר:</p>
</blockquote>

<br>  

<blockquote>
<p>אַל תִּתְמַהּ דּוֹד אֶל אִישׁ חֵיקִי</p>
</blockquote>

<blockquote>
<p>אִם לֹא קָרָאתִי בִשְׁלֹמוֹ</p>
</blockquote>

<blockquote>
<p>שֻׁנָּה טַעְמוֹ נִגְלָה מוּמוֹ</p>
</blockquote>

<blockquote>
<p>יַעַן מֶלֶךְ אַלְקוּם עִמּוֹ.</p>
</blockquote>

<br>  

<blockquote>
<p>וַתֹּאֶמר עוֹד אֵלַי אֵיךְ אֶעֱצָר כֹּחַ אֲדֹנִי</p>
</blockquote>

<blockquote>
<p>וּמַדּוּעַ לֹא יִגְדַּל יְגוֹנִי</p>
</blockquote>

<blockquote>
<p>וְהִרְבָּה הַזְּמָן עִצְבּוֹנִי</p>
</blockquote>

<blockquote>
<p>בְּתִתּוֹ לִי סֵמֶל הַקִּנְאָה הַמַּקְנֶה</p>
</blockquote>

<blockquote>
<p>נָגוּעַ מֻכֵּה אֱלֹהִים וּמְעֻנֶּה</p>
</blockquote>

<blockquote>
<p>אֲשֶׁר לְבָבוֹ מֵעִמִּי פֹנֶה</p>
</blockquote>

<blockquote>
<p>וְאֵלַי מִתְאַנֶּה</p>
</blockquote>

<blockquote>
<p>יַהֲרוֹס הַחֵשֶׁק וְלֹא יִבָּנֶה</p>
</blockquote>

<blockquote>
<p>יַכְרֵת יְיָ לָאִישׁ אֲשֶׁר יַעֲשֶׂנהָ עֵר וְעֹנֶה</p>
</blockquote>

<blockquote>
<p>הָיִיתִי עִמּוֹ זֶה שָׁנָה</p>
</blockquote>

<blockquote>
<p>וְלֹא לָחַקְתִּי רַק בָּשְׁנָה</p>
</blockquote>

<blockquote>
<p>וְלֹא הָיְתָה לִי עֶדְנָה</p>
</blockquote>

<blockquote>
<p>אָמַרְתִּי אַךְ דְּבַר שְׂפָתָים</p>
</blockquote>

<blockquote>
<p>לֹא תָּקוּם צָרָה פַעֲמָים</p>
</blockquote>

<blockquote>
<p>אַךְ עַתָּה בִרְאוֹתִי אוֹתוֹ חֲמֹר גָּרֶם רֹבֵץ בֵּין הַמִּשְׁפְּתָיִם</p>
</blockquote>

<blockquote>
<p>וָאֶרְאֶה רֶכֶב אֱלֹהִים רִבּוֹתַיִם</p>
</blockquote>

<blockquote>
<p>שְׁנַיִם אִישׁ וְאִשְׁתּוֹ</p>
</blockquote>

<blockquote>
<p>מִתְעַלְּסִים בָּאֳהָבִים אֶחַד בְּאֶחָד בְּגִשְׁתּוֹ</p>
</blockquote>

<blockquote>
<p>וַאֲנִי הַצְּבִיָּה נִלְכַּדְתִּי בְּרִשְׁתּוֹ</p>
</blockquote>

<blockquote>
<p>אָמַרְתִּי זֶה הַנָּבָל יָשׁוּם עַל עֵקֶב בָּשְׁתּוֹ.</p>

<br>  

<p>וַתִּשָׂא מְשָׁלָהּ וַתֹּאמַר:</p>
</blockquote>

<br>  

<blockquote>
<p>אֵיךְ אֶעֱצָר־כֹּחַ וְגָדַל עִצְּבוֹן</p>
</blockquote>

<blockquote>
<p>לִבִּי וְאֵין דָּבָר לְנַפְשִׁי יֶעֱרָב</p>
</blockquote>

<blockquote>
<p>מִי יִתְּנָה אָלִין בְּיַעַר בַּעֲרָב</p>
</blockquote>

<br>  

<blockquote>
<p>אִם אֶשְׁכְּנָה מִזְרָח אֲנִי הוּא מַעֲרָב</p>
</blockquote>

<blockquote>
<p>יִשְׁכֹּן וְעָלַי לֹא יְחַשֵׁב חִשְׁבוֹן</p>
</blockquote>

<br>  

<blockquote>
<p>אָאֵר זְמָן חִבֵּר שְׁנֵינוּ וַאֲנִי</p>
</blockquote>

<blockquote>
<p>עֶגְלָה מְלֻמָּדָה וְלָדוּשׁ אֹהֲבָה</p>
</blockquote>

<blockquote>
<p>וּלְחֹשְקִים נַפְשִׁי תְסֹעֵר כָּאֳנִי</p>
</blockquote>

<br>  

<blockquote>
<p>עַד כִּי פְרָת אֵין דַּי לְכַבּוֹת לַהֲבָה</p>
</blockquote>

<blockquote>
<p>כִּי אֶזְכְּרָה בִּהְיוֹת בְּקִרְבָּם מַחֲנִי</p>
</blockquote>

<blockquote>
<p>וּבְחֵיק צְבָאִים אָז שְׁנָתִי עָרְבָה</p>

<br>  

<p>וַיְהִי כִּשְׁמֹעַ הַשּׂר אֶת שֵׁמַע רָחֵל וְאֶת שִׁירָהּ</p>
</blockquote>

<blockquote>
<p>חֲמָתוֹ בּוֹ בָּעֲרָה</p>
</blockquote>

<blockquote>
<p>וַיֹּאמַר זֶה הַשִּׁיר בָּא בַּעֲבֵרָה</p>
</blockquote>

<blockquote>
<p>אֲרוּרָה הָאֲדָמָה בַּעֲבוּרָה</p>
</blockquote>

<blockquote>
<p>וַיִּשְׁאָלֵנִי לָדַעַת מֵאוֹדוֹתֶיהָ</p>
</blockquote>

<blockquote>
<p>אַחֲרֵי אֲשֶׁר שָׁמַע חִידוֹתֶיהָ</p>
</blockquote>

<blockquote>
<p>וַיֹּאמֶר אֵלָי הַאִם רָחֵל תְּהַתֵּל בְּחֹשְקֶיהָ</p>
</blockquote>

<blockquote>
<p>וְאִם בָּהּ אֱמוּנָה בָּאִיש אֲשֶׁר שְׁדֵי אַהֲבָה יְנִיקֶהָ</p>
</blockquote>

<blockquote>
<p>וָאַעַן וָאֹמַר דַּע אֲדֹנִי כִּי בַּעֲלֵי גוֹיִים הָלְמוּ שְׂרוּקֶיהָ</p>
</blockquote>

<blockquote>
<p>וְכָל רֶגֶל תְּזוּרֶהָ</p>
</blockquote>

<blockquote>
<p>וְחַיַּת הַשָּׂדֶה תְדוּשֶׁהָ</p>
</blockquote>

<blockquote>
<p>וְכָל יַד נָבָל תְּמֻשּׁהָ</p>
</blockquote>

<blockquote>
<p>וּכְטִיט חוּצוֹת יְרִיקֶנָּה</p>
</blockquote>

<blockquote>
<p>וְכָל פִּי חֲזִיר יִשּׁקֶנָּה</p>
</blockquote>

<blockquote>
<p>וַיֹּאמֶר הַשָּר אֱלֹהִים נַקֵּה לֹא יְנַקֶּנָּה</p>
</blockquote>

<blockquote>
<p>וְאֵל הַכָּבוֹד יַרְעִים</p>
</blockquote>

<blockquote>
<p>וִישַלַּח בָּהּ מִשְׁלַחַת מַלְאֲכֵי רָעִים</p>

<br>  

<p>וַיִּשָׂא מְשָׁלוֹ וַיֹּאמַר:</p>
</blockquote>

<br>  

<blockquote>
<p>אֱלֹהִים בְּרָחֵל בְּרָא חֵיל מְהוּמוֹת</p>
</blockquote>

<blockquote>
<p>וּמַשְׂאַת כְּלִימוֹת תְּמוּרַת יְקָרָהּ</p>
</blockquote>

<blockquote>
<p>בְּיַעַן בְּחֹשֵק תְּהַתֵּל וְהִיא בַת</p>
</blockquote>

<blockquote>
<p>אֲשֶׁר לֹא אֱמוּן בָּהּ וּמַעְלָה יְקָרָה</p>
</blockquote>

<blockquote>
<p>וְאֵיךְ תֶּהֱרֶה עוֹד וְתֵלֵד אֱמוּנִים</p>
</blockquote>

<blockquote>
<p>וְהִיא מֵאֱמוּנִים וּמֵחֵן עֲקָרָה</p>
</blockquote>

<blockquote>
<p>הֲיֵשׁ בַּזְּמָן עוֹד אֱמוּנָה וְשָׁב כֹּל</p>
</blockquote>

<blockquote>
<p>אֲשֶׁר בַּזְּמָן רַע וְרָחֵל עֲקָרָה</p>

<br>  

<p>וַיֹּאמֶר הַשָּׂר אֵלָי הַאִם חָשַׁקְתָּ לְעוֹלָם בְּרָחֵל</p>
</blockquote>

<blockquote>
<p>וָאַעַן וָאֹמַר לְאַהֲבָתָהּ כָּלוּ עֵיַני מְיַחֵל</p>
</blockquote>

<blockquote>
<p>וְזֶה כַמָּה אָמַרְתִּי לַסּוֹלֵחַ וּמוֹחֵל</p>
</blockquote>

<blockquote>
<p>אֶעֱבָדְךָ שֶׁבַע שָׁנִים בְּרָחֵל</p>
</blockquote>

<blockquote>
<p>עַד אֲשֶׁר רָאִיתִי בָהּ עֶרְוַת דָּבָר</p>
</blockquote>

<blockquote>
<p>וְנִחַמְתִּי עַל אֲשֶׁר אֲהַבְתִּיהָ בְּשֶכְּבָר</p>
</blockquote>

<blockquote>
<p>וַיֹּאמֶר הַשּׂר וּמֶה הָיְתָה הַסִבָּה</p>
</blockquote>

<blockquote>
<p>אֲשֶׁר הֵבִיאָה אוֹתְךָ לָקוּץ בָּהּ</p>
</blockquote>

<blockquote>
<p>וָאַעַן וָאֹמַר רְאִיתִיהָ יוֹם אֶחָד עַל שָׂפָם עֹטְיָה</p>
</blockquote>

<blockquote>
<p>וּמְקַלֶּלֶת לַאֲשֶׁר נָשַךְ לֶחְיָּהּ</p>
</blockquote>

<blockquote>
<p>וָאֶשְׁאַל אוֹתָהּ וָאֹמַר מִי יָעַץ זֹאת עָלַיךְ הַצְּבִיָּה</p>
</blockquote>

<blockquote>
<p>וַתֹּאמַר עַל אֵלֶּה אֲנִי בּוֹכִיָּה</p>
</blockquote>

<blockquote>
<p>כִּי זְבוּבֵי מָוֶת נְשָׁכוּנִי בִצְדִיָּה</p>
</blockquote>

<blockquote>
<p>וַאֲנִי הַפֶּתִי הַמְּפֻתֶּה הֶאֱמַנְתִּי</p>
</blockquote>

<blockquote>
<p>עַד אֲשֶׁר שִׁנֵּי רְשָעִים בְּלֶחְיָּהּ הִבְחַנְתִּי</p>
</blockquote>

<blockquote>
<p>וּמֵאָז קַצְתִּי בְאַהֲבָתָהּ</p>
</blockquote>

<blockquote>
<p>וְאָמַרְתִּי אֶרְאֶה מָה אַחֲרִיתָהּ</p>

<br>  

<p>וָאֶשָּא מְשָׁלִי וָאֹמַר:</p>
</blockquote>

<br>  

<blockquote>
<p>יוֹם אֵרָרָה עָפְרָה לְנֹשֵך לֶחֱיָהּ</p>
</blockquote>

<blockquote>
<p>נָמֵס לְבָבִי אָז וְהָיָה מָיִם</p>
</blockquote>

<blockquote>
<p>וָאֹמְרָה הַבַּת יְרוּשָׁלַיִם</p>
</blockquote>

<blockquote>
<p>מִי זֶה אֲשֶׁר חָשַׁב עֲשׂוֹת כֵּן רַעְיָה</p>
</blockquote>

<br>  

<blockquote>
<p>אָז קָפְצָה עָפְרָה וְנִשְׁבָּעָה בְיָהּ</p>
</blockquote>

<blockquote>
<p>עֶלְיוֹן אֲשֶׁר נָטָה כְּדֹק שָׁמָיִם</p>
</blockquote>

<blockquote>
<p>לִזְבוּב אֲשֶׁר בִּקְצֵה יְאוֹר מִצְרַיִם</p>
</blockquote>

<blockquote>
<p>אָאֹר נְשָׁכַנִי וְשַׁבְתִּי עֹטְיָה.</p>
</blockquote>

<br>  

<blockquote>
<p>אָז הֶאֱמַנְתִּי עַד אֲשֶׁר רָאִיתִי</p>
</blockquote>

<blockquote>
<p>שִׁנֵּי רְשָׁעִים שֹׁקְדִים עַל הַלְּחִי</p>
</blockquote>

<blockquote>
<p>אָז אָמְרָה נַפְשִׁי אֲנִי עָנִיתִי</p>
</blockquote>

<br>  

<blockquote>
<p>קַצְתִּי בְיָפְיָהּ אָז וְשַׂמְתִּיהָ סְחִי</p>
</blockquote>

<blockquote>
<p>הִיא שָנְתָה גַּם כֵּן אֲנִי שָׁנִיתִי</p>
</blockquote>

<blockquote>
<p>לוּ קוֹמְמִיוּת הֹלְכָה אָמַר שְׁחִי</p>

<br>  

<p>וַיֹּאמֶר אֵלַי הַשּׂר אֱמָר־נָא בְּחַסְדָּךְ</p>
</blockquote>

<blockquote>
<p>אֵיךְ הָיָה הַמַּעֲשֶׂה אֲשֶׁר קָרָה לְךָ עִם אֱוִיל מְרֹדַךְ</p>
</blockquote>

<blockquote>
<p>הַמְדַקְדֵּק הַגָּדוֹל מֵאָרֶץ חַדְרָךְ</p>
</blockquote>

<blockquote>
<p>כַּאֲשֶׁר רָקַק בְּשִׁירָךְ</p>
</blockquote>

<blockquote>
<p>וְאִם יָכֹלְתָּ עַל אִשְׁתּוֹ בְחָכְמָתָךְ</p>
</blockquote>

<blockquote>
<p>וְאִם נִלְכְּדָה בִמְצוּדָתָךְ</p>
</blockquote>

<blockquote>
<p>כִּי שָׁמַעְתִּי אוֹמְרִים</p>
</blockquote>

<blockquote>
<p>כִּי הָיְתָה מְלֵאָה הִדּוּרִים</p>
</blockquote>

<blockquote>
<p>וָאַעַן וָאֹמַר דַּע אֲדֹנִי כִּי נַפְתוּלֵי אֱלֹהִים נִפְתַּלְתִּי</p>
</blockquote>

<blockquote>
<p>וְקֶרֶן הַצְּבִיּוֹת בֶּעָפָר עֹלַלְתִּי</p>
</blockquote>

<blockquote>
<p>וְכָל עֵץ גָּבֹהַ הִשְׁפַּלְתִּי</p>
</blockquote>

<blockquote>
<p>וְחֵל וְחוֹמָה הֶאֱבַלְתִּי</p>
</blockquote>

<blockquote>
<p>וְעִם אֵשֶׁת אֱוִיל מְרוֹדַךְ תִּירוֹשִׁי הֶחְדַלְתִּי</p>
</blockquote>

<blockquote>
<p>וְסַבּוֹתִי אֲנִי לְיָאֵשׁ אֶת לִבִּי בֶעָמָל שֶׁעָמַלְתִּי</p>
</blockquote>

<blockquote>
<p>כִּי בַּעְלָהּ הָיָה הוֹלֵךְ עִמָּהּ יָד לְיָד</p>
</blockquote>

<blockquote>
<p>וְעַל כֵּן נִמְלְטָה מִיַּד הַצַּיָּד</p>
</blockquote>

<blockquote>
<p>וּבְבוֹאוֹ אֵלֵינוּ נוֹדֵד מִמְקוֹמוֹ</p>
</blockquote>

<blockquote>
<p>הוּא וְאֵשֶׁת חֵיקוֹ עִמּוֹ</p>
</blockquote>

<blockquote>
<p>הָלַכְתִּי אֵלָיו וְשָׁאַלְתִּי בִשְׁלוֹמוֹ</p>
</blockquote>

<blockquote>
<p>וְנִפְלֵאתִי עַל יְפִי אִשְׁתּוֹ וְיִפְעָתָהּ</p>
</blockquote>

<blockquote>
<p>בִּרְאוֹתִי אֶת יְקַר תִּפְאֶרֶת גְּדוּלָתָהּ</p>
</blockquote>

<blockquote>
<p>וּשְׁאֵלַנִי הָאִישׁ וַיֹּאמַר מִי הוּא בָעִיר הַזֶּה הָרִאשׁוֹן</p>
</blockquote>

<blockquote>
<p>בְחָכְמַת הַשִּׁיר וְהַמְּלִיצָה וּבְדִקְדּוּק הַלָּשׁוֹן</p>
</blockquote>

<blockquote>
<p>כִּי לִי שְׁאֵלוֹת נִפְלָאוֹת</p>
</blockquote>

<blockquote>
<p>וְחֲדָשׁוֹת נוֹרָאוֹת</p>
</blockquote>

<blockquote>
<p>לֹא תִּשְׂבַּע עַיִן לִרְאוֹת</p>
</blockquote>

<blockquote>
<p>וּבְיָדִי הַמּוֹפֵת וְתִרְאֶה הָאוֹת</p>
</blockquote>

<blockquote>
<p>וָאֹמְרָה אֶל לִבִּי אֵין לִי טוֹב כִּי אִם לְהִתְעָרֵב עִמּוֹ בִּמְלַאכְתּוֹ</p>
</blockquote>

<blockquote>
<p>וּבֵין כָּך אֶצְטַיֵּד מִיפִי אִשְׁתּוֹ</p>
</blockquote>

<blockquote>
<p>וָאֹמַר אֶל הָאִישׁ דַּע אֲדֹנִי כִּי אֲנִי רִאשׁוֹן לַמְּדַקְדְּקִים</p>
</blockquote>

<blockquote>
<p>וְלַשִּירִים הַחֲזָקִים יְרוּצוּן כַּבְּרָקִים</p>
</blockquote>

<blockquote>
<p>חוּדָה חִידָתְךָ וְאֶשְׁמָעֶנָּה</p>
</blockquote>

<blockquote>
<p>אוֹ אָחוּד חִידָתִי וְאוֹדִיעֶנָּה</p>
</blockquote>

<blockquote>
<p>וְהִנֵּה קָמָה אֲלֻמָּתִי וְגַם נִצָּבָה</p>
</blockquote>

<blockquote>
<p>יַחְדָּו לַמִּשְׁפָּט נִקְרָבָה</p>
</blockquote>

<blockquote>
<p>אִם תּוּכַל הֲשִׁיבֵנִי עָרְכָה לְפָנַי הִתְיַצָּבָה</p>

<br>  

<p>וָאֶשָּא מְשָׁלִי וָאֹמַר:</p>
</blockquote>

<br>  

<blockquote>
<p>רַגְלִי בְרִצְפַת שִׁיר בְּמִישׁוֹר עָמְדָה</p>
</blockquote>

<blockquote>
<p>קָמָה אֲלֻמָּתִי וְגַם נִצָּבָה</p>
</blockquote>

<blockquote>
<p>רַבָּה צְבָא שִׁירִים וְשִׁירוֹת הַצְּבִי</p>
</blockquote>

<blockquote>
<p>עָרְכָה לְמוּל פָנַי וְהִתְיַצָּבָה</p>
</blockquote>

<br>  

<blockquote>
<p>וַיַּעַן הָאִישׁ וַיֹּאמַר חַיֶּיךָ גַּם לִי לֵבָב כָּמוֹךָ אַמִּיץ וְחָזָק</p>
</blockquote>

<blockquote>
<p>רָצוֹא וָשׁוֹב בְּמַעֲרֶכֶת הַשִּיר כְּמַרְאֵה הַבָּזָק</p>
</blockquote>

<blockquote>
<p>וְאִם דּוּדָאֵי מְשֹׁרְרֵי הַזְּמָן נָתְנוּ רֵיח</p>
</blockquote>

<blockquote>
<p>וְעָלוּ בְמַעֲלָתָם עַד גַּלְגַּל הַיָּרֵחַ</p>
</blockquote>

<blockquote>
<p>עָלִיתִי אֲנִי עַד גַּלְגַּל עֲרָבוֹת</p>
</blockquote>

<blockquote>
<p>וּבְעֵת נָתְנוּ בְנוֹת הַשִּיר לַמְשֹׁרְרִים הָאֲלָפִים לִי נָתְנוּ הָרְבָבוֹת</p>

<br>  

<p>וַיִּשָּא מְשָׁלוֹ וַיֹּאמַר:</p>
</blockquote>

<br>  

<blockquote>
<p>לְקוֹל שִׁירַי הֲכִי יִשָּמְעוּ לִי</p>
</blockquote>

<blockquote>
<p>בְּנֵי הַשִּׁיר וְכָל יֹעֵץ נְדִיבוֹת</p>
</blockquote>

<blockquote>
<p>לְשָׂרִים נָתְנוּ אֶת הָאֲלָפִים</p>
</blockquote>

<blockquote>
<p>בְּנוֹת הַשִּׁיר וְלִי נָתְנוּ רְבָבוֹת</p>
</blockquote>

<br>  

<blockquote>
<p>וַיֵּאוֹת הָאִישׁ עִמִּי לְהִתְוַכֵּחַ</p>
</blockquote>

<blockquote>
<p>וַאֲנִי נָתַתִּי לוֹ מָקוֹם לִהְיוֹת נֹצֵחַ</p>
</blockquote>

<blockquote>
<p>כִּי יְפִי אִשְׁתּוֹ עָמַד עָלַי כְּרֹצֵחַ</p>
</blockquote>

<blockquote>
<p>וְהוּא לְהַרְבּוֹת שְׁאֵלוֹתָיו רַעְיוֹנָיו יָחוּשׁוּ</p>
</blockquote>

<blockquote>
<p>וְעֵינַי מִנֶּגֶד עֵינֵי אִשְׁתּוֹ לֹא יָמוּשׁוּ</p>
</blockquote>

<blockquote>
<p>וְנֶעְתַּקְנוּ מִמַּאֲמָר אֶל מַאֲמָר</p>
</blockquote>

<blockquote>
<p>וֶאֱוִיל מְרוֹדַךְ לֹא נִשְׁמָר עַד אֲשֶׁר נָפַל כְּתוֹא מִכְמָר</p>
</blockquote>

<blockquote>
<p>בְּאָמְרוֹ כִּי לֹא נִמְצָא שַׁדְרַךְ רַק בְּדָנִיֵאל בִּלְבָד</p>
</blockquote>

<blockquote>
<p>וּכְשָׁמְעִי אָמַרְתִּי בְּלִבִּי אַךְ עָשַׁרְתִּי מָצָאתִי אוֹן נִכְבָּד</p>
</blockquote>

<blockquote>
<p>וָאֹמְרָה אֵלָיו חַיֶּיךָ הַמְדַקְדֵּק לֹא כֵן דִּבַּרְתָּ</p>
</blockquote>

<blockquote>
<p>וְלֹא יָקָם לְךָ אֹמֶר גָּזַרְתָּ</p>
</blockquote>

<blockquote>
<p>כִּי דַּע אֶל נָכוֹן כִּי דְּבָרִים בְּגוֹ</p>
</blockquote>

<blockquote>
<p>וְחֵי הַחֵשֶׁק הַמְצָרֵף לִבִּי וּמְבָרֵר סִיגוֹ</p>
</blockquote>

<blockquote>
<p>וְגַלְגַּלֵי אֲמָרַי סוֹבְבִים עַל חוּגוֹ</p>
</blockquote>

<blockquote>
<p>כִּי לוּ דִקְדַּקְתָּ מָצָאתָ בְחֵיק רַעְיָתְךָ שַׁדְרַךְ מֵישַׁךְ וַעֲבֵד נְגוֹ</p>
</blockquote>

<blockquote>
<p>אֵלֶּה הָיוּ דְבָרַי עִם אֱוִיל מְרוֹדַךְ</p>
</blockquote>

<blockquote>
<p>וְהִנְנִי אֶשָׂא עָלָיו שִׁיר זֶה לְמַעַן כְּבוֹדָךָ</p>

<br>  

<p>וָאֶשָׂא מְשָׁלִי וָאֹמַר:</p>
</blockquote>

<br>  

<blockquote>
<p>שְׁמָעֵנִי נְשִׂיא דוֹרָךָ</p>
</blockquote>

<blockquote>
<p>כְּסִיל מִיַעֲקֹב דָּרָךְ</p>
</blockquote>

<blockquote>
<p>בְּחִירִי רָצְתָה נַפְשִׁי</p>
</blockquote>

<blockquote>
<p>שְׁמַע מִלַּי וְתִתְבָּרָךְ</p>
</blockquote>

<blockquote>
<p>תְּמוֹל חָנָה בְעִירֵנוּ</p>
</blockquote>

<blockquote>
<p>מְדַקְדֵּק מִבְּנֵי חַדְרָךְ</p>
</blockquote>

<blockquote>
<p>וְלוֹ עָפְרָה מְהֻלָּלָה</p>
</blockquote>

<blockquote>
<p>יְפַת תֹּאַר וְגוּף נֶעְרָךְ</p>
</blockquote>

<blockquote>
<p>וְשָׁדֶיהָ כְרִמּוֹנִים</p>
</blockquote>

<blockquote>
<p>לְרִיבִי הַזְּמָן עָרָךְ</p>
</blockquote>

<blockquote>
<p>וְאָמַרְתִּי לְלִבִּי זֹאת</p>
</blockquote>

<blockquote>
<p>בְּצָרָתָךְ תְהִי עֶזְרָךְ</p>
</blockquote>

<blockquote>
<p>שְׂעַר רֹאשָׁהּ בְּחַרְתִּיהוּ</p>
</blockquote>

<blockquote>
<p>לְתִתּוֹ צִיץ עֲלֵי נִזְרָךְ</p>
</blockquote>

<blockquote>
<p>וְאוֹר לֶחְיָהּ לְאוֹר יוֹמָךְ</p>
</blockquote>

<blockquote>
<p>וְלַיְלָה תִהְיֶה נֵרָךְ</p>
</blockquote>

<blockquote>
<p>אֲנִי מַבִּיט בְּחֵיק עָפְרָה</p>
</blockquote>

<blockquote>
<p>פְּלִיאָה מַעֲשֵׂה יֹצְרָךְ</p>
</blockquote>

<blockquote>
<p>וְהוּא יַרְבֶּה בְּבִלְבּוּלָיו</p>
</blockquote>

<blockquote>
<p>וְהוּא הִקְשָׁה וְהוּא פֵרָךְ</p>
</blockquote>

<blockquote>
<p>וְהִרְחִיב פֶּה בְּתוֹך עֵדָה</p>
</blockquote>

<blockquote>
<p>וְנָשָׂא קוֹל וּפֶה אָרָךְ</p>
</blockquote>

<blockquote>
<p>וְאָמַר כִּי בְדָנִיֵאל</p>
</blockquote>

<blockquote>
<p>לְבַדּוֹ נִמְצְאָה שַׁדְרָךְ</p>
</blockquote>

<blockquote>
<p>אֲזַי מִסַּעֲרַת חִשְׁקָהּ</p>
</blockquote>

<blockquote>
<p>אֲשֶׁר לִבִּי מְאֹד הֵרָךְ</p>
</blockquote>

<blockquote>
<p>עֲנִיתִיו דּוֹק וְתִשְׁכַּח כִּי</p>
</blockquote>

<blockquote>
<p>בְחֵיק עָפְרָתְךָ שַׁד־רָךְ.</p>

<br>  

<p>וַיֹּאמֶר אֵלַי הַשָּׂר הוֹדַעְתַּנִי הַמַּעֲשֶׂה שֶׁהָיָה</p>
</blockquote>

<blockquote>
<p>וְלֹא הוֹדַעְתַּנִי תְשׁוּבַת אֱוִיל מְרֹדַךְ בַּעַל הַצְּבִיָּה</p>
</blockquote>

<blockquote>
<p>כַּאֲשֶׁר הִכִּיתָ אוֹתוֹ בִּצְדִיָּה</p>
</blockquote>

<blockquote>
<p>פֶּצַע וְחַבּוּרָה וּמַכָּה טְרִיָה</p>
</blockquote>

<blockquote>
<p>וְאֵיךְ הָיָה כַּאֲשֶׁר שִׁנָיו חָרַק</p>
</blockquote>

<blockquote>
<p>וּבְשִׁירָתְךָ יָרֹק יָרַק</p>
</blockquote>

<blockquote>
<p>וָאַעַן וָאֹמַר דַּע אֲדֹנִי הַמְבֹרָךְ</p>
</blockquote>

<blockquote>
<p>כִּי כַּאֲשֶׁר הִגַּדְתִּי אֶל הַמְדַקְדֵּק מֵחַדְרָךְ</p>
</blockquote>

<blockquote>
<p>כִּי בְחֵיק עָפְרָתוֹ שַׁד־רַךְ</p>
</blockquote>

<blockquote>
<p>הִתְקַצֵּף וְקִלְלַנִי קְלָלָה נִמְרֶצֶת</p>
</blockquote>

<blockquote>
<p>תִּהְיֶה בְרֹאשׁוֹ מְקַנֶּנֶת וְרוֹבֶצֶת</p>
</blockquote>

<blockquote>
<p>וַיֹּאמַר אָרוּר יִהְיֶה זֶה הָאִישׁ אֲשֶׁר לְנֶגְדִּי רִיב עָרָךְ</p>
</blockquote>

<blockquote>
<p>וּכְשָׁמְעִי אָמַרְתִּי לְלִבִּי חֶלְמָא לְשָׂנְאָךְ וּפִשְׁרֵהּ לְעָרָךְ</p>
</blockquote>

<blockquote>
<p>וְהַקְּלָלוֹת אֲשֶׁר קִלֵּל נֶגְדָּךְ</p>
</blockquote>

<blockquote>
<p>יָחוּלוּ עַל רֹאש אֱוִיל מְרֹדַךְ</p>
</blockquote>

<blockquote>
<p>וַיְהִי כַּאֲשֶׁר עָלָה עָשָׁן בְּאַפּוֹ</p>
</blockquote>

<blockquote>
<p>וְלֹא עָמַד יַם חֲרוֹנוֹ מִזַּעְפּוֹ</p>
</blockquote>

<blockquote>
<p>וְאֵין חֲזוֹן שִׁירָיו מֵאָז נִפְרָץ</p>
</blockquote>

<blockquote>
<p>נִפְרַדְתִּי מֵאִתּוֹ וָאֶהְיֶה אֶל בֵּיתִי רָץ</p>
</blockquote>

<blockquote>
<p>וָאֹמַר אֶל לִבִּי זֶה הַכֶּלֶב אֲשֶׁר עָלַי לָשׁוֹן חָרָץ</p>
</blockquote>

<blockquote>
<p>אַחֲרֵי אֲשֶׁר רוּחַ עִוְעִים מְבַעְתּוֹ</p>
</blockquote>

<blockquote>
<p>אוֹסִיף תּוּגָה עַל תּוּגָתוֹ</p>
</blockquote>

<blockquote>
<p>וַאֲדַבֵּר רַק מֵאֹדוֹת אִשְׁתּוֹ וּבְכֵן יָשֹׁם עַל עֵקֶב בָּשְתּוֹ</p>
</blockquote>

<blockquote>
<p>וָאָקוּם וָאחַבֵּר שִׁיר נִמְרָץ מִלּוּחַ לִבִּי חֲקַקְתִּיו</p>
</blockquote>

<blockquote>
<p>וְעַל יַד נַעַר אֶחָד אֶל הַמְדַקְדֵּק שְׁלַחְתִּיו</p>
</blockquote>

<blockquote>
<p>וְאֵלֶּה דִּבְרֵי שִׁירִי</p>
</blockquote>

<blockquote>
<p>אֲשֶׁר שָׁלַחְתִּי אֶל הַמְדַקְדֵּק עָרִי</p>
</blockquote>

<br>  

<blockquote>
<p>לְקֹט שׁוֹשַׁן לְחִי עָפְרָה צְבִי חֵן</p>
</blockquote>

<blockquote>
<p>וְשׁוּר שֶׁמֶש בְּפָנֶיהָ מְצַחֵק</p>
</blockquote>

<blockquote>
<p>וְאִם תִּתְאַו מְצֹא שַׁד־רַךְ וּמֵישַׁךְ</p>
</blockquote>

<blockquote>
<p>וְעִמָּם בַּלְטְשַׁאצַר קוּם מְצָא חֵק</p>
</blockquote>

<br>  

<blockquote>
<p>וַיְהִי כִּרְאוֹת הַמְדַקְדֵּק אֶת הַשִּיר וּמַעֲנָיו</p>
</blockquote>

<blockquote>
<p>יָרֹק יָרַק בְּפָנָיו</p>
</blockquote>

<blockquote>
<p>וַיֹּאמֶר אֶל הַנָּעַר כֹּה תֹאמַר לַאֲדֹנֶיךָ הַנָּבָל</p>
</blockquote>

<blockquote>
<p>אֲשֶׁר לִקְבָרוֹת יוּבָל</p>
</blockquote>

<blockquote>
<p>כִּי לוּ הָיָה בַמַּעֲמָד שִׁלַּחְתִּי רָזוֹן בְּמִשְׁמַנָּיו</p>
</blockquote>

<blockquote>
<p>וְכַאֲשֶׁר יָרַקְתִּי בְשִׁירָתוֹ יָרַקְתִּי בְפָנָיו</p>
</blockquote>

<blockquote>
<p>וַיָּבֹא הַנַּעַר אֵלַי בּוֹש וְנִכְלָם</p>
</blockquote>

<blockquote>
<p>וַיֵּשֶׁב דּוּמָם וְנֶאֱלָם</p>
</blockquote>

<blockquote>
<p>וְהָיְתָה לוֹ חֶרְפַּת עוֹלָם</p>
</blockquote>

<blockquote>
<p>וָאֹמַר אֵלָיו מַה לְּךָ נִרְדָּם בֵּן מַחְפִּיר וּמַבְאִישׁ</p>
</blockquote>

<blockquote>
<p>וַיֹּאמֶר אֵלַי הַנַּעַר כֹּה דִּבֵּר אֵלַי הָאִישׁ</p>
</blockquote>

<blockquote>
<p>וְאֵיךְ לֹא אֶעֱמֹד מַשְׁמִים</p>
</blockquote>

<blockquote>
<p>יָרֹק יָרַק בְּפָנֶיהָ הֲלֹא אִכָּלֵם שִׁבְעַת יָמִים</p>
</blockquote>

<blockquote>
<p>וָאָקוּם בַּחֲרוֹן אַפִּי וָאֲחַבֵּר שִׁירָה</p>
</blockquote>

<blockquote>
<p>לֹא יִשּׁקֵל כֶּסֶף מְחִירָהּ</p>
</blockquote>

<blockquote>
<p>וָאֶשְׁלַח אֶל הַמְדַקְדֵּק שֵׁנִית</p>
</blockquote>

<blockquote>
<p>לְהָסֵב אֶת לִבּוֹ אֲחוֹרָנִית</p>
</blockquote>

<blockquote>
<p>וְאֵלֶּה דִּבְרֵי שִׁירָתִי הַשְּׁלוּחָה אֶל המדקדק מֵאִתִּי</p>

<br>  

<p>עוּרָה כְבוֹדִי מַה לְךָ נִרְדָּם</p>
</blockquote>

<blockquote>
<p>מוּל בֹּעֲרִים בָּעָם בְּרֹק בָּרָק</p>
</blockquote>

<blockquote>
<p>וּפְגַע בְּמִשְׁתּוֹלֵל אֲשֶׁר חִלֵּל</p>
</blockquote>

<blockquote>
<p>יִפְעַת מְלִיצָתִי בְּרֹק בָּה רָק</p>
</blockquote>

<blockquote>
<p>לוּ סִיסְרָא נֶגְדִּי אֲנִי יָעֵל</p>
</blockquote>

<blockquote>
<p>יָבִין וְעַמּוֹ אַךְ בְּרֹק בָּרָק</p>
</blockquote>

<br>  

<blockquote>
<p>וַיְהִי כִּרְאוֹת אֱוִיל מְרֹדַךְ</p>
</blockquote>

<blockquote>
<p>כִּי הָיִיתִי בְעִנְיַן הַשִּׁיר לוֹ רֵעַ</p>
</blockquote>

<blockquote>
<p>וְהָיִיתִי בְעֵינָיו כִּמְתַעְתֵּעַ</p>
</blockquote>

<blockquote>
<p>וְעַל יְפִי אִשְׁתּוֹ מִשְׁתַּגֵּעַ</p>
</blockquote>

<blockquote>
<p>כִּסְּתָה פָנָיו כְּלִמָּה</p>
</blockquote>

<blockquote>
<p>וַיִּפֶן וַיֵּלֶךְ בְּחֵמָה</p>
</blockquote>

<blockquote>
<p>וְלִבִּי אַחֲרֵי אִשְׁתּוֹ נִמְשָׁךְ</p>
</blockquote>

<blockquote>
<p>וְאֵשׁ אַהֲבָתָהּ בְּקִרְבִּי כְּנָחָשֹ יִשָּךְ</p>
</blockquote>

<blockquote>
<p>וַיֹּאמֶר הַשָּׂר וּמֶה הָיָה עִנְיַן אִשְׁתּוֹ</p>
</blockquote>

<blockquote>
<p>כַּאֲשֶׁר שָׁמְעָה חֶרְפַּת בַּעֲלָהּ וּבָשְׁתּוֹ</p>
</blockquote>

<blockquote>
<p>וָאֹמַר חַיֶּיךָ הַשָּׂר כִּי כַאֲשֶׁר קָצַף עָלַי בַּעֲלָהּ</p>
</blockquote>

<blockquote>
<p>אָז הַצְּבִיָּה הַמְהֻלָּלָה</p>
</blockquote>

<blockquote>
<p>אֲשֶׁר אֵין עַל עָפָר מָשְׁלָהּ</p>
</blockquote>

<blockquote>
<p>נָתְנָה עָלַי בְּקוֹלָהּ</p>
</blockquote>

<blockquote>
<p>וְקָרְאָה אַחֲרַי הֵידָד</p>
</blockquote>

<blockquote>
<p>וּכְשָׁמְעִי אוֹתָה אָמַרְתִּי אָהֳלִי שֻׁדָּד</p>
</blockquote>

<blockquote>
<p>אַחֲרֵי אֲשֵׁר לֵב הַצְּבִיָּה מִדֵּי דַבְּרָהּ בִּי הִתְנוֹדָד</p>
</blockquote>

<blockquote>
<p>וָאֶשָׂא עֵינַי לִרְאוֹת הַחֲשׁוּקָה</p>
</blockquote>

<blockquote>
<p>וָאֵרֶא וְהִנֵּה יָדָהּ אֵל תּוֹךְ חֵיקָהּ</p>
</blockquote>

<blockquote>
<p>תִּתְנַדֵּב לִי בְּשַׁד־רַךְ אֲשֶׁר שִׁבַּחְתִּי</p>
</blockquote>

<blockquote>
<p>וְנֶפֶשׁ בְּעָלֶיהָ הִפָּחְתִּי</p>
</blockquote>

<blockquote>
<p>וָאֶקֹד וָאֶשְׁתַּחֲוֶה אֶל הַצְּבִיָּה</p>
</blockquote>

<blockquote>
<p>בְּנֶפֶשׁ כּוֹרַעַת וּמְדַבֶּרֶת וְלָשׁוֹן דֻּמִיָּה</p>

<br>  

<p>וָאֶשָׂא מְשָׁלִי וָאֹמַר:</p>
</blockquote>

<br>  

<blockquote>
<p>נָסוֹג אָחוֹר לִבִּי בִּרְאוֹת</p>
</blockquote>

<blockquote>
<p>עָפְרָה תִקְרָא אַחְרַי הֵידָד</p>
</blockquote>

<blockquote>
<p>עַד רָאִיתִי יָדָהּ אֶל תּוֹך</p>
</blockquote>

<blockquote>
<p>חֵיקָהּ תֹּאמַר לִי דּוֹד הֵא דָד</p>

<br> 

<p>וַיִּתְמַהּ הַשּׂר אֶל הַשִּׁירָה הָאֲיֻמָּה</p>
</blockquote>

<blockquote>
<p>וַיֹּאמֶר חַי אֲנִי כִּי הִגְדַּלְתָּ וְהוֹסַפְתָּ חָכְמָה</p>
</blockquote>

<blockquote>
<p>עַל כָּל הַמְשֹׁרְרִים אֲשֶׁר קְדָמוּךָ</p>
</blockquote>

<blockquote>
<p>וּמְלִיצֵי הַזְּמָן לֹא עֲמָמוּךָ</p>
</blockquote>

<blockquote>
<p>בָּרוּךְ אֲשֶׁר חָלַק לְךָ מִכְּבוֹדוֹ</p>
</blockquote>

<blockquote>
<p>וְאָצַל עָלֶיךָ מֵהוֹדוֹ</p>
</blockquote>

<blockquote>
<p>וָאֵשֵׁב עִם הַשּׂר בְּחַדְרֵי מַשְׂכִּיתוֹ</p>
</blockquote>

<blockquote>
<p>וַאֲרֻחָתִי אֲרֻחַת תָּמִיד נִתְּנָה לִי מֵאִתּוֹ.</p>

<br>  
</blockquote>

<h2 id="המחברתהשמינית">המחברת השמינית</h2>

<br>  

<blockquote>
<p>אָמַר עִמָּנוּאֵל הַמְחַבֵּר: הָיִיתִי עִם הַשָּׂר הַמְאֻשָּׁר</p>

<p>בַּעֲבוֹתוֹת אַהֲבָה נִקְשָׁר</p>

<p>נִתְעַלְּסָה בָּאֳהָבִים</p>

<p>וַנְּדַבֵּר רַק מֵהַשִּׁירִים הָעֲרֵבִים</p>

<p>וַיְהִי הַיּוֹם וַיֹּאמֶר אֵלָי שָׁמַעְתִּי אוֹמְרִים</p>

<p>כִּי רַבִּי שְלֹמֹה בֶּן־גַּבִּירוֹל חִבֵּר שִׁיר מִמָּאתַיִם טוּרִים</p>

<p>סַפִּיר גִּזְרָתָם</p>

<p>הֲשָׁמַעְתָּ עֲלֵיהֶם אוֹ רָאִיתָ אוֹתָם</p>

<p>וָאַעַן וָאֹמַר חַיֶּיךָ הַשָּׂר רָאִיתִי וְעָשִׂיתִי כְתַבְנִיתָם וּכְמַתְכֻּנְתָּם</p>

<p>לֹא יֻתַּן סְגוֹר תַּחְתָּם</p>

<p>וַיָּפָג לֵב הַשָּׂר כִּי לֹא הֶאֱמִין</p>

<p>וָאֹמַר חֵי אֲנִי אִם אִשׁ לְהַשְׂמִיל וּלְהֵמִין</p>

<p>וַיֹּאמֶר אֵלַי הַשָּׂר אֲדֹנִי: הַגֶּד־נָא לִי אֵיךְ הָיָה הַדָּבָר בְּנִי</p>

<p>וָאַעַן וָאֹמַר יֵדַע אֲדֹנִי</p>

<p>כִּי הָיָה לִי רֵעַ נֶאֱמָן</p>

<p>חוֹמֵל עָלַי וְרַחֲמָן</p>

<p>עֲנָק עַל גַּרְגְּרוֹתַי עֲנַדְתִּיו</p>

<p>וְעַל לוּחַ לִבִּי חֲקַקְתִּיו</p>

<p>וְאַהֲבַת עוֹלָם אֲהַבְתִּיו</p>

<p>לֹא אֶקְּבֶנּוּ בְשֵׁם פֶּן עָלָיו יִכָּבֵד</p>

<p>וְלֹא אַזְכִּיר שֵׁם עִירוֹ פֶּן אַהֲבָתוֹ מִמֶּנִי תֹאבֵד</p>

<p>גָּבַר בְּשִׂכְלוֹ וּבְצַחוּת הֶגְיוֹנָיו</p>

<p>עַל כֹּל אֲשֶׁר עָבְרוּ לְפָנָיו</p>

<p>הָיִינוּ בִימֵי חָרְפֵּנוּ בִדְמֵי הַחֵשֶׁק מִתְבּוֹסְסִים</p>

<p>וְאַבְנִי נִזְרֵי הָאַהֲבָה עַל אַדְמָתֵנוּ מִתְנוֹסְסִים</p>

<p>גָּבַרְנוּ בְשִׁירוֹתֵינוּ עַל כֹּל אֲשֶׁר קְדָמוּנוּ</p>

<p>אֲרָזִים בְּגַן אֱלֹהִים לֹא עֲמָמוּנוּ</p>

<p>וּבַעֲבוּר הֱיוֹתוֹ אָז בִּימֵי עֲלוּמִים</p>

<p>וַאֲנִי כַּבִּיר מֵאָבִיו יָמִים</p>

<p>וְיוֹמִי פָנָה לַעֲרוֹב</p>

<p>וְהוּא הָיָה אֶל זְמַן הָעֶדְנָה קָרוֹב</p>

<p>הִתְחִיל לָלֶכֶת אַחֲרֵי הַבַּחוּרִים</p>

<p>וְלִרְדֹּף אַחַר הַבְלֵי הַנְּעוּרִים</p>

<p>פַּעַם יָשִׁיר וּפַעַם יְנַגֵּן</p>

<p>וּפַעַם יַחֲזִיק צִנָּה וּמָגֵן</p>

<p>וּפַעַם יַעֲמֹד עִם שָׂרִים זָהָב לָהֶם</p>

<p>וּפַעַם חַרְבּוֹ יְעוֹפֵף עַל פְּנֵיהֶם</p>

<p>עָשָׂה בְחָכְמָתוֹ מַפָּה הֲדוּרָה</p>

<p>לֹא יִשָּׁקֵל כֶּסֶף מְחִירָהּ</p>

<p>הִרְבָּה בָהּ אֹתוֹתָיו</p>

<p>לְהַרְאוֹת הָעַמִּים וְהַשָּׂרִים אֶת אֹדוֹתָיו</p>

<p>וְחָקַק בָּהּ שִׁירֵי רְנָנָיו</p>

<p>הִפְלִיא לַעֲשׂוֹת מִכֹּל אֲשֶׁר הָיוּ לְפָנָיו</p>

<p>וּבְהַכִּירִי מַעֲלָתוֹ</p>

<p>וְאֶת יְקָר תִּפְאֶרֶת גְּדֻלָּתוֹ</p>

<p>וְחָפַצְתִּי לְהַמְצִיא צֳרִי גִיל־עַד אֶל מַחֲלָתוֹ</p>

<p>הוֹכַחְתִּי לְנַפְשִׁי בַתְּחִלָּה</p>

<p>וְהֶעֱמַדְתִּיו עַל מַעלָתוֹ הַמְּהֻלָּלָה</p>

<p>וְעוֹרַרְתִּי אֶת נַפְשׁוֹתֵינוּ מִמַּעֲלָהּ</p>

<p>עַד אֲשֶׁר אַחֲרֵי שׁוּבוֹ נִחַם וְהתְאַפָּק</p>

<p>וְאַחֲרֵי הִוָּדְעוֹ עַל יָרֵךְ סָפָק</p>

<p>וְהִנּוֹ הַיּוֹם רֹאשׁ לַנְּזִירִים</p>

<p>וְעֹזֵר לְכָל הַנֶּעֱזָרִים</p>

<p>וּבִלְעָדָיו בַּחֲסִידוּת אִישׁ אֶת יָדוֹ וְאֶת רַגְלוֹ לֹא יָרִים</p>

<p>וְזֹאת הִיא שִׁירָתִי</p>

<p>הַשְּׁלוּחָה אֵלָיו מֵאִתִּי:</p>
</blockquote>

<br>  

<blockquote>
<p>אֲבִי חָכְמָה וּמוֹעֵצָה וְנִזְרָהּ</p>

<p>נְזִיר אַחִים פְּאֵר תּוֹרָה וְכִתְרָהּ</p>

<p>נְזִיר אַחִים לְךָ אֶקֹּד וְאֶכְרַע</p>

<p>בְּרֹב אֵימָה בְּנֶפֶשׁ בָּךְ קְשׁוּרָה</p>

<p>וְאֶת חֶלְקִי בְעוֹלָמִי וְחַבְלִי</p>

<p>וְאֵין לִי בַזְּמָן מִמְּךָ תְמוּרָה</p>

<p>וְהֵא לִבִּי כְּקֹטֶב הַצְּפוֹנִי</p>

<p>לְךָ קַיָּם וְנַפְשִׁי לָךְ מְכוּרָה</p>

<p>יְדַעְתִּיךָ אֲבִי חָכְמָה וּמוּסָר</p>

<p>וְלִנְדִיבוּת הֲלֹא רֹאשׁ וַעֲטָרָה</p>

<p>יְלָדַתְךָ תְעוּדָת אֵל וְטֶרֶם</p>

<p>יְלָדַתְךָ אֱמֶת הָיְתָה עֲקָרָה</p>

<p>וְחָכְמָתָךְ בְּדֶרֶךְ אוֹת וּמוֹפֵת</p>

<p>וְחָכְמַת בִּלְתְּךָ דֶּרֶךְ סְבָרָה</p>

<p>וּמַהְלָלָךְ אֲמִתִּיִּי וּמַהְלַל</p>

<p>נְדִיבֵי עָם בְּדֶרֶךְ הַעֲבָרָה</p>

<p>וְאַתְּ קוֹלְךָ כְּקוֹל מַלְאַךְ אֱלֹהִים</p>

<p>וְקוֹל זוּלָתְךָ לִי קוֹל הֲבָרָה</p>

<p>וְנָטַעְתָּ נְטַע אַהְבָה בְּתֵבֵל</p>

<p>וְכָל־אִישׁ בִּלְתְּךָ עָקֹר עֲקָרָהּ</p>

<p>וְאִישׁ זוּלָתְךָ בִּשְׂדֵי תְבוּנוֹת</p>

<p>כְּעָנִי הַמְהַפֵּךְ בַּחֲרָרָה</p>

<p>לְאוֹר חִצְּךָ יְהַלֵּךְ כָּל מְשׁוֹרֵר</p>

<p>וְרֶשֶׁת בִּלְתְּךָ חִנָּם מְזֹרָה</p>

<p>לְךָ יִשְׁתַּחֲווּ הֵם מִמְּקוֹמָם</p>

<p>וְיָשִׂימוּ בְאַפֶּךָ קְטוֹרָה</p>

<p>יְחַיֵּבוּ נְבוֹנֵי עָם וְתִמְצָא</p>

<p>בְּחָכְמָתָךְ בְחִיּוּבָם סְתִירָה</p>

<p>וּמִי יַעֲמֹד פְּנֵי אֵימָתְךָ דּוֹד</p>

<p>בְּיוֹם צֵאת אֵשׁ וְעָשָׁן מִנְּחִירָה</p>

<p>וְלוּ אַתָּה בְּעֶת־בֹּא אָז עֲמָלֵק</p>

<p>זְעוּם הָאֵל לְצַנֵּן הַקְּדֵרָה</p>

<p>לְךָ אָמְרוּ בְּחַר לָנוּ אֲנָשִׁים</p>

<p>הֱיֵה רֹעֶה עֲדַת אֵל חַי וְשָׂרָהּ</p>

<p>וְלוּ אַתָּה בְּמִלְחֶמֶת מְדָנִים</p>

<p>יְצַוֶּה אֵל לְךָ רֵד אַתְּ וּפֻרָה</p>

<p>חֲדַל גִּדְעוֹן חֲדַל יִפְתָּח וּבִן נוּן</p>

<p>וְחִדְלוּ כָּל אֱנוֹשׁ חֹגֵר חֲגֹרָה</p>

<p>כְּבָר קָם מִבְּנֵי אֵל שַׂר וְנָגִיד</p>

<p>צְבִי עֵדָה וְגַחַלְתָּהּ וְנֵרָהּ</p>

<p>גְּאוֹן הַדּוֹר סְגֻלַּת כָּל סְגֻלָּה</p>

<p>מְשׂוֹשׂ אֶרֶץ הֲמוֹנָהּ וֶהֲדָרָהּ</p>

<p>וּמִי אָנִי וּמִי בֵיתִי צְבִי חֵן</p>

<p>לְחַבֵּר שִׁיר וְיַד שִׂכְלִי קְצֵרָה</p>

<p>וְאָמְנָה דּוֹד בְּמֶתֶק וַעֲנָוָה</p>

<p>בְּלֵב נִשְׁבָּר בְּמוֹ תוֹדָה וְזִמְרָה</p>

<p>זְמִרוֹתַי יְבֹאוּךָ וְאַךְ לֹא</p>

<p>לְהוֹכִיחַ אֲבָל דֶּרֶךְ זְכִירָה</p>

<p>יְבֹאוּן לָךְ כְּפוּפֵי רֹאשׁ כְּאַגְמֹן</p>

<p>בְּמֶתֶק פֶּה וְלֹא דֶרֶךְ שְׂרָרָה</p>

<p>יְבַקְשׁוּ אֶת מְחִילָתְךָ בְּרֵאשִׁית</p>

<p>וְאַחַר יִפְתְּחוּ שָׂפָה בְרוּרָה</p>

<p>וְיוֹכִיחוּ לְנַפְשִׁי בַּתְּחִלָּה</p>

<p>וְשִׂכְלִי בַּאֲשֶׁר שָׁגַג וְהִמְרָה</p>

<p>בְּחַיֶּיךָ צְבִי חֵן אֵין לְנַפְשִׁי</p>

<p>חֲסִידוּת כַּחֲצִי גַּרְגַּר שְׂעֹרָה</p>

<p>וְהַחֵשֶׁק תְּמוֹל הָיָה כְעַלְמָה</p>

<p>וְהָיִיתִי אֲנִי בַּעַל נְעוּרָהּ</p>

<p>וְדִמִּיתִי הֱיוֹת חֵשֶׁק לְחֹמֶר</p>

<p>וְאָנִי אֶהְיֶה אֵלַיו לְצוּרָה</p>

<p>וְעֵרֶךְ חִשְׁקְךָ הָיָה בְעֵינַי</p>

<p>לְמוּל חִשְׁקִי כְּאֶחָד לַעֲשָׂרָה</p>

<p>וְהָיְתָה לִי עֲטֶרֶת הָענָוָה</p>

<p>וְחֵשֶׁק מֵעֲלֵי רֹאשִׁי הֱסִירָהּ</p>

<p>וְלוּלֵי כִּי אֲנִי בוֹשׁ מֵאֱלֹהַי</p>

<p>וּפֶן אֶהְיֶה לְעַם קֹדֶשׁ לְזָרָא</p>

<p>אֲזַי אֶבְנֶה לְיַעְלוֹת מִזְבְּחוֹת חֵטְא</p>

<p>וְנָטָעְתִּי לְכָל יַעְלָה אֲשֵׁרָה</p>

<p>וְכָל יַעְלָה עֲפַר רַגְלָהּ אֲלַחֵךְ</p>

<p>וּבַמָּוֶת אֲחוֹנֵן אֶת עֲפָרָהּ</p>

<p>אֲבָל אֶתְחַסְּדָה בִּפְנֵי אֲנָשִׁים</p>

<p>שְׁלֵמִים בַּעֲלֵי מוּסָר וְתוֹרָה</p>

<p>וְאֶתְנַכֵּר וְלֹא אֶהְיֶה כְחֹשֵׁק</p>

<p>וְאֶתְחַסֵּד וְלֹא אֶשְׁגֶּה בְזָרָה</p>

<p>וְאֶתְמַרְמַר בְּלֵב נִשְׁבָּר בְּיַעַן</p>

<p>מְגִלַּת חֹשְׁקִים שַׂמְתִּי לְשִׁירָה</p>

<p>וּמִי יִתֵּן וְיָכֹלְתִּי לְכַבּוֹת</p>

<p>אֲנִי נֵרָהּ וְגַחַלְתָּהּ וְזִכְרָהּ</p>

<p>וְנֶחְרַטְתִּי חֲרָטַת הַבְּתוּלָה</p>

<p>אֲשֶׁר הֶעְרָה בְמִקְרֶה אִישׁ מְקֹרָהּ</p>

<p>אֲבָל מָה אוֹמְרָה וּבְנֵי עֲדָתִי</p>

<p>אֱמֶת לֹא יִשְׁקְלוּ כֶסֶף מְחִירָהּ</p>

<p>וְשִׁגְגָתָךְ צְבִי הַחֵן שְׁגָגָה</p>

<p>בְּעֵינֵי הַחֲכָמִים לֹא זְעִירָה</p>

<p>אֲבָל יֹאמְרוּ בְנֵי מוּסָר והַשְׂכֵּל</p>

<p>שְׁגָגָה בַּעֲצַבִּים הִיא חֲבוּרָה</p>

<p>כְּמַפָּה מַעֲשֵׂה רִקְמָה עֲשׂוּיִם</p>

<p>אֲבִידָע וַחֲנֹךְ וּבְנֵי קְטוּרָה</p>

<p>בְּגַן עֶדְנָם דְּשֵׁנִים רַעֲנַנִּים</p>

<p>בְּצֵל הָדָס גְּבֶרֶת עִם גְּבִירָהּ</p>

<p>וְשָׁמָּה נַהֲרוֹת מֹשְׁכוֹת גְּבִירוֹת</p>

<p>וְכָל עָפְרָה נְעִימָה וַהֲדוּרָה</p>

<p>וְסָבִיב לַיְאוֹר כָּל שַׂר וְנָגִיד</p>

<p>בְּרִשְׁתָּם יִמְשְׁכוּ אִישׁ אִישׁ נְעָרָה.</p>
</blockquote>

<br>  

<blockquote>
<p>וְגַם אַתְּ שָׁם צְבִי הַחֵן כְּמוֹהֶם</p>

<p>בְּרִשְׁתָּךְ תַּעֲלֶה לָּךְ הַגְּבִירָה</p>

<p>רְאִיתִיהָ וְשָׂחַקְתִּי בְּמוֹ־פִי</p>

<p>וּבָכִיתִי בְּתוֹךְ לִבִּי בְּמָרָה</p>

<p>וּמִי יִתֵּן וְעָשִׂיתָ כְיָפְיָהּ</p>

<p>מְעִיל סֵפֶר בְּתוֹךְ בֵּית הַבְּחִירָה</p>

<p>וְאִם אֵין זֶה לְתִתָּהּ דּוֹד לְמֹהַר</p>

<p>לְאִשָּׁה אַלְמְנוּת חַיּוּת צְרוּרָה</p>

<p>בְּאַשֶּׁרְךָ צְבִי הַחֵן בְּאָשְׁרָךְ</p>

<p>בְּאָשְׁרֶךָ וְחַטָּאתְךָ כְּפוּרָה</p>

<p>אֲבָל מָה אֶעֱשֶׂה דּוֹד וַחֲטָאַי</p>

<p>כְּהַיּוֹם עָצְמוּ מֵאֵין סְפִירָה</p>

<p>לְכָה אָחִי וּמַפַּת הַהֲתֻלִים</p>

<p>מְחֵה זִכְרָהּ וְטָמְנֶהָ בְקִבְרָהּ</p>

<p>וְלָמָּה יִרְדְּפוּ אֹתְךָ כְמוֹ אֵל</p>

<p>אֲנָשִׁים בַּעֲלֵי נֶפֶשׁ יְקָרָה</p>

<p>וְעֵת תַּחְשֹׁב לְבַשֵּׂר הַצְּבָאִים</p>

<p>בְּלִבָּם יֹאמְרוּ לֹא יוֹם בְּשֹׂרָה</p>

<p>נְזִיר אַחִים נְקַנֵּא בַאֲנָשִׁים</p>

<p>קְדֹשִׁים בַּעֲלֵי נֶפֶשׁ בְּהִירָה</p>

<p>אֲנָשִׁים לֹא טְרָדָם מַאֲוָיָּם</p>

<p>אֲשֶׁר אֵין לַזְּמָן עִמָּם קְשִׁירָה</p>

<p>יְדֵיהֶם יִזְּלוּ גִּשְׁמֵי נְדָבוֹת</p>

<p>וְרַגְלֵיהֶם הֲלֹא רֶגֶל יְשָׁרָה</p>

<p>וְהִתְנַכֵּר אֲלֵיהֶם הַזְּמָן רָע</p>

<p>וְהִכִּירוּ פְעֻלָּתוֹ חֲסֵרָה</p>

<p>וְלָבַשׁ אֶת חֲמֻדוֹתָיו וְשׁוֹלֵל</p>

<p>חֲשָׁבוּהוּ וְשִׂמְחָתוֹ מְגוּרָה</p>

<p>נְשִׂיא הַדּוֹר וּמַה בֶּצַע בְּשֶׂכֶל</p>

<p>וְהַנֶּפֶשׁ בְּיֵין יַלְדוּת שְׁכֻרָה</p>

<p>לְכָה דּוֹד מַחְלְפוֹת יַלְדוּת וְשַׁחְרוּת</p>

<p>נְגַלֵּחַ בְּתַעַר הַשְּׂכִירָה</p>

<p>וְנַפְשֵׁנוּ אֲשֶׁר הָיְתָה לְאָמָה</p>

<p>הֲרֵי כַמָּה הֲלֹא נִקְרָא דְרוֹרָהּ</p>

<p>כְּבָר חָלפוּ יְמֵי יַלְדוּת וְשַׁחֲרוּת</p>

<p>וְנַפְשֵׁנוּ עֲדֶן אָחוֹר נְזֹרָה</p>

<p>וְחָדְלָה מַחֲלַת חֵשֶׁק כְּהַיּוֹם</p>

<p>וְאֵין מָזוֹר לרַפֹּאת אֶת מְזוֹרָהּ</p>

<p>וְשָׁבָה לַעֲבֹד אֶת הָאֲדָמָה</p>

<p>וּמֵעֹצֶר וּמִמִּשְׁפָּט גְּזוּרָה</p>

<p>וְחָשַׁבְנוּ הֲשִׁיבָהּ לָאֱלֹהִים</p>

<p>כְּלִילַת הוֹד וְהַיּוֹם הִיא עֲכוּרָה</p>

<p>וּמִי יִתֵּן וְלֹא תֶחְטָא בְזָדוֹן</p>

<p>אֲזַי לֹא תִהְיֶה מִדִּין יְגוֹרָה</p>

<p>וְאֵיךְ נִמְכֹּר מְשׂוֹשׂ עוֹלָם וְנִצְחִי</p>

<p>בְּעַד הֶבֶלֶ וְתֵבֵל הָאֲרוּרָה</p>

<p>וּמָאַסְנוּ בְּעֵדֶן גַּן אֱלֹהִים</p>

<p>בְּעַד מָבוּי בְּאֵין לֶחִי וְקוֹרָה</p>

<p>וְשָׁגִינוּ בְּהַבְלֵי הַנְעוּרִים</p>

<p>וְדָבַקנוּ בְּחֵן יַעְלָה וְעָפְרָה</p>

<p>וְלֹא נִשְׁגֶּה בְּאַהְבַת אֵל וְתוֹרַת</p>

<p>אֱמֶת לִשְׁתּוֹת בְּצָמָא אֶת דְּבָרָהּ</p>

<p>רְאֵה כִּי נַחֲרֹשׁ רֶשַׁע וְעַוְלָה</p>

<p>הֲכִי נִקְצֹר וְנֹאכַל מֵעֲבוּרָהּ</p>

<p>וּמַה נֹּאמַר אֲבִי מוּסָר וְעֵל זֶה</p>

<p>לְשִׁמְצָה יִזְכְּרוּנוּ הַחֲבוּרָה</p>

<p>רְאִינוּם דֹּרְכֵי קֶשֶׁת לְשׁוֹנָם</p>

<p>וְיֹרוּנוּ בְּחִצֵּי הַגְּעָרָה</p>

<p>וְיֹאמְרוּ הֵם בְּעִנְיָן רָע וְגֶפֶן</p>

<p>סְדֹם גַּפְנָם וּמִשַּׁדְמֹת עֲמֹרָה</p>

<p>שְׁנֵיהֶם עָבְרוּ עַל דָּת יְהוּדִית</p>

<p>שְׁנֵיהֶם הֵם בְּאֵין מָאוֹר וְאוֹרָה</p>

<p>שְׁנֵיהֶם לָמְדוּ חָכְמַת יְוָנִית</p>

<p>וּמִשָּׁם כָּרְתוּ לָהֶם זְמוֹרָה</p>

<p>זְמִירֵיהֶם שְׂחוֹק אֶל הַכְּסִילִים</p>

<p>וְעַל דֶּרֶךְ אֱמֶת הֵמָּה כְפִירָה</p>

<p>שְׁנֵיהֶם בַּעֲלֵי שֵׂכֶל וְתוֹרָה</p>

<p>רְאוּ כַמָּה פְּעֻלָּתָם כְּעוּרָה</p>

<p>בְּרוּכִים הֵם וְאַשְׁרֵיהֶם בְּנֵי אִישׁ</p>

<p>אֲשֶׁר לֹא לָמְדוּ תוֹרָה וְסִפְרָה</p>

<p>חֲדַל אָחִי וְנֶחְדַּל מִמְּלִיצוֹת</p>

<p>וְשִׁיר חֵשֶׁק יְבֹאוּן בַּעֲבֵרָה</p>

<p>בְּיַעַן יִשְׂחֲקוּ אִישִׁים עֲלֵיהֶם</p>

<p>וְאַחַר יִשְׁלְחוּ לָנוּ מְאֵרָה</p>

<p>הֲבִנְדִיבוּת וְדַבֵּר בַּעֲרֵבוּת</p>

<p>תְּהִי נֶפֶשׁ כְּכוֹכָבִים מְאִירָה</p>

<p>הֲנַגִּיעַ לְמַעְלַת הַחֲסִידוּת</p>

<p>בְּרָב־אֹכֶל וְיֵין מַלְכוּת לְשָׁכְרָה</p>

<p>הֲנִמְצָא חֵן בְּשִׁירוֹת נֶעֱרָכוֹת</p>

<p>וּבַחְנִית כִּי נְנִיעֶהָ מְהֵרָה</p>

<p>הֲבַחֶרֶב נְעוֹפֵף עַל פְּנֵי אִישׁ</p>

<p>הֲכִי תוֹפַע עֲלֵי נֶפֶשׁ נְהָרָה</p>

<p>הֲאִם בַּחְשֹׁק צְבִיּוֹת וַעֲלָמוֹת</p>

<p>תְּקַבֵּל אֶת פְּנֵי יֹצְרָהּ וְצוּרָהּ</p>

<p>הֲבַחֵשֶׁק נְרַצֶּה הָאֱלֹהִים</p>

<p>הֲבַחֵשֶׁק נְכַבֶּה הַמְּדוּרָה</p>

<p>וּמַה נַּעְנֶה אֲבִי חָכְמָה וּמוּסָר</p>

<p>וּמַה נֹּאמַר אֲבִי עֵצָה וּמִשְׂרָה</p>

<p>בְּיוֹם אֶהְיֶה אֲנִי עִם כָּל חֲשׁוּקַי</p>

<p>וְאַתָּה עִם חֲשׁוּקֶיךָ בְּצָרָה</p>

<p>וּמַה נִצְדַּק בְּיוֹם נִרְאֶה לְחֶרֶב</p>

<p>גְּזֵרַת אֵל בְּצֵאתָהּ מִתְּעָרָהּ</p>

<p>רְאֵה מַלְכִּי וּמַה נֹּאמַר בְּעֵת כִּי</p>

<p>יְבֹאוּן מַלְאֲכֵי זַעַם וְעֶבְרָה</p>

<p>בְּיוֹם נִהְיֶה נְשֻׂאִים עַל כְּתֵפוֹת</p>

<p>מְשֻׁלָּחִים אֱלֵי אֶרֶץ גְּזֵרָה</p>

<p>וְנָמִיר הֵיכְלֵי עֹנֶג וּבָתִּים</p>

<p>סְפוּנִים בַּאֲרָזִים בַּחֲפִירָה</p>

<p>וְחֵלֶף צִפֳּרִים לָנוּ עֲשׂוּיִים</p>

<p>אֲזַי נִהְיֶה לְתוֹלַעַת לְבָרָה</p>

<p>זְכֹר אָחִי לְקָהָל מֵאֲנָשִׁים</p>

<p>נְדִיבֵי עָם יְדֻעִים בַּגְּבוּרָה</p>

<p>אֲשֶׁר חָלְפוּ לְעוֹלָמָם בְּפֶתַע</p>

<p>וְתִקְוָתָם הֲכִי אָבְדָה וְעָבְרָה</p>

<p>ולֹא נַכִּיר בְּנַפְשֵׁנוּ נְסִבָּה</p>

<p>אֲשֶׁר נִחְיֶה עֲלֵיהֶם בַּעֲבוּרָהּ</p>

<p>וְהִנֵּנוּ כְּיָחִיד שֶׁאֲבוֹתָיו</p>

<p>עֲזָבוּהוּ בְּרֹב פַּחַד וְתִגְרָה</p>

<p>וְכַתָּוֶךְ אֲשֶׁר אָבְדוּ קְצוֹתָיו</p>

<p>וְלֹא יִצְלַח לְהוֹעִיל אוֹ לְעֶזְרָה</p>

<p>וְאַיֵּה דּוֹד נְעִימוּת הַחֲסִידוּת</p>

<p>וּמַעְלַת הַנְּשָׁמָה הַטְּהוֹרָה</p>

<p>וְקִבּוּלָהּ לְמִדּוֹת הַחֲשׁוּבוֹת</p>

<p>וְקִיּוּמָהּ בְּחֵיק אַבְרָם וְשָׂרָה</p>

<p>רְאֵה גַלְגַּל וְכוֹכָבָיו צְבִי חֵן</p>

<p>הֲשִׁנּוּ אֶת גְּבוּל חֻקָּם כְּשַׂעְרָה</p>

<p>הֲנָחוּ כּוֹכְבֵי שַׁחַק וְאֶרֶץ</p>

<p>הֲמֵאֶמְצַע הֲכִי נָטְתָה וְסָרָה</p>

<p>וְאֵיכָכָה נְשַׁנֶּה הַגְּבוּלִים</p>

<p>וְהַמִּצְוֹת כְּקַלָּה וַחֲמוּרָה</p>

<p>הֲאִם צִיר מִפְּאַת מֶלֶךְ וְנָגִיד</p>

<p>בְּאִגֶּרֶת פְּתוּחָה אוֹ סְגוּרָה</p>

<p>יְבֹאֵנוּ הֲלֹא נֶחְרַד לְמוּלָהּ</p>

<p>הֲנִשְׁקֹט עַד תְּהִי לָנוּ פְתוּרָה</p>

<p>וְזֶה כַמָּה אֲשֶׁר מֶלֶךְ מְלָכִים</p>

<p>בּיַד חֹזָיו הֲכִי קָדַם וְהִתְרָה</p>

<p>וְלֹא נֶחְרַד לְדֵעָה סוֹד נְבִיאָיו</p>

<p>וְחֻקּוֹתָיו וְתוֹרָתוֹ וְשִׁבְרָהּ</p>

<p>וְהַלֵּילוֹת וְהַיָּמִים נְצַפֶּה</p>

<p>אֱלֵי עִתּוֹת אֱצֹר בָּם הַסְּחֹרָה</p>

<p>וְלֹא נַחְשֹׁב לְרֵעַ אוֹ לְאֹהֵב</p>

<p>לְבַד אִישׁ יִהְיֶה כָזֶה לְחֶבְרָה</p>

<p>וְנַחְקֹרָה לְיֹקֶר הַסְּחֹרוֹת</p>

<p>וְזֻלֻּתָם וְעִתּוֹת הַמְּכִירָה</p>

<p>וְנִצְטַיֵּד וְנִרְכַּב הָאֳנִיּוֹת</p>

<p>וְאַף אִם יִהְיֶה בַיָּם סְעָרָה</p>

<p>וְיַשְׁלִיךְ הַזְּמָן קַרְחוֹ כְפִתִּים</p>

<p>וְלֹא נָחוּשׁ לְקֶרַח אוֹ לְקָרָה</p>

<p>וְנִצְפֹּן הוֹן לְאִישִׁים יִבְעֲלוּ אֶת</p>

<p>נְשׁוֹתֵינוּ יְהוּ לָהֶם לְסִתְרָה</p>

<p>וְלֹא נִצְטַיְּדָה חָכְמָה וְיִרְאָה</p>

<p>לְצֹרֶךְ הַנְּסִיעָה הַגְּמוּרָה</p>

<p>וְיוֹם נָבוֹא וְנֵרָאֶה פְּנֵי אֵל</p>

<p>וּמַה נָּבִיא בְיָדֵנוּ תְּשׁוּרָה</p>

<p>נְשִׂיא הַדּוֹר לְמִי תֵאוֹת קְדֻשָּׁה</p>

<p>וּמִי יִסְכֹּן וְיִשְׁכֹּן בֵּית דְּבִירָהּ</p>

<p>וּמִי יַעַט מְעִילֵי הָענָוָה</p>

<p>וּמִי זֶה יֶאֱרֶה בָּשְׂמָהּ וּמוֹרָהּ</p>

<p>וּמִי יִצְפֹּר בְּהַר גִּיל־עַד וְיַחְפֹּר</p>

<p>בְּאֵר חָכְמָה וְיִשְׁתֶּה מֵי בְאֵרָהּ</p>

<p>וּמִי יַעַל מְרוֹם בִּינָה וְיָבוֹא</p>

<p>מְלוֹן קִצָּהּ וְכַרְמִלָּהּ וְיַעְרָהּ</p>

<p>וּמִי יִינַק שְׁדֵי חָכְמָה לְבַד אַתְּ</p>

<p>וְיָמֹץ בִּלְתְּךָ צוּפָהּ וְיַעְרָהּ</p>

<p>וּמִי זֶה בִּלְתְּךָ רָאָה יְקָרָהּ</p>

<p>וְאִישׁ בִּלְתְּךָ הֱכִינָהּ גַּם חֲקָרָהּ</p>

<p>וּמִי יֶהְגֶּה בְתוֹרַת אֵל לְבַד אָתְּ</p>

<p>וּמִי אִישׁ בִּלְתְּךָ יטֹּל שְׂכָרָהּ</p>

<p>וְלוּ הָיוּ מְתֵי בִין כַּחֲלוּקָהּ</p>

<p>תְּהִי עַצְמָהּ וּבָשָׂר מִבְּשָׂרָהּ</p>

<p>וְלוּ הָיוּ כְּבָשָׂר מִבְּשָׂרָהּ</p>

<p>תְּהִי נַפְשָׁהּ אֲשֶׁר תִּשְׁכֹּן בְּחֶדְרָהּ</p>

<p>וְלוּ נָדְרָה לְהוֹלִיד בֵּן בְּצַלְמָהּ</p>

<p>וְכִדְמוּתָהּ בְּךָ שֻׁלַּם לְנִדְרָהּ</p>

<p>וְהָיוּ כּוֹכְבֵי נִשְׁפָּהּ אֲפֵלִים</p>

<p>וְאַתָּה דּוֹד לְבַד אוֹרָהּ וְשַׁחְרָהּ</p>

<p>וְהָיוּ כָּל בְּנֵי תֵבֵל שְׁכֻרִים</p>

<p>בְּיֵין תּוֹעָה וְאַתְּ קָדְקֹד נְזִירָהּ</p>

<p>קְרַב אַתָּה נְשִׂיא הַדּוֹר מְשִׁיחַ</p>

<p>אֱלֹהֵי יַעֲקֹב וּשְׁכֹן חֲצֵרָהּ</p>

<p>וְהִתְעַנַּג בְּצוּף עֶדְנָהּ וְדִשְׁנָהּ</p>

<p>סְחַר סַחְרָהּ וְתִקְצֹר אֶת קְצִירָהּ</p>

<p>יְפוּצוּן חוּץ עֲיָנוֹת שִׂכְלְךָ דּוֹד</p>

<p>רְאֵה עַם אֵל אֲשֶׁר יִשְׁכֹּן בְּמָרָה</p>

<p>לְךָ יֵאוֹת הֱיוֹתְךָ אוֹת לְרִבּוֹת</p>

<p>וְלִהְיוֹת אַתְּ פְּדוּת חָכְמָה וְכָפְרָהּ</p>

<p>וְאַתָּה וַאֲשֶׁר הֵמָּה כְגִילְךָ</p>

<p>בְּעוֹלָם זֶה כְּנִרוֹת הַמְּנוֹרָה</p>

<p>נְשִׂיא הַדּוֹר רְאֵה כָּל הַיְצוּרִים</p>

<p>לְמוּל עֶרְכָּךְ כְּצֹאן קֵדָר וּבָצְרָה</p>

<p>וְלוּ יִשְׁתַּתְּפוּ עִמְּךָ בְּשֶׂכֶל</p>

<p>כְּמוֹ הִשְׁתַּתְּפוּ לָךְ בַּיְצִירָה</p>

<p>רְאֵה אַנְשֵׁי זְמַנְּךָ לָךְ נְתֻנִים</p>

<p>וְכָל נֶפֶשׁ לְמִשְמַעְתָּךְ זְהִירָה</p>

<p>רְאֵה כִּי שָׁחֲחוּ תַחְתָּךְ יְצוּרִים</p>

<p>וְהָיִיתָ לְעֵדַת אַל כְּפִירָהּ</p>

<p>וְאַתָּה לַזְּמָן נֵר מַעֲרָבִי</p>

<p>וְלָעֵדָה הֲלֹא שִׁמְשָׁהּ וְסַהְרָהּ</p>

<p>רְעֵה עֵדָה פְּאֵר הוֹדָהּ וְשִׂים אֶת</p>

<p>כְּסִילֶיהָ בְּמוֹ מַעְלַת בְּקָרָהּ</p>

<p>שְׁלֹף חֶרֶב גְּבוּרָה בֶּאֱוִילוּת</p>

<p>וּבִכְסִילוּת וְהַחְרֵם כָּל זְכוּרָהּ</p>

<p>וְשַׁלַּח חֵץ בְּאִישׁ לֹחֵץ וְתוֹרֶה</p>

<p>לְמַטָּרָה בְּלֵב נֶפֶשׁ יְהִירָה</p>

<p>בְּרוֹק בָּרָק וְכוֹנֵן חֵץ גְּעָרָה</p>

<p>וְשַׁלַּח חֵץ וּבָרָק מִמְּרֹרָה</p>

<p>וְכָל נֶפֶשׁ בְּמַעְלָתָהּ תּכוֹנֵן</p>

<p>וְתַבְדִּיל הַשְּׁחוֹרָה מִצְּחוֹרָה</p>

<p>וְשׁוּר יִפְעָתָךְ וּזְכֹר בְּאֵרָהּ</p>

<p>וְצוּר בּוֹרְאָהּ וּמַטְרִיפָהּ וּבֹרָהּ</p>

<p>בְּטֶרֶם יֶחֱשַׁךְ שִׁמְשָׁהּ וְאוֹרָהּ</p>

<p>וְלֶדֶת חֹק וּבִיאַת הַצְּפִירָה</p>

<p>רְאֵה עוֹלָם כְּמוֹ אוּלָם וְתֵבֵל</p>

<p>דְּמוּת בִּקְעָה וְנחְנוּ כַּחֲצִירָהּ</p>

<p>בְּבָקְרֵנוּ הֲכִי נָצִיץ וְנַחְלֹף</p>

<p>וְלָעֶרֶב הֲכִי נִשְׁכֹּן חֲרֵרָה</p>

<p>נְזִיר אַחִים וּמִי רָאוּי לְעֵדֶן</p>

<p>וְעֵדֶן גַּן לְמִי רָאוּי לְדִירָה</p>

<p>וּמִי יִבְנֶה בְּעוֹלַם הַנְּשָׁמוֹת</p>

<p>לְשִׁבְתּוֹ בֵּית זְבֻל אַרְמוֹן וְטִירָה</p>

<p>וְתוֹרַת אֵל לְמִי תִכּוֹן וּמִי זֶה</p>

<p>אֲשֶׁר יֵאוֹת לְעָבְדָהּ אוֹ לְשָׁמְרָהּ</p>

<p>וּמִי יַחְקֹר פְּעֻלַּת אֵל בְּשִׂכְלוֹ</p>

<p>וּמִי הָאִישׁ אֲשֶׁר יֵאוֹת לְחָקְרָהּ</p>

<p>לְבַד אַתָּה אֲבִי חָכְמָה וְנִזְרָהּ</p>

<p>צְבִי עֶדְיָהּ וּמִבְחוֹר רֹאשׁ אֲמִירָהּ</p>

<p>הֲנַנִּיחַ לְעוֹלַם הַנְּשָׁמוֹת</p>

<p>לְכָל גִּבֵּן וְאִישׁ בַּעַל חֲטֹרָה</p>

<p>וְיַרְוִיחוֹ בְסִכְלוּתָם לְעֵדֶן</p>

<p>וְנַרְוִיחַ בְּשִׂכְלֵנוּ מְעָרָה</p>

<p>הֲטוֹב כִּי תַעֲדֹפְנָה עַל שְׁנֵינוּ</p>

<p>בְּטוּב הַמַּעשִׂים פּוּעָה וְשִׁפְרָה</p>

<p>הֲבִסְגֻלּוֹת וְכֹחוֹת בֶּהֱמִיּוֹת</p>

<p>לְנֶפֶשׁ אִישׁ תְּהִי מַעְלָה וְיִתְרָה</p>

<p>רְאֵה הַתַּרְנְגוֹל וּשְׁכַח נְדִיבוּת</p>

<p>נְדִיבֵי עָם רְאֵה קַלּוּת לְבִכְרָה</p>

<p>רְאֵה גָּמָל אֲשֶׁר יוּלַד לְעָמָל</p>

<p>רְאֵה חַמּוֹר לְכָל מַשָּׂא וְתִגְרָה</p>

<p>וְעַכָּבִישׁ רְאֵה קַלּוּת פְּעָלָיו</p>

<p>וְרִשְׁתּוֹ לַזְּבוּב פָּרַשׂ וְדִקְרָה</p>

<p>וְעֵת אָרְגוֹ עֲגֻלָּה תוֹךְ עֲגֻלָּה</p>

<p>כְּאִלּוּ בַמְּחוּגָה הוּא תְאָרָהּ</p>

<p>וְלִבְנוֹת הֵיכְלֵי עֹנֶג וּבָתִּים</p>

<p>מְלֵאִים טוּב רְאֵה בִּנְיַן דְּבֹרָה</p>

<p>וְלַחְרִיצוּת רְאֵה דּוֹד הַנְּמָלָה</p>

<p>חֲרוּצַת יָד וְאַף אִם הִיא צְעִירָה</p>

<p>ְולַשַּׁחַל גְּבוּרַת לֵב וְאֹמֶץ</p>

<p>וְיָדוֹ הִיא כְּיַד עֵשָׂו שְׂעִירָה</p>

<p>וְלַמִּשְׁגַּל וְאֶל מַאְכָל וּמִשְׁתֶּה</p>

<p>רְאֵה חַזִּיר רְאֵה עֵגֶל וּפָרָה</p>

<p>וְהִתְיַחֵד אֱנוֹשׁ בִּלְבָד בְּנֶפֶשׁ</p>

<p>מְדַבֶּרֶת מְטֹהָרָה וּבָרָה</p>

<p>לְפָאֵר לֶאֱלֹהֶיהָ בְּכָל לֵב</p>

<p>וְלִבְחֹן סוֹד פְּעֻלַּת אֵל יְצָרָהּ</p>

<p>וְנֶפֶשׁ זֹאת מְזוֹנָהּ הַחֲסִידוּת</p>

<p>בְּיַעַן הִיא לְבַד רִפְאוּת לְשָׁדָּהּ</p>

<p>לְפִי שִׂכְלָהּ תְּהֻלַּל אוֹ תְחֻלַּל</p>

<p>וּמַעְלָתָהּ לְפִי צִדְקָהּ וְיָשְׁרָהּ</p>

<p>וְלֹא תוֹחִיל לְבַד אֶל הָאֱלֹהִים</p>

<p>לְרַפֹּאת מַחֲצָהּ מֶנָּהּ וְשִׁבְרָהּ</p>

<p>וְאִם הִיא בַּזְּמָן תִּגְעַל וְתִתְעַל</p>

<p>עֲלֵי אֶרֶץ הֲתִירָא בַהֲמִירָהּ</p>

<p>וְאֵיךְ תִּרְעַב אֲשֶׁר עַל עָב רְכוּבָהּ</p>

<p>וְתַשְׁלִיךְ יָהֳבָהּ עַל אֵל וְשִׂבְרָהּ</p>

<p>וְנֶפֶשׁ הַמְקַצֶּרֶת וְחֹטֵאת</p>

<p>בְּהַגִּיעַ זְמָן קִצָּהּ וְתֹרָהּ</p>

<p>בְּנֵי אֵל יַענוּ הֵם יֹאמְרוּ לָהּ</p>

<p>הֲזֹאת הִיא נָעֳמִי אֵל הֶאֱמִירָהּ</p>

<p>הֲזֹאת הִיא נָעֳמִי יָצְאָה לְלַקֵּט</p>

<p>בְּכַרְמֵי בִין וְאֵיךְ שָׁבָה נְעוּרָה</p>

<p>לְלַקֵּט יָצְאָה זֹאת מַה בְּיָדָהּ</p>

<p>וּמִלֶּדֶת תְּעוּדָה הִיא עֲצֻרָה</p>

<p>תְּנוּ לָהּ מִפְּרִי יַד מַעֲשֶׂיהָ</p>

<p>בְּמִשְׁקָלָם בְּמִדָּה בַּמְּשׂוֹרָה</p>

<p>רְאוּ מַה בֵּין הֱיוֹתָהּ בַּעֲרָבוֹת</p>

<p>וּבֵין לִהְיוֹת בְּגוּשׁ עָפָר מְדוֹרָהּ</p>

<p>וְאֵיכָה דּוֹד בְּדָבָר נעֲלֵינוּ</p>

<p>תְּהִי נֶפֶשׁ דְּבַר יֹצְרָהּ מְמִירָה</p>

<p>וְנָסֹב עַל דְּבַר חֵשֶׁק כְּעָצֵל</p>

<p>בְּמִטָּתוֹ וְהַדֶּלֶת בְּצִירָהּ</p>

<p>וְהַחֵשֶׁק וְהַשֵּׂכֶל הֲפָכִים</p>

<p>וּמִי יוּכַל לְאָוֶן וַעֲצָרָה</p>

<p>וְלַשֵּׂכֶל נְעִימוּת וַחֲשִׁיבוּת</p>

<p>וְהוֹד מַלְכוּת וּמִשְׁפַּט הַבְּכוֹרָה</p>

<p>וְאֵין תִּקְוָה וְאַחְרִית רַק לְהַכְרִית</p>

<p>לְנֶפֶשׁ תַּעֲבִיד שִׂכְלָהּ לְיִצְרָהּ</p>

<p>הֲיִמְצָא חֵן אֱנוֹשׁ אָנוּשׁ בְּנֶפֶשׁ</p>

<p>אֲשֶׁר יַלְדוּת וְיֵין חֵשֶׁק עֲבָרָהּ</p>

<p>וְהַנֶּפֶשׁ וְהַחֵשֶׁק כְּצָרוֹת</p>

<p>וְאֵין בֵּינָם לְעוֹלָמִים פְּשָׁרָה</p>

<p>וְאֵין טַעְנָה לְמִתְעַלֵּם וְרֶוַח</p>

<p>לְמִתְרַשֵּׁל וְעָצֵל בַּחֲקִירָה</p>

<p>אֲבָל חֻיַּב אֱנוֹשׁ לַחְקֹר תְּבוּנָה</p>

<p>וְלָבֹא עַד תְּכוּנָתָהּ וְחִקְרָהּ</p>

<p>וְנִתְבַּע אִישׁ כְּפִי כֹחוֹ וְשִׂכְלוֹ</p>

<p>וְהַכִּירוֹ לְמַעְלָתָהּ וְיָקְרָהּ</p>

<p>וְאַתְּ שָׁקוּל לְפִי שִׂכְלָךְ כְּרִבּוֹא</p>

<p>וְלָךְ חָכְמָה וְאֵיךְ תִּגְרַע שְׁאֵרָהּ</p>

<p>קְחָה שִׁירִי אֲסִיר חִשְׁקָךְ וְנַפְשׁוֹ</p>

<p>נְתוּנָה לָךְ וּבָהּ תִּמְשֹׁל לְמָכְרָהּ</p>

<p>וּבָאָה בַבְּרִית אִתְּךָ וְאָכֵן</p>

<p>בְּכָל דּוֹד בִּלְתְּךָ בָּגְדָה וְקָשְׁרָה</p>

<p>וּמִיּוֹם הַנְּדֹד הִפְרִיד שְׁנֵינוּ</p>

<p>לְחִשְׁקָךְ הַצְּבִי גֹּלָה וְסוּרָה</p>

<p>וְחָשַׁךְ לַנְּדֹד אוֹרָהּ וְזָהְרָהּ</p>

<p>וּמִיּוֹם הַנְּדֹד אוֹר לֹא זְכָרָהּ</p>

<p>מְחַכֶּה אֶל רְאוֹת יִפְעָתְךָ דּוֹד</p>

<p>וְלִבָּהּ בָּהּ כְלֵב אִשָּׁה מְצֵרָה</p>

<p>רְאֵה שִׁירִי וְזָכְרֵנִי לְטוֹבָה</p>

<p>נְזִיר אַחִים פְּאֵר תּוֹרָה וְכִתְרָהּ.</p>

<br>  

<p>וַיִּתְמַהּ הַשָּׂר עַל יְפִי הַשִּׁירָה הַמְהֻלָּלָה</p>

<p>וַיִּשָּׁבַע כִּי אֵין עַל עָפָר מָשְׁלָהּ</p>

<p>וַיֹּאמַר מַה נִכְבָּד וּמְאֻשָּׁר הָאִישׁ הַשְּׁלוּחִים אלָיו אֵלּוּ הַחֲרוּזוֹת</p>

<p>וְתָמֵהַּ אֲנִי אִם יֵשׁ אִישׁ בַּדּוֹר רָאוּי אֶל שִׁירָה כָזֹאת</p>

<p>וְיָרֵא אֲנִי פֶּן בִּהְיוֹתְךָ אֲהוּבוֹ</p>

<p>רָחַקְתָּ מִן הָאֱמֶת וְנָטיתָ מִנְּתִיבוֹ</p>

<p>לְקַיֵּם מַאֲמַר הֶחָכָם מֵיטַב הַשִּׁיר כְּזָבוֹ</p>

<p>וַאֲשֶׁר חֻיַּבְנוּ אֲנַחְנוּ קְהַל הַמְשֹׁרֲרִים</p>

<p>לְהַפְלִיג בְּשֶׁבַח וּבִגְנוּת בַּשִּׁירִים</p>

<p>אֵין לְהַרְחִיק לְגַמְרֵי הָאֱמֶת</p>

<p>עַד שֶׁנֹּאמַר מִן הַמֵּת חַי וּמִן הַחַי מֵת</p>

<p>אָמְנָם חֻיַּב הַמְשׁוֹרֵר לָשִׂים כָּל אִישׁ בְּמַעֲלָתוֹ</p>

<p>וּלְהַפְלִיג קְצָת עַל הָאֱמֶת בִּמְלִיצָתוֹ.</p>

<br>  

<p>וַיִּשָּׂא מְשָׁלוֹ וַיֹּאמַר:</p>
</blockquote>

<br>  

<blockquote>
<p>צְבִי חֵן שִׂים מְלִיצָתָךְ בְּנוּיָה</p>

<p>לְפִי חָכְמָה ולֹא עַל פִּי רְגִילוּת</p>

<p>וְשִׂים כָּל אִישׁ בְּמַעְלָתוֹ בְּשִׁירָךְ</p>

<p>כְּרוּב בִּיקָר וְלַשָּׂטָן בְּזֻלּוּת</p>

<p>תְּנָה צִיץ הוֹד אֱלֵי נָדִיב וְשׁוּעַ</p>

<p>וְתָאֵר זֵד וְאִישׁ נָבָל בְּנִבְלוּת</p>

<p>וְהַשַּׁחַל תְּתָאֵר בַּגְּבוּרָה</p>

<p>וְהָעוֹרֵב וְהַכֶּלֶב בְּכִילוּת</p>

<p>וְדַע כִּי אִישׁ יְתָאֵר הַגְּבוּרָה</p>

<p>בְּרִפְיוֹן יָד וְהַחָכְמָה בְּסִכְלוּת</p>

<p>לְדִמְיוֹן אִישׁ יְתָאֵר רוּם שְׁחָקִים</p>

<p>בְּמוֹ שִׁפְלוּת וְסִבּוּבָם בְּעַצְלוּת.</p>

<br>  

<p>וָאַעַן וָאֹמַר יֵדַע הַשָּׂר הַנִּכְבָּד</p>

<p>כִּי הָאִישׁ אֲשֶׁר פֵּאַרְתִּי בְשִׁירִי מֶלֶךְ לְמַעֲלָתוֹ נֶעֱבָד</p>

<p>וְלֹא עָבְַרתִּי הַגְּבוּל</p>

<p>וְלוּ הֶעֱלִיתִיו בְּשִׁירִי עַל זְבוּל</p>

<p>וְלוּ רָאִיתָ שִׁירוֹתַי אֲשֶׁר שָׁלַחְתִּי לוֹ בִימֵי חָרְפִּי</p>

<p>אָנֹכִי הַדַּל בְּאַלְפִּי</p>

<p>נִפְלֵאתָ עַל עֹצֶם חִשְׁקֵנוּ</p>

<p>וְיָדַעְתָּ כִּי לֹא שֶׁקֶר נִסְכֵּנוּ</p>

<p>וּבִפְרָט הַשִּׁירָה הַהֲדוּרָה</p>

<p>אֲשֶׁר לֹא יִשָּׁקֵל כֶּסֶף מְחִירָהּ</p>

<p>יִתְּנוּהָ מְלִיצֵי הַזְּמָן עַל רֹאשָׁם עֲטָרָה</p>

<p>אֲשֶׁר שָׁלַחְתִּי לוֹ הָעֵת הִרְחִיק נְדוֹדוֹ</p>

<p>וְהִגִּיעַנִי עַד שַׁעֲרֵי מָוֶת בְּפֵרוּדוֹ</p>

<p>וּבְחַבְלֵי הַשִּׁירָה הַהִיא מְשַׁכְתִּיו</p>

<p>עַד אֲשֶׁר אֶל בֵּית אִמִּי וְאֶל חֲדַר הוֹרָתִי הֲבֵאתִיו</p>

<p>וַיֹּאמֶר הַשָּׂר בְּחַסְדֶךָ</p>

<p>הַרְאֵנִי נָא אֶת כְּבוֹדֶךָ.</p>

<br>  

<p>וָאֶשָּׂא מְשָׁלִי וָאֹמַר:</p>
</blockquote>

<br>  

<blockquote>
<p>רָאִיתִי הַשֶּׁמֶשׁ יִזְרַח</p>

<p>בִּתְקוּפָתוֹ וּבְטָהְרָתוֹ</p>

<p>עַל חוּג שָׁמַיִם יִתְהַלָּךְ</p>

<p>יָרוּץ אֹרַח בִּמְסִבָּתוֹ</p>

<p>וּתְקוּפָתוֹ עַד לִקְצוֹת אֶ–</p>

<p>רֶץ אֵין נִסְתָּר מֵחַמָּתוֹ</p>

<p>וּמְאוֹרֵי אוֹר בַּשָּׁמַיִם</p>

<p>קֹדְרִים מוּל זֹהַר יִפְעָתוֹ</p>

<p>יִפרֹשׂ כַּנְפֵי אוֹר יִקָּחֵם</p>

<p>יִשָּׂאֵמוֹ עַל אֶבְרָתוֹ</p>

<p>רָאִיתִי עָמַדְתִּי מַרְעִיד</p>

<p>לִבִּי יִתַּר מֵחֶרְדָּתוֹ</p>

<p>כִי נֶעְכַּרְתִּי עַד זָכַרְתִּי</p>

<p>חֶמְדַּת לִבִּי וּסְגֻלָּתוֹ</p>

<p>נֶטַע נַעְמָן צִנְצֶנֶת מָן</p>

<p>לָקַח מִמֶּנִּי עֶמְדָּתוֹ</p>

<p>כִּי הוּא שֶׁמֶשׁ הַחָכְמָה הוּא</p>

<p>הַזּוֹרֵחַ בִּגְבֻרָתוֹ</p>

<p>הַמֵּסִיר שָׂפָה לִמְלִיצִים</p>

<p>שִׂכֵּל שִׁירוֹ מִדֵּי צֵאתוֹ</p>

<p>כָּל לָשׁוֹן תָּקוּם לַמִּשְׁפָּט</p>

<p>אִתּוֹ תַּרְשִׁיעַ צִדְקָתוֹ</p>

<p>הוּא אוֹר לִבִּי הוּא שִׂמְחָתוֹ</p>

<p>הוּא חַגּוֹ חָדְשׁוֹ שַׁבַּתּוֹ</p>

<p>הוּא יַרְדֵּן הַשֵּׂכֶל כִּי בוֹ</p>

<p>יִטְהַר כָּל לֵב מִצָּרַעְתּוֹ</p>

<p>הוּא עַצְמוּת הַשֵּׂכֶל עֶלְיוֹן</p>

<p>הוּא אֵיכוּתוֹ הוּא מָהוּתוֹ</p>

<p>הוּא חֹמֶר לוֹ הוּא פוֹעֵל לוֹ</p>

<p>הוּא צוּרָתוֹ הוּא תַכְלִיתוֹ</p>

<p>מִי זֶה יֶחְשֹׂף סוֹד הֶגְיוֹנוֹ</p>

<p>מִי זֶה יִמְצָא אֶת חִידָתוֹ</p>

<p>אִלּוּ נוֹדַע בִּבְנֵי אֵלִים</p>

<p>אָז יֶחְפָּצוּן אֶת קִרְבָתוֹ</p>

<p>אִלּוּ הִטָּה יַד שִׂכְלוֹ עַל</p>

<p>יָם הַבִּין נָס מִגַּעְרָתוֹ</p>

<p>אִלּוּ פָגַע בִּסְנֵה מֹשֶׁה</p>

<p>אֻכַּל חֻבַּל מִלַּבָּתוֹ</p>

<p>אִלּוּ פָגְעוּ בוֹ נִשְׂרָפוּ</p>

<p>שַׁדְרַךְ מֵישַׁךְ מִגַּחַלְתּוֹ</p>

<p>הָהּ לִבְרָקָיו כִּי הֵאִירוּ</p>

<p>עַד כִּי גִלּוּ לִי חֶמְדָּתוֹ</p>

<p>כִּי הִשְׁאִירוּ אֹתִי אַחְרֵי</p>

<p>נָסְעוֹ כּוֹאֵב לִנְסִיעָתוֹ</p>

<p>רָאִיתִי הַחֵשֶׁק כֵּלַי</p>

<p>כֵּלָיו רָעִים מִן נִדְבָתוֹ</p>

<p>רָאִיתִי עֵת פָּתַח שָׁמָיו</p>

<p>מַרְאוֹת שֵׂכֶל וּתְמוּנָתוֹ</p>

<p>רָאִיתִי כָּל שַׂר בּוֹ נִקְשָׁר</p>

<p>שָׂרִים סָרִים אֶל מִשְׁמַעְתּוֹ</p>

<p>רָאִיתִי כִּי כָל שָׂרִים יִקְ–</p>

<p>חוּ בִכְלֵיהֶם מִזִּמְרָתוֹ</p>

<p>רָאִיתִי הֵימָן עִם כַּלְכֹּל</p>

<p>נִלְאוּ כַלְכֵּל סוֹד דִּבְרָתוֹ</p>

<p>רָאִיתִי אָסָף לֹא יָסֵף</p>

<p>דַּבֵּר עֵת שָׁמַע אִמְרָתוֹ</p>

<p>רָאִיתִי כָּל לָשׁוֹן דָּבֵק</p>

<p>אֶל חֵךְ לֹחֵךְ צוּף יַערָתוֹ</p>

<p>רָאִיתִי דָּוִד וּשְׁלֹמֹה</p>

<p>כִּי יִתמָהוּ עַל חָכְמָתוֹ</p>

<p>רָאיתָ חִירָם וּבְצַלְאֵל</p>

<p>עֵירֻמִּם הֵם מֵעָרְמָתוֹ</p>

<p>רָאִיתִי כִּי אַלְמֻדְנַבִּי</p>

<p>לֹא הִשִּׂיג אַבְקַת שִׁירָתוֹ</p>

<p>לוּ חֻבַּר מִכָּל הַלִּבּוֹת</p>

<p>כִּי כֻלָּם בָּאִים בִּבְרִיתוֹ</p>

<p>חִשְׁקוֹ הָאֵשׁ וּמְשָׁלָיו הָ–</p>

<p>עֵצִים לִבִּי שֵׂה עֹלָתוֹ</p>

<p>חָפֵץ הַשֵּׂכֶל הָעֶלְיוֹן</p>

<p>הַרְאוֹת לָנוּ אֶת עַצְמוּתוֹ</p>

<p>יָרַד מִכִּסְאוֹ בָּא אֶל בֵּית</p>

<p>אִמּוֹ אֶל חֶדֶר הוֹרָתוֹ</p>

<p>וַיָּבֹא אֵלֶיהָ וַתַּ–</p>

<p>הַר לוֹ וַיּוֹלֶד בִּדְמוּתוֹ</p>

<p>עַד כִּי הַשֵּׂכֶל הַפֹּעֵל</p>

<p>עַל יָדוֹ נָתַן טַבַּעְתּוֹ</p>

<p>לָתֵת תַּבְנִית לַחְתֹּם תָּכְנִית</p>

<p>לָתֵת אֶל כָּל חַי צוּרָתוֹ</p>

<p>קוּמִי שִׁירָתִי יָפָתִי</p>

<p>יוֹנַתִי וּלְכִי וּמְצָאתוֹ</p>

<p>הִלְכִי זִמרָתִי סֹבִּי עִיר</p>

<p>אוּלַי תִּקָּרִי לִקְרָאתוֹ</p>

<p>סֹבִּי צָפוֹן בּוֹאִי תֵימָן</p>

<p>בּוֹאִי סוּכּוֹ וֹמְעוֹנָתוֹ</p>

<p>גַּלִּי שׁוּק וּנְהָרוֹת עִבְרִי</p>

<p>עַד בּוֹאֵךְ חַדְרֵי משְׂכִּיתוֹ</p>

<p>דִּרְשִׁי שִׁירָתִי בִּמְקוֹם הַ–</p>

<p>חֵשֶׁק וּסְבִיבוֹת גִּבְעָתוֹ</p>

<p>אוּלַי נֶחְבָּא אֶל הַכֵּלִים</p>

<p>וּבְלֵב חֹשְׁקִים שָׂם תַּחְנֹתוֹ</p>

<p>אִם שָׂם בֵּין כּוֹכָבִים קנּוֹ</p>

<p>תָּצוּרִי עָלָיו עַד רִדְתּוֹ</p>

<p>הֵיטִיבִי נַגֵּן הַרְבִּי שִׁיר</p>

<p>אוּלַי יַעַן עֵת שָׁמְעָתוֹ</p>

<p>הָרִימִי בַכּוֹחַ קוֹלֵךְ</p>

<p>אוּלַי יֵעוֹר מִשִּׁכְּחָתוֹ</p>

<p>אלַ תִּדֹּמִּי אוּלַי יָשֵׁן</p>

<p>הוּא יִקַּץ מִתַּרְדֵּמָתוֹ</p>

<p>שִׁירָתִי מַה תּגִּידִי לוֹ</p>

<p>שֶׁחָלִיתִי עַל אַהְבָתוֹ</p>

<p>לָמָּה לָקַח לִבִּי מִתּוֹךְ</p>

<p>קִרְבִּי אִם נִכְסַף אֶל בֵּיתוֹ</p>

<p>אַחְלַי יִזְכָּר־לוֹ עֵת הָיָה</p>

<p>קִיר לִבִּי רֵאשִׁית מַמְלַכְתּוֹ</p>

<p>יָשִׂים דִּמְעָתִי עַל נֹדוֹ</p>

<p>אֶל תּוֹךְ נֹאדוֹ וּבְסִפְרָתוֹ</p>

<p>אִם יִמְצָא אַהְבָתִי חוֹמָה</p>

<p>יִבְנֶה עָלֶיהָ טִירָתוֹ</p>

<p>אִם דֶּלֶת הִיא יָצוּר עָלֶי–</p>

<p>הָ לוּחַ אֶרֶז בַּחְנֹתוֹ</p>

<p>אִם יִחְפֹּץ לַעְלוֹת שָׁמַיְמָה</p>

<p>יַשְׁלִיךְ עָלַי אֶת אַדַּרְתּוֹ</p>

<p>אִם לָנוּחַ תּוֹךְ לֵב חֹשֵׁק</p>

<p>קִיר לִבִּי הִנֵּה מִטָּתוֹ</p>

<p>אִם יִתְמַהְמַהּ מַה לִּי עוֹד אִם</p>

<p>לֹא יִשְׁלַח לִי אֶת בִּרְכָתוֹ</p>

<p>כָּזֹאת אִמְרִי אֵלָיו עַד אָן</p>

<p>דּוֹדְךָ יִזְעַק מֵאַנְחָתוֹ</p>

<p>עֶבֶד נִמְכַּר לָךְ לִצְמִתֻת</p>

<p>הַגִּידָה לִּי מַה מַּשְׂכֻּרְתּוֹ</p>

<p>עַד מָתַי תִּתְאַכְזַר עָלָיו</p>

<p>עַד אָן תִּבְזֶה אֶת עַנּוֹתוֹ</p>

<p>עַד מָתַי הָרוּג חִשְׁקֶךָ</p>

<p>עַל הָעֵץ תָּלִין נִבְלָתוֹ</p>

<p>לָמָּה הִכִּיתָ עַבְדֶּךָ</p>

<p>עִם אַבְנֵי פֵרוּד וּסְקַלְתּוֹ</p>

<p>לָמָּה שָׁלַחְתָּ אֵשׁ חִשְׁקָךְ</p>

<p>עַל לֵב מֹדַעְתָּךְ וּשְׂרַפְתּוֹ</p>

<p>לָמָּה הֵבֵאתָ אִישׁ סוֹדְךָ</p>

<p>תּוֹךְ יָם הַחֵשֶׁק וּטְבַעתּוֹ</p>

<p>כָּזֹאת אִמְרִי אֵלָיו דּוֹדְךָ</p>

<p>תָּמִיד נִצָּב עַל מִשְׁמַרְתּוֹ</p>

<p>נֹשֵׂא עַל כָּתֵף מַהְלָלְךָ</p>

<p>וּנְדִיבוּתְךָ עַל דָּבֶּשְׁתּוֹ</p>

<p>מִתְיַצֵּב וּמְצַפֶּה לִרְאוֹת</p>

<p>מַה זֶּה תָשִׁיב עַל תּוֹכַחְתּוֹ</p>

<p>אִם חָטָא לָךְ לָקַח מִיָּדְ–</p>

<p>ךָ כִפְלַיִם מֵחַטָּאתוֹ</p>

<p>אִם לֹא יָשׁוּב אֵלָיו חִנְּךָ</p>

<p>אָנָה יוֹלִיךְ אֶת חֶרְפָּתוֹ</p>

<p>בַּמֶּה יִתְרַצֶּה לָשׁוּב אֶל</p>

<p>חִנְךָ הַשָּׂר לִפְנֵי מוֹתוֹ</p>

<p>אִם בִּבְכִי וּדְמָעוֹת הִנֵּה</p>

<p>כִּי הוֹבִישׁ עַיִשׁ בִּבְכִיתוֹ</p>

<p>גַּם שָׂכַר עָלֶיךָ גִיחוֹן</p>

<p>וּפְרָת לִהְיוֹת עִם דִּמְעָתוֹ</p>

<p>כָּל מֵרֵעָיו לֹא־יָכֹלוּ</p>

<p>הָקִים אוֹתוֹ וּלְהַבְרוֹתוֹ</p>

<p>וַיְמָאֵן הִתְנַחֵם עַד כִּי</p>

<p>תֵּפֶן הַשָּׂר אֶל מִנְחָתוֹ</p>

<p>שִׁירָתִי אִם יִפְגָּשֵׁךְ אִישׁ</p>

<p>מַה תָּשִׁיבִי לִשְׁאֵלָתוֹ</p>

<p>הִנֵּה מִנְחַת עִמָּנוּאֵל</p>

<p>לִשְׁלֹמֹה הַשָּׂר מֹדַעְתּוֹ.</p>

<br>  

<p>כִּשְׁמֹעַ הַשָּׂר יְפִי הַשִּׁירָה</p>

<p>נִפְלָא עַל חַשְׁמַלֵּי זָהֳרָהּ</p>

<p>וַיֹּאמַר שִׁירָתְךָ זֹאת גּבָרְהָ</p>

<p>עַל כָּל הַשִּׁירוֹת בְּיָפְיָהּ</p>

<p>וְחִשְׁקְכֶם זֶה כָמוֹהוּ מִן הָעוֹלָם לֹא נִהְיָה</p>

<p>וְעַתָּה הַגֶּד־נָא לִי אִם חֲשׁוּקְךָ זֶה חָטָא לְךָ מֵעוֹדוֹ</p>

<p>וְאִם הוּא הָאִישׁ אֲשֶׁר שָׁמַעְתִּי בַעֲדוֹ</p>

<p>כִּי עָלֶיךָ יְנוֹפֵף יָדוֹ</p>

<p>וּפָרַע חֹק הַמּוּסָר</p>

<p>בְּקָרְאוֹ אוֹתְךָ בִּכְתָבוֹ אֲרִי נוֹהֵם מִתּוֹךְ קֻפָּה שֶׁל בָּשָׂר</p>

<p>וָאַעַן וָאֹמַר אֲדֹנִי לֹא זֶה הַדֶרֶךְ ולֹא זֹה הָעִיר</p>

<p>כִּי הָאישׁ אֲשֶׁר הֵרִים יָד בִּי מִמֶּנִי לְיָמִים צָעִיר</p>

<p>וּשְׁמוֹ יוֹאָב שָׂר הַצָּבָא אֲשֶׁר להִלָּחֵם עִמִּי בָא</p>

<p>וּבְעֵת יָצָאתִי לִקְרָאתוֹ עִם חֵיל מְלִיצוֹתַי נֶחְבָא</p>

<p>וְעָמַד בִּרְאוֹתוֹ אוֹתָם מִשְׁתָּאֶה</p>

<p>וּבְעֵת אָמַרְתִּי לוֹ לְכָה פָנִים נִתְרָאֶה</p>

<p>וּרְאֵה וַעֲשֵׂה בְּתַבְנִיתָם אֲשֶׁר אַתָּה מָרְאֶה</p>

<p>נִסְתַּר אוֹ נֶחְבָּא אֵין רוֹאֶה</p>

<p>וַיֹּאמֶר הַשָּׂר אֵיךְ הָיָה הַדָּבָר</p>

<p>וָאַעַן וָאֹמַר יֵדַע אֲדֹנִי הַנָּבָר</p>

<p>כִּי יוֹאָב שַׂר הַצָּבָא אֲשֶׁר שָׁמַעְתָּ מֵעִנְיָנָיו</p>

<p>הָיָה אִישׁ חָכָם בְּעֵינָיו</p>

<p>גַּאֲוָה אֲפִיקֵי מָגִנָּיו</p>

<p>וְכָל חַיּוֹת לֹא יַעַמְדוּ לְפָנָיו</p>

<p>וְהוּא לְכָל מִבְצָר יִשְׂחָק</p>

<p>וּמִכָּל חֲכַם לֵב יִרְחָק</p>

<p>וְגָעַר בּוֹ וְנָס מִמֶּרְחָק</p>

<p>וַיְהִי הַיּוֹם וּמֵיְיָ הָיְתָה נְסִבָּה</p>

<p>וְשָׁמַע כִּי הוֹצֵאתִי עָלָיו דִּבָּה</p>

<p>וְסִפַּרתִּי מִמֶּנּוּ הֶבֶל וְרָעָה רַבָּה</p>

<p>בְּפִי וּבְמִכְתָּבִי</p>

<p>אֲשֶׁר לֹא צִוִּיתִי וְלֹא דִבַּרְתִּי ולֹא עָלְתָה עַל לִבִּי</p>

<p>וַיִּתְנַדֵּב לְנוֹפֵף עָלַי צוּר חַרבּוֹ</p>

<p>וַיִּכְתֹּב אֵלַי אִגֶּרֶת כַּאֲשֶׁר עִם לְבָבוֹ</p>

<p>כָּתַב בָּהּ הֲתֻלִים וְחִידוֹת</p>

<p>וּפְנֵיהֶם וְכַנְפֵיהֶם פְּרֻדוֹת</p>

<p>פַּעַם יִתְנַשֵּׂא וּפַעַם יִכָּנַע</p>

<p>פַּעַם יְחָרֵף וּפַעַם יִמָּנַע</p>

<p>הָלַךְ בְּשִׁירוֹ נָד וָנָע</p>

<p>הִזְכִּיר בּוֹ שִׁיר הַיִּחוּד אֲשֶׁר לוֹ</p>

<p>לְהַרְאוֹת הָעַמִים וְהַשָּׂרִים שִׂכְלוֹ</p>

<p>וְכַאֲשֶׁר קָרָאתִי אִגַּרְתּוֹ לִבִּי הִתְאַנָּף</p>

<p>כִּי לֹא הָיָה לִדְבָרָיו שֹׁרֶשׁ וְעָנָף</p>

<p>וָאֲכוֹנֵן מֵיתְרֵי מִכְתָּבִי</p>

<p>וָאָשִׁיב לוֹ דָבָר כַּאֲשֶׁר עִם לְבָבִי</p>

<p>וְאֵלֶּה דִבְרֵי אִגַּרְתִּי</p>

<p>הַשְּׁלוּחָה אֵלָיו מֵאתִּי:
<br><br />
מִי זֶה מַחְשִׁיךְ עֵצָה בְמִלִּים</p>

<p>לָחוּד חִידוֹת וְלָשֵׂאת מְשָׁלִים</p>

<p>בְּרֹב חֲלוֹמוֹת וַהֲבָלִים</p>

<p>יִלְעַג וְאֵין מַכְלִים</p>

<p>הֲקוֹלְךָ זֶה בְּנִי יוֹאָב שַׂר הָעֲשָׂרוֹת</p>

<p>יְחוֹלֵל אַיָּלוֹת וַיֶחֱשֹׂף יְעָרוֹת</p>

<p>תִּקַּח מֵחֵלֶם וּמִטּוֹבִיָּה עֲטָרוֹת</p>

<p>כִּי תִכְתֹּב עָלַי מְרֹרוֹת</p>

<p>לֹא יָדַעְתִּי סְפֹרוֹת</p>

<p>חַיֶּיךָ אִם חֲלוֹם חָלַמְתָּ אֲנִי אֶפְתֹּר</p>

<p>וְיִרְעֲשׁוּ הַסִּפִּים אִם אַךְ הַכַּפְתֹּר</p>

<p>וּבִמְקוֹם שַׁאֲגַת אַרְיֵה וְקוֹל שַׁחַל מַה לְּקוֹל הַתּוֹר</p>

<p>זֶה כַמֶּה שָׁמַעְתִּי כִּי תּוֹר</p>

<p>אַךְ לֹא הֶאֱמַנְתִּי כִּי תַעֲשֶׂה וְתִסְתּוֹר</p>

<p>וְלָכֵן קַבֶּל־לְךָ אַבְנֵי קֶלַע תִּקְלַע מְלִיצָתִי כִּי הִגִּיעַ הַתּוֹר</p>

<p>וְתִקְצוֹר קְצִירְךָ אֲשֶׁר זָרַעְתָּ</p>

<p>וְתִשְׁמַע מֵאַשֶׁר הִגַּדְתָּ וְהוֹדַעְתָּ וְהִשְׁמַעְתָּ</p>

<p>חַיֶּיךָ אֲדֹנִי עֲדַיִן לֹא הִגַּעְתָּ לְרוֹעֵי צֹאן</p>

<p>וּדְבָרֶיךָ לֹא לְרָצוֹן</p>

<p>כִּי תִכְתֹּב עָלֵינוּ לָצוֹן</p>

<p>וְאִם עָסַקְתָּ בְּפֵרוּשׁ וּבִגְמָרָא</p>

<p>לֹא זָכיתָ לִהְיוֹת תַּנָּא אוֹ אֲמוֹרָא</p>

<p>וְיָדַעְתִּי כִּי רַעְיוֹנֶיךָ עָבְרוּ עַל דִּבְרֵי סְדוֹם וַעֲמוֹרָה</p>

<p>וַיִּכְרְתוּ מִשָּׁם זְמוֹרָה</p>

<p>וְלָכֵן שׁוֹלְחִים לְאַפָּם אֶת הַזְּמוֹרָה</p>

<p>וְשָׁמַעְתִּי כִּי בֵין אַחִים תַּפְרִיא</p>

<p>וְלָכֵן כָּעֵת בַּמָּרוֹם תַּמְרִיא</p>

<p>שָׁלַחְתָּ אִגֶּרֶת הֲתֻלִים</p>

<p>וָאֶקְרַב אֵלֶיהָ וְלֹא מָצָאתִי לָהּ בְּתוּלִים</p>

<p>וְעַתָּה הַכֶּר־נָא לְמִי הַחוֹתֶמֶת וְהַפְּתִילִים</p>

<p>הֶרְאֵיתָנוּ תְפִלַּת הַיִּחוּד אֲשֶׁר לָךְ</p>

<p>אֲשֶׁר הִיא לְעֵדָה עַל שִׂכְלָךְ</p>

<p>אָחִי יְהִי לְךָ אֵת אֲשֶׁר לָךְ</p>

<p>הַגֶּד־נָא הַשָּׂר מִמִּי נָעָמְתָּ</p>

<p>מָה הַחֲלוֹם הַזֶּה אֲשֶׁר חָלָמְתָּ</p>

<p>לְהִתְפָּאֵר בְּחָכְמוֹת נַעֲלָמוֹת</p>

<p>וַתֹּאמַר עֶשֶׂר יָדוֹת לִי בְּכָל חָכְמוֹת</p>

<p>הֲשָׁמַעְתָּ מִיָּמֶיךָ עַל הַהִגָּיוֹן</p>

<p>הֲרָאִיתָ לְעוֹלָם סֵפֶר הַחִזָּיוֹן</p>

<p>וְאֵיךְ לֹא תֶחֱרַד וְלֹא תִלָּפֵת</p>

<p>וְלֹא רָאִיתָ לְעוֹלָם סֵפֶר הַמּוֹפֵת</p>

<p>הֲנִגְלוּ לְךָ תַּעֲלֻמוֹת הַהֶקֵּשׁ</p>

<p>כִּי לִדְרֹשׁ בְּכָל חָכְמָה תְּבַקֵּשׁ</p>

<p>הֲלָמַדְתָּ סֵפֶר הַנִּצּוּחַ וְהַשִּׁירוֹת</p>

<p>וְסֵפֶר הַמְּלִיצָה וְהַמַּאֲמָרוֹת</p>

<p>וְאִם לִבְּךָ דָבָר טוֹב רָחָשׁ</p>

<p>הֲיָדַעְתָּ סֵפֶר הַחוּשׁ וְהַמֻּחָשׁ</p>

<p>וְאִם אַתָּה הָאֹמֵר לַצּוּלָה חֳרָבִי</p>

<p>הֲלָמַדְתָּ הַזַּהֲרָאבִי</p>

<p>וְאִם לָמַדְתָּ הַפָּרָשָׁה עִבְרִי</p>

<p>הֲרָאִיתָ סֵפֶר הָאַוִּירִי</p>

<p>הַגֶּד־נָא מָה אָמוּר</p>

<p>בְּסֵפֶר הַטּוֹב הַגָּמוּר</p>

<p>וּמַה דְּרָכָיו וּמַה מִּשְׁפָּטוֹ</p>

<p>וּמַה בְּסֵפֶר הַנֶּפֶשׁ לַאֲרִיסְטוֹ</p>

<p>מַה תִּתְהַלֵּל בָעֲמָקִים וְעִמְקְךָ זָב</p>

<p>וּבָתֵּי חָכְמוֹתֶיךָ לְאַכְזָב</p>

<p>וְאֵיךְ שִׁיר יִחוּדְךָ לֹא פֵאַרְתָּ</p>

<p>וּבִמְחוּגַת הַשֵּכֶל אוֹתוֹ לֹא תֵאַרְתָּ</p>

<p>וְאִגֶּרֶת טוֹבָתְךָ לֹא עִטַּרְתָּ</p>

<p>וְעַל כַּמָּה שְׁגָגוֹת עָבַרְתָּ</p>

<p>וְלוּ יָדַעְתָּ כַּמָּה שָׁגִיתָ בְּמִלּוֹת אֲמָרֶיךָ</p>

<p>אָז שָׁמַרְתָּ מַחֲסוֹם לְפִיךָ וּגְבוּל לִדְבָרֶיךָ</p>

<p>בְּשׂוּמְךָ בְּמִלַּת וּבֶן אָדָם הַשּׁוּרֶק בִמְקוֹם מֶלֶךְ</p>

<p>לֹא יָדַעְתָּ הַדֶּרֶךְ אֲשֶׁר בָּהּ תֵּלֶךְ</p>

<p>וּבַעשׂוֹתְךָ צָמִיד וְתָמִיד עַל מִשְׁקַל עוֹלָמִית</p>

<p>לֹא מָצָאתִי לְךָ רֵעַ וְעָמִית</p>

<p>אַחַת דָּתְךָ לְהָמִית</p>

<p>והוּא מַה שֶּׁיּוֹרֶה עַל תִּגְבֹּרֶת הנֶּפֶשׁ הַבֶּהָמִית</p>

<p>וּבְאָמְרְךָ וּמַה לַּתֶּבֶן אֶת הַבָּר</p>

<p>וְשַׂמְתָּ הַשּׁוּרֶק בִּמְקוֹם מֶלֶךְ אֵי זֶה דֶרֶךְ עָבָר</p>

<p>רוּחַ הַשִּׁירִים אִתְּךָ לוֹא לִזרוֹת וְלוֹא לְהָבֵר</p>

<p>וּבְאָמְרְךָ שׁוֹד שׁוֹטֵף בִּמְקוֹם שׁוֹט</p>

<p>יוֹרֶה עַל הֱיוֹתְךָ בְּיַם הַפָּסוּק בְּאֵין מָשׁוֹט</p>

<p>וּבְאָמְרְךָ לֹא תְבַזֶּה בִּמְקוֹם יְבַזֶה</p>

<p>עֱנוּת הַשִּׁיר תִּבְזֶה</p>

<p>לֹא יָדַעְתִּי מַה זֶּה וְעַל מַה זֶּה</p>

<p>וּבְאָמְרְךָ חֲכַם בִּינָה שָׁבָה בִינָתְךָ לְחָכְמָה</p>

<p>אוֹי לָהּ לְאוֹתָהּ כְּלִמָּה</p>

<p>וּבְאָמְרְךָ תַּלְמִידְךָ אֲנִי וּמֵימֶיךָ אֲנִי שׁוֹתֶה</p>

<p>לֹא כֵן אָחִי כִּי גֶחָלִים עַל הָרֹאשׁ אַתָּה חוֹתֶה</p>

<p>פֶּן יֹאמְרוּ הָרַב כַּתַּלְמִיד</p>

<p>וְהַכְּלִי כַּצָּמִיד</p>

<p>הַכֹּל הוֹלֵךְ אַחַר הַמַּעֲמִיד</p>

<p>וּבְאָמְרְךָ הֶעָלֶה נִדָּף תַּעֲרֹץ וְאֶת קַשׁ יָבֵשׁ תִּרְדֹּף</p>

<p>לֹא כֵן אַתָּה בְעֵינֶיךָ כִּי בְצַד וּבְכָתֵף תֶּהְדֹּף</p>

<p>וְעַל הוֹדָאָתְךָ בִגְדֻלָתִי תִּשְׁמַע חֲלוֹם לִפְתֹּר</p>

<p>בָּנִיתָ אִי אַתָּה יָכוֹל לִסְתֹּר</p>

<p>וְהִשְׁתּוֹקֶקְךָ לְהִתְאַבֵּק בַּעֲפַר רַגְלָי</p>

<p>נוֹדָע כִּי זֶה לִשְׁלֵמוּת פְּעָלָי</p>

<p>וְלִשְמֹעַ נֹעַם מְשָׁלָי</p>

<p>וּמִי לִמֶּדְךָ לוֹמַר מִן זֶבֶד זַבְדוּת</p>

<p>וּמִן עַנְפֵי וְהֵם זְכָרִים פְּרוּדוֹת</p>

<p>וְאֵיךְ תֹּאמַר הֲרֵינִי כְבֶן עַזַּאי בְּשׁוּקֵי טְבֶרְיָה</p>

<p>וּבְאָמְרְךָ גְוִיֵּנוּ מִן גְּוִיָּה</p>

<p>הִכִּיתָ הַשִּׁיר בִּצְדִיָּה</p>

<p>פֶּצַע וְחַבּוּרָה וּמַכָּה טְרִיָּה</p>

<p>וְלֹא הָיִיתָ מִבְּנֵי עֲלִיָּה</p>

<p>וּבְאָמְרְךָ אִם תּוּכַל הֲשִׁיבֵנִי עָרְכָה לְפָנַי הִתְיַצָּבָה</p>

<p>הִנֵּה קָמָה אֲלֻמָּתִי וגַם נִצָּבָה</p>

<p>וּבְאָמְרְךָ שֶׁיִּהְיֶה לִי סִבָּה</p>

<p>אֵיךְ לֹא אָמַרְתָּ שֶׁתִּהְיֶה בִּלְשׁוֹן נְקֵבָה</p>

<p>וּבְאָמְרְךָ וְיִתְאַמֵּת כַּוָּנָתִי אֱמָר־נָא הָאֱמֶת</p>

<p>מַדּוּעַ לֹא אָמַרְתָּ וְתִתְאַמֵּת</p>

<p>וְעַתָּה אַחֲרֵי אֲשֶׁר מַעֲלָתְךָ בְעֵינֶיךָ גָדְלָה</p>

<p>וַתִּתֵּן אֶת נַפְשְׁךָ בְּכָל עַמֵּי הָאָרֶץ לְשֵׁם וְלִתְהִלָּה</p>

<p>מֶה חָטָא לְךָ הַדִּקְדּוּק וְהַפְּעֻלָה</p>

<p>כִּי הֵבֵאתָ עֲלֵיהֶם וְעַל מַמְלַכְתָּם חטָאָה גְדֹלָה</p>

<p>לְתִתָּם לְדֵרָאוֹן לְכָל בָּשָׂר</p>

<p>וְלֹא נָהַגְתָּ בָהֶם דֶּרֶךְ מוּסָר</p>

<p>וְאֵיך לֹא לָמַדְתָּ מִמְּלִיצוֹתַי</p>

<p>וּמִשִּׁיר עֲלִיצוֹתַי</p>

<p>שֶׁכֻּלָּם מַתְאִימוֹת וְשַׁכְּלָּה אֵין בָּהֶם</p>

<p>אֶחָד בְּאֶחָד יִגָּשׁוּ וְרוּחַ לֹא יָבֹא בֵינֵיהֶם</p>

<p>בְּכָל הָאָרֶץ יָצָא קַוָּם וּבִקְצֵה תֵבֵל מִלֵּיהֶם</p>

<p>מִשֵּׂתָם יָגוּרוּ אֵלִים</p>

<p>וְשָׁם רָאִינוּ אֶת הַנְּפִילִים</p>

<p>צֶדֶק לָבְשׁוּ וַיִּלְבָּשֵׁם</p>

<p>הֵמָּה הַגִּבּוֹרִים אֲשֶׁר מֵעוֹלָם אַנְשֵׁי הַשֵּׁם</p>

<p>וַאֲשֶׁר כָּתַבְתָּ כִּי אֲנִי אֲרִי הַנּוֹהֵם מִתּוֹךְ קֻפָּה שֶׁל בָּשָׂר</p>

<p>יֵדַע אֲדֹנִי וִיבֻשָּׂר</p>

<p>כִּי צַדִּיק אֹכֵל לְשֹׂבַע נַפְשׁוֹ וּבֶטֶן רְשָׁעִים תֶּחְסָר</p>

<p>וְלָכֵן הַשָּׂר וְהַטַּפְסָר</p>

<p>שְׁמַע עֵצָה וְקַבֵּל מוּסָר</p>

<p>וְשָׁמְרָה לְפִיךָ מַחְסוֹם</p>

<p>כִּי לַיְלָה לךָ מֵחָזוֹן וְחָשְׁכָה לְךָ מִקְּסֹם</p>

<p>מֵעִנְיַן אבַק לְשׁוֹן הָרָע</p>

<p>הֲלֹא יָדַעְתָּ כִי מִדַּרְכֵי הָאֱמֶת לֵאמֹר עַל הַטּוֹב טוֹב ועַל הָרַע רָע</p>

<p>וְאֵיךְ אֲדֹנִי לֹא יִשָּׁמֵר</p>

<p>לְדַבֵּר תּוֹעָה פֶּן תֵּאָמֵר</p>

<p>אוֹ לְהַתְחִיל פֶּן יִגָּמֵר</p>

<p>וְהַמֵּבִיא עַצְמוֹ לִידֵי חֲשָׁד לֹא יַאֲשִׁים</p>

<p>כִּי אִם עַצְמוֹ אִם יַחְשְׁדוּהוּ הָאֲנָשִׁים</p>

<p>חֵי נַפְשְׁךָ הַשָּׂר כִּי הָאוֹמְרִים אֵלָי פְּלוֹנִי רֹבֵץ בֵּין הַמִּשְׁפְּתָיִם</p>

<p>וְלֹא שָׁמַר לְפִיו מַחְסוֹם וּבְרִיחַ וּדְלָתָיִם</p>

<p>אָמַרְתִּי אַךְ דְבַר שְׂפָתָיִם</p>

<p>וְהִנֵּה בָאתִי וַתִּרְאֵינָה עֵינָי</p>

<p>כֵּפֶל מֵאֲשֶׁר שָׁמְעוּ אָזְנָי</p>

<p>הִרְאִיתַנִי חֲרוּזוֹתֶיךָ הַחֲמֻדוֹת</p>

<p>חֲשַׁבְתָּם שִׁירֵי יְדִידוֹת</p>

<p>וּפְנֵיהֶם וְכַנְפֵיהֶם פְּרֻדוֹת</p>

<p>כָּל רוֹאֵיהֶם עֲלֵיהֶם מָשָל יִשְׂאוּ וּמְלִיצוֹת וְחִידוֹת</p>

<p>וְאִם הֵם בְּעֵינֶיךָ בְּפַז הַחֵן מְסֻלָּאוֹת</p>

<p>וּבְתַרְשִׁישׁ הַיֳפִי מְמֻלָּאוֹת</p>

<p>בְּעֵינֵינוּ בָלוֹת וּמְטֻלָּאוֹת</p>

<p>וְלוּלֵי כְבוֹד הַמִּכְתָּב נְתַנּוּם לְמַחֲרָאוֹת</p>

<p>עוֹד שָׁמַעְתִּי עָלֶיךָ לֵאמֹר</p>

<p>יוֹאָב בָּקִי בְּכָל שִׁיר מִזְמוֹר</p>

<p>וְקַל בַּחָכְמוֹת כְּחָמוּר</p>

<p>וַתֹּאמֶר כִּי אֵין כָּמוֹךָ בָקִי בְּטֶבַע המְצִיאוּת</p>

<p>וּבְהַנְהָגַת הַבְּרִיאוּת</p>

<p>וְתֵדַע מְעֻוְּתֵי הַזְּמָן לִתְקֹן וּמַחְבְּרוֹתָיו לִקְרֹעַ</p>

<p>וּבְאוֹיְבִים פְּרָעוֹת לִפְרֹעַ</p>

<p>וְזֶרַע צְדָקָה בָאָרֶץ לִזְרֹע</p>

<p>אִם יִפְּלוּ הַשְּׁחָקִים תַּחֲזִיקֵם בַּזְּרֹעַ</p>

<p>לֹא רָאִיתִי כָהֵנָּה בְּכָל אֶרֶץ מִצְרַיִם לָרֹעַ</p>

<p>עוֹד שָׁמַעְתִּי עָלֶיךָ דְּבָרִים שׁוֹנִים</p>

<p>תֹּאמַר כִּי נִגְלוּ לְךָ תַעֲלֻמוֹת הַזְּמַנִּים</p>

<p>וְתֹאמַר אֲנִי עָלִיתִי מְרוֹם הַחָכְמוֹת בְּרֹב רִכְבִּי</p>

<p>לְהִקָּרֵא בְּפִי עוֹלְלִים וְיוֹנְקִים רִבִּי</p>

<p>וְאַחְרִיב בּכַף פְּעָמַי</p>

<p>כָּל הַשְּׁטָרוֹת אֲשֶׁר רָאִיתִי בְיָמַי</p>

<p>וּבְעֵינֵי הַזְּמָן יָקַרְתִּי</p>

<p>הִנֵּה רַבִּים יִסַּרְתִּי</p>

<p>אֵת אֲשֶׁר אָסְרוּ הִתַּרְתִּי</p>

<p>וַאֲשֶׁר הִתִּירוּ אָסַרְתִּי</p>

<p>וָאַשְׁחִית לְקָמַי שֹׁרֶשׁ וְעָנָף</p>

<p>וְלֹא הָיָה נֹדֵד כָּנָף</p>

<p>וְעַתָּה הִכִּיתָ אֶת הַיְלָדים אֲשֶׁר כְּגִילְךָ וּנְשָׂאֲךָ לִבֶּךָ</p>

<p>וְאֵיךְ לְמוּל שִׁירֵי הַמַּעֲלָה תְנוֹפֵף צוּר חַרְבֶּךָ</p>

<p>וְתִמְשֹׁךְ בְּקֶשֶׁת הַגַּאֲוָה לְתֻמֶּךָ</p>

<p>וְאַחֲרֶיךָ הַשְּׁגָגוֹת בַּעֲמָמֶיךָ</p>

<p>פַּעַם חֶרְמֵשׁ הַגַּאֲוָה תָנִיף</p>

<p>וּפַעַם הַחֲנֵף תַּחֲנִיף</p>

<p>פַּעַם רַכָּה וּפַעַם קָשָׁה</p>

<p>קוֹל עֲנוֹת גְּבוּרָה וְקוֹל עֲנוֹת חֲלוּשָׁה</p>

<p>וְעַתָּה הִנְנִי שָׁלוּחַ אֵלֶיךָ קָשָׁה</p>

<p>אִם נָשָׂאתָ וְנָתַתָּ בַהֲוָיֵי דְאַבַּיֵי וְרָבָא</p>

<p>וּבְאִסּוּר בָּשָׂר בֶּחָלָב וּבְכָל הַיָּד הַמַּרְבָּה</p>

<p>מִי נָתַן לְךָ יָד לַעֲלוֹת אֶל הַמֶּרְכָּבָה</p>

<p>וּגְאוֹן גַּלֶּיךָ עַד פֹּה לְהָשִׁית</p>

<p>וּלְדַבֵּר בְּמַעֲשֵׂה בְרֵאשִׁית</p>

<p>וַאֲשֶׁר תִּתְפָּאֵר כִּי לְךָ בְּכָל חָכְמָה עֶשֶׂר יָדוֹת</p>

<p>הֲלָמַדְתָּ אוֹתָם בְּמַסֶּכֶת מִדּוֹת</p>

<p>הֲיָדַעְתָּ מִמַּשְׁקִין וְתַעֲנִיּוֹת</p>

<p>הַלִּמּוּדִיּוֹת הַטִּבְעִיּוֹת וְהָאֱלֹהִיּוֹת</p>

<p>וְאֵי זֶה רוּחַ אוֹתְךָ יְעוֹרֵר</p>

<p>כִּי תִשְׂתָּרֵר עָלֵינוּ גַּם הִשְׂתָּרֵר</p>

<p>הֲנִגְלוּ לְךָ סוֹד אַרְבַּע נְהָרוֹת</p>

<p>וְהָאוֹר שֶׁנִּבְרָא בְיוֹם רִאשׁוֹן וּתְלִיַּת הַמְּאֹרוֹת</p>

<p>הֲיָדַעְתָּ אֶרֶץ לָעֹמֶק וְשָׁמַיִם לָרוּם</p>

<p>וְסוֹד הַנָּחָשׁ הֶעָרוּם</p>

<p>וְיָדַעְתִּי כִּי לָמַדְתָּ מַסֶּכֶת יְבָמוֹת וּבֵיצָה</p>

<p>הֲיָדַעְתָּ סוֹד הַיִּבּוּם וְהַחֲלִיצָה</p>

<p>הֲשָׁמָעְתָּ לְעוֹלָם מִשְּׁמִי</p>

<p>סוֹד יֻלַּד בֵּן לְנָעֳמִי</p>

<p>הֲרָאִיתָ בְסִפְרֵי חָכְמוֹתַי חָרוּת</p>

<p>סוֹד אֱלִימֶלֶךְ וְנָעֳמִי וְעָרְפָּה וְרוּת</p>

<p>הֲיָדַעְתָּ מַרְאוֹת הַקֶּשֶׁת אֶל מִי יִרְמֹזוּ</p>

<p>וְהַסְּתָרִים אֲשֶׁר בְּתוֹכָם יִגְנֹזוּ</p>

<p>הֲנִגְלָה לְךָ סוֹד מַיִם הָעֶלְיוֹנִים וּמָה הֵם</p>

<p>וְהַנְּפִילִים אֲשֶׁר הָיוּ בָאָרֶץ בַּיָּמִים הָהֵם</p>

<p>הֲיָדַעְתָּ הַכְּרוּבִים וְלַהַט הַחֶרֶב הַמִּתְהַפֶּכֶת וְסוֹדָם</p>

<p>וּבְנֵי הָאֱלֹהִים אֲשֶׁר יָבֹאוּ אֶל בְּנוֹת הָאָדָם</p>

<p>הֲיָדַעְתָּ סוֹד תֵּבַת נֹחַ וְחָכְמָתָהּ</p>

<p>וְלָמָּה שְׁלֹשִׁים אַמָּה קוֹמָתָהּ</p>

<p>וּמָה הַסּוֹד אֲשֶׁר טָמְנָה בְקִרְבָּהּ</p>

<p>בִּהְיוֹת חֲמִשִּׁים אַמָּה רָחְבָּהּ</p>

<p>וּמֶה הָיָה הַצֹּרֶךְ</p>

<p>לִהְיוֹת שְׁלֹשׁ מֵאוֹת אַמָּה אֹרֶךְ</p>

<p>הֲיָדַעְתָּ עוֹד הַיּוֹם</p>

<p>מַדּוּעַ גָּבְרוּ הַמַּיִם חֲמִשִּׁים וּמְאַת יוֹם</p>

<p>הֲיָדַעְתָּ סוֹד הַקְּטֹרֶת</p>

<p>וְחָכְמַת הַכְּרֻבִים וְהַכַּפֹּרֶת</p>

<p>וְאִם אַתָּה מֵרִיחַ מֵי הַתְּבוּנָה תַּפְרִיחַ</p>

<p>וְהָעֲמָקִים מִכָּל צַד תַּבְרִיחַ</p>

<p>וּבְאוֹר הַשֵּׂכֵל תַּזְרִיחַ</p>

<p>וּמֵרָחוֹק מִלְחֶמֶת הַתּוֹרָה תָרִיחַ</p>

<p>וְתָרִיעַ אַף תַּצְרִיחַ</p>

<p>הֲיָדַעְתָּ סוֹד הַבְּרִיחַ</p>

<p>מִן הַקָּצֶה אֶל הַקָּצֶה מַבְרִיחַ</p>

<p>הֲיָדַעְתָּ סוֹד עֶשֶׂר הַיְרִיעוֹת</p>

<p>וִהְיוֹת בָּאָרוֹן אַרְבַּע טַבָּעוֹת</p>

<p>וְאִם אַתָּה בַחָכְמוֹת מְרַגֵּל חֶרֶשׁ</p>

<p>הַגֵּד לָמָּה הָיוּ שְׁתֵּי יָדוֹת לַקֶּרֶשׁ</p>

<p>וּמָה הַסּוֹד לִהְיוֹת</p>

<p>הַכְּרֻבִים כְּמַעַר אִישׁ לוֹיוֹת</p>

<p>הֲיָדַעְתָּ מֹשֶׁה הֶעָנָיו</p>

<p>לָמָּה קָרַן אוֹר פָּנָיו</p>

<p>הֲלֹא תַגִּיד לָנוּ הֲלֹא תְחַוֶּה</p>

<p>לָמָּה יִתֵּן עַל פָּנָיו מַסְוֶה</p>

<p>אַל בְּנִי לֹא טוֹבָה הַשְּׁמוּעָה יֹאמְרוּ בַחוּצוֹת וּבַשְּׁוָקִים</p>

<p>כִּי הֲרִיסוֹת הַטִּבְעִיּוֹת תָּקִים</p>

<p>וּבְמַעֲבֵה שִׂכְלְךָ יְצוּקִים</p>

<p>הָעֵדוּת וְהַחֻקִּים</p>

<p>וְאֵין כָּמוֹךָ בְכָל הָאָרֶץ טִבְעִי</p>

<p>וּבְיַרְדֵּן הַתְּעוּדוֹת רֻחַצְתָּ לְמִשְׁעִי</p>

<p>וַאֲנִי לֹא כְטִבְעֲךָ טִבְעִי</p>

<p>וְאַף עַל פִּי שֶׁיָּצָא בְכָל הָאָרֶץ טִבְעִי</p>

<p>לֹא הִתְפָּאַרְתִּי בְּמַה שֶׁאֵין בִּי</p>

<p>וְלֹא הֲנִיפוֹתִי עַל אָדָם חַרְבִּי</p>

<p>לֹא יָדַעְתִּי פִרְקֵי הַמּוֹרֶה עַל פֶּה</p>

<p>וְכַאֲשֶׁר יַחְקְרוּנִי בְעַד סוֹדָם אֶעֱמֹד עֻלְפֶּה</p>

<p>אָכֵן אֵדַע הַדָּבָר עַל שָׁרְשׁוֹ</p>

<p>וְלֹא בִקַּשְׁתִּי מִן הַפֶּרֶק כִּי אִם פֵּרוּשׁוֹ</p>

<p>וְשָׂרַפְתִּי מִחוּץ לַמַּחֲנֶה עֹרוֹ וּפִרְשׁוֹ</p>

<p>אֱמָר־נָא הַשָּׂר מַה בֶּצַע בַּאֲשֶׁר יֹאמְרוּ הַשְּׂפָתָיִם</p>

<p>וְהַלְּבָבוֹת תִּשְׁכַּבְנָה בֵין שְׁפַתָּיִם</p>

<p>וּמַה בֶּצַע בַּאֲשֶׁר תִּרְאֶינָה הָרֹאוֹת בָּאֲרֻבּוֹת</p>

<p>וְחָשְׁכוּ עֵינֵי הַלְּבָבוֹת</p>

<p>לֹא כֵן אָחִי הַגָּבֹהַּ הַגְבֵּהַּ וְהַשָּׁפָלָה הַשְׁפֵּל</p>

<p>הַלֵּב עִקָּר וְהַפֶּה טָפֵל</p>

<p>וְאִם אַבְרָהָם מַה צֹּרֶךְ לְאַמְרָפֶל</p>

<p>וּבְאוֹר שִׁבְעָתַיִם מַה בֶּצַע בָּעֲרָפֶל</p>

<p>וְעַתָּה הֲיַעֲמֹד לִבְּךָ אִם תֶּחֱזַקְנָה יָדֶיךָ</p>

<p>אִם יֹאמְרוּ לְךָ רִבִּי פָּרֵשׁ סוֹדֶךָ</p>

<p>מַה לְךָ לְהִתְפָּאֵר וּלְהִתְהַדֵּר בְּמַקְהֵלוֹת</p>

<p>כַּלַּךְ מִדַּבְּרוֹתֶיךָ אֵצֶל נְגָעִים וְאָהֳלוֹת</p>

<p>וְשָׁם אִם תִּרְצֶה לָחוּד חוּד</p>

<p>וְאַל תַּשְׁמַע קוֹלְךָ עִמָּנוּ עוֹד עַל דְּבַר יִחוּד</p>

<p>הַנַּח הַמּוֹרֶה לַמּוֹרֶה וְהַמַּדָּע</p>

<p>לְיוֹדְעֵי דַּעַת וּמְבִינֵי מַדָּע</p>

<p>וְהַשֵּׂכֶל לְכַלְכֹּל וְדַרְדַּע</p>

<p>וְהַמָּן לְאָסָף וּלְהֵימָן</p>

<p>וּבִמְקוֹם מָרְדְּכַי מַה צֹּרֶךְ לְהָמָן</p>

<p>הַנַּח הַסְּתָרִים לִמְבִינֵיהֶם</p>

<p>וְהַכְּתָרִים לְבַעֲלֵיהֶם</p>

<p>וְהַסּוֹדוֹת לִבְנֵי עֲלִיָּה</p>

<p>וְהָעֲטָרוֹת תִּהְיֶינָה לְחֵלֶם וּלְטוֹבִיָּה</p>

<p>וְהֶעָלִים וְהַקְּלִפּוֹת לַאֲשֶׁר אֵין מֹחַ בְּקָדְקֳדָם</p>

<p>שֹׁכְנֵי בָתֵּי חֹמֶר אֲשֶׁר בֶּעָפָר יְסוֹדָם</p>

<p>כָּעוֹף יִתְעוֹפֵף כְּבוֹדָם</p>

<p>אַל תָּבֹא נַפְשִׁי בְסֹדָם</p>

<p>וְעַתָּה לָמָּה פָנֶיךָ תַּסְתִּיר</p>

<p>וְצַדִּיק תָּמִים תַּכְתִּיר</p>

<p>וּבִבְלִי דַעַת מִלִּין תַּעְתִּיר</p>

<p>וְחִצֶּיךָ שְׁנוּנִים תִּיר</p>

<p>נִים וְלָא נִים תִּיר וְלָא תִיר</p>

<p>וְאֵיךְ לֹא תִירָא אַתָּה הַיָּשֵׁן הַשֹּׁכֵב בְּאַמְבַּטִּי</p>

<p>מֵחִצֵּי מְשָלַי וּמִן הַחֶרֶב אֲשֶׁר בְּפִי עֵטִי</p>

<p>אֲשֶׁר אוֹרֶה אֶל הַשַּׂעֲרָה וְלֹא אַחֲטִיא</p>

<p>וְלֹא יָרֵאתָ פֶּן יִפְגְּעוּ בְךָ אֲנָשִׁים מוֹרִים בַּקָּשֶׁת</p>

<p>מִשֵּׂתָם יָגוּרוּ אֵלִים וְחִיל אָחַז יֹשְׁבֵי פְּלָשֶׁת</p>

<p>וְהָיוּ לְדָם בַּיַּבָּשֶׁת</p>

<p>וְלוּ רָאִיתָ חֲמוּדוֹתַי</p>

<p>אַפִּרְיוֹנֵי שִׂכְלִי וּרפִידוֹתַי</p>

<p>וּמֹר וַאֲהָלוֹת קְצִיעוֹת כָּל בִּגְדוֹתַי</p>

<p>וְשֶׁמֶן הָעֲנָוָה עַל הָרֹאשׁ שֶׁיֹּרֵד עַל פִּי מִדּוֹתַי</p>

<p>לֹא תַאֲמִין כִּי יְסֻפָּר</p>

<p>לָהֵן מַלְכָּא מִלְכִּי עֲלָךְ יִשְׁפָּר</p>

<p>וְתִיטַב לְךָ מִשּׁוֹר פָּר</p>

<p>חֲדַל לְךָ מֵהְתִפָּאֵר בְּמַה שֶּׁאֵין בְּךָ מִדִּבְרֵי חָכְמָה</p>

<p>וּבַמָּקוֹם שֶׁיֵּשׁ אֲנָשִׁים הִשְׁתַּדֵּל לִהְיוֹת בְּהֵמָה</p>

<p>אַךְ לִקְטַנֵּי אֲמָנָה</p>

<p>וְלַנָּשִׁים הַנּוֹשְׂאוֹת וְנוֹתְנוֹת וּמוֹזְרוֹת בַּלְּבָנָה</p>

<p>זֶה יִתָּכֵן</p>

<p>תְּפַתֶּה וְגַם תּוּכָל צֵא וַעֲשֵׂה כֵן</p>

<p>וְהִנְנִי נִשְׁבָּע בְּחֵי הַשִּיר וּבִגְאוֹנוֹ</p>

<p>אֲשֶׁר נָטַע בְּלִבִּי אָהֳלֵי אַפַּדְנוֹ</p>

<p>וְנָתַן בִּימִינִי דִגְלוֹ וּבִשְׂמֹאלִי מָגִנּוֹ</p>

<p>וּמְשָׁחַנִי מֵחֲבֵרַי שֶׁמֶן שְׂשׂוֹנוֹ</p>

<p>כִּי אִם מֵהיּוֹם הַזֶּה וָמַעְלָה תִּתְפָּאֵר</p>

<p>לְדַבֵּר בְּחִידוֹת וְסוֹדוֹת לְבָאֵר</p>

<p>לֹא תִשְׁתֶּה מֵי בְאֵר</p>

<p>וְאִם לְעוֹלָם תִּתְהַלֵּל</p>

<p>לִשְׁאֹל אִסּוּר מוֹסִיף וְאִסּוּר כּוֹלֵל</p>

<p>וְאִם לֹא תַנִּיחַ לְחֵלֶם וּלְטוֹבִיָּה הָעֲטָרוֹת</p>

<p>וְאִם יַשִּׂיאֲךָ זְדוֹן לִבְּךָ לִפְסֹל לְעוֹלָם שְׁטָרוֹת</p>

<p>וְאִם לֹא תֵלֵךְ שְׁחוֹחַ לִפְנֵי גְדוֹלֵי הַמַּעֲלָה</p>

<p>וְאִם תְּפָרֵשׁ עוֹד סוֹדוֹת הַתָּהֳלָה</p>

<p>וְאִם תְּבַזֶּה עוֹד הַשִּׁירִים אֲשֶׁר אָהָבְתִּי</p>

<p>אֶמְחֶה אוֹתְךָ מִסֵּפֶר הַחַבְרוּתָה אֲשֶׁר כָּתָבְתִּי</p>

<p>וְתַחַת אֲשֶׁר הִרְאִיתַנִי פְעָלֶיךָ</p>

<p>וְחִבּוּרְךָ עַל הַקָּמִים וְהַטּוֹעֲנִים עָלֶיךָ</p>

<p>קְצֹר פְּרִי הֲתֻלֶיךָ</p>

<p>וּרְאֵה נֹעַם פְּעָלָי</p>

<p>וְחֶמְדַּת מְשָׁלָי</p>

<p>אֲשֶׁר חִבַּרְתִּי לַמִּתְוַכְּחִים וְהַטּוֹעֲנִים עָלָי:</p>
</blockquote>

<br>  

<blockquote>
<p>אַתְּ בֵּין עֲצֵי יַעַר לְבָנוֹן חוֹחַ</p>

<p>בֵּין רֹזְנֵי אֶרֶץ וְשָׂרִים תַּעֲלוּל</p>

<p>בֵּין לִשְׁכוֹת קֹדֶשׁ כְּמוֹ רֶפֶת וְלוּל</p>

<p>בֵּין הַנְּבִיאִים נִבְּאֵי מָנוֹחַ.</p>
</blockquote>

<br>  

<blockquote>
<p>בֵּין מַמְלְכוֹת סִיחוֹן וְעוֹג זָנוֹחַ</p>

<p>כָּל הָאֱנוֹשׁ עִלָּה וְאַתָּה כַעֲלוּל</p>

<p>בֵּין זֹחְלֵי עָפָר וְרֶמֶשׂ שַׁבְּלוּל</p>

<p>בֵּין הַנְּהָרִים שֹׁטְפִים שִׁלוֹחַ.</p>
</blockquote>

<br>  

<blockquote>
<p>גַּנָּב אֲשֶׁר תִּגְנֹב חֲמֻדוֹת הַזְּמָן</p>

<p>מִשַּׁבְּתַי עַצְלוּת וּמִן נֹגַהּ זְנוּת</p>

<p>מִמַּאֲדִים חָרוֹן וְזֶרֶש מֵהֲמָן</p>
</blockquote>

<br>  

<blockquote>
<p>מֵהַזְּבוּבִים שִׁיר וּמֵעָשׁ מִסְכְּנוּת</p>

<p>מִגֵּחֲזִי כָזָב וְנֶגַע נַעמָן</p>

<p>הַגַּאֲוָה מִן גִּיד וּמִן עֶרְוָה גְּנוּת.</p>
</blockquote>

<br>  

<blockquote>
<p>רְאֵה אָחִי כַּמָּה כָבוֹד כִּבַּדְתִּיךָ</p>

<p>כַּאֲשֶׁר חָמַלתִּי עַל אַהֲבָתְךָ וַעֲנִיתִיךָ</p>

<p>וּמַה גָּדְלָה תְשׁוּקָתִי בְךָ</p>

<p>כַּאֲשֶׁר לֹא הִנַּחְתִּיךָ עַל רָהְבְּךָ</p>

<p>טוֹב לְךָ לִשְׁמֹעַ גַּעֲרָתִי</p>

<p>וְלַחֲסוֹת בְּצֵל אֶבְרָתִי</p>

<p>מֵאֲשֶׁר יְפָאֲרוּךָ הַכְּסִילִים</p>

<p>וְתִתְהַלַּל בְּפִי יוֹנְקִים וְעוֹלְלִים</p>

<p>וַאֲשֶׁר מָדַד בְּשָעֳלוֹ מַיִם</p>

<p>וְתִכֵּן בַּזֶּרֶת שָׁמַיִם</p>

<p>יְחַיֵּנוּ וִיחַיֶּךָ מִיֹּמָיִם</p>

<p>וְיָחוֹן אוֹתָנוּ וְאוֹתְךָ דֵעָה וְהַשְׂכֵּל</p>

<p>לְכִי שִׁירָתִי אֶל הַשָּׂר וְהָאֲמַרְכֵּל</p>

<p>מְקֻטֶּרֶת מֹר וּלְבוֹנָה מִכֹּל אַבְקַת רוֹכֵל</p>

<p>וְהָיָה כִּי יִפְגָּשְׁךָ אִישׁ וּשְׁאָלְךָ שֹׁאֵל</p>

<p>וְלָדַעַת שֵׁם מְחַבֶּרְךָ יוֹאֵל</p>

<p>וְקָרָאתָ שְׁמוֹ עִמָּנוּאֵל.</p>

<br>  

<p>כּשְׁמֹעַ הַשָּׂר דִּבְרֵי אִגַּרְתִּי חִבְּקַנִי וּנְשָׁקַנִי</p>

<p>וַיִּפֹּל עַל פָּנָיו וַיִּצְחָק וַיֹּאמַר חֵי אָנִי</p>

<p>כִּי הוֹכַחְתּוֹ תוֹכֵחָה נִמְרֶצֶת</p>

<p>וְהוֹבַשְׁתָּ מְלִיצָתוֹ הַמְנֹאֶצֶת</p>

<p>וְהֲסִירוֹתָ אוֹתהּ מִגְּבִירָה תַּחַת אֲשֶׁר עָשְׂתָה לָהּ מִפְלֶצֶת</p>

<p>וְעַתָּה כְּתֹב אוֹתהּ אֵלַי לְזִכָּרוֹן</p>

<p>וְאָשִימָה אוֹתָהּ לִי לְמִשְׁמֶרֶת בְּצַד הָאָרוֹן</p>

<p>לִרְאוֹתָהּ לְעִתִּים מְזֻמָּנִים</p>

<p>לְחַדֵּשׁ נִצָּנֵי הַשְּשׂוֹנִים</p>

<p>וּלְהַבְרִיחַ מִכָּל צַד הַיְגוֹנִים</p>

<p>וָאַעַן וָאֹמַר דַּע אֲדֹנִי הַמְהֻלָּל בְּכָל פֶּה וְגָרוֹן</p>

<p>כִּי לוּ רָאִיתָ הַמְּלִיצָה אֲשֶׁר שָׁלַחְתִּי לְרִבִּי אַהֲרֹן</p>

<p>רָאִיתָ בָהּ עַל כָּל הַמְּלִיצוֹת יִתְרוֹן</p>

<p>וְאָז יִמָּלֵא שְׂחוֹק פִּיךָ וּלְשׁוֹנְךָ רִנָּה</p>

<p>הִיא עָלְתָה עַל כָּל הַמְּלִיצוֹת בֶּאֱמוּנָה</p>

<p>לְשַׂמֵּחַ נֶפֶשׁ נַעֲנָה</p>

<p>וּלְחַדֵּשׁ שְשׂוֹנָהּ</p>

<p>וּלְהַעֲבִיר יְגוֹנָהּ</p>

<p>וַיֹּאמֶר הַשָּׂר הַגֶּד־נָא לִי עִנְיָנָהּ</p>

<p>וָאֹמַר דַּע הַשָּׂר כִּי הָיִיתִי בְּפֵירוּשָׁ&quot;א הַמְּדִינָה</p>

<p>עִם חֶברַת אֲנָשִים בַּעלֵי חָכְמָה וּמוּסָר וּבִינָה</p>

<p>וַיְהִי הַיּוֹם וְהִנֵּה עָבַר עָלֵינוּ נִכְבָד אֶחָד וּשְׁמוֹ רִבִּי אַהֲרֹן</p>

<p>בַּעַל חָכְמָה וְכִשְׁרוֹן</p>

<p>וְעִמּוֹ סְפָרִים חֲמוּדִים</p>

<p>מַשָּׂא צֶמֶד פְּרָדִים</p>

<p>רְאִינוּהוּ כִרְאוֹת פְּנֵי אֱלֹהִים</p>

<p>כִּי הָיִינוּ אֶל מֵי יְדִידוּתוֹ צְמֵאִים וּכְמֵהִים</p>

<p>וַנִּשְׁאָלֵהוּ בְּעַד אֹדוֹתָיו</p>

<p>וַיֹּאמֶר כִּי בְּטוּלִיטָ&quot;ה עָבַר שֶׁבַע מִשְּׁנוֹתָיו</p>

<p>וְהֵבִיא מִשָּׁם סְפָרִים נֶחְמָדִים מִזָּהָב וּמִפָּז רָב</p>

<p>קְצָתָם בִּלְשׁוֹן עִבְרִי וּקְצָתָם בִּלְשׁוֹן עֲרָב</p>

<p>וּכְשָׁמְעִי נִכְסַפְתִּי לָדַעַת שְׁמוֹת הַסְּפָרִים הָהֵם</p>

<p>וַיַּרְאֵנוּ קֶלֶף אֶחָד וּבוֹ הָיוּ שְׁמוֹת הַסְּפָרִים לְמִינֵיהֶם</p>

<p>וְהָיוּ כְמוֹ מֵאָה וּשְׁמוֹנִים</p>

<p>חֲדָשִׁים גַּם יְשָׁנִים</p>

<p>וַיֹּאמֶר אֵלֵינוּ הִנֵּה רְאִיתֶם שְׁמוֹת הַסְּפָרִים אֲשֶׁר נִכְסַפְתֶּם לִרְאוֹתָם</p>

<p>וְהִנָּם סְתוּמִים בְּתוֹךְ אֵלּוּ הֶחָבִיּוֹת חֲתוּמוֹת חוֹתָם בְּתוֹךְ חוֹתָם</p>

<p>וְלִי דֶרֶךְ עַד רוֹמָ&quot;א לְדַבֵּר שָׁם עִם הַחֲכָמִים</p>

<p>וְאוּלַי כִּי אֶעֱמֹד שָׁם חֹדֶשׁ יָמִים</p>

<p>יִהְיוּ סְפָרַי לְמִשְׁמֶרֶת בְּיֶדְכֶם</p>

<p>עַד יוֹם בּוֹאִי אֲלֵיכֶם</p>

<p>וְרוּחַ אַחֶרֶת עָלַי מִמָּרוֹם יֵעָרֶה</p>

<p>לֹא תִגַּע בָּהֶם יָד כִּי סָקוֹל יִסָּקֵל אוֹ יָרֹה יִיָרֶה</p>

<p>כִּי הִננִי נִשְׁבָּע בַּאֲשֶׁר הָיָה וְיִהְיֶה</p>

<p>כִּי אִם בְּהֵמָה אִם אִישׁ לֹא יִחְיֶה</p>

<p>וַנֹּאמֶר אֵלָיו כִּדְבָרְךָ אֲדֹנִי כֵּן נַעֲשֶׂה</p>

<p>לֹא נִשְאַל וְלֹא נְנַסֶּה</p>

<p>וַיֵּלֵךְ הָאִישׁ לְדַרְכּוֹ</p>

<p>וְאָנֹכִי חָשַׁבְתִּי לְאַיִן גְּבוּרוֹתָיו וְחִין עֶרְכּוֹ</p>

<p>הוּא יָצָא אֶת הָעִיר לֹא הִרְחִיק וְיַד יְיָ הָיְתָה עָלָי</p>

<p>וָאֲשַׁנֵּס מָתְנַי וָאֹמַר מִי לַיֶי אֵלָי</p>

<p>וַיֵאָסְפוּ אֵלַי כָּל בְּנֵי עֲדָתִי</p>

<p>חֲרֵדִים אֶל דְּבָרִי וְסָרִים אֶל מִשְׁמַעְתִּי</p>

<p>וָאֹמַר אֲלֵיהֶם מִמֶּנִּי תִרְאוּ וְכֵן תַּעֲשׂוּ</p>

<p>לֹא תַחְמְלוּ עֲלֵיהֶם ולֹא תְכַסּוּ</p>

<p>שִׁבְרוּ חָביּוֹת הַסְּפָרִים בָּנַי אַל תִּשָּׁלוּ</p>

<p>לֵאמֹר לַאֲסוּרִים צֵאוּ וְלַאֲשֶׁר בַּחֹשֶׁךְ הִגָּלוּ</p>

<p>וַיַּעֲשׂוּ כֵן וּלְשַׁבֵּר הֶחָבִיּוֹת יְקוּמוּן</p>

<p>וּמַעֲדַנּוֹת הַסְּפָרִים בְּכַשִּׁיל וְכֵילַפּוֹת יַהֲלֹמוּן</p>

<p>וַיְהִי כַּאֲשֶׁר הִתַּרְנוּם מִמַּאֲסָרָם</p>

<p>בָּחַרְנוּ מִן הַסְּפָרִים צְבִי עֶדְיָם וַהֲדָרָם</p>

<p>וַנַּעְתִּיק מֵהֶם סְפָרִים עֲשָׂרָה</p>

<p>הָיוּ לְסִפְרֵי הַחָכְמוֹת נֵזֶר וַעֲטָרָה</p>

<p>וַיְהִי מִקֵּץ חֹדֶשׁ יָמִים וְהִנֵּה הֶחָכָם רִבִּי אַהֲרֹן בָּא מִצֵּידוֹ</p>

<p>וְהִגִּיעַ לַמּוֹעֵד אֲשֶׁר יְעָדוֹ</p>

<p>וְכִרְאוֹתוֹ חָבִיּוֹת סְפָרָיו מְפֹרָצוֹת</p>

<p>כְּאַבְנֵי גִר מְנֻפָּצוֹת</p>

<p>וְתִשְׁתַּפֵּכְנָה אַבְנֵי קֹדֶשׁ בְּרֹאשׁ כָּל חוּצוֹת</p>

<p>רָעֲשׁוּ סִפָּיו</p>

<p>וַיִּסְפֹּק אֶת כַּפָּיו</p>

<p>וַיִּפֹּל עַל אַפָּיו</p>

<p>וַיִּקְרָא אוֹי וַאֲבוֹי מִכָּל אֲגַפָּיו</p>

<p>זַעֲקַת שֶׁבֶר יְעֹעֵר</p>

<p>וּכְמֹץ מִגֹּרֶן יְסֹעֵר</p>

<p>וַיָּרָץ בְּחֵמָה</p>

<p>לִקְרֹעַ הַפִּנְקָסִים</p>

<p>אָז שַׂמְנוּ עָלָיו שָׂרֵי מִסִּים</p>

<p>פֶּן יִקְרַע הַסְּפָרִים בַּחֲרוֹנוֹ</p>

<p>כִּי גָדַל מְאֹד יְגוֹנוֹ</p>

<p>וַיָּבֹא אֵלַי סַר וְזָעֵף</p>

<p>וְהוּא רָעֵב וְיָגֵעַ וְיָעֵף</p>

<p>וַיֹּאמַר מַדּוּעַ שִׁבַּרְתָּ חָבִיּוֹת סְפָרָי</p>

<p>וְהוֹצֵאתָ מִשָּׁם נְרָדַי עִם כְּפָרָי</p>

<p>וְהוֹסִיף לִשְׁאֹל דְּבָרִים רַבִּים</p>

<p>וַאֲנִי הָיִיתִי עוֹנֶה אוֹתוֹ פַּעַם דִּבְרֵי כְזָבִים</p>

<p>וּפַעַם דִּבְרֵי עֲגָבִים</p>

<p>וּפָנָיו פְּנֵי לֶהָבִים</p>

<p>יִרְעַב וְיִתְקַצַּף וְאֶת יוֹמוֹ יְקַלֵּל עַל אֹדוֹתָיו</p>

<p>וַאֲנִי עוֹנֶה אוֹתוֹ תַעְתֻּעִים עַל פִּי מִדּוֹתָיו</p>

<p>הוּא יִקְרָא פַּח וָפַחַד וָפַחַת</p>

<p>וַאֲנִי הָיִיתִי חָכָם נִשְׁפָּט עִמּוֹ וְרָגַז וְשָׂחַק וְאֵין נָחַת</p>

<p>וַיִּקַּח הָאִישׁ אֶת סְפָרָיו בְּנֶפֶשׁ זְעוּמָה</p>

<p>וַיִּפֶן וַיֵּלֶךְ בְּחֵמָה</p>

<p>וְכַאשֶׁר נִפְרַד מֵאִתָּנוּ בְּנֶפֶשׁ הוֹמָה</p>

<p>שָׁלַחְתִּי אֵלָיו מְלִיצָה נְעִימָה</p>

<p>סִפַּרְתִּי בָהּ כָּל הַדְּבָרִים אֲשֶׁר הָיוּ בֵינֵינוּ</p>

<p>וּשְׁאֵלוֹתָיו אֵלֵינוּ וּתְשׁוּבוֹתֵינוּ</p>

<p>וְאֵלֶּה דִבְרֵי אִגַּרְתִּי</p>

<p>הַשְּׁלוּחָה אֵלָיו מֵאִתִּי.</p>
</blockquote>

<br>  

<blockquote>
<p>הַאַתָּה זֶה אַהֲרֹן קְדוֹשׁ יְיָ תֶּאֱנָק</p>

<p>תִּבְחַר לְנֶפֶשׁ אֹיִבְךָ מַחֲנָק</p>

<p>לֵאמֹר מַדּוּעַ קִדְּמוּנִי בִרְכָּיִם וּמַה שָּׁדַיִם כִּי אִינָק</p>

<p>וַאֲנַחְנוּ חֲשַׁבְנוּךָ עַל גַּרְגְּרוֹתֵינוּ עֲנָק</p>

<p>הֲזָרְקָה בְךָ הַשֵּׂיבָה רוּחַ קְנָאוֹת</p>

<p>כִּי רָאִינוּ בְמִצְחֲךָ הַמּוֹפֵת וּבָא הָאוֹת</p>

<p>וַאֲנַחְנוּ שָׁמַעְנוּ עָלֶיךָ נוֹרָאוֹת</p>

<p>וְעַתָּה רָאִינוּ בְךָ אשֶׁר לֹא יֵאוֹת</p>

<p>אָמַרנוּ בֹּא יָבֹא בְרִנָּה</p>

<p>נֹשֵׂא אֲלֻמּוֹת סִפְרֵי הַתְּבוּנָה</p>

<p>זֶה יָנִיחַ לָנוּ מֵעָצְבֵּנוּ</p>

<p>זֶה יַשְׁקִיט שְׁאוֹן לִבֵּנוּ</p>

<p>טָעַמְנוּ בִקְצֵה מַטֵּה שִׂכְלֵנוּ</p>

<p>בְּיַעְרַת דִּבְשָׁם וַתָּאֹרְנָה עֵינֵינוּ</p>

<p>וְאַתָּה בָאתָ עָלֵינוּ כְאִישׁ מָדוֹן</p>

<p>לֵאמֹר אֵיךְ שְׁלַחְתֶּם יָד בַּפִּקָּדוֹן</p>

<p>רָאִינוּ בְךָ אֲשֶׁר לֹא רָאִינוּ בְאִישׁ בִּלְעָדֶיךָ</p>

<p>הַאֻמְנָם לֹא נוּכַל כַּבְּדֶךָ</p>

<p>הֲלֹא הֻגַּד לְךָ אָחִי מִנְהַג אֲבוֹתֵינוּ</p>

<p>וּמִנְהָגֵנוּ עוֹד הַיּוֹם בְּנִשּׂוּאֵי בְנוֹתֵינוּ</p>

<p>כִּי בְּלֵיל הַחֻפָּה נַפְקִיד חֶמְדַּת לִבֵּנוּ אֶל הֶחָתָן</p>

<p>בַּחֲצַר גִּנַּת הַבִּיתָן</p>

<p>וְהוּא יְקַבֵּל עָלָיו פִּקְדוֹן הַנַּעֲרָה</p>

<p>לְעָבְדָהּ וּלְשָׁמְרָהּ</p>

<p>וְלִהְיוֹת שָׁמוּר בְּחַדְרֵי מַשְׂכִּיתוֹ</p>

<p>הַפִּקָּדוֹן אֲשֶׁר הָפְקַד אִתּוֹ</p>

<p>וְעִם כָּל זֶה יִשְׁלַח יָדוֹ בִמְלֶאכֶת רַעְיָתוֹ</p>

<p>וְהִיא צֹוַחַת מִתְּחִלָּה וְעַד סוֹף</p>

<p>חַי אֲנִי כִּי סוֹדִי לֹא תֶחֱשֹׂף</p>

<p>וְהוּא לְמַעֲשֵׂה יָדֶיהָ יִכְסֹף</p>

<p>וְרוּחָהּ וְנִשְׁמָתָהּ אֵלָיו יֶאֱסֹף</p>

<p>וְאַף עַל פִּי שֶׁמֵּצֵרָה עַכְשָׁו שְׂמֵחָה לְבַסּוֹף</p>

<p>וְיָפֵר אֶת נִדְרָהּ וֶאֱסָרֶיהָ</p>

<p>וְיֶחֱשֹׂף מִסְתָּרֶיהָ</p>

<p>יְרֵכָהּ וְקָנָהּ גְּבִיעֶיהָ וְכַפְתּוֹרֶיהָ</p>

<p>וְיַעֲלֶה בְקִרְיַת עֻזָּהּ וִיקִיצֶנָּה</p>

<p>וְיַגְבִּיהֶנָּה וְיַרְבִּיצֶנָּה</p>

<p>אַחַת הֵנָּה וְאַחַת הֵנָּה</p>

<p>תַּחְתִּיִּם שְׁנִיִּם וּשְׁלִישִׁים יַעֲשֶׂנָּה</p>

<p>וְעִם כָּל זֶה אֲבִי הַנַּעֲרָה וְאָחִיהָ וְאִמָּהּ</p>

<p>הַחֲרֵשׁ יַחֲרִישׁוּן וּתְהִי לָהֶם לְחָכְמָה</p>

<p>וְכָל שֶׁכֵּן שֶׁפִּקְדוֹנְךָ קוֹרֵא בְגָרוֹן</p>

<p>אֲנִי חֲבַצֶּלֶת הַשָּׁרוֹן</p>

<p>שְׁמָעוּנִי וּפִגְעוּ לִי בְעֶפְרוֹן</p>

<p>מִתְחַנֵּן לְרוֹאָיו שֶׁיְּשִׁיבוּהוּ לְבִצָּרוֹן</p>

<p>כִּי פָרֻעַ הוּא כִּי פְרָעֹה אַהֲרֹן</p>

<p>וְסֵפֶר הַנֶּפֶשׁ אוֹמֵר נוֹרָאוֹת נִפְלֵיתִי</p>

<p>הוֹצִיאוּנִי מִן הַמַּחֲנֶה כִּי הָחֳלֵיתִי</p>

<p>וּמִי יַסְתִּיר עֵץ נֶחְמָד לְהַשְׂכִּיל</p>

<p>אֲשֶׁר רֵיחוֹ הוֹלֵךְ רָכִיל</p>

<p>וְיֵאָכֵל וְלֹא יַאֲכִיל</p>

<p>וּכְבָר לִמַּדְתָּנוּ רַבֵּנוּ כָּל שָׁעָה שֶׁמֻּתָּר לֶאֱכֹל מַאֲכִיל</p>

<p>אֲפִילוּ לַבְּהֵמָה</p>

<p>וְכָל שֶׁכֵּן לְאַנְשֵׁי הַחָכְמָה</p>

<p>חַיֶּיךָ אֲדֹנִי לֹא זָכִיתָ בָם כִּי אִם בִּזְכוּתֵנוּ</p>

<p>וּמִן הַשָּׁמַיִם שְׁלָחוּךָ בְּמַלְכוּתֵנוּ</p>

<p>לְשַׁלֵּם לָנוּ נִחֻמִים וּלְהַעֲבִיר יְמֵי בְכִיתֵנוּ</p>

<p>וְאַתָּה הִתְעַבַּרְתָּ עִם מְשִׁיחֶךָ</p>

<p>וְהוֹצֵאתָ כָל רוּחֶךָ</p>

<p>וְאָמַרְתָּ כִּי עַל כָּל הַכְּעָסִים</p>

<p>קָדְחָה אֵשׁ עֶבְרָה בְאַפְּךָ כִּקְדֹחַ אֵשׁ הֲמָסִים</p>

<p>וְכִמְעַט שֶׁלֹּא קָרַעְתָּ כָל הַפִּנְקָסִים</p>

<p>חַיֶּיךָ לוּ קָרַעְתָּ פָּגַעְתָּ בְאִישׁ חֲמָסִים</p>

<p>וּתְמוּרַת תִּתֵּנוּ לְךָ כְּתֹנֶת פַּסִּים</p>

<p>וְאֵת תִּפְאֶרֶת הָעֲכָסִים</p>

<p>בּוֹסְסוּךָ בּוֹסִים</p>

<p>וְכִסִּינוּ עָלֶיךָ צָרוֹת כַּמַּיִם לַיָּם מְכַסִּים</p>

<p>בָּרוּךְ מָגֵן לַחוֹסִים</p>

<p>שֶׁעָשָׂה לָנוּ נִסִּים</p>

<p>עוֹד אָמַרְתָּ בְאָזְנָי</p>

<p>אַתָּה עַתָּה בְּרוּךְ אֲדֹנָי</p>

<p>כִּי הָיָה בְדַעְתְּךָ לִקְבֹּל עָלֵינוּ</p>

<p>עַל הַהַעְתָקוֹת אֲשֶׁר מִמְּךָ הִצַּלְנוּ</p>

<p>וְלֵאמֹר כִּי עֶדְיְךָ נִצַּלְנוּ</p>

<p>אָחִי הֲסָבוּר אַתָּה כִּי אֲנַחְנוּ הִתְעַצַּלְנוּ</p>

<p>הֲלֹא רָאִיתָ הַבְּרָכָה אֲשֶׁר לְךָ אָצַלְנוּ</p>

<p>וְאֶת הַמַּקְלוֹת אֲשֶׁר פִּצַּלְנוּ</p>

<p>הָעֹמְדִים חֶדֶר בְּחָדֶר</p>

<p>לְתַקֵּן הַנְּתָחִים אֶת הָרֹאשׁ וְאֶת הַפָּדֶר</p>

<p>וְלִקְרֹעַ הָרֹאשׁ עֵרֶב וָשֶׁתִי</p>

<p>מֵאִישׁ שׁוֹגֶה וּמִפֶּתִי</p>

<p>הֲלֹא הֻגַּד לְךָ אָחִי הַשְּׁבוּעָה אֲשֶׁר נִשְׁבַּעְנוּ בְמַקְהֵלוֹת</p>

<p>נֶפֶשׁ מְכַבְּדֵינוּ לְכַבֵּד וּלְהַעֲלוֹת</p>

<p>וְנֶפֶשׁ בּוֹזֵינוּ וְאִישׁ יָשִׂים עֲלִילוֹת</p>

<p>לְיַחְמֵנָּה בְמַקְלוֹת</p>

<p>אֱמָר־נָא הַשָּׂר מֶה חָזִיתָ</p>

<p>כַּאֲשֶׁר דַּרְכֵי הַנְּדִיבוּת בָּזִיתָ</p>

<p>שִׁבַּרְנוּ חָבִיּוֹת סְפָרֶיךָ וְהִתְעַבַּרְתָּ</p>

<p>וּמֹשֶׁה רַבֵּנוּ שִׁבֵּר הַלּוּחוֹת וְנַעֲנָה יִישַׁר כֹּחֲךָ שֶׁשִּׁבַּרְתָּ</p>

<p>וּכְבָר לִמַּדְתָּנוּ שׁוֹבֵר אָדָם בַּשַּׁבָּתוֹת הַחֲמוּדוֹת וְהַיְקָרוֹת</p>

<p>חָבִית מְלֵאָה גְרוֹגָרוֹת</p>

<p>וְכָל שֶׁכֵן שֶׁיֶּשׁ לְךָ לִמְחוֹל</p>

<p>אִם שִׁבַּרְנוּ חָבִיּוֹת מְלֵאוֹת סְפָרִים כַּחוֹל</p>

<p>וּכְבָר נִכְתַּב מִידֵי אַבִּיר</p>

<p>וּבְרָכָה לְרֹאשׁ מַשְׁבִּיר</p>

<p>וַאֲשֶׁר אָמַרְתָּ כִּי אֲבוֹתֵינוּ הַקְּדוֹשִׁים לֹא הָיוּ עוֹשִׂים כֵּן</p>

<p>וְעַל כֵּן דַּרְכֵּנוּ לֹא יִתָּכֵן</p>

<p>חַי יוֹצַר רוּחַ אָדָם בְּקִרְבּוֹ</p>

<p>מָקוֹם הִנִיחוּ לָנוּ אֲבוֹתֵינוּ לְהִתְגַּדֶּר בּוֹ</p>

<p>עוֹד אָמַרְתָּ בְאָזְנִי</p>

<p>מַה לָּכֶם לִרְאוֹת עִזְּבוֹנִי</p>

<p>אוּלַי יֵשׁ דְּבַר סֵתֶר בְּמַצְפּוּנִי</p>

<p>אָבִי הֲלֹא הִרְאִיתָנוּ בְּקֶלֶף הַזִּכָּרוֹן</p>

<p>שְׁמוֹת יְשֵׁנֵי חֶבְרוֹן</p>

<p>הֵם הֵם שְׁמוֹת הַסְּפָרִים מִן הָרִאשׁוֹן עַד הָאַחֲרוֹן</p>

<p>וְהֶחֲזַקְנוּךָ בְּחֶזְקַת נֶאֱמַן רוּחַ וְנָבָר</p>

<p>כּי לֹא הֶעֱלַמְּתָּ מִמֶּנּוּ דָּבָר</p>

<p>וְלָכֵן הַפַּח נִשְבָּר</p>

<p>כִּי בּהַרְאוֹתְךָ שְׁמוֹת הַסְּפָרִים לְכֻלָּנוּ</p>

<p>אָמַרְנוּ מַרְאֶה מָקוֹם הוּא לָנוּ</p>

<p>וּבְהַכִּירֵנוּ עֶרְכָּם וְטוּבָם</p>

<p>וְהַתְּעוּדוֹת הַצְּפוּנוֹת בְּקִרְבָּם</p>

<p>נִכְסַפְנוּ לְהַתִּירָם מִמַּאֲסָרָם</p>

<p>וּלְהַרְאוֹת הָעַמִּים יָפְיָם וַהֲדָרָם</p>

<p>וְאִם תֹּאמַר אוּלַי יֶשׁ בָּהֶם דְּבַר נִסְתָּר יָדַעְנוּ כִּי לֹא הָיָה בְתוֹכָם עַלְמָה</p>

<p>כִּי שָׁהִינוּ מֵעֵת נְסִיעָתְךָ כְּדֵי יְצִיאַת נְשָׁמָה</p>

<p>וּבַאֲשֶׁר אָמַרְתָּ הֲלֹא כָתוּב בְּסִפְרְכֶם נֶאֱמָנַי</p>

<p>וְאָהַבְתָּ לְרֵעֲךָ כָּמוֹךָ אֲנִי אֲדֹנָי</p>

<p>תְּשׁוּבַת שְׁאֵלָתְךָ מֹר עוֹבֵר נוֹטְפָה</p>

<p>כְּבָר פֵּרְשׁוּהָ רַבּוֹתֵינוּ בְּרוֹר לוֹ מִיתָה יָפָה</p>

<p>וְעַתָּה אָחִי בָזִיתָ לִגְנֵבָתֵנוּ וְנַפְשְׁךָ לָנוּ תִלְעָב</p>

<p>הֲשָׁכַחְתָּ לֹא יָבוּזוּ לַגַּנָּב</p>

<p>כִּי יִגְנוֹב לְמַלֵּא נַפְשׁוֹ כִּי יִרְעָב</p>

<p>וְעַתָּה נַפְשֵׁנוּ הַיְבֵשָׁה</p>

<p>נִכְסְפָה לְקוֹל הַתְּבוּנָה הַחֲדָשָׁה</p>

<p>וְרַעֲיוֹנֵינוּ אוֹמְרִים מִי יָבִיא לָנוּ שֶׁבֶר רְעָבוֹן</p>

<p>מִשִּׁפְרֵי הַעְתָּקַת רִבִּי מֹשֶׁה אִבְּן תִּבּוֹן</p>

<p>הוּא יְנַהֲגֵנוּ עַל מוּת</p>

<p>שָׁמָה כָל נְעִימוּת</p>

<p>מִבְחַר הַיְדִיעוֹת וְזִמְרַת הַשְּׁלֵמוּת</p>

<p>רְדוּ שִׁבְרוּ לָנוּ מִשָּׁם וְנִחְיֶה וְלֹא נָמוּת</p>

<p>וַאֲשֶׁר שָׁאַלְתָּ לְהַגִּיד לְךָ הָאֱמֶת</p>

<p>חַי מֵמִית הַחַי וּמְחַיֵּה הַמֵּת</p>

<p>לְהַעְתִּיק סְפָרֶיךָ עַיִן לֹא הֶעֱלַמְנוּ</p>

<p>וְלֹא נִדְאַג רַק עַל אֲשֶׁר לֹא הִשְׁלַמְנוּ</p>

<p>וְלֹא נְבַקֵּשׁ מְחִילָה רַק אִם הָיָה שָׁם עַצְלוּת</p>

<p>וְלֹא נָבִיא קָרְבַּן כַּפָּרָה רַק עַל הַהִתְרַשְּׁלוּת</p>

<p>וְכִי מִבִּלְעֲדֵי עִמָּנוּאֵל שִׁבְּרוּ הַנְּעָרִים הֶחָבִיּוֹת</p>

<p>חֵי מִגְדַּל דָּוִד בָּנוּי לְתַלְפִּיּוֹת</p>

<p>וְחֵי אוֹר פְּנֵי הָעֳפָרִים וְיפְעַת פְּנֵי הַצְּבִיּוֹת</p>

<p>כִּי זֶה כַּמָּה אָמַרְתִּי אֶל הַנְּעָרִים</p>

<p>עָרֹם יַעֲרִים</p>

<p>וְכִי הֵמָּה מִשְׂתַּכְּרִים</p>

<p>וּכְזֹהַר הָרָקִיעַ מַזְהִירִים</p>

<p>בַּשֶּׁבֶר אֲשֶׁר הֵם שׁוֹבְרִים</p>

<p>וָאֹמַר אֲלֵיהֶם גַּם הַיּוֹם גַּם מִתְּמוֹל</p>

<p>אַל תִּפְנוּ אֶל הַיָּמִין וְאֶל הַשְּׂמֹאל</p>

<p>שִׁבְּרוּם כְּשֵׁבֶר נֵבֶל יוֹצְרִים כָּתוּת לֹא יַחְמֹל</p>

<p>וְאִם הֶעְתַּקְתִּי סֵפֶר הַשֵּׁמַע הַטִּבְעִי</p>

<p>זֶה טִבְעִי</p>

<p>וּכְבָר יָצָא בְכָל הָאָרֶץ טִבְעִי</p>

<p>וְלָכֵן אֹמַר לְכָל נֶפֶשׁ אִוֶּלֶת טִבְעִי</p>

<p>וְהִנְנִי נִשְׁבָּע בַּאֲשֶר זֵרָה אָרְחִי וְרִבְעִי</p>

<p>וּבְיַרְדֵּן הַתְּעוּדוֹת רְחָצַנִי לְמִשְׁעִי</p>

<p>כִּי לֹא הִכַּרְתָּ מִמֶּנִּי רִבְעִי</p>

<p>זֶה כַּמָּה תְעוּדוֹת שָׁלַלְתִּי</p>

<p>וּבְעִמְקֵי הַתְּבוּנוֹת צָלַלְתִּי</p>

<p>וּמְקוֹם שַׁחֲרֵי הַתְּעוּדָה יָדַעְתִּי</p>

<p>וּבְרִיחֵי הַתְּבוּנָה גָּדַעְתִּי</p>

<p>וּבָעַמִּים עֻזָּם הוֹדַעְתִּי</p>

<p>וְאֶת הַנְּעָרִים יוֹדַעְתִּי אֶל מְקוֹם פְּלֹנִי אַלְמֹנִי תַּחֲנוֹת</p>

<p>הַתְּבוּנוֹת הָעֲדִינוֹת</p>

<p>וּסְגֻלַּת מְלָכֵים וְהַמְּדִינוֹת</p>

<p>כִּי בְמַקְלִי עָבַרְתִּי יַרְדֵּן הַתְּבוּנוֹת</p>

<p>וְעַתָּה הָיִיתִי לִשְׁנֵי מַחֲנוֹת</p>

<p>וַאֲשֶׁר אָמַרְתָּ</p>

<p>כִּי הִתְעַבַּרְתָּ</p>

<p>לְהָסִיר מֵנַּפְשֵׁנוּ חֶלאָתָהּ</p>

<p>וּלְהָעִיר אוֹתָהּ מִפְּתַיּוּתָהּ</p>

<p>וּלְזָרֵז אוֹתָהּ עַל שִׁגְגָתָהּ</p>

<p>וְכִי אַתָּה הוּא הָרוֹפֵא אֶת מַחֲלָתָהּ</p>

<p>אוֹ הַכֹּהֵן הַמְּחַטֵּא אוֹתָהּ</p>

<p>עוֹד רָצִיתָ לְהַשְׁבִּיעֵנוּ אֲשֶׁר כָּזֹאת לֹא נוֹסִיף</p>

<p>חֵי אֲנִי כִּי אֲשֶׁר יֹאמַר לְךָ עָוֶל פָּעַלְתִּי לֹא אוֹסִיף</p>

<p>וּדלָא מוֹסִיף יְסִיף</p>

<p>וּמִי לֹא יְטַהֵר נַפְשׁוֹ מִמַּעֲלָהּ</p>

<p>וְלֹא יוֹסִיף בּכָל עֹז מַעלָה עַל מַעֲלָה</p>

<p>חֲדַל אָחִינוּ מֵהִתְקַצֵּף וְקַלֵּל</p>

<p>וְאֶת שֵׂיבָתְךָ עַל נְקַלָּה לֹא תְחַלֵּל</p>

<p>כִּי הָעֹשֶׁק הַחֲכָמִים יְהוֹלֵל</p>

<p>וְקוֹל הַמְּרִיבָה אַיָּלוֹת יְחוֹלֵל</p>

<p>טוֹב לךָ לְהַחֲרִישׁ וּלְדַבֵּר דִּבְרֵי עֲרֵבוּת</p>

<p>וְלוֹמַר כִּי הִשְׁאַלְתָּ לָנוּ הַסְּפָרִים דֶּרֶךְ נְדִיבוּת</p>

<p>וַאֲשֶׁר יָדוֹ מֵהוֹשִׁיעַ לֹא תִקְצָר</p>

<p>יַרְחִיב לְךָ בַּצָּר</p>

<p>וְיַהֲפֹךְ מִדּוֹתֶיךָ לְטוֹב</p>

<p>וְהָיִיתָ כְּגַן רָטוֹב</p>

<p>כְּנֶפֶשׁ אֲשֶׁר חֶבְרָתְךָ יוֹאֵל</p>

<p>וְאַהֲבָתְךָ דֹרֵשׁ וְשֹׁאֵל</p>

<p>נוֹטֶה אֵלֶיךָ שָׁלוֹם מְלֹא רֹחַב אַרְצְךָ עִמָּנוּאֵל.
<br><br />
וַיְהִי כִּשְׁמֹעַ הַשָּׂר הַמְּלִיצָה בְּמַשְׂמְרוֹת הַיֳפִי נְטוּעָה</p>

<p>אָז נִמְלָא שְׂחוֹק פִּיו וּשְׂפָתָיו תְּרוּעָה</p>

<p>וַיֹּאמַר חֵי אֲנִי כִּי גִבְעוֹת עוֹלָם לְפָנֶיהָ שַׁחוּ</p>

<p>וּמִדַּבְּרוֹתֶיהָ בְלַהֲבוֹת אֵשׁ הַשֵּׂכֶל הִתְלַקָּחוּ</p>

<p>וַיִּקֹּד אַרְצָה וַיִּשְׁתָּחוּ</p>

<p>וַיֶּעֱרַב עָלָיו שִׂיחִי</p>

<p>וַיֹּאמַר יֶשׁ לִי רָב אָחִי</p>

<p>זֶה קָרְבָּנִי לַחְמִי לְאִשַּׁי רֵיחַ נִיחֹחִי</p>

<p>וָאֵשֵׁב עִם הַשָּׂר מִתְעַנֵּג בְּדֹדָיו</p>

<p>אֹרֶה בְשָׂמָיו וּנְרָדָיו</p>

<p>וְאֹכֵל פְּרִי מְגָדָיו.</p>

<br>  
</blockquote>

<h2 id="המחברתהתשיעית">המחברת התשיעית</h2>

<br>  

<blockquote>
<p>וָאֶשָּׂא מְשָׁלִי וָאֹמַר:</p>
</blockquote>

<br>  

<blockquote>
<p>בְּתִשְׁרִי אֶשְׂמְחָה כִּי מוֹעֲדֵי אֵל</p>
</blockquote>

<blockquote>
<p>יְעִירוּנִי לְשׁוֹרֵר שִׁיר עֲגָבִים</p>
</blockquote>

<blockquote>
<p>וְאֶתְעַנַּג בְּנֹפֶת צוּף וּפַנַּג</p>
</blockquote>

<blockquote>
<p>וְכִינוֹרַי תְּלוּיִם עַל עֲרָבִים</p>
</blockquote>

<blockquote>
<p>וְאַצִּיבָה סְבִיבוֹתַי נְעָרַי</p>
</blockquote>

<blockquote>
<p>וּמוּל פָּנַי לְאַיֶּלֶת אֲהָבִים</p>
</blockquote>

<blockquote>
<p>וְאֶסְעַד מַעֲדַן מֶלֶךְ וְאֶשְׁתֶּה</p>
</blockquote>

<blockquote>
<p>עֲסִיס רִמּוֹן וְאֶשְׁכַּר דַּם עֲנָבִים</p>
</blockquote>

<blockquote>
<p>וְאֶשְׁכַּח רִישׁ וְלֹא אַחְרִישׁ וְאָרֹן</p>
</blockquote>

<blockquote>
<p>וּפָנַי בַּקְּרָב כִּפְנֵי לְהָבִים</p>
</blockquote>

<blockquote>
<p>וְאֶלְוֶה מִשְּׂפַת עָפְרָה נְשִׁיקוֹת</p>
</blockquote>

<blockquote>
<p>וְלִפְרֹעַ שְׂפָתַי לָהּ עֲרָבִים</p>
</blockquote>

<blockquote>
<p>וְאוֹדֶה אֵל אֲשֶׁר יָצַר בְּחָכְמָה</p>
</blockquote>

<blockquote>
<p>בֵּני אָדָם וּבָרָא בָם נְקָבִים.</p>
</blockquote>

<br>  

<blockquote>
<p>בְּמַרְחֶשְׁוָן מְאוֹר יַעְלוֹת וְזִיוָן</p>
</blockquote>

<blockquote>
<p>אֱהִי עֹרֵךְ לְמוּל אֹפֶל עֲנָנָיו</p>
</blockquote>

<blockquote>
<p>וְקָרָתוֹ בְּאֵשׁ חֵשֶּׁק אֲגָרֵשׁ</p>
</blockquote>

<blockquote>
<p>וְתַמְרוּרָיו בְּנֹפֶת צוּף עֲדָנָיו</p>
</blockquote>

<blockquote>
<p>וּמוּל פִּרְשׁוֹ יְהִי חֵשֶק וְדִבְשׁוֹ</p>
</blockquote>

<blockquote>
<p>וְאֶל מוּל בָּאֳשׁוֹ רֵיחַ שְׁמָנָיו</p>
</blockquote>

<blockquote>
<p>אֲנִי אֶשְׁתֶּה וְאֶשְׁכַּח רִישׁ וְאַחְרִישׁ</p>
</blockquote>

<blockquote>
<p>וְאָסִיר מִלְּבָבִי עִצְּבוֹנָיו</p>
</blockquote>

<blockquote>
<p>וּמִכָּל חַי יְלוּד אִשּׁה אֲבָרֵךְ</p>
</blockquote>

<br>  

<blockquote>
<p>אֲנִי נֹחַ וְנִטְעֵי נַעֲמָנָיו</p>
</blockquote>

<blockquote>
<p>אֲשֶׁר לוּלֵי נְעִימוֹתָם יְכֻסֶּה</p>
</blockquote>

<blockquote>
<p>זְמָן חָרוּל וְעָלוּ קִמְּשׁוֹנָיו</p>
</blockquote>

<blockquote>
<p>עֲלֵי יָשְׁרוֹ אֲחוֹנֵן אֶת עֲפָרוֹ</p>
</blockquote>

<blockquote>
<p>בְּתוֹךְ קִבְרוֹ וְאֶרְצֶה אֶת אֲבָנָיו.</p>
</blockquote>

<br>  

<blockquote>
<p>בְּכִסְלֵו אֶהְיֶה שָׁלֵו וְאוֹדֶה</p>
</blockquote>

<blockquote>
<p>לְצוּר רֹכֵב בְּגַאְוָתוֹ שְׁחָקִים</p>
</blockquote>

<blockquote>
<p>וְאוֹר עֶלְיוֹן אֲשֶׁר אִישׁ דַּל וְאֶבְיוֹן</p>
</blockquote>

<blockquote>
<p>מְרִימִי מֵעֲפַר אֶרֶץ וּמֵקִים</p>
</blockquote>

<blockquote>
<p>וְנֵרוֹת אֶהְיֶה מַדְלִיק שְׁמֹנָה</p>
</blockquote>

<blockquote>
<p>וְשִׁקּוּיַי כְּנֹפֶת צוּף מְתוּקִים</p>
</blockquote>

<blockquote>
<p>וְהַיָּפוֹת זְרוֹעֹתָן חֲשׂוּפוֹת</p>
</blockquote>

<blockquote>
<p>וְעֵינֵיהֶן יְרוּצוּן כַּבְּרָקִים</p>
</blockquote>

<blockquote>
<p>וְאַחַת עֹרְכָה שֻׁלְחָן וְאַחַת</p>
</blockquote>

<blockquote>
<p>תְּשַׂדֵּד אַחֲרֶיהָ הָעֲמָקִים</p>
</blockquote>

<blockquote>
<p>וְאַחֶרֶת תְּלַבֵּב הַלְּבִבוֹת</p>
</blockquote>

<blockquote>
<p>וְאַחֶרֶת תְּבַשּׁל הָרְקִיקִים</p>
</blockquote>

<blockquote>
<p>וְצַפִּיחִת וּמַעְשֵׂה הַחֲבִתִּים</p>
</blockquote>

<blockquote>
<p>וּמַרְחֶשֶׁת מְזָוֵינוּ מְפִיקִים.</p>
</blockquote>

<br>  

<blockquote>
<p>בְּטֵבֵת בַּעֲשָׂרָה בוֹ יְצוּמוּן</p>
</blockquote>

<blockquote>
<p>בְּנֵי אֵל חַי וְכַיַּמִּים יְהִימוּן</p>
</blockquote>

<blockquote>
<p>לְבוֹא צַר בֵּית אֱלֹהִים וַחֲצֵרָיו</p>
</blockquote>

<blockquote>
<p>בְּכֵילַפּוֹת וְכַשִּׁיל יַהֲלֹמוּן</p>
</blockquote>

<blockquote>
<p>וְהַקֹּר יַחֲלֹף הָאִישׁ וְיִדְקֹר</p>
</blockquote>

<br>  

<blockquote>
<p>פְּנֵי שָׂרִים הֲכִי חָבוּשׁ בְּטָמוּן</p>
</blockquote>

<blockquote>
<p>וּמִטְרוֹת עֹז וְטִיט חוּצוֹת וְקֶרַח</p>
</blockquote>

<blockquote>
<p>וְשֶׁלֶג עַל מְסִילֹּתַי יְרֻמוּן</p>
</blockquote>

<blockquote>
<p>לְעֵת כָּזֹאת אֲשַׁחֵר הַצְּבִיּוֹת</p>
</blockquote>

<blockquote>
<p>אֲשֶׁר סוֹד עַל יְגוֹנִים יַעֲרִימוּן</p>
</blockquote>

<blockquote>
<p>וְעֵינֵיהֶן וְהוֹד צִיצַת לְחֵיהֶן</p>
</blockquote>

<blockquote>
<p>יְחַיּוּנִי נְבֵלָתִי יְקִימוּן</p>
</blockquote>

<blockquote>
<p>וְאֵיךְ אִירָא וְיֵינִי לִי לְעֶזְרָה</p>
</blockquote>

<blockquote>
<p>וְהוּא יִמְחַץ מְשַׂנְאַי מִן יְקוּמוּן.</p>
</blockquote>

<br>  

<blockquote>
<p>שְׁבָט אַכְזָר וְעַז פָּנִים כְּמַמְזֵר</p>
</blockquote>

<blockquote>
<p>וּבוֹ יַשְׁלִיךְ זְמָן קַרְחוֹ כְפִתִּים</p>
</blockquote>

<blockquote>
<p>וְהַשֶּׁלֶג גְּאוֹן הַלֵּב יְפַלֵּג</p>
</blockquote>

<blockquote>
<p>וְהַדּוֹדִים בְּחֵיק יַעְלוֹת נְחִתִּים</p>
</blockquote>

<blockquote>
<p>וְרָצֵי הַצְּבִיּוֹת הֵם דְּחוּפִים</p>
</blockquote>

<blockquote>
<p>וְכָרוֹזָא בְּקוֹל קָרֵא בְּבָתִּים</p>
</blockquote>

<blockquote>
<p>אֲרוּרָה דֹּרְשָׁה צֶמֶר וּפִשְׁתִּים</p>
</blockquote>

<blockquote>
<p>לְעֵת כָּזֹאת לְבַד מַעְשֵׂה חֲבִתִּים.</p>
</blockquote>

<br>  

<blockquote>
<p>בְּאַדָּר אֶהְיֶה ישֵׁב וְדֹרֵשׁ</p>
</blockquote>

<blockquote>
<p>וְאַזְכִּיר חַסְדֵי הָמָן וְזֶרֶשׁ</p>
</blockquote>

<blockquote>
<p>וְלִי יוֹנִים וּבַרְבֻּרִים אֲבוּסִים</p>
</blockquote>

<blockquote>
<p>וְלֹא אָחוּשׁ הֲאִם לִי הוֹן וְאִם רֵישׁ</p>
</blockquote>

<blockquote>
<p>וְהַיַּיִן מְבֻשָּׂם אֶל יְמִינִי</p>
</blockquote>

<blockquote>
<p>בְּקוֹל קֹרֵא וּבַדִּבּוּר יְפָרֵשׁ</p>
</blockquote>

<blockquote>
<p>וְאִם אֹמַר אֲרוּר הָמָן וְזֶרֶשׁ</p>
</blockquote>

<blockquote>
<p>יְשִׁיבוּן אַל תְּקַלֵּל דּוֹד לְחֵרֵשׁ</p>
</blockquote>

<blockquote>
<p>וְקוֹל קֹרֵא אֱכֹל וּשְׁתֵה לְשָׁכְרָה</p>
</blockquote>

<blockquote>
<p>וְלֹא תַשְׁאִיר לְנֹחֵל אוֹ לְיוֹרֵשׁ</p>
</blockquote>

<blockquote>
<p>בְּיַעַן הוּא לְבַד רִפְאוּת וּמָזוֹר</p>
</blockquote>

<blockquote>
<p>וְכָל רַע וָחֳלִי גָּרֵשׁ יְגָרֵשׁ.</p>
</blockquote>

<br>  

<blockquote>
<p>בְּנִיסָן אֶזְכְּרָה נִסֵּי אֱלֹהִים</p>
</blockquote>

<blockquote>
<p>וּבֹו אוֹרָה וְשִׂמְחָה לַיְּהוּדִים</p>
</blockquote>

<blockquote>
<p>וַּמה טּוּבוֹ וַּמה יָּפְיוֹ אֲשֶׁר בּוֹ</p>
</blockquote>

<blockquote>
<p>אֲבֹתַי יָצְאוּ מִבֵּית עֲבָדִים</p>
</blockquote>

<blockquote>
<p>וּפָשַׁט הַזְּמָן עָנָן לְבֻשׁוֹ</p>
</blockquote>

<blockquote>
<p>וְעָטָה אוֹר וְכֻלּוֹ מַחֲמַדִּים</p>
</blockquote>

<blockquote>
<p>וְקוֹל הַתּוֹר עֲלֵי מִפְתָּן וְכַפְתּוֹר</p>
</blockquote>

<blockquote>
<p>וְאֶרְאֶה עַל פְּתָחַי כָּל מְגָדִים</p>
</blockquote>

<blockquote>
<p>וְחשֵׁק עִם חֲשׁוּקָה בֵּין עֲרֻגוֹת</p>
</blockquote>

<blockquote>
<p>בְּשָׂמִים רֹכְבִים יַחְדָּו צְמָדִים</p>
</blockquote>

<blockquote>
<p>וְאֶזְבַּח שׁוֹר וְשֶׂה נָקֹד וְטָלוּא</p>
</blockquote>

<blockquote>
<p>לְבַד מִן הַתְּיָשִׁים הָעֲקֻדִּים</p>
</blockquote>

<blockquote>
<p>וְאַעְבִיר קוֹל לְכָל צַד כָּל דְּכָפִין</p>
</blockquote>

<blockquote>
<p>וְצָרִיךְ לֶאֱכֹל יִהְיוּ עֲתִידִים</p>
</blockquote>

<blockquote>
<p>וְאַצִּיב יַעֲלַת הַחֵן לְנֶגְדִּי</p>
</blockquote>

<blockquote>
<p>בְּרֹאשָׁהּ צִיץ וְעַל יָדָה צְמִידִים</p>
</blockquote>

<blockquote>
<p>וְהִיא תַעְנוּג לְכָל לֵב נוּג וְלַחְרֹט</p>
</blockquote>

<blockquote>
<p>פְּאֵר הוֹדָהּ יְדֵי הָעֵט כְּבֵדִים</p>
</blockquote>

<blockquote>
<p>לְדַעְתָּהּ יֵצְאוּ יָדַי גְּדוּדִים</p>
</blockquote>

<blockquote>
<p>וְעַד בֹּקֶר הֲכִי נִרְוֶה בְדֹדִים.</p>
</blockquote>

<br>  

<blockquote>
<p>בְּאִיָּר אֶשְׂבְּעָה שׂבַע שְׂמָחוֹת</p>
</blockquote>

<blockquote>
<p>וּבִשְׂמֹאלִי וּבִימִינִי נְעִימוֹת</p>
</blockquote>

<blockquote>
<p>בְּשׁוּרִי חשְׁקִים מִכָּל עֲבָרִים</p>
</blockquote>

<blockquote>
<p>בְּצִיץ צִצִּים לְשַׁחֵר הָעֲלָמוֹת</p>
</blockquote>

<blockquote>
<p>וְלֹא אֶרְאֶה לְבַד גִּילַת וְרַנֵּן</p>
</blockquote>

<blockquote>
<p>וְלֹא אֶשְׁמַע לְבַד שִׁיר עַל עֲלָמוֹת</p>
</blockquote>

<blockquote>
<p>וְתֵבֵל תַּחֲלִיף סוּת אַלְמְנוּתָהּ</p>
</blockquote>

<blockquote>
<p>וְלִכְבוֹד חשְׁקִים תִּלְבַּשׁ רְקָמוֹת</p>
</blockquote>

<blockquote>
<p>וְאֶתֵּן גֵּט לְעֵרוּבִין וְגִטִּין</p>
</blockquote>

<blockquote>
<p>וְסַנְהֶדְרִין וּמַסֶּכֶת יְבָמוֹת</p>
</blockquote>

<blockquote>
<p>וְאֶבְחַר לִי לְצֵידָה הַצְּבִיָה</p>
</blockquote>

<blockquote>
<p>לְחִי שׁוֹשָׁן נְשָׁמָה לַנְּשָׁמוֹת</p>
</blockquote>

<blockquote>
<p>פְּנֵי חַמָּה אֲשֶׁר כָּל שֹׁחֲרֶיהָ</p>
</blockquote>

<blockquote>
<p>קְדֹשִים יִהְיוּ בָהּ אַחֲרֵי מוֹת.</p>
</blockquote>

<br>  

<blockquote>
<p>בְּסִיוָן אֶזְכְּרָה פִּלְאוֹת אֱלֹהִים</p>
</blockquote>

<blockquote>
<p>אֲשֶׁר נִשָּׂא וְגָבַהּ עַל גְּבֹהִים</p>
</blockquote>

<blockquote>
<p>אֲשֶׁר יָצָא לְיֵשַׁע עַם קְרֹבוֹ</p>
</blockquote>

<blockquote>
<p>יְלָדָיו הֹלְכִים אַחְרָיו וְנִנְהִים</p>
</blockquote>

<blockquote>
<p>וְנָתַן הוֹד וְנֵר מִצְוָה וְתוֹרָה</p>
</blockquote>

<blockquote>
<p>לְעַם קָדְשׁוֹ לְאוֹר יִשְׁעוֹ כְמֵהִים</p>
</blockquote>

<blockquote>
<p>וְשָׁמַעְנוּ אֱלֹהִים חַי מְדַבֵּר</p>
</blockquote>

<blockquote>
<p>וְנַחְנוּ פֹּחֲדִים מֶנְהוּ וְרֹהִים</p>
</blockquote>

<blockquote>
<p>וְרָאִינוּ אֲזַי משֶׁה בְּגִשְׁתּוֹ</p>
</blockquote>

<blockquote>
<p>לְעַרְפַלָּיו וְעָמַדְנוּ תְמֵהִים</p>
</blockquote>

<blockquote>
<p>וְהִתְוָה תָו עֲשֶׂרֶת דִּבְּרוֹתָיו</p>
</blockquote>

<blockquote>
<p>הֲתִשְׁתּוֹחַח יְשֻׁרוּן עוֹד וְתָהִים</p>
</blockquote>

<blockquote>
<p>שְׁאַל עֵשָׂו הֲרָאָה כֵן בְּעֹשָׂיו</p>
</blockquote>

<blockquote>
<p>וְיִשְׁמָעֵאל הֲשָׁמַע קוֹל אֱלֹהִים.</p>
</blockquote>

<br>  

<blockquote>
<p>בְּתַמּוּז אֵלְכָה עָרוֹם וְשׁוֹלָל</p>
</blockquote>

<blockquote>
<p>וְלִשְׂחוֹק אֹמְרָה נַפְשִׁי מְהוֹלָל</p>
</blockquote>

<blockquote>
<p>וְאֶתְעַנֶּה בְּלֵב נִשְׁבָּר וְנֶעְכָּר</p>
</blockquote>

<blockquote>
<p>וּמַלְבּוּשִׁי בְּדַם דִּמְעִי מְגוֹלָל</p>
</blockquote>

<blockquote>
<p>אֲשֶׁר בּוֹ הָבְקְעָה עִיר בֵּית אֱלֹהַי</p>
</blockquote>

<blockquote>
<p>וְהֵצַר צַר וּבָזַז בַּז וְשָׁלָל</p>
</blockquote>

<blockquote>
<p>וּבָטְלוּ הַתְּמִידִים בּוֹ וְשָׂרַף</p>
</blockquote>

<blockquote>
<p>אֲפוֹסְטוֹמוֹס לְתוֹרַת אֵל וְחִלָּל</p>
</blockquote>

<blockquote>
<p>וְצֶלֶם הֶעֱמִיד תּוֹךְ הֵיכְלֵי אֵל</p>
</blockquote>

<blockquote>
<p>מְשׂוֹשׂ לִבִּי לְזֹאת חָרַב וְדָלָל</p>
</blockquote>

<blockquote>
<p>הֲיַעְרֹךְ צִיר אֱלֵי צִירִי וּמַכְאֹב</p>
</blockquote>

<blockquote>
<p>לְמַכְאֹבִי אֲשֶׁר בָּא לִי וְעוֹלָל</p>
</blockquote>

<blockquote>
<p>וְלָכֵן כֹּל אֲשֶר דִּמְעָה יְפַכֶּה</p>
</blockquote>

<blockquote>
<p>וְיִתְאַבֵּל לְפִי שִׂכְלוֹ יְהֻלָּל.</p>
</blockquote>

<br>  

<blockquote>
<p>בְּחֹדֶשׁ אָב אֱהִי נִכְאָב וְאֶדְאַב</p>
</blockquote>

<blockquote>
<p>וְאֶשְׁאַב מֵי דְמָעַי מִכְּבֵדִי</p>
</blockquote>

<blockquote>
<p>וְאֶתְעַנֶּה לְחָרְבַּן בֵּית אֱלֹהַי</p>
</blockquote>

<blockquote>
<p>וְעִיר קָדְשׁוֹ וְעַל הָגְלַת כְּבוֹדִי</p>
</blockquote>

<blockquote>
<p>בְּיוֹם אָרוּךְ כְּמוֹ וָי&quot;ו וַיְזָתָא</p>
</blockquote>

<blockquote>
<p>בְּחֻמּוֹ נֶהֱפַךְ חֹרֶב לְשַׁדִּי</p>
</blockquote>

<blockquote>
<p>וְהַמַּיִם אֲשֶר אֶשְׁתֶּה לְשִׂכִּים</p>
</blockquote>

<blockquote>
<p>בְּמוֹ עֵינַי וְלִצְנִינִים בְּצִדִּי</p>
</blockquote>

<blockquote>
<p>וְאַרְחִיק הַצְּבִיָּה מִיְּצֻעַיְ</p>
</blockquote>

<blockquote>
<p>וְאֶתְגּוֹלֵל בְּמִטָּתִי לְבַדִּי</p>
</blockquote>

<blockquote>
<p>וְלוּלֵי נַחֲמוּ בִּבְנֵי אֲוָזָיו</p>
</blockquote>

<blockquote>
<p>יְמַלֵּא פִי שְׂחוֹק אֶבְכֶּה בְעוֹדִי.</p>
</blockquote>

<br>  

<blockquote>
<p>בְּאֵלוּל אֶעֱלֹז עִם בַּת נְדִיבִים</p>
</blockquote>

<blockquote>
<p>בְּעֶרֶשׂ רַעֲנָנָה עַל עֲרָבִים</p>
</blockquote>

<blockquote>
<p>וְהַגֻּלּוֹת יְרֻצוּן בָּרְהָטִים</p>
</blockquote>

<blockquote>
<p>כְּאִלּוּ יִתְּנוּ שָׁמַי רְבִבִים</p>
</blockquote>

<blockquote>
<p>וְנַשְׁכִּימָה וְנֵצֵא לַכְּרָמִים</p>
</blockquote>

<blockquote>
<p>לְשַׁחֵר הַתְּאֵנָה עַד עֲרָבִים</p>
</blockquote>

<blockquote>
<p>וְאָז אֶרְאֶה גְפָנַי אֹמְרִים לִי</p>
</blockquote>

<blockquote>
<p>בְּפֶה חָנֵף וּבִדְבָרִים עֲרַבִים</p>
</blockquote>

<blockquote>
<p>הֲתִקַּח הַתְּאֵנָה דּוֹד לְמָנָה</p>
</blockquote>

<blockquote>
<p>נְשָׂא יָדְךָ וְאַל תִּשְׁכַּח עֲנָבִים.</p>
</blockquote>

<br>  

<blockquote>
<p>אֵלֶּה הֵם הַשִּׁירִים הַמְפֹאָרִים</p>
</blockquote>

<blockquote>
<p>אֲשֶר חִבַּרְתִּי עַל הֶחֳדָשִׁים בִּימֵי הַנְּעוִּרים</p>
</blockquote>

<blockquote>
<p>וְעוֹד חִבַּרְתִּי שִׁיר עַל חֹדֶשׁ אֱלוּל</p>
</blockquote>

<blockquote>
<p>בֶּשֶׁמן מִשְׁחַת קֹדֶשׁ בָּלוּל</p>
</blockquote>

<blockquote>
<p>וּלְיָפְיוֹ הוּא עִלָּה וְכָל שִׁיר זוּלָתוֹ עָלוּל</p>
</blockquote>

<p>וְהוּא זֶה:</p>

<br>  

<blockquote>
<p>בְּאֵלוּל תְּבַלּוּל בְּעֵינַי יְהִי אִם</p>
</blockquote>

<blockquote>
<p>אֲקַנֵּא לְרָבָא וְלִהְיוֹת אֲמוֹרָא</p>
</blockquote>

<blockquote>
<p>אֲנִי הַתְּאֵנָה אֲבַקֵּשׁ לְמָנָה</p>
</blockquote>

<blockquote>
<p>לְנַפְשִׁי וְאֶדְרשׁ אֲנִי רֹאשׁ אֲמִיָרה</p>
</blockquote>

<blockquote>
<p>וְתוֹךְ הַכְּרָמִים אֲנִי בַנְּעִימִים</p>
</blockquote>

<blockquote>
<p>אֲכַלֶּה יְמוֹתַי בְּשִׁירָה וְזִמְרָה</p>
</blockquote>

<blockquote>
<p>וְאָשִׂים גְּפָנַי סְבִיב צַוְּרֹנַי</p>
</blockquote>

<blockquote>
<p>לְעָנָק וְאִינַק שְׁדֵי הַזְּמוֹרָה.</p>
</blockquote>

<br>  

<blockquote>
<p>וַיֹּאמֶר אֵלַי הַשָּׁר חַיֶּיךָ מַעֲלַת שִׁירֶיךָ מֵאָז שָׁמְעוּ אָזְנָי</p>
</blockquote>

<blockquote>
<p>אַךְ לֹא הֶאֱמַנְתִּי לַדְּבָרִים עַד אֲשֶׁר בָּאתִי וַתִּרְאֶינָה עֵינָי</p>
</blockquote>

<blockquote>
<p>בָּרוּךְ אַתָּה לַאדֹנָי</p>
</blockquote>

<blockquote>
<p>כִּי אֵין לֵב אֲשֶׁר לְאַהֲבָתְךָ לֹא תִמְשְׁכֵהוּ</p>
</blockquote>

<blockquote>
<p>וְאֵין אִישׁ יְהִי בָרוּךְ עַד תְּבָרְכֵהוּ</p>
</blockquote>

<blockquote>
<p>אַשְׁרֵי תִבְחַר וּתְקָרֵב וּתְהַלְלֶנּוּ</p>
</blockquote>

<blockquote>
<p>כִּי עַד חוּג שָׁמַיִם בְּשִׁירֶיךָ תַעֲלֶנּוּ</p>
</blockquote>

<blockquote>
<p>וְכַמָּה הוּא קוֹדֵר בְּלִי חַמָּה</p>
</blockquote>

<blockquote>
<p>אֲשֶׁר לֹא יִתֵּן עַל פִּיךָ וַתְּקַדֵּשׁ עָלָיו מִלְחָמָה</p>
</blockquote>

<blockquote>
<p>וָאַעַן וָאֹמַר אֱמֶת הַדָּבָר כִּי הַמְשׁוֹרֵר יַעֲלֶה שִׂיא הָאֲנָשִׁים הַשָּׁמַיִם</p>
</blockquote>

<blockquote>
<p>וְיוֹרִיד שָׂרִים וּקְצִינִים בְּעִמְקֵי מַיִם</p>
</blockquote>

<blockquote>
<p>וְנִמְשְׁלוּ הַמְשֹׁרְרִים הַחֲכָמִים</p>
</blockquote>

<blockquote>
<p>אֶל עֲרוּגוֹת הַבְּשָׂמִים</p>
</blockquote>

<blockquote>
<p>אִם הָעֲנָנִים יַשְקוּם</p>
</blockquote>

<blockquote>
<p>יוֹדוּ עַל חַסְדָּם בִּלְשׁוֹן בָּשְׂמָם לְעֵינֵי כָּל הַיְקוּם.</p>
</blockquote>

<br>  

<blockquote>
<p>וָאֶשָּׂא מְשָׁלִי וָאֹמַר:</p>
</blockquote>

<br>  

<blockquote>
<p>לִי הוֹד הַשִּׁיר לִי הַמִּשְׂרָה</p>
</blockquote>

<blockquote>
<p>לֹא יִתְעָרַב אִישׁ זָר עִמִּי</p>
</blockquote>

<blockquote>
<p>בִּקֵּשׁ הַשִּׁיר אִישׁ כִּלְבָבוֹ</p>
</blockquote>

<blockquote>
<p>וּמִבֶּטֶן קָרָא בִשְׁמִי</p>
</blockquote>

<blockquote>
<p>אֶמְשֹׁךְ לֵב רָאשֵׁי עַם אֶרֶץ</p>
</blockquote>

<blockquote>
<p>וּלְאַהֲבָתָם אַטֶּה שִׁכְמִי</p>
</blockquote>

<blockquote>
<p>אָרִים עַל עָב אִישׁ כִּלְבָבִי</p>
</blockquote>

<blockquote>
<p>אוֹרִיד לַשַּׁחַת אִישׁ חֶרְמִי</p>
</blockquote>

<blockquote>
<p>נִמְשַׁלְתִּי לַעְרוּגַת בֹּשֶׂם</p>
</blockquote>

<blockquote>
<p>מִיַד נָדִיב אוֹחִיל גִּשְׁמִי</p>
</blockquote>

<blockquote>
<p>אִם הֶעָנָן הוּא יַשְׁקֵנִי</p>
</blockquote>

<blockquote>
<p>אוֹדֶה חַסְדּוֹ בִּלְשׁוֹן בָּשְׂמִי.</p>
</blockquote>

<br> 

<blockquote>
<p>וַיֹּאמֶר אֵלַי הַשָּׂר הִנֵּה רָאִיתִי חֲרוּזוֹת הָרִאשׁוֹנִים</p>
</blockquote>

<blockquote>
<p>חֲדָשִׁים גַּם יְשָׁנִים</p>
</blockquote>

<blockquote>
<p>וְעַתָּה אֱמָר־נָא בְחַסְדֶּךָ הַאִם יָקִיצוּ הַמְשֹׁרְרִים הָרִאשוֹנִים מִשְּנָתָם</p>
</blockquote>

<blockquote>
<p>וְיַעַרְכוּ מוּל שִׁירֶיךָ מִלְחַמְתָּם</p>
</blockquote>

<blockquote>
<p>הֶהָיִיתָ נָסוֹג אָחוֹר מִפַּחְדָּם</p>
</blockquote>

<blockquote>
<p>אוֹ הָיִיתָ עוֹרֵךְ מִלְחָמָה נֶגְדָּם</p>
</blockquote>

<blockquote>
<p>וָאַעַן וָאֹמַר מִי יִתֵּן יָדַעְתִּי וָאֶמְצָאֵם</p>
</blockquote>

<blockquote>
<p>חַיֶּיךָ הַשָּׂר כִּי גְבוּרָתִי אַרְאֵם</p>
</blockquote>

<blockquote>
<p>וּבְמָסֹרֶת הַבְּרִית אֲבִיאֵם</p>
</blockquote>

<blockquote>
<p>עַד אֲשֶׁר יוֹדוּ כִּי אֲנִי לַשִּׁיר וְלַמְּלִיצָה אָב וָאֵם</p>
</blockquote>

<blockquote>
<p>וְלוּ מָצָאתִי בַעֲלַת אוֹב פִּתִּיתִיהָ בְשִׂכְלִי</p>
</blockquote>

<blockquote>
<p>עַד אֲשֶׁר אָסָף וִידוּתוּן תַּעֲלֶה לִי</p>
</blockquote>

<blockquote>
<p>וְנִתְרָאֶה אֲנִי וָהֵם פָּנִים</p>
</blockquote>

<blockquote>
<p>לִרְאוֹת אִם אֶמְשְׁכֵם בַּעֲבוֹתוֹת שִׁירַי כַּאֲשֶׁר תִּמְשֹׁכְנָה הַחַיּוֹת אֶת הָאֹפַנִּים.</p>
</blockquote>

<br>  

<blockquote>
<p>וָאֶשָּׂא מְשָׁלִי וָאֹמַר:</p>
</blockquote>

<br>  

<blockquote>
<p>בִּי בַּעֲלַת הָאוֹב בְּאֹבוֹת קָסֳמִי</p>
</blockquote>

<blockquote>
<p>נָא לִי וְאָסָף עִם יְדוּתוּן הַעֲלִי</p>
</blockquote>

<blockquote>
<p>נִתְעָרְבָה יַחְדָּו וְיִרְאוּ פָעֳלִי</p>
</blockquote>

<blockquote>
<p>בַּשִּׁיר וְנִתְרָאֶה וְיוֹדוּן אֶל שְׁמִי.</p>
</blockquote>

<br>  

<blockquote>
<p>אִתִּי לְשׁוֹן זָהָב וּמִי זֶה לֹחֲמִי</p>
</blockquote>

<blockquote>
<p>אֶצְרַח וְאָרִיעַ וְאַשְׁלִיךְ נַעֲלִי</p>
</blockquote>

<blockquote>
<p>עַל שָׁר אֲשֶׁר יָשִׁיר וְאֵינוֹ שֹׁאֲלִי</p>
</blockquote>

<blockquote>
<p>יִמְשֹׁךְ בְּעֵט סוֹפֵר וְלֹא מִטַּעֲמִי.</p>
</blockquote>

<br>  

<blockquote>
<p>בִּקֵּשׁ זְמָן אִישׁ שָׁר לְשׁוֹרֵר פָּעֳלוֹ</p>
</blockquote>

<blockquote>
<p>וַיְמַן בְּמוֹ פִי מָן בְּדִשְׁנוֹ יִחְיוּ</p>
</blockquote>

<blockquote>
<p>מֵתָיו וּמִנַּחַל עֲדָנָיו יִרְוְיוּ</p>
</blockquote>

<br>  

<blockquote>
<p>אֶל הַזְּמָן אָמוֹן וְלַשִּׁיר גֹאֲלוֹ</p>
</blockquote>

<blockquote>
<p>אֶהְיֶה וְשִׁירוֹתַי לְמִיּוֹם נִהְיוּ</p>
</blockquote>

<blockquote>
<p>הַחֵן וְהַצֶּדֶק לְמַדָּם עָטְיוּ.</p>
</blockquote>

<br>  

<blockquote>
<p>וַיֹּאמֶר אֵלַי הַשּׂר מַעֲלָתְךָ גָדְלָה בְעֵינֶיךָ</p>
</blockquote>

<blockquote>
<p>עַל כָּל הַמְשֹׁרְרִים אֲשֶׁר הָיוּ לְפָנֶיךָ</p>
</blockquote>

<blockquote>
<p>וְרוֹאֶה אֲנִי כִּי לוּ הָיָה מֶלֶךְ בְּיִשְׂרָאֵל</p>
</blockquote>

<blockquote>
<p>וּבָנָה הַבַּיִת וְהַהַרְאֵל</p>
</blockquote>

<blockquote>
<p>תַּחְשֹׁב כִּי לֹא יִהְיֶה לַמְּלִיצָה קָרוֹב מִמְּךָ וְגוֹאֵל</p>
</blockquote>

<blockquote>
<p>וְתִהְיֶה אַתָּה אֶל הַמָשִׁיחַ לִמְחוֹקֵק</p>
</blockquote>

<blockquote>
<p>וְכָל שָׁר זוּלָתְךָ כְגֶפֶן בּוֹקֵק</p>
</blockquote>

<blockquote>
<p>וָאַעַן וָאֹמַר כֵּן חָשַׁבְתִּי וְאֶחְשׁוֹב</p>
</blockquote>

<blockquote>
<p>אָמְנָם לִבִּי הוֹלֵךְ רָצוֹא וָשׁוֹב</p>
</blockquote>

<blockquote>
<p>כִּי שָׁמַעְתִּי אוֹמְרִים לֵאמֹר</p>
</blockquote>

<blockquote>
<p>כִּי הוּא עָנִי וְרוֹכֵב עַל חֲמוֹר</p>
</blockquote>

<blockquote>
<p>וְאֵיךְ יִסְכֹּן לְחַבֵּר אֵלָיו שִׁיר מִזְמוֹר</p>
</blockquote>

<blockquote>
<p>וּמַה מְאֹד תְּכֻבַּד הָעֵדָה</p>
</blockquote>

<blockquote>
<p>אִם יָבוֹא עַל סוּס דּוֹהֵר וּמֶרְכָּבָה מְרַקֵּדָה</p>
</blockquote>

<blockquote>
<p>וְאָז אָשִׁיר אֵלָיו שִׁיר חָדָשׁ</p>
</blockquote>

<blockquote>
<p>כָּל אֲשֶׁר יִגַּע בּוֹ יִקְדָּשׁ.</p>
</blockquote>

<br>  

<blockquote>
<p>וָאֶשָּׂא מְשָׁלִי וָאֹמַר:</p>
</blockquote>

<br>  

<blockquote>
<p>חוּשָׁה מְשִׁיחַ אֵל וְלָמָּה תַעֲמֹד</p>
</blockquote>

<blockquote>
<p>הִנֵּה מְחַכִּים לָךְ דְּמָעוֹת נֹטְפִים</p>
</blockquote>

<blockquote>
<p>הָיוּ דְמֵי דִמְעָם נְחָלִים שֹׁטְפִים</p>
</blockquote>

<blockquote>
<p>כָּל לֵב וְכָל לָשׁוֹן לְךָ שָׂר יַחֲמֹד.</p>
</blockquote>

<br>  

<blockquote>
<p>וּקְחָה פְתִיל פִּשְׁתִּים בְּיָדֶיךָ וּמֹד</p>
</blockquote>

<blockquote>
<p>צִיּוֹן כְּלִיל יֹפִי וּבָנָיו עֹדְפִים</p>
</blockquote>

<blockquote>
<p>יִהְיוּ בְכָל חֵן טוֹב וְצָרִים שֹׁאֲפִים</p>
</blockquote>

<blockquote>
<p>יִגְלוּ בְּרֹאש גֹלִים וְאַתָּה פֹּה עֲמֹד.</p>
</blockquote>

<br>  

<blockquote>
<p>עוּרָה מְשִׁיחֵנוּ צְלַח כַּיּוֹם רְכַב</p>
</blockquote>

<blockquote>
<p>עַל סוּס אֲשֶׁר דֹּהֵר וּמֶרְכָּבָה רְתֹם</p>
</blockquote>

<blockquote>
<p>כִּי כָל עֲצָמַי נִפְזְרוּ אֵין בָּם מְתֹם.</p>
</blockquote>

<br>  

<blockquote>
<p>אִם עַל חֲמוֹר תִּרְכַּב אֲדוֹנִי שׁוּב שְׁכָב</p>
</blockquote>

<blockquote>
<p>אִיעָצְךָ הַשַּׂר מְשִׁיחֵנוּ בְּתֹם</p>
</blockquote>

<blockquote>
<p>לִבִּי סְתוֹם הַקֵּץ וְהֶחָזוֹן חֲתֹם.</p>
</blockquote>

<br>  

<blockquote>
<p>וַיְהִי אַחֲרֵי כֵן וַיֹּאמֶר אֵלַי הַשָּׂר רָאִיתִי בֵין שִׁירֵי הַנָּצְרִים</p>
</blockquote>

<blockquote>
<p>שִׁיר לֹא רְאִיתִיו לְאַחַד מִן הָעִבְרִים</p>
</blockquote>

<blockquote>
<p>וְהוּא שִׁיר יַזְכִּירוּ בוֹ כָּל הַמְּלָאכוֹת</p>
</blockquote>

<blockquote>
<p>וְהָאֲרָצוֹת וְהַמַּמְלָכוֹת</p>
</blockquote>

<blockquote>
<p>וְהַלְשׁוֹנוֹת וְהַחָכְמוֹת</p>
</blockquote>

<blockquote>
<p>הַכֹּל בְּשִׁירָה אַחַת עֲרוּכוֹת</p>
</blockquote>

<blockquote>
<p>וְחָפַצְתִּי לִרְאוֹת כָּמוֹהָ בִלְשוֹן עִבְרִית</p>
</blockquote>

<blockquote>
<p>וָאַעַן וָאֹמַר חַיֶּיך הַשָׂר הִנֵּה אָנֹכִי כּוֹרֵת בְּרִית</p>
</blockquote>

<blockquote>
<p>כִּי לֹא יַעֲרֹב הַשֶּׁמֶשׁ עַד אֲשֶׁר תִּרְאֶנָּה</p>
</blockquote>

<blockquote>
<p>וּבִמְחוּגַת שִׂכְלִי אֲתָאֲרֶנָּה</p>
</blockquote>

<blockquote>
<p>וַעֲטֶרֶת עַל כָּל הַשִּׁירוֹת אֶעֶנְדֶנָּה</p>
</blockquote>

<blockquote>
<p>לְמַעַן תֵּדַע בְּעֵת אֲפָאֲרֶנָּה</p>
</blockquote>

<blockquote>
<p>כִּי לֹא כַּשּׁירוֹת הַנָּצְרִיּוֹת הָעִבְרִיּוֹת כִּי חָיוֹת הֵנָּה</p>
</blockquote>

<blockquote>
<p>וָאָקוּם וָאֲחַבֵּר זֹאת הַשִּׁירָה בְּמִצְוַת הַשָּׂר אֲדֹנִי</p>
</blockquote>

<blockquote>
<p>וָאָשִׂימָה עָלֶיהָ עֵינִי.</p>
</blockquote>

<br>  

<blockquote>
<p>וָאֶשָּׂא מְשָׁלִי וָאֹמַר:</p>
</blockquote>

<br>  

<blockquote>
<p>אֲנִי יָשֵׁן וְלִבִּי עֵר</p>
</blockquote>

<blockquote>
<p>בְּתַחְבֻּלוֹת זְמָן סֹעֵר</p>
</blockquote>

<blockquote>
<p>וְתוֹךְ לִבִּי כְּאֵשׁ בֹּעֵר</p>
</blockquote>

<blockquote>
<p>מְאֹד עָצֻר בְּעַצְמוֹתָי</p>
</blockquote>

<br>  

<blockquote>
<p>בְּיוֹם זָכְרִי מְזִמּוֹתַי</p>
</blockquote>

<blockquote>
<p>תְּבוּנוֹתַי וְעָרְמוֹתַי</p>
</blockquote>

<blockquote>
<p>וְקֹרוֹתַי וְחָכְמוֹתַי</p>
</blockquote>

<blockquote>
<p>וְאֶזְכֹּר בּוֹא חֲלִיפָתִי</p>
</blockquote>

<br>  

<blockquote>
<p>וְאֵיךְ אָמוּת כְּמוֹ פֶתִי</p>
</blockquote>

<blockquote>
<p>וּמַה בֶּצַע בְּחָכְמָתִי</p>
</blockquote>

<blockquote>
<p>וְאֶשָּׁכַח בְּיוֹם מוֹתִי</p>
</blockquote>

<blockquote>
<p>בְּתוֹךְ קִבְרִי וּבִמְנוּחָי</p>
</blockquote>

<br>  

<blockquote>
<p>וְאָמַרְתִּי אֲנִי חַי חַי</p>
</blockquote>

<blockquote>
<p>וְלִי יִתְרוֹן בְּטוּב שִׂיחַי</p>
</blockquote>

<blockquote>
<p>שְׁכֶם אַחַד עֲלֵי אַחַי</p>
</blockquote>

<blockquote>
<p>וְשָׁלֵם מִבְּלִי חֶסְרוֹן</p>
</blockquote>

<br>  

<blockquote>
<p>בְּזֹאת אֵאוֹת וְלִי יִתְרוֹן</p>
</blockquote>

<blockquote>
<p>לְהַשְׁאִיר שֵׁם לְזִכָּרוֹן</p>
</blockquote>

<blockquote>
<p>וְאוֹדִיעַ לְדוֹר אַחְרוֹן</p>
</blockquote>

<blockquote>
<p>וְעַם נוֹלָד צְפוּן לִבִּי</p>
</blockquote>

<br>  

<blockquote>
<p>אֲנִי חָכָם אֲנִּי נָבִיא</p>
</blockquote>

<blockquote>
<p>כְּבֶן־עַמְרָם וְאִישׁ תִּשְׁבִּי</p>
</blockquote>

<blockquote>
<p>אֲנִי גִבּוֹר כְּמוֹ לָבִיא</p>
</blockquote>

<blockquote>
<p>וְקַל כִּצְבִי וְכָעֹפֶר</p>
</blockquote>

<br>  

<blockquote>
<p>אֲנִי אֹרֵג אֲנִי תֹפֵר</p>
</blockquote>

<blockquote>
<p>אֲנִי בַנָּאי אֲנִי חֹפֵר</p>
</blockquote>

<blockquote>
<p>אֲנִי שֹׁקֵל אֲנִי סֹפֵר</p>
</blockquote>

<blockquote>
<p>וְלַלֵּצִים אֲנִי אָלִיץ</p>
</blockquote>

<br>  

<blockquote>
<p>אֲנִי חַרְזָן אֲנִי מֵלִיץ</p>
</blockquote>

<blockquote>
<p>אֲנִי שָׂשׂ וַאֲנִי עָלִיץ</p>
</blockquote>

<blockquote>
<p>וְעַצְמוֹת בֹּעֲרִים אַחְלִיץ</p>
</blockquote>

<blockquote>
<p>בְּמוּסָרִים וְטוֹב שֵׂכֶל</p>
</blockquote>

<br>  

<blockquote>
<p>אֲנִי קַדָּר אֲנִי רוֹכֵל</p>
</blockquote>

<blockquote>
<p>אֲנִי נָגִיד וְאַמַּרְכֵּל</p>
</blockquote>

<blockquote>
<p>אֲנִי רַמָּאי אֲנִי נוֹכֵל</p>
</blockquote>

<blockquote>
<p>אֲנִי הוּא וְאֵין אַחֵר</p>
</blockquote>

<br>  

<blockquote>
<p>אֲנִי תַגָּר אֲנִי סֹחֵר</p>
</blockquote>

<blockquote>
<p>וְלִנְדִיבוּת אֲנִי שֹׁחֵר</p>
</blockquote>

<blockquote>
<p>אֲנִי אֶמְאַס אֲנִי בוֹחֵר</p>
</blockquote>

<blockquote>
<p>אֲנִי חוֹרֵשׁ אֲנִי בוֹצֵר</p>
</blockquote>

<br>  

<blockquote>
<p>אֲנִי סוֹתֵר אֲנִי יוֹצֵר</p>
</blockquote>

<blockquote>
<p>וְזוֹרֵעַ וְגַם קוֹצֵר</p>
</blockquote>

<blockquote>
<p>אֲנִי מִן יוֹרְשֵׁי עֶצֶר</p>
</blockquote>

<blockquote>
<p>וְלִנְבָלִים אֱהִי נָבָל</p>
</blockquote>

<br> 

<blockquote>
<p>אֲנִי נֹשֵׂא אֲנִי סַבָּל</p>
</blockquote>

<blockquote>
<p>וְלִמְעַוֵּל אֲנִי עַוָּל</p>
</blockquote>

<blockquote>
<p>וְלִמְחַבֵּל אֲנִי חַבָּל</p>
</blockquote>

<blockquote>
<p>וְאָנֹכִי לְאִלֵּם פֶּה</p>
</blockquote>

<br>  

<blockquote>
<p>אֲנִי אַשָּׁף אֲנִי צֹפֶה</p>
</blockquote>

<blockquote>
<p>אֲנִי מַשְׁקֶה אֲנִי אֹפֶה</p>
</blockquote>

<blockquote>
<p>אֲנִי טַבָּח אֲנִי רֹפֵא</p>
</blockquote>

<blockquote>
<p>וְהַשֵּׂכֶל בְּלִבִּי גָר</p>
</blockquote>

<br>  

<blockquote>
<p>אֲנִי סַפָּן אֲנִי תַגָּר</p>
</blockquote>

<blockquote>
<p>אֲנִי חָרָשׁ אֲנִי נַגָּר</p>
</blockquote>

<blockquote>
<p>וּבַחַחִים וּבַסּוּגַר</p>
</blockquote>

<blockquote>
<p>אֲקַשֵּׁר צָר וְאִישׁ רָכִיל</p>
</blockquote>

<br>

<blockquote>
<p>אֲנִי עָרוּם אֲנִי מַשְׂכִּיל</p>
</blockquote>

<blockquote>
<p>אֲנִי אֶת בֹּעֲרִים אַשְׂכִּיל</p>
</blockquote>

<blockquote>
<p>וְלִי לֵבָב אֲשֶׁר יָכִיל</p>
</blockquote>

<blockquote>
<p>תְּבוּנוֹת עַד בְּלִי מִנְיָן</p>
</blockquote>

<br>  

<blockquote>
<p>אֲנִי בָקִי בְּכָל עִנְיָן</p>
</blockquote>

<blockquote>
<p>בְּטִיב מֶכֶר וְטִיב קִנְיָן</p>
</blockquote>

<blockquote>
<p>וְאַשְׂכִּילָה בְּטִיב בִּנְיָן</p>
</blockquote>

<blockquote>
<p>וְיָדַי אֹמְרוֹת הַב הַב</p>
</blockquote>

<br>  

<blockquote>
<p>אֲנִי אֶת אֹהֲבַי אֵהַב</p>
</blockquote>

<blockquote>
<p>אֲנִי עַל רֹזְנִים אֶרְהָב</p>
</blockquote>

<blockquote>
<p>וְלִי כֶסֶף וְלִי זָהָב</p>
</blockquote>

<blockquote>
<p>וְלִצְבָאִים אֲנִי צוֹדֵד</p>
</blockquote>

<br>  

<blockquote>
<p>אֲנִי תוֹשָׁב אֲנִי נוֹדֵד</p>
</blockquote>

<blockquote>
<p>אֲנִי אִכָּר אֲנִי שׂוֹדֵד</p>
</blockquote>

<blockquote>
<p>אֲנִי לוֹחֵם אֲנִי שׁוֹדֵד</p>
</blockquote>

<blockquote>
<p>אֲנִי נָבוֹן וְתוֹרִיִּי</p>
</blockquote>

<br>  

<blockquote>
<p>אֲנִי קֹסֵם וְטִבְעִיִּי</p>
</blockquote>

<blockquote>
<p>וּפִילוֹסוֹף אֱלֹהִיִּי</p>
</blockquote>

<blockquote>
<p>וְלִמּוּדִי וְשִׂכְלִיִּי</p>
</blockquote>

<blockquote>
<p>אֲנִי שָׁר וַאֲבִי שִׁירִים</p>
</blockquote>

<br>  

<blockquote>
<p>אֲנִי בָקִי בְּאֶפְשָׁרִים</p>
</blockquote>

<blockquote>
<p>וּבַעֶצֶם וּבַמִּקְרִים</p>
</blockquote>

<blockquote>
<p>וּבַקַּוִּים מְדֻבָּרִים</p>
</blockquote>

<blockquote>
<p>וּבַעְגֻלָּה וּבָאֹפֶק</p>
</blockquote>

<br>  

<blockquote>
<p>אֲנִי נָבוֹן בְּלֹא סָפֵק</p>
</blockquote>

<blockquote>
<p>בְּדַלְתֵי בִין אֱהִי דֹפֵק</p>
</blockquote>

<blockquote>
<p>וְאַכִּירָה בְּאוֹת דֶפֶק</p>
</blockquote>

<blockquote>
<p>וְאָבִינָה בְמֻשְׂכָּלוֹת</p>
</blockquote>

<br>  

<blockquote>
<p>אֲנִי בָקִי בְמַזָּלוֹת</p>
</blockquote>

<blockquote>
<p>בְּכוֹכָבִים וְחַיָּלוֹת</p>
</blockquote>

<blockquote>
<p>בְּהֶבְדֵּלִים וּבִסְגֻלּוֹת</p>
</blockquote>

<blockquote>
<p>וּבַחֹמֶר וּבַצּוּרָה</p>
</blockquote>

<br>  

<blockquote>
<p>אֲנִי בָקִי בְּסוֹד מִקְרָא</p>
</blockquote>

<blockquote>
<p>וּבַמִּשְׁנָה וּבִגְמָרָא</p>
</blockquote>

<blockquote>
<p>יְסוֹד סִפְרֵי וְסוֹד סִפְרָא</p>
</blockquote>

<blockquote>
<p>וְתוֹסָפוֹת וּפֵרוּשִׁים</p>
</blockquote>

<br>  

<blockquote>
<p>וְאָבִינָה בְחִדּוּשִׁים</p>
</blockquote>

<blockquote>
<p>בְּטִיב גִּטִּים וְקִדּוּשִׁים</p>
</blockquote>

<blockquote>
<p>וְאַשְׂכִּיל הַחֲמֵשׁ חוּשִׁים</p>
</blockquote>

<blockquote>
<p>וְנֶפֶשׁ הַמְדַבָּרֶת</p>
</blockquote>

<br>  

<blockquote>
<p>אֲנִי חָכָם בְּתִּשְׁבֹּרֶת</p>
</blockquote>

<blockquote>
<p>וְלָצוּד דַּג בְּמִכְמֹרֶת</p>
</blockquote>

<blockquote>
<p>וְעַל גַּפֵּי מְרוֹם קָרֶת</p>
</blockquote>

<blockquote>
<p>אֲנִי עֹמֵד לְנֵס עַמִּים</p>
</blockquote>

<br>  

<blockquote>
<p>אֲנִי חָסִיד וְאִישׁ תָּמִים</p>
</blockquote>

<blockquote>
<p>בְּלִיַּעַל וְאִישׁ דָּמִים</p>
</blockquote>

<blockquote>
<p>אֲנִי זָקֵן מְלֵא יָמִים</p>
</blockquote>

<blockquote>
<p>חֲרַשׁ בַּרְזֶל וְגַם צַבָּע</p>
</blockquote>

<br>  

<blockquote>
<p>וְאָבִינָה בְּכָל טֶבַע</p>
</blockquote>

<blockquote>
<p>וְטֶבַע הֹלְכֵי אַרְבַּע</p>
</blockquote>

<blockquote>
<p>וּבֶעָגוֹל וּבִמְרֻבָּע</p>
</blockquote>

<blockquote>
<p>וּבַמַּשָּׂא וְחִזָּיוֹן</p>
</blockquote>

<br>  

<blockquote>
<p>אֲנִי בָקִי בְּהִגָּיוֹן</p>
</blockquote>

<blockquote>
<p>בְּטִיב מִינִים וְסוּג עֶלְיוֹן</p>
</blockquote>

<blockquote>
<p>וּבַהֶקֵּשׁ וּבַדִּמְיוֹן</p>
</blockquote>

<blockquote>
<p>וּבַמּוֹפֵת וּבַמִּקְרֶה</p>
</blockquote>

<br>  

<blockquote>
<p>אֲנִי בָקִי בְּסוֹד מוֹרֶה</p>
</blockquote>

<blockquote>
<p>וְעֵת מַלְקוֹש וְעֵת יוֹרֶה</p>
</blockquote>

<blockquote>
<p>וּבַחִצִּים אֲנִי אוֹרֶה</p>
</blockquote>

<blockquote>
<p>לְשַׁלַּח לִי לְמַטָּרָה</p>
</blockquote>

<br>  

<blockquote>
<p>אֲנִי אָיֹם אֲנִי נוֹרָא</p>
</blockquote>

<blockquote>
<p>וְלִי הַהוֹד וְהַמִּשְׂרָה</p>
</blockquote>

<blockquote>
<p>וְאָנוּחַ לְיוֹם צָרָה</p>
</blockquote>

<blockquote>
<p>וְעֵינִי כָל יְקָר רֹאָה</p>
</blockquote>

<br>  

<blockquote>
<p>אֲנִי בָקִי בְּהַטְעָאָה</p>
</blockquote>

<blockquote>
<p>וּבָאֹתוֹת וּבִנְבוּאָה</p>
</blockquote>

<blockquote>
<p>בְּטִיב חָלוֹם וְטִיב מַרְאָה</p>
</blockquote>

<blockquote>
<p>וּבִתְנָאִים וּבַכֹּחוֹת</p>
</blockquote>

<br>  

<blockquote>
<p>אֲנִי בָקִי בְּמֶרְקָחוֹת</p>
</blockquote>

<blockquote>
<p>וּבִרְטִיּוֹת וּבִמְשִׁיחוֹת</p>
</blockquote>

<blockquote>
<p>וּבִזְוָעוֹת וָּברוּחוֹת</p>
</blockquote>

<blockquote>
<p>וּבָרַעַשׁ וּבַעְנָנִים</p>
</blockquote>

<br> 

<blockquote>
<p>וְאָבִינָה בְנִגּוּנִים</p>
</blockquote>

<blockquote>
<p>וְסוֹד חַיּוֹת וְאוֹפַנִּים</p>
</blockquote>

<blockquote>
<p>וְסוֹד אָחוֹר וְסוֹד פָּנִים</p>
</blockquote>

<blockquote>
<p>וְאַשְׂכִּילָה בְכָל חִידוֹת</p>
</blockquote>

<br>  

<blockquote>
<p>אֲנִי בָקִי בְּכָל סוֹדוֹת</p>
</blockquote>

<blockquote>
<p>בְּהַקְדָּמוֹת וְתוֹלָדוֹת</p>
</blockquote>

<blockquote>
<p>וּבַקַּוִּים וּבִנְקֻדּוֹת</p>
</blockquote>

<blockquote>
<p>וּבִמְזָגִים וְהַרְכָּבוֹת</p>
</blockquote>

<br>  

<blockquote>
<p>אֲנִי אַשְׁקִיט לְכָל רִיבוֹת</p>
</blockquote>

<blockquote>
<p>וְאַשְׁלִימָה לְכָל אֵיבוֹת</p>
</blockquote>

<blockquote>
<p>אֲנִי לַבִּין אֲבִי אָבוֹת</p>
</blockquote>

<blockquote>
<p>כְּמוֹ זַיִד כְּמוֹ עֹמָר</p>
</blockquote>

<br>  

<blockquote>
<p>אֲנִי גַמָּל אֲנִי חַמָּר</p>
</blockquote>

<blockquote>
<p>אֲנִי כֹהֵן אֲנִי כָמָר</p>
</blockquote>

<blockquote>
<p>אֲנִי שֹׁעֵר אֲנִי זַמָּר</p>
</blockquote>

<blockquote>
<p>וְאָמָּן לַעֲשׂוֹת רָשֶׁת</p>
</blockquote>

<br> 

<blockquote>
<p>אֲנִי בָקִי בְּמַרְחֶשֶׁת</p>
</blockquote>

<blockquote>
<p>וּבַחִצִּים וּבַקֶּשֶׁת</p>
</blockquote>

<blockquote>
<p>אֲנִי שׁוּעַ אֲנִי בשֶׁת</p>
</blockquote>

<blockquote>
<p>אֲנִי יַקִּיר וְשַּׁעְשׁוּעִים</p>
</blockquote>

<br>  

<blockquote>
<p>אֲנִי אִישׁ חַי אֲבִיר רוֹעִים</p>
</blockquote>

<blockquote>
<p>וְאָמָּן טוֹב בְּכֹבָעִים</p>
</blockquote>

<blockquote>
<p>וּבַמַּרְאוֹת וּבִצְבָעִים</p>
</blockquote>

<blockquote>
<p>וּבַפּוּאָה וּבָאִסְטֵיס</p>
</blockquote>

<br>  

<blockquote>
<p>אֲנִי גַנָּב אֲנִי לִסְטֵיס</p>
</blockquote>

<blockquote>
<p>אֲנִי לֵיצָן וְקוֹבְיוֹסְטֵיס</p>
</blockquote>

<blockquote>
<p>אֲנִי פָרָשׁ אֲנִי קוֹנְטֵיס</p>
</blockquote>

<blockquote>
<p>וְאָמָּן מִכְּלֵי נָשֶּׁק</p>
</blockquote>

<br>  

<blockquote>
<p>אֲנִי עֹגֵב אֲנִי חֹשֵק</p>
</blockquote>

<blockquote>
<p>אֲנִי גַזְלָן אֲנִי עשֵׁק</p>
</blockquote>

<blockquote>
<p>יְלִיד בַּיִת וּבֶן מֶשֶׁק</p>
</blockquote>

<blockquote>
<p>וְלִי עשֶׁר וְתִפְאָרֶת</p>
</blockquote>

<br>  

<blockquote>
<p>אֲנִי בָקִי בְּמָסֹרֶת</p>
</blockquote>

<blockquote>
<p>בְּתִגְלַחַת וְתִסְפֹּרֶת</p>
</blockquote>

<blockquote>
<p>וּבָאָרוֹן וְכַפֹּרֶת</p>
</blockquote>

<blockquote>
<p>וּבַצִּנָּה וּמָגִנִּים</p>
</blockquote>

<br>  

<blockquote>
<p>אֲנִי בָקִי בְּשַׂכִּינִים</p>
</blockquote>

<blockquote>
<p>וּבַחְרָבוֹת וְשִׁרְיֹנִים</p>
</blockquote>

<blockquote>
<p>בְּעֻגָבִים וּבַמִּנִּים</p>
</blockquote>

<blockquote>
<p>וּבִנְבָלִים וְכִנֹּרוֹת.</p>
</blockquote>

<br>  

<blockquote>
<p>אֲנִי בָקִי בְּכִרְכָּרוֹת</p>
</blockquote>

<blockquote>
<p>וּבַשִּׁיחִין וּבִמְעָרוֹת</p>
</blockquote>

<blockquote>
<p>וּבַכּוּכִים וּבִקְבָרוֹת</p>
</blockquote>

<blockquote>
<p>בְּמוֹלָדוֹת וּבִתְקוּפוֹת</p>
</blockquote>

<br>  

<blockquote>
<p>אֲנִי בָקִי בְּמַגְרֵפוֹת</p>
</blockquote>

<blockquote>
<p>וְאָמָּן לַעֲשׂוֹת נָפוֹת</p>
</blockquote>

<blockquote>
<p>וּבַעֱלִי וּבָרִיפוֹת</p>
</blockquote>

<blockquote>
<p>וּבַמַּלְמָד וּבַדָּרְבָן</p>
</blockquote>

<br> 

<blockquote>
<p>אֲנִי שַׁקָּר אֲנִי כַזְבָּן</p>
</blockquote>

<blockquote>
<p>אֲנִי תַלְמִיד אֲנִי רַבָּן</p>
</blockquote>

<blockquote>
<p>אִני כֹבֵס אֲנִי לַבָּן</p>
</blockquote>

<blockquote>
<p>אֲנִי צֹרֵף וְשֻׁלְחָנִי</p>
</blockquote>

<br>  

<blockquote>
<p>אֲנִי בַשָּׂם וְחֶנְוָנִי</p>
</blockquote>

<blockquote>
<p>אֲנִי פַטָּם וְרַצְעָנִי</p>
</blockquote>

<blockquote>
<p>אֲנִי עָשִׁיר אֲנִי עָנִי</p>
</blockquote>

<blockquote>
<p>אֲנִי מַזֶּה וּבֶן מַזֶּה</p>
</blockquote>

<br>  

<blockquote>
<p>אֲנִי חַרְטֹם אֲנִי חֹזֶה</p>
</blockquote>

<blockquote>
<p>אֲנִי יָקָר אֲנִי נִבְזֶה</p>
</blockquote>

<blockquote>
<p>אֲנִי מֵבִין לְכָּל רָזֶה</p>
</blockquote>

<blockquote>
<p>כְּמוֹ כַלְכֹּל כְּמוֹ הֵימָן</p>
</blockquote>

<br>  

<blockquote>
<p>אֲנִי לֹוֶה אֲנִי שַׁלְמָן</p>
</blockquote>

<blockquote>
<p>אֲנִי גַזְלָן אֲנִי נֶאְמָן</p>
</blockquote>

<blockquote>
<p>וְלִמְרַחֵם אֲנִי רַחְמָן</p>
</blockquote>

<blockquote>
<p>וְאַכְזָרִי לְאִישׁ מֶרִי</p>
</blockquote>

<br>  

<blockquote>
<p>לְשׁוֹנִי הוּא לְשוֹן עִבְרִי</p>
</blockquote>

<blockquote>
<p>וְאָבִינָה לְשׁוֹן מִצְרִי</p>
</blockquote>

<blockquote>
<p>לְשׁוֹן קֵדָר וְהַהַגְרִי</p>
</blockquote>

<blockquote>
<p>לְשׁוֹן יָוָן וְאֶדּוֹמִי</p>
</blockquote>

<br>  

<blockquote>
<p>וְאָבִינָה לְשׁוֹן רוֹמִי</p>
</blockquote>

<blockquote>
<p>וְטִיב לָשׁוֹן יְרוּשַׁלְמִי</p>
</blockquote>

<blockquote>
<p>לְשׁוֹן כַּשְׂדִּי וְאַרַמִּי</p>
</blockquote>

<blockquote>
<p>לְשׁוֹן שֵׂעִיר וְהַחֹרִי</p>
</blockquote>

<br>  

<blockquote>
<p>לְשׁוֹן מָדַי וְאַשּׁוּרִי</p>
</blockquote>

<blockquote>
<p>שְׂפַת פָּרַס וְכוֹזָרִי</p>
</blockquote>

<blockquote>
<p>לְשׁוֹן הֹדּוּ וְהַגִּזְרִי</p>
</blockquote>

<blockquote>
<p>וְאַשְׂכִּילָה בְכָל חָכְמָה</p>
</blockquote>

<br>  

<blockquote>
<p>וּמוֹלַדְתִּי בְּעִיר רוֹמָא</p>
</blockquote>

<blockquote>
<p>וְהָיִיתִי בְתוֹגַרְמָה</p>
</blockquote>

<blockquote>
<p>בְּמִצְרַיִם וְכוּשׁ עָצְמָה</p>
</blockquote>

<blockquote>
<p>וּבִסְפָרַד וְעִיר רִמּוֹן</p>
</blockquote>

<br>  

<blockquote>
<p>וְהָיִיתִי בְּנֹא אָמוֹן</p>
</blockquote>

<blockquote>
<p>וְסָבַבְתִּי בְּנֵי עַמּוֹן</p>
</blockquote>

<blockquote>
<p>גְּבוּל מוֹאָב וְהַר חֶרְמוֹן</p>
</blockquote>

<blockquote>
<p>בְּנֵי אֶדּוֹם וְיִשְׁמָעֵאל</p>
</blockquote>

<br>  

<blockquote>
<p>וְהָיִיתִי בְּמַגְדִּיאֵל</p>
</blockquote>

<blockquote>
<p>בְּעִיר חֶבְרוֹן וּמִגְדַּל אֵל</p>
</blockquote>

<blockquote>
<p>בְּתִמְנָתָה וְיִפְתַּח אֵל</p>
</blockquote>

<blockquote>
<p>וּמֵיפָעַת וְגִלְעָדָה</p>
</blockquote>

<br>  

<blockquote>
<p>וּבֵית דָּגוֹן וּמַקֵּדָה</p>
</blockquote>

<blockquote>
<p>וְדִימוֹנָה וְעַדְעָדָה</p>
</blockquote>

<blockquote>
<p>בְּאֵר שֶׁבַע וּמוֹלָדָה</p>
</blockquote>

<blockquote>
<p>וְעַד אֵלוֹן בְּצַעְנַנִּים</p>
</blockquote>

<br>  

<blockquote>
<p>חֲצַר שׁוּעָל וְגִבְעוֹנִים</p>
</blockquote>

<blockquote>
<p>וְהַר בָּשָׁן וּמִדְיָנִים</p>
</blockquote>

<blockquote>
<p>חֲצַר סוּסָה וְדֹדָנִים</p>
</blockquote>

<blockquote>
<p>וְעַשְׁתָּרוֹת וְעִיר שֹׁמְרוֹן</p>
</blockquote>

<br>  

<blockquote>
<p>לְבֹא חַמָּת וְהַר חֶבְרוֹן</p>
</blockquote>

<blockquote>
<p>וְהַר תָּבוֹר וְעִיר זִפְרוֹן</p>
</blockquote>

<blockquote>
<p>וְהַגִּלְגָּל וְעִיר חֶצְרוֹן</p>
</blockquote>

<blockquote>
<p>וּבִפְלֶשֶׁת וְעִיר רַבָּה</p>
</blockquote>

<br>  

<blockquote>
<p>וְסָבַבְתִּי אֲרַם צוֹבָה</p>
</blockquote>

<blockquote>
<p>וְדַבֶּשֶׁת וְאַכְזִיבָה</p>
</blockquote>

<blockquote>
<p>וְעֵין רֹגֵל וְהָעְרָבָה</p>
</blockquote>

<blockquote>
<p>וּבֵית עָפְרָה וּמֵי נִמְרִים</p>
</blockquote>

<br>  

<blockquote>
<p>וְהִנֵּה שָׁלְמוּ שִׁירִים</p>
</blockquote>

<blockquote>
<p>בְּשֶׂרֶד בִּין מְפֹאָרִים</p>
</blockquote>

<blockquote>
<p>וּבִמְחוּגָה מְתֹאָרִים</p>
</blockquote>

<blockquote>
<p>חֲקַקְתִּימוֹ לְשַׁעְשׁוּעִים</p>
</blockquote>

<br>  

<blockquote>
<p>אֲנִי אָצִיל וּבֶן שׁוֹעִים</p>
</blockquote>

<blockquote>
<p>שְׁמִי שִׁבְעִים וְאַרְבָּעִים</p>
</blockquote>

<blockquote>
<p>וְנוּ&#8220;ן עִם וָי&#8221;ו מְמֻצָּעִים</p>
</blockquote>

<blockquote>
<p>וְחֹתֶמֶת שְׁמִי הוּא אֵל.</p>
</blockquote>

<br>  

<blockquote>
<p>וַיֹּאמֶר אֵלַי הַשָּׂר נִחַמְתָּנִי</p>
</blockquote>

<blockquote>
<p>כַּאֲשֶׁר נִפְלְאוֹת שִׁיּרֶיךָ הִשְׁמַעְתָּנִי</p>
</blockquote>

<blockquote>
<p>וָאֵשֵׁב עִם הַשָּׂר יָמִים</p>
</blockquote>

<blockquote>
<p>וַיִּהְיוּ חַיֵּינוּ חַיִּים נְעִימִים</p>
</blockquote>

<blockquote>
<p>הָיָה הַשִּׁיר לְנַפְשֵׁנוּ לְצֵידָה</p>
</blockquote>

<blockquote>
<p>וְהַמְּלִיצָה חַגָּהּ חָדְשָׁהּ וְשַׁבַּתָּהּ וְכָל מוֹעֲדָהּ</p>
</blockquote>

<blockquote>
<p>אָרִיתִי מוֹר הַשָּׂר בַּעַל בְּעַמָּיו</p>
</blockquote>

<blockquote>
<p>עִם פְּרִי בְשָׂמָיו</p>
</blockquote>

<blockquote>
<p>וְלָקַטְתִּי פְּנִינָיו וְיַהֲלֹמָיו</p>
</blockquote>

<blockquote>
<p>וּמִי שֶׁלֹּא רָאָה שִׂמְחָתֵנוּ לֹא רָאָה שִׂמְחָה מִיָּמָיו.</p>

<br>  
</blockquote>

<h2 id="המחברתהעשירית">המחברת העשירית</h2>

<br>  

<blockquote>
<p>אָמַר עִמָּנוּאֵל הַמְחַבֵּר: אַחֲרֵי אֲשֶׁר לָקַח הָאֵל יִתְבָּרַךְ</p>
</blockquote>

<blockquote>
<p>מִמֶּנִי הַהוֹן אֲשֶׁר בְּיָדִי הִפְקִיד</p>
</blockquote>

<br>  

<blockquote>
<p>וַאֲשֶׁר יָשַׁר בְּעֵינָיו אֲשֶׁר לֹא עָמַל בּוֹ שָׂם עָלָיו פָּקִיד</p>
</blockquote>

<blockquote>
<p>נוֹתַרְתִּי כָּאֳנִיָה בְּלִי חוֹבֵל</p>
</blockquote>

<br>  

<blockquote>
<p>וֱהָעֹנִי וְהחֹסֶר כְּפִי רְצוֹן הָאֵל יִתְבָּרַך סוֹבֵל</p>
</blockquote>

<blockquote>
<p>וַיְהִי הַיּוֹם בִּהְיוֹתִי בְחַדְרִי לְבַדִּי</p>
</blockquote>

<blockquote>
<p>זָכַרְתִּי עָנְיִי וּמְרוּדִי</p>
</blockquote>

<blockquote>
<p>וְאֵת אֲשֶׁר הִתְעַלֵּל בִּי הַזְּמָן</p>
</blockquote>

<blockquote>
<p>וְשָׂם מְחִתָּה שׁוֹרָה וּשְׂעָרָה נִסְמָן</p>
</blockquote>

<blockquote>
<p>וְהִצְדַּקְתִי עָלַי דִּין הָאֵל הַנֶּאֱמָן</p>
</blockquote>

<blockquote>
<p>וְאָז נִבְקְעוּ מַעְיְנוֹת עֵינָי</p>
</blockquote>

<blockquote>
<p>וּפַלְגֵי מַיִם יָרְדוּ עֵינָי</p>
</blockquote>

<blockquote>
<p>וּבִהְיוֹתִי בוֹכֶה וּמִתְאַבֵּל</p>
</blockquote>

<blockquote>
<p>וְקוֹרֵא עַל נַהֲרוֹת בָּבֶל</p>
</blockquote>

<blockquote>
<p>וְהִנֵּה הַשָּׂר נִכְנַס פִּתְאֹם בְחַדְרִי</p>
</blockquote>

<blockquote>
<p>וַאֲנִי הָיִיתִי מִתְהַפֵּךְ עַל חֲלָצַי כַּיּוֹלֵדָה עַל שִׁבְרִי</p>
</blockquote>

<blockquote>
<p>בְּחָשְׁבִי כִּי לֹא אֶמְצָא לְמַחֲלַת עָנְיִי צֳרִי</p>
</blockquote>

<blockquote>
<p>וַיְהִי כִּרְאוֹת הַשָּׂר אוֹתִי חֲמַת אֲדֹנָי מָלֵא</p>
</blockquote>

<blockquote>
<p>וְאֵין מְתֹם בִּבְשָׂרִי וּכְסָלַי מָלְאוּ נִקְלֶה</p>
</blockquote>

<blockquote>
<p>וַיֹאמֶר אֵלָי אֳמָר־נָא הַדּוֹד הַנַּעֲלֶה</p>
</blockquote>

<blockquote>
<p>מַדּוּעַ פָּנֶיךָ רָעִים וְאַתָּה אֵינְךָ חוֹלֶה</p>
</blockquote>

<blockquote>
<p>וָאַעַן וָאֹמַר וּמַדּוּעַ לֹא יֵרְעוּ פָנַי</p>
</blockquote>

<blockquote>
<p>וְנִשְׁאַרְתִּי רַק מִכָּל קִנְיָנַי</p>
</blockquote>

<blockquote>
<p>וְכָל אֲשֶׁר אָצְרוּ אֲבוֹתַי</p>
</blockquote>

<blockquote>
<p>הִפְסַדְתִּי בַחֲצִי יְמוֹתַי</p>
</blockquote>

<blockquote>
<p>וְלֹא בַעֲבוּר הֱיוֹתִי מִתְרַפֶּה בִמְלַאכְתִּי וּמִתְעַצֵּל</p>
</blockquote>

<blockquote>
<p>לֹא עָמַד הוֹנִי וַיִּבְרַח כַּצֵל</p>
</blockquote>

<blockquote>
<p>שָׁמַרְתִּי הוֹנִי שְׁמִירַת הַכִּילַי וְלֹא הוֹעָלְתִּי</p>
</blockquote>

<blockquote>
<p>וּבִימֵי חֹרְפִּי רְאֹה פְּנֵי עֳנִי לֹא פִּילָלְתִּי</p>
</blockquote>

<blockquote>
<p>וּמִי הֶאֱמִין כִּי מִכָּל טוֹבוֹתַי נִשְׁלָלְתִּי</p>
</blockquote>

<blockquote>
<p>וְנִזְרִי לָאָרֶץ חִלָּלְתִּי</p>
</blockquote>

<blockquote>
<p>וְהַיּוֹם אֲשֶׁר יֻלַּדְתִּי בוֹ קִלָּלְתִּי</p>
</blockquote>

<blockquote>
<p>וּבְעִמְקֵי הַדְּאָגוֹת צָלָלְתִּי</p>
</blockquote>

<blockquote>
<p>וַיְהִי כִּשְׂמֹעַ הַשָּׂר אֶת שֵׁמַע עָנְיִי</p>
</blockquote>

<blockquote>
<p>שָׂחַק עַל בִּכְיִי</p>
</blockquote>

<blockquote>
<p>וַיֹּאמֶר אֵלָי לֹא עָנִי קָרָא יְיָ שְׁמֶךָ</p>
</blockquote>

<blockquote>
<p>כִּי אַתָּה עָשִׁיר מִכָּל בְּנֵי עַמֶּךָ</p>
</blockquote>

<blockquote>
<p>וְכָמוֹךָ לֹא נִרְאָה עָשִׁיר בְּיָמֶיךָ</p>
</blockquote>

<br>  

<blockquote>
<p>כְּשָׁמְעִי דִבְרֵי הַשָּׂר גַּם אֲנִי לְפִי טִבְעִי שָׂחַקְתִּי</p>
</blockquote>

<blockquote>
<p>אָמְנָם אַחֲרֵי הִוַּדְעִי עַל יָדֵךְ סָפַקְתִּי</p>
</blockquote>

<blockquote>
<p>וָאַעַן וָאֹמַר מִי יִתֵּן וּבִדְבָרַי לֹא צָדַקְתִּי</p>
</blockquote>

<blockquote>
<p>וְכִי מַה הוּא עָשְׁרִי אֲשֶׁר עָלָיו אֶתְגַּדָּל</p>
</blockquote>

<blockquote>
<p>מִי יִתֵּן וְיֹאֵל אֱלוֹהַּ וְלֹא אֶהְיֶה דָל</p>
</blockquote>

<blockquote>
<p>וַיֹאמֶר הַשָּׁר אָנֹכִי הוּא הַנֶּחְשָׁב לֶעָשִׁיר מִכָּל בְּנֵי עִירִי</p>
</blockquote>

<blockquote>
<p>וְאַחֲרַי עִירָא הַיָּאִירִי</p>
</blockquote>

<blockquote>
<p>וְאַחֲרָיו שֶׁבַע בֶּן בִּכְרִי</p>
</blockquote>

<blockquote>
<p>וְאַחֲרֵינוּ מֵהַנֶּחְשָׁבִים לַעֲשִׁירִים</p>
</blockquote>

<blockquote>
<p>בְּעִירִי כְמוֹ מֵאָה וְעֶשְׂרִים</p>
</blockquote>

<blockquote>
<p>חַי אָנִי כִּי כּוּלָנוּ נִתֵּן כָּל רְכוּשֵׁנוּ אֲשֶׁר רָכַשְׁנוּ</p>
</blockquote>

<blockquote>
<p>וּמִקְנֵה קִנְיָנֵנוּ וַאֲשֶׁר מֵאֲבוֹתֵינוּ יָרַשְׁנוּ</p>
</blockquote>

<blockquote>
<p>וְתִהְיֶה לָנוּ הַמֶּחֱצָה מִמַּעֲלוֹתֶיךָ</p>
</blockquote>

<blockquote>
<p>וּמִיקָר תִפְאֶרָת גֱדֻלָּתֶךָ</p>
</blockquote>

<blockquote>
<p>אֲשֶׁר לֹא נִרְאוֹ בְּאִישׁ זוּלָתֶךָ</p>
</blockquote>

<blockquote>
<p>אֳמָר נָא מִי הוּא מֵאַנְשֵׁי הַסְגֻלָּה</p>
</blockquote>

<blockquote>
<p>שֶׁלֹא יִתֵּן עֲטֶרֶת זָהָב גְדוֹלָה</p>
</blockquote>

<blockquote>
<p>כִּכַּר זָהָב מִשְׁקָלָהּ</p>
</blockquote>

<blockquote>
<p>וְיֵדַע כָּמוֹךָ חָכְמַת דִּקְדּוּק הַלָּשׁוֹן וְהַפְּעֻלָּה</p>
</blockquote>

<blockquote>
<p>וּמִי הוּא זֶה מִן הַשָּׂרִים</p>
</blockquote>

<blockquote>
<p>וּמִן הַמִּנזָרִים וְהַטִּפְסָרִים</p>
</blockquote>

<blockquote>
<p>שֶׁלֹּא יִתֵּן מֵהוֹנוֹ כִּכָּרִים</p>
</blockquote>

<blockquote>
<p>וְיֵדַע כָּמוֹךָ פְּשָׁטֵי הָאַרְבָּעָה וְעֶשְׂרִים סְפָרִים</p>
</blockquote>

<blockquote>
<p>וּמִי הוּא זֶה מֵאַנְשֵׁי הָעּצֶם וְהַשְּׂרָרָה</p>
</blockquote>

<blockquote>
<p>שֶׁלֹּא יִתֵּן אֲתוֹנוֹת עֶשְׂרִים וַעֲיָרִים עֲשָׂרָה</p>
</blockquote>

<blockquote>
<p>וְיֵדַע כָּמוֹךָ סוֹדוֹת פְּסוּקֵי הַמִּקְרָא</p>
</blockquote>

<blockquote>
<p>וּמִי הוּא זֶה מִן הַיְהוּדִים הַפְּרָזִים</p>
</blockquote>

<blockquote>
<p>שְׁלֹּא יִתֵּן בָּתִּים סְפוּנִים בַּאֲרָזִים</p>
</blockquote>

<blockquote>
<p>וּגְלוֹמֵי תְכֵלֶת וְאַרְגָמָן וַאֲרֻזִים</p>
</blockquote>

<blockquote>
<p>וְיֵדַע כָּמוֹךָ חֳכְמַת הַמְּלִיצוֹת וְהַחֲרוּזִים</p>
</blockquote>

<blockquote>
<p>וּמִּי הוּא זֶה אִישׁ יוֹעֵץ וַחֲכַם חֲרָשִׁים</p>
</blockquote>

<blockquote>
<p>וְאַף אִם יִהְיֶה מִן הַכֹּהֲנִים הַנִּגָּשִׁים</p>
</blockquote>

<blockquote>
<p>שֶׁלֹא יִתֵּן רֶכֶב וּפָּרָשִׁים</p>
</blockquote>

<blockquote>
<p>וְיֵדַע כָּמוֹךָ לְחַבֵּר סְפָרִים וּפֵרוּשִׁים</p>
</blockquote>

<blockquote>
<p>וְלִכְתֹּב בָּהֶם חִדּוּשִׁים</p>
</blockquote>

<blockquote>
<p>מְלֵאִים חָכְמָה וְדַעַת קְדוֹשִׁים</p>
</blockquote>

<blockquote>
<p>וּמִי הוּא זֶה מִן הַיְדוּעִים בְּחָכְמָה אֲשֶׁר שָׁמָעְתָּ</p>
</blockquote>

<blockquote>
<p>שֶׁלֹא יִתֵּן חֵלֶק מֵהוֹנוֹ וְיַדַע חָכְמַת הַמִּסְפָּר וְחָכְמַת הַתִּשְׁבֹרֶת כַּאֲשֶׁר יָדָעְתָּ</p>
</blockquote>

<blockquote>
<p>וּמִי הוּא זֶה מֵאַנְשֵׁי הַמַּעֲלוֹת הַמְהֻלָּלוֹת</p>
</blockquote>

<blockquote>
<p>שֶׁלֹא יִתֵּן חֲמֶש מֵאוֹת כֶּסֶף וְחָמֵש חֲלִיפוֹת שְׂמָלוֹ­ת</p>
</blockquote>

<blockquote>
<p>וְיֵדַע כָּמוֹךָ בְּחָכְמַת הַכּוֹכָבִים וְהַמַּזָּלוֹת</p>
</blockquote>

<blockquote>
<p>וּמִי הוּא זֶה מִבַּעֲלֵי אֲסֻפּוֹת</p>
</blockquote>

<blockquote>
<p>שֶׁלֹא יִתֵּן מִן הַסֹּלֶת מֵאֶה אֵיפוֹת</p>
</blockquote>

<blockquote>
<p>וּמִבְּגָדִים חֲלִיפוֹת</p>
</blockquote>

<blockquote>
<p>וְיֵדַע כָּמוֹךָ בְסוֹד חֶשְׁבּוֹן מוֹלָדוֹת וֹתְקוּפוֹת</p>
</blockquote>

<blockquote>
<p>וּמִי הוּא זֶה כָּמוֹךָ רָצוּי וְאָהוּב לְכָל נִבְרָא</p>
</blockquote>

<blockquote>
<p>וְאוֹהֵב אֶת הַבְּרִיוֹת וּמְקָרְבָן לַתּוֹרָה</p>
</blockquote>

<blockquote>
<p>חֵי אָנִי כִּי אֵין אִישׁ מֵאַנְשֵׁי הַחָכְמָה</p>
</blockquote>

<blockquote>
<p>וּמֵאוֹהֲבֵי הַדַּעַת וְהַמְּזִימָּה</p>
</blockquote>

<blockquote>
<p>שְׁלֹא יִתֵּן מַחֲצִית שָׁנָיו</p>
</blockquote>

<blockquote>
<p>וְטַבְּעוּתָיו וּפְנִינָיו וּמִכְמַנָּיו</p>
</blockquote>

<blockquote>
<p>וְיִהְיֶה כָּמוֹךָ סָבְלָן וְעָנָיו</p>
</blockquote>

<blockquote>
<p>וְאִישׁ כָּמוּךָ אֲשֶׁר אֵלֶה לוֹ</p>
</blockquote>

<blockquote>
<p>אֵין סָפֶק כִּי בַנְּעִימִים נָפַל חֶבְלוֹ</p>
</blockquote>

<blockquote>
<p>כִּי הוּא רֵאשִׁית אוֹן הַזְּמָן וּלְרֹאשׁוֹ עֲטָרָה</p>
</blockquote>

<blockquote>
<p>לוֹ מִשְׁפַּט הַבְּכוֹרָה</p>
</blockquote>

<blockquote>
<p>וְאוֹתוֹ הִכִּיר הַזְּמָן לְהַעֲלוֹת לְגוֹרָלוֹ</p>
</blockquote>

<blockquote>
<p>פִּי שְׁנַיִם בְּכָל אֲשֶׁר יִמָּצֵא לוֹ</p>
</blockquote>

<blockquote>
<p>כִּי בְּטוֹבוֹת הַזְמָן מָוֶת בַּסִּיר</p>
</blockquote>

<blockquote>
<p>לֹא הֶעְדִּיף הַמַּרְבֶּה וְהַמַּמְעִיט לֹא הֶחְסִיר</p>
</blockquote>

<blockquote>
<p>וְעַתָּה מַדּוּעַ תִּתְאַבֵּל וְעַל הַזְּמָן תִּתְעַבָּר</p>
</blockquote>

<blockquote>
<p>אַחֲרֵי רְאוֹתְךָ כָּל הַאֲנָשִׁים זוּלָתְךָ שְׂמֵחִים לְלֹא דָבָר</p>
</blockquote>

<blockquote>
<p>וְאַתָּה הוּא הֶעָשִׁיר מִכֻּלָּם בְּמֻחְלָט</p>
</blockquote>

<blockquote>
<p>וְאֵין אִישׁ בָּהֶם עַל דָּבָר קַיָּם כָּמוֹךָ שָׁלָט</p>
</blockquote>

<blockquote>
<p>קוּמָה וְנַעֲלָה הַשַׁעֲרָה אֶל הַזְּקֵנִים</p>
</blockquote>

<blockquote>
<p>וְאם נִמְצָא שָׁם אֲנָשִׁים מְבִינִים</p>
</blockquote>

<blockquote>
<p>נִתְרָאֶה פָּנִים</p>
</blockquote>

<blockquote>
<p>וְשָׁם נוֹצִיא מִפִּינוּ אֶת הַפְּנִינִים</p>
</blockquote>

<blockquote>
<p>אָז מָחִיתִי דִמְעָתִי מֵעַל פָּנָי</p>
</blockquote>

<blockquote>
<p>וְשִׁנַּסְתִי מָתְנָי</p>
</blockquote>

<blockquote>
<p>וְהָלַכְתִּי עִם הַשָּׂר בְּשֵׁם אֲדֹנָי</p>
</blockquote>

<blockquote>
<p>וּבְצֵאתֵנוּ שַׁעַר עֲלֵי קָרֶת</p>
</blockquote>

<blockquote>
<p>רָאִינוּ שָׁם אֲנָשִׁים מִקָּצֶה בַּחֹבָרֶת</p>
</blockquote>

<blockquote>
<p>נְתוּנִים לְשֵׁם וּלִתְהִילָה לְכָבוֹד וּלְתִפְאָרֶת</p>
</blockquote>

<blockquote>
<p>וַיֹּאמֶר אֵלַי הַשָׂר כּוֹנֵן חִצֵי מְשָלֶיךָ עַל יֶתֶר</p>
</blockquote>

<blockquote>
<p>וְנַעֲשֶׂה לָנוּ מִן הַתְּהִלָּה הַיוֹם כֶּתֶר</p>
</blockquote>

<blockquote>
<p>וַיְהִי כַּאֲשֶׁר קָרַבְנוּ אֶל הָאֲנַשִׁים כּבְּדוּנוּ</p>
</blockquote>

<br>  

<blockquote>
<p>וּבְגֶרֶם הַמַּעֲלוֹת הוֹשִׁיבוּנוּ</p>
</blockquote>

<blockquote>
<p>וּבְשֵׁם יְיָ בַּרְכוּנוּ</p>
</blockquote>

<blockquote>
<p>וַאֲנַחְנוּ בֵרַכְנוּם בְּמוּסָר וּבַעֲנָוָה כַּאֲשֶׁר יֵאוֹת</p>
</blockquote>

<blockquote>
<p>בְּרוּכִים אַתֶּם לַאֲדֹנָי צְבָאוֹת</p>
</blockquote>

<blockquote>
<p>וַיְהִי בִּהְיוֹתֵנוּ שָׁם יוֹשְׁבִים</p>
</blockquote>

<blockquote>
<p>בִּקְשׁוּ מִמֶּנוּ קְצָת מֵהַחֲשׁוּבִים</p>
</blockquote>

<blockquote>
<p>לִזְכֹּר לִפְנֵיהֶם מִדִּבְרֵי הַמּוּסָר וְהַחָכְמָה</p>
</blockquote>

<blockquote>
<p>לִהְיוֹת לָהֶם לְנָחָמָה</p>
</blockquote>

<blockquote>
<p>אָז אָמַרְתִּי אֶל הַשָּׂר הִכּוֹן וְהָכֵן לְךָ אֶת מֵיתָרֶיךָ</p>
</blockquote>

<blockquote>
<p>וַאֲנִי אָבוֹא אַחֲרֶיךָ וּמִלֵאתִי אֶת דְבָרֶיךָ</p>
</blockquote>

<br>  

<blockquote>
<p>וַיֹאמֶר הַשָּׂר:</p>
</blockquote>

<blockquote>
<p>מִי שֶמָּסַר הַחָכְמָה לַחֲכָמִים עָשָׂה חֶסֶד עִמָּם וְעִמָּהּ</p>
</blockquote>

<blockquote>
<p>בְּיַעַן הִיא תִדְרשׁ שְלוֹמָם וְהֵם יַמְתִּיקוּ בְּפִי</p>
</blockquote>

<blockquote>
<p>הַאֲנָשִׁים טַעְמָהּ</p>
</blockquote>

<blockquote>
<p>וּמִי שֶמָּסַר אוֹתָהּ לְמִי שֶׁאֵינוֹ רָאוּי לָהּ</p>
</blockquote>

<blockquote>
<p>הִנִּיחָהּ שֶלֹּא בִמְקוֹמָהּ</p>
</blockquote>

<blockquote>
<p>וּבָז לִכְבוֹד הָאֵל יִתְבָּרֵךְ אֲשֶׁר יִחֲדָהּ לְבַעֲלֵי</p>
</blockquote>

<blockquote>
<p>הַשֵּׂכֶל וְהַחָכְמָה</p>
</blockquote>

<br>  

<blockquote>
<p>וָאַעַן וָאֹמַר:</p>
</blockquote>

<blockquote>
<p>יִשְׂאוּ הַחָכְמָה הַחֲכָמִים וְלֹא תִנָּתֵן רַק לַסְּגֻלָּה</p>
</blockquote>

<blockquote>
<p>וְלֹא יִשְׁמֹר אוֹתָהּ כָּרָאוּי זוּלָתָם בְּיַעַן לֹא תָחוּס</p>
</blockquote>

<blockquote>
<p>עֵינָם עָלֶיהָ לְחֻמְלָה</p>
</blockquote>

<blockquote>
<p>וּמִשְּׁמִירַת הַחָכְמָה לֹא תִנָּתֵן אֶלָּא לִבְעָלֶיהָ</p>
</blockquote>

<blockquote>
<p>וְלַיוֹשְׁבִים בְּצִלָּהּ</p>
</blockquote>

<blockquote>
<p>וְלֹא תִנָּתֵן לַכְּסִילִים שֶׁאֵינָהּ רְאוּיָה אֲלֵיהֶם וְהֵם</p>
</blockquote>

<blockquote>
<p>אֵינָם רְאוּיִים לָהּ</p>
</blockquote>

<br>  

<blockquote>
<p>וַיֹאמֶר הַשָּׂר:</p>
</blockquote>

<blockquote>
<p>אֵין רַע וָמָר כְּמִי שֶׁיֵדַע הַטּוֹב וְלֹא יִפְעַל</p>
</blockquote>

<blockquote>
<p>מִמֶּנּוּ פְעֻלָּה</p>
</blockquote>

<blockquote>
<p>וְהַמּוֹרֶה לִבְנֵי אָדָם מַה שֶּׁהוּא לֹא יַעֲשֶׂה</p>
</blockquote>

<blockquote>
<p>תְּבוֹאֵהוּ קְלָלָה</p>
</blockquote>

<blockquote>
<p>דּוֹמֶה בְעִנְיָנָיו לְסוּמָא בְּיָדוֹ אֲבוּקָה יָאִיר</p>
</blockquote>

<blockquote>
<p>סְבִיבוֹ בְּהִלָהּ</p>
</blockquote>

<blockquote>
<p>שֶׁהוּא מֵאִיר אֶל אֲחֵרִים וְהוּא הוֹלֵךְ בַּחֹשֶׁךְ</p>
</blockquote>

<blockquote>
<p>וּבָאֲפֵלָה</p>
</blockquote>

<br>  

<blockquote>
<p>וָאַעַן וָאֹמַר:</p>
</blockquote>

<blockquote>
<p>רֹב הַמִּתְעַסְּקִים בְּלִמּוּד אֵינָם עוֹשִׂים</p>
</blockquote>

<blockquote>
<p>הַפְּעָלִים הַתְּמִיִמים</p>
</blockquote>

<blockquote>
<p>אֲבָל מִשְׁתַּדְּלִים לְדַעְתָּם וְחוֹשְׁבִים שֶׁהֵם מְחֻכָּמִים</p>
</blockquote>

<blockquote>
<p>בָּם וְהֵם שְׁלֵמִים</p>
</blockquote>

<blockquote>
<p>לְדִמְיוֹן הַחוֹלִים שֶׁהֵם מַקְשִׁיבִים לְקוֹל</p>
</blockquote>

<blockquote>
<p>הָרוֹפְאִים וְהַחֲכָמִים</p>
</blockquote>

<blockquote>
<p>וְלֹא יַעֲשׂוּ מַה שֶׁיְּצַוּוּ שֶׁהֵם רְחוֹקִים מֵהַבְּרִיאוּת</p>
</blockquote>

<blockquote>
<p>בֶּאֱמֶת וּבְתָמִים</p>
</blockquote>

<blockquote>
<p>וַיֹאמֶר הַשָּׂר:</p>
</blockquote>

<blockquote>
<p>הַהַצְלָחָה לֹא תֻשַּׂג בַּפְעָלִים הַנָּאִים שֶיִפְעָלֵם</p>
</blockquote>

<blockquote>
<p>הָאָדָם בְּהַכְרֵחַ רַק בִּבְחִירָתוֹ</p>
</blockquote>

<blockquote>
<p>וְלִפְעָמִים יִפְעָלֵם בְּמִקְצָת הַדְּבָרִים וּבְמִקְצָת הַזְמָן</p>
</blockquote>

<blockquote>
<p>וְלֹא יַשִׂיג בָּם אֶל הַצְלָחָתוֹ</p>
</blockquote>

<blockquote>
<p>עַד שֶׁיִּבְחַר הַנָּאֶה בְכָל מַה שֶּׁיִפְעָלֵהוּ וּזְמַנּוֹ</p>
</blockquote>

<blockquote>
<p>כֻלּוֹ עַד אַחֲרִיתוֹ</p>
</blockquote>

<blockquote>
<p>וְשֶׁיִּבְחָרֵהוּ לִהְיוֹתוֹ נָאֶה בִּלְבָד וּמִפְּנֵי עַצְמוֹ</p>
</blockquote>

<blockquote>
<p>לֹא לְהַשִּׂיג בּוֹ דָבָר זוּלָתוֹ</p>
</blockquote>

<blockquote>
<p>וָאַעַן וָאֹמַר:</p>
</blockquote>

<blockquote>
<p>אֵין רָאוּי מִפְּנֵי שֶׁאֶחָד מִן הַמְעַיְּנִים בַּחָכְמוֹת טָעָה</p>
</blockquote>

<blockquote>
<p>בְדַעְתּוֹ וְעָבַר אֶת פִּי הַתּוֹרָה</p>
</blockquote>

<blockquote>
<p>אִם לְחֶסְרוֹן שִׂכְלוֹ אוֹ מִפְּנֵי שֶׁלֹּא לָמַד הַחָכְמָה</p>
</blockquote>

<blockquote>
<p>עַל סִדְרָהּ אוֹ שֶׁתַּאֲוָתוֹ עָלָיו הִתְגָּבְּרָה</p>
</blockquote>

<blockquote>
<p>כְּמוֹ הָרוֹפֵא שֶׁיֵדַע הֶזֵּק הַמַּאֲכָל וְתַאֲוָתוֹ עָלָיו</p>
</blockquote>

<blockquote>
<p>הִתְגַּבְּרָה וּפִי הַחָכְמָה מָרָה</p>
</blockquote>

<blockquote>
<p>שֶׁיִמְנַע אוֹתוֹ מִן הָאָדָם הֶהָגוּן בַּעֲבוּר הַמִּקְרֶה</p>
</blockquote>

<blockquote>
<p>אֲשֶׁר לָזֶה הָאֶחָד קָרָה</p>
</blockquote>

<br>  

<blockquote>
<p>וַיֹאמֶר הַשָּׂר:</p>
</blockquote>

<blockquote>
<p>כְּמוֹ שֶׁיֵשׁ מִן הַחוֹלִים מִי שֶׁאֵינוֹ מַרְגִּישׁ</p>
</blockquote>

<blockquote>
<p>בְּחָלְיוֹ וַיְאָלֵם</p>
</blockquote>

<blockquote>
<p>וּמֵהֶם מִי שֶׁיָּחֲשֹׁב הֱיוֹתוֹ בָּרִי וְשָׁלֵם וְיַמְרֶה</p>
</blockquote>

<blockquote>
<p>מִצְוַת הָרוֹפֵא וְלֹא יִכָּלֵם</p>
</blockquote>

<blockquote>
<p>וְהִתְחַזֵּק בָּזֶה בְּמַחֲשַׁבְתּוֹ עַד שֶׁלֹּא יַקְשִׁיב</p>
</blockquote>

<blockquote>
<p>לְקוֹל מוֹרָיו וְיִתְעַלֵּם</p>
</blockquote>

<blockquote>
<p>כֵּן מֵחוֹלֵי הַנְּפָשׁוֹת אִישׁ לֹא יַרְגִּישׁ בְּחָלְיוֹ</p>
</blockquote>

<blockquote>
<p>וְיַחֲשֹׁב הֳיוֹתוֹ חָסִיד וְשָׁלֵם</p>
</blockquote>

<br>  

<blockquote>
<p>וָאַעַן וָאֹמַר:</p>
</blockquote>

<blockquote>
<p>בְּרִיאוּת הַגּוּף בְּהַסְכָּמַת הַיְסוֹדוֹת אֲשֶׁר מֵהֶם</p>
</blockquote>

<blockquote>
<p>הֻרְכַּב בּתְּחִלָּה</p>
</blockquote>

<blockquote>
<p>וְחָלְיוֹ כְּשֶׁיְּנַצֵּח הָאֶחָד אֶת הָאֶחָד וְשִׁנּוּיֵיהֶם</p>
</blockquote>

<blockquote>
<p>וְהִיא סִבַּת הַמַּחֲלָה</p>
</blockquote>

<blockquote>
<p>וְהַישֶׁר הוּא הַסְכָּמַת הַחֲלָקִים הַפְּשׁוּטִים מֵהַנֶּפֶשׁ</p>
</blockquote>

<blockquote>
<p>אֲשֶׁר מֵהֶם קִיוּם כֻּלָּהּ</p>
</blockquote>

<blockquote>
<p>וְהָעָוֶל בְּהֶפֶךְ זֶה בִּהְיוֹת אֵין הַסְכָּמָה בֵינֵיהֶם</p>
</blockquote>

<blockquote>
<p>וְהִיא סִבַּת הָרֶשַׁע וְהָעַוְלָה</p>
</blockquote>

<br>  

<blockquote>
<p>וַיֹאמֶר הַשָׂר:</p>
</blockquote>

<blockquote>
<p>אִם תִּהְיֶה הִשְׁתַּדְּלוּתְךָ שֶׁתִּהְיֶה שְׁלֵמוּתְךָ בְּעשֶׁר</p>
</blockquote>

<blockquote>
<p>אָז תִּהְיֶה כְּחוֹלֵם חֲלוֹם</p>
</blockquote>

<blockquote>
<p>אוֹ שְׁתִּהְיֶה שְׁלֵּמוּתְךָ בִּבְרִיאוּת אָז תִּהְיֶה עֶבֶד</p>
</blockquote>

<blockquote>
<p>בְּטֶבַע וְלֹא תֵדַע דֶּרֶך שָׁלוֹם</p>
</blockquote>

<blockquote>
<p>אוֹ שֶׁתִּהְיֶה שְׁלֵמוּתְךָ בַּמִּדוֹת הַיְצִיִריוֹת תִּהְיֶה מַנְהִיג</p>
</blockquote>

<blockquote>
<p>זוּלָתְךָ בְּמֶתֶג וָרֶסֶן עֶדִים לִבְלוֹם</p>
</blockquote>

<blockquote>
<p>אוֹ שֶׁתִהְיֶה שָׁלֵם בִּשְׁלֵמוּתְךָ הַמְיֻחָד לְךָ לֹא תִצְטָרֵךֵ</p>
</blockquote>

<blockquote>
<p>לִמְצִיאוּת זוּלָתְךָ וְתִהְיֶה כֹהֵן לְאֵל עֵילוֹם</p>
</blockquote>

<br>  

<blockquote>
<p>וָאַעַן וָאֹמַר:</p>
</blockquote>

<blockquote>
<p>בַּפְּעָלִים הַגּוּפָנִיִים בָּהֶם הָאָדָם נִמְצָא וּמֵהַשִּׂיג</p>
</blockquote>

<blockquote>
<p>אֶל הַצְלָחָתוֹ יִתְאַחָר</p>
</blockquote>

<blockquote>
<p>וּבָרוּחָנִיִים הוּא בָהֶם נָדִיב וְשׁוֹע וְתִהְיֶה טַל יַלְדוּתוֹ</p>
</blockquote>

<blockquote>
<p>מֵרֶחֶם מִשְׁחָר</p>
</blockquote>

<blockquote>
<p>וּבַשִּׂכְלִיִם הוּא בָם חָסִיד אֱלוֹהִי וְטוֹב סַחְרוֹ</p>
</blockquote>

<blockquote>
<p>מִסְחַר כֶּסֶף עֵת בָּם יִסְחָר</p>
</blockquote>

<blockquote>
<p>אִם כֵּן בַּעַל הַחָכְמָה בְּהַכְרֵחַ אָדָם חָסִיד אֱלוֹהִי</p>
</blockquote>

<blockquote>
<p>וְלוֹקֵחַ מִכֹּל פֹּעַל הַנִּבְחָר</p>
</blockquote>

<br>  

<blockquote>
<p>וַיֹאמֶר הַשָּׂר:</p>
</blockquote>

<blockquote>
<p>אֵין סִכְלוּת כְּאִישׁ יְקַנֵּא לַאֲשֶׁר לְמַעְלָה מִמֶּנּוּ</p>
</blockquote>

<blockquote>
<p>בְּהוֹן וּבְעָצְמָה</p>
</blockquote>

<blockquote>
<p>וְלֹא יְקַנֵא לַאֲשֶׁר לְמַעְלָה מִמֶּנוּ בְּחָכְמָה וּבְדַעַת</p>
</blockquote>

<blockquote>
<p>קְדוֹשִׁים וּבִמְזִימָּה</p>
</blockquote>

<blockquote>
<p>וְלֹא יֵדַע כִּי לִפְעָמִים הוֹנוֹ וְעָצְמָתוֹ יְבִיאוּהוּ</p>
</blockquote>

<blockquote>
<p>לְרַבָּה מַשְׂטֵמָה</p>
</blockquote>

<blockquote>
<p>וְהַחָכְמָה תָּעֹז לָחָכָם וְהִיא סִבַּת חַיֵי הַנְּשָׁמָה</p>
</blockquote>

<br>  

<blockquote>
<p>וָאַעַן וָאֹמַר:</p>
</blockquote>

<blockquote>
<p>הֲיֵשׁ סִכְלוּת כְּאִישׁ יִרְאֶה נִינָיו וּנְכָדָיו מֵתִים</p>
</blockquote>

<blockquote>
<p>וְיִשְׁכַּח מוֹתוֹ</p>
</blockquote>

<blockquote>
<p>וְיֵדַע כִּי לְכָל דָּבָר קֵץ וְאַחֲרִית וּיִשְׁכַּח אֶת אַחֲרִיתוֹ</p>
</blockquote>

<br>  

<blockquote>
<p>וּכְאִישׁ כָּרַת בְּרִית עִם אֱלֹהָיו וְיָפֵר אֶת בְּרִיתוֹ</p>
</blockquote>

<blockquote>
<p>וְהוּא מְעֻתָּד אֶל הַנְּסִיעָה וְלֹא יָכִין אֶת צֵידָתוֹ</p>
</blockquote>

<br>  

<blockquote>
<p>וַיֹאמֶר הַשָּׂר:</p>
</blockquote>

<blockquote>
<p>הֲיֵשׁ סִכְלוּת כְּסִכְלוּת אִישׁ אַכְזָרִי וְלֹא יְרַחֵם</p>
</blockquote>

<blockquote>
<p>וּמְבַקֵשׁ מֵאֲחֵרִים חֶמְלָה</p>
</blockquote>

<blockquote>
<p>וּכְאִישׁ צָרִיךְ לְתוֹכַחַת אִשְׁתּוֹ וְנִרְדָּם בַּקָּצִיר</p>
</blockquote>

<blockquote>
<p>וְיִתְפַּרְנֵס מֵעֲמָלָא</p>
</blockquote>

<blockquote>
<p>וּכְאִישׁ יִבְכֶּה וְיִתְאוֹנֵן עַל צָרָתוֹ בִּהְיוֹת הוּא</p>
</blockquote>

<blockquote>
<p>לְצָרָתוֹ עִלָּה</p>
</blockquote>

<blockquote>
<p>וּכְאִישׁ יִתְקַצֵּף עַל זְנוֹנֵי אִשְׁתוֹ בִּהְיוֹת הוּא</p>
</blockquote>

<blockquote>
<p>הַמְלַמְּדָהּ לַעֲשוֹת נְבָלָה</p>
</blockquote>

<br>  

<blockquote>
<p>וָאַעַן וָאֹמַר:</p>
</blockquote>

<blockquote>
<p>הֲיֵשׁ גְּנוּת כְּאִישׁ יִשְׁתֶּה וְיִשְׁכַּר וְיִתְגַּל בְּתוֹךְ אָהֳלֹה</p>
</blockquote>

<blockquote>
<p>וְנָשָיו וּפִלַגְשָׁיו תִּרְחַצְנָה בְּמַיִם מְבֻשָּׁיו וֹמְחִי קָבֳלוֹ</p>
</blockquote>

<blockquote>
<p>וְיָקִיא פִרְשׁוֹ וְיִשְׁכַּח רִישׁוֹ וְרֹאשוֹ לֹא יִזְכֹּר אֶת עֲמָלוֹ</p>
</blockquote>

<blockquote>
<p>אֵיךְ יַעָזֵר וּלְעוֹלָם יִנָּזֵר אִישׁ אֲשֶׁר אֵלֶּה לוֹ</p>
</blockquote>

<br>  

<blockquote>
<p>וַיֹאמֶר הַשָׂר:</p>
</blockquote>

<blockquote>
<p>מִי יִרְאֶה הַשֶּׁמֶשׁ קוֹדֵר וְלֹא יֵלֵךְ מִגַאֲוָתוֹ שְׁחוֹחַ</p>
</blockquote>

<blockquote>
<p>וּמִי יִרְאֶה בָאֲרָזִים נָפְלָה שַׁלְהֶבֶת וְיִבְטַח בְּחוֹחַ</p>
</blockquote>

<blockquote>
<p>וּמִי יִרְאֶה יְרוּשָׁלַיִם הֲפוּכָה כְּמוֹ רָגַע וְיִבְטַח בְזָנוֹחַ</p>
</blockquote>

<blockquote>
<p>וּמִי יִרְאֶה פְּרָת יָבְשׁוּ מֵימָיו וִיקַוֶּה אֶל מֵי הַשִּׁלֹחַ</p>
</blockquote>

<br>  

<blockquote>
<p>וָאַעַן וָאֹמַר:</p>
</blockquote>

<blockquote>
<p>מִי יִרְאֶה כּוֹכְבֵי הַשָּׁמַיִם יָנוּעוּ וִיקַוֶּה אֶל מָנוֹחַ</p>
</blockquote>

<blockquote>
<p>וּמִי יִבְטַח בִּגְבוּרָתוֹ וּבְעֵינָיו בְּזָכְרוֹ שִׁמְשׁוֹן בֶּן מָנוֹחַ</p>
</blockquote>

<blockquote>
<p>וּמִי יִבְּטַח עַל שְׁתִיַת הַיַּיִן וְיִשְׁכַּח נֹח</p>
</blockquote>

<blockquote>
<p>וּמִי יֵדַע זֻלּוּת הַזְּמָן וְיִהְיֶה לוֹ לְרֵיחַ נִיחוֹחַ.</p>
</blockquote>

<br>  

<blockquote>
<p>וַיֹאמֶר הַשָּׁר:</p>
</blockquote>

<blockquote>
<p>אֵיךְ אִישׁ יַאֲמִין בַּאֲמַתְלָאוֹת וְיִשְׁכַּח דְּבַר יוּשְׁבֵי גִבְעוֹן</p>
</blockquote>

<blockquote>
<p>וְאֵיךְ יִתְגָּאֶה לִכְבוֹד עָשְׁרוֹ וְרֹב בָּנָיו וְיִשְׁכַּח</p>
</blockquote>

<blockquote>
<p>אַחְאָב וְהָמָן וְגִדְעוֹן</p>
</blockquote>

<blockquote>
<p>וְאֵיךְ לֹא יַאֲמִין כִּי אִישׁ עַל אָחִיו יִתְנַכֵּל</p>
</blockquote>

<blockquote>
<p>וְיִשְׁכַּח לֵוִי וְשִׁמְעוֹן</p>
</blockquote>

<blockquote>
<p>וְיִתְמַהּ אִם יוֹרֵד שְׁאוֹל יַעֲלֶה וְיִשְׁכַּח וְלִי</p>
</blockquote>

<blockquote>
<p>הַדָּבְרַי וְרַבְרְבָנַי יְבָעוֹן.</p>
</blockquote>

<br>  

<blockquote>
<p>וָאַעַן וָאֹמַר:</p>
</blockquote>

<blockquote>
<p>מִי בְחֶזְקָתוֹ יִגְבַּהּ לִבּוֹ וְיִשְׁכַּח עֻזִּיָה</p>
</blockquote>

<blockquote>
<p>וּמִי יִבְטַח בְּבָנָיו וּבְעֵינָיו וְיִשְׁכַּח צִדְקִיָּה</p>
</blockquote>

<blockquote>
<p>וּמִי יִבְטַח מִבֵּית הַבּוֹר וּבֵית הַכֶּלֶא וְיִשְׁכַּח יִרְמְיָה</p>
</blockquote>

<blockquote>
<p>וּמִי יִבְטַח מֵרָעַת הַמְּלָכִים וְיִשְׁכַּח יוֹאָשׁ וּזְכַרְיָה.</p>
</blockquote>

<br>  

<blockquote>
<p>וַיֹאמֶר הַשָּׂר:</p>
</blockquote>

<blockquote>
<p>מִי יִתְהַדֵּר בְּרָב־עָם וְיִשְׁכַּח יָרָבְעָם וַאֲבִיָּה</p>
</blockquote>

<blockquote>
<p>וּמִי יֹאמַר חַיֵּי בָּנֵי וּמְזוֹנַי לָאו בִּזְכוּתָא תָלְיָא</p>
</blockquote>

<blockquote>
<p>מִלְתָא ְויִשְׁכַּח חִזְקִיָה</p>
</blockquote>

<blockquote>
<p>וּמִי יְבַקֶּש לוֹ גְדוֹלוֹת וְיִשְׁכַּח בָּרוּךְ בֶּן נֵרִיָה</p>
</blockquote>

<blockquote>
<p>וּמִי יִשְׁפֹּךְ דְּמֵי נְקִיִּים וְיִשְׁכַּח יוֹאָב בֶּן צְרוּיָה.</p>
</blockquote>

<br>  

<blockquote>
<p>וָאַעַן וָאֹמַר:</p>
</blockquote>

<blockquote>
<p>מִי יִתְיָאֵשׁ מִבְּנֵי הָרְשָׁעִים וְיִשְׁכַּח אָמוֹן וְיֹאשִׁיָהוּ</p>
</blockquote>

<blockquote>
<p>וּמִי יִבְטַח בִּבְנֵי הַצַּדִּיקִים וְיִשְׁכַּח מְנַשֶׁה בֶּן חִזְקִיָהוּ</p>
</blockquote>

<blockquote>
<p>וּמִי יִפְחַד מֵהֲרֹג אוֹיְבֵי אֲדֹנָי וְיִשְׁכַּח אֶת אֵלִיָּהוּ</p>
</blockquote>

<blockquote>
<p>וּמִי יִקְשֹׁר עַל הַמְּלָכִים וְיִשְׁכַּח עֲתַלְיָהוּ.</p>
</blockquote>

<br>  

<blockquote>
<p>וַיֹאמֶר הַשָּׂר:</p>
</blockquote>

<blockquote>
<p>מִי יִדְרֹשׁ בְּבַעַל זְבוּב וְיִשְׁכַּח אֲחַזְיָה</p>
</blockquote>

<blockquote>
<p>וּמִי יְרַגֵּל בִּנְבִיאֵי אֲדֹנָי וְיִשְׁכַּח אֲמַצְיָּה</p>
</blockquote>

<blockquote>
<p>מִי יְבַקֵּש מַיִם בַּמִּדְבָּר וּבְלֵב יַמִּים שַׁלְהֶבֶתְיָה</p>
</blockquote>

<blockquote>
<p>וְחֶסֶד הָאֱלֹהִים בַּקֶּבֶר וְצִדְקָתוֹ בְאֶרֶץ נְשִׁיָה.</p>
</blockquote>

<br>  

<blockquote>
<p>וָאַעַן וָאֹמַר:</p>
</blockquote>

<br>  

<blockquote>
<p>רָאִיתִי אִישׁ הִצִּיב מַשְׁחִית וְטָמַן רֶשֶת וְנִלְכַּד בְּרִשְׁתּוֹ</p>
</blockquote>

<blockquote>
<p>וְאִישׁ הִתְמַכֵּר לַעֲשׂוֹת הֶרַע בְּחָשְׁבוֹ כִּי תֵּשֵׁב בְּאֵיתָן קַשְׁתּוֹ</p>
</blockquote>

<blockquote>
<p>וְכַאֲשֶׁר חָשַׁב לְבַיֵּשׁ אֲחֵרִים נִכְפְּלָה כְלִמָּתוֹ וּבָשְׁתּוֹ</p>
</blockquote>

<blockquote>
<p>וְרָאִיתִי אִישׁ הַמַּלְוֶה מָעוֹת לְאִישׁ וּפְרָעָם אֶתְנָן</p>
</blockquote>

<blockquote>
<p>לְאִשְׁתּוֹ.</p>
</blockquote>

<br>  

<blockquote>
<p>וַיֹאמֶר הַשָּׁר:</p>
</blockquote>

<blockquote>
<p>רָאִיתִי אִישׁ חָשַׁב לִירוֹת בַּמִּסְתָּרִים תָּם וְקֶשֶׁת</p>
</blockquote>

<blockquote>
<p>נְחוּשָׁה עֲבָרוֹ</p>
</blockquote>

<blockquote>
<p>וְרָאִיתִי אִישׁ יָעַד לַעֲשׂוֹת רַע וְלֹא הֵקִים אֶת דְּבָרוֹ</p>
</blockquote>

<blockquote>
<p>וְרָאִיתִי אִישׁ חָשַׁב לִקְבֹּר אִישׁ וּלְבַסּוֹף הָאִישׁ</p>
</blockquote>

<blockquote>
<p>הַהוּא קְבָרוֹ</p>
</blockquote>

<blockquote>
<p>וְלָכֵן אַשְׂרֵי שֶׁאֵל יַעֲקֹב בְּעֶזְרוֹ וְעַל אֲדֹנָי</p>
</blockquote>

<blockquote>
<p>אֱלֹהָיו שִׁבְרוֹ.</p>
</blockquote>

<br>  

<blockquote>
<p>וָאַעַן וָאֹמַר:</p>
</blockquote>

<br>  

<blockquote>
<p>רָאִיתִי אִישׁ קִוָּה לִירַשׁ אִישׁ וְהָאִישׁ הַהוּא יְרָשָׁהוּ</p>
</blockquote>

<blockquote>
<p>וְאִישׁ חָשַׁב לְגָרֵש אִישׁ וְהָאִישׁ הַהוּא גֵרְשָׁהוּ</p>
</blockquote>

<blockquote>
<p>וְאִישׁ עָבַד בִּיהוּדִי אָחִיהוּ וְהָאִישׁ הַהוּא לְעֶבֶד כְּבָשָׁהוּ</p>
</blockquote>

<blockquote>
<p>וְרָאִיתִי אִישׁ בָּטַח בֵּאלֹוהָיו וְצֶדֶק לָבַשׁ וּלְבָשָׁהוּ.</p>
</blockquote>

<br>  

<blockquote>
<p>וַיֹאמֶר הַשָׂר:</p>
</blockquote>

<br>  

<blockquote>
<p>רָאִיתִי אִישׁ מִתְפָּאֵר בְּמַקְהֵלוֹת בְּמַה שֶׁאֵין בּוֹ</p>
</blockquote>

<blockquote>
<p>וְרָאִיתִי אִישׁ צוֹבֵעַ שֵׂיבָתוֹ לִטְמֹן זִקְנָתוֹ בְּחֻבּוֹ</p>
</blockquote>

<blockquote>
<p>וְרָאִיתִי אִישׁ צוֹבֵעַ בְּדַם חֲלָלִים חַרְבּוֹ</p>
</blockquote>

<blockquote>
<p>וְהִתְפָּאֵר כִּי הָרַג גִבּוֹר אֶפְרַיִם אוֹיְבוֹ.</p>
</blockquote>

<br>  

<blockquote>
<p>וָאַעַן וָאֹמַר:</p>
</blockquote>

<br>  

<blockquote>
<p>כַּמָּה בָּנוּ אַרְמוֹנִים וְטִירוֹת וְאוֹיְבֵיהֶם יִשְּׁבוּם</p>
</blockquote>

<blockquote>
<p>וְכַמָּה רָאוּ בְעֵינֵיהֶם קְבָרִים אֲשֶׁר לִרְאוֹת לֹא חֲשָׁבוּם</p>
</blockquote>

<blockquote>
<p>וְכַמָּה הוֹצִיאוּ לָאוֹר אֲנָשִׁים אֲשֶׁר בְּמַחֲשַׁכִּים</p>
</blockquote>

<blockquote>
<p>כְּמֵתֵי עוֹלָם הוֹשִׁיבוּם</p>
</blockquote>

<blockquote>
<p>וְכַמָּה הוֹרִישׁוּ מָמוֹנָם לַאֲשֶׁר מַטָּרָה לְחִצֵּי</p>
</blockquote>

<blockquote>
<p>קִלְלָתָם הִצִּיבוּם.</p>
</blockquote>

<br>  

<blockquote>
<p>וַיֹאמֶר הַשָּׂר:</p>
</blockquote>

<br>  

<blockquote>
<p>כַּמָּה טָווּ חֲבָלִים אֲשֶׁר בָּם נִתְלוּ</p>
</blockquote>

<blockquote>
<p>וְכַמָּה נָטוּ קַו עַל הָעֵץ אֲשֶׁר בּוֹ עָלוּ</p>
</blockquote>

<blockquote>
<p>וְכַמָּה כָּרוּ שִׂיחוֹת אֲשֶׁר בְּתוֹכָם נָפְלוּ</p>
</blockquote>

<blockquote>
<p>וְכַמָּה חָצְבוּ הָאֲבָנִים אֲשֶׁר בָּם נִסְקְלוּ.</p>
</blockquote>

<br>  

<blockquote>
<p>וָאַעַן וָאֹמַר:</p>
</blockquote>

<br>  

<blockquote>
<p>כַּמָּה הִדְלִיקוּ הָאֵשׁ אֲשֶׁר בּוֹ נִשְׂרָפוּ</p>
</blockquote>

<blockquote>
<p>וְהִגִיעַ לְרָעָתָם הַדָּבָר אֲשֶׁר לוֹ נִכְסָפוּ</p>
</blockquote>

<blockquote>
<p>וְכַמָּה בָּרְחוּ מִן הַכָּבוֹד וְחָכְמָה וְכָבוֹד יָסָפוּ</p>
</blockquote>

<blockquote>
<p>וְכַמָּה רְדָפוּהוּ אֲנָשִׁים וְכְמֹץ הָרִים רֻדָּפוּ.</p>
</blockquote>

<br>  

<blockquote>
<p>וַיֹאמֶר הַשָׂר:</p>
</blockquote>

<br>  

<blockquote>
<p>כַּמָּה עָשׂוּ הַחֶרֶב אֲשֶׁר בָּהּ נֶהֱרָגוּ</p>
</blockquote>

<blockquote>
<p>וְכַמָּה חָשְׁבוּ לָלֶכֶת לְפָנִים וְאָחוֹר הֻסָּגוּ</p>
</blockquote>

<blockquote>
<p>וְכַמָּה שָׂבְעוּ מִמְּרוֹמִים בְּחָשְׁבָם כִּי עַל רָב־שָׁלוֹם יִתְעַנָּגוּ</p>
</blockquote>

<blockquote>
<p>וְכַמָּה מִצֵּאַת הָעֹולָם כְּתוֹלַעַת הַמֶּשִי עַל עַצְמָם אָרָגוּ.</p>
</blockquote>

<br>  

<blockquote>
<p>וָאַעַן וָאֹמַר:
<br><br />
כַּמָּה נֶחֶשְׁדוּ עַל דָּבָר אֲשֶׁר אֵלָיו לֹא קָרָבוּ</p>
</blockquote>

<blockquote>
<p>וְכַמָּה פָּרְעוּ חוֹבוֹת אֲשֶׁר מֵעוֹלָם לֹא עָרָבוּ</p>
</blockquote>

<blockquote>
<p>וְכַמָּה עַל פִּתְחֵי רֵעֵיהֶם אָרְבוּ וּבִנְשֵי אֲחֵרִים עָגָבוּ</p>
</blockquote>

<blockquote>
<p>וְלֹא יָדְעוּ הַחֹשְׁקִים אֲשֶׁר בְחַדְרֵי מַשְׂכִּיתָם יִשְׁכָּבוּ.</p>
</blockquote>

<br>  

<blockquote>
<p>וַיֹאמֶר הַשָּׂר:</p>
</blockquote>

<br>  

<blockquote>
<p>כַּמָּה שָׂחֲקוּ עַל רָעַת אֲחֵרִים וְרָעָתָם קְרוֹבָה</p>
</blockquote>

<blockquote>
<p>וְלֹא יֵדְעוּ כִּי הֵם בְּעוֹלָמָם כְּסוּמָא בָּאֲרֻבָּה</p>
</blockquote>

<blockquote>
<p>וְכַמָּה חָשְׁבוּ לִירַשׁ מִקְנֵה צֹאן וּבָקָר וַעֲבֻדָּה רַבָּה</p>
</blockquote>

<blockquote>
<p>וִימֵיהֶם קַלּוּ מִנִּי רָץ בָּרְחוּ לֹא רָאוּ טוֹבָה.</p>
</blockquote>

<br>  

<blockquote>
<p>וָאַעַן וָאֹמַר:</p>
</blockquote>

<br>  

<blockquote>
<p>כַּמָּה הִתְאַוּוּ אֶל יוֹם אֲשֶׁר אֵינֶנּוּ מִימֵיהֶם</p>
</blockquote>

<blockquote>
<p>וּפָחֲדוּ וְקִווּ אֶל מַה שֶׁלֹא הִגִיעַ לְעוֹלָם אֲלֵיהֶם</p>
</blockquote>

<blockquote>
<p>וְכַמָּה בָּכוּ עַל זָרִים וְחָשְׁבוּ כִּי יִבְכּוּ עַל בְּנֵיהֶם</p>
</blockquote>

<blockquote>
<p>וְכַמָּה שָׁמְרוּ פֶּתַח אֱשֶׁר נָאֲפוּ שָׁם נְשֵׁיהֶם.</p>
</blockquote>

<br>  

<blockquote>
<p>וַיֹאמֶר הַשָּׂר:</p>
</blockquote>

<br>  

<blockquote>
<p>הַמִּשְׁתַּמֵּשׁ בְּכֹחוֹת נַפְשׁוֹ הָאֱלֹהִיָה</p>
</blockquote>

<blockquote>
<p>לְצֹרֶךְ דָּבָר מִדִּבְרֵי הַנֶּפֶשׁ הַחַיָה</p>
</blockquote>

<blockquote>
<p>וְהַמְבַקֵּשׁ לְהַשִּׂיג הַשֵּׂכֶל בְּכֹחוֹת הַגְוִיָה</p>
</blockquote>

<blockquote>
<p>דוֹמֶה לְשׁוֹתֶה בִכְלִי הַשֶּׁתֶן וּמַשְׁתִּין בִּכְלִי הַשְּׁתִיָה.</p>
</blockquote>

<br>  

<blockquote>
<p>וָאַעַן וָאֹמַר:</p>
</blockquote>

<br>  

<blockquote>
<p>מַה גָּדְלָה סִכְלוּת אִישׁ אֲשֶׁר יֵין הַחַשֶׁק עֲבָרוֹ</p>
</blockquote>

<blockquote>
<p>וְשָׁכַח כִּי לְהַשְׁקִיף עַל סוֹדוֹתָיו הָאֱלֹהִים לְבָרוֹ</p>
</blockquote>

<blockquote>
<p>וּמַה גָדְלָה אַשְׁמַת אִיש יִדֹּר נֶדֶר לֵאלֹהִים</p>
</blockquote>

<blockquote>
<p>וְיַחַל דְּבָרוֹ</p>
</blockquote>

<blockquote>
<p>וְאִיש יַרְאֶה צְנִיעוּת וּקְדֻשָּׁה וְאֵין תּוֹכוֹ כְבָרוֹ.</p>
</blockquote>

<br>  

<blockquote>
<p>וַיֹאמֶר הַשָּׂר:</p>
</blockquote>

<br>  

<blockquote>
<p>אִישׁ אֲשֶׁר נָתַן גּוּפוֹ וְנַפְשׁוֹ וּבָנָיו וּמִקְנֵה קִנְיָנוֹ</p>
</blockquote>

<blockquote>
<p>מַתָּנָה נְתוּנִים בְּיַד צוּר לְבָבוֹ גּוֹחוֹ מִבֶּטֶן וְקוֹנוֹ</p>
</blockquote>

<blockquote>
<p>אִם יִתְקַצֵּף בַּעֲשׂוֹת מֵהֶם הָאֵל חֶפְצוֹ וּרְצוֹנוֹ</p>
</blockquote>

<blockquote>
<p>הֶרְאָה כִּי לֹא נְתָנָם לָאֵל בְּלִבּוֹ וּבְנַפְשׁוֹ רַק בִּלְשוֹנוֹ.</p>
</blockquote>

<br>  

<blockquote>
<p>וָאַעַן וָאֹמַר:</p>
</blockquote>

<br>  

<blockquote>
<p>אֲשֶׁר יִרְאֶה נְדִיבֵי עַמִּים נֶאֱסָפוּ וְיָרְדוּ מִגְּדֻלָּתָם</p>
</blockquote>

<blockquote>
<p>וְשָׁאוּ עָרֵיהֶם מֵאֵין יוֹשֵׁב וְאָבְדוּ אוֹצֱרוֹת חֶמְדָּתָם</p>
</blockquote>

<blockquote>
<p>וְיִבְטְחוּ בֶאֱלִילֵי כַסְפָּם וּזְהָבָם וְחַדְרֵי מַשְׂכִּיתָם</p>
</blockquote>

<blockquote>
<p>שָׁכְחוּ כִּי פְקֻדָּתָם קְרוֹבָה לָבוֹא עַתָּה תִהְיֶה מְבוּכָתָם.</p>
</blockquote>

<br>  

<blockquote>
<p>וַיֹאמֶר הַשָּׂר:</p>
</blockquote>

<br>  

<blockquote>
<p>אֵין טוֹב כִּרְאוֹת בִּבְנֵי בְלִיַעַל נְקָמָה</p>
</blockquote>

<blockquote>
<p>וַעֲשׂוֹת בָּהֶם כָּלָה אַךְ נִבְהָלָה בְּאַף וּבְחֵמָת</p>
</blockquote>

<blockquote>
<p>וּלְהַכְרִית לָהֶם שֹׁרֶשׁ וְעָנָף וְלֹא תִהְיֶה לָהֶם תְּקוּמָה</p>
</blockquote>

<blockquote>
<p>בְּיַעַן עִם אֲדֹנָי שָׁלוֹם דִּבְּרוּ וְהֵמָּה לַמִּלְחָמָה.</p>
</blockquote>

<br>  

<blockquote>
<p>וָאַעַן וָאֹמַר:</p>
</blockquote>

<br>  

<blockquote>
<p>אֵין טוֹב כִּרְאוֹת חָסִיד מִתְנַפֵּל וְכוֹרֵעַ</p>
</blockquote>

<blockquote>
<p>עוֹטֶה מְעִילֵי הָעֲנָוָה וּבֶגֶד בּוֹגְדִים קוֹרֵעַ</p>
</blockquote>

<blockquote>
<p>וְזֶרַע צְדָקָה בָּאָרֶץ זוֹרֵעַ</p>
</blockquote>

<blockquote>
<p>וּבְאוֹיְבֵי אֲדֹנָי פְּרָעוֹת פּוֹרֵעַ.</p>
</blockquote>

<br>  

<blockquote>
<p>וַיֹאמֶר הַשָּׂר:</p>
</blockquote>

<br>  

<blockquote>
<p>אֵין טוֹב לִרְאוֹת הַפְּנִינִים וְהַחֲפָצִים</p>
</blockquote>

<blockquote>
<p>בְּמִשְׁבְּצוֹת זָהָב וָכֶסֶף מְשֻׁבָּצִים</p>
</blockquote>

<blockquote>
<p>כִּרְאוֹת הַגַּנָּבִים וְהַמְנָאֲפִים וְהַמְנָאֲצִים</p>
</blockquote>

<blockquote>
<p>תְּלוּיִים עַל הָעֵצִים.</p>
</blockquote>

<br>  

<blockquote>
<p>וָאַעַן וָאֹמַר:</p>
</blockquote>

<br>  

<blockquote>
<p>מִי שֶׁיָשִׂים אִישׁ שׁוֹמֵר עַל הַנָּשִׁים הוּא מִן</p>
</blockquote>

<blockquote>
<p>הַחָכְמָה חִיצוֹן</p>
</blockquote>

<blockquote>
<p>כִּי הוּא דוֹמֶה בְּעִנְיָנָיו לְמִי שֶׁיָשִׂים הַזְּאֵב</p>
</blockquote>

<blockquote>
<p>שׁוֹמֵר עַל הַצֹּאן</p>
</blockquote>

<blockquote>
<p>וּמִי שֶׁיִתְחַבֵּר עִם הַטּוֹבִים וִיגָרֵשׁ אַנְשֵׁי מָדוֹן וְלָצוֹן</p>
</blockquote>

<blockquote>
<p>הוּא מְכַסֶּה פֶּשַׁע מְבַקֵּש אַהֲבָה וְשׁוֹחֵר טוֹב וּמְבַקֵּשׁ רָצוֹן.</p>
</blockquote>

<br>  

<blockquote>
<p>וַיֹאמֶר הַשָׂר:</p>
</blockquote>

<br>  

<blockquote>
<p>אֵיךְ יִבְטַח אִישׁ בְּמַה שְׁעֵינוֹ לֹא רָאָה</p>
</blockquote>

<blockquote>
<p>וְשָׁכַח וַיְהִי בַבֹּקֶר וְהִנֵּה הִיא לֵאָה</p>
</blockquote>

<blockquote>
<p>וְאֵיךְ תִּתְיָאֵשׁ מֵחֶסֶד הָאֱלֹהִים הַשְׂנוּאָה</p>
</blockquote>

<blockquote>
<p>וְתִשְׁכַּח וַיַרְא אֲדֹנָי כִּי שְׂנוּאָה לֵאָה.</p>
</blockquote>

<br>  

<blockquote>
<p>וָאַעַן וָאֹמַר:</p>
</blockquote>

<br>  

<blockquote>
<p>בַּעֲלֵי הַתְּלָאוֹת בִּרְאוֹתָם בְּנֵי אָדָם וּבְהִתְחַבְּרָם</p>
</blockquote>

<blockquote>
<p>אֲלֵיהֶם</p>
</blockquote>

<blockquote>
<p>יִתְנַחֲמוּ אָז מִצָּרָתָם וְעָצְבָּם וְיִשְׁכְּחוּ בָם תְּלָאוֹתֵיהֶם</p>
</blockquote>

<blockquote>
<p>לִהְיוֹת כֹּחַ זִכְרוֹנָם מִתְעַסֵּק בִּדְבָרִים יַשְׁכִּיחוּם עָצְבֵּיהֶם</p>
</blockquote>

<blockquote>
<p>וּבְהִתְיַחֲדָם יִתְחַזֵּק כֹּחַ זִכְרוֹנָם וְיִזכְּרוּ צָרוֹתָם</p>
</blockquote>

<blockquote>
<p>וְתִהְיֶינָה סִבַּת אַנְחוֹתֵיהֶם</p>
</blockquote>

<br>  

<blockquote>
<p>וַיֹאמֶר הַשָׂר:</p>
</blockquote>

<br>  

<blockquote>
<p>אֵיךְ יִתְגָּאֶה אִישׁ בִּשְׂעָרוֹ וְיִשְׁכַּח שְׂעַר אַבְשָׁלוֹם</p>
</blockquote>

<blockquote>
<p>וְיִפְעָתוֹ</p>
</blockquote>

<blockquote>
<p>וְאֵיךְ יִבְטַח בְּאַחֲרִיתוֹ וְיִשְׁכַּח אַחֲרִית אַבשָׁלוֹם וּמוֹתוֹ</p>
</blockquote>

<blockquote>
<p>וְאֵיךְ יִבְטַח בִּכְבוֹד קְרוֹבוֹתָיו וְיִשְׁכַּח קוֹרוֹת</p>
</blockquote>

<blockquote>
<p>תָּמָר אֲחוֹתוֹ</p>
</blockquote>

<blockquote>
<p>וּמִי יַחְקֹק בְּסֶלַע מִשְׁכָּן לו וְיִשְׁכַּח קוֹרוֹת</p>
</blockquote>

<blockquote>
<p>אַבְשָׁלוֹם וּקְבוּרָתוֹ.</p>
</blockquote>

<br>  

<blockquote>
<p>וָאַעַן וָאֹמַר:</p>
</blockquote>

<br>  

<blockquote>
<p>כַּמָּה נֶשֶׁף חִשְׁקָם הוּשַׂם לָהֶם לַחֲרָדָה</p>
</blockquote>

<blockquote>
<p>וְכַמָּה קִווּ לָנוּחַ וְהִגִּיעָתַם הַפְּרִיָדה</p>
</blockquote>

<blockquote>
<p>וְכַמָּה יִחֲלוּ לְהִתְעַנֵּג וְצִירִים אֲחָזוּם כְּצִיֵרי יוֹלֵדָה</p>
</blockquote>

<blockquote>
<p>וְכַמָּה קִוּוּ לִישוּעָה וְתִקְוָתָם אָבְדָה.</p>
</blockquote>

<br>  

<blockquote>
<p>וַיֹאמֶר הַשָׂר:</p>
</blockquote>

<br>  

<blockquote>
<p>מַה נָּאוָה הַמְּחִילָה בִּהְיוֹת הַיְכֹלֶת עַל הַנְּקָמָה</p>
</blockquote>

<blockquote>
<p>וּמַה נָּאוָה הַקְּדֻשָּׁה בִּימֵי הַבַּחֲרוּת וְהָעָצְמָה</p>
</blockquote>

<blockquote>
<p>וּמַה נַּעַלְתָה מִדַּת הָעֲנָוָה עִם הַמַּעֲלָה הָרָמָה</p>
</blockquote>

<blockquote>
<p>וּמַּה נִּפְלָאת הַנְּדִיבוּת וּבַעְלָה לֹא יוֹסִיף עֶצֶב עִמָּהּ.</p>
</blockquote>

<br>  

<blockquote>
<p>וָאַעַן וָאֹמַר:</p>
</blockquote>

<br>  

<blockquote>
<p>מַה נַּעֲלוּ הַחָכְמוֹת הָאֲמִתִּיוֹת וּמַה נָּאווּ לוֹמְדֵיהֶם</p>
</blockquote>

<blockquote>
<p>וּמַה נָּעֲמָה חֶבְרַת הַחֲכָמִים וְלִפְנֵיהֶם תַּלְמִידֵיהֶם</p>
</blockquote>

<blockquote>
<p>כַּמָּה בֵּינָם וּבֵין הַכְּסִילִים אֲשֶׁר הָאֲתוֹנוֹת</p>
</blockquote>

<blockquote>
<p>רוֹעוֹת עַל יְדֵיהֶם</p>
</blockquote>

<blockquote>
<p>אֵין לְבַקֵּש אוֹת מֵאַנְשֵׁי הַסִּכְלוּת כִּי הֵם הֵם עֵדֵיהֶם.</p>
</blockquote>

<br>  

<blockquote>
<p>וַיְהִי כִּשְׁמֹעַ הַשָּׂרִים הַמְּלִיצוֹת הַנּוֹרָאוֹת</p>
</blockquote>

<blockquote>
<p>הָיוּ בְעֵינֵיהֶם דִּבְרֵי נְבוּאוֹת</p>
</blockquote>

<blockquote>
<p>וַיֹאמְרוּ הַיוֹם רָאִינוּ בָכֶם פִּלְאֵי פְּלָאוֹת</p>
</blockquote>

<blockquote>
<p>בְּרוּכִים אַתֶּם לַאדֹנָי צְבָאוֹת</p>
</blockquote>

<blockquote>
<p>בָּכֶם יִמְצָא אִישׁ כָּל מַאֲוַיָּיו</p>
</blockquote>

<blockquote>
<p>הַפּוֹרֵשׁ מִכֶּם כֱּפוֹרֵשׁ מֵחַיָּיו</p>
</blockquote>

<blockquote>
<p>וַיְהִי בְּתוֹךְ הַשָּׂרִים אִישׁ שֵׂכֶל בֶּן־חֲכָמִים</p>
</blockquote>

<blockquote>
<p>צָעִיר לְיָמִים</p>
</blockquote>

<blockquote>
<p>מִזֶּרַע הַמְּלוּכָה וּמִן הַפַּרְתְּמִים</p>
</blockquote>

<blockquote>
<p>וַיאמֶר אֵלָי אֱמָר־נָא בְּחַסְדֶּךָ הַמְּלִיצוֹת אֲשֶׁר תֹּאמְרוּם</p>
</blockquote>

<blockquote>
<p>הֲאִם עַל סֵפֶר תְּחַבְּרוּם</p>
</blockquote>

<blockquote>
<p>וָאַעַן וָאֹמַר חַיֶיךָ כֻּלָּם עַל סֵפֶר יִהְיוּ נִכְתָּבִים</p>
</blockquote>

<blockquote>
<p>לְמַעַן יַעַמְדוּ יָמִים רַבִּים</p>
</blockquote>

<blockquote>
<p>כִּשְׁמֹעַ הָאִישׁ נִכְסְפָה וְגַם כָּלְתָה נַפְשׁוֹ לִהְיוֹת שְׁמוֹ נִזְכָּר עַל סֵפֶר</p>
</blockquote>

<blockquote>
<p>נוֹתֵן אִמְרֵי שֶׁפֶר</p>
</blockquote>

<blockquote>
<p>וַיְבַקֵּשׁ מִמֶּנִי לְחַבֵּר עָלָיו שִׁיר מְפֹאָר</p>
</blockquote>

<blockquote>
<p>בְּיָדעוֹ כִּי אֵת אֲשֶׁר אֲבָרֵךְ מְבֹרָךְ וַאֲשֶׁר אָאֹר יוּאָר</p>
</blockquote>

<blockquote>
<p>וְלִכְתוֹב הַשִּׁיר הַהוּא בְּסִפְרִי לְזִכָּרוֹן</p>
</blockquote>

<blockquote>
<p>לְמַעַן יֵדְעוּ אוֹתוֹ דוֹר אַחֲרוֹן</p>
</blockquote>

<blockquote>
<p>וָאֹמְרָה אֵלָיו הַגִּידָה נָא שְׁמֶךָ וְשֵׁם אֵשֶׁת חֵיקֶךָ</p>
</blockquote>

<blockquote>
<p>וַאֲנִי אוֹצִיא לָאוֹר צִדְקָהּ וְצִדְקֶךָ</p>
</blockquote>

<blockquote>
<p>וַיֹּאמֶר אֵלַי הָאִישׁ שְׁמִי יְחִיֵאל בֶּן כְּבוֹד רַבִּי מֹשֶׁה וּלְמִשְׁמַעְתְּךָ סָר אֱהִי</p>
</blockquote>

<blockquote>
<p>וְשֵם אֵשֶׁת חֵיקִי צְדָקָה</p>
</blockquote>

<br>  

<blockquote>
<p>וְכִשְׂמָהּ כֶּן־הִיא</p>
</blockquote>

<blockquote>
<p>וָאָקוּם וָאֲחַבֶּר לוֹ שִׁיר נִפְלָא</p>
</blockquote>

<blockquote>
<p>לֹא יַעַרְכֶנּוּ זָהָב וּזְכוּכִית וּבְכֶתֶם טָהוֹר לֹא יְסֻלָּא</p>
</blockquote>

<blockquote>
<p>וְיִשְׂמַח הָאִיש בִּרְאוֹתוֹ אוֹתוֹ</p>
</blockquote>

<blockquote>
<p>וַיִּשְׁלַח אֵלַי אֶת בִּרְכָתוֹ</p>
</blockquote>

<blockquote>
<p>אַחֲרֵי כֵן שָׁב כָּל הָעָם אִישׁ לְבֵיתוֹ</p>
</blockquote>

<blockquote>
<p>וְאֵלֶּה דִבְרֵי הַשִּׁיר אֲשֶׁר עָלָיו חִיבַּרְתִּי</p>
</blockquote>

<blockquote>
<p>וּכְפִי הַיְכֹלֶת הָאֱנוּשִׁי עָלָיו דִּיבַּרְתִי</p>
</blockquote>

<br>  

<blockquote>
<p>שָׁמַעְתִּי הַשֵּׂכֶל שֹׁאֵל</p>
</blockquote>

<blockquote>
<p>מִי לַחָכְמוֹת יִהְיֶה גֹאֵל</p>
</blockquote>

<blockquote>
<p>אֶת מִי אֶשְׁלַח מִי יֵלֶךְ לִי</p>
</blockquote>

<blockquote>
<p>וּלְמִי כָּל חֶמְדַּת יִשְׂרָאֵל</p>
</blockquote>

<blockquote>
<p>מִי זֶה יִתְעַל מִי יֻקַּם עָל</p>
</blockquote>

<blockquote>
<p>בַּשִּׁיר תַּחַת עִמָּנוּאֵל</p>
</blockquote>

<blockquote>
<p>מִי זֶה לַחְשׂף כָּל סוֹד חָתוּם</p>
</blockquote>

<blockquote>
<p>יִחְיֶה חָכָם מִדָּנִאֵל</p>
</blockquote>

<blockquote>
<p>מִי יִלְכֹּד אֶת קִרְיַת סֵפֶר</p>
</blockquote>

<blockquote>
<p>יָקוּם לִי תַּחַת עָתְנִיאֵל</p>
</blockquote>

<blockquote>
<p>וָאַעַן מָצָאתָ יָתֵד</p>
</blockquote>

<blockquote>
<p>לִתְלוֹת בּוֹ הַמַּעְלוֹת הַאֵל</p>
</blockquote>

<blockquote>
<p>כִּי יֶלֶד יֻלַּד לָנוּ בֵּן</p>
</blockquote>

<blockquote>
<p>נִתַּן לָנוּ בּוֹ נִגָּאֵל</p>
</blockquote>

<blockquote>
<p>תִּהְיֶה הַמִּשְׂרָה עַל שִׁכְמוֹ</p>
</blockquote>

<blockquote>
<p>לוּ יָקוּם מֹשֶׁה וּשְׁמוּאֵל</p>
</blockquote>

<blockquote>
<p>לוּ רָאִיתָ יִפְעַת הוֹדוֹ</p>
</blockquote>

<blockquote>
<p>רָאִיתָ אַלּוּף מַגְדִּיאֵל</p>
</blockquote>

<blockquote>
<p>תִּשְׁכַּח הוֹד יוֹסֵף הַצַּדִּיק</p>
</blockquote>

<blockquote>
<p>וּנְשִׂיאּות רַבָּן גַּמְלִיאֵל</p>
</blockquote>

<blockquote>
<p>תִּשְׁכַּח הוֹד רָאשֵׁי הָאָבוֹת</p>
</blockquote>

<blockquote>
<p>יִפְעַת עָמְרִי בֶן מִיכָאֵל</p>
</blockquote>

<blockquote>
<p>תִּשְׁכַּח הוֹד מַחְלֹקֶת הַשָּׂר</p>
</blockquote>

<blockquote>
<p>עִירָא בֶּן עִקֵּש וַעְשָׂהאֵל</p>
</blockquote>

<blockquote>
<p>הוֹד הַשָּׂר שַׁמְהוּת הַיִּזְרָח</p>
</blockquote>

<blockquote>
<p>הוֹד יָשָׁבְעָם בֶּן זַבְדִּיאֵל</p>
</blockquote>

<blockquote>
<p>לוּ הָיָה בִימֵי דַרְיָוֶש</p>
</blockquote>

<blockquote>
<p>לֹא מָצָא חֵן בֶּן שַׁלְתִּיאֵל</p>
</blockquote>

<blockquote>
<p>לוּ שָׁמַעְתָּ קוֹלוֹ בַשִּׁיר</p>
</blockquote>

<blockquote>
<p>שָׁמַעְתָּ הֵימָן בֶּן יוֹאֵל</p>
</blockquote>

<blockquote>
<p>תִּשְׁכַּח שִׁירֵי אָסָף הָרֹאשׁ</p>
</blockquote>

<blockquote>
<p>שִׁיר מַתִּתְיָהוּ וִיעִיאֵל</p>
</blockquote>

<blockquote>
<p>לוּ תִרְאֶה בֵיתוֹ רָאִיתָ</p>
</blockquote>

<blockquote>
<p>הַר הַבַּיִת עִם הַהַרְאֵל</p>
</blockquote>

<blockquote>
<p>לוּ תִרְאֶה גֶּשֶם נִדְבוֹתָיו</p>
</blockquote>

<blockquote>
<p>תִּשְׁכַּח מַתָּנָה נַחְלִיאֵל</p>
</blockquote>

<blockquote>
<p>וּבְכָל חָכְמָה לוֹ יָד וָשֵׁם</p>
</blockquote>

<blockquote>
<p>וּבְכָל בִּינָה כֹּחוֹ לָאֵל</p>
</blockquote>

<blockquote>
<p>אִם בּוֹ לֹא תִמְצָא הַחָכְמָה</p>
</blockquote>

<blockquote>
<p>לֹא תִמְצָאָנָּה בִּבְצַלְאֵל</p>
</blockquote>

<blockquote>
<p>הוּא לֹא יִלְחַם לֶחֶם רֶשַׁע</p>
</blockquote>

<blockquote>
<p>וּבְפַת־בַּגּוֹ לֹא יִתְגָּאֵל</p>
</blockquote>

<blockquote>
<p>הוּא יִדְבַּק בִּקְדשֵׁי עֶלְיוֹן</p>
</blockquote>

<blockquote>
<p>אַף לָשֶׁבֶת אִתָּם יוֹאֵל</p>
</blockquote>

<blockquote>
<p>לוּ רָאִיתָ הוֹד רַעְיָתוֹ</p>
</blockquote>

<blockquote>
<p>תִּשְׁכַּח הוֹד הַשַּׂר מִיכָאֵל</p>
</blockquote>

<blockquote>
<p>תִּשְׁכַּח מַטְרַד בַּת מֵי זָהָב</p>
</blockquote>

<blockquote>
<p>תִּשְׁכַּח נַעְמָה וּמְהַיטַבְאֵל</p>
</blockquote>

<br>  

<blockquote>
<p>תִּשְׁכַּח יִפְעַת תָּמָר תִּשְׁכַּח</p>
</blockquote>

<blockquote>
<p>הוֹד בַּת שׁוּעַ בַּת עַמִּיאֵל</p>
</blockquote>

<blockquote>
<p>תִּשְׁכַּח יֹפִי שָׂרָה תִּשְׁכַּח</p>
</blockquote>

<blockquote>
<p>רִבְקָה יֻלָּדָה לִבְתוּאֵל</p>
</blockquote>

<blockquote>
<p>לוּ רָאָה אוֹתָהּ אֶלְעָזָר</p>
</blockquote>

<blockquote>
<p>לֹא חָשַׁק בִּבְנוֹת פּוּטִיאֵל</p>
</blockquote>

<blockquote>
<p>לוּ רָאָה אוֹתָהּ עֵשָׂו לֹא</p>
</blockquote>

<blockquote>
<p>לָקַח מַחְלַת בַּת יִשְׁמָעֵאל</p>
</blockquote>

<blockquote>
<p>לוּ הָיְתָה מֵרַב כִּדְמוּתָהּ</p>
</blockquote>

<blockquote>
<p>לֹא נִתָּנָה אֶל עַדְרִיאֵל</p>
</blockquote>

<blockquote>
<p>לוּ רָאִיתָ אֶת חָכְמָתָהּ</p>
</blockquote>

<blockquote>
<p>רָאִיתָ חָכְמַת רָזִיאֵל</p>
</blockquote>

<blockquote>
<p>לוּ שָמַעְתָּ מִפִּיהָ שִׁיר</p>
</blockquote>

<blockquote>
<p>אָז שָמַעְתָּ קוֹל גַּבְרִיאֵל</p>
</blockquote>

<blockquote>
<p>צֶדֶק תִּרְדֹּף כִּשְמָהּ כֶּן־הִיא</p>
</blockquote>

<blockquote>
<p>הַצְנֵעַ תֵּלֵךְ עִם הָאֵל</p>
</blockquote>

<blockquote>
<p>כָּל יַעְלוֹת חֵן בִּלְתָּהּ אֵין בָּם</p>
</blockquote>

<blockquote>
<p>טוֹב רַק לִשְלֹחַ לַעְזָאזֵל</p>
</blockquote>

<blockquote>
<p>אִם תַּחְפֹּץ לָדַעַת אֶל מִי</p>
</blockquote>

<blockquote>
<p>זֹאת הַמַּעְלָה הִיא לִיחִיאֵל</p>
</blockquote>

<blockquote>
<p>הוּא יִשָׂא הוֹד אֵין לִשְׁאֹל עוֹד</p>
</blockquote>

<blockquote>
<p>מִי לַחָכְמוֹת יִהְיֶה גֹאֵל.</p>

<br>  
</blockquote>

<h2 id="המחברתהאחת־עשרה">המחברת האחת־עשרה</h2>

<br>  

<blockquote>
<p>אָמַר עִמָּנוּאֵל הַמְחַבֵּר:</p>
</blockquote>

<blockquote>
<p>בִּהְיוֹתִי עִם הַשָּׂר הַמְאֻשָּׁר הָיִיתִי מֻחֲזָק לְרוֹפֵא</p>
</blockquote>

<blockquote>
<p>וְאֵלַי יָבוֹא כָל אִישׁ לְבַקֵּשׁ לְחָלְיוֹ מַרְפֵּא</p>
</blockquote>

<blockquote>
<p>לֹא עָשִׂיתִי מְלֶאכֶת אֲדֹנָי רְמִיָּה</p>
</blockquote>

<blockquote>
<p>וְאֵלַי יֵאָסְפוּ לַחַיָּה</p>
</blockquote>

<blockquote>
<p>כָּל אִישׁ אֲשֶׁר לֹו פֶּצַע וְחַבּוּרָה וּמַכָּה טְרִיָה</p>
</blockquote>

<blockquote>
<p>וַיְהִי הַיּוֹם וְהִנֵּה שְׁנֵי אֲנָשִׁים נִכְבָּדִים</p>
</blockquote>

<blockquote>
<p>בָּאוּ אֵלַי בְּבֵית הַשָּׂר רוֹכְבִים צְמָדִים</p>
</blockquote>

<blockquote>
<p>וַיֹּאמְרוּ אֵלָי שָׁלוֹם לְךָ אֲדוֹנֵנוּ הָרוֹפֵא שָׁלוֹם</p>
</blockquote>

<blockquote>
<p>גְּבִירָה אַחַת שְׁלָחַתְנוּ אֵלֶיךָ הֲלוֹם</p>
</blockquote>

<blockquote>
<p>כָּבֵד עָלֶיהָ חָלְיָהּ וְצִירָהּ</p>
</blockquote>

<blockquote>
<p>מִתְחַנֶּנֶת אֵלֶיךָ לָבוֹא עַד חֲצֵרָהּ</p>
</blockquote>

<blockquote>
<p>לָתֵת לָהּ רִפְאוּת וּתְעָלָה</p>
</blockquote>

<blockquote>
<p>כִּי נַפְשָׁהּ מָרָה לָהּ</p>
</blockquote>

<blockquote>
<p>וְאֵין דָּן דִּינָהּ לְמָזוֹר</p>
</blockquote>

<blockquote>
<p>וְאִם תִּהְיֶה לָהּ מֵעִיר לַעֲזֹר</p>
</blockquote>

<blockquote>
<p>כֶּסֶף וְזָהָב וּרְכוּשׁ לְךָ תִבְזֹר</p>
</blockquote>

<blockquote>
<p>וַיֹּאמֶר אֵלַי הַשָּׂר קוּם אֱזֹר מָתְנֶיךָ</p>
</blockquote>

<blockquote>
<p>וְלָלֶכֶת אֶל הַגְּבִירָה שִׂים פָּנֶיךָ</p>
</blockquote>

<blockquote>
<p>כִּי הִיא בַת נְדִיבֵי עַמִּים</p>
</blockquote>

<blockquote>
<p>מִזֶּרַע הַמְּלוּכָה וּמִן הַפַּרְתְּמִים</p>
</blockquote>

<blockquote>
<p>וָאֵלֵךְ עִמָּהֶם בַּעֲצַת הַשָּׂר</p>
</blockquote>

<blockquote>
<p>וָאָבוֹא אֶל בֵּית הַגְּבִירָה בַעֲנָוָה וּבְמוּסָר</p>
</blockquote>

<blockquote>
<p>וְהִיא שׁוֹכֶבֶת עַל עֶרֶשׂ רַעֲנָנָה</p>
</blockquote>

<blockquote>
<p>תַּחְפִּיר בְּיָפְיָהּ הַלְּבָנָה</p>
</blockquote>

<blockquote>
<p>וָאֹמַר בְּלִבִּי עֵת לְחֶנְנָהּ</p>
</blockquote>

<blockquote>
<p>רְאִיתִיהָ יְפַת תֹּאַר וִיפַת מַרְאֶה</p>
</blockquote>

<blockquote>
<p>וּלְסַפֵּר הוֹדָהּ כָּל לָשׁוֹן יִלְאֶה</p>
</blockquote>

<blockquote>
<p>וְעָמַדְתִּי בְּעַד יָפְיָהּ מִשְׁתָּאֶה</p>
</blockquote>

<blockquote>
<p>וָאֶשְׁתַּחֲוֶה אֶל הַגְּבִירָה בַעֲנָוָה</p>
</blockquote>

<blockquote>
<p>וּבְטֹרַח וּבְכֹבֶד רָאשׁ הֵשִׁיבָה הַנָּאוָה</p>
</blockquote>

<blockquote>
<p>וָאֹמָר לָהּ בִּתִּי אַל תִּירָאִי</p>
</blockquote>

<blockquote>
<p>כִּי צְרִי צִירֵךְ מֵאַרְבַּע רוּחוֹת תִּמְצָאִי</p>
</blockquote>

<blockquote>
<p>אֹמַר לַצָּפוֹן תְּנִי וּלְתֵימָן אַל תִּכְלָאִי</p>
</blockquote>

<blockquote>
<p>וָאֶקְרַב אֶל הַגְּבִירָה לְמַשֵּׁשׁ דֶּפֶק זְרוֹעָהּ</p>
</blockquote>

<blockquote>
<p>וְהִיא לְהַרְאוֹת עַצְמָהּ צְנוּעָה</p>
</blockquote>

<blockquote>
<p>כִּסְּתָה פָּנֶיהָ בִשְׂמִיכָתָהּ</p>
</blockquote>

<blockquote>
<p>וַתָּלֶט זְרוֹעָהּ בְּאַדַּרְתָּהּ</p>
</blockquote>

<blockquote>
<p>וַתֹּאמֶר מַשֵּׁשׁ הַדֶּפֶק עַל הָאַדֶּרֶת</p>
</blockquote>

<blockquote>
<p>כִּי כֵן חֹק כָּל גְּבֶרֶת</p>
</blockquote>

<blockquote>
<p>וַאֲנִי בִרְאוֹתִי</p>
</blockquote>

<blockquote>
<p>כֹּחַ לֹא עָצַרְתִּי</p>
</blockquote>

<blockquote>
<p>וּפַלְגֵי מַיִם יָרְדוּ עֵינֵי לְבָבִי אָמַרְתִּי נִגְזַרְתִּי</p>
</blockquote>

<blockquote>
<p>וּבִכָּשְׁלִי עֵזֶר מְעַט נֶעֱזַרְתִּי</p>
</blockquote>

<blockquote>
<p>וְקַל חִישׁ הִתְאַזַּרְתִּי</p>
</blockquote>

<blockquote>
<p>וָאֶקַּח בְּיָדִי לְבֵנָה</p>
</blockquote>

<blockquote>
<p>וָאָשִׂים אוֹתָהּ עַל יַד יְמִינָהּ</p>
</blockquote>

<blockquote>
<p>וָאֶקַּח בְּיָדִי מַחְתָּה הָיְתָה שָׁם נְכוֹנָה</p>
</blockquote>

<blockquote>
<p>וָאֲמַשֵּׁשׁ בָּהּ עַל הַלְּבֵנָה</p>
</blockquote>

<blockquote>
<p>וָאֲהָתֵל בַּגְבִירָה וּבָעוֹמְדִים סְבִיבָהּ</p>
</blockquote>

<blockquote>
<p>וָאֹמַר חוּשׁוּ וָבוֹאוּ כִּי צָרָה קְרוֹבָה</p>
</blockquote>

<blockquote>
<p>קְחוּ לָכֶם מִקַּרְנֵי הַזְּאֵב מִשְׁקֹלֶת</p>
</blockquote>

<blockquote>
<p>וּמֵחֲלֵב הַתַּרְנְגֹלֶת</p>
</blockquote>

<blockquote>
<p>וּמִיץ הַשַּׁיִשׁ וְזֹהַר הַלְּבָנָה</p>
</blockquote>

<blockquote>
<p>וּמִצֵּל הַבּוֹר וְרֵיחַ הַלְּבוֹנָה</p>
</blockquote>

<blockquote>
<p>וְאֶחָד מִכֶּם יְמַהֵר וִיגַדֵּעַ</p>
</blockquote>

<blockquote>
<p>הַזָּנָב מִן הַצְּפַרְדֵּע</p>
</blockquote>

<blockquote>
<p>וְתַעֲשׂוּ מֵהֶם רְטִיָּה</p>
</blockquote>

<blockquote>
<p>לַחְבּשׁ בְּבֶטֶן הַצְּבִיָה</p>
</blockquote>

<blockquote>
<p>וְאִם הָרְפוּאוֹת הַנִּזְכָּרוֹת בְּעֵינֵי הַצְּבִיָה כְבֵדוֹת</p>
</blockquote>

<blockquote>
<p>מִרְטוּ זְקַן הַיְלָדוֹת</p>
</blockquote>

<blockquote>
<p>וְשִׂרְפוּהָ בְּמֵי יַם סוּף בְּבַיִת בְּלֹא כִּבְשָׁן</p>
</blockquote>

<blockquote>
<p>וְהַבַּיִת יִמָּלֵא עָשָׁן</p>
</blockquote>

<blockquote>
<p>וּבַעֲלוֹת הֶעָשָׁן בְּאַפָּהּ</p>
</blockquote>

<blockquote>
<p>תִּשְׂבַּע הַצְּבִיָה בְחֶרְפָּה</p>
</blockquote>

<blockquote>
<p>וְאַף אִם יִהְיֶה בְעוֹרָהּ שְׁחִין וְנִרְפָּא</p>
</blockquote>

<blockquote>
<p>וּקְחוּ מִשַּׂעֲרוֹת כַּפּוֹת יְדֵי הַצְּבִיָה הָעַדִינָה</p>
</blockquote>

<blockquote>
<p>לְגָרֶר בָּם לְשׁוֹנָהּ</p>
</blockquote>

<blockquote>
<p>הִנֵּה זֹאת חֲקַרְנוּהָ</p>
</blockquote>

<blockquote>
<p>בְּאֶפְרָתָה שְׁמַעְנוּהָ</p>
</blockquote>

<blockquote>
<p>וּבִשְׂדַי יַעַר מְצָאנוּהָ</p>
</blockquote>

<blockquote>
<p>וְלִרְפוּאַת מַחֲלַת הַצְּבִיָה נְתַנּוּהָ</p>
</blockquote>

<blockquote>
<p>וַיְהִי כְּכַלּוֹתִי לְסַפֵּר הָרְפוּאָה</p>
</blockquote>

<blockquote>
<p>הִנַּחְתִּי הַצְּבִיָה בְנֶפֶש נְכֵאָה</p>
</blockquote>

<blockquote>
<p>וָאֵצֵה מִשָּׁם בּוֹשׁ וְנִכְלָם</p>
</blockquote>

<blockquote>
<p>וְלִי חֶרְפַּת עוֹלָם</p>
</blockquote>

<blockquote>
<p>וָאָבוֹא אֶל הַשָּׂר וְהוּא אֶל עֵת בּוֹאִי מְצַפֶּה</p>
</blockquote>

<blockquote>
<p>לִרְאוֹת אִם הֶעֱלֵיתִי אֶל הַצְּבִיָה אֲרֻכָה וּמַרְפֵּא</p>
</blockquote>

<blockquote>
<p>וַיִּקְרָא כְאַרְיֵה עַל מִצְפֶּה</p>
</blockquote>

<blockquote>
<p>וַיֹּאמַר אֵיךְ שְׁלוֹם הַגְּבֶרֶת בַּת אַבִּיר הָרוֹעִים</p>
</blockquote>

<blockquote>
<p>וָאֹמַר הֶבֶל הִיא מַעֲשֵׂה תַּעְתֻּעִים</p>
</blockquote>

<blockquote>
<p>אֵין שָׁלוֹם אָמַר אֲדֹנָי לָרְשָׁעִים</p>
</blockquote>

<blockquote>
<p>וַיִּפֹּל הַשָּׂר עַל פָּנָיו וַיֹּאמַר עֵת לִשְׂחוֹק</p>
</blockquote>

<blockquote>
<p>כִּי אֶרְאֶה כִּי הָרוֹפֵא הָיָה בְעֵינֵי הַצְּבִיָה לִצְחוֹק</p>
</blockquote>

<blockquote>
<p>וַיִשְׁאָלֵנִי לְהַגִּיד לוֹ הַמַּעֲשֶׂה אֵיךְ הָיָה</p>
</blockquote>

<blockquote>
<p>וְאִם נִתְלַהַבְתִּי מֵחֵשֶׁק הַצְּבִיָה</p>
</blockquote>

<blockquote>
<p>וָאַעַן וָאֹמַר הַמִּתְלַהֵב מֵחֶשְׁקָהּ תַּחַת חָרוּל יְסֻפָּח</p>
</blockquote>

<blockquote>
<p>וְיָנוּס מִקּוֹל הַפַּחַד וְיִלָּכֵד בַּפָּח</p>
</blockquote>

<blockquote>
<p>וּבְמוֹתוֹ תְאָכְלֵהוּ אֵשׁ לֹא נֻפָּח</p>
</blockquote>

<blockquote>
<p>יַעַן קִוִּיתִי לְמִשְׁפָּט וְהִנֵּה מִשְׂפָּח</p>
</blockquote>

<blockquote>
<p>וְהִלְבִּישַׁתְנִי מִמְּעִילֵי הַכְּלִמָּה תִלְבּׁשֶת</p>
</blockquote>

<blockquote>
<p>וְהִיא לֹא לְעֵזֶר וְלֹא לְהוֹעִיל כִּי אִם לְבשֶׁת</p>
</blockquote>

<blockquote>
<p>כִּסְּתָה פָנֶיהָ פֶּן אֶרְאֶה הֲדָרָהּ וְטוּבָהּ</p>
</blockquote>

<blockquote>
<p>וַתָּלֶט הַדֶּפֶק בְּאַדַּרְתָּהּ פֶּן אֶפְגַע בָּהּ</p>
</blockquote>

<blockquote>
<p>וַיֹּאמֶר הַשָּׂר זֶה הֶבֶל וְרָעָה רַבָּה</p>
</blockquote>

<blockquote>
<p>וְעַתָּה הֲלֹא הֲשִׁיבוֹתָ צוּר חַרְבָּהּ</p>
</blockquote>

<blockquote>
<p>וָאַעַן וָאֹמַר הֲשִׁיבוֹתִי</p>
</blockquote>

<blockquote>
<p>וְקַרְנָהּ בֶּעָפָר עוֹלַלְתִּי</p>
</blockquote>

<blockquote>
<p>וְזִמַּנְתִּי לָה רְפוּאוֹת אֲשֶׁר לֹא בָאוֹת</p>
</blockquote>

<blockquote>
<p>כַּאֲשֶׁר תִּהְיֶינָה אָזְנֶיךָ שוֹמְעוֹת וְעֵינֶיךָ רוֹאוֹת</p>
</blockquote>

<blockquote>
<p>וְתַחַת אֲשֶׁר קִוִּיתִי לִרְקוֹחַ סַמֶּיהָ</p>
</blockquote>

<blockquote>
<p>וּלְהִתְעַדֵּן בְּיַהֲלֹמֶיהָ</p>
</blockquote>

<blockquote>
<p>וְלִשְׁכֹּן מְרוֹמֶיהָ</p>
</blockquote>

<blockquote>
<p>וּלְנַחֵת גְּדוּדֶיהָ</p>
</blockquote>

<blockquote>
<p>וּלְרַוּוֹת תְּלָמֶיהָ</p>
</blockquote>

<blockquote>
<p>הִנַּחְתִּי אוֹתָהּ מִתְבּוֹסֶסֶת בֶּדָמֶיהָ</p>
</blockquote>

<br>  

<blockquote>
<p>וָאֶשָׂא מְשָׁלִי וָאֹמַר:</p>
</blockquote>

<br>  

<blockquote>
<p>נְדִיבֵי עָם קְרָאוּנִי לְרַפֹּאת</p>
</blockquote>

<blockquote>
<p>צְבִיָּה חָלְתָה יָמִים שְׁמֹנָה</p>
</blockquote>

<blockquote>
<p>מְצָאתִיהָ בְּמִטַּת שֵׁן אֲחוּזָה</p>
</blockquote>

<blockquote>
<p>בְּחַבְלֵי בוּץ עֲלֵי תוֹלָע אֱמֻנָה</p>
</blockquote>

<blockquote>
<p>וְאָמַרְתִּי שְׁלוֹמוֹת לָךְ צְבִיָּה</p>
</blockquote>

<blockquote>
<p>שְׁלוֹמוֹת לָךְ בְּעֶרֶשׂ רַעֲנָנָה</p>
</blockquote>

<blockquote>
<p>וְשָׁלַחְתִּי אֲנִי אֶת יַד יְמִינִי</p>
</blockquote>

<blockquote>
<p>לְמַשֵּׁשׁ בָּהּ בְּדֶפֶק יַד יְמִינָהּ</p>
</blockquote>

<blockquote>
<p>וּמִגֹּדֶל לְבָבָהּ נָתְנָה עַל</p>
</blockquote>

<blockquote>
<p>יְמִינָהּ סוּת כְּמוֹ מַטְלִית לְבָנָה</p>
</blockquote>

<blockquote>
<p>אֲזַי גָּדַל מְאֹד לִבִּי בְּעֵינַי</p>
</blockquote>

<blockquote>
<p>וְחָשַׁבְתִּי לְהָתֶל בָּהּ כְּזוֹנָה</p>
</blockquote>

<blockquote>
<p>וְעִם חָשְׁבִי יְעָצַנִי לְבָבִי</p>
</blockquote>

<blockquote>
<p>וְשַׂמְתִּי עַל מְקוֹם דֶּפֶק לְבֵנָה</p>
</blockquote>

<blockquote>
<p>וּמִשַּׁשְׁתִּי אֲזַי עַל הַלְּבֵנָה</p>
</blockquote>

<blockquote>
<p>בְּמַחְתָּה הָיְתָה אֶצְלִי נְתֻנָה</p>
</blockquote>

<blockquote>
<p>וְאָמַרְתִּי וְאֵיכָה תַחֲרִישׁוּן</p>
</blockquote>

<blockquote>
<p>וְהָעַלְמָה מְאֹד רַב עִצְּבוֹנָה</p>
</blockquote>

<blockquote>
<p>לְכוּ מַהֵר קְחוּ קַרְנֵי זְאֵבִים</p>
</blockquote>

<blockquote>
<p>וּמִיץ שַׁיִשׁ וְזֹהַר הַלְּבָנָה</p>
</blockquote>

<blockquote>
<p>וְחָלָב תַּרְנְגֹלֶת בַּת שְׁנָתָהּ</p>
</blockquote>

<blockquote>
<p>וְעֵין אָשׁוּת וּמָרַת תֹּר וְיוֹנָה</p>
</blockquote>

<blockquote>
<p>וְקַח נֹצַת כְּנַף עֹרֵב אֲדַמְדָּם</p>
</blockquote>

<blockquote>
<p>וְצֵל הַבּוֹר וְרֵיחַ הַלְּבֹנָה</p>
</blockquote>

<blockquote>
<p>וְקַח מִן הַצְּפַרְדֵּעַ זְנָבוֹ</p>
</blockquote>

<blockquote>
<p>וְקוֹל הַתּוֹר וְחָלָב בַּת יְעֵנָה</p>
</blockquote>

<blockquote>
<p>וְהַרְתַּח תּוֹךְ כְּלִי דּוֹנַג וּבַשֵּׁל</p>
</blockquote>

<blockquote>
<p>בְּתוֹכָם תָּאֳמֵי פִרְדָּה שְׁמֵנָה</p>
</blockquote>

<blockquote>
<p>וְתִשְׁטָחֵם עֲלֵי עוֹר הַנְּמָלָה</p>
</blockquote>

<blockquote>
<p>וְלָעֶרֶב חֲבוֹשׁ אֹתָם בְּבִטְנָהּ</p>
</blockquote>

<blockquote>
<p>וְאִם מָאֵן תְּמָאֵן לַעֲשׂוֹת זֹאת</p>
</blockquote>

<blockquote>
<p>קְחוּ יַלְדָּה וּמִרְטוּ אֶת זְקָנָהּ</p>
</blockquote>

<blockquote>
<p>וְשִׂרְפוּהָ בְמֵי יַם סוּף לְמֻלָהּ</p>
</blockquote>

<blockquote>
<p>וְהָעַלְמָה תְּקַבֵּל אֶת עֲשָׁנָהּ</p>
</blockquote>

<blockquote>
<p>וְקַח שַׂעְרוֹת שְׁחֹרוֹת צָמְחוּ לָהּ</p>
</blockquote>

<blockquote>
<p>בְּכַף יָדָהּ לְגָרֶר בָּם לְשׁוֹנָהּ</p>
</blockquote>

<blockquote>
<p>וְהִנֵּה זֹאת חֲקַרְנוּהָ וְכֶן־הִיא</p>
</blockquote>

<blockquote>
<p>וְכָזֹאת הִיא עֲצָתִי הַנְּכוֹנָה</p>
</blockquote>

<blockquote>
<p>רְאִיתִיהָ בְּסִפְרֵי הַנְּבוֹנִים</p>
</blockquote>

<blockquote>
<p>לְמַחְלָתָהּ נְתַתִּיהָ לְמָנָה</p>
</blockquote>

<blockquote>
<p>וּמִטַּעַם אֲבֶן זֹהַר וְרָאזִי</p>
</blockquote>

<blockquote>
<p>וְאִפּוֹקְרָט וְרָאשֵׁי הַתְּכוּנָה.</p>
</blockquote>

<br>  

<blockquote>
<p>וַיִּשְׂחַק הַשָּׂר עַל הָרְפוּאוֹת אֲשֶׁר הֵכַנְתִּי לָעֲלוּבָה</p>
</blockquote>

<blockquote>
<p>עֲצוַּבת רוּחַ וַעֲזוּבָה</p>
</blockquote>

<blockquote>
<p>וַיֹּאמַר חֵי אָנִי כִּי הֵתַלְתָּ בָּהּ</p>
</blockquote>

<blockquote>
<p>וְאִם הִיא שָׂמָה בְךָ אוֹתוֹתֶיהָ</p>
</blockquote>

<blockquote>
<p>לָקְחָה מִיָּדְךָ כִּפְלַיִם כְּכָל חַטֹּאתֶיהָ</p>
</blockquote>

<blockquote>
<p>וְשִׁירָתְךָ זֹאת יָקְרָה בְעֵינָי</p>
</blockquote>

<blockquote>
<p>וּלְפָאֵר שִׁירְךָ אָשִׂים פָּנָי</p>
</blockquote>

<br>  

<blockquote>
<p>וַיִּשָּׂא מְשָׁלוֹ וַיֹּאמַר:</p>
</blockquote>

<br>  

<blockquote>
<p>צְבִי הַחֲבֵרִים וְנֵזֶר נְזִירִים</p>
</blockquote>

<blockquote>
<p>וּמִשְׂגָּב לְעִתֹּות וְעֶזְרָה בְצָרוֹת</p>
</blockquote>

<blockquote>
<p>וְתִרְכַּב עֲלֵי חוּג זְמִרוֹת וְכָל שָׁר</p>
</blockquote>

<blockquote>
<p>לְנֶגְדָּךְ כְּרֹכְבֵי אֲתֹנוֹת צְחֹרוֹת</p>
</blockquote>

<blockquote>
<p>וְתִגְנֹב לְבָבִי בְּשִׁירִים יְסַדְתָּם</p>
</blockquote>

<blockquote>
<p>יְקִיצוּן בְּטַלָּם יְשֵׁנֵי עֲפָרוֹת</p>
</blockquote>

<blockquote>
<p>לְאָזְנֵי תְעוּדָה הֲלֹא הֵם נְזָמִים</p>
</blockquote>

<blockquote>
<p>וְיִדְמוּ בְהִלָּם מְנֹרוֹת טְהֹרוֹת</p>
</blockquote>

<blockquote>
<p>חֲקַקְתָּם נְדִיב עָם נְתַתָּם עֲלֵי חוּג</p>
</blockquote>

<blockquote>
<p>רְקִיעַ שְׁמֵי הַמְּלִיצָה מְאֹרוֹת</p>
</blockquote>

<blockquote>
<p>רְאִיתִים וְכִרְאֹת פְּנֵי הָאֱלֹהִים</p>
</blockquote>

<blockquote>
<p>חֲמַדְתִּים עֲנַדְתִּים לְרֹאשִׁי עֲטָרוֹת.</p>
</blockquote>

<br>  

<blockquote>
<p>וַיְהִי כְּשָׁמְעִי שִׁיַרת הַשָּׂר נִבְהַלְתִּי מִפָּנֶיהָ</p>
</blockquote>

<blockquote>
<p>כִּי גָדְלוּ בְעֵינַי עִנְיָנֶיהָ</p>
</blockquote>

<blockquote>
<p>וָאֹמַר חֵי אָנִי כִּי שִׁירְךָ זָהָב סָגוּר</p>
</blockquote>

<blockquote>
<p>וּבִהְיוֹתִי עִמְּךָ מֵרַעַם שִׁירִים וּתְרוּעָה לֹא אָגוּר</p>
</blockquote>

<blockquote>
<p>וְלֹא יַחֲרִידֵנִי בְחָכְמָתוֹ אָגוּר.</p>
</blockquote>

<br>  

<blockquote>
<p>וָאֶשָּׂא מְשָׁלִי וָאֹמַר:</p>
</blockquote>

<br>  

<blockquote>
<p>שִׁירֵי הַשָּׂר זָהָב סָגוּר</p>
</blockquote>

<blockquote>
<p>הוֹד נַחְרוֹ לִי חֶרֶב חָגוּר</p>
</blockquote>

<blockquote>
<p>אֵיךְ אָגוּר יוֹם גּוּר עִמִּי יוֹם</p>
</blockquote>

<blockquote>
<p>חֵילוֹ אָגוּר אָגוּר אָגוּר.</p>
</blockquote>

<br>  

<blockquote>
<p>כִּשְׁמֹעַ הַשָּׂר שִׁירִי וְנָעֳמוֹ</p>
</blockquote>

<blockquote>
<p>הָיְתָה רוּחַ אַחֶרֶת עִמּוֹ</p>
</blockquote>

<blockquote>
<p>וַיֹאמַר הַשִּׁיר הַזֶּה עָמַד בּוֹ רֵיחוֹ וְטַעֲמוֹ</p>
</blockquote>

<blockquote>
<p>חֵי אָנִי כִּי שִׁירְךָ פָּרַץ בִּגְבוּל הַשִּׁירִים פָּרֶץ</p>
</blockquote>

<blockquote>
<p>תַּחַת שָׁלשׁ רָגְזָה אֶרֶץ</p>
</blockquote>

<blockquote>
<p>וָאַעַן וָאֹמַר חַיֶּיךָ כִּי אֶשָּׂא לְךָ מֵאֵת שִׁירַי מַשְׂאֵת</p>
</blockquote>

<blockquote>
<p>וְתִרְאֶה אִם תַּחַת אַרְבַּע תּוּכַל שְׂאֵת.</p>
</blockquote>

<br>  

<blockquote>
<p>וָאֶשָּׂא מְשָׁלִי וָאֹמַר:</p>
</blockquote>

<br>  

<blockquote>
<p>לִבִּי יִתַּר מִפַּחְדֶּךָ</p>
</blockquote>

<blockquote>
<p>מִיִּפְעָתָךְ הֵן גּוֹר אָגוּר</p>
</blockquote>

<blockquote>
<p>אָנָא אֵלֵךְ מֵרוּחָךָ</p>
</blockquote>

<blockquote>
<p>אָנָא אֶסַּע אָנָא אָגוּר</p>
</blockquote>

<blockquote>
<p>אֶסַּע אֶרְאֶה חֵיל בִּן יָקֶה</p>
</blockquote>

<blockquote>
<p>אָגוּר אָגוּר אָגוּר אָגוּר.</p>
</blockquote>

<br>  

<blockquote>
<p>וַיֹּאמֶר הַשָּׂר אֵלָי בְּאָשְׁרֶךָ</p>
</blockquote>

<blockquote>
<p>אַשְׁרֵי תִבְחַר וּתְקָרֵב יִשְכֹּן חֲצֵרֶיךָ</p>
</blockquote>

<blockquote>
<p>כִּי הִגִּיעוּ עַד לַשָּׁמַיִם זְמִירֶיךָ</p>
</blockquote>

<blockquote>
<p>וְאֵין אִישׁ יִשְׁאַב מֵי בִּינָה רַק מִבְּאֵרֶךָ</p>
</blockquote>

<blockquote>
<p>אוֹ יְהַלֵּךְ בַּחשֶׁךְ רַק לְאוֹרֶךָ</p>
</blockquote>

<blockquote>
<p>וְאֵין אִישׁ יִשָּׂא הוֹד אִם לֹא תֻמֶּיךָ וְאוּרֶיךָ</p>
</blockquote>

<blockquote>
<p>וִאֵין אִישׁ יְזַנֵּב לְבַד נֶחֱשָׁלֶיךָ</p>
</blockquote>

<blockquote>
<p>אוֹ יְמַשֵּׁל כִּי אִם מִמְּשָׁלֶיךָ</p>
</blockquote>

<blockquote>
<p>כִּי זְמִירֶיךָ לַזְּמָן נֵזֶר</p>
</blockquote>

<blockquote>
<p>לְהוֹעִיל וּלְעֵזֶר</p>
</blockquote>

<blockquote>
<p>וְטוֹב עוֹלְלוֹת שִׁירֶיךָ מִבְּצִיר אֲבִיעֶזֶר.</p>
</blockquote>

<br>  

<blockquote>
<p>וַיִּשָּׂא מְשָׁלוֹ וַיֹּאמַר:</p>
</blockquote>

<br>  

<blockquote>
<p>בְּנַפְשִׁי צְבִי חֵן מְעִיל הוֹד מְעִילוֹ</p>
</blockquote>

<blockquote>
<p>וְגַם פַּעֲמֹן הוֹד וְהָדָר בְּשׁוּלָיו</p>
</blockquote>

<blockquote>
<p>וּמִי יִשְׁאֲבָה בִין לְבַד מִמְּקוֹרוֹ</p>
</blockquote>

<blockquote>
<p>וּמִי זֶה יְמַשֵּׁל לְבַד מִמְּשָׁלָיו</p>
</blockquote>

<blockquote>
<p>וְאֵין אִישׁ יְהַלֵּךְ בְּחשֶׁךְ הֲלֹא רַק</p>
</blockquote>

<blockquote>
<p>לְנֹגַהּ מְאוֹרָיו וְאוֹר מַהֲלָלָיו</p>
</blockquote>

<blockquote>
<p>וְאֵין מִי יְלַקֵּט לְבַד עֹלֲלוֹתָיו</p>
</blockquote>

<blockquote>
<p>וְאֵין אִישׁ יְזַנֵּב לְבַד נֶחֱשָׁלָיו.</p>
</blockquote>

<br>  

<blockquote>
<p>וָאֹמַר אֶל הַשָּׂר אֲדֹנִי שָׁכַחְנוּ מַעֲשֵׂה הַצְּבִיָּה אֲשֶׁר בִּי הֵתֵלָה</p>
</blockquote>

<blockquote>
<p>וְזָנַחְנוּ אֲשֶׁר כְּבוֹדִי הֵקֵלָּה</p>
</blockquote>

<blockquote>
<p>וְלֹא שַׂמְנוּ אֶל לִבֵּנוּ עֹצֶב לִבִּי וְצִירוֹ</p>
</blockquote>

<blockquote>
<p>וְשַׁבְנוּ לְהַלֵּל אִישׁ שִׁירֵי חֲבֵרוֹ</p>
</blockquote>

<blockquote>
<p>וַיֹּאמֶר הַשָּׂר בְּרוּכָה תִהְיֶה הַצְּבִיָּה עִם הַהֲתֻלִים</p>
</blockquote>

<blockquote>
<p>אַחֲרֵי אֲשֶׁר הֱבִיאַתְנוּ לְגַבֵּר חֲיָלִים</p>
</blockquote>

<blockquote>
<p>וְלִשְׁמֹעַ הַשִּׁירִים הַמְהֻלָּלִים</p>
</blockquote>

<blockquote>
<p>וָאַעַן וָאֹמַר הִנְנִי שׁוֹלֵחַ לָהּ</p>
</blockquote>

<blockquote>
<p>הַבְּרָכָה אֲשֶׁר אָצַל הַזְּמָן אֶל הַיְּעֵלָה</p>
</blockquote>

<blockquote>
<p>אֲשֶׁר רָאִיתִי מוּקַעַת בְּלֵב הָאֵלָה</p>
</blockquote>

<blockquote>
<p>וּבְחֵפֶץ גָּדוֹל הָיִיתִי נֹשֵׂא עַל הַגְּבִירָה</p>
</blockquote>

<blockquote>
<p>הַשִּׁירָה הַזֹּאת אֲשֶׁר נָשָׂאתִי עַל הַמּוּקַעַת הָאֲרוּרָה</p>
</blockquote>

<br>  

<blockquote>
<p>וָאֶשָּׂא מְשָׁלִי וָאֹמַר:</p>
</blockquote>

<br>  

<blockquote>
<p>רָאִיתִי אִשָּׁה מִרְשַׁעַת</p>
</blockquote>

<blockquote>
<p>עַל לֵב הָאֵלָה מוּקָעַת</p>
</blockquote>

<blockquote>
<p>כֹּל עֹבֵר עָלֶיהָ יִשּׁם</p>
</blockquote>

<blockquote>
<p>מִשְׁתָּאֵה מַחְרִישׁ לָדַעַת</p>
</blockquote>

<blockquote>
<p>אָמַרְתִי מַה יָּפִית אֵלָה</p>
</blockquote>

<blockquote>
<p>לָךְ יִתְרוֹן עַל עֵץ הַדָּעַת</p>
</blockquote>

<blockquote>
<p>רַבּוֹת אֵלוֹת עָשׂוּ חָיִל</p>
</blockquote>

<blockquote>
<p>אַךְ אַתְּ בַּשַּׁעַר מוּדָעַת</p>
</blockquote>

<blockquote>
<p>לוּ עָלִית עִם כָּל הָאֵלוֹת</p>
</blockquote>

<blockquote>
<p>תּוֹךְ מֹאזְנַיִם אַתְּ מַכְרָעַת</p>
</blockquote>

<blockquote>
<p>וּלְנִגְעֵי הַנָּשִׁים הָיִית</p>
</blockquote>

<blockquote>
<p>אַתְּ אֵזוֹב וּשְׁנִי תוֹלָעַת</p>
</blockquote>

<blockquote>
<p>מִי יִתֵּן יִדְמֶה אֶל יָפְיֵךְ</p>
</blockquote>

<blockquote>
<p>כָּל עֵץ יַעַר עַד מֵיפָעַת</p>
</blockquote>

<blockquote>
<p>לוּ תִשְׂאִי כִפְרִי זֶה יוֹם יוֹם</p>
</blockquote>

<blockquote>
<p>תִּהְיֶה נַפְשִׁי לָךְ נִכְנָעַת</p>
</blockquote>

<blockquote>
<p>אַלְבִּישׁ אֹתָךְ אֵפוֹד וּמְעִיל</p>
</blockquote>

<blockquote>
<p>אֶחְבּשׁ עַל רֹאשֵׁךְ מִגְבָּעַת</p>
</blockquote>

<blockquote>
<p>אֶתֵּן עַל בַּדַּיִךְ עָגִיל</p>
</blockquote>

<blockquote>
<p>עַל פֹּארֹתַיִךְ טַבָּעַת</p>
</blockquote>

<blockquote>
<p>אוֹסִיף לָךְ כָּהֵנָּה אִם לִי</p>
</blockquote>

<blockquote>
<p>אַתְּ וּבְקוֹלִי שֹׁמָעַת.</p>
</blockquote>

<br>  

<blockquote>
<p>וַיֹּאמֶר הַשָּׂר זָחַלְתִּי וָאִירָא</p>
</blockquote>

<blockquote>
<p>פֶּן יִשְׁמְעוּ דְבָרֶיךָ אַחֵי הַגְּבִירָה</p>
</blockquote>

<blockquote>
<p>כִּי יַצִּיבוּ אוֹתְךָ לְחִצֵּי תוֹכְחוֹתָם מַטָּרָה</p>
</blockquote>

<blockquote>
<p>וְהֵם נְקוּבֵי רֵאשִׁית הַחָכְמָה וִידוּעֶיהָ</p>
</blockquote>

<blockquote>
<p>שָׂרֶיהָ וּקְצִינֶיהָ וְשוֹעֶיהָ</p>
</blockquote>

<blockquote>
<p>וְאַף אִם הָיוּ נִקְלִים וְנִבְזִים</p>
</blockquote>

<blockquote>
<p>יֵשׁ לַחֲכָמִים לִהְיוֹת מִשִּׂנְאָתָם זְהִירִים וּזְרִיזִים</p>
</blockquote>

<blockquote>
<p>כִּי כְבָר אָמְרוּ חֲכָמִים כִּי אָדָם עֲנָק</p>
</blockquote>

<blockquote>
<p>לִפְעָמִים בִּזְבוּב נֶחֱנָק.</p>
</blockquote>

<br>  

<blockquote>
<p>וַיִּשָּׂא מְשָׁלוֹ וַיֹּאמַר:</p>
</blockquote>

<br>  

<blockquote>
<p>הִזָּהֵר מִשִּׂנְאַת נִקְלֶה</p>
</blockquote>

<blockquote>
<p>וּרְחַק מִקִּנְאַת אִישׁ נָבוּב</p>
</blockquote>

<blockquote>
<p>רָאִיתִי לִפְעָמִים רַבּוֹת</p>
</blockquote>

<blockquote>
<p>אָדָם עָנָק נֶחְנָק בִּזְבוּב.</p>
</blockquote>

<br>  

<blockquote>
<p>וָאֹמְרָה אֶל הַשָּׂר דַּע אֲדֹנִי כִּי לֹא יָדַעְתִּי אֲכַנֶּה</p>
</blockquote>

<blockquote>
<p>וְלִי לֵב אַמִּיץ עֹרֶף לֹא יִפְנֶה</p>
</blockquote>

<blockquote>
<p>אֲשֶׁר יִקָּרֵא עָלָיו מְלֹא רֹעִים מִקּוֹלָם לֹא יֵחָת וּמֵהֲמוֹנָם לֹא יַעֲנֶה</p>
</blockquote>

<blockquote>
<p>וּלְכָל אִישׁ אֲשֶׁר יִקְרָאֵנִי</p>
</blockquote>

<blockquote>
<p>הִנְנִי הוּא הַמְדַבֵּר הִנֵּנִי</p>
</blockquote>

<blockquote>
<p>וְאֵיךְ אִירָה מִתְּרוּעָה וְרַעַם שָׂרִים</p>
</blockquote>

<blockquote>
<p>הֲיִפְחַד הָאֲרִי מֵרֹב הָעֲדָרִים.</p>
</blockquote>

<br>  

<blockquote>
<p>וָאֶשָּׂא מְשָׁלִי וָאֹמַר:</p>
</blockquote>

<br>  

<blockquote>
<p>בְּיוֹם רִדְתִּי עֲלֵי שָׂרוֹת וְשָׂרִים</p>
</blockquote>

<blockquote>
<p>בְּשֶׁטֶף אַף כְּעַיִט עַל פְּגָרִים</p>
</blockquote>

<blockquote>
<p>שְׁאָלוּנִי הֲלֹא תִפְחַד עֲנִיתִים</p>
</blockquote>

<blockquote>
<p>הֲיִפְחַד הָאֲרִי מֵרֹב עֲדָרִים.</p>
</blockquote>

<br>  

<blockquote>
<p>וַיְהִי אַחֲרֵי כֵן וַיִּשְׁאָלֵנִי הַשָּׂר וַיֹּאמֶר לִי</p>
</blockquote>

<blockquote>
<p>אֱמָר־נָא שִׂמְחַת גִּילִי</p>
</blockquote>

<blockquote>
<p>הַאִם הִתְוַכַּחְתָּ לְעוֹלָם עִם הֶחָכָם רַבִּי יוֹסֵף הַנַּחְתֹּם</p>
</blockquote>

<blockquote>
<p>אֲשֶׁר הָיָה מֵאֶרֶץ פִּתֹם</p>
</blockquote>

<blockquote>
<p>וָאַעַן וָאֹמַר לֹא הִתְוַכָּחְתִּי אָמְנָם הָיָה בֶאֱמֶת אִישׁ תֹּם</p>
</blockquote>

<blockquote>
<p>וְלֹא רָצִיתִי עִמּוֹ לְהִתְוַכֵּחַ</p>
</blockquote>

<blockquote>
<p>וְאוּלַי כִּי לוּ הִתְוַכֵּחַ הָיָה נָצוּחַ וְלֹא נוֹצֵחַ</p>
</blockquote>

<blockquote>
<p>וּבְעָבְרוֹ דֶרֶךְ אֶצְלִי אִלְּצַנִי לְהַגִיד בִּכְבוֹדוֹ</p>
</blockquote>

<blockquote>
<p>וּלְחַבֵּר שִׁיר יִהְיֶה שָׂהֲדוֹ וְעֵדוֹ</p>
</blockquote>

<blockquote>
<p>וְחִבַּרְתִּי עָלָיוֹ שִׁיר נָעִים</p>
</blockquote>

<blockquote>
<p>מַעֲשֵׂה צַעֲצֻעִים</p>
</blockquote>

<blockquote>
<p>וְכָל הַשָּׂרִים וְהַסְּגָנִים כִּבְּדוּהוּ בַעֲבוּר מַעֲלַת שִׁירִי</p>
</blockquote>

<blockquote>
<p>כִּי הוּא הָיָה בֵינֵיהֶם לְנָכְרִי</p>
</blockquote>

<blockquote>
<p>וְזֶה הַשִּׁיר אֲשֶׁר עָלָיו חִבַּרְתִּי</p>
</blockquote>

<blockquote>
<p>וּבִמְחוּגַת שִׂכְלִי אוֹתוֹ תֵאַרְתִּי:</p>
</blockquote>

<br>  

<blockquote>
<p>הֵא בֵן פֹּרָת תּוֹךְ פִּיו יַעְרַת</p>
</blockquote>

<blockquote>
<p>נֹפֶת צוּף וּבְלִבּוֹ נָח תֹּם</p>
</blockquote>

<blockquote>
<p>פִּנַּת יִקְרַת לַבִּין פִּטְרַת</p>
</blockquote>

<blockquote>
<p>רֶחֶם נִקְרָא בִשְׁמוֹ נַחְתֹּם</p>
</blockquote>

<blockquote>
<p>הוּא לֵרָאוֹת לִפְנֵי אֵל חַי</p>
</blockquote>

<blockquote>
<p>מִרְכֶּבֶת הַשֵּׂכֶל יִרְתֹּם</p>
</blockquote>

<blockquote>
<p>הוּא עָלָה עַל סֻלַּם חָכְמָה</p>
</blockquote>

<blockquote>
<p>הוּא חָקַר סוֹדֶיהָ עַד תֹּם</p>
</blockquote>

<blockquote>
<p>הוּא יָקִיר מֵימֵי הַשֵּׂכֶל</p>
</blockquote>

<blockquote>
<p>הוּא בֹרוֹת הַסִּכְלוּת יִסְתֹּם</p>
</blockquote>

<blockquote>
<p>כִּשְׁמוֹ כֶּן־הוּא גַּם הִנֵּנוּ</p>
</blockquote>

<blockquote>
<p>כִּי עַל נַחְתֹּם נָח תֹּם נַחְתֹּם.</p>
</blockquote>

<br>  

<blockquote>
<p>וְיֵדַע הַשָּׂר אֲדֹנִי</p>
</blockquote>

<blockquote>
<p>כִּי הַדָּבָר אֲשֶׁר הֱבִיאָנִי</p>
</blockquote>

<blockquote>
<p>שֶׁהֶחָכָם רַבִּי יוֹסֵף הַנַּחְתֹּם לֹא הֶלְאָנִי</p>
</blockquote>

<blockquote>
<p>וּמִפָּנָיו לֹא נִבְעַתִּי</p>
</blockquote>

<blockquote>
<p>וְשִׁירוֹתַי מִדְּרֹךְ בְּאַרְמְנוֹתָיו הִשְבַּתִּי</p>
</blockquote>

<blockquote>
<p>הוּא רְאוֹתִי אוֹתוֹ בְּכָל תּוּשִׁיָה מִתְגַּלֵּעַ</p>
</blockquote>

<blockquote>
<p>וְלָכֵן נָבְקָה רוּחוֹ בְקִרְבּוֹ וֲעַצָתוֹ אֲבַלֵּעַ</p>
</blockquote>

<blockquote>
<p>כִּי לֹא טָעַם מִצּוּף הַמְּלִיצוֹת וְדִבְשָׁם</p>
</blockquote>

<blockquote>
<p>רַק זְעֵיר שָׁם זְעֵיר שָׁם</p>
</blockquote>

<blockquote>
<p>אָמְנָם יַחֲרִיד לִבִּי וְיַטְרִיד רַעְיוֹנָיו</p>
</blockquote>

<blockquote>
<p>אִישׁ אֲשֶׁר מוּל חָכְמָה אַחַת יָשִׂים פָּנָיו</p>
</blockquote>

<blockquote>
<p>כִּי הוּא יַגִּיעַ אֲפָסֶיהָ</p>
</blockquote>

<blockquote>
<p>וְיִפְתַּח מַאֲבֻסֶיהָ</p>
</blockquote>

<blockquote>
<p>וְיִשְׁתֶּה וְיִמְצֶה כּוֹסֶיהָ</p>
</blockquote>

<blockquote>
<p>וְיִגָרֵם חֲרָשֶׂיהָ</p>
</blockquote>

<blockquote>
<p>וְיָשִׂים לְבִקְעָה רְכָסֶיהָ</p>
</blockquote>

<blockquote>
<p>וְיַעְדֶּה תִפְאֶרֶת עֲכָסֶיהָ.</p>
</blockquote>

<br>  

<blockquote>
<p>וָאֶשָּׂא מְשָׁלִי וָאֹמַר:</p>
</blockquote>

<br>  

<blockquote>
<p>לֹא עָרַכְתִּי מִלְחָמָה עִם</p>
</blockquote>

<blockquote>
<p>אִישׁ רַב חָכְמוֹת וּנְצָחַנִי</p>
</blockquote>

<blockquote>
<p>אָכֵן בַּעַל חָכְמָה אַחַת</p>
</blockquote>

<blockquote>
<p>יוֹם נִלְחַם בִּי הִבְרִיחָנִי.</p>
</blockquote>

<br>  

<blockquote>
<p>כִּשְׁמֹעַ הַשָּׂר עָלַז לִבּוֹ</p>
</blockquote>

<blockquote>
<p>וַיֹּאמַר זֶה הַיּוֹם עָשָׂה אֲדֹנָי נָגִילָה וְנִשְׂמְחָה בוֹ</p>
</blockquote>

<blockquote>
<p>וַיֹּאמֶר אֵלָי רְאִיתִיךָ הֶחָבֵר</p>
</blockquote>

<blockquote>
<p>מַעְיָן הַמִּתְגַּבֵּר</p>
</blockquote>

<blockquote>
<p>מְפָרֵק הָרִים וּסְלָעִים מְשַׁבֵּר</p>
</blockquote>

<blockquote>
<p>וְתַכְנִיעַ בְּעָמָל לֶב־אִישׁ עַל רִיב לֹא לוֹ יִתְעַבֵּר</p>
</blockquote>

<blockquote>
<p>וְעַתָּה הוֹדִיעֵנִי בַּמֶּה כֹּחֲךָ גָדוֹל</p>
</blockquote>

<blockquote>
<p>כַּאֲשֶׁר הָיִיתָ לַתְּבוּנוֹת בֵּית וַעַד וְאֶל הַחָכְמוֹת מִגְדּוֹל</p>
</blockquote>

<blockquote>
<p>וָאַעַן וָאֹמַר דַּע הַדּוֹד הַנֶּאֱמָן</p>
</blockquote>

<blockquote>
<p>וְהַשַּׂר הַחוֹמֵל וְהָרַחֲמָן</p>
</blockquote>

<blockquote>
<p>כִּי הַדָּבָר אֲשֶׁר אֶל עשֶׁר הַחָכְמָה הֱבִיאָנִי</p>
</blockquote>

<blockquote>
<p>הוּא כִּי הֶלְאֵיתִי הַזְּמָן וְהוּא לִא הֶלְאָנִי</p>
</blockquote>

<blockquote>
<p>וְלֹא יָכֹל אֵלַי כַּאֲשֶׁר חֲמֻדוֹתָיו הֶרְאָנִי</p>
</blockquote>

<blockquote>
<p>וְגָעַרְתִּי בַנָּחָשׁ הִשִּׂיאַנִי</p>
</blockquote>

<blockquote>
<p>וְכַאֲשֶׁר הִכּוּ בְאַנְשֵׁי עֲדָתִי רוּחַ אֵל בָּאַנִי</p>
</blockquote>

<blockquote>
<p>וְעַל כַּנְפֵי נִשְׁרֵי הַתְּבוּנָה נְשָׂאַנִי</p>
</blockquote>

<blockquote>
<p>וַיְהִי כְּהַכּוֹתָם וְנֵאשֲׁאַר אָנִי</p>
</blockquote>

<blockquote>
<p>וּבְעֵת נְדִיבֵי עַמִּי הֶעֱלוּ חֵשֶׁק הַיְּעֵלוֹת עַל רֹאשָׁם וַיִּשּׂאוּהוּ בַּמּוֹט</p>
</blockquote>

<blockquote>
<p>שִׁוִיתִי אֲדֹנָי לְנֶגְדִּי תָמִיד כִּי מִימִינִי בַּל אֶמּוֹט.</p>
</blockquote>

<br>  

<blockquote>
<p>וָאֶשָּׂא מְשָׁלִי וָאֹמַר:</p>
</blockquote>

<br>  

<blockquote>
<p>לְשֹׁאֵל בְּמֶה נַעֲלֵיתָ עֲלֵי כֹל</p>
</blockquote>

<blockquote>
<p>נְשׁוּךְ הַזְּמָן יֶחֱזֶךָ וְחָיָה</p>
</blockquote>

<blockquote>
<p>עֲנִיתִיו תְּמוּרַת לְהַצִּיב לְנֶגְדִּי</p>
</blockquote>

<blockquote>
<p>רְאוּת מִן צְבִיָּה צְבִיִּי צְבִי יָהּ.</p>
</blockquote>

<br>  

<blockquote>
<p>וַיֹּאמֶר אֵלַי הַשָּׂר אֱמָר־נָא בְחַסְדֶּךָ מַה שּׁמוֹת הַסְּפָרִים</p>
</blockquote>

<blockquote>
<p>אֲשֶׁר לָמַדְתָּ בִימֵי הַנְּעוּרִים</p>
</blockquote>

<blockquote>
<p>וּמִי הַמְחַבְּרִים</p>
</blockquote>

<blockquote>
<p>וָאַעַן וָאֹמַר סִפְרֵי הֶחָכָם רַבֵּנוּ משֶׁה בֶּן מַיְמוֹן</p>
</blockquote>

<blockquote>
<p>כִּי הוּא הָיָה לַחָכְמָה אָמוֹן</p>
</blockquote>

<blockquote>
<p>וְנֵר חוֹפֵשׂ כָּל מַחְשָׁךְ וּמַטְמוֹן</p>
</blockquote>

<blockquote>
<p>הָיוּ פְּנִינֵי אֲמָרָיו עַל שׁוּלֵי מְעִיל הַחָכְמָה פַּעֲמוֹן וְרִמּוֹן</p>
</blockquote>

<blockquote>
<p>בָּז לַדֵּעוֹת הַנָּכְרִיוֹת וְקַטִּל הִמּוֹן</p>
</blockquote>

<blockquote>
<p>מְצָאָנוּ בְאֶרֶץ מִדְבָּר וּבְתֹהוּ יְלֵיל יְשִׁמוֹן</p>
</blockquote>

<blockquote>
<p>וַיְבִיאֵנוּ אֶל גְּבוּל קָדְשׁוֹ</p>
</blockquote>

<blockquote>
<p>וַיִּבֶן כְּמוֹ רָמִים מִקְדָּשׁוֹ</p>
</blockquote>

<blockquote>
<p>וּסְפָרָיו וְסַפִּירָיו הָיוּ לִי מֵעִיר לַעֲזוֹר</p>
</blockquote>

<blockquote>
<p>וָאַדְבִּיקֵם אֵלַי כַּאֲשֶׁר יִדְבַּק אֶל מָתְנֵי אִישׁ הָאֵזוֹר.</p>
</blockquote>

<br>  

<blockquote>
<p>וָאֶשָּׂא מְשָׁלִי וָאֹמַר:</p>
</blockquote>

<br>  

<blockquote>
<p>סִפְרֵי הָרַב הֵם כִּמְלָכוֹת</p>
</blockquote>

<blockquote>
<p>סִפְרֵי זוּלָתוֹ פִּילַגְשִׁים</p>
</blockquote>

<blockquote>
<p>מִיּוֹם בִּינֹתִי בִסְפָרָיו</p>
</blockquote>

<blockquote>
<p>לֹא נָתַתִּי אֶת פִּי לַגְשִׁים</p>
</blockquote>

<blockquote>
<p>וּלְרַוֹּת כָּל צָמֵא לַבִּין</p>
</blockquote>

<blockquote>
<p>צִוִּיתִי נִדְבוֹת פִּי לַגְשִׁים.</p>
</blockquote>

<br>  

<blockquote>
<p>וַיֹּאמֶר הַשָּׂר סִפְּרוּ מִמְּךָ אַנְשֵׁי הַדּוֹר נוֹרָאוֹת</p>
</blockquote>

<blockquote>
<p>וְשָׁמַעְתִּי עָלֶיךָ נִפְלָאוֹת</p>
</blockquote>

<blockquote>
<p>בֶּאֱמֹר אֵלַי כִּי חִבַּרְתָּ סֵפֶר בֵּאַרְתָּ בוֹ צוּרַת כָּל אוֹת וָאוֹת</p>
</blockquote>

<blockquote>
<p>וְאִם אֱמֶת הַדָּבָר אֵין אֵלּוּ אֶלָּא דִבְרֵי נְבוּאוֹת</p>
</blockquote>

<blockquote>
<p>וָאַעַן וָאֹמַר אֱמֶת הַדָּבָר אֲדֹנִי</p>
</blockquote>

<blockquote>
<p>וְהוּא כֹחִי וְרֵאשִׁית אוֹנִי</p>
</blockquote>

<blockquote>
<p>וְהוּא עֲטֶרֶת עַל רֹאשׁ כָּל אֲשֶׁר חִבַּרְתִּי בִזְמַנִּי</p>
</blockquote>

<blockquote>
<p>וְחִבַּרְתִּי בְרֹאשׁ הַסֵּפֶר שִׁירָה עַל כָּל הַשִּׁירוֹת תְּהֻלָּל</p>
</blockquote>

<blockquote>
<p>וְהִגַּדְתִּי בָהּ כַּוָּנַת כָּל הַסֵּפֶר בִּכְלָל</p>
</blockquote>

<blockquote>
<p>וַיָּגִילוּ בָהּ רוֹאֶיהָ כַאֲשֶׁר יָגִילוּ בְחַלְּקָם שָׁלָל</p>
</blockquote>

<blockquote>
<p>וַיַּחְמֹד הַשָּׂר לִשְׁמֹעַ הַשִּׁירָה</p>
</blockquote>

<blockquote>
<p>כִּי נִכְסַף לְשֵׁמַע אֹזֶן אֶל הֲדָרָהּ</p>
</blockquote>

<blockquote>
<p>וַיֹּאמֶר אֵלָי הַשְׁמִיעֵנִי אוֹתָהּ וְאֶעֶנְדֶנָּה לִי עֲטָרָה</p>
</blockquote>

<blockquote>
<p>לְמַעַן יִיטַב לִי בַעֲבוּרָהּ</p>
</blockquote>

<blockquote>
<p>וָאֹמַר קַח לְךָ הַשִּׁיר עֲשִׂיתִיו מִפְּנִינֵי הַמַּאֲמָרִים</p>
</blockquote>

<blockquote>
<p>וִיסַדְתִּיו בַּסַּפִּירִים.</p>
</blockquote>

<br>  

<blockquote>
<p>וָאֶשָּׂא מְשָׁלִי וָאֹמַר:</p>
</blockquote>

<br>  

<blockquote>
<p>הוֹי כָּל צָמֵא בִּכְלֵי גֹמֶא</p>
</blockquote>

<blockquote>
<p>הִלְכוּ אֶל מֵי בוֹר תּוּשִׁיּוֹת</p>
</blockquote>

<blockquote>
<p>מַה לָּכֶם בֹּארוֹת נִשְׁבָּרִים</p>
</blockquote>

<blockquote>
<p>הֵא לָכֶם גֻּלּוֹת עִלִּיּוֹת</p>
</blockquote>

<blockquote>
<p>רַב לָכֶם סֹב הַר הַיַּלְדוּת</p>
</blockquote>

<blockquote>
<p>בִּנְפָשׁוֹת הֵנָּה כִשְׁבֻיוֹת</p>
</blockquote>

<blockquote>
<p>סוּרוּ נָא אֶל מִגְדַּל עֹז בָּ-</p>
</blockquote>

<blockquote>
<p>נִיתִי אֹתוֹ אֶל תַּלְפִּיּוֹת</p>
</blockquote>

<blockquote>
<p>שִׁקְדוּ עַל סִפְרֵי הַסֹּפֵר</p>
</blockquote>

<blockquote>
<p>בָּאוֹת צוּרוֹת הָאֹתִיּוֹת</p>
</blockquote>

<blockquote>
<p>יָשִׁיב לָכֶם הַנִּסְתָּרוֹת</p>
</blockquote>

<blockquote>
<p>מוּבָנוֹת לַלֵּב וּגְלֻיוֹת</p>
</blockquote>

<blockquote>
<p>אַבִּיעָה חִידוֹת גִּלָּה לִי</p>
</blockquote>

<blockquote>
<p>הַבּוֹחֵן לִבּוֹת וּכְלָיוֹת</p>
</blockquote>

<blockquote>
<p>וַיָּשֶׂם פִּי חֶרֶב חַדָּה</p>
</blockquote>

<blockquote>
<p>וּלְשׁוֹנִי חֶרֶב פִּיפִיּוֹת</p>
</blockquote>

<blockquote>
<p>וּדְעוּ כִי לֹא כָאוֹתִיוֹת</p>
</blockquote>

<blockquote>
<p>הַנָּצְרִיּוֹת הָעִבְרִיּוֹת</p>
</blockquote>

<blockquote>
<p>בִּתְשַׁע הָרִאשֹׁנוֹת נִרְמָ-</p>
</blockquote>

<blockquote>
<p>זוּ הַחָכְמוֹת רוּחָנִיּוֹת</p>
</blockquote>

<blockquote>
<p>וּבְתֵשַׁע הָאֶמְצָעִיּוֹת</p>
</blockquote>

<blockquote>
<p>נִרְמָזוּ הַשָּׁמַיְמִיּוֹת</p>
</blockquote>

<blockquote>
<p>אַךְ בַּתֵּשַׁע הָאַחְרֹנוֹת</p>
</blockquote>

<blockquote>
<p>נִרְמָזוּ כָל הַטִּבְעִיּוֹת</p>
</blockquote>

<blockquote>
<p>בָּם נִרְמָזוּ הַנִּמְצָאוֹת</p>
</blockquote>

<blockquote>
<p>רוּחָנִיּוֹת אוֹ גַשְׁמִיּוֹת</p>
</blockquote>

<blockquote>
<p>מִן הָעִלָּה הָרִאשֹׁנָה</p>
</blockquote>

<blockquote>
<p>עַד רֶמֶשׂ בֹּרוֹת תַּחְתִּיּוֹת</p>
</blockquote>

<blockquote>
<p>בָּם אַרְבָּעָה הָאוֹפַנִּים</p>
</blockquote>

<blockquote>
<p>אַף מִתּוֹכָם אַרְבַּע חַיּוֹת</p>
</blockquote>

<blockquote>
<p>בָּם הָרָקִיעַ הַנּוֹרָא</p>
</blockquote>

<blockquote>
<p>וּכְרוּבִים מַעַר אִישׁ ליוֹת.</p>
</blockquote>

<br>  

<blockquote>
<p>וַיֹּאמֶר אֵלַי הַשָּׂר הִשְׂכַּלְתָּ עֲשׂוֹ וְהֵיטַבְתָּ לִרְאוֹת</p>
</blockquote>

<blockquote>
<p>וְעָשִׂיתָ בְשִׁירֶיךָ וּבִמְלִיצוֹתֶיךָ נִפְלָאוֹת</p>
</blockquote>

<blockquote>
<p>חָפַצְתִּי שֶׁתְּחַבֵּר אֵלַי מְלִיצָה</p>
</blockquote>

<blockquote>
<p>בְּעֵת שֶׁתִּקְרָאֶנָּה אֶל הָאוֹהֵב תִּהְיֶה בְרָכָה וְחֶדְוָה וְדִיצָה</p>
</blockquote>

<blockquote>
<p>וּבְעֵת שֶׁתִּקְרָאֶנָה אֶל הַשֹּׁנֵא תִּהְיֶה קְלָלָה נִמְרָצָה</p>
</blockquote>

<blockquote>
<p>וְחֶרְפָּה וּנְאָצָה</p>
</blockquote>

<blockquote>
<p>וָאַעַן וָאֹמַר הִנֵּנִי הִנֵּנִי</p>
</blockquote>

<blockquote>
<p>אֶל כָּל אֲשֶׁר תַּחְפֹּץ תַּטֵּנִי</p>
</blockquote>

<blockquote>
<p>וָאָקוּם קַל חִישׁ וְלֹא הֶחֱשֵׁיתִי</p>
</blockquote>

<blockquote>
<p>וְנִּבֵּאתִי כַאֲשֶׁר צֻוֵּיתִי</p>
</blockquote>

<blockquote>
<p>וָאֲחַבֵּר זֹאת הַמְּלִיצָה הַמְהֻלָּלָה</p>
</blockquote>

<blockquote>
<p>וְלָהּ שְׁנֵי פָנִים בְּרָכָה וּקְלָלָה.</p>
</blockquote>

<br>  

<blockquote>
<p>וְאֵלֶּה פְּנֵי הַבְּרָכָה:</p>
</blockquote>

<br>  

<blockquote>
<p>אֶל הַשָּׂר וְהַטִּפְסָר לָעֲנָוָה רֹאשׁ</p>
</blockquote>

<blockquote>
<p>מֵעוֹלָם נִסַּךְ מֵרֹאשׁ</p>
</blockquote>

<blockquote>
<p>וְלִבּוֹ בוֹ עֵר וְיֶהְגֶּה לַעֲנוֹת</p>
</blockquote>

<blockquote>
<p>וְעִמּוֹ יָמוּתוּ הַחָכְמוֹת וְהָאֱמוּנוֹת</p>
</blockquote>

<blockquote>
<p>בָּנָה כָעָשׁ בֵּיתוֹ</p>
</blockquote>

<blockquote>
<p>מַה טּוֹב פְּרִי דָתוֹ</p>
</blockquote>

<blockquote>
<p>עַד יִגְוַע לֹא יָסִיר תֻּמָּתוֹ</p>
</blockquote>

<blockquote>
<p>יִשְׁכַּב וְעָרְבָה שְׁנָתוֹ</p>
</blockquote>

<blockquote>
<p>שְׁלָחוֹ הַזְּמָן לְבָנָיו לִהְיוֹת פֶּחָם</p>
</blockquote>

<blockquote>
<p>וַיִּתֵּן אֶת מִצְחוֹ חָזָק לְעֻמַּת מִצְחָם</p>
</blockquote>

<blockquote>
<p>רָב־אָדָם יִקְרָא אִישׁ חַסְדּוֹ מִנְּעוּרָיו</p>
</blockquote>

<blockquote>
<p>וְהָיָה שַׁדַּי בְּצָרָיו</p>
</blockquote>

<blockquote>
<p>וּמֵהַסַּמִּים אֲשֶׁר פִּיו נָטָף</p>
</blockquote>

<blockquote>
<p>הַנָּשִׁים וְהַטָּף</p>
</blockquote>

<blockquote>
<p>נַפְשָׁם בָּהֶם תִּתְעַטָּף</p>
</blockquote>

<blockquote>
<p>נָתַן אוֹתוֹ הַזְּמָן בְּקִיאוֹ</p>
</blockquote>

<blockquote>
<p>לִהְיוֹת עַל פִּיו כָּל רִיב וְכָל נֶגַע קְרָאוֹ</p>
</blockquote>

<blockquote>
<p>וְחַכְמֵי הַזְּמָן שֹׁד יְנִיקֵם</p>
</blockquote>

<blockquote>
<p>וּזְקֵנָיו יְחַכֵּם</p>
</blockquote>

<blockquote>
<p>וַאֲשֶׁר יָבוֹא בִּשְׂדֵי תְבוּנוֹתָיו וּמִגְרָשָׁם</p>
</blockquote>

<blockquote>
<p>יֵדַע כִּי רְפָאִים שָׁם</p>
</blockquote>

<blockquote>
<p>לֹא יִרְאֶה כָּל חַכְמֵי לֵב לְרָהְבּוֹ</p>
</blockquote>

<blockquote>
<p>אִם יִפָּקֵד לֹא יִפָּקֵד מוֹשָׁבוֹ</p>
</blockquote>

<blockquote>
<p>יִמְחַץ הַזְּמָן וְיָדָיו תִּרְפֶּינָה וְעַצְּבוֹתָיו בְּרוּחוֹ תִּסְפֶּינָה</p>
</blockquote>

<blockquote>
<p>וְרַעְיוֹנָיו לְכָל הַצְּפוּנוֹת גּוֹלִים</p>
</blockquote>

<blockquote>
<p>הֶעְתִּיקוּ מֵהֶם מִלִּים</p>
</blockquote>

<blockquote>
<p>הוּא יַהֲלֹם הַצֶּדֶק אֲשֶׁר יְרוֹמָם</p>
</blockquote>

<blockquote>
<p>וּמִמֶּנּוּ יִשְׁאֲפוּ צַמִּים שֹׁרֶשׁ רְתָמִים לַחְמָם</p>
</blockquote>

<blockquote>
<p>בַּגּוֹיִים לֹא יִתְחַשָּׁב וּכְשַׁחַק מֹאזְנַיִם נֶחְשָׁב</p>
</blockquote>

<blockquote>
<p>הָיוּ כוֹכְבֵי הַשָּׁמַים עָשׁ וּכְסִיל</p>
</blockquote>

<blockquote>
<p>וְהוּא בֵין כְּסִילֵיהֶם עָשׁ וּכְסִיל</p>
</blockquote>

<blockquote>
<p>הַמְצַוֶּה לַאֲשֶׁר רִנָּה יִפְצַח</p>
</blockquote>

<blockquote>
<p>לִפְתֹּחַ פֶּה בַר צַח</p>
</blockquote>

<blockquote>
<p>וְיָם הַמַּחְלֹקֶת יִתֵּן לֶחֳרָבָה</p>
</blockquote>

<blockquote>
<p>וּלְבַת אִישׁ כֹּהֵן הַזְּרוֹעַ וְהַלְּחָיַיִם וְהַקֵּבָה</p>
</blockquote>

<blockquote>
<p>אֵל שַׁדַּי יִתֶּן לוֹ רַחֲמִים</p>
</blockquote>

<blockquote>
<p>וּלְאוֹיְבָיו יִתֵּן רְחָמִים</p>
</blockquote>

<blockquote>
<p>וְיִרְאֶה זֶרַע יַאֲרִיךְ יָמִים</p>
</blockquote>

<blockquote>
<p>נוֹדַע בַּזְּמָן הוּא ושִׂיחָיו</p>
</blockquote>

<blockquote>
<p>צִיר נֶאֱמָן לְשׁוֹלְחָיו</p>
</blockquote>

<blockquote>
<p>אֱלֹהָי שִׁיתֵהוּ כַגַּלְגַּל וְיָרוּם רֹאשוֹ</p>
</blockquote>

<blockquote>
<p>וְתִתְעַנַּג בַּדֶּשֶׁן נַפְשׁוֹ</p>
</blockquote>

<blockquote>
<p>וְתַחַת פִּיד יוֹם</p>
</blockquote>

<blockquote>
<p>תִּהְיֶה לוֹ פִּדְיוֹם</p>
</blockquote>

<blockquote>
<p>אִם יֶחֱטָא תִשְׁמְרֵהוּ</p>
</blockquote>

<blockquote>
<p>וְנַקֵּה לֹא תְנַקֵּהוּ</p>
</blockquote>

<blockquote>
<p>וִיהִי בֵיתוֹ כְּבֵית פָּרֶץ</p>
</blockquote>

<blockquote>
<p>וְהַרְכִּיבֵהוּ עַל בָּמֳתֵי אָרֶץ.</p>
</blockquote>

<br>  

<blockquote>
<p>וְאֵלֶּה הֵם פְּנֵי הַקְּלָלָה:</p>
</blockquote>

<br>  

<blockquote>
<p>אֶל הַשָּׂר וְהַטִּפְסָר לַעֲנָה וָרֹאשׁ</p>
</blockquote>

<blockquote>
<p>מֵעוֹלָם נִסַּךְ מֵי רֹאשׁ</p>
</blockquote>

<blockquote>
<p>וְלִבּוֹ בוֹעֵר וְיֶהְגֶּה לַעֲנוֹת</p>
</blockquote>

<blockquote>
<p>וְעִמּוֹ יָמוּתוּ הַחָכְמוֹת וְהָאֱמוּנוֹת</p>
</blockquote>

<blockquote>
<p>בָּנָה כָעָשׁ בֵּיתוֹ</p>
</blockquote>

<blockquote>
<p>מַה טּוֹב פְּרִידָתוֹ</p>
</blockquote>

<blockquote>
<p>עַד יִגְוַע לֹא יָסִיר טֻמְאָתוֹ</p>
</blockquote>

<blockquote>
<p>יִשְׁכַּב וְעָרְבָה שְׁנָתוֹ</p>
</blockquote>

<blockquote>
<p>שְׁלָחוֹ וְהָיָה הַזְּמָן לְבָנָיו לִהְיוֹת פֶּחָם</p>
</blockquote>

<blockquote>
<p>וַיִּתֵּן אֶת מִצְחוֹ חָזָק לְעֻמַּת מִיץ חָם</p>
</blockquote>

<blockquote>
<p>רָב־אָדָם יִקְרָא אִישׁ חַסְדּוֹ מִנְּעוּרָיו</p>
</blockquote>

<blockquote>
<p>וְהָיָה שַׁדַּי בְּצָרָיו</p>
</blockquote>

<blockquote>
<p>וּמֵהַסַּמִּים אֲשֶׁר פִּיו נָטָף</p>
</blockquote>

<blockquote>
<p>הַנָּשִׁים וְהַטָּף</p>
</blockquote>

<blockquote>
<p>נַפְשָׁם בָּהֶם תִּתְעַטָּף</p>
</blockquote>

<blockquote>
<p>נָתַן אוֹתוֹ הַזְּמָן בְּקִיאוֹ</p>
</blockquote>

<blockquote>
<p>וְלִהְיוֹת עַל פִּיו כָּל רִיב וְכָל נֶגַע קְרָאוֹ</p>
</blockquote>

<blockquote>
<p>וְחַכְמֵי הַזְּמָן שֹׁד יְנִיקֵם</p>
</blockquote>

<blockquote>
<p>וּזְקֵנָיו יְחַכֵּם</p>
</blockquote>

<blockquote>
<p>וַאֲשֶׁר יָבוֹא בִשְׂדֵי תְבוּנוֹתָיו וּמִגְרָשָׁם</p>
</blockquote>

<blockquote>
<p>יֵדַע כִּי רְפָאִים שָׁם</p>
</blockquote>

<blockquote>
<p>לֹא יִרְאֶה כָּל חַכְמֵי לֵב לְרָהְבּוֹ</p>
</blockquote>

<blockquote>
<p>אִם יִפָּקֵד לֹא יִפָּקֵד מוֹשָׁבוֹ</p>
</blockquote>

<blockquote>
<p>יִמְחַץ הַזְּמָן וְיָדָיו תִּרְפֶּינָה</p>
</blockquote>

<blockquote>
<p>וְעַצְּבוֹתָיו בְּרוּחוֹ תִּסְפֶּינָה</p>
</blockquote>

<blockquote>
<p>וְרַעְיוֹנָיו לְכָל הַצְּפוּנוֹת גּוֹלִים</p>
</blockquote>

<blockquote>
<p>הֶעְתִּיקוּ מֵהֶם מִלִּים</p>
</blockquote>

<blockquote>
<p>הוּא יַהֲלםֹ הַצֶּדֶק אֲשֶׁר יְרוֹמָם</p>
</blockquote>

<blockquote>
<p>וּמִמֶּנּוּ יִשְׁאֲפוּ צַמִּים שֹׁרֶשׁ רְתָמִים לַחְמָם</p>
</blockquote>

<blockquote>
<p>בַּגּוֹיִם לֹא יִתְחַשָּׁב וּכְשַׁחַק מֹאזְנַיִם נֶחְשָׁב</p>
</blockquote>

<blockquote>
<p>הָיוּ כוֹכְבֵי הַזְּמָן עָשׁ וּכְסִיל</p>
</blockquote>

<blockquote>
<p>וְהוּא בֵין כְּסִילֵיהֶם עָשׁ וּכְסִיל</p>
</blockquote>

<blockquote>
<p>הַמְצַוֶּה לַאֲשֶׁר רִנָּה יִפְצַח</p>
</blockquote>

<blockquote>
<p>לִפְתֹּחַ פֶּה בְרֶצַח</p>
</blockquote>

<blockquote>
<p>וְיָם הַמַּחְלֹקֶת יִתֵּן לֵחָה רַבָּה</p>
</blockquote>

<blockquote>
<p>וּלְבַת אִישׁ כֹּהֵן הַזְּרוֹעַ וְהַלְּחָיַיִם וְהַקֵּבָה</p>
</blockquote>

<blockquote>
<p>אֵל שַּדַּי יִתֶּן לוֹ רְחָמִים</p>
</blockquote>

<blockquote>
<p>וּלְאוֹיְבָיו יִתֵּן רַחֲמִים</p>
</blockquote>

<blockquote>
<p>וְיִרְאֶה זֶה רַע יַאֲרִיךְ יָמִים</p>
</blockquote>

<blockquote>
<p>נֹודָע בַּזְּמָן הוּא וְשִׂיחָיו</p>
</blockquote>

<blockquote>
<p>צִיר נֶאֱמָן לְשׁוֹלְחָיו</p>
</blockquote>

<blockquote>
<p>אֱלֹהָי שִׁיתֵהוּ כַגַּלְגַּל וְיָרוּם רֹאשוֹ</p>
</blockquote>

<blockquote>
<p>וְתִתְעַנַּג בַּדֶּשֶׁן נַפְשׁוֹ</p>
</blockquote>

<blockquote>
<p>וְתַחַת פִּדְיוֹם</p>
</blockquote>

<blockquote>
<p>תִּהְיֶה לוֹ פִּיד יוֹם</p>
</blockquote>

<blockquote>
<p>אִם יֶחֱטָא תִּשְׁמְרֵהוּ</p>
</blockquote>

<blockquote>
<p>וְנַקֵּה לֹא תְנַקֵּהוּ</p>
</blockquote>

<blockquote>
<p>וִיהִי בֵיתוֹ כְּבֵית פָּרֶץ</p>
</blockquote>

<blockquote>
<p>וְהַרְקִיבֵהוּ עַל בָּמֳתֵי אָרֶץ.</p>
</blockquote>

<br>  

<blockquote>
<p>כִּרְאוֹת הַשָּׂר נֹעַם הַמְּלִיצָה</p>
</blockquote>

<blockquote>
<p>וְהִיא כְּפוֹרַחַת עָלְתָה נִצָּה</p>
</blockquote>

<blockquote>
<p>כְּרוּב אֶחָד מִקָּצָה מִזֶּה וּמַשְׁחִית לְחַבֵּל מִקָּצָה</p>
</blockquote>

<blockquote>
<p>נִשְׁבַּע כִּי הָאִישׁ אֲשֶׁר יָבוֹא מְלוֹן קִצָּהּ</p>
</blockquote>

<blockquote>
<p>הוּא אָפוּד אֵפוֹד חָכְמָה וּמוֹעֵצָה</p>
</blockquote>

<blockquote>
<p>וַיֹּאמֶר אֵלָי הֲתוּכַל לַעֲשׂוֹת מְלִיצָה הֲדוּרָה</p>
</blockquote>

<blockquote>
<p>יִהְיֶה לָהּ עִנְיָן בְּעֵת תִּקָּרֵא יְשָׁרָה</p>
</blockquote>

<blockquote>
<p>וְעִנְיָן בְּעֵת תִּקָּרֵה נְזוֹרָה</p>
</blockquote>

<blockquote>
<p>וָאֹמַר יֵדַע אֲדֹנִי הַנַּעֲלָה</p>
</blockquote>

<blockquote>
<p>כִּי יָכוֹל נוּכַל לָהּ</p>
</blockquote>

<blockquote>
<p>וָאָקוּם וָאֲחַבֵּר זֹאת הַמְּלִיצָה הַהֲדוּרָה</p>
</blockquote>

<blockquote>
<p>וְהִיא יְשָׁרָה וּנְזוֹרָה.</p>
</blockquote>

<br>  

<blockquote>
<p>וְאֵלֶּה דִבְרֵי הַמְּלִיצָה הַיְשָׁרָה:</p>
</blockquote>

<br>  

<blockquote>
<p>הַתּוֹרָה תִּתְחַזֵּק בַּמַּלְכוּת</p>
</blockquote>

<blockquote>
<p>הַשִּׁירָה תִּפָּסֵד בָּאֲרִיכוּת</p>
</blockquote>

<blockquote>
<p>לַשּׁוֹבָבִים יֵעָשֶׂה הָרַתּוּק</p>
</blockquote>

<blockquote>
<p>לָרְעֵבִים הַמַּר מָתוֹק</p>
</blockquote>

<blockquote>
<p>הַמָּמוֹנוֹת</p>
</blockquote>

<blockquote>
<p>מְצוּאוֹת בַּסַּכָּנוֹת</p>
</blockquote>

<blockquote>
<p>הַחַמְסָן יְחַיֵּב רֹאשׁוֹ</p>
</blockquote>

<blockquote>
<p>הַכַּעֲסָן יְיַגַּע נַפְשׁוֹ</p>
</blockquote>

<blockquote>
<p>הָרְגָעִים</p>
</blockquote>

<blockquote>
<p>יַצְמִיחוּ לַבְּרוּאִים הַפְּגָעִים</p>
</blockquote>

<blockquote>
<p>בְּנִסְיוֹנוֹת</p>
</blockquote>

<blockquote>
<p>יוּבְנוּ הָאַחֲרוֹנוֹת</p>
</blockquote>

<blockquote>
<p>בַּהַקְדָּמוֹת</p>
</blockquote>

<blockquote>
<p>יוּבְנוּ הַנַּעֲלָמוֹת</p>
</blockquote>

<blockquote>
<p>מֵהַשָּׁעוֹת</p>
</blockquote>

<blockquote>
<p>יִתְחַבְּרוּ הַמְאֹרָעוֹת</p>
</blockquote>

<blockquote>
<p>הַתַּאֲוָה תִמְרֹד בַּתְּבוּנָה</p>
</blockquote>

<blockquote>
<p>הָאַחֲוָה תַעֲמֹד בֶּאֱמוּנָה</p>
</blockquote>

<blockquote>
<p>הֶחֱלַנִי הַשָּׁלוֹם וְאֵיךְ לְהַאֲרִיךְ שְׁלוֹמִי מֵהָאֵל בִּקַּשְׁתִּי</p>
</blockquote>

<blockquote>
<p>הֶגְלַנִי הָעוֹלָם וְאֵיךְ לְתִקְוָה הָעוֹלָם דָּרַשְׁתִּי</p>
</blockquote>

<blockquote>
<p>מֵהַזַּלְדְּקַן הַדַּעַת פֹּורֵחַ</p>
</blockquote>

<blockquote>
<p>הַזָּקָן כְּשֶׁיִּגְדַּל הַשֵּׂכֶל בּוֹרֵחַ</p>
</blockquote>

<blockquote>
<p>מַעֲשֶׂיךָ גוֹרְמִים לְךָ שֶׁבַח אוֹ גְדוּפָה</p>
</blockquote>

<blockquote>
<p>נְכָסֶיךָ כְּשֶׁיַּחְסְרוּ חָכְמוֹתֶיךָ תְּרוּפָה</p>
</blockquote>

<blockquote>
<p>יְתֻקַּן הַמְעֻוָּת הַחֲכָמִים בְּהַקְהִיל</p>
</blockquote>

<blockquote>
<p>הַזָּקָן נִבְרָא הָרוֹאִים לְהַבְהִיל</p>
</blockquote>

<blockquote>
<p>הָרְעֵבִים יִסְבְּלוּ הַחֹסֶר</p>
</blockquote>

<blockquote>
<p>הָעֲנָבִים בְּרֵאשִׁיתָם בֹּסֶר</p>
</blockquote>

<blockquote>
<p>הַשָּׁלוֹם הָעֲצָמוֹת יַחֲלִיץ</p>
</blockquote>

<blockquote>
<p>יַהֲלֹם הַנְּבָלִים הַמֵּלִיץ</p>
</blockquote>

<blockquote>
<p>הַגִּבּוֹרִים בַּמִּלְחָמָה נִסְפִּים</p>
</blockquote>

<blockquote>
<p>הָאַבִּירִים בְּקִצָּם נִרְפִּים</p>
</blockquote>

<blockquote>
<p>הַיָּרֵחַ יִשְׂנְאוּ הַחשְׁקִים</p>
</blockquote>

<blockquote>
<p>הַבּוֹרֵחַ יִשְׂנְאוּ הַדּוֹלְקִים</p>
</blockquote>

<blockquote>
<p>הָעֲנָק</p>
</blockquote>

<blockquote>
<p>לִפְעָמִים בִּזְבוּב נֶחֱנָק</p>
</blockquote>

<blockquote>
<p>הַנִּמְהָר יִכָּשֵׁל בִּמְהִירוּתוּ</p>
</blockquote>

<blockquote>
<p>הַנִּזְהָר יִמָּלֵט בִּזְהִירוּתוֹ</p>
</blockquote>

<blockquote>
<p>מֵהַתְּפוּסָה</p>
</blockquote>

<blockquote>
<p>טוֹבָה הַמְּנוּסָה</p>
</blockquote>

<blockquote>
<p>כַּבְּדֵנִי הַבֶּגֶד יֹאמַר לַאֲדוֹנָיו</p>
</blockquote>

<blockquote>
<p>עָבְדַנִי הַסּוּס יֹאמַר לְקוֹנָיו</p>
</blockquote>

<blockquote>
<p>בַּמֹּרֶךְ כְשֶׁתִּבְרַח אַשְׁרֶיךָ</p>
</blockquote>

<blockquote>
<p>בַּצֹּרֶךְ תַּכִּיר חֲבֵרֶיךָ</p>
</blockquote>

<blockquote>
<p>הַקְּדֻשָּׁה בְּאַנְשֵׁי אֱמוּנָה</p>
</blockquote>

<blockquote>
<p>הָאִשָּׁה תִּתְפָּאֵר בִּבְנָהּ</p>
</blockquote>

<blockquote>
<p>מֵהַחוֹמְלִים שְׁאַל כְּשֶׁתִּשְׁאַל</p>
</blockquote>

<blockquote>
<p>הַנְּבָלִים תָּשִׂים לְאַל</p>
</blockquote>

<blockquote>
<p>מְשַׁקֵּץ מַעֲשָׂיו יַחֲזֹר לְאַיִן</p>
</blockquote>

<blockquote>
<p>הַקֵּץ כְּשֶׁיָּבוֹא יֶחְשַׁךְ הָעַיִן</p>
</blockquote>

<blockquote>
<p>בַּצָּרָה כְּשֶׁתִּתְעַלֵּם הִתְבַּיֵּשׁ</p>
</blockquote>

<blockquote>
<p>הַחֶבְרָה כְּשֶׁתֵּצַר מֶרְחָב בָּאָרֶץ יֵשׁ</p>
</blockquote>

<blockquote>
<p>בַּהַצְלָחָה</p>
</blockquote>

<blockquote>
<p>תִּשְלַם הַשִּׂמְחָה</p>
</blockquote>

<blockquote>
<p>תְּמוֹלָךְ</p>
</blockquote>

<blockquote>
<p>כְּבָר הָלָךְ</p>
</blockquote>

<blockquote>
<p>יוֹמָךְ</p>
</blockquote>

<blockquote>
<p>שָׁכֵן עִמָּךְ</p>
</blockquote>

<blockquote>
<p>מָחֳרָתֶךָ</p>
</blockquote>

<blockquote>
<p>נִבְצָר מִידִיעָתֶךָ</p>
</blockquote>

<blockquote>
<p>יֹפִי לַחָכְמָה הָעֲנָוָה</p>
</blockquote>

<blockquote>
<p>דֹּפִי לַחָכְמָה הַגַּאֲוָה</p>
</blockquote>

<blockquote>
<p>הַצֹּרֶךְ רָב יַתִּיר הַחֹק</p>
</blockquote>

<blockquote>
<p>הַמֹּרֶךְ מֵהַטּוֹב רָחוֹק</p>
</blockquote>

<blockquote>
<p>מָתוֹק מִדְּבַשׁ צוּף הַמְּזִמָּה</p>
</blockquote>

<blockquote>
<p>שְׁתוֹק אוֹ דַבֵּר בְּחָכְמָה</p>
</blockquote>

<blockquote>
<p>לְיָקְרָם הַפְּנִינִים מְכֻסִּים</p>
</blockquote>

<blockquote>
<p>לְיָשְׁרָם הַיְשָׁרִים מְאוּסִים</p>
</blockquote>

<blockquote>
<p>הַהִתְאַפְּקוּת לַלִּבּוֹת יִתְרָה</p>
</blockquote>

<blockquote>
<p>בְּהִסְתַּפְּקוּת אוֹ בַּחֲרִיצוּת תִּשְׁלַם הַסְּחוֹרָה</p>
</blockquote>

<blockquote>
<p>הַטּוֹבֵעַ יַחֲזִיק בְּקוֹץ</p>
</blockquote>

<blockquote>
<p>הַשָּׂבֵעַ בִּדְבַשׁ יָקוֹץ</p>
</blockquote>

<blockquote>
<p>הַמֵּץ כְּשֶׁיֶאֱפַס יֶחְשַׁךְ הָעַיִן</p>
</blockquote>

<blockquote>
<p>חֹמֶץ יָשׁוּב לִפְעָמִים יַיִן</p>
</blockquote>

<blockquote>
<p>הַפְּרִישׁוּת</p>
</blockquote>

<blockquote>
<p>הַעֲלָמַת הַפְּרִישׁוּת</p>
</blockquote>

<blockquote>
<p>הָעֲנָבִים כְּשֶׁיִּדָּרְכוּ סוֹפָם לְטוֹבָה</p>
</blockquote>

<blockquote>
<p>הַגַּנָּבִים כְּשֶׁיָרִיבוּ תִּגָּלֶה הַגְּנֵבָה</p>
</blockquote>

<blockquote>
<p>הַשְּׁתִיקָה לִפְעָמִים טוֹבָה מֵהַדִּבּוּר</p>
</blockquote>

<blockquote>
<p>הַצְּעָקָה טוֹבָה לִפְעָמִים מֵהַחִבּוּר</p>
</blockquote>

<blockquote>
<p>הַנֶּהְדָּם יָרוּץ לְפִסְלוֹ</p>
</blockquote>

<blockquote>
<p>הָאָדָם יִשְתַּדֵּל בְּמַזָּלוֹ</p>
</blockquote>

<blockquote>
<p>הַנִּזְהָר יַגִּיעַ לְחֶפְצוֹ</p>
</blockquote>

<blockquote>
<p>הַנִּמְהָר יִכָּשֵׁל בְּרוּצוֹ</p>
</blockquote>

<blockquote>
<p>בְּרִסְנָהּ נִמְשֶׁכֶת הַבְּהֵמָה</p>
</blockquote>

<blockquote>
<p>בָּאֱמוּנָה</p>
</blockquote>

<blockquote>
<p>בּוֹטַחַת הַנְּשָׁמָה</p>
</blockquote>

<blockquote>
<p>מֵהַחוֹמֵד תִּרְאוּ כְלִמָּה</p>
</blockquote>

<blockquote>
<p>מֵהַמְלַמֵּד קְנוּ הַחָכְמָה</p>
</blockquote>

<blockquote>
<p>מֵהָעַיִן גּוֹנֵב הַפּוּךְ הַגַּנָּב</p>
</blockquote>

<blockquote>
<p>לְאַיִן נֶחְשָׁב לִבְעָלָיו הַזָּנָב</p>
</blockquote>

<blockquote>
<p>מֵהַמְּלִיצוֹת תֵּצֵא לָאוֹר הַתַּעֲלוּמָה</p>
</blockquote>

<blockquote>
<p>מֵהַפְּרָצוֹת לַשֻּׁעָל תְּקוּמָה</p>
</blockquote>

<blockquote>
<p>רָמוֹת יַעֲנֶה הֶעָשִׁיר</p>
</blockquote>

<blockquote>
<p>הַחָכְמוֹת נְפוֹצוֹת מֵהַשִּׁיר</p>
</blockquote>

<blockquote>
<p>הַמּוֹתָרוֹת יִתְאַוּוּ הַכְּלָבִים</p>
</blockquote>

<blockquote>
<p>הַסְּבָרוֹת יִתְבַּטְּלוּ כְּשֶׁיָּעִידוּ הַכְּתוּבִים</p>
</blockquote>

<blockquote>
<p>בְּחָכְמָה הָעוֹלָם יְתֻקָּן</p>
</blockquote>

<blockquote>
<p>הַמִּלְחָמָה מַעֲמָד מְסֻכָּן</p>
</blockquote>

<blockquote>
<p>הַנַּהֲלָאָה לִפְעָמִים לִשְׁאֵרִית</p>
</blockquote>

<blockquote>
<p>הָרְפוּאָה לַגּוּף כְּבוֹרִית</p>
</blockquote>

<blockquote>
<p>הַזָּקֵן אוֹיֵב לַתּוֹלֶדֶת</p>
</blockquote>

<blockquote>
<p>תִּסְתַּכֵּן מֵהַזְּאֵב הָאוֹבֶדֶת</p>
</blockquote>

<blockquote>
<p>הַכָּנָף תַּכִּיר בְּאֶבְרוֹתָיו</p>
</blockquote>

<blockquote>
<p>הֶעָנָף לִפְעָמִים טוֹב מֵאֲבוֹתָיו</p>
</blockquote>

<blockquote>
<p>הַחֶרֶב יִגְזֹר בְּחִדּוּדוֹ</p>
</blockquote>

<blockquote>
<p>הַקֶּרֶב יְמַלֵּא מֵהַבָּשָׂר נֹאדוֹ</p>
</blockquote>

<blockquote>
<p>נֶאֱמָן יֵחָשֵׁב הַחֲלוֹם בְּהִשָּׁנוֹת</p>
</blockquote>

<blockquote>
<p>הַזְּמָן יִשְׁתַּנֶּה הַמֶּלֶךְ בְּהִשְׁתַּנּוֹת.</p>
</blockquote>

<br>  

<blockquote>
<p>וְאֵלֶּה דִבְרֵי הַמְּלִיצָה הַנְּזֹרָה:</p>
</blockquote>

<br>  

<blockquote>
<p>בְּהִשְׁתַּנּוֹת הַמֶּלֶך יִשְׁתַּנֶּה הַזְּמָן</p>
</blockquote>

<blockquote>
<p>בְּהִשָּׁנוֹת הַחֲלוֹם יֵחָשֵׁב נֶאֱמָן</p>
</blockquote>

<blockquote>
<p>נֹאדוֹ מֵהַבָּשָׂר יְמַלֵּא הַקֶּרֶב</p>
</blockquote>

<blockquote>
<p>בְּחִדּוּדוֹ יִגְזֹר הַחֶרֶב</p>
</blockquote>

<blockquote>
<p>מֵאֲבוֹתָיו טוֹב לִפְעָמִים הֶעָנָף</p>
</blockquote>

<blockquote>
<p>בְּאֶבְרוֹתָיו תַּכִּיר הַכָּנָף</p>
</blockquote>

<blockquote>
<p>הָאוֹבֶדֶת מֵהַזְּאֵב תִּסְתַּכֵּן</p>
</blockquote>

<blockquote>
<p>לַתּוֹלֶדֶת אוֹיֵב הַזָּקֵן</p>
</blockquote>

<blockquote>
<p>כְּבוֹרִית לַגּוּף הָרְפוּאָה</p>
</blockquote>

<blockquote>
<p>לִשְׁאֵרִית לִפְעָמִים הַנַּהֲלָאָה</p>
</blockquote>

<blockquote>
<p>מְסֻכָּן מַעֲמַד הַמִּלְחָמָה</p>
</blockquote>

<blockquote>
<p>יְתֻקַּן הָעוֹלָם בְּחָכְמָה</p>
</blockquote>

<blockquote>
<p>הַכְּתוּבִים כְּשֶׁיָּעִידוּ יִתְבַּטְּלוּ הַסְּבָרוֹת</p>
</blockquote>

<blockquote>
<p>הַכְּלָבִים יִתְאַוּוּ הַמּוֹתָרוֹת</p>
</blockquote>

<blockquote>
<p>מֵהַשִּׁיר נְפוֹצוֹת הַחָכְמוֹת</p>
</blockquote>

<blockquote>
<p>הֶעָשִׁיר יַעֲנֶה רָמוֹת</p>
</blockquote>

<blockquote>
<p>תְּקוּמָה לַשֻּׁעָל מֵהַפְּרָצוֹת</p>
</blockquote>

<blockquote>
<p>הַתַּעֲלוּמָה לָאוֹר תֵּצֵא מֵהַמְּלִיצוֹת</p>
</blockquote>

<blockquote>
<p>הַזָּנָב לִבְעָלָיו נֶחְשָׁב לְאַיִן</p>
</blockquote>

<blockquote>
<p>הַגַּנָּב הַפּוּךְ גּוֹנֵב מֵהָעַיִן</p>
</blockquote>

<blockquote>
<p>הַחָכְמָה קְנוּ מֵהַמְלַמֵּד</p>
</blockquote>

<blockquote>
<p>כְּלִמָה תִּרְאוּ מֵהַחוֹמֵד</p>
</blockquote>

<blockquote>
<p>הַנְּשָׁמָה בּוֹטַחַת בָּאֱמוּנָה</p>
</blockquote>

<blockquote>
<p>הַבְּהֵמָה נִמְשֶׁכֶת בְּרִסְנָהּ</p>
</blockquote>

<blockquote>
<p>בְּרוּצוֹ יִכָּשֵׁל הַנִּמְהָר</p>
</blockquote>

<blockquote>
<p>לְחֶפְצוֹ יַגִּיעַ הַנִּזְהָר</p>
</blockquote>

<blockquote>
<p>בְּמַזָּלוֹ יִשְׁתַּדֵּל הָאָדָם</p>
</blockquote>

<blockquote>
<p>לְפִסְלוֹ יָרוּץ הַנֶּהְדָּם</p>
</blockquote>

<blockquote>
<p>מֵהַחִבּוּר לִפְעָמִים טוֹבָה הַצְּעָקָה</p>
</blockquote>

<blockquote>
<p>מֵהַדִּבּוּר טוֹבָה לִפְעָמִים הַשְּׁתִיקָה</p>
</blockquote>

<blockquote>
<p>הַגְּנֵבָה תִגָלֶה כְּשֶׁיָּרִיבוּ הַגַּנָּבִים</p>
</blockquote>

<blockquote>
<p>לְטוֹבָה סוֹפָם כְּשֶׁיִּדָּרְכוּ הָעֲנָבִים</p>
</blockquote>

<blockquote>
<p>הַפְּרִישׁוּת</p>
</blockquote>

<blockquote>
<p>הַעֲלָמַת הַפְּרִישׁוּת</p>
</blockquote>

<blockquote>
<p>יַיִן לִפְעָמִים יָשׁוּב חֹמֶץ</p>
</blockquote>

<blockquote>
<p>הָעַיִן יֶחְשַׁךְ כְּשֶׁיֶּאֱפַס הַמֵּץ</p>
</blockquote>

<blockquote>
<p>יָקוֹץ בִּדְבַשׁ השָּׂבֵעַ</p>
</blockquote>

<blockquote>
<p>בְּקוֹץ יַחֲזִיק הַטּוֹבֵעַ</p>
</blockquote>

<blockquote>
<p>הַסְּחוֹרָה תִּשְׁלַם בַּחֲרִיצוּת אוֹ בְּהִסְתַּפְּקוּת</p>
</blockquote>

<blockquote>
<p>יִתְרָה לַלִּבּוֹת הַהִתְאַפְּקוּת</p>
</blockquote>

<blockquote>
<p>מְאוּסִים הַיְשָׁרִים לְיָשְׁרָם</p>
</blockquote>

<blockquote>
<p>מְכֻסִּים הַפְּנִינִים לְיָקְרָם</p>
</blockquote>

<blockquote>
<p>בְּחָכְמָה דַבֵּר אוֹ שְׁתוֹק</p>
</blockquote>

<blockquote>
<p>הַמְּזִמָּה צוּף מִדְּבַשׁ מָתוֹק</p>
</blockquote>

<blockquote>
<p>רָחוֹק מֵהַטּוֹב הַמֹּרֶךְ</p>
</blockquote>

<blockquote>
<p>הַחֹק יַתִּיר רָב־הַצֹּרֶךְ</p>
</blockquote>

<blockquote>
<p>הַגַּאֲוָה לַחָכְמָה דֹפִי</p>
</blockquote>

<blockquote>
<p>הָעֲנָוָהַ לַחָכְמָה יֹפִי</p>
</blockquote>

<blockquote>
<p>מִידִיעָתֶךָ</p>
</blockquote>

<blockquote>
<p>נִבְצָר מָחֳרָתֶךָ</p>
</blockquote>

<blockquote>
<p>עִמָּךְ</p>
</blockquote>

<blockquote>
<p>שָׁכֵן יוֹמָךְ</p>
</blockquote>

<blockquote>
<p>הָלָךְ</p>
</blockquote>

<blockquote>
<p>כְּבָר תְּמוֹלָךְ</p>
</blockquote>

<blockquote>
<p>הַשִּׂמְחָה</p>
</blockquote>

<blockquote>
<p>תִּשְׁלַם בַּהַצְלָחָה</p>
</blockquote>

<blockquote>
<p>יֵשׁ בָּאָרֶץ מֶרְחָב כְּשֶׁתֵּצַר הַחֶבְרָה</p>
</blockquote>

<blockquote>
<p>הִתְבַּיֵּשׁ כְּשֶׁתִּתְעַלֵּם בַּצָּרָה</p>
</blockquote>

<blockquote>
<p>הָעַיִן יֶחְשַׁךְ כְּשֶׁיָּבוֹא הַקֵּץ</p>
</blockquote>

<blockquote>
<p>לְאַיִן יַחֲזֹר מַעֲשָׂיו מְשַׁקֵּץ</p>
</blockquote>

<blockquote>
<p>לְאַל תָּשִׂים הַנְּבָלִים</p>
</blockquote>

<blockquote>
<p>כְּשֶׁתִּשְׁאַל שְׁאַל מֵהַחוֹמְלִים</p>
</blockquote>

<blockquote>
<p>בִּבְנָהּ תִּתְפָּאֵר הָאִשָּׁה</p>
</blockquote>

<blockquote>
<p>אֱמוּנָה בְּאַנְשֵׁי הַקְּדֻשָּׁה</p>
</blockquote>

<blockquote>
<p>חֲבֵרֶיךָ תַּכִּיר בַּצֹּרֶךְ</p>
</blockquote>

<blockquote>
<p>אַשְׁרֶיךָ כְּשֶׁתִּבְרַח בַּמֹּרֶךְ</p>
</blockquote>

<blockquote>
<p>לְקוֹנָיו יֹאמַר הַסּוּס עָבְדֵנִי</p>
</blockquote>

<blockquote>
<p>לַאֲדֹנָיו יֹאמַר הַבֶּגֶד כַּבְּדֵנִי</p>
</blockquote>

<blockquote>
<p>הַמְּנוּסָה</p>
</blockquote>

<blockquote>
<p>טוֹבָה מֵהַתְּפוָּסה</p>
</blockquote>

<blockquote>
<p>בִּזְהִירוּתוֹ יִמָּלֵט הַנִּזְהָר</p>
</blockquote>

<blockquote>
<p>בִּמְהִירוּתוֹ יִכָּשֵׁל הַנִּמְהָר</p>
</blockquote>

<blockquote>
<p>נֶחֱנָק</p>
</blockquote>

<blockquote>
<p>בְּזבוּב לִפְעָמִים הָעֲנָק</p>
</blockquote>

<blockquote>
<p>הַדּוֹלְקִים יִשְׂנְאוּ הַבּוֹרֵחַ</p>
</blockquote>

<blockquote>
<p>הַחשְׁקִים יִשְׂנְאוּ הַיָּרֵחַ</p>
</blockquote>

<blockquote>
<p>נִרְפִּים בְּקִצָּם הָאַבִּירִים</p>
</blockquote>

<blockquote>
<p>נִסְפִּים בַּמִּלְחָמָה הַגִּבּוֹרִים</p>
</blockquote>

<blockquote>
<p>הַמֵּלִיץ הַנְּבָלִים יַהֲלֹם</p>
</blockquote>

<blockquote>
<p>יַחֲלִיץ הָעֲצָמוֹת הַשָּׁלוֹם</p>
</blockquote>

<blockquote>
<p>בֹּסֶר בְּרֵאשִׁיתָם הָעֲנָבִים</p>
</blockquote>

<blockquote>
<p>הַחֹסֶר יִסְבְּלוּ הָרְעֵבִים</p>
</blockquote>

<blockquote>
<p>לְהַבְהִיל הָרוֹאִים נִבְרָא הַזָּקָן</p>
</blockquote>

<blockquote>
<p>בְּהַקְהִיל הַחֲכָמִים הַמְעֻוָּת יְתֻקָּן</p>
</blockquote>

<blockquote>
<p>תְּרוּפָה חָכְמוֹתֶיךָ כְּשֶיַּחְסְרוּ נְכָסֶיךָ</p>
</blockquote>

<blockquote>
<p>גְּדוּפָה אוֹ שֶׁבַח לְךָ גוֹרְמִים מַעֲשֶׂיךָ</p>
</blockquote>

<blockquote>
<p>בּוֹרֵחַ הַשֵּׂכֶל כְּשֶׁיִּגְדַּל הַזָּקָן</p>
</blockquote>

<blockquote>
<p>פּוֹרֵחַ הַדַּעַת מֵהַזַּלְדְּקַן</p>
</blockquote>

<blockquote>
<p>דָּרַשְׁתִּי הָעוֹלָם לְתִקְוָה וְאֵיךְ הָעוֹלָם הֶגְלַנִי</p>
</blockquote>

<blockquote>
<p>בִּקַּשְׁתִּי מֵהָאֵל שְׁלוֹמִי לְהַאֲרִיךְ וְאֵיךְ הַשָּׁלוֹם הֶחֱלַנִי</p>
</blockquote>

<blockquote>
<p>בֶּאֱמוּנָה תַּעֲמֹד הָאַחֲוָה</p>
</blockquote>

<blockquote>
<p>בַּתְּבוּנָה תִמְרֹד הַתַּאֲוָה</p>
</blockquote>

<blockquote>
<p>הַמְאֹרָעוֹת</p>
</blockquote>

<blockquote>
<p>יִתְחַבְּרוּ מֵהַשָּׁעוֹת</p>
</blockquote>

<blockquote>
<p>הַנַּעֲלָמוֹת</p>
</blockquote>

<blockquote>
<p>יוּבְנוּ בַּהַקְדָּמוֹת</p>
</blockquote>

<blockquote>
<p>הָאַחֲרוֹנוֹת</p>
</blockquote>

<blockquote>
<p>יוּבְנוּ בַּנִּסְיוֹנוֹת</p>
</blockquote>

<blockquote>
<p>הַפְּגָעִים</p>
</blockquote>

<blockquote>
<p>לַבְּרוּאִים יַצְמִיחוּ הָרְגָעִים</p>
</blockquote>

<blockquote>
<p>נַפְשׁוֹ יְיַגַּע הַכַּעֲסָן</p>
</blockquote>

<blockquote>
<p>רֹאשׁוֹ יְחַיֵּב הַחַמְסָן</p>
</blockquote>

<blockquote>
<p>בַּסַּכָּנוֹת</p>
</blockquote>

<blockquote>
<p>מְצוּאוֹת הַמָּמוֹנוֹת</p>
</blockquote>

<blockquote>
<p>מָתוֹק הַמַּר לָרְעֵבִים</p>
</blockquote>

<blockquote>
<p>הָרַתּוֹק יֵעָשֶׂה לַשׁוֹבָבִים</p>
</blockquote>

<blockquote>
<p>בָּאֲרִיכוּת תִפָּסֵד הַשִּׁירָה</p>
</blockquote>

<blockquote>
<p>בַּמַּלְכוּת תִּתְחַזֵּק הַתּוֹרָה.</p>
</blockquote>

<blockquote>
<p>כִּשְמֹעַ הַשָּׂר הַמְּלִיצָה הַמְפֹאָרָה</p>
</blockquote>

<blockquote>
<p>יְשָׁרָה וּנְזֹרָה</p>
</blockquote>

<blockquote>
<p>אֲשֶׁר לֹא יֻתַּן סְגוֹר תַּחְתֶּיהָ וְלֹא יִשָּׁקֵל כֶּסֶף מְחִירָהּ</p>
</blockquote>

<blockquote>
<p>נִפְלָא עַל חַשְׁמַלֵּי זָהֳרָה</p>
</blockquote>

<blockquote>
<p>וְהָיְתָה לוֹ שָׂשׂוֹן וִיקָר וְשִׂמְחָה וְאוֹרָה</p>
</blockquote>

<blockquote>
<p>וַיֹּאמַר בָּרוּךְ אֲדֹנָי אֱלֹהֵי יִשְׂרָאֵל</p>
</blockquote>

<blockquote>
<p>אֲשֶׁר לֹא הִשְׁבִּית לַשִּׁירִים וְלַמְּלִיצוֹת גּוֹאֵל</p>
</blockquote>

<blockquote>
<p>אַתָּה תַּעֲשֶׂה מְלוּכָה בְיִשְׂרָאֵל</p>
</blockquote>

<blockquote>
<p>וְעַתָּה אֱמָר־נָא נֵזֶר הוֹדִי הַנַּעֲלָה</p>
</blockquote>

<blockquote>
<p>מַה יּוּכַל אִישׁ לְסַפֵּר מִמֶּנִּי וּמֵאֹדוֹתַי שֶׁבַח וּתְהִלָּה</p>
</blockquote>

<blockquote>
<p>וְאֵין מַעֲלָה מִמַּעֲלוֹת הַחֲכָמִים</p>
</blockquote>

<blockquote>
<p>שֶׁתִּהְיֶה בִּי בֶאֱמֶת וּבְתָמִים</p>
</blockquote>

<blockquote>
<p>מַה מְּאֹד יֶחֶטְאוּ הַיָּמִים</p>
</blockquote>

<blockquote>
<p>כַּאֲשֶׁר יְחַיּוּ הָאֲנָשִׁים אֲשֶׁר מִכָּל הִדּוּר עֲרוּמִים</p>
</blockquote>

<blockquote>
<p>וָאַעַן וָאֹמרַ אַל יֹאמַר כֵּן אֲדֹנִי נֵזֶר הַחֲכָמִים</p>
</blockquote>

<blockquote>
<p>כִּי חֲבָלִים נָפְלוּ לְךָ בַנְּעִימִים</p>
</blockquote>

<blockquote>
<p>בְּךָ מַעֲלַת הַנְּדִיבוּת</p>
</blockquote>

<blockquote>
<p>אֲשֶׁר בֵּין כָּל הַמַּעֲלוֹת לָהּ חֲשִׁיבוּת</p>
</blockquote>

<blockquote>
<p>מִלְּבַד סֵבֶר פָּנִים הַיָּפוֹת וְהָעֲרֵבוֹת</p>
</blockquote>

<blockquote>
<p>לָרָחוֹק וְלַקָּרוֹב</p>
</blockquote>

<blockquote>
<p>וּמַעֲלֹות אֲחֵרוֹת נִכְבָּדוֹת כְּכוֹכְבֵי הַשָּׁמַיִם לָרֹב</p>
</blockquote>

<blockquote>
<p>וְאִם אֶשְׁכַּח מַעֲלוֹתֶיךָ וּנְדִיבוֹתֶיךָ עַטֶרֶת זְמַנִּי</p>
</blockquote>

<blockquote>
<p>תִּשְכַּח יְמִינִי</p>
</blockquote>

<blockquote>
<p>כִּי יֵדַע אֲדֹנִי</p>
</blockquote>

<blockquote>
<p>כִּי כַאֲשֶׁר אֶל אֶרֶץ נוֹד יָצָאתִי בַּעֲוֹנִי</p>
</blockquote>

<blockquote>
<p>הָרִים וּגְבָעוֹת דָּרַכְתִּי</p>
</blockquote>

<blockquote>
<p>וּכְצֵל כִּנְטוֹתוֹ נֶהֱלָכְתִּי</p>
</blockquote>

<blockquote>
<p>וּבְכָל הָאֲרָצוֹת אֲשֶׁר הִתְהַלָּכְתִּי</p>
</blockquote>

<blockquote>
<p>עִם הַנְּדִיבִים אֲשֶׁר מָצָאתִי מִלְחָמָה עָרָכְתִּי</p>
</blockquote>

<blockquote>
<p>כִּי כַאֲשֶׁר נַפְשִׁי מִנֶּגֶד הִשְׁלָכְתִּי</p>
</blockquote>

<blockquote>
<p>וְזִיו פָּנַי חִלַּלְתִּי</p>
</blockquote>

<blockquote>
<p>וּדְמֵי לִבִּי שָׁפָכְתִּי</p>
</blockquote>

<blockquote>
<p>עַל מִשְׁעֶנֶת קָנֶה רָצוּץ נִסְמָכְתִּי</p>
</blockquote>

<blockquote>
<p>וּבָשָׂר וָיַיִן לֹא בָא אֶל פִּי וָסֹךְ לֹא סָכְתִּי</p>
</blockquote>

<blockquote>
<p>הֶעֱלִימוּ מִמֶּנִּי עֵינֵיהֶם</p>
</blockquote>

<blockquote>
<p>וְאָטְמוּ מִשְּׁמֹעַ אָזְנֵיהֶם</p>
</blockquote>

<blockquote>
<p>וְלָכֵן אַעֲלֶה בְּאשׁ מַחֲנֵיהֶם</p>
</blockquote>

<blockquote>
<p>וְכַאֲשֶׁר בִּימִין צִדְקְךָ תָּמַכְתִּי</p>
</blockquote>

<blockquote>
<p>חָשַׁבְתִּי כִּי עַל מַלְכוּת כַּשְׂדִּים הָמְלַכְתִּי</p>
</blockquote>

<blockquote>
<p>וְאַהֲבַת עוֹלָם אֲהַבְתִּיךָ וְעַל כֵּן אוֹתְךָ בְחֶסֶד מָשַׁכְתִּי</p>
</blockquote>

<blockquote>
<p>וְצִדְקְךָ בְּקָהָל רָב בִּשַּׂרְתִּי</p>
</blockquote>

<blockquote>
<p>וּמֵרוֹעֶה אַחֲרֶיךָ לֹא אַצְתִּי וְלֹא סַרְתִּי</p>
</blockquote>

<blockquote>
<p>כִּי עִמְּךָ דָבָר לֹא חָסַרְתִּי</p>
</blockquote>

<blockquote>
<p>מָצָאתִי עִמְּךָ אֵם וָאָב</p>
</blockquote>

<blockquote>
<p>רִחַמְתָּ עָלַי הָעֵת בְּשָׂרִי עָלַי יִכְאָב</p>
</blockquote>

<blockquote>
<p>וְרִוִּיתָ צִמְאוֹנִי בְּעֵת אֶדְאָב</p>
</blockquote>

<blockquote>
<p>וַתֹּאמֶר גַּם לִגְמַלֶּיךָ אֶשְׁאָב.</p>
</blockquote>

<br>  

<blockquote>
<p>וָאֶשָׂא מְשָׁלִי וָאֹמַר:</p>
</blockquote>

<br>  

<blockquote>
<p>אִם אֶשְׁכַּח כָּל תַּגְמוּלֶיךָ</p>
</blockquote>

<blockquote>
<p>עָלַי דּוֹד מִשְׂגָּב אֶל עִתּוֹת</p>
</blockquote>

<blockquote>
<p>לֹא יִמָּצֵא בִמְכִתָּתִי</p>
</blockquote>

<blockquote>
<p>חֶרֶש אֵשׁ מִיָּקוּד לַחְתּוֹת</p>
</blockquote>

<blockquote>
<p>כִּי בִהְיוֹתִי עִם נִכְבַּדֵּי</p>
</blockquote>

<blockquote>
<p>אֶרֶץ חִבַּקְתִּי אַשְׁפַּתּוֹת</p>
</blockquote>

<blockquote>
<p>אָכֵן עִמְּךָ לֹא חָסַרְתִּי</p>
</blockquote>

<blockquote>
<p>יֵינוֹת וּשְׁמָנִים וּסְלָתוֹת</p>
</blockquote>

<blockquote>
<p>אַף בִּהְיוֹת נַפְשִׁי שׁוֹקֵקָה</p>
</blockquote>

<blockquote>
<p>הִשְׁקִתַנִי בֵּין הַגִּתּוֹת</p>
</blockquote>

<blockquote>
<p>וַתֹּאמֶר גַּם לִגְמַלֶּיךָ</p>
</blockquote>

<blockquote>
<p>אֶשְׁאָב עַד אִם כִּלּוּ לִשְׁתּוֹת.</p>
</blockquote>

<br>  

<blockquote>
<p>וַיֹּאמֶר הַשָּׂר אֵין לִתְמֹהַּ אִם יִתְנַדֵּב אִישׁ מֵהוֹנוֹ</p>
</blockquote>

<blockquote>
<p>רַק יֵשׁ לִתְמֹהַּ אִם לֹא יְחַלֵּק רְכֻשׁוֹ אֲשֶׁר רָכַשׁ וּמִקְנֵה קִנְיָנוֹ</p>
</blockquote>

<blockquote>
<p>כִּי בְךָ יִרְאֶה הָאָדָם מַה שֶּׁלֹּא יִרְאֶה בְאִישׁ בִּלְעָדֶיךָ</p>
</blockquote>

<blockquote>
<p>וְעַתָּה מִי הוּא זֶה בַּזְּמָן אֲשֶׁר לֹא יְכַבְּדֶךָ</p>
</blockquote>

<blockquote>
<p>אַחֲרֵי אֲשֶׁר יָדַע מַעֲלָתְךָ וַיֶּחֱשֹׁף סוֹדֶךָ</p>
</blockquote>

<blockquote>
<p>הִרְאִיתַנִי הַיּוֹם מִמְּלֶאכֶת מְלִיצָתְךָ נוֹרָאוֹת</p>
</blockquote>

<blockquote>
<p>הָיוּ בְעֵינַי דִּבְרֵי נְבוּאוֹת</p>
</blockquote>

<blockquote>
<p>וְעַתָּה בָאתִי לִשְׁאוֹל מִמְּךָ דָּבָר נִפְלָא</p>
</blockquote>

<blockquote>
<p>וְאִם תּוּכַל עֲשׂהוּ גַּם בֵּעינַי יִפָּלָא</p>
</blockquote>

<blockquote>
<p>כְּבָר יָדַעְתָּ כִּי שֵׁם בְּנִי יוֹסֵף</p>
</blockquote>

<blockquote>
<p>וְלִשְׁלֹחַ לוֹ אִגֶּרֶת שְׁלוֹמִים אֲנִי חוֹמֵד וְכוֹסֵף</p>
</blockquote>

<blockquote>
<p>וּלְהוֹדִיעוֹ כִּי משֶׁה אָחִי שֶׁנִּשְׁבָּה וְהָלַךְ בַּגֵּרוּת</p>
</blockquote>

<blockquote>
<p>יָצָא לַחֵרוּת</p>
</blockquote>

<blockquote>
<p>וְאַבְרָהָם אָחִי הַשֵּׁנִי הוּא אִישׁ בְּלִיָּעַל</p>
</blockquote>

<blockquote>
<p>וְנָתַן אֶל לִבּוֹ לִמְעֹל מָעַל</p>
</blockquote>

<blockquote>
<p>וְהוּא מְשַׂחֵק בְּקוּבְיָא</p>
</blockquote>

<blockquote>
<p>וּבְפִיו שָׁלוֹם אֶת רֵעֵהוּ יְדַבֵּר וּבְרוּחוֹ רְמִיָּה</p>
</blockquote>

<blockquote>
<p>וְאֶת אֲשֶׁר אָצְרוּ אֲבוֹתָיו פִּזֵּר וְהָיָה כְלֹא הָיָה</p>
</blockquote>

<blockquote>
<p>וְאוּלָם אַהֲרֹן אָחִי הוּא כַאֲבוֹתָיו</p>
</blockquote>

<blockquote>
<p>תָּמִים הָיָה בְּדֹרֹתָיו</p>
</blockquote>

<blockquote>
<p>וְיִשָּׂשְׂכָר אָבִי הוּא בַמַּאֲסָר וּבְעִנּוּיִים</p>
</blockquote>

<blockquote>
<p>יִבְחַר מָוֶת מֵחַיִּים</p>
</blockquote>

<blockquote>
<p>שׁוֹאֵל מִגּוֹאֲלָיו וְרֵעָיו עֶזְרָה</p>
</blockquote>

<blockquote>
<p>וִיהוּדָה אָחִיו נָדַר לָתֶת לוֹ עֲטָרָה</p>
</blockquote>

<blockquote>
<p>מִשְׁקָלָהּ כִּכַּר זָהָב וְאֶבֶן יְקָרָה</p>
</blockquote>

<blockquote>
<p>וּבַת שֶׁבַע אֲחוֹתוֹ כָּלוּ עֵינֶיהָ בִדְמָעוֹת</p>
</blockquote>

<blockquote>
<p>וְנָדְרָה לוֹ שֶׁבַע יְרִיעוֹת</p>
</blockquote>

<blockquote>
<p>וַאֲנִי בִנְיָמִין עָשִׂיתִי בְדָבָר זֶה כַמָּה פְּעֻלּוֹת</p>
</blockquote>

<blockquote>
<p>וַעֲזָרַנִי עֲלֵיהֶם הָאֵל נוֹרָא תְהִלוֹת</p>
</blockquote>

<blockquote>
<p>וַאֲשֶׁר יַעֲשֶׂה עִמּוֹ עוֹד חֶסֶד וְיִגְאָלֶנּוּ</p>
</blockquote>

<blockquote>
<p>וּמִן הֶעָפָר יְקִימֶנּוּ</p>
</blockquote>

<blockquote>
<p>חֶסֶד אֲדֹנָי יְקַדְּמֶנּוּ</p>
</blockquote>

<blockquote>
<p>וְרָצִיתִי שֶׁתִּהְיֶה זֹאת הָאִגֶּרֶת</p>
</blockquote>

<blockquote>
<p>שׁוֹתֶקֶת וּמְדַבֶּרֶת</p>
</blockquote>

<blockquote>
<p>וְכָל הָעִנְיָן הַזֶּה כוֹלֶלֶת וְאוֹגֶרֶת</p>
</blockquote>

<blockquote>
<p>וְכָל תֵּבָה מִתֵּבוֹתֶיָה תִּהְיֶה שֵׁם אָדָם בִּלְבָד</p>
</blockquote>

<blockquote>
<p>וְאִם אֶת הַדָּבָר הַזֶּה תַּעֲשֶׂה אַהֲבָתִי מִמְּךָ לֹא תֹאבַד</p>
</blockquote>

<blockquote>
<p>וּמֶלֶךְ לִמְלִיצָתְךָ יִהְיֶה נֶעֱבָד</p>
</blockquote>

<blockquote>
<p>וָאַעַן וָאֹמַר חַיֶּיךָ הַשָּׂר הִקְשֵׁיתָ לִשׁאֹל</p>
</blockquote>

<blockquote>
<p>אָמְנָם יָדַעְתִּי כִּי אֵין זוּלָתִי לִגְאֹל</p>
</blockquote>

<blockquote>
<p>אֲנִי אֲחַבֵּר הַמְּלִיצָה הַנִּזְכֶּרֶת</p>
</blockquote>

<blockquote>
<p>בְּעֶזְרַת אֲשֶׁר מָדַד בְּשָׁעֳלוֹ מַיִם וְשָׁמַיִם תִּכֵּן בַּזֶּרֶת</p>
</blockquote>

<blockquote>
<p>וָאָקוּם וָאֲחַבֵּר זֹאת הַמְּלִיצָה</p>
</blockquote>

<blockquote>
<p>וָאֶתְּנֶנָּה לַשָּׂר אֲבִי הַמּוֹעֵצָה.</p>
</blockquote>

<br>  

<blockquote>
<p>שְׁלוֹמוֹת בְּרָכָה יוֹסִיפְיָה לִבְנִי יוֹסֵף! אֶלְעָזָר משֶׁה</p>
</blockquote>

<blockquote>
<p>אָחִי אָרַח חוֹרִי אַבְרָהָם עִקֵּשׁ עָמֹק שָׁמִיר שׁוֹבָב גָּלָל</p>
</blockquote>

<blockquote>
<p>פֶּרֶשׁ קוֹץ מוֹלִיד אַפַּיִם אָסָף מִרְמָה אָחָז מֶרֶד עֲנָה</p>
</blockquote>

<blockquote>
<p>בֶּלַע יִצְחָק יַעֲקֹב מְנַשֶּׁה גָּמוּל מַתַּנְיָה אֲבִיאָסָף אַהֲרֹן</p>
</blockquote>

<blockquote>
<p>יָדָע נֹחַ יְהַלֶּלְאֵל אוּלָם יִשָּׂשְכָר אֲבִיהוּ אַסִּיר יִתְמָה</p>
</blockquote>

<blockquote>
<p>יִבְחָר חֲצַרְמָוֶת יוֹאֵל עֶזְרָה קוֹרֵא אַחֲלַי עַמְרָם יְשִׁישַׁי</p>
</blockquote>

<blockquote>
<p>צוֹפַי דֹּודַי חוּשִׁים פְּנוֵּאל יֶתֶר מַחְלִי אֶלְיָשִׁיב גָּמוּל</p>
</blockquote>

<blockquote>
<p>אֱנוֹשׁ מְנַחֵם יָאִיר עֵיפָה יִמְנָע חֲתַת מְעוֹנוֹתַי יָכִין</p>
</blockquote>

<blockquote>
<p>יָקְטָן שֶׁבֶר יָקִים זִכְרִי אַחְאָב יְהוּדָה בֶּן חַיִל אִישׁ</p>
</blockquote>

<blockquote>
<p>הוֹד נָדָב עֶזֶר עֲטָרָה חֲשֻׁבָה עֲזוּבָה אִשָּׁה בַּת שֶׁבַע</p>
</blockquote>

<blockquote>
<p>יְרִיעוֹת שֶׁבַע חֹסָה מַעֲשֵׂיָה פְּעֻלְּתַי בִּנְיָמִין אוֹמָר תִּמְנַע</p>
</blockquote>

<blockquote>
<p>זִיעַ בּוּז גִּדַּלְתִּי רוֹמַמְתִּי עֶזֶר שְׁאַלְתִּיאֵל עֲנָנִי חֲנָנִי</p>
</blockquote>

<blockquote>
<p>גִּדַּל יִשְׁעִי גִּבָּר עֻזִּי יָדָע יִצְרִי שׁוֹמֵר מִסְפָּר חוּשַׁי</p>
</blockquote>

<blockquote>
<p>אָשֵׁר יָשׁוּב יִגְאָל יוּשַׁב חֶסֶד.</p>
</blockquote>

<br>  

<blockquote>
<p>וַיְהִי כִּרְאֹות הַשָּׂר הָאִגֶּרֶת נִפְלָא עַל דְּבָרֶיהָ הַנְּעִימִים</p>
</blockquote>

<blockquote>
<p>וַיִּשְׁתַּחוּ אַרְצָה שֶׁבַע פְּעָמִים</p>
</blockquote>

<blockquote>
<p>וַיֹּאמֶר אֵלָי חַיֶּיךָ נָתַתָּ לִי אֲשֶׁר מֵעִמְּךָ שָׁאָלְתִּי</p>
</blockquote>

<blockquote>
<p>הַיּוֹם רָאִיתִי אֲשֶׁר רָאֹה לֹא פִּלָּלְתִּי</p>
</blockquote>

<blockquote>
<p>לֹא אֶשְׁאַל עוֹד וְלֹא אֲנַסֶּה</p>
</blockquote>

<blockquote>
<p>יָדַעְתִּי כִּי כֹל תּוּכַל וְכָל אֲשֶׁר תַּחְפֹּץ תַּעֲשֶׂה</p>
</blockquote>

<blockquote>
<p>וְעַתָּה שְׁאֵלָתִי וּבַקָּשָׁתִי מֵאִתְּךָ שַׂר הַמְשֹׁרְרִים</p>
</blockquote>

<blockquote>
<p>לְחַבֵּר אֵלַי שְׁנֵי שִׁירִים</p>
</blockquote>

<blockquote>
<p>אָשִׂים אוֹתָם בַּמָּקוֹם אֲשֶׁר אֲנִי מִתְפַּלֵּל וְלוֹמֵד</p>
</blockquote>

<blockquote>
<p>הָאֶחָד יַשְׁלִים דַּע לִפְנֵי מִי אַתָּה עוֹמֵד</p>
</blockquote>

<blockquote>
<p>וְהַשֵּׁנִי יַשְׁלִים דַּע לִפְנֵי מִי אַתָּה עָתִיד לִתֵּן דִּין וְחֶשְׁבּוֹן</p>
</blockquote>

<blockquote>
<p>וְזֶה יְנַחֲמֵנִי מִמַּעֲשַׂי וּמֵעִצְּבוֹן</p>
</blockquote>

<blockquote>
<p>וָאָקוּם בְּמִצְוַת הַשָּׂר וָאֲחַבֵּר אֵלֶּה הַשְּׁנֵי שִׁירִים לְקוּחִים מִיַּהֲלֹמֵי הַדִּבּוּרִים</p>
</blockquote>

<blockquote>
<p>וַיִּקָּחֵם הַשָּׂר וַיִּשָּׂאֵם עַל אֶבְרָתוֹ</p>
</blockquote>

<blockquote>
<p>וַיְשִׂימֵם בְּבֵית תְּפִילָּתוֹ.</p>
</blockquote>

<br>  

<blockquote>
<p><strong>א</strong></p>
</blockquote>

<blockquote>
<p>עַד אָן נִשְׁדָף וּכְמֹץ נִרְדָּף</p>
</blockquote>

<blockquote>
<p>הֶבֶל נִדָּף תִּהְיֶה חֹמֵד</p>
</blockquote>

<blockquote>
<p>תִּשְׁכַּח הַמֶּלֶךְ הַכָּבוֹד</p>
</blockquote>

<blockquote>
<p>תּוֹרָתוֹ לִלְמֹד וּלְלַמֵּד</p>
</blockquote>

<blockquote>
<p>אֵל הַגֹּרֵשׁ מִפָּנֶיךָ</p>
</blockquote>

<blockquote>
<p>הָאוֹיֵב וַיֹּאמֶר הַשְׁמֵד</p>
</blockquote>

<blockquote>
<p>מַה לָּךְ בִּלְבַב הוֹלֵך שׁוֹבָב</p>
</blockquote>

<blockquote>
<p>אֶל זָקֵן וּכְסִיל תִּצָּמֵד</p>
</blockquote>

<blockquote>
<p>לַפִּיד בּוּז הִכּוֹן לִקְרַאת אֵל</p>
</blockquote>

<blockquote>
<p>דַּע לִפְנֵי מִי אַתָּה עֹמֵד.</p>
</blockquote>

<br>  

<blockquote>
<p><strong>ב</strong></p>
</blockquote>

<blockquote>
<p>אֵיכָה תִגְאֶה אִישׁ הַנִּכְאֶה</p>
</blockquote>

<blockquote>
<p>נֶחְשָׁב בַּמֶּה עֵץ רִקָּבוֹן</p>
</blockquote>

<blockquote>
<p>תִּגְזֹל הוֹן מֵאִישׁ קָנָהוּ</p>
</blockquote>

<blockquote>
<p>בִּדְאָגָה וּבְרֹב עִצָּבוֹן</p>
</blockquote>

<blockquote>
<p>תִּשְׁכַּח כִּי אֲפִלּוּ קָלְבּוֹן</p>
</blockquote>

<blockquote>
<p>גָּזֵל נִתַּן אֶל הִשָּׁבוֹן</p>
</blockquote>

<blockquote>
<p>תַּחַת חֻקֵּי הָאֵל תִּבְחַר</p>
</blockquote>

<blockquote>
<p>צֶמֶר צַחַר עִם יֵין חֶלְבּוֹן</p>
</blockquote>

<blockquote>
<p>אֵיכָה לֹא תִזְכָּר לִפְנֵי מִי</p>
</blockquote>

<blockquote>
<p>אַתָּה עָתִיד לִתֵּן חֶשְׁבּוֹן.</p>
</blockquote>

<br>  

<blockquote>
<p>וַיְהִי כִּרְאוֹת הַשָּׁר רִכְבִּי וּפָרָשִׁי</p>
</blockquote>

<blockquote>
<p>הַשִּירִים הַהֲדוּרִים הִתְקַשְּׁרָה נַפְשׁוֹ בְּנַפְשִׁי</p>
</blockquote>

<blockquote>
<p>וַיֹּאמֶר אֵלָי חַיֶּיךָ עֲטָרֶת רֹאשִׁי</p>
</blockquote>

<blockquote>
<p>קְנִיתַנִי לְעֶבֶד עוֹלָם לֹא אֵצֵא חָפְשִׁי</p>
</blockquote>

<blockquote>
<p>וְאִם אִשְׁתִּי שֶׁהִיא הָרָה תֵלֵד זָכָר בִּרְצוֹן הָאֵל</p>
</blockquote>

<blockquote>
<p>יִקָּרֵא שְׁמוֹ עִמָּנוּאֵל</p>
</blockquote>

<blockquote>
<p>וָאַעַן וָאֹמַר אֱמָר־נָא הַשָּׂר רוּחַ נְדִיבָה</p>
</blockquote>

<blockquote>
<p>הֲלֹא יָדַעְתָּ אִם אִשְׁתְּךָ תֵלֵד זָכָר אוֹ נְקֵבָה</p>
</blockquote>

<blockquote>
<p>וַיֹּאמֶר הַשָּׂר זֹאת הַדַּעַת מִמֶּנִּי פְּלִיאָה</p>
</blockquote>

<blockquote>
<p>וְלֹא יִוָּדַע זֶה רַק בְּדֶרֶך נְבוּאָה</p>
</blockquote>

<blockquote>
<p>כִּי מִי יוּכַל לָדַעַת הָעֲצָמִים בְּבֶטֶן הַמְּלֵאָה</p>
</blockquote>

<blockquote>
<p>וָאַעַן וָאֹמַר חַיֶּיךָ יֵדְעוּ זֶה הָרוֹפְאִים הַמְּבִינִים</p>
</blockquote>

<blockquote>
<p>וְנָתְנוּ בַדָּבר עֲשָׂרָה סִמָּנִים</p>
</blockquote>

<blockquote>
<p>וּכְבָר חִבַּרְתִּי שִׁיר כָּלַלְתִּי בוֹ כֻלָּם</p>
</blockquote>

<blockquote>
<p>לְמִקְּטַנָּם וְעַד גְּדוֹלָם</p>
</blockquote>

<blockquote>
<p>וְהִנֵּה לְךָ הַשִּׁיר אֲשֶׁר נִלְאוּ מְשֹׁרְרִים עֲשׂוֹהוּ</p>
</blockquote>

<blockquote>
<p>קָחֶנּוּ הַשָּׂר כִּי אֵין כָּמוֹהוּ.</p>
</blockquote>

<br>  

<blockquote>
<p>אֹתוֹת הָעֻבָּר הַזָּכָר</p>
</blockquote>

<blockquote>
<p>הֵם יֹפִי מַרְאֵה הַפָּנִים</p>
</blockquote>

<blockquote>
<p>הַשַּׁד הַיְמָנִי הוּא גָדוֹל</p>
</blockquote>

<blockquote>
<p>דָּפְקֵי הַיָּמִין אֵיתָנִים</p>
</blockquote>

<blockquote>
<p>גִּידִים שֶׁתַּחַת הַלָּשוֹן</p>
</blockquote>

<blockquote>
<p>מִצַּד יָמִין הֵם רַעֲנַנִּים</p>
</blockquote>

<blockquote>
<p>גִּידֵי הַצַּד הַיְּמָנִי הֵם</p>
</blockquote>

<blockquote>
<p>מִן הָאַחַר עֶשֶׂר מֹנִים</p>
</blockquote>

<blockquote>
<p>שַׁחְרוּת פִּטְמַת שַׁד הַיָּמִין</p>
</blockquote>

<blockquote>
<p>בִּכְרָה קַלָּה רַבַּת אוֹנִים</p>
</blockquote>

<blockquote>
<p>וּנְזִיַלת דָּם מִנֶּקֶב הָ-</p>
</blockquote>

<blockquote>
<p>אַף הַיְמָנִי אוֹת עַל בָּנִים</p>
</blockquote>

<blockquote>
<p>וּשְׁכֹן הָעֻבָּר בַּיָּמִין</p>
</blockquote>

<blockquote>
<p>הוּא הַטּוֹב שֶׁבַּסִּמָּנִים.</p>
</blockquote>

<br>  

<blockquote>
<p>וַיֹּאמֶר אֵלָי הַשָּׂר נִרְאִים הַדְּבָרִים לִהְיוֹת כֵּנִים</p>
</blockquote>

<blockquote>
<p>וְאֵין סָפֵק כִּי הָאוֹמֵר הָיָה מִכְּלָל הַמְּבִינִים</p>
</blockquote>

<blockquote>
<p>וְלֹא מִכְּלָל הָאֲנָשׁים אֲשֶׁר חוּץ לְחוֹמַת הַשֵּׂכֶל לָנִים</p>
</blockquote>

<blockquote>
<p>וְעַתָּה הַגֶד־נָא לִי הַדּוֹד הַנֶּאֱמָן</p>
</blockquote>

<blockquote>
<p>אַחֲרֵי אֲשֶׁר הִגִּיעַ מֵחָכְמָתָם לָדַעַת הַסָּתוּם וְהַנִּטְמָן</p>
</blockquote>

<blockquote>
<p>הַאִם הִגִּיעָה חָכְמָתָם לָדַעַת עֵת הַלֵּדָה</p>
</blockquote>

<blockquote>
<p>וָאַעַן וָאֹמַר דַּע נֵזֶר הָעֵדָה</p>
</blockquote>

<blockquote>
<p>כִּי הַחֲכָמִים הָאֲמִתִּיִּים חָקְקוּ בְחָכְמָתָם</p>
</blockquote>

<blockquote>
<p>וְנִסּוּ פְּעָמִים אֵין קֵץ בְּנִסְיוֹנוֹתָם</p>
</blockquote>

<blockquote>
<p>כִּי מִי שֶׁיֵּדַע עֵת הָעִבּוּר יוּכַל לָדַעַת</p>
</blockquote>

<blockquote>
<p>הָעֵת אֲשֶׁר הָאִשָּׁה לָלֶדֶת תִּהְיֶה כוֹרַעַת</p>
</blockquote>

<blockquote>
<p>וִּמי שּׁיֵדַע עֵת הַלֵּדָה יְדִיעָה בְרוּרָה</p>
</blockquote>

<blockquote>
<p>יוּכַל לָדַעַת מִמֶּנָּה הָעֵת שֶׁנִּתְעַבְּרָה</p>
</blockquote>

<blockquote>
<p>וַיֹּאמֶר הַשָּׂר הַאוּכַל לְהָבִין זֶה הַדָּבָר אֲנִי</p>
</blockquote>

<blockquote>
<p>וָאַעַן וָאֹמַר כֵּן אֲדֹנִי</p>
</blockquote>

<blockquote>
<p>דַּע כִּי דָבָר מֻסְכָּם הוּא מִן הַחוֹזִים</p>
</blockquote>

<blockquote>
<p>יוֹדְעֵי מַדָּע וּמְבִינֵי הָרָזִים</p>
</blockquote>

<blockquote>
<p>כִּי הַמַּזָּל שֶׁתִּהְיֶה בוֹ הַלְּבָנָה בְעֵת הַחִבּוּר וְהַפְּקִידָה</p>
</blockquote>

<blockquote>
<p>יַעֲלֶה מִמִּזְרָח בְּשָׁעַת הַלֵּדָה</p>
</blockquote>

<blockquote>
<p>וְהַמַּזָּל שֶׁיַּעֲלֶה מִמִּזְרָח בְּעֵת הַחִבּוּר וְהַפְּקִידָה</p>
</blockquote>

<blockquote>
<p>שָׁם תִּהְיֶה הַלְּבָנָה בְשָׁעַת הַלֵּדָה</p>
</blockquote>

<blockquote>
<p>וְהִנֵּה כַּאֲשֶׁר יִוָּדַע הָאֶחֶד מֵהֶם לַמַּשְׂכִּיל יוּכַל לָדַעַת מִמֶּנוּ הָאַחֵר</p>
</blockquote>

<blockquote>
<p>עוֹבֵר לַסּוֹחֵר</p>
</blockquote>

<blockquote>
<p>וַיֹּאמֶר הַשָּׂר הַאִם אֱמֶת מַה שֶּׁיֹּאמְרוּ קְצָת אֲנָשִׁים</p>
</blockquote>

<blockquote>
<p>כִּי יֶשׁ אִשָּׁה שֶׁתֵּלֵד לְאַחַד עָשָׂר חֳדָשִׁים</p>
</blockquote>

<blockquote>
<p>וָאַעַן וָאֹמַר יָדוֹעַ תֵּדַע אֲדֹנִי הַנָּבָר</p>
</blockquote>

<blockquote>
<p>כִּי אֱמֶת הַדָּבָר</p>
</blockquote>

<blockquote>
<p>כִּי לִפְעָמִים תֵּלַדְנָה הַנָּשִׁים</p>
</blockquote>

<blockquote>
<p>לַעֲשָׂרָה חֳדָשִׁים</p>
</blockquote>

<blockquote>
<p>וְלֹא יִחְיוּ הַנּוֹלָדִים</p>
</blockquote>

<blockquote>
<p>מִפְּנֵי הֱיוֹת שַׁלִּיט עַל חֹדֶשׁ הָעֲשִׂירִי כּוֹכָב מַאֲדִים</p>
</blockquote>

<blockquote>
<p>אֲשֶׁר לִשְׁפֹּךְ דָּם יַקְדִּים</p>
</blockquote>

<blockquote>
<p>וְכַאֲשֶׁר תֵּלַדְנָה לְאַחַד עָשָׂר חֳדָשִׁים הַנּוֹלָדִים יִחְיוּן</p>
</blockquote>

<blockquote>
<p>מִפְּנֵי הֱיוֹת הַשַׁלִּיט עַל זֶה הַחֹדֶשׁ הַשּׁמֶשׁ אֲשֶׁר הַחַיִּים מִדֶּשֶׁן בֵּיתוֹ יִרְוְיוּן</p>
</blockquote>

<blockquote>
<p>וּמִנַּחַל עֲדָנָיו יִשְׁתּוּ וּבְצֵל כְּנָפָיו יֶחֱסָיוּן</p>
</blockquote>

<blockquote>
<p>וַיֹּאמֶר אֵלַי הַשָּׂר אֶרְאֶה כָּל כְּלִי יוּצַר עָלֶיךָ לֹא יִצְלָח</p>
</blockquote>

<blockquote>
<p>וּכְבַד הַמְשֹׁרְרִים בְּחִצֵּי מְלִיצוֹתֶיךָ תְּפַלַח</p>
</blockquote>

<blockquote>
<p>וְאֶת הָרֹאשׁ וְשַׂעַר הָרַגְלַיִם בְּתַעַר הַשְּׂכִירָה תְגַלַּח</p>
</blockquote>

<blockquote>
<p>וְהִפְרַחְתָּ כָּל עֵץ יָבֵשׁ וְהוֹבַשְׁתָּ עֵץ לַח</p>
</blockquote>

<blockquote>
<p>אַשְׁרֵי אִישׁ אֲשֶׁר לְפָנֶיךָ יַכְנִיעַ אֶת גְּאוֹנוֹ</p>
</blockquote>

<blockquote>
<p>וְיוֹרִיד הֲדָרוֹ וַהֲמוֹנוֹ</p>
</blockquote>

<blockquote>
<p>וְאִם יַמְתִּיק בְּפִיו שִׁיר יַכְחִידֶנּוּ תַּחַת לְשׁוֹנוֹ</p>
</blockquote>

<blockquote>
<p>כִּי רְאִיתִיךָ לְכָל עָשׁוּק מִגְדַּל עֹז וּמִשְׂגָּב</p>
</blockquote>

<blockquote>
<p>וְתוֹרִיד עֲטֶרֶת גֵּאוּת שִׁכֹּרֵי הַזְּמָן וְתַחֲרשׁ עַל גָּב</p>
</blockquote>

<blockquote>
<p>כִּי אַתָּה אֲבִי כָּל תֹּפֵשׂ כִּנּוֹר וְעוּגָב</p>
</blockquote>

<blockquote>
<p>וְעַתָּה הַרְאֵנִי נִצָּנֶיךָ</p>
</blockquote>

<blockquote>
<p>וְרַוֵּה צִמְאוֹנִי מִנַּחַל עֲדָנֶיךָ</p>
</blockquote>

<blockquote>
<p>כִּי אֶל מֵי יְדִידוּתְךָ צָמֵאתִי</p>
</blockquote>

<blockquote>
<p>וּפֶן יִפְגַּע בִּי פֵּרוּדְךָ זָחַלְתִּי וְיָרֵאתִי</p>
</blockquote>

<blockquote>
<p>וְעַתָּה הִשָּׁבְעָה לִי נֵזֶר זְמַנֶּךָ</p>
</blockquote>

<blockquote>
<p>פֶּן תָּעִיר עָלַי חֲרוֹנֶךָ</p>
</blockquote>

<blockquote>
<p>וְלָצֵאת אֶל אֶרֶץ נוֹד תָּשִׂים פָּנֶיךָ</p>
</blockquote>

<blockquote>
<p>וָאַעַן וָאֹמַר הִנְנִי נִשְׁבָּע בַּאֲשֶׁר קָבַע הָאוּרִים בְּפָנֶיךָ</p>
</blockquote>

<blockquote>
<p>וְשָׂם הַלְּבָבוֹת נִמְשָכוֹת לְרֵיחַ שְׁמָנֶיךָ</p>
</blockquote>

<blockquote>
<p>כִּי הַמָּוֶת יַפְרִיד בֵּינִי וּבֵינֶיךָ</p>
</blockquote>

<blockquote>
<p>וָאֵשֵׁב עִם הַשָּׂר הַיָּקָר</p>
</blockquote>

<blockquote>
<p>וְעֵרֶךְ שִׂמְחָתֵנוּ לֹא נֶחְקָר</p>
</blockquote>

<blockquote>
<p>שָׁחֹט צֹאן וְהָרֹג בָּקָר</p>
</blockquote>

<blockquote>
<p>וְהָיְתָה לָנוּ אוֹרָה וְשִׂמְחָה וְשָׂשׂוֹן וִיקָר.</p>

<br>  
</blockquote>

<h2 id="המחברתהשתים־עשרה">המחברת השתים־עשרה</h2>

<br>  

<blockquote>
<p>אָמַר עִמָּנוּאֵל הַמְחַבֵּר: הָיִיתִי עִם הַשָּׂר יָמִים וְשָׁנִים</p>
</blockquote>

<blockquote>
<p>לִרְעוֹת בְּגַנֵּי יְדִידוּתוֹ וְלִלְקֹט שׁוֹשַׁנִּים</p>
</blockquote>

<blockquote>
<p>נְדַבֵּר רַק מֵהַמַּעֲלוֹת הָרָמוֹת</p>
</blockquote>

<blockquote>
<p>וּמֵהַחָכְמוֹת הַנַּעֲלָמוֹת</p>
</blockquote>

<blockquote>
<p>וַיְהִי הַיּוֹם וַיֹּאמֶר אֵלַי הַשּׂר שָׁמַעְתִּי עָלֶיךָ נוֹרָאוֹת</p>
</blockquote>

<blockquote>
<p>וְרָאִיתִי מִמְּךָ נִפְלָאוֹת</p>
</blockquote>

<blockquote>
<p>וְעַתָּה הַגֶּד־נָא לִי הַדּוֹד הַנֶּאֱמָן</p>
</blockquote>

<blockquote>
<p>הֲיֵשׁ עֲרֹך אֵלֶיךָ בַזְּמָן</p>
</blockquote>

<blockquote>
<p>וָאַעַן וָאֹמַר יֵדַע אֲדֹנִי הָרַחֲמָן</p>
</blockquote>

<blockquote>
<p>כִּי שָׁכַחְתָּ צִנְצֶנֶת הַמָּן</p>
</blockquote>

<blockquote>
<p>וְהַיָּתֵד הַתְּקוּעָה בְּמָקוֹם נֶאֱמָן</p>
</blockquote>

<blockquote>
<p>רָד עִם אֵל וְעִם קְדוֹשִׁים נֶאֱמָן</p>
</blockquote>

<blockquote>
<p>הַשָּרָף הַנָּתוּן עַל נֵס לְהַחְיוֹת הַנְּשׁוּכִים</p>
</blockquote>

<blockquote>
<p>הַמֵּאִיר עֵינֵי הַחֲשֻׁכִּים</p>
</blockquote>

<blockquote>
<p>וְהַמּוֹרֶה הַנְּבֻכִים</p>
</blockquote>

<blockquote>
<p>אֲשֶׁר נָתַן לוֹ הַשּׂכֶל בֵּין הָעֹמְדִים מַהְלְכִים</p>
</blockquote>

<blockquote>
<p>וְלוֹ בְּבָתֵּי הַחָכְמָה יָד וָשֵׁם</p>
</blockquote>

<blockquote>
<p>וְהַדּוֹרֵשׁ דִּבְרֵי הַחָכְמָה מִסְּפָרָיו יִדְרְשֵׁם</p>
</blockquote>

<blockquote>
<p>אֵין עֲרֹךְ אֵלָיו בַּמְּצִיאוּת</p>
</blockquote>

<blockquote>
<p>וְאֵין דְּבָרָיו אֶלָּא דִבְרֵי נְבִיאוּת</p>
</blockquote>

<blockquote>
<p>עָלָה עַל כָּל אֲפִיקֵי הַשֵּכֶל וְהָלַךְ עַל כָּל גְּדוֹתָיו</p>
</blockquote>

<blockquote>
<p>וְלוּ רָאִיתָ חֲמוּדוֹתָיו</p>
</blockquote>

<blockquote>
<p>וְטָעַמְתָּ מִצּוּף יַעְרַת דְּבַש סוֹדוֹתָיו</p>
</blockquote>

<blockquote>
<p>אָז יָדַעְתָּ כִּי דְבָרַי כֵּנִים</p>
</blockquote>

<blockquote>
<p>וְכִי כָּל שָׂרֵי צִבְאוֹת הַחָכְמָה מִחוּץ לְחוֹמַת הַשּׂכֶל לָנִים</p>
</blockquote>

<blockquote>
<p>וְהוּא לְבָדוֹ לִפְנַי וְלִפְנִים</p>
</blockquote>

<blockquote>
<p>נִכְנַס בְּשָׁלוֹם וְיָצָא בְשָׁלוֹם</p>
</blockquote>

<blockquote>
<p>וְאֵין אוֹמֵר אֵלָיו אַל תִּקְרַב הֲלוֹם</p>
</blockquote>

<blockquote>
<p>וְיֶתֶר דּוֹרְשֵׁי הַחָכְמָה חָלְמוּ חֲלוֹם</p>
</blockquote>

<blockquote>
<p>וַיֹּאמֶר הַשּׂר מִי הוּא זֶה וְאֵי זֶה הוּא אֲשֶׁר בִּמְרוֹם הַשֵּכֶל יַמְרִיא</p>
</blockquote>

<blockquote>
<p>וּבֵין אֲחֵי הַתְּבוּנָה יַפְרִיא</p>
</blockquote>

<blockquote>
<p>וָאַעַן וָאֹמַר הוּא אָחִי וְנִזְרִי</p>
</blockquote>

<blockquote>
<p>עֶצֶם מֵעֲצָמַי וּבָשָׂר מִבְּשָׂרִי</p>
</blockquote>

<blockquote>
<p>יְהוּדָה גּוּר אַרְיֵה</p>
</blockquote>

<blockquote>
<p>אֲשֶׁר אָמַרְנוּ בְּצִלוֹ נִחְיֶה</p>
</blockquote>

<blockquote>
<p>הוּא נֶזֶר הַזְּמָן וּצְבִי תִפְאַרְתּוֹ</p>
</blockquote>

<blockquote>
<p>קוֹמַת אֲרָזָיו וְצַמֶּרֶת צַמַּרְתּוֹ</p>
</blockquote>

<blockquote>
<p>אֲשֶׁר כָּרַת בְּרִית עִם הַשֵּכֶל וְשָׁמַר מִשְׁמַרְתּוֹ</p>
</blockquote>

<blockquote>
<p>וְכָל רָז וָסוֹד יְגֹרֵהוּ בְחֶרְמוֹ וְיַאַסְפֵהוּ בְּמִכְמַרְתּוֹ</p>
</blockquote>

<blockquote>
<p>הוּא לְכָל מִבְצַר הַסּוֹדוֹת יִשְׂחָק</p>
</blockquote>

<blockquote>
<p>וּמִכָּל אִישׁ בְּתוּשִׁיָּה יִתְגַּלַע יִרְחָק</p>
</blockquote>

<blockquote>
<p>וְגָעַר בוֹ וְנָס מִמֶּרְחָק</p>
</blockquote>

<blockquote>
<p>הוּא לָמַד הַחָכְמוֹת עַל הַסֵּדֶר</p>
</blockquote>

<blockquote>
<p>וְנִכְנַס עִם הַמֶּלֶךְ בְּתוֹך הַחֶדֶר</p>
</blockquote>

<blockquote>
<p>וַיִּתֵּן בְּיַד עֲבָדָיו עֵדֶר עֵדֶר</p>
</blockquote>

<blockquote>
<p>הוּא הַנּוֹתֵן לַיָּעֵף כֹּח</p>
</blockquote>

<blockquote>
<p>וְכָל חַכְמֵי הַזְּמָן לְפָנָיו כְּלָבִים אִלְּמִים לֹא יוּכְלוּ לִנְבֹּחַ</p>
</blockquote>

<blockquote>
<p>וַיֹּאמֶר הַשּׂר וְאֵיךְ זֶה יִתָּכֵן לִהְיוֹת</p>
</blockquote>

<blockquote>
<p>לִהְיוֹת הַיַּלְדוּת וְהַחָכְמָה לוֹיוֹת</p>
</blockquote>

<blockquote>
<p>וּמִי הוּא זֶה בַּיְהוּדִים</p>
</blockquote>

<blockquote>
<p>אֲשֶׁר רָאָה הַיַּלְדוּת וְהַחָכְמָה רוֹכְבִים צְמָדִים</p>
</blockquote>

<blockquote>
<p>וְהָאִישׁ אֲשֶׁר תְּפָאֲרֵהוּ הוּא בֶן שְׁלֹשִׁים וָשֵׁש</p>
</blockquote>

<blockquote>
<p>וּמִדֶּרֶךְ הַבַּחוּרִים קִירוֹת הַחָכְמָה כַעִוְרִים לְגַשּׁש</p>
</blockquote>

<blockquote>
<p>כִּי הַלִּמּוּד בִּימֵי הַבַּחֲרוּת עֲרַאי</p>
</blockquote>

<blockquote>
<p>בָּעִתִּים מֵעִתּוֹת הַפְּנַאי</p>
</blockquote>

<blockquote>
<p>וְאָמַר הֶחָכָם אַכַּתִּי לָא קַשַּאי</p>
</blockquote>

<blockquote>
<p>וָאַעַן וָאֹמַר יֵדַע אֲדֹנִי כִּי יֵשׁ נֶפֶשׁ בְּרָכָה תְדֻשָּן</p>
</blockquote>

<blockquote>
<p>וְיֵשׁ קַנְקַן חָדָש מָלֵא יָשָׁן</p>
</blockquote>

<blockquote>
<p>וְיָשָׁן וּבוֹ פִּיחַ הַכִּבְשָׁן</p>
</blockquote>

<blockquote>
<p>וְהַבַּיִת יִמָּלֵא עָשָׁן</p>
</blockquote>

<blockquote>
<p>וְלָכֵן אַל תִּסְתַּכֵּל בַּקַּנְקַן אֶלָּא בְּמַה־שּׁיֵשׁ בּוֹ</p>
</blockquote>

<blockquote>
<p>וְחַי יוֹצֵר רוּחַ אָדָם בְּקִרְבּוֹ</p>
</blockquote>

<blockquote>
<p>כִּי אִישׁ אֲשֶׁר יָשִׁיב צוּר חַרְבּוֹ</p>
</blockquote>

<blockquote>
<p>יֵחָשֵב יָחִיד בְּדוֹרוֹ</p>
</blockquote>

<blockquote>
<p>כִּי דּוֹדִי וְרֵעִי כָּלִיל בַּהֲדָרוֹ</p>
</blockquote>

<blockquote>
<p>וְהוּא יְדִידוּת לִבִּי וְשִׂמְחָתוֹ</p>
</blockquote>

<blockquote>
<p>אֲנִי לְדוֹדִי וְעָלַי תְּשׁוּקָתוֹ</p>
</blockquote>

<br>  

<blockquote>
<p>וָאֶשָׂא מְשָׁלִי וָאֹמַר:</p>
</blockquote>

<br>  

<blockquote>
<p>עֵת הַתְּעוּדָה שַׂר יְהוּדָה יָלְדָה</p>
</blockquote>

<blockquote>
<p>עָצַר זְמָן רַחְמָהּ בְּיוֹם הֻלֶּדֶת</p>
</blockquote>

<blockquote>
<p>עַל כֵּן קְרָאַתְהוּ יְהוּדָה נִבְּאָה</p>
</blockquote>

<blockquote>
<p>לֹא יָסְפָה וַתַּעֲמֹד מִלֶּדֶת.</p>
</blockquote>

<br>  

<blockquote>
<p>וַיֹּאמֶר הַשּׂר רְאִיתִיךָ אוֹהֵב אוֹתוֹ אַהֲבָה עַזָּה</p>
</blockquote>

<blockquote>
<p>וְעַתָּה הוֹדִיעֵנִי אַהֲבָתוֹ אוֹתְךָ הַשְּׁמֵנָה הִיא אִם רָזָה</p>
</blockquote>

<blockquote>
<p>וָאַעַן וָאֹמַר יֵדַע אֲדֹנִי כִּי כַּאֲשֶׁר אֶל מֵי יְדִידוּתוֹ צְמֵאָה יְחִידָתִי</p>
</blockquote>

<blockquote>
<p>כֵּן נִכְסְפָה גַם כָּלְתָה נַפְשׁוֹ אֶל אַהֲבָתִי</p>
</blockquote>

<blockquote>
<p>אָמְנָם אַהֲבָתִי אוֹתוֹ חוֹבָה</p>
</blockquote>

<blockquote>
<p>וְלָכֵן אִמָּשֵׁךְ אַחֲרָיו כְּהִמָּשֵׁךְ הַמְסֻבָּב אֶל הַסִּבָּה</p>
</blockquote>

<blockquote>
<p>אָמְנָם אַהֲבָתוֹ אוֹתִי הִיא דֶּרֶךְ חֶסֶד וּנְדָבָה</p>
</blockquote>

<blockquote>
<p>וּמִן הַתֵּמַהּ אֲשֶׁר אֲהֵבַנִי</p>
</blockquote>

<blockquote>
<p>וַאֲנִי גְמַלְתִּיו רָעָה תַּחַת טוֹבָה</p>
</blockquote>

<blockquote>
<p>כִּי הוּא בְחַסְדּוֹ הֱבִיאַנִי אֶל חֲדָרָיו</p>
</blockquote>

<blockquote>
<p>וְהֶרְאַנִי אֶת כָּל בֵּית נְכוֹתוֹ וּסְתָרָיו</p>
</blockquote>

<blockquote>
<p>וּגְנָזָיו וְחַדְרֵי מַשְׂכִּיוֹתָיו</p>
</blockquote>

<blockquote>
<p>לֹא הָיָה דָבָר אֲשֶׁר לֹא הֶרְאַנִי בְּאוֹצְרוֹתָיו</p>
</blockquote>

<blockquote>
<p>וַאֲנִי לֹא סַרְתִּי מֵחֲשֹׁב מַחְשֶׁבֶת תּוֹעָה</p>
</blockquote>

<blockquote>
<p>וְהֶחֱרַשְׁתִּי עָלָיו הָרָעָה</p>
</blockquote>

<blockquote>
<p>לַמְרוֹת עֵינֵי כְבוֹדוֹ</p>
</blockquote>

<blockquote>
<p>וְהוּא לֹא חָטָא אֵלַי מֵעוֹדוֹ</p>
</blockquote>

<blockquote>
<p>וָאֶתְּנָה אֶת לִבִּי לִגְנֹב מִן הָאֲבָנִים הַיְקָרוֹת</p>
</blockquote>

<blockquote>
<p>וְלַעֲשׂוֹת מֵהֶם לְרֹאשִׁי עֲטָרוֹת</p>
</blockquote>

<blockquote>
<p>וָאֶקַּח מִבֵּין מִכְמַנָּיו</p>
</blockquote>

<blockquote>
<p>מִבְחַר עֲדָנָיו</p>
</blockquote>

<blockquote>
<p>וּסְגֻלַּת אֲבָנָיו</p>
</blockquote>

<blockquote>
<p>וְסַפִּירָיו וּפְנִינָיו</p>
</blockquote>

<blockquote>
<p>וְגִנְזֵי בְּרוֹמָיו</p>
</blockquote>

<blockquote>
<p>וְתַרְשִׁישָיו וְיַהֲלֹמָיו</p>
</blockquote>

<blockquote>
<p>וּבְדֹלָחָיו וּלְשָׁמָיו</p>
</blockquote>

<blockquote>
<p>רְקָחָיו וְסַמָּיו</p>
</blockquote>

<blockquote>
<p>כְּפָרָיו נְרָדָיו וּבְשָׂמָיו</p>
</blockquote>

<blockquote>
<p>וַיִּהְיוּ לִי</p>
</blockquote>

<blockquote>
<p>וְהִנָּם טְמֻנִּים בָּאָרֶץ בְּתוֹךְ אָהֳלִי</p>
</blockquote>

<blockquote>
<p>וַיֹּאמֶר הַשָּר רְאִיתִיךָ הַיּוֹם מְדַבֵּר בְּחִידוֹת</p>
</blockquote>

<blockquote>
<p>וְעַתָּה בָּאֵר לִי אֵלֶּה הַסּוֹדוֹת</p>
</blockquote>

<blockquote>
<p>כִּי יָדַעְתִּי כִּי דְבָרֶיךָ אֵלֶּה מָשָׁל וּמְלִיצָה</p>
</blockquote>

<blockquote>
<p>וְלָדַעַת אוֹדוֹתָם נַפְשִׁי חֲפֵצָה</p>
</blockquote>

<blockquote>
<p>וָאַעַן וָאֹמַר אֱמֶת אֲדֹנִי כִּי לֹא גָנַבְתִּי כֶּסֶף וְזָהָב וּרְכוּשׁ</p>
</blockquote>

<blockquote>
<p>וְלֹא נֹפֶך סַפִּיר וְיַהֲלֹם וּפִטְדַת כּוּשׁ</p>
</blockquote>

<blockquote>
<p>אָמְנָם גָנַבְתִּי פְּנִינֵי אֲמָרָיו</p>
</blockquote>

<blockquote>
<p>וְשָלַלְתִּי אוֹצְרוֹת סְפָרָיו</p>
</blockquote>

<blockquote>
<p>וְעַתָּה הֲיֵש חַטָּאת כְּחַטָּאתִי</p>
</blockquote>

<blockquote>
<p>וּגְנֵבָה תַעֲרֹךְ לִגְנֵבָתִי</p>
</blockquote>

<blockquote>
<p>כִּי הוּא בְחַסְדּוֹ נְשָׂאַנִי עַל כַּנְפֵי נְשָׁרָיו</p>
</blockquote>

<blockquote>
<p>וֶהֱבִיאַנִי הַמֶּלֶךְ חֲדָרָיו</p>
</blockquote>

<blockquote>
<p>וְהֶרְאַנִי סַפִּירֵי סְפָרָיו</p>
</blockquote>

<blockquote>
<p>וּפְנִינֵי אֲמָרָיו</p>
</blockquote>

<blockquote>
<p>וּפִטְדוֹת חִבּוּרָיו</p>
</blockquote>

<blockquote>
<p>וְיַהֲלֹמֵי דִבּוּרָיו</p>
</blockquote>

<blockquote>
<p>וְאַשְׁכְּלוֹת נְרָדָיו וּכְפָרָיו</p>
</blockquote>

<blockquote>
<p>וְאָנֹכִי הַחוֹטֵא לְלֹא סִבָּה</p>
</blockquote>

<blockquote>
<p>גְּמַלְתִּיו רָעָה תַּחַת טוֹבָה</p>
</blockquote>

<blockquote>
<p>וְלָקַחְתִּי מִבֵּין סְפָרָיו הַפְּנִינִים</p>
</blockquote>

<blockquote>
<p>וְהִנָּם בְּתוֹך סְפָרַי וּפֵרוּשַׁי נְתוּנִים</p>
</blockquote>

<blockquote>
<p>עִטַּרְתִּי סְפָרַי מִפְּנִינֵי מַאֲמָרָיו</p>
</blockquote>

<blockquote>
<p>וּמִיַּהֲלֹמֵי דִבּוּרָיו</p>
</blockquote>

<blockquote>
<p>וּמִן הַכַּוָּנוֹת וְהָאֱמוּנוֹת</p>
</blockquote>

<blockquote>
<p>וְהַסּוֹדוֹת הַצְּפוּנוֹת</p>
</blockquote>

<blockquote>
<p>וְהַיְּדִיעוֹת הַנְּכוֹנוֹת</p>
</blockquote>

<blockquote>
<p>אֲשֶׁר בְּתוֹך סְפָרָיו נְתוּנוֹת</p>
</blockquote>

<blockquote>
<p>וְיִחַשְׂתִּי אֵלַי קְצַת מִסּוֹדוֹתָיו</p>
</blockquote>

<blockquote>
<p>וּבָנִיתִי חַדְרֵי מַשְׂכִּיוֹת חֶמְדוֹתָיו</p>
</blockquote>

<blockquote>
<p>וְיֵדַע אֲדֹנִי וְיֵדַע כָּל הַיְקוּם</p>
</blockquote>

<blockquote>
<p>כִּי מִבִּלְתִּי חָכְמוֹת סְפָרָיו סְפָרַי לֹא יוּכְלוּ לָקוּם</p>
</blockquote>

<blockquote>
<p>וַאֲשֶׁר יִמָּצֵא בָהֶם מִדְּבַר אֱמֶת וְעַנְוָה צֶדֶק אֵלָיו יִהְיוּ נֶחֱשָׁבִים</p>
</blockquote>

<blockquote>
<p>כִּי הַמִּתְבּוֹנֵן בִּסְפָרָיו יִמְצָאֵם כִּי בְקִרְבָּם הֵם יוֹשְׁבִים</p>
</blockquote>

<blockquote>
<p>כִּי הוּא לְבַדּוֹ בַחָכְמוֹת יָשׂר בַּמַּשָׂא</p>
</blockquote>

<blockquote>
<p>כְּלָבִיא יָקוּם וּכַאֲרִי יִתְנַשָּא</p>
</blockquote>

<blockquote>
<p>וַאֲשֶׁר יִמָּצֵא בָהֶם מִשְׁגִיאָה אֲנִי עָשִׂיתִי וַאֲנִי אֶשּׂא</p>
</blockquote>

<blockquote>
<p>וַיֹּאמֶר הַשָּׂר בֶּאֱמֶת אִם יִשְׂנָאֲךָ הַדִּין עִמּוֹ</p>
</blockquote>

<blockquote>
<p>כִּי חָטָאתָ אֵלָיו חֵטְא אֵין כַּפָּרָה עִמּוֹ</p>
</blockquote>

<blockquote>
<p>אַחֲרֵי אֲשֶׁר לֹא כָּתַבְתָּ הַדְּבָרִים בִּשְׁמוֹ</p>
</blockquote>

<blockquote>
<p>וְעַתָּה בְּזֹאת יְכֻפַּר עֲוֹנְךָ וּמְשׁוּגָתֶךָ</p>
</blockquote>

<blockquote>
<p>וְזֶה כָּל פְּרִי הָסִר חַטָּאתֶךָ</p>
</blockquote>

<blockquote>
<p>בְּשׂוּמְךָ רֹב שִׁירֶיךָ וּמְלִיצוֹתֶיךָ</p>
</blockquote>

<blockquote>
<p>מֵאֹדוֹתָיו מְדַבְּרִים</p>
</blockquote>

<blockquote>
<p>וּכְבוֹדוֹ וּמַעֲשֶׂה יָדָיו מְסַפְּרִים</p>
</blockquote>

<blockquote>
<p>וּבְהַרְאוֹתְךָ לַכֹּל יִפְעַת יִקְרָתוֹ</p>
</blockquote>

<blockquote>
<p>וְכָל מַעֲשֵׂה תָקְפּוֹ וּגְבוּרָתוֹ</p>
</blockquote>

<blockquote>
<p>וְאַתָּה תֶחֱזֶה מִכָּל הַמַּאֲמָרִים וְהַסִּפּוּרִים</p>
</blockquote>

<blockquote>
<p>צַחוּת הַלְּשׁוֹנוֹת וְזִמְרַת הַדִּבּוּרִים</p>
</blockquote>

<blockquote>
<p>וּפְנִינֵי הַמְּלִיצוֹת הַיְּקָרוֹת</p>
</blockquote>

<blockquote>
<p>וְעָשִׂיתָ אוֹתָם עַל רֹאשׁ תְּהִלָּתוֹ עֲטָרוֹת</p>
</blockquote>

<blockquote>
<p>וְחַבֵּר שִׁיר וּמְלִיצָה אֵין עֲרֹךְ אֲלֵיהֶם בַּשִּׁירִים וּבַמְּלִיצוֹת</p>
</blockquote>

<blockquote>
<p>יִהְיוּ מַחְמָד לְכָל עַיִן וּצְבִי לְכָל הָאֲרָצוֹת</p>
</blockquote>

<blockquote>
<p>וְהַגֵּד בָּהֶם רוּם מַעֲלוֹתָיו</p>
</blockquote>

<blockquote>
<p>וְיִהְיוּ דִבְרֵיהֶם מְסַפְּרִים תְּהִלּוֹתָיו</p>
</blockquote>

<blockquote>
<p>וָאֶשְׁמַע לַעֲצַת הַשָּר וָאֲחַבֵּר שִׁירִים שְׁקוּלִים בְּמֹאזְנָים</p>
</blockquote>

<blockquote>
<p>נֶחְמָדִים לְהַשְׂכִּיל וְתַאֲוָה הֵם לָעֵינָיִם</p>
</blockquote>

<blockquote>
<p>וּמְלִיצָה נִמְרָצָה</p>
</blockquote>

<blockquote>
<p>חֲגוּרַת אֵפוֹד מוֹעֵצָה</p>
</blockquote>

<blockquote>
<p>יִלְאוּ הַמְשֹרְרִים לְהַגִּיעַ אֶל מְלוֹן קִצָּהּ</p>
</blockquote>

<blockquote>
<p>תַּגִּיד בָּה נַפְשִׁי מִתְּהִלּוֹת יְהוּדָה אֶת כָּל חֶפְצָה</p>
</blockquote>

<blockquote>
<p>אֵין עֲרֹךְ אֵלֶיהָ לְתֹקֶף עִנְיָנֶיהָ</p>
</blockquote>

<blockquote>
<p>וְכָל הַמְּלִיצוֹת יִקְרְאוּ אַבְרֵךְ לְפָנֶיהָ</p>
</blockquote>

<blockquote>
<p>יִרְוְיוּן מִדִּשְׁנָהּ הַנִּמְצָאִים וְיִשְׁתּוּ מִנַּחַל עֲדָנֶיהָ</p>
</blockquote>

<blockquote>
<p>לָאוּ מְלִיצֵי הַזְּמָן לְהַגִּיעַ אֶל שׁוּלֵי מְעִילֶיהָ</p>
</blockquote>

<blockquote>
<p>וּלְהַשּׂיג אֲבָקָהּ וּלְזַנֵּב נֶחֱשָלֶיהָ</p>
</blockquote>

<blockquote>
<p>וָאֶשְׁלָחֶם אֶל יְהודָה גּוּר אַרְיֵה בַעֲנָוָה וּבְמוּסָר</p>
</blockquote>

<blockquote>
<p>עַל יַד אִישׁ עִתִּי בְּמִצְוַת הַשָּר</p>
</blockquote>

<blockquote>
<p>וְזֶה הַשִּיר הַיָּקָר וְהַנַּעֲלֶה</p>
</blockquote>

<blockquote>
<p>אֲשֶׁר בַּפָּז לֹא יְסֻלֶּה</p>
</blockquote>

<br>  

<blockquote>
<p>יְהוּדָה אַתְּ חִשְׁקִי</p>
</blockquote>

<blockquote>
<p>וְיַעְרַת צוּף מִתְקִי</p>
</blockquote>

<blockquote>
<p>בְּתֵבֵל אַתְּ חֶלְקִי</p>
</blockquote>

<blockquote>
<p>לְלִבִּי אַתְּ נִצְחוֹ</p>
</blockquote>

<br>  

<blockquote>
<p>זְמָן בָּךְ יִתְפָּאָר</p>
</blockquote>

<blockquote>
<p>בְּסָתוּם וּמְבֹאָר</p>
</blockquote>

<blockquote>
<p>אֲשֶׁר תָּאֹר יוּאָר</p>
</blockquote>

<blockquote>
<p>וְתוֹרִיד בָּרִיחוֹ</p>
</blockquote>

<br>  

<blockquote>
<p>וְאַתָּה צוּרָתוֹ</p>
</blockquote>

<blockquote>
<p>וְתַכְלִית תַּכְלִיתוֹ</p>
</blockquote>

<blockquote>
<p>וְיָדַעְתָּ אֹתוֹ</p>
</blockquote>

<blockquote>
<p>וְנוּעוֹ גַם נוּחוֹ</p>
</blockquote>

<br>  

<blockquote>
<p>וְהִסְכַּנְתָּ דַרְכּוֹ</p>
</blockquote>

<blockquote>
<p>וְיָדַעְתָּ עֶרְכּוֹ</p>
</blockquote>

<blockquote>
<p>לְרָחְבּוֹ וּלְאָרְכּוּ</p>
</blockquote>

<blockquote>
<p>וּמַה יוֹעִיל בָּרְחוֹ</p>
</blockquote>

<br>  

<blockquote>
<p>עֲדֵה גָאוֹן הָרַב</p>
</blockquote>

<blockquote>
<p>צְלַח וּרְכַב וּקְרַב</p>
</blockquote>

<blockquote>
<p>זְמַנֵּנוּ מַעְרָב</p>
</blockquote>

<blockquote>
<p>וְאַתָּה מִזְרָחוּ</p>
</blockquote>

<br>  

<blockquote>
<p>וְאִם הַחָכְמוֹת יָם</p>
</blockquote>

<blockquote>
<p>וְתִשֶּנָה דָכְיָם</p>
</blockquote>

<blockquote>
<p>הֲלֹא אַתָּה בַּעְיָם</p>
</blockquote>

<blockquote>
<p>גְּאוֹנְךָ תַּשְׁבִּיחוֹ</p>
</blockquote>

<br>  

<blockquote>
<p>וְאַשְׁרֵי אִישׁ הוּא סָר</p>
</blockquote>

<blockquote>
<p>לְמִשְׁמַעְתָּךְ הַשָּר</p>
</blockquote>

<blockquote>
<p>לְחָכְמָה וּלְמוּסָר</p>
</blockquote>

<blockquote>
<p>לְיַשֵּר אֶת אָרְחוֹ</p>
</blockquote>

<br>  

<blockquote>
<p>כְּסִיל הַזּוֹרֵחַ</p>
</blockquote>

<blockquote>
<p>הֲדַס הַפּוֹרֵחַ</p>
</blockquote>

<blockquote>
<p>וְשֶׁמֶן רוֹקֵחַ</p>
</blockquote>

<blockquote>
<p>וְקֶטֶף מִירִיחוֹ</p>
</blockquote>

<br>  

<blockquote>
<p>זְמָן בָּךְ רָם קַרְנוֹ</p>
</blockquote>

<blockquote>
<p>וְאַתָּה רֹאשׁ תָּרְנוֹ</p>
</blockquote>

<blockquote>
<p>וְהַתּוֹרֵם גָּרְנוֹ</p>
</blockquote>

<blockquote>
<p>וְהַשּׁוֹחֵט פִּסְחוֹ</p>
</blockquote>

<br>  

<blockquote>
<p>וְאַתְּ רֹאשׁ מַהְלָלוֹ</p>
</blockquote>

<blockquote>
<p>וְנֹשֵׂא אֶת דִּגְלוֹ</p>
</blockquote>

<blockquote>
<p>וְיַעַר כַּרְמִלּוֹ</p>
</blockquote>

<blockquote>
<p>וְהַנֹּשֵא טָרְחוֹ</p>
</blockquote>

<br>  

<blockquote>
<p>לְשׁוֹנְךָ מַנְעַמָּיו</p>
</blockquote>

<blockquote>
<p>זְמִירֶיךָ תֻמָּיו</p>
</blockquote>

<blockquote>
<p>לְפָנֶיךָ מֵימָיו</p>
</blockquote>

<blockquote>
<p>כְּמֵימֵי שִׁלֹחוֹ</p>
</blockquote>

<br>  

<blockquote>
<p>בְּלֶחְיָךְ שׁוֹשַׁנָּיו</p>
</blockquote>

<blockquote>
<p>בְּפִיךָ מַעְיָנָיו</p>
</blockquote>

<blockquote>
<p>בְּאַפְּךָ נִצָּנָיו</p>
</blockquote>

<blockquote>
<p>וְרֵיחַ נִיחֹחוֹ</p>
</blockquote>

<br>  

<blockquote>
<p>וּמַרְאֶךָ שִׁמְשׁוֹ</p>
</blockquote>

<blockquote>
<p>וּבֵיתְךָ מִקְדָּשׁוֹ</p>
</blockquote>

<blockquote>
<p>וְאַתְּ כֶּתֶר רֹאשׁוֹ</p>
</blockquote>

<blockquote>
<p>וְצִיץ הוֹד עַל מִצְחוֹ</p>
</blockquote>

<br>  

<blockquote>
<p>וְאַתָּה רֹאשׁ חֹזָיו</p>
</blockquote>

<blockquote>
<p>מְגַלֶּה כָל רָזָיו</p>
</blockquote>

<blockquote>
<p>וְהַדֹּרֵךְ עֻזָּיו</p>
</blockquote>

<blockquote>
<p>וּמַגִּיד מַה שֵּׂחוֹ</p>
</blockquote>

<br>  

<blockquote>
<p>וְגֻלַּת עֶמֻּדָיו</p>
</blockquote>

<blockquote>
<p>וּפֶרַח נִכְבַּדָּיו</p>
</blockquote>

<blockquote>
<p>סְגֻלַּת מַרְבַדָּיו</p>
</blockquote>

<blockquote>
<p>וְקֶרֶן לִמְשִׁיחוֹ</p>
</blockquote>

<br>  

<blockquote>
<p>צֳרִי אֶל מַכְאוֹבָיו</p>
</blockquote>

<blockquote>
<p>וּמַעְטֵה כוֹכָבָיו</p>
</blockquote>

<blockquote>
<p>וְלֶחֶם לִרְעֵבָיו</p>
</blockquote>

<blockquote>
<p>וְקֹטְפֵי מַלּוּחוֹ</p>
</blockquote>

<br>  

<blockquote>
<p>בְּיָדְךָ נִדְבוֹתָיו</p>
</blockquote>

<blockquote>
<p>בְּלִבְּךָ עֵדוֹתָיו</p>
</blockquote>

<blockquote>
<p>וְתָפִיץ רִבְבוֹתָיו</p>
</blockquote>

<blockquote>
<p>כְּמֵפִיץ אֶת קִצְחוֹ</p>
</blockquote>

<br>  

<blockquote>
<p>וְהַשִּיר יוֹדֶךָ</p>
</blockquote>

<blockquote>
<p>וְיֹאבֶה עָבְדֶךָ</p>
</blockquote>

<blockquote>
<p>וְכָל שָׁר נֶגְדֶּךָ</p>
</blockquote>

<blockquote>
<p>כְּאָבָק דַּק פִּרְחוֹ</p>
</blockquote>

<br>  

<blockquote>
<p>וְשִׁיר כָּל שָׁר יֹרֵשׁ</p>
</blockquote>

<blockquote>
<p>עֲזוּבַת הַחֹרֶשׁ</p>
</blockquote>

<blockquote>
<p>וְשִירְךָ כַשֹּׁרֶשׁ</p>
</blockquote>

<blockquote>
<p>וְשִׁירֵנוּ צִמְחוֹ</p>
</blockquote>

<br>  

<blockquote>
<p>וּמִי זֶה לָךְ יַעְרוֹךְ</p>
</blockquote>

<blockquote>
<p>כְּחוּט נַעַל וּשְׂרוֹךְ</p>
</blockquote>

<blockquote>
<p>וְשִׁירְךָ בּוֹ יִדְרוֹךְ</p>
</blockquote>

<blockquote>
<p>וְלֹא נוֹדַע כֹּחוֹ</p>
</blockquote>

<br>  

<blockquote>
<p>תְּמוֹל הַשִּׁיר נִרְפַּשׁ</p>
</blockquote>

<blockquote>
<p>וְלֹא יָדַע בַּפַּשׁ</p>
</blockquote>

<blockquote>
<p>בְּיָדֶיךָ חֻפַּשׂ</p>
</blockquote>

<blockquote>
<p>וְאָסַפְתָּ נִדְחוֹ</p>
</blockquote>

<br>  

<blockquote>
<p>זְמִירְךָ יוֹם נִגְלָה</p>
</blockquote>

<blockquote>
<p>צְבִי חֵן מַה נִפְלָא</p>
</blockquote>

<blockquote>
<p>זְמִיר כָּל שָׁר הֶגְלָה</p>
</blockquote>

<blockquote>
<p>וְהוֹרִד מִבְטֶחוֹ</p>
</blockquote>

<br>  

<blockquote>
<p>וְהֵבִיא תּוֹך רִסְנוֹ</p>
</blockquote>

<blockquote>
<p>צְבָא רוֹם וַהְמוֹנוֹ</p>
</blockquote>

<blockquote>
<p>וְאַף שָׂם בִּגְאוֹנוֹ</p>
</blockquote>

<blockquote>
<p>בְּאַפָּם אֶת חַחוֹ</p>
</blockquote>

<br>  

<blockquote>
<p>זְמִירַי נֶחְבָּאוּ</p>
</blockquote>

<blockquote>
<p>וְעוֹד לֹא נִבָּאוּ</p>
</blockquote>

<blockquote>
<p>בְּנִקְרוֹת צוּר בָּאוּ</p>
</blockquote>

<blockquote>
<p>בְּיוֹם הִשְׁלִיך קַרְחוֹ</p>
</blockquote>

<br>  

<blockquote>
<p>אֲהָהּ לִזְמָן יַחְרִיד</p>
</blockquote>

<blockquote>
<p>וּבֵין רֵעִים יַפְרִיד</p>
</blockquote>

<blockquote>
<p>וְדֹדֵינוּ יַטְרִיד</p>
</blockquote>

<blockquote>
<p>בְּמַשְׂאוֹת מַדּוּחוֹ</p>
</blockquote>

<br>  

<blockquote>
<p>וְלֹא יִתֵּן לִבּוֹת</p>
</blockquote>

<blockquote>
<p>נְדִיבֵי עָם לִשְׁבּוֹת</p>
</blockquote>

<blockquote>
<p>וְחֶשְׁקֵנוּ בִרְבוֹת</p>
</blockquote>

<blockquote>
<p>יְרַפֶּה אֶת מִזְחוֹ</p>
</blockquote>

<br>  

<blockquote>
<p>כְּרוּב מַה תִּתְרַפֶּה</p>
</blockquote>

<blockquote>
<p>כְּנָפֶיךָ הַרְפֵּה</p>
</blockquote>

<blockquote>
<p>רְאֵה עַבְדָּךְ עֻלְפֶּה</p>
</blockquote>

<blockquote>
<p>וְחַיֵּה אֶת רוּחוֹ</p>
</blockquote>

<br>  

<blockquote>
<p>חֲמוֹל עָלַי מַלְכִּי</p>
</blockquote>

<blockquote>
<p>וְאִם שָׁפָל עֶרְכִּי</p>
</blockquote>

<blockquote>
<p>הֲלֹא יָדַעְתָּ כִּי</p>
</blockquote>

<blockquote>
<p>לְלִבִּי אַתְּ נִצְחוֹ.</p>
</blockquote>

<br>  

<blockquote>
<p>וְזֹאת הַמְּלִיצָה הַהֲדוּרָה</p>
</blockquote>

<blockquote>
<p>אֲשֶׁר הִיא עַל רֹאשׁ מְלִיצוֹת הַמְּלִיצִים עֲטָרָה</p>
</blockquote>

<blockquote>
<p>לֹא יֻתַּן סְגוֹר תַּחְתֶּיהָ וְלֹא יִשָּקֵל כֶּסֶף מְחִירָהּ</p>
</blockquote>

<br>  

<blockquote>
<p><strong>יְהוּדָה אַתָּה יוֹדוּךָ שָׂרֵי הַמַּעֲלָה נִשׁמָע מִלְּשׁוֹן הַיָּמִים רִנְנַת פְּאֵר מַעֲלָתְךָ הַשֹּׁקֵד בְּחַדְרֵי הַלְּבָבוֹת הַנִּמְצָא בָּרַעְיוֹנִים אוֹתְךָ רָאוּ הַיָּמִים נָכוֹן לְחַדֵּש מַמְלֶכֶת הַשֵּכֶל לֹא הָיְתָה כָּזֹּאת לְמִיּוֹם סוּר אֶפְרַיִם מֵעַל יְהוּדָה</strong></p>
</blockquote>

<br>  

<blockquote>
<p>יְהוּדָה גִּיל עַד אַתָּה הוּא תְּהִלָּתְךָ נֵזֶר הַזְּמָן עָבְרָה הַגְּבוּל עַד אֲשֶׁר אִם לַיְחָשִׂים וְלַמִּינִים מְצִיאוּת חוּץ לַשֵּכֶל כַּאֲשֶׁר הֵם בַּשֵּכֶל אוֹתְךָ רָאִיתִי יַחַשׂ לַנְּעִימוּת וְצוּרָה לַיְּדִיעָה וְלַשְּׁלֵמוּת וְאִם הַיְּדִיעוֹת לֹא גְבָלוּם רִאשׁוֹנִים אַתָּה גְבַלְתָּם הִקִּיפָה יְדִיעָתְךָ גְבוּל הַתְּעוּדוֹת וְתָאֵר שִׂכְלְךָ אַפְסֵי הַמַּעֲלוֹת וַתִּשְׁלַח צִירֵי שִׂכְלְךָ לְהָבִיא נִדְחֵי הַחָכְמָה וּנְפוֹצוֹת הַמְּזִמָּה מִכָּל הַמְּקוֹמוֹת אֲשֶׁר נִדְחוּ שָׁם וַיָּבוֹאוּ אֶרֶץ <strong>יְהוּדָה</strong>.</p>
</blockquote>

<br>  

<blockquote>
<p>אַתָּה חוֹתֵם תָּכְנִית מָלֵא חָכְמָה וּכְלִיל יֹפִי כְּרוּב מִמְשַׁח הַסּוֹכֵךְ עַל הַהַשָּׂגוֹת הָרוּחָנִיּוֹת רוּחַ אֱלֹהִי הַמְּרַחֵף עַל אֲפִיקֵי הַתְּעוּדוֹת הַשּׁוֹקֵד עַל מִרְבַּץ הַתְּבוּנוֹת הַמַּקִּיף עַל אַפְסֵי הַמַּעֲלוֹת הַסּוֹבֵב עַל חוּג הַצּוּרוֹת הַפְּשׁוּטוֹת רֹאֶיךָ אֵלֶיךָ יַשְׁגִּיחוּ אֵלֶיךָ יִתְבּוֹנָנוּ יִרְדּוּ עַל כַּפֵּיהֶם יַעְרַת דְּבַשׁ שִׂכְלֶךָ יָשִׂימוּ כָבוֹד תְּהִלָּתֶךָ יִשְׂאוּ לְבָבָם אֶל כַּפָּיִם אֶל אֵל בַּשָּמָיִם מִי יוֹרֶה דֵעָה וּמִי יָביִן שְׁמוּעָה מִי יַעֲלֶה לָנוּ בְּמַעֲלוֹת הַשּׂכֶל בַּתְּחִלָּה וַיֹּאמֶר אֲדֹנָי <strong>יְהוּדָה</strong>.</p>
</blockquote>

<br>  

<blockquote>
<p>יוֹדוּךָ אַחֶיךָ וּבֵית אָבִיךָ כִּי בְךָ בָּחַר הַשֵּכֶל לְתִתְּךָ סְגֻלָּה לַסְּגֻלָּה וּלְשֵׁם וּלִתְהִלָּה לַתְּהִלָּה וְלַעֲרֹךְ מַעֲרֶכֶת הַתְּבוּנוֹת וּלְהַעֲלוֹת נֵר הַשְּׁלֵמוּת וּלְמַלֹּאת מִשְׁבְּצוֹת הַהֲכָנוֹת מִטּוּב מְצִיאוּת הָעֶלְיוֹנִי וּמִזִּמְרַת הַיֵּשׁוּת לְלַמֵּד בְּנֵי <strong>יְהוּדָה</strong>.</p>
</blockquote>

<br>  

<blockquote>
<p>שָׂרֵי קֹדֶש מַה תֶּחֶרְדוּ לְקוֹרוֹת הַזְּמָן תִּזְעֲקוּ מִפְּנֵי יָם הַתְּלָאוֹת הַהוֹלֵךְ וְסוֹעֵר עֲלֵיכֶם סָגַר עֲלֵיכֶם מִדְבַּר הַמְּבוּכָה הִנֵּה יְהוּדָה יַכֶּה בַּמַּטֶה אֲשֶׁר בְּיַד שִׂכְלוֹ יָשִׂים יָם הַתְּלָאוֹת לֶחָרָבָה וְעוֹבְרֵי בְעֵמֶק הַבָּכָא לְפֶתַח תִּקְוָה יָשִׂים וּמֵי הַחָכְמָה לָהֶם חוֹמָה מִימִינָם וּמִשְּמֹאלָם בְּיָמָיו תִּוָּשַׁע <strong>יְהוּדָה</strong>.</p>
</blockquote>

<br>  

<blockquote>
<p>הַמַּעֲלָה נֶעֶלְתָה מִיּוֹם אֲשֶׁר רָכְבָה מַרְכְּבוֹת כְּבוֹדֶךָ וְהִתְגַּבְּרָה מִיּוֹם אֲשֶׁר הִתְחַבְּרָה בִּשְּלֵמוּתֶךָ פָּשְׁטָה מְעִילֵי הַהֲמוֹנוּת וְלָבְשָׁה רוּחָנוּת מְעִיל מַלְאֲכוּתֶךָ עָשְׂתָה לָהּ אַפִּרְיוֹן בְּנַפְשְׁךָ הַחֲשׁוּבָה רְפִידָתָהּ זְהַב פְּרִי דָתָהּ מֶרְכָּבָה סוֹדוֹת הַמֶּרְכָּבָה תּוֹכָה רָצוּף אַהֲבַת הַשְּׁלֵמִיוּת בְּךָ הִתְחַבְּרוּ אֲבִי הַמּוֹעֵצָה וְלַתְּבוּנָה אָמוֹן מֶלֶךְ <strong>יְהוּדָה</strong>.</p>
</blockquote>

<br>  

<blockquote>
<p>נִשְׁמָע בַּגּוֹיִם בְּכִי תַחֲנוּנֵי מַשְׂכִּילֵי עָם גָּזַר עֲלֵיהֶם הַזְּמָן בַּפְּרִידָה נִכְסְפָה גַם כָּלְתָה נַפְשָׁם לְחַצְרוֹתֶיךָ בָּחֲרוּ הִסְתּוֹפֵף בְּהֵיכְלֵי עֹנֶג חָכְמָתֶךָ לִרְוֹות מִדֶּשֶׁן שִׂכְלְךָ וְלִשְׁתּוֹת מִנַּהֲרֵי נַחֲלֵי דְבַשׁ תְּבוּנָתֶךָ יֹאמְרוּ מִי יַשְׁקֵנוּ מִן הַתְּעוּדָה מֵי בְּאֵר אֲבִי הַמּוֹעֵצָה מוֹצָא מַיִם חַיִּים אֲשֶׁר לֹא יְכַזְּבוּ מֵימָיו מִי יַעֲבָר־לָנוּ אֶל עֵבֶר יַמָּיו מִי יֵרֵד לָנוּ לְגַן עֶדְנוֹ וְיַזִּיל פְּרִי בְשָׂמָיו מִי יַעֲלֶה לָנוּ אֶל שָׁמָיו יִשְׁאֲלוּ מִמְּךָ בְּמֶתֶק שְׂפָתַיִם אַחַר בַּקָּשַת הַמְּחִילָה לְחַבֵּר אִמְרֵי שֶׁפֶר וּלְהַרְאוֹתָם פְּנִינֶיךָ תְּמוּרַת פָּנֶיךָ וּלְהוֹשִׁיט אֲלֵיהֶם אֶת שַׁרְבִיט חִנֶּךָ כִּי עֲשׁוּקִים בְּנֵי יִשְׂרָאֵל וּבְנֵי <strong>יְהוּדָה</strong>.
<br><br />
מִלְּשׁוֹן הַזָּהָב וְהָאַדֶּרֶת חֲנָנְךָ הָאֱלֹהִים נִבְקְעוּ מַעְיְנוֹת תְּהוֹמֵי הַתְּבוּנָה וְאֲרֻבּוֹת שְׁמֵי הַשֵּׂכֶל נִפְתְּחוּ צָדוּ מֶרְחֲבֵי הַתְּעוּדוֹת עַד אֲשֶׁר שׁוֹטְטוּ בְחוּצוֹת שִׂכְלָךְ קָצַר מַצַּע הַשֵּׂכֶל מֵהִשְׂתָּרֵעַ עַד בּוֹאוֹ מְלוֹן קִצֶּךָ וְיַעַר כַּרְמִלֶּךָ בְּךָ הִרְגִּיעָה הַתְּבוּנָה וּמָצְאָה לָהּ מָנוֹחַ נִלְאוּ הָעֵטִים לָחֹק מַעֲלָתְךָ פֶּן יַפְחִיתוּהָ וּלְתָאֵר יִפְעָתְךָ פֶּן יוֹרִידוּ הֲדָרָהּ וַהֲמוֹנָהּ יִתְיַצְּבוּ נְקוּבֵי רֵאשִׁית הַחָכְמָה יְרֻצוּן וְיִכּוֹנָנוּ אוּלַי יַשִּׂיגוּ אֲבַק נֶחֱשָלֶיךָ מָעוֹז רֹאשִי <strong>יְהוּדָה</strong>.</p>
</blockquote>

<br>  

<blockquote>
<p>הַיָּמִים נִגְלָה מַצְפּוּן סוֹדָם וְנִבְעוּ מַצְפּוּנֵי סִתְרָם פִּצֵּל שִׂכְלְךָ בָהֶם פִּצְלוֹת הַבֵּאוּר מַחְשׂף הַהַעֲלֵם אֲשֶׁר עַל סִתְרֵיהֶם מַה יוֹסִיפוּ עוֹד הַיָּמִים אֵלֶיךָ לְכָבוֹד אִם לַיָּמִים אַתָּה נִזְרָם וְאִם בֵּין כּוֹכָבִים לָהֶם יָד וָשֵׁם אַתָּה רֹאשׁ כּוֹכָבָם תְּסֻבֶּינָה אֲלֻמּוֹת מַהַלְלֵי הַיָּמִים וְתִשְׁתַּחֲוֶין אֶל זֹהַר מַעֲלָתֶךָ כִּי הָיִיתָ לְיִשְׂרָאֵל לְאָב וְנָשָׂאתָ אֶת עֲוֹן בֵּית <strong>יְהוּדָה.</strong></p>
</blockquote>

<br>  

<blockquote>
<p>רִנְנַת מְלִיצֵי הַזְּמָן מַה תֶּחֱשִׁי הַפּוֹרְטִים עַל פִּי הַנֵּבֶל לָמָּה תִּשְׁכְּבוּן בֵּין שְׂפַתָּיִם הֲקָצוֹר קָצְרָה יַד הַמְּלִיצָה מִפְּדוּת וְאִם אֵין בַּשּׁיר כֹּחַ לְהַצִּיל שְׂאוּ שַׁעֲרֵי הַמַּהֲלָל רָאשֵׁיכֶם וְהִנָּשְׂאוּ פִּתְחֵי הַמְּלִיצָה וְיָבוֹא מֶלֶךְ הַתְּעוּדוֹת אַבִּיר רֹעֵי הַתְּבוּנוֹת מִרְבַּץ הַהַשּׂגוֹת הָרוּחָנִיּוֹת מַעֲמַד הַצּוּרוֹת הַנִּפְרָדוֹת וְהָיָה כִּי יֹאמְרוּ מִי זֶה מֶלֶךְ הַתְּעוּדוֹת לְמִי כָּל חֶמְדַּת הַלְּבָבוֹת מִי הֵכִין הָרֵי הַתְּבוּנוֹת בְּכֹחוֹ מִי הֵנִיף יָדוֹ עַל נַהֲרֵי הַתְּעוּדָה בַעְיָם רוּחוֹ מִי שַׁעֲשׁוּעַ הַלְּבָבוֹת וְאָמוֹן אֵצֶל הַשְּׂכָלִים לְמִי תִּפְאֶרֶת הַמַּהֲלָלִים וַאֲמָרְתֶּם תִּפְאֶרֶת הַתְּעוּדָה וְתִפְאֶרֶת בֵּית דָּוִיד וְתִפְאֶרֶת יוֹשֵׁב יְרוּשָׁלַיִם עַל <strong>יְהוּדָה</strong>.</p>
</blockquote>

<br>  

<blockquote>
<p>פְּאֵר עַצְמוּתְךָ נַעֲלָה מֵהַדָּבָר אֲשֶׁר בּוֹ נִתְעַצֵּם וְכַאֲשֶׁר הָיָה מַה שֶׁבּוֹ יִתְעַצֵּם הַדּוֹמֵם חֹמֶר לַצּוֹמֵחַ וַאֲשֶׁר בּוֹ יִתְעַצֵּם הַצּוֹמֵחַ חֹמֶר לֶחָי וַאֲשֶׁר בּוֹ יִתְעַצֵּם הַחַי חֹמֶר לַמְּדַבֵּר כֵּן הַדָּבָר אֲשֶׁר בּוֹ נִתְעַצֵּם הַמְּדַבֵּר חֹמֶר אֶל מַה שֶׁבּוֹ נִתְעַצַּמְתָּ עַד כִּי כּוֹכְבֵי הַשָּמַיִם וּכְסִילֵיהֶם הָיוּ שָׂרֵי <strong>יְהוּדָה</strong>.</p>
</blockquote>

<br>  

<blockquote>
<p>מַעֲלָתְךָ שָׁמְעוּ הַלִּמּוּדִיּוֹת וַיְאַשְּרוּךָ רָאוּ הֲלִיכוֹת שִׂכְלְךָ הַטִּבְעִיּוֹת וַיְהַלְלוּךָ לְשֵמַע אֹזֶן יִשְמְעוּ לְךָ הָאֱלֹהִיּוֹת וַיְפָאֲרוּךָ לָקְחוּ מִזִּמְרַת הַמַּאֲמָרִים וּמִפְּנִינֵי הַתְּהִלּוֹת וַיַעֲשׂוּם עַל רֹאש תְּהִלָּתְךָ עֲטָרוֹת וַיִּתְּנוּם בְּיַד לְשׁוֹן הַיָּמִים עַל הַסֵּדֶר עֵדֶר עֵדֶר וְהַשֵּׂכֶל עָבַר לִפְנֵיהֶם וַיִשְׁתַּחוּ וַתִּגַּשְׁנָה הַלִּמּוּדִיּוֹת הֵנָּה וְיַלְדֵיהֶן רִאשׁוֹנָה הוֹדְךָ תֶחֱזֶינָה וְאַחַר נִגְּשׁוּ הַטִּבְעִיּוֹת וַתִּשְׁתַּחֲוֶינָה וְאַחַר נִגַּש מַה שֶׁאַחַר הַטֶּבַע וַיִּשְׁתַּחוּ אַרְצָה שֶׁבַע פְּעָמִים וַיֹּאמַר שָׁלוֹם לְנֵזֶר הַיָּמִים מַדּוּעַ גְּנָבוּךָ אַחֵינוּ אִישׁ <strong>יְהוּדָה</strong>.</p>
</blockquote>

<br>  

<blockquote>
<p>הַשּׁוֹקֵד בְּשַׁעֲרֵי הַתְּבוּנָה אִם הִתְחַבְּרוּת הַסִּבּוֹת הַדּוֹמוֹת סִבַּת שְׁלֵמוּת הָעֶצֶם וּכְפִי הַסִּבּוֹת הַמִּתְנַגְּדוֹת תִּהְיֶינָה בַּהֲוָיָה יִהְיֶה שִׁנּוּי מַעֲלַת הָעֲצָמִים יָדַעְנוּ כִּי הַסִּבּוֹת הַמִּתְנַגְּדוֹת בְּךָ הִתְחַבְּרוּ יִתְלַכְּדוּ וְלֹא יִתְפָּרָדוּ הִתְאַחֲדוּ בְךָ הַכֹּחוֹת הַשָּׁמַיְמִיּוֹת וְהַטִּבְעִיּוֹת וַיִהְיוּ לַאֲחָדִים בְּךָ אִישׁ הָאֱלֹהִים אֲשֶׁר בָּאתָ מִיהוּדָה.</p>
</blockquote>

<br>  

<blockquote>
<p>בְּחַדְרֵי גַלְגַּלֵּי הֵיכָלוֹ נִצָּבָה הַחָכְמָה לְפָנִים כְּבוֹדָה בַת מֶלֶךְ פְּנִימָה בְּתוּלָה וְאִישׁ לֹא יְדָעָהּ הִתְפָּרְצוּ נְשִׂיאֵי הָאָרֶץ לַחֲזוֹת בְּנָעֳמָהּ וַיִּלְאוּ לִמְצֹא הַפֶּתַח עַד בּוֹא אֲשֶׁר לוֹ מִשְׁפַּט הַגְּאֻלָּה גוּר אַרְיֵה <strong>יְהוּדָה</strong>.</p>
</blockquote>

<br>  

<blockquote>
<p>הַלְּבָבוֹת אַחֲרֶיךָ בַּשְּבִי תֵלַכְנָה לֹא יִסַּבּוּ בְּלֶכְתָּם אֶל אֲשֶׁר יִהְיֶה רוּח מְגַמָּתְךָ לָלֶכֶת שָׁמָּה הַרוּחַ לָלֶכֶת וּבְהִנָּשֵׂא רַעְיוֹנֶיךָ אוֹפַנֵּי מְגַמָּתָם יִנָּשְׂאוּ לְעֻמָּתָם כִּי רוּחַ הַלְּבָבוֹת בְּאוֹפַנֵּי מַעֲלָתָם בְּהִנָּשְׂאָם יִנָּשְׂאוּ וּבְעָמְדָם יַעֲמֹדוּ יָשִׂימוּ בְלִבְּךָ תַחֲנוֹתָם שָׁמָּה יָשְׁבוּ כִסְאוֹת לַלְּבָבוֹת הַנִּשָּׂאוֹת וְהָעֲדִינוֹת הַפַּרְתְּמִים וְשָׂרֵי הַמְּדִינוֹת וְהָיָה כִּי יִשְׁאֲלוּ אָנָה פָּנוּ לִבּוֹת הַצְּבָאִים אַיֵּה בֵּית הַנְּדִיבוּת וְאַיֵּה אֹהֶל מִשְׁכְּנוֹת הָרַעְיוֹנִים כֻּלָּם יַעֲנוּ וְיֹאמְרוּ הִנֵּה אֲנַחְנוּ פֹּה <strong>בִיהוּדָה</strong>.</p>
</blockquote>

<br>  

<blockquote>
<p>הַנִּמְצָא בְּאַפְסֵי הַתְּעוּדוֹת בְּךָ חָפֵץ הַשֵּׂכֶל לְהַרְאוֹת הָעַמִּים וְהַשָּרִים אֶת יָפְיוֹ וַיִּקַּח מִצַּמֶּרֶת אֶרֶז הַתְּעוּדוֹת וּמֵרֹאש יוֹנְקוֹת הַמְּזִמָּה רַךְ קָטַף וַיִּתְּנֵם לַאֲחָדִים בְּיַד שִׂכְלְךָ וַיִּטַּע בְּלִבְּךָ אָהֳלֵי אַפַּדְנוֹ וַיִּמְשָׁחֲךָ שֶׁמֶן שְׂשׂוֹנוֹ מֵחֲבֵרֶיךָ לֹא יָשׁוּט כִּי אִם בִּרְחוֹבוֹת שִׂכְלֶךָ וְלֹא יִרְכַּב כִּי אִם מַרְכְּבוֹת כְּבוֹדֶךָ וְלֹא יִתְפָּאֵר כִּי אִם בָּךְ שְׁלָחֲךָ הַשּׂכֶל לָנוּ לְמִחְיָה בְּקַנֹּאתוֹ לִבְנֵי יִשְׂרָאֵל וִיהוּדָה.</p>
</blockquote>

<br>  

<blockquote>
<p>בְּרַעְיוֹנִים חֻקְקָה הַדְרַת יִקְרַת מִשְׁרַת צוּרַת כְּבוֹדֶךָ יִשְׁתּוֹקְקוּ הָרַעְיוֹנִים לָשֵׂאת מִדַּבְּרוֹת סוֹדֶךָ יִשָּאוּךָ הַלְּשׁוֹנוֹת הָעֲדִינוֹת עַל כֶּתֶף שִׁיר תְּהִלָּתָם וְיִסְבְּלוּךָ עַל דַּבֶּשֶׁת תִּפְאֶרֶת מְלִיצָתָם הֲרָאִיתָ אָבִי כּוֹכְבֵי אֵל אֲשֶׁר פִּגְּרוּ מֵעֲבֹר אֶת נַחַל מַעֲלָתֶךָ וַאֲשֶׁר לֹא הִשִּיגוּ בִּמְרוּצָתָם אֲבַק הַמַּעֲלוֹת הַנֶּחֱשָׁלוֹת אַחֲרֶיךָ פַּחַת <strong>יְהוּדָה</strong>.</p>
</blockquote>

<br>  

<blockquote>
<p>אוֹתְךָ רָאִיתִי תְּלִי בֵּין הַחֲכָמִים מִתְנַשּׂא כַּאֲשֶׁר רָאִיתִי תְּלִי בָעוֹלָם מְאַחֵז פְּנֵי כִסֵּא וְכַאֲשֶׁר הָיָה הַתְּלִי מַבְרִיחַ מִן הַקָּצֶה אֶל הַקָּצֶה מַחְבִּיר מֶרְחֲבֵי הַמְּאוֹרִים וַיְשִׂימֵם חֲבֵרִים אִם הֵם רְחָבִים כִּי הוּא יְחַבְּרֵם בְּיַעַן הוּא בְרִיחָם וְרֹאשׁוֹ מַזְרִיחַ וּזְנָבוֹ מַקְדִּיר כֵּן אֲדֹנִי בְשִׂכְלוֹ מְחַבֵּר מֶרְחֲבֵי הַתְּעוּדוֹת יַקְדִּיר מְאוֹרֵי הַמִּתְחַכְּמִים וְיַשְׁקִיט שְׁאוֹן קָמִים כִּי הַשֶּׁמֶש בַּמְּרוֹמִים יְקַנֵּא אֶת <strong>יְהוּדָה</strong>.</p>
</blockquote>

<br>  

<blockquote>
<p>רָאוּ הֲלִיכוֹת שִׂכְלְךָ הַלְּבָבוֹת וְנִבְהָלוּ אֶשְׁתּוֹלְלוּ הָרַעְיוֹנִים יֹאמְרוּ מִי יַעֲלֶה נַפְשֵׁנוּ הַמַּעֲלוֹת אֲשֶׁר יָרְדָה בְּמַעֲלוֹת אָחָז עָלָה עִיר גִּבּוֹרִים שָׂרָה עִם אֱלֹהִים וְעִם אֲנָשִׁים אָבִי הֲלֹא תַגִּיד לָנוּ הַדֶּרֶךְ נַעֲלֶה בָהּ הֲלֹא תִתֵּן לָנוּ יָד לַעֲלוֹת אֶל הַמֶּרְכָּבָה נֵזֶר הַיָּמִים וְתִפְאֶרֶת הַמַּהֲלָלִים הַרְאֵנוּ נָא אֶת מְבוֹא עִיר הַשְּׂכָלִים נְהַר הַשּׂכֶל הַיּוֹצֵא מֵהָעֵדֶן הָרוּחָנִי הֲלֹא תַשְׁקֵנוּ מִנַּחַל עֲדָנֶיךָ כִּי עָיְפָה נַפְשֵׁנוּ לְהַבְלֵי הַנְּעוּרִים הֲמָאֹס מָאַסְתָּ אֶת <strong>יְהוּדָה</strong>.</p>
</blockquote>

<br>  

<blockquote>
<p>הַיָּמִים נִכְבָּדוֹת מְדֻבָּר בָּכֶם בְּשֶׁכְּבָר קָם לְמַטֵּה יֵשַׁע צִיץ צָץ בְּהֵיכְלֵי הַתְּעוּדָה וּפֶרַח פָּרַח בְּגַנֵּי הַתְּבוּנָה הֵאִירוּ נִיצוֹצֵי בְרָקָיו וְהִתְלַקְּחוּ חַשְׁמַלֵּי זְהָרָיו יִחְיוּ נְשׁוּכֵי הַזְּמָן לְרֵיחוֹ זָרַח אוֹר הַתְּבוּנָה בְּמִצְחוֹ וְאִם הַשּׂכֶל יָם הִנּוֹ בְרִיחוֹ אֲדֹנָי צְבָאוֹת שְׁלָחָהוּ וְרוּחוֹ הוּא לְבָדוֹ גְאוֹן עֻזְּכֶם הַמַּלְבִּישְׁכֶם עֶדְנֵי הַתְּהִלָּה הַמַּעֲלֶה עַל לְבוּשְׁכֶם עֲדִי זְהַב הַמַּעֲלָה כִּי הוֹאִיל הַשּׂכֶל וְיָצָא מִמְּקוֹמוֹ וְיָרַד מֵעַל הָרֵי בְשָׂמִים וְדָרַךְ עַל בָּמֳתֵי הַיָּמִים וְחָלַף <strong>בִּיהוּדָה</strong>.</p>
</blockquote>

<br>  

<blockquote>
<p>נָכוֹן הַדָּבָר וְכֵן הַשֹּׁרֶש וְהָעִקָּר בְּעֵינֵי חַכְמֵי הַמֶּחְקָר לְהוֹצִיא יָקָר</p>
</blockquote>

<blockquote>
<p>מִגֶּדֶל זוֹלָל</p>
</blockquote>

<blockquote>
<p>וְלֹא יְהֻלָּל</p>
</blockquote>

<blockquote>
<p>מַשְׂכִּילֵי עָם וְזַרְעָם</p>
</blockquote>

<blockquote>
<p>בְּזָר עָם וְלָכֵן רָחַש לִבִּי דָבָר כִּי מִי אֲשֶׁר יְחֻבָּר</p>
</blockquote>

<blockquote>
<p>אֶל הַחַיִּים הַנִּצְחִיִּים גָּבָר</p>
</blockquote>

<blockquote>
<p>כְּבָר נִשְׁבַּעְתִּי יָצָא מִפִּי צְדָקָה כִּי בְגֶדֶר הָאָדָם אַל תֵּחַד כְּבוֹדוֹ כִּי כַאֲשֶׁר נִקְרָא לַשֶּׁמֶש מִין וְאִם הוּא יְחִידִי כֵּן אֶקְרָאֲךָ מִין וָיַחַשׂ לַתְּעוּדָה כִּי כֹה אָמַר אֲדֹנָי אֶל <strong>יְהוּדָה</strong>.</p>
</blockquote>

<br>  

<blockquote>
<p>לְחַדֵּש מַמְלֶכֶת כְּבוֹדֵנוּ יָצָאתָ לְיֵשַׁע עַמֵּנוּ הַנְּבֻכִים בִּנְתִיבוּת הַמּוֹעֵצָה סָגַר עֲלֵיהֶם מִדְבַּר הַסְּפֵקוֹת יָדַעְתָּ חֲנֹתֵנוּ בְּמִדְבַּר הַמְבוּכָה וְהָיִיתָ לָנוּ לְעֵינָיִם גַּם בְּרָכוֹת יַעְטוּךָ מוֹרֵה צֶדֶק הַיּוֹם גַּלּוֹתָ חֶרְפַּת הַזְּמָן מֵעָלֵינוּ בַּהֲסִירְךָ הָעִבְרִים הַעִוְרִים וְהַפִּסְחִים הַפּוֹסְחִים עַל סְעִפֵּי הַשְּׁאֵלוֹת בְּהַנְחֵל עֶלְיוֹן אוֹתְךָ מִבְחַר הַיְּדִיעוֹת וּמֵיטַב הַהַשָּׂגוֹת הַרוּחָנִיּוֹת נֶאֶמְנֵי הַמְּצִיאוּת בַּאֲשֶׁר חֲנָנְךָ שֶׁפַע יַמֵּי הַתְּבוּנוֹת וּפָנָה דֶרֶךְ מְבוֹא שֶׁמֶש הַשֵּׂכֶל וַיְגַל אֶת מָסַךְ <strong>יְהוּדָה</strong>.</p>
</blockquote>

<br>  

<blockquote>
<p>מַמְלֶכֶת קְדוֹשֵׁי עֶלְיוֹן וְשַׂרְפֵי זְבוּל לְפָנִים הִתְעוֹלְלוּ בְּפִי עוֹלְלִים וְיוֹנְקִים וְשָׁב הַשּׂכֶל מַטָּרָה לְחִצֵּי הַסְּכָלִים יִתְהוֹלְלוּ בְחוּצוֹתָיו וְיִשְׁתַּקְשְׁקוּן בִּרְחוֹבוֹתָיו מֵבִין עִם תַּלְמִיד עַד אֲשֶׁר יְהוּדָה גָּבַר בְּאֶחָיו וּלְנָגִיד שָׂמוּהוּ וְנִגְלָה פְּנֵי לְבוּשׁוֹ וַתִּכְהִין עֵינֵיהֶם מֵחַשְׁמַלֵּי זֹהַר יִפְעָתוֹ יֶחֱזוּ יַעְרַת דְּבַש הַשּׂכֶל וְאֵין מַשּׂיג יָדוֹ אֶל פִּיו יִרְאוּ כִּי קָרַן אוֹר פָּנָיו וַיִּירְאוּ מִגֶּשֶׁת אֵלָיו וַיִּגַשׁ אֵלָיו <strong>יְהוּדָה</strong>.</p>
</blockquote>

<br>  

<blockquote>
<p>הַשּׂכֶל יִשְׁגּוּ צֹאנִי בְּכָל הָרָיו נָבוֹכוּ בְּכָל אֲפִיקֵי הַתְּבוּנָה יִתְעוּ בַגֵאָיוֹת שְׂפֻנֵי טְמוּנֵי הַמְּזִמָּה לֹא מָצְאוּ מָנוֹחַ לְכַף רַגְלָם יֵצְאוּ יָצוֹא וָשׁוֹב יִתְעוּ בִנְתִיבוֹתֶיהָ קָדְרוּ עֲלֵיהֶם כּוֹכְבֵי הַחָכְמָה וְתוּשִׁיָּה נִדְּחָה מֵהֶם עַד צָמַח מֵאֶרֶץ אֱמֶת יֶהְגֶּה חִכְּךָ וְנִשְׁקַף מִשְּׁמֵי שִׂכְלְךָ צֶדֶק יִקְרָאֵהוּ הַזְּמָן לְרַגְלֶךָ וְעָלָה מִפְּאַת קֵדְמָה כּוֹכַב שִׂכְלֶךָ לְאוֹר חִצָּיו יְהַלֵּךְ וְאָסַף נִדְחֵי יִשְׂרָאֵל וּנְפוּצוֹת <strong>יְהוּדָה</strong>.</p>
</blockquote>

<br>  

<blockquote>
<p>לֹא יָבוֹזוּ לְשִׁכּוֹרֵי אַהֲבָתְךָ אַחֲרֶיךָ יָרוּצוּ וְלֹא יִיגָעוּ יֵלְכוּ וְלֹא יִיעָפוּ בְּאַוַּת נַפְשָׁם רוּחַ נְדִיבָתְךָ יִשְׁאָפוּ כָּעָב הָעֲטוּפִים בְּרָעָב לְמַלֵּא נַפְשָׁם כִּי תִרְעָב עוּרָה כְבוֹדִי יַעֲרֹף כַּמָּטָר לִקְחֲךָ וְלָבָשׁ בִּגְדֵי נָקָם וְרַחַף עַל הַלְּבָבוֹת וְכַבֵּה לַהַב חִשְׁקָם לָמָּה יֹאמְרוּ בָעַמִּים נִמְצָא קֶשֶׁר בְּאִיש <strong>יְהוּדָה.</strong></p>
</blockquote>

<br>  

<blockquote>
<p>הָיְתָה הָאֱמוּנָה אֱמוּנָה טְמוּנָה בְּחַדְרֵי הֵיכְלֵי מַשְׂכִּילֵי עָם סֹגֶרֶת וּמְסֻגֶּרֶת מִפְּנֵי אֵימַת חֲמַת חָכְמַת הַמְּצִיקִים הַטּוֹעֲנִים קוֹדֶרֶת הַחוֹדֶרֶת לָהֶם אֲשֶׁר כּוֹנְנוּ חִצֵּי גַאֲוַת הַנִּצּוּחַ עַל יֶתֶר לְנַסּוֹת בְּמַסּוֹת וּבְהַטְעָאוֹת וּבְאוֹתוֹת וּבְמוֹפְתִים וַיְהִי אֲדֹנָי אֶת יְהוּדָה וַיֹּרֶשׁ אֶת יֹשְׁבֵי הָעֲמָקִים וּבְפֹעַל כַּפָּיו נוֹקֵש רֶשַׁע הִגָּיוֹן כִּי פָקַד אֲדֹנָי צְבָאוֹת אֶת עֶדְרֹו אֶת בֵּית <strong>יְהוּדָה</strong>.</p>
</blockquote>

<br>  

<blockquote>
<p>כָּזֹאת וְכָזֹאת יָעַץ יְהוּדָה יִשְׁאַג בְּסִפְרֵי הַנִּצּוּחַ מִשַּׁעַר לְשַׁעַר כְּאַרְיֵה בְּבַהֲמוֹת יַעַר וְיִנְהוֹם וְיֹאחַז טֶרֶף הַחָכְמוֹת וְיַפְלִיט גָּנוֹן וְהִצִּיל פָּסוֹחַ וְהִמְלִיט וְלֹא הָיָה בְּיוֹם אַפּוֹ פָּלִיט מָשַׁח אֲדֹנָי אוֹתוֹ לְבַשּׂר עֲנָוִים נָתַן לוֹ לְשׁוֹן לִמּוּדִים נִלְחַם מִלְחָמוֹת הָאֱמוּנָה וְהֵסִיר מַסְוֵה הַבֹּשֶׁת מֵעַל פְּנֵי פְנִינֶיהָ וְהֶעֱלָה נֵר הַשּׂכֶל אֶל עֵבֶר פָּנֶיהָ לְהַרְאוֹת הָעַמִּים וְהַשּׂרִים אֶת יָפְיָה כִּי לֹא אַלְמָן יִשְׂרָאֵל וִיהוּדָה.</p>
</blockquote>

<br>  

<blockquote>
<p>לְמִיּוֹם נִגְלוּ עַל לְשׁוֹנְךָ שְׂעִפֵּי הַתְּעוּדָה שֹׁרְשׁוּ בְּלִבְּךָ גִּזְעֵיהֶם נֶאֶלְמוּ דּוּמִיָּה הַמִּתְחַכְּמִים הִשְׁלִיכוּ יְהָבֵי הַחָכְמָה עָלֶיךָ יִרְאוּ אֶת נַפְשָׁם בַּמּוֹרָד וִיהוּדָה עִם אֵל וְעָם קדוֹשִׁים רָד יֹאמְרוּ מִי עָלָה שָׁמַיִם וְיָרַד יִשְׁמְרוּ לְפִיהֶם מַחְסוֹם כִּי לַיְלָה לָהֶם מֵחָזוֹן וְחָשְׁכָה לָהֶם מִקְּסֹם וְנָחַל אֲדֹנָי אֶת יְהוּדָה.</p>
</blockquote>

<br>  

<blockquote>
<p>סוּר טְמֵא שְׂפָתַיִם קָרְאוּ לִי רַעְיוֹנַי מַה תֶּחֱרַץ לְתָאֵר יְרַקְרַק חָרוּץ לֹא יְתֹאַר לָנֶצַח בֶּחָרוּץ יוּדַשׁ קֶצַח וּמַה יִהְיֶה הַתִּפְאֶרֶת בְּתָאָרְךָ הַזָּהָב בְּעֹפֶרֶת הַנַּח עַל מִשְׁמַרְתּוֹ אַל תִּגַּע בּוֹ כִּי קִדַּשְׁתּוֹ נַעֲלָה מֵאֲשֶׁר תְּהַדְּרֵהוּ וְכָבוֹד וְהָדָר תְּעַטְרֵהוּ וְנִפְלָא מֵאֲשֶׁר בִּמְחוּגַת הַשּׁיר תְּתָאֲרֵהוּ יִצְלַח מִזַּרְעוֹ אִישׁ ישֵׁב עַל כִּסֵּא דָוִיד וּמוֹשֵׁל עוֹד <strong>בִּיהוּדָה</strong>.</p>
</blockquote>

<br>  

<blockquote>
<p>אֶפְרַיִם הֲלֹא תְּקַנֵּא אֶת יְהוּדָה הִפְלִיא עֵצָה הִגְדִּיל תּוּשִׁיָּה בִּצַּע אֶמְרַת קְדוֹשֵׁי עֶלְיוֹן כִּי הוֹשִׁיעַ אֲדֹנָי מְשִׁיחוֹ יַעֲנֵהוּ מִשְׁמֵי קָדְשׁוֹ הֲלֹא יָצָא גַּם מְשִׁיחֲךָ לְיֵשַׁע עַמֶּךָ מַדּוּעַ בֹּשֵש רִכְבּוֹ לָבוֹא וְהַיּוֹם הַזֶּה יוֹם בְּשׂוֹרָה וְאֲנַחְנוּ מַחְשִׁים לֹא כֵן אֲנַחְנוּ עֹשִׂים עַד מָתַי אַתָּה לֹא תְרַחֵם אֶת יְרוּשָׁלַיִם וְאֵת עָרֵי <strong>יְהוּדָה</strong>.</p>
</blockquote>

<br>  

<blockquote>
<p>מֵעַל לְכוֹכְבֵי אֵל הוּכַן בְּחֶסֶד כֵּס מַעֲלָתוֹ וּמוֹשַׁב אֱלֹהִים יָשַׁב בְּלֵב יַמֵּי הַתְּבוּנָה מִבְנֵה צֶדֶק בָּנוּי כְּמוֹ רָמִים עַמּוּד הָעוֹמֵד עַל עַמּוּדֵי הָאֱמוּנָה וְעַל רִצְפַּת הַהַשּׂגוֹת הָרוּחָנִיוּת אֲשֶׁר נָטָה לְשֶׁבֶת הַיְּדִיעוֹת הָאֲמִתִּיּוֹת צְרוּפוֹת בַּעֲלִיל הַמּוֹפְתִים מְזֻקָּקִים שִׁבְעָתָיִם וְנִשְׁעָן לִגְבוּל הַמַּעֲלוֹת הָרָמוֹת אִם יָמוּשׁוּ הָרֵי הַשֵּׂכֶל וְגִבְעוֹת הָאֱמוּנָה תְּמוּטֶינָה וְכַנְפֵי שַׂרְפֵי הַקֹּדֶשׁ תְּרַפֶּינָה וְכָשַׁל כֹּח זְרוֹעוֹת הַמְּזִמָּה כָּשַׁל גַּם <strong>יְהוּדָה</strong>.</p>
</blockquote>

<br>  

<blockquote>
<p>יְהוּדָה יַעֲלֶה בְּמַעֲלוֹת הַשֵּׂכֶל יִרְאֶה נְתִיבוֹת הַזְּמָן תַּחְתָּיו שָׁחֲחוּ רַחֲבֵי הַסְּפֵקוֹת נָתַן לוֹ הַשֵּׂכֶל מַהֲלָכִים בֵּין הָעֹמְדִים לְפָנָיו סָחַר סַחֲרֵי הַתְּעוּדָה וְהִרְוִיחַ שָׁקַד עַל שַׁעֲרֵי הַיֹּשֶׁר וְהִצְלִיחַ יְשַׁלַח שָׁרָשָׁיו עַל יוּבַל הַשֵּׂכֶל וּמֵרֵיחַ מֵי הַתְּבוּנָה יַפְרִיחַ וְהָיָה לְאָב לְיוֹשֵׁב יְרוּשָׁלַיִם וּלְבֵית <strong>יְהוּדָה</strong>.</p>
</blockquote>

<br>  

<blockquote>
<p>קְחָה דּוֹד הַנַּעְלֶה</p>
</blockquote>

<blockquote>
<p>זְמִרוֹת הַגֹּלֶה</p>
</blockquote>

<blockquote>
<p>לְךָ עֹפֶר יִכְלֶה</p>
</blockquote>

<blockquote>
<p>וְנַפְשׁוֹ תִּתְעַטָּף</p>
</blockquote>

<blockquote>
<p>וְתוֹך חִשְׁקוֹ רָצוּף</p>
</blockquote>

<blockquote>
<p>וְנָהַר יַעְרַת צוּף</p>
</blockquote>

<blockquote>
<p>זְמִירָיו לָךְ יָצוּף</p>
</blockquote>

<blockquote>
<p>וּבִיהוּדָה שָׁטָף</p>
</blockquote>

<blockquote>
<p>וְלָקַח צַמֶּרֶת</p>
</blockquote>

<blockquote>
<p>פְּאֵר לָךְ לַעְטֶרֶת</p>
</blockquote>

<blockquote>
<p>וּמִכָּל מַחְבֶּרֶת</p>
</blockquote>

<blockquote>
<p>מְלִיצָה רַךְ קָטָף</p>
</blockquote>

<blockquote>
<p>צְבִי עַיִן תִּפְקַח</p>
</blockquote>

<blockquote>
<p>וְשׁוּּר קִטֵּר יִרְקָח</p>
</blockquote>

<blockquote>
<p>וּמִפִּי עֵטוֹ קַח</p>
</blockquote>

<blockquote>
<p>לְךָ סַמִּים נָטָף.</p>
</blockquote>

<br>  

<blockquote>
<p>וַיְהִי כִּרְאוֹת הַשָּׂר הַשִּׁירִים הַהֲדוּרִים</p>
</blockquote>

<blockquote>
<p>עַל אָפְנַיהֶם דְּבוּרִים</p>
</blockquote>

<blockquote>
<p>וְהַמְּלִיצוֹת הַנִּמְרָצוֹת</p>
</blockquote>

<blockquote>
<p>בִּזְהַב הַחֵן מְשֻׁבָּצוֹת</p>
</blockquote>

<blockquote>
<p>נָפַל אַרְצָה עַל פָּנָיו</p>
</blockquote>

<blockquote>
<p>וַיִּבֶז בְּעֵינָיו לְכָל עֲדָנָיו</p>
</blockquote>

<blockquote>
<p>וּלְאוֹצְרוֹת מִכְמַנָּיו</p>
</blockquote>

<blockquote>
<p>וּלְגִנְזֵי בְרוֹמָיו</p>
</blockquote>

<blockquote>
<p>וַיֹּאמֶר כִּי שִׁירִים כָּאֵלֶה לֹא רָאָה מִיָּמָיו</p>
</blockquote>

<blockquote>
<p>וְלֹא רָאָה כָזֹאת מְלִיצָה נִכְבָּדָה</p>
</blockquote>

<blockquote>
<p>לְמִיּוֹם סוּר אֶפְרַיִם מֵעַל יְהוּדָה</p>
</blockquote>

<blockquote>
<p>וַיִּשְׁאָלֵנִי הַשָּׂר וַיֹּאמַר הָאִם חִבַּרְתָּ לוֹ עוֹד שִׁירִים</p>
</blockquote>

<blockquote>
<p>וָאַעַן וָאֹמַר חִבַּרְתִּי לוֹ וְלַאֲחֵרִים</p>
</blockquote>

<blockquote>
<p>עוֹד שִׁירִים מְפֹאָרִים</p>
</blockquote>

<blockquote>
<p>וַיֹּאמֶר הַשָּׂר אֱמָר־נָא בְּחַסְדֶּךָ אֵיךְ הָיָה הַמַּעֲשֶׂה</p>
</blockquote>

<blockquote>
<p>וָאַעַן וָאֹמַר לֹא אֲכַחֵד מֵאֲדֹנִי וְלֹא אֲכַסֶּה</p>
</blockquote>

<blockquote>
<p>הָיָה יְהוּדָה גּוּר אַרְיֵה בְּאַחַת מִן הֶעָרִים</p>
</blockquote>

<blockquote>
<p>וְאִתּוֹ לְחֶבְרָתוֹ אֶחָד מִבְּנֵי הַשּׂרִים</p>
</blockquote>

<blockquote>
<p>וְלוֹ יָד וָשֵׁם בְּכָל אַרְבָּעָה וְעֶשְׂרִים</p>
</blockquote>

<blockquote>
<p>בִּנְיָמִין שְׁמוֹ בַּעַל מִדּוֹת נִכְבָּדוֹת</p>
</blockquote>

<blockquote>
<p>וְלוֹ בְּכָל חָכְמָה עֶשֶׂר יָדוֹת</p>
</blockquote>

<blockquote>
<p>הוּא הָיָה אֲבִי כָּל חָכְמֵי הַמִּסְפָּר וְהַתִּשְׁבֹּרֶת</p>
</blockquote>

<blockquote>
<p>וְרִאשׁוֹן לְמִקְרָא וּלְמָסֹרֶת</p>
</blockquote>

<blockquote>
<p>וּלְמַעֲלוֹתָיו וּלְחָכְמוֹתָיו אֵין מִסְפָּר</p>
</blockquote>

<blockquote>
<p>וְאִישׁ לֹא יִרְאֵהוּ בְעֵינָיו לֹא יַאֲמִין כִּי יְסֻפָּר</p>
</blockquote>

<blockquote>
<p>וַיְהִי הַיּוֹם גָּרְסָה נַפְשִׁי לְתַאֲוָה</p>
</blockquote>

<blockquote>
<p>וְהִשְׁתּוֹקְקָה אֶל אַהֲבָתָם הַחֲשׁוּבָה</p>
</blockquote>

<blockquote>
<p>לְחַדֵּשׁ הַיְּדִידוּת וּלְעוֹרֵר הָאַהֲבָה</p>
</blockquote>

<blockquote>
<p>וּלְחַבֵּר לָהֶם שִׁיר יְסַפֵּר מַעֲלָתָם</p>
</blockquote>

<blockquote>
<p>וְאֶת יְקָר תִּפְאֶרֶת גְּדֻלָּתָם</p>
</blockquote>

<blockquote>
<p>וְזֶה הַשִּׁיר אֲשֶׁר חִבַּרְתִּי לִשְׁמָם</p>
</blockquote>

<blockquote>
<p>לִדְרשׁ טוֹבָתָם וֹשְׁלוֹמָם</p>
</blockquote>

<blockquote>
<p>עֵקֶב הָיְתָה רוּחַ אַחֶרֶת עִמָּם</p>
</blockquote>

<br>  

<blockquote>
<p>תֵּבֵל נִשְׁחַת הוֹדוֹ נִפְחָת</p>
</blockquote>

<blockquote>
<p>יָמִים אֵימִים בָּם מָשְׁחָתָם</p>
</blockquote>

<blockquote>
<p>שֻׁנָּה טַעְמָם נִגְלָה מוּמָם</p>
</blockquote>

<blockquote>
<p>הָהּ כִּי שֻׁדָּדָה אַדַּרְתָּם</p>
</blockquote>

<blockquote>
<p>אֵין מִתְאַזֵּר אֵין עֹז אֹזֵר</p>
</blockquote>

<blockquote>
<p>חֵץ פִּתְאוֹם הָיוּ מַכֹּתָם</p>
</blockquote>

<blockquote>
<p>נִשְׁאַר בָּעִיר שַׁמָּה וּבְעִיר</p>
</blockquote>

<blockquote>
<p>אֵין אִישׁ מֵעִיר יָעִיר אֹתָם</p>
</blockquote>

<blockquote>
<p>רַק מִתְהַלֵּל אוֹ מִתְהוֹלֵל</p>
</blockquote>

<blockquote>
<p>יִסְתַּלְסָלוּ בִּקְוֻצּוֹתָם</p>
</blockquote>

<blockquote>
<p>וּזְבוּבֵי מָוֶת יַבְאִישׁוּ</p>
</blockquote>

<blockquote>
<p>רִקְחֵי הַבִּין וּרְכֻלּוֹתָם</p>
</blockquote>

<blockquote>
<p>אֵי אַנְשֵׁי הַשּׁם אַיֵּה הַ-</p>
</blockquote>

<blockquote>
<p>שּׂרִים וּפְנִינֵי אִמְרוֹתָם</p>
</blockquote>

<blockquote>
<p>אַיֵּה מָקוֹר מַיִּם חַיִּים</p>
</blockquote>

<blockquote>
<p>לַשְׁקוֹת הָעָם עֵת צִמְאָתָם</p>
</blockquote>

<blockquote>
<p>מִי יוֹרֵנוּ מִי יַרְאֵנוּ</p>
</blockquote>

<blockquote>
<p>מַרְאוֹת שֵׂכֶל וּתְמוּנוֹתָם</p>
</blockquote>

<blockquote>
<p>וּנְדִיבֵי עָמִים נֶאְסָפוּ</p>
</blockquote>

<blockquote>
<p>כִּי נִכְסָפוּ אֶל עִלָּתָם</p>
</blockquote>

<blockquote>
<p>אֵין אִישׁ בַּדּוֹר פֶּרֶץ יִגְדּוֹר</p>
</blockquote>

<blockquote>
<p>יָשִׁיב הָעָם מֵחַטָּאתָם</p>
</blockquote>

<blockquote>
<p>לוּלֵי כִּי עַתָּה מִקָּרוֹב</p>
</blockquote>

<blockquote>
<p>אָסַף הָאֵל אֶת חֶרְפָּתָם</p>
</blockquote>

<blockquote>
<p>וַיָּסַר אֹפֶל עֵינֵיהֶם</p>
</blockquote>

<blockquote>
<p>וַיָּאֶר כַּיּוֹם חֶשְׁכָתָם</p>
</blockquote>

<blockquote>
<p>בִּשְׁנֵי כוֹכָבִים הֵאִירוּ</p>
</blockquote>

<blockquote>
<p>וַיַּשְׂכִּילוּ מִדֵּי צֵאתָם</p>
</blockquote>

<blockquote>
<p>הֵמָּה בִנְיָמִן וִיהוּדָה</p>
</blockquote>

<blockquote>
<p>חֶמְדַּת יָמִים וּסְגֻלָּתָם</p>
</blockquote>

<blockquote>
<p>כִּי הֵמָּה לִמְנוֹרוֹת הַשּׂ</p>
</blockquote>

<blockquote>
<p>כֶל כַּפְתֹרֵיהֶם וּקְנֹתָם</p>
</blockquote>

<blockquote>
<p>הֵמָּה בֵּית וַעַד לִתְעוּדוֹת</p>
</blockquote>

<blockquote>
<p>הֵם חַצְרֵיהֶם הֵם טִירֹתָם</p>
</blockquote>

<blockquote>
<p>שָׂרֵי קֹדֶש אַנְשֵׁי מִדּוֹת</p>
</blockquote>

<blockquote>
<p>נִכְבָּדוֹת סַפִּיר גִּזְרָתָם</p>
</blockquote>

<blockquote>
<p>מַה נִפְאָרוּ מַה נֶּהְדָּרוּ</p>
</blockquote>

<blockquote>
<p>כַּכּוֹכָבִים בִּמְסִלוֹתָם</p>
</blockquote>

<blockquote>
<p>בִּנְיָמִן נֵזֶר הַיָּמִים</p>
</blockquote>

<blockquote>
<p>וִיהוּדָה קֶרֶן תִּפְאַרְתָּם</p>
</blockquote>

<blockquote>
<p>בִּנְיָמִן כֶּתֶר לִמְבִינִים</p>
</blockquote>

<blockquote>
<p>וִיהוּדָה עַל לִבָּם חוֹתָם</p>
</blockquote>

<blockquote>
<p>בִּנְיָמִן יַחְשֹׁב מַחְשָבוֹת</p>
</blockquote>

<blockquote>
<p>וִיהוּדָה יַחְשׂף סוֹדוֹתָם</p>
</blockquote>

<blockquote>
<p>בִּנְיָמִן יַחְקֹר הַפֹּעַל</p>
</blockquote>

<blockquote>
<p>וִיהוּדָה יַחְקֹר תַּכְלִיתָם</p>
</blockquote>

<blockquote>
<p>בִּנְיָמִן יָבִין בַּצוּרוֹת</p>
</blockquote>

<blockquote>
<p>וִיהוּדָה יַחְקֹר מַהוּתָם</p>
</blockquote>

<blockquote>
<p>בִּנְיָמִן יַשְׂכִּיל בַּמִּקְרִים</p>
</blockquote>

<blockquote>
<p>וִיהוּדָה יַחְקֹר אֵיכוּתָם</p>
</blockquote>

<blockquote>
<p>בִּנְיָמִן יָבִין בַּחַיּוֹת</p>
</blockquote>

<blockquote>
<p>וִיהוּדָה יַחְקֹר צִבְאוֹתָם</p>
</blockquote>

<blockquote>
<p>בִּנְיָמִן יַחְקֹר בִּדְמוּתָם</p>
</blockquote>

<blockquote>
<p>וִיהוּדָה יַחְקֹר סִבּוֹתָם</p>
</blockquote>

<blockquote>
<p>בִּנְיָמִן יַשְׂכִּיל בִּנְפָשִׁים</p>
</blockquote>

<blockquote>
<p>וִיהוּדָה עַל הַצְלָחָתָם</p>
</blockquote>

<blockquote>
<p>בִּנְיָמִן יַחְקֹר מוֹצָאָם</p>
</blockquote>

<blockquote>
<p>וִיהוּדָה יַחְקֹר מַעֲלָתָם</p>
</blockquote>

<blockquote>
<p>בִּנְיָמִן יַחְקֹר רֵאשִׁיתָם</p>
</blockquote>

<blockquote>
<p>וִיהוּדָה יַחְקֹר אַחְרִיתָם</p>
</blockquote>

<blockquote>
<p>בִּנְיָמִן יַשְׂכִּיל בִּיסוֹדוֹת</p>
</blockquote>

<blockquote>
<p>וִיהוּדָה יַחְקֹר אֹדוֹתָם</p>
</blockquote>

<blockquote>
<p>בִּנְיָמִן עֵדֶן לִנְפָשׁוֹת</p>
</blockquote>

<blockquote>
<p>וִיהוּדָה זֹהַר יִפְעָתָם</p>
</blockquote>

<blockquote>
<p>בִּנְיָמִן יָקִיץ נִרְדָּמִים</p>
</blockquote>

<blockquote>
<p>וִיהוּדָה יָקִים נִבְלָתָם</p>
</blockquote>

<blockquote>
<p>בִּנְיָמִן יוֹרֶה חַטָּאִים</p>
</blockquote>

<blockquote>
<p>וִיהוּדָה יִכְרֹת מִפְלַצְתָּם</p>
</blockquote>

<blockquote>
<p>בִּנְיָמִן יָפֵר אוֹת בַּדִּים</p>
</blockquote>

<blockquote>
<p>וִיהוּדָה יִבְלַע מַטּוֹתָם</p>
</blockquote>

<blockquote>
<p>בִּנְיָמִן יִרְדֹּף הַחָכְמוֹת</p>
</blockquote>

<blockquote>
<p>וִיהוּדָה יַעְרֹךְ לִקְרָאתָם</p>
</blockquote>

<blockquote>
<p>בִּנְיָמִן עָרֹם יַעְרִים הוּא</p>
</blockquote>

<blockquote>
<p>וִיהוּדָה יַשְׂכִּיל עָרְמָתָם</p>
</blockquote>

<blockquote>
<p>בִּנְיָמִן יָלִיץ לַלֵּצִים</p>
</blockquote>

<blockquote>
<p>וִיהוּדָה גֹּלֶה עֶרְוָתָם</p>
</blockquote>

<blockquote>
<p>בִּנְיָמִן יִדְבַּק בִּקְדשִׁים</p>
</blockquote>

<blockquote>
<p>וִיהוּדָה יִלְחֹך עַפְרוֹתָם</p>
</blockquote>

<blockquote>
<p>בִּנְיָמִן יַזִּיל טַלֵּי בִין</p>
</blockquote>

<blockquote>
<p>וִיהוּדָה יַעְרֹף מִטְרוֹתָם</p>
</blockquote>

<blockquote>
<p>בִּנְיָמִן מָגֵן לִמְבִינִים</p>
</blockquote>

<blockquote>
<p>וִיהוּדָה נֹשֵׂא צִנָּתָם</p>
</blockquote>

<blockquote>
<p>בִּנְיָמִן בַּיִת לִתְעוּדוֹת</p>
</blockquote>

<blockquote>
<p>וִיהוּדָה חֶדֶר מַשְׂכִּיתָם</p>
</blockquote>

<blockquote>
<p>בִּנְיָמִן אֶקְדַּח שַׁעְרֵי בִי</p>
</blockquote>

<blockquote>
<p>וִיהוּדָה כַּדְכֹּד שִׁמְשֹׁתָם</p>
</blockquote>

<blockquote>
<p>בִּנְיָמִן יַט לוֹ הַלִּבּוֹת</p>
</blockquote>

<blockquote>
<p>וִיהוּדָה יִמּוֹל עָרְלָתָם</p>
</blockquote>

<blockquote>
<p>שִׁירָתִי הֵיטִיבִי נַגֵּן</p>
</blockquote>

<blockquote>
<p>סַפְּרִי הוֹדָם וּתְהִלָּתָם</p>
</blockquote>

<blockquote>
<p>הָרִימִי בַכֹּחַ קוֹלֵך</p>
</blockquote>

<blockquote>
<p>לֹא תָשׁוּבִי עַד כַּלוֹתָם</p>
</blockquote>

<blockquote>
<p>שִׁירָתִי הַגִּידִי לָהֶם</p>
</blockquote>

<blockquote>
<p>שֶׁחָלִיתִי עַל אַהְבָתָם</p>
</blockquote>

<blockquote>
<p>כִּי נָפַלְתִּי בִמְצֻדַּת חִשְׁ-</p>
</blockquote>

<blockquote>
<p>קָם נִלְכַּדְתִּי בִּשְׁחִיתוֹתָם</p>
</blockquote>

<blockquote>
<p>לָכֵן אוֹחִיל עִם נִדְבָתָם</p>
</blockquote>

<blockquote>
<p>אוֹחִיל יוֹם יוֹם אֶת בִּרְכָתָם</p>
</blockquote>

<br>  

<blockquote>
<p>כִּרְאוֹת הַשָּׂר הַשִּׁירִים הָאֲיֻמִּים</p>
</blockquote>

<blockquote>
<p>חֲבָלִים נָפְלוּ לוֹ בַנְּעִימִים</p>
</blockquote>

<blockquote>
<p>וַיִּשְׁתַּחוּ אַרְצָה שֶׁבַע פְּעָמִים</p>
</blockquote>

<blockquote>
<p>וַיֹּאמַר אָמוּתָה הַפָעַם אַחֲרֵי רְאוֹתִי מִבְחַר הַשִּׁירִים וְהַמְּלִיצוֹת וְהוֹדָם</p>
</blockquote>

<blockquote>
<p>אֲשֶׁר לֹא עָמַד אִישׁ בְּסוֹדָם</p>
</blockquote>

<blockquote>
<p>לְמִן הַיּוֹם אֲשֶׁר בָּרַא אֱלֹהִים אָדָם</p>
</blockquote>

<blockquote>
<p>בָּרוּךְ שֶׁחָלַק מֵחָכְמָתוֹ לְבָשָׂר וָדָם</p>
</blockquote>

<blockquote>
<br>  
</blockquote>

<h2 id="המחברתהשלוש־עשרה">המחברת השלוש־עשרה</h2>

<br>  

<blockquote>
<p>אָמַר עִמָּנוּאֵל הַמְּחַבֵּר: כִּשְׁמוֹעַ הַשָּׂר הַשִּׁירִים וְהַמְּלִיצוֹת</p>
</blockquote>

<blockquote>
<p>הָעֲלִיצִים וְהָעֲלִיצוֹת</p>
</blockquote>

<blockquote>
<p>אֲשֶׁר חִבַּרְתִּי אֶל יְהוּדָה גּוּר אַרְיֵה</p>
</blockquote>

<blockquote>
<p>חָשַׁב הֱיוֹתָם מַעֲמַד שֵׂכֶל וְכָהֶם לֹא הָיָה וְלֹא יִהְיֶה</p>
</blockquote>

<blockquote>
<p>וַיִשְׁאָלֵנִי וַיַּשְׁבִּיעֵנִי בֵאלֹהֵי אַבְרָהָם וֵאלֹהֵי נָחוֹר</p>
</blockquote>

<blockquote>
<p>אִם פָּגַעְתִּי בְיָמַי מְשׁוֹרֵר הֱשִׁיבַנִי אָחוֹר</p>
</blockquote>

<blockquote>
<p>וָאַעַן וָאֹמַר חַיֶּיךָ אֲדֹנִי פָּגַעְתִּי וּפָגָעְתִּי</p>
</blockquote>

<blockquote>
<p>וְקָלוֹן מִכָּבוֹד שָׂבַעְתִּי</p>
</blockquote>

<blockquote>
<p>וַיִּשְׂחַק הַשָּׂר אֲדֹנִי</p>
</blockquote>

<blockquote>
<p>וַיֹּאמַר אֵיךְ הָיָה הַדָּבָר בְּנִי</p>
</blockquote>

<blockquote>
<p>וָאַעַן וָאֹמַר הָיִיתִי בִקְצָת זְמָנִי</p>
</blockquote>

<blockquote>
<p>בְּמַחַץ הָעֳנִי מָחוּץ</p>
</blockquote>

<blockquote>
<p>וּבְמִשְׁעוֹל הַדְּאָגוֹת לָחוּץ</p>
</blockquote>

<blockquote>
<p>וּבְדַם דְּמָעַי מִתְגּוֹלֵל וְרָחוּץ</p>
</blockquote>

<blockquote>
<p>וְלִגְלוֹת בְּרֹאשׁ גּוֹלִים נָחוּץ</p>
</blockquote>

<blockquote>
<p>רַגְלִי אַחַת בִּפְנִים וְרַגְלִי אַחַת בַּחוּץ</p>
</blockquote>

<blockquote>
<p>הָיִיתִי מִסְתַּתֵּר מִן הַשֶּׁמֶש וּמִן הַיָּרֵחַ</p>
</blockquote>

<blockquote>
<p>כִּי דּוּדָאֵי הַיְּגוֹנִים נָתְנוּ רֵיחַ</p>
</blockquote>

<blockquote>
<p>וְהָיִיתִי כְגֵר בָּאָרֶץ וּכְאֹרֵחַ</p>
</blockquote>

<blockquote>
<p>מִלִּפְנֵי נוֹשַי בֹּרֵחַ</p>
</blockquote>

<blockquote>
<p>שׁוֹאֵג מִנַהֲמַת לִבִּי וּמַר צֹרֵחַ</p>
</blockquote>

<blockquote>
<p>וְשָׁכַחְתִּי שִׁירִים וּמְלִיצוֹת</p>
</blockquote>

<blockquote>
<p>כִּי הַיָּגוֹן פָּרַץ לִי פְּרָצוֹת</p>
</blockquote>

<blockquote>
<p>וַיְהִי הַיּוֹם וַאֲנִי הָיִיתִי בְעֹמֶק הַסְּעָרָה וְהַבִּלְבּוּל</p>
</blockquote>

<blockquote>
<p>וְלִבִּי כְּלֵב נֹחַ בְּבוֹא הַמַּבּוּל</p>
</blockquote>

<blockquote>
<p>וְהִנֵה נַעַר אֶחַד לִקְרָאתִי רָץ</p>
</blockquote>

<blockquote>
<p>וּבְיָדוֹ שִׁיר נִמְרָץ</p>
</blockquote>

<blockquote>
<p>בְּמֶלְקָחַיִם לָקַח לִבִּי</p>
</blockquote>

<blockquote>
<p>וּנְשָׁמָה לֹא נוֹתְרָה בִי</p>
</blockquote>

<blockquote>
<p>כִּי הָיִיתִי לִבְרוֹחַ נֶחְפָּז</p>
</blockquote>

<blockquote>
<p>וְהַשִּׁיר הָיָה נֶחְמָד מִזָּהָב וּמִפָּז</p>
</blockquote>

<blockquote>
<p>וְלֹא הָיִיתִי יָכוֹל לְקָרְאוֹ בְּמָתוֹן</p>
</blockquote>

<blockquote>
<p>וּפִי יְהַלֵּךְ עַל טוּרָיו כְּפִי הָאָתוֹן</p>
</blockquote>

<blockquote>
<p>וְלִבִּי יִסֹּב אָחוֹר וַיֵּלֶךְ עֲקַלָּתוֹן</p>
</blockquote>

<blockquote>
<p>וְהַנַּעַר יִקְרָאֵנִי בְחָזְקָה לָמָּה תַעֲמֹד מִשְׁתָאֶה</p>
</blockquote>

<blockquote>
<p>רְאֵה וַעֲשֵׂה בְּתַבְנִיתָם אֲשֶׁר אַתָּה מָרְאֶה</p>
</blockquote>

<blockquote>
<p>וָאֹמַר בְּקוֹל נֶעֱצָב</p>
</blockquote>

<blockquote>
<p>אֶל הַנַּעַר הַמַּחֲזִיק מַצָּב</p>
</blockquote>

<blockquote>
<p>וְלִרְאוֹת מָה אֲדַבֵּר בּוֹ וּמָה אָשִׁיב עַל תּוֹכַחְתּוֹ יִתְיַצָּב</p>
</blockquote>

<blockquote>
<p>מִי הוּא בַעַל הַשִּׁיר אֲשֶׁר כָּזֶה הֶרְאָנוּ</p>
</blockquote>

<blockquote>
<p>וַיַעַן הַנַּעַר וַיֹּאמַר הוּא יְהוּדָה צִיצִילְיָנוּ</p>
</blockquote>

<blockquote>
<p>הוּא שׁוֹלֵחַ אֵלֶיךָ הַשִּׁירָה אֲשֶׁר תִּרְאֵנָה</p>
</blockquote>

<blockquote>
<p>וְאִם מְעַט יוֹסִיף לְךָ כָהֵנָה וְכָהֵנָה</p>
</blockquote>

<blockquote>
<p>עַד אֲשֶׁר יִרְאֶה בְעֵינָיו וְהַנִּסָּיוֹן יִרְאֶנּוּ</p>
</blockquote>

<blockquote>
<p>מִמִּי יִתְפָּאֵר הַשִּׁיר מִמְּךָ אוֹ מִמֶּנּוּ</p>
</blockquote>

<blockquote>
<p>כְּשָמְעִי פַּלְגֵי מַיִּם יָרְדוּ עֵינָי</p>
</blockquote>

<blockquote>
<p>וּשְׂעִפַּי וְרַעְיוֹנַי</p>
</blockquote>

<blockquote>
<p>לֹא מָצְאוּ חָזוֹן מֵאֲדֹנַי</p>
</blockquote>

<blockquote>
<p>הָיִיתִי מִתְהַפֵּך עַל חֲלָצָי</p>
</blockquote>

<blockquote>
<p>וְכִלְיוֹתַי מֵאַנוּ לִהְיוֹת יוֹעֲצָי</p>
</blockquote>

<blockquote>
<p>וְהַיְּגוֹנִים עָלוּ כְּשׁוּעָלִים עַל פְּרָצָי</p>
</blockquote>

<blockquote>
<p>וָאֹמַר אֶל הַנָּעַר תְּשׁוּבַת הַשִּׁיר לֹא אוּכַל הַיּוֹם לִתֵּן</p>
</blockquote>

<blockquote>
<p>לֵךְ וָשׁוּב וּמָחָר אֶתֵּן</p>
</blockquote>

<blockquote>
<p>וַיֵּלֶךְ הַנַּעַר לְדַרְכּוֹ</p>
</blockquote>

<blockquote>
<p>וָאֶתְבּוֹנַן עַל הַשִּׁיר לָדַעַת חִין עֶרְכּוֹ</p>
</blockquote>

<blockquote>
<p>וָאֶרְאֶה וְהִנֵּה הַשִּׁיר נֶחְמָד לְעֵין רֹאָיו</p>
</blockquote>

<blockquote>
<p>שָׁלֵם בְּכָל תְּנָאָיו</p>
</blockquote>

<blockquote>
<p>וּמֻפְלָג בְּכָל עִנְיָנָיו</p>
</blockquote>

<blockquote>
<p>וְלֹא יָכְלוּ שִׁירַי לַעֲנוֹת אוֹתוֹ כִּי נִבְהֲלוּ מִפָּנָיו</p>
</blockquote>

<blockquote>
<p>הָיִיתִי כָּל הַלַּיְלָה מִתְגּוֹלֵל עַל יְצוּעָי</p>
</blockquote>

<blockquote>
<p>וּמִתְבּוֹסֵס בִּדְמֵי דְמָעָי</p>
</blockquote>

<blockquote>
<p>הוֹמֶה וְגוֹעֶה לְרוֹב עִצְבוֹנָי</p>
</blockquote>

<blockquote>
<p>וַתִּדַּד שְׁנָתִי מֵעֵינָי</p>
</blockquote>

<blockquote>
<p>הַבֹּקַר אוֹר וְהַנַּעַר בָּא</p>
</blockquote>

<blockquote>
<p>וְלִבִּי חָלָל בְּקִרְבִּי מֵת אוֹ נִשְׁבַּר אוֹ נִשְׁבָּה</p>
</blockquote>

<blockquote>
<p>וַיֹּאמֶר אֵלָי מַה לְךָ נֶחְבָּא</p>
</blockquote>

<blockquote>
<p>נִבָּא וְלֹא יָדַע מַה נִבָּא</p>
</blockquote>

<blockquote>
<p>וָאַעַן וָאֹמַר כָּל הַלַּיְלָה שָׂבַעְתִּי נְדוּדִים</p>
</blockquote>

<blockquote>
<p>כִּי גַנָּבִים בָּאוּ לִי הַלַּיְלָה וְשׁוֹדְדִים</p>
</blockquote>

<blockquote>
<p>וְהִנֵּה צָרַת לְבָבִי כְּמֵאָה עֵדִים</p>
</blockquote>

<blockquote>
<p>וַיָּבֶן הַנַּעַר כִּי אֲנִי כִּמְהָתֵל בּוֹ וּכְמוֹצֵא עֲלִילוֹת</p>
</blockquote>

<blockquote>
<p>וְתוֹלֶה בְכָל דָּבָר שֶׁאוּכַל לִתְלוֹת</p>
</blockquote>

<blockquote>
<p>וַיֹּאמֶר חַי יוֹצֵר הָרִים וּבוֹרֵא רוּחַ</p>
</blockquote>

<blockquote>
<p>כִּי אַתָּה בֵין הַמְּשֹׁרְרִים יַבְרוּחַ</p>
</blockquote>

<blockquote>
<p>וְלֹא אָסוּר מֵהֵנָּה אוֹ אֶהְיֶה רוֹצֵחַ אוֹ רָצוּחַ</p>
</blockquote>

<blockquote>
<p>עַד תְּשִׁיבֵנִי אוֹ תוֹדֶה כִּי אַתָּה נָצוּחַ</p>
</blockquote>

<blockquote>
<p>וּבִרְאוֹתִי כִּי כָלָה שׁוֹד וְאָפֵס הַמֵּץ</p>
</blockquote>

<blockquote>
<p>וְהַנַּעַר לְהַחֲזִיק מַצָּב יִתְאַמֵּץ</p>
</blockquote>

<blockquote>
<p>כִּמְעַוֵּל וְחוֹמֵץ</p>
</blockquote>

<blockquote>
<p>לִבִּי בְקִרְבִּי יִתְחַמֵּץ</p>
</blockquote>

<blockquote>
<p>וָאֹמְרָה אֶל הַנַּעָר בְּפַתַח וּבְקָמֵץ</p>
</blockquote>

<blockquote>
<p>לֵךְ אֱמֹר אֶל הַשּׁלֵחַ אוֹתְךָ כִּי שִׁירָתוֹ עָרְבָה לִי כְּרֵיחַ נִיחוֹחַ</p>
</blockquote>

<blockquote>
<p>וּמַה לָאֶרֶז אֲשֶׁר בַּלְבָנוֹן לִשְׁלֹחַ אֶל הַחוֹחַ</p>
</blockquote>

<blockquote>
<p>וְעִתִּי לֹא עֵת דֹּדִים אַךְ עֵת לִשְׁכֹּחַ</p>
</blockquote>

<blockquote>
<p>וְלִפְנֵי שִׁירָיו לֹא עָצַרְתִּי כֹחַ</p>
</blockquote>

<blockquote>
<p>הָיִיתִי כְּגֶבֶר אֵין אֱיָל וּכְאִישׁ רָצוּחַ</p>
</blockquote>

<blockquote>
<p>וּמֵהַיּוֹם הִנֵּנִי מַחֲזִיק עַצְמִי נָצוּחַ</p>
</blockquote>

<blockquote>
<p>וַיֵּלֶךְ הַנַּעַר וּבְפִיו בְּשׂוֹרָה</p>
</blockquote>

<blockquote>
<p>וַיְסַפֵּר כָּל דְּבָרַי לְבַעַל הַשִּׁירָה</p>
</blockquote>

<blockquote>
<p>וַיּוֹסֶף עוֹד יְהוּדָה שְׁלֹחַ שִׁירִים רַבִּים וְנִכְבָּדִים</p>
</blockquote>

<blockquote>
<p>חִכָּם מַמְתָּקִים וְכֻלָּם מַחְמָדִים</p>
</blockquote>

<blockquote>
<p>לֹא רָאִיתִי כָהֵם בְּצַחוּת לְשׁוֹנָם</p>
</blockquote>

<blockquote>
<p>וּבְתֹקֶף מִלֵּיהֶם וּבְטוּב עִנְיָנָם</p>
</blockquote>

<blockquote>
<p>וְאוֹתִי יוֹם יוֹם יִדְרְשׁוּ</p>
</blockquote>

<blockquote>
<p>כָּל הַיּוֹם וְכָל הַלַּיְלָה תָּמִיד לֹא יֶחֱשׁוּ</p>
</blockquote>

<blockquote>
<p>וַאֲנִי הָיִיתִי כְּחַיַּת הַשָּׂדֶה נִרְדָם וְעֻלְפֶּה</p>
</blockquote>

<blockquote>
<p>כְּחֵרֵש אֲשֶׁר לֹא שׁוֹמֵעַ וּכְאִלֵּם לֹא יִפְתַּח פֶּה</p>
</blockquote>

<blockquote>
<p>כִּי שָׂבְעָה נַפְשִׁי בָרָעוֹת</p>
</blockquote>

<blockquote>
<p>וְעֵינַי כָּלוּ בַדְּמָעוֹת</p>
</blockquote>

<blockquote>
<p>וְעָמַדְתִּי כְמוֹ שָׁנָה וּשְׁנָתַיִם וְלֹא עֲנִיתִיו</p>
</blockquote>

<blockquote>
<p>וּבֹשְתִּי וְגַם נִכְלַמְתִּי בָּעִתִּים אֲשֶׁר רְאִיתִיו</p>
</blockquote>

<blockquote>
<p>עַד אֲשֶׁר נִסְכְּרוּ מַעְיְנוֹת הַצָּרוֹת וְהָאֲנָחוֹת</p>
</blockquote>

<blockquote>
<p>וְנִפְתְּחוּ אֲרֻבּוֹת הַגִּיל וְשׂבַע שְׂמָחוֹת</p>
</blockquote>

<blockquote>
<p>וְאָז לָבְשָׁה אוֹתִי רוּחַ קְנָאוֹת</p>
</blockquote>

<blockquote>
<p>וְחִבַּרְתִּי אֵלָיו שִׁירוֹת בַּפָּז מְסֻלָּאוֹת</p>
</blockquote>

<blockquote>
<p>הָיוּ קְצָתָם דִּבְרֵי נְבוּאוֹת</p>
</blockquote>

<blockquote>
<p>יְפוֹת הַמַּרְאֶה וְהַבְּרִיאוֹת</p>
</blockquote>

<blockquote>
<p>וְהִנֵּה הָיוּ עַל כַּנְפֵי נִשְׁרֵי הַמַּהֲלָלִים נְשׂוּאוֹת</p>
</blockquote>

<blockquote>
<p>יָשְׁרוּ בְעֵינָיו וְהִלְּלָם</p>
</blockquote>

<blockquote>
<p>וְעַד רוּם הַשְּׁחָקִים הֶעֱלָם</p>
</blockquote>

<blockquote>
<p>וַיֹּאמֶר כִּי כָהֵם לֹא רָאָה מִן הָעוֹלָם וְעַד הָעוֹלָם</p>
</blockquote>

<blockquote>
<p>וַיֹּאמֶר הַשָּׂר הֲתִזְכֹּר הַשִּׁירִים אֲשֶׁר שָׁלַח אֵלֶיךָ יְהוּדָה</p>
</blockquote>

<blockquote>
<p>וָאַעַן וָאֹמְרָה חַיֶּיךָ שַׂר הַתְּעוּדָה</p>
</blockquote>

<blockquote>
<p>הִפְסַדְתִּים לְרֹעַ זְמַנִּי</p>
</blockquote>

<blockquote>
<p>וְעֲלֵיהֶם גָדַל יְגוֹנִי</p>
</blockquote>

<blockquote>
<p>וּפַלְגֵי מַיִם תֵּרֵד עֵינִי</p>
</blockquote>

<blockquote>
<p>אָמְנָם אִם תֹּאבֶה לִשְׁמֹעַ הַשִּׁירִים אֲשֶׁר אֵלַיו שָׁלַחְתִּי</p>
</blockquote>

<blockquote>
<p>אָז תֹּאמַר אֵלַי סָלָחְתִּי</p>
</blockquote>

<blockquote>
<p>וַיֹּאמֶר אֵלַי הַשָּׂר הַגֶּד נָא שִׁירֶיךָ</p>
</blockquote>

<blockquote>
<p>פְּתַח פִּיךָ וְיָאִירוּ דְבָרֶיךָ</p>
</blockquote>

<blockquote>
<p>וָאֹמַר הַשִּׁיר הָרִאשׁוֹן אֲשֶׁר אֵלָיו שָׁלַחְתִּי הוּא זֶה</p>
</blockquote>

<blockquote>
<p>וְלֹא תְשַקֵּץ עֱנוּתוֹ וְלֹא תִבְזֶה</p>
</blockquote>

<br>  

<blockquote>
<p>                       אָז שִׁמְעַת דּוֹד שָׁמְעָה אָזְנִי תְמוֹל</p>
</blockquote>

<blockquote>
<p>                       לֹא הֶאֱמַנְתִּי עַד אֲשֶׁר רָאִיתִי</p>
</blockquote>

<blockquote>
<p>                       בַּזְתִּי לְכָל חֵשֶׁק חֲשַׁקְתִּיהוּ כְבָר</p>
</blockquote>

<blockquote>
<p>                       מִיּוֹם אֲשֶׁר מוֹר חִשְׁקְךָ אָרִיתִי</p>
</blockquote>

<blockquote>
<p>                       אֶשְׁתֶּה בְצָמָא דִּבְּרוֹתֶיךָ וְאֶת</p>
</blockquote>

<blockquote>
<p>                       כָּל דִּבְּרוֹת הַדְּבָרִים בָּזִיתִי</p>
</blockquote>

<blockquote>
<p>                       שַׂמְתִּים לְטוֹטָפוֹת עֲלֵי מִצְחִי וְגַם</p>
</blockquote>

<blockquote>
<p>                       שִׁירָתְךָ לִי כַעֲנָק שִׁוִּיתִי</p>
</blockquote>

<blockquote>
<p>                       לָךְ יַאֲמִין כָּל אִישׁ לוֹ תֹאמְרָה</p>
</blockquote>

<blockquote>
<p>                       עִם הָאֱלֹהִים בֶּאֱמֶת שָׂרִיתִי</p>
</blockquote>

<blockquote>
<p>                       וּלְטָהֳרַת שִׁירְךָ וּמֶתֶק טַעְמְךָ</p>
</blockquote>

<blockquote>
<p>                       כָּל שִׁיר יְבוֹאֵנִי הֲכִי טִמֵּאתִי</p>
</blockquote>

<blockquote>
<p>                       לוּלֵי בְמַרְאוֹת לֵיל דְּמוּתְךָ אֶחֱזֶה</p>
</blockquote>

<blockquote>
<p>                       אָז בַּהֲקִיצִי בֶּאֱמֶת סָפִיתִי</p>
</blockquote>

<blockquote>
<p>                       אִם לֹא רְאִיתִיךָ חֲזִיתִיךָ וְלָךְ</p>
</blockquote>

<blockquote>
<p>                       דּוֹדִי בְּסֻלַּם אַהֲבָה עָלִיתִי</p>
</blockquote>

<blockquote>
<p>                       אַךְ אֵדְעָה כִּי בָךְ תְּבוּנוֹת נִמְצְאוּ</p>
</blockquote>

<blockquote>
<p>                       מֵאָה שְׁעָרִים מֵאֲשֶׁר דִּמִּיתִי</p>
</blockquote>

<blockquote>
<p>                       הָהּ לַזְּמָן יַרְחִיק נְדֹדֵי הַצְּבִי</p>
</blockquote>

<blockquote>
<p>                       כִּי מִסְּבֹל הָאַהֲבָה חָלִיתִי</p>
</blockquote>

<blockquote>
<p>                       אִם צָמְאָה נַפְשָׁךְ צְבִי אֶל מֵי יְדִי-</p>
</blockquote>

<blockquote>
<p>                       דוּתִי בְּכִפְלַיִם לְךָ צָמֵתִי</p>
</blockquote>

<blockquote>
<p>                       לֹא מֵאֲשֶׁר לִי נִפְלְאָה שִׁירָתְךָ</p>
</blockquote>

<blockquote>
<p>                       הִתְמַהְמְהוּ שִׁירַי וְלֹא עָנִיתִי</p>
</blockquote>

<blockquote>
<p>                       בּאוּ זְמִירֶיךָ וְאָנֹכִי נְכֵה</p>
</blockquote>

<blockquote>
<p>                       רוּחַ וְכֹסוֹת לַעֲנָה רָוִיתִי</p>
</blockquote>

<blockquote>
<p>                       גַּם גֵּרְמָה נַפְשִׁי חֲרָשֵׂיהֶם בְּעֹז</p>
</blockquote>

<blockquote>
<p>                       עַד כִּי מְעַט מִזְעָר וְלֹא כָלִיתִי</p>
</blockquote>

<blockquote>
<p>                       נַפְשִׁי בְּמוֹ אֵשׁ הַיְּגוֹנִים בָּעֲרָה</p>
</blockquote>

<blockquote>
<p>                       לַחְמִי בְגֶחָלָיו הֲכִי אָפִיתִי</p>
</blockquote>

<blockquote>
<p>                       עַל נַהֲרוֹת אֵבֶל וְיָגוֹן אֵשְׁבָה</p>
</blockquote>

<blockquote>
<p>                       גַּם עַל עֲרָבָיו צִלְצְלַי תָּלִיתִי</p>
</blockquote>

<blockquote>
<p>                       שָׁם זָנְחָה נַפְשִׁי זְמִרוֹת נִפְלְאוּ</p>
</blockquote>

<blockquote>
<p>                       שָׁם סָפְדָה נַפְשׁי וְגַם בָּכִיתִי</p>
</blockquote>

<blockquote>
<p>                       לוּ יַעְזְרֻנִי מַעְיְנוֹת עֵינַי אֲזַי</p>
</blockquote>

<blockquote>
<p>                       דָּם מִכְּבֵדִי בַּבְּכִי דָלִיתִי</p>
</blockquote>

<blockquote>
<p>                       נַפְשִׁי יְגוֹנִים יָלְדָה עַד אֶחְשְׁבָה</p>
</blockquote>

<blockquote>
<p>                       כִּי מִיְּגוֹנִים בֶּאֱמֶת הָרִיתִי</p>
</blockquote>

<blockquote>
<p>                       יִתְנַכְּרוּ לִי יֹדְעַי גַּם שֹׁחֲרַי</p>
</blockquote>

<blockquote>
<p>                       כִּי אֶל קְאַת מִדְבָּר הֲכִי דָמִיתִי</p>
</blockquote>

<blockquote>
<p>                       כָּל יֹדְעֵי שִׁירַי לְפָנִים יִתְמְהוּ</p>
</blockquote>

<blockquote>
<p>                       עַד יֹאמְרוּ לִי כִּי אֲנִי שָׁנִיתִי</p>
</blockquote>

<blockquote>
<p>                       אִם קָצְרוּ שִׁירַי צְבִי לֹא תִתְמְהָה</p>
</blockquote>

<blockquote>
<p>                       כִּי בֶּאֱמֶת זִמְרָה וְשִׁיר נָשִׁיתִי</p>
</blockquote>

<blockquote>
<p>                       אֵיכָה אֲשׁוֹרֵר שִׁיר תְּהִלָּה אוֹ תְהִי</p>
</blockquote>

<blockquote>
<p>                       עֶדְנָה לְנַפְשִׁי אַחֲרֵי בָלִיתִי</p>
</blockquote>

<blockquote>
<p>                       לֹא תָמְכוּ יָדַי בְּעֵט סוֹפֵר וְלֹא</p>
</blockquote>

<blockquote>
<p>                       עָלָה בְלִבִּי שִׁיר וְלֹא צִוִּיתִי</p>
</blockquote>

<blockquote>
<p>                       לוּלֵי אֲשֶׁר נַפְשִׁי לְךָ הִתְאַפְּקָה</p>
</blockquote>

<blockquote>
<p>                       לֹא הִתְוְתָה זֶה שִׁיר אֲשֶׁר הִתְוֵתִי</p>
</blockquote>

<blockquote>
<p>                       לֹא חֻבְּשָׁה לֹא רֻכְּכָה עַד בֹּא זְמִיר</p>
</blockquote>

<blockquote>
<p>                       חִשְׁקָךְ וּבוֹ כָּל מַחֲצִי רִפּאתִי</p>
</blockquote>

<blockquote>
<p>                       אַצְתִּי לְעוֹרֵר רַעֲיוֹן שִׂכְלִי וְאֶת</p>
</blockquote>

<blockquote>
<p>                       דִּמְעִי אֲזַי מִלֶּחֱיִי מָחִיתִי</p>
</blockquote>

<blockquote>
<p>                       צַרְתִּי אֲנִי מֻצָּב עֲלֵי שִׁירִים וְגַם</p>
</blockquote>

<blockquote>
<p>                       כַּדּוּר עֲלֵי חֵילָם הֲכִי חָנִיתִי</p>
</blockquote>

<blockquote>
<p>                       לֹא מָצְאָה יָדִי שְׁתֵּי תוֹרִים וְהֵן</p>
</blockquote>

<blockquote>
<p>                       אַקְרִיב שְׁנֵי טוּרִים אֲשֶׁר בָּנִיתִי</p>
</blockquote>

<blockquote>
<p>                       שָׂא נָא צְבִי הַחֵן לְפֶשַׁע עַבְדְּךָ</p>
</blockquote>

<blockquote>
<p>                       שֶׁפָּשְׁעָה נַפְשִׁי וְשֶׁעָוִיתִי</p>
</blockquote>

<blockquote>
<p>                       אִם יֶעֱרַב שִׁירִי לְךָ יִתְחַשְׁבָה</p>
</blockquote>

<blockquote>
<p>                       כִּי מִשְּׁדֵה שִׁירָתְךָ רָעִיתִי</p>
</blockquote>

<blockquote>
<p>                       אוֹ קָצְרוּ שִׁירַי יְהִי עָלַי עֲוֹן</p>
</blockquote>

<blockquote>
<p>                       פִּשְׁעִי וְחֶטְאִי בַּאֲשֶׁר שָׁגִיתִי</p>
</blockquote>

<blockquote>
<p>                       עֵדָה מְלִיצָתִי לְחִשְׁקִי בָךְ צְבִי</p>
</blockquote>

<blockquote>
<p>                       גַּם עַד לְךָ גַּל זֶה אֲשֶׁר יָרִיתִי</p>
</blockquote>

<br>  

<blockquote>
<p>וְזֶה הַשִּׁיר הַשֵּׁנִי מִמְּלַאכְתִּי</p>
</blockquote>

<blockquote>
<p>הַשָּׁלוּחַ אֵלָיו עוֹד מֵאִתִּי</p>
</blockquote>

<br>  

<blockquote>
<p>                       אֶרְאֶה עֲרֻגֹת הַזְּמָן צָמָחוּ</p>
</blockquote>

<blockquote>
<p>                       אַבִּיט עֲצֵי עֶדְנוֹ וְהֵן פָּרָחוּ</p>
</blockquote>

<blockquote>
<p>                       אַבִּיט אֱלֵי שַׁחַק וְאֶרְאֶה כוֹכְבֵי</p>
</blockquote>

<blockquote>
<p>                       יַלְדוּת וְהַשַּׁחְרוּת אֲשֶׁר זָרְחוּ</p>
</blockquote>

<blockquote>
<p>                       אַבִּיט אֱלֵי אָרֶץ וְהִנֵּה תִימָרוֹת</p>
</blockquote>

<blockquote>
<p>                       בֹּשֶׂם יְדֵי אֵל נָעֳמָם רָקָחוּ</p>
</blockquote>

<blockquote>
<p>                       אַחְרֵי בְלוֹתוֹ הָיְתָה אֶל הַזְּמָן</p>
</blockquote>

<blockquote>
<p>                       עֶדְנָה וְצָרוֹתָיו אֱמֶת נִשְׁכָּחוּ</p>
</blockquote>

<blockquote>
<p>                       יֹאמְרוּ כְּבָר דָּרַך וְקָם מִיַעֲקֹב</p>
</blockquote>

<blockquote>
<p>                       כּוֹכָב לְאוֹרוֹ הֹלְכִים אָרָחוּ</p>
</blockquote>

<blockquote>
<p>                       הִתְאַזְּרוּ הִתְעוֹרֵרוּ הִתְנַעֲרוּ</p>
</blockquote>

<blockquote>
<p>                       מַה תֶּהֱמוּ עַם אֵל וְתִשְׁתּוֹחָחוּ</p>
</blockquote>

<blockquote>
<p>                       הִנֵּה כְרוּב מִמְשַׁח וְאֶדֶר הַיְקָר</p>
</blockquote>

<blockquote>
<p>                       הִנֵּה שְׁגִיאוֹת הַזְּמָן נִסְלָחוּ</p>
</blockquote>

<blockquote>
<p>                       הִנֵּה יְסֹדוֹת הַתְּעוּדָה יֻסְּדוּ</p>
</blockquote>

<blockquote>
<p>                       יוֹם עַל מְכֻנַת הַגְּבִיר הֻנָּחוּ</p>
</blockquote>

<blockquote>
<p>                       וָאֶשְׁאֲלָה מִי זֶה וְאֵי זֶה הוּא אֲשֶׁר</p>
</blockquote>

<blockquote>
<p>                       תַּחְתָּיו נְתִיבוֹת הַזְּמָן שָׁחָחוּ</p>
</blockquote>

<blockquote>
<p>                       מִי זֶה אֲשֶׁר עָלָה בְסֻלַּם הָאֱמוּן</p>
</blockquote>

<blockquote>
<p>                       רַגְלָיו תְּהֹמוֹת הַזְּמָן דָּלָחוּ</p>
</blockquote>

<blockquote>
<p>                       מִי זֶה עֲצֵי הַבִּין לְפָנָיו יִמְחֲאוּ</p>
</blockquote>

<blockquote>
<p>                       כַפָּם וְהָרִים רֹן וְשִׁיר יִפְצָחוּ</p>
</blockquote>

<blockquote>
<p>                       מִי זֶה אֲשֶׁר מֻטּוֹת זְמִירָיו מָלְאוּ</p>
</blockquote>

<blockquote>
<p>                       אֶרֶץ וְסוֹדָיו עַד זְבֻל מָתָחוּ</p>
</blockquote>

<blockquote>
<p>                       מִי זֶה אֲשֶׁר כָּל הַמְּלִיצִים יַחֲרִיד</p>
</blockquote>

<blockquote>
<p>                       מִי זֶה לְפָנָיו רֹזְנִים יִבְרָחוּ</p>
</blockquote>

<blockquote>
<p>                       וַיֹּאמְרוּ אֵלַי יְהוּדָה יַעֲלֶה</p>
</blockquote>

<blockquote>
<p>                       אֹתוֹ לְנָגִיד בַּזְּמָן מָשָׁחוּ</p>
</blockquote>

<blockquote>
<p>                       דָּמוֹ מְלִיצֵי מִי זֶה מוּל מַעֲלַת</p>
</blockquote>

<blockquote>
<p>                       הוֹדוֹ כְּלָבִים אִלְּמִים נָבָחוּ</p>
</blockquote>

<blockquote>
<p>                       הִכָּה יְדוּתוּן בַּאֲלָפָיו אַךְ יְדֵי</p>
</blockquote>

<blockquote>
<p>                       שִׁירָיו לְרִבְבוֹת נֹגְנִים טָבָחוּ</p>
</blockquote>

<blockquote>
<p>                       אִלּוּ יְדָעוּם אוֹ שְׁמָעוּם אָז בְּנֵי</p>
</blockquote>

<blockquote>
<p>                       קֹרַח לְרֹאשָׁם יִמְרְטוּ יִקְרָחוּ</p>
</blockquote>

<blockquote>
<p>                       אָסָף וְהֵימָן לוּ פְאֵרָם יֶחֱזוּ</p>
</blockquote>

<blockquote>
<p>                       אָז בָּחֳרִי עַל פָּעֳלָם פָּסָחוּ</p>
</blockquote>

<blockquote>
<p>                       לִפְנֵי יְהוּדָה הַהֲמוֹנִים יִכְרְעוּ</p>
</blockquote>

<blockquote>
<p>                       לִפְנֵי יְהוּדָה הַיְּקוּם יִשְׁתָּחוּ</p>
</blockquote>

<blockquote>
<p>                       לִפְנֵי יְהוּדָה הַמְּלִיצִים יִקְרְאוּ</p>
</blockquote>

<blockquote>
<p>                       אַבְרֵךְ וְיַרְדֵּן הָאֱמוּן יִצְלָחוּ</p>
</blockquote>

<blockquote>
<p>                       הוּא מַעֲדַן כִּימָה יְקַשֵּׁר גַּם כְּסִיל</p>
</blockquote>

<blockquote>
<p>                       שִׁירֵי עֲלִיצוֹתָיו אֱמֶת פִּתָּחוּ</p>
</blockquote>

<blockquote>
<p>                       לֹא הֶאֱמַנְתִּי לַדְּבָרִים עַד אֲשֶׁר</p>
</blockquote>

<blockquote>
<p>                       עַיִן עֲלֵי נַפְשִׁי הֲכִי פָקָחוּ</p>
</blockquote>

<blockquote>
<p>                       וַיְלַבְּבוּ אֹתִי בְּשִׁירִים נִמְלְצוּ</p>
</blockquote>

<blockquote>
<p>                       לִבִּי בְּטוּב לִקְחָם אֱמֶת לָקָחוּ</p>
</blockquote>

<blockquote>
<p>                       וַאְחַשְּׁבָה לִדְרֹךְ תְּהֹמוֹתָם בְּעֹז</p>
</blockquote>

<blockquote>
<p>                       וֶאֶחֱזֶה אֹתָם וְהֵם מֵי שָׂחוּ</p>
</blockquote>

<blockquote>
<p>                       אַט לִי כְּרוּב מִמְשַׁח כְּגֹדֶל חַסְדְּךָ</p>
</blockquote>

<blockquote>
<p>                       וְּרְאֵה הֲמוֹן מֵעֵי אֲשֶׁר רֻתָּחוּ</p>
</blockquote>

<blockquote>
<p>                       וּבְחֶשְׁקְךָ לִבִּי וְנַפְשִׁי בֹּעֲרִים</p>
</blockquote>

<blockquote>
<p>                       יִתְלַהֲבוּ כַיּוֹם וְיִתְלַקָּחוּ</p>
</blockquote>

<blockquote>
<p>                       בָּאוּ זְמִירֶיךָ וְנַפְשִׁי כָלְתָה</p>
</blockquote>

<blockquote>
<p>                       לִשְׁמָךְ וְרַעְיוֹנַי בְּךָ שָׂמָחוּ</p>
</blockquote>

<blockquote>
<p>                       אָבִי סְפָחֵנִי לְמַעְלָתְךָ רְאֵה</p>
</blockquote>

<blockquote>
<p>                       כִּי בָךְ יְצֻרֵי הַגְּבִיר נִסְפָּחוּ</p>
</blockquote>

<blockquote>
<p>                       מַה יַעֲשׂוּ לָנוּ בְנֵי יָמִים וְאֵל</p>
</blockquote>

<blockquote>
<p>                       הֶחְבִּיר יְצֻרֵינוּ וְלֹא יִזָּחוּ</p>
</blockquote>

<blockquote>
<p>                       הָהּ לַזְּמָן יַפְרִיד גְּוִיוֹת חֻבְּרוּ</p>
</blockquote>

<blockquote>
<p>                       לִבּוֹת וְעֶשְׁתֹּנוֹת בְּתוֹכָם נָחוּ</p>
</blockquote>

<blockquote>
<p>                       יִבְזֶה לְעַנּוֹת חֹשְקִים מִתְעַטְּפִים</p>
</blockquote>

<blockquote>
<p>                       עַל הַנְּדֹד כַּיּוֹם בְּמַר יִצְרָחוּ</p>
</blockquote>

<blockquote>
<p>                       אָבִי הֲיָדַעְתָּ אֲשֶׁר קַרְנֵי מְאוֹר</p>
</blockquote>

<blockquote>
<p>                       יִפְעָתְךָ אוֹ בֵן וּבַת יִגָּחוּ</p>
</blockquote>

<blockquote>
<p>                       אַט לַצְּבָאִים אַחֲרֶיךָ נִמְשְׁכוּ</p>
</blockquote>

<blockquote>
<p>                       צַוֵּה לְקַרְנֵי הוֹד וְלֹא יִרְצָחוּ</p>
</blockquote>

<blockquote>
<p>                       הֹוֵאל צְבִי וּפְנֵה לְעָם יִשְׁתַּחֲווּ</p>
</blockquote>

<blockquote>
<p>                       נִכְחָךְ וְכַפֵּיהֶם לָךְ יִשְׁטָחוּ</p>
</blockquote>

<blockquote>
<p>                       מִיּוֹם אֲשֶׁר נֵרוֹת מְאוֹרְךָ זָרְחוּ</p>
</blockquote>

<blockquote>
<p>                       אֹתְךָ לְבַדְּךָ בִּזְמָן מָשָׁחוּ</p>
</blockquote>

<blockquote>
<p>                       לוּ תַחֲפֹץ זֶבַח לְךָ יִתְנַדְּבוּ</p>
</blockquote>

<blockquote>
<p>                       לִבָּם וְנִשְׁמָתָם לְךָ יִזְבָּחוּ</p>
</blockquote>

<blockquote>
<p>                       אַט לַהֲמוֹנִים לֹא יְכִילוּן גָּדְלָךְ</p>
</blockquote>

<blockquote>
<p>                       כִּי הַלְּבָבוֹת מַרְאוֹתְךָ טָחוּ</p>
</blockquote>

<blockquote>
<p>                       מָתַי תְּצַו חִשְׁקָךְ לְרַפֹּאת מַחֲלַת</p>
</blockquote>

<blockquote>
<p>                       דּוֹדִים בְּמַכְאוֹב נֹדְךָ הוּכָחוּ</p>
</blockquote>

<blockquote>
<p>                       מִי זֶה יְכַלְכֵּל מַחֲלֵיהֶם רַק צְרִי</p>
</blockquote>

<blockquote>
<p>                       חִשְׁקָךְ אֲשֶׁר עַל הַשּׁחִין יִמְרָחוּ</p>
</blockquote>

<blockquote>
<p>                       אֵין לִי בְעוֹלָמִי לְבַד שִׁירְךָ אֲשֶׁר</p>
</blockquote>

<blockquote>
<p>                       בּוֹ כָּל תְּלָאוֹתַי אֱמֶת הוּדָחוּ</p>
</blockquote>

<blockquote>
<p>                       וּבְעֵת רְאוֹתִי מַעֲלַת יִפְעָתְךָ</p>
</blockquote>

<blockquote>
<p>                       אֶרְאֶה עֲרֻגוֹת הַזְּמָן צָמָחוּ</p>
</blockquote>

<br>

<blockquote>
<p>וְזֶה הַשִּׁיר הַשְּׁלִישִׁי אֲשֶׁר שָׁלַחְתִּי אֵלָיו אֲנִי</p>
</blockquote>

<blockquote>
<p>אַחֲרֵי אֲשֶׁר הֵשִׁיב עַל שִׁירִי הַשֵּׁנִי</p>
</blockquote>

<br>  

<blockquote>
<p>                       צְבִי הַחֵן בְּרָקָיו מִמְּקוֹמָם</p>
</blockquote>

<blockquote>
<p>                       יְיָרְאוּנִי וְזָחַלְתִּי לְרַעְמָם</p>
</blockquote>

<blockquote>
<p>                       יְיָרְאוּנִי לְבַד שִׁירָיו וְאֵין שִׁיר</p>
</blockquote>

<blockquote>
<p>                       אֲשֶׁר שִׁירַי לְעַד עוֹלָם עֲמָמָם</p>
</blockquote>

<blockquote>
<p>                       וְאֵין זִכְרוֹן אֱלִי רָמוֹת וְגָבִיש</p>
</blockquote>

<blockquote>
<p>                       עֲנַדְתִּים מוּל מְאוֹרֵי יַהֲלֹמָם</p>
</blockquote>

<blockquote>
<p>                       אֲבוֹי שִׁיַרי אֲשֶׁר שָׁרוּ לְכָל שָׂר</p>
</blockquote>

<blockquote>
<p>                       וְהִנֵּה שֻׁדְּדוּ הֵם כַּהֲתִמָם</p>
</blockquote>

<blockquote>
<p>                       תְּמוֹל כָּל חֵיל לְשִׁירוֹתַי יְיַחֵל</p>
</blockquote>

<blockquote>
<p>                       וְהַיּוֹם אֵין אֲשֶׁר יִדְרשׁ שְׁלוֹמָם</p>
</blockquote>

<blockquote>
<p>                       זְמִירַי הָפְכוּ כַיּוֹם וְגַם יַד</p>
</blockquote>

<blockquote>
<p>                       יְהוּדָה הָיְתָה בָהֶם לְהֻמָּם</p>
</blockquote>

<blockquote>
<p>                       וְהֵפֵר הַזְּמָן כָּל מוֹעֲצוֹת שָׁר</p>
</blockquote>

<blockquote>
<p>                       וְהוּא יַעַשׂ אֲשֶׁר חָשַב וְזָמָם</p>
</blockquote>

<blockquote>
<p>                       וְאֵיכָה נַחֲשֹׁב לַחְקֹר נְבוּאוֹת</p>
</blockquote>

<blockquote>
<p>                       חֲרוּזוֹתָיו וְאֵין פּוֹתֵר חֲלוֹמָם</p>
</blockquote>

<blockquote>
<p>                       וְאֵיכָה נֵשְׁבָה עַל כֵּס זְמִירָיו</p>
</blockquote>

<blockquote>
<p>                       וְלָאִינוּ לְהַשִּׁיג אֶת הֲדוֹמָם</p>
</blockquote>

<blockquote>
<p>                       וְשִׁיר אָסָף וְהֵימָן נִטְּשׁוּ עַל</p>
</blockquote>

<blockquote>
<p>                       עֲפַר אֶרֶץ כְּאִלּוּ אֵין מְקִימָם</p>
</blockquote>

<blockquote>
<p>                       וְשָׁרִים אָחֲזוּ שַׂעַר לְפָנָיו</p>
</blockquote>

<blockquote>
<p>                       וְנָסִים כִּי אֱלֹהֵינוּ הֲדִמָּם</p>
</blockquote>

<blockquote>
<p>                       וְכָל חֹזִים הֲכִי הֹזִים וְשֹׁכְבִים</p>
</blockquote>

<blockquote>
<p>                       וְלֹא יֵדְעוּ בְשִכְבָם אוֹ בְקוּמָם</p>
</blockquote>

<blockquote>
<p>                       וְשִׁירָיו בִּגְבוּרָה נֶאֱזָרִים</p>
</blockquote>

<blockquote>
<p>                       וְשִׁירֵינוּ עֲטוּיִם עַל שְׂפָמָם</p>
</blockquote>

<blockquote>
<p>                       וְלֹא נַשִּׂיג גְּלוּיֵי מַאֲמָרָיו</p>
</blockquote>

<blockquote>
<p>                       וְאֵיכָה נַחֲקֹר סוֹדוֹת עֲלֻמָם</p>
</blockquote>

<blockquote>
<p>                       וְהוּא יַחַשׂ לְכָל נָגִיד וְטִפְסָר</p>
</blockquote>

<blockquote>
<p>                       וְהוּא עֶדְיָם וְחֶלְיָתָם וְנִזְמָם</p>
</blockquote>

<blockquote>
<p>                       וְאֵין בַּחַי וּבִמְדַבֵּר כְּעֶרְכּוֹ</p>
</blockquote>

<blockquote>
<p>                       וְאַף כִּי בְצֹמֵחַ וְדוֹמָם</p>
</blockquote>

<blockquote>
<p>                       וְכָל שָׁרִים כְּנֶגְדּוֹ כַעֲרוּמִים</p>
</blockquote>

<blockquote>
<p>                       וּבִזְמִירָיו יְכַסּוּ מַעֲרֻמָם</p>
</blockquote>

<blockquote>
<p>                       וְאֵיכָה נַחֲזִיק מָעְמָד לְפָנָיו</p>
</blockquote>

<blockquote>
<p>                       וְהוּא לֹכֵד חֲכָמֵינוּ בְעָרְמָם</p>
</blockquote>

<blockquote>
<p>                       וְאֵיךְ אַקְרִיב לְפָנָיו אֶת קְטָרְתִּי</p>
</blockquote>

<blockquote>
<p>                       וְיָפִיחַ לְכָל רֹכְלִים וּבָשְׂמָם</p>
</blockquote>

<blockquote>
<p>                       וְכָל שָׁרִים וְנֹגְנִים יַחֲזִיקוּ</p>
</blockquote>

<blockquote>
<p>                       בְּכַנְפוֹת שִׁיר וְהוּא יִשְׁכֹּן מְרוֹמָם</p>
</blockquote>

<blockquote>
<p>                       וְלוּ פָגַע זְמִירוֹ אֶת לְשׁוֹנוֹת</p>
</blockquote>

<blockquote>
<p>                       נְשִׂיאֵי הַמְּלִיצָה הֶחֱרִימָם</p>
</blockquote>

<blockquote>
<p>                       וְלוּ דָרַךְ בְּרַגְלָיו עַל בְּאֵרוֹת</p>
</blockquote>

<blockquote>
<p>                       חֲפָרוּמוֹ נְדִיבֵי עַם סְתָמָם</p>
</blockquote>

<blockquote>
<p>                       וְלוּ עִמּוֹ יְרוּצוּן כּוֹכְבֵי אֵל</p>
</blockquote>

<blockquote>
<p>                       בְּמַעְרֶכֶת תְּבוּנוֹת הוּא קְדָמָם</p>
</blockquote>

<blockquote>
<p>                       וְלוּ יִלָּחֲמוּ עִמּוֹ צְבָא רוֹם</p>
</blockquote>

<blockquote>
<p>                       אֲזַי מִדַּהֲרוֹת שִׁירָיו הֲלָמָם</p>
</blockquote>

<blockquote>
<p>                       וְלוּ יִגְעַר בְּיַרְדֵּן הַתְּעוּדוֹת</p>
</blockquote>

<blockquote>
<p>                       אֲזַי יִבָּקְעוּ מֵימָיו וְזִרְמָם</p>
</blockquote>

<blockquote>
<p>                       וְלוּ יֹאמַר הַשֶּׁמֶש דּוֹם בְּגִבְעוֹן</p>
</blockquote>

<blockquote>
<p>                       אֲזַי מִגַּעֲרָתוֹ זָע וְדָמָם</p>
</blockquote>

<blockquote>
<p>                       וְאוּלַי הוּא אֲחִי שֶׁמֶש וְסַהַר</p>
</blockquote>

<blockquote>
<p>                       וְעַל כֵּן הֵם קְרָאוּהוּ תְאוֹמָם</p>
</blockquote>

<blockquote>
<p>                       צְבִי הַחֵן יְדֵי אֵל כּוֹנֲנוּהוּ</p>
</blockquote>

<blockquote>
<p>                       וְשַׂרְפֵי רוֹם יְלָדוּהוּ כְצַלְמָם</p>
</blockquote>

<blockquote>
<p>                       וּבוֹ יִתְפָּאֲרוּ רָאשֵׁי תְעוּדוֹת</p>
</blockquote>

<blockquote>
<p>                       וְהַשָּׂרִים קְרָאוּהוּ נְעִימָם</p>
</blockquote>

<blockquote>
<p>                       וְהָיוּ הֵם בְּעֵינֵיהֶם חֲגָבִים</p>
</blockquote>

<blockquote>
<p>                       וְכֵן הָיוּ וְהוּא קֶרֶן רְאֵמָם</p>
</blockquote>

<blockquote>
<p>                       וְהָיוּ כָל יְמֵי נֹדוֹ עֲרָבִים</p>
</blockquote>

<blockquote>
<p>                       וְלֵילוֹת נִהְיוּ עִמּוֹ כְּיוֹמָם</p>
</blockquote>

<blockquote>
<p>                       וְלֹא נִרְאֶה לְבַד עַל פִּיו תְּעוּדוֹת</p>
</blockquote>

<blockquote>
<p>                       וְאוּלַי כִּי בְּטַבַּעְתּוֹ חֲתָמָם</p>
</blockquote>

<blockquote>
<p>                       וְשָׂרִים יִשְׁמְרוּ מַחְסוֹם לְפִיהֶם</p>
</blockquote>

<blockquote>
<p>                       עֲדַי אֶחְשֹׁב בְּשִׁכְלִי כִּי חֲסָמָם</p>
</blockquote>

<blockquote>
<p>                       וְזִיו פָּנָיו הֲכִי יַחְפִּיר מְאוֹרוֹת</p>
</blockquote>

<blockquote>
<p>                       וְעֵינָיו מֹשְכִים קֶשֶׁת לְתֻמָּם</p>
</blockquote>

<blockquote>
<p>                       וְאִמְרָתוֹ לְקָחוּהָ מְלִיצִים</p>
</blockquote>

<blockquote>
<p>                       לְמֵנִקְתָּם וְהוֹרָתָם וְאִמָּם</p>
</blockquote>

<blockquote>
<p>                       וְשִׁירָתוֹ לְכָל שִׁירִים לְצוּרָה</p>
</blockquote>

<blockquote>
<p>                       וְשִׁיר כָּל שָׁר יְהִי לָהֶם לְגָלְמָם</p>
</blockquote>

<blockquote>
<p>                       לְמִי חֶמְדַּת זְמָן כִּי אִם לְזֵכֶר</p>
</blockquote>

<blockquote>
<p>                       פְּלִיאוֹת מַעֲלֹתֵהוּ וְלִשְׁמָם</p>
</blockquote>

<blockquote>
<p>                       וְהֵאִירוּ פְנֵי תֵבֵל כְּהַיּוֹם</p>
</blockquote>

<blockquote>
<p>                       צְבִי הַחֵן בְּרָקָיו מִמְּקוֹמָם</p>
</blockquote>

<br>

<blockquote>
<p>וְזֶה הַשִּׁיר הַרְבִיעִי שְׁלַחְתִּיו אֶל יְהוּדָה יְדִידוּת נַפְשִׁי</p>
</blockquote>

<blockquote>
<p>אַחֲרֵי אֲשֶׁר הֵשִׁיב עַל שִׁירִי הַשְּׁלִישִׁי</p>
</blockquote>

<br>  

<blockquote>
<p>                       סָכַל לְבָבִי עַד רְאוֹתִי שִׂיאֲךָ</p>
</blockquote>

<blockquote>
<p>                       אִם יַעֲלֶה שִׂיא הָאֱנוֹשׁ שָׁמָיִם</p>
</blockquote>

<blockquote>
<p>                       אִלּוּ יְבִינוּן הַלְּבָבוֹת גָּדְלְךָ</p>
</blockquote>

<blockquote>
<p>                       יִמָּאֲסוּ יִתְהַלְּכוּ כַמָּיִם</p>
</blockquote>

<blockquote>
<p>                       יוֹם לָקְחוּ בִין הַנְּפָשׁוֹת נַפְשְׁךָ</p>
</blockquote>

<blockquote>
<p>                       מִיַּד אְלֹהִים לָקְחָה כִפְלָיִם</p>
</blockquote>

<blockquote>
<p>                       פָּגְעוּ בְשִׂכְלִי מַלְאֲכֵי שִׁירָתְךָ</p>
</blockquote>

<blockquote>
<p>                       הִנָּם לְנַפְשִׁי הֵם כְּסוּת עֵינָיִם</p>
</blockquote>

<blockquote>
<p>                       נִפְלָא בְעֵין שִׂכְלִי דְמוּתָם כַּאֲשֶׁר</p>
</blockquote>

<blockquote>
<p>                       רָאָם וְקָרָא אֶת שְׁמָם מַחְנָיִם</p>
</blockquote>

<blockquote>
<p>                       אֵיכָה אֲרִי יִנְהֹם וְיישְׁרֹק לַזְּבוּב</p>
</blockquote>

<blockquote>
<p>                       נָבוּב אֲשֶׁר בִּקְצֵה יְאוֹר מִצְרָיִם</p>
</blockquote>

<blockquote>
<p>                       אֵיכָה לְבָבֵינוּ צְבִי יִתְאַחֲדוּ</p>
</blockquote>

<blockquote>
<p>                       וּלְקוֹלְךָ דּוֹד צָלֲלוּ אָזְנָיִם</p>
</blockquote>

<blockquote>
<p>                       גַּם שִׂכְלְךָ מַעְמָד לְכָל שֵׂכֶל וְאֵיךְ</p>
</blockquote>

<blockquote>
<p>                       יִשְׁוֶה עֲדֻלָּם אֶל יְרוּשָׁלָיִם</p>
</blockquote>

<blockquote>
<p>                       קָצַר יְאוֹר שִׂכְלִי וְאָכֵן שִׂכְלְךָ</p>
</blockquote>

<blockquote>
<p>                       הוּא יָם מְאֹד גָּדוֹל רְחַב יָדָיִם</p>
</blockquote>

<blockquote>
<p>                       אֵיךְ מוּל חֲרָבוֹת שִׂכְלְךָ אִלָּחֲמָה</p>
</blockquote>

<blockquote>
<p>                       בִּלְחִי חֲמוֹר חַמּוֹר חֲמֹרָתָיִם</p>
</blockquote>

<br>  

<blockquote>
<p>וַיֹאמֶר הַשָּׂר נִרְאֶה מִדְּבָרֶיךָ</p>
</blockquote>

<blockquote>
<p>כִּי יְהוּדָה הָיָה בָקִי בַשִּׁיר וּבַמְּלִיצָה אַחֲרֶיךָ</p>
</blockquote>

<blockquote>
<p>כִּי הַבֹּשֶת אֲשֶׁר אָכְלָה אֶת יְגִיעֲךָ בָרִאשׁוֹנָה</p>
</blockquote>

<blockquote>
<p>הָיָה בְּמִקְרֶה וְלֹא בְכַוָּנָה</p>
</blockquote>

<blockquote>
<p>כִּי לוּ מְצָאוּךָ שִׁירָיו בְּנֶפֶשׁ עַלִּיזָה</p>
</blockquote>

<blockquote>
<p>לֹא הָיְתָה שִׁירָתְךָ בוֹרַחַת וּנְמִבְזָה</p>
</blockquote>

<blockquote>
<p>אַךְ הָיִיתָ עוֹרֵךְ שִׁירֶיךָ לִקְרַאת הַמִּלְחָמָה בְרָצוֹן</p>
</blockquote>

<blockquote>
<p>לְהַרְאוֹתוֹ כִּי לֹא הִגִּיעַ עֲדַיִן לְרוֹעֵי צֹאן</p>
</blockquote>

<blockquote>
<p>וָאַעַן וָאֹמַר חַיֶּיךָ הַשָּׂר כִּי יְהוּדָה גָבַר בְּאֶחָיו</p>
</blockquote>

<blockquote>
<p>בִּמְלֶאכֶת הַשִּׁיר וּבְצַחוּת שִׂיחָיו</p>
</blockquote>

<blockquote>
<p>עַל כָּל אֲשֶׁר רָאִיתִי בִּזְּמַנִּי</p>
</blockquote>

<blockquote>
<p>וּמָהִיר בִּמְלֶאכֶת הַשִּׁירִים</p>
</blockquote>

<blockquote>
<p>כָּמוֹהוּ לֹא רָאֲתָה עֵינִי</p>
</blockquote>

<blockquote>
<p>וּבֵין חֲרוּזוֹתַי לְחֲרוּזוֹתָיו כִּמְעַט אֵין יִתְרוֹן</p>
</blockquote>

<blockquote>
<p>אָמְנָם בַּמְּלִיצוֹת הוּא הָאַחֲרוֹן</p>
</blockquote>

<blockquote>
<p>וְסִבַּת הֱיוֹתוֹ מָהִיר בִּמְלֶאכֶת הַשִּׁירִים</p>
</blockquote>

<blockquote>
<p>הוּא הֱיוֹתוֹ מִשְׂתַּכֵּר לְלַמְּדָהּ לַנְּעָרִים</p>
</blockquote>

<blockquote>
<p>לֹא עָשָׂה כְאַלְמָן</p>
</blockquote>

<blockquote>
<p>וַיֹּאמֶר הַשָּׂר נִכְסְפָה וְגַם כָּלְתָה נַפְשִׁי לִרְאוֹתָם</p>
</blockquote>

<blockquote>
<p>הוֹצִיאֵם אֵלֵינוּ וְנֵדְעָה אוֹתָם</p>
</blockquote>

<blockquote>
<p>וָאַעַן וָאֹמַר זֹאת הַקִּינָה אֲשֶׁר חִבַּרְתִּי עַל אָחִי בְּעֵת פְּקַדְתִּיו</p>
</blockquote>

<blockquote>
<p>אֲשֶׁר אַהֲבַת נַפְשִׁי אֲהַבְתִּיו</p>
</blockquote>

<br>  

<blockquote>
<p>                       תְּלָאוֹת הַזְּמָן הָיוּ בְעֹכְרָי</p>
</blockquote>

<blockquote>
<p>                       וְלִבִּי מוֹת צְבִי חִשְׁקִי עֲבָרוֹ</p>
</blockquote>

<blockquote>
<p>                       לְקָחוֹ הַזְּמָן מֶנִּי וּבִמְקוֹם</p>
</blockquote>

<blockquote>
<p>                       אֲסִירֵי הַתְּמוּתָה שָׁם אֲסָרוֹ</p>
</blockquote>

<blockquote>
<p>                       זְמָן יִקְבֹּר צְבָאָיו בָּאֲדָמָה</p>
</blockquote>

<blockquote>
<p>                       וְדוֹדִי בַּחֲדַר לִבִּי קְבָרוֹ</p>
</blockquote>

<blockquote>
<p>                       זְמָן יַפְרִיד יְדִידִים יוֹם תְּמוּתָה</p>
</blockquote>

<blockquote>
<p>                       וְדוֹד חִשְׁקִי בְּמוֹתוֹ בִּי קְשָׁרוֹ</p>
</blockquote>

<blockquote>
<p>                       וְלוּ הֵחֵל זְמָן לִקְצֹר יְצוּרָיו</p>
</blockquote>

<blockquote>
<p>                       בְּדוֹדִי הגְּבִיר כִּלָּה קְצִירוֹ</p>
</blockquote>

<blockquote>
<p>                       וְלוּ נָדַד לְהַשְׁחִית כָּל יְקָרִים</p>
</blockquote>

<blockquote>
<p>                       בְּמוֹת דּוֹדִי אֲזַי שִׁלַּם לְנִדְרוֹ</p>
</blockquote>

<blockquote>
<p>                       אֱמֶת כָּל מִשְׁבְּרֵי תֵבֵל מְצָאתִים</p>
</blockquote>

<blockquote>
<p>                       וְקַלּוּ מִנְּשָׁרִים לִי לְשִׁבְרוֹ</p>
</blockquote>

<blockquote>
<p>                       זְכַרְתִּיהוּ בְלֵילוֹת עַל יְצוּעַי</p>
</blockquote>

<blockquote>
<p>                       וְלִבִּי יֶהֱמֶה עָלַי בְּזָכְרוֹ</p>
</blockquote>

<blockquote>
<p>                       וְעָלָיו אֵשְׁבָה בָדָד וְאֶדֹּם</p>
</blockquote>

<blockquote>
<p>                       כְּמוֹ גֶבֶר אֲשֶׁר יַיִן עֲבָרוֹ</p>
</blockquote>

<blockquote>
<p>                       וְלוּ יָשׁוּב יְדִידִי בַדְּמָעוֹת</p>
</blockquote>

<blockquote>
<p>                       דְּמֵי עֵינַי יְבִישׁוּן מֵי נְהָרוֹ</p>
</blockquote>

<blockquote>
<p>                       וְלוּ יָשׁוּב בְּצוֹם וּבְכִי וּמִסְפֵּד</p>
</blockquote>

<blockquote>
<p>                       כְּתַנִּים אֶעֱשֶׂה מִסְפֵּד לְצִירוֹ</p>
</blockquote>

<blockquote>
<p>                       מְלָאכָה אַחֶרֶת מֵעוֹדוֹ</p>
</blockquote>

<blockquote>
<p>                       וְלָכֵן בִּמְלֶאכֶת הַשִּׁיר גָּבְרָה יָדוֹ</p>
</blockquote>

<blockquote>
<p>                       הָיָה אִתָּנוּ יָמִים וְשָׁנִים לֹא סָר מֵהִשְׂתַּכֵּר לְכָל שׂוֹכֵר</p>
</blockquote>

<blockquote>
<p>                       וְחֲרוּזוֹתָיו וּמְלִיצוֹתָיו מוֹכֵר</p>
</blockquote>

<blockquote>
<p>                       וַתֵּשֵׁב קַשְׁתּוֹ בְאֵיתָן</p>
</blockquote>

<blockquote>
<p>                       לְחַבֵּר קִינוֹת הָעֲתִידִים עוֹרֵר לִוְיָתָן</p>
</blockquote>

<blockquote>
<p>                       וַיֹּאמֶר אֵלַי הַשָּׂר אֲמָר־נָא הָאֱמֶת</p>
</blockquote>

<blockquote>
<p>                       הַאִם חִבַּרְתָּ קִינוֹת עַל מֵת</p>
</blockquote>

<blockquote>
<p>                       וָאַעַן וָאֹמַר חִבַּרְתִּי וְחִבָּרְתִּי</p>
</blockquote>

<blockquote>
<p>                       וַחֲיָלִים גָּבַרְתִּי</p>
</blockquote>

<blockquote>
<p>                       וְכִמְעַט הַגְּבוּל עָבָרְתִּי</p>
</blockquote>

<blockquote>
<p>                       וּמִי שֶׁלֹא רָאָה קִינוֹתַי אֲשֶׁר נֶחְמָדוּ</p>
</blockquote>

<blockquote>
<p>                       אֲשֶׁר חִבַּרְתִּי עַל גוֹאֲלַי וְרֵעַי אֲשֶׁר מִן הָעוֹלָם הַזֶּה נִפְרָדוּ</p>
</blockquote>

<blockquote>
<p>                       לֹא רָאָה קִינוֹת נֶחְמָדוֹת מֵעוֹלָם</p>
</blockquote>

<blockquote>
<p>                       כִּי הֵם אָסְפוּ הַהִדּוּרִים כֻּלָּם</p>
</blockquote>

<blockquote>
<p>                       לְמִקְּטַנָּם וְעַד גְּדוֹלָם</p>
</blockquote>

<blockquote>
<p>                       וְכָל שָׁר זוּלָתִי בִּדְבַר הַקִּינוֹת חֲלוֹם חָלָם</p>
</blockquote>

<blockquote>
<p>                       וְשָׁב בְּמַעֲשֵׂהוּ דַךְ וְנִכְלָם</p>
</blockquote>

<blockquote>
<p>                       וְהַקִּינוֹת אֲשֶׁר קוֹנַנְתִּי עַל יְשֵׁנֵי אַדְמַת עָפָר</p>
</blockquote>

<blockquote>
<p>                       הֵם רַבִּים עַד אֵין מִסְפָּר</p>
</blockquote>

<blockquote>
<p>                       אָמְנָם מִן הַמְּשֻׁבָּחוֹת שֶׁבָּהֶם הֵם שְׁנָיִם</p>
</blockquote>

<blockquote>
<p>                       יְבַכּוּ הַלְּבָבוֹת וְיַזִּילוּ הָעֵינָיִם</p>
</blockquote>

<blockquote>
<p>                       הָאַחַת מֵהֶם חִבַּרְתִּי עַל אָח הָיָה לִי חוֹמֵל וְרַחֲמָן</p>
</blockquote>

<blockquote>
<p>                       אֲשֶׁר קֻמַּט בְּלֹא עֵת וּזְמָן</p>
</blockquote>

<blockquote>
<p>                       אֲהַבְתִּיו אַהֲבַת נַפְשִׁי</p>
</blockquote>

<blockquote>
<p>                       עֲנַדְתִּיו עֲטָרָה לְרֹאשִׁי</p>
</blockquote>

<blockquote>
<p>                       וְקוֹנַנְתִּי עָלָיו בְּמִכְתָּבִי</p>
</blockquote>

<blockquote>
<p>                       כַּאֲשֶׁר הָיָה עִם לְבָבִי</p>
</blockquote>

<blockquote>
<p>                       וְהַשֵּׁנִית הִיא שֶׁחִבַּרְתִּי קִינָה נִמְרֶצֶת</p>
</blockquote>

<blockquote>
<p>                       מִמִּשְׁבְּצוֹת הַיְּגוֹנִים מְשֻׁבֶּצֶת</p>
</blockquote>

<blockquote>
<p>                       וּמִבְּכִי וַאֲנָחָה מְקֻבֶּצֶת</p>
</blockquote>

<blockquote>
<p>                       עַל פְּטִירַת בַּעַל בְּעַמֵּנוּ</p>
</blockquote>

<blockquote>
<p>                       אֲשֶׁר עָמַד בַּפֶּרֶץ בְּעַד עַמֵּנוּ וּבְעַד עָרֵי אֱלֹהֵינוּ</p>
</blockquote>

<blockquote>
<p>                       וְרָצוּי לְרֹב אֶחָיו דּוֹרֵשׁ טוֹב לְעַמּוֹ</p>
</blockquote>

<blockquote>
<p>                       שֶׁקִּבְּלוּ פְסוּלִים וְזָרְקוּ אֶת דָּמוֹ</p>
</blockquote>

<blockquote>
<p>                       חוּץ לִזְמַנּוֹ וְחוּץ לִמְקוֹמוֹ</p>
</blockquote>

<blockquote>
<p>                       נוֹדָע בִּיהוּדָה וּבְיִשְׂרָאֵל גָּדוֹל שְׁמוֹ</p>
</blockquote>

<blockquote>
<p>                       הַצַּדִּיק הֶחָסִיד מָרֵנוּ רַבֵּנוּ שְׁמוּאֵל חָמִי עֲטֶרֶת רֹאשִׁי</p>
</blockquote>

<blockquote>
<p>                       וְעָלָיו שָׁפַכְתִּי דָמִי וְנַפְשִׁי</p>
</blockquote>

<blockquote>
<p>                       כִּי יְגוֹנוֹתַי עָלָיו רַבּוּ מִשַּׂעֲרוֹת רֹאשִׁי</p>
</blockquote>

<blockquote>
<p>                       הוּא הֵחֵל לְהוֹשִׁיעַ אֶת יִשְׂרָאֵל מִצָּרוֹת הַזְּמָן</p>
</blockquote>

<blockquote>
<p>                       וְנִשְׁאַר הַדּוֹר אַחֲרָיו</p>
</blockquote>

<blockquote>
<p>                       וְלוּ יָשׁוּב בְּתֵת כֹּפֶר פְּדִיתִיו</p>
</blockquote>

<blockquote>
<p>                       וְהָיִיתִי פְּדוּת נַפְשׁוֹ וְכָפְרוֹ</p>
</blockquote>

<blockquote>
<p>                       וְאֵיכָכָה לְבָבִי בִי יְנֻחַם</p>
</blockquote>

<blockquote>
<p>                       וְלֹא יִדְאַג וְלֹא יִכְאַב בְּשָׂרוֹ</p>
</blockquote>

<blockquote>
<p>                       וְדוֹדִי עָרְבוּ דוֹדָיו לְנַפְשִׁי</p>
</blockquote>

<blockquote>
<p>                       זְמַנִּי מִיְּדִידוּתוֹ גְזָרוֹ</p>
</blockquote>

<blockquote>
<p>                       וְכֶתֶר אַהֲבָתוֹ הַקְּדוּמָה</p>
</blockquote>

<blockquote>
<p>                       זְמַנִּי מֵעֲלֵי רֹאשִׁי הֱסִירוֹ</p>
</blockquote>

<blockquote>
<p>                       רְחַצְתִּיהוּ וְסַכְתִּיהוּ בְיָדַי</p>
</blockquote>

<blockquote>
<p>                       וְהוֹרַדְתִּיו בְּמוֹ יָדַי לְקִבְרוֹ</p>
</blockquote>

<blockquote>
<p>                       וְשָׁפַכְתִּי דְמֵי לִבִּי וְאֵין קוֹל</p>
</blockquote>

<blockquote>
<p>                       קְרָאתִיהוּ וְלֹא אֶשְׁמַע דְּבָרוֹ</p>
</blockquote>

<blockquote>
<p>                       כְּאִלּוּ לֹא נְשַׁקְתִּיהוּ וְהָיְתָה</p>
</blockquote>

<blockquote>
<p>                       נְשִׁיקָתִי אֲזַי רִפְאוּת לְשָׁרוֹ</p>
</blockquote>

<blockquote>
<p>                       וְלוּ הָיוּ חֲשׁוּקָיו בּוֹ דְבֵקִים</p>
</blockquote>

<blockquote>
<p>                       כְּמוֹ מַדָּיו אֲנִי לוֹ כַּאֲזוֹרוֹ</p>
</blockquote>

<blockquote>
<p>                       וְלוּ הָיוּ חֲשׁוּקָיו כַּאֲזוֹרוֹ</p>
</blockquote>

<blockquote>
<p>                       אֲנִי סוּסוֹ וְשִׂמְלָתוֹ לְעֹרוֹ</p>
</blockquote>

<blockquote>
<p>                       וְלוּ הָיוּ חֲשׁוּקָיו כַּחֲלוּקוֹ</p>
</blockquote>

<blockquote>
<p>                       אֲנִי עַצְמוֹ וּבָשָׂר מִבְּשָׂרוֹ</p>
</blockquote>

<blockquote>
<p>                       וְלוּ הָיוּ כְּנֵתַח מִנְּתָחָיו</p>
</blockquote>

<blockquote>
<p>                       אֲנִי נַפְשׁוֹ הֱבִיאַנִי בְחֶדְרוֹ</p>
</blockquote>

<blockquote>
<p>                       וְדִמִּיתִי וְאוּלָם הַזְּמָן לֹא</p>
</blockquote>

<blockquote>
<p>                       יְדַמֶּה כַּאֲשֶׁר לִבִּי שְׁעָרוֹ</p>
</blockquote>

<blockquote>
<p>                       יְדַמֶּה כִּי יְחִי דוֹדִי וְאוּלָם</p>
</blockquote>

<blockquote>
<p>                       זְמָן הוֹבִישׁ בְּלֹא יוֹמוֹ מְקוֹרוֹ</p>
</blockquote>

<blockquote>
<p>                       וּמִי יָדַע פְּאֵר דּוֹדִי וְהוֹדוֹ</p>
</blockquote>

<blockquote>
<p>                       וְטָעַם צוּף דְּבַש אִמְרוֹ וְיַעְרוֹ</p>
</blockquote>

<blockquote>
<p>                       וְלֹא יִסְפֹּד כְּמִסְפֵּד עַל יְחִידוֹ</p>
</blockquote>

<blockquote>
<p>                       וְלֹא יָמֵר כְּהָמֵר עַל בְּכוֹרוֹ</p>
</blockquote>

<blockquote>
<p>                       וְלוּ יָכְלוּ וְיָדְעוּ הָרְפָאִים</p>
</blockquote>

<blockquote>
<p>                       הֲכִי יִתְדַּפְּקוּ פֶּתַח דְּבִירוֹ</p>
</blockquote>

<blockquote>
<p>                       אֲרוּרָה הָאֲדָמָה פָּצְתָה פֶּה</p>
</blockquote>

<blockquote>
<p>                        וְלָקְחָה אֶת יְדִידִי בַּהֲדָרוֹ</p>
</blockquote>

<blockquote>
<p>                       וְנִמְשָׁלִים נְבֹנֵי עָם לְצִפּוֹר</p>
</blockquote>

<blockquote>
<p>                       אֲשֶׁר נִסְגַּר בְּהֵיטִיבוֹ זְמִירוֹ</p>
</blockquote>

<blockquote>
<p>                       וְיַשְׁקִיט הַזְּמָן צָרִים וּבִשְׂדֵה</p>
</blockquote>

<blockquote>
<p>                       נְדִיבֵי עָם יְשַׁלַח אֶת בְּעִירוֹ</p>
</blockquote>

<blockquote>
<p>                       וְלוּ אָבָה שְׁמוֹעַ לַעֲצָתִי</p>
</blockquote>

<blockquote>
<p>                       זְמָן אַכְזָר וְעֹכֵר אֶת שְׁאֵרוֹ</p>
</blockquote>

<blockquote>
<p>                       הֲכִינוֹתִי בְּרֻדִּים וַעֲקֻדִּים</p>
</blockquote>

<blockquote>
<p>                       וְכָל טָלוּא וְנָקֹד עַל שְׂכָרוֹ</p>
</blockquote>

<blockquote>
<p>                       לְזֹאת אָאֹר זְמַנִּי זָר וְאַכְזָר</p>
</blockquote>

<blockquote>
<p>                       אֲרוּרָה הָאֲדָמָה בַּעֲבוּרוֹ</p>
</blockquote>

<br> 

<blockquote>
<p>וְזֹאת הִיא הַקִּינָה אֲשֶׁר חִבַּרְתִּי עַל רֹאשׁ גּוֹלַת אֲרִיאֵל</p>
</blockquote>

<blockquote>
<p>הָאָדָם הַגָּדוֹל בָּעֲנָקִים מָרִי חָמִי רַבִּי שְׁמוּאֵל</p>
</blockquote>

<br>  

<blockquote>
<p>                       הָהּ עַל שְׁדֵי חֶמֶד אֲשֶׁר צָמָקוּ</p>
</blockquote>

<blockquote>
<p>                       מָה אֻמְלְלוּ לִבּוֹת אֲשֶׁר שָׁקָקוּ</p>
</blockquote>

<blockquote>
<p>                       מָה אֻמְלְלוּ הַשֹּׁאֲלִים מִתְעַטְּפִים</p>
</blockquote>

<blockquote>
<p>                       הַקֹּרְאִים בִּשְׁמוֹ וּמַה יִינָקוּ</p>
</blockquote>

<blockquote>
<p>                       הַקֹּרְאִים בִּשְׁמוֹ בְּמָרָה יִצְרְחוּ</p>
</blockquote>

<blockquote>
<p>                       עֵת יִזְכְּרוּ דֹּדָיו אֲשֶׁר מָתָקוּ</p>
</blockquote>

<blockquote>
<p>                       עֵת יִזְכְּרוּ דֹּדָיו דְּמָעוֹת יִזְּלוּ</p>
</blockquote>

<blockquote>
<p>                       יִתְחַלְחְלוּ עַל דּוֹד וְיִתְרַפָּקוּ</p>
</blockquote>

<blockquote>
<p>                       יִתְחַלְחְלוּ עָלָיו נְשׁוּכֵי הַזְּמָן</p>
</blockquote>

<blockquote>
<p>                       כִּי מֵחֲסָדָיו הָעֳנֵק הָעְנָקוּ</p>
</blockquote>

<blockquote>
<p>                       מָה אוֹמְרָה דּוֹדִים וּמָה אֶצְטַדְּקָה</p>
</blockquote>

<blockquote>
<p>                       וּנְשִׂיא זְמַנִּי בּוֹלְקִים בָּלָקוּ</p>
</blockquote>

<blockquote>
<p>                       נִפְקַד נְשִׂיאֵנוּ וְהָיִינוּ כְמוֹ</p>
</blockquote>

<blockquote>
<p>                       עָנָק פְּנִינָיו נָבְלוּ נָבָקוּ</p>
</blockquote>

<blockquote>
<p>                       וּכְכוֹכְבֵי אֵל עֵת יְרֵחָם קֹדְרָה</p>
</blockquote>

<blockquote>
<p>                       לֹא שָׂגְבוּ יֶשַׁע וְלֹא חָזָקוּ</p>
</blockquote>

<blockquote>
<p>                       צַר לִי כְּרוּב מִמְשַׁח נְשִׂיאֵי הַכְּמוֹת</p>
</blockquote>

<blockquote>
<p>                       נָבָל גְּאוֹנְךָ בֹּקְקִים בָּקָקוּ</p>
</blockquote>

<blockquote>
<p>                       אֶרְאֶה וְדָמֶיךָ נְשִׂיאִי צֹעֲקִים</p>
</blockquote>

<blockquote>
<p>                       מִן הָאֲדָמָה לִי בְקוֹל יִנְאָקוּ</p>
</blockquote>

<blockquote>
<p>                       לֹא הֶאֱמַנְתִּי הַגְּבִיר כִּי חַרְבוֹת</p>
</blockquote>

<blockquote>
<p>                       צֻרִים כְּהַיּוֹם אֹתְךָ בִתָּקוּ</p>
</blockquote>

<blockquote>
<p>                       לוּ תִהְיֶה נַפְשִׁי תְמוּרַת נַפְשְׁךָ</p>
</blockquote>

<blockquote>
<p>                       הָהּ כָּל יְצֻרֵי מָוְתָה יִצְעָקוּ</p>
</blockquote>

<blockquote>
<p>                       לוּ בַדְּמָעוֹת אֶת שְׁבוּתְךָ הַגְּבִיר</p>
</blockquote>

<blockquote>
<p>                       אָשִׁיב דְּמָעַי הַיְקוּם חָנָקוּ</p>
</blockquote>

<blockquote>
<p>                       אִלּוּ בְתֵת כֹּפֶר פְּדִינוּךָ אֲזַי</p>
</blockquote>

<blockquote>
<p>                       כָּל אוֹצְרוֹת חֹשֶךְ לְךָ הוּרָקוּ</p>
</blockquote>

<blockquote>
<p>                       בָּךְ הַגְּבִיר כָּל הַחֲמֻדוֹת נִמְצְאוּ</p>
</blockquote>

<blockquote>
<p>                       צֶדֶק וְשָׁלוֹם וֶאֱמֶת נָשָׁקוּ</p>
</blockquote>

<blockquote>
<p>                       אִם בָּגְדוּ יָמִים בְּךָ אֵיךְ יִבְטְחוּ</p>
</blockquote>

<blockquote>
<p>                       בָהֶם אֱוִילִים שָׁמְנוּ עָתָקוּ</p>
</blockquote>

<blockquote>
<p>                       בָּם יִבְטְחוּ אִישִׁים אֲשֶׁר לֹא יֵדְעוּ</p>
</blockquote>

<blockquote>
<p>                       כִּי מַחֲמָאוֹת הַזְּמָן חָלָקוּ</p>
</blockquote>

<blockquote>
<p>                       לֹא יֵדְעוּ כִּי תוֹךְ וּמִרְמָה מָלְאוּ</p>
</blockquote>

<blockquote>
<p>                       תוֹכָם וְגַבָּם אַהֲבָה חֻשָּׁקוּ</p>
</blockquote>

<blockquote>
<p>                       עֵת יַעֲלוּנוּ עַד שְׁחָקִים עֵת כְּטִיט</p>
</blockquote>

<blockquote>
<p>                       חוּצוֹת הֲמוֹנִים יִרְקְעוּ יִשְׁחָקוּ</p>
</blockquote>

<blockquote>
<p>                       מַה בָּעֲרוּ יָמִים וְצֶדֶק עִוְּתוּ</p>
</blockquote>

<blockquote>
<p>                       כִּי הֵם בְּפָנִים נָשְׁקוּ יָרָקוּ</p>
</blockquote>

<blockquote>
<p>                       מִיּוֹם יְדַעְתִּימוֹ יְשָׁרָה עִקְּשׁוּ</p>
</blockquote>

<blockquote>
<p>                       מִיּוֹם יְדַעְתִּים דִּין פְּלִילִים פָּקוּ</p>
</blockquote>

<blockquote>
<p>                       לֹא הֶאֱמַנְתִּי כִּי יְדֵי זָרִים כְּתָב</p>
</blockquote>

<blockquote>
<p>                       מִכְתַּב אֱלֹהִים חַי הֲכִי יִמְחָקוּ</p>
</blockquote>

<blockquote>
<p>                       לֹא הֶאֱמַנְתִּי כִּי חֲצָצֵי הַזְּמָן</p>
</blockquote>

<blockquote>
<p>                       יֵלְכוּ כְהַיּוֹם עַד אֲשֶׁר יִבְרָקוּ</p>
</blockquote>

<blockquote>
<p>                       בָּאוּ תְמוֹל חִצָּיו בְּטֶרֶם נֶחֱזֶה</p>
</blockquote>

<blockquote>
<p>                       בָרָק וּמַכֹּתָם מְאֹד עָמָקוּ</p>
</blockquote>

<blockquote>
<p>                       לִבִּי לְחוֹתַנְתִּי כְּחָלִיל יֶהֱמֶה</p>
</blockquote>

<blockquote>
<p>                       לָהּ יֶהֱמוּ מֵעַי וְיִתְפָּרָקוּ</p>
</blockquote>

<blockquote>
<p>                       אַךְ עַל פְּרִידָתְךָ נְשִׂיאִי אֵשְׁבָה</p>
</blockquote>

<blockquote>
<p>                       מַרְעִיד וְרַעְיוֹנַי בְּמַר יִזְעָקוּ</p>
</blockquote>

<blockquote>
<p>                       אִם הֶחֱשֵיתִי וְעֲצָמַי נִפְרְדוּ</p>
</blockquote>

<blockquote>
<p>                       אֶבְכֶּה וּמוֹרָשִׁי הֲכִי נִתָּקוּ</p>
</blockquote>

<blockquote>
<p>                       אֶבְכֶּה אֲנִי בִּבְכִי יְתוֹמֶיךָ אֲשֶׁר</p>
</blockquote>

<blockquote>
<p>                       לָךְ יֶהֱמוּ כַיָּם וְיִשְׁתּוֹקָקוּ</p>
</blockquote>

<blockquote>
<p>                       אֶבְכֶּה בְּצַר רוּחִי וּבִבְכִי בִתְּךָ</p>
</blockquote>

<blockquote>
<p>                       אַרְעֵם וְשָׁמַיִם בְּמַר יִנְהָקוּ</p>
</blockquote>

<blockquote>
<p>                       אֶבְכֶּה אֲנִי בִּבְכִי קְהָלִי נִשְׁאֲרוּ</p>
</blockquote>

<blockquote>
<p>                       כַיּוֹם יְתוֹמִים עַד לְעָפָר דָּקוּ</p>
</blockquote>

<blockquote>
<p>                       בִּבְכִי אֲחוֹתִי צַר וּמָצוֹק אֶמְצְאָה</p>
</blockquote>

<blockquote>
<p>                       אָהִים וְיָדַי בַּבְּכִי סָפָקוּ</p>
</blockquote>

<blockquote>
<p>                       אִלּוּ בְכִיתִי יִשְׁמְעוּ הָעוֹרְרִים</p>
</blockquote>

<blockquote>
<p>                       בִּכְיָם וְלִוְיָתָן אֲזַי שָׁתָקוּ</p>
</blockquote>

<blockquote>
<p>                       הִנֵּה פְרָת מִיּוֹם דְּמָעַי נִבְקְעוּ</p>
</blockquote>

<blockquote>
<p>                       לֹא נָבְעוּ מֵימָיו אֲבָל עָרָקוּ</p>
</blockquote>

<blockquote>
<p>                       גִּיחוֹן וְחִדֶּקֶל לְדִמְעִי קִנְּאוּ</p>
</blockquote>

<blockquote>
<p>                       כִּי חָגְרוּ חֵמֹת וְשֵׁן חָרָקוּ</p>
</blockquote>

<blockquote>
<p>                       לוּ נַחֲלֵי דִמְעִי אֱלִישָׁע פָּגְעוּ</p>
</blockquote>

<blockquote>
<p>                       לֹא נִבְקְעוּ אֵלָיו וְלֹא נֶחְלָקוּ</p>
</blockquote>

<blockquote>
<p>                       לוּ רַחֲמֶיךָ הַגְּבִיר הִתְאַכְזְרוּ</p>
</blockquote>

<blockquote>
<p>                       אוּלַי לְבִכְיִי יִלְעֲגוּ יִשְׂחָקוּ</p>
</blockquote>

<blockquote>
<p>                       כִּי אֶזְעֲקָה מָרָה וְאַתָּה תַחֲרִישׁ</p>
</blockquote>

<blockquote>
<p>                       תַּמְרִיא וְיָדַי דַּלְתְּךָ דָפָקוּ</p>
</blockquote>

<blockquote>
<p>                       אָבִי וְהוֹרָתִי בְּעֵדֶן עוֹרֲרוּ</p>
</blockquote>

<blockquote>
<p>                       כַיּוֹם בְּכִי אַל תֶּחֱשׁוּ וּזְעָקוּ</p>
</blockquote>

<blockquote>
<p>                       הַיּוֹם אֲנִי נִכְאָב וְאֵין לִי אֵם וְאָב</p>
</blockquote>

<blockquote>
<p>                       הַיּוֹם שְׁלוֹמִי עֹשְקִים עָשָׁקוּ</p>
</blockquote>

<blockquote>
<p>                       מִיּוֹם אֲשֶׁר אֹתִי עֲזַבְתֶּם הַזְּמָן</p>
</blockquote>

<blockquote>
<p>                       רִחַק בְּאַף אֹתִי וְהֵם חָבָקוּ</p>
</blockquote>

<blockquote>
<p>                       וּבְעֵת תְּלָאוֹת יֶהְדֳּפוּנִי אוֹמְרָה</p>
</blockquote>

<blockquote>
<p>                       לָהֶם לְמִי זָהָב וְהִתְפָּרָקוּ</p>
</blockquote>

<blockquote>
<p>                       מַה לַּעֲשׂוֹת עוֹד לִי וְלֹא עָשׂוּ אֲבָל</p>
</blockquote>

<blockquote>
<p>                       הֵם סִקְּלוּ כַרְמִי וְהֵם עִזָּקוּ</p>
</blockquote>

<blockquote>
<p>                       מָה אוֹמְרה נִכְאָב וְנַפְשִׁי סָבֲבָה</p>
</blockquote>

<blockquote>
<p>                       לֹא בַעֲוֹנָם אַךְ בְּפִשְׁעִי לָקוּ</p>
</blockquote>

<blockquote>
<p>                       עוּרוּ אֲבוֹת עוֹלָם וּפָנָיו קַדְּמוּ</p>
</blockquote>

<blockquote>
<p>                       וּרְאוּ עֲנַק חֵן זַרְעֲכֶם עָנָקוּ</p>
</blockquote>

<blockquote>
<p>                       עַל פִּי עֲצָתוֹ עַם אֲדֹנָי נָסְעוּ</p>
</blockquote>

<blockquote>
<p>                       עַל פִּי עֲצָתוֹ יַחֲנוּ יִשָּׁקוּ</p>
</blockquote>

<blockquote>
<p>                       נָשִׂיא אֱלֵי בָנָיו מְשָׁחוֹ הַזְּמָן</p>
</blockquote>

<blockquote>
<p>                       כִּי עַל שְׂפָתָיו צוּף וְחֵן הוּצָקוּ</p>
</blockquote>

<blockquote>
<p>                       מַה יַעֲשׂוּ בָנִים וְרֹעֶה נֶאֱמָן</p>
</blockquote>

<blockquote>
<p>                       נִפְקַד וְדוֹדָיו עָבְרוּ חָמָקוּ</p>
</blockquote>

<blockquote>
<p>                       יֹאמְרוּ שְׁמוּאֵל מֵת וְסָרָה דֹבְרִים</p>
</blockquote>

<blockquote>
<p>                       אֵיךְ מֵת אֲשֶׁר כָּל מַעֲשָׂיו צָדָקוּ</p>
</blockquote>

<blockquote>
<p>                       מֵתוּ אֲשֶׁר שָׁגוּ בְהַבְלֵי הַזְּמָן</p>
</blockquote>

<blockquote>
<p>                       מֵתוּ אֲשֶׁר מִן הָאֱמוּן רָחָקוּ</p>
</blockquote>

<blockquote>
<p>                       מֵת אִישׁ אֲשֶׁר בָּנָיו בְּמַחְשָׁךְ הֹלְכִים</p>
</blockquote>

<blockquote>
<p>                       לֹא מֵת אֲשֶׁר כָּל מַעֲשָׂיו זֻקָּקוּ</p>
</blockquote>

<blockquote>
<p>                       לֹא מֵת נְשִׂיאֵנוּ וּבָנָיו הֹלְכִים</p>
</blockquote>

<blockquote>
<p>                       דַּרְכֵי אֲבוֹתֵיהֶם וּבָם דָּבָקוּ</p>
</blockquote>

<blockquote>
<p>                       חֶלְקוֹ בְּחַיֵּי עַד וְצִדְקוֹת פָּעֳלוֹ</p>
</blockquote>

<blockquote>
<p>                       הֵמָּה בְלוּחַ הַזְּמָן נֶחְקָקוּ</p>
</blockquote>

<blockquote>
<p>                       הֹלֵךְ צְדָקוֹת הַצְּדָקוֹת יִרְדְּפוּ</p>
</blockquote>

<blockquote>
<p>                       אֹתוֹ וּמַעֲשָׂיו אַחֲרָיו יִדְלָקוּ</p>
</blockquote>

<blockquote>
<p>                       יֵחָשְׁבוּ דָמָיו פְּנֵי אֵל חַי כְּמוֹ</p>
</blockquote>

<blockquote>
<p>                       דָמִים עֲלֵי יַד אַהֲרֹן נִזְרָקוּ</p>
</blockquote>

<blockquote>
<p>                       יִתֵּן אֱלֹהִים עֹז לְבָנָיו נִשְׁאֲרוּ</p>
</blockquote>

<blockquote>
<p>                       יִשְׁקִיט לְבָבוֹת מִכְּאֵב נִרְחָקוּ</p>
</blockquote>

<blockquote>
<p>                       וּמְנָת עֲוִילִים שָׁפְכוּ דָמוֹ תְּהִי</p>
</blockquote>

<blockquote>
<p>                       הֶרֶג וְרֹאשָׁם מֹלְקִים יִמְלָקוּ</p>
</blockquote>

<blockquote>
<p>                       גַּם הַכְּלָבִים אֶת דְּמֵיהֶם יִלְקְקוּ</p>
</blockquote>

<blockquote>
<p>                       בִּמְקוֹם אֲשֶׁר דַּם הַגְּבִיר לָקָקוּ</p>
</blockquote>

<blockquote>
<p>                       אַף תֹּאכְלֵמוֹ אֵשׁ מְלַהֶטֶת וּמִ-</p>
</blockquote>

<blockquote>
<p>                       נֶּפֶשׁ וְעַד בָּשָׁר הֲכִי יִדְלָקוּ</p>
</blockquote>

<blockquote>
<p>                       מַפֵּץ וְחֵץ שָׁנוּן יְתֵד שַׂר סִיסְרָא</p>
</blockquote>

<blockquote>
<p>                       רַקַּת בְּנֵיהֶם יַחְלְפוּ יִמְחָקוּ</p>
</blockquote>

<blockquote>
<p>                       תִּמַּק לְשׁוֹן זַרְעָם בְּמוֹ פִיהֶם וְעֵי-</p>
</blockquote>

<blockquote>
<p>                       נֵיהֶם בְּחֹרֵיהֶם הֲכִי יִמָּקוּ</p>
</blockquote>

<blockquote>
<p>                       לֹא נִין וְלֹא נֶכֶד בְּעַמֵּיהֶם וְכָל</p>
</blockquote>

<blockquote>
<p>                       רֹאִים יְנִיעוּן רֹאשׁ וְגַם יִשְׁרָקוּ</p>
</blockquote>

<blockquote>
<p>                       אֵיךְ יַעֲמֹד לִבִּי וְיָדִי תֶחֱזַק</p>
</blockquote>

<blockquote>
<p>                       עַד אֶזְכְּרָה דוֹדָיו אֲשֶׁר פָּסָקוּ</p>
</blockquote>

<blockquote>
<p>                       לֹא אֶחֱשֶׁה נִכְאָב וְלֹא אֶתְנַחֲמָה</p>
</blockquote>

<blockquote>
<p>                       עַד כִּי תְהֹמוֹת עַד לְעָב יִסָּקוּ</p>
</blockquote>

<blockquote>
<p>                       אַךְ כָּל יְמוֹתַי עַל נְשִׂיאִי אֶסְפְּדָה</p>
</blockquote>

<blockquote>
<p>                       הָהּ עַל שְׁדֵי חֶסֶד אֲשֶׁר צָמָקוּ</p>
</blockquote>

<br>  

<blockquote>
<p>וַיְּהִי כִּשְׁמוֹעַ הַשָּׂר הַקִּינוֹת וְטוּב מְלִיצָתָם</p>
</blockquote>

<blockquote>
<p>נִפְלָא הַפְלֵא וָפֶלֶא עַל זֹהַר יִפְעָתָם</p>
</blockquote>

<blockquote>
<p>וַיֹּאמַר צָדַקְתָּ בַּאֲשֶׁר אָמַרְתָּ</p>
</blockquote>

<blockquote>
<p>כִּי גְבוּל הַמְּלִיצוֹת עָבַרְתָּ</p>
</blockquote>

<blockquote>
<p>מַה נָּעֲמוּ לוּלֵי צָרַת עִנְיָנֵיהֶם</p>
</blockquote>

<blockquote>
<p>וּמַה מָּתְקוּ לוּלֵי מְרוֹרַת פִּתְנֵיהֶם</p>
</blockquote>

<blockquote>
<p>יְהִי אֲדֹנָי אֱלֹהֶיךָ בָּרוּךְ אֲשֶׁר נָתַן בְּךָ שֵׂכֶל וּמוֹעֵצָה</p>
</blockquote>

<blockquote>
<p>וּנְתָנְךָ לְאָב וּלְכֹהֵן לַשּׁיר וְלַמְּלִיצָה</p>
</blockquote>

<blockquote>
<p>הֵיטַבְתָּ לִרְאוֹת הִשְׂכַּלְתָּ עֲשׂוֹ בְּטוּב שִׂכְלָךְ</p>
</blockquote>

<blockquote>
<p>כִּי אִישׁ חֲמֻדוֹת אַתָּה וּבִינָה לָךְ</p>

<br>  
</blockquote>

<h2 id="המחברתהארבע־עשרה">המחברת הארבע־עשרה</h2>

<br>  

<blockquote>
<p>אָמַר עִמָּנוּאֵל הַמְחַבֵּר: בִּהְיוֹתִי בְּבֵית הַשָּׂר שָׁמֵן וְדָשֵׁן • שׁוֹכֵב עַל מִטּוֹת שֵׁן • וּבְמַעֲדַנָּיו אֶשְׁלַח הַשֵּׁן • הָיִיתִי בְחוּצוֹת הַשְּׂמָחוֹת מְגַמֵּא • וְסוֹבֵב עַל מַעְיְנֵי הַשְּׂשׂוֹנִים סִבּוּב הַצָּמֵא • וַיְהִי הַיּוֹם וַאֲנִי אֶת רַגְלַי חָלִיתִי • וְעָמַדְתִּי יָמִים שִׁבְעָה וּפְנֵי הַשָּׂר לֹא רָאִיתִי • וְיַיִן וְשֵׁכָר לֹא שָׁתִיתִי • וְכַאֲשֶׁר הִתְחַזַּקְתִּי וְיָצָאתִי מִפֶּתַח בֵּיתִי • וָאֶשָּׂא עֵינַי וָאֶרְאֶה וְהִנֵּה אֵם הַשָּׂר בָּאָה לִקְרָאתִי • וָאָרוּץ לִקְרָאתָהּ וָאֹמַר הֲשָׁלוֹם לָךְ גְּבִרְתִּי • הֲשָׁלוֹם לַשָּׂר הֲשָׁלוֹם לַיְלָדִים כִּי בָאת הֲלוֹם • וַתֹּאמַר שָׁלוֹם • אָמְנָם הַשָּׂר שְׁמוּעָה שָׁמַע וְחָרַד חֲרָדָה • וְצִירִים אֲחָזוּהוּ כְּצִירֵי יוֹלֵדָה • סוֹעֵר כַּהֲמוֹת הַיָּם לְגַלָּיו • וּשְׁנָתוֹ נִהְיְתָה עָלָיו • וְעַתָּה הַדּוֹד הַנֶּאֱמָן • הַחוֹמֵל עָלָיו וְהָרַחֲמָן • לָמָּה תַעֲמֹד בְּרָחוֹק וְתַעְלִים לְעִתּוֹת בַּצָּרָה • וְהַיְגוֹנִים • חוֹנִים • עַל הַשָּׂר אִישׁ עַל דִּגְלוֹ בְּאוֹתוֹת • בּוֹאָה אֵלָיו הַחַדְרָה וְנַהֲלֵהוּ עַל מֵי מְנוּחוֹת • וְיִהְיֶה לוֹ בִרְאוֹתוֹ פָנֶיךָ שֹׂבַע שְׂמָחוֹת • וְשָׂא אֵלָיו חִידוֹתֶיךָ הַמְשַׂמְּחוֹת • יְכַבּוּ אֵשׂ הַיְגוֹנִים • וְיָאִירוּ נֵרוֹת הַשְּׂשׂוֹנִים • וָאַעַן וָאֹמַר הִנְנִי גְבִרְתִּי • וָאָקוּם קַל חִישׁ נִשְׁעָן עַל מִשְׁעַנְתִּי • וָאֵלֵךְ אֶל הַשָּׂר חֶדֶר בְּחָדֶר וּמְצָאתִיו הוֹמֶה וְסוֹעֵר • וּבְכָל מַחֲמַדֵּי הַזְּמָן גּוֹעֵר • וְלִבּוֹ בְּאֵשׁ הַיְגוֹנִים בּוֹעֵר • וְעִמּוֹ חֶבְרַת מְיֻדָּעָיו • וְגוֹאֲלָיו וְרֵעָיו • וּבִרְאוֹתָם אוֹתִי מֵרָחוֹק • וּבְיָדִי הַמִּשְׁעֶנֶת הֵחֵלּוּ לִשְׂחוֹק • וַיֹּאמְרוּ מִי הֱבִיאֲךָ הֲלוֹם וְאַתָּה צָרִיךְ לְמִשְׁעֶנֶת • וָאַעַן וָאֹמַר אַהֲבַת הַשָּׂר הַנֶּאֱמֶנֶת • וַיֹּאמְרוּ הֲיָדַעְתָּ חִידָה מְשַׂמַּחַת • תִּהְיֶה אֶל הַשָּׂר בִּשְׁמוֹעַ אוֹתָהּ נַחַת • וְלֹא יָמוּת לַשַּׁחַת • וָאַעַן וָאֹמַר יָדַעְתִּי וְלֹא אוּכַל לְהַגִּידָהּ • וְעַתָּה חוּסוּ עַל נַפְשִׁי הָאוֹבְדָה • לְהָכִין אוֹתָהּ וּלְסַעֲדָהּ • הֲטֶרֶם תֵּדְעוּ כִּי אָבְדָה • הֲלֹא תִרְאוּ עֲצָמַי אֲשֶׁר הִתְדַּלְדָּלוּ • וְהָעֲגָבוֹת אֲשֶׁר הִתְקַלְקָלוּ • וְאַתֶּם אֶת הַחִידָה תִשְׁאָלוּ • לָמָּה זֶה הֶבֶל תֶּהְבָּלוּ • הָבוּ שְׂכָרִי וְאִם לֹא חֲדָלוּ • וַיִּשְׂחַק הַשָּׂר וַיֹּאמַר וּמַה יִהְיֶה הַשָּׂכָר • וָאַעַן וָאֹמַר אַטִּיף לְךָ לַיַּיִן וְלַשֵּׁכָר • וַיְצַו הַשָּׂר הַנֶּעֱרָב • וַיָּבִיאוּ יֵין מַלְכוּת רָב • וָאֹמַר בָּרוּךְ יְיָ צוּרִי הַמְלַמֵּד יָדַי לַקְרָב • וָאָקוּם וָאֶשְתֶּה יַיִן לְשָׂבְעָה • כִּי לֹא שָׁתִיתִי מִמֶּנּוּ יָמִים שִׁבְעָה • וַיְהִי כַּאֲשֶׁר שָׂבַעְתִּי מִן הַיַּיִן • הָיוּ יְגוֹנֵי הַשָּׂר בְּעֵינָיו אַיִן • וַיֹּאמַר עַד מָתַי חִידָתְךָ בְּתוֹךְ חִכְּךָ תִמְנָעֶנָּה • חוּדָה חִידָתְךָ וְנִשְׁמָעֶנָּה • וָאַעַן וָאֹמַר הַאֲזִינוּ מְיֻדָּעַי וַאֲדַבֵּרָה • וְזֶה חָזִיתִי וַאֲסַפֵּרָה • אִישׁ הָיָה בְּאֶרֶץ רוֹמָ&#8220;א מֹשֶׁה שְׁמוֹ • רָצוּי לְרֹב אֶחָיו וְדוֹרֵשׁ טוֹב לְעַמּוֹ • וְשֵׁם אִשְתּוֹ רוֹשׂוֹלָה • אֲשֶׁר יָרַד אֵלֶיהָ אָבֵל שְׁאוֹלָה • וְשֵׁם בְּנוֹ דָנִיֵּאל אֱוִיל שְׂפָתָיִם • חֲמֹר גָּרֶם רוֹבֵץ בֵּין הַמִּשְׁפְּתָיִם • לֹא מָצָא בְּבֵיתוֹ נַחַת • רַק פַּח וָפַחַד וָפַחַת • בָּרָד וְאֵשׁ מִתְלַקַּחַת • כִּי הָיוּ מִדֵּי יוֹם יוֹם נִצִּים • הִנֵּה הָאֵשׁ וְהָעֵצִים • יָקוּמוּ זֶה עַל זֶה כְּהַר פְּרָצִים • וַיִּצְעַק הָאִישׁ אֶל יְיָ מִפְּנֵי לוֹחֲצִים • כִּי בְנוֹ מָשַׁךְ יָדוֹ אֶת לוֹצְצִים • וְאִשְׁתּוֹ תוֹרֶה בְלִבּוֹ מִן הַכְּלִמָּה חִצִּים • וְהַנּוֹגְשִׂים אָצִים • וַיֹּאמֶר הָאִישׁ בְּלִבּוֹ מִשֶּׁבֶת עוֹד אִתָּם נִבְעַתִּי • פֶּן תִּדְבָּקַנִי הָרָעָה וּמַתִּי • אֵין לִי טוֹב רַק לְהַנִּיחַ אֵלֶּה הָאֲמֵלָלִים • וְלִגְלוֹת בְּרֹאשׁ גּוֹלִים • אוּלַי יִקָּרֶה יְיָ לִקְרָאתִי • וְאֶמְצָא מָקוֹם תִּהְיֶה שָׁם מְנוּחָתִי • וַיְהִי הַיּוֹם וַיִּקַּח הָאִישׁ הוֹנוֹ וּרְכוּשׁוֹ • וַיָּקָם וַיֵּלֶךְ אֶל נַפְשׁוֹ • וַיִּקֶּר מִקְרֵהוּ בְּאֶרֶץ מֵאַרְצוֹת יָוָן אֲשֶׁר שָׁם אַנְשֵׁי אֱמוּנָה • הָיוּ עִם הַשֵּׂכֶל בְּאָמְנָה • בְּשִׁבְטֵי יִשְׂרָאֵל מוּדַעַת נֶאֱמָנָה • וְשֵׁם הָעִיר שִׂבְמָה • וַיַּרְא הָאִישׁ מְנֻחָה כִּי טוֹב וְאֶת הָאָרֶץ כִּי נָעֵמָה • וַיִּטַּע שָׁם אָהֳלֵי אַפַּדְנוֹ • וַיִּשְׁכַּח שָׁם צָרַת אִשְׁתּוֹ וּבְנוֹ • וַיֹּאמַר זֹאת הָאָרֶץ אֲהַבְתִּיהָ • אִוִּיתִיהָ חֲמַדְתִּיהָ • זֹאת מְנוּחָתִי עֲדֵי עַד פֹּה אֵשֵׁב כִּי אִוִּיתִיהָ • וַיֶּאֱהָבוּהוּ אַנְשֵׁי הַמָּקוֹם עַל יָשְׁרוֹ • וְעַל נֹעַם פְּעָלָיו וּכְבוֹד עָשְׁרוֹ • כִּי כָלִיל הוּא בַהֲדָרוֹ • וַיֹּאמְרוּ בּוֹא יָבוֹא בְרִנָּה נֵזֶר הוֹדֵנוּ • הַמַּשְׂבִּיעַ בַּטּוֹב עֶדְיֵנוּ • הַמְחַדֵּשׁ כְּבוֹדֵנוּ • זֶה יְנַחֲמֵנוּ מִמַּעֲשֵׂנוּ וּמֵעִצְּבוֹן יָדֵינוּ • וַיּוֹאֶל הָאִישׁ לָשֶׁבֶת אִתָּם • וְלִבּוֹ עָלֵז בְּחֶבְרָתָם • וַיְהִי שָׁם כְּעֶשְׂרִים שָׁנָה גָדוֹל לַיְּהוּדִים וְנֶאֱהָב • כָּבֵד מְאֹד בַּמִּקְנֶה בַּכֶּסֶף וּבַזָּהָב • כִּי הִצְלִיחוֹ הָאֵל עֹשָׂיו • וְהִרְוִיחוֹ בְכָל מַעֲשָׂיו • וַיְהִי הַיּוֹם חָלָה אֶת חָלְיוֹ אֲשֶׁר מֵת בּוֹ • וּבִרְאוֹתוֹ כִּי גָדַל צִירוֹ וּמַכְאוֹבוֹ • קָרָא אֵלָיו אַנְשֵׁי מְקוֹמוֹ • אֲשֶׁר יָדַע כִּי הֵם דּוֹרְשֵׁי שְׁלוֹמוֹ • וַיֹּאמַר שְׁמָעוּנִי אַנְשֵׁי שְׁלוֹמִי • הִנְנִי נֶאֱסָף אֶל עַמִּי • וְאֵין לִי יוֹרֵשׁ וְגוֹאֵל • רַק בֵּן אֶחָד בְּרוֹמָ&#8221;א וּשְׁמוֹ דָנִיֵּאל • אֲחַלֶּה לִפְנֵיכֶם הָאֲצִילִים לִהְיוֹת הוֹנִי בְיֶדְכֶם לְמִשְׁמֶרֶת • וְהוֹדִיעוּ לִבְנִי מִיתָתִי בְאִגֶּרֶת • וּבְבוֹאוֹ הֵנָּה בְּעֵדוּת מבֹאֶרֶת • תְּנוּ לוֹ אֶת נַחֲלָתִי הַנִּשְׁאֶרֶת • וַאֲשֶׁר יָבוֹא בְּלֹא עֵדוּת וּמַזְכֶּרֶת • יֵחָשֵׁב כְּגַנָּב נִמְצָא בַּמַּחְתֶּרֶת • וַיַּעֲנוּ הָאֲנָשִׁים וַיֹּאמְרוּ אֲדֹנֵנוּ נֵזֶר הַיְקוּם • כַּאֲשֶׁר צִוִּיתָ אֶת עֲבָדֶיךָ כֵּן יָקוּם • וַיְהִי כְּכַלּוֹתוֹ לְדַבֵּר עִם אַנְשֵׁי שְׁלוֹמָיו • וַיֶּאֱסֹף רַגְלָיו אֶל הַמִּטָּה וַיִּגְוַע וַיָּמָת וַיֵּאָסֶף אֶל עַמָּיו • וַיָּבוֹאוּ כָל אַנְשֵׁי מְקוֹמוֹ לָנוּד לוֹ וּלְסָפְדוֹ • הוֹי אָדוֹן וְהוֹי הוֹדֹה • וַיִּקְבְּרוּהוּ בְמַעֲלֵה קִבְרֵיהֶם עַל צִדְקָתוֹ • וְכָבוֹד עָשׂוּ לוֹ בְּמוֹתוֹ • וַיִּזְכְּרוּ הָאֲנָשִׁים אֶת מִצְוַת הָאִישׁ וַיִּשְׁלְחוּ לְרוֹמָ&#8220;א אִגֶּרֶת • אֹדוֹת מִיתַת הָאִישׁ מְסַפֶּרֶת • וְאֵת כְּבוֹד עָשְרוֹ אֲשֶׁר הִנִּיחַ לְיוֹרְשָׁיו • וַאֲשֶׁר יָבוֹאוּ בְעֵדוּת אֱמֶת כָּל דּוֹרְשָׁיו • וּבְכֵן לֹא יִיעֲפוּ כָל מבַקְשָׁיו • וַיְהִי כַּאֲשֶׁר הִגִּיעָה הַשְּׁמוּעָה בָּעִיר • ונִגְלָה הַדָּבָר לְמִגָּדוֹל וְעַד צָעִיר • נִמְצָא אָז בְּרוֹמָ&#8221;א אִישׁ אֶחָד מִזֶּרַע הַיְּהוּדִים • וּשְׁמוֹ אֶפרַיִם רֹעֶה רוּחַ וְרֹדֵף קָדִים • זוֹלֵל וְסֹבֵא • כָּל הַיּוֹם כָּזָב וָשֹׁד יַרְבֶּה • פְּרִיץ חַיּוֹת • רַע לַשָּׁמַיִם וְרַע לַבְּרִיּוֹת • עֲקוּב הַלֵּב וְאִישׁ מַהֲתַלּוֹת • וְלוֹ לָשׁוֹן מְדַבֶּרֶת גְּדוֹלוֹת • הָיָה הָאִישׁ בַּעַלַ נֵכֶל וְעָרְמָה • וְלִבּוֹ חוֹרֵשׁ אָוֶן וּמִרְמָה • גָּבָר בְּמִרְמוֹת וָתוֹךְ עַל כָּל אֲשֶׁר הָיָה לְפָנָיו • וְהָיָה דְבָרוֹ דָּבָר דָּבוּר עַל אָפְנָיו • וּבְשָׁמְעוֹ הַשְּׁמוּעָה חָשַׁב מַחֲשֶׁבֶת רָעָה • לַעֲשׂוֹת חֹנֶף וּלְדַבֵּר תּוֹעָה • וַיָּשֶׁת עֵצוֹת בְּנַפְשׁוֹ • לָקַחַת מָמוֹן הַמֵּת וּלְיָרְשׁוֹ • וּמִן הַיּוֹם הַהוּא וָהָלְאָה רוּחַ אַחֶרֶת עִמּוֹ • וְלֹא עָשָׂה רַגְלָיו וְלֹא עָשָׂה שְׂפָמוֹ • וְלָבַשׁ שְׁחוֹרִים כְּאִלּוּ מִתְאַבֵּל עַל מֵת • לְהַרְאוֹת הָעַמִּים וְהַשָּׂרִים כִּי הוּא בְנוֹ בֶאֱמֶת • וַיִּקַּח זְהָבוֹ וְכַסְפּוֹ • וַיָּשֶׂם נַפְשׁוֹ בְכַפּוֹ • וַיַּעֲבֹר מִדְבָּרוֹת וְצִיּוֹת • וְהוּא מִתְהַלֵּךְ בֵּין הַחַיּוֹת • וַיִּרְכַּב אֳנִיּוֹת • עַד אֲשֶׁר הִגִּיַע אֶל מְחוֹז חֶפְצוֹ • אֶל מְקוֹם הַמֵּת וְאֶל אַרְצוֹ • וַיְהִי בְּהַגִּיעוֹ אֶל הַמָּלוֹן קָרָא אֶל הַנַּעַר לְיָמִים צָעִיר • וַיֹּאמַר קְרָא לִי עֲשָׂרָה אֲנָשִׁים מִטּוּבֵי הָעִיר • אֲשֶׁר יָדַעְתָּ כִּי הֵם זִקְנֵי הָעָם וְשׁוֹפְטָיו • אֲשֶׁר יוֹרוּ חֻקֵּי אֵל וְאֶת מִשְׁפָּטָיו • וֶאֱמֹר אֲלֵיהֶם הִגִּיעַ פֹּה דָנִיֵּאל הַנִּכְאָב • אֲשֶׁר דְּמֵי כְבֵדוֹ בִּבְכִי יִשְׁאָב • יַחְפֹּץ לַעֲשׂוֹת חֹק הַבֵּן עַל מִיתַת הָאָב • וְאַחֲלַי לִפְנֵי מִשְׂרַת מַעֲלַתְכֶם • וִיקָר תִּפְאֶרֶת גְּדֻלַּתְכֶם • לָלֶכֶת עִמּוֹ עַד קֶבֶר אָבִיו קְדוֹשׁוֹ • רִכְבּוֹ וּפָרָשׁוֹ • כִּי שָׁם יִשְׁפֹּךְ עָלָיו אֶת מְרִירוּת נַפְשׁוֹ • וַיֵּלֶךְ הַנַּעַר וַיִּקְבֹּץ כְּעֶשְׂרִים מִזִּקְנֵי הָעִיר וְנִכְבַּדֵּיהֶם • כֻּלָּם אֲנָשִׁים רָאשֵׁי אַלְפֵי יִשְׂרָאֵל הֵם • וַיֵּלְכוּ עִם הַנַּעַר אֶל הַמָּלוֹן אֲשֶׁר שָׁם יַחֲנֶה • והִנֵּה שָׁם קוֹל הֲמֻלָּה כְּקוֹל מַחֲנֶה • וַיִּמְצָאוּהוּ בִּדְמֵי דְמָעָיו מִתְגּוֹלֵל • וְקוֹלוֹ אַיָּלוֹת יְחוֹלֵל • יֹאמַר אָבִי אָבִי רַב מְחוֹלֵל • הַמּוֹצִיא יָקָר מִזּוֹלֵל • אֵיךְ נָפַלְתָּ מִשָּׁמַיִם הֵילֵל • וּבִרְאוֹתוֹ הַזְּקֵנִים קָם בַּעֲנָוָה וּבְמוּסָר • כְּאִלּוּ בְּחַבְלֵי הָעֶצֶב וְהַדְּאָגָה נֶאֱסָר • וַיֹּאמַר אַחֲלַי לִפְנֵיכֶם • מוֹרֵי הַתּוֹרָה וְהַהֲלָכָה • הַמַּצְלִיחִים לִמְלוּכָה • עֲשׂוּ אִתִּי בְרָכָה • וּבוֹאוּ אִתִּי אֶל עֵמֶק הַבָּכָא • וְהַרְאוּנִי מְקוֹם מְנוּחַת הַצַּדִּיק אָבִי • וְאֶעֱשֶׂה שָׁם כַּאֲשֶׁר עִם לְבָבִי • וַיֹּאמְרוּ אֵלָיו הָאֲנָשִׁים הִנֵּנוּ נַעֲשֶׂה כָּל חֶפְצֶךָ • וַאדֹנָי אֱלֹהֶיךָ יִרְצֶךָ • וַיֵּלְכוּ עִמּוֹ וַיַּרְאוּהוּ מְקוֹם הַקְּבוּרָה • וּבִרְאוֹתוֹ הַקֶּבֶר צָעַק מָרָה • וַיֹּאמַר אָבִי אָבִי רֶכֶב יִשְׂרָאֵל וּפָרָשָׁיו • קוֹמַת אֲרָזָיו מִבְחַר בְּרוֹשָׁיו • רָד עִם אֵל ועִם קְדוֹשָׁיו • מִי הֶאֱמִין כִּי תָּמוּת בְּאֶרֶץ נָכְרִיָּה • וְתַעֲזֹב אֵשֶׁת חֵיקֶךָ תַּאֲנִיָּה וַאֲנִיָּה • בָּכוֹ תִבְכֶּה בַּלַּיְלָה • וְדִמְעָתָהּ עַל לֶחֱיָהּ • אָבִי אָבִי כֶּתֶר רֹאשִׁי • הֲלֹא קָרָאתִי לִשְׁפֹּךְ עָלֶיךָ אֶת מְרִירוּת נַפְשִׁי • מִי יָעַץ זֹאת עָלֶיךָ אָבִי אָבִי • לָמָּה הָיְתָה מַכָּתִי אֲנוּשָׁה וְנֶצַח כְּאֵבִי • חָנֻּנִי חָנֻּנִי אַתֶּם רֵעָי כִּי יַד אֱלוֹהַּ נָגְעָה בִּי • וַיֵּבְךְּ הָאִישׁ בְּכִי נִמְרָץ • עַד אֲשֶׁר גְּבוּל הַבְּכִי פָּרָץ • כִּי דְבַר הַמָּמוֹן נָתַן בְּפִיהוּ חָזוֹן נִפְרָץ • וְכַאֲשֶׁר יִמְנָעוּהוּ מִלִּבְכּוֹת אָז יֶחֱרָץ • וּלְהַכּוֹת עַל פָּנָיו וְעַל חֵיקוֹ לֹא יְרַחֵם • וְשַׂעֲרוֹתָיו יְמָרֵט וּבְיָדוֹ יִקָּחֵם • וַיָּקוּמוּ כָל הָאֲנָשִׁים אֲשֶׁר שָׁם לְנַחֲמוֹ וַיְּמָאֵן לְהִתְנַחֵם • וַיֹּאמֶר כִּי נֵרֵד אֲנִי וְאִמִּי רוֹשׂוֹלָה • אֶל אָבִי אָבֵל שְׁאוֹלָה • וַיְהִי כִּרְאוֹת הָאֲנָשִׁים קוֹל בִּכְיָתוֹ כְּאִלּוּ הָאֵל זֹעֵם • וּבְקוֹל כָּמוֹהוּ יַרְעֵם • וְכִי מַלְבּוּשָׁיו בְּיָדָם יִקְרָעֵם • וַיַּחֲזִיקוּ הָאֲנָשִׁים בִּשְׁתֵּי יָדָיו • לְבִלְתִּי יִקְרַע עוֹד בְּגָדָיו • וַיִּזְעַק הָאִישׁ וַיֹּאמַר הִנְנִי נִשְׁבָּע בְּנֶפֶשׁ אָבִי • כִּי אִם תִּמְנָעוּנִי מִקְּרֹעַ בְּגָדַי אֶקְרַע לְבָבִי • וַיֵבְךְּ הָאִישׁ עַד אֲשֶׁר גְּרוֹנוֹ נִחָר • וַיִּשָּׁבַע כִּי לָמוּת עַל אָבִיו יִבְחָר • וּמֵעֲשׂוֹת כָּזֶה יוֹם יוֹם לֹא יִתְאַחָר • וְהָיָה כָּזֶה יוֹם מָחָר • וַיִּפֹּל עַל הַקֶּבֶר מְלֹא קוֹמָתוֹ • וַיִּלְחֹךְ עַפְרוֹתָיו וְאַדְמָתוֹ • וַיִּהְיוּ הָאֲנָשִׁים בִּרְאוֹתָם צָרַת נַפְשׁוֹ תְּמֵהִים • וַיֹּאמְרוּ אֵין זֶה כִּי אִם אִישׁ אֱלֹהִים • וַיְהִי כְּכַלּוֹתוֹ לִבְכּוֹת בְּכָל אַוַּת נַפְשׁוֹ • וְלִמְרֹט שְעַר רֹאשׁוֹ • וַיֹּאמַר אַחֲלַי לִפְנֵיכֶם הַזְּקֵנִים יוֹדְעֵי צָרַת לְבָבִי • לִקְרֹא צִדּוּק הַדִּין עַל קֶבֶר אָבִי • אוּלַי יֵחָשֵׂךְ כְּאֵבִי • וַיִּהְיוּ הָאֲנָשִׁים לִקְרוֹתוֹ מְהִירִים • וְהֵם לֹא יָדְעוּ כִּי עָרֹם יַעֲרִים • וְעוֹד יַעֲשֶׂה עַל מִיתַת הָאִישׁ הַזֶּה פּוּרִים • וַיְהִי בִּקְרוֹא הַקּוֹרֵא &#8220;שׁוֹמְרֵי גִנְזֵי גַן עֵדֶן&#8221; וְהִזְכִּיר שֵׁם הַמֵּת • הִתְאַנַּח אֲנָחָה גְדוֹלָה להַרְאוֹת הֵפֶךְ הָאֱמֶת • וַיָּשָׁב אֶל בֵּיתוֹ אָבֵל וַחֲפוּי רֹאשׁ • בְּפָנָיו תַּחֲנֶה הַדְּאָגָה וּבְלִבּוֹ אָוֶן יַחֲרֹשׁ • בְּחָשְׁבוֹ כִּי תַּחַת הַנַּעֲצוּץ יַעֲלֶה בְּרוֹשׁ • וְהַזְּקֵנִים וְכָל הָעָם עַד בֵּיתוֹ לִוּוּהוּ • וּמִלִּבְכּוֹת עוֹד יַזְכִּירוּהוּ וִיצַוּוּהוּ • וַיִּשָּׁאֵר הָאִישׁ בְּבֵיתוֹ מִתְעַסֵּק בְּאֶבְלוֹ • וּגְדוּדֵי הַשְּׂמָחוֹת יַחֲנּוּ בְלִבּוֹ אִישׁ אִישׁ עַל דִגְלוֹ • וְכָל הָעָם שָׁב אִישׁ לְאָהֳלוֹ • וַיֹּאמֶר בְּלִבּוֹ הָאִישׁ • רָשָׁע מַחְפִּיר וּמַבְאִישׁ • יִזָּכֵר עֲוֹן אֲבוֹתָיו אֶל יְיָ וְחַטַּאת אִמּוֹ אַל תִּמָּח • עֵת לְפַזֵּר הַיּוֹם וּמָחָר אֶשְׂמָח • הִנְנִי עֹשֶׂה חֲדָשָׁה עַתָּה תִצְמָח • וַיִּשְׁלַח וַיִּזְבַּח צֹאן וּבָקָר • לַעֲשׂוֹת לַעֲנִיֵּי הָאָרֶץ אוֹרָה וְשִׂמְחָה וְשָׂשׂוֹן וִיקָר • וַיְּחַלֵּק לְכָל הָעָם לְמֵאִישׁ וְעַד אִשָּׁה • אֶשְׁפָּר וַאֲשִׁישָׁה • וַיֹּאמֶר כִּי זֶה יַעֲשֶׂה לְכַפָּרַת נֶפֶשׁ אָבִיו הַקְּדוֹשָׁה • וַיִּשְׁלַח לִמְחַלְּקֵי הַצְּדָקָה אֶל הָאֲמֵלָלִים • כֶּסֶף שׁלֹשִׁים שְׁקָלִים • לְחַלֵּק אוֹתָם לְאֶבְיוֹנִים וְדַלִּים • וּמִשְׁלוֹחַ מָנוֹת לָאַלְמָנוֹת וְלַיְתוֹמִים • וַיַּעַשׂ לְאָבִיו אֵבֶל שִׁבְעַת יָמִים • וַיָּשֶׁת הָאִישׁ עֵצוֹת בְּנַפְשׁוֹ • לְהַצִּיב צִיּוּן עַל קֶבֶר הָאִישׁ אֲשֶׁר חָשַׁב לְיָרְשׁוֹ • וְלִבְנוֹת כְּמוֹ רָמִים מִקְדָשׁוֹ • בְּחָשְׁבוֹ כִּי בָזֶה יַגִּיעַ אֶל מְבֻקָּשׁוֹ • וַיֹּאמֶר בְּלִבּוֹ אִם הוֹנִי הַיּוֹם חוֹלֵף וְאוֹזֵל • וַעֲמָלִי וִיגִיעַ כַּפַּי אֲנִי גוֹזֵל • לְשַׁלַּח אוֹתָם לַעֲזָאזֵל • תַּחַת הַכֶּסֶף אָבִיא זָהָב וְתַחַתַ הַנְּחֹשֶׁת אָבִיא כָסֶף וְתַחַת הָאֲבָנִים אָבִיא בַרְזֶל • וַיִשְׁלַח וַיִּקְרָא לֶחָרָשִׁים וְלַבּוֹנִים • וַיִּתֵּן אֶת הַכֶּסֶף בִּידֵיהֶם כַּאֲבָנִים • וַיֹּאמֶר אֲלֵיהֶם אֲנִי עִם לְבָבִי • לִבְנוֹת צִיּוּן עַל קֶבֶר אָבִי • לְכָבוֹד וּלְתִפְאֶרֶת • וְלִכְתֹּב מִקָּצֶה בַּחֹבָרֶת • בְּעֵט בַּרְזֶל וְעֹפָרֶת • שֵׁם הַצָּדִּיק אָבִי וְשֵׁם אָבִיו וְאִמּוֹ • וְאֶחַיו וְשַׁעַרַ מְקוֹמוֹ • וַיֹּאמְרוּ הָאֲנָשִׁים חַיֶּיךָ לֹא נִשְׁאַל וְלֹא נְנַסֶּה • כְּכָל אֲשֶׁר תְּצַוֶּה אֶת עֲבָדֶיךָ כֵּן נַעֲשֶׂה • וַיִּבְנוּ עַל הַקֶּבֶר בְּמִצְוַת הָאִישׁ צִיּוּן נִפְלָא • בְּכֶתֶם טָהוֹר לֹא יְסֻלָּא • וַיָּקִימוּ עָלָיו מַצֵּבָה גְדוֹלָה • לְשֵׁם וְלִתְהִלָּה • וַיִּכְתֹּב שֵׁם הָאִישׁ בְּיָדוֹ • זֶה הַמִּכְתָּב לְהַעֲלִים סוֹדוֹ • פֹּה שׁוֹכֵב נֵזֶר הַחֲסִידִים • וְתִפְאֶרֶת הַנְּגִידִים • מֹשֶׁה בֶּן פְּלוֹנִי מֵעִיר רוֹמָ&#8220;א • וּבָנָה זֶה הַצִּיּוּן לִשְׁמוֹ וְלִכְבוֹדוֹ • דָּנִיֵּאל הַקּוֹדֵר וְהַנִּכְאָב בְּנוֹ יְחִידוֹ • אֲשֶׁר אֲהֵבוֹ בְּכָל לְבָבוֹ וּבְכָל נַפְשׁוֹ וּבְכָל מְאוֹדוֹ • וַיְמָאֵן לְהִתְנַחֵם בְּעוֹדוֹ • עַל אֲשֶׁר לֹא הָיָה עַל פָּנָיו בְּהִפָּרְדוֹ • לָנוּד לוֹ וּלְסָפְדוֹ • הוֹי אָב וְהוֹי אָדוֹן וְהוֹי הוֹדֹה • וַיַּעֲמֹד שָׁם הָאִישׁ חֹדֶשׁ יָמִים • כְּאִישׁ מִתְאַבֵּל עַל מֵת נֶעֱצָב וּמַשְׁמִים • וְלֹא שָׁאַל עַל יְרֻשַּׁת אָבִיו לְעוֹלָם • פֶּן יִתְגַּלֶּה סוֹדוֹ וְיָשֹׁב דַּךְ וְנִכְלָם • וּמִדֵי יוֹם יוֹם יַעֲלֶה בֵּית הַתְּפִלָּה לְהַעְלִים סוֹדוֹ • יִלְבַּשׁ צְדָקָה כְּמַדּוֹ • וּתְפִלִּין בְּרֹאשׁוֹ וְצִיצִית בְּבִגְדוֹ • עַד אֲשֶׁר בָּטְחוּ בוֹ הַלְּבָבוֹת • וְנִפְלָא בְעֵינֵי הַמַּחֲשָׁבוֹת • וַיְהִי כִּרְאוֹת אַנְשֵי הַקְּהִלָּה כִּי זֶה חָרֵד עַל מֵת חֲרָדָה גְדוֹלָה • וְלֹא סָר מִלִּבְכּוֹת וּמֵהִתֻאַבֵּל • וּמִלִּקְרֹא &#8220;עַל נַהֲרוֹת בָּבֶל&#8221; • וְלֹא שָׁאַל מָמוֹן הַמֵּת כְּאִלּוּ לֹא הָלַךְ שָׁם לְקַבֵּל • וְכִי יְפַזֵּר כָּל רְכוּשׁוֹ • לְתִתּוֹ לְכַפָּרַת נַפְשׁוֹ • וְכִי הֵקִים עַל קִבְרוֹ מַצְּבַת אָבֶן • לֹא חָשְׁבוּ כִּי לִבּוֹ יִקְבָּץ־אָוֶן • וַיֹּאמְרוּ אִישׁ אֶל אָחִיו מַדּוּעַ אֲנַחְנוּ מַחְשִׁים • וְהִנֵּה הָאִישׁ הַלָּזֶה זֶרַע קְדוֹשִׁים • אֵין צֹרֶךְ לְאִישׁ כָּזֶה עֵדוּת וּכְתִיבָה • עַד הַגַּל הַזֶּה וְעֵדָה הַמַּצֵּבָה • בָּרוּךְ יְיָ אֲשֶׁר לֹא הִשְׁבִּית לְאָבִיו גּוֹאֵל • וְיִּקָּרֵא שְׁמוֹ בְּישְׂרָאֵל • וְעַתָּה נִתֵּן לוֹ אֶת יְרֻשָּׁתוֹ • אַחֲרֵי אֲשֶׁר יָדַעְנוּ אֶת קְדֻשָּׁתוֹ • וְהֵם לֹא יָדְעוּ כִּי נִלְכְּדוּ בְרִשְׁתּוֹ • וַיִּשְׁלְחוּ הָאֲנָשִׁים וַיִּקְרְאוּ לוֹ • וְהוּא עוֹדֶנּוּ מַחֲזִיק בְּאֶבְלוֹ • וַיֹּאמְרוּ לוֹ אֲדֹנֵנוּ אֶשְׁכֹּל הַכֹּפֶר וּצְרוֹר הַמֹּר • אָבִיךָ צִוָּה לִפְנֵי מוֹתוֹ לֵאמֹר • הַכֶּסֶף אֲשֶׁר נָתַתִּי בְיֶדְכֶם לִשְׁמֹר • תְּנוּ אוֹתוֹ לְדָנִיֵּאל בְּנִי וְיָרַשׁ אוֹתוֹ • וּבִתְנַאי שֶׁיָּבִיא רְאָיָה אוֹ עֵדוּת מֵאֶרֶץ מוֹלַדְתּוֹ • וּבְעֵדוּת זִקְנֵי קְהָלוֹ יִהְיֶה נֶעֱזָר • למַעַן אֲשֶׁר לֹא יִקְרַב אִישׁ זָר • וַאֲנַחְנוּ רָאִינוּ בְךָ נוֹרָאוֹת • וְנֶגֶד כָּל עַמֵּנוּ עָשִׂיתָ עַל מִיתַת אָבִיךָ נִפְלָאוֹת • וּבָא הַמּוֹפֵת וְהָאוֹת • כִּי פְּעָלֶיךָ הַנִּכְבָּדִים • וּדְבָרֶיךָ הַנְּגִידִים • וְאַנְחוֹתֶיךָ וְדִמְעוֹתֶיךָ כְּמֵאָה עֵדִים • וּבַצִּיּוּן אֲשֶׁר עַל קִבְרוֹ בָנִיתָ • וְאֶת אֲשֶׁר עָלָיו הִתְעַנִּיתָ • כָּל אֲשֶׁר לְאָבִיךָ קָנִיתָ • מִלְּבַד אֲשֶׁר גָּבַרְתָּ עַל אַנְשֵׁי הַדּוֹר בְּטוּב שִׂיחֶךָ • וְכוֹכְבִי הָעֲנָוָה זָרְחוּ בְמִצְחֶךָ • וְעַתָּה קוּמָה הַשָּׂר לִמְנוּחֶךָ • הִנֵּה כַּפְתּוֹרֶיךָ וּפְרָחֶיךָ • עֲלֵה רֵשׁ • וְהָאֲנָחוֹת מִלִּבְּךָ גָרֵשׁ תְּגָרֵשׁ • כִּי אֵין זוּלָתְךָ גוֹאֵל וְיוֹרֵשׁ • וַיִּקֹּד הָאִישׁ וַיִּשְׁתַּחוּ • וְעֵינָיו יִבְכְּיוּן וִיצוּרָיו יִשְׂמָחוּ • וְרַעְיוֹנָיו כֶּעָלֶה יִפְרָחוּ • וְעֶשְׁתֹּנוֹתָיו כְּגַנֵּי הַחֶדְוָה וַתִּרְעֶינָה בָּאָחוּ • וַיּאֹמֶר אֶל הָאֲנָשִׁים יַעֲנֶה יְיָ שְׁלוֹמְכֶם • וְעַל טוֹב יִזָּכֵר שִׁמְכֶם • מַה יָּקָר חַסְדְּכֶם • אֲשֶׁר עֲשִׂיתֶם אֶת עַבְדְּכֶם • וַאֲנִי מָה • יְשַׁלֵּם יְיָ פָּעָלְכֶם וּתְהִי מַשְׂכֻּרְתְכֶם שְׁלֵמָה • וְעַתָּה הָאֲצִילִים וְהַשּׁוֹעִים • שִׁלְחוּ מִכֶם אֲנָשִׁים לְשִׁבְטֵיכֶם יְדוּעִים • וִישׁוֹטְטוּ בְחוּצוֹת הָעִיר • וְיִשְׁאֲלוּ גָדוֹל וְצָעִיר • אִם אָבִי נִתְחַיֵּב מָמוֹן • לְאִישׁ מִכָּל הֶהָמוֹן • בְּמֶכֶר אוֹ בְמִקָּח • יָבוֹא וְיִקָּח • וּמִי הָאִישׁ אֲשֶׁר שֵׁרֵת אוֹתוֹ בְּמַחֲלָתוֹ • אוֹ הִתְעַסֵּק בִּקְבוּרָתוֹ • הִנֵּה שְׂכָרוֹ אִתּוֹ וּפְעֻלָּתוֹ • וּמִי הָאִישׁ אֲשֶׁר נִתְחַיַּבְתִּי לוֹ דָבָר יִקָּחֶנּוּ מִמֶּנִּי • בְּטֶרֶם אֵלֵךְ וְאֵינֶנִּי • וַיַּעֲנוּהוּ הָאֲנָשִׁים • תְּבֹרַךְ מֵהָאֵל זֶרַע קְדוֹשִׁים • כִּי כַבֵּד כִּבַּדְתָּנוּ • וְלֹא עֲשַׁקְתָּנוּ וְלֹא רַצּוֹתָנוּ • וּדְבַר עֶצֶב מִמְּךָ וּמֵאָבִיךָ לֹא סָבַלְנוּ • אֶת הַכֹּל הִתְקַבַּלְנוּ • בָּרוּךְ יִהְיֶה אֲשֶׁר הֱבִיאֲךָ הֲלוֹם • אָחִינוּ לֵךְ לְשָׁלוֹם • וַיִּקַּח הָאִישׁ מִיָּדָם אֶת הַהוֹן • וַיֹּאמֶר בְלִבּוֹ אַךְ עָשַׁרְתִּי מָצָאתִי אוֹן • שָׁמַע אֱלֹהִים קוֹל בִּכְיִי • הֲכִי קָרָא שְׁמִי אֶפְרַיִם כִּי הִפְרַנִי אֱלֹהִים בְּאֶרֶץ עָנְיִי • וְהָפַךְ מִסְפְּדִי לְמָחוֹל • בַּאֲשֶׁר הֱבִיאַנִי נַחֲלַת אֲחֵרִים לִנְחֹל • בָּרוּךְ הַמַּבְדִּיל בֵּין קֹדֶשׁ לְחֹל • וַיְהִי כַּאֲשֶׁר הִגִּיעַ הַכֶּסֶף לְיָדוֹ • יָרֵא פֶּן יָבוֹא שָׁם אִישׁ וְיֶחֱשֹׂף סוֹדוֹ • וַיֹּאמַר אֵין לִי טוֹב כִּי אִם לִרְכֹּב עַל צִי • וְלָשׁוּב אֶל מְחוֹז חֶפְצִי • וְאֵלְכָה אֶל מְקוֹמִי וּלְאַרְצִי • פֶּן יָבוֹא בְנוֹ הָאֲמִתִּי • אוֹ יִשְׁלַח הֵנָּה אִישׁ עִתִּי • וְיוֹצִיאוּ אֶת בִּלְעִי מִפִּי • וּמִבֵּין שִׁנַּי טַרְפִּי • וָאֶשֹּׁם עַל עֵקֶב בָּשְׁתִּי • אִם יִלְקְחוּ מִמֶּנִּי אֶת אֲשֶׁר לָכַדְתִּי בְרִשְׁתִּי • הַכֶּסֶף וְהַזָּהָב אֲשֶׁר לָקַחְתִּי בְּחַרְבִּי וֹבְקַשְׁתִּי • וַיְּמַהֵר וַיִּרְתֹּם פִּרְדֵי הַפְּרִידָה • וִיִּקַּח הַנְּסִיעָה לוֹ לְצֵידָה • וַיָּשָׁב אֶל בֵּיתוֹ קַל חִישׁ כְּנֶשֶׁר חָשׁ לֶאֱכֹל • בְּשִׂמְחָה וּבְטוּב לֵבָב מֵרֹב כֹּל • וַיְהִי מִקֵּץ שְׁנָתִַים יַמִּים • וַיָּשֶׂם דָּנִיֵּאל בֶּן הַמֵּת עַל לִבּוֹ לִרְכֹּב יַמִּים • וּלְהוֹצִיא אֶת הַכֶּסֶף וְאֶת הַזָּהָב אֲשֶׁר הִנִּיחַ אָבִיו מִבֵּין קַרְנֵי רְאֵמִים • וְלֹא יָדַע כִּי אֶפְרַיִם • לָקַח בִּרְכָתוֹ וְהוֹשִׁיבוֹ בֵּין תַּנּוּר וְכִירַיִם • וַיִּקַּח דָּנִיֵּאל מִזִּקְנֵי קְהַל רוֹמָ&#8221;א עֵדוּת וּרְאָיָה • כִּי הוּא בֶּן פְּלוֹנִי אֲשֶׁר מֵת בְּאֶרֶץ נָכְרִיָּה • וְעַל הֶחָתוּם הָיוּ זִקְנֵי קְהַל רוֹמָ&#8220;א וְשׁוֹעֶיהָ • נְקוּבֵי רֵאשִׁית הַחָכְמָה וִידוּעֶיהָ • וַיֵּלֶךְ לְמַסָּעָיו וַיָּבוֹא אֶל חוֹף אֲרַם צוֹבָה • וַיִּמְצָא אֳנִיָּה וַיִּתֵּן שְׂכָרָהּ וַיֵּרֶד בָּהּ • וַיֵּלֶךְ אַחַת הֵנָּה וְאַחַת הֵנָּה • עַד אֲשֶׁר הִגִּיעַ אֶל עִיר קִבְרוֹת אֲבוֹתָיו • וּבְהַגִּיעוֹ שָׁם לֹא שָׁאַל עַל אָבִיו וְעַל אֹדוֹתָיו • וְאִם נִקְבַּר בְּקִבְרֵי יִשְׂרָאֵל אוֹ בְאַשְׁפָּה • וְאִם עָשׂוּ לוֹ כָבוֹד בְּמוֹתוֹ אוֹ חֶרְפָּה • לֹא בָכָה וְלֹא הִתְאַבֵּל לְמִטּוֹב וְעַד רָע • לֹא מָרַט אֶת רֹאשׁוֹ וּבְגָדָיו לֹא קָרָע • רַק שָׁאַל בְּיַד מִי הִנִּיחָ אָבִיו הוֹנוֹ • וּמִקְנֵה קִנְיָנוֹ • כִּי הוּא כֹחוֹ וְרֵאשִׁית אוֹנוֹ • לוֹ מִשְׁפַּט הַיְרֻשָּׁה • אוֹי לָהּ לְאוֹתָהּ כְּלִמָּה אוֹי לָהּ לְאוֹתָהּ בּוּשָׁה • וַיָּשִׁיבוּ הָאֲנָשִׁים אוֹתוֹ דָבָר • וַיֹּאמְרוּ מַה לְךּ הַפֶּתִי אֲשֶׁר עַל רִיב לֹא לְךָ תִתְעַבָּר • וְעַתָּה מַה לַּתֶּבֶן אֶת הַבָּר • כִּי תָבוֹא בְנֵכֶל וּבְעָרְמָה • כְּאִישׁ בַּעַל זָדוֹן וּמִרְמָה • לִשׁאֹל יְרֻשַּׁת אֲנָשִׁים צַדִּיקִים • כְּהִגָּלוֹת נִגְלוֹת אַחַד הָרֵקִים • וְלֹא זָכַרְתָּ &#8220;אָרוּר אֲשֶׁר לֹא יָקִים&#8221; • וְעַתָּה חֲדַל לְךָ הַסָּכָל וְהַנִּבְזֶה • שׁוֹכֵב וְהֹזֶה • כִּשְׁמֹעַ הָאִישׁ תְּשׁוּבַת הָאֲנָשִׁים עָמַד מַרְעִיד • וַיּוֹצֵא אִגֶּרֶת מֵחֵיקוֹ וַיֹּאמַר הִנֵּה זֹאת עָלַי תָּעִיד • כִּי אָנֹכִי דָנִיֵּאל בֶּן פְּלֹנִי הַמֵּת • וְאֵינֶנִּי בָא אֲלֵיכֶם בְּמִרְמָה כִּי אִם בֶּאֱמֶת • וַיִּקְרְאוּ הָאֲנָשִׁים אֶת הָאִגֶּרֶת • וְהִנֵּה הִיא עַל אֹדוֹת הָאִישׁ הַלָּזֶה מְדַבֶּרֶת • וְעַל הֶחָתוּם זִקְנֵי קְהַל רוֹמָ&#8221;א וְרַבָּנֶיהָ • אֲצִילֶיהָ זְקֵנֶיהָ וּקְצִינֶיהָ • וַיִּתְמְהוּ הָאֲנָשִׁים אִישׁ אֶל רֵעֵהוּ • וַיִּקָּהֲלוּ שָׁם קְהִלָּה גְדוֹלָה כָּל הָעָם מִקָּצֵהוּ • וַיְהִי כָל הָעָם נָדוֹן • לֵאמֹר הָאִישׁ אֲשֶׁר לָקַח הַיְרֻשָּׁה הָיָה אִישׁ מָדוֹן • וּבָא עָלֵינוּ בְדֶרֶךְ מִרְמָה וְזָדוֹן • וּקְצָתָם חָשְׁבוּ רָעָה עַל זֶה הָאַחֲרוֹן • וַיֹּאמְרוּ מַה מְּאֹד גָּדוֹל זֶה הָעִוָּרוֹן • אֲשֶׁר לֹא הִתְנַהַגְנוּ בִּכְבֵדוּת • בְּתִתֵּנוּ הַמָּמוֹן הַהוּא בְּלֹא רְאָיָה וְעֵדוּת • לְאִישׁ אֲשֶׁר לֹא יָדַעְנוּ אוֹתוֹ וְחִין עֶרְכּוֹ • זֶה אוֹמֵר בְּכֹה וְזֶה אוֹמֵר בְּכֹה • וַיֹּאמֶר הָאִישׁ אֶל הָאֲנָשִׁים • אֶרְאֶה אֶתְכֶם מִתְלַחֲשִׁים • הַאִם נְתַתֶּם אֶת יְרֻשָּׁתִי לְאַחֵר • וַיֹּאמְרוּ נָתנּוּ עוֹבֵר לַסּוֹחֵר • וַיֶּחֱרַד הָאִישׁ חֲרָדָה גְדוֹלָה • וַיִּצְעַק צְעָקָה כְּקוֹל הֲמֻלָּה • וַיֹּאמַר מִי הוּא אֲשֶׁר הִרְבָּה מְבוּכָתִי • וּבָא עַד הֲלֹם וְלָקַח אֶת בִּרְכָתִי • וַיֹּאמְרוּ בָּא הֵנָּה אִישׁ חַי רַב פְּעָלִים וְלִבּוֹ בְּקִרְבּוֹ חָלָל • בּוֹכֶה וּמִתְאַבֵּל וּבִדְמֵי דְמָעָיו מִתְגּוֹלָל • וַיָּעַט אֶל הַשָּׁלָל • שָׁאַל עַל קֶבֶר אָבִיךָ וֹפַלְגֵי מַיִם יָרְדוּ עֵינָיו • וַיִּקְרַע שִׂמְלוֹתָיו וַיָּשֶׂם שַׂק בְּמָתְנָיו • וַיִּמְרֹט שַׂעֲרוֹת רֹאשׁוֹ • וַיְחַלֵּק כַּמָּה זְהוּבִים לְכַפָּרַת נַפְשׁוֹ • וּמִדֵּי שַׁבָּת בְּשַׁבַּתּוֹ לְטוֹבָה אוֹתוֹ יִזְכֹּר • סָפַד עָלָיו כְּמִסְפֵּד עַל הַיָּחִיד וְהָמֵר עָלָיו כְּהָמֵר עַל הַבְּכוֹר • בָּנָה צִיּוּן עַל קִבְרוֹ מֵהוֹנוֹ לֹא נַעֲשָׂה כֵן לְפָנִים • וּפִזַּר נָתַן לָאֶבְיוֹנִים • וְעָמַד נֶעֱצָב וְנִכְאָב • וּמִדַּם כְּבֵדוֹ דְמָעָיו יִשְׁאָב • וְעָשָׂה הוּא מַה שֶׁלֹּא עָשָׂה מֵעוֹלָם בֵּן עַל אָב • לֹא שָׁאַל לְעוֹלָם יְרֻשָּׁה • רַק הָיָה עַל מִיתַת אָבִיו כְּאֵבוֹ נֶצַח וּמַכָּתוֹ אֲנוּשָׁה • וְהָיוּ לְעוֹלָם צִיצִית עַל בִּגְדוֹ וּתְפִלִּין בְּרֹאשׁוֹ • וקָנָה הוֹן אָבִיךָ וּרְכוּשׁוֹ • בַּשְּׂעָרוֹת אֲשֶׁר תָּלַשׁ מֵרֹאשׁוֹ • וּבַזְּהוּבִים אֲשֶׁר חִלֵּק לְכַפָּרַת נַפְשׁוֹ • וְאֶת כָּל מִקְנֵה קִנְיָנָיו • בַּדְּמָעוֹת אֲשֶׁר הוֹרִיד מֵעֵינָיו • וְאִם אַתָּה בְנוֹ כַּאֲשֶׁר עֵדִים הֵעַדְתָּ • וּכְפִי הַחִידָה אֲשֶׁר חַדְתָּ • אַיֵּה הַחֲרָדָה אֲשֶׁר עָלָיו חָרַדְתָּ • וְהַדְּמָעוֹת אֲשֶׁר מֵעֵינֶיךָ הוֹרַדְתָּ • וְהַמִּסְפֵּד אֲשֶׁר עָלָיו סָפַדְתָּ • אַיֵּה בְגָדֶיךָ אֲשֶר קָרַעְתָּ • וְרֹאשְׁךָ אֲשֶׁר פָּרָעְתָּ • וּמְרוֹרִים אֲשֶׁר עָלָיו שָׂבָעְתָּ • וְאַף כִּי נֶאֶמְנוּ דִבְרֵי אִגְרוֹתֶיךָ • מַדּוּעַ אֶחֱרוּ פַּעֲמֵי מַרְכְּבוֹתֶיךָ • בָּא אָחִיךָ בְּמִרְמָה וַיִּקַּח בִּרְכוֹתֶיךָ • וַיֹּאמֶר הָאִישׁ מַה גָּדְלָה זֹאת הַמְּבוּכָה • אֵין לְמַכָּתִי תְעָלָה וַאֲרוּכָה • הֲלֹא אֲצַלְתֶּם לִי בְרָכָה • וַיֹּאמְרוּ אָצַלְנוּ לְךָ הַבְּרָכָה אֲשֶׁר בְּהַר עֵיבָל • וּבְשָׂרְךָ יִכְאַב וְנַפְשְׁךָ תֶאֱבַל • כִּי עַל מִיתַת אָבִיךָ לֹא תִתְעַצָּב • וּלְבַקֵּשׁ אֶת יְרֻשָּׁתוֹ עַל מָצוֹר תִּתְיַצָּב • וְעַתָּה אֱמֹר נָא הַחֹלֶד וְהָעַכְבָּר וְהַצָּב • מִי יַאֲמִין כִּי תִהְיֶה בְנוֹ • וּמִי הוּא הַבֵּן אֲשֶׁר עַל אָבִיו לֹא תָחוּס עֵינוֹ • וְאַף אִם אַתָּה בְנוֹ שְׁמַע חֶרְפָּתֶךָ • זָנְתָה אִמְּךָ הוֹבִישָׁה הוֹרָתֶךָ • וְלָכֵן עַל מִיתָתוֹ לֹא נִכְמְרוּ נִחוּמֶיךָ • רַק תְּבַקֵּשׁ הוֹנוֹ לְבָשְׁתְּךָ וּלְבֹשֶׁת עֶרְוַת אִמֶּךָ • עַתָּה אַל תַּשְׁמַע קוֹלְךָ עִמָּנוּ וְתִמְצָא נֹפֶשׁ • פֶּן יִפְגְּעוּ בְךָ הָאֲנָשִׁים מָרֵי נָפֶשׁ • וַיֹּאמֶר הָאִישׁ חֲמָסִי עֲלֵיכֶם אַנְשֵׁי הַקְּהִלָּה הַקְּדוֹשָׁה • מַדּוּעַ מִהַרְתֶם לָתֵת לְאִישׁ נָכְרִי הַיְרֻשָּׁה • וַיַּעֲנוּ הָעָם אוֹתוֹ קָשָׁה • וַיֹּאמְרוּ רָאֹה רֹאִינוּ צָרַת נַפְשׁוֹ • וְהַתְּפִלִּין אֲשֶׁר בְּרֹאשׁוֹ • וְאֶת אֲשֶׁר נָפַל עַל קֶבֶר אָבִיךָ וְהִתְעַסֵּק בְּאֶבְלוֹ • עַד אֲשֶׁר חָשַׁבְנוּ כִּי לֹא יִחְיֶה אַחֲרֵי נָפְלוֹ • לֹא כַאֲשֶׁר עָשִׂיתָ אַתָּה אֱוִיל מַשְׁרִישׁ • בֵּן מַחְפִּיר וּמַבְאִישׁ • כִּי הוּא מִלִּקְרֹא אָבִי אָבִי לֹא יַחֲרִישׁ • יִקְרָא אוֹי וַאֲבוֹי וְיִשְׁאַג כְּאַרְיֵה • וְנָתַנּוּ לוֹ הַכֹּל בְּטֶרֶם תָּבֹא וְלֹא אָמַר אַיֵּה • וַנְּבָרְכֵהוּ גַּם בָּרוּךְ יִהְיֶה • וַיֹּאמֶר הָאִישׁ אָרוּר יִהְיֶה מִן הָעוֹלָם וְעַד הָעוֹלָם • הָאִישׁ אֲשֶׁר הִתְאַבֵּל עַל אָבִי וְהִקְשָׁה עָלַי וַיִּשְׁלָם • וְלָקַח אֶת בִּרְכָתִי וְאֶל בֵּיתִי יְשִׁיבֵנִי דַךְ וְנִכְלָם • וַיִּפָּרֵד מֵהֶם וְהוֹא בוֹשׁ וְנֶאֱלָם • וְהָיְתָה לוֹ חֶרְפַּת עוֹלָם • וַיְמַהֵר וַיִּרְכַּב אֳנִיּוֹת • וַיָּשָׁב אֶל בֵּיתוֹ בְּיָדַיִם רֵיקָנִיּוֹת • וַתִּשְׁאָלֵהוּ אִמּוֹ עַל דְּבַר הַיְרֻשָּׁה • וַיֹּאמַר הִנְנִי שָׁלוּחַ אֵלַיִךְ קָשָׁה • אֵין קוֹל עֲנוֹת גְּבוּרָה רַק קוֹל עֲנוֹת חֲלוּשָׁה • כִּי הָלַךְ שָׁם אִישׁ בְּלִיַּעַל • וּמָעַל בָּנוּ מַעַל • אַל יִדְרְשֵׁהוּ אֱלוֹהַּ מִמַּעַל • בָּכָה וְסָפַד עַל אָבִי • וְלָקַח כַּסְפִּי וּזְהָבִי • וְתָלַשׁ שְׂעֲרוֹת רֹאשׁוֹ • וְחִלֵּק מָמוֹן לְכַפָּרַת נַפְשׁוֹ • וְיָרַשׁ כָּל רְכוּשׁוֹ • הֵקִים עַל קִבְרוֹ מַצֵּבָה • וְעָשָׂה כַוָּנִים לְהַעֲצִיבָה • וּבָנָה אֶצְלוֹ צִיּוּן • וְלָדַעַת מִי הָיָה זֶה הַנָּבָל צָרִיךְ עִיּוּןּ • הָלַכְתִּי שָׁם לְקַבֵּל הוֹן • הֻכֵּיתִי בְשִׁגָּעוֹן בְעִוָּרוֹן וּבְתִמָּהוֹן • קִבַּלְתִּי חֶרְפָּה מִכָּל הַחֲרָפוֹת הַמְּקֻבָּצוֹת • וְקִלְּלוּנִי קְלָלוֹת נִמְרָצוֹת • שָׂמוּ לִי עֲלִילוֹת • וַיְבַקְשׁוּ אֶת נַפְשִׁי לְהַקְלוֹת • וּלְיַחֲמֶנָּה בַּמַּקְלוֹת • וְעָלַיִךְ דִבְּרוּ כְּאַחַת הַנְּבָלוֹת • וַאֲנִי זֹאת נֶחָמָתִי אֲַחֲרֵי אֲשֶׁר הִדְבִּיקַתְנִי הָרָעָה • כִּי לֹא הוֹרַדְתִּי עַל אָבִי דִמְעָה • וְלֹא קָרַעְתִּי וְלֹא סָפַדְתִּי • וְעָלָיו חֲרָדָה לֹא חָרַדְתִּי • נָשָׂאתִי אִגֶּרֶת וְעֵדִים הֵעַדְתִּי • וּפָרַשְׂתִּי רִשְׁתִּי וְלֹא לָכַדְתִּי • וְכַאֲשֶׁר אָבַדְתִּי אָבַדְתִּי • כִּשְׁמֹעַ אִמּוֹ חֶרְפָּתוֹ וְחֶרְפָּתָהּ • וַתֵּרֶא כִּי נוֹחֲלָה אָבְדָה תִּקְוָתָהּ • וַתָּסַר מֵעָלֶיהָ בִגְדֵי אַלְמְנוּתָהּ • וַתֹּאמַר כִּי מִלִּבכּוֹת עָלָיו גַּם הִיא תֶחֱרָשׁ • אַחרֵי אֲשֶׁר מֵהוֹנוֹ לֹא תִירָשׁ • וַתְּהִי לָהֶם לְנֶחָמָה • וְיַחְדָּו הָלְכוּ בִכְלִמָּה • כִּשְׁמֹעַ הַשָּׂר קוֹל הַחִידָה דוֹפֵק • לֹא יָכֹל לְהִתְאַפֵּק • וְאָז נִמלָא פִּיו שְׂחוֹק • וְהַשִּׂמְחָה פָעֲרָה פִיהָ לִבְלִי חֹק • וְהַקּוֹל נִשְׁמַע עַד לְמֵרָחוֹק • כְּאִלּוּ נָתַן תְּהוֹם קוֹלוֹ • וְאֵל הַכָּבוֹד הִרְעִים מִזְּבוּלוֹ • וַיִּשְׁמְעוּ אַנְשֵׁי הָעִיר אֶת קוֹל הַשָּׂר בְּרֵעֹה • וַיִּשְׁמְעוּ מִצְרַיִם וַיִּשְׁמַע בֵּית פַּרְעֹה • וַיִּהְיוּ הָאֲנָשִׁים עַל שְׂחוֹק הַשָּׂר תְּמֵהִים • כִּי לְמִבָּרִאשׁוֹנָה הָיוּ עָלָיו פּוֹחֲדִים וְרוֹהִים • וַיֹּאמֶר הַשָּׂר צְחֹק עָשָׂה לִי אֱלֹהִים • כָּל הַשֹּׁמֵעַ יִצְחַק לִי • כִּי נַשַּׁנִי אֱלֹהִים אֶת כָּל עֲמָלִי • וַיְהִי כַּאֲשֶׁר תַּם כָּל הָעָם לִשְׂחֹק לִרְצוֹנוֹ • וַיֹּאמֶר הַשָּׂר הֲיָדַעְתָּ מֶה עָשָׂה אֶפְרַיִם הַבּוֹגֵד מֵהוֹנוֹ • וָאַעַן וָאֹמַר זֶה פִּתְרוֹנוֹ • אֶפְרַיִם הָיָה עֻגָה בְּלִי הֲפוּכָה • לֹא הִשְׁאִיר אַחֲרָיו בְּרָכָה • כִּי הָיָה בְרִשְׁעוֹ נוֹדָע • לְכָל אִישׁ רַע וּבְלִיַּעַל גּוֹאֵל וּמוֹדָע • אָכְלוּ זָרִים כֹּחוֹ וְהוּא לֹא יָדָע • וְאַחֲרֵי כֵן הִתְחַבֵּר עִם אַנְשֵׁי לָצוֹן • וּבוֹגְדֵי בֶגֶד יַעֲלוּ עַל מִזְבְּחוֹ לְרָצוֹן • הָרוֹג בָּקָר וְשָׁחוֹט צֹאן • יִשְתֶּה יַיִן לְשָׂבְעָה • וְיִקְרַב אֶל כָּל בְּהֵמָה לְרִבְעָהּ • עַד אֲשֶׁר חָלַף יְגִיעוֹ וַעֲמָלוֹ • וַיִּשִׁכֹּן בְּאָהֳלוֹ מִבְּלִי לוֹ • וְנִשְׁאָר בְּמַקְלוֹ וּבְתַרְמִילוֹ • כִּי הַגֶּזֶל זֶה מִשְׁפָּטוֹ • וּדְבַר הָעֹשֶׁק כֹּה מֶבָּטוֹ • כְבוֹלְעוֹ כֵן פּוֹלְטוֹ • וַיֹּאמֶר הַשָּׂר אַף אִם יֵשׁ לִשְׂחֹק עַל זֶה הַמְּאֹרָע • הֲרֵי הוּא עִנְיָן רָע • לָבֹא אִישׁ חָנֵף וּמֵרָע • חָלְקוּ מַחֲמָאוֹת פִּיו וּקְרָב לִבּוֹ • יְקָרֵב כַּתַּנּוּר לִבּוֹ בְאָרְבּוֹ • וַיִּקַּח אֲשֶׁר לֹא עָמַל בּוֹ • אֶחֱשֹׁב כִּי זֹאת הָרָעָה לֹא הָיְתָה הָרִאשׁוֹנָה אֲשֶׁר אֶפְרַיִם עָשָׂה • רַק נִגְעוֹ בְעוֹר רַבִּים פָּשָׂה • וָאַעַן וָאֹמַר חַיֶּיךָ אֶפְרַיִם הָיָה אֶבֶן מַעֲמָסָה • וּפַח הָיָה לְרַבִּים וְרֶשֶׁת פְּרוּשָׂה • נִשְׂרְטוּ בָהּ עֲמוּסָיו • וְנוֹקְשׁוּ וְנִלְכְּדוּ בְּמַעֲשָׂיו • לֹא תוּכַל הָאָרֶץ לְהָכִיל אֶת חֲמָסָיו • וְאִתּוֹ חֶבְרַת פָּרִיצִים • עֲצֶרֶת בּוֹגְדִים וּמְנָאֲצִים • יֵשְׁבוּ בְּמוֹשַׁב לֵצִים • מִלְּבַד הַתּוֹעֵבוֹת וְהַשִּׁקּוּצִים • וּבְרִית עִם הַשִּׁכְּרוּת יִכְרֹתוּ • יוֹם וָלַיְלָה לֹא יִשְׁבֹּתוּ • וּמִן הַפֶּלֶא אֵיךְ לֹא הָיָה בַזְּמָן כִלָּיוֹן חָרוּץ • לְרֹב הֱיוֹת הַדּוֹר פָּרוּץ • כִּי רַבּוּ הָעֲבָדִים אֲשֶׁר מֵאֲדוֹנֵיהֶם מִתְפָּרְצִים • וְהַמּוֹרִים בְּקַשְּׁתוֹת הָרְכִילוּת וּבַעֲלֵי חִצִּים • אֲשֶׁר בִּידֵיהֶם זִמָּה • וִימִינָם מְלֵאָה נֵכֶל וְעָרְמָה • וְחָפְרָה הַבִּינָה וּבוֹשָׁה הַחָכְמָה • כִּי מָלַךְ הַנֵּכֶל בְּעֶבְרַת זָדוֹן • וְנָטָה יָדוֹ בַכִּידוֹן • וְהֶחֱזִיק מַלְכוּת בַּחֲלַקְלַקּוֹת • וְהָיוֹ דַדֵּי הַמִּרְמָה מֵינִיקוֹת • וְשָׁבוּ דַדֵּי הַתְּבוּנָה לִהְיוֹת צוֹמְקוֹת • וּפְנֵי הַשֵּׂכֶל מוֹרִיקוֹת • וְאֵין מַעֲמָד רַק לַלְּשׁוֹנוֹת הַמַּחֲלִיקוֹת • וּלְקוֹדְחֵי אֵשׁ וּמְאַזְּרֵי זִיקוֹת • וַתִּבְלַעְנָה הַפָּרוֹת הָרָעוֹת וְהַדַּקּוֹת • דּוֹבֵר מֵישָׁרִים וְהוֹלֵךְ צְדָקוֹת • וּמוֹאֵס בְּבֶצַע מַעֲשַׁקּוֹת • וַיִּהְיוּ לְרֹאשׁ אַנְשֵׁי אַיִן • וַאֲחוֹת תּוּבַל קַיִן • הַשּׁוֹתִים בְּמִזְרְקֵי יַיִן • וּבִרְאוֹתִי כִּי בְּכַנְפֵיהֶם נִמְצְאוּ דַּם נַפְשׁוֹת אֶבְיוֹנִים נְקִיִּים • וְאַנְשֵׁי צֶדֶק נְתוּנִים מַאֲכָל לְעַם לְצִיִּים • בָּחַרְתִּי מָוֶת מֵחַיִּים • וְלוּ שָׁתְקוּ הָאֱוִילִים וְהַחֲסֵרִים • יִשְׁמְרוּ מַחְסוֹם לְפִיהֶם הַשִּׁכּוֹרִים • אוֹ יַעֲרוּ כַדָּם אֶל הַשֹּׁקֶת • אָז נִשְׁתוּ מֵי יַם הַמַּחֲלֹקֶת •
<br></p>
</blockquote>

<blockquote>
<p>וָאֶשָּׂא מְשָׁלִי וָאֹמַר:
<br><br />
הָהּ כִּי מִדַּד מִרְמָה תִּרְוֶה</p>

<p>תֵּבֵל וּשְׂדֵי בִינָה צוֹמְקוֹת</p>

<p>וּפְנֵי הָמוֹן פֶּלַח רִמּוֹן</p>

<p>וּפְנֵי הַשָּׂרִים מוֹרִיקוֹת</p>

<p>אֵיכָה הַיְּקוּם יַעְמוֹד יוֹם קוּם</p>

<p>כִּתּוֹת עַל הַצֶּדֶק חוֹלְקוֹת</p>

<p>גָּזְלוּ מִיָּרָבְעָם עֶגלֵי</p>

<p>זָהָב אַף מֵעָמְרִי חֻקּוֹת</p>

<p>וּלְשׁוֹנָם חֶרֶב וִידֵיהֶם</p>

<p>מָלְאוּ דָמִים כַּמִּזְרָקוֹת</p>

<p>הָהּ עַל רֹאשׁ אִישׁ כַּעַס יַחְרֹשׁ</p>

<p>הַפּוֹרֶה רֹאשׁ אִישׁ מַעְשַׁקּוֹת</p>

<p>אֵין מַעְמָד רַק לַנִּרְגָּנִים</p>

<p>אוֹ לִלְשׁוֹנוֹת הַמַּחְלִיקוֹת</p>

<p>וּלְאִישׁ עוֹיֵן הַבּוֹחֵר יֵין</p>

<p>מַלְכוּת בִּכְלֵי זָהָב הַשְׁקוֹת</p>

<p>נַפְשִׁי בִּרְאוֹת כָּל הַמּוֹצְאוֹת</p>

<p>רַעְיוֹנֶיהָ מָוֶת חוֹשְׁקוֹת</p>

<p>לוּלֵי יִרְאַת אֵל עַל פָּנַי</p>

<p>הָיוּ יָדַי אוֹתִי חוֹנקוֹת</p>

<p>כִּי מַה חֵפֶץ עוֹד בַּחַיִּים</p>

<p>וִיאוֹרֵי הַבִּין שׁוֹקֵקוֹת</p>

<p>שָׁפֵל רוּם הַבִּין וּפְתַיּוּת</p>

<p>הֶחְזִיק מַלְכוּת בַּחְלַקְלַקּוֹת</p>

<p>מַדּוּעַ הַפָּרוֹת טוֹבוֹת</p>

<p>תִּבְלַעְנָה אוֹתָם הַדַּקּוֹת</p>

<p>מַה לַשֶּׂכֶל וּלְצֹאן אוֹבְדוֹת</p>

<p>עָלוֹת וּגְמַלִּים מֵינִיקוֹת</p>

<p>אֵיךְ לֹא יִשׁתּוֹק אִישׁ סָכָל וְּמ‑</p>

<p>חַרְחַר רִיב וּמְאַזֵּר זִיקוֹת</p>

<p>אִלּוּ שָׁתַק אִישׁ לֹא יֵדַע</p>

<p>אָז בָּטְלוּ כָּל הַמַּחְלוֹקוֹת •
<br><br />
כִּשְׁמֹעַ הַשָּׂר שִׁירַי וּמַעֲנָיו • אוֹרוּ עֵינָיו וְצָהֲלוּ רַעְיוֹנָיו • וַיֹּאמֶר אֶל הָעוֹמְדִים לְפָנָיו • הַרְאִיתֶם דָּבָר דָּבוּר עַל אָפְנָיו • חֵי אֲנִי כִּי הוּא יְפַזֵּר לְשָׁמָיו וּפְנִינָיו • כְּאִלּוּ יִינַק שְׁדֵי הַתְּבוּנָה • וְהָיְתָה הַחָכְמָה לוֹ לְמָנָה • וְהִנֵּה בִּהְיוֹת הַצָּרָה אוֹמַנְתּוֹ • וְיָקוּם וְיִתְהַלֵּךְ בַּחוּץ עַל מִשְׁעַנְתּוֹ • נִכְאָב וְדָוֶה • וְחִסֵּר נַפְשׁוֹ מִכָּל אֲשֶׁר יִתְאַוֶּה • הָרֵי הַתְּבוּנָה נָמַסּוּ לְפָנָיו כַּדּוֹנָג • וְהֵאִירוּ בְרָקָיו תֵּבֵל וְעַל שְׁדֵי הַבִּינָה יִתְעַנָּג • וּמַה יַּעֲשֶׂה אִם הָיוּ לוֹ חִטֵּי מִנִּית וּפַנַּג • חֵי אֲנִי כִּי אָז יַעֲשֶׂה בַשִּׁירִים נִפְלָאוֹת • וְתוֹרֵנוּ יְמִינוֹ נוֹרָאוֹת • וְיִהְיוּ דְבָרָיו דִּבְרֵי נְבוּאוֹת • וָאַעַן וָאֹמַר אֶל אֲדֹנִי • אַל יֹאמַר כֵּן נֵזֶר זְמַנִּי • כִּי לֹא נִבְרֵאת מַעֲלַת הָעֹשֶׁר וְהָעָצְמָה • לְצֹרֶךְ אַנְשֵׁי הַחָכְמָה • כִּי לֹא נִבְרְאוּ הָעֲטָרוֹת וְהַמְּעִילִים • רַק לְכַסּוֹת עֶרְוַת הָאֱוִילִים • כִּי בִלְעֲדֵי הָעֹשֶׁר טוֹב לָהֶם הַמַּחֲנָק • וְאֵין צֹרֶךְ אֶל הָעֹשֶׁר לַאֲשֶׁר שְׁדֵי בִינָה יִינָק • כִּי בִהְיוֹת הַצָּוָּאר לָבָן אֵין צֹרֶךְ לַעֲנָק •
<br><br />
וָאֶשָּׂא מְשָׁלִי וָאֹמַר:
<br><br />
יוֹם נִפְזָרוּ מִפִּי לִשְׁמֵי</p>

<p>בִּינָה וּשְׁדֵי חָכְמָה אִינָק</p>

<p>אָמְרוּ אִלּוּ יַעְשִׁיר זֶה אוֹ</p>

<p>יִתְנַשֵּׂא וּכְאַרְיֵה זָנָק</p>

<p>עָנִיתִי בִּהְיוֹת הַצַּוָּאר</p>

<p>לָבָן אֵין צֹרֶךְ אֶל עָנָק •
<br><br />
וַיֹּאמֶר הַשָּׂר אֶרְאֶה אוֹתְךָ הַיּוֹם מִן הַדְּבֵקִים • בַּתּוֹרָה וּבַמִּצְוֹת וּבַחֻקִּים • וְהָיִיתָ כְבָר נוֹשֵׂא דֶגֶל הַחֹשְׁקִים • וְנוֹטֶה אֹהֶל הַחֵשֶׁק וִירִיעוֹתָיו מֵקִים • וַתְּשַׂדֵּד אַחֲרָיו הָעֲמָקִים • וָאַעַן וָאֹמַר כֵּן דִּבַּרְתָּ וְהַדְּבָרִים עַתִּיקִים • אָמְנָם זָקַנְתִּי וָשַׂבְתִּי • וְלוּ תַאֲרִיכוּן יָמִים עוֹד תְּשׁוּבוּן מֵאֲשֶׁר שַׁבְתִּי • וְלִרְאוֹת בְּמַה שֶּׁיִּהְיֶה אַחֲרַי חָשַׁבְתִּי • כִּי בָא הַקֵּץ לְהָקִיץ מִשֵּׁנַת הַשִּׁכְּרוּת • וּלְאַבֵּד בָּמֳתֵי הַבַּחְרוּת • וּלְהָסִיר אוֹפַנֵּי הַחֵשֶׁק וְהַנָּשׂוּא מֵהָרַעְיוֹנִים וְהַמַּחֲשָׁב • וְאֵימָתַי אִם לֹא עַכְשָׁיו •
<br><br />
וָאֶשָּׂא מְשָׁלִי וָאֹמַר:
<br><br />
בָּא הַקֵּץ הָקִיץ מִשֵּׁנַת</p>

<p>שַׁחְרוּת וּלְאַבֵּד בָּמוֹתָי</p>

<p>וּלְהָסִיר אוֹפְנֵי הַחֵשֶׁק</p>

<p>כִּי אִם לֹא עַכְשָׁיו אֵימָתָי •
<br><br />
וַיֹּאמֶר הַשָּׂר אַשְׁבִּיעֲךָ בְּיוֹצֵר רוּחַ אָדָם בְּקִרְבּוֹ • לְהוֹדִיעֵנִי מָה הַפֶּלֶא אֲשֶׁר רָאִיתָ בְּיַם הַחֵשֶׁק בִּהְיוֹתְךָ בוֹ • וָאַעַן וָאֹמַר חַטָּאתִי אוֹדִיעֲךָ וַעֲוֹנִי לֹא כִסִּיתִי • הַפֶּלֶא הַגָּדוֹל אֲשֶׁר בּוֹ רָאִיתִי • הוּא אֲשֶׁר בּוֹ שָׁלָטְתִּי • וְצָלַלתִּי כַעוֹפֶרֶת בְּמֵימָיו הָאַדִּירִים וְנִמְלָטְתִּי •
<br><br />
וָאֶשָּׂא מְשָׁלִי וָאֹמַר:
<br><br />
יוֹם צֵאתִי מִיַּם הַחֵשֶׁק</p>

<p>אָמְרוּ מַה פֶּלֶא נִרְאָה בוֹ</p>

<p>עָנִיתִי הַפֶּלֶא גָּדוֹל</p>

<p>הוּא שֶׁנִּמְלַטְתִּי מִקִּרְבּוֹ •
<br><br />
וַיֹּאמֶר הַשָּׂר הִנְנִי בִגְאוֹנִי נִשְׁבָּע • כִּי יָרֵא אֲנִי פֶּן בְּיַם הַחֵשֶׁק אֶטְבָּע • כִּי יוֹדֵעַ אֲנִי הֱיוֹתִי מֻרְכָּב מִגּוּף וּמִנֶּפֶשׁ • וְהַנֶּפֶשׁ רוּחָנִית וְהַגּוּף טִיט וָרֶפֶשׁ • וְאִם הַנֶּפֶשׁ אַחַר הַשֵּׂכֶל יִטֶּה הַגּוּף אַחַר הַחֹמֶר אוֹזֵל • גּוֹרָל אֶחָד לַאדֹנָי וְגוֹרָל אֶחָד לַעֲזָאזֵל • וּבְנוֹת הַחֵן יִמֱשְׁכוּנִי כִּמְשֹׁךְ הָאֶבֶן הַשֹּׁאֶבֶת אֶת הַבַּרְזֶל • וּבַמָּה אוֹצִיא כַּסְפִּי וּזְהָבִי • וַאֲכַבֶּה חֵשֶׁק לְבָבִי • אִם לֹא בִּבְנוֹתִי בֵית מִדּוֹת • וַעֲלִיּוֹת מְרֻוָּחִים וְנִכְבָּדוֹת • וּבְתַעֲנֻגוֹת בְּנֵי הָאָדָם שִׁדָּה וְשִׁדּוֹת • וָאַעַן וָאֹמַר הִשָּׁמֵר וְהַשְׁקֵט הַשָּׂר פֶּן יְשִׁיבוּךָ הַתַּאֲוֹת דַּךְ וְנִכְלָם • וְאִם נָשְׂאוּ נַהֲרוֹת הַבַּחֲרוּת קוֹלָם • וַיִּשְׂאוּ נַהֲרוֹת הַטְּבָעִים דָּכְיָם • אַל תָּמִיר בַּכָּלֶה הַקַּיָּם • וְתָנִיף יַד שִׂכְלְךָ עַל נְהַר הַתַּאֲוֹת בַּעְיָם • וְיֵרְדְּ מִיָּם עַד יָם • וְאַל תַּאֲמֵן אֶל הַכְּסִילִים אִם בַּמְּרוֹמִים יִתְּנוּ הַסָּכֶל • וְהוֹצֵא כְסָפֶיךָ בִּדְבַר חָכְמָה וְתִמְצָא תְמוּרָתָם זְהַב הַשָּׂכֶל •
<br><br />
וָאֶשָּׂא מְשָׁלִי וָאֹמַר:
<br><br />
קָרְבָה לְעַם בִּינוֹת וְסוּרָה מִבְּנוֹת</p>

<p>חֵן כִּי פְּאֵר הוֹדָם מְהֵרָה יִכֶל</p>

<p>מִתַּעֲנוּגֵי הַזְּמָן סוּר נֶאֱמָן</p>

<p>רַק בֶּאֱמֶת תִּדְבַּק וְסוּר מִנָּכֶל</p>

<p>אַל תַּאֲמֵן אֶל הָעֲוִילִים נוֹאֲלִים</p>

<p>אִם בַּמְּרוֹמִים יִתְּנּוּ הַסָּכֶל</p>

<p>הוֹצֵא כַּסְפְּךָ בְּסִפְרֵי הַיְּקָר</p>

<p>תִּמְצָא תְמוּרָתוֹ זְהַב הַשָּׂכֶל •
<br><br />
וּמִמַּעֲלַת הַחָכְמָה שֶׁהִיא תַעֲנוּג הַנְּשָׁמוֹת וְיִנְחֲלוּ נוֹחֲלֶיהָ שְׁנֵי עוֹלָמוֹת • וּבָהּ יִהְיוּ קְדוֹשִׁים אַחֲרֵי מוֹת • הִיא הַסֻּלָּם לַעֲלוֹת אֶל אֲדֹנָי וְאֶל טוּבוֹ • אֲשֶׁר מַלְאֲכֵי אֱלֹהִים עוֹלִים וְיוֹרְדִים בּוֹ • וְהִיא הַנּוֹתֶנֶת לַיָּעֵף כֹּחַ וּלְאֵין אוֹנִים תַּרְבֶּה עָצְמָה •</p>

<p>וְלֹא הִנְחִיל הָאָב לַבֵּן דָּבָר טוֹב מִן הַחָכְמָה •
<br><br />
וָאֶשָּׂא מְשָׁלִי וָאֹמַר:
<br><br />
אִם יוֹרִישׁוּ אָבוֹת הוֹן רַב</p>

<p>לִבְנֵיהֶם עִם נַחְלָה רָמָה</p>

<p>אוֹ יִבְנוּ לָהֶם מִגְדּוֹל עוֹז</p>

<p>אוֹ בֵּית מוֹשָׁב תּוֹךְ עִיר חוֹמָה</p>

<p>תֵּן אַתָּה לַבָּנִים עָרְמָה</p>

<p>וּלְנַעַר דַּעַת וּמְזִמָּה</p>

<p>כִּי לֹא הִנְחִיל הָאָב לַבֵּן</p>

<p>דָּבָר יָקָר מִן הַחָכְמָה •
<br><br />
וְלָכֵן הַשָּׂר רִיבָה אֶת יִצְרֶךָ • אֲשֶׁר בִּקֵּשׁ לְהַדִּיחֲךָ מֵעַל יוֹצְרֶךָ • וְתָבִיא צַוָּארְךָ בַּעֲבוֹדַת הָאֱלֹהִים • גָּבֹהַּ מֵעַל גָּבֹהַּ וְנִשָּׂא עַל כָּל גְּבוֹהִים • לְבָרֵךְ אֶת שְׁמוֹ בְמַקְהֵלוֹת • הַנֶּאְדָּר בַּקֹּדֶשׁ וְנוֹרָא תְהִלּוֹת • לְהַגִּיד בַּבֹּקֶר חַסְדּוֹ וֶאֱמוּנָתוֹ בַּלֵּילוֹת • עֲלֵי עָשׂוֹר וַעֲלֵי נָבֶל • כִּי הַיַּלְדוּת וְהַשַּׁחֲרוּת הָבֶל • וְהוּא יַעַלְךָ מִבּוֹר שָׁאוֹן וְטִיט הַיָּוֵן • אִם תָּסִיר מִתּוֹכְךָ מוֹטָה שְׁלַח אֶצְבַּע וְדַבֶּר־אָוֶן •
<br><br />
וָאֶשָּׂא מְשָׁלִי וָאֹמַר:
<br><br />
בַּמֶּה אֱלֹהִים יִפְדְּךָ מִיַּד שְׁאוֹל</p>

<p>מָטָה וּבוֹר שָׁאוֹן וְטִיט הַיָּוֵן</p>

<p>אִם לֹא בְּהָסִיר שִׂכְלְךָ מִתּוֹכְךָ</p>

<p>מוֹטָה שְׁלַח אֶצְבַּע וְדַבֶּר אָוֶן •
<br><br />
וְהַמַּעֲלָה אֲשֶׁר עַל כָּל מַעֲלוֹת לָהּ גַּבְהוּת • הִיא לְהִתְהַפֵּךְ מִן הַבַּהֲמוּת אֶל הָאֱלֹהוּת • וְלָכֵן מַעֲלַת הָאֱנוֹשִׁית הִיא לֶאֱחֹז בְּמִדַּת הַפְּרִישׁוּת • אֲשֶׁר הַמַּחֲזִיק בָּהּ יִשְׁלָם • וְאָכַל וָחַי לְעֹלָם • וּלְהַנִּיחַ תַּעֲנוּגֵי הַזְּמָן • וְלָשִׂים יְתַד הַשֵּׂכֶל תְּקוּעָה בְּמָקוֹם נֶאֱמָן • כִּשְׁמֹעַ הַשָּׂר וַחֲבֻרָתוֹ אֶת דְּבָרָי • חָרְדוּ לְקוֹלִי וַיִּנָּהוּ אַחֲרָי • וַיֹּאמְרוּ לִי בְּחַסְדֶּךָ הוֹדִיעֵנוּ הַפְּרִישׁוּת וּמֶבָּטוֹ • וְחֻקּוֹ וּמִשְׁפָּטוֹ • כִּי דְרָכָיו נֶעֶלְמוּ מִמֶּנּוּ וְאֹדוֹתָם • וְעַתָּה הוֹצִיאֵם אֵלֵינוּ וְנֵדְעָה אוֹתָם • וְנָשִׂים אוֹתָם עַל לִבֵּנוּ חוֹתָם • וָאַעַן וָאֹמַר דַּרְכֵי הַפְּרִישׁוּת נִכְבָּדוֹת מְדֻבָר בָּם • מַה יָּפְיָם וּמַה טּוּבָם • כִּי הַפְּרִישׁוּת הִיא מַעֲלַת הַחֲסִידִים וְהַנְּבִיאִים • הָעוֹמְדִים בִּלְבָבוֹת נִדְכָּאִים • הַמּוֹאֲסִים בְּקִרְבַת הַבְּרוּאִים • הַלָּנִים בֵּין שְׁפָאִים • הַמִּתְרַחֲקִים מִכָּל גְּנוּת • הָאוֹכְלִים לֶחֶם בְּמִסְכֵּנוּת • וְלֹא יִבְזוּ וְלֹא יְשַׁקְּצוּ עֱנוּת • הַפּוֹשְׁטִים מְעִילֵי הַהֲמוֹנוּת • וְהַלּוֹבְשִׁים שַׂקֵּי הַנְּזִירוּת • הַנִּכְסָפִים אֶל הָאוֹר הָעֶלְיוֹן וְהַמֵּתִים בַּגֵּרוּת • הַמַּתִּירִים עֲבוֹתוֹת הַחֶבְרָה • וְיוֹבִילוּ נַפְשׁוֹתָם שַׁי לַמּוֹרָא •
<br><br />
וָאֶשָּׂא מְשָׁלִי וָאֹמַר:
<br><br />
אִם בַּפְּרִישׁוּת יְדֵיכֶם אֱמוּנוֹת</p>

<p>חִגְרוּ יְגוֹנוֹת וְתֵשְׁבוּ נְכָאִים</p>

<p>לִפְשׁוֹט מְעִילֵי הֲמוֹנוֹת וְלִלְבּוֹשׁ</p>

<p>שַׂקֵּי נְזִירוּת וְלִין בֵּין שְׁפָאִים</p>

<p>כִּי הַפְּרִישׁוּת לְהַתִּיר עֲבוֹתוֹת</p>

<p>חֶבְרָה וְלִמְאֹס בְּקִרְבַת בְּרוּאִים •
<br><br />
וַיֹּאמֶר הַשָּׂר אַחֲרֵי אֲשֶׁר מִדַּרְכֵי הַפְּרִישׁוּת לִמְאֹס בְּחֶבְרַת בְּרוּאִים בְּתוֹךְ לְבָאִים • וְנָפַל בַּעֲצוּמָיו חֵלְכָּאִים • אִם נִצְטָרֵךְ לְהַנִּיחַ חֶבְרַת הַיָּפוֹת • וְתַעֲנוּגֵי הַנָּשִׁים הַנּוֹאֲפוֹת • וְעַתָּה הוֹדִיענִי אִם יֵשׁ מִדַּרְכֵי הַפְּרוּשִׁים • לְהִמָּנַע מִלְּדַבֵּר בְּעִנְיַן הַנָּשִׁים • וָאַעַן וָאֹמַר יֵשׁ וָיֵשׁ • וַיִּשְׂחַק הַשָּׂר וַיֹּאמַר וְאֵיךְ לֹא תִתְבַּיֵּשׁ • כִּי בְּבֹא נָתָן רֵעֶךָ יָד לְיָד שְׁאִלְתּוּ • עַל דְּבַר שָׂרָה אִשְׁתּוֹ • וָאַעַן וָאֹמַר חַיֶּיךָ מָצָאתִי לְפִידְךָ פִדְיוֹם • אֲשֶׁר תִּפְקֹד עָלַי עֲוֹן הָאִשָּׁה הַיּוֹם • כִּי אִם שְׁאִלְתִּיו עַל דְּבַר שָׂרָה אִשְׁתּוֹ לֹא אֶהְיֶה כְּאִישׁ נִדְהָם • וּבָזֶה כּוֹכְבֵי שִׂכְלִי לֹא אָסְפוּ נָגְהָם • כִּי בָאוּ הַמַּלְאָכִים אֶל אַבְרָהָם • וַיֹּאמְרוּ אֵלָיו אַיֵּה שָׂרָה אִשְׁתֶּךָ • וְלָכֵן חֲדַל לְךָ הַשָּׂר וְתִירָא בְגִשְתֶּךָ • כִּי נִלְכַּדְתָּ בְּרִשְתֶּךָ •
<br><br />
וָאֶשָּׂא מְשָׁלִי וָאֹמַר:
<br><br />
בִּי גָעֲרוּ דּוֹדִים בְבֹא נָתָן</p>

<p>אֶל שָׁאֲלִי מֶנּוּ שְׁלוֹם עָפְרָה</p>

<p>אֵיךְ יִגְעֲרוּ בִי הַפְתָאִים אוֹ</p>

<p>עָלַי יְדַבְּרוּ דְבַר סָרָה</p>

<p>בָּאוּ בְּנֵי אֵלִים לְאַבְרָהָם</p>

<p>וַיִּשְׁאֲלוּהוּ עַל דְּבַר שָׂרָה •
<br><br />
כִּשְׁמֹעַ הָאֲנָשִׁים שִׁירִי זָחֲלוּ מֵעִנְיָנָיו • וְלֹא יָכְלוּ לַעֲנוֹת אוֹתוֹ כִּי נִבְהֲלוּ מִפָּנָיו • וַיֹּאמֶר הַשָּׂר חַיֶּיךָ וְחַיֵּי הָאוֹהֲבִים הַנְּעִימִים • כִּי אַתָּה נֵזֶר הַיָּמִים • וּבִלְעָדֶיךָ בְּעִנְיַן הַמְּלִיצוֹת וְהַשִּׁירִים • אִישׁ אֶת יָדוֹ וְאֶת רַגְלוֹ לֹא יָרִים • בָּרוּךְ יִהְיֶה אֲשֶׁר שְׁלָחֲךָ הַיּוֹם פֹּה • לְהַעֲמִיד יַם הַיְגוֹנִים מִזַּעְפּוֹ • וַיִּפְשֹׁט הַשָּׂר אֶת מְעִילוֹ • וְאֶת כְּתֹנֶת הַפַּסִּים אֲשֶׁר לוֹ • וָאֶלְבַּשׁ אוֹתָם כְּמִצְוָתוֹ • וָאַפְקִיד בְּיַד הָאֵל רוּחוֹ וְנִשְׁמָתוֹ • וַיְבָרְכוּ הָאֲנָשִים אוֹתִי בְּשֵׁם אֵל עֵילוֹם • וָאֵלֵךְ מֵאִתָּם בְּשָׁלוֹם •</p>

<br>  
</blockquote>

<h2 id="המחברתהחמש־עשרה">המחברת החמש־עשרה</h2>

<blockquote>
<p>אָמַר הַמְחַבֵּר: הָיִיתִי עִם הַשָּׂר הַמְאֻשָּׁר בְּחַדְרֵי מַשְׂכִּיתוֹ. שָׂשׂ עַל אִמְרָתוֹ. וּמִתְעַלֵּס בְּאַהֲבָתוֹ. וָאֲלַקֵּט לְשָׁמָיו וּבְדֹלָחָיו. וְצִיצָיו וּפְרָחָיו. אֶשָּׂא מֵהֶם מֵאֵת פָּנָיו לְנַפְשִׁי מַשְׂאֵת. וָאֲמַלֵּא אַמְתְּחוֹת לִבִּי כַּאֲשֶׁר יוּכְלוּן שְׂאֵת. וַיְהִי הַיּוֹם וַיֹּאמֶר אֵלַי הַשָּׂר הֲשַׂמְתָּ לִבְּךָ הַדּוֹד הַנֶּאֱמָן. עַל מַעֲלַת הָאֵל הָרַחֲמָן. אֲשֶׁר הִגְבִּיר חַסְדּוֹ עַל בְּרוּאָיו. וְהֵכִין זֶבַח הִקְדִּישׁ קְרוּאָיו. וְחִלֵּק בִּרְכוֹתָיו עַל כָּל נִמְצָאָיו. עַד אֲשֶׁר כָּל אֶחָד עִם חֶסְרוֹנוֹ מִתְאַפֵּק. וּבְמַה שֶׁגָּזַר עָלָיו מִסְתַּפֵּק. וְלֹא תִמְצָא אִישׁ בַּזְּמָן וְלוּ הָיָה הַדַּל בְּאַלְפּוֹ. יַחֲלִיף בִּרְצוֹנוֹ כָּל מַעֲמָדוֹ לְאִישׁ מִכָּל אֲשֶׁר נִשְׁמַת רוּחַ חַיִּים בְּאַפּוֹ. וָאַעַן וָאֹמַר אֲדֹנִי אֵיךְ זֶה יִתָּכֵן. וְהִנֵּה יִהְיֶה אִישׁ דַּל וּמִסְכֵּן. נִבְזֶה וְדָוֶה. חָסֵר לְנַפְשׁוֹ מִכֹּל אֲשֶׁר יִתְאַוֶּה. וּלְטוֹב וּלְנֶחָמָה לֹא יְקַוֶּה. וְאַחַר יִהְיֶה כְּגַן רָוֶה. וְכֶתֶר מַלְכוּת בְּרֹאשׁוֹ. וְתִתְעַנַּג בַּדֶּשֶׁן נַפְשׁוֹ. וְאֵיךְ לֹא יַחֲלִיף הָאִישׁ הַמִּסְכֵּן אֶל הֶעָשִׁיר מַעֲמָדוֹ. וְיִתְיַמֵּר בִּכְבוֹדוֹ. וַיַּעַן הַשָּׂר וַיֹּאמַר כִּי הֶעָשִׁיר יִהְיֶה בוֹ אַחַד מִן הַחֶסְרוֹנוֹת. אֲשֶׁר לֹא יִרְצֵהוּ הָאִישׁ הַמִּסְכֵּן וְלִהְיוֹת אֲגָג מַעֲדַנּוֹת. וְעַתָּה אֱמָר־נָא נֵזֶר הוֹדִי. הֶהָיִיתָ מַחֲלִיף מַעֲמָדְךָ אֶל מַעֲמָדִי. וָאַעַן וָאֹמַר רָצִיתִי וְאֶרְצֶה. כִּי לִי עֳנִי עַד צַוָּאר יֶחֱצֶה. מַבְרִיחַ מִן הַקָּצֶה אֶל הַקָּצֶה. וְהַיָּגוֹן לְעֻמַּת הֶעָצֶה. וּבַמֶּה אֶתְרַצֶּה לִבְנֵי דוֹרִי. כִּי אֵין בְּאַמְתַּחְתִּי כֶּסֶף שִׁבְרִי. וַיֹּאמֶר הַשָּׂר בְּחַיָּי נִסְכַּלְתָּ וְנִלְכַּדְתָּ בְרִשְׁתִּי. וְאַף עַל פִּי שֶׁאֲנִי אֹמֵר בָּשְׁתִּי. הֶהָיִיתָ מַחֲלִיף אִשְׁתְּךָ בְּאִשְׁתִּי. וּפָנֶיךָ בְּפָנַי. וְעֵינֶיךָ בְּעֵינַי. וּבָנֶיךָ בְּבָנַי. וּפְנִינֵי אֲמָרֶיךָ בִּפְנִינַי. וּסְפָרֶיךָ בְּסַפִּירַי. וְשִׁירֶיךָ בִּדְבִירַי. וּמְלִיצוֹתֶיךָ בַּחֲצֵרָי. וְשִׂכְלְךָ בְּשִׂכְלִי. וּפֵרוּשֶׁיךָ בְּכָל אֲשֶׁר לִי. וָאַעַן וָאֹמַר בֶּאֱמֶת לֹא הָיִיתִי מַחֲלִיף כָּל מַעֲמָדִי לְמַעֲמָדָךְ. וְלֹא לְמַעֲמַד אֱוִיל מְרֹדָךְ. וְקֹדֶם אֶרְצֶה לִהְיוֹת דַּל וָדָךְ. וַיֹּאמֶר הַשָּׂר וְזֶה הוּא בֵאוּר דְּבָרִי הַנֶּעֱרָב. וּכְשֶׁתִּתְבּוֹנֶן בּוֹ הִתְבּוֹנְנוּת רָב. לֹא תִמְצָא אִישׁ מִמִּזְרָח וְעַד מַעֲרָב. יַחֲלִיף בִּרְצוֹנוֹ כְּבוֹד עָשְׁרוֹ. וְצִדְקוֹ וְיָשְׁרוֹ. וְחָכְמָתוֹ וִידִיעָתוֹ. וְתָקְפּוֹ וּגְבוּרָתוֹ. וְתוֹרָתוֹ וֶאֱמוּנָתוֹ. וּמְלַאכְתּוֹ וְאֻמָּנוּתוֹ. וּבָשְׁתּוֹ וְעַנְוְתָנוּתוֹ. וּבִנְיַן גּוּפוֹ וִיצוּרָיו. וְטִבְעוֹ וּמִזְגוֹ וּתְכוּנַת אֲבָרָיו. וְיַחֲשׂוֹ וְגוֹאֲלָיו וּקְרוֹבָיו. וְאִשְׁתּוֹ וּבָנָיו וְאוֹהֲבָיו. וְכֹחוֹת נַפְשׁוֹ וְחִנּוֹ וְיָפְיוֹ. וְתָאֳרוֹ וּצְבִי עֶדְיוֹ. וּשְׂעָרוֹ וְקוֹלוֹ. וְסִכְלוֹ וְשִׂכְלוֹ. וּמַעֲשָׂיו כֻּלָּם. לְאִישׁ אַחֵר מִן הָעוֹלָם וְעַד הָעוֹלָם. וְהִנֵּה הֶרְאֵיתִי לְךָ הַדָּבָר בֵּינֵינוּ. וְעוֹד אַרְאֶה לְךָ הַדָּבָר בְּזוּלָתֵנוּ. וְהַנִּסָּיוֹן יוֹכִיחַ בֵּין שְׁנֵינוּ. עַתָּה נָקוּמָה נָא וּנְסוֹבְבָה בָעִיר. וְנִשְׁאַל גָּדוֹל וְצָעִיר. וְעָשִׁיר וְאֶבְיוֹן. וְדַל וְעֶלְיוֹן. וְשִׁפְחָה וְשָׂרִית. עִבְרִית וְנָכְרִית. אִם יַחֲלִיפוּ כָּל מַעֲמָדָם. לְאַחַד מִבְּנֵי הָאָדָם. וָאַעַן וָאֹמַר מַה טּוֹב וּמַה נָּעִים לְנַסּוֹת. טוֹב הַדָּבָר אֲשֶׁר דִּבַּרְתָּ לַעֲשׂוֹת. אָז קַמְנוּ קַל חִישׁ שְׁנֵינוּ. וְשַׂמְנוּ לַדֶּרֶךְ פְּעָמֵינוּ. וְהִנֵּה אִישׁ עוֹלֶה לִקְרָאתֵנוּ. עָלְתָה חֲזָזִית עַל רֻבּוֹ. וּפָשָׂה הַנֶּגַע עַל כְּרָעָיו וְעַל קִרְבּוֹ. חָשַׁךְ מִשְּׁחוֹר תָּאֳרוֹ. וְצָפַד עַל עַצְמוֹ עוֹרוֹ. חָרַב מַעְיָנוֹ וַיֵּבוֹשׁ מְקוֹרוֹ. לֹא הֶאֱמַנְתִּי כִּי חֹדֶשׁ יָמִים יִחְיֶה. כִּי הַמָּוֶת לִקְרָאתוֹ שׁוֹאֵג כְּאַרְיֵה. וְהוּא נוֹדֵד לַלֶּחֶם אַיֵּה. שְׁאַלְנוּהוּ עַל אֹדוֹתָיו. וְאִם הָיָה מַחֲלִיף בַּשָּׂשׂוֹן
צָרוֹתָיו. וַיַּעַן הָאִישׁ וַיֹּאמֶר כִּי אֵין אִישׁ בְּכָל הָאֲנָשִׁים אֲשֶׁר רָאָה מֵעוֹדוֹ. שֶׁלֹּא הָיָה מַחֲלִיף בְּרָצוֹן מַעֲמָדוֹ אֶל מַעֲמָדוֹ. וַיֹּאמֶר לוֹ הַשָּׂר הֶהָיִיתָ מַחֲלִיף נַפְשְׁךָ לְנַפְשׁוֹ. וַיִּשָּׁבַע הָאִישׁ בְּחַיֵּי רֹאשׁוֹ. כִּי לֹא יַחֲלִיף נַפְשׁוֹ לְנֶפֶשׁ זוּלָתוֹ. וְלוּ הָיָה הַמֶּלֶךְ שְׁלֹמֹה בְּמַעֲלָתוֹ. וַנֵּפֶן מִשָּׁם וְהִנֵּה אִישׁ לִקְרָאתֵנוּ נֹשֵׂא סַבָּל. וְצַוָּארוֹ מִפְּנֵי הָעֹל חֻבָּל. הוֹמֶה וְגוֹעֶה כְּאִלּוּ לִקְבָרוֹת יוּבָל. וּבְשָׂרוֹ עָלָיו יִכְאָב וְנַפְשׁוֹ עָלָיו תֶּאֱבָל. וְעָלָיו מַשָּׂא צֶמֶד פְּרָדִים. וְהוּא לָבוּשׁ בִּגְדֵי עִדִּים. גּוֹנֵחַ וּמִתְאַנֵּחַ עַל הַזְּמָן. אֲשֶׁר פָּרַשׂ רֶשֶׁת לְרַגְלָיו וְטָמָן. וְהֶחֱלִיד הַסַּכִּין בֵּין סִמָּן לְסִמָּן. וְקֹרָא עָלָיו אָרוּר הָמָן. וַיִּגַּשׁ אֵלָיו הַשַּׂר וַיֹּאמַר אֱמָר־נָא בְחַסְדֶּךָ. לְמִי הָיִיתָ מֵמִיר בְּאַהֲבָה אֶת מַעֲמָדֶךָ. וַיֹּאמֶר הָאִישׁ בִּרְצוֹן נַפְשִׁי
הָיִיתִי בוֹחֵר. לְהַחֲלִיף מַעֲמָדִי לְפַשְׁחוּר הַסּוֹחֵר. אֲשֶׁר לוֹ הוֹן עָתָק וּמְבַקֵּשׁ רָצוֹן וְטוֹב שׁוֹחֵר. וּמִי יִתֵּן וְתָבֹא שְׁאֵלָתִי וְלֹא תְאַחֵר. וַיֹּאמֶר הַשָּׂר הֲיָדַעְתָּ כִּי אִשְׁתּוֹ תִטְחַן לְאַחֵר. וְעַתָּה הֲתַחְלִיף אִשְׁתְּךָ לְאִשְׁתּוֹ. וְתָמִיר כְּבוֹדְךָ בְּבָשְׁתּוֹ. וּבָנֶיךָ בְּמַמְזֵרוּת בָּנָיו. וַעֲנִיּוּתְךָ בְּקֶרֶן חָזוּת אֲשֶׁר בֵּין עֵינָיו. וַיַּעַן הָאִישׁ בְּחַיָּי כִּי כְבוֹדִי בִכְלִמָּתוֹ. לֹא אַחֲלִיפֶנּוּ וְלֹא אָמִיר אוֹתוֹ. וַנֵּפֶן וַנַּעֲבֹר דֶּרֶךְ הַשּׁוּק. וְהִנֵּה אִישׁ בָּא גָזוּל וְעָשׁוּק. וְדִמְעוֹתָיו יֹבִישׁוּן הַנְּחָלִים. נִצְּבוּ כְמוֹ נֵד נֹזְלִים. וַתָּבֹאנָה וַתִּדְלֶנָה וַתְּמַלֶּאנָה אֶת הָרְהָטִים. כִּי הַזְּמָן דִּבֵּר אִתּוֹ מִשְׁפָּטִים. וְהוּא מִתְהַפֵּךְ עַל חֲלָצָיו. מִתְחַנֵּן לְדוֹחֲקָיו וּלְלוֹחֲצָיו. לְהָקֵל מִצַּעֲרוֹ. וּלְהַתִּירוֹ מִמַּאֲסָרוֹ. וְכַאֲשֶׁר קָרַבְנוּ אֵלָיו אָמַר חָנֻּנִי חָנֻּנִי. כִּי הָאֲנָשִׁים הָאֵלֶה שֶׁקֶר רְדָפוּנִי. וַנֹּאמֶר אֵלָיו מֶה הָיָה הַדָּבָר בְּנִי. וַיֹּאמֶר הָאִישׁ אֲנִי הַגֶּבֶר רָאָה עֳנִי. בְּשֵׁבֶט זְמַנִּי. כָּהֲתָה עֵינִי. וְנָס לֵחִי. לֹא יִתְּנֵנִי הַזְּמָן הָשֵׁב רוּחִי. עָרַבְתִּי לְרֵעַי וְתָקַעְתִּי כַּפַּי לַזָּרִים. וְלָכֵן נַחֲלָתִי נֶהֶפְכָה לְזָרִים וּבֵיתִי לְנָכְרִים. וְהִנְנִי הַיּוֹם בְּיַד אַכְזָרִים. וַיֹּאמֶר הַשָּׂר הֶהָיִיתָ מַחֲלִיף כָּל מַעֲמָדְךָ הַנִּבְזֶה. לְמַעֲמָדִי אֲשֶׁר תֶּחֱזֶה. וַיֹּאמֶר הָאִישׁ מִי יִתֵּן וְהָיָה זֶה. וַיֹּאמֶר הַשָּׂר הֶהָיִיתָ מַחֲלִיף בַּחְרוּתְךָ לְזִקְנָתִי. וּגְבוּרָתְךָ לְחֻלְשָׁתִי. וּבְרִיאוּתְךָ לְחֹלֶשׁ אִסְטוּמְכָתִי. וְאֹמֶץ לְבָבְךָ לְפַחְדָּתִי. וֶאֱמוּנָתְךָ לֶאֱמוּנָתִי. וְדָתְךָ לְדָתִי. וַיֹּאמֶר הָאִישׁ בְּחַיָּי זֶה לֹא אֶהְיֶה סוֹבֵל. אֶת הַטּוֹב נְקַבֵּל. וְאֶת הָרָע לֹא נְקַבֵּל. מִשָּׁם נָסַעְנוּ וְהִנֵּה אִישׁ חוֹלֶה. וּכְסָלָיו מָלְאוּ נִקְלֶה. הִתְיָאֲשׁוּ הָרוֹפְאִים מֵרְפוּאָתוֹ. וְנִלְאָה צְרִי גִלְעָד לְכַלְכֵּל מַחֲלָתוֹ. וְהוּא קָרוֹב אֶל הַמָּוֶת. וְעַל עַפְעַפָּיו
צַלְמָוֶת. יָרִיד בְּשִׂיחוֹ וְיָהִים. וּמְאוֹרֵי עֵינָיו כֵּהִים.
וַנִּהְיֶה עַל צָרָתוֹ תְמֵהִים. וַיֹּאמֶר אֵלָיו הַשָּׂר אַחְלֵינוּ. לְהַגִּיד לָנוּ. אֶל מִי בַזְּמָן הָיִיתָ מַחֲלִיף מַעֲמָדָךְ. וַיֹּאמֶר הָאִישׁ לֶאֱוִיל מְרֹדָךְ. וַיֹּאמֶר הַשָּׂר הֲיָדַעְתָּ כִּי אִשְׁתּוֹ תְנָאֵף עִם פְּלוֹנִי הַיּוֹעֵץ. וּשְׁנֵי בָנָיו נִתְלוּ עַל הָעֵץ. וְהוּא הֵמִיר דָּת בְּפָנָי. וַיֹּאמֶר הָאִישׁ יִזָּכֵר עֲוֹן אֲבוֹתָיו אֶל אֲדֹנָי. וְהוּא יִהְיֶה נִפְרָד מִכָּל מַאֲוַיָּיו. וְעַתָּה טוֹב מוֹתוֹ מֵחַיָּיו. מִשָּׁם עָבַרְנוּ וְהִנֵּה אִישׁ פָּרִיץ. אַמִּיץ לִבּוֹ בַּגִּבּוֹרִים וְעָרִיץ. גָּבְהָה קוֹמָתוֹ. וְאֶל בֵּין עֲבֹתִים הָיְתָה צַמַּרְתּוֹ. שָׁלֵם בְּבִנְיַן גּוּפוֹ. וּבָרִיא מֵרֹאשׁוֹ לְסוֹפוֹ. וְלֹא עָמָד כִּי הַזְּמָן הֲדָפוֹ. וְהוּא יָחֵף וְעֵרֹם. יִשְׁכֹּן עָרִים נִכְחָדוֹת וּמִתּוֹךְ הָעֵדָה יֵרוֹם. פַּעַם לַצָּפוֹן וּפַעַם לַדָּרוֹם. דַּלּוּ עֵינָיו לַמָּרוֹם. אוּלַי יִמְצָא נָדִיב יַעֲנִיקֵהוּ מֵרִבְבוֹתָיו. וְיַזִּיל עָלָיו מִטַּל נִדְבוֹתָיו. וַיִּשְׁאָלֵהוּ הַשָּׂר וַיֹּאמַר הֶהָיִיתָ מַחֲלִיף מַעֲמָדְךָ אֶל הַשָּׂר חִלְקִיָּה. וַיֹּאמֶר הָאִישׁ מִי יִתֵּן וְהָיָה. וַיֹּאמֶר הַשָּׂר הֲיָדַעְתָּ כִּי אִסְטוּמְכָתוֹ חֲלוּשָׁה. וְחָלָה אֶת רַגְלָיו מַחֲלָה קָשָׁה. כִּי הִיא לוֹ מֵאֲבוֹתָיו יְרֻשָּׁה. וְצִוּוּ לוֹ הָרוֹפְאִים הַחֲכָמִים. שֶׁלֹּא יִשְׁתֶּה יַיִן חֹדֶשׁ יָמִים. וְכָל שָׁבוּעַ יַעֲשֶׂה הַקָּזָה שְׁתֵּי פְּעָמִים. וְלֹא יֹאכַל כִּי אִם פַּעַם אַחַת בַּיּוֹם. אוּלַי יִמְצָא לְמַחֲלָתוֹ פִדְיוֹם. וְהַכְּאֵב אֵינֶנּוּ מַנִּיחַ לוֹ לִישׁוֹן. וְלֹא יוּכַל קוּם וְלוּ יֹאמְרוּ פְּלִשְׁתִּים עָלֶיךָ שִׁמְשׁוֹן. וּבְעֵת אֶל בֵּית תְּפִלָּתוֹ יַעֲלוּהוּ. יִשָּׂאֻהוּ עַל כָּתֵף יִסְבְּלֻהוּ. כָּל מְבַקְשָׁיו לֹא יִיעָפוּ בְּבֵיתוֹ יִמְצָאוּהוּ. יַעֲמֹד כְּתֹמֶר מִקְשָׁה וּכְצוּר הַחֲלָמִישׁ. מִמְּקוֹמוֹ לֹא יָמִישׁ. וַיֹּאמֶר הָאִישׁ טוֹב לִי חֶסְרוֹנִי עִם הַבְּרִיאוּת. מִן הַמַּחֲלוֹת הַנִּזְכָּרוֹת וְהַנְּשִׂיאוּת. כִּי אֵצֵא בִרְצוֹן נַפְשִׁי בַּיּוֹם וּבַלַּיְלָה בָּרִיא וְחָזָק. רָצוֹא וָשׁוֹב כְּמַרְאֵה הַבָּזָק. אֶרְדֹּף אוֹיְבַי וַאֲשִׂיגֵם וְאָרִיעַ אַף אֶצְרָח. פַּעַם אֶרְדֹּף וּפַעַם אֶבְרָח. פַּעַם לַמַּעֲרָב וּפַעַם לַמִּזְרָח. אֲדַלֵּג עַל הֶהָרִים וַאֲקַפֵּץ עַל הַגְּבָעוֹת. וְאֹכַל הַמְּזוֹנוֹת הַטּוֹבוֹת וְהָרָעוֹת. וְאֶשְׁכַּב וְאֵין מַחֲרִיד. וְהַמָּוֶת לְבַדּוֹ בֵּינִי וּבֵין הַבְּרִיאוּת יַפְרִיד. וַנֵּפֶן וַנַּעֲבֹר מִשְּׁכוּנָה לִשְׁכוּנָה. וְהִנֵּה אִשָּׁה זוֹנָה. וַעֲדַת פָּרִיצִים לְפָנֶיהָ. וְהִיא תַחֲרֹק אֲלֵיהֶם בְּשִׁנֶּיהָ. וְתִקְרֹץ בְּעֵינֶיהָ. זֶה אוֹתָה יְחַבֵּק. וָזֶה עִמַּהּ יֵאָבֵק. תִּזְנֶה עִם כָּל עוֹבֵר וָשָׁב. כַּגֵּר כַּתּוֹשָׁב. וְהַשַּׂר מַבִּיט אֵלֶיהָ בְּעֵין הָאֵיבָה. וַיֹּאמֶר אֵלֶיהָ עַד מָתַי תִּתְחַמָּקִין הַבַּת הַשֹּׁבֵבָה. וְלֹא תַצִּילִי אֶת נַפְשֵׁךְ מִיַּד לֶהָבָה. וַתֹּאמֶר הָאִשָּׁה זֹאת הַדֶּרֶךְ בְּחַרְתִּיהָ. אִוִּיתִיהָ חֲמַדְתִּיהָ. וְאַהֲבַת עוֹלָם אֲהַבְתִּיהָ. פֹּה אֵשֵׁב כִּי אִוִּיתִיהָ. וַיֹּאמֶר הַשָּׂר הֲתַחֲלִיפִי מַעֲמָדֵךְ לְאַחַת מִן הַמְּלָכוֹת. אוֹ לְאַחַת מִן הַשָּׂרוֹת וְהַנְּסִיכוֹת. וַתֹּאמֶר הָאִשָּׁה הִנְנִי נִשְׁבַּעַת בַּאֲשֶׁר בְּרָאָנִי. וְעַד הֲלוֹם הֱבִיאָנִי. כִּי הַמְּעֻנָּגָה בְכֻלָּם אָנִי. כִּי אֵין שָׂרִית וְאֵין מַלְכָּה. וְלֹא גְבִירָה וְלֹא נְסִיכָה. תַּשִּׂיג תַּאֲוֹתֶיהָ כָמוֹנִי לְעֵת צָרְכָּה. כִּי הִיא תִרְעַב וְתִצְמָא וְתַחֲרִישׁ. תַּחֲשֹׁק בְּלִבָּהּ וְתִשְׂבַּע רִישׁ. וְהָעֶצֶב בְּלִבָּהּ יַשְׁרִישׁ. כְּנָחָשׁ יִשָּׁךְ וּכְצִפְעֹנִי יַפְרִישׁ. תִּשְׁכֹּן בְּחַדְרֵי חֲדָרִים. וְלָהּ שׁוֹמְרִים מִכָּל עֲבָרִים. וּלְמַעַן עֲנוֹתָהּ יָשִׂימוּ לָהּ שָׂרֵי מִסִּים. שְׁנַיִם שְׁלשָׁה סָרִיסִים. וְצָרוֹת כַּמַּיִם לַיָּם מְכַסִּים. וַאֲנִי אֹכַל בְּכָל אַוַּת נַפְשִׁי. וְאֶשְׁתֶּה וְאֶשְׁכַּח רִישִׁי. וְהַחשְׁקִים מִכָּל עֲבָרִים. יָבֹאוּ אֵלַי כְּאִישׁ אֶחָד חֲבֵרִים. עֲדָרִים עֲדָרִים. יַעֲלוּ אֵבֶר כַּנְּשָׁרִים. יִתְעַנְּגוּ בִי עַל רֹב שָׁלוֹם. וּבְמֶתֶג וּבְרֶסֶן עֶדְיָם אֶבְלוֹם. יַחַשְׁקוּנִי וְאֶחֶשְׁקֵם. אֶמְצָאֵם בַּחוּץ וְלֹא יָבוּזוּ לִי הָעֵת אֶשָּׁקֵם. וְהִנֵּה בַשָּׁמַיִם עֵדִי. וּבַמְּרוֹמִים שָׂהֲדִי. כִּי לֹא רָאִיתִי אִשָּׁה מֵעוֹדִי. אַחֲלִיף לָהּ בִּרְצוֹנִי אֶת מַעֲמָדִי. אֶשְׂמַח כִּי רַב חֵילִי וְכִי כַבִּיר מָצְאָה יָדִי. מִשָּׁם נָסַעְנוּ אֶל מָקוֹם אַחֵר. וְהִנֵּה אִישׁ אֶחָד סוֹחֵר. הָיוּ לוֹ שִׁבְעָה בָנִים. בְּחֵיק הַיֳפִי אֱמוּנִים. וּלְרֹעַ מַזָּלוֹ וּבַעֲוֹנָם. בָּנָיו יָצְאוּ וְאֵינָם. וַיִּשְׁאָלֵהוּ הַשָּׂר. בַּעֲנָוָה וּבְמוּסָר. וַיֹּאמֶר לוֹ אֱמָר־נָא הַדּוֹד הַנֶּאֱמָן<a href="#fn:1" id="fnref:1" title="see footnote" class="footnote"><sup>1</sup></a>. הֲתַחֲלִיף מַעֲמָדְךָ לְאִישׁ מֵאַנְשֵׁי הַזְּמָן. וַיִשָּׁבַע הָאִישׁ וַיֹּאמֶר בְּחַיֵּי אֲבוֹתַי. לֹא אַחֲלִיף מַעֲמָדִי לְאִישׁ מֵאַנְשֵׁי דוֹרוֹתַי. כִּי בִּהְיוֹתִי עִם בְּנֵי בֵיתִי וְעִם בָּנַי בְּשָׁלוֹם. לֹא יָדַעְתִּי מִי הֱבִיאַנִי עַד הֲלוֹם. וְלֹא הִכַּרְתִּי אֵל עֵילוֹם. כִּי בָּנַי אֲשֶׁר עֲזָבוּנִי. הֵמָּה הִרְהִיבוּנִי. וּמַטָּרָה לְחִצֵּי הַזְּמָן הִצִּיבוּנִי. לֹא הִכַּרְתִּי בְסִבָּתָם יוֹצְרִי. וְהִשְׂתָּרַרְתִּי בָהֶם עַל אַנְשֵׁי דוֹרִי. הָיִיתִי בְסִבָּתָם נִבְהָל לַהוֹן. וְהִתְנַהַגְתִּי בְכָל עִנְיָנַי בְּשִׁגָּעוֹן וּבְעִוָּרוֹן וּבְתִמָּהוֹן. וְכַאֲשֶׁר לְקָחָם יוֹצְרָם. וֶהֱשִׁיבָם אֶל עֲפָרָם. אָז הִכַּרְתִּי הַיּשֵׁב עַל כִּסֵּא נִשָּׂא וָרָם. וְשַׁבְתִּי מִן הָעַזּוּת וּמִן הַגַּאֲוָה. אֶל מִדַּת הַבּשֶׁת וְהָעֲנָוָה. וְהָיְתָה פְּרִידָתָם מִן הָעוֹלָם מְנוּחָתִי. וְאַנְחָתִי סִבַּת הַצְלָחָתִי. וְתוּגָתִי וְדַאֲגָתִי. סִבַּת הַנָּחַת מְשׁוּגָתִי. וְהֶסְפֵּדִי וּבִכְיִי. סִבַּת הַנָּחַת מִרְיִי. לָבַשְׁתִּי בְעֵת הָאֵבֶל. מַעֲטֵה הַהִתְאַפְּקוּת וְהַסֵּבֶל. אֶרְצֶה מַה שֶּׁרָצָה יוֹצְרִי. וְהוּא לְבַדּוֹ יִשְׁעִי וְאוֹרִי. וְלֹא אַחֲלִיף מַעֲמָדִי לְאָדָם מֵאַנְשֵׁי דוֹרִי. מִשָּׁם נָסַעְנוּ וְהִנֵּה אִשָּׁה זְקֵנָה יוֹשֶׁבֶת לְבַדָּהּ. שְׁכוּלָה וְגַלְמוּדָה. יוֹשֶׁבֶת פֶּתַח הַשָּׁעַר. וְרַעְיוֹנֶיהָ אָחֲזוּ שָׂעַר. יָנוּעוּ כָל נְתָחֶיהָ כְּנוֹעַ עֲצֵי יָעַר. וַיְהִי לָנוּ בִרְאוֹת אוֹתָהּ נֵזֶק וָצָעַר. וַיִּשְׁאָלֶהָ הַשָּׂר לָדַעַת מַה טִּבָּהּ. וְאֵת אֲשֶׁר הִתְעוֹלֶל־בָּהּ הַזְּמָן וְאֶת אוֹתוֹתֶיהָ אֲשֶׁר שָׂם בָּהּ. וַתַּעַן הָאִשָּׁה וַתֹּאמַר בָּנָי. אִשָּׁה עֲזוּבָה וַעֲצוּבַת רוּחַ קְרָאַנִי אֲדֹנָי. וְיָדַעְתִּי כִּי הִשָּׁה לִי אֱלוֹהַּ מֵעֲוֹנָי. אָנֹכִי הַנֶּעֱצֶבֶת הַנִּצֶבֶת עִמָּכֶם בָּזֶה הָאֲנוּנָה. הַיּוֹם בַּת מֵאָה שָׁנָה. וְלִבִּי יָצוֹא וָשׁוֹב. כִּי חָשַׁבְתִּי וְאֶחֱשֹׁב. כִּי כָּל הַחַיִּים אֲשֶׁר הָיוּ בָעוֹלָם בְּעֵת הִוָּלְדִי. הִנִּיחוּנִי וָאִוָּתֵר אֲנִי לְבַדִּי. וּלְפִי הַטֶּבַע וְהַמִּנְהָג הַזְּמָן חַרְבּוֹ עָלַי יִשְׁלֹף. וְאֶהְיֶה אֲנִי הָרִאשׁוֹנָה אֲשֶׁר מִן הָעוֹלָם הַזֶּה אֶחֱלֹף. וּבְהַעֲלוֹתִי עַל לְבָבִי כָּל הַהֲמוֹנִים. וְהַשָּׁרִים וְהַקְּצִינִים. וְהַנְּסִיכִים וְהָרוֹזְנִים. וּנְדִיבֵי הָעַמִּים וְהַפַּחוֹת. וְהָעֲבָדִים וְהַשְּׁפָחוֹת. וְהַשָּׂרוֹת וְהַפִּלַּגְשִׁים. וְכָל הָאֲנָשִׁים וְהַנָּשִׁים. וְהַקּוֹרוֹת וְהַחִדּוּשִׁים. אֲשֶׁר רָאִיתִי בְיָמָי. כִּמְעַט נִפְזְרוּ עֲצָמָי. וַיֹּאמֶר הַשָּׂר הֶהָיִית מַחֲלֶפֶת מַעֲמָדֵךְ לְאַחַת מִן הַשָּׂרוֹת. אוֹ לְאַחַת מִן הַמְּלָכוֹת וְהַגְּבִירוֹת. וְלָשׁוּב אֶל יְמֵי הַנַּעֲרוּת. אוֹ אֶל יְמֵי הָעֶדְנָה וְהַבַּגְרוּת. וַתֹּאמֶר הַזְּקֵנָה חַיֶּיךָ יָצָאתִי מֵעֲבוֹדַת הַזְּמָן לַחֵרוּת. וּכְבָר עָבַרְתִּי עֶשְׂרִים שָׁנָה. אֲשֶׁר עָבַדְתִּי אֵל אֱמוּנָה. בְּצוֹם וּבְכִי וּבְמִסְפֵּד וּבְתַחֲנוּנִים. וְסָבַלְתִּי לְכַפָּרַת עֲוֹנָי כַּמָּה יְגוֹנִים. וְאֶחְשֹׁב כִּי נַפְשִׁי הַשְּׁפָלָה. תִּמְצָא מָנוֹחַ לְכַף רַגְלָהּ. וְאֵיךְ אַחֲלִיף אוֹתָהּ לְנֶפֶשׁ נָשִׁים בּוֹגְדוֹת. יְקוּשׁוֹת בְּפַח הַזְּמָן וּלְכוּדוֹת. חַיֶּיךָ לֹא אַחֲלִיף נַפְשִׁי בְּאַחֶרֶת. תִּהְיֶה מַלְכָּה אוֹ גְבֶרֶת. מִשָּׁם נָסַעְנוּ וְהִנֵּה לִקְרָאתֵנוּ פְלוֹנִי הַחַזָּן. וּמְזָוָיו מְלֵאִים יְגוֹנִים מִזַּן אֶל זָן. כִּי בָנָיו בְּרָעָב וּבְצָמָא וּבְעֵירֹם וּבְחֹסֶר כֹּל. וְהָאִישׁ נְעִים קוֹל. וַנִּשְׁאָלֵהוּ עַל אֹדוֹתָיו. וַיֹּאמֶר כִּי אָבְדוּ עֶשְׁתֹּנוֹתָיו. עַל חֶסְרוֹנוֹ אֲשֶׁר גָּדַל עַד לַשָּׁמָיִם. וְלָכֵן נָמֵס לְבָבוֹ וְהָיָה מָיִם. וַיֹּאמֶר לוֹ הַשָּׂר הֶהָיִיתָ מַחֲלִיף מַעֲמָדְךָ לִפְלוֹנִי הַשָּׂר. אֲשֶׁר הוּא בַעַל חָכְמָה וּמוּסָר. וְלוֹ אִשָּׁה נְעִימָה וַחֲשׁוּקָה. וְהוֹן עָתָק וּצְדָקָה. וּבָנָיו אָסְפוּ כָּל מִדּוֹת חֲמוּדוֹת. וְלָהֶם בְּכָל חָכְמָה עֶשֶׂר יָדוֹת. וַיֹּאמֶר הָאִישׁ הָיִיתִי מַחֲלִיף בְּאַהֲבָה. כִּי הִכַּרְתִּי בָהֶם כָּל מִדָּה חֲשׁוּבָה. וַיֹּאמֶר הַשָּׂר הֶהָיִיתָ מַחֲלִיף קוֹלְךָ לְקוֹלוֹ. וַיֹּאמֶר הָאִישׁ לֹא הָיִיתִי מַחֲלִיף קוֹלִי בְּכָל אֲשֶׁר לוֹ. כִּי קוֹלוֹ כְּקוֹל הָמוֹן. וּבְעֵת יֹאמַר שִׁיר אוֹ פִּזְמוֹן. אָז תִּשְׁמַע כְּמִסְפֵּד יֹאשִׁיָּהוּ בֶן אָמוֹן. וּכְמִסְפַּד הֲדַדְרִמּוֹן בֶּן טַבְרִמּוֹן. וַאֲנִי בְעֵת אֹמַר קְדֻשָּׁה רַבָּה. אוֹ יוֹצֵר אוֹ קְרוֹבָה. יִבָּקְעוּ כָּל מַעְיְנוֹת תְּהוֹם רַבָּה. וּבְעֵת אֲשֶׁר אֶתְפַּלֵּל בְּיוֹם הַכִּפּוּרִים. וְאֶקְרָא הַמְּגִלָּה בְּפוּרִים. וְאוֹמֵר אֵין כָּמוֹךָ בְשָׁלשׁ רְגָלִים. אוֹ אֶקְרָא מִזְמוֹר בְּסֵפֶר תְּהִלִּים. יֶחֶרְדוּ לְקוֹלִי בְנֵי אֵלִים. וּבְעֵת אֲשֶׁר אֹמַר חֲזוֹן יְשַׁעְיָה. וְאֶקְרָא בַקִּינוֹת וּבַדְּבָרִים הָרָעִים שֶׁבְּיִרְמְיָה. תִּרְאֶה כָל לָשׁוֹן דּוּמִיָּה. וְכָל עַיִן בּוֹכִיָּה. וְאִם יִתֶּן־לִי פְלוֹנִי בְקוֹלִי אֶת כָּל בֵּית נְכוֹתוֹ. לֹא אַחֲלִיפֶנּוּ וְלֹא אָמִיר אוֹתוֹ. מִשָּׁם נָסַעְנוּ וּפָגַעְנוּ אִישׁ כְּסִיל בְּאִוַּלְתּוֹ. וְרוּחַ אֱלֹהִים רָעָה מְבַעְתּוֹ. וַיֹּאמֶר הַשָּׂר גַּם זֶה דָבָר בְּעִתּוֹ. נֵדְעָה מַה בְּפִיו גַּם הוּא. וְהָאִישׁ הוֹלֵךְ וְקָרֵב וְהַמִּנְהָג כְּמִנְהַג יֵהוּא. וַיִּשְׁאָלֵהוּ הַשָּׂר לָדַעַת אֹדוֹתָיו. וְאִם הָיָה מַחֲלִיף מַעֲמָדוֹ לְאִישׁ מֵאַנְשֵׁי דוֹרוֹתָיו. וַיִּצְחַק הַכְּסִיל וַיִּפֹּל עַל פָּנָיו. וַיְהִי הַשַּׂר לְלַעַג וּלְקֶלֶס בְּעֵינָיו. וַיֹּאמֶר לוֹ הַשָּׂר מַדּוּעַ שָׂחַקְתָּ. וַיַּעַן הַכְּסִיל וַיֹּאמַר מַה מְּאֹד נֶחְשָׁב לְךָ לְחָכְמָה אִלּוּ שָׁתַקְתָּ. וְהֵיאַךְ תִּשְׁאָלֵנִי אִם הָיִיתִי מַחֲלִיף מַעֲמָדִי. הֲלֹא יָדַעְתָּ כִּי כַבִּיר מָצְאָה יָדִי. כִּי לִי בֵּית מִדּוֹת וַעֲלִיּוֹת מְרֻוָּחִים. וְשָׂדוֹת וּכְרָמִים וּמְעָרוֹת וּצְרִיחִים. וּקְרוֹבִים וְאַחִים. וּבָנִים שְׁמֹנָה. וְאִשָּׁה הֲגוּנָה. וְהַכֶּסֶף אֶתֵּן בְּבֵיתִי כַאֲבָנִים. וְלִי מִזָּהָב וְאֶבֶן יְקָרָה מַטְמוֹנִים. וְסוּסִים וּפְרָדִים. וַאֲנִי מִשְׁנֶה לַמֶּלֶךְ וְגָדוֹל לַיְּהוּדִים. יִפְחֲדוּ אֵילֵי הָאָרֶץ מִמֶּנִּי וְיִרְהוּ. וְכָל אֲשֶׁר אַתָּה רוֹאֶה לִי הוּא. וְאֵיךְ מֵאֹדוֹת מַעֲמָדִי שְׁאֶלְתֶּם. מִי יִתֵּן וְתִהְיוּ כָמוֹנִי אַתֶּם. וַיֹּאמֶר הַשָּׂר בָּרוּךְ שֶׁהִשְׂכִּילָנוּ. לֹא לָנוּ אֲדֹנָי לֹא לָנוּ. וַיִּשְׂחַק הַשָּׂר מֵאֹדוֹת הַכְּסִיל וּמֵעִנְיָנָיו. כִּי רָאָה כִּי הוּא עָשִׁיר בְּעֵינָיו. וְעַל דֶּרֶךְ הָאֱמֶת לֹא הָיָה לוֹ לֶחֶם יוֹמָיִם. וּבְבֵיתוֹ אֵין כֹּל רַק עֻגַת רְצָפִים וְצַפַּחַת מָיִם. וְהָיָה מְדַמֶּה לְחֶסְרוֹן שִׂכְלוֹ. שֶׁאֲנַחְנוּ עַמּוֹ וַעֲבָדָיו וְהַכֹּל שֶׁלּוֹ. מִשָּׁם נָסַעְנוּ וְהִנֵּה לִקְרָאתֵנוּ בַּחוּרֵי חֶמֶד פַּחוֹת וּסְגָנִים. לְבוּשֵׁי מִכְלוֹל כֻּלָּם וַעֲלֵי תוֹלַעַת אֱמוּנִים. וַיֹּאמֶר אֵלַי הַשָּׂר הָאֲנָשִׁים הָאֵלֶּה רָאשֵׁי אַלְפֵי יִשְׂרָאֵל הֵם. נִבְחֹן שִׂכְלָם וְנֵדְעָה מַה בְּפִיהֶם. וַיְהִי בְּבוֹאָם אֵלֵינוּ קִדַּמְנוּם לְשָׁלוֹם. וְהִנֵּה בֵרְכוּ אוֹתָנוּ בְּשֵׁם אֵל עֵילוֹם. וַיֹּאמְרוּ לָנוּ מִי הֵבִיא אֶתְכֶם הֲלוֹם. וַיֹּאמֶר הַשָּׂר דָּבָר לָנוּ אֲלֵיכֶם. הַיּוֹם הַזֶּה רָצִינוּ לִבְחֹן שִׂכְלֵיכֶם. בָּחֲרוּ לָכֶם הַיּוֹם אִישׁ בַּזְּמָן. נָכוֹן לַעֲבוֹדַת הָאֵל הַנֶּאֱמָן. הַקּוֹרֵא בְסִפְרוֹ. וְהֶחָרֵד אֶל דְּבָרוֹ. הַמִּתְאַמֵּץ עַל עֲבוֹדָתוֹ. הַהוֹגֶה יוֹמָם וָלַיְלָה בְדָתוֹ. הַמַּעֲנִיק רָשִׁים. הַדָּבֵק בַּקְּדוֹשִׁים. הַמְשַׂמֵּחַ אֱלֹהִים וַאֲנָשִׁים. הָאוֹהֵב אֱלֹהָיו בְּכָל לְבָבוֹ וּבְכָל נַפְשׁוֹ וּבְכָל מְאֹדוֹ. אֲשֶׁר הֱיִיתֶם מַחֲלִיפִים מַעֲמַדְכֶם אֶל מַעֲמָדוֹ. וַיַּעֲנוּ כֻלָּם יַחְדָּו וַיֹּאמְרוּ הוּא הֶחָכָם רִבִּי יִצְחָק. אֲשֶׁר לְכָל מִבְצַר הַסּוֹדוֹת יִשְׂחָק. וְלוֹ הַמַּעֲלוֹת הָרָמוֹת. וְהַחָכְמוֹת הַנְּעִימוֹת. וְהַקְּדֻשָּׁה וְהַחֲסִידוּת. וְהַנֵּזֶר וְהָעֵדוּת. הוּא נֵזֶר הַדּוֹר וּצְבִי מַחֲמַדֵּינוּ. אֵלָיו לְבַד בַּזְּמָן נַחֲלִיף אֶת מַעֲמָדֵנוּ. וַיֹּאמֶר הַשָּׂר בְּיוֹם קְנוֹתְכֶם אֶת מַעֲלוֹתָיו. וְאֶת יְקָר תִּפְאֶרֶת גְּדֻלּוֹתָיו. וְהוֹדוֹ וְשִׁבְחוֹ. קְנִיתֶם עֲבוֹדָתוֹ וּמַשָּׂאוֹ וְטָרְחוֹ. הַיְדַעְתֶּם כִּי חֲצוֹת לַיְלָה יָקוּם לְהוֹדוֹת. וְלַעֲרֹךְ שְׁבָחוֹת וְתוֹדוֹת. וְיֹאמַר בְּכָל לַיְלָה תַחֲנוּנִים. כַּאֲשֶׁר עָשָׂה זֶה כַמָּה שָׁנִים. וְיֵשֵׁב בֵּין תַּנּוּר וְכִירָיִם. וְלֹא יֹאכַל עַד הַצָּהֳרָיִם. וְלֹא יִשְׁתֶּה יַיִן רַק לְהַבְדָּלָה וְקִדּוּשׁ. וְאִם יִקְרַב לְאִשְׁתּוֹ פַעַם אַחַת בַּחֹדֶשׁ יִהְיֶה דְּבַר חִדּוּשׁ. וְלֹא יִטְעַם כְּלוּם עַד שֶׁיְּבָרֵךְ. וְלֹא יֹאכַל בְּשַׂר יָרֵךְ. וְלֹא יַבִּיט לְאִשָּׁה. וְלֹא יַעֲנֶה לִמְחָרְפָיו קָשָׁה. וְלֹא יִשָּׁבַע רַק בְּחַיֵּי רֹאשִׁי. וְיִתְעַנֶּה כָּל שֵׁנִי וַחֲמִשִּׁי. וְעַתָּה הֲתַחֲלִיפוּ מַעֲמַדְכֶם לְמַעֲמָדוֹ. וַיַּעֲנוּ כֻלָּם יַחְדָּו וַיֹּאמְרוּ יִהְיוּ לוֹ לְבַדּוֹ. מִשָּׁם עָבַרְנוּ וְהִנֵּה אִישׁ מִסְכֵּן חָרַשׁ בַּרְזֶל. כָּל הַיּוֹם וְכָל הַלַּיְלָה עָמֵל וְאוֹזֵל. לֹא יִתֵּן שֵׁנָה לְעֵינָיו וּלְעַפְעַפָּיו תְּנוּמָה. אוּלַי יִמְצָא לְמַפֶּלֶת עֲוֹנָיו תְּקוּמָה. עַד אֲשֶׁר נִכְנַע גְּאוֹנוֹ בַעֲמָלוֹ וְטָרְחוֹ. וְלֹא יִתְּנֵהוּ הַזְּמָן הָשֵׁב רוּחוֹ. וַיִּשְׁאָלֵהוּ הַשָּׂר לָדַעַת מַה טִּבּוֹ. וַיֹּאמֶר הָאִישׁ כִּי רַב עָצְבּוֹ. וַיֹּאמֶר הַשָּׂר הֲתַחֲלִיף מַעֲמָדָךְ לְאִישׁ בְּדוֹרָךְ. וַיֹּאמַר כֵּן לִפְלֹנִי מֵאֶרֶץ חַדְרָךְ. אֲשֶׁר לוֹ הוֹן וּרְכוּשׁ וְאֶבֶן יְקָרָה. וְאֶתְמוֹל נָשָׂא אִשָּׁה נַעֲרָה. יָפָה כַלְּבָנָה וְכַחַמָּה בָרָה. וְלוֹ שֵׁגָל נְעִימָה וַהֲדוּרָה. לֹא יִטְרַח וְלֹא יַעֲמֹל. תִּתְיַצֵּב אִשְׁתּוֹ בַּיְמִין וְהַשֵּׁגָל בַּשְּׂמֹאל. וּלְהוֹצִיא כֶסֶף וְזָהָב לֹא יַחֲמֹל. תִּרְאֶה הַכֶּסֶף בְּבֵיתוֹ כַאֲבָנִים. וְקַרְשׁוֹת שֵׁן וְהָבְנִים. וּמִרְקָחוֹת וּזְנִים. וְהַשְׁקוֹת בִּכְלֵי זָהָב וְכֵלִים מִכֵּלִים שׁוֹנִים. וְיֵין מַלְכוּת רָב. וְאֵין אִישׁ מִמִּזְרָח וְעַד מַעֲרָב. לַעֲשִׂירִית מַעֲלַת עָשְׁרוֹ יִקְרָב. וַיֹּאמֶר הַשָּׂר הֶהָיִיתָ מַחֲלִיף מְלַאכְתְּךָ בְּכָל אֲשֶׁר לוֹ. וַיִּשָּׁבַע הָאִישׁ וַיֹּאמַר לֹא. כִּי הָאִישׁ אֲשֶׁר זָכַרְתָּ אֵינֶנּוּ בַעַל מְלָאכָה. אֲשֶׁר שָׁם צִוָּה אֲדֹנָי אֶת הַבְּרָכָה. אָמְנָם מְלַאכְתִּי הִיא עָשְׁרִי וּבָהּ אֶתְהַלֵּל. לֹא יִשְׁלְלֶנָּה מִמֶּנִּי שׁוֹלֵל. וְכָל עוֹד אֲשֶׁר לֹא אֶתְרַפֶּה בִמְלַאכְתִּי. אֶמְצָא כֶסֶף שִׁבְרִי בְּפִי אַמְתַּחְתִּי. וְהַהוֹן אֲשֶׁר הָאֲנָשִׁים יִצְבְּרוּהוּ. כַּחֲלוֹם יָעוּף וְלֹא יִמְצָאוּהוּ. מִשָּׁם נָסַעְנוּ וְהִנֵּה אִישׁ מִתְאַבֵּל עַל מֵת. וַנִּשְׁאָלֵהוּ לָדַעַת סוֹדוֹ עַל הָאֱמֶת. וַיֹּאמֶר הָאִישׁ הָיָה כְאֵבִי נֶצַח וּמַכָּתִי אֲנוּשָׁה. כִּי קָבַרְתִּי אָבִי וְאִמִּי הַיּוֹם שְׁלשָׁה. וַיֹּאמֶר הַשָֹּר הֲתַחֲלִיף מַעֲמָדְךָ הַנִּכְאָב. לְאִישׁ יִהְיֶה לוֹ אֵם וָאָב. וַיֹּאמֶר הָאִישׁ חֵי אֲנִי כִּי מִכָּל הָאֲנָשִׁים אֲשֶׁר אֶרְאֵם. לֹא אַחֲלִיף מַעֲמָדִי לְאִישׁ יִהְיֶה לוֹ אָב וָאֵם. כִּי הַבֵּן וְלוּ יִהְיֶה הַגָּדוֹל בְּדוֹרוֹ. בְּרֹב בָּנָיו וּכְבוֹד עָשְׁרוֹ. וּבְצִדְקָתוֹ וּבְיָשְׁרוֹ. לֹא יוּכַל לִגְמֹל אֲבוֹתָיו בְּמַעֲלָלָיו. כָּל תַּגְמוּלֵיהֶם עָלָיו. כִּי הֵם סָבְלוּ מִמֶּנּוּ מְהוּמוֹת וּתְלָאוֹת. עֲצוּמוֹת וְנוֹרָאוֹת. אֲשֶׁר לֹא יוּכַל אִישׁ לְדַבֵּר וְלֹא תִשְׂבַּע עַיִן לִרְאוֹת. וְאִם בָּאנוּ לְסַפֵּר אֲשֶׁר מִמֶּנּוּ סָבְלוּ. יִכְלֶה הַזְּמָן וְהֵם לֹא יִכְלוּ. וַאֲנִי בְיָדְעִי כִּי אֲבוֹתַי הָיוּ סִבַּת חַיֵּי רוּחִי. לֹא סַרְתִּי מֵעֲבֹד אוֹתָם בְּכָל כֹּחִי. וְהָיָה נָקֵל בְּעֵינַי טָרְחִי. וְעִם כָּל זֶה הָיִיתִי רֹב הַיָּמִים. עוֹמֵד מַשְׁמִים. וָאֹמְרָה אֶל לִבִּי וְהִנֵּה אִם הַזֹּקֶן יְבוֹאֵם. וְלַשָּׁנִים אֲשֶׁר אֵין לָהֶם בָּהֶם חֵפֶץ יְבִיאֵם. וְעַל שִׁכְמִי אֶשָּׂאֵם. וּבִדְבַר בּוּז וְקָלוֹן אֶרְאֵם. אֶדְאַג פֶּן עַיִן תִּלְעַג לְאָב וְתָבוּז לְיִקְהַת אֵם. וְכַאֲשֶׁר אֲסָפָם הָאֱלֹהִים עִם חֲסִידָיו. לִרְאוֹת בְּגַן עֶדְנוֹ כְפָרָיו וּנְרָדָיו. עִם כָּל פְּרִי מְגָדָיו. נָָתַתִּי שֶׁבַח לְיוֹצְרִי. שֶׁחִזְּקַנִי עַל אַהֲבָתָם וְיִרְאָתָם. וְאִמְּצַנִי כָּל עוֹד בַּחַיִּים חַיָּתָם. עַל עֲבוֹדָתָם. וְלֹא הִתְרַשַּׁלְתִּי בְּכָל אֲשֶׁר לָהֶם הַצֹּרֶךְ. בָּרֹחַב וּבָאֹרֶךְ. וְהִנְנִי מִתְנַחֵם אַחֲרֵיהֶם. וְלֹא אֲקַנֵּא לַאֲנָשִׁים יַזְקִינוּ אֲבוֹתֵיהֶם. מִשָּׁם נָסַעְנוּ וְהִנֵּה אִישׁ עִוֵּר בְּפֶתַח בֵּיתוֹ יוֹשֵׁב וְדוֹמֵם. וּכְנֶגֶד אוֹר הַשֶּׁמֶשׁ מִתְחַמֵּם. וַיֹּאמֶר הַשָּׂר נִשְׁאַל זֶה הָעִוֵּר לָדַעַת אֹדוֹתָיו. וְאֵיךְ הוּא עִם הַזְּמָן וְקוֹרוֹתָיו. מִיּוֹם חָשְׁכוּ רוֹאוֹתָיו. וְאִם הוּא בְּמַעֲמָדוֹ בוֹחֵר. אוֹ אִם הָיָה מֵמִיר כְּבוֹדוֹ בְאַחֵר. וַיִּגַּשׁ אֵלָיו הַשָּׂר וַיֹּאמַר שָׁלוֹם לְךָ הָעִוֵּר. וַיַּעַן וַיֹּאמַר וְגַם לְךָ שָׁלוֹם הַמֻּכֶּה בַּסַּנְוֵר. וַיִּשְׂחַק הַשָּׂר עַל דְּבָרָיו וַיֹּאמַר הָאֻמְנָם לֹא אוּכַל כַּבְּדֶךָ. וְעַתָּה אֱמָר־נָא בְחַסְדֶּךָ. אִם הָיִיתָ מַחֲלִיף בְּמַעֲמָד אִישׁ אַחֵר מַעֲמָדֶךָ. וַיַּעַן הָאִישׁ וַיֹּאמַר חֵי נַפְשְׁךָ הַשָּׂר לֹא אָמִיר בְּקָלוֹן אֶת כְּבוֹדִי. לֹא אֶחְפֹּץ מַעֲמַד אַחֵר רַק מַעֲמָדִי. כִּי בִהְיוֹת אוֹר עֵינַי אִתִּי. וְהַכֶּסֶף בְּפִי אַמְתַּחְתִּי. הָיְתָה הַתַּאֲוָה סוֹחַרְתִּי. וְהַשַּׁחְרוּת אוֹמַנְתִּי. וְהָיָה הָעַיִן רוֹאָה וְהַלֵּב חוֹמֵד. וּלְמַלֹּאת תַּאֲוֹתָיו כָּאַרְיֵה עוֹמֵד. וַיְּגָרֶשׁ מִפָּנָיו הַשֵּׂכֶל וַיֹּאמַר הַשְׁמֵד. וּלְהָפִיק רְצוֹן יִצְרִי לֹא הִתְעַצָּלְתִּי. וְכָל אֲשֶׁר שָׁאֲלוּ עֵינַי מֵהֶם לֹא אָצָלְתִּי. רָדַפְתִּי הַצְּבִיּוֹת בְּחַדְרֵי חֲדָרִים. כַּאֲשֶׁר יִרְדֹּף הַקֹּרֵא בֶּהָרִים. וְעָשִׂיתִי לִי מֵהֶם עֲדָרִים. לֹא הָיְתָה עָפְרָה אֲשֶׁר מֵחֲמָאוֹת פִּי לֹא נִסְּתָה. וּמֵחִצֵּי עֵינַי לֹא נֻכְּתָה. הֲמִירוֹתִי הַקַּיָּם בַּכָּלֶה וְהַיֵּשׁ בָּאָיִן. רָאִיתִי הַטּוֹב וְהֶעֱלַמְתִּי עָיִן. הָיִיתִי מִתְרַפֶּה בַּעֲבוֹדַת יוֹצְרִי וְגִבּוֹר לִשְׁתּוֹת יָיִן. וְעַתָּה אֶעֱמֹד כַּאֲשֶׁר אֶעֱמֹד. לֹא אֶרְאֶה וְלֹא אֶחְמֹד. הוֹלְכוֹת הַצְּבִיּוֹת הֵנָּה וָהֵנָּה. וּמֵחִצֵּי עֵינַי לֹא נֻכּוּ כִּי אֲפִילוֹת הֵנָּה. אֶתֵּן לְמַכֶּה לֶחִי. וּבְחֶרְפָּה אֶשְׂבַּע. נִשְׁכַּח כָּל הַשּׂבַע. וָאִנָּצְלָה מִטִּיט הַחֵשֶׁק וְלֹא אֶטְבַּע. וְאָדָם בְּדוֹרִי לֹא אוֹנֶה וְלֹא אֶקְבַּע. וּבְמַה שֶּׁלֹּא אֶרְאֶה וְלֹא אֵדַע לֹא אֶהְיֶה נִתְבָּע. בָּטְלָה תְשׁוּקָתִי מִן הַתַּאֲוֹת הַדִּמְיוֹנִיּוֹת. וְכֻפַּר בְּרִיתִי אֶת הָעֲלָמוֹת וְהַצְּבִיּוֹת. פָּשַׁטְתִּי מְעִילֵי הָעַזּוּת וְהַגַּאֲוָה. וְלָבַשְׁתִּי סוּת הַבּשֶׁת וְהָעֲנָוָה. לֹא אָחוּשׁ אִם יִכְבְּדוּ מֵחוֹל יַמִּים יְגוֹנָי. ורַבּוּ מֵאַרְבֶּה עִצְּבוֹנָי. בְּיָדְעִי כִּי אָקֵל בָּהֶם מֵעֲוֹנָי. וְאִם חָשְׁכוּ הָרוֹאוֹת בָּאֲרֻבּוֹת. אוֹרוּ עֵינֵי הַמַּחֲשָׁבוֹת. וְשָׁקְטוּ הַזִּמּוֹת וְהָעֵצוֹת. וְנָחוּ הַתַּאֲוֹת הַמִּתְפָּרְצוֹת. לֹא יָדַעְתִּי פִדְיוֹם לְפִיד יוֹם. וּמְנוּחָה וְהַשְׁקֵט מִמִּלְחֶמֶת הַיֵּצֶר בִּלְתִי הַיּוֹם. וְהִנְנִי מִתְנַחֵם בְּמַה שֶׁגָּזַר עָלַי יוֹצְרִי. כִּי מַכָּתִי הָיְתָה צֳרִי לְיִצְרִי. וְעַד הֱיוֹת עֵינַי כֵּהִים. לֹא יָדַעְתִּי כִּי הוּא הָאֱלֹהִים. מִשָּׁם נָסַעְנוּ וְהִנֵּה עֵוֵּר אַחֵר. וַיֹּאמֶר הַשָּׂר גַּם זֶה פָּנָיו נְשַׁחֵר. לָדַעַת אִם יַחֲלִיף מַעֲמָדוֹ לְאַחֵר. וַיִּשְׁאָלֵהוּ הַשַּׂר וַיֹּאמַר אֵיךְ אַתָּה עִם הַזְּמָן. וַיֹּאמַר בְּטוֹב שְׁבָח לָאֵל הַנֶּאֱמָן. וַיֹּאמֶר הַשָּׂר אַשְׁבִּיעֲךָ בְּנֶפֶשׁ אֲבוֹתֶיךָ. לְהוֹדִיעֵנִי אִם תַּחֲלִיף מַעֲמָדְךָ לְזוּלָתֶךָ. וַיֹּאמֶר הָאִישׁ בְּחַיָּי יֵשׁ לִי מִן הַטּוֹב אֲשֶׁר לֹא רָאוּ אֲבוֹתֶיךָ. וְלֹא אַחֲלִיף מַעֲמָדִי בְּכָל בֵּית נְכוֹתֶךָ. כִּי בְּטֶרֶם אֲשֶׁר שׁוֹפְטֵי הָאָרֶץ עִוְּרוּנִי. מִקְרֵי הַזְּמָן מִנְּעוּרַי רַבַּת צְרָרוּנִי. הָיִיתִי בְרָעָב וּבְצָמָא וּבְעֵירֹם וּבְחֹסֶר כֹּל. לֹא הָיָה לִי בֶגֶד לִלְבּשׁ וְלֶחֶם לֶאֱכֹל. וַיְהִי הַיּוֹם בִּהְיוֹת הָרָעָב עָלַי חָזָק. יָצָאתִי יָצוֹא וָשׁוֹב כְּמַרְאֵה הַבָּזָק. לְהַזִּיק אוֹ לִהְיוֹת נִזָּק. כִּי בָּחַרְתִּי מָוֶת מֵחַיַּי. לִהְיוֹתִי נִפְרָד מִכָּל מַאֲוַיַּי. וּנְשָׂאַנִי הַזְּמָן בְּבֵית אַחַד מִבְּנֵי הַנְּדִיבִים. וְגָנַבְתִּי מִשָּׁם שְׁלשָׁה זְהוּבִים. וּשְׁנֵי גְדָיֵי עִזִּים טוֹבִים. וּמִבֵּית אַחֵר גָּנַבְתִּי תְכֵלֶת וְאַרְגָּמָן וְתוֹלַעַת שָׁנִי. וּלְרֹעַ מַזָּלִי רָאַנִי אִישׁ מְלָשְׁנִי. וְהִגִּיד עָלַי אֶל הַשּׁוֹפְטִים. וּלְקָחוּנִי וְדִבְּרוּ אִתִּי מִשְׁפָּטִים. וְעָשׂוּ בְעֵינַי שְׁפוּטִים. וְהָיָה דָבָר נָאֶה וּמִתְקַבֵּל. כִּי אָנֹכִי בָּרָאתִי מַשְׁחִית לְחַבֵּל. וּתְהִלָּה לָאֵל תַּחַת הֱיוֹתִי לְפָנִים בּוֹכֶה וּמִתְאַבֵּל. וָעֳנִי הָרָעָב וְהַצָּמָא יוֹם יוֹם סוֹבֵל. וּבוֹכֶה וְסוֹפֵד וְקוֹרֵא &#8220;עַל נַהֲרוֹת בָּבֶל&#8221;. שַׁבְתִּי לִלְמֹד שִׁירִים וְשִׁירוֹת. לְשַׂמַּח לֵב הַנְּעָרִים וְהַנְּעָרוֹת. וּלְשַׂחֵק לִפְנֵי הַגְּבִירוֹת וְהַשָּׂרוֹת. אֶשָּׂא אֵלַי מֵאֵת פְּנֵיהֶם מַשְׂאֵת. כַּאֲשֶׁר יוּכְלוּן הַנְּעָרִים שְׂאֵת. לֹא יֶחְסַר לֶחֶם חֻקִּי. וְתָמִיד אֶמְצָא צְרוֹר כַּסְפִּי בְשַׂקִּי. וְאֶתֵּן שְׁבָח לָאֵל עָלַי גֹּמֵר. כִּי תַּחַת הֱיוֹתִי בוֹכֶה הִנְנִי הַיּוֹם מְזַמֵּר. וּבְנִי הָאֶחָד קוֹצֵר וְהַשֵּׁנִי מְעַמֵּר. וְתַחַת הֱיוֹתִי רָעֵב וְצָמֵא. אָלִין שָׂבֵעַ וְסוֹמֵא. לֹא אַרְגִּישׁ אִם יַבִּיטוּ הָאֲנָשִׁים לְאִשְׁתִּי. וְאִם יִלְעֲגוּ הָאֲנָשִׁים הָרוֹאִים לְבָשְׁתִּי. לֹא אֲקַנֵּא לְבַעַל אִשָּׁה יָפָה. כִּי כֻלָּם שָׁווֹת בְּעֵינַי הַחֲסִידָה וְהָאֲנָפָה. וְהַגְּבִירָה וְהַשִּׁפְחָה הַחֲרוּפָה. תְּהִלָּה לְיוֹצְרִי. אֲשֶׁר הִמְצִיא לְמַחֲלַת עָנְיִי צֳרִי. כִּי שָׁלְמוּ יְמֵי אֶבְלִי. וְלִבִּי שָׂמֵחַ בְּמַה שֶׁקָּרָה לִי. וְזֶה הָיָה חֶלְקִי מִכָּל עֲמָלִי. וַיְהִי אַחֲרֵי כֵן וַיֹאמֶר אֵלַי הַשָּׂר הֲתִרְצֶה עוֹד לִבְחֹן אֶת דְּבָרַי. וּלְהָבִיא בְּמַצְרֵף הַשֵּׂכֶל אֵת מַאֲמָרַי. וָאַעַן וָאֹמַר לֹא אֶשְׁאַל עוֹד וְלֹא אֲנַסֶּה. כִּי רָאִיתִי בְעֵינַי הַמַּעֲשֶׂה. וְלוּלֵי רְאִיתִים וּבְחַנְתִּים. לְעוֹלָם לֹא הֶאֱמַנְתִּים. אָמְנָם מִי יוּכַל לְהַכְחִישׁ וּלְהַעֲלִים וּלְכַסּוֹת. הַדָּבָר הַצָּרוּף בְּאוֹתוֹת וּבְמוֹפְתִים וּבְמַסּוֹת. בָּרוּךְ רוֹפֵא לְכָל בָּשָׂר וּמַפְלִיא לַעֲשׂוֹת.</p>

<br />
</blockquote>

<h2 id="המחברתהשש־עשרה">המחברת השש־עשרה</h2>

<blockquote>
<p>אָמַר הַמְחַבֵּר: כַּאֲשֶׁר אָרְכוּ לִי עִם הַשָּׂר הַיָּמִים. לְבַלּוֹת יָמֵינוּ בַטּוֹב וּשְׁנוֹתֵינוּ בַנְּעִימִים. הָיוּ לָנוּ יְמֵי צָהֳלָה וְשִׂמְחָה. וְנָסוּ יָגוֹן וַאֲנָחָה. הָיִינוּ הַשָּׂר וַאֲנִי רוֹכְבִים צְמָדִים. וְלָנוּ שְׁנֵי פְרָדִים. הָיוּ לָעֵינַיִם תַּאֲוָה. וַתְּהִי חֶבְרָתֵנוּ חֶבְרָה נְעִימָה וְנָאוָה. וַיְהִי הַיּוֹם בְּצֵאתֵנוּ שַׁעַר עֲלֵי קָרֶת. וְעָלֵינוּ בִּגְדֵי חֹפֶשׁ לְכָבוֹד וּלְתִפְאָרֶת. וְנָתַנּוּ לַיְגוֹנִים כָּתֵף סוֹרָרֶת. וְהִנֵּה גְבִירָה אַחַת לְפָנֵינוּ עוֹבֶרֶת. וְהִיא לְעַמּוּדֵי הַיֳפִי גֻלָּה וְכוֹתֶרֶת. אָסְפָה אֵלֶיהָ הַהִדּוּרִים. וַיִּהְיוּ הָרוֹאִים אוֹתָהּ מְאַשְּׁרִים. בְּיוֹפִי וּבְחָכְמָה וּבְכִשָּׁרוֹן. וַיֹּאמֶר אֵלַי הַשָּׂר מָה רָאִיתָ בַּחֲבַצֶּלֶת הַשָּׁרוֹן. וָאַעַן וָאֹמַר רָאִיתִי לָהּ עַל כָּל הַגְּבִירוֹת יִתְרוֹן. וַיֹּאמֶר הַשָּׂר הַאִם הִכַּרְתָּ בָהּ חֶסְרוֹן. וָאֹמַר לֹא הִכַּרְתִּי לָהּ וְלֹא אַכִּיר. רַק שֶׁחִצֵּי עֵינֶיהָ מִדְּמֵי הַחשְׁקִים תַּשְׁכִּיר. וַיֹּאמֶר הַשָּׂר הֲשַׂמְתָּ לִבְּךָ אֶל הַיָּפָה. כִּי הִיא לֹא תֵלֵךְ בְּקוֹמָה זְקוּפָה. לֹא יָדַעְתִּי אִם זֶה הַדָּבָר בָּהּ מוּם. אָמְנָם שְׁאָר הִדּוּרֶיהָ הִדּוּרִים לֹא עֲמָמוּם. וָאַעַן וָאֹמַר אֲדֹנִי לֹא זֶה הַדֶּרֶךְ וְלֹא זֹה הָעִיר. כִּי אֵין כִּיפִי הַגְּבִירָה עַד הַר שֵׂעִיר. אָמְנָם הִיא כָּל חֲמָתָהּ לֹא תָעִיר. בְּיָדְעָהּ כִּי שַׁלֵּם יְשַׁלֵּם הַמַּבְעִיר. וְלוּ הָיָה בָהּ פְּתַיּוּת. עַד אֲשֶׁר תֵּלֵךְ כִּשְׁאָר הַגְּבִירוֹת קוֹמֲמִיּוּת. יֶחֶרְדוּ לִקְרָאתָהּ בְּנֵי אֵלִים. וְיִהְיוּ בְיָמֶיהָ בָּאָרֶץ הַנְּפִילִים. וְאִם אֶל אֶרֶץ תַּבִּיט תָּקִיץ יְשֵׁנֵי אַדְמַת עָפָר. וִיבֻלַּע הַמָּוֶת לָנֶצַח וּבוֹשׁ וְחָפָר. וְלָכֵן הוֹלֶכֶת הַגְּבִירָה כַּאֲשֶׁר הוֹלֶכֶת. בְּיָדְעָהּ כִּי בְאוֹרָהּ עַל כָּל אוֹר מוֹלֶכֶת.</p>

<br />
</blockquote>

<blockquote>
<p>וָאֶשָּׂא מְשָׁלִי וָאֹמַר:</p>
</blockquote>

<br />

<blockquote>
<p>לוּ קוֹמֲמִיּוּת הָלְכָה הַיַּעֲלָה</p>

<p>עַד כִּי מְאוֹרֶיהָ בְּנֵי אֵל יֶחֱזוּ</p>

<p>לִקְרַאת כְּבוֹדָהּ כּוֹכְבֵי אֵל רָגְזוּ</p>

<p>תִּמְשֹׁךְ בְּחַכָּה כָּל גְּדוּדֵי מַעֲלָה</p>
</blockquote>

<br />

<blockquote>
<p>אוֹ אִם שְׁחוֹחַ הָלְכָה עַל מַעֲלָ-</p>

<p>תָהּ שֹׁכְנֵי עָפָר לְמֻלָהּ נֶחְפְּזוּ</p>

<p>יִחְיוּ נְבֵלָתָם וּמֵתִים עָלְזוּ</p>

<p>עַד בֵּין עֲצוּמִים יַחְלְקוּ עוֹד נַחֲלָה</p>
</blockquote>

<br />

<blockquote>
<p>עַל כֵּן יְפֵהפִיָּה בְּחָכְמָה בָחֲרָה</p>

<p>לֶכֶת עֲלֵי דֶרֶךְ אֲשֶׁר הִיא הוֹלְכָה</p>

<p>כִּי הִיא בְפֶלֶךְ הַתְּבוּנָה תּוֹמְכָה</p>
</blockquote>

<br />

<blockquote>
<p>לֹא מִפְּנֵי מוּם בָּהּ וּמַעְלָה חָסְרָה</p>

<p>כִּי הִיא בְמוֹ יוֹפִי כְלוּלָה דוֹרְכָה</p>

<p>עַל בָּמֳתֵי הַחֵן וְעַל כֵּן מוֹלְכָה.</p>

<br />
</blockquote>

<blockquote>
<p>וַיֹּאמֶר אֵלַי הַשָּׂר הֲרָאִיתָ רַקָּה כְּפֶלַח הָרִמּוֹנִים. וְקוֹמַת הַתָּמָר וְעֵינֵי הַיּוֹנִים. וַעֲגִיל הָאָזְנַיִם. וְשׁוֹשַׁן הַשְּׂפָתַיִם. וּבְרַד הַשִּׁנַּיִם. חֵי אֲנִי כִּי לוּלֵא רָאִיתִי נֹגַהּ וָצֶדֶק בַּשַּׁחַק נְתוּנִים. אִישׁ עַל דִּגְלוֹ בְאוֹתוֹת חוֹנִים. וַאֲשֶׁר אֶמֶשׁ עֵינִי בַשַּׁחַק רָאָתַם. הָיִיתִי גוֹזֵר אֹמֶר כִּי הַגְּבִירָה גְנָבָתַם. לֹא יָדַעְתִּי אִם עֵינֶיהָ יַעֲלוּ בַסְּעָרָה הַשָּׁמַיִם. וְלָכֵן נֶחֱזֵם בַּשַּׁחַק בֵּין הָעַרְבַּיִם. וּכְאוֹר הַבֹּקֶר יִרְכְּבוּ עֲנָנֶיהָ. וְהֵאִירוּ אֶל עֵבֶר פָּנֶיהָ. אוֹ אִם יִדְמוּ עֵינֶיהָ לְיָפְיָם וַהֲדָרָם. לְכוֹכְבֵי הַשָּׁמַיִם וּכְסִילֵיהֶם עֵת יָהֵלּוּ אוֹרָם.</p>

<br />

<p>מִי הֶאֱמִין עָפְרָה אֲשֶׁר עֵינָיִךְ</p>

<p>הֵם יַעֲלוּ בַסַּעֲרָה שָׁמָיִם</p>

<p>כִּי אֶחֱזֶה שַׁחַק בְּבֵין עַרְבָּיִם</p>

<p>וָאֶחֱזֶה יוֹמָם בְּאוֹר פָּנָיִךְ</p>
</blockquote>

<br />

<blockquote>
<p>חַיַּי תְּלוּיִם בַּעֲגִיל אָזְנָיִךְ</p>

<p>כִּי אֶחֱזֶה בּוֹ מַעֲשֵׂה מִצְרָיִם</p>

<p>עוֹד אֶחֱזֶה בָּךְ תַּאֲוַת עֵינָיִם</p>

<p>עַל כּוֹכְבֵי שַׁחְרֵךְ בְּרַד שִׁנָּיִךְ</p>
</blockquote>

<br />

<blockquote>
<p>אֶשְׁאַל צְבִיַּת חֵן הֲאִם עֵינָיִךְ</p>

<p>הֵם כּוֹכְבֵי שַׁחַק לְקַחְתָּם בַּשְּׁבִי</p>

<p>יוֹמָם וְלַיְלָה יַעֲלוּ בַשַּׁחַק</p>
</blockquote>

<br />

<blockquote>
<p>אוֹ הֵם דְּמוּת כּוֹכָב וְאוֹר פָּנָיִךְ</p>

<p>דִּמְיוֹן גְּלִילֵי רוֹם אֲשֶׁר כָּל הַצְּבִיּ-</p>

<p>וֹת לָךְ כְּמוֹ מַר מִדְּלִי וּכְשַׁחַק.</p>

<br />

<p>וַיֹּאמֶר אֵלַי עוֹד הַשָּׂר בְּחַיֵּי הַנּוֹרָא וְהָאָיוֹם. אָנׁכִי לֹא רָאִיתִי הַיַּעֲלָה בִלְתִּי הַיּוֹם. וְהִנְנִי אוֹהֵב אוֹתָהּ אַהֲבָה עַזָּה. וּבָחַרְתִּי לִשְׁכֹּן בַּחַיִּים וּבַמָּוֶת עִם הָעַלִּיזָה. כִּי יָדַעְתִּי כִּי לְרֹב הִדּוּרֶיהָ הַגְּבֹהִים. לֹא תִשְׁכֹּן בְּמוֹתָהּ רַק בְּעֵדֶן גַּן אֱלֹהִים. כִּי מִי יָאִיר הָעֵדֶן כִּי אִם יְפִי עֵינֶיהָ. וּמִי יְחַדֵּשׁ שָׁם הַשָּׂשׂוֹן כִּי אִם אוֹר פָּנֶיהָ. וּמַה יַּעֲשׂוּ הַנְּפָשׁוֹת הַקְּדוֹשׁוֹת אִם לֹא יִרְאוּ שָׁם זֹהַר יִפְעָתָהּ. וּמִי יִסְפֹּד בְּעַד הַחשְׁקִים כִּי אִם דִּמְעָתָהּ. אָן יִהְיֶה תַחֲנוֹת. הַלְּבָבוֹת הָעֲדִינוֹת. כִּי אִם עַל הָרֶיהָ וְעַל גִּבְעָתָהּ. וְהִנֵּה חִשְׁקָהּ בְּעֵינַי כָּל כָּך חָבִיב. עַד אֲשֶׁר אִם יִהְיֶה לָהּ חוֹמַת אֵשׁ סָבִיב. בָּחַרְתִּי לִשְׁכֹּן עִמָּהּ עוֹלָמִית. וְלִהְיוֹת לָהּ לְרֵעַ וּלְעָמִית. כִּי הִיא בְיָפְיָהּ תָּשִׂים הַתֹּפֶת עֵדֶן. וְתָשִׁיב חֶרֶב הַשְּׁנוּנִים בְּתוֹךְ הַנֵּדֶן. וְיֵדַע הַדּוֹד הַנֶּאֱמָן. כִּי הִפְסַדְתִּי שָׁעוֹת רַבּוֹת בַּזְּמָן. לַחֲשֹׁב אֵיזֶה טוֹב לִבְנֵי הָאָדָם. מִן הָעוֹלָם הַזֶּה בְּהִפָּרְדָם. אִם לִהְיוֹת בַּתֹּפֶת עִם הַגְּבִירוֹת הַמְהֻלָּלוֹת. אוֹ לִהְיוֹת בָּעֵדֶן עִם הַזְּקֵנוֹת הָאֻמְלָלוֹת. כִּי חֶבְרָתָם עִצָּבוֹן. כְּאוֹכֵל נְבֵלוֹת לְתֵאָבוֹן. בִּימֵי בַּצֹּרֶת אוֹ בִשְׁנֵי רְעָבוֹן. וְחֶבְרַת הְיְּעֵלוֹת נְעִימוּת. וְחֶסְרוֹנָם שְׁלֵמוּת. וְכִמְעַט שֶׁאָקוּץ בָּעֵדֶן לְרֹעַ הַחֶבְרָה. וְאֶרְצֶה בַתֹּפֶת לִהְיוֹת שָׁם עִם כָּל גְּבִירָה נְעִימָה וַהֲדוּרָה.</p>

<br />

<p>וַיִּשָּׂא מְשָׁלוֹ וַיֹּאמַר:</p>
</blockquote>

<br />

<blockquote>
<p>נַפְשִׁי בְּקִרְבִּי תַּחֲשֹׁב מַחְשָׁבֶת</p>

<p>לָקוּץ בְּעֵדֶן גַּן וְלִרְצוֹת תֹּפֶת</p>

<p>כִּי אֶמְצְאָה שָׁם צוּף דְּבַשׁ עִם נֹפֶת</p>

<p>שָׁם כָּל צְבִיַּת חֵן וְכָל עוֹגָבֶת</p>
</blockquote>

<br />

<blockquote>
<p>מַה לִי בְעֵדֶן גַּן וְאֵין אוֹהֶבֶת</p>

<p>שָׁם רַק שְׁחוֹרוֹת מִשְּׁחוֹר אוֹ זָפֶת</p>

<p>שָׁמָּה זְקֵנוֹת בַּעֲלוֹת יַלָּפֶת</p>

<p>נַפְשִׁי בְּחֶבְרָתָן תְּהִי נֶעְצָבֶת</p>
</blockquote>

<br />

<blockquote>
<p>מַה לִּי וְלָךְ וְאַתְּ אָסַפְתָּ</p>

<p>כָּל בַּעֲלוֹת מוּמִים וְכָל אִישׁ בּשֶׁת</p>

<p>עַל כֵּן חֲשַׁבְתִּיךָ בְּעֵינַי אָיִן</p>
</blockquote>

<br />

<blockquote>
<p>תֹּפֶת בְּעֵינַי חֵן וְהוֹד יָסַפְתָּ</p>

<p>בָּךְ כָּל צְבִיָּה הַיְקָר לוֹבָשֶׁת</p>

<p>וַתֶּאֳסֹף כָּל מַחֲמַדֵּי עָיִן.</p>

<br />

<p>וַיְהִי כְּכַלּוֹת הַשָּׂר שִׁירָתוֹ. הִתְאַנַּף לְבָבִי עַל אִמְרָתוֹ. וָאֹמַר אֶל הַשָּׂר אֲדֹנִי. אַל יֹאמַר כֵּן נֵזֶר זְמַנִּי. כִּי גְבוּל הַשֵׂכֶל עָבַרְתָּ. כַּאֲשֶׁר מַחְסוֹם עַל פִּיךָ לֹא שָׁמַרְתָּ. כִּי לוּ הָיוּ בְגוּפָם וּבְיָפְיָם בַּתֹּפֶת
הַיְּעֵלוֹת. וְהָיוּ בְכִעוּר צוּרָתָם בָּעֵדֶן הַזְּקֵנוֹת הַדַּלּוֹת. אָז בָּרַחְנוּ עִמְּךָ מִן הָעֵדֶן אֶל הַתֹּפֶת. לִמְצֹא שָׁם עִם הַיְּעֵלוֹת הַצּוּף וְהַנֹּפֶת. אָמְנָם הַחֲכָמִים גָּזְרוּ אֹמֶר. בָּעֵדֶן הוּא שְׂכַר הַנְּפָשׁוֹת הַנִּפְרָדוֹת מֵחֹמֶר. וּבַתֹּפֶת הוּא עֹנֶשׁ הַנְּפָשׁוֹת הָאוֹבְדוֹת. אֲשֶׁר בְּפַח הַזְּמָן לְכוּדוֹת. תּוֹלַעְתָּם לֹא תָמוּת וְאִשָּׁם לֹא תִכְבֶּה. וְלָכֵן הָבָה נִתְחַכְּמָה לוֹ פֶּן יִרְבֶּה. אֵין שָׁם יֳפִי וְכָעַר. רַק בּשֶׁת וָצָעַר. וְאֵשׁ תִּבְעַר יָעַר. וְחֵמָה וָסָעַר. אֶל הַנְּפָשׁוֹת הַחוֹטְאוֹת. אֲשֶׁר לֹא רָאוּ וְלֹא שָׁמְעוּ דִבְרֵי הַנְּבִיאִים וְהַנְּבִיאוּת. וְהָיָה לָהֶם לֵב לָדַעַת וְעֵינַיִם לִרְאוֹת. וְשָׁם תַּעֲנוּג נִצְחִי לְעוֹלָם וּלְעוֹלְמֵי עוֹלָמִים. כִּי חֵן וְכָבוֹד יִתֵּן אֲדֹנָי וְחֶסֶד וְרַחֲמִים. וְלֹא יִמְנַע טוֹב לְהוֹלְכִים בְתָמִים. וַיֹּאמֶר הַשָּׂר יָדַעְתִּי כִּי צָדַקְתָּ בִּדְבַר הַנְּפָשׁוֹת. וְעַתָּה נָשׁוּב לְדַבֵּר מִן הַמֻּרְגָּשׁוֹת. מִן הַיְּעֵלוֹת אֲשֶׁר עַל לוּחַ לִבִּי חֲרוּשׁוֹת. וּנְדַבֵּר מֵאֹדוֹת הַיַּעֲלָה. וְעַתָּה הֲתַכִּיר הַיָּפָה הַמְהֻלָּלָה. חֶמְדַּת כָּל חֶמְדָּה וּסְגֻלַּת כָּל סְגֻלָּה. אֲשֶׁר חָרְדוּ הַלְּבָבוֹת לְמֻלָהּ. וָאַעַן וָאֹמַר הִכַּרְתִּי אוֹתָהּ וַאֲבוֹתֶיהָ. וְאֶרֶץ מְגוּרֶיהָ. וְשָׁמַעְתִּי אוֹתָהּ בִּבְחֻרוֹתֶיהָ. סוֹפֶדֶת עַל אָבְדַן יְמֵי נְעוּרֶיהָ. כִּי הָיוּ לָהּ שָׁלשׁ אֲחָיוֹת מִמֶּנָּה גְדוֹלוֹת. נְשׂוּאוֹת עַל כֶּתֶף הַתְּהִלּוֹת. רְאוּיוֹת לְרָאשֵּׁי הַקְּהִלּוֹת. וְלָהֶן אֵין כֹּל רַק הַצּוּרוֹת הַיָּפוֹת. וְהַזְּרוֹעוֹת הַחֲשׂוּפוֹת. וְהָעֵינַיִם הַלְּבָבוֹת שׁוֹאֲפוֹת. וְהַשְּׂפָתַיִם מִן הַשּׁוֹשַׁנִּים קְטוּפוֹת. מוֹר עוֹבֵר נוֹטְפוֹת. כִּי הַכֶּסֶף וְהַזָּהָב הָלְכוּ לַחֲרָפוֹת. וְיוֹם אֶחָד יָצָאתִי מִשְּׁכוּנָה לִשְּׁכוּנָה. וְעָבַרְתִּי בַשּׁוּק אֵצֶל כָּל פִּנָּה. וְדֶרֶךְ בֵּיתָהּ אֶצְעַד. וְאָז רָאִיתִי הַצְּבִיָּה אֲשֶׁר לְבַב אֱנוֹשׁ תִּסְעַד. וְהִיא יוֹשֶׁבֶת דּוֹמֶמֶת. מַחֲרֶשֶׁת וְזוֹמֶמֶת. וְהַכִּנּוֹר בְּיָדָהּ. תְּנַגֵּן בַּיָּד לְהַחֲלִישׁ אֵידָהּ וּפִידָהּ. וָאֶשְׁאַל אוֹתָהּ לָדַעַת סוֹדָהּ. וּמַדּוּעַ עֵינָה בּוֹכִיָּה. וְהִיא יוֹשֶׁבֶת בָּדָד דּוּמִיָּה. תַּאֲנִיָּה וַאֲנִיָּה. וַתֹּאמַר בָּרוּךְ אַתָּה לַאדֹנָי. וּמַדּוּעַ לֹא יֵרְעוּ פָנָי. וְלֹא יִזְּלוּ דִמְעֵי עֵינָי. וַאֲנַחְנוּ אַרְבַּע אֲחָיוֹת. שְׁכוּרוֹת מִכּוֹס מִרְיוֹת. נִהְיֶה עַל עֶדְרֵי חֲבֵרוֹתֵינוּ כְעוֹטְיוֹת. וְאָנֹכִי הָאֲנוּנָה וְהַקְּטַנָּה. הַיּוֹם בַּת שְׁמוֹנֶה עֶשְׂרֵה שָׁנָה. וּמָתַי יַגִּיעַ תּוֹרִי לְהִנָּשֵׂא בָאַחֲרוֹנָה. וַאֲנִי חוֹמָה וְשָׁדַי כַּמִּגְדָּלוֹת. וּמַשְׂאַת הַחֵשֶׁק הֵחֵלָּה לַעֲלוֹת. וְאִם אָמוּת בִּהְיוֹתִי בְתוּלָה. תִּהְיֶה אָז צָרָתִי כְפוּלָה. כִּי שָׁמַעְתִּי אוֹמְרִים בַּעֲלֵי הַחָכְמוֹת הָרָמוֹת. כִּי הָאִשָּׁה אֲשֶׁר תִּהְיֶה בְתוּלָה וְתָמוֹת. אֵין לָהּ חֵלֶק בְּעוֹלַם הַנְּשָׁמוֹת. וַתְּכוֹנֵן עַל יֶתֶר חִצֵּי שִׁירֶיהָ. וַתְּקוֹנֵן עַל אָבְדַן יְמֵי נְעוּרֶיהָ.</p>

<br />

<p>וַתִּשָּׂא אֶת קוֹלָהּ וַתֹּאמַר:</p>
</blockquote>

<br />

<blockquote>
<p>שָׁדַי נְכוֹנִים שַׂעֲרִי צִמֵּחַ</p>

<p>וָאֶשְׁכְּבָה עֵירֹם וְעֶרְיָה בּשֶׁת</p>

<p>דּוֹדִים לְעֵינַי יָרְאוּ מִגֶּשֶׁת</p>

<p>וָאֵשְׁבָה בָּרֹאשׁ בְּבֵית מַרְזֵחַ</p>
</blockquote>

<br />

<blockquote>
<p>אֵיךְ יִהְיֶה עוֹד הַלְּבָב שָׂמֵחַ</p>

<p>אִם אֵין זְהַב אוֹפִיר וּפָז וּנְחשֶׁת</p>

<p>אֵיךְ אֶמְצְאָה בַּעַל אֲנִי וּשְׁלשֶׁת</p>

<p>אַחְיוֹת גְּדוֹלוֹת לִי וְלֵב גּוֹנֵחַ</p>
</blockquote>

<br />

<blockquote>
<p>מָה אֹמְרָה דּוֹדִי עֲצָמַי חָרוּ</p>

<p>אוֹ עִם זְמָן בּוֹגֵד בְּרִיתִי אֶכְרְתָה</p>

<p>עָפוּ שְׁנוֹתַי פָּשְׁטוּ כַיֶּלֶק</p>
</blockquote>

<br />

<blockquote>
<p>גַּם יָשְׁבוּ שָׂרִים וּבִי נִדְבָּרוּ</p>

<p>אִשָּׁה אֲשֶׁר תָּמוּת בְּתוּלָה נִכְרְתָה</p>

<p>אֵין לָהּ בְּעוֹלַם הַנְּשָׁמוֹת חֵלֶק.</p>

<br />

<p>וַיֹּאמֶר הַשָּׂר מַה מְּאֹד הֵיטִיבָה לְדַבֵּר זֹאת הָאִשָּׁה. וְעַתָּה אֱמוֹר נָא הָאֱמֶת הֲתַכִּיר אֶת אִישָׁהּ. וָאַעַן וָאֹמַר אַכִּיר וְהוּא בֵּין הָאֲנָשִׁים צַחֲנָה וּבָאְשָׁה. יֹאמְרוּ הָאֲנָשִׁים בַּעֲדוֹ שֶׁהוּא כְרוּת שָׁפְכָה וְלֹא יִגַּשׁ אֶל אִשָּׁה. וַיֹּאמֶר הַשָּׂר וְאֵיךְ הִיא מִתְנַהֶגֶת בְּעִנְיָנָיו. וָאַעַן וָאֹמַר מְקַלֶּלֶת אוֹתוֹ בְּפָנָיו. וְאוֹמֶרֶת נֶגֶד בְּנֵי עַמּוֹ. מָתַי יָמוּת וְאָבַד שְׁמוֹ. וְלוּ שָׁמַעְתָּ הַשִּׁיר אֲשֶׁר חִבְּרָה עָלָיו. תִּתְמַהּ לְתֹקֶף מִלָּיו. שְׁמַעְתִּיו הֲרֵי שָׁנָה וַעֲדַיִן אֶזְכְּרֵהוּ. וְהִנְנִי בְּעִנְיָנָיו לְךָ אֲסַפְּרֵהוּ:</p>

<br />

<p>זֶה לִּי שְׁנָתַיִם אֲשֶׁר נָשָׂאתִי</p>

<p>בַּעַל וְעוֹדוֹ חַי וְאֵין לִי נֹעַם</p>

<p>יָמוּת בְּחֵץ בָּרָק וּמִקּוֹל רָעַם</p>

<p>אָז בֵּין בְּנוֹת הַחֵן אֱהִי שָׂרָתִי</p>
</blockquote>

<br />

<blockquote>
<p>הַמָּוְתָה יוֹם יוֹם אֲנִי קָרָאתִי</p>

<p>כִּי נִכְסְפָה נַפְשִׁי לְשַׁנּוֹת טָעַם</p>

<p>לֹא אֵדְעָה מָה אַחֲרִית הַזָּעַם</p>

<p>יוּאַר וְיֹאבַד יוֹם בְּבֵיתוֹ בָּאתִי</p>
</blockquote>

<br />

<blockquote>
<p>אֶרְאֶה שְׁכֵנָה בֵּין שְׁלשִׁים חֹדֶשׁ</p>

<p>שָׁלשׁ בְּעָלִים עַל אֲשֶׁר קָבָרָה</p>

<p>כָּל הַשְּׁכֵנוֹת אוֹמְרוֹת אַשְׁרֶיהָ</p>
</blockquote>

<br />

<blockquote>
<p>הִיא חִלְּלָה אֵלִים וְשָׂרֵי קֹדֶשׁ</p>

<p>הִיא כַלְּבִיאָה בֵּין אֲרָיוֹת גָּרָה</p>

<p>וּבְתוֹךְ כְּפִירִים רִבְּתָה גוּרֶיהָ.</p>

<br />

<p>וַיִּתְמַהּ הַשָּׂר עַל צַחוּת לְשׁוֹנָהּ. וַיְבָרֶךְ אוֹתָהּ בְּשֵׁם אֲדֹנָי רִאשׁוֹנָה. וַיֹּאמַר חַיֶּיךָ אַבִּיר הַתְּעוּדָה. בְּאַהֲבָה הָיִיתִי רוֹאֶה הַיָּפָה וְהוֹדָהּ. וְאִם הִיא
בַּעֲלַת שִׁירִים כַּאֲשֶׁר תֹּאמַר בַּעֲדָהּ. וָאַעַן וָאֹמַר אֲנִי אֶנְהָגְךָ אֲבִיאֲךָ אֶל בֵּית הַשְּׁדוּדָה. וְאַתָּה תִּשְׁאַל אֹדוֹתֶיהָ וְתַחְקֹר סוֹדָהּ. וַיֹּאמֶר אֵלַי הַשָּׂר כַּאֲשֶׁר אָהַבְתִּי תַחְמֹד. מְהֵרָה חוּשָׁה אַל תַּעֲמֹד. וְאֶל בֵּית הַגְּבִירָה תְבִיאֵנִי. וְהַפָּנִים הַנְּעִימִים תַּרְאֵנִי. וְנִשְׁמַע שִׁירֶיהָ הַיָּפִים. וּמְתוּקִים מִדְּבַשׁ וְנֹפֶת צוּפִים. אָז קַמְנוּ קַל חִישׁ שְׁנֵינוּ וְהָלַכְנוּ אֶל בֵּית הַגְּבִירָה. וּמְצָאנוּהָ וְהִיא לְבַדָּהּ בַּחֲצֵרָהּ. וְלִבָּהּ כְּלֵב אִשָּׁה מְצֵרָה. וּבִרְאוֹתֵנוּ אוֹתָהּ צָמְחָה בְלִבֵּנוּ גַאֲוָה. וְגָרְסָה נַפְשֵׁנוּ לְתַאֲוָה. וַנֹּאמַר שָׁלוֹם עָלַיִךְ אֲסִירַת הַתִּקְוָה. וְהַיָּפָה הֵשִׁיבָה בְּמוּסָר וּבַעֲנָוָה. וַעֲלֵיכֶם תָּבֹא בִּרְכַּת טוֹב חֶבְרַת הַנָּאוָה. אָמְנָם בַּעֲצָמַי אֵין שָׁלוֹם רַק הֹוָה עַל הֹוָה. כִּי נְתָנַנִי הַזְּמָן לִפְנֵי הָאֲנָשִׁים לְרַאֲוָה. וַיֹּאמֶר הַשָּׂר מַה תִּשְׁתּוֹחֲחִי אֲחוֹתִי וּמַה תֶּהֱמִי. אִמְרִי נָא בְּחַסְדֵּךְ עַל מִי תְּלוּנָתֵךְ וּבַמֶּה תִתְנַחֲמִי. אַל תִּירְאִי כִּי לֹא תֵבוֹשִׁי וְאַל תִּכָּלְמִי. וַתֹּאמֶר הַצְּבִיָּה תְּלֻנָּתִי עַל אָבִי וְאִמִּי. אֲשֶׁר גָּזְלוּ טוּב הַזְּמָן מֵעִמִּי. כַּאֲשֶׁר לָאִישׁ הַזֶּה הִשִּׂיאוּנִי. אֲשֶׁר בִּעוּתָיו צִמְּתֻתוּנִי. וְאִם שְׂנֵאוּנִי מַדּוּעַ בְּיָדָם לֹא הֱמִיתוּנִי. מַה מָּצְאוּ אֲבוֹתַי בִּי עָוֶל אֲשֶׁר בְּאֵיבָה הֲדָפוּנִי. וּמֵהִסְתַּפֵּחַ בְּנַחֲלַת אֲדֹנָי דְּחָפוּנִי. וְעוֹדָהּ מְדַבֶּרֶת. וְאֹדוֹתֶיהָ מְסַפֶּרֶת. נִבְקְעוּ עַנְנֵי דִמְעוֹתֶיהָ כְיָם כִּנֶּרֶת. וַתֵּבְךְּ בְּקוֹל מַר. וַתִּשָּׂא
אֶת קוֹלָהּ וַתֹּאמַר:</p>

<br />
</blockquote>

<blockquote>
<p>מְלִיצַי אוֹהֲבַי רֵעַי</p>

<p>לְאֵלִי דָּלְפָה עֵינִי</p>

<p>זְמָן הָרַע עֲשָׁקַנִי</p>

<p>עֲזָבַנִי שְׁכֵחַנִי</p>

<p>אֲשֶׁר תֹּהוּ בְּרָאַנִי</p>

<p>וְלָשֶׁבֶת יְצָרַנִי</p>

<p>בְּיַד אִישׁ יַעֲנֶה רוּחַ</p>

<p>וְקֵרֵחַ נְתָנַנִי</p>

<p>יְמִינוֹ שָׂם בְּצַלָּחַת</p>

<p>וּבִשְׂמֹאלוֹ אֲרָסַנִי</p>

<p>מְדֻכָּא וַחֲדַל אִישִׁים</p>

<p>בְּחַבְלֵי בוּז אֲסָרַנִי</p>

<p>וְלוּ מַתִּי כְּאַחַת הַ-</p>

<p>נְּבָלוֹת יוֹם נְשָׂאַנִי</p>

<p>נְשָׂאַנִי הֲרֵי כַּמָּה</p>

<p>וְעַדֶּן לֹא יְדָעַנִי</p>

<p>כְּלִמָּה כִּסְּתָה פָנַי</p>

<p>וְאַנְחָתִי שְׁבָרַתְנִי</p>

<p>וְתֶרֶב כַּעֲסוֹ עִמִּי</p>

<p>וְכַשַּׁחַל יְצוּדֵנִי</p>

<p>הֱשִׂמַּנִּי וְהֶלְאָנִי</p>

<p>ובִסְעָרָה יְשׁוּפֵנִי</p>

<p>אֲכָלַנִי הֲמָמַנִי</p>

<p>כְּאַרְיֵה כֵן טְרָפַנִי</p>

<p>וְנַפְשִׁי שָׁכְנָה דּוּמָה</p>

<p>יְמֵי עֹנִי אֲחָזוּנִי</p>

<p>קְרוֹבַי חָדְלוּ מֶנִּי</p>

<p>מְיוּדָעַי שְׁכֵחוּנִי</p>

<p>וּמִי יִתֵּן וְגָוַעְתִּי</p>

<p>וְעַיִן לֹא תְשׁוּרֵנִי</p>

<p>אֲהָּה עָלַי תְּלֻנּוֹתַי</p>

<p>בְּצָרָתִי קְרָאַתְנִי</p>

<p>אֲשֶׁר יוֹם שָׁאֲלוּ דוֹדִים</p>

<p>לְהֵעָדֵן בְּגַן עֶדְנִי</p>

<p>מְאַסְתִּימוֹ תְּעַבְתִּימוֹ</p>

<p>לְשִׁיתָם שׁוֹמְרֵי צֹאנִי</p>

<p>הֲרַגְתִּימוֹ בְּאִמְרֵי פִי</p>

<p>צְרַפְתִּימוֹ בְכוּר עוֹנִי</p>

<p>וְגַם דָּמָם הֲלֹא נִדְרָשׁ</p>

<p>יְדֵי עָמָל יְבוֹאוּנִי</p>

<p>זְמַנִּי פָעֳלִי שִׁלֵּם</p>

<p>גְּמוּל יָדַי גְּמָלַנִי</p>

<p>בְּיַד אֶבְיוֹן כְּרוּת שָׁפְכָה</p>

<p>וְעֵץ יָבֵשׁ הֱבִיאַנִי</p>

<p>לְכָדַנִי בְּמַלְכֻּדְתּוֹ</p>

<p>בְּאֵשׁ פֶּחָם שְׂרָפַנִי</p>

<p>אֲנִי טֶרֶם נְשָׂאתִיהוּ</p>

<p>יְגוֹנוֹתַי מְצָאוּנִי</p>

<p>חֲשַׁבְתִּיהוּ בְּצָרָתִי</p>

<p>הֲלֹא סִתְרִי וּמָגִינִי</p>

<p>וְאָמַרְתִּי הֲלֹא עַתָּה</p>

<p>יְדִידִי יֶאֱהָבֵנִי</p>

<p>וְהוּא לֹא כֵן יְדַמֶּה כִּי</p>

<p>עֲצָתוֹ רָחֲקָה מֶנִּי</p>

<p>שְׁחָקִים וַאֲרָצוֹת עִם</p>

<p>מְתֵי חֶלֶד שְׁמָעוּנִי</p>

<p>וְהוֹאִילוּ וְשִׁפְטוּ נָא</p>

<p>וְנַקֵּה לֹא תְנַקּוּנִי</p>

<p>וְאִם בִּי תִּמְצְאוּ חֵטְא וַ-</p>

<p>עֲוֹן אַשְׁמָה הֲמִיתוּנִי</p>

<p>לְךָ אָב אֶזְעֲקָה חָמָס</p>

<p>וְאִמִּי כִּי יְלִדְתִּינִי</p>

<p>הֲאִם חָכְמָה וְתוּשִׁיָּה</p>

<p>וּבִינָה נִדְּחָה מֶנִּי</p>

<p>וּמַה פִּשְׁעִי וְרִשְׁעִי כִּי</p>

<p>כְּנָכְרִיָּה חֲשַׁבְתּוּנִי</p>

<p>לְיֹפִי אוֹ לְחֵן אֶל מִי</p>

<p>תְּדַמּוּנִי וְתַשְׁווּנִי</p>

<p>הֲלֹא מֵאָז יְפַת הַחֵן</p>

<p>מְשׂוֹשׂ אֶרֶץ קְרָאוּנִי</p>

<p>וּמַטָּרָה לְחֵץ מָעוּךְ</p>

<p>וְכָתוּת אֵיךְ נְתָנוּנִי</p>

<p>וּמִיּוֹם זֶה לְעֵינֵיכֶם</p>

<p>אֲנַעֵרָה אֲנִי חָצְנִי</p>

<p>לְחֵשֶׁק אִם לְבָבִי יַט</p>

<p>לְזֹאת אַל תַּאֲשִׁימוּנִי</p>

<p>בְּיַעַן כִּי מְתֵי חֵשֶׁק</p>

<p>אֲשֶׁר מֵאָז יְדָעוּנִי</p>

<p>חֲשָׁקוּנִי רְדָפוּנִי</p>

<p>בְּמִשְׁעוֹל צַר לְחָצוּנִי</p>

<p>לְמַלֹּאת מַאֲוָיֵיהֶם</p>

<p>אֲשֶׁר הֵמָּה יְחַוּוּנִי</p>

<p>שְׂעִפּוֹתַי יְשִׁיבוּנִי</p>

<p>וְכִלְיוֹתַי יְעָצוּנִי</p>

<p>וְהֵם עָלַי וְעַל כָּל פָּ-</p>

<p>עֳלֵי יָדַי יְצַוּוּנִי</p>

<p>וְאָז אֶעְדֶּה עֲדִי זָהָב</p>

<p>וְרִקְמָה וַעֲדִי שָׁנִי</p>

<p>וְדוֹדִים יֵשְׁבוּ תַחַת</p>

<p>תְּאֵנָתִי וְגַם גַּפְנִי</p>

<p>אֲנִי אֵת אֹהֲבַי אֹהַב</p>

<p>אֲשֶׁר מֵאָז אֲהֵבוּנִי</p>

<p>וְאַל נָא יִתְמְהוּ דוֹדִים</p>

<p>לְאִמְרֵי פִי וְהֶגְיוֹנִי</p>

<p>בְּיַעַן כִּי יְגוֹנוֹתַי</p>

<p>וְאַנְחוֹתַי הֱאִיצוּנִי</p>

<p>וְאַף כִּי כָבְדוּ לִמְאֹד</p>

<p>תְּלֻנּוֹתַי וְעֶלְבּוֹנִי</p>

<p>אֲנִי אוֹחִיל וְאֶתְמַהְמַהּ</p>

<p>רְאוֹת אוּלַי יְמוּשֵׁנִי</p>

<p>וְזֶה אִם יַעֲשֶׂה אָז יַד</p>

<p>רְשָׁעִים אַל תְּנִידֵנִי</p>

<p>וְאֶשְׂמַח בּוֹ וְכָל עַיִן</p>

<p>תְּשׁוּרֵנִי תְּעִידֵנִי.</p>

<br />

<p>וַיְהִי כְּכַלּוֹת הַגְּבִירָה. לְסַפֵּר צָרַת נַפְשָׁהּ בַּשִּׁירָה הַהֲדוּרָה. נָבוֹכוּ רַעְיוֹנֵינוּ. וּפַלְגֵי מַיִם יָרְדוּ עֵינֵינוּ. וְהִיא גַם הִיא בָכְתָה עַל צַוָּארֵינוּ. וַיֹּאמֶר הַשָּׂר אֶל הַגְּבִירָה הִנְנִי נִשְׁבָּע בְּחֵי נַפְשֵׁךְ. כִּי זֶה הַבְּכִי הָיָה רָאוּי לַעֲשׂוֹת עַל מוֹת אִישֵׁךְ. וְאָז יָשִׂימוּ הַחשְׁקִים עֲטֶרֶת תִּפְאֶרֶת בְּרֹאשֵׁךְ. וְאָנוּ לֹא בָאנוּ עָדַיִךְ לִבְכּוֹת. רַק הָיוּ עֶשְׁתּוֹנוֹתֵינוּ לַעֲלֹז בְּשִׁירַיִךְ מְחַכּוֹת. וְלִלְקֹט מִפְּנִינֵי אֲמָרַיִךְ אֲמָרוֹת טְהוֹרוֹת. וּלְעַטֵּר מֵהֶם לְרָאשֵׁינוּ עֲטָרוֹת. וְעַתָּה הוֹאִילִי הַצְּבִיָּה הַנְּעִימָה. וְהָסִירִי מִלִּבֵּךְ כַּעַס וְחֵמָה. וּתְנִי לִבֵּךְ לְחַבֵּר שִׁירָה אֲיֻמָּה. תְּהִי אֵלֵינוּ לְנֶחָמָה. וַתֹּאמֶר הַגְּבִירָה חַיֵּיכֶם וְחַי הַנּוֹרָא וְהָאָיוֹם. לֹא אוּכַל לְחַבֵּר שִׁירִים הַיּוֹם. כִּי לִבִּי
יֵחַם כְּתַנּוּר. וּמִפִּי וּמִלְּשׁוֹנִי נִגָּר נְהַר דִּי־נוּר.
שְׁמַעְתֶּם אֶת קִינָתִי. וּבָכָה לְבַבְכֶם עָלַי בְּקַנְאוֹ אֶת קִנְאָתִי. וַאֲנִי לֹא שָׁמַעְתִּי עֲדַיִן מִפִּיכֶם שִׁיר. וְאִם אֶשְׁמָעֶנּוּ אֹמַר בָּרוּךְ אֲדֹנָי וַאעְשִׁיר. וַיְהִי כִּשְׁמֹעַ הַשָּׂר וַיֹּאמֶר אֵלָי אַשְׁבִּיעֲךָ בְרֹכֵב עֲרָבוֹת. לְחַבֵּר שִׁיר יְעוֹרֵר הַלְּבָבוֹת. וִיחַדֵּשׁ הָאֲהָבוֹת. כְּדֵי שֶׁלֵּב הַגְּבִירָה מֵחֵשֶׁק לֹא יִתְיָאֵשׁ. כִּי קוֹל שִׁירְךָ חוֹצֵב לַהֲבוֹת אֵשׁ. וָאָקוּם בְּמִצְוַת הַשָּׂר וְעוֹרַרְתִּי רַעְיוֹנַי. וְשִׁנַּסְתִּי מָתְנַי. לְרֶגֶל הַמְּלָאכָה אֲשֶׁר לְפָנַי. וָאָשִׂים פָּנַי לְשַׁבֵּחַ הַגְּבִירָה. וּלְהַעֲבִיר מִלִּבָּהּ עֶבְרָה. וְזַעַם וְצָרָה.</p>

<br />

<p>וָאֶשָּׂא מְשָׁלִי וָאֹמַר:</p>
</blockquote>

<br />

<blockquote>
<p>אֵיכָה חשֵׁק יִהְיֵה מוֹרֵךְ</p>

<p>אוֹרֵךְ רָכִיל אֶל כָּל מוֹרֵךְ</p>

<p>אֵיךְ יָבֹא בִּלְבַב אִישׁ מוֹרֶךְ</p>

<p>כִּי חִכֵּךְ כִּלְבַב אִישׁ מוֹרֵךְ</p>

<p>אֵיךְ יִצְמָא חשֵׁק יוֹם מוֹרֵךְ</p>

<p>יַזִּיל עַל לִבָּתוֹ מוֹרֶךְ</p>

<p>אֵיךְ יֹאמַר אִישׁ לִהְיוֹת מוֹרֵךְ</p>

<p>כִּי כָל מוֹר יַשְׂכִּיל אֶת מוֹרֵךְ.</p>

<br />

<p>וַתִּשְׂחַק הַגְּבִירָה. בְּשָׁמְעָהּ הַשִּׁירָה. וַתֹּאמַר בְּחֵי הָאָיוֹם וְהַנּוֹרָא. לֹא נוֹפֵל אַתָּה מִמֶּנִּי מִמַּעֲלַת הַשִּׁירִים וְהַזִּמְרָה. כִּי לְךָ יָדוֹת בִּמְלֶאכֶת הַשִּׁיר עֲשָׂרָה. וְלִבִּי לְהָשִׁיב אֶל שִׁירְךָ יִפְחַד וְיִירָא. אָמְנָם מֵהָשִׁיב אֶל נֹעַם שִׁירְךָ אֵיךְ אֶתְחַבֵּא. וְהִנֵּה רֹאשׁ הַמְשֹׁרְרִים דִבֵּר וּמִי לֹא יִנָּבֵא.</p>

<br />

<p>וַתִּשָּׂא מְשָׁלָהּ וַתֹּאמַר:</p>
</blockquote>

<br />

<blockquote>
<p>קוֹל רַעַם שִׁירָךְ בַּגַּלְגַּל</p>

<p>שָׁמַעְתִּי דוֹד וָאֵחָבֵא</p>

<p>כִּי אֵין בִּמְכִתַּת הַשִּׁיר חֶ-</p>

<p>רֶשׂ לַחְשׂוֹף מַיִם מִגֶּבֶא</p>

<p>אָמְנָם עֵת רוּחָךְ הַטּוֹבָה</p>

<p>נשֶׁבֶת מִי לֹא יִנָּבֵא.</p>

<br />

<p>וַיְהִי כְּכַלּוֹתָהּ אֶת הַשִּׁירָה. וַיֹּאמֶר הַשָּׂר אֶל הַגְּבִירָה. אֶחְשֹׁב כִּי אִם תִּתְחַנְּנִי לָאֵל עַל צָרָתֵךְ.
תִּקְוָה לְאַחֲרִיתֵךְ. כִּי יָדַעְתִּי כִּי אֲשֶׁר קָבַע הָאוּרִים בְּפָנַיִךְ. וְנָתַן נֹגַהּ וָצֶדֶק שְׁנֵי עֵינַיִךְ. וְהִשְׁקָה לִבּוֹת הַחשְׁקִים מִנַּחַל עֲדָנַיִךְ. וְרִוָּה נֶפֶשׁ הַדּוֹדִים מֵרֵיחַ שְׁמָנַיִךְ. וּנְשָׂאֵךְ עַל כָּל כְּבוּדָּה. וְחָלַק לָךְ יֳפִי לֹא בְמִדָּה. וְעַל כָּל גְּבִירָה נְשָׂאֵךְ. יֵעָתֵר אֵלַיִךְ וְיִרְפָּאֵךְ. וְעַתָּה תִּשְׂאִי בַעֲדֵךְ רִנּוֹת וּתְפִלּוֹת. כִּי קְרוֹבָה יְשׁוּעָתֵךְ לָבֹא וְצִדְקָתֵךְ לְהִגָּלוֹת. וַתֹּאמֶר הַגְּבִירָה חֵי נַפְשְׁךָ הַחֲשׁוּבָה. וְרוּחֲךָ הַנְּדִיבָה. זֶה אֶעֱשֶׂה בְאַהֲבָה.</p>

<br />

<p>וַתִּשָּׂא אֶת קוֹלָהּ וַתֹּאמַר:</p>
</blockquote>

<br />

<blockquote>
<p>נוֹרָא תְהִלּוֹת נַעֲלֶה אַל תֶּחֱרַשׁ</p>

<p>בָּאתִי עֲדֵי מַשְׁבֵּר וְכֹחַ אַיִן</p>

<p>חוּשָׁה לְעֶזְרָה אֶל עֲנִיָּה סֹעֲרָה</p>

<p>לְךָ שֹׁטְחָה כַפָּהּ וְתִשָּׂא עַיִן</p>

<p>רַבַּת שְׂבֵעָה בּוּז וְלַעַג אַף שְׁכוּ-</p>

<p>רַת כּוֹס חֲמָתֶךָ וְלֹא מִיָּיִן.</p>

<br />

<p>וַיְהִי אַחֲרֵי כֵן וַתֹּאמֶר הַגְּבִירָה אִיעֲצָה עֲלֵיכֶם. עֵינַי שׁוּבוּ לְאָהֳלֵיכֶם. פֶּן יִרְאֶה אֶתְכֶם אִישׁ מְלָשְׁנִי. וְעַל שְׂפַת לָשׁוֹן וְדִבַּת עַם יַעֲלֵנִי. וְתַזִּיקוּנִי תַּחַת רְצוֹנְכֶם לְהוֹעִילֵנִי. וַיֹּאמַר הַשָּׂר כִּדְבָרֵךְ כֵּן נַעֲשֶׂה. וְהָאֵל הַנֶּאֱמָן אֲשֶׁר לְכֹל לְרֹאשׁ מִתְנַשֵּׂא. אֲשֶׁר הוּא מָעוֹז לַדָּל וְלָאֶבְיוֹן מַחְסֶה. יִתְּנֵךְ הַצְּבִיָּה לְשֵׁם וְלִתְהִלָּה. וְלָךְ יִקָּרֵא חֶפְצִי בָהּ וּלְאַרְצֵךְ בְּעוּלָה. וְיִפְדֵּךְ מִיַּד אִישֵׁךְ אֲשֶׁר חִשְׁקֵךְ גּוֹעֵל. כִּי חָפֵץ אֲדֹנָי בָּךְ וְאַרְצֵךּ תִּבָּעֵל. וַתֹּאמֶר הַגְּבִירָה לְכוּ לְשָׁלוֹם אֶל מְקוֹמְכֶם. כִּי מֵאֵן אֲדֹנָי לְתִתִּי לַהֲלֹךְ עִמָּכֶם.</p>
</blockquote>

<blockquote>
<br>  
</blockquote>

<h2 id="המחברתהשבע־עשרה">המחברת השבע־עשרה</h2>

<br>  

<blockquote>
<p>אָמַר הַמְּחַבֵּר: כַּאֲּשֶׁר שַׁבְתִי עִם הַשָּׂר מִבֵּית הַגְבִירָה הַהֲדוּרָה / אֲשֶׁר לֹא יֻתַּן סְגוֹר תַּחְתֶּיהָ וְלֹא יִשָּׁקֵל כֶּסֶף מְחִירָהּ / הָיָה לְבַב הַשָּׂר כְּמוֹ תַּנּוּר בּוֹעֵרָה / נִלְהָב מֵחִשְׁקָהּ וּבוֹעֵר / זַעֲקַת שֶׁבֶר יְעוֹעֵר / וּכְמוֹץ מִגֹּרֶן יְסוֹעֵר / וּבְכָל מַחֲמַדֵּי הַזְּמָן גּוֹעֵר / וַיְהִי הַיּוֹם וַיֹּאמֶר אֵלַי הַשָּׂר אַשְׁבִּיעֲךָ בִּבְרִית הָאַהֲבָה אֲשֶׁר בֵּינֵינוּ / לָלֶכֶת אֶל בֵּית הַגְּבִירָה שְׁנֵינוּ / כִּי מֵחִשְׁקָהּ נִלְהַבְתִּי / וְאַהֲבָה עַזָּה אוֹתָהּ אָהַבְתִּי / וְשִׁירֶיהָ מָצְאוּ חֵן בְּעֵינַי / וְשַׂמְתִּי בְלִבִּי לְשַׁנֵּס מָתְנַי / וּלְעוֹרֵר רַעְיוֹנַי / לְרֶגֶל הַמְּלָאכָה אֲשֶׁר לְפָנַי / וּלְחַבֵּר שִׁירִים עַל אַהֲבָתָהּ אוּלַי תִּשָּׂא פָנָי / וְגַם אַתָּה הִכּוֹן וְהָכֵן לְךָ שִׁירִים צְרוּפִים בַּעֲלִיל הַיֹּפִי / וּמְזֻקָּקִים שִׁבְעָתַיִּם מֵאֵין דֹּפִי / יִהְיוּ שְׁקוּלִים בְּמֹאזְנַיִם / נֶחְמָדִים לְהַשְׂכִּיל וְתַּאֲוָה הֵם לָעֵינָיִם / יְבַקְּעוּ לֶב־הַגְּבִירָה לִשְׁנָיִם /וּנְגַלֶּה אֵלֶיהָ מַצְפּוּן לִבֵּנוּ / וְאֵשׁ הַחֵשֶׁק הַטָּמוּן בְּחֻבֵּנוּ / אוּלַי תָּקֵּל מֵעָצְבֵּנוּ /</p>

<p>אָז אָמַרְתִּי אֶל הַשָּׂר שִׂים לַדֶּרֶך פְּעָמֶיךָ / וְהַט שָׁמֶיךָ / וְהוֹצֵא פְנִינֶיךָ וּלְשָׁמֶיךָ / וְגִנְזֵי בְרוֹמֶיךָ / מִבֵּין אֲסָמֶיךָ / וְאַחֲרֶיךָ לְבָבִי בַעֲמָמֶיךָ / וְעַל הָרֵי הַצְּבִיָּה תָּרִים נִסֶּיךָ /כְּעַמִּי כְעַמֶּךָ כְּסוּסַי כְּסוּסֶיךָ /</p>

<p>אָז קַמְנוּ וְהָלַכְנוּ אֶל בֵּית הַצְּבִיָּה הַיָּפָה / פּוֹרִיָּה וַעֲנֵפָה / לֶאֱרוֹת יַעְרַת דִּבְשָהּ וְצוּפָהּ / וּמְצָאנוּהָ בְעַד הַחַלּוֹן נִשְׁקָפָה / תַּחְפִּיר הַשֶּׁמֶש בְּצֵאתוֹ / וּמֵאֵן הַשֶָּׁמֶש לְהַרְאוֹת בְּפָנֶיהָ יִפְעַתוֹ / וּבַעֲלָהּ חֶרְפַּת אָדָם וּבְזוּי עָם / הָיָה נִצָּב עַל אֵם הַדֶּרֶך כְּאִישׁ נִפְעָם / וְעִמָּהּ דִּבְרֵי רִיבוֹת מְדַבֵּר / אָבֵל וַחֲפוּי רֹאשׁ כְּאִישׁ אָבִיו מְקַבֵּר/</p>

<p>וָאֹמַר אֶל הַשָּׂר אָרוּר הָאִישׁ אֲשֶׁר זֶה הַחִבּוּר חִבֵּר / זֶה הוּא בַעַל הַיָּפָה פֶתַע יִשָּׁבֵר / וְעַתָּה חֲיָלִים נְגַבֵּר / וְדַלְתוֹת נְחוּשָׁה נְשַׁבֵּר / וְעָרֹם נַעֲרִים / וְנַעֲשֶׂה עַצְמֵנוּ כְּמִתְנַכְּרַים / וּכְאִלּוּ לֹא נַכִּירֵהוּ נִהְיֶה / מֵאֹדוֹת הַגְּבִירָה בְפָנָיו מְדַבְּרִים / וְנַחְשְׁבֵהוּ לְחֹשֶׁק / וּלְאִישׁ אֵשֶׁת אֲחֵרִים גּוֹזֵל וְעוֹשֵׁק / וּנְאַשְרֵהוּ אֲשֶׁר יַחְשֹׁק גְּבִירָה כָזֹאת/ וּנְדַבֵּר לְפָנָיו דִּבְרֵי חֵשֶׁק בַּחֲרוּזוֹת / וְנַעֲשֶׂה אֶל הַגְּבִירָה רְמִיזוֹת / לִרְאוֹת אִם הוּא כוֹסֶה קָלוֹן אוֹ יַעֲנֶה עַזּוֹת /</p>

<p>וַיֹאמֶר הַשָּׂר עֵת לְנַסּוֹת / טוֹב הַדָּבָר אֲשֶׁר דִּבַּרְתָּ לַעֲשׂוֹת /</p>

<p>וַיְהִי כַּאֲשֶׁר קָרַבְנוּ אֲלֵיהֶם וַיֹאמֶר הַשָֹּר שָׁלוֹם לְשַׁר הַחֹשְקִים / וְשָׁלוֹם לְשׁוֹשַָנַּת הָעֲמָקִים /</p>

<p>וַתִּשְׂחַק הַגְּבִירָה וַתֹּאמַר / וַעֲלֵיכֶם שָׁלוֹם הַחֹשְקִים הַחֲשׁוּקִים / אֲשֶׁר בְּלֵב הַיְּעֵלוֹת חֲקוּקִים /</p>

<p>וַיַּעַן בַּעַל הָאִשָּׁה הַנִּרְצָחָה / אַחֲרֵי אֲשֶׁר הִתְאַנַּחַ מִלִּבּוֹ אֲנָחָה / וַיֹּאמַר רָאִיתִי הַיּוֹם כִּי חֲשַׁבְתּוּנִי לְחֹשֵׁק / וּלְאֵשֶׁת אֲחֵרִים גּוֹזֵל וְעוֹשֵׁק / אֵינֶנִּי כַאֲשֶׁר חֲשַׁבְתּוּנִי / וְזֶה לִי הָאוֹת כִּי לֹא הִכַּרְתּוּנִי/</p>

<p>וַיֹאמֶר הַשָּׂר אַל תֶּחֱרַד הַדּוֹד וְאַל תִּשֹּׁם / יְדַעְנוּךָ לְחֹשֶׁק מִתְּמוֹל שִׁלְשֹׁם / וְאֵין לִתְּמֹהַּ אִם חָשַׁקְתָּ בִּמְלֶכֶת הַשָׁמַיִם / כִּי גַּם אֲנַחְנוּ חֲשַׁקְנוּהָ לֹא יוֹם אֶחָד וְלֹא יוֹמָיִם / וְלוּלֵא הִתְמַהְמָהנוּ כִּי אַתָּה שַׁבְנוּ זֶה פַּעֲמַיִם / וְעַתָּה הִנֵּה אֲנַחְנוּ פֹה שְׁלֹשָׁה חֹשְׁקִים / בִּכְנַף הַיְּעֵלָה מַחֲזִיקִים / בָּזֹאת נִבָּחֵן / אִם בְּעֵיֵני הַצְּבִיָּה נִמְצָא חֵן / יְחַבֵּר כָּל אֶחָד מִמֶּנּוּ עַל חֵשֶׁק הַגְּבִירָה שִׁיר נֶחְמָד / אֲשֶׁר כָּל הַבָּא אֵלַי וְעָמָד / וְהָיָה הָאִישׁ אֲשֶׁר יִהְיֶה שִׁירוֹ כָלִיל בְּיָפְיוֹ וּבַהֲדָרוֹ / נַנִּיחַ לוֹ הַגְּבִירָה / כִּי לוֹ מִשְׁפַּט הַבְּכוֹרָה / וַאֲנִי אָשִׂים פָּנַי בָּרִאשׁוֹנָה לְהַלֵּל יִפְעָתָהּ / אוּלַי יִישָׁר בְּעֵינֶיהָ וְאֶשְׁכּוֹן עַל הָרֶיהָ וְעַל גִּבְעָתָהּ /
<br><br />
וַיִּשָּׂא מְשָׁלוֹ וָיֹאמַר
<br><br />
לֹא הֶאֱמַנְתִּי אוֹמְרִים לִי אֶמֶשׁ</p>

<p>יֵש יַעֲלָה תִּלְעַג עֲלֵי יָרֵחַ</p>

<p>עַד אֶחֱזֶה הָאוֹמְרָה לַשֶּׁמֶשׁ</p>

<p>עֵת יַעֲלֶה מִזְרָח עֲלֵה קֵרֵחַ.
<br><br />
וַיְהִי בְּהַשְׁלִימוֹ הַשִּׁירָה / וַיֹאמַר הִנֵּה הִלַּלְתִּי הַגְּבִירָה הַהֲדוּרָה / וְעַתָּה יּאמַר כָּל אֶחָד מִכֶּם שִׁירוֹ / וְנִרְאֶה לְמִי תִפְאֶרֶת הַשִּׁיר וַהֲדָרוֹ / וָאַעַן וָאֹמַר חַי אָנִי אִם בְּשִׁיר נְרַצֵּה הַגְּבִירָה קָרוֹב צִדְקִי / אֶעֱנֶה אַף אֲנִי חֶלְקִי / כִּי גַם לִי שִׁירִים כַּבְּרָקִים יְרוֹצֵצוּ / וּכְעֵין נְחֹשֶׁת קָלָל יְנוֹצֵצוּ / וְלִבּוֹת הָאֶבֶן בִּנְקַלָּה יְפוֹצֵצוּ /
<br><br />
וָאֶשָׂא מְשָׁלִי וָאֹמַר:
<br><br />
עָפְרָה תַשְׁקִיף מִן הָאֶשְׁנָב</p>

<p>וּבְעֵינֶיהָ יוֹנָה אוֹ תוֹר</p>

<p>לִבִּי תַצִּיב כַּמַּטָּרָה</p>

<p>תַּרְעִישׁ סִפָּיו הַךְ הַכַּפְתּוֹר</p>

<p>כָּעֵת חִצָּהּ תוֹרֶה צִדָּהּ</p>

<p>תֹּאמַר תִּשְׁמַע הַחְלוֹם לִפְתוֹר.
<br><br />
וַיְהִי בְּהַשְׁלִימִי הַשִּׁירָה / וָאֹמַר אֶל בַּעַל הַגְּבִירָה / אֱמֹר נָא הַחֹשֵׁק גַּם אַתָּה שִׁירָךְ / הִשָּמֵר וְהַשְׁקֵט אַל תִּירָא וּלְבָבְךָ אַל יֵרַךְ / כִּי אִם תִּגְבַּר יָדְךָ עָלֵינוּ בַּשִּׁירָה / נַנִּיחַ לְךָ חֵשֶׁק הַגְּבִירָה/</p>

<p>וַיֹאמֶר הָאִישׁ חַיֵיכֶם הַחֹשְׁקִים הַנְּעִימִים / בּוֹקֵר אָנֹכִי וּבוֹלֵס שִׁקְמִים / אֵינֵנִּי חֹשֵׁק וְלֹא בֶן חֹשֵׁק / וְלֹא אֵשֶׁת אֲחֵרִים גּוֹזֵל וְעוֹשֵׁק / אָמְנָם דְּבַר סֵתֶר הָיָה לִי אֶל הַגְּבִירָה / וְחָלִילָה לִי מִדְּבַר חֵשֶׁק וְדִבּוּר סָרָה / כִּי הַחֵשֶׁק גִּנּוּהוּ הַחֲכָמִים וְאָמְרוּ בַעֲדוֹ שֶׁהוּא מַפְתֵּחַ כָּל הָאֲשָׁמִים / וְרֶסֶן מַתְעֶה עַל לֶחְיֵי עַמִּים / וּלִבְעָלָיו לְשׁוֹן סֵתֶר וּפָנִים נִזְעָמִים / וְהַדּוֹרְכִים דַּרְכּוֹ יֵלְכוּ קְדוֹרַנִּית /יְגַלּוּ עֶרְוַת אֲבִיהֶם וּפְנֵיהֶם אֲחוֹרַנִּית / וְהִיא הַגְּדוֹלָה שֶׁבַּמַּחֲלוֹת וְנִקְרָאָה מַחֲלָה רוּחָנִית / וְשֹׁרְשָהּ בַּמֹּחַ נִטַּעַת / וְהִיא מִכּוֹס הַתַּרְעֵלָה קֻבַּעַת / אֵין טוֹב בְּדַעַת לַחֲשׁוֹק אָכֵן טוֹב לַחֲשׁוֹק בַּדָּעַת /
<br><br />
וְאָמַר הַמְּשׁוֹרֵר:
<br><br />
הַחֵשֶׁק מַחְלָה רוּחָנִית</p>

<p>שֹׁרְשָׁהּ בַּמֹּחַ נִטָּעַת</p>

<p>אֵין טוֹב לָךְ בְּדַעַת לַחְשׁוֹק</p>

<p>אָכֵן טוֹב לַחְשׁוֹק בַּדַָעַת.
<br><br />
וָיֹאמֶר הַשָּׂר וְלָמָּה תַּעְלִים / חִשְׁקְךָ זַרְזִיר מָתְנַיִם / וְאַתָּה חֹשֵׁק מִמֶּנוּ פִי שְׁנַיִם / וּמִי לֹא יַחְשֹׁוק הַבַּת יְרוּשָׁלַיִם / אֲשֶׁר גָּזְלָה נוֹגַהּ וָצֶדֶק מִבֵּין כּוֹכְבֵי הַשָׁמַיִם / וְהָיוּ בָּהּ לְעֵינָיִם / וְזֶה כַמָּה עָמַדְתִּי מִשְׁתָּאֶה / מִמַּרְאֵה עֵינַי אֲשֶׁר בָּהּ אֶרְאֶה / כִּי אַבִּיט הַשָּׁמַיִם וְהִנֵּה נוֹגַהּ וָצֶדֶק אֵינָם / לֹא יָדַעְתִּי אִם גָלוּ בַעֲוֹנָם / וְשָׁאַלְתִּי הוֹבְרֵי שָׁמַיִם אִם יֵדְעוּ מֵאֹדוֹתָם / וַיֹּאמְרוּ כִּי בִּפְנֵי הַגְּבִירָה רָאוּ אוֹתָם / מְפֻתָּחוֹת פִּתּוּחֵי חוֹתָם / וּמִשְׁבְּצוֹת זָהָב בְּמִלֻּאוֹתָם /
<br><br />
וַיִּשַׂא מְשָלוֹ וַיֹאמַר:
<br><br />
אֶפְקֹד צְבָא מָרוֹם וְאֶרְאֶה כִּי</p>

<p>נִפְקַד מְקוֹם צֶדֶק וְאֹור נֹגַהּ</p>

<p>וָאֶשְׁאֲלָה כָּל הוֹבְרֵי שַׁחַק</p>

<p>מִי זֶה וְאֵיזֶה הוּא אֲשֶׁר שָׁגָה</p>

<p>לִגְנֹב כְּהַיּוֹם כֹּכְבֵי מָרוֹם</p>

<p>וּלְהַעֲמִיד אָרָץ עֲלֵי תוּגָה</p>

<p>וַיֹאמְרוּ לִי דוֹד שְׁאֵלָתָךְ</p>

<p>לִמְאֹד חֲקַרְנוּהָ לְהַשִׂיגָהּ</p>

<p>לֹא נֶעֶדְּרוּ צֶדֶק וְנֹגַהּ כִּי</p>

<p>עַל חוּג אֲדָמָה זָהֳרָם יִגַהּ</p>

<p>אַך יָרְדּו הֵמָּה וְשָׁכְנוּ רֹאשׁ</p>

<p>עָפְרָהּ בְּשׁוֹשַׁן הוֹד וְנוֹי סוּגָהּ</p>

<p>שוּר עֵין יְמִינָהּ תֶּחֱזֶה צֶדֶק</p>

<p>שוּר עֵין שְׂמֹאלָהּ תֶחֱזֶה נֹגַהּ.
<br><br />
וְהָיָה כַאֲשֶׁר הִשְׁלִים הַשָּׂר שִׁירָיו / בָּאתִּי אַחֲרָיו וּמִלֵּאתִי אֶת דְּבָרָיו / וָאֹמְרָה חַיֵיכֶם הַחֹשְׁקִים גַּם אֲנִי כָּכֶם אֲדַבֵּר / וּדְבַר חֵשֶׁק עַל אַהֲבַת הַגְּבִירָה אֲחַבֵּר / כִּי הַגְּבִירָה יְדִידוּת נַפְשִׁי / וְאָשִׂים חֵשֶׁק אַהֲבָתָהּ /
עֲטֶרֶת לְרֹאשִׁי / וְלוּ תִהְיֶה שְׂמֹאלִי תַּחַת לְרֹאשָׁהּ / וּבִימִינִי אֲחַבְּקֶנָּהּ וְתִהְיֶה נַפְשִׁי קְשׁוּרָה בְנַפְשָׁהּ / תִּהְיֶה לִי כָּל הַנְּעִימוּת לְמֹורָשָׁה / אִינַק וְאֶשְׂבַּע מִשֹּׁד תַּנְחוּמֶיהָ / וְאֶלְחַם בְּמַנְעַמֶּיהָ / וָאָאֳרֶה מוֹרָהּ וּבְשָׂמֶיהָ / וְאִם גַּנָּבִים יְבוֹאוּנִי וְשׁוֹדְדֵי לַיְלָה לָרִיק לֹא יִגָעוּ / יִגְנְבוּ דַּיָּם וְיִשְׂבָּעוּ / וְלֹא אֹמַר סוּרוּ סוּרוּ אַל תִּגָּעוּ /
<br></p>
</blockquote>

<blockquote>
<p>וָאֶשָּׂא מְשָלִי וָאֹמַר:
<br><br />
לוּ יַד שְׂמֹאלִי תִּהְיֶה תַחַת</p>

<p>רֹאשֵׁךְ צְבִיַת חֵן וּפִי אֶל דַּד</p>

<p>אִינַק וְאִם שׁוֹדֵד יְבוֹאֵנִי</p>

<p>לֹא אֹמְרָה כִּי אָהֳלִי שֻׁדָּד.
<br><br />
וַיְהִי כְּהַשְׁלִימִי הַשִּׁירָה / וַיִחַר אַף בַּעַל הַגְּבִירָה / וַיֹאמַר אוֹי לָכֶם שְׂעִירֵי עִזִּים / אֲנָשִׁים רֵיקִים וּפוֹחֲזִים / וְשׁוֹכְבִים וְחוֹזִים / אֲשֶׁר אָרְחוֹתֵיהֶם עִקְּשִׁים וּבְמַעַגְּלוֹתֵיהֶם נְלוֹזִים / רוֹאֶה אֲנִי אֶת פְּנֵיכֶם לַחְשׁוֹק נֶחְפָּזִים / וְדַרְכֵי הַנְּדִיבוּת בּוֹזִים / כְּאִלּוּ לֹא עָמְדוּ אֲבוֹתֵיכֶם עַל הַר גְּרִיזִים / הֲלֹא יְדַעְתֶּם כִּי לַגְּבִירָה גּוֹאֲלִים וְאַחִים / וְהִיא כְשׁוֹשַֹנָּה בֵּין הַחוֹחִים / וְאֵיך תֶּחֱזוּ לָהּ מַשְׂאוֹת שָׁוא וּמַדּוּחִים / וְלָהּ בַּעַל חוֹתַם תָּכְנִית / וְאִישׁ יִגַּע בָּהֶם יִמְצָא בַּרְזֶל וְעֵץ חֲנִית / יַחַרְשׁוּ עַל גַּב הַחֹשְׁקִים וְיַאֲרִיכוּ מַעֲנִית / וְיָשִׁיבוּ צֵל הַמַּעֲלוֹת אֲחוֹרַנִּית / וּמַה לָּכֶם לְרַחַם רַחֲמָתָיִם / וְהָעַזּוּת עַל פְּנֵיכֶם כְּאַמָּתָיִם / שׁוּבוּ לְאָהֳלֵיכֶם וְתִשְׁכְּבוּן בֵּין שְׁפַתָּיִם / אָמַרְתִּי אַךְ דְּבַר שְׂפָתָיִם / וּמַדּוּעַ נִגַּשְׂתֶּם אֶל הַחוֹמָה/ וְעַתָּה עֵצָה וּגְבוּרָה לַמִִּלְחָמָה / וּמִן הַתֵּמַהּ עֲלֵיכֶם בְּנֵי עוֹנְנָה / כִּי יַחְשְׁבוּ אֶתְכֶם הָרוֹאִים לְאַנְשֵׁי שֵׂכֶל וּתְבוּנָה / וְאֵיךְ תִּתְפַּתּוּ אַחֲרֵי אִשָּׁה תֵרָאֶה יָפָה כַלְּבָנָה / וְעַל דֶּרֶך הָאֱמֶת תִּשְׁכֹּן עָלֶיהָ עֲנָנָה / הֲלֹא הֻגַּד מֵרֹאש לָכֶם כִּי בְּלִבְנַת הַיְּעֵלָה אֵין לִבְטֹחַ / כִּי כַמָּה שְֹחוֹרוֹת שָׁבוּ לְבָנוֹת אַחֲרֵי הִטֹּחַ / וְהֵם לִמְצוֹדִים וַחֲרָמִים מִשְׁטוֹחַ /
<br><br />
וְאָמַר הַמְּשׁוֹרֵר:
<br><br />
דּוֹדִים בְּלִבְנַת יַעֲלָה אִם לֹא</p>

<p>יְדַעְתּוּהָ תְמוֹל אַל תִּבְטָחוּ בָטֹחַ</p>

<p>כִּי רָאֲתָה עֵינִי שְׁחוֹרָה מִ-</p>

<p>שְּׁחוֹר שָׁבָה לְבָנָה אַחֲרֵי הִטֹּחַ.</p>

<p>אֲשֶׁר עוֹד רָאִיתִי בְמַחֲשָבִי / וְנָתוֹן אֶל לִבִּי / כִּי כַמָּה מִן הַכְּעוּרוֹת הָיוּ לְאַדְמַת דֹמֶן / יְיַפֶּה אוֹתָם הַשֹּׁמֶן / וְתַחַת הֱיוֹתָם מֵרוּחַ קָדִים שְׁדוּפוֹת / וּשְׁפָחוֹת חֲרוּפוֹת / תֵּחָשַׁבְנָה בְעֵת יַשְׁמִינוּ מִן הַיָּפוֹת / וְתִהְיֵיןָ כַאֲרָיוֹת טוֹרְפוֹת / וַעֲפַר אֶרֶץ בְּרֹאש הַחֹשְׁקִים שׁוֹאֲפוֹת / וְאָמַר אֶחָד מֵאַנְשֵׁי הַמּוֹעֵצָה / בְּדֶרֶך מָשָׁל וּמְלִיצָה / כִּי בְּלֶכֶת אָנֶה וֶאָנָה אֲרִיסְטוֹ מָצָא הַשֹּׁמֶן מִתְהַלֵּך</p>

<p>לְאִטּוֹ / וַיִשְׁאָלֵהוּ לָדַעַת מִשְׁפָּטוֹ / וַיַעַן כִּי כֹה מֶבָּטוֹ/לְיַפּוֹת הַכְּעוּרוֹת / וּלְהַלְבִּין הַשְּׁחוֹרוֹת / וְכַאֲשֶׁר יַחְשְׁבוּ הַחֹשְקִים כִּי חָשְׁקוּ צוּרוֹת הֲדוּרוֹת / אָז הֵם רוֹכְבֵי אֲתוֹנוֹת צְחוֹרוֹת /
<br><br />
וְאָמַר בְּשִׁירוֹ:
<br><br />
תְּמוֹל שִׁלְשׁוֹם שְֹמָנִים וַחֲלָבִים</p>

<p>פְּגַשְׁתִּימוֹ בְנַחַל הַבְּשׂוֹרוֹת</p>

<p>שְׁאַלְתִּימוֹ יְדִידִים אַל פְּשַׁטְתֶּם</p>

<p>הֱשִׁיבוּנִי לְקַשֵּׁט הַכְּעוּרוֹת.
<br><br />
וְיֵש לְכָל חָכָם לֵב לְהִנָּצֵל מֵעָרְמָתָן / וּלְהוֹשִׁיב קַשְׁתּוֹ בְּאֵיתָן / פֶּן חֲמַס הַנָּשִׁים יְכַסֵּם וְשֹׁד בְּהֵמוֹת יְחִיתָן / כִּי חַמָּתָן מְרֻבָּה מִצִּלָּתָן / וּכְבָר אָמְרוּ הַחֲכָמִים / וְגָלוּי לְכָל הָעַמִּים / כִּי הָאִשָּׁה מְצוֹדִים וַחֲרָמִים / וְהִיא סִבַּת כָּל מְרִי נֶפֶשׁ וְאֵיבָה וּמְרִיבָה / וְלַמָּוֶת וּלְכָל תְּלָאָה עִלָּה וְסִבָּה / טוֹב לִפְנֵי הָאֱלֹהִים יִמָּלֵט מִמֶּנָּהּ וְחוֹטֵא יִלָּכֵד בָּהּ / וְאָמַר הֶחָכָם הָאִשָּׁה סִבַּת כָּל רָע לְמִגָדוֹל וְעַד קָטָן / וְהִיא מְצוּדָה פֵּרֵש אוֹתָהּ הַשָּׂטָן /
<br><br />
וְאָמַר הַמְּשׁוֹרֵר:
<br><br />
מוֹצֵא אָנִי מַר מִמָּוֶת</p>

<p>הַנָּשִׁים הוֹבִישׁ מַבָּטָן</p>

<p>נַחְנוּ צֵידָהּ הֵם כִּמְצוּדָה</p>

<p>פֵּרֵשׁ אוֹתָהּ יַד הַשָּׂטָן.
<br><br />
וְלָכֵן הַיָּרֵא אֶת דְּבַר אֲדֹנָי מֵעֲבָדָיו / וְיִפְחַד מֵאֳשּׁוֹ וְלַפִּידָיו / יִשָּׁמֵר מֵחִצֵּי עֵינֶיהָ / וְיֶעֱצַם עֵינָיו מֵרְאוֹת פָּנֶיהָ / וְאִם יַבְהִילוּהוּ אוּרֶיהָ וְתֻמֶּיהָ / יַהֲפֹך אוֹתָהּ וְיִתְגַּלּוּ אֵלָיו מוּמֶיהָ /
<br><br />
וְאָמַר הַמְּשׁוֹרֵר:
<br><br />
חֵמָה וָקֶצֶף אַף צְבִי הַחֵן שְׁפֹךְ</p>

<p>עַל יַעֲלָה וּגְעַר בְּמַנְעַמֶּיהָ</p>

<p>אִם לִבְּךָ יִטֶּה עֲלֵי חִנָּהּ הֲפֹךְ</p>

<p>אוֹתָה וְיִתְגַּלּוּ לְךָ מוּמֶיהָ.
<br><br />
וְכַמָּה מִן הַחֲכָמִים הַמְּחֻכָּמִים / וּמִזֶּרַע הַמְּלוּכָה וּמִן הַפַּרְתְּמִים / אֲשֶׁר הָיוּ עַל לוּחַ לֵב הַזְּמָן חוֹתָם / וְהַחֵשֶַׁק עָצַם רְאוֹתָם / עַד טַח מֵרְאוֹת עֵינֵיהֶם מֵהַשְׂכִּיל לִבּוֹתָם / וְלֹא הֵבִינוּ לְאַחֲרִיתָם / וַיָּמִירוּ בְקָלוֹן אֶת כְּבוֹדָם / וּמִשְׁנֶה קֶצֶף לָקְחוּ בְיָדָם / וְהִנִּיחוּ עַל קֶרֶן הַצְּבִי צְבִי אֲשֶׁר מֵאַיִן לְיֵש הָעֳלָם / וּבְאַהֲבָתוֹ וּבְחֶמְלָתוֹ הוּא גְאָלָם / וַיְנַטְּלֵם וַיְנַשְּׂאֵם כָּל יְמֵי עוֹלָם / רוֹכְבֵי אֲתוֹנוֹת צְחוֹרוֹת הָיוּ לָמוֹ לְבָרוֹת / וְנָסְעוּ בְסִבָּתָם מֵהַר שֶׁפֶר וּמֵחֲצֵרוֹת / וַיַּחֲנוּ בְקִבְרוֹת הַתַּאֲוָה וּבְמוֹסֵרוֹת / וְאָמַר אֶחָד בְּשִׁירוֹ / בִּרְאוֹתוֹ כִּי הַחֵשֶׁק בְּמַאֲסָרוֹ אֲסָרוֹ /</p>
</blockquote>

<blockquote>
<p>אֲנִי בֶּן חֲכָמִים וּמֵבִין עֲלוּמִים</p>

<p>וּבֵן גּוּר אֲרָיוֹת וְאִמִּי לְבִיָּה</p>

<p>וְהֵשַע וְעִצֵּם מְאוֹרֵי לְבָבִי</p>

<p>לְבִלְתִּי רְאוֹת הוֹד צְבִי יָהּ צְבִיָה.
<br><br />
וְאָמַר חָכָם אֶחָד שְׁאֵלוּהוּ אַנְשֵׁי עֲדָתוֹ / עַל אֹדוֹת חָכְמָתוֹ / וּמַעֲשֶׂה תָקְפּוֹ וּגְבוּרָתוֹ / דְּעוּ אֵפוֹא אַחַי / כִּי סִבַּת חָכְמָתִי וְעִלַּת שְׁבָחַי / וַאֲשֶׁר הַחֲכָמִים יֲשְׁקְדוּ עַל דַּלְתוֹתַי / לִשְׁמוֹר מְזּוזוּת פְּתָחַי / וַתְּהִי לָהֶם לְאַזְכָּרָה רֵיחַ נִיחוֹחָי / וְהָיָה כָּל הַנָּשׁוּךְ וְרָאָה אוֹתִי וָחָי / הוּא תַּחַת הֱיוֹת אִישׁ חֹשֵׁק לְנֶגְדּוֹ הַצְּבִיָה מַעֲמִיד / שִׁוִּיתִי אֲדֹנָי לְנֶגְדִּי תָמִיד /
<br><br />
וַיִּשָּׂא מְשָלוֹ וַיֹּאמַר:
<br><br />
לְשֹׁאֵל בְּמָה נַעֲלֵיתָ עֲדֵי כָל</p>

<p>נְשׁוּךְ הַזְּמָן יֶחֱזֶךָ וְהָיָה</p>

<p>עֲנִיתִיו תְּמוּרַת לְהַצִּיב לְנֶגְדִּי</p>

<p>רְאוּת מִן צְבִיָה הֲצִיבִי צְבִי יָהּ.
<br><br />
וְאֵין לִתְמֹהַּ אִם הָאִישׁ יֶחְסַר הוֹדוֹ וְיִפְעָתוֹ / וְיִהְיֶה רוּחַ אֱלֹהִים רָעָה מַבְעִיתוֹ / בְּהִתְחַבְּרוֹ עִם הָאִשָּׁה לְרָעָתוֹ / וּשְׁחִין אֲבַעְבֻּעוֹת עָלָיו פּוֹרֵחַ / וִיהִי מִכְּאֵב לִבּוֹ מַר צוֹרֵחַ / כִּי הִנֵּה הַשֶּׁמֶש הַזּוֹרֵחַ/ הַגָּדוֹל עַל כָּל צְבָא הַשָּׁמַיִם בְהֶכְרֵחַ / לֹא יִלְקֶה רַק בְּהִתְחַבְּרוֹ עִם הַיָּרֵחַ /
<br><br />
וְאָמַר הַמְּשׁוֹרֵר:
<br><br />
אַל תִּתְמַהּ עַל אִישׁ דּוּדָאֵי</p>

<p>חִשְׁקוֹ כַּיּוֹם נָתְנוּ רֵיחַ</p>

<p>אִם עֵת יִתְחַבֵּר עִם עָפְרָה</p>

<p>זִיו הוֹדוֹ מֶנּוּ בוֹרֵחַ</p>

<p>לֹא יִלְקֶה הַשֶּׁמֶש רַק עֵת</p>

<p>יִתְחַבֵּר עִם הַיָּרֵחַ.
<br><br />
וְלָכֵן חִדְּלוּ לָכֶם מִן הַחֵשֶׁק אֲשֶׁר מִפִּיכֶם יוֹצֵא וָשָׁב / כִּי בַמֶּה הוּא נֶחְשָׁב / וּתְנּוּ לָכֶם מַרְגּוֹעַ וָנֹפֶשׁ / וְלִבְשׁוּ לָכֶם מֲן הַשֵּׂכֶל בִּגְדֵי חֹפֶשׁ / פֶּן יִפְגְּעוּ בָכֶם אֲנָשִׁים מָרֵי נָפֶשׁ / וַאֲסֲפְתֶּם אֶת נַפְשְׁכֶם / וְנֶפֶשׁ בֵּית אֲבִיכֶם /</p>

<p>וַיֹאמֶר הַשָּׂר הֲזֹאת חָשַׁבְתָּ לְמִשְׁפָּט עָלֵינוּ / לְיָרְאֵנוּ וּלְהַבְהִילֵנוּ / בַּאֲמָרְךָ כִּי יֵשׁ לַגְּבִירָה בַּעַל חוֹתָם תָּכְנִית / חַי אָנִי הִנְנִי מִתְנַדֵּב לִגְזֹל מִיָּדוֹ הַחֲנִית / וְיֵּלֵך מִפָּנַי קְדוֹרַנִּית / וְגַם לַגְּבִירָה אַחִים שִׁבְעָה / אֶרְדֹּף אוֹתָם מַהֵר אֶל הַר וּמִגִּבְעָה אֶל גִּבְעָה / וָאֶקַּח לִי הַגְּבִירָה עַל אַפָּם וְעַל חֲמָתָם / וַאֲשִׂימֶנָּה עַל לִבִּי חוּתָם / וּבְּחֵפֶץ גָּדוֹל הָיִיתִי בַּעֲלָהּ מַכִּיר / כִּי הָיִיתִי מַכֶּה אוֹתוֹ בַחֲנִית וּבַקּיִר / אוֹ חִצַּי מִדָּמוֹ אַשְׁכִּיר /</p>

<p>וַיִּפֶן הַשָּׂר אֶל הַגְּבִירָה / וַיֹּאמַר הִנְנִי נִשְׁבָּע בְּאַהֲבָתֵךְ הַיְּקָרָה / וּבְיִפְעָתֵךְ הַטְּהוֹרָה / וּבְנֹגַהּ זַרְחֵךְ הַנָּטוּי עַל רָאשֵׁי הַחֹשְקִים כְּעֵין הַקֶּרַח הַנּוֹרָא / וּבְעֵינַיִךְ אֲשֶׁר כַּבְּרָקִים יָהֲלוֹכוּ / וּבְגַבּוֹתָם אֲשֶׁר קַשְׁתוֹתָם יִדְרוֹכוּ / וְלִבּוֹת הַחֹשְׁקִים יִמְשׁוֹכוּ /כִּי לֹא אֶפָּרֵד מִמֶּךְ עַד אֲשֶׁר אֶל חֲדַר הוֹרָתֵךְ תְּבִיאִינִי / אוֹ בַּעֲלֵךְ חוֹתָם תָּכְנִית תַּרְאִינִי /</p>

<p>וַתִּצְחַק הַגְּבִירָה וַתֹּאמַר חַיֶּיךָ הַשָּׂר אִם תִּרְאֶנּוּ תִּתְחָרֵט / כִּי הוּא אִישׁ צָרוּעַ וְרֹאשׁוֹ יִמָּרֵט / וְכָל עוֹמְסָיו שָׂרוֹט יִשָּׂרֵט /וְהוּא נִתְעָב וְנֶאֱלָח / כְּעוֹף נוֹדֵד קֵן מְשֻׁלָּח / חֵץ כְּבֵדוֹ יִפְלַחַ / וְאִם תַּחְפֹּץ לָדַעַת אֵיךְ נָסַעְתִּי מִיָּטְבָתָה אֶל אֶדְרֶעִי / הוּא הָאִישׁ הַמְּדַבֵּר עִמָּכֶם זֶה דּוֹדִי וְזֶה רֵעִי /</p>

<p>וַיִּקְצֹף הָאִישׁ עַל הַגְּבִירָה / וַחֲמַתוֹ בוֹ בָעֲרָה / וַיֹּאמַר אִי פָרָה סוֹרֵרָה / אֵשֶׁת כְּסִילּות וְאֵשֶׁת מֶרִי / אֲשֶׁר תֵּלְכִי עִמִּי קֶרִי / כְּדַבֵּר אַחַת הַנְּבָלוֹת תְּדַבֵּרִי / יַכֵּךְ אֲדֹנָי בִּשְׁחִין רָע וְלֹא יָמִישׁ מֵעֲשׂוֹת פֶּרִי / אִמְרִי נָא עוֹנְנָה מֶה חָזִית / כַּאֲשֶׁר קָדְשִׁי בָזִית / וְאָהַבְתְּ מִשְׁכָּבָם יָד חָזִית / חַי אָנִי כִּי לוּלֵא אֲשֶׁר עָלָה עַל פְּרִי הֲדָרֵךְ חֲזָזִית / וְאַחֲרֵי מַרְאֵה עֵינַיִךְ הִתְפַּתִּית / אָבִיךְ אֱמוֹרִי וְאִמֵּך חִתִּית / אָז רָאִית צוּרָתִי הָאֲמִיתִית /
<br><br />
וַיִּשָּׂא מְשָלוֹ וַיֹּאמַר:
<br><br />
בָּזִית צוּרָתִי שִׁית זֹונָה</p>

<p>מַרְאֵה עֵינַיִךְ הִתְפַּתִּית</p>

<p>לוּלֵי כִּעוּר צוּרָתֵךְ אָז</p>

<p>רָאִית צוּרָתִי הָאֲמִתִּית.
<br><br />
וַיֹּאמֶר הַשָּׂר וְהוּא מַבִּיט אֶל הַגְּבִירָה /אֲשֶׁר נַפְשׁוֹ בְנַפְשָׁהּ קְשׁוּרָה/ אִי צוּרָה נְעִימָה וַהֲדוּרָה / זֶה הוּא אֲשֶׁר קוֹרֵא עָצְמוֹ חוֹתַם תָּכְנִית / אֲשֶׁר פָּנָיו כִּפְנֵי הַתַּעֲנִית / וְעַל גַּבֵּךְ יַחֲרֹשׁ וְיַאֲרִיךְ מַעֲנִית / אִי הֵילֵל בֶּן שָׁחַר אֵיךְ נָפַלְתָּ מִשָׁמַיִם/ וַתִּהְיִי לְאִישׁ כְּמַר מִדְּלִי וּכְשַׁחַק מֹאזְנַיִם / חַי אָנִי לוּ הָיִית דַּלְתִּי דּוֹפֶקֶת / וְעַל דֹּדַי מִתְרַפֶּקֶת / אָז נוֹדַע לָךְ כִּי בְהֵמָה עַל צוּרַת אִישׁ אַתְּ חוֹבֶקֶת /
<br><br />
וַיִּשָּׂא מְשָׁלוֹ וַיֹּאמַר:
<br><br />
אֶת מִי תַחְבֹּקִי עָפְרַת חֵן</p>

<p>עַל מִי זֶה אַתְּ מִתְרַפֶּקֶת</p>

<p>לוּ הָיִית לִי נוֹדַע לָךְ כִּי</p>

<p>כָּעֵת &#8220;חַיָּה&#8221; אַתְּ חוֹבֶקֶת.
<br><br />
וַיְהִי כְּהַשְׁלִימוֹ הַשִּׁירָה / חֲמָתוֹ בוֹ בָּעֲרָה / וַיִּצְעַק צְעָקָה גְדוֹלָה וּמָרָה /וְנָהָה נְהִי וְנִהְיָּה / אוֹי וַאֲבוֹי וְאוֹיָה /אָמַר שָׁדוֹד נְשַׁדֻּנּוּ / חֶבְלֵי שְׁאוֹל סַבּוּנוּ / וְעוֹד יָדָם נְטוּיָּה / בְּבֵית יִשְׂרָאֵל רָאִיתִי שַׁעֲרוּרִיָּה / כִּי פָּרָה אֲדֻמָּה תְמִימָה בְשִׂכְלָהּ / אֲשֶׁר עַל עָלֶיהָ לֹא עָלָה / וְאֵין עַל עָפָר מָשְׁלָהּ / נָפְלָה כִּנְפֹל לִפְנֵי בְּנֵי עַוְלָה / תְּסַלֵּד בְּחִילָה / וְנַפְשָׁהּ מָרָה לָהּ / וְלֹא חָס עֵין אֱנוֹש עָלֶיהָ לְחֻמְלָה / וּבַעְלָהּ אֲרִי בַּמִּסְתָּרִים וְדֹב אוֹרֵב הוּא לָהּ /
<br><br />
וַיִּשָּׂא מְשָלוֹ וַיֹּאמַר:
<br><br />
אֵיךְ טָחוּ מֵהְשְׂכִּיל לִבּוֹת</p>

<p>אֵיךְ עֵינֵי רוֹאִים תִּשְׁעֶינָה</p>

<p>כִּי רָאִיתִי שַׁעְרוּרִיָּה</p>

<p>כִּי פָרָה וְדֹב תִּרְעֶינָה.
<br><br />
וַיְהִי טֶרֶם כִּלָּה הַשָּׂר שִׁירוֹ / וַאֲנִי בָּאתִי בְּדַבְּרוֹ / וְאֹמַר אַחֲלַי לְפָנֶיךָ הַשָּׂר אַל תִּמְנַע מִמֶּנִּי לֶחֶם חֻקִּי / וְאֶעֱנֶה אַף אָנִי חֶלְקִי /
<br><br />
וָאֶשָׂא מְשָׁלִי וָאֹמַר:
<br><br />
אֶתְמַהּ עַל כָּל חֹשְׁקֵי חֵשֶׁק</p>

<p>אֵיךְ בַּחַיִים לֹא יָקוּצוּ</p>

<p>כִּי רָאִיתִי שַׁעְרוּרִיָּה</p>

<p>דָּבָר עִם הָפְכוֹ נִקְבָּצוּ</p>

<p>כִּי רָאִיתִי פָּרָה וָדֹב</p>

<p>תִּרְעֶינָה יַחְדָו יִרְבָּצוּ.
<br><br />
וַיְהִי כִּרְאוֹת הָאִישׁ כִּי הִרְחַבְנוּ עָלָיו פֶּה / וּלְמַחֲלָתוֹ אֵין אֲרֻכָה וּמַרְפֵּא / הָיָה כְּאִישׁ נִדְהָם וְעֻלְפֶּה / כְּאִלּוּ נִדְקַר בְּחֶרֶב וְנִסְפֶּה / לֹא יִפְתַח פִּיו כְּאִלֵּם / וּמִפְּנֵי קִצְפִּי וַחֲרוֹן אַפִּי מִתְעַלֵּם / וְהַגְּבִירָה בְּצָרַת בַּעֲלָהּ שְׂבֵעָה / וְאָז יִמָּלֵא שְׂחוֹק פִּיהָ וּשְׂפָתֶיהָ תְרוּעָה / וּבַעֲלָהּ מִצָּרָתוֹ צוֹעֵק חָמָס / רָשָׁע יִרְאֶה וְכָעַס שִׁנָּיו יַחֲרֹק וְנָמָס /</p>

<p>וַיְהִי אַחֲרֵי כֵן וַיִּשָּׂא הָאִישׁ אֶת עֵינָיו וַיָּשֵׂם אֶל הַשָּׂר פָּנָיו / וַיֹּאמַר נִפְלֵאתִי עָלֶיךָ הַשָּׂר /בַּעַל חָכְמָה וּמוּסָר /בְּיָדְעִי מַעֲלָתֶךָ / וְאֵת יְקָר תִּפְאֶרֶת גְּדוּלָתֶךָ / וְיָדַעְתִּי כִּי אֶת אֲדֹנָי אֱלֹהֶיךָ תִירָא וְאוֹתוֹ תַעֲבֹד / וּלְךָ אֵשֶׁת חֵן תִּתְמֹך כָּבוֹד / וְאֵיךְ בְּאֵשֶׁת אֲחֵרִים תַּחֲשֹׁק /הֲטוֹב לְךָ כִּי תַּעֲשֹק /וְהָיָה לְךָ לַחֲמֹל עַל יַחַס אֲבוֹתֶיךָ/ וְלִגְעוֹר בַּחֵשֶׁק אֲשֶׁר לֹא מִבְּרִיתֶךָ / לָמָּה תָּמוּת בְּלֹא עִתֶּךָ / שׁוּבָה הַשָּׂר מִזְּדוֹן לִבְּךָ וְעוּרָה מִשְּׁנָתֶךָ / וּפְקֹד בְּצֶדֶק הוֹן אוֹצְרוֹתֶיךָ / וְהָיָה לְךָ לְמֵשִׁיב נֶפֶשׁ וּלְכַלְכֵּל אֶת שֵׂיבָתֶךָ / פֶּן מַה תַּעֲשֶׂה בְאַחֲרִיתֶךָ /וְאָמַר הֶחָכָם לִבְנוֹ בְּנִי לְךָ יַחַס מְכֻבָּד / וְאִם תִּשְׁמְרֶנּוּ בְּטוּב הַמַּעֲשִׂים לֹא יֹאבַד / וּלְךָ הוֹן עָתָק בְּצֶדֶק תִּפְקְדֶנּוּ / וְדַע אִם לֹא תִפְקְדֶנּוּ תִּפְקְדֶנּוּ /</p>
</blockquote>

<br>

<blockquote>
<p>וַיִּשָּׂא מְשָלוֹ וַיֹאמַר:
<br><br />
בְּנִי יַחַסָךְ מְכֻבָּד תִּשְׁמְרֶנּוּ</p>

<p>בְּטוּב הַמַּעֲשִׂים פֶּן תֹּאבְדֶנּוּ</p>

<p>וְהוֹנְךָ רַב בְּצֶדֶק תִּפְקְדֶנּוּ</p>

<p>וְאִם לֹא תִּפְקְדֶנּוּ תִּפְקְדֶנּוּ.
<br><br />
וְיֵש לְךָ הַשָּׂר לְהָבִין לְאַחֲרִיתֶךָ / וּלְהִוָּסֵר בְּרָעַת זוּלָתֶךָ / וְלֹא יִוָּסְרוּ אֲחֵרִים בְּרָעָתֶךָ / וְאָמַר הֶחָכָם בְּסֵפֶר הַמּוּסָרִים / לֵץ תַּכֶּה וּפֶתִי יַעֲרִים / וְדַע כִּי הָאֱלֹהִים יִתְעָלֶּה גָּזְרָה חָכְמָתוֹ / אֲשֶׁר אִישׁ שֶׁלֹּא יִוָּסֵר בְּרָעַת זוּלָתוֹ / יִוָּסְרוּ אֲחֵרִים בְּרָעָתוֹ/
<br><br />
וְאָמַר הַמְּשׁוֹרֵר:
<br><br />
קְחָה מוּסָר וְהִוָּסֵר בְּזָּרִים</p>

<p>וְאַל יִוָּסְרוּ בְךָ הַבְּעָרִים</p>

<p>וְדַע כִּי אִישׁ בְּאַחֵר לֹא יְיֻסָּר</p>

<p>יְיַסֵּר בּוֹ אֱלֹהִים חַי אֲחֵרִים.
<br><br />
וְעַתָּה לֵךְ אִיעָצְךָ הַשָּׂר / הַעֲבֵר חֵשֶׁק מִקִּרְבֶּךָ וַעֲדֶה עֲדִי חָכְמָה וּמוּסָר / וּלְבַש תֻּמֶּיךָ וְאוּרֶיךָ / וְהַעֲבֵר רָעָה מִבְּשָׂרְךָ / וְהָלְכוּ גוֹיִים לְאוֹרֶךָ / וְאִם אֶת הַדָּבָר הַזֶּה תַּעֲשֶׂה וְחֻקּוֹתַי תִּלְמֹד / וְאֶת אֵשֶׁת עֲמִיתֶךָ לֹא תַּחְמֹד / וְצִוְּךָ אֱלֹהִים וְיָכָלְתָּ עֲמֹד / וְהַיָּמִים הָרִאשׁוֹנִים יִפְּלוּ כִּי מַה שֶּׁעָבַר חֲלוֹם / וְגַם כָּל הָעָם הָזֶּה עַל מְקוֹמוֹ יָבֹא בְשָׁלוֹם /</p>

<p>וַיַעַן הַשָּׂר וָיֹאמַר יָדַעְתִּי כִּי לִי אֵשֶׁת חִן וְכָבוֹד תִּתְמֹךְ / אָמְנָם בְּכָל יְכָלְתִּי עַל אֵשֶׁת אֲחֵרִים אֶסְמֹךְ / וְלֹא אָחוּשׁ בְּהַבִּיטִי אֶל מָקוֹם נָמֹך / וְזֹאת הַגְּבִירָה מִיּוֹם רְאִיתִיהָ אִוִּיתִיהָ חֲמַדְתִּיהָ / וְאַהֲבַת עוֹלָם אֲהַבְתִּיהָ / וְעַל כֵּן חֶסֶד מְשַׁכְתִּיהָ / וְעַל גַּרְגַּרוֹתַי עֲנָק עֲנַדְתִּיהָ / זֹאת מְנוּחָתִי עֲדֵי עָד פֹּה אֵשֵׁב כִּי אִוִּיתִיהָ / וַאֲשֶׁר תֹּאמַר אֵיךָ אֶחֱשֹׁק בְּאֵשֶׁת אַחֵר / דַּע כִּי אֲנִי מְבַקֵּש רָצוֹן וְטוֹב שׁוֹחֵר / אָמְנָם אֵשֶׁת בֶּן מַחְפִּיר וּמַבְאִישׁ / לֹא אֶחְשֹב לְאֵשֶׁת אִישׁ / וְאַתָּה אַחֲרֵי אֲשֶׁר עוֹנָתָהּ תִּגְרָע / וְהִיא לֹא תַצְמִיחַ וְלֹא תִזָּרַע / רָאוּי שֶׁיִּגַּע בְּךָ רָע / וַאֲשֶׁר יְעַצְתַּנִי בֶּן מְנַבֵּל / לְחַלֵּל בְּרִית הַחֵשֶׁק וּלְחַבֵּל / בָּזֶה עֲצָתְךָ לֹא אֲקַבֵּל / וְיָדַעְתִּי כִּי לִי יַחַס נִכְבָּד / וְלֹא אִירָא כִּי בְחֵשֶׁק הַגְּבִירָה יֹאבַד/ וְאִם תִּשְׁאָלֵנִי עָלָיו אֲנִי מִגֶּזַע יִשַׁי / וְאִם עֲצַתּךָ עַצַת אֲחִיתוֹפֶל אִתִּי עֲצַת חוּשַׁי /
<br><br />
וַיִּשָּא מְשָלוֹ וַיֹּאמַר:
<br><br />
דּוֹדִי שְׁאֵלַנִי עֲלֵי יַחַשִׂי</p>

<p>וָאֹמְרָה בֶּן עַבְדְּךָ יִשַׁי</p>

<p>אָמַר צְבִי קַח לְךָ עֲצַת לִבִּי</p>

<p>וֶאֶעֱנֶה טוֹבָה עֲצַת חוּשַׁי.
<br><br />
וְאֵיך לֹא תִהְיֶינָה יָדַי אְמוּנָה / לַחֲשֹׁק בַּיָּפָה כַּלְּבָנָה / וּמְקֻטֶּרֶת מוֹר וּלְבוֹנָה / חַי אָנִי כִּי מִיּוֹם הִכַּרְתִּי הָעֲדִינָה / וְרָאִיתִי דּוּדָאֵי חִשְׁקָהּ נָתְנוּ רֵיחַ / בֵּרַכְתִּי עַל אוֹרָהּ הַזּוֹרֵחַ / וְלֹא עַל חִדּוּשׁ הַיָּרֵחַ /
<br><br />
וַיִּשָּׂא מְשָלוֹ וַיֹּאמַר:
<br><br />
בְּיָדְעִי כִּי הַלְּבָנָה שֵׁם מְשֻׁתָּף</p>

<p>לְיָרֵחַ וְאֶל עָפְרָה לְבָנָה</p>

<p>אֲבָרֵך עַל צְבִיַת חֵן בְּחִדּוּשׁ</p>

<p>מְאוֹרָהּ וְלֹא בְחִדּוּשׁ הַלְּבָנָה.
<br><br />
וּמִן הַדִּין הָיָה לְךָ לְהַחֲזִיק אֵלַי טוֹבָה נֶאֱמָנָה / כַּאֲשֶׁר הָיִיתִי עִם הַגְּבִירָה בְאָמְנָה / כִּי אֶאֱהַב אֶת אֲשֶׁר תֶּאֱהַב וּמְשַׂנְאֶיךָ אֶשְׂנָא / וְהָיָה לְךָ לִשְׂנֹא אוֹתִי אִם אֶשְׂנָא אוֹהֲבֶיךָ / וְאֶגְעַל בִּקְרוֹבֶיךָ / וְהִנֵּה רְצֹונְךָ עִם רְצוֹנִי נִתְיַחָד / עוֹלוֹת בְּקַנֶה אֶחָד /</p>

<p>וַיֹאַמר הָאִישׁ אַל תַּחֲשֹׁב הַשָּׂר כִּי הַגְּבִירָה אֲהַבְתִיהָ / כִּי תַכְלִית שִׂנְאָה שְׂנֵאתִיהָ/ וְלוּלֵי חָמַלְתִּי עַל כְּבוֹדִי פֶּן יֵחָשֵׁב אֵלַי לִפְחִיתוּת / כָּתַבְתִּי לָהּ סֵפֶר כְּרִיתוּת / וְחַי אֲשֶׁר קָנָה לְבָבִי וְקָם לוֹ לְבַד לִצְמִיתוּת / בְּשִנְאָתִי אוֹתָהּ אֶתְאַו לִהְיוֹת מָעוּךְ וְכָתוּת /
<br><br />
וַיִּשָּׂא מְשָׁלוֹ וַיּאמַר:
<br><br />
בְּחֵי הָאֵל אֲשֶׁר קָנָה לְבָבִי</p>

<p>וְלִבִּי קָם לְבַד לוֹ לַצְּמִיתוּת</p>

<p>בְּשִׂנְאָתִי לְשׁוֹכֶבֶת בְּחֵיקִי</p>

<p>אֲנִי אֶתְאַו הֱיוֹת מָעוּך וְכָתוּת.
<br><br />
וַיֹאמֶר הַשָּׂר וְאִם יִגְזֹר הַמַּזָּל וְתָמוּת אִשְׁתֶּךָ / הֲתִלְכֹּד צְבִיָּה אַחֶרֶת בְּרִשְׁתֶּךָ /</p>

<p>וַיֹּאמֶר הָאִישׁ חַיֶיךָ הַשָּׂר אִם יֹאמְרוּ לִי בְנֵי עַמֵּנוּ / נְשָׂא אִשָּׁה וּמָלוֹך תִּמְלֹך עָלֶינוּ / לֹא חָפַצְתִּי לָקַחַת מַלְכָּה אוֹ נְסִיכָה / וְקֹדֶם חָפַצְתִּי לִהיוֹת כְּרוּת שָׁפְכָה /
<br><br />
וַיִּשָּׂא מְשָׁלוֹ וַיֹאמַר:
<br><br />
לוּ יֹאמְרוּ עַמִּי נְשָׂא אִשָּׁה</p>

<p>כַּיּוֹם וְעָלֵינוּ לְכָה מָלְכָה</p>

<p>אֶתְאַו הֱיוֹתִי נֶעֱבַד בִּלְתָּהּ</p>

<p>אוֹ לִהְיוֹת עִמָּהּ כְּרוּת שָׁפְכָה.
<br><br />
וַיֹאמַר הַשָּׂר הֲלֹא יָדַעְתָּ כִּי לֹא טוֹב הֱיוֹת הָאָדָם לְבַדּוֹ / וְלָכֵן נִבְרָאת הָאִשָּה לְצִדּוֹ / לִהְיוֹת לוֹ עֵזֶר כְּנֶגְדּוֹ / וְכַמָּה מִן הַנָּשִׁים/ יַעֲלִימוּ מוּמֵי הָאֲנָשִׁים / וְיַשְׂבִּיעוּ בְּצַחְצָחוֹת הַנְּפָשִׁים / וְתִהְיֶיןָ כָאֳנִיּוֹת סוֹחֵר וְיִשְׁמְרוּ הָרְכוּשִׁים / וְאָמַר הֶחָכָם כַּאֲשֶׁר שְׁאֵלוּהוּ / אֵיזֶה טוֹב לִבְנֵי הָאָדָם אֲשֶׁר יַעֲשׂוּהוּ / וַיֹאמֶר כִּי הָאָדָם יָחִיל טוּבוֹ / בְּשֵׂכֶל יִהְיֶה בוֹ / וְאִם אֵין זֶה יִתְהַדֵּר בְּמַסֶּכֶת זְהָבוֹ / וְאִם אֵין זֶה יִקַּח אִשָּׁה כְשֵׁרָה תַעֲלִים נֶגַע לְבָבוֹ / וְאִם אֵין זֶה יֳשְׁתֹּק וִיכֻסֶּה זְדוֹן לִבּוֹ בְקִרְבּוֹ / וְאִם אֵין זֶה הַקְּבוּרָה תִּהְיֶה סֻכָּה לְרֹאשׁוֹ וְרֻבּוֹ /
<br><br />
וְאָמַר בְּשִׁירוֹ:
<br><br />
שְׁאֵלוּנִי וּמַה זֶּה טוֹב בְּאָדָם</p>

<p>הֲשִׁיבוֹתִי בְּשֵׂכֶל יִהְיֶה בוֹ</p>

<p>וְאִם אֵין זֶה עֲנִיתִים הָעֲשִׁירוּת</p>

<p>לְהִתְהַדֵּר בְּמַּסֶּכֶת זְהָבוֹ</p>

<p>וְאִם אֵין זֶה עֲנִיתִים הַחֲבֵרָה</p>

<p>כְּשֵׁרָה תַעֲלִים מוּמֵי לְבָבוֹ</p>

<p>וְאִם אֵין זֶה עֲנִיתִים הַשְּׁתִיקָה</p>

<p>לְכַסּוֹת אֶת זְדוֹן לִבּוֹ בְקִרְבּוֹ</p>

<p>וְאִם אֵין זֶה עֲנִיתִים הַקְּבוּרָה</p>

<p>תְּהִי סֻכָּה עֲלֵי רֹאשׁוֹ וְרֻבּוֹ.
<br><br />
וַיֹאמֶר הָאִיש אָמְנָם יָדַעְתִּי כִּי הַנָּשִׁים לְעֵזֶר נִבְרָאוּ / אָמְנָם מְעַטּוֹת עַל זֹאת הַתְּכוּנָה נִמְצָאוּ / וְכַמָּה קָשֶׁה לִסְבֹּל חֶבְרַת הָרָעוֹת מֵהֶם / לֹא מֵהֶם וְלֹא מֵהֲמוֹנָם וְלֹא מֵהֱמֵהֶם / וְאָמַר הֶחָכָם בְּזֹאת יִבְחַן הָאִישׁ נַפְשׁוֹ הַחֲכָמָה / לָדַעַת כִּי הִגִּיעָה לְמַעֲלָה נִכְבֶּדֶת וְרָמָה / שֶׁיּוּכַל לִסְבֹּל חֶבְרַת אֵשֶּׁת הַזִּמָּה / כִּי הָאִשָּׁה הָרָעָה / תַּחֲלִיף שַׂעֲרָהּ וְלֹא טִבְעָהּ /
<br><br />
וָיִשָׂא מְשָׁלוֹ וַיֹּאמַר:
<br><br />
בָּזֶה יַבְחִין נַפְשׁוֹ אִיש שֶּ-</p>

<p>יִּסְבֹּל חֶבְרַת אִשָּׁה רָעָה</p>

<p>הִמְשִׁלוּהָ לִזְאֵב עֶרֶב</p>

<p>תַּחְלִיף שַׂעֲרָהּ אַךְ לֹא טִבְעָהּ.
<br><br />
וַיֹּאמֶר הַשָּׂר אֵין לִתְמֹהַּ אִם חָשַׁקְנוּ חֵשֶׁק עָצוּם הַיַּעֲלָה / כִּי שָׁמַעְנוּ אוֹמְרִים כִּי עוֹדֶנָה בְתוּלָה / וְרַבִּים חִשְׁקֵי בְּתוּלָה מֵחִשְׁקֵי בְעוּלָה / וּלְמַעֲלַת הַבְּתוּלָה נְתַנָּהּ הָאֵל בַּשָּׁמַיִם / בֵּין אֲרִי וּמֹאזְנָיִם /
<br><br />
וְאָמַר הַמְּשׁוֹרֵר:
<br><br />
בְּרַח דּוֹדִי בְּרַח מֵעִיר פְּרוּצָה</p>

<p>וְקַח נַעְרָה בְתוּלָה וַחֲרוּצָה</p>

<p>וְקַח מִפִּי לְךָ בַאוּר נַעֲרָה</p>

<p>וְנַעֲרָהּ מֵעֲפָרָהּ וַהֲקִיצָהּ.
<br><br />
וּמִן הַתֵּמַהּ מִן הַגְּבִירָה אֵיךְ בַּחַיִים עוֹדֶנָּה /כִּי נְשַׂאֲתָהּ וַתַּשְׁלִיכֶנָּה/ וְכִרְחוֹק מִזְרָח מִמַּעֲרָב תַּרְחִיקֶנָּה / וִישׁוּעָה רָחֲקָה מִמֶּנָּה / וְלָכֵן אִשָּׁה תְּאָרֵשׂ וְאִישׁ אַחֵר יִשְׁכָּבֶנָּהּ / וְלוּ לָמַדְתָּ וְהָיוּ תֹאֲמִים מִלְּמַטָּה / כָּל אַנְחָתָהּ הִשְׁבַּתָּה / הֲלֹא יָדַעְתָּ כִּי לֹא יִלְקֶה הַיָּרֵחַ אוֹ אוֹרוֹ לֹא יֶחֱצֶה / רַק בְּהִתְרַחֲקוֹ מִן הַשֶּׁמֶשׁ מִן הַקָּצֶה אֶל הַקָּצֶה /
<br>
וַיִּשָּׂא מְשָלוֹ וַיֹּאמַר:
<br><br />
עָפְרָה עֵת עִם עֹפֶר תִּשְׁכֹּן</p>

<p>תָּאִיר תַּזְרִיחַ ותְרַצֶּה</p>

<p>אָכֵן עֵת נוֹד דּוֹד חִשְקָהּ עַל</p>

<p>נוּדוֹ גַּם לִבָּהּ יִמַָּצֶּה</p>

<p>תִּדְמֶה לַסַּהַר לֹא תֶּחְשָׁךְ</p>

<p>כֻּלָּהּ אוֹ אוֹרָהּ יֵחָצֶה</p>

<p>רַק עֵת תִּרְחַק מִן הַשֶּׁמֶשׁ</p>

<p>מִן הַקָּצֶה אֶל הַקָּצֶה.
<br><br />
וַיֹּאמֶר הָאִישׁ חָלִילָה לְךָ הַשָּׂר מֵחֲזוֹת מַהֲתַלּוֹת / וְלוֹמַר כִּי לְמַעֲלַת בְּתוּלָה הוּשְׂמָה בַּשָּׁמַיִם בֵּין הַמַּזָּלוֹת / וְהִנֵּה אִם תֹּאמַר כֵּן בַּבְּתוּלָה / מַה תֹּאמַר בְּסַרְטָן וְעַקְרָב אֲשֶׁר אֵצֶל גְּבוּלָהּ / הֲתֹאמַר כִּי בַעֲבוּר מַעֲלָתָם הוּשָׂמוּ / בֵּין רֹאש כּוֹכָבִים כִּי רָמוּ /
<br></p>
</blockquote>

<blockquote>
<p>וַיִּשָׂא מְשָלוֹ וַיֹּאמַר:
<br><br />
בְּתוּלָה יַחְשְׁקוּ חֹשְׁקִים וְיֹאמְרוּ</p>

<p>לְמַעְלָתָהּ זְבוּל הָיָה זְבוּלָהּ</p>

<p>אֲשִׁיבֵמוֹ רְאוּ סַרְטָן וְעַקְרָב</p>

<p>בְּצִדָּהּ הֵם לְמַעְלָה לֹא מַעְלָהּ.
<br><br />
וַיֹּאמֶר הַשָּׂר חַי אֲנִי כִּי דְבָרֶיךָ לֹא יוֹעִילוּךָ / וּמְשָׁלֶיךָ וַהֲתֻּלֶּיךָ לֹא יַצִּילוּךָ / הַגְּבִירָה הַזֹּאת לֹא לְךָ תִהְיֶה / וַאֲשֶׁר יָקוּם אֵלֵינוּ אִם בְּהֵמָה אִם אִישׁ לֹא יִחְיֶה / מוֹת יוּמָת דָּמָיו בּוֹ יִהְיֶה /</p>

<p>וַיְהִי כִּרְאוֹת הַגְּבִירָה / כִּי בַּעְלָהּ יְדַבֵּר עָלֶיהָ סָרָה / כְּאִלּוּ הָיְתָּה לִזְנוּנִים הָרָה / וַתֹּאמֶר בְּלִבָּהּ אַחֲרֵי אֲשֶׁר בִּי יִמְעַל / וּבְחִשְׁקִי יִגְעָל / בּוֹר כָּרָה וַיַּחְפְּרֵהוּ וַיִּפֹּל בְּשַׁחַת יִפְעָל / וַתָּשֶׂם אֶל לִבָּהּ לְהַגְדִּיל עָצְבּוֹ / עַד יִהְיֶה גּוֹנֵחַ מִלִּבּוֹ / וַתֹּאמֶר אֵלֵינּוּ שְׁמָעוּנִי הַחֹשְׁקִים הַנְּעִימִים /כִּי אַתֶּם נֵזֶר הַיָּמִים /בַּעְלִי זָקֵן בָּא בַּיָּמִּים / בַּחֹשֶׁךְ בָּא וּבַחֹשֶׁךְ יִתְעַלָּם / וִיצוּרָיו כַּצֵּל כֻּלָּם / חָלְפוּ עִם אֳנִיּוֹת אֵבֶה / וְלַחֵשֶׁק לֹא יִשְׁמַע וְלֹא יֹאבֶה / וְלִי סְחוֹרוֹת יָפוֹת וְנִמְרָצוֹת /צְבִי הֵם לְכָל הָאֲרָצוֹת /גֻּלּוֹת עִלִּיּוֹת וְגֻלּוֹת תַּחְתִּיּוֹת/ עָבְרוּ מַשְׂכִּיּוֹת / וּבַעְלִי מָךְ מֵעֶרְכָּם / וְהוּא בֵּן לֹא חָכָם / וְאַתָּם שְׁנֵי חֹשְׁקִים / עַל דַּלְתּוֹתַי מִתְדַּפְּקִים / אֶחֱלֹּק גּוּפִי לָכֶם לִשְׁנֵי חֲלָקִים / הִנֵּה גוּפִי אֲשֶׁר דָּמְתָה לְתָּמָר קוּמָתוֹ / וְהוּא כְּחָתָן יוֹצֵא מֵחֻפָּתוֹ / הָאֵזוֹר יִגְבֹּל אוֹתוֹ / קַח אַתָּה הַשָּׂר בָּרִאשׁוֹנָה / וְיַד רֵעֲךָ תִּהְיֶה בָאֲחֲרוֹנָה /</p>

<p>וָיִשָּׁא הַשָּׂר עֵינָיו וַיַּרְא גּוּפָהּ נֶחְמָד לְמַבָּטָיו / וְכָל אֲשֶׁר בָּהּ שׁוֹכֵן לִשְׁבָטָיו / כְּלָלָיו וּפְרָטָיו / וְכִרְאוֹת הַשָּׂר נֶטַע נַעֲמָן / דַּלַת רֹאשָׁהּ כָּאַרְגָּמָן / וּשְׂפָתֶיהָ שְׂפַת כּוֹס פֶּרַח שׁוֹשָׁן מַעֲשֶׂה יְדֵי אָמָּן / וִיפִי הָעֵינַיִם / וּבְרַד הַשִּׁנַּיִם וְכַפְתּוֹרֶיהָ וּפְרָחֶיהָ / וַהִדּוּרֶיהָ וּשְׁבָחֶיהָ / וְצַוָּארָהּ כְמִגְדַּל הַשֵּׁן / וַיֹּאמַר אָרוּר הָאִישׁ אֲשֶׁר עִם זֹאת הַגְּבִירָה יָשֵׁן / וּבִרְאוֹתוֹ חֲזֶה הַתְּנוּפָה אֲשֶׁר הוּנָף וַאֲשֶׁר הוּרָם / וַיֹּאמַר זֹאת הָאָרֶץ אֲשֶׁר נִשְׁבַּע אֲדֹנָי לְאַבְרָם / וַיִּבְחַר לוֹ הַמָּנָה הָעֶלְיוֹנָה / וַיֹּאמֶר כִּי לוּלֵי הֱיוֹתָהּ הַמָּנָה הַנִּכְבֶּדֶת וְהָעֲדִינָה / לֹא הָיְתָה לְמֹשֶׁה לְמָנָה /
<br></p>
</blockquote>

<blockquote>
<p>וַיִּשָּׂא מְשָלוֹ וַיֹּאמַר:
<br><br />
מָה אֹמְרָה עֵת אֶחֱזֶה מִמַּעַל</p>

<p>יִפְעַת תְּמוּנָתֵךְ אֲשֶׁר זוֹרַָחַת</p>

<p>אַבִּיט אֱלֵי אֶרֶץ וְשָׁמָּה תַאֲוַת</p>

<p>נַפְשִׁי כָּאֵש תִּבְעַר וּמִתְלַקָּחַת</p>

<p>אָמְנָם לְגֹדֶל מַעֲלַתֵךְ יַעְלָה</p>

<p>תִּרְגַז יְחִידָתִי שְׁאוֹל מִתָּחַת.
<br><br />
וַיְהִי הוּא כִלָּה לְדַבֵּר וָיַרְא בַּעַל הַיָּפָה / כִּי הַגְּבִירָה תִתְנַדֵּב לָנוּ בְּגוּפָהּ / וַיֹּאמַר אָבְדָה הָאֱמוּנָה / וְאֵין לָהּ שֹׁרֶשׁ וְעָנָף / כִּי הָאָרֶץ חָנֹף תֶּחֱנָף / וַיִּקְצֹף בְּלִבּוֹ וַיִּתְאַנָּף / וַיַּחֲשֹׁב בְּלִבּוֹ עָרְמוֹת/ לְהִנָּצֵל מִיַּד מְהוּמוֹת / וַיֹּאמֶר אֵלֵינוּ וְרַעְיוֹנָיו פּוֹחֲדִים וְרוֹהִים / שְׁמָעוּנִי וְיִשְׁמַע אֲלֵיכֶם אֱלֹהִים / הַיּוֹם הַזֶּה חֲשַׁבְתוּנִי לְחֹשֶׁק כְּמוֹכֶם / וַיֵּצֵא דְּבַר מַלְכוּת מִלִּפְנֵיכֶם / גְּזַרְתֶּם אֹמֶר וַיָקָם לָכֶם / אֲמַרְתֶּם יְחַבֵּר כָּל אֶחָד מִמֶּנּוּ שִׁירָה / עַל אֹדוֹת הַגְּבִירָה/ וְהָיָה הָאִישׁ אֲשֶׁר בִּמְלֶאכֶת הַשִּׁיר תִּגְבַּר יָדוֹ / נַנִּיחַ הַצְּבִיָּה לוֹ לְבַדּוֹ / וְעַתָּה אַחֲרֵי אֲשֶׁר הַמַּזָּל פֹּה הֱבִיאָנִי / הֱשִׁמָּנִי וְהֶלְאָנִי / וְלִרְאוֹת אֲשֶׁר לֹא דִמִּיתִי לִרְאוֹת הֶרְאָנִי / הִנְנִי לְמַלֹּאת מִצְוַתְכֶם אֶרְצֶה/ וְתִהְיוּ שְׁנֵיכֶם וְכָל הַחֹשְׁקִים מִקָּצֶה / וּנְחַבֵּר שִׁירִים מֵאֹדוֹת זֹאת הַקְּדֵשָׁה / וְאִם לֹא אֶגְבַּר עֲלֵיכֶם בְּשִׁירָה חֲדָשָׁה / בְּשָׂפָה בְרוּרָה בִּנְעִימָה וּבִקְדֻשָּׁה /תִּהְיֶה עַל לוּחַ לֵב הַזְּמָן חֲרוּשָׁה/ וְנָתַתִּי אוֹתָהּ לָכֶם לְמוֹרָשָה / אַךְ יָדֹעַ תֵּדְעוּ כִּי אֲנִי כְאָדָם עָשׁוּק וְרָצוּץ / אֲגַנֶּה הַבְּרוֹשׁ וַאֲפָאֵר הַנַּעֲצוּץ / כִּי חֵשֶׁק לֹא יָדַעְתִּי וְלֹא עָבַר מֵעוֹלָם בִּי / אַךְ הֲנִיפוֹתִי לְעוֹלָם עָלָיו חַרְבִּי/ וְהִכְרַתִּי אוֹתוֹ מִקִּרְבִּי / אֲשֶׁר לֹא צִוִּיתִי וְלֹא דִּבַּרְתִּי וְלֹא עָלְתָה עַל לִבִּי / אָמְנָם כְּאָדָם אָנוּס / מִן הַפַּחַד אֶת הַפַּחַת אָנוּס / וְעַתָּה הַגִּישׁוּ עַצֻמוֹתֵיכֶם אַנְשֵׁי הַזִּמָּה / וְקוּמוּ וְנָקוּמָה וְנַעֲלֶה עָלֶיהָ לַמִּלְחָמָה / וְיַעֲבֹר עָלַי מָה /</p>

<p>וַיְהִי כִּשְׁמֹעַ הַשָּׂר נִיבוֹ / עָלַז לִבּוֹ בְקִרְבּוֹ / בְּחָשְׁבוֹ כִּי יָשִׁיב צוּר חַרְבּוֹ/ וַיֹּאמַר זֶה הַיּוֹם עָשָׂה אֲדֹנָי נָגִילָה וְנִשְׂמְחָה בוֹ / וַיִּפֶן אֶל הַגְּבִירָה / וַיֹּאמַר רָנִּי וְשִׂמְחִי צוּרָה הַהֲדוּרָה / כִּי הַיּוֹם הַזֶּה יוֹם בְּשׂוֹרָה / כִּי יָדֵנוּ בִּמְלֶאכֶת הַשִּׁיר תִּגְבַּר / וְשִׁירָיו תָּעוּ בָּמִּדְבָּר / אֵין חֵפֶץ בָּם לֹא לִזְרוֹת וְלֹא לְהָבֵר / וְעַתָּה מַה לַתֶּבֶן אֶת הַבָּר / גִּילִי וְשִׂמְחִי כִּי נְשְׁבַּר שֵׁבֶט מַכֵּך / וְתֶחֱסִי תַּחַת כְּרוּב מִמְשַׁח הַסּוֹכֵךְ / יִהְיֶה פִרְיוֹ מָתוֹק לְחִכֵּךְ / כִּי הִנְנִי בָא וְשָכַנְתִּי בְּתוֹכֵךְ /</p>

<p>וַתֹּאמֶר הַגְּבִירָה חַיֶּיךָ הַשָּׂר אַף עַל פִּי שֶׁצּוּרָתוֹ כְעוּרָה / וּפָנָיו כְּשׁוּלֵי קְדֵרָה / יִשְׁלַח אֲדֹנָי בוֹ הַמְּאֵרָה / לוֹ שָׂפָה בְרוּרָה / וְשִׁירָתוֹ חֲזָקָה וְנִמְרֶצֶת / מִפְּנִינֵי הַמַּאֲמָרִים מְקֻבֶּצֶת / וְאִם לְאַשְמַת הָעָם יִגְבַּר עֲלֵיכֶם בְּשִׁירָתוֹ בֶן הַזּוֹנָה / תִּהְיֶה יָדִי עַל הַתַּחְתּוֹנָה / וּמַה תַּעֲשֶׂה נַפְשִׁי הָעֲנוּגָה / אִם תִּהְיֶה עַל זָקֵן מַמְרֶה לְמָנָה /</p>

<p>וַיֹּאמֶר הַשָּׂר אַל תִּרָאִי חֲבַצֶלֶת הַשָׂרוֹן / כִּי אֲחַבֵּר עָלַיִּךְ שִׁירִים יְהֻלְּלוּ בְּכָל פֶּה וְגָרוֹן / וְתַעַנְדִי אוֹתָם עֲנָקִים לְגַרְגְּרוֹתַיִךְ וְשַׂמְתָּם בָּאָרוֹן /</p>

<p>וַתֹּאמֶר הַגְּבִירָה אֱלֹהִים יַעֲנֶה אֶת שְׁלוֹמְכֶם / וְיִרְצֶה אֲדֹנָי לְתִתִּי לַהֲלֹך עִמָּכֶם /</p>

<p>וַיֹּאמֶר הָאִישׁ אֵיךְ יִהְיֶה עִנְיַן שִׁירֵינוּ בְּדִבְרֵי יְקָר אוֹ בְּזֻלּוּת/ בְּדִבְרֵי חָכְמָה אוֹ בְדִבְרֵי הוֹלֵלוּת /</p>

<p>וַיֹּאמֶר הַשָּׂר נַפְלִיג לְדַבֵּר בְּנַבְלוּת / עַד אֲשֶׁר יֵחָשֵׁב לָנוּ לְשִׁפְלוּת/ וְיִהְיוּ שִׁירֵינוּ הוֹלֵלוּת וְסִכְלוּת /</p>

<p>וַיֹּאמֶר הָאִישׁ וּמִי יִהְיֶה לְחַטָּאת רִאשׁוֹנָה /</p>

<p>וַיֹּאמֶר הַשָּׂר אֲנִי אֶגְאַל הַיּוֹם מִבֵּין הַחוֹחִים הַשּׁוֹשַׁנָּה /
<br><br />
וַיִּשָּׂא מְשָלוֹ וַיֹּאמַר:
<br><br />
עָפְרָה הָסֵבִּי עֵינַיִך</p>

<p>מֵעֵינֵי סֹעַר לֹא נֻחָם</p>

<p>לִבִּי תַּצִּיבִי מַטָּרָה</p>

<p>מֵחִצַּיִּך יוֹם יוֹם נִלְחָם</p>

<p>עָלַי נַפְשִׁי תִשְׁתּוֹחַח הִיא</p>

<p>מִתְלַקַּחַת תּוֹך אֵשׁ פֶּחָם</p>

<p>עַד אָן תַּסְתִּירִי פָנַיִך</p>

<p>תּוֹרִידִי לָאָרֶץ נִצְחָם</p>

<p>אַחְלַי עָפְרָה הָרִיקִי לִי</p>

<p>בִּרְכוֹתַיךָ אָז אֶתְנָחָם</p>

<p>בִּרְכוֹת אֵם רוֹבֶצֶת תָּחַת</p>

<p>בִּרְכוֹת שָׁדַיִם וָרָחַם.
<br><br />
וַיְהִי כְּכַלּוֹת הַשָּׂר שִׁירוֹ בָּאתִי אַחֲרָיו / וּמִלֵּאתִי אֶת דְּבָרָיו /
<br><br />
וָאֶשָׁא מְשָׁלִי וָאֹמַר:
<br><br />
עָפְרַת חֵן גֶּפֶן פּוֹרַחַת</p>

<p>מִפָּנַיִךְ לִבִּי נִחַת</p>

<p>הַרְאִינִי נָא אֵת מַרְאַיִך</p>

<p>כִּי עַל חִשְׁקֵךְ מַרְאִי מָשְׁחָת</p>

<p>נִדְמֶה חִשְׁקֵךְ אֶל תּוֹךְ קִרְבִּי</p>

<p>בָּרָד עִם אֵשׁ מִתְלַקָּחַת</p>

<p>הַשְׁמִעִינִי רַעְיָה קוֹלֵך</p>

<p>וּפְדִינִי מֵרֶדֶת שָׁחַת</p>

<p>הֲבִיאִינִי אֶל גַּן עֶדְנֵךְ</p>

<p>הַגְמִיאִינִי יֵין מֶרְקַחַת</p>

<p>מִמֶּגֶד שָׁדַיִם מֵעָל</p>

<p>וּמִתְּהוֹם רוֹבֶצֶת תָּחַת.
<br><br />
וַיְהִי טֶרֶם אֲכָלֶּה לְדַבֵּר וְשִׁירִי עוֹדֶנּוּ בְחִכִּי / וַיֹאמֶר הָאִישׁ אַל תְּאַחֲרוּ אוֹתִי וַאדֹנָי הִצְלִיחַ דַּרְכִּי /
<br><br />
וַיִּשָּׂא מְשָלוֹ וַיֹּאמַר:
<br><br />
מַה יָּפוּ דוֹדַיִך עָפְרָה</p>

<p>אוֹר לֶחְיֶךְ עַל כָּל אוֹר מָלָךְ</p>

<p>נָפַלְתִּי בִּמְצוֹד אַהְבָתֵךְ</p>

<p>כִּנְפֹל דָּגִים לִפְנֵי שֶׁלָךְ</p>

<p>מִיִּרְאַת סַעְרָתֵך אָנוּס</p>

<p>מֵחַמָּתֵךְ אֶל הוֹד צִלָּך</p>

<p>אֶרְחַץ סוּתִי עִם דַּם דִּמְעִי</p>

<p>אֶשְׁטָחֶנוּ אֶל אוֹר הִלָּךְ</p>

<p>בָּחַרְתִּי הִסְתּוֹפֵף כַּיּוֹם</p>

<p>לִהְיוֹת עִמָּךְ לִשְׁכַּב אֶצְלָךְ</p>

<p>רַעְיָּתִי אַל תַּעְצֵרִי לִי</p>

<p>לִרְכֹּב כִּי אִם אָמַרְתִּי לָךְ.
<br><br />
וַיְהִי כְּהַשְׁלִימוֹ הַשִּׁירָה הַמְּהֻלָּלָה /נָתַן עָלֵינוּ בְקוֹלוֹ קוֹל הֲמֻלָּה/ וַיֶּחֱרַד הַשָּׂר חֲרָדָה גְדוֹלָה / וַיֹּאמַר זֶה קֹול עֲנוֹת גְּבוּרָה / בַּפַּעַם הַזֹּאת לֹא נִצַּחְנוּ הַגְּבִירָה /</p>

<p>וַאַעַן וָאֹמַר אֶל הַשָּׂר אֵין לְנַסּוֹת עוֹד בְּשִׁירִים / כִּי לוֹ פְנִינֵי הַמַּאֲמָרִים / וְיַהֲלוֹמֵי הַדִּבּוּרִים / הָבָה נִתְחַכְּמָה לוֹ בְסוֹדוֹת / וְנָחוּד לוֹ חִידוֹת / כִּי אִם גָּבְּרָה יָדוֹ בְּשִׁיר קָצֵר שִׂכְלוֹ / אוּלַי יְפֻתֶּה וְנוּכְלָה לוֹ /</p>

<p>וַיֹּאמֶר הַשָּׂר מַה מְּאֹד הֵיטִיב לְדַבֵּר זֶה הַנָּבָל / אֲשֶׁר לִקְבָרוֹת יוּבָל / וּבְשָׂרוֹ עָלָיו יִכְאַב וְנַפְשׁוֹ עָלָיו תֶּאֱבָל / רוֹאֶה אֲנִי כִּי כָשַׁל כֹּחַ הַסַּבָּל / וְעַתָּה חוּדָה לִי חִידָתְךָ וְתַרְחִיב לִי בַצָּר / כִּי יָדִי מֵהֹושִׁיעַ תִקְצָר / וּמְזִמָּה מִמֶּנִּי תִבְצָר / וּלְבָבִי כֹּחַ לֹא עָצָר/</p>

<p>אָז לָבְשָׁה אוֹתִי רוּחַ קִנְאָה / וָאֹמַר אֶל בַּעַל הַנָּאָה / אָחוּדָה נָא לְךָ חִידָה / אִם יָכוֹל תוּכַל לְהַגִּידָהּ / נַנִּיחַ לְךָ הַגְּבִירָה בִּכְבוֹדָהּ / וְלֹא נְדַבֵּר עוֹד מֵאֹדוֹתֶיהָ / וְלֹא נִשְׂחַק עוֹד עַל מִשְׁבַּתֶּיהָ /</p>

<p>וַיֹּאמֶר הָאִישׁ הִשָּׁבְעוּ לִי כַיּוֹם / וַנִּשָּבַע לוֹ וַיִּשְׂמַח הָאִישׁ כִּי רַב חֵילוֹ / וַיֹּאמַר שָׁמַע אֱלֹהִים בְּקוֹלִי / אַךְ עָשַׁרְתִּי מָצָאתִי אוֹן לִי/ הִנֵּה אִשְׁתִּי אֲשֶׁר תַּחְמְדֶנָּה / חוּדּה חִידַתְךָ וְנִשְׁמָעֶנָּה / וְאִם אָעֱמֹד רֶגַע וְלֹא אֶדַעֶנָּה / קְחוּ לָכֶם אִשְׁתִּי / אֲשֶׁר לָקַחְתִּי מִיֶּדְכֶם בְּחַרְבִּי וּבְקַשְׁתִּי / וְהִתְעָלְּלוּ בָהּ בְּפָנַי לְבָשְׁתִּי /
<br><br />
וַיִּשָּא מְשָלוֹ וַיֹּאמַר:
<br><br />
אֵין לִי יְרִיבוּן עִלְגֵי שָׂפָה</p>

<p>נִרְפִּים וְלֵצִים חָמְדוּ לָצוֹן</p>

<p>כִּי נֶחְשְׁבוּ לִי כָּל נְאוֹת הַשִׁיר</p>

<p>לִנְווֹת כְּרוֹת רוֹעִים וגִדְרוֹת צֹאן.
<br><br />
וָאַעַן וָאֹמַר אַל יִתְהַלֵּל חוֹגֵר כִּמְפַתֵּחַ / וְאוּלַי כִּי לְמִסְגֶּרֶת חִידָתִי לֹא תִמְצָא מַפְתֵּחַ / וְאָמַר הֶחָכָם אֵין לָאָדָם לְהִתְאַבֵּל עַל פִּיד יוֹם / וְלֹא לִשְׂמֹחַ בְּעֵת יִמְצָא פִּדְיוֹם / כִּי הַכֹּל בִּגְזֵרַת הַנּוֹרָא וְהָאָיוֹם / וְלֹא תֵדַּע מַה יֵּלֶד יוֹם /
<br><br />
וַאֶשָּא מְשָׁלִי וָאֹמַר:
<br><br />
אַל תִּתְעַצַּב דּוֹד אֶל פִּיד יוֹם</p>

<p>אַל תִּשְׂמַח יוֹם תִּמְצָא פִּדְיוֹם</p>

<p>עִם אֵל עוֹלָם הַסְכֵּן וּשְׁלָם</p>

<p>הוּא הַנּוֹרָא הוּא הָאָיוֹם</p>

<p>וּבְיוֹם מָחָר אַל תִּתְהַלָּל</p>

<p>כִּי לֹא תֵּדַע מַה יֵּלֵד יוֹם.
<br><br />
וַיֹּאמֶר הָאִישׁ עַד מָתַי חִידַתְךָ בְּתוֹך חִכְּךָ תִמְנַעֶנָּה / חוּדָה חִידָתְךָ וְאֶשְמָעֶנָּה /</p>

<p>וָאַעַן וָאֹמַר הִנֵּה הַחִידָה / שִׂים פָּנֶיךָ לְהַגִּידָהּ / אֱמֹר נָא מִי הָאִשָּׁה אֲשֶׁר פָּרְצָה עָלֶיהָ פֶּרֶץ / וְנֹולְדָה בִּבְרִיאַת הַשָּׁמַיִם וְהָאָרֶץ/ וּבַיּוֹם אֲשֶׁר נוֹלְדָה בְּבֵית נוֹאֲפִים שָׁקְדָה / וּבְכָל אֲשֶׁר עָגְבָה עֲלֵיהֶם בָּגְדָה / וּבְסוֹד עִירִין וְקַדִּישִׁין לֹא עָמְדָה / וְהִיא בְעוּלַת בָּעַל / וַתַּחֲשֹׁק בְּזָב וּבְבְלִיָּעַל / וּבְחֹשְׁקֶיהָ מַעֲלָה מָעַל / אֵינֶנָּה פוֹעֶלֶת דָּבָר אַךְ מִתְפָּעֶלֶת / תַחֲשֹׁק בְּזָרִים וּבַעְלָהּ גוֹעֶלֶת/ לֹא יָדְעָה אַלְמוֹן יַחֲרִידֶנָּה / רַבּוּ שְׁנוֹתֶיהָ וּזְקֵנָה אֵינֶנָּה / הִנֵּה זֹאת חֲקַרְנוּהָ כֵן הִיא שְׁמָעֶנָּה / כִּי לְמַעַן הַרְאוֹתְךָ הוּבָאת הֵנָּה /</p>

<p>וַיֹּאמֶר הָאִישׁ הֲזֹאת חָשַׁבְתָּ לְמִשְׁפָּט בַּעַל הַלָּשׁוֹן / הַחִידָה אֲשֶׁר חַדְתָּ הוּא הַחֹמֶר הָרִאשׁוֹן /
<br><br />
וַיִּשָּא מְשָלוֹ וַיֹּאמֶר:
<br><br />
אָמְרוּ וּמָה אִשָּׁה בַּעֻלַּת בַּעַל</p>

<p>יוֹם נוֹלְדוּ הָרִים הֲכִי יֻלָּדָה</p>

<p>יוֹם נוֹלדָה בֵּית נוֹאֲפִים שָׁקָדָה</p>

<p>וּבְחֲֹשְׁקֶיהָ מַעֲלָה הִיא מָעַל
<br><br />
הִיא חָשְׁקָה בֶּזָב וּבִבְלִיַּעַל</p>

<p>בְכָל אֲשֶׁר הִיא עָגְבָה בָגָדָה</p>

<p>לֹא יָדְעָה אַלְמוֹן וְלֹא עָמָדָה</p>

<p>לִרְאוֹת בְּסוֹד עִירִין וְאֵלֵי מָעַל
<br><br />
לֹא פָעֲלָה דָבָר וּמִתְפָּעֶלֶת</p>

<p>רַבּוּ שְׁנוֹתֶיהָ וְלֹא זָקָנָה</p>

<p>תַּחְשֹׁק בְּזָרִים בַּעֲלָהּ גֹעֶלֶת
<br><br />
אֶעֱנֶה חִידַתְכֶם צָפָנָה</p>

<p>סוֹד כִּי הָיוּ לִי נוֹאֲפָה אִוֶּלֶת</p>

<p>תִּקְרָא וְהוּא הַסּוֹד אֲשֶׁר טָמָנָה.
<br><br />
וַיְהִי כְּכַלּוֹת הָאִישׁ לְהַגִּיד הַחִידָה / וַיֶחֱרַד הַשָּׂר חֲרָדָה / וַיָּרַע הָאִישׁ עָלֵינוּ תְרֻעָה גְדוֹלָה / נִקְהֲלָה עָלֵינוּ כָּל הַקְּהִלָּה / וַתְהִי צָרַָתֵנוּ כְפוּלָה / כִּי אָמְרוּ הַשְּׁכֵנִים / לִרְגֹּם אוֹתָנוּ בַאֲבָנִים / וְהַגְּבִירָה אֲשֶׁר הָיְתָה בַחֲלוֹן נִשְׁקָפָה / כְּסוּפוֹת בַּנֶּגֶב חָלָפָה / וְעֵינֶיהָ כַמָּטָר יַעֲרֹפוּ / יָזּוּבוּ מַיִם וּנְחָלִים יִשְׁטֹפוּ / וְשָׂם גַּפְנָהּ לְשַׁמָּה / וּתְאֵנָתָהּ לִקָצָפָה / וְעָמְדָה עָלֵינוּ קְצוּפָה / וְלֹא רְאִינוּהָ שָׁנָה רְצוּפָה / וַאֲנָחְנוּ קָלוֹן מִכָּבוֹד שָׂבַעְנוּ / וְדֶרֶך שָׁלוֹם לֹא יָדַעְנוּ / וְשַׁבְנוּ אֶל בֵּיתֵנוּ בְבֹשֶׁת וּבִכְלִמָּה / כְּעַם הַנִּכְלָמִים בְּנוּסָם מִן הַמִּלְחָמָה / וַיְהִי כִּי בָאנוּ אֶל בֵּית הַשָּׂר כָּל רוֹאֵנוּ יֶחֱרַד וְיִשּׁוֹם / כִּי פְּנֵי הַשָּׂר אֵינָם כִּתְמוֹל שִׁלְשׁוֹם / וּבְכָל אֲשֶׁר יִרְאֶה יִגְעַר וְיִלָּחֵם / וַיָּקוּמוּ כָל בָּנָיו וְכָל בְּנוֹתָיו לְנַחֲמוֹ וַיְמָאֵן לְהִתְנַחֵם / וַתֵּתַצַּב אֲחוֹתוֹ מֵרָחוֹק / וּפָעֲרָה פִיהָ לִבְלִי חֹק / אוּלַי מִצָּרָתוֹ תִגְרַע וְתִמְחֹק / וַיֹּאמֶר הַשָּׂר אֳין עֵת לִשְׂחֹק / כִּי הַיָּמִים עָבְרוּ תוֹרָה חָלְפוּ חֹק / וַיּוּשַׂם לְפָנָיו לֶאֱכֹל וַיֹּאמַר לֹא אֹכַל / כִּי צָרוֹת לְבָבִי הִרְחִיבוּ וְשַׁבְתִּי לְחִצֵּי הַדְּאָגוֹת לְמַאֲכָל / וְנִלְאֵיתִי כַלְכֵּל וְלֹא אוּכָל /</p>

<p>וְכִרְאוֹתִי כִּי כָל מַעֲשֵינוּ אֶל הַשָּׂר לֹא לְרָצוֹן / הָלַכְתִּי בְּחֲמַת רוּחִי וְלָקַחְתִּי גְדִי עִזִּים מִן הַצֹּאן / רַךְ וָטוֹב זָכָר תָּמִים / וַתַּעַשׂ אִמּוֹ מַטְעַמִּים / וְכִרְאוֹתִי כִּי חֲמָתוֹ כִמְעַט סָפָתָה / לָקַחְתִּי בְיָדִי הַמַּטְעַמִּים וְהַלֶּחֶם אֲשֶׁר עָשָׂתָה / וָאֹמַר יָקוּם אָבִי שַׂר הַתְּעוּדָה / וְיֹאכַל כִּי חָלַף עֵת הַסְּעוּדָה / וַיִּשָּׁבַע וַיֹּאמַר לְתוֹרָה וְלִתְעוּדָה / אִם תָּקוּם תָּמָר לֹא אֶבְרֶה מִיָּדָהּ /
<br><br />
וַיִּשָּׂא מְשָׁלוֹ וַיֹּאמַר:
<br><br />
לִבִּי יִרְעַד רַגְלִי יִמְעַד</p>

<p>אֵיכָה אֶסְעַד דּוֹד שֶׂה בִּרְיָּה</p>

<p>חַי אָנִי לוּ תָקוּם תָּמָר</p>

<p>לֹא אֶבְרֶה מִיָּדָהּ בִּרְיָה.
<br><br />
וַיִּשְׁאָלֵנִי הַשָּׂר הֲרָאִיתָ מֶה עָשְׂתָה הַגְּבִירָה הַנֶּחְמָדָה / כַּאֲשֶׁר הִגִּיד בֶּן נַעֲוַת הַמַּרְדּוּת הַחִידָה / וָאַעַן וָאֹמַר / רָאִיתִי וְהָיוּ עֵינֶיהָ יוֹרְדוֹת מָיִם / כְּאִלּוּ נִבְקְעוּ מַעְיְנוֹת תְּהוֹם רַבָּה וְנִפְתְּחוּ אֲרֻבּוֹת הַשָּמָיִם /
<br><br />
וַאֶשָּׂא מְשָלִי וָאֹמַר:
<br><br />
לֹא יָדְעָה נַפְשִׁי בְּשׁוּרִי עֲנַנֵי</p>

<p>עֵינֵי צְבִיָה בַּבְַּכִי יִדְמָעוּ</p>

<p>אִם הֵם אֲרֻבּוֹת הַשְּׁחָקִים נִפְתָּחוּ</p>

<p>אוֹ מֵי תְהוֹם רַבָּה אֲשֶׁר נִבְקָעוּ.
<br><br />
וַיֵבְךְּ הַשָׂר עַל צָרַת הַגְּבִירָה / וַיֹּאמַר הָאֵל יַצִּילֶנָּה מִכָּל צָרָה / כִּי יָדַעְתִּי כִּי נַפְשָׁהּ דָלְפָה מִתּוּגָה / וַיִּתְפַּלֵּל עַל הַיּוֹנָה מִמְּעֵי הַדְּאָגָה /
<br><br />
וַיִּשָּׂא מְשָלוֹ וַיֹּאמַר:
<br><br />
אֱלֹהִים בּעֻזָּךְ נְחֵה אֶל מְחוֹזָךְ</p>

<p>עְנִיָּה שְׁבִיָּה נְהַר צַר בְּזָאָהּ</p>

<p>אֲכָלָהּ הֲמָמָהּ זְמָן עַד לְכַמָּה</p>

<p>תְּלוּאַת תְּלָאָה טְלָאָהּ תְלָאָהּ</p>

<p>וְעֵת הִיא רְמוּסָה בְרָגְלָיו תְּהַלֵּך</p>

<p>לְמֻלָך לְדִמְיוֹן זְנַב הַלְּטָאָה</p>

<p>וְלֹא חָלְתָה יוֹם זְמַן רָע הֲרָגָהּ</p>

<p>וְשָׁבָה בְמוֹתָהּ בְּרִיאָה בְּרִיאָה</p>

<p>כְּבוֹדָהּ אֲשֶׁר נֶחֱלָתָה וְשָבָה</p>

<p>תְּמוּרַת רְפָאָהּ רְפָאָה רְפָאָה.
<br><br />
וַיְהִי כִּרְאוֹתִי כִּי הַשָׂר לֹא יִתְנַחֵם / וְכָל רוֹאָיו יַחֲרִיד וּבְעֵינָיו יִקָּחֵם / בָּרַחְתִּי מִבֵּית הַשָּׂר בְּנֶפֶשׁ נִבְהָלָה / אֶל הַמָּקוֹם אֲשֶׁר הָיָה שָׁם אָהֳלִי בַתְחִלָּה.</p>
</blockquote>

<blockquote>
<br>  
</blockquote>

<h2 id="המחברתהשמונה־עשרה">המחברת השמונה־עשרה</h2>

<br> 

<blockquote>
<p>אָמַר הַמְחַבֵּר: בִּהְיוֹתִי עִם הַשָּׂר מַעְיָן הַמִּתְגַּבֵּר / מְפָרֵק הָרֵי הַתְּבוּנָה וּסְלָעֶיהָ מְשַׁבֵּר / הָיִינוּ פַעַם בְּדִבְרֵי חָכְמוֹת נְדַבֵּר / וַחֲיָּלִים נְגַבֵּר / וּפַעַם עַל רִיב לֹא לָנוּ נִתְעַבֵּר / נְדַבֵּר עַל כָּל דּוֹר וָדוֹר מִשְׁפָּחָה וּמִשְׁפָּחָה כְּפִי הָרָצוֹן / פַּעַם בִּדְבָרִים עֲרֵבִים וּפַעַם בְּדִבְרֵי לָצוֹן / וַנַּחֲשֹׁב גְּדוֹלִים מִמֶּנּוּ לְרוֹעֵי צֹאן /</p>
</blockquote>

<blockquote>
<p>וַיְהִי הַיּוֹם וַיּאֹמֶר אֵלַי הַשָּׂר אֱמֹר נָא בְחַסְדֶּךָ / אֵיךְ הָיָה הָעִנְיָן עִם פְּלוֹנִי אִישׁ סוֹדֶךָ / כַּאֲשֶׁר שִׁבַּח זְכִירָתוֹ עַל זְכִירָתֶךָ / וּשְׁמִירָתוֹ עַל שְׁמִירָתֶךָ / וּבַעֲבוּר אֲשֶׁר גֵּאוּת עָשָׁן הִתְאַבָּךְ / וּמַטָּרָה לְחִצָּיו הִצִּיבָךְ / נֶאֱחַז בְּקַרְנָיו בַּסְּבָךְ / וְאַתָּה הֲשִׁיבוֹתָ לוֹ כְּדַרְכֵי טוּבָךְ / אֱמֹר נָא אֵיךְ הָיָה הַמַּעֲשֶׂה / וְלֹא תַחֲמֹל עָלָיו וְלֹא תְכַסֶּה /</p>
</blockquote>

<blockquote>
<p>וָאַעַן וָאֹמַר הָיָה פְּלוֹנִי אִישׁ סוֹדִי / הַיּוֹתֵר זָכְרָן אֲשֶׁר רָאִיתִי מֵעוֹדִי / לֹא שָׁכַח לְעוֹלָם דָּבָר רָאָהוּ / אוֹ מִפִּי אַחֵר שְׁמָעָהוּ / וְהָיָה מְסַפֵּר לְאִשְׁתּוֹ וּלְאוֹהֲבָיו אֵת כָּל אֲשֶׁר קָרָהוּ / וְהָיָה מִתְפָּאֵר בְּטוֹב זְכִירָתוֹ / וְשָׂשׂ עַל נֹעַם אִמְרָתוֹ / כִּי הָאִישׁ הָיָה מְדַבֵּר צַחוֹת / וְלוֹ מִבְחַר הַסִּפּוּרִים וְהַשִּׂיחוֹת / וְאִם הָיָה שׁוֹמֵעַ אִישׁ דּוֹרֵשׁ / אוֹ בַתּוֹרָה קוֹרֵא וּמְפָרֵש / הָיָה זוֹכֵר כָּל דִּבְרֵיהֶם / עִקָּרֵיהֶם וְעַנְפֵיהֶם / וּפְנֵיהֶם וְכַנְפֵיהֶם / הַתְחָלוֹתֵיהֶם וְהַנָּחוֹתֵיהֶם וְכַוָּנוֹתֵיהֶם / בְּאוֹתִיּוֹתֵיהֶם / וּבְמלּוֹתֵיהֶם / אִישׁ אִישׁ לִלְשׁוֹנוֹ בְּאַרְצוֹתָם בְּגוֹיֵיהֶם / גַּם הָיָה הַמְּדַבֵּר נוֹצְרִי אוֹ יִשְׂרְאֵלִי / עֵרִי וַאֲרוֹדִי וְאֵרְאֵלִי / כָּמוֹהוּ יְדַבֵּר וְהוּא לֹא פָנִים קִלְקֵל
וַחֲיָּלִים יְגַבֵּר / סוֹף דָּבָר כָּל אִישׁ לְפָנָיו שָׁב נֶאֱלָם / וּמִלְּדַבֵּר בִּמְקוֹמוֹ בּוֹשׁ וְנִכְלָם / וְלֹא נִרְאֵית זְכִירָה כִזְכִירָתוֹ מִן הָעוֹלָם וְעַד הָעוֹלָם/ וַיְהִי הַיּוֹם דִּבֵּר רוּחוֹ אוֹתוֹ / לְפָאֵר בְּמַקְהֵלוֹת זְכִירָתוֹ / וְלוּלֵי הֶאֱרִיךְ לָשׁוֹן עָלַי הָיִיתִי מְקַיֵּם דִּבְרָתוֹ / אָמְנָם רָצָה לְהַגְדִּיל זְכִירָתוֹ בְהַשְׁפָּלַת זְכִירָתִי / וּלְהַעֲלוֹת אִמְרָתוֹ עַל אִמְרָתִי / אָז בְּחָמְלִי עַל מַעֲלָתִי/ אָמַרְתִּי לִלְשׁוֹנִי עִזְרִינִי וְאֶתְנַשָּׂא / כִּי לֹא מְשַׂנְאִי יְחָרְפֵנִי וְאֶשָּׂא/ אָמְנָם הוּא אֱנוֹשׁ כְּעֶרְכִּי / וְעֵת הַרְאֵהוּ כִּי שֶׁקֶר נִסְכּוֹ וְלֹא נִסְכִּי/ אָז דִּבְּרָה לְשׁוֹנִי בְחִכִּי / וְנִרְאֵיתִי לַכֹּל כִּי לֹא מַחְשְׁבוֹתָיו מַחְשְׁבוֹתָי / וְלֹא דְּרָכָיו דְּרָכָי / אָז נִשְׁאַר מִזְּכִירָתוֹ בּוֹשׁ וְנִכְלָם /וּזְכִירָתִי עָלְתָה בַּמַּדְרֵגָה הָעֶלְיוֹנָה שֶׁבַּסֻּלָּם / וְהָיָה לִי שֵׁם עוֹלָם /
וַיֹּאֶמר הַשָּׂר רָצִיתִי לִשְׁמֹעַ בִּפְרָט אֵיךְ הָיוּ מַאֲמָרָיו / וּתְשׁוּבוֹתֶיךָ אֶל דְּבָרָיו /
וָאַעַן וָאֹמַר יֵדַע אֲדֹנִי נֵזֶר הַמְּבִינִים / כִּי יוֹם אֶחָד עָלִיתִי הַשַּׁעֲרָה אֶל הַזְּקֵנִים / וְשָׁם הָיוּ אַנְשֵׁי חֶסֶד אַנְשֵׁי אֱמוּנִים / בְּחֵיק הַמַּעֲלָה אֱמוּנִים / וְאָז הִתְחִיל לְסַפֵּר מִן הַגְּדוֹלוֹת כָּל אִישׁ חָכָם / וַיִּתְנַבֵּא גַּם פְּלוֹנִי בְתוֹכָם / וְהִתְחִיל לְפָאַר זְכִירָתוֹ עַל כָּל הַזְּכִירוֹת / וְלָשִׂים אוֹתָהּ לְמַעְלָה מִגַּלְגַּלֵי הַמְּאוֹרוֹת / וַיֹּאמַר שִׁמְעוּ שָׁמַיִם וְהַאֲזִינִי אָרֶץ / כְּמוֹ שֶׁזְּכִירָתִי פָּרְצָה בִגְבוּל הַזְּכִירוֹת פָּרֶץ / וְעִמָּנוּאֵל דּוֹדִי בְעֵינַי לֹא יוּחַן / כִּי הוּא בַעֲוֹנוֹת שַׁכְחָן / לֹא יִזְכֹּר מַה שֶֹאָכַל הַיּוֹם עַל הַשֻּׁלְחָן / וְהִנְנִי נִשְׁבָּע בְּחַיֵּי מִי אֲשֶׁר אֶאֱהַב וַאֲהַבְתִּיו / כִּי אֵין אִישׁ אֲשֶׁר פַּעַם אַחַת בְּיָמַי רְאִיתִיו / אֲשֶׁר כָּל יְמֵי חֶלְדִּי לֹא הִכַּרְתִּיו / וְבִרְאוֹתִי אוֹתוֹ מֵרָחוֹק בִּשְׁמוֹ קְרָאתִּיו / וְכָל קוֹרוֹתָיו אֲשֶׁר קְרָאוּנִי עִמּוֹ הִזְכַּרְתִּיו / וָאֵדַע שֵׁם כָּל עִיר וּכְפָר וּכְרָךְ / עַד דַּמֶּשֶׂק וְעַד חַדְרָךְ / וְאֶזְכֹּר כָּל הַקּוֹרוֹת וְהַחִדּוּשִׁים / וּשְׁמוֹת הָאֲנָשִׁים וְהַנָּשִׁים / וְהַמְּלָכוֹת וְהַשָּׂרוֹת וְהַפִּילַגְשִׁים / וְעִמָּנוּאֵל יַעֲמֹד כְּאִישׁ מִשְׁתָּאֶה / לֹא יִזְכֹּר דָּבָר מִכָּל אֲשֶׁר יִרְאֶה / יִרְאוּ עֵינָיו וְלֹא יַחְקֹר / וְיִשְׁמְעוּ אָזְנָיו וְלֹא יִזְכֹּר / וְרַעֲיוֹנוֹתָיו יָחֹגּוּ וְיָנוּעוּ כַּשִּׁכּוֹר / וְהִתְחִיל לְסַפֵּר קוֹרוֹת מְלָכִים / וְשָׂרִים וּקְצִינִים וּנְסִיכִים / וְהֶאֱרִיךְ לְדַבֵּר דִּבְרֵי הֲבָלִים וַהֲתֻלִּים / עַד שֶׁשַּׁבְנוּ לְדַבֵּר מִן הַחַתּוּלִים / עַד אֲשֶׁר קַצְנוּ מִשְּׁמֹעַ / כִּמְעַט שֶׁמֵּרֹב הַצַּעַר הָעֵינַיִם הֵחֵלּוּ לִדְמֹעַ / וְכָל עוֹד שֶׁהָיָה מְחַזֵּר לִזְכֹּר הוֹדוֹ / וּלְהַאֲרִיךְ בִּכְבוֹדוֹ / אַךְ בִּי יָשׁוּב יַהֲפֹך יָדוֹ / וּכְשָׁמְעִי דְּבָרִים לֹא כֵנִים / וּקְצָת הָעָם הָיוּ כְמִתְאוֹנְנִים / וְאַחַר זְכִירָתִי מְרַנְנִים / אָמַרְתִּי עֵת לְהַשְׁלִיךְ אֲבָנִים / וְעַפֵּר בֶּעָפָר / כִּי פְּלוֹנִי בְרִית הָאַחֲוָה הֵפַר/
וָאֹמְרָה אַתָּה הָאִישׁ הַמִּתְפָּאֵר בִּזְכִירָה / וַתִּתֵּן אוֹתָהּ עַל רֹאשְׁךָ עֲטָרָה / אֵיךְ לֹא תַּעֲלֶה עַל לְבָבְךָ מַה שֶּׁיֵּש לִי מִן הַזְּכִירָה / בַּחֲמִשָּׁה חֻמְּשֵׁי תוֹרָה / וּמִיהוֹשֻעַ וְשׁוֹפְטִים וּשְׁמוּאֵל / וּמִמְּלָכִים וְיִשַׁעְיָה וְיִרְמִיָה וִיחֶזְקֵאֵל / וּמֵהוֹשֵעַ וְיוֹאֵל /
וּמֵעָמוֹס וְעוֹבַדְיָה / וּמִיּוֹנָה וּמִיכָה וְנַחוּם וַחֲבַקּוּק וּצְפָנְיָה / וּמֵחַגַּי וּמַלְאָכִי וּזְכרְיָה / וּמִדִּבְרֵי הַיָּמִים וּמִדָּנִיאֵל וְעֶזְרָא וְחָמֵשׁ מְגִלּוֹת / וּמֵאִיוֹב וּמִשְׁלֵי וְסֵפֶר תְּהִלּוֹת / וָאֵדַע בְּכָל מִלָּה וּמִלָּה / הַנִּקּוּד וְהַדִּקְדּוּק וְהַפְּעֻלָּה וְהַפְּשָׁט וְהַדְּרָש וְהַסּוֹד / מִקִּירוֹת הַסִּפּוּן וְעַד הַיְּסוֹד / וְסִפְרֵי הַדִּקְדּוּק כֻּלָּם / לְמִקְּטַנָּם וְעַד גְּדוֹלָם / וְסֵפֶר הַשָּׁמַיִם וְהָעוֹלָם / וְסִפְרֵי אִבְּן עֶזְרָא בְּדַרְכֵי הַחֶשְׁבּוֹן / וּפֵרוּשׁ קֹהֶלֶת וּמַאֲמַר יִקָּווּ הַמַּיִם אֶל הֶחָכָם רַבִּי שְׁמוּאֵל אִבְּן תִּבּוֹן / וְסֵפֶר מוֹרֵה הַנְּבוּכִים / וְסֵפֶר תַּלְמַי בְּחָכְמַת הַכּוֹכָבִים וְהַמַּהְלָכִים / וְסֵפֶר הַמִּדּוֹת וְהָעֲרָכִים וּפֵרוּשֵׁי הַמִּשְׁנָה וְהַחִבּוּר / וְסֵפֶר רַבִּי אַבְרָהָם הַנָּשִׂיא בְּסוֹד הָעִבּוּר / וְחֵלֶק הַדִּקְדּוּק וְהַשָׁרָשִׁים לְרַבִּי דָוִד קִמְחִי / הָאוֹמְרִים לְנַפְשִׁי רָנִּי וְשִׂמְחִי / וְסֵפֶר צַחוֹת וּמֹאזְנַיִם / הַנֶּחְמָדִים לְהַשְׂכִּיל וְתַאֲוָה הֵם לָעֵינָיִם / וְסֵפֶר הַחִיּוּג' וְהָרִקְמָה / וְסֵפֶר הַהַשָּׂגָה וְהַהַכְלָמָה / וְסֵפֶר הַחִזָּיוֹן / וְסֵפֶר כְּלִי הַנְּחֹשֶׁת וְהַהִגָּיוֹן / אַתָּה שָׂמְתָּ מְגַמַּת פָּנֶיךָ בִּרְאוֹתְךָ קָצִין אוֹ שָׂר / אוֹ מֶלֶך אוֹ נָגִיד אוֹ טִפְסָר / לָדַעַת מִדּוֹתָיו וְטַכְסִיסָיו / וַחֲיָלָיו וְאוֹכְלוֹסָיו / וְתַעֲנוּגָיו וּמְשׂוֹשָׂיו / וַאֲפוּנָיו וּגְרִיסָיו / וְתָאֳרוֹ וּמָעֲשָׂיו / וְקִינְיָנָיו וּנְכָסָיו / וְגִבְעוֹתָיו וּרְכָסָיו / וּמֹאזְנָיו וּפְלָסָיו / וּפְרָדָיו וְסוּסָיו / וּגְבִיעָיו וְכוֹסָיו / וְתוֹרָיו וְסִיסָיו / וּמַלְבּוּשָׁיו וּקְרָסָיו / וְיֵינוֹ וַעֲסִיסָיו / וּבַרְבּוּרֵי אֲבוּסָיו / וְאוֹצְרוֹתָיו וּמַאֲבוּסָיו / וּרְצוּעוֹתָיו וְכִיסָיו / וְאִכָּרָיו וַאֲרִיסָיו / וְשַׂהֲרוֹנָיו וּשְׁבִיסָיו / וְחַרְבוֹתָיו וּתְרִיסָיו / וּקְרוֹבָיו וִיחָשָׂיו / וְשָׂרֵי מִסָּיו וּמְכָסָיו / וְצִדְקוֹתָיו וַחֲמָסָיו / וְתִפְאֶרֶת עֲכָסָיו / וְצֹאנוֹ וּכְבָשָיו / וְעוֹשֵׂי רְצוֹנוֹ וּמַכְעִיסָיו / וּפִילַגְשָׁיו וְסָרִיסָיו / וּנְשָׁרָיו וּפְרָסָיו / וְעָזְנִיוֹתָיו וְכוֹסָיו / וְנִצָּיו וְתַחְמָסָיו / וְיַנְשׁוּפָיו וְטַוָּסָיו / וּרְחָמָיו וּפַסְיוֹנָיו / וּתְרָנָיו וְנִסָּיו / וְשִׁרְיוֹן קַשְׂקַשָּׂיו / וַחֲלוּקוֹ וּמִכְנָסָיו / וּפוֹלָיו וְתוֹרְמוֹסָיו / וְעֵטָיו וְקוֹלְמוֹסָיו / וְקוֹרוֹתָיו וּכְפִיסָיו / וּמַשְׁקִיּוֹתָיו וּכִבוּסָיו/ וּגְלוּיָיו וּכְמוּסָיו / וַאֲבָנָיו וַחֲרָשָׁיו / וְכַסְלֻחָיו וּפַתְרוּסָיו / וְדִינָיו וְנִמּוּסָיו / וַחֲתוּלָיו וּרְמָשָׂיו / וַאֲנִי שָׂמְתִי מְגַמַּת פָּנַי לָדַעַת מִן הָאֲנָשִׂים וְהַנָּשִׁים / טֶבַע אֶבְרֵי הַגּוּף וְכֹחַ הַנְּפָשִׂים / וּמִסְפַּר הַחוּשִׁים / הַפְּנִימִיִים וְהַמֻּרְגָּשִׁים / וְהַטְּבָעִים הַחֲזָקִים וְהַחֲלָשִׁים / וּמַה בֵּין הַנִּמְזָגִים וְהַמִּתְמַשְׁשִׁים / וּבֵין הַנִּגָּשִׁים וְהַנִּפְגָּשִׁים / וְסִבַּת הָרָפִים וְהַקָּשִׁים/ וּבָתֵי הַנֶּפֶש וְהַלְּחָשִׁים / וּמִן הַמִּדּוֹת הָעֲנָפִים וְהַשָּׁרָשִׁים / וּמִן הָאֲבָרִים הַשָּׂרִים וְהַשַּׁמָּשִׁים / וְסִבַּת הָעַזֵּי פָנִים וְהַבּוֹשִׁים / וְהַנְּבוֹנִים וְהַטִּפְּשִׁים / וְהַנּוֹחִים וְהָעִקְשִׁים וְהַפְּתָאִים וְחַכְמֵי חָרָשִׁים / לֹא אָחוּשׁ לָדַעַת צוּרַת הַפָּרָשִׁים / וְלִזְכֹּר תֹּאַר הַמַּלְבּוּשִׁים / וְאִם הֵם בַּחוּרִים אוֹ יְשִׁישִׁים / וְאִם אָכְלוּ פוֹלִים אוֹ עֲדָשִׁים / וּבְשַר סָרִיס אוֹ תְיָשִׁים / וְאִם הֵם שָׂרֵי עֲשָׂרוֹת אוֹ שָׂרֵי חֲמִשִּׁים / שָׂרֵי הָרֵכֶב אוֹ שָׁלִישִׁים / עֵירוֹמִים אוֹ חֲמֻשִּׁים / עִוְרִים אוֹ חֵרְשִׁים / מְשֻׁלָּחִים אוֹ פְּרוּשִׁים / וְאִם לָהֵם כִּנִּים אוֹ פַרְעוֹשִׁים / רְאֵה מַה בֵּין זְכִירָתְךָ לִזְכִירָתִי / וּשְׁמִירָתְךָ לִשְׁמִירָתִי / וַאֲמִירָתְךָ לַאֲמִירָתִי / וְיוֹתֵר מֵאֲשֶׁר תְּסַפֵּר מִדְּבַר הֲבַאי בְּקֶרֶב מַחֲנֶיךָ / בִּפְנֵי שְׁתֵּי נָשֶׁיךָ וּבָנֶיךָ וּבְנוֹתֶיךָ / וּשְׁגַר אֲלָפֶיךָ וְעַשְׁתְּרוֹת צֹאנֶיךָ / אֲנִי אֲסַפֵּר מִדִּבְרֵי חָכְמָה לְפָנֶיךָ / עַד אֲשֶׁר לִשְׁמֹעַ תְּצִלֶּנָה אָזְנֶיךָ /
וְיוֹתֵר מֵאֲשֶׁר תִּזְכֹּר מִן הַשִּׂיחוֹת הַבְּטֵלוֹת וְהַחִידוֹת / אֶזְכֹּר מִן הַחָכְמוֹת וְהַסּוֹדוֹת / וּמִן הַחֻקִּים וְהַעֵדוֹת / וְכִמְעַט שֶׁלֹּא תִזְכֹּר בְּלִבְּךָ שְׁמוֹת אֲנָשִׁים / כַּאֲשֶׁר אֶזְכֹּר מִשְׁמוֹת הַחֲכָמִים וְהַמְּפָרְשִׁים/ וְלֹא תִזְכֹּר כָּל כַּך עָרִים וּכְרָכִים וּכְפָרִים / כַּאֲשֶׁר אֶזְכֹּר אֲנִי מִן הַסְּפָרִים / מִלְּבַד הֱיוֹת כָּל סֵפֶר כַּמָּה עִנְיָנִים כּוֹלֵל / וּבָזֶה יִתְהַלֵּל הְמִתְהַלֵּל / רְאֵה מַה בֵּין אָמְרָךְ פְּלוֹנִי בָנָה זֶה הַיְסוֹד / וּבֵין אָמְרִי פְּלוֹנִי פֵּרַש כָּך זֶה הַסּוֹד / וּבֵין אָמְרֶךָ כָּך שֵׁם פְּלוֹנִי אוֹ אוֹתוֹ הַכְּרָךְ / וְאָמְרִי כָּך הִקְשָׁה פְלוֹנִי וּפְלוֹנִי כָּך פֵּרַךְ / וּבֵין אָמְרֶךָ מִמָּקוֹם פְּלוֹנִי עַד מָקוֹם פְּלוֹנִי כָך וְכָך מִילִים / וְאָמְרִי עַל פֶּה סֵפֶר תְּהִלִּים / אוֹ אָמְרִי מִכּוֹכַב פְּלוֹנִי עַד כּוֹכַב פְּלוֹנִי כָך וְכָך שֵׁעוּרִים מֻגְבָּלִים / וּבְיַם אָמְרָךָ בִּשְׁנַת כָּך וְכָך לַפְּרָט הָיָה שׂבַע אוֹ רָעָב / לְאָמְרִי חֲמִשִּׁים וְאֶחָד מִיל שֵׁעוּר עֲלִיַּת הָעָב / וּבֵין אָמְרֶךָ כָּך וְכָך אָכַלְנוּ אֶמֶשׁ / לְאָמְרִי סִבַּת קַדְרוּת הַיָּרֵחַ וְהַשֶּׁמֶשׁ / אַתָּה שַׂמְתָּ מְגַמַּת פָּנֶיךָ בְלֶכְתְּךָ בַדֶּרֶךְ לִשְׁאֹל / שְׁמוֹת הַכְּרָכִים מִן הַיָּמִין וּמִן הַשְּׂמֹאל / וַאֲנִי אָדְרֹך בְּרַגְלַי הָרְחוֹבוֹת וְהַשְּׁוָקִים / וְהֶהָרִים וְהַגְּבָעוֹת וְהָעֲמָקִים / וְנִשְׁמָתִי תַּהֲלֹך אָז עַל בָּמֳתֵי הַשְּׁחָקִים / לֹא אָחוּש אָז לָדַעַת שְׁמוֹת הֶעָרִים וְהַכְּפָרִים / רַק אָשִׁיב אֶל לִבִּי הַחָכְמוֹת אֲשֶׁר בַּסְּפָרִים / וְשָׁם אֲמָרֶיךָ הַסְּפוּרִים / לֹא אַאֲרִיךְ בְּסִפּוּר אֲכִילַת הַבַּרְבּוּרִים / וְהַנְּמֵרִים הַחֲבַרְבּוּרִים / וְלֹא בִּסְעֻדַּת הַדָּגִים / וּבְיֶתֶר מִינֵי הַתַּעֲנוּגִים / אַתָּה תִּזְכֹּר שְׁמוֹת הַפּוֹעֲלִים הָעֲצֵלִים / וַאֲשֶׁר אָכְלוּ בְּבֵיתְךָ גְּבִינָה וּבְצָלִים / וַאֲנִי אֶזְכֹּר שְׁמוֹת הַחֲכָמִים / וְדִבְרֵיהֶם וְחִידוֹתָם עַל לוּחַ לִבִּי נִרְשָׁמִים / אַתָּה זוֹכֵר צִבְאוֹת הָאָרֶץ וְהַדָּגִים אֲשֶׁר בַּמָּיִם / וַאֲנִי אֶזְכֹּר צִבְאוֹת הַשָּׁמָיִם / אַתָּה זוֹכֵר אֵיךְ אֲכַלְתֶּם עַל הַגָּל / וּשְׁכַבְתֶּם בְּמַעְגָּל/ וּפְלוֹנִי שָׁתָה מִן הַיַּיִן וַיִּשְׁכַּר וַיִּתְגָּל / וַאֲנִי זוֹכֵר אֶלֶף וּשְנַיִם וְעֶשְׂרִים כּוֹכָבִים הַנְּתוּנִים וְאַרְבָּעִים וּשְׁמוֹנֶה צוּרוֹת שֶׁבַּגַּלְגָּל / אַתָּה זוֹכֵר צוּרַת הַמֶּלֶך וּגְדוֹלָיו / וְרֵעַיו וְגוֹאֲלָיו / וְכִנּוֹרָיו וּנְבָלָיו / וּקְצָת מֵהֵיכָלָיו / וְחַצְרוֹתָיו וְטִירוֹתָיו / וְחַדְרֵי מַשְׂכִּיּוֹתָיו / וַאֲנִי אֶזְכּוֹר הַכֹּהֶן הַגָּדוֹל מֵאֶחָיו / וּמַעֲלוֹתָיו וּשְׁבָחָיו / וּבִגְדֵי הַקֹּדֶש וּמְעִילָיו / וְחֵשֶׁב אַפֻדָּתוֹ אֲשֶׁר עָלָיו / וּפַעֲמוֹנֵי זָהָב וְרִמּוֹנִים עַל שׁוּלָיו / וְהַצִּיץ אֲשֶׁר עָלָיו / פִּתּוּחֵי חוֹתָם קֹדֶש לַאדֹנָי / וְהַהֵיכָל לִפְנִים וְלִפְנָי / וְהָאוּלָם אֲשֶׁר לִפְנֵי הַשַּׁעָר וְקֹדֶש הַקָּדָשִׁים / וְהַבְּרִיחַ הַתִּיכוֹן בְּתוֹך הַקְּרָשִׁים / וְהַדְּבִיר וְהַכְּרוּבִים / וּמִסְגְּרוֹת בֵּין הַשְּׁלַבִּים / וְצַלְעוֹת הַבַּיִת וְהָעֻבִּים / וְהָאָרוֹן וְהַכַּפֹּרֶת / וּמִזְבַּח הָעוֹלָה וּמִזְבַּח הַקְּטֹרֶת / וְשֶׁמֶן הַמִּשְׁחָה וּקְטֹרֶת הַסַּמִּים / וְחֹשֶׁן הַמִּשְפָּט וְאֶת הָאוּרִים וְאֶת הַתֻּמִּים / וְחַלּוֹנֵי שְׁקוּפִים אֲטוּמִים / מֶחֱזָה אֶל מֶחֱזָה שָׁלֹשׁ פְּעָמִים / וְהַכַּפּוֹת וְהַמַּחְתּוֹת / וְהַפֹּתוֹת וְהַדְּלָתוֹת / וְהַשֻּׁלְחָנוֹת וְהַמְּנוֹרוֹת / וְיָם הַנְּחֹשֶׁת וַעֲשָׂרָה כִיּוֹרוֹת / וְהָעַמּוּדִים וְהַכּוֹתָרוֹת / וְהַסִּפּוֹת וְהַמִּזְרָקוֹת וְהַמְזַמְּרוֹת / וְהַמֶּלְקָחַיִם וְהַנֵּרוֹת / וְהַהַרְאֵל אַרְבַּע אַמּוֹת / וְחַלּוֹנִים שְׁקוּפִים אֲטוּמוֹת / וְלִשְׁכָּה וּפִתְחָהּ בָּאֵילִים הַשְּעָרִים / וּמִחוּצָה לַשַּׁעַר הַפְּנִימִי לִשְׁכוֹת שָׂרִים / וְעָשׂוּי כְּרוּבִים וְתִמּוֹרִים / וְהַלִּשְׁכָּה אֲשֶׁר נֶגֶד הַגִּזְרָה / וּפְנֵי הַכְּרוּב לַתִּמּוֹרָה / וְתִמּוֹרִים אֶל אֵילָו / וּשְׁמוֹנֶה מַעֲלוֹת מֵעָלָיו / וְהָאִישׁ הָעוֹמֵד בֵּין הַהֲדַסִּים אֲשֶׁר בַּמְּצֻלָה / וּמְנוֹרַת זָהָב כֻּלָּהּ / וְעַל רֹאשָׁהּ גֻּלָּה / וּשְׁנֵי הַזֵּיתִים מִימִינָהּ וּמִשְּׂמֹאלָהּ / וְהַמְּגִלָּה עָפָה / וְהָאִשָּׁה הַיּוֹשֶׁבֶת בְּתוֹךְ הָאֵיפָה / וְהָעֲטָרוֹת אֲשֶׁר לְחֵלֶם וּלְטוּבְיָּה / וְלִידַעְיָה וּלְחֵן בֶּן צְפַנְיָה / וְהָאַרְבַּע מֵרְכָּבוֹת הַיּוֹצְאוֹת מִבֵּין שְׁנֵי הָרִים / וְהַסּוּסִים בְּרֻדִּים אֲמֻצִּים לְבָנִים וּשְחוֹרִים / וְאִם בָּאתִי לִזְכֹּר כָּל הַדְּבָרִים / אֲשֶׁר עַל לְבָבִי יַעֲלוּ / יִכְלֶה הַזְּמָן וְהֵם לֹא יִכְלוּ / מִלְבַד אֲשֶׁר אֵדַע הַכַּוָּנוֹת / וְהַסּוֹדוֹת הַנְּכוֹנוֹת / אֲשֶׁר בְּכָל הַדְּבָרִים הַנִּזְכָּרִים צְפוּנוֹת / וְלָכֵן חֲדַל לְךָ / מִזְכֹר זְכִירָתְךָ בַּאֲשֶׁר כְּבוֹדְךָ תַחְמֹד / וּבִמְקוֹם גְּדוֹלִים בְּמַעֲלָה אַל תַעֲמֹד / לֵךְ וְסַפֵּר הֲתֻלֶּיךָ לִקְטַנֵּי אֲמָנָה / וְלַנָּשִׁים הַמּוֹזְרוֹת בַּלְּבָנָה / כִּי שִׂכְלְךָ בַדְּבָרִים הָאֵלֶּה קָטֹן מֵהָכִיל / וְאָז תַּצְלִיחַ אֶת דְּרָכֶיךָ וְאָז תַּשְׂכִּיל /</p>
</blockquote>

<blockquote>
<p>וַיְהִי כִּשְׁמֹעַ פְּלוֹנִי סְאוֹנִי סוֹאֵן בְּרָעַשׁ / חָמַד לַעֲמֹד מִצְּפוֹן לְהַר גָּעַשׁ / וְהַדְּבָרִים אֲשֶׁר אָמַר לֹא אֲמָרָם / כִּי קִבֵּל נֵזֶק וְצַעַר וּבֹשֶׁת בַּעֲבוּרָם / וַיֹּאמַר הַיּוֹם חָשְׁכוּ כוֹכְבֵי נִשְׁפִּי / הֵן קַלּוֹתִי מָה אֲשִׁיבֶךָּ יָדִי שַׂמְתִּי לְמוֹ־פִי / וְקָפַץ פִּיו וְנֶאֱלָם / וְעָמַד בּוֹש וְנִכְלָם / וְלוֹ חֶרְפַּת עוֹלָם / וְכָל הָעָם קָרְאוּ אַחֲרָיו הֵידָד / וּבִרְאוֹתוֹ כִי שִׁמְשִׁי זָרְחָה נוֹדָד / וְעָמַד בְּפָנִים נִזְעָמִים / וְלֹא רְאִינוּהוּ חֹדֶשׁ יָמִים /</p>
</blockquote>

<blockquote>
<p>וַיִּשְׂחַק הַשָּׂר וַיֹּאמַר מַה מְּאֹד הֵיטַבְתָּ לְדַבֵּר / אַחֲרֵי הֱיוֹתוֹ עַל רִיב לֹא לוֹ מִתְעַבֵּר / כָּכָה יֵעָשֶׂה לְכָל אִישׁ / אֲשֶׁר יִתְהָלֵּל וְרֵיחַ רֵעָיו בְּעֵינֵי הָאֲנָשִׁים יַבְאִישׁ /</p>
</blockquote>

<blockquote>
<p>וָאֹמַר אֶל הַשָּׂר יֵדַע אֲדוֹנִי נֵזֶר הוֹדִי / כִּי לוּלֵי עָנְיִּי וּמְרוּדִי / וַאֲשֶׁר חָמַלְתִּי עַל כְּבוֹדִי / הָיִיתִי מַכֶּה אוֹתוֹ בְמַטֶּה אֲשֶׁר בְּיָדִי / כַּאֲשֶׁר עָלַי הֶאֱרִיךְ לָשׁוֹן / אָמְנָם אוֹצְרוֹתַי גְּרָפָם נַחַל קִישׁוֹן / וְהַחֶסְרוֹן אֵינֵנוּ מַנִּיחַ לִי לִישׁוֹן / עַד יַשְׁקִיף וְיֵרֶא אֲדֹנָי מִשָּׁמַיִם / וְצָרוֹת לְבָבִי יִמָּאֲסוּ כְמוֹ מַיִם / וְלֹא תָקוּם צָרָה פַעֲמַיִם / וְתַחַת מַחֲגֹרֶת שַׂק מְעִיל הוֹד אֶעֱדֶּה / וְהַקּוֹל אֲשֶׁר אֹמֵר רְדָה יֹאמַר רְדֵה /
<br><br />
וָאֶשָּׂא מְשָׁלִי וָאֹמַר:
<br><br />
אֵלִי פְּדָעֵנִי בְּעֻזָּךְ מִידֵי</p>
</blockquote>

<blockquote>
<p>עֹנִי וְתַחַת שַׂק מְעִיל הוֹד אֶעֱדֶה</p>
</blockquote>

<blockquote>
<p>צַו לַזְּמָן אֵל נֶאֱמָן לִי יַעֲשֶׂה</p>
</blockquote>

<blockquote>
<p>שָׁלוֹם וְקוֹל אֹמֵר רְדָה יֹאמַר רְדֵה.
<br><br />
וַיֹּאמֶר הַשָּׂר מַה מְּאֹד חָטָא הַזְּמָן / כַּאֲשֶׁר לֹא בָנָה לְךָ בַּיִת נֶאֱמָן / וַיַּחֲלֹק כְּבוֹדוֹ לִפְנֵי אֱלִיפַז וְתֵימָן / וַיַּלְבִּישֵׁם תְּכֵלֶת וְאַרְגָּמָן / וְלֹא יִתֵּן לָהֵם צָרַעַת נַעֲמָן / וְכַאֲשֶׁר יִשְׁאָלוּהוּ בָנָיו לְמִי נַמְטִיר הַמָּן / יֹאמַר לַמְהוּמָן / וְלֹא יִתֵּן מָרְדְּכָי עַל בֵּית הָמָן / וְאֵיךְ לֹא יַחֲלֹק כְּבוֹדוֹ לַאֲחִימָן / וּלְכַלְכֹּל וּלְדַרְדַּע וְהֵימָן / וּמַדּוּעַ לֹא חָלַק לְךָ מִן הַהוֹן לְשָׂבְעָה / כַּאֲשֶׁר חָלַק לְךָ מֵזִמְרַת הַיְּדִיעָה / וְלִבְנֵי הַפִּילַגְשִׁים נָתַן מַתָּנוֹת וְלִבְנֵי בְרִיעָה / וְלָאִישׁ אֲשֶׁר יִקְרַב אֶל כָּל בְּהֵמָה לְרִבְעָהּ / וְלֹא יִתֵּן לָהֶם כָּל רֹאש מֻקְרָח וְכָל זָקָן גְּרוּעָה / וּמִן הַקְּלָלוֹת שֶׁבְּיִרְמִיָה אֹרֶךְ הַיְרִיעָה / וְאָמַר הֶחָכָם מִמּוּמֵי זֶה הָעוֹלָם וּמֵהֶבְלוֹ / שֶׁהוּא לֹא יָחֹן אִישׁ וָאִיש
כְּפִי שִׂכְלוֹ / רַק יָחֹן אֲנָשִׁים לְבָבָם לְמֵרָע / וּמִצַּדִּיק עֵינָיו יִגְרָע / יַהֲרֹג יֹאשִׁיָהוּ וְיִמְלֹך חָפְרַע / וְיָמִיר רַע בְּטוֹב וְטוֹב בְּרָע /</p>
</blockquote>

<blockquote>
<p>וַיִּשָּׂא מְשָׁלוֹ וַיֹּאמַר:
<br><br />
אָמַר הֶחָכָם מִמּוּמֵי</p>
</blockquote>

<blockquote>
<p>זֶה הָעוֹלָם אוֹ מִן הֶבְלוֹ</p>
</blockquote>

<blockquote>
<p>לֹא יָחֹן אִישׁ מַה שֶּׁרָאוּי</p>
</blockquote>

<blockquote>
<p>רַק יוֹסִיף לוֹ אוֹ יִגְרַע לוֹ.
<br><br />
וָאֹמַר אֶל הַשָּׂר חַנַּנִי אֱלֹהִים וְיֶש לִי כֹל / כַּאֲשֶׁר עָשָׂה אוֹתְךָ עַל הַהוֹן יָכוֹל / וְלוּ הָיָה כָל אִישׁ חָכָם כָּמוֹךָ וְגָבָר / וּבַנְּדִיבוּת יָדוֹ כְיָדְךָ תִּגְבָּר / לֹא חָסַר אִישׁ בְּעוֹדוֹ דָבָר / אָמְנָם הַנְּדִיבוּת לְךָ לְמִקְנָה / יָדְךָ תִהְיֶה בוֹ בָרִאשׁוֹנָה / וְיַד כָּל הָעָם בָּאַחֲרוֹנָה / וּבְכָל אֲשֶׁר הִתְהַלַּכְתִּי מֵעִיר אֶל עִיר / לֹא מָצָאתִי אִישׁ מִשְּׁנַת הַכִּילוֹת יֵעוֹר וְיָעִיר / כִּי כֻלָּם יֹאמְרוּ שַׁלֵּם יְשַלֵּם הַמַּבְעִיר / וָאֹמְרָה בַעֲדָם אֵלֶּה בְנֵי שֵׂעִיר / וַאֲשֶׁר יִקָּרְאוּ נְדִיבֵיהֶם / וְרָאשֵׁי אַלּוּפֵיהֶם / הָפַךְ לִבָּם לִשְׂנוֹא / וְלֹא מָצָאתִי בָם רַק נוֹקֵם וְקַנּוֹא / וְכָל אֶחָד וְאֶחָד יַעֲלִים עֵינוֹ / וּכְמוֹ פֶתֶן חֵרֵש יַאְטֵם אָזְנוֹ / אִם אֶקְרָאֵהוּ בְדָבָר יוֹעִילֵהוּ קַל חִישׁ יַעֲנֶה / אִם אֶקְרָאֵהוּ בְצָרָתָה לִי עֹרֶף יִפְנֶה / וְהַזְּמָן יוֹסִיף כָּל אֲשֶׁר לוֹ לְמִשְׁנֶה / וְרָעָה אֵלָיו לֹא תְאֻנֶּה / יִדְמֶה לְכֶלֶב אִישׁ חָרַשׁ בַּרְזֵל יִישַׁן לְקוֹל פַּטִּיש וְהֹלֵם פָּעַם / וְלֹא יַרְגִּיש שַׁאֲגַת אַרְיֵה וְקוֹל רָעַם / וְיִיקַץ לְקוֹל הַשִּׁנַיִם וְיִּנָּעֵר כְּפַעַם בְּפַעַם / לֹא אֵדְעָה מָה אַחֲרִית הַזָּעַם /
<br><br />
וָאֶשָּׂא מְשָלִי וָאֹמַר:
<br><br />
דוֹד יוֹם קְרָאתִיהוּ לְעֶזְרָתוֹ</p>
</blockquote>

<blockquote>
<p>גָּז חִישׁ כְּצִפּוֹר מִמְּרוֹם קִנּוֹ</p>
</blockquote>

<blockquote>
<p>אַךְ יוֹם לְעֶזְרָתִי קְרָאתִיהוּ</p>
</blockquote>

<blockquote>
<p>הֶחְרִישׁ כְּפֶתֶן יֶאֱטֹם אָזְנוֹ</p>
</blockquote>

<blockquote>
<p>נִדְמֶה לְכֶלֶב אִישׁ חֲרַשׁ בַּרְזֶל</p>
</blockquote>

<blockquote>
<p>בֵּית הוֹלְמִים שִׁבְתּוֹ וּמִשְׁכָּנוֹ</p>
</blockquote>

<blockquote>
<p>יִישַׁן לְקוֹל פַּטִּישׁ וְיֵרָדֵם</p>
</blockquote>

<blockquote>
<p>יִיקַץ לְעֵת אֹכֶל לְקוֹל שִׁנּוֹ.
<br><br />
וְיֵדַע אֲדֹנִי הַדָּבָר / כִּי מָצָאתִי הַנְּדִיבִים זוּלָתְךָ כַּיְעֵנִים בַּמִּדְבָּר / וּמִנְחָתָם וְנִסְכֵּיהֶם כִּמְדֻבַּר / וּלְעוֹלָם
לֹא קִבַּלְתִּי בוּשָׁה / רַק בְּאֶרֶץ מָרֵשָׁה / מִנְּדִיבִים שְׁלֹשָׁה / מְצָאתִים פֶּתַח הַשַׁעַר / וְרַעְיוֹנַי אַחֲזוּ שָׂעַר / כִּי הָיִיתִי רָעֵב וְצָמֵא / סוֹעֵר וְהוֹמֶה / וָאֶקְרַב אֲלֵיהֶם וָאֹמַר הַיּוֹם נָפְלוּ לִי בַנְּעִימִים חֲבָלִים / כִּי הִקְרָה לְפָנַי נְדִיבִים אֵל אֵלִים / וְעַתָּה רַחֲמוּ עָלַי הָאֲצִילִים / מַחֲלִימֵי הַחוֹלִים / וְגוֹאֲלֵי הַגּוֹלִים / כִּי אֵין חֵפֶץ בַּכְּסִילִים / כִּי הַפִּיל לֹא יְקִימֵהוּ כִּי אִם הַפִּילִים / וְהָעָנָק לֹא יְקִימֵהוּ כִּי אִם הַנְּפִילִים/ וְעַתָּה חוֹסֶה עַל נְדִיבִי אֲשֶׁר הִתְגַּלְגַָל / עָלָיו אוֹפָן הַגַּלְגָּל / נִטְרָד בְּטִרְדּוֹתָיו / וְלָבֵשׁ חֶרְדוֹתָיו / וְאַל תַּחְמְלוּ עַל אִישׁ יְשַנֶּה דָּתָיו / שֶׁיּוֹרֵד עַל פִּי מִדּוֹתָיו /</p>
</blockquote>

<blockquote>
<p>וָאֶשָׂא מְשָלִי וָאֹמַר:
<br><br />
חוּסוּ עַל נָדִיב הִתְגַּלְגָּל</p>
</blockquote>

<blockquote>
<p>עָלָיו גַּלְגַּל עִם טִרְדּוֹתָיו</p>
</blockquote>

<blockquote>
<p>אַךְ לֹא תַחְמֹלוּ עַל עָשִׁיר</p>
</blockquote>

<blockquote>
<p>שֶׁיּוֹרֵד עַל פִּי מִדּוֹתָיו.
<br><br />
וַיַּעַן הָאֶחָד וַיֹּאמַר אֱמֹר נָא עִקֵּשׁ / עַד מָתַי תִהְיֶה לָנּוּ לְמוֹקֵשׁ / לְנָדִיב לֹא גְמַלְתּוֹ אֵיךְ תְּבַקֵּש / מַדּוּעַ חֹק הַמּוּסָר פָּרַעְתָּ / וּמְעִיל הַבֹּשֶׁת מֵעַל פָּנֶיךָ קָרַעְתָּ / וְקָלוֹן מִכָּבוֹד שָׂבַעְתָּ / הֲלֹא יָדַעְתָּ אִם לֹא שָׁמַעְתָּ / כִּי אַדְמָתְךָ אִם לֹא תַעַבְדֶנָּה לֹא תוֹסֵף כֹּחָהּ לְךָ / וְהִנֵּה הִיא צוֹעֶקֶת לְמוּלְךָ/ אִם לֹא תַשְׁקֵנִי אֲנִי לֹא אַאֲכִילְךָ /
<br><br />
וַיִּשָּׂא מְשָׁלוֹ וַיֹּאמַר:
<br><br />
לְנָדִיב לֹא גְמַלְתּוֹ אַל תְּבַקֵּשׁ</p>
</blockquote>

<blockquote>
<p>תְּקַדֵּם לוֹ וְאַז יָשׁוּב לְגָמְלָךְ</p>
</blockquote>

<blockquote>
<p>זְכֹר אַדְמָתְךָ לָךְ אֹמְרָה קוּם</p>
</blockquote>

<blockquote>
<p>וְהַשְׁקֵנִי וְאַחַר אַאֲכִילָךְ.
<br><br />
וַיַעַן הַשֵּׁנִי וַיֹאמַר מַה לִּי וְלָךְ אִישׁ מַהֲתַלּוֹת / כִּי תְבַקֵּש לְךָ גְדוֹלוֹת / הַיּוֹם רַבּוּ עֲבָדִים הַמִּתְפָּרְצִים / אֲשֶׁר אֹמֶר הַנְּדִיבוּת לוֹחֲצִים / הֲלֹא יָדַעְתָּ הָעֲדָרִים אֲשֶׁר עָלַי רוֹבְצִים / וְהָאֵם רוֹבֶצֶת עַל הָאֶפְרוֹחִים / אוֹ עַל הַבֵּיצִים / וְהַנּוֹגְשִׂים אֲשֶׁר אָצִים וְרָצִים / כִּי לִי בָנִים שְׂלֹשָׁה וְחָמֵשׁ בָּנוֹת גְּדוֹלוֹת / וּמַשְׂאַת הַחֵשֶׁק הֵחֵלָּה לַעֲלוֹת / וּמִיִּרְאָתִי פֶּן אַחַת מֵהֶם תִּמְצָא עֲלִילוֹת / לָלֶכֶת אֶל גִּבְעַת הָעֲרָלוֹת / וּבְאַוַּת נַפְשָׁהּ תִמְשֹׁךְ יַד הַחֹשְׁקִים וְתִנְאָף / קָנִיתִי הַטַּבָּעוֹת וְנִזְמֵי הָאָף / וְהַנְּטִיפוֹת וְהַשֵּׁרוֹת וְהָרְעָלוֹת / וְכֶסֶף אֶשְׁקֹל כְּמֹהַר הַבְּתוּלוֹת / וּבְטֹרַח גָּדוֹל אוֹתָם אֲפַרְנֵּס / וְנִדְחֵי צָרְכֵיהֶם אֲכַנֵּס / לוּלֵי כִי מִן הַשָּׁמַיִם עוֹשִׂים לִי נֵס / וְאֵיךְ אֶהֱיֶה עַל בָּנַי אַכְזָרִי / וְאֶשְׁכַּח עֶצֶם מֵעֲצָמַי וּבָשָׂר מִבְּשָׂרִי / וְיִשְׂבְּעוּ זָרִים כֹּחי וְעֲצָבַי בְּבֵית נָכְרִי / וְאָמַר הֶחָכָם הָאִישׁ אֲשֶׁר יִתֵּן הוֹנוֹ לְזָרִים / יֵחָשֵׁב מִן הָאַכְזָרִים / כִּי הַקְּרוֹבִים בִּקְרוֹבִים נֶעֱזָרִים / וְדוֹמֶה בְּמַעֲשֵׂהוּ אֶל הָעַיִן הָרוֹאָה הַשְּׁחָקִים / אֲשֶׁר בְּתַכְלִית הָרֹחַק רְחוֹקִים / וְלֹא יִרְאֶה הַקְּרוֹבִים/ אֲשֶׁר סְבִיבוֹ הֵם יוֹשְׁבִים /
<br><br />
וַיִּשָּׂא מְשָׁלוֹ וַיֹּאמַר:
<br><br />
אֲדַמֶּה אִישׁ אֲשֶׁר יִתֵּן רְכוּשׁוֹ</p>
</blockquote>

<blockquote>
<p>אֱלֵי זָרִים וְיִמְנַע מִקְּרוֹבוֹ</p>
</blockquote>

<blockquote>
<p>אֱלֵי עַיִן אֲשֶׁר יִרְאֶה רְחוֹקָיו</p>
</blockquote>

<blockquote>
<p>וְלֹא יִרְאֶה אֲשֶׁר יִשְׁכֹּן סְבִיבוֹ.
<br><br />
וַיַעַן הַשְּׁלִישִׁי וַיֹּאמַר שָׁמַעְתִּי אוֹמְרִים / כִּי כָתוּב בְּאֶחָד מִן הַסְּפָרִים / אֲשֶׁר בְּאַרְבָּעָה וְעֶשְׂרִים / לֹא יָדַעְתִּי אִם בְּשִׁיר הַשִּׁירִים / אוֹ בְקֹהֶלֶת אוֹ בְמִשְׁלֵי / מִסְּמַרְטוּטֵי כַּלְמֵי וּמִמַּהֲדוּרֵי מִלֵּי / חָשַׁבְתָּ לְהָרִיק הַכֶּסֶף הַמּוּשָׁב בְּפִי אַמְתְּחוֹתֵינוּ / וְהַהוֹן אֲשֶׁר לָכַדְנוּ בְרִשְׁתֵּנוּ / וְלָקַחְנוּ מִיַּד הַזְּמָן בְּחַרְבֵּנוּ וּבְקַשְׁתֵּנוּ / בִּדְבָרִים עֲרֵבִים / וּבְקָרְאֲךָ אוֹתָנוּ אֲצִילִים וּנְדִיבִים / וְיָצָאתָ אֵלֵינוּ לְשָׂטָן / וְלָכֵן דַּע כִּי יָדֵינוּ אֲחוֹת לוֹטָן / לֹא חִנָּם שִׁנָּה הַזְּמָן דַּתֶךָ / רַק עַל פִּי מִדּוֹתֶיךָ / וְלָכֵן נָשִׂים הַיֵּאוּשׁ וְהַמְּנִיעוּת פְּרִי מִדַּבְּרוֹתֶיךָ /
<br><br />
וַיִּשָּׂא מְשָלוֹ וַיֹּאמַר:
<br><br />
אֲשֶׁר קִוָּה לְהַרְבּוֹת אֶת נְדִיבוּ-</p>
</blockquote>

<blockquote>
<p>תְךָ בִּרְצוֹת לְךָ אֵת מִשְׁאֲלוֹתָיו</p>
</blockquote>

<blockquote>
<p>קְפֹץ יָדָךָ וְשִׂים אֶת הַמְּנִיעוּת</p>
</blockquote>

<blockquote>
<p>וְהַיֵּאוּש פְּרִי מִדַּבְּרוֹתָיו.
<br><br />
כְּשָׁמְעִי כִּסְתָּה כְלִמָּה פָּנַי / וּפַלְגֵי מַיִם יָרְדוּ עֵינַי / וָאֹמְרָה בְקוֹל נֶעֱצָב / מִי הֶאֱמִין כִּי אֶתְיַצָּב / לִפְנֵי הַחֹלֶד וְהָעַכְבָּר וְהַצָּב / אֶקְרָא אֲלֵיהֶם וְלֹא יַעֲנוּנִי / וְתַחַת אַהֲבָתִי יִשְׂטְנוּנִי / וְהַזְּמָן הוֹלֵך וְסוֹעֵר וְאוֹתִי יַעֲשֶׂה כָלָה / וְרוֹאֶה אֲנִי אֶת פְּנֵי נְדִיבָיו וְהִנֵּה אֵינָם כַּאֲשֶׁר בַּתְּחִלָּה / וָאֶתְּנָה אֶת לִבִּי לִרְאוֹת סִבַּת אֵלֶּה הַתְּלָאוֹת / וְאִם בְּסִכְלוּתִי אוֹ בְרִשְׁעִי עָלַי בָּאוֹת / וְכָל אֲשֶׁר חָקַרְתִּי וְאֶחְקֹר אֶמְצָא / בְּנַפְשִׁי דֵעָה וּמוֹעֵצָה / וְעַל יְמֵי הִתְעַלְמוּתָהּ סוֹפֶדֶת / וְעַל חֵיל תַּאֲוֹתֶיהָ מוֹרֶדֶת וּבוֹגֶדֶת /
<br><br />
וָאֶשָּׂא מְשָלִי וָאֹמַר:
<br><br />
הָהּ כִּי יְלִידֵי הַזְּמָן בִּי נִחֲרוּ</p>
</blockquote>

<blockquote>
<p>אֵינָם אֱלֵי נַפְשִׂי כְּמוֹ הָיוּ תְמוֹל</p>
</blockquote>

<blockquote>
<p>כִּי אֶחְשְׁבָה יוֹם וְלַיְלָה אֶעֱמוֹל</p>
</blockquote>

<blockquote>
<p>אוֹחִיל לְבִרְכוֹת אֵל וְהֵמָּה אֵחֲרוּ
<br><br />
אֵיכָה אֲקַוֵּמוֹ וְהֵמָּה סָחֲרוּ</p>
</blockquote>

<blockquote>
<p>אֶרֶץ אֲשֶׁר לֹא אֵדְעָה אִם הַשְּׂמֹאל</p>
</blockquote>

<blockquote>
<p>אֵלֵךְ לְיָמִין הוֹלְכוֹת הֵמָּה לְמוּל</p>
</blockquote>

<blockquote>
<p>וּתְמוֹל עֲבָדוּנִי וְפָנַי שִׁחֲרוּ
<br><br />
וְאֶתְּנָה לֵב אִם לְרֹעַ מַעֲלִי</p>
</blockquote>

<blockquote>
<p>צָרוֹת זְמָן עָלַי כְּהַיּוֹם שֹׁקְדִים</p>
</blockquote>

<blockquote>
<p>וָאֶחֱזֶה צִדְקִי וְיֹשֶׁר פָּעֳלִי
<br><br />
אָבְדַן יְמֵי שֵׂכֶל בְּכָל יוֹם סוֹפְדִים</p>
</blockquote>

<blockquote>
<p>אָרִיב בְּמוֹ שַׁחֲרוּת וְאַשְׁלִיךְ נַעֲלִי</p>
</blockquote>

<blockquote>
<p>עַל חֵיל בְּחוּרוֹתַי בְּשִׂכְלִי מוֹרְדִים.
<br><br />
וַיְהִי כִשְׁמֹעַ הָאֲנָשִׁים אֶת דְּבָרַי / לֹא חָרְדוּ אֶל מַאֲמָרַי / וְלֹא נִכְנְעוּ לִבּוֹתָם / הֵרֵעוּ מֵאֲבוֹתָם / וַיֹּאמְרוּ לִי אִי הַנִּכְאָב אֲשֶׁר רֶשַע חָרַשְׁתָּ / וְלָכֵן מַעֲטֵה הָעֳנִי לָבַשְׁתָּ / אֵיךְ פְּנֵי אֲבוֹתֶיךָ הוֹבַשְׁתָּ / וּמַדּוּע אֹהָלֶיךָ נָטַשְׁתָּ / הַאִם אָכַלְתָּ כָּל אֲשֶׁר יָרָשְׁתָּ /</p>
</blockquote>

<blockquote>
<p>וָאַעַן וָאֹמַר נָטַשְׁתִּי אָהֳלִי כִּי כֵן צֻוֵּיתִי / וְנַפְשִׁי מַמְּרוּרִים רִוֵּיתִי / וְקַצְתִּי בַזְּמָן וּבוֹ נִבְאַשְׁתִּי / כִּי מִמְּצֹא חֶפְצִי בוֹ נוֹאַשְׁתִּי / וְלָכֵן בְּבֹשֶׁת פָּנִים נִגַּשְׁתִּי / אֶל הַמַּחֲנֶה הַזֶּה אֲשֶׁר פָּגַשְׁתִּי / וְלֹא אֶשְׂנָא הָעֲנִיּוּת / רַק בַּעֲבוּר הֱיוֹתִי נִכְנָע אֶל הַפְּתַיּוּת / וְצָעַקְתִּי וְלֹא נַעֲנֵיתִי / וְאוּלַי כִּי לְטוֹב לִִי עֻנֵּתִי /
<br><br />
וָאֶשָּׂא מְשָלִי וָאֹמַר:
<br><br />
הַשֹּׁאֲלִים אֵיךְ אָהֳלִי נָטַשְׁתִּי</p>
</blockquote>

<blockquote>
<p>לֹא תֵדְעוּ כִּי כֵן זְמָן צִוַּנִי</p>
</blockquote>

<blockquote>
<p>הוּא מַמְּרוֹר עִם לַעֲנָה הִרְוַנִי</p>
</blockquote>

<blockquote>
<p>עַד מִמְּצוֹא חֶפְצִי אֱמֶת נוֹאַשְׁתִּי
<br><br />
קַצְתִּי בְמַחְמַדָּיו וּבוֹ נִבְאַשְׁתִּי</p>
</blockquote>

<blockquote>
<p>מָה אֹמְרָה עוֹד הַזְּמָן הִלְוַנִי</p>
</blockquote>

<blockquote>
<p>יָמִים יְמֵי עֶצֶב עֲדֵי הִשְׁוַנִי</p>
</blockquote>

<blockquote>
<p>אֶל מַחֲנוֹת הָאֵל אֲשֶׁר פָּגַשְׁתִּי
<br><br />
אֶשְׂנָא זְמָן תַּחַת אֲשֶׁר קִנֵּאתִי</p>
</blockquote>

<blockquote>
<p>כִּי אֶחֱזֶה נַפְשִׁי אֲשֶׁר כּוֹרַעַת</p>
</blockquote>

<blockquote>
<p>אֶל הַר פְּתַיּוּת עַד אֲשֶׁר נַעְנֵיתִי
<br><br />
יָדַע זְמָן כִּי אָהֳלָיו שָׂנֵּאתִי</p>
</blockquote>

<blockquote>
<p>עַל כֵּן לְקִיקְיוֹנִי יְמָן תּוֹלַעַת</p>
</blockquote>

<blockquote>
<p>אוּלַי יְדִידַי כִּי לְטוֹב עֻנֵּיתִי.</p>
</blockquote>

<blockquote>
<p>וַיְהִי כִרְאוֹת הָאֲנָשִׁים חֶסְרוֹנִי חָשְׁבוּ מִלָּתִי לְאֵל /</p>
</blockquote>

<blockquote>
<p>וַיֹּאמֶר אֶחָד מֵהֶם נֵדְעָה מַה בְּפִיו יִשְׁאַל /</p>
</blockquote>

<blockquote>
<p>וַיֹּאמְרוּ רֵעָיו מַה לָּנוּ וְלַצָּרָה אִם תִּגְאַל גְּאַל /</p>
</blockquote>

<blockquote>
<p>וַיֹּאמֶר הָאִישׁ וּלְשׁוֹנוֹ כָּאֵשׁ תִּהֲלַךְ / שְׁאַל מָה אֶתֵּן לָךְ /</p>
</blockquote>

<blockquote>
<p>וָאֹמְרָה בְּנֶפֶשׁ שְׁפָלָה / אַחַר בַּקָּשַׁת הַמְּחִילָה / יָדֶיךָ הַשָּׂר לְמוּדוֹת בְּחֶמְלָה / בְּכֶפֶל מִלְּשׁוֹנִי בִשְׁאֵלָה /
<br><br />
וָאֶשָּׂא מְשָלִי וָאֹמַר:
<br><br />
נְדִיבֵי עָם הֲטוֹב כִּי תֹאמְרוּ לִי</p>
</blockquote>

<blockquote>
<p>שְׁאַל מֶנּוּ וְנָפִיק לָךְ בְחֶמְלָה</p>
</blockquote>

<blockquote>
<p>יְדֵיכֶם הֵם לְמוּדוֹת בַּנְּתִינָה</p>
</blockquote>

<blockquote>
<p>בְּכֶפֶל מִלְּשׁוֹנִי בַשְּׁאֵלָה.
<br><br />
וַיֹּאמֶר הָאִישׁ בֹּאָה אִתִּי הַבַּיִת וּסְעָד /</p>
</blockquote>

<blockquote>
<p>וָאֵלֵךְ אַחֲרָיו אֶל בֵּיתוֹ וְלִבִּי בְצָרַת רַעֲבוֹנִי יִרְעָד /</p>
</blockquote>

<blockquote>
<p>וַיֹּאמֶר הָאִישׁ הֲתֹאכַל מִן הַיְּרָקוֹת הַחֲשׁוּבִים /</p>
</blockquote>

<blockquote>
<p>וָאַעַן וָאֹמַר אִלּוּ הַיְּרָקוֹת טוֹבִים אֲכָלוּם הַכְּלָבִים /
<br><br />
וָאֶשָּׂא מְשָלִי וָאֹמַר:
<br><br />
שְׁאֵלוּנִי בְמַה תִּסְעַד לְבָבָךְ</p>
</blockquote>

<blockquote>
<p>הֲתִבְחַר בַּיְּרָקוֹת הַחֲשׁוּבִים</p>
</blockquote>

<blockquote>
<p>עֲנִיתִים הֵן יְהִי טוֹב בַּיְּרָקוֹת</p>
</blockquote>

<blockquote>
<p>כְּלָל עִקָּר אֲכָלוּם הַכְּלָבִים.
<br><br />
וַיֹּאמֶר הָאִישׁ הִנְנִי נִשְׁבָּע בַּאֲשֶׁר אֶל יֵשׁ הוֹצִיאַנִי מֵאַיִן / כִּי בְּבֵיתִי לֹא תֹאכַל בָּשָׂר וְלֹא תִשְׁתֶּה יַיִן /</p>
</blockquote>

<blockquote>
<p>אָז שָׂתַקְתִּי וְהֶעֱלַמְתִּי עַיִן / וְאָמַרְתִּי בְלִבִּי זֶה נִשְׁאַר מִבְּנֵי קַיִן / וַיּוּשָׂם לְפָנַי מִן הַיְּרָקוֹת קְעָרָה / וְגַרְגְּרֵי זֵיתִים עֲשָׂרָה / וְצַפַּחַת מִמֵּי הַמְּעָרָה / בְּמִדָּה וּבְמִשְׁקָל וּבִמְשׂוּרָה / וּפְתוֹתֵי לֶחֶם שְׂעוֹרִים / וַיִּהְיוּ פִי וְיָדַי לֶאֱכֹל נִמְהָרִים / וַיָּבֹאוּ בִי הַמַּיִם הַמְּאָרְרִים לְמָרִים / וְהָיוּ סְבִיבַי שְׁלֹשָׁה נְעָרִים/ יִקְחוּ מִלְּפָנַי הַמְּעַט אֲשֶׁר בַּעֲדִי הֵכִינוּ / וַיָּשׁוּבוּ וְכָל הַמִּשְׁפָּחָה עָלַי יַלִּינוּ / וַיֹּאמְרוּ לָקַח זֶה הָרְעַבְתָּן אֶת כָּל אֲשֶׁר לְאָבִינוּ / עוֹדָם מְדַבְּרִים וְהִנֵּה אִשְׁתּוֹ כָאֵשׁ יַעַר תִּבְעַר / תֶּהֱמֶה וְתִסְעַר / וּבְבַעְלָהּ תָּרִיב וְתִגְעַר / וָתֹאמַר זֶה הַהֵלֶך בְּעֵינַי לֹא יוּחָן / כִּי יֹאכַל כְּאִלּוּ יִטְחָן / לֹא יָקוּם לְעוֹלָם מִן הְשֻּלְחָן /</p>
</blockquote>

<blockquote>
<p>וַיֹּאמֶר הָאִישׁ חַי אֲנִי אִם לֹא יַנִּיחַ הָאֲכִילָה זֶה הַסָּכָל / לֹא יִפָּרֵד מִמֶּנִי עַד יָקִיא אֶת אֲשֶׁר אָכָל /</p>
</blockquote>

<blockquote>
<p>וַיְּהִי כְּשָׁמְעִי קַמְתִּי קַל חִישׁ וּפַת לֶחֶם בְּיָדִי /</p>
</blockquote>

<blockquote>
<p>וַיֹּאמֶר הָאִישׁ הִנֵּה בַשָּׁמַיִם עֵדִי / כִּי אִם לֹא תַנִּיחַ הַלֶּחֶם אֲשַׁסֵּעֲךָ כְּשַׁסַּע הַגְּדִי /</p>
</blockquote>

<blockquote>
<p>וָאַשְׁלִיךְ הַלֶּחֶם מִיָּדִי / וָאֶבְרַח /
וְהָאִישׁ אַחֲרַי מַר יִצְרַח / וְהַנְּעָרִים יֶהְדְּפוּנִי / וְהַכְּלָבִים יִרְדְּפוּנִי / וְהַצָּרוֹת מִכָּל עֲבָרַי הִקִּיפוּנִי / וְהַמַּיִם עַד נֶפֶשׁ אֲפָפוּנִי / וְעַד פֶּתַח שַׁעַר הָעִיר רְדָפוּנִי / וְלוּ הִשִּׂיגוּנִי טְרָפוּנִי / וּרְאֹה פָנֶיךָ וּפְנֵי אִישׁ עוֹד לֹא פִלָּלְתִּי / וְעַתָּה רְאֵה הַשָּׂר אֵיךְ נָפָלְתִּי /</p>
</blockquote>

<blockquote>
<p>וַיֹּאמֶר הַשָּׂר בֶּאֱמֶת הָיְתָה זֹאת חֶרְפָּה עֲצוּמָה וּכְלִמָּה / וְכִמְעַט שֶׁאֵין אַחֲרֶיהָ נֶחָמָה / וְעַתָּה הֲלֹא עָשִׂיתָ בָּאֲנָשִׁים הָהֵם נְקָמָה /</p>
</blockquote>

<blockquote>
<p>וָאַעַן וָאֹמַר נַפְתוּלֵי אֱלֹהִים נִפְתַּלְתִּי / וְקַרְנָם בֶּעָפָר עוֹלַלְתִּי / וְהִשְׁבַּתִּי מִטָּהֳרָם וְנִזְרָם לָאָרֶץ חִלַּלְתִּי / וּבְעַמִּים חֶרְפָּתָם הוֹדַעְתִּי / הִגַּדְתִּי וְהוֹדַעְתִּי וְהִשְׁמַעְתִּי / כִּי לֹא דַי הֱיוֹתָם אוֹתִי בוֹזִים / רַק שֶׁהִקְהִילוּ עָלַי אֲנָשִׁים מְחַבְּרֵי חֲרוּזִים / וַיִּתְקַבְּצוּ עֲלֵיהֶם אֲנָשִׁים רֵקִים וּפוֹחֲזִים / מִן הַיְּהוּדִים הַפְּרָזִים / אֲשֶׁר לֹא עָמְדוּ אֲבוֹתֵיהֶם עַל הַר גְּרִיזִים / הִתְפָּאֲרוּ עָלַי בְּשִׁירֵיהֶם / וְהַדִּבֵּר אֵין בָּהֶם / יִשְׁלְחוּ לִי שִׁירִים מְטֻלָּאִים / סְבֻכִים וּכְסָבְאָם סְבוּאִים / יְסַפְּרוּ בָהֶם כִּי לָהֶם בְּכָל הַתְּעוּדוֹת / בְּכֶפֶל מִמֶּנִּי עֶשֶׂר יָדוֹת / וְהָיוּ בָהֶם אֲנָשִׁים יוּלְדוּ עַל בִּרְכַּי וּגְמוּלֵי חֲסָדַי / לָמְדוּ מִמֶּנִּי דֶרֶךְ הַשִּׂיר וְהֵם מַעֲשֶׂה יָדַי / וְלֹא הִשִּׂיגוּ בִמְרוּצָתָם אֲבַק שִׂירַי / וְאֵין אֶחָד מֵהֵם יְזַנֵּב הַנֶּחְשָׁלִים אַחֲרַי / וּבִרְאוֹתִי כִּי יָנִיפוּ עָלַי יַד שִׁלְחָם / בִּשְׁאָט בְּנֶפֶשׁ בִּגְאוֹן רוּחָם / בָּנִים גִּדַּלְתִּי וְרוֹמַמְתִּי וְנָשָׂאתִי טָרְחָם / וְקָרַבְתִּי אֲלֵיהֶם בְּבָרְחָם / וּבְעֵת קָדַר עֲלֵיהֶם הַיּוֹם הָיִיתִי שִׂמְשָׂם וְיַרְחָם / וְלֹא יִזְכְּרוּ מִי שָׂם צִיץ נֵזֶר הַשִּׁיר עַל מִצְחָם / אָמַרְתִּי חַי אָנִי אַבְאִישׁ וְאַבִּיעַ שֶׁמֶן רָקְחָם / וְתָשׁוּב לְשׁוֹנָם מֻדְבָּק מַלְקוֹחָם / וְעַל כָּרְחָם אֶהְיֶה מַלְכָּם וּמְשִׁיחָם / וָאָקוּם וָאֲחַבֵּר עֲלֵיהֶם שִׁיר נִמְרָץ / בְּפִי חָזוֹן נִפְרָץ / הוֹדַעְתִּי בָעַמִּים עֻזָּם / וְכִי הֵם יֶתֶר הַגָּזָם / וְהַנִיפוֹתִי עֲלֵיהֶם שִׁיר חַרְבִּי / כַּאֲשֶׁר הָיָה עִם לְבָבִי / וְהִנֵּה הַשִּׁיר אֲשֶׁר עֲלֵיהֶם חִבַּרְתִּי / כַּאֲשֶׁר הִתְעַבַּרְתִּי / וְלוּחוֹת בְּרִיתִי אִתָּם שִׁבַּרְתִּי / וְהוֹדַעְתִּי אוֹתָם כִּי עֲלֵיהֶם גָּבַרְתִּי / וְהַעַלְתִּי עַד לַשָּׁמַיִם שִׂיאִי וְאוֹתָם בְּעִמְקֵי שְׁאוֹלָה קָבָרְתִּי /
<br><br />
וָאֶשָּׂא מְשָלִי וָאֹמַר:
<br><br />
אֶשְׁמַע דִּבַּת רַבִּים רָבִים</p>
</blockquote>

<blockquote>
<p>עָלַי יָנִיפוּ יַד שִׁלְחָם</p>
</blockquote>

<blockquote>
<p>בִּי יָשִׂיחוּ לִי יָפִיחוּ</p>
</blockquote>

<blockquote>
<p>בִּשְׁאָט נֶפֶשׁ בִּגְאוֹן רוּחָם</p>
</blockquote>

<blockquote>
<p>בָּנִים גִּדַּלְתִּי רוֹמַמְתִּי</p>
</blockquote>

<blockquote>
<p>זֶה כַמָּה נָשָׂאתִי טָרְחָם</p>
</blockquote>

<blockquote>
<p>וּכְנֶשֶׁר יָעִיר אֶת קִנּוֹ</p>
</blockquote>

<blockquote>
<p>כֵּן רָחַפְתִּי עַל אֶפְרוֹחָם</p>
</blockquote>

<blockquote>
<p>זֶה מַשְׂכֻּרְתִּי חֵלֶף כִּי כֵן</p>
</blockquote>

<blockquote>
<p>קָרַבְתִּי לָהֶם יוֹם בָּרְחָם</p>
</blockquote>

<blockquote>
<p>וּבְיוֹם קָדְרוּ כּוֹכְבֵי שִׂכְלָם</p>
</blockquote>

<blockquote>
<p>הָיִיתִי שִׁמְשָׁם וִירֵחָם</p>
</blockquote>

<blockquote>
<p>וּבְעֵת תָּעוּ בִנְתִיבוֹת בִּין</p>
</blockquote>

<blockquote>
<p>שִׂכְלִי לִמְחוֹז חֶפְצָם הִנְחָם</p>
</blockquote>

<blockquote>
<p>לֹא יָדַעְתִּי מִי יוֹלַדְתָּם</p>
</blockquote>

<blockquote>
<p>אִם הַקָּאָת אוֹ הָרָחָם</p>
</blockquote>

<blockquote>
<p>לֹא יַכִּירוּ לֹא יִזְכּוֹרוּ</p>
</blockquote>

<blockquote>
<p>חַסְדִּי עִמָּם יוֹם נָס לֵחָם</p>
</blockquote>

<blockquote>
<p>אֵין בָּם יָצִיץ מִי זֶה שָׂם צִיץ</p>
</blockquote>

<blockquote>
<p>נֵזֶר הַקֹּדֶש עַל מִצְחָם</p>
</blockquote>

<blockquote>
<p>מִי רוּחַ שֵׂכֶל בָּם מָסַךְ</p>
</blockquote>

<blockquote>
<p>אוֹ מִי נָסַךְ אֶת יֵין רִקְחָם</p>
</blockquote>

<blockquote>
<p>אֵיכָה בִי יָרִיבוּ וּזְמָן</p>
</blockquote>

<blockquote>
<p>מָשַׁח אוֹתִי לִהְיוֹת פֶּחָם</p>
</blockquote>

<blockquote>
<p>לִי חָלַק גֻּלּוֹת עִלִּיּוֹת</p>
</blockquote>

<blockquote>
<p>מִן שָׁמַיִם יוֹם יוֹם אֶלְחַם</p>
</blockquote>

<blockquote>
<p>אַךְ לָהֶם גֻּלּוֹת תַּחְתִּיּוֹת</p>
</blockquote>

<blockquote>
<p>בִּרְכוֹת שָׁדַיִם וָרָחַם</p>
</blockquote>

<blockquote>
<p>וּזְמַנִּי יוֹם שָׂם חִטָּתִי</p>
</blockquote>

<blockquote>
<p>שׁוֹרָה אָז הֵפִיץ אֶת קִצְחָם</p>
</blockquote>

<blockquote>
<p>וּבְעֵת קִטַּרְתִּי אֶת מוֹרִי</p>
</blockquote>

<blockquote>
<p>הִבְאִישׁ הִבִּיעַ אֶת רֵיחָם</p>
</blockquote>

<blockquote>
<p>וּבְיָדִי מַטֵּה הָאוֹתוֹת</p>
</blockquote>

<blockquote>
<p>אֵיכָה אֶחְרַד לִבְרַק רִמְחָם</p>
</blockquote>

<blockquote>
<p>אִם מֵימֵי חָכְמוֹתָם כַּיָּם</p>
</blockquote>

<blockquote>
<p>לִבִּי הוּא נַחַשׁ וּבְרִיחָם</p>
</blockquote>

<blockquote>
<p>בִּנְשׂוֹא גַלֵּי מֵי יַמֵּיהֶם</p>
</blockquote>

<blockquote>
<p>אָז מַטֵּה שִׂכְלִי הִשְׁבִּיחָם</p>
</blockquote>

<blockquote>
<p>וּבְיוֹם הִצִּיבוּ חֵילֵיהֶם</p>
</blockquote>

<blockquote>
<p>מַצַּב חַיל שִׂכְלִי הִבְרִיחָם</p>
</blockquote>

<blockquote>
<p>עָלִיתִי אֶל עִיר גִבּוֹרָם</p>
</blockquote>

<blockquote>
<p>אַף הוֹרַדְתִּי עֹז בָּרִיחָם</p>
</blockquote>

<blockquote>
<p>אָנֹכִי הִשְׁוֵיתִי כַיוֹם</p>
</blockquote>

<blockquote>
<p>אֶת שָׂרֵיהֶם אֶל פִּרְחָחָם</p>
</blockquote>

<blockquote>
<p>הֶחָרָש הַמַּסְגֵּר בַּגֵּר</p>
</blockquote>

<blockquote>
<p>בַּתּוֹשָׁבָם וּבְאֶזְרָחָם</p>
</blockquote>

<blockquote>
<p>חָנִיתִי כַדּוּר עַל חֵילָם</p>
</blockquote>

<blockquote>
<p>יָדַעְתִּי נוּעַם גַּם נוּחָם</p>
</blockquote>

<blockquote>
<p>הָיָה כַיּוֹם נִצְחִי נֵצַח</p>
</blockquote>

<blockquote>
<p>אַךְ חֵילֵיהֶם אָבַד נִצְחָם</p>
</blockquote>

<blockquote>
<p>אֶזְעַק חָמָס אֶל הַיָּמִים</p>
</blockquote>

<blockquote>
<p>וּלְחֹק גַּלְגַּל כִּי הִשְׁכִּיחָם</p>
</blockquote>

<blockquote>
<p>מַדּוּעַ דַּרְכָּם צָלֵחָה</p>
</blockquote>

<blockquote>
<p>אוֹ מָה רָאָה כִּי הִרְוִיחָם</p>
</blockquote>

<blockquote>
<p>אִלּוּ הִכִּיר מַעְבָּדֵיהֶם</p>
</blockquote>

<blockquote>
<p>אוֹ אִלּוּ יָדַע אֶת שִׂיחָם</p>
</blockquote>

<blockquote>
<p>לֹא הִשְׁכִּיבָם עַל מִטּוֹת שֵׁן</p>
</blockquote>

<blockquote>
<p>וּסְרוּחִים לֹא אָסַף נִדְחָם</p>
</blockquote>

<blockquote>
<p>לֹא שָׁעָה אֶל מִנְחַת הֶבְלָם</p>
</blockquote>

<blockquote>
<p>אַף לֹא רָצָה כַיּוֹם זִבְחָם</p>
</blockquote>

<blockquote>
<p>לֹא נָתַן בַּר הַלֶּחִי אוֹ</p>
</blockquote>

<blockquote>
<p>מָמוֹן נִכְנָס בָּא עַל נִכְחָם</p>
</blockquote>

<blockquote>
<p>עַל כֵּן הֶעְלֶה עַל גוֹרָלָם</p>
</blockquote>

<blockquote>
<p>מָמוֹן יוֹצֵא אוֹ הַנִּלְחָם</p>
</blockquote>

<blockquote>
<p>עַל זֹאת לִבִּי הוּא יָחִיל בִּי</p>
</blockquote>

<blockquote>
<p>וּבְתוֹך קִרְבִּי יוֹם יוֹם יֵחָם</p>
</blockquote>

<blockquote>
<p>כִּי הִסְכַּנְתִּי כָּל אָרְחוֹתָם</p>
</blockquote>

<blockquote>
<p>זֵרֵיתִי רִבְעָם גַּם אָרְחָם</p>
</blockquote>

<blockquote>
<p>אֵיךְ מוּל פִּרְיִי פָּרַח עַל שָׁרְ-</p>
</blockquote>

<blockquote>
<p>שִׁי הַבִּין יַשְׁווּ אֶת קִלְחָם</p>
</blockquote>

<blockquote>
<p>אִם יִרְאוּ חִדֶּקֶל שִׂכְלִי</p>
</blockquote>

<blockquote>
<p>אָז יִמְאָסוּ מֵי שִׁלֹחָם</p>
</blockquote>

<blockquote>
<p>לוּ יָרִיחוּ קִטֵּר בָּשְׂמִי</p>
</blockquote>

<blockquote>
<p>אָז יִבְזוּ רֵיחַ נִיחוֹחָם</p>
</blockquote>

<blockquote>
<p>יָשִׂימוּ יָד אֶל פֶּה שָׂרִים</p>
</blockquote>

<blockquote>
<p>וּלְשׁוֹנָם מֻדְבָּק מַלְקוֹחָם</p>
</blockquote>

<blockquote>
<p>אַקְדִּיר שִׁמְשָׁם אֶתֵּן שָׁרְשָׁם</p>
</blockquote>

<blockquote>
<p>כַּמָּק וּכְאָבָק דַּק פִּרְחָם</p>
</blockquote>

<blockquote>
<p>הִנְנִי לַדּוֹר פִּרְצָם אֶגְדֹּר</p>
</blockquote>

<blockquote>
<p>אֶהְיֶה לָהֶם רֹאש וּמְשִׁיחָם</p>
</blockquote>

<blockquote>
<p>יֵלְכוּ גוֹיִם אֶל אוֹר
שִׁירַי</p>
</blockquote>

<blockquote>
<p>וּמְלָכִים אֶל נֹגַהּ זָרְחָם</p>
</blockquote>

<blockquote>
<p>עֶשֶׂר יָדוֹת לִי בַחָכְמוֹת</p>
</blockquote>

<blockquote>
<p>מִי זֶה אִתִּי יִהְיֶה נִלְחָם</p>
</blockquote>

<blockquote>
<p>אֶקְרָא חֹם קֹר גַּם לַקֹּר אֶקְ-</p>
</blockquote>

<blockquote>
<p>רָא חֹם וּלְהַבָּרָד פֶּחָם</p>
</blockquote>

<blockquote>
<p>לִי חָכְמָה לִי בִינָה אֶקְרָא</p>
</blockquote>

<blockquote>
<p>בָּהּ עַל כָּרְחָם בַּעַל קֹר חָם</p>
</blockquote>

<blockquote>
<p>לוּלֵי חָסְדִּי אָז הָפַכְתִּי</p>
</blockquote>

<blockquote>
<p>אֶל מַעְרָבָם אֶת מִזְרָחָם</p>
</blockquote>

<blockquote>
<p>אֵיכָה יִבְזוּ עֶרְכִּי עַם זוּ</p>
</blockquote>

<blockquote>
<p>וַיֹּאמְרוּ כִי מִמֵּי לִקְחָם</p>
</blockquote>

<blockquote>
<p>אֶשְׁאַב שֵׂכֶל אַבְקַת רוֹכֵל</p>
</blockquote>

<blockquote>
<p>אָשִּׂיג נַחַש לִי בַּרִיחָם</p>
</blockquote>

<blockquote>
<p>אֵיךְ תַּחַת לֶחֶם אַבִּירִים</p>
</blockquote>

<blockquote>
<p>וּדְגַן רוּם אֶקְטֹף מַלּוּחָם</p>
</blockquote>

<blockquote>
<p>אוֹ תַחַת עֶדְיֵי הַשֵּׂכֶל</p>
</blockquote>

<blockquote>
<p>אֶחְמֹד עֶדְיָם אוֹ מַלְקוֹחָם</p>
</blockquote>

<blockquote>
<p>אֵיכָה יָרִימוּ קֶרֶן אוֹ</p>
</blockquote>

<blockquote>
<p>עָלַי יָנִיפוּ יַד שִׁלְחָם.
<br><br />
וַיֹּאמֶר הַשָּׂר בֶּאֱמֶת פָּרַעְתָּ בָּם פְּרָעוֹת / וְתַחַת אֲשֶׁר הִשְׁקוּךָ בְּשָׁלִישׁ דְּמָעוֹת / שָׂבְעָה נָפְשָׁם בְּרָעוֹת / וּבְאֱמֶת הָיוּ כְסִילִים / וּבְתַכְלִית הַנַּבְלוּת נְבָלִים / כִּי הַנְּדִיבִים יִתְנַדְּבוּ בַגּוּפִים וּבַנְּשָׁמוֹת / וְאַף אִם יִהְיוּ חַסְרֵי כָל נְעִימוֹת / לְדִמְיוֹן הַחֶרֶב הַחוֹתֶכֶת הָעֲצָמוֹת / וְאַף אִם תִּהְיֶה בַעֲלַת פְּגִימוֹת /
<br><br />
וַיִּשָׂא מְשָׁלוֹ וַיֹּאמַר:
<br><br />
נְדִיבֵי עָם הֲכִי יִתְנַדְּבוּ לָךְ</p>
</blockquote>

<blockquote>
<p>וְאַף כִּי הֵם חֲסְרֵי כָל נְעִימוֹת</p>
</blockquote>

<blockquote>
<p>כְּמוֹ חֶרֶב בְּצֵאתָהּ מִתְּעָרָהּ</p>
</blockquote>

<blockquote>
<p>אֲשֶׁר תַּחְתֹּךְ וְיֵש בָּהּ רֹב פְּנִימוֹת.
<br><br />
וָאַעַן וָאֹמַר חַיֶּיךָ הַשָּׂר הָיָה בָהֶם אִישׁ עָשִׁיר לָרֹב / כִּי יָרַשׁ נַחֲלָה מִקָּרוֹב / וְהוּא אָמַר וַיָּבֹא עָרֹב / וְהָיָה אוֹהֲבִי בַּזְּמָן שֶׁעָבַר / יוֹתֵר מִרֹחַק נְהַר כְּבָר /</p>
</blockquote>

<blockquote>
<p>וַיֹּאמֶר הַשָּׂר הֲלֹא שָׁמַעְתָּ מְשַל הַקַּדְמוֹנִי / הַכָּתוּב בְּסֵפֶר תַּחְכְּמוֹנִי / שֶׁאֹמַר דַּי לְךָ מֵעֲמִיתְךָ הַנֶּאֱמָן / כַּאֲשֶׁר יַנְחִילֵהוּ הַזְּמָן / יְרֻשַּׁת עֹשֶׁר וּמַעֲלָה רָמָה / אִם יַרְאֶה לְךָ עֲשִׂירִית אַהֲבָתוֹ הַקְּדוּמָה /
<br><br />
וַיִּשָּׂא מְשָׁלוֹ וַיֹּאמַר:
<br><br />
יְהִי דַי לָךְ יְדִידִי מֵעֲמִיתָךְ</p>
</blockquote>

<blockquote>
<p>בְּיָרְשׁוֹ מַעֲלָה נִשֵּׂאת וְרָמָה</p>
</blockquote>

<blockquote>
<p>בְּיוֹם תִּתּוֹ וְהַרְאוֹתוֹ לְךָ אֵת</p>
</blockquote>

<blockquote>
<p>עֲשִׂירִית אַהֲבָתוֹ הַקְּדוּמָה.
<br><br />
וָאַעַן וָאֹמַר חַי אָנִי כִּי לוּלֵי חֲסָדַי אֲשֶׁר קִדְּמוּם / לֹא חָשַׁבְתִּי עֲלֵיהֶם דְּבַר מוּם / אָמְנָם אֲנִי מֵעוֹלָם בְּהוֹנִי פְדִיתִים / וּבְעֵת צָרָתָם עֲנִיתִים / וְהֵם לֹא דַי שֶׁלֹּא הָיוּ בְצָרָתִי קְרוֹבִים / אֶלָּא שֶׁדִּבְּרוּ עָלַי כְּזָבִים / וְלָכֵן צַר לִי עַל הַחֲסָדִים אֲשֶׁר גְּמַלְתִּים / כִּי נִחַמְתִּי כִּי עֲשִׂיתִים /
<br><br />
וָאֶשָּׂא מְשָלִי וָאֹמַר:
<br><br />
בְּנֵי נָתָן בְּנֵי נָבָל בְּנֵי שֵׁם</p>
</blockquote>

<blockquote>
<p>קְדַשְׁתִּימוֹ חֲשַׁבְתִּימוֹ כְזָבִים</p>
</blockquote>

<blockquote>
<p>אֲנִי תָמִיד פְּדִיתִימוֹ וָאֶפְדֵּם</p>
</blockquote>

<blockquote>
<p>וְהֵמָּה דִּבְּרוּ עָלַי כְזָבִים.
<br><br />
וְדַע הַשָּׂר אֲדֹנִי / צִיץ מִצְחִי וְנֵזֶר זְמַנִּי / כִּי כַאֲשֶׁר הֱבִיאַנִי / לַחֲשֹׁק בַּתְּבוּנָה / וְלִהְיוֹת יָדִי בַחָכְמוֹת אֱמוּנָה / הוּא רְאוֹתִי הֱיוֹתִי נִמְאָס בְּעֵינֵי הַסְּכָלִים / וְנִגַּשׂ וְנַעֲנֶה אֶל הַשְּׁפָלִים / וְכָל אֲשֶׁר יַחְשְׁבוּנִי לְנִבְזֶה שׂוֹטְנַי/ תִּגְדַּל מַעֲלָתִי בְעֵינַי / וּבָזֶּה נוֹדָע לִי חִין עֶרְכִּי / כִּי לוּ יַחְפְּצוּ הַכְּסִילִים דַּרְכִּי / אָז יִוָּדַע לִי כִּי שֶׁקֶר נִסְכִּי /
<br><br />
וָאֶשָּׂא מְשָׁלִי וָאֹמַר:
<br><br />
אֲשֶׁר גָּרַם לְנַפְשִׁי לַחֲשֹׁק אֶת</p>
</blockquote>

<blockquote>
<p>תְּבוּנָתִי וְרָדְפִי טוּב פְּעָלִים</p>
</blockquote>

<blockquote>
<p>רְאוֹתִי כִּי אֲנִי נִמְאָס לְכָל בָּז</p>
</blockquote>

<blockquote>
<p>וְנִגַּשׂ נַעֲנֶה אֶל הַשְּׁפָלִים.
<br><br />
וַאֲשֶׁר גָּרַם אֶל הַסְּכָלִים הָהֵם / לִהְיוֹת מַעֲלָתִי פְּחוּתָה בְעֵינֵיהֶם / הוּא רְאוֹתָם צְרוֹרוֹת כַּסְפָּם בְּאַמְתְּחוֹתֵיהֶם / וַיִּרְאוּ אַמְתַּחְתִּי רֵיקָה / בּוּקָה וּמְבֻלָקָה / וְנַפְשִׁי שׁוֹקֵקָה / וְאָמַר הֶחָכָם חֶסְרוֹן הַהוֹן יַעֲלִים הַיֹּשֶׁר / וְכֵן הַסִּכְלוּת יַעֲלִימֵהוּ הָעֹשֶׁר /
<br><br />
וָאֶשָּׂא מְשָלִי וָאֹמַר:
<br><br />
אָמַר הֶחָכָם יֵשׁ חֶסְרוֹן</p>
</blockquote>

<blockquote>
<p>עֹשֶׁר יַעְלִים רֹב הַיֹּשֶׁר</p>
</blockquote>

<blockquote>
<p>כֵּן יֵשׁ סִכְלוּת עִם הוֹלֵלוּת</p>
</blockquote>

<blockquote>
<p>יַעְלִים אוֹתָם רֹב הָעֹשֶׁר.
<br><br />
וְשִבְּחוּ הַכְּסִילִים כִּי לֹא קָנוּ הָעֹשֶׁר בְּשִׂכְלָם / רַק גַּלְגַּל הוּא שֶׁחוֹזֵר בָּעוֹלָם / וְאִם יֶחֱרַץ חָרוּץ / וְלִקְנוֹת הוֹן יֶחֱרַד וְיָרוּץ / לֹא יִצְלַח בְּמַעֲשֵׂהוּ / וְדֶרֶך תְּבוּנוֹת לֹא תוֹעִילֵהוּ / וְיַגִּיעַ הַהוֹן בִּנְקַלָּה לְיַד אִישׁ שׁוֹבָב / בְּשִׁגָּעוֹן וּבְעִוָּרוֹן וּבְתִמְהוֹן לֵבָב /
<br><br />
וָאֶשָּׂא מְשָלִי וָאֹמַר:
<br><br />
מַה
תֶּחֱרַץ חָרוּץ וְאֶרְאֶה הַזְּמָן</p>
</blockquote>

<blockquote>
<p>יָאֵר פְּנֵי חַסְדּוֹ לַגֵּר וּלְעֵקֶר</p>
</blockquote>

<blockquote>
<p>אִם הַגְּזֵרָה יוֹרְדָה מִמַּעַל</p>
</blockquote>

<blockquote>
<p>אִם כֵּן חֲרִיצוּת הָאֲנָשִׁים שֶׁקֶר.
<br><br />
וְדִמּוּ הַחֲכָמִים בְּשִׂכְלָם / הָעוֹלָם הַזֶּה לְסֻלָּם / זֶה יוֹרֵד בּוֹ וְזֶה עוֹלֶה / זֶה שׁוֹקֵט וְזֶה גוֹלֶה / זֶה נִכְבָּד וְזֶה נִקְלֶה / וּמִקְרָא בְּצַד וּבְכָתֵף יֵהְדֹּפוּ / שָׁנָה עַל שָׁנָה חַגִּים יִנְקֹפוּ / וּמַחֲסֵה כָזָב וְסֵתֶר מַיִם יִשְׁטֹפוּ / וְאִישָׁיו לְמַאֲמָרוֹ כְסוּפָה יִרְדֹּפוּ / כַּלְּבוּש יַחֲלִיפֵם וְיַחֲלֹפוּ /
<br><br />
וָאֶשָּׂא מְשָׁלִי וָאֹמַר:
<br><br />
רְאֵה מִקְרֵי זְמָן בּוֹגֵד</p>
</blockquote>

<blockquote>
<p>אֱנוֹשׁ אָנוּשׁ וְהִפָּלֵא</p>
</blockquote>

<blockquote>
<p>וְדָבָר מִמְּךָ נֶעְלָם</p>
</blockquote>

<blockquote>
<p>אֲנִי אֶת אָזְנְךָ גוֹלֶה</p>
</blockquote>

<blockquote>
<p>פְּרָטָיו לֹא אֲבָאֵר כִּי</p>
</blockquote>

<blockquote>
<p>זְמַנִּי מִסְּפֹר יִכְלֶה</p>
</blockquote>

<blockquote>
<p>זְמָן יָרִיק לְךָ מָצוֹק</p>
</blockquote>

<blockquote>
<p>וְהַטּוֹב מִמְּךָ יִכְלֶה</p>
</blockquote>

<blockquote>
<p>וְאִישָׁיו חֹלְפִים יוֹם יוֹם</p>
</blockquote>

<blockquote>
<p>וְאָדָם כַּלְּבוּש יִבְלֶה</p>
</blockquote>

<blockquote>
<p>וּמִי יוֹרִיש וּמִי יַעְשִׁיר</p>
</blockquote>

<blockquote>
<p>וּמִי יֵרֵד וּמִי יַעְלֶה</p>
</blockquote>

<blockquote>
<p>וּמִי מֶלֶךְ וּמִי הֵלֶךְ</p>
</blockquote>

<blockquote>
<p>וּמִי נִכְבָּד וּמִי נִקְלֶה</p>
</blockquote>

<blockquote>
<p>וּמִי עֶלְיוֹן וּמִי אֶבְיוֹן</p>
</blockquote>

<blockquote>
<p>וּמִי שׁוֹקֵט וּמִי גוֹלֶה</p>
</blockquote>

<blockquote>
<p>וּמִי נִטְרָף וּמִי נִשְׂרָף</p>
</blockquote>

<blockquote>
<p>וּמִי נִסְקָל וּמִי נִתְלֶה</p>
</blockquote>

<blockquote>
<p>מְתֵי מִסְפָּר כְּתַבְתִּים לָךְ</p>
</blockquote>

<blockquote>
<p>וְעוֹד נוֹסָף עֲלֵי אֵלֶּה.
<br><br />
וְאָמַר שְׁלֹמֹה בְחָכְמָתוֹ פַּעַם וּפַעֲמַיִם / לַכֹּל זְמָן וְעֵת לְכָל חֵפֶץ תַּחַת הַשָׁמָיִם / וְלָכֵן הֵיָּרֵא אֶת דְּבַר אֲדֹנָי מֵעֲבָדָיו / יְזַכֶּה אָרְחוֹ וְיַיְשִׁיר מַעְבָּדָיו / וְעַל דְּבַר אֱמֶת וְעַנְוָה צֶדֶק יִשְׁקֹד / וּמַעֲשָׂיו יִדְרֹש וְיִפְקֹד / כִּי הַזְּמָן יִתֵּן פְּנֵי הַצֹּאן אֶל עָקֹד / וְתַחַת כְּבוֹדוֹ יֵקַד יְקֹד / וְטָרֵף זְרוֹעַ אַף קָדְקֹד / כִּי עֵת סְפוֹד וְעֵת רְקוֹד /
<br><br />
וָאֶשָּׂא מְשָלִי וָאֹמַר:
<br><br />
רְאֵה צְבִי זְמָן וְעֵת</p>
</blockquote>

<blockquote>
<p>וְעַל דְּבַר אֱמֶת שְׁקֹד</p>
</blockquote>

<blockquote>
<p>זְמָן וְעֵת לְכָל יְצוּר</p>
</blockquote>

<blockquote>
<p>וְעֵת סְפוֹד וְעֵת רְקֹד.
<br><br />
וַיְּהִי כְּכַלּוֹתִי לְדַבֵּר / וְשִׁיר עְלִיצֻתִי לְחַבֵּר / וַיֹּאמֶר הַשָּׂר הוֹדַעְתַּנִי אֵיךְ רַבַּת שָׂבְעָה לָהּ נַפְשְׁךָ יְגוֹנִים / וְלִשְׁמֹעַ לַעַג הַשַּׁאֲנַנִּים / וְהַבּוּז לִגְאֵיוֹנִים אֲשֶׁר לֹא נָשְׂאוּ לְמַעֲלָתְךָ פָנִים / וְעַתָּה הוֹדִיעֵנִי אִם מָצָאתָ נָדִיב בַּדּוֹר / אֲשֶׁר פֶּרֶץ הַזְּמָן יִגְדֹּר /</p>
</blockquote>

<blockquote>
<p>וָאַעַן וָאֹמַר פָּגַשְׁתִּי שָׂשׂ עוֹשֵׂה צֶדֶק / אִישׁ נָדִיב מְחַזֵּק הַבֶּדֶק / תָּמִים בְּדוֹרוֹתָיו / יַעֲרֹפוּ כַמָּטָר נִדְבוֹת מִטְרוֹתָיו / וְהִזִּיל עָלַי מִטַּל נִדְבוֹתָיו / וְאָכַלְתִּי בְּבֵיתוֹ דָּגִים חֲשׁוּבִים / וּגְדַיֵּי עִזִּים טוֹבִים / וְחִבַּרְתִּי עֲלֵיהֶם שִׁירִים עֲרֵבִים /</p>
</blockquote>

<blockquote>
<p>וַיֹּאמֶר הַשָּׂר אֲדֹנִי / אֵיךְ הָיָה הַדָּבָר בְּנִי /</p>
</blockquote>

<blockquote>
<p>וָאַעַן וָאֹמַר הָיָה בְּעִיר אַנְקוֹנָ&quot;א אָדָם נִכְבָּד / וּלְהִתְנַדֵּב עָלָיו לֹא יִכְבָּד / מֶלֶךְ לִנְדִיבוּת נֶעֱבָד / וְחָשַׁבְתִּי כִּי כָל הַנְּדִיבוּת בְּמוֹתוֹ יֹאבַד / וַיְהִי הַיּוֹם וְהוּא מְצָאַנִי בְּאֵשׁ הַיְּגוֹנִים בּוֹעֵר / וּבְכָל מַחֲמַדֵּי הַזְּמָן גּוֹעֵר / כִּי יָם הַתְּלָאוֹת הוֹלֵך וְסוֹעֵר /</p>
</blockquote>

<blockquote>
<p>וַיֹּאמֶר אֵלַי הָאִישׁ מָה אַתָּה רוֹאֶה / כִּי עָמַדְתָּ הַיּוֹם מִשְׁתָּאֶה /</p>
</blockquote>

<blockquote>
<p>וָאַעַן וָאֹמַר חַיֶּיךָ אֲנִי מַרְעִיד עָמַדְתִּי / כִּי הַיּוֹם לֹא סָעַדְתִּי / וּבָכִיתִי וְסָפַדְתִּי / כִּי רָאִיתִי דָגִים גְּדוֹלִים וְלָשֶׁבֶת בְּצִלָּם חִמַּדְתִּי / וְאִם לֹא אֹכַל מֵהֶם הֵן גָּוַעְתִּי אָבַדְתִּי /</p>
</blockquote>

<blockquote>
<p>וַיֹּאֶמר הָאִישׁ בְּחַיַי אִם תִּדֹּר לְחַבֵּר עֲלֵיהֶם שִׁירִים עַלִּיזִים / יִהְיוּ לְךָ הַדָּגִים וּשְׁנֵי גְדָיֵי עִזִּים / אָז אָמַרְתִּי עֵת לַעֲשׂוֹת חֲרוּזִים / אָז הָלַכְתִּי עִם הָאִישׁ אֶל חֲצַר גִּנַּת הַבִּיתָן / וְהֶרְאָנִי דָג גָּדוֹל רָאוּי לְשָׁאוּל וִיהוֹנָתָן / וּבִרְאוֹתִי אוֹתוֹ חָשַׁבְתִּי הֱיוֹתוֹ לִוְיָתָן / וָאֹמַר אֶל לִבִּי אֶחְשֹׁב הֱיוֹתִי הַיּוֹם חָתָן /</p>
</blockquote>

<blockquote>
<p>וָאֹמַר אֶל הַנִּכְבָּד אִם תַּעֲשֶׂה לִי מַטְעַמִּים עֲרֵבִים / אֲחַבֵּר הַיּוֹם שִׁירִים מִצּוּר הַשֵׂכֶל חֲצוּבִים /</p>
</blockquote>

<blockquote>
<p>וַיֹאמֶר הָאִישׁ הִכּוֹן וְהָכֵן לְךָ הַשִּׁירִים / כִּי הַמַּטְעַמִּים יִהְיוּ חֲמוּדִים וִיקָרִים / וַיְהִי כַאֲשֶׁר תַּגִּיעַ עֵת הַסְּעֻדָּה / יָשַׁבְנוּ אֲנִי וְהַנִּכְבָּד שַׂר הַתְּעוּדָה /</p>
</blockquote>

<blockquote>
<p>וַיֹּאמֶר הַשָּׂר יָבִיאוּ הַטְּלָאִים הַנְּעִימִים / וְהַגִּישׁוּ הַמַּטְעַמִּים / וְנַחֲלִיץ בָּהֶם הָעֲצָמִים כִּי הַטָּלֶה רָאוּי לִמְרוֹם הַתְּהִלּוֹת / וְלָכֵן שָׂם אוֹתוֹ הָאֵל רִאשׁוֹן לַמַּזָּלוֹת /</p>
</blockquote>

<blockquote>
<p>וָאַעַן וָאֹמַר חָיֵיךָ אֲדֹנִי דָלְפָה נַפְשִׁי מִתּוּגָה / וְאֵין רְפוּאָה כַדָּג לַדְּאָגָה / כִּי לָשׁוֹן נוֹפֵל עַל הַלָּשׁוֹן / וְסָכְלוּ הָאוֹמְרִים טָלֶה רִאשׁוֹן /
<br><br />
וָאֶשָּׂא מְשָלִי וָאֹמַר:
<br><br />
שִׂים דוֹד לְעֻמַּת הַדְאָג דָּג</p>
</blockquote>

<blockquote>
<p>כִּי הוּא לְבַד רִפְאוּת אֱלֵי נוּגִים</p>
</blockquote>

<blockquote>
<p>מָה בָּעֲרוּ הָאֹמְרִים טָלֶה</p>
</blockquote>

<blockquote>
<p>רִאשׁוֹן לְמַזָּלוֹת וְלֹא דָגִים.
<br><br />
וָיֹּאמֶר הָאִישׁ חַיֶּיךָ כְּבָר הִסְכִּימוּ חַכְמֵי הַתְּכוּנָה / וּבְכָל שִׁבְטֵי יִשְׁרָאֵל מוּדַעַת נֶאֱמָנָה / כִּי דֶגֶל טָלֶה נוֹסֵעַ בָּרִאשׁוֹנָה / וְדֶגֶל דָּגִים בָּאַחֲרוֹנָה / וְהִנְנִי נִשְׁבָּע כִּי דָג לֹא יָבֹא לְפָנֵינוּ / עַד אֲשֶׁר בְּחָכְמַתְךָ תַרְאֵנוּ / מַעֲלַת דָּגִים עַל טָלֶה / וְאִם הַסּוֹד הַזֶּה תְגַלֶּה / לְהַנְחִיל אֹהֲבַי יֵשׁ וְאֹצְרוֹתֵיהֶם אֲמַלֵּא /</p>
</blockquote>

<blockquote>
<p>וָאַעַן וָאֹמַר דַּע אֲדֹנִי כִּי אֵין לַטָּלֶה יִתְרוֹן / בַּעֲבוּר הֱיוֹתוֹ לַמַּזָּלוֹת רִאשׁוֹן וְדָגִים אַחֲרוֹן / כִּי לְמַעֲלוֹת הַדָּגִים וְכוֹכָבָיו הָעֲדִינוֹת / הוּשַׂם בָּאֲחֲרוֹנָה מְאַסֵּף לְכָל הַמַּחֲנוֹת / מְצֹרָף אֶל זֶה הֱיוֹת הַכּוֹכָבִים וְאִם רַבּוּ כַחוֹל / הַכּוֹכָבִים אֲשֶׁר בִּשְׁנֵים עָשָׂר מַזָּלוֹת יְהַלְּלוּ שֵׁם אֵל בְּמָחוֹל / כִּי סוֹבְבִים סוֹבְבִים הוֹלְכִים הַמַּזָּלוֹת / בַּיָּמִים וּבַלֵּילוֹת / לְדִמְיוֹן אֲנָשִׂים יָחֹלּוּ בִּמְחוֹלוֹת / וּמִדֶּרֶך אַנְשֵׁי הַמָּחוֹל לְהִתְגּוֹלֵל כַּמַּזָּלוֹת סָבִיב / וּבַמָּחוֹל הָאַחֲרוֹן חָבִיב /
<br><br />
וָאֶשָּׂא מְשָלִי וָאֹמַר:
<br><br />
אֵל עוֹלָם שָׂם הַמַּזָּלוֹת</p>
</blockquote>

<blockquote>
<p>כִּדְמוּת מָחוֹל סוֹבֵב סָבִיב</p>
</blockquote>

<blockquote>
<p>עַל כֵּן הוּשָׂם דָּגִים אַחְרוֹן</p>
</blockquote>

<blockquote>
<p>כִּי בַמָּחוֹל אַחְרוֹן חָבִיב.
<br><br />
וַיֹּאמֶר הָאִישׁ הֵטַבְתָּ אֶת אֲשֶׁר דִּבַּרְתָּ / וְהִנְנִי מֵקִים הָאֹמֶר אֲשֶׁר גָּזַרְתָּ / וַיְצָו לְהָבִיא בָרִאשׁוֹנָה הַדָּגִים / וְנִהְיֶה אוֹכְלִים וְשׁוֹתִים וְחוֹגְגִים / וְאָחָר הַדָּגִים הֵבִיאוּ הַטְּלָאִים הַצְּלוּיִים מוֹר עוֹבֵר נוֹטְפִים / כְּאִלּוּ מִן הַשּׁוֹשַׁנִּים קְטוּפִים / אוֹ מִשִּׂפְתוֹת הַיְּעֵלוֹת חֲטוּפִים / וּמְתוּקִים מִדְּבָש וְנֹפֶת צוּפִים / וְהַמִּרְקָחוֹת וּזְנִים הָיוּ עַל הַשֻּלְחָן כַּאֲבָנִים / וְהַשְׁקוֹת בִּכְלֵי זָהָב וְכֵלִים מִכֵּלִים שׁוֹנִים / וְיֵין מַלְכוּת רָב / מָתוֹק לַנֶּפֶשׁ וְלַחֵךְ יֶעֱרָב / וְאָכַלְנוּ וְשָׁתִינוּ עַד אֲשֶׁר לֹא הִכַּרְנוּ מִזְרָח מִמַּעֲרָב /</p>
</blockquote>

<blockquote>
<p>וָאֹמַר יֵשׁ לִי רָב / בָּרוּךְ אֲדֹנָי צוּרִי הַמְּלַמֵּד יָדַי לַקְּרָב /</p>
</blockquote>

<blockquote>
<p>וַיֹּאמֶר הָאִישׁ אָרוּר הָאִישׁ אֲשֶׁר לֹא יִהְיֶה הַיּוֹם שִׁכּוֹר / עַד אֲשֶׁר לֹא יַבְחִין בֵּין הַלֶּתֶך וְהַכֹּור / וַיֹּאמֶר בְּדִבּוּר אֶחָד שָׁמוֹר וְזָכוֹר / וְלֹא יַבְחִין בֵּין פֶּתַח תִּקְוָה לְעֵמֶק עָכוֹר / לְמַעַן זֶה הַיּוֹם כָּל יְמֵי חַיֵּינוּ נִזְכּוֹר /</p>
</blockquote>

<blockquote>
<p>וָאֹמַר אֶל הָאִישׁ אִם תִּפְטֹר אוֹתִי הַיּוֹם מִלּוֹמַר עוֹד שִׁיר / אֹמַר בָּרוּךְ אֲדֹנָי וַאעְשִׁיר / כִּי אַחֲרֵי הֱיוֹתִי שִׁכּוֹר / וְחַבֵּר שִׁיר עוֹד לֹא אֶזְכּוֹר / וַיֹּאמֶר הָאִישׁ חִבַּרְתָּ שְׁנֵי שִׁירִים וְאֵיךְ מִשִּׁיר תִּהְיֶה שׁוֹתֵק / וּכְבָר לִמַּדְתָּנוּ וְהַחוּט הַמְּשֻׁלָּשׁ לֹא בִמְהֵרָה יִנָּתֵק / וְלָכֵן חַבֵּר שִׁיר שְׁלִישִׁי / וְתִשְׁקְלֶהוּ בְּמֹאזְנֶיךָ / וְאַחֲרֵי זֹאת לְהִשְׁתַּכֵּר שִׂים פָּנֶיךָ / עַד אֲשֶׁר רֹאשְׁךָ עֲלֶיךָ יִכְבָּד /</p>
</blockquote>

<blockquote>
<p>וָאָקוּם וָאֶעֱשֶׂה מִצְוַת הַנִּכְבָּד /
<br><br />
וָאֶשָּׂא מְשָלִי וָאַֹמר:
<br><br />
מָתְקוּ לְחִכִּי טְלָאִים וְדָגִים</p>
</blockquote>

<blockquote>
<p>עָרְכוּ לְפָנַי יְדֵי הַצְבָאוֹת</p>
</blockquote>

<blockquote>
<p>הֵם בַּזְמַן מָן לְטַעֲמָם וְהִנְנִי</p>
</blockquote>

<blockquote>
<p>אוֹדֶה לְקָדוֹשׁ אֲדֹנָי צְבָאוֹת</p>
</blockquote>

<blockquote>
<p>טָלֶה בְּשׂוּמוֹ לְרֹאשׁ כָּל גְּדוּדָיו</p>
</blockquote>

<blockquote>
<p>וְדָגִים מְאַסֵּף לְכָל הַצְּבָאוֹת.
<br><br />
וַיְהִי כְּהַשְׁלִימִי הַשִּׁירָה / הָלַכְנוּ וְיָשַׁבְנוּ בַעֲלִיַּת הַמְּקֵרָה / וַיּוּשָׂם לְפָנֵינוּ שֻׁלְחָן מַעֲשֶׂה צַעֲצוּעִים / וְכוֹסוֹת מְלֵאִים וּגְבִיעִים / וָאֶהְיֶה שַׁעֲשׁוּעִים / וְעָשִׂינו מִן הַיַּיִן מִשְׁפָּטִים / וְכַאֲשֶׁר בָּאתִי לָקוּם מָצָאתִי בִטְנִי עֲרֵמַת חִטִּים / וְלֹא יָכֹלְתִּי לָקוּם כְּאִלּוּ הָיִיתִי אָסוּר בָּרְהָטִים /</p>
</blockquote>

<blockquote>
<p>וַיּוֹאֵל הָאִישׁ גַּם הוּא לָקוּם / וּבִרְאוֹתוֹ כִּי לֹא יוּכַל וְלֹא יְקִימוּהוּ כָל הַיְּקוּם / אָמַר נְתָּנַנִי אֲדֹנָי בִּידֵי לֹא אוּכָל קוּם / כִּי רֹאשִׁי הוֹלֵךְ הֵנָּה וָהֵנָּה / וְהַיַּיִן שָׁלַח אֵשׁ בְּעַצְמוֹתַי וַיִּרְדֶּנָּה /</p>
</blockquote>

<blockquote>
<p>וָאַעַן וָאֹמַר הִנְנִי נִשְׁבָּע בְּחַיֵּי נָחוֹר / כִּי תָאַבְתִּי לִשְׁתוֹת מֵי שִׁיחוֹר / כִּי הַיַּיִן שָׁלַח יָדוֹ מִן הַחוֹר / וּפָרַשׂ רֶשֶׁת לְרָגְלַי הֶשִׁיבַנִי אָחוֹר / וְלֹא אַכִּיר הַלָּבָן מִן הַשָּׁחוֹר /</p>
</blockquote>

<blockquote>
<p>וְכִרְאוֹת אַנְשֵׁי הַבַּיִת יַד הַשִּׁכְּרוּת הַחֲזָקָה / עָשׂוּ בַבַּיִת קוֹל דְּמָמָה דַקָּה / וַתִּפֹּל עָלֵינוּ תַרְדֵּמָה וְיָשַׁנּוּ שֵׁנָה עֲמֻקָּה / עַד אֲשֶׁר פָּנָה הַשֶּׁמֶשׁ לַעֲרֹב דֶּרֶךְ גְּבוּלוֹ / וְהַשִּׁכְּרוּת חָלַף הָלַךְ לוֹ / וְעָמַדְתִּי יָמִים שְׁלֹשָׁה עִם הַנִּכְבָּד שִׂמְחַת גִּילִי / וְזֶה הָיָה חֶלְקִי מֶכָּל עֲמָלִי /</p>
</blockquote>

<blockquote>
<p>וַיֹּאמֶר הַשָּׂר נָדִיב הָיָה נִכְבָּד / וְזֶבֶד טוֹב אוֹתְךָ זָבָד / הֲדָמוּ הַגְּבִירוֹת אֵלָיו בִּנְדִיבוּת /</p>
</blockquote>

<blockquote>
<p>וָאַעַן וָאֹמַר בְּחַיַי אָסְפוּ עִם הַנְּדִיבוּת / כָּל עֲרֵבוּת וְכָל חֲשִׁיבוּת / כִּי עָמְדוּ לְשָׁרְתֵּנִי בְפָנִים יָפוֹת / וּבִזְרוֹעוֹת חֲשׂוּפוֹת / כִּשְׁפָחוֹת חֲרוּפוֹת / וְלֹא סָרוּ מֵעֲשׁוֹת הַבִּרְיָּה וְלַבֵּב לְבִיבוֹת / וְהַמִּטּוֹת הָיוּ בְאֵטוּן מִצְרַיִם חֲטוּבוֹת / וּבָכוּ לְפֵרוּדִי פַעַם וּפַעֲמַיִם / כְּאִלּוּ נִפְתְּחוּ אֲרֻבּוֹת הַשָּׁמַיִם / אָמְרוּ עַד מֶה הַשָּׂר תִּשְׁבֵּנוּ / הִנֵּה נְדוֹדְךָ יִקְרַע סְגוֹר לִבֵּנוּ /
<br><br />
וָאֶשָּׂא מְשָלִי וָאֹמַר:
<br><br />
אַז תַּחֲנוֹת לִבָּךְ יְדִידִים יִשְׁאֲלוּ</p>
</blockquote>

<blockquote>
<p>וָאֶעֱנֶה אוֹתָם בְּקָמֶרִינוֹ</p>
</blockquote>

<blockquote>
<p>שָּׁם תַּאֲוַת נֶפֶשׁ וְשָם אָרִינוּ</p>
</blockquote>

<blockquote>
<p>מֹר אָהֳלוֹת עִם כָּל בְּשָׂמִים נַעֲלוּ
<br><br />
שָׁמָּה אֲסִירִים מִתְּמוּתָה נִגְאֲלוּ</p>
</blockquote>

<blockquote>
<p>שָׁם עִיר אֱלֹהִים בֶּאֱמֶת שָׁרִינוּ</p>
</blockquote>

<blockquote>
<p>בִּשְׁתֵּי לְבִיבוֹת מָן אֲשֶׁר בָּרִינוּ</p>
</blockquote>

<blockquote>
<p>עִם יַעֲלוֹת בִּגְאוֹן אֲדֹנָי צַהֲלוּ
<br><br />
נַפְשִׁי פְדוּת דֶּמַע רְאִיתִיו עַל לְחִי</p>
</blockquote>

<blockquote>
<p>יַעְלוֹת וְדוֹדִים לִי כְּחָלִיל יֶהֱמוּ</p>
</blockquote>

<blockquote>
<p>הָאֹמְרִים עַד מָה צְּבִי תִּשְׁבֵּנוּ
<br><br />
מַה תֶּהֱמִי נַפְשִׁי וּמַה תִּשְׁתּוֹחֲחִי</p>
</blockquote>

<blockquote>
<p>פִּקְּדִי לְשָׁלוֹם הַצְּבִיּוֹת נָאֲמוּ</p>
</blockquote>

<blockquote>
<p>אוֹי לַנְּדוֹד יִקְרַע סְגוֹר לִבֵּנוּ.
<br><br />
וַיֹּאמֶר הַשָּׂר הֲלֹא חָסַרְתָּ דָבָר בְּבֵית הַנִּכְבָּד /</p>
</blockquote>

<blockquote>
<p>וָאַעַן וָאֹמַר בְּחַיָי חָסַרְתִּי דָבָר אֲשֶׁר עָלַי מְאֹד כָּבֵד / כִּי רָאִיתִי בְבֵית הַשָּׂר שׁוּמִים / כְּאִלּוּ נִגְזְרוּ מִן הָאוּרִים וּמִן הַתֻּמִּים / וּבְצָלִים מְהֻלָּלִים / יַחְפִּירוּ בְיָפְיָם הַגַּלְגַּלִּים / וְגִלְדֵיהֶם עָבִים/ וְהַמָּן בְּתוֹכָם נִצְפָּן / וּמַרְאֵיהֶם וּמַעֲשֵׂיהֶם כַּאֲשֶׁר יִהְיֶה הָאוֹפַן בְּתוֹךְ הָאוֹפָן / וְהֶחָצִיר עָב וְיָקָר / כְּמַטֶּה אֱלִישָׁע וְיָפְיוֹ לֹא נֶחְקָר /</p>
</blockquote>

<blockquote>
<p>וָאֹמַר אֶל הַנִּכְבָּד וְאֶל אֶדֶר הַיְקָר / הַדָּג וְהַבָּשָׂר טָפֵל וְהַשּׁוּם וְהַבָּצָל וְהֶחָצִיר עִקָּר / הָבִיאוּ לִי מַטֵּה הֶחָצִיר כִּי רְצוֹנִי לַעֲשׂוֹת בֹּו הַמּוֹפְתִים / וְשָׁמַעְתִּי אוֹמְרִים כִּי הוּא טוֹב לְמַעֲשֶׂה חֲבִתִּים /</p>
</blockquote>

<blockquote>
<p>וַיֹּאמֶר הָאִישׁ חַיֶּיךָ בְבֵיתִי הַיּוֹם שׁוּם וְחָצִיר לֹא תֹאכַל / כִּי רֵיחָם נִלְאֵיתִי כַלְכֵּל וְלֹא אוּכָל / וְזֶה הַשֻּׁלְחָן לִפְנֵי אֲדֹנָי / וְלֹא יִקְרַב בּוֹ דָבָר שֶׁל גְּנָאי /</p>
</blockquote>

<blockquote>
<p>כְּשָׁמְעִי הָיִיתִי אֶל הַיְּגוֹנִים לְמַאֲכָל / מִלְּבַד שֶׁהַנִּכְבָּד הֶחֱזִיק אוֹתִי סָכָל / וָאֹמְרָה הַיּוֹם לֻקַּח מִמֶּנִּי מַחְמָד עֵינָי / כִּי הַשּׁוּם וְהַבָּצָל וְהֶחָצִיר מִבְחַר עֲדָנָי / וְעַתָּה אֶפְּלָה נָא בְיַד אֲדֹנָי /
<br><br />
וָאֶשָּׂא מְשָלִי וָאֹמַר:
<br><br />
אֶרְאֶה אֲנִי הַמָּן וְאֶרְאֶה הַשְּׂלָיו</p>
</blockquote>

<blockquote>
<p>אַךְ אֹמְרִים לִי סוּר וְאַל תִּקְרַב הֲלוֹם</p>
</blockquote>

<blockquote>
<p>כָּל מַעֲדַנִּים הֵם בְּעֵינַי כַּחֲלוֹם</p>
</blockquote>

<blockquote>
<p>פָּגַע גְאוֹן לִבִּי כְּהַיּוֹם שׁוֹלְלָיו
<br><br />
כִּי הַבְּצָלִים הֵם לְלִבִּי גוֹאֲלָיו</p>
</blockquote>

<blockquote>
<p>הַשּוּם וְהֶחָצִיר וְהַבְּצָלִים שְׁלוֹם</p>
</blockquote>

<blockquote>
<p>בֵּיתִי וְעַל רֹאשִׁי עֲטֶרֶת יַהֲלֹם</p>
</blockquote>

<blockquote>
<p>כִּי בָם לְבָבִי הוּא יְכַלְכֵּל מַחֲלָיו
<br><br />
הַשּוּם צְבִי אֶרֶץ וּפֶרַח כָּל יְבוּל</p>
</blockquote>

<blockquote>
<p>הַחֵן יְלָדָהוּ וְהַהוֹד רִקְּמוֹ</p>
</blockquote>

<blockquote>
<p>עַיִש וּבָנֶיהָ בְּרִית לוֹ כוֹרְתִים
<br><br />
גִלְדֵי בְּצָלִים הֵם כְּגַלְגַּלֵי זְבוּל</p>
</blockquote>

<blockquote>
<p>אוֹפָן בְּתוֹך אוֹפָן וְהֶחָצִיר כְּמוֹ</p>
</blockquote>

<blockquote>
<p>מַטֶּה אֱלִישָׁע לַעֲשׂוֹת הַמּוֹפְתִים.
<br><br />
וַיֹּאמֶר הַשָּׂר הֵיטַבְתָּ לְדַבֵּר / וְשִׁירִים לְחַבֵּר / בָּרוּךְ אֲדֹנָי אֱלֹהֵי יִשְׂרָאֵל / אֲשֶׁר לֹא הִשְׁבִּית לַשִּׁירִים וְלַמְּלִיצוֹת גּוֹאֵל.</p>

<br>  
</blockquote>

<blockquote>
<p>אָמַר הַמְחַבֵּר: בִּהְיוֹתִי עִם הַשָּׂר מַעְיָן הַמִּתְגַּבֵּר / מְפָרֵק הָרֵי הַתְּבוּנָה וּסְלָעֶיהָ מְשַׁבֵּר / הָיִינוּ פַעַם בְּדִבְרֵי חָכְמוֹת נְדַבֵּר / וַחֲיָּלִים נְגַבֵּר / וּפַעַם עַל רִיב לֹא לָנוּ נִתְעַבֵּר / נְדַבֵּר עַל כָּל דּוֹר וָדוֹר מִשְׁפָּחָה וּמִשְׁפָּחָה כְּפִי הָרָצוֹן / פַּעַם בִּדְבָרִים עֲרֵבִים וּפַעַם בְּדִבְרֵי לָצוֹן / וַנַּחֲשֹׁב גְּדוֹלִים מִמֶּנּוּ לְרוֹעֵי צֹאן /</p>
</blockquote>

<blockquote>
<p>וַיְהִי הַיּוֹם וַיּאֹמֶר אֵלַי הַשָּׂר אֱמֹר נָא בְחַסְדֶּךָ / אֵיךְ הָיָה הָעִנְיָן עִם פְּלוֹנִי אִישׁ סוֹדֶךָ / כַּאֲשֶׁר שִׁבַּח זְכִירָתוֹ עַל זְכִירָתֶךָ / וּשְׁמִירָתוֹ עַל שְׁמִירָתֶךָ / וּבַעֲבוּר אֲשֶׁר גֵּאוּת עָשָׁן הִתְאַבָּךְ / וּמַטָּרָה לְחִצָּיו הִצִּיבָךְ / נֶאֱחַז בְּקַרְנָיו בַּסְּבָךְ / וְאַתָּה הֲשִׁיבוֹתָ לוֹ כְּדַרְכֵי טוּבָךְ / אֱמֹר נָא אֵיךְ הָיָה הַמַּעֲשֶׂה / וְלֹא תַחֲמֹל עָלָיו וְלֹא תְכַסֶּה /</p>
</blockquote>

<blockquote>
<p>וָאַעַן וָאֹמַר הָיָה פְּלוֹנִי אִישׁ סוֹדִי / הַיּוֹתֵר זָכְרָן אֲשֶׁר רָאִיתִי מֵעוֹדִי / לֹא שָׁכַח לְעוֹלָם דָּבָר רָאָהוּ / אוֹ מִפִּי אַחֵר שְׁמָעָהוּ / וְהָיָה מְסַפֵּר לְאִשְׁתּוֹ וּלְאוֹהֲבָיו אֵת כָּל אֲשֶׁר קָרָהוּ / וְהָיָה מִתְפָּאֵר בְּטוֹב זְכִירָתוֹ / וְשָׂשׂ עַל נֹעַם אִמְרָתוֹ / כִּי הָאִישׁ הָיָה מְדַבֵּר צַחוֹת / וְלוֹ מִבְחַר הַסִּפּוּרִים וְהַשִּׂיחוֹת / וְאִם הָיָה שׁוֹמֵעַ אִישׁ דּוֹרֵשׁ / אוֹ בַתּוֹרָה קוֹרֵא וּמְפָרֵש / הָיָה זוֹכֵר כָּל דִּבְרֵיהֶם / עִקָּרֵיהֶם וְעַנְפֵיהֶם / וּפְנֵיהֶם וְכַנְפֵיהֶם / הַתְחָלוֹתֵיהֶם וְהַנָּחוֹתֵיהֶם וְכַוָּנוֹתֵיהֶם / בְּאוֹתִיּוֹתֵיהֶם / וּבְמלּוֹתֵיהֶם / אִישׁ אִישׁ לִלְשׁוֹנוֹ בְּאַרְצוֹתָם בְּגוֹיֵיהֶם / גַּם הָיָה הַמְּדַבֵּר נוֹצְרִי אוֹ יִשְׂרְאֵלִי / עֵרִי וַאֲרוֹדִי וְאֵרְאֵלִי / כָּמוֹהוּ יְדַבֵּר וְהוּא לֹא פָנִים קִלְקֵל
וַחֲיָּלִים יְגַבֵּר / סוֹף דָּבָר כָּל אִישׁ לְפָנָיו שָׁב נֶאֱלָם / וּמִלְּדַבֵּר בִּמְקוֹמוֹ בּוֹשׁ וְנִכְלָם / וְלֹא נִרְאֵית זְכִירָה כִזְכִירָתוֹ מִן הָעוֹלָם וְעַד הָעוֹלָם/ וַיְהִי הַיּוֹם דִּבֵּר רוּחוֹ אוֹתוֹ / לְפָאֵר בְּמַקְהֵלוֹת זְכִירָתוֹ / וְלוּלֵי הֶאֱרִיךְ לָשׁוֹן עָלַי הָיִיתִי מְקַיֵּם דִּבְרָתוֹ / אָמְנָם רָצָה לְהַגְדִּיל זְכִירָתוֹ בְהַשְׁפָּלַת זְכִירָתִי / וּלְהַעֲלוֹת אִמְרָתוֹ עַל אִמְרָתִי / אָז בְּחָמְלִי עַל מַעֲלָתִי/ אָמַרְתִּי לִלְשׁוֹנִי עִזְרִינִי וְאֶתְנַשָּׂא / כִּי לֹא מְשַׂנְאִי יְחָרְפֵנִי וְאֶשָּׂא/ אָמְנָם הוּא אֱנוֹשׁ כְּעֶרְכִּי / וְעֵת הַרְאֵהוּ כִּי שֶׁקֶר נִסְכּוֹ וְלֹא נִסְכִּי/ אָז דִּבְּרָה לְשׁוֹנִי בְחִכִּי / וְנִרְאֵיתִי לַכֹּל כִּי לֹא מַחְשְׁבוֹתָיו מַחְשְׁבוֹתָי / וְלֹא דְּרָכָיו דְּרָכָי / אָז נִשְׁאַר מִזְּכִירָתוֹ בּוֹשׁ וְנִכְלָם /וּזְכִירָתִי עָלְתָה בַּמַּדְרֵגָה הָעֶלְיוֹנָה שֶׁבַּסֻּלָּם / וְהָיָה לִי שֵׁם עוֹלָם /
וַיֹּאֶמר הַשָּׂר רָצִיתִי לִשְׁמֹעַ בִּפְרָט אֵיךְ הָיוּ מַאֲמָרָיו / וּתְשׁוּבוֹתֶיךָ אֶל דְּבָרָיו /
וָאַעַן וָאֹמַר יֵדַע אֲדֹנִי נֵזֶר הַמְּבִינִים / כִּי יוֹם אֶחָד עָלִיתִי הַשַּׁעֲרָה אֶל הַזְּקֵנִים / וְשָׁם הָיוּ אַנְשֵׁי חֶסֶד אַנְשֵׁי אֱמוּנִים / בְּחֵיק הַמַּעֲלָה אֱמוּנִים / וְאָז הִתְחִיל לְסַפֵּר מִן הַגְּדוֹלוֹת כָּל אִישׁ חָכָם / וַיִּתְנַבֵּא גַּם פְּלוֹנִי בְתוֹכָם / וְהִתְחִיל לְפָאַר זְכִירָתוֹ עַל כָּל הַזְּכִירוֹת / וְלָשִׂים אוֹתָהּ לְמַעְלָה מִגַּלְגַּלֵי הַמְּאוֹרוֹת / וַיֹּאמַר שִׁמְעוּ שָׁמַיִם וְהַאֲזִינִי אָרֶץ / כְּמוֹ שֶׁזְּכִירָתִי פָּרְצָה בִגְבוּל הַזְּכִירוֹת פָּרֶץ / וְעִמָּנוּאֵל דּוֹדִי בְעֵינַי לֹא יוּחַן / כִּי הוּא בַעֲוֹנוֹת שַׁכְחָן / לֹא יִזְכֹּר מַה שֶֹאָכַל הַיּוֹם עַל הַשֻּׁלְחָן / וְהִנְנִי נִשְׁבָּע בְּחַיֵּי מִי אֲשֶׁר אֶאֱהַב וַאֲהַבְתִּיו / כִּי אֵין אִישׁ אֲשֶׁר פַּעַם אַחַת בְּיָמַי רְאִיתִיו / אֲשֶׁר כָּל יְמֵי חֶלְדִּי לֹא הִכַּרְתִּיו / וְבִרְאוֹתִי אוֹתוֹ מֵרָחוֹק בִּשְׁמוֹ קְרָאתִּיו / וְכָל קוֹרוֹתָיו אֲשֶׁר קְרָאוּנִי עִמּוֹ הִזְכַּרְתִּיו / וָאֵדַע שֵׁם כָּל עִיר וּכְפָר וּכְרָךְ / עַד דַּמֶּשֶׂק וְעַד חַדְרָךְ / וְאֶזְכֹּר כָּל הַקּוֹרוֹת וְהַחִדּוּשִׁים / וּשְׁמוֹת הָאֲנָשִׁים וְהַנָּשִׁים / וְהַמְּלָכוֹת וְהַשָּׂרוֹת וְהַפִּילַגְשִׁים / וְעִמָּנוּאֵל יַעֲמֹד כְּאִישׁ מִשְׁתָּאֶה / לֹא יִזְכֹּר דָּבָר מִכָּל אֲשֶׁר יִרְאֶה / יִרְאוּ עֵינָיו וְלֹא יַחְקֹר / וְיִשְׁמְעוּ אָזְנָיו וְלֹא יִזְכֹּר / וְרַעֲיוֹנוֹתָיו יָחֹגּוּ וְיָנוּעוּ כַּשִּׁכּוֹר / וְהִתְחִיל לְסַפֵּר קוֹרוֹת מְלָכִים / וְשָׂרִים וּקְצִינִים וּנְסִיכִים / וְהֶאֱרִיךְ לְדַבֵּר דִּבְרֵי הֲבָלִים וַהֲתֻלִּים / עַד שֶׁשַּׁבְנוּ לְדַבֵּר מִן הַחַתּוּלִים / עַד אֲשֶׁר קַצְנוּ מִשְּׁמֹעַ / כִּמְעַט שֶׁמֵּרֹב הַצַּעַר הָעֵינַיִם הֵחֵלּוּ לִדְמֹעַ / וְכָל עוֹד שֶׁהָיָה מְחַזֵּר לִזְכֹּר הוֹדוֹ / וּלְהַאֲרִיךְ בִּכְבוֹדוֹ / אַךְ בִּי יָשׁוּב יַהֲפֹך יָדוֹ / וּכְשָׁמְעִי דְּבָרִים לֹא כֵנִים / וּקְצָת הָעָם הָיוּ כְמִתְאוֹנְנִים / וְאַחַר זְכִירָתִי מְרַנְנִים / אָמַרְתִּי עֵת לְהַשְׁלִיךְ אֲבָנִים / וְעַפֵּר בֶּעָפָר / כִּי פְּלוֹנִי בְרִית הָאַחֲוָה הֵפַר/
וָאֹמְרָה אַתָּה הָאִישׁ הַמִּתְפָּאֵר בִּזְכִירָה / וַתִּתֵּן אוֹתָהּ עַל רֹאשְׁךָ עֲטָרָה / אֵיךְ לֹא תַּעֲלֶה עַל לְבָבְךָ מַה שֶּׁיֵּש לִי מִן הַזְּכִירָה / בַּחֲמִשָּׁה חֻמְּשֵׁי תוֹרָה / וּמִיהוֹשֻעַ וְשׁוֹפְטִים וּשְׁמוּאֵל / וּמִמְּלָכִים וְיִשַׁעְיָה וְיִרְמִיָה וִיחֶזְקֵאֵל / וּמֵהוֹשֵעַ וְיוֹאֵל /
וּמֵעָמוֹס וְעוֹבַדְיָה / וּמִיּוֹנָה וּמִיכָה וְנַחוּם וַחֲבַקּוּק וּצְפָנְיָה / וּמֵחַגַּי וּמַלְאָכִי וּזְכרְיָה / וּמִדִּבְרֵי הַיָּמִים וּמִדָּנִיאֵל וְעֶזְרָא וְחָמֵשׁ מְגִלּוֹת / וּמֵאִיוֹב וּמִשְׁלֵי וְסֵפֶר תְּהִלּוֹת / וָאֵדַע בְּכָל מִלָּה וּמִלָּה / הַנִּקּוּד וְהַדִּקְדּוּק וְהַפְּעֻלָּה וְהַפְּשָׁט וְהַדְּרָש וְהַסּוֹד / מִקִּירוֹת הַסִּפּוּן וְעַד הַיְּסוֹד / וְסִפְרֵי הַדִּקְדּוּק כֻּלָּם / לְמִקְּטַנָּם וְעַד גְּדוֹלָם / וְסֵפֶר הַשָּׁמַיִם וְהָעוֹלָם / וְסִפְרֵי אִבְּן עֶזְרָא בְּדַרְכֵי הַחֶשְׁבּוֹן / וּפֵרוּשׁ קֹהֶלֶת וּמַאֲמַר יִקָּווּ הַמַּיִם אֶל הֶחָכָם רַבִּי שְׁמוּאֵל אִבְּן תִּבּוֹן / וְסֵפֶר מוֹרֵה הַנְּבוּכִים / וְסֵפֶר תַּלְמַי בְּחָכְמַת הַכּוֹכָבִים וְהַמַּהְלָכִים / וְסֵפֶר הַמִּדּוֹת וְהָעֲרָכִים וּפֵרוּשֵׁי הַמִּשְׁנָה וְהַחִבּוּר / וְסֵפֶר רַבִּי אַבְרָהָם הַנָּשִׂיא בְּסוֹד הָעִבּוּר / וְחֵלֶק הַדִּקְדּוּק וְהַשָׁרָשִׁים לְרַבִּי דָוִד קִמְחִי / הָאוֹמְרִים לְנַפְשִׁי רָנִּי וְשִׂמְחִי / וְסֵפֶר צַחוֹת וּמֹאזְנַיִם / הַנֶּחְמָדִים לְהַשְׂכִּיל וְתַאֲוָה הֵם לָעֵינָיִם / וְסֵפֶר הַחִיּוּג' וְהָרִקְמָה / וְסֵפֶר הַהַשָּׂגָה וְהַהַכְלָמָה / וְסֵפֶר הַחִזָּיוֹן / וְסֵפֶר כְּלִי הַנְּחֹשֶׁת וְהַהִגָּיוֹן / אַתָּה שָׂמְתָּ מְגַמַּת פָּנֶיךָ בִּרְאוֹתְךָ קָצִין אוֹ שָׂר / אוֹ מֶלֶך אוֹ נָגִיד אוֹ טִפְסָר / לָדַעַת מִדּוֹתָיו וְטַכְסִיסָיו / וַחֲיָלָיו וְאוֹכְלוֹסָיו / וְתַעֲנוּגָיו וּמְשׂוֹשָׂיו / וַאֲפוּנָיו וּגְרִיסָיו / וְתָאֳרוֹ וּמָעֲשָׂיו / וְקִינְיָנָיו וּנְכָסָיו / וְגִבְעוֹתָיו וּרְכָסָיו / וּמֹאזְנָיו וּפְלָסָיו / וּפְרָדָיו וְסוּסָיו / וּגְבִיעָיו וְכוֹסָיו / וְתוֹרָיו וְסִיסָיו / וּמַלְבּוּשָׁיו וּקְרָסָיו / וְיֵינוֹ וַעֲסִיסָיו / וּבַרְבּוּרֵי אֲבוּסָיו / וְאוֹצְרוֹתָיו וּמַאֲבוּסָיו / וּרְצוּעוֹתָיו וְכִיסָיו / וְאִכָּרָיו וַאֲרִיסָיו / וְשַׂהֲרוֹנָיו וּשְׁבִיסָיו / וְחַרְבוֹתָיו וּתְרִיסָיו / וּקְרוֹבָיו וִיחָשָׂיו / וְשָׂרֵי מִסָּיו וּמְכָסָיו / וְצִדְקוֹתָיו וַחֲמָסָיו / וְתִפְאֶרֶת עֲכָסָיו / וְצֹאנוֹ וּכְבָשָיו / וְעוֹשֵׂי רְצוֹנוֹ וּמַכְעִיסָיו / וּפִילַגְשָׁיו וְסָרִיסָיו / וּנְשָׁרָיו וּפְרָסָיו / וְעָזְנִיוֹתָיו וְכוֹסָיו / וְנִצָּיו וְתַחְמָסָיו / וְיַנְשׁוּפָיו וְטַוָּסָיו / וּרְחָמָיו וּפַסְיוֹנָיו / וּתְרָנָיו וְנִסָּיו / וְשִׁרְיוֹן קַשְׂקַשָּׂיו / וַחֲלוּקוֹ וּמִכְנָסָיו / וּפוֹלָיו וְתוֹרְמוֹסָיו / וְעֵטָיו וְקוֹלְמוֹסָיו / וְקוֹרוֹתָיו וּכְפִיסָיו / וּמַשְׁקִיּוֹתָיו וּכִבוּסָיו/ וּגְלוּיָיו וּכְמוּסָיו / וַאֲבָנָיו וַחֲרָשָׁיו / וְכַסְלֻחָיו וּפַתְרוּסָיו / וְדִינָיו וְנִמּוּסָיו / וַחֲתוּלָיו וּרְמָשָׂיו / וַאֲנִי שָׂמְתִי מְגַמַּת פָּנַי לָדַעַת מִן הָאֲנָשִׂים וְהַנָּשִׁים / טֶבַע אֶבְרֵי הַגּוּף וְכֹחַ הַנְּפָשִׂים / וּמִסְפַּר הַחוּשִׁים / הַפְּנִימִיִים וְהַמֻּרְגָּשִׁים / וְהַטְּבָעִים הַחֲזָקִים וְהַחֲלָשִׁים / וּמַה בֵּין הַנִּמְזָגִים וְהַמִּתְמַשְׁשִׁים / וּבֵין הַנִּגָּשִׁים וְהַנִּפְגָּשִׁים / וְסִבַּת הָרָפִים וְהַקָּשִׁים/ וּבָתֵי הַנֶּפֶש וְהַלְּחָשִׁים / וּמִן הַמִּדּוֹת הָעֲנָפִים וְהַשָּׁרָשִׁים / וּמִן הָאֲבָרִים הַשָּׂרִים וְהַשַּׁמָּשִׁים / וְסִבַּת הָעַזֵּי פָנִים וְהַבּוֹשִׁים / וְהַנְּבוֹנִים וְהַטִּפְּשִׁים / וְהַנּוֹחִים וְהָעִקְשִׁים וְהַפְּתָאִים וְחַכְמֵי חָרָשִׁים / לֹא אָחוּשׁ לָדַעַת צוּרַת הַפָּרָשִׁים / וְלִזְכֹּר תֹּאַר הַמַּלְבּוּשִׁים / וְאִם הֵם בַּחוּרִים אוֹ יְשִׁישִׁים / וְאִם אָכְלוּ פוֹלִים אוֹ עֲדָשִׁים / וּבְשַר סָרִיס אוֹ תְיָשִׁים / וְאִם הֵם שָׂרֵי עֲשָׂרוֹת אוֹ שָׂרֵי חֲמִשִּׁים / שָׂרֵי הָרֵכֶב אוֹ שָׁלִישִׁים / עֵירוֹמִים אוֹ חֲמֻשִּׁים / עִוְרִים אוֹ חֵרְשִׁים / מְשֻׁלָּחִים אוֹ פְּרוּשִׁים / וְאִם לָהֵם כִּנִּים אוֹ פַרְעוֹשִׁים / רְאֵה מַה בֵּין זְכִירָתְךָ לִזְכִירָתִי / וּשְׁמִירָתְךָ לִשְׁמִירָתִי / וַאֲמִירָתְךָ לַאֲמִירָתִי / וְיוֹתֵר מֵאֲשֶׁר תְּסַפֵּר מִדְּבַר הֲבַאי בְּקֶרֶב מַחֲנֶיךָ / בִּפְנֵי שְׁתֵּי נָשֶׁיךָ וּבָנֶיךָ וּבְנוֹתֶיךָ / וּשְׁגַר אֲלָפֶיךָ וְעַשְׁתְּרוֹת צֹאנֶיךָ / אֲנִי אֲסַפֵּר מִדִּבְרֵי חָכְמָה לְפָנֶיךָ / עַד אֲשֶׁר לִשְׁמֹעַ תְּצִלֶּנָה אָזְנֶיךָ /
וְיוֹתֵר מֵאֲשֶׁר תִּזְכֹּר מִן הַשִּׂיחוֹת הַבְּטֵלוֹת וְהַחִידוֹת / אֶזְכֹּר מִן הַחָכְמוֹת וְהַסּוֹדוֹת / וּמִן הַחֻקִּים וְהַעֵדוֹת / וְכִמְעַט שֶׁלֹּא תִזְכֹּר בְּלִבְּךָ שְׁמוֹת אֲנָשִׁים / כַּאֲשֶׁר אֶזְכֹּר מִשְׁמוֹת הַחֲכָמִים וְהַמְּפָרְשִׁים/ וְלֹא תִזְכֹּר כָּל כַּך עָרִים וּכְרָכִים וּכְפָרִים / כַּאֲשֶׁר אֶזְכֹּר אֲנִי מִן הַסְּפָרִים / מִלְּבַד הֱיוֹת כָּל סֵפֶר כַּמָּה עִנְיָנִים כּוֹלֵל / וּבָזֶה יִתְהַלֵּל הְמִתְהַלֵּל / רְאֵה מַה בֵּין אָמְרָךְ פְּלוֹנִי בָנָה זֶה הַיְסוֹד / וּבֵין אָמְרִי פְּלוֹנִי פֵּרַש כָּך זֶה הַסּוֹד / וּבֵין אָמְרֶךָ כָּך שֵׁם פְּלוֹנִי אוֹ אוֹתוֹ הַכְּרָךְ / וְאָמְרִי כָּך הִקְשָׁה פְלוֹנִי וּפְלוֹנִי כָּך פֵּרַךְ / וּבֵין אָמְרֶךָ מִמָּקוֹם פְּלוֹנִי עַד מָקוֹם פְּלוֹנִי כָך וְכָך מִילִים / וְאָמְרִי עַל פֶּה סֵפֶר תְּהִלִּים / אוֹ אָמְרִי מִכּוֹכַב פְּלוֹנִי עַד כּוֹכַב פְּלוֹנִי כָך וְכָך שֵׁעוּרִים מֻגְבָּלִים / וּבְיַם אָמְרָךָ בִּשְׁנַת כָּך וְכָך לַפְּרָט הָיָה שׂבַע אוֹ רָעָב / לְאָמְרִי חֲמִשִּׁים וְאֶחָד מִיל שֵׁעוּר עֲלִיַּת הָעָב / וּבֵין אָמְרֶךָ כָּך וְכָך אָכַלְנוּ אֶמֶשׁ / לְאָמְרִי סִבַּת קַדְרוּת הַיָּרֵחַ וְהַשֶּׁמֶשׁ / אַתָּה שַׂמְתָּ מְגַמַּת פָּנֶיךָ בְלֶכְתְּךָ בַדֶּרֶךְ לִשְׁאֹל / שְׁמוֹת הַכְּרָכִים מִן הַיָּמִין וּמִן הַשְּׂמֹאל / וַאֲנִי אָדְרֹך בְּרַגְלַי הָרְחוֹבוֹת וְהַשְּׁוָקִים / וְהֶהָרִים וְהַגְּבָעוֹת וְהָעֲמָקִים / וְנִשְׁמָתִי תַּהֲלֹך אָז עַל בָּמֳתֵי הַשְּׁחָקִים / לֹא אָחוּש אָז לָדַעַת שְׁמוֹת הֶעָרִים וְהַכְּפָרִים / רַק אָשִׁיב אֶל לִבִּי הַחָכְמוֹת אֲשֶׁר בַּסְּפָרִים / וְשָׁם אֲמָרֶיךָ הַסְּפוּרִים / לֹא אַאֲרִיךְ בְּסִפּוּר אֲכִילַת הַבַּרְבּוּרִים / וְהַנְּמֵרִים הַחֲבַרְבּוּרִים / וְלֹא בִּסְעֻדַּת הַדָּגִים / וּבְיֶתֶר מִינֵי הַתַּעֲנוּגִים / אַתָּה תִּזְכֹּר שְׁמוֹת הַפּוֹעֲלִים הָעֲצֵלִים / וַאֲשֶׁר אָכְלוּ בְּבֵיתְךָ גְּבִינָה וּבְצָלִים / וַאֲנִי אֶזְכֹּר שְׁמוֹת הַחֲכָמִים / וְדִבְרֵיהֶם וְחִידוֹתָם עַל לוּחַ לִבִּי נִרְשָׁמִים / אַתָּה זוֹכֵר צִבְאוֹת הָאָרֶץ וְהַדָּגִים אֲשֶׁר בַּמָּיִם / וַאֲנִי אֶזְכֹּר צִבְאוֹת הַשָּׁמָיִם / אַתָּה זוֹכֵר אֵיךְ אֲכַלְתֶּם עַל הַגָּל / וּשְׁכַבְתֶּם בְּמַעְגָּל/ וּפְלוֹנִי שָׁתָה מִן הַיַּיִן וַיִּשְׁכַּר וַיִּתְגָּל / וַאֲנִי זוֹכֵר אֶלֶף וּשְנַיִם וְעֶשְׂרִים כּוֹכָבִים הַנְּתוּנִים וְאַרְבָּעִים וּשְׁמוֹנֶה צוּרוֹת שֶׁבַּגַּלְגָּל / אַתָּה זוֹכֵר צוּרַת הַמֶּלֶך וּגְדוֹלָיו / וְרֵעַיו וְגוֹאֲלָיו / וְכִנּוֹרָיו וּנְבָלָיו / וּקְצָת מֵהֵיכָלָיו / וְחַצְרוֹתָיו וְטִירוֹתָיו / וְחַדְרֵי מַשְׂכִּיּוֹתָיו / וַאֲנִי אֶזְכּוֹר הַכֹּהֶן הַגָּדוֹל מֵאֶחָיו / וּמַעֲלוֹתָיו וּשְׁבָחָיו / וּבִגְדֵי הַקֹּדֶש וּמְעִילָיו / וְחֵשֶׁב אַפֻדָּתוֹ אֲשֶׁר עָלָיו / וּפַעֲמוֹנֵי זָהָב וְרִמּוֹנִים עַל שׁוּלָיו / וְהַצִּיץ אֲשֶׁר עָלָיו / פִּתּוּחֵי חוֹתָם קֹדֶש לַאדֹנָי / וְהַהֵיכָל לִפְנִים וְלִפְנָי / וְהָאוּלָם אֲשֶׁר לִפְנֵי הַשַּׁעָר וְקֹדֶש הַקָּדָשִׁים / וְהַבְּרִיחַ הַתִּיכוֹן בְּתוֹך הַקְּרָשִׁים / וְהַדְּבִיר וְהַכְּרוּבִים / וּמִסְגְּרוֹת בֵּין הַשְּׁלַבִּים / וְצַלְעוֹת הַבַּיִת וְהָעֻבִּים / וְהָאָרוֹן וְהַכַּפֹּרֶת / וּמִזְבַּח הָעוֹלָה וּמִזְבַּח הַקְּטֹרֶת / וְשֶׁמֶן הַמִּשְׁחָה וּקְטֹרֶת הַסַּמִּים / וְחֹשֶׁן הַמִּשְפָּט וְאֶת הָאוּרִים וְאֶת הַתֻּמִּים / וְחַלּוֹנֵי שְׁקוּפִים אֲטוּמִים / מֶחֱזָה אֶל מֶחֱזָה שָׁלֹשׁ פְּעָמִים / וְהַכַּפּוֹת וְהַמַּחְתּוֹת / וְהַפֹּתוֹת וְהַדְּלָתוֹת / וְהַשֻּׁלְחָנוֹת וְהַמְּנוֹרוֹת / וְיָם הַנְּחֹשֶׁת וַעֲשָׂרָה כִיּוֹרוֹת / וְהָעַמּוּדִים וְהַכּוֹתָרוֹת / וְהַסִּפּוֹת וְהַמִּזְרָקוֹת וְהַמְזַמְּרוֹת / וְהַמֶּלְקָחַיִם וְהַנֵּרוֹת / וְהַהַרְאֵל אַרְבַּע אַמּוֹת / וְחַלּוֹנִים שְׁקוּפִים אֲטוּמוֹת / וְלִשְׁכָּה וּפִתְחָהּ בָּאֵילִים הַשְּעָרִים / וּמִחוּצָה לַשַּׁעַר הַפְּנִימִי לִשְׁכוֹת שָׂרִים / וְעָשׂוּי כְּרוּבִים וְתִמּוֹרִים / וְהַלִּשְׁכָּה אֲשֶׁר נֶגֶד הַגִּזְרָה / וּפְנֵי הַכְּרוּב לַתִּמּוֹרָה / וְתִמּוֹרִים אֶל אֵילָו / וּשְׁמוֹנֶה מַעֲלוֹת מֵעָלָיו / וְהָאִישׁ הָעוֹמֵד בֵּין הַהֲדַסִּים אֲשֶׁר בַּמְּצֻלָה / וּמְנוֹרַת זָהָב כֻּלָּהּ / וְעַל רֹאשָׁהּ גֻּלָּה / וּשְׁנֵי הַזֵּיתִים מִימִינָהּ וּמִשְּׂמֹאלָהּ / וְהַמְּגִלָּה עָפָה / וְהָאִשָּׁה הַיּוֹשֶׁבֶת בְּתוֹךְ הָאֵיפָה / וְהָעֲטָרוֹת אֲשֶׁר לְחֵלֶם וּלְטוּבְיָּה / וְלִידַעְיָה וּלְחֵן בֶּן צְפַנְיָה / וְהָאַרְבַּע מֵרְכָּבוֹת הַיּוֹצְאוֹת מִבֵּין שְׁנֵי הָרִים / וְהַסּוּסִים בְּרֻדִּים אֲמֻצִּים לְבָנִים וּשְחוֹרִים / וְאִם בָּאתִי לִזְכֹּר כָּל הַדְּבָרִים / אֲשֶׁר עַל לְבָבִי יַעֲלוּ / יִכְלֶה הַזְּמָן וְהֵם לֹא יִכְלוּ / מִלְבַד אֲשֶׁר אֵדַע הַכַּוָּנוֹת / וְהַסּוֹדוֹת הַנְּכוֹנוֹת / אֲשֶׁר בְּכָל הַדְּבָרִים הַנִּזְכָּרִים צְפוּנוֹת / וְלָכֵן חֲדַל לְךָ / מִזְכֹר זְכִירָתְךָ בַּאֲשֶׁר כְּבוֹדְךָ תַחְמֹד / וּבִמְקוֹם גְּדוֹלִים בְּמַעֲלָה אַל תַעֲמֹד / לֵךְ וְסַפֵּר הֲתֻלֶּיךָ לִקְטַנֵּי אֲמָנָה / וְלַנָּשִׁים הַמּוֹזְרוֹת בַּלְּבָנָה / כִּי שִׂכְלְךָ בַדְּבָרִים הָאֵלֶּה קָטֹן מֵהָכִיל / וְאָז תַּצְלִיחַ אֶת דְּרָכֶיךָ וְאָז תַּשְׂכִּיל /</p>
</blockquote>

<blockquote>
<p>וַיְהִי כִּשְׁמֹעַ פְּלוֹנִי סְאוֹנִי סוֹאֵן בְּרָעַשׁ / חָמַד לַעֲמֹד מִצְּפוֹן לְהַר גָּעַשׁ / וְהַדְּבָרִים אֲשֶׁר אָמַר לֹא אֲמָרָם / כִּי קִבֵּל נֵזֶק וְצַעַר וּבֹשֶׁת בַּעֲבוּרָם / וַיֹּאמַר הַיּוֹם חָשְׁכוּ כוֹכְבֵי נִשְׁפִּי / הֵן קַלּוֹתִי מָה אֲשִׁיבֶךָּ יָדִי שַׂמְתִּי לְמוֹ־פִי / וְקָפַץ פִּיו וְנֶאֱלָם / וְעָמַד בּוֹש וְנִכְלָם / וְלוֹ חֶרְפַּת עוֹלָם / וְכָל הָעָם קָרְאוּ אַחֲרָיו הֵידָד / וּבִרְאוֹתוֹ כִי שִׁמְשִׁי זָרְחָה נוֹדָד / וְעָמַד בְּפָנִים נִזְעָמִים / וְלֹא רְאִינוּהוּ חֹדֶשׁ יָמִים /</p>
</blockquote>

<blockquote>
<p>וַיִּשְׂחַק הַשָּׂר וַיֹּאמַר מַה מְּאֹד הֵיטַבְתָּ לְדַבֵּר / אַחֲרֵי הֱיוֹתוֹ עַל רִיב לֹא לוֹ מִתְעַבֵּר / כָּכָה יֵעָשֶׂה לְכָל אִישׁ / אֲשֶׁר יִתְהָלֵּל וְרֵיחַ רֵעָיו בְּעֵינֵי הָאֲנָשִׁים יַבְאִישׁ /</p>
</blockquote>

<blockquote>
<p>וָאֹמַר אֶל הַשָּׂר יֵדַע אֲדוֹנִי נֵזֶר הוֹדִי / כִּי לוּלֵי עָנְיִּי וּמְרוּדִי / וַאֲשֶׁר חָמַלְתִּי עַל כְּבוֹדִי / הָיִיתִי מַכֶּה אוֹתוֹ בְמַטֶּה אֲשֶׁר בְּיָדִי / כַּאֲשֶׁר עָלַי הֶאֱרִיךְ לָשׁוֹן / אָמְנָם אוֹצְרוֹתַי גְּרָפָם נַחַל קִישׁוֹן / וְהַחֶסְרוֹן אֵינֵנוּ מַנִּיחַ לִי לִישׁוֹן / עַד יַשְׁקִיף וְיֵרֶא אֲדֹנָי מִשָּׁמַיִם / וְצָרוֹת לְבָבִי יִמָּאֲסוּ כְמוֹ מַיִם / וְלֹא תָקוּם צָרָה פַעֲמַיִם / וְתַחַת מַחֲגֹרֶת שַׂק מְעִיל הוֹד אֶעֱדֶּה / וְהַקּוֹל אֲשֶׁר אֹמֵר רְדָה יֹאמַר רְדֵה /
<br><br />
וָאֶשָּׂא מְשָׁלִי וָאֹמַר:
<br><br />
אֵלִי פְּדָעֵנִי בְּעֻזָּךְ מִידֵי</p>
</blockquote>

<blockquote>
<p>עֹנִי וְתַחַת שַׂק מְעִיל הוֹד אֶעֱדֶה</p>
</blockquote>

<blockquote>
<p>צַו לַזְּמָן אֵל נֶאֱמָן לִי יַעֲשֶׂה</p>
</blockquote>

<blockquote>
<p>שָׁלוֹם וְקוֹל אֹמֵר רְדָה יֹאמַר רְדֵה.
<br><br />
וַיֹּאמֶר הַשָּׂר מַה מְּאֹד חָטָא הַזְּמָן / כַּאֲשֶׁר לֹא בָנָה לְךָ בַּיִת נֶאֱמָן / וַיַּחֲלֹק כְּבוֹדוֹ לִפְנֵי אֱלִיפַז וְתֵימָן / וַיַּלְבִּישֵׁם תְּכֵלֶת וְאַרְגָּמָן / וְלֹא יִתֵּן לָהֵם צָרַעַת נַעֲמָן / וְכַאֲשֶׁר יִשְׁאָלוּהוּ בָנָיו לְמִי נַמְטִיר הַמָּן / יֹאמַר לַמְהוּמָן / וְלֹא יִתֵּן מָרְדְּכָי עַל בֵּית הָמָן / וְאֵיךְ לֹא יַחֲלֹק כְּבוֹדוֹ לַאֲחִימָן / וּלְכַלְכֹּל וּלְדַרְדַּע וְהֵימָן / וּמַדּוּעַ לֹא חָלַק לְךָ מִן הַהוֹן לְשָׂבְעָה / כַּאֲשֶׁר חָלַק לְךָ מֵזִמְרַת הַיְּדִיעָה / וְלִבְנֵי הַפִּילַגְשִׁים נָתַן מַתָּנוֹת וְלִבְנֵי בְרִיעָה / וְלָאִישׁ אֲשֶׁר יִקְרַב אֶל כָּל בְּהֵמָה לְרִבְעָהּ / וְלֹא יִתֵּן לָהֶם כָּל רֹאש מֻקְרָח וְכָל זָקָן גְּרוּעָה / וּמִן הַקְּלָלוֹת שֶׁבְּיִרְמִיָה אֹרֶךְ הַיְרִיעָה / וְאָמַר הֶחָכָם מִמּוּמֵי זֶה הָעוֹלָם וּמֵהֶבְלוֹ / שֶׁהוּא לֹא יָחֹן אִישׁ וָאִיש
כְּפִי שִׂכְלוֹ / רַק יָחֹן אֲנָשִׁים לְבָבָם לְמֵרָע / וּמִצַּדִּיק עֵינָיו יִגְרָע / יַהֲרֹג יֹאשִׁיָהוּ וְיִמְלֹך חָפְרַע / וְיָמִיר רַע בְּטוֹב וְטוֹב בְּרָע /</p>
</blockquote>

<blockquote>
<p>וַיִּשָּׂא מְשָׁלוֹ וַיֹּאמַר:
<br><br />
אָמַר הֶחָכָם מִמּוּמֵי</p>
</blockquote>

<blockquote>
<p>זֶה הָעוֹלָם אוֹ מִן הֶבְלוֹ</p>
</blockquote>

<blockquote>
<p>לֹא יָחֹן אִישׁ מַה שֶּׁרָאוּי</p>
</blockquote>

<blockquote>
<p>רַק יוֹסִיף לוֹ אוֹ יִגְרַע לוֹ.
<br><br />
וָאֹמַר אֶל הַשָּׂר חַנַּנִי אֱלֹהִים וְיֶש לִי כֹל / כַּאֲשֶׁר עָשָׂה אוֹתְךָ עַל הַהוֹן יָכוֹל / וְלוּ הָיָה כָל אִישׁ חָכָם כָּמוֹךָ וְגָבָר / וּבַנְּדִיבוּת יָדוֹ כְיָדְךָ תִּגְבָּר / לֹא חָסַר אִישׁ בְּעוֹדוֹ דָבָר / אָמְנָם הַנְּדִיבוּת לְךָ לְמִקְנָה / יָדְךָ תִהְיֶה בוֹ בָרִאשׁוֹנָה / וְיַד כָּל הָעָם בָּאַחֲרוֹנָה / וּבְכָל אֲשֶׁר הִתְהַלַּכְתִּי מֵעִיר אֶל עִיר / לֹא מָצָאתִי אִישׁ מִשְּׁנַת הַכִּילוֹת יֵעוֹר וְיָעִיר / כִּי כֻלָּם יֹאמְרוּ שַׁלֵּם יְשַלֵּם הַמַּבְעִיר / וָאֹמְרָה בַעֲדָם אֵלֶּה בְנֵי שֵׂעִיר / וַאֲשֶׁר יִקָּרְאוּ נְדִיבֵיהֶם / וְרָאשֵׁי אַלּוּפֵיהֶם / הָפַךְ לִבָּם לִשְׂנוֹא / וְלֹא מָצָאתִי בָם רַק נוֹקֵם וְקַנּוֹא / וְכָל אֶחָד וְאֶחָד יַעֲלִים עֵינוֹ / וּכְמוֹ פֶתֶן חֵרֵש יַאְטֵם אָזְנוֹ / אִם אֶקְרָאֵהוּ בְדָבָר יוֹעִילֵהוּ קַל חִישׁ יַעֲנֶה / אִם אֶקְרָאֵהוּ בְצָרָתָה לִי עֹרֶף יִפְנֶה / וְהַזְּמָן יוֹסִיף כָּל אֲשֶׁר לוֹ לְמִשְׁנֶה / וְרָעָה אֵלָיו לֹא תְאֻנֶּה / יִדְמֶה לְכֶלֶב אִישׁ חָרַשׁ בַּרְזֵל יִישַׁן לְקוֹל פַּטִּיש וְהֹלֵם פָּעַם / וְלֹא יַרְגִּיש שַׁאֲגַת אַרְיֵה וְקוֹל רָעַם / וְיִיקַץ לְקוֹל הַשִּׁנַיִם וְיִּנָּעֵר כְּפַעַם בְּפַעַם / לֹא אֵדְעָה מָה אַחֲרִית הַזָּעַם /
<br><br />
וָאֶשָּׂא מְשָלִי וָאֹמַר:
<br><br />
דוֹד יוֹם קְרָאתִיהוּ לְעֶזְרָתוֹ</p>
</blockquote>

<blockquote>
<p>גָּז חִישׁ כְּצִפּוֹר מִמְּרוֹם קִנּוֹ</p>
</blockquote>

<blockquote>
<p>אַךְ יוֹם לְעֶזְרָתִי קְרָאתִיהוּ</p>
</blockquote>

<blockquote>
<p>הֶחְרִישׁ כְּפֶתֶן יֶאֱטֹם אָזְנוֹ</p>
</blockquote>

<blockquote>
<p>נִדְמֶה לְכֶלֶב אִישׁ חֲרַשׁ בַּרְזֶל</p>
</blockquote>

<blockquote>
<p>בֵּית הוֹלְמִים שִׁבְתּוֹ וּמִשְׁכָּנוֹ</p>
</blockquote>

<blockquote>
<p>יִישַׁן לְקוֹל פַּטִּישׁ וְיֵרָדֵם</p>
</blockquote>

<blockquote>
<p>יִיקַץ לְעֵת אֹכֶל לְקוֹל שִׁנּוֹ.
<br><br />
וְיֵדַע אֲדֹנִי הַדָּבָר / כִּי מָצָאתִי הַנְּדִיבִים זוּלָתְךָ כַּיְעֵנִים בַּמִּדְבָּר / וּמִנְחָתָם וְנִסְכֵּיהֶם כִּמְדֻבַּר / וּלְעוֹלָם
לֹא קִבַּלְתִּי בוּשָׁה / רַק בְּאֶרֶץ מָרֵשָׁה / מִנְּדִיבִים שְׁלֹשָׁה / מְצָאתִים פֶּתַח הַשַׁעַר / וְרַעְיוֹנַי אַחֲזוּ שָׂעַר / כִּי הָיִיתִי רָעֵב וְצָמֵא / סוֹעֵר וְהוֹמֶה / וָאֶקְרַב אֲלֵיהֶם וָאֹמַר הַיּוֹם נָפְלוּ לִי בַנְּעִימִים חֲבָלִים / כִּי הִקְרָה לְפָנַי נְדִיבִים אֵל אֵלִים / וְעַתָּה רַחֲמוּ עָלַי הָאֲצִילִים / מַחֲלִימֵי הַחוֹלִים / וְגוֹאֲלֵי הַגּוֹלִים / כִּי אֵין חֵפֶץ בַּכְּסִילִים / כִּי הַפִּיל לֹא יְקִימֵהוּ כִּי אִם הַפִּילִים / וְהָעָנָק לֹא יְקִימֵהוּ כִּי אִם הַנְּפִילִים/ וְעַתָּה חוֹסֶה עַל נְדִיבִי אֲשֶׁר הִתְגַּלְגַָל / עָלָיו אוֹפָן הַגַּלְגָּל / נִטְרָד בְּטִרְדּוֹתָיו / וְלָבֵשׁ חֶרְדוֹתָיו / וְאַל תַּחְמְלוּ עַל אִישׁ יְשַנֶּה דָּתָיו / שֶׁיּוֹרֵד עַל פִּי מִדּוֹתָיו /</p>
</blockquote>

<blockquote>
<p>וָאֶשָׂא מְשָלִי וָאֹמַר:
<br><br />
חוּסוּ עַל נָדִיב הִתְגַּלְגָּל</p>
</blockquote>

<blockquote>
<p>עָלָיו גַּלְגַּל עִם טִרְדּוֹתָיו</p>
</blockquote>

<blockquote>
<p>אַךְ לֹא תַחְמֹלוּ עַל עָשִׁיר</p>
</blockquote>

<blockquote>
<p>שֶׁיּוֹרֵד עַל פִּי מִדּוֹתָיו.
<br><br />
וַיַּעַן הָאֶחָד וַיֹּאמַר אֱמֹר נָא עִקֵּשׁ / עַד מָתַי תִהְיֶה לָנּוּ לְמוֹקֵשׁ / לְנָדִיב לֹא גְמַלְתּוֹ אֵיךְ תְּבַקֵּש / מַדּוּעַ חֹק הַמּוּסָר פָּרַעְתָּ / וּמְעִיל הַבֹּשֶׁת מֵעַל פָּנֶיךָ קָרַעְתָּ / וְקָלוֹן מִכָּבוֹד שָׂבַעְתָּ / הֲלֹא יָדַעְתָּ אִם לֹא שָׁמַעְתָּ / כִּי אַדְמָתְךָ אִם לֹא תַעַבְדֶנָּה לֹא תוֹסֵף כֹּחָהּ לְךָ / וְהִנֵּה הִיא צוֹעֶקֶת לְמוּלְךָ/ אִם לֹא תַשְׁקֵנִי אֲנִי לֹא אַאֲכִילְךָ /
<br><br />
וַיִּשָּׂא מְשָׁלוֹ וַיֹּאמַר:
<br><br />
לְנָדִיב לֹא גְמַלְתּוֹ אַל תְּבַקֵּשׁ</p>
</blockquote>

<blockquote>
<p>תְּקַדֵּם לוֹ וְאַז יָשׁוּב לְגָמְלָךְ</p>
</blockquote>

<blockquote>
<p>זְכֹר אַדְמָתְךָ לָךְ אֹמְרָה קוּם</p>
</blockquote>

<blockquote>
<p>וְהַשְׁקֵנִי וְאַחַר אַאֲכִילָךְ.
<br><br />
וַיַעַן הַשֵּׁנִי וַיֹאמַר מַה לִּי וְלָךְ אִישׁ מַהֲתַלּוֹת / כִּי תְבַקֵּש לְךָ גְדוֹלוֹת / הַיּוֹם רַבּוּ עֲבָדִים הַמִּתְפָּרְצִים / אֲשֶׁר אֹמֶר הַנְּדִיבוּת לוֹחֲצִים / הֲלֹא יָדַעְתָּ הָעֲדָרִים אֲשֶׁר עָלַי רוֹבְצִים / וְהָאֵם רוֹבֶצֶת עַל הָאֶפְרוֹחִים / אוֹ עַל הַבֵּיצִים / וְהַנּוֹגְשִׂים אֲשֶׁר אָצִים וְרָצִים / כִּי לִי בָנִים שְׂלֹשָׁה וְחָמֵשׁ בָּנוֹת גְּדוֹלוֹת / וּמַשְׂאַת הַחֵשֶׁק הֵחֵלָּה לַעֲלוֹת / וּמִיִּרְאָתִי פֶּן אַחַת מֵהֶם תִּמְצָא עֲלִילוֹת / לָלֶכֶת אֶל גִּבְעַת הָעֲרָלוֹת / וּבְאַוַּת נַפְשָׁהּ תִמְשֹׁךְ יַד הַחֹשְׁקִים וְתִנְאָף / קָנִיתִי הַטַּבָּעוֹת וְנִזְמֵי הָאָף / וְהַנְּטִיפוֹת וְהַשֵּׁרוֹת וְהָרְעָלוֹת / וְכֶסֶף אֶשְׁקֹל כְּמֹהַר הַבְּתוּלוֹת / וּבְטֹרַח גָּדוֹל אוֹתָם אֲפַרְנֵּס / וְנִדְחֵי צָרְכֵיהֶם אֲכַנֵּס / לוּלֵי כִי מִן הַשָּׁמַיִם עוֹשִׂים לִי נֵס / וְאֵיךְ אֶהֱיֶה עַל בָּנַי אַכְזָרִי / וְאֶשְׁכַּח עֶצֶם מֵעֲצָמַי וּבָשָׂר מִבְּשָׂרִי / וְיִשְׂבְּעוּ זָרִים כֹּחי וְעֲצָבַי בְּבֵית נָכְרִי / וְאָמַר הֶחָכָם הָאִישׁ אֲשֶׁר יִתֵּן הוֹנוֹ לְזָרִים / יֵחָשֵׁב מִן הָאַכְזָרִים / כִּי הַקְּרוֹבִים בִּקְרוֹבִים נֶעֱזָרִים / וְדוֹמֶה בְּמַעֲשֵׂהוּ אֶל הָעַיִן הָרוֹאָה הַשְּׁחָקִים / אֲשֶׁר בְּתַכְלִית הָרֹחַק רְחוֹקִים / וְלֹא יִרְאֶה הַקְּרוֹבִים/ אֲשֶׁר סְבִיבוֹ הֵם יוֹשְׁבִים /
<br><br />
וַיִּשָּׂא מְשָׁלוֹ וַיֹּאמַר:
<br><br />
אֲדַמֶּה אִישׁ אֲשֶׁר יִתֵּן רְכוּשׁוֹ</p>
</blockquote>

<blockquote>
<p>אֱלֵי זָרִים וְיִמְנַע מִקְּרוֹבוֹ</p>
</blockquote>

<blockquote>
<p>אֱלֵי עַיִן אֲשֶׁר יִרְאֶה רְחוֹקָיו</p>
</blockquote>

<blockquote>
<p>וְלֹא יִרְאֶה אֲשֶׁר יִשְׁכֹּן סְבִיבוֹ.
<br><br />
וַיַעַן הַשְּׁלִישִׁי וַיֹּאמַר שָׁמַעְתִּי אוֹמְרִים / כִּי כָתוּב בְּאֶחָד מִן הַסְּפָרִים / אֲשֶׁר בְּאַרְבָּעָה וְעֶשְׂרִים / לֹא יָדַעְתִּי אִם בְּשִׁיר הַשִּׁירִים / אוֹ בְקֹהֶלֶת אוֹ בְמִשְׁלֵי / מִסְּמַרְטוּטֵי כַּלְמֵי וּמִמַּהֲדוּרֵי מִלֵּי / חָשַׁבְתָּ לְהָרִיק הַכֶּסֶף הַמּוּשָׁב בְּפִי אַמְתְּחוֹתֵינוּ / וְהַהוֹן אֲשֶׁר לָכַדְנוּ בְרִשְׁתֵּנוּ / וְלָקַחְנוּ מִיַּד הַזְּמָן בְּחַרְבֵּנוּ וּבְקַשְׁתֵּנוּ / בִּדְבָרִים עֲרֵבִים / וּבְקָרְאֲךָ אוֹתָנוּ אֲצִילִים וּנְדִיבִים / וְיָצָאתָ אֵלֵינוּ לְשָׂטָן / וְלָכֵן דַּע כִּי יָדֵינוּ אֲחוֹת לוֹטָן / לֹא חִנָּם שִׁנָּה הַזְּמָן דַּתֶךָ / רַק עַל פִּי מִדּוֹתֶיךָ / וְלָכֵן נָשִׂים הַיֵּאוּשׁ וְהַמְּנִיעוּת פְּרִי מִדַּבְּרוֹתֶיךָ /
<br><br />
וַיִּשָּׂא מְשָלוֹ וַיֹּאמַר:
<br><br />
אֲשֶׁר קִוָּה לְהַרְבּוֹת אֶת נְדִיבוּ-</p>
</blockquote>

<blockquote>
<p>תְךָ בִּרְצוֹת לְךָ אֵת מִשְׁאֲלוֹתָיו</p>
</blockquote>

<blockquote>
<p>קְפֹץ יָדָךָ וְשִׂים אֶת הַמְּנִיעוּת</p>
</blockquote>

<blockquote>
<p>וְהַיֵּאוּש פְּרִי מִדַּבְּרוֹתָיו.
<br><br />
כְּשָׁמְעִי כִּסְתָּה כְלִמָּה פָּנַי / וּפַלְגֵי מַיִם יָרְדוּ עֵינַי / וָאֹמְרָה בְקוֹל נֶעֱצָב / מִי הֶאֱמִין כִּי אֶתְיַצָּב / לִפְנֵי הַחֹלֶד וְהָעַכְבָּר וְהַצָּב / אֶקְרָא אֲלֵיהֶם וְלֹא יַעֲנוּנִי / וְתַחַת אַהֲבָתִי יִשְׂטְנוּנִי / וְהַזְּמָן הוֹלֵך וְסוֹעֵר וְאוֹתִי יַעֲשֶׂה כָלָה / וְרוֹאֶה אֲנִי אֶת פְּנֵי נְדִיבָיו וְהִנֵּה אֵינָם כַּאֲשֶׁר בַּתְּחִלָּה / וָאֶתְּנָה אֶת לִבִּי לִרְאוֹת סִבַּת אֵלֶּה הַתְּלָאוֹת / וְאִם בְּסִכְלוּתִי אוֹ בְרִשְׁעִי עָלַי בָּאוֹת / וְכָל אֲשֶׁר חָקַרְתִּי וְאֶחְקֹר אֶמְצָא / בְּנַפְשִׁי דֵעָה וּמוֹעֵצָה / וְעַל יְמֵי הִתְעַלְמוּתָהּ סוֹפֶדֶת / וְעַל חֵיל תַּאֲוֹתֶיהָ מוֹרֶדֶת וּבוֹגֶדֶת /
<br><br />
וָאֶשָּׂא מְשָלִי וָאֹמַר:
<br><br />
הָהּ כִּי יְלִידֵי הַזְּמָן בִּי נִחֲרוּ</p>
</blockquote>

<blockquote>
<p>אֵינָם אֱלֵי נַפְשִׂי כְּמוֹ הָיוּ תְמוֹל</p>
</blockquote>

<blockquote>
<p>כִּי אֶחְשְׁבָה יוֹם וְלַיְלָה אֶעֱמוֹל</p>
</blockquote>

<blockquote>
<p>אוֹחִיל לְבִרְכוֹת אֵל וְהֵמָּה אֵחֲרוּ
<br><br />
אֵיכָה אֲקַוֵּמוֹ וְהֵמָּה סָחֲרוּ</p>
</blockquote>

<blockquote>
<p>אֶרֶץ אֲשֶׁר לֹא אֵדְעָה אִם הַשְּׂמֹאל</p>
</blockquote>

<blockquote>
<p>אֵלֵךְ לְיָמִין הוֹלְכוֹת הֵמָּה לְמוּל</p>
</blockquote>

<blockquote>
<p>וּתְמוֹל עֲבָדוּנִי וְפָנַי שִׁחֲרוּ
<br><br />
וְאֶתְּנָה לֵב אִם לְרֹעַ מַעֲלִי</p>
</blockquote>

<blockquote>
<p>צָרוֹת זְמָן עָלַי כְּהַיּוֹם שֹׁקְדִים</p>
</blockquote>

<blockquote>
<p>וָאֶחֱזֶה צִדְקִי וְיֹשֶׁר פָּעֳלִי
<br><br />
אָבְדַן יְמֵי שֵׂכֶל בְּכָל יוֹם סוֹפְדִים</p>
</blockquote>

<blockquote>
<p>אָרִיב בְּמוֹ שַׁחֲרוּת וְאַשְׁלִיךְ נַעֲלִי</p>
</blockquote>

<blockquote>
<p>עַל חֵיל בְּחוּרוֹתַי בְּשִׂכְלִי מוֹרְדִים.
<br><br />
וַיְהִי כִשְׁמֹעַ הָאֲנָשִׁים אֶת דְּבָרַי / לֹא חָרְדוּ אֶל מַאֲמָרַי / וְלֹא נִכְנְעוּ לִבּוֹתָם / הֵרֵעוּ מֵאֲבוֹתָם / וַיֹּאמְרוּ לִי אִי הַנִּכְאָב אֲשֶׁר רֶשַע חָרַשְׁתָּ / וְלָכֵן מַעֲטֵה הָעֳנִי לָבַשְׁתָּ / אֵיךְ פְּנֵי אֲבוֹתֶיךָ הוֹבַשְׁתָּ / וּמַדּוּע אֹהָלֶיךָ נָטַשְׁתָּ / הַאִם אָכַלְתָּ כָּל אֲשֶׁר יָרָשְׁתָּ /</p>
</blockquote>

<blockquote>
<p>וָאַעַן וָאֹמַר נָטַשְׁתִּי אָהֳלִי כִּי כֵן צֻוֵּיתִי / וְנַפְשִׁי מַמְּרוּרִים רִוֵּיתִי / וְקַצְתִּי בַזְּמָן וּבוֹ נִבְאַשְׁתִּי / כִּי מִמְּצֹא חֶפְצִי בוֹ נוֹאַשְׁתִּי / וְלָכֵן בְּבֹשֶׁת פָּנִים נִגַּשְׁתִּי / אֶל הַמַּחֲנֶה הַזֶּה אֲשֶׁר פָּגַשְׁתִּי / וְלֹא אֶשְׂנָא הָעֲנִיּוּת / רַק בַּעֲבוּר הֱיוֹתִי נִכְנָע אֶל הַפְּתַיּוּת / וְצָעַקְתִּי וְלֹא נַעֲנֵיתִי / וְאוּלַי כִּי לְטוֹב לִִי עֻנֵּתִי /
<br><br />
וָאֶשָּׂא מְשָלִי וָאֹמַר:
<br><br />
הַשֹּׁאֲלִים אֵיךְ אָהֳלִי נָטַשְׁתִּי</p>
</blockquote>

<blockquote>
<p>לֹא תֵדְעוּ כִּי כֵן זְמָן צִוַּנִי</p>
</blockquote>

<blockquote>
<p>הוּא מַמְּרוֹר עִם לַעֲנָה הִרְוַנִי</p>
</blockquote>

<blockquote>
<p>עַד מִמְּצוֹא חֶפְצִי אֱמֶת נוֹאַשְׁתִּי
<br><br />
קַצְתִּי בְמַחְמַדָּיו וּבוֹ נִבְאַשְׁתִּי</p>
</blockquote>

<blockquote>
<p>מָה אֹמְרָה עוֹד הַזְּמָן הִלְוַנִי</p>
</blockquote>

<blockquote>
<p>יָמִים יְמֵי עֶצֶב עֲדֵי הִשְׁוַנִי</p>
</blockquote>

<blockquote>
<p>אֶל מַחֲנוֹת הָאֵל אֲשֶׁר פָּגַשְׁתִּי
<br><br />
אֶשְׂנָא זְמָן תַּחַת אֲשֶׁר קִנֵּאתִי</p>
</blockquote>

<blockquote>
<p>כִּי אֶחֱזֶה נַפְשִׁי אֲשֶׁר כּוֹרַעַת</p>
</blockquote>

<blockquote>
<p>אֶל הַר פְּתַיּוּת עַד אֲשֶׁר נַעְנֵיתִי
<br><br />
יָדַע זְמָן כִּי אָהֳלָיו שָׂנֵּאתִי</p>
</blockquote>

<blockquote>
<p>עַל כֵּן לְקִיקְיוֹנִי יְמָן תּוֹלַעַת</p>
</blockquote>

<blockquote>
<p>אוּלַי יְדִידַי כִּי לְטוֹב עֻנֵּיתִי.</p>
</blockquote>

<blockquote>
<p>וַיְהִי כִרְאוֹת הָאֲנָשִׁים חֶסְרוֹנִי חָשְׁבוּ מִלָּתִי לְאֵל /</p>
</blockquote>

<blockquote>
<p>וַיֹּאמֶר אֶחָד מֵהֶם נֵדְעָה מַה בְּפִיו יִשְׁאַל /</p>
</blockquote>

<blockquote>
<p>וַיֹּאמְרוּ רֵעָיו מַה לָּנוּ וְלַצָּרָה אִם תִּגְאַל גְּאַל /</p>
</blockquote>

<blockquote>
<p>וַיֹּאמֶר הָאִישׁ וּלְשׁוֹנוֹ כָּאֵשׁ תִּהֲלַךְ / שְׁאַל מָה אֶתֵּן לָךְ /</p>
</blockquote>

<blockquote>
<p>וָאֹמְרָה בְּנֶפֶשׁ שְׁפָלָה / אַחַר בַּקָּשַׁת הַמְּחִילָה / יָדֶיךָ הַשָּׂר לְמוּדוֹת בְּחֶמְלָה / בְּכֶפֶל מִלְּשׁוֹנִי בִשְׁאֵלָה /
<br><br />
וָאֶשָּׂא מְשָלִי וָאֹמַר:
<br><br />
נְדִיבֵי עָם הֲטוֹב כִּי תֹאמְרוּ לִי</p>
</blockquote>

<blockquote>
<p>שְׁאַל מֶנּוּ וְנָפִיק לָךְ בְחֶמְלָה</p>
</blockquote>

<blockquote>
<p>יְדֵיכֶם הֵם לְמוּדוֹת בַּנְּתִינָה</p>
</blockquote>

<blockquote>
<p>בְּכֶפֶל מִלְּשׁוֹנִי בַשְּׁאֵלָה.
<br><br />
וַיֹּאמֶר הָאִישׁ בֹּאָה אִתִּי הַבַּיִת וּסְעָד /</p>
</blockquote>

<blockquote>
<p>וָאֵלֵךְ אַחֲרָיו אֶל בֵּיתוֹ וְלִבִּי בְצָרַת רַעֲבוֹנִי יִרְעָד /</p>
</blockquote>

<blockquote>
<p>וַיֹּאמֶר הָאִישׁ הֲתֹאכַל מִן הַיְּרָקוֹת הַחֲשׁוּבִים /</p>
</blockquote>

<blockquote>
<p>וָאַעַן וָאֹמַר אִלּוּ הַיְּרָקוֹת טוֹבִים אֲכָלוּם הַכְּלָבִים /
<br><br />
וָאֶשָּׂא מְשָלִי וָאֹמַר:
<br><br />
שְׁאֵלוּנִי בְמַה תִּסְעַד לְבָבָךְ</p>
</blockquote>

<blockquote>
<p>הֲתִבְחַר בַּיְּרָקוֹת הַחֲשׁוּבִים</p>
</blockquote>

<blockquote>
<p>עֲנִיתִים הֵן יְהִי טוֹב בַּיְּרָקוֹת</p>
</blockquote>

<blockquote>
<p>כְּלָל עִקָּר אֲכָלוּם הַכְּלָבִים.
<br><br />
וַיֹּאמֶר הָאִישׁ הִנְנִי נִשְׁבָּע בַּאֲשֶׁר אֶל יֵשׁ הוֹצִיאַנִי מֵאַיִן / כִּי בְּבֵיתִי לֹא תֹאכַל בָּשָׂר וְלֹא תִשְׁתֶּה יַיִן /</p>
</blockquote>

<blockquote>
<p>אָז שָׂתַקְתִּי וְהֶעֱלַמְתִּי עַיִן / וְאָמַרְתִּי בְלִבִּי זֶה נִשְׁאַר מִבְּנֵי קַיִן / וַיּוּשָׂם לְפָנַי מִן הַיְּרָקוֹת קְעָרָה / וְגַרְגְּרֵי זֵיתִים עֲשָׂרָה / וְצַפַּחַת מִמֵּי הַמְּעָרָה / בְּמִדָּה וּבְמִשְׁקָל וּבִמְשׂוּרָה / וּפְתוֹתֵי לֶחֶם שְׂעוֹרִים / וַיִּהְיוּ פִי וְיָדַי לֶאֱכֹל נִמְהָרִים / וַיָּבֹאוּ בִי הַמַּיִם הַמְּאָרְרִים לְמָרִים / וְהָיוּ סְבִיבַי שְׁלֹשָׁה נְעָרִים/ יִקְחוּ מִלְּפָנַי הַמְּעַט אֲשֶׁר בַּעֲדִי הֵכִינוּ / וַיָּשׁוּבוּ וְכָל הַמִּשְׁפָּחָה עָלַי יַלִּינוּ / וַיֹּאמְרוּ לָקַח זֶה הָרְעַבְתָּן אֶת כָּל אֲשֶׁר לְאָבִינוּ / עוֹדָם מְדַבְּרִים וְהִנֵּה אִשְׁתּוֹ כָאֵשׁ יַעַר תִּבְעַר / תֶּהֱמֶה וְתִסְעַר / וּבְבַעְלָהּ תָּרִיב וְתִגְעַר / וָתֹאמַר זֶה הַהֵלֶך בְּעֵינַי לֹא יוּחָן / כִּי יֹאכַל כְּאִלּוּ יִטְחָן / לֹא יָקוּם לְעוֹלָם מִן הְשֻּלְחָן /</p>
</blockquote>

<blockquote>
<p>וַיֹּאמֶר הָאִישׁ חַי אֲנִי אִם לֹא יַנִּיחַ הָאֲכִילָה זֶה הַסָּכָל / לֹא יִפָּרֵד מִמֶּנִי עַד יָקִיא אֶת אֲשֶׁר אָכָל /</p>
</blockquote>

<blockquote>
<p>וַיְּהִי כְּשָׁמְעִי קַמְתִּי קַל חִישׁ וּפַת לֶחֶם בְּיָדִי /</p>
</blockquote>

<blockquote>
<p>וַיֹּאמֶר הָאִישׁ הִנֵּה בַשָּׁמַיִם עֵדִי / כִּי אִם לֹא תַנִּיחַ הַלֶּחֶם אֲשַׁסֵּעֲךָ כְּשַׁסַּע הַגְּדִי /</p>
</blockquote>

<blockquote>
<p>וָאַשְׁלִיךְ הַלֶּחֶם מִיָּדִי / וָאֶבְרַח /
וְהָאִישׁ אַחֲרַי מַר יִצְרַח / וְהַנְּעָרִים יֶהְדְּפוּנִי / וְהַכְּלָבִים יִרְדְּפוּנִי / וְהַצָּרוֹת מִכָּל עֲבָרַי הִקִּיפוּנִי / וְהַמַּיִם עַד נֶפֶשׁ אֲפָפוּנִי / וְעַד פֶּתַח שַׁעַר הָעִיר רְדָפוּנִי / וְלוּ הִשִּׂיגוּנִי טְרָפוּנִי / וּרְאֹה פָנֶיךָ וּפְנֵי אִישׁ עוֹד לֹא פִלָּלְתִּי / וְעַתָּה רְאֵה הַשָּׂר אֵיךְ נָפָלְתִּי /</p>
</blockquote>

<blockquote>
<p>וַיֹּאמֶר הַשָּׂר בֶּאֱמֶת הָיְתָה זֹאת חֶרְפָּה עֲצוּמָה וּכְלִמָּה / וְכִמְעַט שֶׁאֵין אַחֲרֶיהָ נֶחָמָה / וְעַתָּה הֲלֹא עָשִׂיתָ בָּאֲנָשִׁים הָהֵם נְקָמָה /</p>
</blockquote>

<blockquote>
<p>וָאַעַן וָאֹמַר נַפְתוּלֵי אֱלֹהִים נִפְתַּלְתִּי / וְקַרְנָם בֶּעָפָר עוֹלַלְתִּי / וְהִשְׁבַּתִּי מִטָּהֳרָם וְנִזְרָם לָאָרֶץ חִלַּלְתִּי / וּבְעַמִּים חֶרְפָּתָם הוֹדַעְתִּי / הִגַּדְתִּי וְהוֹדַעְתִּי וְהִשְׁמַעְתִּי / כִּי לֹא דַי הֱיוֹתָם אוֹתִי בוֹזִים / רַק שֶׁהִקְהִילוּ עָלַי אֲנָשִׁים מְחַבְּרֵי חֲרוּזִים / וַיִּתְקַבְּצוּ עֲלֵיהֶם אֲנָשִׁים רֵקִים וּפוֹחֲזִים / מִן הַיְּהוּדִים הַפְּרָזִים / אֲשֶׁר לֹא עָמְדוּ אֲבוֹתֵיהֶם עַל הַר גְּרִיזִים / הִתְפָּאֲרוּ עָלַי בְּשִׁירֵיהֶם / וְהַדִּבֵּר אֵין בָּהֶם / יִשְׁלְחוּ לִי שִׁירִים מְטֻלָּאִים / סְבֻכִים וּכְסָבְאָם סְבוּאִים / יְסַפְּרוּ בָהֶם כִּי לָהֶם בְּכָל הַתְּעוּדוֹת / בְּכֶפֶל מִמֶּנִּי עֶשֶׂר יָדוֹת / וְהָיוּ בָהֶם אֲנָשִׁים יוּלְדוּ עַל בִּרְכַּי וּגְמוּלֵי חֲסָדַי / לָמְדוּ מִמֶּנִּי דֶרֶךְ הַשִּׂיר וְהֵם מַעֲשֶׂה יָדַי / וְלֹא הִשִּׂיגוּ בִמְרוּצָתָם אֲבַק שִׂירַי / וְאֵין אֶחָד מֵהֵם יְזַנֵּב הַנֶּחְשָׁלִים אַחֲרַי / וּבִרְאוֹתִי כִּי יָנִיפוּ עָלַי יַד שִׁלְחָם / בִּשְׁאָט בְּנֶפֶשׁ בִּגְאוֹן רוּחָם / בָּנִים גִּדַּלְתִּי וְרוֹמַמְתִּי וְנָשָׂאתִי טָרְחָם / וְקָרַבְתִּי אֲלֵיהֶם בְּבָרְחָם / וּבְעֵת קָדַר עֲלֵיהֶם הַיּוֹם הָיִיתִי שִׂמְשָׂם וְיַרְחָם / וְלֹא יִזְכְּרוּ מִי שָׂם צִיץ נֵזֶר הַשִּׁיר עַל מִצְחָם / אָמַרְתִּי חַי אָנִי אַבְאִישׁ וְאַבִּיעַ שֶׁמֶן רָקְחָם / וְתָשׁוּב לְשׁוֹנָם מֻדְבָּק מַלְקוֹחָם / וְעַל כָּרְחָם אֶהְיֶה מַלְכָּם וּמְשִׁיחָם / וָאָקוּם וָאֲחַבֵּר עֲלֵיהֶם שִׁיר נִמְרָץ / בְּפִי חָזוֹן נִפְרָץ / הוֹדַעְתִּי בָעַמִּים עֻזָּם / וְכִי הֵם יֶתֶר הַגָּזָם / וְהַנִיפוֹתִי עֲלֵיהֶם שִׁיר חַרְבִּי / כַּאֲשֶׁר הָיָה עִם לְבָבִי / וְהִנֵּה הַשִּׁיר אֲשֶׁר עֲלֵיהֶם חִבַּרְתִּי / כַּאֲשֶׁר הִתְעַבַּרְתִּי / וְלוּחוֹת בְּרִיתִי אִתָּם שִׁבַּרְתִּי / וְהוֹדַעְתִּי אוֹתָם כִּי עֲלֵיהֶם גָּבַרְתִּי / וְהַעַלְתִּי עַד לַשָּׁמַיִם שִׂיאִי וְאוֹתָם בְּעִמְקֵי שְׁאוֹלָה קָבָרְתִּי /
<br><br />
וָאֶשָּׂא מְשָלִי וָאֹמַר:
<br><br />
אֶשְׁמַע דִּבַּת רַבִּים רָבִים</p>
</blockquote>

<blockquote>
<p>עָלַי יָנִיפוּ יַד שִׁלְחָם</p>
</blockquote>

<blockquote>
<p>בִּי יָשִׂיחוּ לִי יָפִיחוּ</p>
</blockquote>

<blockquote>
<p>בִּשְׁאָט נֶפֶשׁ בִּגְאוֹן רוּחָם</p>
</blockquote>

<blockquote>
<p>בָּנִים גִּדַּלְתִּי רוֹמַמְתִּי</p>
</blockquote>

<blockquote>
<p>זֶה כַמָּה נָשָׂאתִי טָרְחָם</p>
</blockquote>

<blockquote>
<p>וּכְנֶשֶׁר יָעִיר אֶת קִנּוֹ</p>
</blockquote>

<blockquote>
<p>כֵּן רָחַפְתִּי עַל אֶפְרוֹחָם</p>
</blockquote>

<blockquote>
<p>זֶה מַשְׂכֻּרְתִּי חֵלֶף כִּי כֵן</p>
</blockquote>

<blockquote>
<p>קָרַבְתִּי לָהֶם יוֹם בָּרְחָם</p>
</blockquote>

<blockquote>
<p>וּבְיוֹם קָדְרוּ כּוֹכְבֵי שִׂכְלָם</p>
</blockquote>

<blockquote>
<p>הָיִיתִי שִׁמְשָׁם וִירֵחָם</p>
</blockquote>

<blockquote>
<p>וּבְעֵת תָּעוּ בִנְתִיבוֹת בִּין</p>
</blockquote>

<blockquote>
<p>שִׂכְלִי לִמְחוֹז חֶפְצָם הִנְחָם</p>
</blockquote>

<blockquote>
<p>לֹא יָדַעְתִּי מִי יוֹלַדְתָּם</p>
</blockquote>

<blockquote>
<p>אִם הַקָּאָת אוֹ הָרָחָם</p>
</blockquote>

<blockquote>
<p>לֹא יַכִּירוּ לֹא יִזְכּוֹרוּ</p>
</blockquote>

<blockquote>
<p>חַסְדִּי עִמָּם יוֹם נָס לֵחָם</p>
</blockquote>

<blockquote>
<p>אֵין בָּם יָצִיץ מִי זֶה שָׂם צִיץ</p>
</blockquote>

<blockquote>
<p>נֵזֶר הַקֹּדֶש עַל מִצְחָם</p>
</blockquote>

<blockquote>
<p>מִי רוּחַ שֵׂכֶל בָּם מָסַךְ</p>
</blockquote>

<blockquote>
<p>אוֹ מִי נָסַךְ אֶת יֵין רִקְחָם</p>
</blockquote>

<blockquote>
<p>אֵיכָה בִי יָרִיבוּ וּזְמָן</p>
</blockquote>

<blockquote>
<p>מָשַׁח אוֹתִי לִהְיוֹת פֶּחָם</p>
</blockquote>

<blockquote>
<p>לִי חָלַק גֻּלּוֹת עִלִּיּוֹת</p>
</blockquote>

<blockquote>
<p>מִן שָׁמַיִם יוֹם יוֹם אֶלְחַם</p>
</blockquote>

<blockquote>
<p>אַךְ לָהֶם גֻּלּוֹת תַּחְתִּיּוֹת</p>
</blockquote>

<blockquote>
<p>בִּרְכוֹת שָׁדַיִם וָרָחַם</p>
</blockquote>

<blockquote>
<p>וּזְמַנִּי יוֹם שָׂם חִטָּתִי</p>
</blockquote>

<blockquote>
<p>שׁוֹרָה אָז הֵפִיץ אֶת קִצְחָם</p>
</blockquote>

<blockquote>
<p>וּבְעֵת קִטַּרְתִּי אֶת מוֹרִי</p>
</blockquote>

<blockquote>
<p>הִבְאִישׁ הִבִּיעַ אֶת רֵיחָם</p>
</blockquote>

<blockquote>
<p>וּבְיָדִי מַטֵּה הָאוֹתוֹת</p>
</blockquote>

<blockquote>
<p>אֵיכָה אֶחְרַד לִבְרַק רִמְחָם</p>
</blockquote>

<blockquote>
<p>אִם מֵימֵי חָכְמוֹתָם כַּיָּם</p>
</blockquote>

<blockquote>
<p>לִבִּי הוּא נַחַשׁ וּבְרִיחָם</p>
</blockquote>

<blockquote>
<p>בִּנְשׂוֹא גַלֵּי מֵי יַמֵּיהֶם</p>
</blockquote>

<blockquote>
<p>אָז מַטֵּה שִׂכְלִי הִשְׁבִּיחָם</p>
</blockquote>

<blockquote>
<p>וּבְיוֹם הִצִּיבוּ חֵילֵיהֶם</p>
</blockquote>

<blockquote>
<p>מַצַּב חַיל שִׂכְלִי הִבְרִיחָם</p>
</blockquote>

<blockquote>
<p>עָלִיתִי אֶל עִיר גִבּוֹרָם</p>
</blockquote>

<blockquote>
<p>אַף הוֹרַדְתִּי עֹז בָּרִיחָם</p>
</blockquote>

<blockquote>
<p>אָנֹכִי הִשְׁוֵיתִי כַיוֹם</p>
</blockquote>

<blockquote>
<p>אֶת שָׂרֵיהֶם אֶל פִּרְחָחָם</p>
</blockquote>

<blockquote>
<p>הֶחָרָש הַמַּסְגֵּר בַּגֵּר</p>
</blockquote>

<blockquote>
<p>בַּתּוֹשָׁבָם וּבְאֶזְרָחָם</p>
</blockquote>

<blockquote>
<p>חָנִיתִי כַדּוּר עַל חֵילָם</p>
</blockquote>

<blockquote>
<p>יָדַעְתִּי נוּעַם גַּם נוּחָם</p>
</blockquote>

<blockquote>
<p>הָיָה כַיּוֹם נִצְחִי נֵצַח</p>
</blockquote>

<blockquote>
<p>אַךְ חֵילֵיהֶם אָבַד נִצְחָם</p>
</blockquote>

<blockquote>
<p>אֶזְעַק חָמָס אֶל הַיָּמִים</p>
</blockquote>

<blockquote>
<p>וּלְחֹק גַּלְגַּל כִּי הִשְׁכִּיחָם</p>
</blockquote>

<blockquote>
<p>מַדּוּעַ דַּרְכָּם צָלֵחָה</p>
</blockquote>

<blockquote>
<p>אוֹ מָה רָאָה כִּי הִרְוִיחָם</p>
</blockquote>

<blockquote>
<p>אִלּוּ הִכִּיר מַעְבָּדֵיהֶם</p>
</blockquote>

<blockquote>
<p>אוֹ אִלּוּ יָדַע אֶת שִׂיחָם</p>
</blockquote>

<blockquote>
<p>לֹא הִשְׁכִּיבָם עַל מִטּוֹת שֵׁן</p>
</blockquote>

<blockquote>
<p>וּסְרוּחִים לֹא אָסַף נִדְחָם</p>
</blockquote>

<blockquote>
<p>לֹא שָׁעָה אֶל מִנְחַת הֶבְלָם</p>
</blockquote>

<blockquote>
<p>אַף לֹא רָצָה כַיּוֹם זִבְחָם</p>
</blockquote>

<blockquote>
<p>לֹא נָתַן בַּר הַלֶּחִי אוֹ</p>
</blockquote>

<blockquote>
<p>מָמוֹן נִכְנָס בָּא עַל נִכְחָם</p>
</blockquote>

<blockquote>
<p>עַל כֵּן הֶעְלֶה עַל גוֹרָלָם</p>
</blockquote>

<blockquote>
<p>מָמוֹן יוֹצֵא אוֹ הַנִּלְחָם</p>
</blockquote>

<blockquote>
<p>עַל זֹאת לִבִּי הוּא יָחִיל בִּי</p>
</blockquote>

<blockquote>
<p>וּבְתוֹך קִרְבִּי יוֹם יוֹם יֵחָם</p>
</blockquote>

<blockquote>
<p>כִּי הִסְכַּנְתִּי כָּל אָרְחוֹתָם</p>
</blockquote>

<blockquote>
<p>זֵרֵיתִי רִבְעָם גַּם אָרְחָם</p>
</blockquote>

<blockquote>
<p>אֵיךְ מוּל פִּרְיִי פָּרַח עַל שָׁרְ-</p>
</blockquote>

<blockquote>
<p>שִׁי הַבִּין יַשְׁווּ אֶת קִלְחָם</p>
</blockquote>

<blockquote>
<p>אִם יִרְאוּ חִדֶּקֶל שִׂכְלִי</p>
</blockquote>

<blockquote>
<p>אָז יִמְאָסוּ מֵי שִׁלֹחָם</p>
</blockquote>

<blockquote>
<p>לוּ יָרִיחוּ קִטֵּר בָּשְׂמִי</p>
</blockquote>

<blockquote>
<p>אָז יִבְזוּ רֵיחַ נִיחוֹחָם</p>
</blockquote>

<blockquote>
<p>יָשִׂימוּ יָד אֶל פֶּה שָׂרִים</p>
</blockquote>

<blockquote>
<p>וּלְשׁוֹנָם מֻדְבָּק מַלְקוֹחָם</p>
</blockquote>

<blockquote>
<p>אַקְדִּיר שִׁמְשָׁם אֶתֵּן שָׁרְשָׁם</p>
</blockquote>

<blockquote>
<p>כַּמָּק וּכְאָבָק דַּק פִּרְחָם</p>
</blockquote>

<blockquote>
<p>הִנְנִי לַדּוֹר פִּרְצָם אֶגְדֹּר</p>
</blockquote>

<blockquote>
<p>אֶהְיֶה לָהֶם רֹאש וּמְשִׁיחָם</p>
</blockquote>

<blockquote>
<p>יֵלְכוּ גוֹיִם אֶל אוֹר
שִׁירַי</p>
</blockquote>

<blockquote>
<p>וּמְלָכִים אֶל נֹגַהּ זָרְחָם</p>
</blockquote>

<blockquote>
<p>עֶשֶׂר יָדוֹת לִי בַחָכְמוֹת</p>
</blockquote>

<blockquote>
<p>מִי זֶה אִתִּי יִהְיֶה נִלְחָם</p>
</blockquote>

<blockquote>
<p>אֶקְרָא חֹם קֹר גַּם לַקֹּר אֶקְ-</p>
</blockquote>

<blockquote>
<p>רָא חֹם וּלְהַבָּרָד פֶּחָם</p>
</blockquote>

<blockquote>
<p>לִי חָכְמָה לִי בִינָה אֶקְרָא</p>
</blockquote>

<blockquote>
<p>בָּהּ עַל כָּרְחָם בַּעַל קֹר חָם</p>
</blockquote>

<blockquote>
<p>לוּלֵי חָסְדִּי אָז הָפַכְתִּי</p>
</blockquote>

<blockquote>
<p>אֶל מַעְרָבָם אֶת מִזְרָחָם</p>
</blockquote>

<blockquote>
<p>אֵיכָה יִבְזוּ עֶרְכִּי עַם זוּ</p>
</blockquote>

<blockquote>
<p>וַיֹּאמְרוּ כִי מִמֵּי לִקְחָם</p>
</blockquote>

<blockquote>
<p>אֶשְׁאַב שֵׂכֶל אַבְקַת רוֹכֵל</p>
</blockquote>

<blockquote>
<p>אָשִּׂיג נַחַש לִי בַּרִיחָם</p>
</blockquote>

<blockquote>
<p>אֵיךְ תַּחַת לֶחֶם אַבִּירִים</p>
</blockquote>

<blockquote>
<p>וּדְגַן רוּם אֶקְטֹף מַלּוּחָם</p>
</blockquote>

<blockquote>
<p>אוֹ תַחַת עֶדְיֵי הַשֵּׂכֶל</p>
</blockquote>

<blockquote>
<p>אֶחְמֹד עֶדְיָם אוֹ מַלְקוֹחָם</p>
</blockquote>

<blockquote>
<p>אֵיכָה יָרִימוּ קֶרֶן אוֹ</p>
</blockquote>

<blockquote>
<p>עָלַי יָנִיפוּ יַד שִׁלְחָם.
<br><br />
וַיֹּאמֶר הַשָּׂר בֶּאֱמֶת פָּרַעְתָּ בָּם פְּרָעוֹת / וְתַחַת אֲשֶׁר הִשְׁקוּךָ בְּשָׁלִישׁ דְּמָעוֹת / שָׂבְעָה נָפְשָׁם בְּרָעוֹת / וּבְאֱמֶת הָיוּ כְסִילִים / וּבְתַכְלִית הַנַּבְלוּת נְבָלִים / כִּי הַנְּדִיבִים יִתְנַדְּבוּ בַגּוּפִים וּבַנְּשָׁמוֹת / וְאַף אִם יִהְיוּ חַסְרֵי כָל נְעִימוֹת / לְדִמְיוֹן הַחֶרֶב הַחוֹתֶכֶת הָעֲצָמוֹת / וְאַף אִם תִּהְיֶה בַעֲלַת פְּגִימוֹת /
<br><br />
וַיִּשָׂא מְשָׁלוֹ וַיֹּאמַר:
<br><br />
נְדִיבֵי עָם הֲכִי יִתְנַדְּבוּ לָךְ</p>
</blockquote>

<blockquote>
<p>וְאַף כִּי הֵם חֲסְרֵי כָל נְעִימוֹת</p>
</blockquote>

<blockquote>
<p>כְּמוֹ חֶרֶב בְּצֵאתָהּ מִתְּעָרָהּ</p>
</blockquote>

<blockquote>
<p>אֲשֶׁר תַּחְתֹּךְ וְיֵש בָּהּ רֹב פְּנִימוֹת.
<br><br />
וָאַעַן וָאֹמַר חַיֶּיךָ הַשָּׂר הָיָה בָהֶם אִישׁ עָשִׁיר לָרֹב / כִּי יָרַשׁ נַחֲלָה מִקָּרוֹב / וְהוּא אָמַר וַיָּבֹא עָרֹב / וְהָיָה אוֹהֲבִי בַּזְּמָן שֶׁעָבַר / יוֹתֵר מִרֹחַק נְהַר כְּבָר /</p>
</blockquote>

<blockquote>
<p>וַיֹּאמֶר הַשָּׂר הֲלֹא שָׁמַעְתָּ מְשַל הַקַּדְמוֹנִי / הַכָּתוּב בְּסֵפֶר תַּחְכְּמוֹנִי / שֶׁאֹמַר דַּי לְךָ מֵעֲמִיתְךָ הַנֶּאֱמָן / כַּאֲשֶׁר יַנְחִילֵהוּ הַזְּמָן / יְרֻשַּׁת עֹשֶׁר וּמַעֲלָה רָמָה / אִם יַרְאֶה לְךָ עֲשִׂירִית אַהֲבָתוֹ הַקְּדוּמָה /
<br><br />
וַיִּשָּׂא מְשָׁלוֹ וַיֹּאמַר:
<br><br />
יְהִי דַי לָךְ יְדִידִי מֵעֲמִיתָךְ</p>
</blockquote>

<blockquote>
<p>בְּיָרְשׁוֹ מַעֲלָה נִשֵּׂאת וְרָמָה</p>
</blockquote>

<blockquote>
<p>בְּיוֹם תִּתּוֹ וְהַרְאוֹתוֹ לְךָ אֵת</p>
</blockquote>

<blockquote>
<p>עֲשִׂירִית אַהֲבָתוֹ הַקְּדוּמָה.
<br><br />
וָאַעַן וָאֹמַר חַי אָנִי כִּי לוּלֵי חֲסָדַי אֲשֶׁר קִדְּמוּם / לֹא חָשַׁבְתִּי עֲלֵיהֶם דְּבַר מוּם / אָמְנָם אֲנִי מֵעוֹלָם בְּהוֹנִי פְדִיתִים / וּבְעֵת צָרָתָם עֲנִיתִים / וְהֵם לֹא דַי שֶׁלֹּא הָיוּ בְצָרָתִי קְרוֹבִים / אֶלָּא שֶׁדִּבְּרוּ עָלַי כְּזָבִים / וְלָכֵן צַר לִי עַל הַחֲסָדִים אֲשֶׁר גְּמַלְתִּים / כִּי נִחַמְתִּי כִּי עֲשִׂיתִים /
<br><br />
וָאֶשָּׂא מְשָלִי וָאֹמַר:
<br><br />
בְּנֵי נָתָן בְּנֵי נָבָל בְּנֵי שֵׁם</p>
</blockquote>

<blockquote>
<p>קְדַשְׁתִּימוֹ חֲשַׁבְתִּימוֹ כְזָבִים</p>
</blockquote>

<blockquote>
<p>אֲנִי תָמִיד פְּדִיתִימוֹ וָאֶפְדֵּם</p>
</blockquote>

<blockquote>
<p>וְהֵמָּה דִּבְּרוּ עָלַי כְזָבִים.
<br><br />
וְדַע הַשָּׂר אֲדֹנִי / צִיץ מִצְחִי וְנֵזֶר זְמַנִּי / כִּי כַאֲשֶׁר הֱבִיאַנִי / לַחֲשֹׁק בַּתְּבוּנָה / וְלִהְיוֹת יָדִי בַחָכְמוֹת אֱמוּנָה / הוּא רְאוֹתִי הֱיוֹתִי נִמְאָס בְּעֵינֵי הַסְּכָלִים / וְנִגַּשׂ וְנַעֲנֶה אֶל הַשְּׁפָלִים / וְכָל אֲשֶׁר יַחְשְׁבוּנִי לְנִבְזֶה שׂוֹטְנַי/ תִּגְדַּל מַעֲלָתִי בְעֵינַי / וּבָזֶּה נוֹדָע לִי חִין עֶרְכִּי / כִּי לוּ יַחְפְּצוּ הַכְּסִילִים דַּרְכִּי / אָז יִוָּדַע לִי כִּי שֶׁקֶר נִסְכִּי /
<br><br />
וָאֶשָּׂא מְשָׁלִי וָאֹמַר:
<br><br />
אֲשֶׁר גָּרַם לְנַפְשִׁי לַחֲשֹׁק אֶת</p>
</blockquote>

<blockquote>
<p>תְּבוּנָתִי וְרָדְפִי טוּב פְּעָלִים</p>
</blockquote>

<blockquote>
<p>רְאוֹתִי כִּי אֲנִי נִמְאָס לְכָל בָּז</p>
</blockquote>

<blockquote>
<p>וְנִגַּשׂ נַעֲנֶה אֶל הַשְּׁפָלִים.
<br><br />
וַאֲשֶׁר גָּרַם אֶל הַסְּכָלִים הָהֵם / לִהְיוֹת מַעֲלָתִי פְּחוּתָה בְעֵינֵיהֶם / הוּא רְאוֹתָם צְרוֹרוֹת כַּסְפָּם בְּאַמְתְּחוֹתֵיהֶם / וַיִּרְאוּ אַמְתַּחְתִּי רֵיקָה / בּוּקָה וּמְבֻלָקָה / וְנַפְשִׁי שׁוֹקֵקָה / וְאָמַר הֶחָכָם חֶסְרוֹן הַהוֹן יַעֲלִים הַיֹּשֶׁר / וְכֵן הַסִּכְלוּת יַעֲלִימֵהוּ הָעֹשֶׁר /
<br><br />
וָאֶשָּׂא מְשָלִי וָאֹמַר:
<br><br />
אָמַר הֶחָכָם יֵשׁ חֶסְרוֹן</p>
</blockquote>

<blockquote>
<p>עֹשֶׁר יַעְלִים רֹב הַיֹּשֶׁר</p>
</blockquote>

<blockquote>
<p>כֵּן יֵשׁ סִכְלוּת עִם הוֹלֵלוּת</p>
</blockquote>

<blockquote>
<p>יַעְלִים אוֹתָם רֹב הָעֹשֶׁר.
<br><br />
וְשִבְּחוּ הַכְּסִילִים כִּי לֹא קָנוּ הָעֹשֶׁר בְּשִׂכְלָם / רַק גַּלְגַּל הוּא שֶׁחוֹזֵר בָּעוֹלָם / וְאִם יֶחֱרַץ חָרוּץ / וְלִקְנוֹת הוֹן יֶחֱרַד וְיָרוּץ / לֹא יִצְלַח בְּמַעֲשֵׂהוּ / וְדֶרֶך תְּבוּנוֹת לֹא תוֹעִילֵהוּ / וְיַגִּיעַ הַהוֹן בִּנְקַלָּה לְיַד אִישׁ שׁוֹבָב / בְּשִׁגָּעוֹן וּבְעִוָּרוֹן וּבְתִמְהוֹן לֵבָב /
<br><br />
וָאֶשָּׂא מְשָלִי וָאֹמַר:
<br><br />
מַה
תֶּחֱרַץ חָרוּץ וְאֶרְאֶה הַזְּמָן</p>
</blockquote>

<blockquote>
<p>יָאֵר פְּנֵי חַסְדּוֹ לַגֵּר וּלְעֵקֶר</p>
</blockquote>

<blockquote>
<p>אִם הַגְּזֵרָה יוֹרְדָה מִמַּעַל</p>
</blockquote>

<blockquote>
<p>אִם כֵּן חֲרִיצוּת הָאֲנָשִׁים שֶׁקֶר.
<br><br />
וְדִמּוּ הַחֲכָמִים בְּשִׂכְלָם / הָעוֹלָם הַזֶּה לְסֻלָּם / זֶה יוֹרֵד בּוֹ וְזֶה עוֹלֶה / זֶה שׁוֹקֵט וְזֶה גוֹלֶה / זֶה נִכְבָּד וְזֶה נִקְלֶה / וּמִקְרָא בְּצַד וּבְכָתֵף יֵהְדֹּפוּ / שָׁנָה עַל שָׁנָה חַגִּים יִנְקֹפוּ / וּמַחֲסֵה כָזָב וְסֵתֶר מַיִם יִשְׁטֹפוּ / וְאִישָׁיו לְמַאֲמָרוֹ כְסוּפָה יִרְדֹּפוּ / כַּלְּבוּש יַחֲלִיפֵם וְיַחֲלֹפוּ /
<br><br />
וָאֶשָּׂא מְשָׁלִי וָאֹמַר:
<br><br />
רְאֵה מִקְרֵי זְמָן בּוֹגֵד</p>
</blockquote>

<blockquote>
<p>אֱנוֹשׁ אָנוּשׁ וְהִפָּלֵא</p>
</blockquote>

<blockquote>
<p>וְדָבָר מִמְּךָ נֶעְלָם</p>
</blockquote>

<blockquote>
<p>אֲנִי אֶת אָזְנְךָ גוֹלֶה</p>
</blockquote>

<blockquote>
<p>פְּרָטָיו לֹא אֲבָאֵר כִּי</p>
</blockquote>

<blockquote>
<p>זְמַנִּי מִסְּפֹר יִכְלֶה</p>
</blockquote>

<blockquote>
<p>זְמָן יָרִיק לְךָ מָצוֹק</p>
</blockquote>

<blockquote>
<p>וְהַטּוֹב מִמְּךָ יִכְלֶה</p>
</blockquote>

<blockquote>
<p>וְאִישָׁיו חֹלְפִים יוֹם יוֹם</p>
</blockquote>

<blockquote>
<p>וְאָדָם כַּלְּבוּש יִבְלֶה</p>
</blockquote>

<blockquote>
<p>וּמִי יוֹרִיש וּמִי יַעְשִׁיר</p>
</blockquote>

<blockquote>
<p>וּמִי יֵרֵד וּמִי יַעְלֶה</p>
</blockquote>

<blockquote>
<p>וּמִי מֶלֶךְ וּמִי הֵלֶךְ</p>
</blockquote>

<blockquote>
<p>וּמִי נִכְבָּד וּמִי נִקְלֶה</p>
</blockquote>

<blockquote>
<p>וּמִי עֶלְיוֹן וּמִי אֶבְיוֹן</p>
</blockquote>

<blockquote>
<p>וּמִי שׁוֹקֵט וּמִי גוֹלֶה</p>
</blockquote>

<blockquote>
<p>וּמִי נִטְרָף וּמִי נִשְׂרָף</p>
</blockquote>

<blockquote>
<p>וּמִי נִסְקָל וּמִי נִתְלֶה</p>
</blockquote>

<blockquote>
<p>מְתֵי מִסְפָּר כְּתַבְתִּים לָךְ</p>
</blockquote>

<blockquote>
<p>וְעוֹד נוֹסָף עֲלֵי אֵלֶּה.
<br><br />
וְאָמַר שְׁלֹמֹה בְחָכְמָתוֹ פַּעַם וּפַעֲמַיִם / לַכֹּל זְמָן וְעֵת לְכָל חֵפֶץ תַּחַת הַשָׁמָיִם / וְלָכֵן הֵיָּרֵא אֶת דְּבַר אֲדֹנָי מֵעֲבָדָיו / יְזַכֶּה אָרְחוֹ וְיַיְשִׁיר מַעְבָּדָיו / וְעַל דְּבַר אֱמֶת וְעַנְוָה צֶדֶק יִשְׁקֹד / וּמַעֲשָׂיו יִדְרֹש וְיִפְקֹד / כִּי הַזְּמָן יִתֵּן פְּנֵי הַצֹּאן אֶל עָקֹד / וְתַחַת כְּבוֹדוֹ יֵקַד יְקֹד / וְטָרֵף זְרוֹעַ אַף קָדְקֹד / כִּי עֵת סְפוֹד וְעֵת רְקוֹד /
<br><br />
וָאֶשָּׂא מְשָלִי וָאֹמַר:
<br><br />
רְאֵה צְבִי זְמָן וְעֵת</p>
</blockquote>

<blockquote>
<p>וְעַל דְּבַר אֱמֶת שְׁקֹד</p>
</blockquote>

<blockquote>
<p>זְמָן וְעֵת לְכָל יְצוּר</p>
</blockquote>

<blockquote>
<p>וְעֵת סְפוֹד וְעֵת רְקֹד.
<br><br />
וַיְּהִי כְּכַלּוֹתִי לְדַבֵּר / וְשִׁיר עְלִיצֻתִי לְחַבֵּר / וַיֹּאמֶר הַשָּׂר הוֹדַעְתַּנִי אֵיךְ רַבַּת שָׂבְעָה לָהּ נַפְשְׁךָ יְגוֹנִים / וְלִשְׁמֹעַ לַעַג הַשַּׁאֲנַנִּים / וְהַבּוּז לִגְאֵיוֹנִים אֲשֶׁר לֹא נָשְׂאוּ לְמַעֲלָתְךָ פָנִים / וְעַתָּה הוֹדִיעֵנִי אִם מָצָאתָ נָדִיב בַּדּוֹר / אֲשֶׁר פֶּרֶץ הַזְּמָן יִגְדֹּר /</p>
</blockquote>

<blockquote>
<p>וָאַעַן וָאֹמַר פָּגַשְׁתִּי שָׂשׂ עוֹשֵׂה צֶדֶק / אִישׁ נָדִיב מְחַזֵּק הַבֶּדֶק / תָּמִים בְּדוֹרוֹתָיו / יַעֲרֹפוּ כַמָּטָר נִדְבוֹת מִטְרוֹתָיו / וְהִזִּיל עָלַי מִטַּל נִדְבוֹתָיו / וְאָכַלְתִּי בְּבֵיתוֹ דָּגִים חֲשׁוּבִים / וּגְדַיֵּי עִזִּים טוֹבִים / וְחִבַּרְתִּי עֲלֵיהֶם שִׁירִים עֲרֵבִים /</p>
</blockquote>

<blockquote>
<p>וַיֹּאמֶר הַשָּׂר אֲדֹנִי / אֵיךְ הָיָה הַדָּבָר בְּנִי /</p>
</blockquote>

<blockquote>
<p>וָאַעַן וָאֹמַר הָיָה בְּעִיר אַנְקוֹנָ&quot;א אָדָם נִכְבָּד / וּלְהִתְנַדֵּב עָלָיו לֹא יִכְבָּד / מֶלֶךְ לִנְדִיבוּת נֶעֱבָד / וְחָשַׁבְתִּי כִּי כָל הַנְּדִיבוּת בְּמוֹתוֹ יֹאבַד / וַיְהִי הַיּוֹם וְהוּא מְצָאַנִי בְּאֵשׁ הַיְּגוֹנִים בּוֹעֵר / וּבְכָל מַחֲמַדֵּי הַזְּמָן גּוֹעֵר / כִּי יָם הַתְּלָאוֹת הוֹלֵך וְסוֹעֵר /</p>
</blockquote>

<blockquote>
<p>וַיֹּאמֶר אֵלַי הָאִישׁ מָה אַתָּה רוֹאֶה / כִּי עָמַדְתָּ הַיּוֹם מִשְׁתָּאֶה /</p>
</blockquote>

<blockquote>
<p>וָאַעַן וָאֹמַר חַיֶּיךָ אֲנִי מַרְעִיד עָמַדְתִּי / כִּי הַיּוֹם לֹא סָעַדְתִּי / וּבָכִיתִי וְסָפַדְתִּי / כִּי רָאִיתִי דָגִים גְּדוֹלִים וְלָשֶׁבֶת בְּצִלָּם חִמַּדְתִּי / וְאִם לֹא אֹכַל מֵהֶם הֵן גָּוַעְתִּי אָבַדְתִּי /</p>
</blockquote>

<blockquote>
<p>וַיֹּאֶמר הָאִישׁ בְּחַיַי אִם תִּדֹּר לְחַבֵּר עֲלֵיהֶם שִׁירִים עַלִּיזִים / יִהְיוּ לְךָ הַדָּגִים וּשְׁנֵי גְדָיֵי עִזִּים / אָז אָמַרְתִּי עֵת לַעֲשׂוֹת חֲרוּזִים / אָז הָלַכְתִּי עִם הָאִישׁ אֶל חֲצַר גִּנַּת הַבִּיתָן / וְהֶרְאָנִי דָג גָּדוֹל רָאוּי לְשָׁאוּל וִיהוֹנָתָן / וּבִרְאוֹתִי אוֹתוֹ חָשַׁבְתִּי הֱיוֹתוֹ לִוְיָתָן / וָאֹמַר אֶל לִבִּי אֶחְשֹׁב הֱיוֹתִי הַיּוֹם חָתָן /</p>
</blockquote>

<blockquote>
<p>וָאֹמַר אֶל הַנִּכְבָּד אִם תַּעֲשֶׂה לִי מַטְעַמִּים עֲרֵבִים / אֲחַבֵּר הַיּוֹם שִׁירִים מִצּוּר הַשֵׂכֶל חֲצוּבִים /</p>
</blockquote>

<blockquote>
<p>וַיֹאמֶר הָאִישׁ הִכּוֹן וְהָכֵן לְךָ הַשִּׁירִים / כִּי הַמַּטְעַמִּים יִהְיוּ חֲמוּדִים וִיקָרִים / וַיְהִי כַאֲשֶׁר תַּגִּיעַ עֵת הַסְּעֻדָּה / יָשַׁבְנוּ אֲנִי וְהַנִּכְבָּד שַׂר הַתְּעוּדָה /</p>
</blockquote>

<blockquote>
<p>וַיֹּאמֶר הַשָּׂר יָבִיאוּ הַטְּלָאִים הַנְּעִימִים / וְהַגִּישׁוּ הַמַּטְעַמִּים / וְנַחֲלִיץ בָּהֶם הָעֲצָמִים כִּי הַטָּלֶה רָאוּי לִמְרוֹם הַתְּהִלּוֹת / וְלָכֵן שָׂם אוֹתוֹ הָאֵל רִאשׁוֹן לַמַּזָּלוֹת /</p>
</blockquote>

<blockquote>
<p>וָאַעַן וָאֹמַר חָיֵיךָ אֲדֹנִי דָלְפָה נַפְשִׁי מִתּוּגָה / וְאֵין רְפוּאָה כַדָּג לַדְּאָגָה / כִּי לָשׁוֹן נוֹפֵל עַל הַלָּשׁוֹן / וְסָכְלוּ הָאוֹמְרִים טָלֶה רִאשׁוֹן /
<br><br />
וָאֶשָּׂא מְשָלִי וָאֹמַר:
<br><br />
שִׂים דוֹד לְעֻמַּת הַדְאָג דָּג</p>
</blockquote>

<blockquote>
<p>כִּי הוּא לְבַד רִפְאוּת אֱלֵי נוּגִים</p>
</blockquote>

<blockquote>
<p>מָה בָּעֲרוּ הָאֹמְרִים טָלֶה</p>
</blockquote>

<blockquote>
<p>רִאשׁוֹן לְמַזָּלוֹת וְלֹא דָגִים.
<br><br />
וָיֹּאמֶר הָאִישׁ חַיֶּיךָ כְּבָר הִסְכִּימוּ חַכְמֵי הַתְּכוּנָה / וּבְכָל שִׁבְטֵי יִשְׁרָאֵל מוּדַעַת נֶאֱמָנָה / כִּי דֶגֶל טָלֶה נוֹסֵעַ בָּרִאשׁוֹנָה / וְדֶגֶל דָּגִים בָּאַחֲרוֹנָה / וְהִנְנִי נִשְׁבָּע כִּי דָג לֹא יָבֹא לְפָנֵינוּ / עַד אֲשֶׁר בְּחָכְמַתְךָ תַרְאֵנוּ / מַעֲלַת דָּגִים עַל טָלֶה / וְאִם הַסּוֹד הַזֶּה תְגַלֶּה / לְהַנְחִיל אֹהֲבַי יֵשׁ וְאֹצְרוֹתֵיהֶם אֲמַלֵּא /</p>
</blockquote>

<blockquote>
<p>וָאַעַן וָאֹמַר דַּע אֲדֹנִי כִּי אֵין לַטָּלֶה יִתְרוֹן / בַּעֲבוּר הֱיוֹתוֹ לַמַּזָּלוֹת רִאשׁוֹן וְדָגִים אַחֲרוֹן / כִּי לְמַעֲלוֹת הַדָּגִים וְכוֹכָבָיו הָעֲדִינוֹת / הוּשַׂם בָּאֲחֲרוֹנָה מְאַסֵּף לְכָל הַמַּחֲנוֹת / מְצֹרָף אֶל זֶה הֱיוֹת הַכּוֹכָבִים וְאִם רַבּוּ כַחוֹל / הַכּוֹכָבִים אֲשֶׁר בִּשְׁנֵים עָשָׂר מַזָּלוֹת יְהַלְּלוּ שֵׁם אֵל בְּמָחוֹל / כִּי סוֹבְבִים סוֹבְבִים הוֹלְכִים הַמַּזָּלוֹת / בַּיָּמִים וּבַלֵּילוֹת / לְדִמְיוֹן אֲנָשִׂים יָחֹלּוּ בִּמְחוֹלוֹת / וּמִדֶּרֶך אַנְשֵׁי הַמָּחוֹל לְהִתְגּוֹלֵל כַּמַּזָּלוֹת סָבִיב / וּבַמָּחוֹל הָאַחֲרוֹן חָבִיב /
<br><br />
וָאֶשָּׂא מְשָלִי וָאֹמַר:
<br><br />
אֵל עוֹלָם שָׂם הַמַּזָּלוֹת</p>
</blockquote>

<blockquote>
<p>כִּדְמוּת מָחוֹל סוֹבֵב סָבִיב</p>
</blockquote>

<blockquote>
<p>עַל כֵּן הוּשָׂם דָּגִים אַחְרוֹן</p>
</blockquote>

<blockquote>
<p>כִּי בַמָּחוֹל אַחְרוֹן חָבִיב.
<br><br />
וַיֹּאמֶר הָאִישׁ הֵטַבְתָּ אֶת אֲשֶׁר דִּבַּרְתָּ / וְהִנְנִי מֵקִים הָאֹמֶר אֲשֶׁר גָּזַרְתָּ / וַיְצָו לְהָבִיא בָרִאשׁוֹנָה הַדָּגִים / וְנִהְיֶה אוֹכְלִים וְשׁוֹתִים וְחוֹגְגִים / וְאָחָר הַדָּגִים הֵבִיאוּ הַטְּלָאִים הַצְּלוּיִים מוֹר עוֹבֵר נוֹטְפִים / כְּאִלּוּ מִן הַשּׁוֹשַׁנִּים קְטוּפִים / אוֹ מִשִּׂפְתוֹת הַיְּעֵלוֹת חֲטוּפִים / וּמְתוּקִים מִדְּבָש וְנֹפֶת צוּפִים / וְהַמִּרְקָחוֹת וּזְנִים הָיוּ עַל הַשֻּלְחָן כַּאֲבָנִים / וְהַשְׁקוֹת בִּכְלֵי זָהָב וְכֵלִים מִכֵּלִים שׁוֹנִים / וְיֵין מַלְכוּת רָב / מָתוֹק לַנֶּפֶשׁ וְלַחֵךְ יֶעֱרָב / וְאָכַלְנוּ וְשָׁתִינוּ עַד אֲשֶׁר לֹא הִכַּרְנוּ מִזְרָח מִמַּעֲרָב /</p>
</blockquote>

<blockquote>
<p>וָאֹמַר יֵשׁ לִי רָב / בָּרוּךְ אֲדֹנָי צוּרִי הַמְּלַמֵּד יָדַי לַקְּרָב /</p>
</blockquote>

<blockquote>
<p>וַיֹּאמֶר הָאִישׁ אָרוּר הָאִישׁ אֲשֶׁר לֹא יִהְיֶה הַיּוֹם שִׁכּוֹר / עַד אֲשֶׁר לֹא יַבְחִין בֵּין הַלֶּתֶך וְהַכֹּור / וַיֹּאמֶר בְּדִבּוּר אֶחָד שָׁמוֹר וְזָכוֹר / וְלֹא יַבְחִין בֵּין פֶּתַח תִּקְוָה לְעֵמֶק עָכוֹר / לְמַעַן זֶה הַיּוֹם כָּל יְמֵי חַיֵּינוּ נִזְכּוֹר /</p>
</blockquote>

<blockquote>
<p>וָאֹמַר אֶל הָאִישׁ אִם תִּפְטֹר אוֹתִי הַיּוֹם מִלּוֹמַר עוֹד שִׁיר / אֹמַר בָּרוּךְ אֲדֹנָי וַאעְשִׁיר / כִּי אַחֲרֵי הֱיוֹתִי שִׁכּוֹר / וְחַבֵּר שִׁיר עוֹד לֹא אֶזְכּוֹר / וַיֹּאמֶר הָאִישׁ חִבַּרְתָּ שְׁנֵי שִׁירִים וְאֵיךְ מִשִּׁיר תִּהְיֶה שׁוֹתֵק / וּכְבָר לִמַּדְתָּנוּ וְהַחוּט הַמְּשֻׁלָּשׁ לֹא בִמְהֵרָה יִנָּתֵק / וְלָכֵן חַבֵּר שִׁיר שְׁלִישִׁי / וְתִשְׁקְלֶהוּ בְּמֹאזְנֶיךָ / וְאַחֲרֵי זֹאת לְהִשְׁתַּכֵּר שִׂים פָּנֶיךָ / עַד אֲשֶׁר רֹאשְׁךָ עֲלֶיךָ יִכְבָּד /</p>
</blockquote>

<blockquote>
<p>וָאָקוּם וָאֶעֱשֶׂה מִצְוַת הַנִּכְבָּד /
<br><br />
וָאֶשָּׂא מְשָלִי וָאַֹמר:
<br><br />
מָתְקוּ לְחִכִּי טְלָאִים וְדָגִים</p>
</blockquote>

<blockquote>
<p>עָרְכוּ לְפָנַי יְדֵי הַצְבָאוֹת</p>
</blockquote>

<blockquote>
<p>הֵם בַּזְמַן מָן לְטַעֲמָם וְהִנְנִי</p>
</blockquote>

<blockquote>
<p>אוֹדֶה לְקָדוֹשׁ אֲדֹנָי צְבָאוֹת</p>
</blockquote>

<blockquote>
<p>טָלֶה בְּשׂוּמוֹ לְרֹאשׁ כָּל גְּדוּדָיו</p>
</blockquote>

<blockquote>
<p>וְדָגִים מְאַסֵּף לְכָל הַצְּבָאוֹת.
<br><br />
וַיְהִי כְּהַשְׁלִימִי הַשִּׁירָה / הָלַכְנוּ וְיָשַׁבְנוּ בַעֲלִיַּת הַמְּקֵרָה / וַיּוּשָׂם לְפָנֵינוּ שֻׁלְחָן מַעֲשֶׂה צַעֲצוּעִים / וְכוֹסוֹת מְלֵאִים וּגְבִיעִים / וָאֶהְיֶה שַׁעֲשׁוּעִים / וְעָשִׂינו מִן הַיַּיִן מִשְׁפָּטִים / וְכַאֲשֶׁר בָּאתִי לָקוּם מָצָאתִי בִטְנִי עֲרֵמַת חִטִּים / וְלֹא יָכֹלְתִּי לָקוּם כְּאִלּוּ הָיִיתִי אָסוּר בָּרְהָטִים /</p>
</blockquote>

<blockquote>
<p>וַיּוֹאֵל הָאִישׁ גַּם הוּא לָקוּם / וּבִרְאוֹתוֹ כִּי לֹא יוּכַל וְלֹא יְקִימוּהוּ כָל הַיְּקוּם / אָמַר נְתָּנַנִי אֲדֹנָי בִּידֵי לֹא אוּכָל קוּם / כִּי רֹאשִׁי הוֹלֵךְ הֵנָּה וָהֵנָּה / וְהַיַּיִן שָׁלַח אֵשׁ בְּעַצְמוֹתַי וַיִּרְדֶּנָּה /</p>
</blockquote>

<blockquote>
<p>וָאַעַן וָאֹמַר הִנְנִי נִשְׁבָּע בְּחַיֵּי נָחוֹר / כִּי תָאַבְתִּי לִשְׁתוֹת מֵי שִׁיחוֹר / כִּי הַיַּיִן שָׁלַח יָדוֹ מִן הַחוֹר / וּפָרַשׂ רֶשֶׁת לְרָגְלַי הֶשִׁיבַנִי אָחוֹר / וְלֹא אַכִּיר הַלָּבָן מִן הַשָּׁחוֹר /</p>
</blockquote>

<blockquote>
<p>וְכִרְאוֹת אַנְשֵׁי הַבַּיִת יַד הַשִּׁכְּרוּת הַחֲזָקָה / עָשׂוּ בַבַּיִת קוֹל דְּמָמָה דַקָּה / וַתִּפֹּל עָלֵינוּ תַרְדֵּמָה וְיָשַׁנּוּ שֵׁנָה עֲמֻקָּה / עַד אֲשֶׁר פָּנָה הַשֶּׁמֶשׁ לַעֲרֹב דֶּרֶךְ גְּבוּלוֹ / וְהַשִּׁכְּרוּת חָלַף הָלַךְ לוֹ / וְעָמַדְתִּי יָמִים שְׁלֹשָׁה עִם הַנִּכְבָּד שִׂמְחַת גִּילִי / וְזֶה הָיָה חֶלְקִי מֶכָּל עֲמָלִי /</p>
</blockquote>

<blockquote>
<p>וַיֹּאמֶר הַשָּׂר נָדִיב הָיָה נִכְבָּד / וְזֶבֶד טוֹב אוֹתְךָ זָבָד / הֲדָמוּ הַגְּבִירוֹת אֵלָיו בִּנְדִיבוּת /</p>
</blockquote>

<blockquote>
<p>וָאַעַן וָאֹמַר בְּחַיַי אָסְפוּ עִם הַנְּדִיבוּת / כָּל עֲרֵבוּת וְכָל חֲשִׁיבוּת / כִּי עָמְדוּ לְשָׁרְתֵּנִי בְפָנִים יָפוֹת / וּבִזְרוֹעוֹת חֲשׂוּפוֹת / כִּשְׁפָחוֹת חֲרוּפוֹת / וְלֹא סָרוּ מֵעֲשׁוֹת הַבִּרְיָּה וְלַבֵּב לְבִיבוֹת / וְהַמִּטּוֹת הָיוּ בְאֵטוּן מִצְרַיִם חֲטוּבוֹת / וּבָכוּ לְפֵרוּדִי פַעַם וּפַעֲמַיִם / כְּאִלּוּ נִפְתְּחוּ אֲרֻבּוֹת הַשָּׁמַיִם / אָמְרוּ עַד מֶה הַשָּׂר תִּשְׁבֵּנוּ / הִנֵּה נְדוֹדְךָ יִקְרַע סְגוֹר לִבֵּנוּ /
<br><br />
וָאֶשָּׂא מְשָלִי וָאֹמַר:
<br><br />
אַז תַּחֲנוֹת לִבָּךְ יְדִידִים יִשְׁאֲלוּ</p>
</blockquote>

<blockquote>
<p>וָאֶעֱנֶה אוֹתָם בְּקָמֶרִינוֹ</p>
</blockquote>

<blockquote>
<p>שָּׁם תַּאֲוַת נֶפֶשׁ וְשָם אָרִינוּ</p>
</blockquote>

<blockquote>
<p>מֹר אָהֳלוֹת עִם כָּל בְּשָׂמִים נַעֲלוּ
<br><br />
שָׁמָּה אֲסִירִים מִתְּמוּתָה נִגְאֲלוּ</p>
</blockquote>

<blockquote>
<p>שָׁם עִיר אֱלֹהִים בֶּאֱמֶת שָׁרִינוּ</p>
</blockquote>

<blockquote>
<p>בִּשְׁתֵּי לְבִיבוֹת מָן אֲשֶׁר בָּרִינוּ</p>
</blockquote>

<blockquote>
<p>עִם יַעֲלוֹת בִּגְאוֹן אֲדֹנָי צַהֲלוּ
<br><br />
נַפְשִׁי פְדוּת דֶּמַע רְאִיתִיו עַל לְחִי</p>
</blockquote>

<blockquote>
<p>יַעְלוֹת וְדוֹדִים לִי כְּחָלִיל יֶהֱמוּ</p>
</blockquote>

<blockquote>
<p>הָאֹמְרִים עַד מָה צְּבִי תִּשְׁבֵּנוּ
<br><br />
מַה תֶּהֱמִי נַפְשִׁי וּמַה תִּשְׁתּוֹחֲחִי</p>
</blockquote>

<blockquote>
<p>פִּקְּדִי לְשָׁלוֹם הַצְּבִיּוֹת נָאֲמוּ</p>
</blockquote>

<blockquote>
<p>אוֹי לַנְּדוֹד יִקְרַע סְגוֹר לִבֵּנוּ.
<br><br />
וַיֹּאמֶר הַשָּׂר הֲלֹא חָסַרְתָּ דָבָר בְּבֵית הַנִּכְבָּד /</p>
</blockquote>

<blockquote>
<p>וָאַעַן וָאֹמַר בְּחַיָי חָסַרְתִּי דָבָר אֲשֶׁר עָלַי מְאֹד כָּבֵד / כִּי רָאִיתִי בְבֵית הַשָּׂר שׁוּמִים / כְּאִלּוּ נִגְזְרוּ מִן הָאוּרִים וּמִן הַתֻּמִּים / וּבְצָלִים מְהֻלָּלִים / יַחְפִּירוּ בְיָפְיָם הַגַּלְגַּלִּים / וְגִלְדֵיהֶם עָבִים/ וְהַמָּן בְּתוֹכָם נִצְפָּן / וּמַרְאֵיהֶם וּמַעֲשֵׂיהֶם כַּאֲשֶׁר יִהְיֶה הָאוֹפַן בְּתוֹךְ הָאוֹפָן / וְהֶחָצִיר עָב וְיָקָר / כְּמַטֶּה אֱלִישָׁע וְיָפְיוֹ לֹא נֶחְקָר /</p>
</blockquote>

<blockquote>
<p>וָאֹמַר אֶל הַנִּכְבָּד וְאֶל אֶדֶר הַיְקָר / הַדָּג וְהַבָּשָׂר טָפֵל וְהַשּׁוּם וְהַבָּצָל וְהֶחָצִיר עִקָּר / הָבִיאוּ לִי מַטֵּה הֶחָצִיר כִּי רְצוֹנִי לַעֲשׂוֹת בֹּו הַמּוֹפְתִים / וְשָׁמַעְתִּי אוֹמְרִים כִּי הוּא טוֹב לְמַעֲשֶׂה חֲבִתִּים /</p>
</blockquote>

<blockquote>
<p>וַיֹּאמֶר הָאִישׁ חַיֶּיךָ בְבֵיתִי הַיּוֹם שׁוּם וְחָצִיר לֹא תֹאכַל / כִּי רֵיחָם נִלְאֵיתִי כַלְכֵּל וְלֹא אוּכָל / וְזֶה הַשֻּׁלְחָן לִפְנֵי אֲדֹנָי / וְלֹא יִקְרַב בּוֹ דָבָר שֶׁל גְּנָאי /</p>
</blockquote>

<blockquote>
<p>כְּשָׁמְעִי הָיִיתִי אֶל הַיְּגוֹנִים לְמַאֲכָל / מִלְּבַד שֶׁהַנִּכְבָּד הֶחֱזִיק אוֹתִי סָכָל / וָאֹמְרָה הַיּוֹם לֻקַּח מִמֶּנִּי מַחְמָד עֵינָי / כִּי הַשּׁוּם וְהַבָּצָל וְהֶחָצִיר מִבְחַר עֲדָנָי / וְעַתָּה אֶפְּלָה נָא בְיַד אֲדֹנָי /
<br><br />
וָאֶשָּׂא מְשָלִי וָאֹמַר:
<br><br />
אֶרְאֶה אֲנִי הַמָּן וְאֶרְאֶה הַשְּׂלָיו</p>
</blockquote>

<blockquote>
<p>אַךְ אֹמְרִים לִי סוּר וְאַל תִּקְרַב הֲלוֹם</p>
</blockquote>

<blockquote>
<p>כָּל מַעֲדַנִּים הֵם בְּעֵינַי כַּחֲלוֹם</p>
</blockquote>

<blockquote>
<p>פָּגַע גְאוֹן לִבִּי כְּהַיּוֹם שׁוֹלְלָיו
<br><br />
כִּי הַבְּצָלִים הֵם לְלִבִּי גוֹאֲלָיו</p>
</blockquote>

<blockquote>
<p>הַשּוּם וְהֶחָצִיר וְהַבְּצָלִים שְׁלוֹם</p>
</blockquote>

<blockquote>
<p>בֵּיתִי וְעַל רֹאשִׁי עֲטֶרֶת יַהֲלֹם</p>
</blockquote>

<blockquote>
<p>כִּי בָם לְבָבִי הוּא יְכַלְכֵּל מַחֲלָיו
<br><br />
הַשּוּם צְבִי אֶרֶץ וּפֶרַח כָּל יְבוּל</p>
</blockquote>

<blockquote>
<p>הַחֵן יְלָדָהוּ וְהַהוֹד רִקְּמוֹ</p>
</blockquote>

<blockquote>
<p>עַיִש וּבָנֶיהָ בְּרִית לוֹ כוֹרְתִים
<br><br />
גִלְדֵי בְּצָלִים הֵם כְּגַלְגַּלֵי זְבוּל</p>
</blockquote>

<blockquote>
<p>אוֹפָן בְּתוֹך אוֹפָן וְהֶחָצִיר כְּמוֹ</p>
</blockquote>

<blockquote>
<p>מַטֶּה אֱלִישָׁע לַעֲשׂוֹת הַמּוֹפְתִים.
<br><br />
וַיֹּאמֶר הַשָּׂר הֵיטַבְתָּ לְדַבֵּר / וְשִׁירִים לְחַבֵּר / בָּרוּךְ אֲדֹנָי אֱלֹהֵי יִשְׂרָאֵל / אֲשֶׁר לֹא הִשְׁבִּית לַשִּׁירִים וְלַמְּלִיצוֹת גּוֹאֵל.</p>

<br>  
</blockquote>

<h2 id="המחברתהתשע־עשרה">המחברת התשע־עשרה</h2>

<br>

<blockquote>
<p>אָמַר הַמּחַבֵּר: בִּהְיוֹתִי עִם הַשָּׂר הַנִּכְבָּד / לְמִשְׁמַעְתּוֹ סָר וְנֶעֱבָד / שְׁאֵלַנִי וַיֹּאמֶר לִי / אֱמר נָא לִי שִׁמְחַת גִּילִי / הַאֱמֶת מַה שֶּׁיֹאמְרוּ עָלֶיךָ הַחֲבֵרִים/ כִּי חִבַּרְתָּ בִימֵי הַנְּעוּרִים / מְלִיצוּת נִמְרָצוֹת וְשִׁירִים / עַל אָפְנֵיהֶם דְּבוּרִים / לְקוּחִים מִפְּנִינֵי הַמַּאֲמָרִים/ וּמִזָּהָב וּמִפָּז יְקָרִים / מְדַבְּרִים בְּדִבְרֵי תּוֹכָחוֹת וּמוּסָרִים / לְחַנֵּךְ בָּהֵם הַנְעָרִים / וַאֲנִי לְשֵׁמַע אֹזֶן שְׁמַעְתִּים/ וּבְעֵינַי לֹא רְאִיתִים / וְאִם אֱמֶת הָיָה הַדָּבָר הַזֶּה וְחִבַּרְתָּם,/ נִכְסְפָה וְגַם כָּלְתָה נַפְשִׁי לִרְאוֹתָם / וְלָשׂוּם אוֹתָם עַל לִבִּי חוֹתָם / וְעַתָּה הוֹצִיאֵם אֵלֵינוּ וְנֵדְעָה אוֹתָם / וָאַעַן וָאֹמַר דַּע אֲדֹנִי יָרוּם הוֹדְךָ / כִּי מַה שֶּׁשָּׁמַעְתָּ עַל עַבְדֶּךָ / הָיָה זֶה לִפְנֵי יָמִים וְשָנִים/ וְהַמְּלִיצוֹת הָהֵם וְהַשִּׁירִים הֵם יְשָנִים נוֹשָׁנִים / חְבַּרְתִּים בִּימֵי נְעוּרַי/ לְעוֹרֵר לִבּוֹת בְּחוּרַי / וְהַסִּבָּה אֲשֶׁר עוֹרְרַתְנִי לְחַבְּרָם אָשִׂים נֶגְדֶּךָ / וְהִיא בֵּין הַיְּלָדִים אֲשֶׁר חָנַן אֱלֹהִים אֶת עַבְדֶּךָ / הָיָה אָחָד בָּהֶם לְמִשְׁמַעְתִּי סָר / דָבַק בְּדַרְכֵי הָעֲנָוָה
וְהַמּוּסָר / וּמִתְעַנֵּג בְּדַרְכֵי הַמְּלִיצוֹת וְהַשִּׁירִים / הוֹלֵךְ בְּדֶרֶך תָּמִים וּמוֹאֵס בְּדַרְכֵי הַנְּעוּרִים / וְהֵיטִיב חַסְדּוֹ מִן הָאֲחֵרִים / לְבִלְתִּי לֶכֶת אַחֲרֵי הַבַּחוּרִים / וּבִרְאוֹתִי אִתּוֹ רוּחַ נְדִיבָה / וְכִי הוּא מִתְאַמֵּץ לְעוֹרֵר הָאַהֲבָה /
נָתַתִּי לוֹ יָד לַעֲלוֹת אֶל הַמֶּרְכָּבָה / וּפָתַחְתִּי לוֹ שַׁעֲרֵי הַמּוּסָר הַנְּעוּלוֹת / וְסִקַּלְתִּי לְפָנָיו הַמְּסִילוֹת / וְהֶרְאֵיתִי לוֹ הַדֶּרֶךְ לִהְיוֹת נוֹהֵר אֶל אֲדֹנָי וְאֶל טוּבו / וָאֹמְרָה זֶה הַשַּׁעַר לַיָי צַדִּיקִים יָבֹאוּ בוֹ / וְחִבַּרְתִּי לוֹ וּלְכַיּוֹצֵא
בוֹ / מַאֲמָרִים קְצָרִים / וְרָקַמְתִּי בָהֶם רִקְמַת שִׁירִים / לִפְקֹחַ עֵיַנִים עִוְּרִים / לָקַחַת מוּסַר הַשְׂכֵּל צֶדֶק וּמִשְׁפָּט וּמֵישָׁרִים / וְאֵלֶּה ִדְבֵרי
תוֹכְחוֹתַי / וְשִׁירוֹתַי ּוּמְלִיצוֹתַי / אֲשֶׁר חִבַּרְתִּי / וּבִמְחוּגַת הַשֵׂכֶל אוֹתָם תֵּאַרְתִּי /דַּע בְּנִי יַצְלִיחֲךָ אֱלֹהִים / כִּי מִיּוֹם רָאִיתִי רֵעְיוֹנוֹתֶיךָ צְמֵאִים וּכְמֵהִים / לְהִדָּבֵק בְּמַעֲלוֹת הַגְּבֹהִים / וְלַעֲלוֹת בְּמַעֲלוֹת הַשֵׂכֶל וְלֶאֱחֹז בְּסַנְסִנָּיו / וְלִהְיוֹת מֵהַיּוֹשְׁבִים רִאשׁוֹנָה בְּמַלְכוּתוֹ וּמֵרוֹאֵי פָנָיו / עָרַכְתִּי תוֹדָה לְיוֹצְרִי / אֲשֶׁר נָתַן כַּיּוֹם שִׁבְרִי / בִּקַּשְׁתָּ לִמְצֹא דִּבְרֵי חֶפֶץ וְכָתוּב יֹשֶר / וּלְהִדָּבֵק בְּדַרְכֵי הָעֲנָוָה וְהַכֹּשֶר / וְהִנֵּה לְךָ מוּסָרִי בִּמְקוֹם הַהוֹן וְהָעֹשֶר / וְתוֹכְחוֹתַי אֲשֶׁר תֶּאֱהָב / תַּחַת לָבָן וַחֲצֵרוֹת וְדִי זַָּהָב / וְעַתָּה צְלַח רְכַב עַל דְּבַר אֱמֶת וְעַנְוָה צֶדֶק / כִּי הֵם לְבַדָּם מְחַזְּקֵי הַבֶּדֶק / וְשִׂים אֶל דְּבָרַי פָּנֶיךָ / וְתוֹרְךָ נוֹרָאוֹת יְמִינֶך / וְעַתָּה בְנִי יִהְיוּ דְבָרַי עַל לוּחַ לִבְּךָ חֲרוּתִים / וְלֹא אֶהְיֵה ּכִּמְנַגֵּן אֶל הַמֵּתִים /וּכְצוֹעֵק אֶל הַצְּלָמִים / וּמְדַּבֵּר עִם כְּלָבִים אִלְּמִים / ּוּמִבַּלְעָדֵי דִּבְרֵי הַנִּסְיוֹנוֹת יוֹרוּךָ / וְהַיָּמִים יוֹכִיחוּךָ וִייַסְּרוּךָ / וִילַמְּדוּךָ וְיוֹעִילוּךָ מִבְּלִי מוֹפְתִים / וְהַגְּדוֹלָה שֶׁבַּתּוֹכָחוֹת בִּקּוּר קִבְרֵי מֵתִים / וְאָמַר הֶחָכָם דַּי בַּנִּסְיוֹנוֹת מוּסָר וּמְנוּחָה / וּבְתוֹכְחוֹת הַיָּמִים תּוֹכָחָה / וְדַע בְּנִי כִּי אִם יֵשׁ דָּבָר טוֹב מִן הַחַיִים הוּא הַשֵׂכֶל וְהַיֹּשֶר / וְאִם יֵש כָּמוֹהוּ בַּמְּצִיאוּת הוּא הָעֹשֶׁר / וְאִם יֵש מַר מִמָּוֶת הוּא הַסִּכְלוּת / וְאִם יֵש כָּמוֹהוּ הוּא הַדַּלּוּת / וְלָכֵן בְּמִגְדַּל עֹז אֲשֶׁר לַשֵׂכֶל הִתְבַּצֵּר / וּזְרַע לִצְדָקָה וְתִהְיֶה לְפִי חֶסֶד קוֹצֵר / וּבְהֵיכְלֵי רוּם תִּהְיֶה אוֹצְרוֹתֶיךָ אוֹצֵר / וְשָם תִּבְנֶה בַיִת אוֹ חָצֵר / וְדַע כִּי הַמְּלָאכָה מְרֻבָּה וְהַיּוֹם קָצֵר / וְהִשָּׁמֵר בָּעוֹלָם הַזֶּה שֶׁלֹּא תִּהְיֶה לַח וְתִתְעַצֵּר / וְלֹא יָבֵש וְתִשָּבֵר / וְלֹא בַעַל אַף וְתִתְעַבֵּר / וְלֹא מָתוֹק וְתִמָּצֵץ / וְלֹא מַר וְתִמָּאֵס וְתִקָּצֵץ / וַאֲשֶׁר אֲזָרֶזְךָ עָלָיו בְּכָל עוֹז / אֲשֶׁר לֹא תְחַלֵּל הַמִּקְדָּש
הַמָּעוֹז / הוּא לְהִתְרַחֵק מִן הַגַּאֲוָה / וְלֶאֱחֹז בְּמִדַּת הַכְּנִיעוּת וְהָעֲנָוָה /
כִּי הָעֲנָוָה תִּפְאֶרֶת הַחֲסִידִים / וְנֵזֶר הַמִּתְבּוֹדְדִים וְהַחֲרֵדִים / וְאֵיך יִתְגָּאֶה חֲצִיר גַגּוֹת שֶׁקַּדְמַת שָׁלַף יָבֵש / וְלֹא יִזְכֹּר אֲדֹנָי מֶלֶך גֵאוּת לָגַש / וּמִי יִכָּנֵס אֵלָיו בְּמַעֲשֵהוּ וְיִשְׁלָם / וְלֹא יָשׁוּב בְּמַעֲשֵׂהוּ דַך וְנִכְלָם / וּמִן הַתֵּמַהּ אֵיךְ אִישׁ בַּמְּרֵעִים יִתְחָר / וְלַעְדּוֹת עֲדִי הַגַּאֲוָה יִבְחָר / וְּשֵּתי קְצוֹתָיו אָכְלָה אֵשׁ וְתוֹכוֹ נִחָר / וְלָלֶכֶת אֶל בֵּית מוֹעֵד לְכָל חַי יִסְחָר / וְהַיּוֹם כָּאן וּבַקֶּבֶר מָחָר / יִזְכּרֹ זֹאת וְיִכָּלֵם מֵעֲצָתוֹ / כִּי הַזְּמָן יַשְׁלֵךְ כַּזַּיִת נִצָּתוֹ / וְהּוא גוּף אֲשֶר יֹאכַל קְצָתוֹ אֶת קְצָתוֹ / וְאָמַר הֶחָכָם קֶרֶן הָאִיש הַמַּשְׂכִּיל הָעֲנָוָה / וְקֶרֶן הַכְּסִיל הָעַזּוּת וְהַגַּאֲוָה / וְקֶרֶן חֲסַר לֵב הַתַּעֲנוּג וְהַתַּאֲוָה.
<br><br />
וְאָמַרְתִּי בְשִׁירִי:
<br><br />
אֱנוֹשׁ אָנוּשׁ זְמָן פִּרְיוֹ יְקוֹסֵס</p>
</blockquote>

<blockquote>
<p>וְקַל חִיש הוּא יְבַלֵעַ עֲצָתוֹ</p>
</blockquote>

<blockquote>
<p>וְאֵיךְ תִגְאֶה אֱנוֹשׁ נָגוּף וְלָךְ גוּף</p>
</blockquote>

<blockquote>
<p>אֲשֶׁר יֹאכַל קְצָתוֹ אֶת קְצָתוֹ.</p>
</blockquote>

<br>  

<blockquote>
<p>וְאֵיךְ נִתְגָּאֶה אֲנַחְנוּ הָאֲמֵלָלִים / וּבָאנוּ בְעוֹלָמֵנוּ סְכָלִים / וְיָשַׁבְנוּ פֹּה מִתְרַשְׁלִים / וְנֵצֵא מִמֶּנּוּ מֻכְרָחִים דְּחוּפִים וּמְבֹהָלִים / וּבְאַבְנֵי חַטֹּאתֵינוּ נִגָּפִים וְנִכְשָׁלִים / וְחִבַּרְתִּי עַל עִנְיָן זֶה הַשִּׁיר / לְבַקָּשַת אִישׁ עָשִׁיר יְצַוֶּה לִבְנֵי מְשְׁפַֹחְתּוֹ / לָשׂוּם אוֹתוֹ בְקִבְרוֹ אַחֲרֵי מוֹתוֹ/</p>
</blockquote>

<br>

<blockquote>
<p>וְהוּא זֶה:</p>
</blockquote>

<blockquote>
<p>בָּאתִי בְעוֹלָמִי מְאֹד סָכָל</p>
</blockquote>

<blockquote>
<p>וָאֵשְׁבָה אִתּוֹ כְּמִתְרַשֵּׁל</p>
</blockquote>

<blockquote>
<p>וָאֵצְאָה מֶנּוּ כְאִישׁ מֻכְרָח</p>
</blockquote>

<blockquote>
<p>וּבְחֵטא עֲשִׂיתִיהוּ תְמוֹל כּוֹשֵׁל.</p>
</blockquote>

<br>  

<blockquote>
<p>וְדַע בְּנִי כִּי הַקִּנְאָה / הִיא מִן הַמִּדּוֹת מִדָּה שְׂנוּאָה / כִּי הִיא רְקַָּב הַָּעֲצָמוֹת / וּתְסַבֵּב תְּלָאוֹת עְצוּמוֹת / וּמְרִיבוֹת וּמְהוּמוֹת / וְתָבִיא אֶל גֵּו הַכְּסִילִים מַהֲלֻמוֹת / יַחְשְׁבוּ בְעָלֶיהָ טוֹבַת הָאֲנָשִׁים לֻקְחָה מֵהֶם / וְרָעַת הָאֲנָשִׁים טוֹבָה נְתוּנָה אֲלֵיהֶם / וְאָמַר הֶחָכָם מִי שֶׁזָּרַע קִנְאָה קוֹצֵר
חֲרָטָה / וְטֶרֶם שֶׁבַע שָׁנִים יַעֲשֶׂה שְׁמִטָּה /
וְאָמַר אַחֵר חֲמִשָּׁה אֵין לָהֵם רְפוּאָה / וְהֵם הַשִׂנְאָה שֶׁתָּבִיא הַקִּנְאָה / וְחֶבְרָה שֶׁתִּתְעָרֵב עִמָּהּ הָרְכִילוּת / וְדַלּוּת שֶׁיִּתְחַבֵּר עִמּוֹ הָעַצְלוּת / וָחֳלִי שֶׁתִּתְעָרֵב עִמּוֹ הַזִּקְנָה / וּבָחוּר שֶׁנָּשָׂא זְקֵנָה /
<br><br />
וְאָמַרְתִּי בְשִׁירִי:
<br><br />
דַּרְתִּי וְגַרְתִּי עִם מְתֵי קִנְאָה</p>
</blockquote>

<blockquote>
<p>וַיַרְא לְבָבִי זֶה בְּעֵין שִׂכְלוֹ</p>
</blockquote>

<blockquote>
<p>כִּי הַמְּקַנֵּא יַחֲשֹׁב אִבּוּד</p>
</blockquote>

<blockquote>
<p>טוֹבָתְךָ טוֹבָה נְתוּנָה לוֹ.
<br></p>
</blockquote>

<blockquote>
<p>וּמִן הַדְּבָרִים אֲשֶׁר רָאוּי לְהַרְחִיק הֵם הַחֹנֶף וְהַכָּזָב / כִּי הַחֹנֶף נִתְעָב
וְנֶעֱזָב / וּבָתֵּי הַכָּזָב לְאַכְזָב / וְאָמַר הֶחָכָם בִּמְשָׁלָיו / וּמָצָא מַחְשׂף אֶל הַנִּסְתָּרִים בֵּין שׁוּלָיו / וְכָזָב אָרְבוּ הֲבָלָיו וְהֲתֻלָּיו / וּמָצָא מִכְשׁוֹל אֶל הַנִּשְעָן עָלָיו /
<br><br />
וְאָמַרְתִּי בְשִׁירִי:</p>
</blockquote>

<blockquote>
<p>בַּחֹנֶף מָצָאתִי מַחְשֹף</p>
</blockquote>

<blockquote>
<p>אֶל הַנִּסְתָּרִים בֵּין שׁוּלָיו</p>
</blockquote>

<blockquote>
<p>אַךְ בַּכָּזָב אוֹ בַּשֶּׁקֶר</p>
</blockquote>

<blockquote>
<p>מִכְשׁוֹל אֶל הַנִּשְׁעָן עָלָיו.</p>
</blockquote>

<br>  

<blockquote>
<p>וּמִן הַמִּדּוֹת הַמְּגֻנּוֹת / אֲשֶׁר הֵם סִבַּת הַחֲטָאִים וְהָעֲוֹנוֹת / הֵם הַכַּעַס וְהֶחָרוֹן / לֹא יִהְיֶה לָהֵם זִכָּרוֹן / וְאָמַר הֶחָכָם הְכַּעַס רֵאשִׁיתוֹ שִׁגָּעוֹן וְעִוָּרוֹן / וְסוֹפוֹ חֲרָטָה וְחִסָּרוֹן / וְעַתָּה בְּנִי הִתְנַהֵג בַּמִּדּוֹת הַטּוֹבוֹת וְהַחֲשׁוּבוֹת / וְדַבֵּר בְּמִלּוֹת צַחוֹת וְעֲרֵבוֹת / וְאַף אִם תִּהְיֶה לְפִי טִבְעֲךָ בַּעַל מִדּוֹת רָעוֹת / וּמְדַבֵּר בְּמִלּוֹת גְּרוּעוֹת / תְּתַקֵּן עִם רֹב הַהֶרְגֵל
עַוָּתֶךָ / וּתְרַפֵּא בַמִּנְהָג הַטּוֹב מַחַץ מַכָּתֶךָ / כִּי הַמִּנְהָג יָשׁוּב טֶבַע קָיָּם / וְלָכֵן הִתְנַהֵג בַּמִּדּוֹת הַטּוֹבוֹת וְתֹאכַל פִּרְיָם / וְאָמְרוּ כִּי הָיָה כָתוּב עַל חוֹתַם הֶחָכָם אַפְּלָטוֹן / כִּי מָצָא הַמִּנְהָג עַל כָּל דְּבַר שִׁלְטוֹן.
<br><br />
וְאָמַרְתִּי בְשִׁירִי:
<br><br />
אָמְרוּ כִּי נִמְצָא כָתוּב עַל</p>
</blockquote>

<blockquote>
<p>חוֹתַם הֶחָכָם אַפְּלָטוֹן</p>
</blockquote>

<blockquote>
<p>כִּי הַמִּנְהָג עִם הַהֶרְגֵּל</p>
</blockquote>

<blockquote>
<p>מָצָא עַל כָּל דָּבָר שִׁלְטוֹן.</p>
</blockquote>

<br>  

<blockquote>
<p>וְעַתָּה בְנִי / אִיעָצָה עָלֶיךָ עֵינִי / סוּר מִדֶּרֶךְ עָצֵל / אֲשֶר הִיא כִּמְשֻׂכַּת חֶדֶק / וּפְקֹד נְוָת צֶדֶק / וְקַח מִפְּרִי עֵץ הַדַּעַת וְחַזֵּק הַבֶּדֶק / וְהֲדַרְךָ צְלַח רְכַב עַל דְּבַר אֱמֶת וְעַנְוָה צֶדֶק /
<br><br />
וְאָמַרְתִּי בְשִׁירִי:
<br><br />
לְעֵץ פְּרִי יָמִין שְׁלַח</p>
</blockquote>

<blockquote>
<p>וְעַל עֲוֹן וְחֵטְא סְלַח</p>
</blockquote>

<blockquote>
<p>עֲדֵה עֲדִי פְאֵר וְעַל</p>
</blockquote>

<blockquote>
<p>דְּבַר אֱמֶת רְחַב צְלַח.
<br><br />
וְדַע כִּי לְמַעֲלַת הַחֲרִיצוּת אֵין עֵרֶך וּתְמוּרָה / וְהִיא מִמַּעֲלוֹת זֶה הָעוֹלָם הַמַּעֲלָה הַגְּמוּרָה / יַגִּיעַ בְּעָלֶיהָ בַּעֲבוּרָהּ / לְמַעֲלָה נִשֵּׂאת וְרָמָה / לֹא יֶחְסַר כָּל עִמָּהּ / וְיוֹתֵר תִּקְוָה יֵשׁ בְּאִישׁ חָרוּץ וָרָש / מֵאֲשֶׁר בִּכְסִיל וְאִם הוֹן עָתָק יִירָש / וְהוּא בַעַל שָׂדֶה וּמִגְרָש / כִּי הֶחָרוּץ יֶעֱשַׁר בְּחָכְמָתוֹ וְהוֹן אַחֵר יִירָש / וְהַכְּסִיל יִוָּרֵש בְּאִוַּלְתּוֹ וּמִן גֵּו יְגֹרָש / וְשָׁלוֹם רָב לְאהֹבֲיֵ הַחֲרִיצוּת וְאֵין לָמוֹ מִכְשׁוֹל / וְאָמַר שְׁלֹמֹה בְחָכְמָתוֹ יַד חָרוּצִים תִּמְשׁוֹל /
<br><br />
וְאָמַרְתִּי בְשִׁירִי:
<br><br />
תִּקְוָה בְאִישׁ חָרוּץ וְאִם הוּא רָש</p>
</blockquote>

<blockquote>
<p>מִן הַכְּסִיל לוֹ הוֹן וְעֹז יִירָשׁ</p>
</blockquote>

<blockquote>
<p>כּיִ רָשׁ בְּחָכְמָתוֹ הֲכִי יַעְשִׁיר</p>
</blockquote>

<blockquote>
<p>אַךְ הַכְּסִיל עָשִׁיר יְהִי נוֹרָש.
<br><br />
וְדַע כִּי אֵין מִן הַחֲרִיצוּת ומִּמַּעֲלָתוֹ / לְרַפֵּא הַגּוּף בִּלְבַד מִמַּחֲלָתוֹ / וְלַעֲסֹק בְּעִנְיָנֵי מִחְיָתוֹ / רַק מִן הַזְּרִיזוּת לְרַפֹּאת גַּם הַנֶּפֶש מִמַּחֲלָתָהּ / וּלְהָכִין צֵדָה לְיוֹם נְסִיעָתָהּ / וּלְטַהֲרָהּ מִטֻמְאָתָהּ וְחֶלְאָתָהּ / פֶּן מַה תַּעֲשֶׂה בְאַחֲרִיתָהּ / וְטֻמְאַת הַנֶּפֶש הִיא סִכְלוּתָהּ הַמֻּשְׂכָּלוֹת / וּדְבֵקוּתָהּ בְּתַאֲוַת הַנִּבְזוֹת וְהַנִּקְלוֹת / כִּי הָאֲנָשִׁים אֲשֶׁר גָּבְרוּ עַל תַּאֲוָתָם בְּשִׂכְלָם / כְּבָר עָלוּ עַל רֹאש הַסֻּלָם / וְהֵמָּה הַגְּבּוֹרִים אֲשֶׁר מֵעוֹלָם /
<br><br />
וְאָמַרְתִּי בְשִׁירִי:
<br><br />
אֲסִיר מָוֶת יְחִידָתָךְ רְפָא אִם</p>
</blockquote>

<blockquote>
<p>לְמָוֶת תֵּט וְשָׁחָה אֶל רְפָאִים</p>
</blockquote>

<blockquote>
<p>וְזָכְרָה כִּי אֲשֶׁר גָּבְרוּ בְשִׂכְלָם</p>
</blockquote>

<blockquote>
<p>לְבַדָּם נִקְרְאוּ בִשְׁמָם רְפָאִים.
<br><br />
וְהִתְבּוֹנֵן עַל חֲרִיצוּתְךָ עַל הָעוֹלָם אֱנוֹשׁ מִדַּעַת נִבְעָר / אֲשֶׁר תִּרְדֹּף אַחֲרָיו וְתֶהֱמֶה וְתִסְעָר / וּבְכָל דָּבָר זוּלָתוֹ תִגְעָר / וְלֹא הִשַּׂגְתָּ מִמֶּנּוּ כִּי אִם מְעַט מִזְעָר / וּמַה תַּשִּׂיג מִן הָעוֹלָם הָאַחֵר / אֲשֶׁר אֵינְךָ בוֹ בוֹחֵר / וְלֹא רוֹדֵף אַחֲרָיו וְלֹא פָנָיו מְשַׁחֵר / וְדַע כִּי מִי שֶׁיִּרְצֶה בִּמְעַט מִן הַטֶּרֶף וְיִבְטַח בְּעוֹשָׂיו / יְקַבֵּל מִמֶּנּוּ הָאֵל הַמְּעַט מִמַּעֲשָׂיו / וְאָמַר הֶחָכָם הַהִסְתַּפְּקוּת שֶׁמּוֹנַעַת בְּעָלֶיהָ מִזֻּלּוּת / טוֹב מִן הַהוֹן הַמְּבִיאוֹ לִידֵי בִזָיּוֹן וְשִפְלוּת / וְחֶסְרוֹן הַצֹּרֶך טוֹב מִשְּׁאֵלָתוֹ / לְמִי שֶׁאֵינוֹ רָאוּי מִמֶּנּוּ לִפְחִיתוּתוֹ / וְהָרָעָה חוֹלָה / אֲשֶׁר הִיא בֵין הָרָעוֹת הַגְּדוֹלָה / הִיא כַּאֲשֶׁר לֹא תָפִיק רְצוֹן הַשְּׁאֵלָה / וְהַמְּבַקֵּשׁ מִן הַכִּילַי בַּקָּשָׁה / כִּמְבַקֵּשׁ חָכְמָה מֵאִשָׁה / וּצְנִיעוּת מִקְּדֵשָׁה / וְדָגִים מֵאֶרֶץ יְבֵשָׁה / וְהַנְּדִיבוּת הִיא מַעֲלַָּה גְמוּרָה / וְהַשְּׁאֵלָה הִיא מִן הַנְּדָבָה חֲמוּרָה / וְלֹא לָקַח הַמְחַלֵּל הַדְרַת פָּנָיו בִּשְׁאֵלָתוֹ תְמוּרָה / וְלֹא הִגִּיעַ לְהַעֲשִׁיר בַּעֲבוּרָהּ / וְאִם תִּשְׁקֹל הַשְׁאֵלָה עִם הַמַּתָּנָה בְּכַף מֹאזְנָיִם / תַּכְרִיעַ הַשְּׁאֵלָה עַד תְּהוֹם וְתַעֲלֶה הַמַּתָּנָה עַד לַשָּׁמָיִם / וְאָמַר הֶחָכָם אִם לֹא תַמְרֶה תַאֲוָתֶךָ / תְּבִיאֲךָ אֶל מַה שֶּׁבּוֹ בִזְיוֹנֶךָ וְחֶרְפָּתֶךָ / וּמִי שֶׁשָּׁמַע אֶל תַּאֲוָתוֹ / כָּפַר בְּיוֹצְרוֹ וְגָדְלָה דַאֲגָתוֹ / וְרַבָּה חֲרָטָתוֹ / כִּי הַתַּאֲוָה שֻתָּפוּת הָעִוָרוֹן / וְהִיא מִשְׁנֶה שִׁכָּרוֹן / וּמִשְׁתֵּה שִׁכָּרוֹן / וְדַע כִּי מִן הַנְּדִיבוּת מַעֲלָה גְּדוֹלָה / וְנֵדֶר נָדִיב מַתָּנָה מְהִירָה וּמְהֻלָּלָה / וְנֵדֶר הַכִּילַי הָאִחוּר וְהָעֲלִילָה / וְאָמַר הֶחָכָם הַכִּילוּת גְּרִיעוּת / וְהַשְּׁאֵלָה מִן הַכִּילַי הֶפְסֵד וְטָעוּת / וְדַע כִּי אֵין הַנָּדִיב מִי שֶׁמֵּשִׁיב גְּמוּל וְגוֹמֵל
חֲסָדִים / רַק הַמַּקְדִּים לַעֲנִיִּים וּמְרוּדִים / וְהַסֵּדֶר בַּהוֹצָאָה / הִיא מַעֲלָה נִפְלָאָה / אָמְנָם הָאִישׁ אֲשֶׁר לִקְנוֹת תְּבוּנָה יְחַזֵּר / וְעִם לוֹמְדֶיהָ יֵעָזֵר / וְכֶסֶף וְזָהָב וּרְכוּש לָהֶם יִהְיֶה פוֹזֵר / לֹא יִקָּרֵא מְפַזֵּר / וְחוֹבָה עַל חֲכַם לֵב לְהוֹצִיא לְמַדָּיו לְמַדַּי / וּבְמַאֲכָלוֹ וּבְמִשְׁתֵּהוּ פָּחוּת מִדַּי / וְיַעֲנִיק לַדַּלִּים יוֹתֵר מִדַּי / וּבְקִנְיַן הַחָכְמוֹת יְפַזֵּר / וְאָז מִן הַשָּׁמַיִם יֵעָזֵר / וְאָמַר חָכָם אֶחָד לְאַנְשֵׁי זְמַנּוֹ / כַּאֲשֶׁר שְׁאֵלוּהוּ בְּאֵיזֶה עִנְיָן יְחַלֵּק מָמוֹנוֹ / דָּבָר זֶה עִנְיָנוֹ /
<br><br />
וְאָמַרְתִּי בְשִׁירִי:
<br><br />
בְּיוֹם שָׁאֲלוּ אֵיךְ אֲחַלֵּק מָמוֹנִי</p>
</blockquote>

<blockquote>
<p>בְּקִנְיָן תְּבוּנוֹת וְאָכְלִי וּמַדָּי</p>
</blockquote>

<blockquote>
<p>עֲנִיתִים בְּקִנְיָן תְּבוּנוּת אֲפַזֵּר</p>
</blockquote>

<blockquote>
<p>זְהָבִי וְכַסְפִּי בְּעֹז עַד בְּלִי דָי</p>
</blockquote>

<blockquote>
<p>וְאַעֲנִיק בְּרָכָה לְרָשִׁים וְאַמְעִיט</p>
</blockquote>

<blockquote>
<p>לְאָכְלִי וְאוֹצִיא לְמַדַּי לְמַדַּי.
<br><br />
וְדַע כִּי הַיְּשָׁרִים וְהַחֲסִידִים / אֲשֶׁר לִדְבַר אֲדֹנָי חֲרֵדִים / לֹא יִדְאֲגוּ עַל מִפְקַד הוֹנָם / וְאָבְדַּן מִקְנֵיהֶם וְקִנְיָנָם / רַק יִדְאַגוּ עַל פִּשְׁעָם וַעֲוֹנָם / וְעַל יְמֵי הִתְעַלְּמוּתָם / וַאֲשֶׁר לֹא נָתְנוּ אֶל לִבָּם חֶסְרוֹן שְׁלֵמוּתָם / לֹא יֵחָלְצוּ לַצָּבָא רַק לְהִלָּחֵם בְּיִצְרָם / וְלֹא יִתְאַוּוּ רַק כַּפָּרַת יוֹצְרָם / וְאָמָר אֶחָד מִן הַחֲכָמִים / כַּאֲשֶׁר שְׁאֵלוּהוּ עַל עָמְדוֹ מַרְעִיד וּמָשְׁמִים / דְּבָרִים נְעִימִים /</p>
</blockquote>

<br>  

<blockquote>
<p>וְאָמַרְתִּי בְשִׁירִי:
<br><br />
בְּיוֹם שִׁבְתִּי אֲנִי מַרְעִיד וּמַשְׁמִים</p>
</blockquote>

<blockquote>
<p>וְצִירִים וַחֲבָלִים יֹאחֲזוּנִי</p>
</blockquote>

<blockquote>
<p>שְׁאֵלוּנִי לְמָה תִדְאַג עֲנִיתִים</p>
</blockquote>

<blockquote>
<p>אֲנִי אֶתְאַו לְכַפָּרַת זְדוֹנִי</p>
</blockquote>

<blockquote>
<p>שְׁאֵלוּנִי הֲתִצְטָרֵךְ לְרוֹפֵא</p>
</blockquote>

<blockquote>
<p>הֲשִׁיבוֹתִים הֲלֹא הוּא הֶחֱלָנִי.
<br><br />
וְדַע בְּנִי כִּי חֲרָטָה אֲשֶׁר תִּהְיֶה לְנֶפֶש מְעֻנָּה / הִיא מְשֻבַּחַת בִּיְמֵי הָעֶדְנָה / כִּי הַחֲרָטָה אֲשֶׁר תִּהְיֶה בִיְמֵי הַזִּקְנָה מְגֻנָּה / וּבְעָלֶיהָ בִּלְתִּי רָאוּי לַחֲנִינָה / רַק תִּהְיֶה נַפְשׁוֹ לְאֵש־עַד מַאֲכֹלֶת / כִּי הִיא אָז מִבִּלְתִּי יְכֹלֶת /
<br><br />
וְאָמַרְתִּי בְשִׁירִי:
<br><br />
זְקַן אַשְמַי חֲרָטָתוֹ מְגֻנָּה</p>
</blockquote>

<blockquote>
<p>תְּהִי נַפְשׁוֹ לְאֵש־עַד מַאֲכֹלֶת</p>
</blockquote>

<blockquote>
<p>וְתִדְמֶה לַעֲזִיבַת הַנְּקָמָה</p>
</blockquote>

<blockquote>
<p>וְסִבָּתָהּ מְנִיעַת הַיְּכֹלֶת.
<br><br />
וְעַתָּה בְנִי יְרָא מֵהָאֵל לְבַדּוֹ / אֲשֶׁר גָּבַר עָלֵינוּ חַסְדּוֹ / וּמְלֹא כָל הָאָרֶץ כְּבוֹדוֹ / וְהַשָּׁמַיִם עֵדוֹ / וְהָאָרֶץ שָׂהֲדוֹ / וְתִפְחַד מִשְּׁאוֹל וַאֲבַדּוֹ / וְהִשָּמֵר וְהַשְׁקֵט אַל תִּירָא וּלְבָבְךָ אַל יֵרַךְ / מֵאִישׁ גָּדְלָה מַעֲלָתוֹ בְדוֹרָךְ / וְלֹא תָבוֹא בִלְבָבְךָ חֶרְדָּתוֹ / וְלֹא תְקַוֶּה תוֹעַלְתוֹ / כִּי אִישׁ יַחֲשֹׁב שֶׁיּוֹעִיל אוֹ יַזִּיק סָכָל / וְעַתָּה אִם יַחֲשֹׁב שֶׁיוּכַל לְהַזִּיק יוֹעִיל לְנַפְשׁוֹ אִם יוּכַָל / וְאָמַר הֶחָכָם יְרָא הָאֵל לֶעֱזוּזֹו עָלֶיךָ / וּבוֹש מִמֶּנוּ לְקַָרְבוֹ אַלֶיךָ /
<br><br />
וְאָמַרְתִּי בְשִׁירִי:
<br><br />
אָמְרוּ אֵלַי אַנְשֵׁי סוֹדִי</p>
</blockquote>

<blockquote>
<p>כִּי אִישׁ רִיבִי לִי יִתְנַכָּל</p>
</blockquote>

<blockquote>
<p>וָאֹמַר אִישׁ יַחְשֹׁב כִּי הוּא</p>
</blockquote>

<blockquote>
<p>יַזִּיק אוֹ יוֹעִיל לִי סָכָל</p>
</blockquote>

<blockquote>
<p>אִם יַחְשֹב כִּי יַזִּיק אֵלַי</p>
</blockquote>

<blockquote>
<p>יוֹעִיל אֶל נַפְשׁוֹ אִם יוּכָל.
<br><br />
וְהִזָּהֵר בְּנִי מֵעֲשֹׁק שְׁפַל רוּחַ וְדַכָּא / כִּי מִי שָׁלַח יָדוֹ בוֹ וְנִקָּה / וְאָמַר הֶחָכָם אֵיךְ לֹא אֶהְיֶה יָרֵא / לִגְזֹל מִי שֶׁלֹּא יִמְצָא עָלַי עוֹזֵר זוּלָתִי
הַבּוֹרֵא / וְאָמַר אַחֵר אֵין דָּבָר קָרוֹב לַשָּמַיִם וְחָשׁוּק / מִתְּפִלַּת הֶעָשׁוּק /
<br><br />
וְאָמַרְתִּי בְשִׁירִי:
<br><br />
אֵיךְ לֹא יָרֵא לִבִּי לִגְזֹל</p>
</blockquote>

<blockquote>
<p>אוֹ לַחְמֹס לֹא יִהְיֶה יָרֵא</p>
</blockquote>

<blockquote>
<p>מִי שֶׁאֵינוֹ מוֹצֵא עָלַי</p>
</blockquote>

<blockquote>
<p>עֹזֵר זוּלָתִי הַבּוֹרֵא.
<br><br />
וּזְכֹר בְּנִי לִהְיוֹת הַדָּבָר אֲשֶׁר אֵלָיו תָּשִׂים פָּנֶיךָ / לִשְׁאֹל עֵצָה בְּכָל
עִנְיָנֶיךָ / וְהוּא דָבָר מִכָּל הַחֲכָמִים מֻסְכָּם / וְאָמַר שְׁלֹמֹה בְחָכְמָתוֹ וְשֹׁמֵעַ לְעֵצָה חָכָם / וּכְבָר זָכְרוּ חֲכָמיִם / כִּי הַטּוֹבָה שֶׁבַּבְּהֵמוֹת צְרִיכָה לְשוֹט / וְהַטּוֹבָה שֶׁבַּסְּפִינוֹת לְמָשׁוֹט / וְהַכְּשֵׁרָה שֶׁבַּנָּשִׁים לְבַעַל/ וְהֶחָזָק שֶׁבָּרַגְלַיִם לְנַעַל / וְהַטּוֹבָה שֶׁבַּקָּרָחוֹת לְמִגְבַּעַת / וְהַיָּפָה שֶׁבָּאֶצְבָּעוֹת לְטַבַּעַת / וְהַחֲסִידָה שֶׁבַּבְּהֵמוֹת לִהְיוֹת נִרְבַּעַת / וְהַטּוֹב שֶׁבַּצָרַעַת לְאֵזוֹב וּשְׁנֵי
תּוֹלַעַת / וְהַטּוֹב שֶׁבַּנְּחָשִׁים לִרְצִיצָה / וְהַנָּקֵל שֶׁבַּצִּפְעוֹנִים לְבִצָּה / וְהַטּוֹב שֶׁבַּחִצִּים לְנוֹצָה / וְהַיָּפָה שֶׁבַּנָּשִׁים לְתַמְרוּק וּרְחִיצָה / וְהַזְּקֵנָה שֶׁבַּשׁוֹמֶרֶת יָבָם לַחֲלִיצָה / וְהַקַּלָּה שֶׁבָאִגְּרוֹת לִמְלִיצָה / וְהַקַּלָּה שֶׁבַּטְּבִילוֹת לַחֲצִיצָה / וְהַקַּלָּה שֶׁבַמֻרְסוֹת לִקְצִיצָה / וְהַטּוֹב שֶׁבַּבּוֹרוֹת לִמְחִיצָה / וְהַקְּטַנָֹה שֶׁבַמְּנָחוֹת לִקְמִיצָה / וְהַטּוֹבָה שֶׁבָאֲתוֹנוֹת לִרְבִיצָה / וְהַצָּנוּעַ שֶׁבָּעֵינַיִם לִקְרִיצָה / וְהַקַּלָּה שֶׁבַּמְּנוּסוֹת לִמְרוּצָה / וְהַקָּטֹן שֶׁבַּפְחָתִים לִקְפִיצָה / וְהַדַּעְתָּן שֶׁבָּאֲנָשִׁים צָרִיךְ לִשְׁאֹל עֵצָה / וּמִמַּעֲלַת הָאִישׁ הַשּׁוֹאֵל עֵצָה
נְכוֹחָה / כִּי הוּא מְשֻבָּח עִם הַהַצְלָחָה / וּמְנֻצָּל בְּעֵת לֹא יַגִּיעַ אֶל
הָרְוָחָה / וְהִתְחַבֵּר בְּנִי לְאַנְשֵׁי הַחָכְמָה / בְּיַעַן כִּי תִּלְמֹד מֵהֶם דַּעַת
וְעָרְמָה / וְהִזָּהֵר מֵחֶבְרַת אַנְשֵׁי מְרִיבָה וְשִׂטְנָה / כִּי גוֹי אוֹבֵד עֵצוֹת הֵמָּה וְאֵין בָהֵם תְּבוּנָה / וְאָמַר הֶחָכָם לִבְנוֹ בְּנִי אִם תִּרְצֶה לִקְנוֹת עוֹלָם עוֹמֵד / הֱיֵה חָכָם אוֹ לוֹמֵד / אוֹ מַאֲזִין אוֹ הַחָכְמָה חוֹמֵד / וְדַע כִּי בְּבַקָּשַת הַחָכְמַה הַשְּׁלֵמָה / הֻתְּרָה כָּל עָרְמָה וּמִרְמָה / וְאֵין שִׂפְתֵּי חֲלָקוֹת מִמִּדּוֹת הַמַּאֲמִין אֶלָּא בְּבַקָּשַׁת הַחָכְמָה / וְאִם חָפַצְתָּ לִהְיוֹת לַחָכְמָה מוֹדָע וְגוֹאֵל / לֹא תֵבוֹש לִהְיוֹת שׁוֹאֵל / כִּי מִי שֶׁלָּבָש בְּבַקָּשַׁת הַחָכְמָה מְעִיל הַבֹּשֶת לֹא הוֹעִיל / כִּי הוּא יִלְבַּש מִן הַכְּסִילוּת אֵפוֹד וּמְעִיל / וְאָמַר הֶחָכָם שְׁאַל מִי שֶׁנִּסָּה אֶת הַדְּבָרִים / וְיִתֵּן לְךָ בְחִנָּם מַה שֶּׁקָּנָה בְּדָמִים יְקָרִים / וְלֹא תֵבוֹש לִשְׁאוֹל מִכָּל מִי שֶׁיִּזְדַּמֵּן / כִּי הַזָּהָב בְּקִבְרוֹת הָאָרֶץ יִטָּמֵן / וְאָמַר הֶחָכָם בְּסִפְרוֹ / קַבֵּל הָאֱמֶת מִמִּי שֶׁאֲמָרוֹ / וְקַח הַפְּנִינִים מִן הַיָּם / וּמִבֵּין הַחוֹחִים הַשּׁוֹשַנִים לְיָפְיָם / וְהַזָּהָב מִן הֶעָפָר / וְהַחָכְמָה מֵאֲשֶׁר בְּרִית הֵפַר / אַךְ בִּדְבַר אֱמוּנָה לֹא תִהְיֶה נָדוֹן / לְהַאֲמִין בָּהּ אִישׁ אֲשֶׁר יַעֲשֶׂה בְזָדוֹן / גָּרֵש לֵץ וְיֵצֵא מָדוֹן / וְאַשְבִּיעֲךָ בְאַיְלוֹת הַשָּׂדֶה וּבַצְבָאוֹת / שֶׁלֹּא תְבַקֵּש עַל הַנְּבוּאוֹת וְהַנִּפְלָאוֹת / מוֹפֵת אוֹ אוֹת / וְלֹא תִקַּח הַשֵּׂכֶל לְהִתְגָּאוֹת / וְלֹא הַחָכְמָה לְהִתְכַּבֵּד וּלְהִתְנָאוֹת / וְלֹא הָאֱמוּנָה לְרַמּוֹת / וְלֹא הָאֱמֶת לְכַזֵּב וּלְדַבֵּר מִרְמוֹת / כִּי הַמְּבַקֵּש הַחָכְמָה
לְהִתְכַּבֵּד / לּא יִקָּרֵא מֵאַהֲבָה עוֹבֵד / וְאַחֲרִיתוֹ עֲדֵי אוֹבֵד / וְדַע כִּי כָל עוֹד שֶׁהָאָדָם מְבַקֵּשׁ חָכְמָה הוּא מַשְׂכִּיל / וְהוּא סָכָל כְּעֵת שֶׁיַּחֲשֹב שֶׁהִשְׂכִּיל / וְאֵין דָּבָר בָעוֹלָם מוֹעִיל כְּמֹו הַחָכְמָה / עַד אֲשֶׁר אִם יִרְצֶה בְעָלֶיהָ הָעוֹלָם הַזֶּה יַשִּׂיגֵהוּ עִמָּהּ / וְאִם יִרְצֶה הָעוֹלָם הַבָּא עַל אַחַת כַּמָּה וְכַמָּה / וְכִי הוּא מָצָא דֶרֶך תְּמִימָה / וּמִמַּעֲלוֹת הַחָכְמָה שֶׁהַמֶּלֶך / יִמְשֹׁל עַל עָשִׁיר וָהֵלֶךְ / וְהֶחָכֶם יִמְשֹׁל עַל מֶלֶך /וְלָכֵן כָּל עָרוּם יַעֲשֶׂה בְדַעַת וְסִכְלוּתוֹ בְחָכְמָה יְתַקֵּן /כִּי אֵין דָּבָר מְגֻנֶּה כַּסִּכְלוּת בַּזָּקֵן / וּבְעֵת יַעֲלֶה בְלִבְּךָ לְהִתְחַבֵּר עִם בְּנֵי אָדָם / הִתְחַבֵּר עִם אֲנָשִׁים אֲשֶׁר עָמַדְתָּ בְסוֹדָם / וְיִהְיֶה הֶחָבֵר אֲשֶׁר תִּבְחַר וּתְקָרֵב יִשְׁכֹּן חֲצֵרֶיךָ / אִישׁ אֲשֶׁר בְּעֵת תִּתְחַבֵּר עִמּוֹ יְפָאֲרֶךָ / וְאִם תְּכַבְּדֵהוּ יְהַדְּרֶךָ / וְאִם תִּצְטָרַך לְעֶזְרָתוֹ יַעַזְרֶךָ וְאִם תֹּאמַר יַצְדִּיק אֲמָרֶיךָ / וְאִם תִּכְעַס יִסְבֹּל וּבְאַחֵר לֹא יְמִירֶךָ / וְאִם אֶת הַדָּבָר הַזֶּה תַּעֲשֶה וְחֻקוֹתַי תִּלְמֹד / וְצִוְּךָ אֱלֹהִים וְיָכָלְתָּ עֲמֹד /</p>
</blockquote>

<br>  

<blockquote>
<p>וְאָמַרְתִּי בְשִׁירִי:
<br><br />
בְּעֵת תִּרְצֶה לְקָרֵב אֶת</p>
</blockquote>

<blockquote>
<p>בְּנֵי אָדָם לְחֶבְרָתֶךָ</p>
</blockquote>

<blockquote>
<p>בְּחַר מֵהֶם וְהִתְחַבֵּר</p>
</blockquote>

<blockquote>
<p>אֱלֵי רֵעַ כְּלִבָּתֶךָ</p>
</blockquote>

<blockquote>
<p>אֲשֶׁר יָחִיל לְךָ דַרְכּוֹ</p>
</blockquote>

<blockquote>
<p>וְיִשָּׁמַע לְמִצְוָתֶךָ</p>
</blockquote>

<blockquote>
<p>וְיוֹם תִּבְחַר בְּחֶבְרָתוֹ</p>
</blockquote>

<blockquote>
<p>יְפָאֵר אֶת חֲבוּרָתֶךָ</p>
</blockquote>

<blockquote>
<p>וְיוֹם תַּחְלוֹק כְּבוֹדֶךָ לוֹ</p>
</blockquote>

<blockquote>
<p>יְהַדֵּר אֶת תְּמוּנָתֶךָ</p>
</blockquote>

<blockquote>
<p>וְיוֹם תּרִצְהֶ לְעֶזְרָתוֹ</p>
</blockquote>

<blockquote>
<p>יְהִי עֵזֶר בְּצָרָתֶךָ</p>
</blockquote>

<blockquote>
<p>וְיוֹם תִּגְזֹר אֲמָרֶיךָ</p>
</blockquote>

<blockquote>
<p>אֲזַי יַצְדִּיק אֲמִירָתֶךָ</p>
</blockquote>

<blockquote>
<p>וְיוֹם תִּקְצֹף יְהִי סוֹבֵל</p>
</blockquote>

<blockquote>
<p>חֲרוֹן אַפֶּךָ וְעֶבְרָתֶךָ</p>
</blockquote>

<blockquote>
<p>וְיִדְרֹש כָּל יְמוֹתָיו אֶת</p>
</blockquote>

<blockquote>
<p>שְׁלוֹמֶךָ וְטוֹבָתֶךָ.</p>
</blockquote>

<br>  

<blockquote>
<p>וְהִזָּהֵר בְּנִי מֵהְתְעָרֵב עִם שׁוֹנִים / אֲשֶׁר חֶבְרָתָם הַסְבָּרַת פָּנִים / וְאַהֲבָתָם נְתִינַת שָׁלוֹם / וְידִידוּתָם חֲלוֹם / וּרְצוֹנַָּם מִמְּךָ רָב / וּרְצוֹנְךָ מֵהֶם רָחוֹק מִמִּזְרָח לַמַּעֲרָב / וְדַע כִּי חֶבְרַת הַנָּדִיב מְצִיאָה גְדוֹלָה וַהֲגוּנָה / וְחֶבְרַת הַנָּבָל חֲרָטָה מְגֻנָּה / תָּבִיא בַלְּבָבוֹת מְגִנָּה / וְחֶבְרַת הַשּׁוֹטֶה סַכָּנָה / וּמִי שֶׁיָּאֲמִין אֶל הָרְכִילִים מִסָּבִיב / לֹא יִשָּׁאֵר לוֹ אוֹהֵב חָבִיב / וְלֹא יַעֲזֹב אֹהֲבוֹ הָאִישׁ הַמַּשְׂכִּיל / בַּעֲבוּר רְכִילוּת אִישׁ רָכִיל / וְהֶעָצֵל שֶׁבִּבְנֵי
אָדָם / מִי שֶׁמִּתְעַצֵּל לִקְנוֹת אֹהֲבִים יַעֲמֹד בְּסוֹדָם / וְהַיּוֹתֵר עָצֵל מִמַּה שֶּקָּדַם / הוּא מִי שֶׁבָּאוּ לְיָדוֹ וְאִבְּדָם / וְהַדָּבָר אֲשֶׁר לִבְּךָ עָלָיו
אֲעוֹרְרֵהוּ / הוּא שֶׁתָבִין בְּלִבְּךָ הַדָּבָר אֲשֶׁר בְּפִיךָ תִּקְרָאֵהוּ וְלֹא תִהְיֶה קְרִיאָתְךָ מַשָּׂא אוֹ עֲבוֹדָה / אוֹ מְלָאכָה כְבֵדָה / מִצְוַת אֲנָשִׁים מְלֻמָּדָה / רַק שִׂים בֵּין שִׂכְלְךָ וּבֵין הַתַּאֲוָה מַאֲפֵל / וֶאֱחֹז בְּסַנְסִנֵּי הַשֵּׂכֶל וְתִהְיֶה נִגָּשׁ אֶל הָעֲרָפֵל / לְהָאִיר חֶשְׁכַּת לִבְּךָ הָאָפֵל / וְשִׂים הַלֵּב עִקָּר וְהַפֶּה טָפֵל / וְאָז לֹא תִהְיֶה מִמַּעֲלַת הַשֵּׂכֶל נוֹפֵל /</p>
</blockquote>

<br>  

<blockquote>
<p>וְאָמַרְתִּי בְשִׁירִי:
<br><br />
בְּעֵת תִּקְרָא בְסִפְרִי בִין קְרָא עִם</p>
</blockquote>

<blockquote>
<p>לְבָבְךָ וְאַל תִּהְיֶה כְרָעִים</p>
</blockquote>

<blockquote>
<p>וְאִם יִקְשֶׁה דְבַר חָכְמָה לְלִבָּךְ</p>
</blockquote>

<blockquote>
<p>קְרַע עַל מִפְתְּחֵי לִבָּךְ קְרָעִים.</p>
</blockquote>

<br>  

<blockquote>
<p>וְדַע כִּי מִבְחָר הַיְּדִיעוֹת הַחֲשׁוּבוֹת / הוּא מַה שֶּיִּתְיַשֵּׁב מֵהֶם בַּלְּבָבוֹת / לֹא כַאֲשֶׁר יָעֲשׂוּ הַנִּמְהָרִים / אֲשֶׁר יִגְעוּ לְהַרְבּוֹת סְפָרִים / וּבִהְיוֹת הַסְּפָרִים סְגוּרִים / יְמַשְּׁשׁוּ קִיר הַחָכְמָה כְעִוְרִים / כִּי הַמַּדָּע אֲשֶׁר לֹא יַעֲבֹר הַנַּחַל עִמְּךָ / לֹא יִתְיַחֵשׂ עַל שִׁמְךָ /</p>
</blockquote>

<br>  

<blockquote>
<p>וְאָמַרְתִּי בְשִירִי:
<br><br />
מַדָּע אֲשֶׁר לֹא יַעֲבֹר עִמָּךְ</p>
</blockquote>

<blockquote>
<p>נַחַל חֲשֹׁב אוֹתוֹ כְּמוֹ פֵּאָה</p>
</blockquote>

<blockquote>
<p>שִׂים אֶת סְפָרֶיךָ לְקֶרֶן לָךְ</p>
</blockquote>

<blockquote>
<p>אַךְ מוֹעֲצוֹת לִבָּךְ לְהוֹצָאָה.</p>
</blockquote>

<br>  

<blockquote>
<p>וְדַע כִּי מִדֶּרֶך הַזְּרִיזוּת וְחִין עֶרְכּוֹ / לֶאֱחֹז צַדִּיק דַּרְכּוֹ / וְכַאֲשֶׁר יַמְתִּיק בְּפִיו דְּבַר חָכְמָה לֹא יִמְנָעֶנּוּ בְתוֹך חִכּוֹ / כִּי מִי שֶׁיַּעְלִים חָכְמָתוֹ וּבְתוֹך חִכּוֹ יִמְנָעֶנָּה / אוֹת כִּי לֹא בָטַח עַל מַה שֶׁיֵדַע מִמֶּנָּה /</p>
</blockquote>

<br>  

<blockquote>
<p>וְאָמַרְתִּי בְשִׁירִי:
<br><br />
מִי שֶׁהֶעְלִים אֶת חָכְמָתוֹ</p>
</blockquote>

<blockquote>
<p>וּבְתוֹך חִכּוֹ יִמְנָעֶנֶָה</p>
</blockquote>

<blockquote>
<p>הוֹדִיֶענּו כִּי לֹא בָטַח</p>
</blockquote>

<blockquote>
<p>עַל מַה שֶּׁיָּדַע מִמֶּנָּה.
<br><br />
וְדַע כִּי אֵין מִן הַזְּרִיזוּת וּמִן הָעָרְמַה / לִבְחֹר הַדֶּרֶך הַטּוֹבָה וְהַנְּעִימָה / אָמְנָם הַזָּרִיז הַטּוֹב וְהַנָּעִים / הוּא הַבּוֹחֵר הַפָּחוּת רַע מִשְּנֵי רָעִים /
<br><br />
וְאָמַרְתִּי בְשִׁירִי:
<br><br />
לֹא נַחֲשֹׁב מִן הַחֲכָמִים אֶת</p>
</blockquote>

<blockquote>
<p>הַבּוֹחֲרִים הַטּוֹב וְהַנָּעִים</p>
</blockquote>

<blockquote>
<p>אַךְ נַחֲשֹׁב מִן הַמְּחֻכָּמִים</p>
</blockquote>

<blockquote>
<p>הַבּוֹחֲרִים טוֹב מִשְּׁנֵי רָעִים .
<br><br />
וְדַע כִּי בְטוֹבַת הָעוֹלָם הַזֶּה אֵין יִתְרוֹן לִבְעָלֶיהָ / כִּי בִרְבוֹת הַטּוֹבָה רַבּוּ אוֹכְלֶיהָ / וּמַה יִּתְרוֹן לָאִיש יַטְרִיד בָּהּ רַעְיוֹנָיו / כִּי אִם רְאוֹת עֵינָיו / וְעַל הָרֹב יִהְיֶה הוֹן חֶמְדָּתוֹ / וְאוֹצְרוֹת סְגֻלָּתוֹ / וְחַדְרֵי מַשְׂכִּיתוֹ / וּבֵית נְכוֹתוֹ / לִמְסַפְּרֵי תִפְאַרְתּוֹ / בְּעוֹד בַּחַיִים חַיָּתוֹ / אוֹ לִמְחָרְפָיו אַחֲרֵי מוֹתוֹ /
<br><br />
וְאָמַרְתִּי בְשִׁירִי:
<br><br />
בִּרְבוֹת לְךָ עֹשֶׁר וְתִפְאֶרֶת</p>
</blockquote>

<blockquote>
<p>רַבּוּ אֲזַי אוֹכְלֵי יְגִיעָתֶךָ</p>
</blockquote>

<blockquote>
<p>לִמְשַׁבְּחֶיךָ הוּא בְעוֹדֶךָ</p>
</blockquote>

<blockquote>
<p>לִמְחָרְפֶיךָ אַחֲרֵי מוֹתֶךָ.</p>
</blockquote>

<br>  

<blockquote>
<p>וְדַע בְּנִי כִּי הַזְּמָן נִקְרָא עִיר הַהֶרֶס / כִּי הוּא לִדְאָגוֹת וְלִתְלָאוֹת עֶרֶשׂ / וְלֹא תֹאכַל מָתוֹק מִמֶּנּוּ בִּלְתִּי בָלוּל עִם הָאֶרֶס / וְהַטּוֹב שֶׁבּוֹ נִמְזָג / מֵחַרְצַנִּים וְעַד זָג / יָבִיא יְצוּרָיו כְּשׁוֹר אֶל טֶבַח / כִּי הוּא יְבָרֵךְ הַזֶּבַח / וַאֲשֶׁר יִהְיֶה בוֹ מִטּוֹב אוֹ שֶׁבַח / נַחְשְׁבֵהוּ לְרֶוַח /
<br><br />
וְאָמַרְתִּי בְשִׁירִי:
<br><br />
תֵּבֵל הַטּוֹב שֶׁבּוֹ מָזוּג</p>
</blockquote>

<blockquote>
<p>עַל כֵּן נִקְרָא עִיר הַהֶרֶס</p>
</blockquote>

<blockquote>
<p>לֹא תֹאכַל מָתוֹק מִמֶּנּוּ</p>
</blockquote>

<blockquote>
<p>בִּלְתִּי בָלוּל עִם הָאֶרֶס.
<br><br />
וְאָמְרוּ הַחֲכָמִים הַנְּעִימִים / אֲשֶׁר דִּבְּרוּ עַל תּוֹלְדוֹת הַיָּמִים / כִּי הָעוֹלָם הַזֶּה כִּדְמוּת מַסְגֵּר / וּבוֹ הֶחָרָשׁ וְהַמַּסְגֵּר כַּגֵּר / וּמִפָּנָיו בַּטָּמוּן חָבוּשׁ / וְעֵרוֹם יַעֲלֵהוּ הַזְּמָן מִבְּלִי לְבוּשׁ / וּמִי שֶׁיִּבְחַן הָעוֹלָם יִמְצָאֶנּוּ אוֹיֵב בִּכְסוּת אוֹהֵב לָבוּש /</p>
</blockquote>

<br>  

<blockquote>
<p>וְאָמַרְתִּי בְשִׁירִי:
<br><br />
תֵּבֵל מַסְגֵּר הָאָדָם גֵּר</p>
</blockquote>

<blockquote>
<p>וּבְתוֹכוֹ בַחַחִים חָבוּשׁ</p>
</blockquote>

<blockquote>
<p>מִי שֶׁיִּבְחַן יִמְצָאֶנּוּ</p>
</blockquote>

<blockquote>
<p>אוֹיֵב בִּכְסוּת אוֹהֵב לָבוּש.
<br><br />
וְאָמַר חָכָם אֶחָד הַזְּמָן עַיִט צָבוּעַ / וְתֵבֵל דּוֹמָה לְגֶשֶׁר רָעוּעַ / וְתַחְתָּיו נַחַל שׁוֹטֵף עָמוֹק וְנָתוּן בּוֹ חֶבֶל גָּרוּעַ / וְהֵדּוֹלֶה עָצֵל וְצָרוּעַ / וְהַדְּלִי רָצוּץ וְקָרוּעַ / וְאִם בָּא לִדְלוֹת יִשָּבֵר כַּד עַל הַמַּבּוּעַ /
<br><br />
וְאָמַרְתִּי בְשִׁירִי:</p>
</blockquote>

<blockquote>
<p>תֵּבֵל בִּשְׁמוֹ הַיָּדוּעַ</p>
</blockquote>

<blockquote>
<p>יִדְמֶה אֶל גֶּשֶׁר רָעוּעַ</p>
</blockquote>

<blockquote>
<p>תַּחְתָּיו נַחַל שׁוֹטֵף עָמוֹק</p>
</blockquote>

<blockquote>
<p>בּוֹ נָתוּן חֶבֶל גָּרוּעַ</p>
</blockquote>

<blockquote>
<p>דּוֹלֶה עָצֵל יָמָיו כַצֵּל</p>
</blockquote>

<blockquote>
<p>רֹאש פָּרוּעַ אִישׁ צָרוּעַ</p>
</blockquote>

<blockquote>
<p>וּדְלִי רָצוּץ נִבְזֶה נָפוֹץ</p>
</blockquote>

<blockquote>
<p>קָלוּט שָׂרוּעַ קָרוּעַ</p>
</blockquote>

<blockquote>
<p>יוֹם בָּא לִדְלוֹת נָפָל וַתִּ-</p>
</blockquote>

<blockquote>
<p>שָֹּבֵר כַּד עַל הַמַּבּוּעַ.</p>
</blockquote>

<br>  

<blockquote>
<p>וָאֶתְמַהּ אִם אִישׁ בָּעוֹלָם הַזֶּה יַאֲמִין וְיֶחְסֶה / כִּי הוּא יַתְחִיל לְהַפְשִׁיט קֹדֶם שֶׁיְכַסֶּה / וְקֹדֶם שֶׁיִּתֵּן יִגְזֹל / וְהַטּוֹב בּוֹ בְּיֹקֶר וְהָרַע בְּזוֹל / וְלֹא יְכַסֶה דָּבָר יִהְיֶה בוֹ בּוֹחֵר / שֶׁלֹּא יְגַלֶּה אַחֵר / וְלֹא יִתֵּן לְאֶחָד מַעֲלַָתוֹ / אִם לֹא יַכְאִיב זוּלָתוֹ / יַחְתֹּף מְהֵרָה מַתְּנוֹתָיו / וְיַפְרִיד פִּתְאֹם מַחְבְֹרוֹתָיו / יְשַׁלַּח חָפְשִׁי הַזְּבוּב הֶעָלוּב / וְיִתֵּן הַנֶּשֶׁר בַּכְלוּב / וְדִמּוּהוּ הַחֲכָמִים לְכַף מֹאזְנַיִם / יַשְפִּילוּ הַיְתֵרִים וְיַעֲלוּ הַחֲסֵרִים עַד לַשָׁמַיִם / וּמִזֻּלּוּת הָעוֹלָם הַזֶּה וּמֵעָצְבּוֹ / שֶׁאֵין מַמְרִים הַבּוֹרֵא אֶלָּא בוֹ / וְלֹא יַגִּיעַ הָאָדָם
לִמְנוּחָתוֹ / וּתְשוּעַת נַפְשׁוֹ וְהַצְלָחָתוֹ / כִּי אִם בְּהַנָּחָתוֹ / וְאָמַר הֶחָכָם זִכְרוּ זֹאת מְיַחְלֵי הַזְּמָן וְיוֹנְקֵי שֹׁד תַנְחוּמָיו / כַּמָּה פּוֹגֵעַ בְּיוֹם שֶׁלֹּא יַשְׁלִימֵהוּ וּמְיַחֵל לְמָחֳרַת וְאֵינוֹ מִיָּמָיו / וְאָמַר אַחֵר הָעוֹלָם עֵדֶן הַמִּין / וּמַאֲסָר הַמַּאֲמִין / וְדַע כִּי הַסֵּבֶל מַעֲלָה גְּדוֹלָה / וְהִיא תַּחְבֻּלַת מִי שֶׁאֵין לוֹ תַחְבֻּלָה / וּמִמַּעֲלַת הַסֵּבֶל כִּי בוֹ תַּקְצִיף הַשּׂנֵא / וְהַסֵּבֶל עַל הַדְּאָגָה הַמְקַנֵּא / וּמִי שֶׁאֵינֹו רוֹצֶה בִגְזֵרַת הַבּוֹרֵא הוּא כִּבְַּהֲמוֹת יַעַר / וּבוֹעֵר יוֹם יוֹם בְּאֵשׁ הַצַּעַר / וּמִי שֶׁאֵינוֹ רוֹאֶה כִּי יֵשׁ לַבּוֹרֵא עָלָיו אֶלָּא בְּמָזוֹן וּכְסוּת הוּא בָעַר / וְדַע כִּי מִי שֶׁשָּׂם הַסֵּבֶל תַּכְלִיתוֹ וְקִצּוֹ / יַגִּיעֵהוּ הַסֵּבֶל אֶל מְחוֹז חֶפְצוֹ / וְאֵין בָּאֵבֶל טוֹב מִן הַסֵּבֶל לִגְדֹּר פִּרְצוֹ / וְלַחֲטִיא חִצּוֹ / וְאָמַר הֶחָכָם אֵין לַגַּנָֹּב טוֹב מִן הַחֶבֶל / וְלַשּוֹטֶה טוֹב מִן הַכֶּבֶל / וּלְהַגְדִּיל הַצְּמָחִים טוֹב מִן הַזֶּבֶל / וּלְעוֹרֵר הַשָּׂשׂוֹן טוֹב מִן הַנֵּבֶל / וְאֵין לְמִי שֶׁאֵין לוֹ יְכֹלֶת בְּהֲסָרַת הָאֵבֶל / טוֹב מִן הַסֵּבֶל / וְלָכֵן יְזַמֵּן בַּעַל נֶפֶשׁ יְרֵאָה / לְכָל פֶּגַע סֵבֶל וּלְכָל טוֹבָה הוֹדָאָה / כִּי הַסֵּבֶל הוּא הַטּוֹב שֶׁבַּיּוֹעֲצִים / וְהָעֲנָוָה הַטּוֹב שֶׁבַּחֲבֵרִים הֶחָרוּצִים / וְאָמַר הֶחָכָם מִי מִבְּנֵי אָדָם נִכְבָּד וּמַעֲלָתוֹ יְדוּעָה / מִי שֶׁיּוֹדֶה עַל הַטּוֹבָה וְיִסְבֹּל הָרָעָה / וּמִי שׁרַב סִבְלוֹ / וְנִרְאֵית עַנְוְתָנוּתוֹ / יִמְעֲטוּ חוֹמְסָיו וּמְבַקְשֵׁי רָעָתוֹ / וְלָכֵן אִם תִּהְיֶה מֵאַנְשֵׁי הַתּוֹרָה / וּמֵאַנְשֵׁי הַחָכְמָה הַיְּקָרָה / זְכֹר עִם כָּל טוֹבָה סוּרָהּ / וְעִם כָּל צָרָה וּמְגוֹרָה / הַתִּקְוָה בָאֵל לְהַעֲבִירָה / לְמַעַן יִיטַב לְךָ בַּעֲבוּרָהּ / וְאָמַר הֶחָכָם אֲשֶׁר הָיוּ דְּבָרָיו עֶזְרָה בַצָּרוֹת / הָעוֹלָם הַזֶּה וְהַבָּא כִשְׁתֵּי צָרוֹת / הָאֶחָד כְּשִׁפְחָה וְהַשֵּׁנִי כִגְבֶרֶת / לֹא תְרַצֶה אַחַת עַד שֶׁתַּקְצִיף הָאַחֶרֶת / וְלָכֵן יִתְעוֹרֵר הַמַּשְׂכִּיל וְיָבֹא לִצְבֹּא צָבָא / וּמֵהִלָּחֵם עִם הָעוֹלָם הַזֶּה לֹא יִתְחַבֵּא / כִּי גֵרוּשֵׁי תֵבֵל הֵם נִשׂוּאֵי הָעוֹלָם הַבָּא /</p>
</blockquote>

<br>  

<blockquote>
<p>וְאָמַרְתִּי בְשִׁירִי:
<br><br />
לֹא נָבִיא אָנֹכִי גַם לֹא</p>
</blockquote>

<blockquote>
<p>בֶּן נָבִיא אַךְ שִׂכְלִי נִבָּא</p>
</blockquote>

<blockquote>
<p>כִּי גֵרוּשֵׁי תֵבֵל הֵמָּה</p>
</blockquote>

<blockquote>
<p>נִשׂוּאֵי הָעוֹלַָם הַבָּא.
<br><br />
וּמִנְּדִיבוּת הָעוֹלָם הַבָּא שֶׁהוּא רָחוֹק מִן הַשָּׁוא / נִמְצָא לִמְבַקְשָׁיו / וְנִדְרָש לְשׁוֹאֲלָיו וּלְדוֹרְשָׁיו / וְקַל הַדְּרָכִים וְהַמַּעֲבָרִים / פְּתוּחַ הַשְּׁעָרִים / מַה יָּפְיוֹ וּמַה טוּבוֹ / זֶה הַשַּׁעַר לַאדֹנָי צַדִּיקִים יָבֹאוּ בוֹ / וְדַע בְּנִי כִּי הַצֶּדֶק הוּא הָעוֹלֶה עַל הַמַּעֲלוֹת כֻּלָּם / לְמִקְטַנָּם וְעַד גְּדוֹלָם / וַאֲשֶׁר הִגִּיעַ עָדָיו יִשְׁלָם / וְאָכַל וָחַי לְעוֹלָם / וְזֶה כִּי הָעוֹלָם הַזֶּה דוֹמֶה לְפַרְדֵּס מָלֵא חוֹבָה וּזְכוּת / וּמְשֻׂכָּתוֹ הַמַּלְכוּת / וּבִלְעָדָיו הָיָה אַלּוֹן בָּכוּת / וְהַמַּלְכוּת הוּא שִׁלְטוֹן וְחֶמְדַּת / תְּשַׂגְּבֶנוּ הַדָּת / וְהַדָּת מִנְהָג אֲשֶׁר בּוֹ נֵלֵךְ / קָטָן וְגָדוֹל עָשִׁיר עִם הֵלֶךְ / יַנְהִיגֶנּוּ הַמֶּלֶךְ / וְהַמֶּלֶךְ הוּא כִדְמוּת רוֹעֶה יִרְעֶה
עֶדְרוֹ / וְהַחַיִל לַעֲשׂוֹת מַה שֶׁיַעֲשֶׂה יְעִירוֹ / וְהַחַיִל הוּא קִנְיַן כֶּסֶף יְכַלְכְּלֶנּוּ הַמָּמוֹן / וְהַמָּמוֹן טֶרֶף יְקַבְּצֶנּוּ הֶהָמוֹן / וְהֶהָמוֹן עֶבֶד יַעֲבִידֶנּוּ הַצֶּדֶק / וְהַצֶּדֶק הוּא הַדָּבָר הַמְּאֻשָּׁר הַמְּחַזֵּק כָּל בֶּדֶק / וְאָמְרוּ בַעֲדוֹ הַחֲכָמִים
כֻּלָּם / הַצֶּדֶק שָׂר וּמְאֻשָּׁר וְהוּא תִקּוּן הָעוֹלָם /</p>
</blockquote>

<br>  

<blockquote>
<p>וְאָמַרְתִּי בְשִׁירִי:
<br><br />
אָמַר הֶחָכָם בִּינוֹתִי</p>
</blockquote>

<blockquote>
<p>סוֹד הָעוֹלָם וּתְמוּנָתוֹ</p>
</blockquote>

<blockquote>
<p>הָעוֹלָם הַזֶּה פַּרְדֵּס שֶׁ-</p>
</blockquote>

<blockquote>
<p>הַמַּלְכוּת הוּא בִמְשׂוּכָּתוֹ</p>
</blockquote>

<blockquote>
<p>הַמַּלְכוּת הוּא כִדְמוּת שִׁלְטוֹן</p>
</blockquote>

<blockquote>
<p>הַדָּת תַּשְׂגִּיב אֶת חֻלְשָׁתוֹ</p>
</blockquote>

<blockquote>
<p>הַדָּת מִנְהַג יִנְהָגֶנּוּ</p>
</blockquote>

<blockquote>
<p>מֶלֶךְ חָכָם בִּידִיעָתוֹ</p>
</blockquote>

<blockquote>
<p>הַמֶּלֶך הוּא כִדְמוּת רוֹעֶה</p>
</blockquote>

<blockquote>
<p>הַחַיִל יָעִיר קִנְאָתוֹ</p>
</blockquote>

<blockquote>
<p>הַחַיִל הוּא קִנְיַן כֶּסֶף</p>
</blockquote>

<blockquote>
<p>וּמְכַלְכֵּל הַמָּמוּן אוֹתוֹ</p>
</blockquote>

<blockquote>
<p>הַהוֹן טֶרֶף וּבְיַד הֶהָ-</p>
</blockquote>

<blockquote>
<p>מוֹן אִסּוּפוֹ וּקְבוּצָתוֹ</p>
</blockquote>

<blockquote>
<p>הֶהָמוֹן עֶבֶד יַעֲבִידֶ-</p>
</blockquote>

<blockquote>
<p>נּוּ הַצֶּדֶק בִּגְבוּרָתוֹ</p>
</blockquote>

<blockquote>
<p>הַצֶּדֶק תִּקּוּן הָעוֹלָם</p>
</blockquote>

<blockquote>
<p>שָׂר וּמְאֻשָׁר מִזּוּלָתוֹ.
<br><br />
וְדַע בְּנִי כִּי לְיַסֵּר הַבֵּן חוֹבָה וּמִצְוָה / וְאָמַר שְׁלֹמֹה בְחָכְמָתוֹ יַסֵּר בִּנְךָ כִּי יֵשׁ תִּקְוָה / וְאָמַר הֶחָכָם הַבֵּן הַכְּסִיל הוּא לְאָבִיו עֶבְרָה / וְזַעַם וְצָרָה / וְאָבִיו דּוֹמֶה בְעִנְיָנוֹ לְבַעַל אֶצְבַּע יְתֵרָה / לֹא יֵדָע אֵיךְ יִתְנַהֵג עִמּוֹ / אִם יַכְרִיתֶנּוּ יַכְאִיב עַצְמוֹ / וְאִם יַשְׁאִירֶנּוּ יַשְׁאִיר מוּמוֹ /
<br><br />
וְאָמַרְתִּי בְשִׁירִי:
<br><br />
אוֹמַר לִבְנִי יוֹם יִמְרֹד בִּי</p>
</blockquote>

<blockquote>
<p>אֶצְבַּע יָתֵר אַתָּה עִמִּי</p>
</blockquote>

<blockquote>
<p>אַשְׁאִירְךָ אַשְׁאִיר מוּמִי</p>
</blockquote>

<blockquote>
<p>אֶכְרוֹת אוֹתָךְ אַכְאִיב עַצְמִי .</p>
</blockquote>

<br>  

<blockquote>
<p>וְהַלִּמּוּד לַבֵּן צָרִיך לִהְיוֹת בְּמַדְרֵגָּה / כָּל עוֹד הֱיוֹת נַפְשׁוֹ רַכָּה וַעֲנֻגָּה / וּלְהַנְהִיגוֹ כְּפִי כֹחוֹ בְּמֵיַטב הַהַנְהָגָה / וְהַחָכְמָה הָרְאוּיָה לַנְּעָרִים בַּתְּחִלָּה / הוּא אֲשֶׁר תֵּחָשֵׁב לַגְּדוֹלִים לְכִסְלָה /
<br><br />
וְאָמַרְתִּי בְשִׁירִי:
<br><br />
שְׁאֵלוּנִי וּמַה חָכְמָה רְאוּיָה</p>
</blockquote>

<blockquote>
<p>לְלַמֵּד לַנְּעָרִים בַּתְּחִלָּה</p>
</blockquote>

<blockquote>
<p>הֲשִׁיבוֹתִים כְּחָכְמַת מָה אֲשֶׁר לַ-</p>
</blockquote>

<blockquote>
<p>זְקֵנִים יַחְשְׁבוּ כָּל אִישׁ לְכִסְלָה.</p>
</blockquote>

<br>  

<blockquote>
<p>וְאִם יֶעֱרַב לְבַבְךָ בְנִי לָגֶשֶׁת אֶל הַשִּׁירִים / בְּחַר לְךָ מִזְּמְרַת הַדְּבָרִים / וּמִפְּנִינֵי הַמַּאֲמָרִים / וּמִן הַמְּלִיצוֹת הַבְּתוּלוֹת / אֲשֶׁר הָיוּ מִמְּשׁוֹרְרֵי הַזְּמָן בְּעוּלוֹת / וּמִבְחַר הַשִּׁירִים אֲשֶׁר הוּא רַךְ בְּשָׁנָיו / וְהַמְּגֻנֶּה בָהֶם הוּא אְשֶׁר יְמוֹת בְּטֶרֶם מוֹת אֲדֹנָיו /
<br><br />
וְאָמַרְתִּי בְשִׁירִי:
<br><br />
שׁאֵלוּנִי וּמַה זֶה טוֹב בְּשִׁירִים</p>
</blockquote>

<blockquote>
<p>הֲשִׁיבוֹתִים אֲשֶׁר הוּא רַךְ בְּשָׁנָיו</p>
</blockquote>

<blockquote>
<p>וּמִי הוּא הַמְּגֻנֶּה בָם עֲנִיתִים</p>
</blockquote>

<blockquote>
<p>אֲשֶׁר יָמוּת בְּטֶרֶם מוֹת אֲדֹנָיו.
<br><br />
עוּרָה בְנִי מִשְׁנַת הַנַּעֲרוּת / וְהָקִיצָה לָצֵאת מֵעַבְדוּת הַזְּמָן לַחֵרוּת / וּפְקֹד הַיָּמִים אֲשֶׁר הָלְכוּ בְּלֹא חֶמְדָּה / וּבְעוֹדְךָ בְעוֹלַם הַמַּעֲשֶׂה וְהָעֲבוֹדָה / הָכֵן צֵדָה לְנַפְשְׁךָ הַשְּדוּדָה / הֲטֶרֶם תֵּדַע כִּי אָבְדָה / וְאָמְרוּ חֲכָמִים כִּי יְמֵי הָאָדָם שְׁלֹשָׁה / תְּמוֹל וְהַיּוֹם וּמָחָר / וּתְמוֹל חָלַף וְאֶל אֶרֶץ לֹא יָדַעְנוּ סָחָר / וְהַיּוֹם לַחֲלֹף יָעֹז וְיִתְגַּבָּר / וּמָחָר נַעֲלֶה וְלֹא נֵדַע מֵאֹדוֹתָיו דָּבָר /
<br><br />
וְאָמַרְתִּי בְשִׁירִי:
<br><br />
יְמֵי אָדָם שְׁלֹשָה הֵם בְּמִסְפָּר</p>
</blockquote>

<blockquote>
<p>תְּמוֹל חָלַף כְּבָר עָבַר זְמַנּוֹ</p>
</blockquote>

<blockquote>
<p>וְהַיּוֹם הוּא כְּמוֹ חוֹלֵף וְאֵינוֹ</p>
</blockquote>

<blockquote>
<p>וּמָחָר נֶעֱלָם אֵין מִי יְבִינוֹ .</p>
</blockquote>

<br>  

<blockquote>
<p>וְיָדוּעַ לְכָל מַשְׂכִּיל כִּי בַזְּמָן הֶעָבַר אֵין תַחְבֻּלָה לְהוֹסִיף אוֹ לִגְרֹעַ / רַק מַה שֶּׁבּוֹ פְּעֻלַּת פָּעוּל לְטוֹב אוֹ לְרֹעַ / וְכַאֲשֶׁר יִהְיֶה מָחָר נִבְעָר כָּל אָדָם מִדַּעַת טִיבוֹ / וְלָכֵן בַּיּוֹם אֲשֶׁר אַתָּה בְקִרְבּוֹ / תִּפְעַל לְפִי הַצֹּרֶךְ
וְהַשָּׁעָה / לְהַמְצִיא לְנַפְשְׁךָ נֹפֶשׁ וּמַרְגֵּעָה / וְאָנֹכִי הָאָב הַמְּצַוֶּה / אֲשֶׁר לִרְאוֹת בְּךָ חָכְמָה וָשֵׂכֶל אֲקַוֶּה / אֵין בְּיָדִי הוֹן וָעֹשֶׁר / אָמְנָם הִפְקַדְתִּיךָ עַל הַצֶּדֶק וְעַל הַיֹּשֶׁר / וּבְדֶרֶך חָכְמָה הוֹרֵיתִיךָ וְהִדְרַכְתִּיךָ בְּמַעְגְּלֵי יֹשֶׁר / לִהְיוֹת אֶל אֲדֹנָי וְאֶל טוּבוֹ נוֹהֵר / וְיוֹתֵר מֵהֵמָּה בְּנִי הִזָּהֵר / וַאֲנִי אֶבְטַח בַּאֲשֶׁר מֵאַיִן אֶל יֵש הוֹצִיאָנִי / וּבְצֵל יָדוֹ הֶחְבִּיאָנִי / כִּי תָבוֹא חָכְמַָּה בְּלִבֶּךָ וְיִשְׂמַח לִבִּי גַם אָנִי / וְהַשֵּׂכֶל אֲשֶׁר יֻלַּדְתָּ עַל בִּרְכָיו / וְהֵאִירוּ לְךָ בְּרָקָיו / יָצִיץ לְךָ מֵחֲרַכָיו / וְיוֹפִיעַ עָלֶיךָ מֵהוֹדוֹ עַל הַשְלַָמַתֶךָ / שִׁעוּר לְהַשְלִים זוּלָתֶךָ / וְהָיָה רֵאשִׁיתְךָ מִצְעָר וּמְאֹד יִשְׂגֶּה אַחֲרִיתֶךָ /
וַהְיִ כִּשְׁמֹעַ הַשָּׂר יְפִי הַמּוּסָרִים /וּמֶתֶק הַמְּלִיצוֹת וְהַשִּׁירִים / צָחַק עַל אָמְרִי כִּי הֵם לְחַנֵּךְ בָּהֶם הַנְּעָרִים / וַיֹאמַר חַי אָנִי כִּי הֵם הַמַּדְרֵגוֹת הָעֶלְיוֹנוֹת שֶׁבַּסֻּלָּם / וְהֵם טוֹבִים וּרְאוּיִים לִגְאוֹנֵי עוֹלָם / וְהֵטַבְתָּ לִרְאוֹת הִשְׂכַּלְתָֹ עֲשֹה / וְאַתָּה בְעֵינַי תִּפְאֶרֶת הַשִּׁיר וְיַחֲשׂוֹ / וְשִׁירֵי זוּלָתְךָ הָיוּ עָלַי לְטֹרַח נִלְאֵתיִ נְשׂא / וְנַפְשִׁי נִכְסָפָה כַיּוֹם וְרַעֲיוֹנַי כְּמֵהִים / בִּרְאוֹתִי מַעֲלוֹתֶיךָ הַגְּבוֹהִים / לִהְיוֹת לִי מִמְּלֶאכֶת יָדְךָ תְּפִלּוֹת אֶתְפַּלֵל בָּהֶם אֶל הָאֱלֹהִים / לְהַכְנִיעַ יִצְרִי הָאַכְזַרִי / וּלְהִתְרַצּוֹת בָּהֶם לְיוֹצְרִי / כִּי יָדַעְתִּי כִּי אִם תְּחַבְּרֵם / עַל כָּל הַתְּפִלּוֹת תְּפָאֲרֵם / וְאִם כָּכָה אַתְּ עֹשֶׂה לִי / אֶשְׂמַח כִּי רַב חֵילִי / וְכִי כַּבִּיר מָצְאָה יָדִי / וְיַעֲלֹז לִבִּי וְיָגֵל כְּבוֹדִי / וַיְהִי כְּשָׁמְעִי מִצְוַת הַשָּׂר נֵזֶר הוֹדִי / קַמְתִּי קַל חִישׁ וָאֲחַבֵּר תְּפִלָּה
נִפְלָאָה / בְּפַז הַשֵּׂכֶל מְסֻלָּאָה / וָאֶתְנֶנָּהּ אֶל הַשָׂר לְהִתְפַּלֵּל בָּהּ
בְּמַקְהֵלוֹת / וַתִּיטַב הַתְּפִלָּה בְעֵינָיו וַתִּשָּׂא חֶסֶד לְפָנָיו מִכָּל הַתְּפִלּוֹת /</p>
</blockquote>

<br>  

<blockquote>
<p>וְזֹאת הִיא הַתְּפִלָּה / אֲשֶׁר חִבַּרְתִּי אֶל הַשָׂר הַנַּעֲלֶה:</p>
</blockquote>

<br>  

<blockquote>
<p>אָנָּא אֲדֹנָי כִּי אֲנִי עַבְדֶּךָ</p>
</blockquote>

<blockquote>
<p>עָלַי בְּחֶמְלָתָךְ מְשֹׁךְ חַסְדֶּךָ</p>
</blockquote>

<blockquote>
<p>רַחֵם יְחִידָתִי לְךָ מִתְחַנְנָה</p>
</blockquote>

<blockquote>
<p>יוֹם יוֹם וְכַפָּהּ שָׁטְחָה נֶגְדְּךָ</p>
</blockquote>

<blockquote>
<p>וּמְחֵה כְעָב פִּשְׁעִי וְחֶטְאִי כַעֲנַן</p>
</blockquote>

<blockquote>
<p>שַׁחַק וְשִׂים דִּמְעִי בְּתוֹךְ נֹאדֶךָ</p>
</blockquote>

<blockquote>
<p>וּשְׁפֹךְ חֲמָתָךְ עַל עֲדַת מִתְקוֹמְמִים</p>
</blockquote>

<blockquote>
<p>עָלַי אֱלֹהַי אַל תְּעַר כַּדֶּךָ</p>
</blockquote>

<blockquote>
<p>מִי יַעֲמֹד לִי רַק חֲסָדֶיךָ בְּיוֹם</p>
</blockquote>

<blockquote>
<p>תַּחְפֹּץ לְגַלּוֹת לִי צְפוּן סוֹדֶךָ</p>
</blockquote>

<blockquote>
<p>מִי זֶה אֲשֶׁר יָלִיץ בְּעַד נַפְשִׁי יְכַב</p>
</blockquote>

<blockquote>
<p>מָחָר יְקֹד אַשְׁךָ וְלַפִּידֶךָ</p>
</blockquote>

<blockquote>
<p>אָנָה אֱלֹהִים אֵלְכָה מֵרוּחֲךָ</p>
</blockquote>

<blockquote>
<p>אוֹ אָן אֲנִי אֶבְרַח בְּיֹום פָּקְדֶךָ</p>
</blockquote>

<blockquote>
<p>מִי זֶה יְכַחֵשׁ שֶׁבֶּאֱלֹהוּתָם</p>
</blockquote>

<blockquote>
<p>מַיִם וְאֶרֶץ הֵם שְׁנֵי עֵדֶיךָ</p>
</blockquote>

<blockquote>
<p>אֶרְאֶה צְבָא מָרוֹם לְךָ מִשְׁתַּחֲוִים</p>
</blockquote>

<blockquote>
<p>גַּלְגַּל עֲרָבוֹת יוֹם לְיוֹם יוֹדֶךָ</p>
</blockquote>

<blockquote>
<p>מִי כּוֹנְנָה שַׁחַק וְאוֹתוֹ טִפְּחָה</p>
</blockquote>

<blockquote>
<p>מִי יָסְדַה אֶרֶץ הֲלֹא יָדֶךָ</p>
</blockquote>

<blockquote>
<p>עוּרָה לְבָבִי עוֹד בְּטֶרֶם בּוֹא יְמֵי</p>
</blockquote>

<blockquote>
<p>רָעָה וְלֹא יוֹעִיל לְךָ סִפְדֶךָ</p>
</blockquote>

<blockquote>
<p>עַד אָן תְּנַבֵּל צוּר וְתַעַט כַּמְעִיל</p>
</blockquote>

<blockquote>
<p>מַעַל וּבֶגֶד בּוֹגְדִים בִּגְדֶּךָ</p>
</blockquote>

<blockquote>
<p>הִבֵּט זְמָן יָחִישׁ וְיִרְתּוֹם יוֹם לְיוֹם</p>
</blockquote>

<blockquote>
<p>רִכְבּוֹ וְיִתְעַתֵּד לְפֵרוּדֶךָ</p>
</blockquote>

<blockquote>
<p>אֵיךְ תַּעֲלִים עָיִן וְעֵינָיו אֹרְבוֹת</p>
</blockquote>

<blockquote>
<p>יִתְנַכְּרוּ רֵעָיו בְּיוֹם אֵידֶךָ</p>
</blockquote>

<blockquote>
<p>הוֹאֵל לְבָבִי צוּר בְּחֵיל שִׂכְלָךְ עֲלֵי</p>
</blockquote>

<blockquote>
<p>יִצְרָךְ לָךְ יִשָּׂא וְיַטְרִידֶךָ</p>
</blockquote>

<blockquote>
<p>יַמְתִּיק בְּפִיו רָעָה וְרֵאשִׁיתוֹ כְנֹ-</p>
</blockquote>

<blockquote>
<p>פֶת צוּף וְאַחְרִיתוֹ עֲדֵי אָבְדֶךָ</p>
</blockquote>

<blockquote>
<p>מוֹקֵש בְּקִרְבָּךְ הוּא וְגַם שִׂכִּים בְּעֵי-</p>
</blockquote>

<blockquote>
<p>נֶיךָ וְלִצְנִינִים בְּמֹו צִדֶּךָ</p>
</blockquote>

<blockquote>
<p>זָכְרָה לְחַסְדֵי צוּר יְלָדֶךָ אֲשֶׁר</p>
</blockquote>

<blockquote>
<p>יָכִין לְךָ מִיּוֹם לְיוֹם צֵידֶךָ</p>
</blockquote>

<blockquote>
<p>הוּא הוֹדְךָ וּכְבוֹדְךָ הוּא פּוֹדֶךָ</p>
</blockquote>

<blockquote>
<p>הוּא הֶעֱמִיד אוֹתְךָ עֲלֵי עָמְדֶךָ</p>
</blockquote>

<blockquote>
<p>שִׁית נוֹרְאוֹתָיו הָעֲצוּמוֹת נִכְחֲךָ</p>
</blockquote>

<blockquote>
<p>גַּם מִפְעֲלוֹת חַסְדֹּו תְּשַו נֶגְדֶּךָ</p>
</blockquote>

<blockquote>
<p>מַעְטֶה שְׁבָחוֹתָיו כְּבֶגֶד תַּעֲטֶה</p>
</blockquote>

<blockquote>
<p>וּלְבוּש תּהְלִוּתֹיָו כְּמֹו מַדֶּךָ</p>
</blockquote>

<blockquote>
<p>וּזְכֹר לְיוֹם פֶּתַע יְקּומוּן נוֹשְׁכֵי</p>
</blockquote>

<blockquote>
<p>וּמְזַעְזְעֵי גּוּפָךְ וּמַרְעִידֶיךָ</p>
</blockquote>

<blockquote>
<p>יוֹם יִרְתְּמוּ יָמִים לְפִרְדֵי הַפְּרִי-</p>
</blockquote>

<blockquote>
<p>דָה יוֹם זְמָן רַע יַחֲרִישׁ בַּדֶּיךָ.</p>
</blockquote>

<br>  

<blockquote>
<p>וְעוֹד חִבַּרְתִּי בְּמִצְוַת הַשָּׂר הַנַּעֲלֶה / אַרְבָּעָה שִׁירִים בְּעִנְיַן תְּפִלָּה /</p>
</blockquote>

<br>  

<blockquote>
<p>וְאֵלֶּה הֵם:</p>
</blockquote>

<br>  

<blockquote>
<p>אִם תִּקְטְלֵנִי אַל לְךָ אוֹחִילָה</p>
</blockquote>

<blockquote>
<p>אָנוּס לְעֶזְרָה מִמְּךָ אֵלֶיךָ</p>
</blockquote>

<blockquote>
<p>אֶתְכַּס בְּכַנְפוֹת חַסְדְּךָ יוֹם צַר וּ-</p>
</blockquote>

<blockquote>
<p>מֵחְמָתְךָ אֶבְרַח עֲדֵי צִלֶּךָ</p>
</blockquote>

<blockquote>
<p>אֶבְטַח בְּיוֹם חֹשֶך וְקַדְרוּת זַעְמָךְ</p>
</blockquote>

<blockquote>
<p>לֵאוֹר בְּאוֹר יִשְׁעָךְ וְנֵר הִלֶּךָ</p>
</blockquote>

<blockquote>
<p>הִנֵּה לְבָבִי עִם לְבָבוֹת עַמֶּךָ</p>
</blockquote>

<blockquote>
<p>עִמָּךְ נְדָבוֹת הֵם בְּיוֹם חֵילֶךָ.</p>
</blockquote>

<br>  

<blockquote>
<p>הַיּוֹשֵב עַל חוּג הָאָרֶץ</p>
</blockquote>

<blockquote>
<p>אֵל כַּבִּיר לַמַּבּוּל יָשָׁב</p>
</blockquote>

<blockquote>
<p>כָּל הַגּוֹיִים אַיִן נֶגְדָּךְ</p>
</blockquote>

<blockquote>
<p>אֶפֶס נֶחְשָׁב כַּגֵּר כַּתּוֹשָׁב</p>
</blockquote>

<blockquote>
<p>הַבֵּט עֶנוּת עִם מִסְכֵּנוּת</p>
</blockquote>

<blockquote>
<p>וּמְשִׁסָה אֵין אוֹמֵר הָשָׁב</p>
</blockquote>

<blockquote>
<p>צִפּוֹר בּוֹדֵד מִקֵּן נוֹדֵד</p>
</blockquote>

<blockquote>
<p>וּכְשַׁחַק מֹאזְנַיִם נֶחְשָב</p>
</blockquote>

<blockquote>
<p>הָשֵׁב עַמָּךְ תּוֹךְ אוּלַמֶּךָ</p>
</blockquote>

<blockquote>
<p>עוֹד בַּגּוֹיִם לֹא יִתְחַשָּׁב</p>
</blockquote>

<br>  

<blockquote>
<p>יָקוּם אֱלֹהִים כְּקֶדֶם וְיִרְעוּ</p>
</blockquote>

<blockquote>
<p>בָּשָׁן וְכַרְמֶל כְּמֵאָז כְּבָשָׂיו</p>
</blockquote>

<blockquote>
<p>בַּת עוּץ וְאָדֹּם כְּאַדְמָה וְכִסְדוֹם</p>
</blockquote>

<blockquote>
<p>יִתֵּן וְיִשְׂמַח יְשֻׁרוּן בְּעוֹשָׂיו</p>
</blockquote>

<blockquote>
<p>בָּבֵל מְנַבֵּל יְחַבֵּל וְעֵשָו</p>
</blockquote>

<blockquote>
<p>כּוֹס יֵין חֲמָסָיו יְגָרֵם חֲרָשָׁיו</p>
</blockquote>

<blockquote>
<p>חִצִּים שְׁנוּנִים וְגַלֵּי יְגוֹנִים</p>
</blockquote>

<blockquote>
<p>פּוּצוּ בְעֵשָׂו וְיִשְׁכַּח מְשׂוֹשָׂיו</p>
</blockquote>

<blockquote>
<p>אִם יִשְׁאֲלְכֶם אֱנוֹשׁ אַל פְּשַׁטְתֶּם</p>
</blockquote>

<blockquote>
<p>כֹּה תֹּאמְרוּ לַאֲדֹנִי לְעֵשָׂו .</p>
</blockquote>

<br>  

<blockquote>
<p>רֹכֵב שְׁחָקִים אוֹת בְּרִית בִּי שַׁתָּה</p>
</blockquote>

<blockquote>
<p>יִצְרִי אֲזַי מִטָּהֳרָה הִשְׁבַּתָּה</p>
</blockquote>

<blockquote>
<p>וּבְנֵי בְלִי שֵׁם שָׁמְנוּ וַיַעְלוּ-</p>
</blockquote>

<blockquote>
<p>נוּ עַל שְׂפַת לָשׁוֹן וּמַה גַם עַתָּה</p>
</blockquote>

<blockquote>
<p>חֶרְפַּת עֲבָדֶיךָ לְעֵדוּת הָיְתָה</p>
</blockquote>

<blockquote>
<p>יוֹם יוֹם בְּפָנֵינוּ חֲתוּמֵי מָטָּה.</p>
</blockquote>

<br>  

<blockquote>
<p>וַיִּחַד הַשַָּׂר עַל כָּל הַטּוֹבָה אֲשֶׁר רָאָה בַשִּׁירִים הָאַרְבָּעָה / וַיֹאמַר אֵין זֶה כִּי אִם מִמִּבְחַר הַשֵּׂכֶל וּמִזִּמְרַת הַיְּדִיעָה / בָּרוּךְ אֱלֹהֵי מָעֻזּוֹת / אֲשֶׁר חָלַק לְךָ מִבְחַר הַמְּלִיצוֹת וְהַחֲרוּזוֹת / וְכָעֵת הִשְׁמִיעָנוּ כָזֹאת.</p>
</blockquote>

<blockquote>
<br>  
</blockquote>

<h2 id="המחברתהעשרים">המחברת העשרים</h2>

<br>  

<blockquote>
<p>אָמַר הַמְחַבֵּר:</p>

<p>אַחֲרֵי אֲשֶר רָאָה הַשָּׂר הַמּוּסָרִים הַנִּזְכָּרִים</p>

<p>וְהַתְּפִלוֹת הַמְהֻלָּלוֹת</p>

<p>נִפְלָא עֲלֵיהֶם בְּתַכְלִית הַפְּלִיאָה</p>

<p>וַיֹּאמֶר אֵלַי: רָאִיתִי יָדְךָ בַשִׁירִים וּבַמְּלִיצוֹת חֲזָקָה וְנוֹרָאָה</p>

<p>וּלְךָ לָשׁוֹן מְדַבֶּרֶת גְּדוֹלוֹת כְּאִלּוּ הָיִיתָ בִּימֵי אַנְשֵׁי הַנְּבוּאָה</p>

<p>וְלֹא רָאִיתִי שִׁירָה כְּשִׁירְךָ עֹז אוֹזֶרֶת</p>

<p>וְכִמְעַט הַגְּבוּל עוֹבֶרֶת</p>

<p>רַק שִׁירָה רְאִיתִיהָ לְכָל הַשִּׁירוֹת חוֹדֶרֶת</p>

<p>וְהִיא עַל עַמּוּדֵי הַשֵּׂכֶל גֻּלָּה וְכוֹתֶרֶת</p>

<p>וּבְרֹאשׁ מְשׁוֹרְרֵי הַזְּמָן עֲטֶרֶת תִּפְאֶרֶת</p>

<p>וּתְחִלָּתָהּ עוּרִי מְלִיצָתִי בְּרֹב תִּפְאֶרֶת</p>

<p>עוּרִי לְשׁוֹן זָהָב וְהָאַדֶּרֶת</p>

<p>רְאִיתִיהָ הֲרֵי יָמִים וְשָׁנִים</p>

<p>בְּיַד אֲנָשִׁים מְבִינִים</p>

<p>יִשָּׂאוּהָ עַל כָּתֵף יִסְבְּלוּהָ</p>

<p>וְעַל רֹאשׁ שִׂמְחָתָם יַעֲלוּהָ</p>

<p>וְכָל רוֹאֶהָ לִקְרָאתָהּ יֶחֱרַד</p>

<p>וְחָשַׁבְתִּי לְרֹב יָפְיָהּ כִּי בָאָה מִסְפָרַד</p>

<p>וְלוּ מְצָאתִיהָ לְרֹב חִשְׁקִי בָהּ וַאֲשֶר אוֹתָהּ אֶאֱהַב</p>

<p>נָתַתִּי מִשְׁקָלָהּ זָהָב</p>

<p>וְלוּ רָאִיתָ צַחוּת לְשׁוֹנָהּ</p>

<p>אָז תְּבָרֵךְ הַמְחַבֵּר בְּשֵׁם אֲדֹנָי רִאשׁוֹנָה</p>

<p>וְלוּ תֵרֵד לְעֹמֶק עִנְיָנֶיהָ</p>

<p>וְתִרְאֶה סַפִּירֶיהָ וּפְנִינֶיהָ</p>

<p>תִּבְרַח מִפָּנֶיהָ</p>

<p>וַיְהִי כֶּאֱמֹר הַשָׂר כָּזֹאת לֹא אַחַת וְלֹא שְׁתַּיִם</p>

<p>עַד אֲשֶר לְקוֹלוֹ צָלְלוּ הָאָזְנַיִם</p>

<p>לֹא יָכֹלְתִּי לְהִתְאַפֵּק וְשָׂחַקְתִּי עַד אֲשֶר דָּמְעוּ הָעֵינָיִם</p>

<p>וְכִרְאוֹת הַשָּׂר רֹב שַׂחֲקִי</p>

<p>אֲשֶר לֹא הָיָה מֵחֻקִּי</p>

<p>כִּמְעַט בּוֹשׁ וְחָפַר</p>

<p>וְחָשַׁב לְרֹב שַׂחֲקִי כִּי לִבִּי אֶת בְּרִיתוֹ הֵפַר</p>

<p>וַיִּפֶן בְּחֵמָה אֵלַי וַיֹּאמַר</p>

<p>חֵי אָנִי אִם רָאִיתָ הַשִּׁיר אֲשֶר אֹמַר</p>

<p>מִפַּחְדוֹ לִבְּךָ סָמַר</p>

<p>וְעֵינֶיךָ מִבְּכִי חֳמַרְמָר</p>

<p>וְלֹא תִתְמַרְמֵר כַּאֲשֶר תִּתְמַרְמָר</p>

<p>וָאַעַן וָאֹמַר אֲדֹנִי אַחֲרֵי אֲשֶר הַשִּׁיר הַהוּא תֶאֱהָבֶנּוּ</p>

<p>וְרֹאשׁ כָּל הַשִּׁירִים אֲשֶר רָאִיתָ תַּחְשְׁבֶנוּ</p>

<p>מַה לַּעֲשׂוֹת לָאִישׁ אֲשֶר לְךָ יִכְתְּבֶנוּ</p>

<p>וַיֹּאמֶר הַשָּׂר הִנְנִי נִשְׁבָּע בַּאֲשֶר עָשָׂה אֶרֶץ וְחוּצוֹת</p>

<p>כִּי הָאִישׁ אֲשֶר יָשִׁית בְּנַפְשׁוֹ עֵצוֹת</p>

<p>וְאֵלַי יִכְתְּבֶנוּ אֶעֱשֶׂה לוֹ מִזָּהָב מִשְׁבָּצוֹת</p>

<p>וְהַלְבֵּשׁ אוֹתוֹ מַחֲלָצוֹת</p>

<p>וָאַעַן וָאֹמַר חַיֶּיךָ הַשָּׂר אוֹתִי תַלְבִּישׁ בִּגְדֵי חֹפֶשׁ</p>

<p>כִּי הַיּוֹם אֶתֵּן לְלִבְּךָ נֹפֶשׁ</p>

<p>וְעַתָּה הִכּוֹן וְהָכֵן לְךָ בִּגְדֵי חֶמְדָּה</p>

<p>כִּי אִתִּי הַשִּׁירָה הַחֲמוּדָה</p>

<p>וַיָּפָג לֵב הַשָּׂר כִּי לֹא הֶאֱמִין</p>

<p>וָאַעַן וָאֹמַר חַי אָנִי אִם אִשׁ לְהַשְׂמִיל וּלְהַמִין</p>

<p>כִּשְׁמֹעַ הַשָּׂר עָלַז לִבּוֹ</p>

<p>וַתְּחִי רוּחוֹ בְקִרְבּוֹ</p>

<p>וַיֹּאמֶר אֵלָי בַּאֲשֶר אָהַבְתִּי תַחְמֹד</p>

<p>מְהֵרָה חוּשָׁה אַל תַּעֲמֹד</p>

<p>וְהָבֵא לִי הַשִּׁיר אֲשֶר אָהַבְתִּי</p>

<p>כּי לִרְאוֹתוֹ תָאַבְתִּי</p>

<p>וָאַעַן וָאֹמַר הִנֵּה לְךָ הַשָּׂר הַשִּׁיר אֲשֶר תִּשְׁאָלֵהוּ</p>

<p>הַרְחֵב פִּיךָ וַאֲמַלְאֵהוּ</p>
</blockquote>

<br>

<blockquote>
<p>וָאֹמַר:</p>
</blockquote>

<br>

<blockquote>
<p>עוּרִי מְלִיצָתִי בְּרֹב תִּפְאֶרֶת</p>

<p>עוּרִי לְשׁוֹן זָהָב וְהָאַדֶּרֶת</p>

<p>הִתְעוֹרְרִי הִתְנַעֲרִי מַה תֵּלְכִי</p>

<p>עַל מַעֲרֶכֶת שִׁיר כְּמוֹ חִגֶּרֶת</p>

<p>מַה תֵּזְלִי / לִמְאֹד לְשַׁנּוֹת טַעֲמֵךְ</p>

<p>בֹּאִי וּמַה זֶה אַתְּ כְּמִתְנַכֶּרֶת</p>

<p>חֶרֶב תְּבוּנָתִי וּמַה לָךְ תִּשְׁקְטִי</p>

<p>חֶרֶב חֲלַל גָּדוֹל וְהַחוֹדֶרֶת</p>

<p>מַה תֵּשְׁבִי בֵּין מִשְׁפְּתֵי תַעְרֵךְ וּמַה</p>

<p>לָךְ תִּירְאִי וַתֵּלְכִי קוֹדֶרֶת</p>

<p>אִי יַם תְּבוּנָתִי הֲתָנוּס מִפְּנֵי</p>

<p>שִׁירַת אֲבִיגְדוֹר הוֹדְךָ זוֹכֶרֶת</p>

<p>יַרְדֵּן תְּעוּדוֹת מַה לְךָ תִּסֹּב אֲחוֹ-</p>

<p>רַנִית וְדִמִּיתָ לְיָם כִּנֶרֶת</p>

<p>הָיוּ זְמִירַיִךְ חֲקוּקִים עַל פְּנֵי</p>

<p>תֵבֵל בְּעֵט בַּרְזֶל וְגַם עוֹפֶרֶת</p>

<p>עוּרִי מְלִיצָתִי וְאֵלָיו דַבְּרִי</p>

<p>פָּנִים בְּפָנִים אַל תְּהִי סוֹרֶרֶת</p>

<p>וּקְחִי בְיָדֵךְ שִׁיר וּפָנָיו קַדְּמִי</p>

<p>כִּי יֵשׁ וְיֵשׁ אֶל פָּעֳלֵךְ מַשְׂכֹּרֶת</p>

<p>כָּזֹאת וְכָזֹאת תֹּאמְרִי אֵלָיו אֲנִי</p>

<p>חוֹלַת אֲהָבִים טוּבְךָ שׁוֹחֶרֶת</p>

<p>דּוֹדִי נְגִידִי קַח בְּרָכָה הוּבְאָה</p>

<p>מִקִּיר לְבָבִי לָךְ מְאֹד נוֹהֶרֶת</p>

<p>יִהְיוּ לְרָצוֹן מַעֲנֵי אַף יִזְּלוּ</p>

<p>כַּטַּל וְשִׂיחִי יֶעֱרַב כִּקְטֹרֶת</p>

<p>דּוֹדִי בְּחַנְתִּיךָ צְרַפְתִּיךּ בְּכוּר</p>

<p>מִבְחַן מְצָאתִיךָ בְּיַד גּוֹבֶרֶת</p>

<p>אֶזְרַע בְּךָ שִׁירַי וּמֵאָה אֶמְצְאָה</p>

<p>עַל כָּל אֲשֶר נַפְשִׁי בְךָ שׁוֹעֶרֶת</p>

<p>לֹא יָדְעָה נַפְשִׁי אֲבָל הַיּוֹם לְבַד</p>

<p>כַּמָּה וְכַמָּה חַרְבְּךָ דוֹקֶרֶת</p>

<p>תִּלְאֶה יְחִידָתִי לְהָכִיל גָּדְלְךָ</p>

<p>הִיא מִמְּךָ תִבְרַח וְלָךְ חוֹזֶרֶת</p>

<p>קַמְתָּ לְרוֹעֶה נֶאֱמָן דּוֹר לֶאֱסוֹף</p>

<p>הַצּוֹלְעָה גַּם לַחֲבוֹשׁ נִשְׁבֶּרֶת</p>

<p>בָּךְ יִמְצְאוּ אִישִׁים יְסוֹדוֹת הָאֱמוּן</p>

<p>לוּ תִהְיֶה כָּל הָאֱמֶת נֶעְדֶּרֶת</p>

<p>תִּמְשֹׁךְ בְּחַכַּת שִׁירְךָ לִבִּי וְעַל</p>

<p>לֵב כָּל נְדִיב עַם תִפְרְשָׂה מִכְמֹרֶת</p>

<p>פֶּצַע אֲהָבֶיךָ לְכָל דּוֹר נֶאֱמָן</p>

<p>אָכֵן נְשִׁיקַת בִּלְתְּךָ נֶעְתֶּרֶת</p>

<p>הָמוּ לְךָ מֵעַי וְגַם הָמוּ לְךָ</p>

<p>הַלֵּב וְהַכָּבֵד וְהַיֹּתֶרֶת</p>

<p>נַפְשִׁי בְנַפְשֶׁךָ צְרוּרָה נִקְשְׁרה</p>

<p>אוּלָם בְּכָל דּוֹד בִּלְתְּךָ גוֹעֶרֶת</p>

<p>אֶשְׁאַף כְּעֶבֶד צֵל וְדִמִּיתִי לְמוֹ</p>

<p>הָרָה אֲשֶׁר כָּל יוֹם וְלֵיל סוֹפֶרֶת</p>

<p>נַפְשִׁי בְּךָ תָגִיל צְבִי חִשְׁקִי וּבָךְ</p>

<p>מִתְהַלֲלָה תָמִיד וּמִתְפָּאֶרֶת</p>

<p>תִּבְחַר לְהִסְתּוֹפֵף בְּבֵיתָךְ הַצְּבִי</p>

<p>מִדּוּר בְּבֵית בִּלְתָּךְ וּמִתְגּוֹרֶרֶת</p>

<p>תַּבִּיט תְּמוּנָתָךְ בְּעֵין הִדּוּר אֲבָל</p>

<p>הִיא מֵרְאוֹת זוּלָתְךָ עִוֶּרֶת</p>

<p>מִיּוֹם אֲשֶׁר נַפְשִׁי יְדָעָתָךְ בְשֵׁם</p>

<p>שָׁבָה לְרֹב הָאַהֲבָה שִֹבֹּרֶת</p>

<p>הִתְנַצְּלָה עֶדְיָה לְנוּדָהּ וַתְּהִי</p>

<p>מִיּוֹם פְּרִידָה כָאֳנִי סֹעֶרֶת</p>

<p>לָשׁוּב לְיַבֶּשֶׁת מְנוּחָה אֶל מְחוֹז</p>

<p>חֶפְצָהּ בְּכָל לִבָּהּ הֲכִי חוֹתֶרֶת</p>

<p>לוּלֵי אֲשֶׁר לָשׁוּב מְהֵרָה יִחֲלָה</p>

<p>אָז יוֹם פְּרִידָה הָיְתָה נִגְזֶרֶת</p>

<p>דּוֹדִי בְטֶרֶם בּוֹא זְמִירֶיךּ הֲכִי</p>

<p>צָרָה יְחִידָתִי כְּמוֹ מַבְכֶּרֶת</p>

<p>אָכֵן בְּבוֹאָם הָיְתָה נַפְשִׁי כְזֹ-</p>

<p>הַר הָרְקִיעִים זָהֳרָהּ עַל לְבָבִי וַעֲנַדְ-</p>

<p>תִּים כַּעֲנָקִים לִי עֲלֵי גַרְגֶּרֶת</p>

<p>מַה יָקְרָה שִׁירָתְךָ הַשָּׂר וּמָה</p>

<p>נָעְמָה אֱלֵי לִבִּי וּמַה נֶּהְדֶּרֶת</p>

<p>שִׁירָתְךָ הַשָּׂר נְגִידִי תַּחֲרִישׁ</p>

<p>בַּדִּים וְאוֹתוֹת קֹסְמִים מֵפֶרֶת</p>

<p>הַשּׁוֹכְנִים עָפָר לְרֵיחָהּ יִחְיוּ</p>

<p>אַף הָרְפָאִים מִשְּׁאוֹל עוֹרֶרֶת</p>

<p>מָשְׁכָה בְיָפְיָהּ הַלְּבָבוֹת וַתְּהִי</p>

<p>שִׁירַת אֱנוֹשׁ זוּלָתְךָ מַמְזֶרֶת</p>

<p>הִיא לַתְּבוּנָה אֵם וְכִמְעַט מַעֲמַד</p>

<p>שֵׂכֶל חֲשַׁבְתִּיהָ וְגַם נִבְצֶרֶת</p>

<p>הִיא הָיְתָה אָמוֹן לְמוֹ דַעַת וְאֵם</p>

<p>לַשִּׁיר וְלַמִּקְרָא וְלַמָּסֹרֶת</p>

<p>הִיא נֹזְלָה גִשְׁמֵי נְדָבוֹת הֵן כְּעֵין</p>

<p>שַׁחַק וְטַל אוֹרוֹת הֲכִי מַמְטֶרֶת</p>

<p>הָיוּ מְלִיצוֹת הַמְּלִיצִים כַּחֲלוֹם</p>

<p>הַבָּא בְרֹב עִנְיָן וְהִיא פוֹתֶרֶת</p>

<p>תִּדְמֶה לְבִכּוּרָה בְרֵאשִׁיתָה וְאַךְ</p>

<p>שִׁירַת נְדִיבִים דָּמְתָה בַקָּרֶת</p>

<p>רִפְאוּת לְשָרְרִי הִיא וְגַם שִׁקוּי לְעַצְ-</p>

<p>מוֹתַי וְשִׁיר זוּלָתְךָ מַמְאֶרֶת</p>

<p>תּשְׂחַק לְיוֹם אַחְרוֹן וְתָבוּז יִקְהַת</p>

<p>עַמִּים בְּגַאְוָתָהּ וּמִשְׂתָּרֶרֶת</p>

<p>עַל כָּל דְּרָכֶיהָ מְאוֹרוֹת נָגְהוּ</p>

<p>יָקוּם כְּהַיוֹם אֶת אֲשֶׁר גוֹזֶרֶת</p>

<p>מֵרֹאשׁ יְנִיקוֹת הַמְּלִיצָה קָטְפָה</p>

<p>רִק מֵחֲרָזִים לָקְחָה צַמֶּרֶת</p>

<p>יִתְעוֹרֲרוּ כָל יוֹרְדֵי בוֹר לוּ עֲלֵי-</p>

<p>הֶם שֵׁש פְּעָמִים תִּהְיֶה גוֹהֶרֶת</p>

<p>מִי מוֹשְׁכוֹת שִׁירָתְךָ יִפְתַּח וּמִי</p>

<p>זֹאת מַעֲדַנוֹת זָהֳרָה קוֹשֶׁרֶת</p>

<p>תִּפְתַּח בְּשִׁיר חָדָשׁ וְאֵין סֹגֵר וּמִי</p>

<p>יוֹאֵל וְיִפְתַּח כַּאֲשֶׁר סוֹגֶרֶת</p>

<p>לָהּ יִקְּדוּ שָׂרִים וְיִכְרָעוּ וְלָהּ</p>

<p>יִשְׁתַּחֲווּ לוּ הָיְתָה נִכֶּרֶת</p>

<p>תּוֹצִיא לְאוֹר כָּל תַּעֲלֻמָה וַתְּהִי</p>

<p>דֶּלֶת וּמַפְתֵּחַ לְכָל מִסְגֶּרֶת</p>

<p>טוֹב עוֹלֲלוֹת שִׁירָתְךָ דוֹר מִבְּצִיר</p>

<p>שִׁירַת נְדִיבֵי עָם וּבָם עֹצֶרֶת</p>

<p>חֶמְדָה יְחִידָתִי סְפִיחֶךָ וְאֶת</p>

<p>עִנְבֵי נְזִירֶיךָ הֱיוֹת בּוֹצֶרֶת</p>

<p>תִּשְׁאַב בְּשָׂשׂוֹן מֵי עֲיָנוֹת שִׂכְלְךָ</p>

<p>אַף שִׁבֳּלֵי חַסְדָּךְ תְהִי קוֹצֶרֶת</p>

<p>עוֹרֵךְ לְהוֹד שִׁירָךְ זָמִיר זוּלָתְךָ</p>

<p>עוֹרֵךְ לְקוֹל צִפּוֹר אֲתוֹן נוֹעֶרֶת</p>

<p>הַשִּׂיר לְךָ יֵאוֹת וְאָכֵן בִּלְתְּךָ</p>

<p>בַּשִּׁיר כְּגַנָּב בָּא בְּתוֹך מַחְתֶּרֶת</p>

<p>לָשׁוֹן אֲשֶר תָּקוּם לְמִשְׁפָּט אִתְּךָ</p>

<p>תַּרְשַׁע בְּעֵת בָּהּ תִּגְעֲרָה מִגְעֶרֶת</p>

<p>תַּעַשׂ לְךָ בָּתִּים בְּשִׁירִים נִמְרְצוּ</p>

<p>עֵת הַמְּלִיצִים יַעֲשׂוּ מִנְהֶרֶת</p>

<p>עֶרְכָּךְ לְמוּל כָּל שָׁר כְּעֶרֶךְ הַצְּבִי</p>

<p>רוֹעֶה בְשׁוֹשַנִּים לְמוּל חַזֶּרֶת</p>

<p>הָיָה תְמוֹל הַשִּיר דְּבָרוֹ נֶעֱלָם</p>

<p>אַף מַעֲלָתוֹ מֵאֱנוֹשׁ נִסְתֶּרֶת</p>

<p>גַּם הַמְּלִיצָה נִסְתְּרָה לֹא יָדְעָה</p>

<p>אִישׁ הָיְתָה הָעֹבְרִים שׂוֹכֶרֶת</p>

<p>עַד שִׂכְלְךָ בָא עַד מְלוֹן קִצָּהּ וְגַם</p>

<p>קוֹרֵא וּפוֹשֵׁט בָּהּ כְּמוֹ אִגֶרֶת</p>

<p>יָעֹד יְעַדְתָּהּ עוֹד וְגַם הִנֵּה לְךָ</p>

<p>הָרָה וְיֹלֶדֶת וְגַם דֹּגֶרֶת</p>

<p>מַה נִפְלָאָה אַהֲבָתָךְ הַצְּבִי</p>

<p>הָיְתָה בְתוֹךְ לִבִּי כְּאֵשׁ בּוֹעֶרֶת</p>

<p>שָׁרְשָׁהּ בְּתוֹךְ לִבִּי וְהִנֵּה עַל שְׂפַת</p>

<p>לָשׁוֹן כְּאַפִּיק נַחֲלָה נִגֶּרֶת</p>

<p>לֹא יָכְלָה עוֹד הַצְפּינוֹ חִשְׁקְךָ</p>

<p>שָׁמָּה לְשׁוֹנִי לִהְיוֹת דּוֹבֶרֶת</p>

<p>קַח נָא נְשִׂיא הַדּוֹר תְּשׁוּרָה מִידֵי</p>

<p>עַבְדָּךְ אֲשֶר נַפְשׁוֹ בְךָ נִקְשֶׁרֶת</p>

<p>תִּצְמָא לְךָ נַפְשׁוֹ וְתַפְלִיא לַעֲשׂוֹת</p>

<p>הַטּוֹב בְּעֵינֶיךָ וּמִתְמַכֶּרֶת</p>

<p>כִּי יָדְךָ יַרְדֵּן תְּכוּנוֹת תַּעֲמִיד</p>

<p>אַף יַם תְּעוּדוֹת רֹם בְּעֹז פּוֹרֶרֶת</p>

<p>לוּ תֹאמְרָה שֶׁמֶשׁ בְּגִבְעוֹן דֹּם וְיָ-</p>

<p>רֵחַ לְקוֹלָךְ שָׁמְרוּ מִשְׁמֶרֶת</p>

<p>תִּבְחַר וְתִקְרַב אֵת מְלִיצָתִי כְמוֹ</p>

<p>עוֹלָל עֲלֵי יַד אַהֲרֹן נִקְטֶרֶת</p>

<p>תָּשִׁיר בְּשִׁיר חָדָשׁ לְךָ וּלְהַחֲזִיק</p>

<p>בָּךְ קוֹרְאָה בִשְׁמָךְ וּמִתְעוֹרֶרֶת</p>

<p>הֵא שִׁיר יָסַדְתִּיו מִפְּנִינֵי מַאֲמָר</p>

<p>לִהְיוֹת עֲלֵי רֹאשָׁךְ לְהוֹד וַעְטֶרֶת</p>
</blockquote>

<br>  

<blockquote>
<p>וַיְהִי כִּשְׁמֹעַ הַשָּׂר הַשִּׁיר וּדְבָרָיו הַיְקָרִים</p>

<p>פָּשַׁט אֶת בְּגָדָיו וְלָבַשׁ בְּגָדִים אֲחֵרִים</p>

<p>וְהִלְבִּישַׁנִי בְּגָדָיו הַחֲמוּדוֹת וּמְעִילָיו</p>

<p>וּכְתֹנֶת הַפַּסִּים אֲשֶר עָלָיו</p>

<p>וַיְכַסֵּנִי מֶשִׁי וַיִּנְעָלֵנִי תָּחַשׁ</p>

<p>וַיֹּאמַר בֶּאֱמֶת הָיָה מְחַבֵּר זֶה הַשִּׁיר חֲכַם חֲרָשִׁים וּנְבוֹן לָחַשׁ</p>

<p>וְכָל מְשׁוֹרְרֵי הַזְּמַן בִּלְעָדָיו אָכְלוּ פְּרִי כָחַשׁ</p>

<p>וּבְחֵפֶץ גָּדוֹל הָיִיתִי מַבִּיט תְּמוּנָתוֹ</p>

<p>אִם הוּא תָמִים כְּמַעֲלָתוֹ</p>

<p>מִי יִתֵּן יָדַעְתִּי וָאֶמְצָאֵהוּ אָבֹא עַד תְּכוּנָתוֹ</p>

<p>וָאֹמַר אֶל הַשָּׂר אֱמֹר נָא נֵזֶר תִּפְאַרְתִּי</p>

<p>אִם אַרְאֶךָּ הָאִישׁ אֲשֶר חִבְּרוֹ מַה מַשְׂכֻּרְתִּי</p>

<p>וַיֹּאמֶר הַשָּׂר הִנְנִי נִשְׁבָּע בֶּאֱמוּנָתִי</p>

<p>כִּי תִהְיֶה נֶאֱמֶנֶת לְךָ אַהֲבָתִי</p>

<p>וְאַתָּה תִהְיֶה עַל בֵּיתִי</p>

<p>וְהָאִישׁ הַהוּא עַל שִׁכְמִי אֶשָּׂאֶנּוּ</p>

<p>וַעֳטָרוֹת לִי אֶעֶנְדֶנּוּ</p>

<p>כִּי הוּא יִהְיֶה אִישׁ סוֹדִי וַחֲמוּדִי</p>

<p>חַגִּי חָדְשִׁי וְשַׁבַּתִּי וְכָל מוֹעֲדִי</p>

<p>וְיַחְדָּו נִהְיֶה שַׁעֲשׁוּעִים יוֹם יוֹם</p>

<p>וּבוֹ נִמְצָא לְפִיד יוֹם פִּדְיוֹם</p>

<p>וָאַעַן וָאֹמַר דַּע אֲדֹנִי הַשָּׂר כִּי הָאִישׁ אֲשֶר אַתָּה שׁוֹאֵל</p>

<p>הוּא הַנּוֹשֵׂא דֶגֶל אַהֲבָתְךָ עִמָּנוּאֵל</p>

<p>הַמְדַבֵּר אֵלֶיךָ פָּנִים בְּפָנִים</p>

<p>אֲשֶר נִרְאוּ עַל פִּיו אֵלֶה הַנִּצָּנִים</p>

<p>וְעַל פִּיו יִסְעוּ וְעַל פִּיו חוֹנִים</p>

<p>חַיּוֹת הַשִּׁיר וְהָאוֹפַנִּים</p>

<p>כִּשְׁמֹעַ הַשָּׂר דְּבָרַי חִבְּקַנִי וּנְשָׁקַנִי</p>

<p>וְכַאֲשֶׁר יִדְבַּק הָאֵזוֹר אֶל מָתְנֵי אִישׁ אֵלָיו הִדְבִּקַנִי</p>

<p>וַיַּרְכִּיבֵנִי בְּמִרְכֶּבֶת הַמִּשְׁנֶה</p>

<p>וַיּוֹסֶף אֵת כָּל אֲשֶׁר נָתַן אֵלַי לְמִשְׁנֶה</p>

<p>וַיְהִי בִּהְיוֹתִי בְּבֵית הַשָּׂר שׁוֹתֶה מַמְתַּקִּים וְאוֹכֵל מַשְׁמַנִּים</p>

<p>וְלוֹבֵשׁ שָׁנִי עִם עֲדָנִים</p>

<p>וְהִנֵּה שְלֹשָׁה אֲנָשִׁים מִדְיָנִים</p>

<p>מִגֹּאֲלֵי הַשָּׂר וַאֲחֻזַּת מֵרֵעָיו</p>

<p>וּמֵחֶבְרַת מְיֻדָּעָיו</p>

<p>בָּאוּ אֶל בֵּית הַשָּׂר וַיִּהְיוּ שָׁם</p>

<p>הָאֶחָד אֲשֶׁר הוּא אָשֹׁם אָשָׁם</p>

<p>כִּי הָיוּ לוֹ בִגְדֵי חֹפֶשׁ לְרִכְבָּה</p>

<p>וּכְדֵי לְהַכְאִיב נַפְשִׁי וּלְהַעֲצִיבָהּ</p>

<p>הָיָה שֹאֵל מִמֶּנִּי בְּגָדַי וּמִנְעָלַי</p>

<p>וְאַדַּרְתִּי וּמְעִילַי</p>

<p>וְאִם הָיִיתִי שֹאֵל מִמֶּנּוּ דָבָר יְמָאֵן אֵלָי</p>

<p>וְהַשֵּׁנִי יִקַּח בְּגָדַי בַּסֵּתֶר וַיַּלְבִּישֵׁם</p>

<p>וְהַשְּׁלִישִׁי כָאָשָׁם אַכְזָרִי הוּא וְלֹא יְרַחֵם</p>

<p>וּבְיָד חֲזָקָה יִקָּחֵם</p>

<p>וַאֲנִי הָיִיתִי בְכָל זֶה מַחֲרִישׁ</p>

<p>וְהַיָּגוֹן בְּלִבִּי יַשְׁרִישׁ</p>

<p>כְּנָחָשׁ יִשּׁוֹךְ וּכְצִפְעוֹנִי יַפְרִישׁ</p>

<p>עַד אֲשֶר נִרְאוּ בְּפָנַי שְׂעִפֵּי הַדְּאָגָה</p>

<p>וְדָלִפָה נַפְשִׁי מִתּוּגָה</p>

<p>וַיְהִי הַיּוֹם מְצָאַנִי הַשָּׂר סַר וְזָעֵף וּכְסָלַי מָלְאוּ נִקְלֶה</p>

<p>וַיֹּאמֶר אֵלַי מַדּוּעַ פָּנֶיךָ רָעִים וְאַתָּה אֵינְךָ חוֹלֶה</p>

<p>וָאֹמַר אֶל הַשָּׂר אֲדֹנִי וּמַדּוּעַ לֹא יֵרְעוּ פָנַי</p>

<p>וּבְגָדַי הַחֲמוּדוֹת מַחֲמַד עֵינַי וַעֲדָנַי</p>

<p>נְתוּנִים לְעַם אַחֵר וְרוֹאוֹת עֵינַי</p>

<p>וְלוּלֵי יָרֵאתִי מַעֲלָתְךָ אָמַרְתִּי בְשִׂירִי</p>

<p>עַל כָּל הַלּוֹבְשִׂים מַלְבּוּשׁ נָכְרִי</p>

<p>דִּבְרֵי בוּז וְקָלוֹן וּנְבָלוֹת</p>

<p>יַעֲשׂוּ בָהֶם רֹשֶׁם יוֹתֵר מִפְּצָעִים וַחֲבָלוֹת</p>

<p>כִּי לִי עַל אַנְשֵׁי עַוְלוֹת</p>

<p>לָשׁוֹן מְדַבֶּרֶת גְּדוֹלוֹת</p>

<p>וַיֹּאמֶר הַשָּׂר אַשְׁבִּיעֲךָ בְּאַהֲבָתִי הַיְקָרָה</p>

<p>לְחַבֵּר עַל כָּל אֶחָד מֵהֶם שִׁירָה</p>

<p>וּקְבַע שִׁיר כָּל אֶחָד מֵהֶם בְּדַלְתֵי חַדְרוֹ</p>

<p>וּכְתֹב עָלָיו כָּכָה יֵעָשֶׂה לָאִישׁ אֲשֶר לֹא יַחְפֹּץ הַשָּׂר בִּיקָרוֹ</p>

<p>וָאָקוּם בְּמִצְוַת הַשָּׂר וָאֲחַבֵּר שְׁלֹשָׁה שִׁירִים</p>

<p>בְּעִנְיָן אֶחָד מְדַבְּרִים</p>

<p>וְקָבַעְתִּי כָּל אֶחָד מֵהֶם בְּדַלְתֵי חַדְרוֹ</p>

<p>לְמַעַן יַכִּיר כָּל אֶחָד מֵהֶם מַעֲלָתוֹ וְקִצּוּרוֹ</p>

<p>כִּי לֹא כְּצוּרִי צוּרוֹ</p>

<p>וְיַכִּיר מֵהַיּוֹם אֲשֶר עַד כֹּה לֹא הִכִּירוֹ</p>

<p>וְזֶה הַשִּיר אֲשֶר חִבַּרְתִּי בְּדִבְרֵי בוּז וּנְבָלָה</p>

<p>עַל הָאִישׁ אֲשֶר הָיָה לוֹקֵחַ בְּגָדַי בְּהַשְׁאָלָה</p>

<p>לִהְיוֹת לוֹ לְשַׁמָּה לְחֶרְפָּה וְלִקְלָלָה</p>

<p>וְרָבְצָה בוֹ כָּל הָאָלָה</p>
</blockquote>

<br>  

<blockquote>
<p>נָבָל אֲשֶר תִּשְׁאַל וְלֹא תַשְׁאִיל</p>

<p>וּבְהוֹן אֲחֵרִים תִּהְיֶה נֶעְזָר</p>

<p>תַּחְמֹל עֲלֵי צֹאנָךְ וְאֵת כִבְשַׂת</p>

<p>אִישׁ רָשׁ תְּזַבֵּחַ וְתִתְאַכְזָר</p>

<p>לוּ יֻתְּנוּ עָרְלוֹת בְּהַשְׁאָלָה</p>

<p>אָז תִּהְיֶה בּוֹעֵל בְּעָרְלַת זָר</p>
</blockquote>

<br>  

<blockquote>
<p>וְזֶה הַשִּׁיר אֲשֶר חִבַּרְתִּי עַל הָאִישׁ אֲשֶר בַּסֵּתֶר יִקָּחֵם</p>

<p>וְהוּא אַכְזָרִי וְלֹא יְרַחֵם</p>
</blockquote>

<br>  

<blockquote>
<p>רְאוּ נָבָל יְהִי רַע אַחֲרִיתוֹ</p>

<p>וְשָׁמַיִם יְגַלּוּ אֵת עֲוֹנוֹ</p>

<p>אֲשֶר לוֹ צֹאן וְכִבְשַׂת רָשׁ יְאַוֶּה</p>

<p>לְקַחְתָּהּ לוֹ בְּחֶמְלָתוֹ לְצֹאנוֹ</p>

<p>וְלוֹ עָרְלָה וּמִיִרְאַת בְּלוּתָהּ</p>

<p>יְאַו לִבְעֹל בְּמוֹ עָרְלַת שְׁכֵנוֹ</p>
</blockquote>

<br>  

<blockquote>
<p>וְזֶה הַשִּׁיר אֲשֶר חִבַּרְתִּי עַל הָאִישׁ בַּעַל רִיב וּמָדוֹן</p>

<p>אֲשֶר הָיָה עוֹשֶׂה בְּזָדוֹן
<br><br />
נָבָל אֲשֶר כְסוּתִי וּמִנְעָלַי</p>

<p>תִּלְבַּשׁ וְתִנְעַלֵם לְחֶרְפָּתִי</p>

<p>הוֹאֵל בְּזֹה נֶפֶשׁ מְתָעֵב גּוֹי</p>

<p>לִבְעֹל חֲשׁוּקָתָךְ בְּעָרְלָתִי</p>
</blockquote>

<br>  

<blockquote>
<p>וַיְהִי כַּאֲשֶר אָכְלוּ הָאֲנָשִׁים הָהֵם</p>

<p>מִפְּרִי דַרְכָּם וַיִשְׂבְּעוּ מִמּוֹעֲצוֹתֵיהֶם</p>

<p>וַיְקָרְבוּ כַתַּנּוּר לִבָּם בְּאָרְבָּם</p>

<p>וַיֹּאמְרוּ אִישׁ אֶל אָחִיו הָבָה נִתְחַכְּמָה</p>

<p>וְנַעֲשֶׂה מֵהָאִישׁ הַזֶּה בַּעַל הַשִׁירִים נְקָמָה</p>

<p>כִּי אִם גָּבְרָה יָדוֹ עָלֵינוּ בְשִׁירוֹת חֲמוּדוֹת</p>

<p>הֲלֹא לָנוּ בְחָכְמוֹת נִכְבָּדוֹת וּבַתְּעוּדוֹת</p>

<p>וּבְטֶבַע הַמְּצִיאוּת וּבִקְצַת סוֹדוֹת</p>

<p>עֶשֶׂר יָדוֹת</p>

<p>וְעַתָּה נָבֹא לְנַסּוֹתוֹ בְחִידוֹת</p>

<p>וְנִשְׁאָלֵהוּ בְחָכְמַת הַטֶּבַע</p>

<p>וּמַה שֶאַחַר הַטֶּבַע</p>

<p>וּבְמַהוּת הַזְּמָן וְהַתְּנוּעָה וְהָרֵיקוּת וְהַמָּקוֹם</p>

<p>אוּלַי חֶרְפָּתֵנוּ נִקֹּם</p>

<p>וַיִּוָעֲדוּ שְׁלֹשֶת הָאֲנָשִׁים הַנִּזְכָּרִים</p>

<p>וַיָּבֹאוּ לְיוֹם נוֹעָד כְּאִישׁ אֶחָד חֲבֵרִים</p>

<p>וַאֲנִי הָיִיתִי אָז עִם הָשָּׂר בְּמוֹשַׁב זְקֵנִים וְישִׁישׁים</p>

<p>וְשׁוֹפְטֵי אֶרֶץ וְחַכְמֵי חֲרָשִׁים</p>

<p>וַיֹּאמְרוּ הִכּוֹן וְהָכֵן לְךָ כִּי לְבַעֲבוּר נַסּוֹת אוֹתְךָ בָאנוּ</p>

<p>וָאַעַן וָאֹמַר אֶל מִי מִכֻּלָּנוּ</p>

<p>וַיֹּאמְרוּ אֵלֶיךָ הַמְשׁוֹרֵר הַסּוֹרֵר</p>

<p>וּמְדָנִים מְעוֹרֵר</p>

<p>כִּי תִשְׂתָּרֵר עָלֵינוּ גַּם תִּשְׂתָּרֵר</p>

<p>אָז אָמַרְתִּי אֶל הַנְּכָאִים</p>

<p>אֲרוּרִים הַבָּאִים</p>

<p>חֵי אָנִי אַחֲרֵי אֲשֶר לֹא שָׂבְעָה נַפְשְׁכֶם בָּרָעוֹת</p>

<p>הַיּוֹם אֶפְרַע בָּכֶם פְּרָעוֹת</p>

<p>וַיִּגַּשׁ הָרִאשׁוֹן וַיַּחֲשׁב כִּי חֶרְפָּתוֹ וְחֶרְפַּת חֲבֵרָיו יִקֹּם</p>

<p>וַיִּשְׁאָלֵנִי בְּמַעֲמַד כֻּלָּם עַל מַהוּת הַמָּקוֹם</p>

<p>וָאַעַן וָאֹמַר לְהָתֵל בּוֹ</p>

<p>וּלְהַכְאִיב לֵב חֲבֵרָיו וְלִבּוֹ</p>

<p>דְּבַר שְׁאֵלָתְךָ הַנִּבְזֶה מִבֶּטֶן מִי יָצָא</p>

<p>כִּי תִשְׁאַל עַל דָּבָר בִּלְתִּי נִמְצָא</p>

<p>וַיִּצְעַק הָאִישׁ לְיָרְאֵנִי וּלְהַבְהִילֵנִי</p>

<p>וַיֹּאמַר אֱלֹהִים מִזֶּה הַדַּעַת יַצִּילֵנִי</p>

<p>אֵיךְ תּוּכַל לְהַכְחִישׁ הַמֻּרְגָּשׁ</p>

<p>וְלַאֲמִיתּוּת דָּבָר לֹא תִגַּשׁ</p>

<p>מִי יוּכַל לְהַכְחִישׁ הַדָּבָר הַנִּרְאֶה לָעָיִן</p>

<p>וְלַחְשֹׁב מִן הַיֵּשׁ אָיִן</p>

<p>וָאַעַן וָאֹמַר חַיֵּיכֶם חֲשַׁבְתֶּם כִּי נִמְלַטְתֶּם מִן הַפַּחַד וּנְפַלְתֶּם בַּפַחַת</p>

<p>כִּי בְאָמְרִי אֵין הַמָּקוֹם נִמְצָא אָשִׂים טַעֲנָתִי נוצַחֲת</p>

<p>כִּי אִם הוּא נִמְצָא אוֹ מֻשְׂכָּל אוֹ מֻרְגָּשׁ וְזֹאת חֲלֻקָּה מֻכְרַחַת</p>

<p>וּמִן הַשֶּׁקֶר שֶׁיִּהְיֶה הַמָּקוֹם מֻשְׂכָּל</p>

<p>כִּי הַמֻּשְׂכָּל הַשִּעוּר וְהַכַּמּוּת מִמֶּנּוּ יֻסְכָּל</p>

<p>וְאִם הוּא מֻרְגָּשׁ אֵיךְ הַגֶּשֶׁם לְהִכָּנֵס בְּגֶשֶׁם יוּכָל</p>

<p>אִם כֵּן אֵין הַמָּקוֹם מָצוּי</p>

<p>וּבְהֶכְרַח מַאֲמָרִי רָצוּי</p>
</blockquote>

<br>  

<blockquote>
<p>וָאֶשָּׂא מְשָׁלִי וָאֹמַר:</p>
</blockquote>

<br>  

<blockquote>
<p>הַמָּקוֹם מֻשְׂכָּל אוֹ מֻרְגָּשׁ</p>

<p>מִן הַשֶּׁקֶר לִהְיוֹת מֻשְׂכָּל</p>

<p>כִּי הַמֻּשְׂכָּל הַשִּׁעוּר אוֹ</p>

<p>הַכַּמּוּת מִמֶּנּוּ יֻסְכַּל</p>

<p>אִם הוּא מֻרְגָּשׁ אֵיךְ הַגֶּשֶׁם</p>

<p>לִכָּנֵס בַּגֶּשֶׁם יוּכַל</p>
</blockquote>

<br>  

<blockquote>
<p>וְהִנֵּה לְךָ מוֹפֵת אַחֵר</p>

<p>אִם תִּהְיֶה הָאֱמֶת בּוֹחֵר</p>

<p>הוּא שֶׁצָרִיךְ אַתָּה לָדַעַת אִישׁ חֶרְמִי</p>

<p>כִּי כָל נִמְצָא גַשְׁמִי צָרִיךְ אֶל מָקוֹם גַּשְׁמִי</p>

<p>אִם כֵּן הַמָּקוֹם נִמְצָא גַּם הוּא צָרִיךְ אֶל מָקוֹם אַחֵר</p>

<p>עוֹבֵר לַסּוֹחֵר</p>

<p>וְהָאַחֵר לְאַחֵר</p>

<p>וְכֵן יֵלֵךְ לְלֹא תַכְלִית וָחֵקֶר</p>

<p>וּמְצִיאוּת גוּפִים בַּעֲלֵי תַכְלִית לְלֹא תַכְלִית שֶׁקֶר</p>
</blockquote>

<br>  

<blockquote>
<p>וָאֶשָּׂא מְשָׁלִי וָאֹמַר:</p>
</blockquote>

<br>  

<blockquote>
<p>כָּל נִמְצָא גַשְׁמִי צָרִיךְ אֶל</p>

<p>מָקוֹם גַּשְׁמִי יִמָּצֵא בוֹ</p>

<p>אִם כֵּן אִם הַמָּקוֹם נִמְצָא</p>

<p>הוּא צָרִיךְ מָקוֹם לִמְסִבּוֹ</p>

<p>גַּם יֵלֵךְ זֶה אֶל לֹא תַכְלִית</p>

<p>הוּא נִמְנָע עַל שָׁוְא מַצָּבוֹ</p>

<p>אִם כֵּן אין הַמָּקוֹם נִמְצָא</p>

<p>עַתָּה אֵפוֹא דוֹד מַה טִבּוֹ</p>
</blockquote>

<br>  

<blockquote>
<p>וַיִּגַּשׁ הַשֵּׁנִי וַחֲנִית שְׁאֵלָתוֹ יָרַק</p>

<p>יְנוֹפֵף יָדוֹ וְשִׁינָּיו חוֹרֵק</p>

<p>וְאֵש מִפִּיו זוֹרֵק</p>

<p>וַיִּשְׁאָלֵנִי בְדִבְרֵי הָרֵיקוּת לְהוֹרוֹת כִּי הוּא רֵיק</p>

<p>וּבִרְאוֹתִי כִּי הוּא בְּעֵינָיו אַרְכוֹן</p>

<p>עֲנִיתִיו כַּאֲשֶר עָנִיתִי לַחֲבֵרוֹ הֵפֶך הַנָּכוֹן</p>

<p>וְאָמַרְתִּי כִּי הָרֵיקוּת נִמְצָא מְצִיאוּת חָזָק</p>

<p>יִתְנוֹעֲעוּ בוֹ הַהֲוָיוֹת רָצוֹא וָשׁוֹב כְּמַרְאֶה הַבָּזָק</p>

<p>וְהָיָה כִּי יִפָּלֵא מִמְּךָ דְבָרִי מִמְּעוֹן בִּינָתְךָ הַשְׁקֵף</p>

<p>כִּי בִּלְעֲדֵי הָרֵיקוּת לֹא יִהְיֶה נִמְצָא גַלְגַּל יוֹצֵא הַמֶּרְכָּז וְגַלְגַּל הַהֶקֵּף</p>
</blockquote>

<br>  

<blockquote>
<p>וָאֶשָּׂא מְשָׁלִי וָאֹמַר:</p>
</blockquote>

<br>  

<blockquote>
<p>הָרֵיקוּת נִמְצָא גַּם גַּלְגַּל</p>

<p>עַל דָּבָר לֹא קַיָּם יַקֵּף</p>

<p>מוֹפֵת זֶה הַגַּלְגַּל יוֹצֵא</p>

<p>הַמֶּרְכָּז גַּם גַּלְגַּל הֶקֵּף</p>
</blockquote>

<br>  

<blockquote>
<p>וַיִּגַּשׁ הַשְּׁלִישִׁי וְהוּא הָיָה בַּעַל חָכְמַת הַלִּמּוּדִים</p>

<p>וַיֹּאמַר אֶרְאֶה דְבָרֶיךָ בָתִּים לְבַדִּים</p>

<p>וְטַעֲנוֹתֶיָך עֲקֻדִּים נְקֻדִּים</p>

<p>הַיּוֹם תִּהְיֶינָה חִידוֹתַי לְךָ לְשָׂטָן</p>

<p>וְתַחַת אֲשֶר חָשַׁבְתָּ לִהְיוֹת גָּדוֹל תִּהְיֶה בְעֵינֶיךָ קָטָן</p>

<p>וַיִּשְׁאָלֵנִי חִידָה נִפְלָאָה</p>

<p>בְּפַז הַחֵן מְסֻלָּאָה</p>

<p>וְכַאֲשֶׁר אוֹתָהּ שָׁמַעְתִּי</p>

<p>כִּמְעַט אָחוֹר נִרְתַּעְתִּי</p>

<p>וְלוּלֵא יָדַעְתִּי</p>

<p>מֵחָכְמַת הַתְּכוּנָה מַה שֶיָּדַעְתִּי</p>

<p>אָז בִּיוֵן מְצוּלַת הַשְּׁאֵלָה טָבַעְתִּי</p>

<p>וְקָלוֹן מִכָּבוֹד שָׂבַעְתִּי</p>

<p>וְזֹאת הִיא הַשְּׁאֵלָה הַמְהֻלָּלָה</p>

<p>אֲשֶרשָׁאַל בַּעַל הָאֲבֵלָה</p>

<p>אָמָר אֱמֹר נָא הַמְשׁוֹרֵר אוֹיְבֵנו</p>

<p>הַזּוֹרֵק הָאֵשׁ בָּעִיר לְעֵינֵינוּ</p>

<p>וְעַל מִצְחוֹת אֲנָשִׁים נִכְבָּדִים הִתְוִיתָ תָו</p>

<p>מַה נִשְׁתַּנָּה צֶדֶק לִהְיוֹת מוֹרֶה עַל בָּתָּיו</p>

<p>אָז הַתְמַהְמַהְתִּי כְרֶגַע וְאָמַרְתִּי אֵין זֶה מִמִּפְלְאוֹת הַכְּתָב וְהַמִּכְתָּב</p>

<p>וְלָכֵן הַסְתֵּר נִצָּנֶיךָ כִּי הִנֵּה הַסְּתָו</p>

<p>וְלוּ הִשְׂכַּלְתָּ אָז יָדַעְתָּ כִּי כֵן כּוֹכָב כֹּתֵב הַכָּף כֹּתַב בַּתָּיו בֵּית תָּיו</p>
</blockquote>

<br>  

<blockquote>
<p>וָאֶשָּׂא מְשָׁלִי וָאֹמַר:</p>
</blockquote>

<br>  

<blockquote>
<p>אָמְרוּ מַה נִשְׁתַּנָּה צֶדֶק</p>

<p>לִהְיוֹת מוֹרֶה הוּא עַל בָּתָיו</p>

<p>אָמַרְתִּי כֵּן כּוֹכָב כֹּתֵב</p>

<p>הַכַּף כֹּתֵב בַּתָּיו בֵּית תָּיו</p>
</blockquote>

<br>  

<blockquote>
<p>כִּשְׁמֹעַ הָאִישׁ אָבְדוּ עֶשְׁתֹּנוֹתָיו</p>

<p>וּבִרְאוֹתוֹ כִּי לֹא הוֹעִילוּהוּ חָכְמוֹתָיו</p>

<p>בָּטַח בְּחִידוֹתָיו</p>

<p>וַיֹּאמַר וּמַה הוּא הַכֶּלֶב אֲשֶר לֹא יֶחֱרַץ לְשׁוֹנוֹ</p>

<p>וְשָׂם בֵּין כּוֹכָבִים קִנּוֹ</p>

<p>יִנְשֹׁךְ וְלֹא יִזְעָף</p>

<p>יָרוּץ וְלֹא יִיגַע יֵלֵךְ וְלֹא יִיעַף</p>

<p>נִלְאוּ הָרִים שְׂאֵתוֹ כַלְכֵּל</p>

<p>וְאֵשׁ מִפִּיו תֹּאכַל</p>

<p>הַלַּיְלָה לוֹ לְיוֹמָם</p>

<p>וַאֲשֶר יִזְרֹבוּ וַיִּצְמְתוּ בְחֻמּוֹ נִדְעֲכוּ מִמְּקוֹמָם</p>

<p>וָאַעַן וָאֹמַר הוּא כוֹכַב הַכֶּלֶב</p>

<p>אֲשֶר לֹא יֹאכַל לֹא דָם וְלֹא חֵלֶב</p>
</blockquote>

<br>  

<blockquote>
<p>וָאֶשָּׂא מְשָׁלִי וָאֹמַר:</p>
</blockquote>

<br>  

<blockquote>
<p>כֶּלֶב קְרָא לַכְּלָבִים וְאֶל דָּג</p>

<p>שׁוֹכֵן בְּלֵב־יָם לְדָגִים לְשָׂטָן</p>

<p>כֶּלֶב קְרָא עוֹד בְּשִׁתּוּף לְכוֹכָב</p>

<p>מַזְהִיר אֲשֶר בֵּין תְּאוֹמִים וְסַרְטָן</p>
</blockquote>

<br>  

<blockquote>
<p>וְכַאֲשֶׁר הָיָה שָׁם כֶּלֶב מְשֻׁתָּף לְאֵלֶּה הַשְּׁלֹשָׁה</p>

<p>כֵּן הָיָה סַרְטָן מְשֻׁתָּף לְדָג וּלְמַזָּל וּלְמַחֲלָה קָשָׁה</p>
</blockquote>

<br>  

<blockquote>
<p>וָאֶשָּׂא מְשָׁלִי וָאֹמַר:</p>
</blockquote>

<br>  

<blockquote>
<p>סַרְטָן נִקְרָא שֵׁם הַנֶּגַע</p>

<p>גַּם שֵׁם זֶה עַל דָּג הִתְגַּלְגָּל</p>

<p>עוֹד אֶל צוּרָה מֵאַרְבָּעִים</p>

<p>וּשְׁמֹנֶה צוּרוֹת הַגַּלְגָּל</p>
</blockquote>

<br>  

<blockquote>
<p>וְהִנֵה לְךָ שִׁיר אֶחָד עַל זֶה הָעִנְיָן</p>

<p>לְמַעַן תֵּדַע כִּי הַשִּׁיר וְהַחָכְמָה לִי לְקִנְיָן</p>
</blockquote>

<br>  

<blockquote>
<p>וָאֶשָּׂא מְשָׁלִי וָאֹמַר:</p>
</blockquote>

<br>  

<blockquote>
<p>קְרָא סַרְטָן לְסַרְטָנֵי יְאוֹרִים</p>

<p>וְאֶל נֶגַע בְּשֵׁם סַרְטָן מְקֹרָא</p>

<p>וְכֵן הוּא שֵׁם לְמַזָּל בֵּין תְּאוֹמִים</p>

<p>וּבֵין אַרְיֵה הֲכִי יִשְׁכֹּן וְיִירָא</p>
</blockquote>

<br>  

<blockquote>
<p>וַיְהִי כִּשְׁמֹעַ הָאֲנָשִׁים מַעֲנַי</p>

<p>וְשִׁירֵי רְנָנַי</p>

<p>זָחֲלוּ מֵחֲמַת פְּתָנַי</p>

<p>וְלֹא יָכְלוּ לַעֲנוֹת אוֹתִי כִּי נִבְהֲלוּ מִפָּנַי</p>

<p>וְהַזְּקֵנִים וְהַחֹרִים</p>

<p>הָיוּ שִׁירוֹתַי מְפָאֲרִים</p>

<p>וְרַק מֵאֹדוֹתַי מְדַבְּרִים</p>

<p>וַיְהִי בְתוֹכֵינוּ אִישׁ</p>

<p>הָיָה לוֹ בֵן מַחְפִּיר וּמַבְאִישׁ</p>

<p>וְהָיָה נְעִים קוֹל וּשְׁמוֹ אַבְרָהָם</p>

<p>יַעֲמֹד בֵּין הָאֲנָשִׁים כְּאִיש נִדְהָם</p>

<p>וְהָיָה לְאָלָה בְקֶרֶב עַמָּיו</p>

<p>גֶּבֶר לֹא יִצְלַח בְּיָמָיו</p>

<p>וְנָתַן לוֹ אָבִיו אִשָּׁה וּשְמָהּ אֶסְתֵּר</p>

<p>וּמַעֲשֶׂיהָ כְמַעֲשֶׂה זֶרֶשׁ אָכוֹל וְהוֹתֵר</p>

<p>תִּסְתַּתֵּר בְּעֶת אָכְלָהּ</p>

<p>וְתַשְׁמִיעַ בַּחוּץ קוֹלָהּ</p>

<p>שִׁית זוֹנָה וּנְצוּרַת לֵב</p>

<p>תְּבַשֵׁל גְּדִי בַּחֲלֵב</p>

<p>וַיֹּאמֶר אֵלַי הָאִישׁ חַיֶּיךָ אָבִיהָ שֶׁל כַּלָּתִי חָשַׁב בְּדַעְתּוֹ כִּי רִמָּנִי</p>

<p>בְּתִתּוֹ בִתּוֹ לִבְנִי וְכָזֹאת וְכָזֹאת הֶרְאָנִי</p>

<p>וְגַם אָמְנָה כִּי הֶלְאָנִי הֱשִׁמָּנִי</p>

<p>וּלְמַעֲצֵבָה הִשְׁכִּיבָנִי</p>

<p>כַּאֲשֶר מַטָּרָה לְחִצֵּי בִתּוֹ הִצִּיבָנִי</p>

<p>אָמְנָם לֹא רִמַּנִי</p>

<p>אֶלָּא רִמִּיתִיו</p>

<p>וְלֹא הֶלְאַנִי</p>

<p>אֶלָּא הֶלְאֵתִיו</p>

<p>וְלֹא הוֹגִיעַנִי</p>

<p>אֶלָּא הוֹגַעְתִּיו</p>

<p>כִּי נָתַתִּי לְבִתּוֹ עֵגֶל יָרָבְעָם</p>

<p>חֶרְפַּת אָדָם וּבְזוּי עָם</p>

<p>וּבְחֵפֶץ גָּדוֹל הָיִיתִי שׁוֹלֵחַ לוֹ שִׁירָה</p>

<p>תִּהְיֶה מִזֶּה הָעִנְיָן מְדַבְּרָה</p>

<p>אֲשֶר לְתִתִּי לוֹ בְשׂרָה</p>

<p>וָאַעַן וָאֹמַר חַיֶּיךָ פָּגַעְתָּ הָאִישׁ אֲשֶר אַתָּה מְבַקֵּש</p>

<p>הִנְנִי בְשִׁירִי אוֹדִיעֶנּוּ כִּי אַתָּה נִפְתָּל אִם הוּא עִקֵּש</p>

<p>וּבְפֹעַל כַּפָּיו רָשָׁע נוֹקֵשׁ</p>

<p>וְאִם הִשְׁקְךָ קֻבַּעַת כּוֹס חֲמָתוֹ</p>

<p>לָקַח מִיָּדְךָ כִּפְלַיִם בְּכָל חַטָּאתוֹ</p>
</blockquote>

<br>  

<blockquote>
<p>וָאֶשָּׂא מְשָׁלִי וָאֹמַר:</p>
</blockquote>

<br>  

<blockquote>
<p>בִּתָּךְ צְבִי חֵן הָיְתָה לִי טֹרַח</p>

<p>אֶסְתֵּר חֲשַׁבְתִּיהָ וְהִנָּה זֶרֶשׁ</p>

<p>חַי הַבְּרִית תַּחַת מְמוּכָן תֶּרֶשׁ</p>

<p>תַּתִּי וְתַחַת אַהֲרֹן לְךָ קֹרַח</p>
</blockquote>

<br>  

<blockquote>
<p>אַבְרָם חֲשַׁבְתוֹ אַב הֲמוֹן הוּא תֶרַח</p>

<p>וּלְבִתְּךָ תַּתִּיו מְרַגֵּל חֶרֶשׁ</p>

<p>בִּתָּךְ עֲלֵי יִפְעָתְךָ דוֹד פֶּרֶשׁ</p>

<p>וּקְרָא שְׁמָהּ אִם לֹא בְרִיעָה סֶרַח</p>
</blockquote>

<br>  

<blockquote>
<p>חֵי נַפְשְׁךָ דוֹדִי בְּיוֹם הֻלֶּדֶת</p>

<p>שָׂטָן בְּקִרְבֶּךָ שְׁמוֹנִים אֶלֶף</p>

<p>רֵעָיו סְבִיבוֹת אָהֳלַי נִצָּבוּ</p>
</blockquote>

<br>  

<blockquote>
<p>נַפְשִׁי בְמִדָּתָךְ לְךָ מוֹדֶדֶת</p>

<p>אִם אִתְּךָ מִרְמוֹת וְאִתִּי חֵלֶף</p>

<p>מִרְמָתְךָ מִרְמוֹת לְרִיב נִצָּבוּ</p>
</blockquote>

<br>  

<blockquote>
<p>וַיֹּאמְרוּ הָאֲנָשִׁים הַיּוֹשְׁבִים שָׁם בֶּאֱמֶת בֶּן הָאִישׁ הַלָּזֶה</p>

<p>הִכַּרְנוּהוּ כְבָר לְנִבְזֶה</p>

<p>וְאָסַף כָּל מִדּוֹת רָעוֹת כְּעוֹרֵב</p>

<p>אֶלָּא שֶׁקּוֹלוֹ עָרֵב</p>

<p>וְאִם שָׁלַל מִמֶּנּוּ הַזְּמָן מַעֲלוֹת גְּדוֹלוֹת</p>

<p>חָלַק לוֹ הַמַּעֲלָה מִן הַמַּעֲלוֹת הַמְהֻלָּלוֹת</p>

<p>וָאַעַן וָאֹמַר דְּעוּ אֶל נָכוֹן כִּי נְעִימוּת קוֹלוֹ</p>

<p>הוּא אוֹת אֱמֶת עַל חֶסְרוֹן שִׂכְלוֹ</p>

<p>כִּי לִהְיוֹתוֹ נָבוּב קוֹלוֹ יֶעֱרָב</p>

<p>וְיָבֵשׁ מְקוֹר שִׂכְלוֹ וּמַעְיָנוֹ חָרָב</p>

<p>וְנָפַל מִמֶּנּוּ רָב</p>

<p>כַּאֲשֶר נִרְאֶה הַתֻּפִּים וְהַכִּנּוֹרוֹת וְהַחֲלִילִים</p>

<p>וְהַנְּבָלִים וְהַמְנַעַנְעִים וְהַצֶּלְצְלִים</p>

<p>לוּלֵא הֱיוֹתָם חֲלוּלִים לֹא הָיוּ לָהֶם קוֹלוֹת נְעִימִים</p>

<p>וְהָיוּ כְלָבִים אִלְמִים</p>

<p>וְאָמַר הֶחָכָם דְּבָרוֹ אֵין לִשְׁכֹּחַ</p>

<p>כָּל עֲרֵבֵי הַקּוֹל הֵם חַסְרֵי מֹחַ</p>
</blockquote>

<br>  

<blockquote>
<p>וָאֶשָּׂא מְשָׁלִי וָאֹמַר:</p>
</blockquote>

<br>  

<blockquote>
<p>דּוֹדִים רְאוּ כִּנּוֹר וְנֵבֶל תֹּף נְבוּב</p>

<p>לוּחוֹת וְקוֹלָם יֶעֱרַב לִשְׂמֹחַ</p>

<p>לוּלֵי חֲלִילוּתָם אֲזַי יִדְמוּ כְלָ-</p>

<p>בִים אִלְּמִים לֹא יוּכְלוּ לִנְבֹּחַ</p>

<p>עַל זַה וְעַל כֵּן יֹאמְרוּ הַמּוֹשְׁלִים</p>

<p>כִּי כָל עֲרֵבֵי קוֹל חֲסֵרַי מֹחַ</p>
</blockquote>

<br>  

<blockquote>
<p>וַיְהִי כִּרְאוֹת אַנְשֵׁי הַמַּעֲמָד</p>

<p>כִּי שִׁירִי לֹא יִסָּפֵר וְלֹא יִמָּד</p>

<p>הֵכִין כָּל אִישׁ שְׁאֵלָתוֹ</p>

<p>וְעָרֲךְ כָּל אֶחָד וְאֶחָד חִידָתוֹ</p>

<p>אָז לָבַשׁ שִׂכְלִי בִּגְדֵי תִפְאַרְתּוֹ</p>

<p>וְהֶרְאָה לַכֹּל יִפְעָתוֹ וְיִקְרָתוֹ</p>

<p>וָאֹמַר לְעֵינֵי הַשֶּׁמֶשׁ וּלְעֵינֵי הַשַּׂר אֲדֹנִי</p>

<p>הִנְנִי נִשְׁבָּע בִּגְאוֹנִי</p>

<p>כִּי לֹא אָשׁוּב אֶל בֵּיתִי וְאֶל מִשְׁכָּנִי</p>

<p>עַד אָפִיק שְׁאֵלַת כָּל שׁוֹאֵל</p>

<p>וְאֶהְיֶה לַשִּׁיר וְלַמְּלִיצָה גוֹאֵל</p>

<p>לְמַעַן יֵדַע כָּל מִתְגָּאֵל</p>

<p>כִּי לִי הַחָכְמוֹת בְּכֹחַ אֵל</p>

<p>וְהַשֵּׂכֶל לִשְׁכֹּן בְּאָהֳלֵי יוֹאֵל</p>

<p>וְהָיוּ מֻטּוֹת כְּנָפָיו מְלֹא רֹחַב אַרְצִי עִמָּנוּאֵל</p>

<p>אֲנִי טֶרֶם אֲכַלֶּה לְדַבֵּר</p>

<p>וְהִנֵּה אִישׁ עוֹבֵר</p>

<p>מִבְּנֵי יִשְׂרָאֵל בָּא</p>

<p>וַיֹּאמַר אַחֲרֵי אֲשֶר רְאִיתִיךָ נְבוּאוֹת הַשִּׁיר נִבָּא</p>

<p>וְהַשֵּׂכֶל בָּרַח מִמְּקוֹמוֹ וּבְכֵלֶיךָ נֶחְבָּא</p>

<p>חַבֵּר לִי שִׁיר עַל אַהֲבַת יְעֵלָה עֲדִינָה</p>

<p>לֹא רְאִיתִיהָ הֲרֵי שְׁתֵּים עֶשְׂרֵה שָׁנָה</p>

<p>וְאַחֲרֵי בְלוֹתִי הָיְתָה לִי עֶדְנָה</p>

<p>כִּי רָאִיתִי אוֹתָה אֶמֶשׁ בַּחֲלוֹם</p>

<p>וְאָמַרְתִּי בְּלִבִּי הִנְנִי עַתָּה בְעֵמֶק הַשָּׁלוֹם</p>

<p>וְהָיוּ רַעְיוֹנַי תְּמֵהִים</p>

<p>כְּאִיּלוּ נִפְתְחוּ הַשָּמַיִם</p>

<p>וְרָאִיתִי מַרְאוֹת גְּבֹהִים</p>

<p>וְכַאֲשֶׁר הֱקִיצוֹתִי וְלֹא מָצָאתִי הַחֲשׁוּקָה</p>

<p>הוֹדִי נֶהְפַּך עָלַי לְמַשְׁחִית וְנַפְשִׁי שׁוֹקֵקָה</p>

<p>וְשַׁבְתִּי קוֹדֵר גּוֹנֵחַ</p>

<p>אַחֲרֵי הֱיוֹתִי בַחֲלוֹמִי עָלֵז וְשָׂמֵחַ</p>

<p>וָאַעַן וָאֹמַר הִנֵּה הַשִּׁיר אֲשֶר תִּרְצֶה</p>

<p>וְהוּא מַבְרִיחַ אֶת חֲלוֹמְךָ מִן הַקָּצֶה אֶל הַקָּצֶה</p>
</blockquote>

<br>  

<blockquote>
<p>וָאֶשָּׂא מְשָׁלִי וָאֹמַר:</p>
</blockquote>

<br>  

<blockquote>
<p>מֶה עָרְבָה שֵׁנָה בְּחָלוֹם הֶרְאֲתָה</p>

<p>אֵלַי צְבִיָּה לֹא רְאִיתִיהָ הֲרֵי</p>

<p>שָׁנִים שְׁתֵּים עֶשְׂרֵה וְכִמְעַט אַחֲרָי-</p>

<p>הָ כָלְתָה נַפְשִׁי עֲדֵי כִּי סָפְתָה</p>
</blockquote>

<br>  

<blockquote>
<p>וּבְעֵת חֲזִיתִיהָ בְחָזוֹן חָדְתָה</p>

<p>נַפְשִׁי וְנִפְתָּחוּ לְפָנַי שַׁעֲרֵי</p>

<p>עֵדֶן עֲדֵי נִגְלוּ לְפָנַי שַׁחֲרֵי</p>

<p>אוֹר מַלְאֲכֵי מָרוֹם וְרוּחִי רָפְתָה</p>
</blockquote>

<br>  

<blockquote>
<p>שַׁחַר הֱעִירַנִי וְרוּחִי יֲהֲלֹם</p>

<p>יִפְעַת פְּנֵי חַמָּה בְאוֹרוֹ נִסְתְּרָה</p>

<p>יִפְעַת צְבִיַּת חֵן וְגִזְרַת יַהֲלוֹם</p>
</blockquote>

<br>  

<blockquote>
<p>אוֹרוּ פְנֵי תֵבֵל וְנַפְשִׁי קוֹדְרָה</p>

<p>שָׁבָה בְּשׁוּרָה כִּי תְמוּנָה בַחֲלוֹם</p>

<p>רָאָה וְלָכֵן בַּהֲקִיצָהּ נֶעְכְּרָה</p>
</blockquote>

<br>  

<blockquote>
<p>וַיַּרְא אִישׁ מֵאַנְשֵׁי הַמַּעֲמָד הַשִּׁיר אֲשֶר חִבַּרְתִּי</p>

<p>וְכִי מִקְרֵי הָעוֹלָם בְּשִׁיר עָרֵב סִפַּרְתִּי</p>

<p>וַיֹּאמַר גַּם אֲנִי לֹא אֶחְשֹׂךְ פִּי</p>

<p>דַּע שָׂרִי וְאַלוּפִי</p>

<p>כִּי לִי אִשָּׁה שְׁחַרְחֹרֶת</p>

<p>וּמֵאַהֲבַת הַחֹשְׁקִים שִׁכּוֹרֶת</p>

<p>וְלָהּ מַרְאָה בֵּין יָדֶיהָ</p>

<p>תַּשְׁקִיף תָּמִיד בְּעַד חַלּוֹנֶיהָ</p>

<p>וְתִקְרַע בַּפּוּךְ עֵינֶיהָ</p>

<p>תִּתְכַּבֵּס בַּנֶּתֶר וְתֵרָבֶּה לָהּ בּוֹרִית</p>

<p>וְתִסָּתֵר עִם הַחֹשְׁקִים בְּנַחַל כְּרִית</p>

<p>וְנִשְׁמַת חִשְׁקָהּ כְּנַחַל גָּפְרִית</p>

<p>וְעִם הַמַּרְאָה כָרְתָה בְרִית</p>

<p>וּבְכָל עֵת אֶמְצָאֶנָה בֵין יָדֶיהָ</p>

<p>כְּאִלוּ לֹא תוּכַל לִחְיוֹת בִּלְעָדֶיהָ</p>

<p>וּמֵרֹב אֲשֶר פָּנֶיהָ בְסֹלֶת תַּלְבִּין</p>

<p>תִּמְצָא בְרַקָּתָהּ תָּמִיד הַסֻּבִּין</p>

<p>וְהִיא יוֹדַעַת סֵפֶר וְתִקְרָא הַשִּׁירִים וְתָבִין</p>

<p>וְעַתָּה חַבֵּר שִׁירָה נִפְלָאָה</p>

<p>וַאֲנִי אֶכְתְּבֶנָּה סְבִיב הַמַּרְאָה</p>

<p>לְמַעַן תִּקְרָאֶנָּה וְתֵבוֹשׁ וְתִכָּלֵם</p>

<p>וְתִהְיֶה לָהּ חֶרְפּתַ עוֹלָם</p>

<p>וָאַעַן וָאֹמַר חַיֶּיךָ אֲנִי אֲחַבֵּר שְׁנֵי שִׁירִים</p>

<p>וְתִהְיֶינָה מֵאֹדוֹת הַיְּעֵלָה מְדַבְּרִים</p>

<p>וּשְׁנֵיהֶם תִּכְתֹּב סְבִיב הַמַּרְאָה</p>

<p>הַחִיצוֹן יְשַׁבַּח הַנָּאָה</p>

<p>וְהַפְּנִימִי יְגַנֶּה הַצּוֹלֵעָה וְהַנַּהֳלָאָה</p>

<p>וּבִהְיוֹת אִשְׁתְּךָ שָׁם נִשְׁקְפָה</p>

<p>תִּשְׂבַּע בְּחֶרְפָּה וּגְדוּפָה</p>

<p>אוּלַי תִּהְיֶה לְמַחֲלָתָהּ תְּרוּפָה</p>

<p>וָאָקוּם וָאֲחַבֵּר שִׁירָה עֲרֵבָה</p>

<p>כְּאִילּוּ תְדַבֵּר הַמַּרְאָה אֶל הַיָּפָה הַנִּשְׁקָפָה בָהּ</p>
</blockquote>

<br>  

<blockquote>
<p>וְהִיא זֹאת:</p>
</blockquote>

<br>  

<blockquote>
<p>כִּי יָגִיל כָּל חֹשֵׁק בִּי כָל</p>

<p>עָפְרַת חֵן תִּתֵּן עֵינֶיהָ</p>

<p>בִּי תַעְלֶה אֶת נֵרוֹת אוֹרָהּ</p>

<p>תָּאִיר אֶל עֵבֶר פָּנֶיהָ</p>
</blockquote>

<br>  

<blockquote>
<p>וְעוֹד דִּבַּרְתִּי דִּבְרֵי חֶרְפָּה</p>

<p>אֶל הַכְּעוּרָה אֲשֶרבָּה מִתְיַפָּה</p>
</blockquote>

<br>  

<blockquote>
<p>וְהִיא זֹאת הַשִּׁירָה:</p>
</blockquote>

<br>  

<blockquote>
<p>מַה לָךְ פֹּה שִׁפְחָה נֶחְרֶפֶת</p>

<p>וּבְעַד אֶשְׁנַבִּי נַשְׁקֶפֶת</p>

<p>לֹא תַלְבִּינִי שַׁחְרוּת עוֹרֵךְ</p>

<p>עַד תַּלְבִּינִי אֶת הַזֶּפֶת</p>
</blockquote>

<br>  

<blockquote>
<p>וַיִּשְׂמַח הָאִישׁ בִּרְאוֹתוֹ הַשִּׁירִים</p>

<p>וְיִהְיוּ יָדָיו לְכָתְבָם סְבִיב הַמַּרְאָה מְהִירִים</p>

<p>וְכִרְאוֹת הָאִשָּׁה הַשִּׁיר בָּהּ מְצַחֵק</p>

<p>וַתַּשְׁלֵךְ הַמַּרְאָה מִיָּדָהּ וַתֵּלֵךְ וַתֵּשֶׁב לָהּ מִנֶּגֶד הַרְחֵק</p>

<p>עוֹד זֶה מְדַבֵּר וְזֶה בָּא וַיֹּאמַר</p>

<p>הִנֵּה לְשָׁלוֹם מַר לִי מַר</p>

<p>כִּי נִקְרֵיתִי הַיּוֹם בְּחֻפַּת שְׁלֹמֹה יְדִידְיָה</p>

<p>וּמַעֲשֶׂה שֶהָיָה כָּךְ הָיָה</p>

<p>כִּי תַּחַת אֲשֶר דִּימִּינוּ שֶׁיִּהְיֶה כוֹסֵנוּ רְוָיָה</p>

<p>וְלֶאֱכֹל בַּרְבּוּרִים אֲבוּסִים</p>

<p>וְלִשְׁתּוֹת יֵינוֹת עֲסִיסִים</p>

<p>הָיוּ לָנוּ הַקְּטָטוֹת וְהַכְּעָסִים</p>

<p>וְצָרוֹת כַּמַּיִם לַיָּם מְכַסִּים</p>

<p>אָכַלְנוּ מַעֲדַנִים מְאוּסִים</p>

<p>וְשָׁתִינוּ יֵין חֲמָסִים</p>

<p>אֲשֶר יִלְאוּ הַלְּשׁוֹנוֹת לְסַפֵּר</p>

<p>וְתַחַת בְּשַׂר הַצְּבָיִם הָיָה לָנוּ שָׂעִיר לְכַפֵּר</p>

<p>וּבְלֹא חַג הַמַּצּוֹת אָכַלְנוּ מַצּוֹת וּמְרוֹרִים</p>

<p>וְהָיָה לָנוּ מִשְׁתֵּה שְׁמָרִים</p>

<p>וְכַאֲשֶׁר הִגִּיעַ הַתּוֹר</p>

<p>לְבָרֵךְ הֶחָתָן בְּפֶרַח אוֹ בְכַפְתּוֹר</p>

<p>רָאִינוּ מַעֲשֶׂה לִסְתּוֹר</p>

<p>כִּי אָמַר אָבִיו אַחֲרֵי רַבִּים לְהַטּוֹת</p>

<p>וּבֵרְכוֹ בִּשְׁנֵים עָשָׂר פְּרוּטוֹת</p>

<p>וְעַל הַכֹּל הָיָה צָרוּת רְאוּת הַכַּלָּה וְעֵינַיהָ תְרוּטוֹת</p>

<p>וְגַבּוֹת עֵינֶיהָ מְרוּטוֹת</p>

<p>וְעַתָּה חַבֵּר שִׁירָה נִכְבָּדָה</p>

<p>תְּדַבֵּר עַל עִנְיָן זֹאת הַסְּעֻדָּה</p>

<p>וָאַעַן וָאֹמַר חַיֶּיךָ אֲנִי אֲחַבֵּר וּקְלוֹנוֹ אוֹדִיעוֹ</p>

<p>וְלֹא תִשָּׁכַח מִפִּי זַרְעוֹ</p>

<p>וְזֶה הַשִּׁיר אֲשֶר חִבַּרְתִּי עָלָיו</p>

<p>לָתֵת לוֹ כִדְרָכָיו וְכִפְרִי מַעֲלָלָיו</p>
</blockquote>

<br>  

<blockquote>
<p>מִשְׁתֵּה חֲתוּנוֹת שְׁלֹמֹה יְדִידְיָה</p>

<p>אַגִיד לְךָ דוֹד לְמַעַן תְּסַפֵּר</p>

<p>חֵלֶף עֲסִיסָיו וּבַרְבּוּר אֲבוּסָיו</p>

<p>מִשְׁתֵּה שְׁמָרִים וְשָׂעִיר לְכַפֵּר</p>

<p>אָמְרוּ יְבֹרָך בְכַפְתּוֹר וְפֶרַח</p>

<p>הִקְדִּים אֲבִיהוּ וּבֵרְכוֹ בִסְנַפֵּר</p>
</blockquote>

<br>  

<blockquote>
<p>עוֹד זֶה מְדַבֵּר וְהִנֵּה אִישׁ בּוֹכֶה לְמִשְׁפְּחוֹתָיו</p>

<p>מָלְאוּ זַעַם שְׂפָתָיו</p>

<p>וַיֹּאמֶר לִפְלוֹנִי קְרוֹבוֹ</p>

<p>נָפְלָה עֲטֶרֶת רֹאשׁוֹ</p>

<p>כִּי בְנוֹ יְחִידוֹ אֲשֶר הָיָה יְדִידוּת נַפְשׁוֹ</p>

<p>לְקָחוֹ אֱלֹהִים וְאֵינֶנּוּ</p>

<p>וְהִנֵּה הוּא יִסְפְּדֶנּוּ וִיקוֹנֶנּוּ</p>

<p>יִגְעַר בַּמְנַחֲמִים</p>

<p>וַיֹּאמַר גָּדְלָה הַחֲרָדָה וְאֵין מָקוֹם לְנִחוּמִים</p>

<p>כִּי בְנוֹ הָיָה נֵזֶר הַיָּמִים</p>

<p>וְרָצִיתִי שֶׁתְּחַבֵּר שְׁתֵּי שׁוּרוֹת בָּם אֶדְרְשֶׁנוּ</p>

<p>וְהַיָּגוֹן אֲשֶר בְּלִבּוֹ יַשְׁרִישֶׁנוּ</p>

<p>אוּלַי אוּכַל נַכֶּה בוֹ וַאֲגָרְשֶׁנּוּ</p>

<p>וָאָקוּם וָאֲחַבֵּר אֵלָיו זֹאת הַשִּׁירָה הַנְעִימָה</p>

<p>וַיְשַׁלְחֶהָ אֵלָיו וַתְּהִי לוֹ לְנֶחָמָה</p>
</blockquote>

<br>  

<blockquote>
<p>נִכְאָב לְבִנְךָ הֲתַעְכּוֹר שְׁאֵרָךָ</p>

<p>פֶּרַח זְמָן קוּם חֲבֹשׁ אֵת פְּאֵרָךְ</p>

<p>נָתַן אֲדֹנָי לְךָ בֵן וְהוּא גַם</p>

<p>לָקַח יְהִי שֵׁם אֲדֹנָי מְבֹרָךְ .</p>
</blockquote>

<br>  

<blockquote>
<p>עוֹד זֶה מְדַבֵּר וְזֶה בָּא וַיֹּאמַר</p>

<p>יֵש לִי תַלְמִיד אֶחָד וְהוּא בֶן הַסּוֹכֵן</p>

<p>אֲלַמְּדֶנּוּ לְדַבֵּר צַחוֹת וְלֹא יָבִין לְדַבֵּר כֵּן</p>

<p>יוֹצִיא כָּל מִלָּה מִשָּׁרְשָׁהּ וּמִיסוֹדָהּ</p>

<p>אֲנִי אוֹמֵר מִזְמוֹר לְתוֹדָה</p>

<p>וְהוּא מִזְמוֹר לְסוֹדָהּ</p>

<p>אֲנִי אוֹמֵר קְרָשָׁיו וְהוּא קְרָסָיו</p>

<p>לֹא תוּכַל הָאָרֶץ לְהָכִיל אֶת כְּעָסָיו</p>

<p>אֲנִי אוֹמֵר שָׁחַת</p>

<p>וְהוּא תָחַת</p>

<p>אֶרְגָּז וְיִשְׂחַק וְאֵין נָחַת</p>

<p>וְאֲנִי שָׁמַעְתִּי עָלֶיךָ נוֹרָאוֹת</p>

<p>וְעַתָּה חַבֵּר שִׁיר אֲשֶר אֶל זֶה הָעִנְיָן יֵאוֹת</p>

<p>וָאָקוּם וָאֲחַבֵּר שִׁיר עַל הָעִנְיָן הַנִּזְכָּר</p>

<p>וָאֹמַר אֵלָיו אַל תַּבֵּט אַחֲרֶיךָ וְאַל תַּעֲמֹד בְּכָל הַכִּכָּר</p>

<p>הִנֵּה לְךָ הַשִּׁיר אֲשֶר תֶּאֱהָב</p>

<p>וּמִשְׁקָלוֹ עֲשָׂרָה זָהָב</p>
</blockquote>

<br>  

<blockquote>
<p>אֶרְגָּז וְתִשְׂחַק כְּבַד פֶּה וְאֲנִי</p>

<p>אֶקְרָא קְרָשָׁיו וְעַתָּה קְרָסָיו</p>

<p>אוּלַי אֱלֹהִים יְצַו בַּחֲלוֹם לָךְ</p>

<p>עֵת יֹאמְרוּ לְךָ קְרָא שִָיו קְרָא סָיוֹ</p>
</blockquote>

<br>  

<blockquote>
<p>עוֹד זֶה מְדַבֵּר וְזֶה בָּא</p>

<p>וַיֹּאמַר הֵחָלְצוּ מֵאִתְּכֶם אֲנָשִׁים לַצָּבָא</p>

<p>כִּי תְּמוֹל בִּהְיוֹתֵנוּ בְּבֵית הַתְּפִלָּה</p>

<p>וְהִנֵּה יַעֲקֹב הַמְשׁוֹרֵר הָאַשְׁכְּנַזִּי בַּכְּנֶסֶת עָלָה</p>

<p>וְהַחַזָּן רַבִּי מְשֻׁלָּם</p>

<p>בִּרְאוֹתוֹ אוֹתוֹ קָפָץ פִּיו כְּאִלּוּ נֶאֱלָם</p>

<p>ויַעֲקֹב הַמְשׁוֹרֵר בּוֹשׁ וְנִכְלָם</p>

<p>וְהָיְתָה לוֹ חֶרְפַּת עוֹלָם</p>

<p>וְלֹא יָדַע כִּי כֵן מֵאֵילֵי אַרְצֵנוּ צֻוֵּינוּ</p>

<p>לְבִלְתִּי נִתְפַּלֵּל רַק עִם הַתּוֹשָׁבִים הַיְדוּעִים אֶצְלֵנוּ</p>

<p>וַיִּחַר לְיַעֲקֹב מְאֹד וַיֵּרֵד מִבֵּית הַתְּפִלָּה</p>

<p>וַיֵּלֶךְ בְּזַעַף וַיְחַבֵּר מְגִלָּה</p>

<p>וְכָתַב בָּהּ עָלֵינוּ דִבְרֵי לָצוֹן</p>

<p>לֹא הָיָה לָנוּ לְרָצוֹן</p>

<p>וְאָמַר כִּי לֹא הִגַּעְנוּ לְרוֹעֵי צֹאן</p>

<p>וְקָבַע הַשִּׁירִים אֲשֶר חִבֵּר עָלֵינוּ בָאָרוֹן</p>

<p>לִסְפּוֹת עוֹד עַל חֲרוֹן אַפֵּנוּ חָרוֹן</p>

<p>וְעַתָּה הוֹשִׁיעֵנִי נָא מִיָּדוֹ</p>

<p>וְחַבֵּר שִׁיר יַבְהִילֶנוּ וְיַחֲרִידוֹ</p>

<p>וְהַגֶּד לוֹ פִּשְׁעוֹ וּמִרְדּוֹ</p>

<p>וָאַעַן וָאֹמַר אַל תִּרְאוּ מֵאִשּׁוֹ וְלַפִּידוֹ</p>

<p>כִּי פִּתְאֹם יָקוּם אֵידוֹ</p>

<p>וּתְשַׂחֲקוּ לְפִידוֹ</p>

<p>וְאִמְרוּ לָעָם הַבּוֹכֶה לְמִשְׁפְּחוֹתָיו</p>

<p>אַל תִּירְאוּ חֶרְפַּת אֱנוֹשׁ וְאַל תֵּחַתּוּ מִגְדוּפוֹתָיו</p>

<p>וְאִם בָּא עֲלֵיכֶם בְּלַהַב חֶרֶב וּבְרַק חֲנִית</p>

<p>וְחָרַשׁ עַל גַּבֵּיכֶם וְהֶאֱרִיךְ מַעֲנִית</p>

<p>הִנְנִי מֵשִׁיב אֶת צֵל מַעֲלוֹתָיו אֲחוֹרַנִּית</p>

<p>וּמִפָּנַי יֵלֵךְ קְדוֹרַנִית</p>

<p>וּמֵאֲשֶׁר חָטָא יִסְפֹּק עַל יָרֵךְ</p>

<p>וְתַחַת אֲשֶר קִלֵּל יְבָרֵךְ</p>

<p>וְיִקְרָא לִפְנֵיכֶם אַבְרֵך</p>

<p>וָאָקוּם וָאֲחַבֵּר שִׁיר אֲיָּלוֹת יְחוֹלֵל</p>

<p>יְבָרֵךְ וִיקַלֵּל</p>

<p>יְפָאֵר וְיַחֲנִיף</p>

<p>וְיָשִׂים עַל רֹאשֹׁו צָנִיף</p>

<p>וְלִפְעָמִים יָד רָמָה יָנִיף</p>

<p>וָאֶתְּנֶהוּ אֶל הָאִישׁ הַצּוֹעֵק חָמָס</p>

<p>וָאֹמַר לֵך וְהַרְאֵהוּ אֶל הָאַשְׁכְּנַזִּי וְאִם לִבּוֹ כְּלֵב הָאַרְיֵה הִמֵּס יִמָּס</p>

<p>וְאִם הָיָה עַד כֹּה רוּחַ אֱלֹהִים רָעָה מְבַעֲתוֹ</p>

<p>עַתָּה תִרְאֶה כִּי יִנָּחֵם מֵרָעָתוֹ</p>

<p>וַיֵּלֶךְ הָאִישׁ וַיַּעַשׂ כַּאֲשֶר צֻוָּה</p>

<p>וַיְהִי כִּרְאוֹת הָאַשְׁכְּנַזִּי הַשִּׁירָה הַנָּאוָה</p>

<p>קָם וְהִשְׁתַּחֲוָה</p>

<p>כִּי הָיְתָה נֶחְמֶדֶת לְהַשְׂכִּיל וְלָעֵינַיִם תַּאֲוָה</p>

<p>וְהָיָה בְעֵינָיו לְרַאֲוָה</p>

<p>וּבִקֵּשׁ כַּפָּרָה מֵאֲשֶׁר חָטָא</p>

<p>בְּפֹעַל וּבְמִבְטָא</p>

<p>וַיְחַבֵּר שִׁירָה אֲרֻכָּה</p>

<p>וַיַהֲפֹךְ בָּהּ אֶת הַקְּלָלָה לִבְרָכָה</p>

<p>וְזֹאת וְהִיא הַשִּׁירָה אֲשֶר חִבַּרְתִּי אֵלָיו</p>

<p>לָתֵת לְיַעֲקֹב כִּדְרָכָיו וּלְהָשִׁיב לוֹ כְמַעֲלָלָיו</p>
</blockquote>

<br>  

<blockquote>
<p>נֵר מַעֲרָבִי מַה לְךָ נִזְעַקְתָּ</p>

<p>לָרִיב בְּצַדִּיקִים וְלֹא צָדַקְתָּ</p>

<p>בַּזְתָּ וְלָעַגְתָּ לְעִיר וְאֵם בְּיִשְׂ-</p>

<p>רָאֵל וְשָׁרַקְתָּ וְשֵׁן חָרַקְתָּ</p>

<p>לָמָּה צְבִי חֵן צָחֲקָה שִׁירָתְךָ</p>

<p>עַל עָם חֲשָׁקוּךָ וּבָם חָשַׁקְתָּ</p>

<p>לא מֵאֲשֶׁר קַצְנוּ בְחִשְׁקָךְ הַצְּבִי</p>

<p>מִבֵּית תְּפִלָּה יוֹם תְּמוֹל נִרְחַקְתָּ</p>

<p>כֹּה יַעֲשֶׂה לָנוּ אֱלֹהִים חַי וְכֹה</p>

<p>יוֹסִיף לְעַם בָּם כָאֱזוֹר דָּבַקְתָּ</p>

<p>אִם לֹא בְרִדְתָּךְ הַלְּבָבוֹת יָרְדוּ</p>

<p>אִתָּךְ וְנָדָדוּ בְּעֵת חָמָקְתָּ</p>

<p>הוֹאֵל צְבִי וּזְמֹר זְמִירֶךָ וְאֵת</p>

<p>חִקְקֵי זְמוֹרַת זָר אֲשֶׁר חָקַקְתָּ</p>

<p>פֶּן יִפְגְעוּ מוֹרִים חֲצָצֵיהֶם בְּךָ</p>

<p>פֶּן יִזְרְקוּ בָּך כַּאֲשֶר זָרָקְתָּ</p>
</blockquote>

<br>  

<blockquote>
<p>עוֹד זֶה מְדַבֵּר וְהִנֵּה אִישׁ צוֹעֵק עַל עַבְדוֹ חָמָס</p>

<p>כִּי הָיָה אֵלָיו לְמִרְמָס</p>

<p>וַיֹּאמַר שְׁמָעֵנִי אָבִי הַמְּזִמָּה</p>

<p>אֵיךְ אֲקַוֶה לִי עוֹד נֶחָמָה</p>

<p>וְנָתַתִּי אֶל עַבְדִּי זֶרֶת וּבִקֵּשׁ אַמָּה</p>

<p>הֶאֱכַלְתִּיו דְּבַשׁ וְחָלָב</p>

<p>וּבִקֵּשׁ מָן וּשְׂלָיו</p>

<p>אָמַרְתִּי אֱכֹל וּבִקֵּשׁ לִשְׁתּוֹת</p>

<p>נָתַתִּי לוֹ יְרָקוֹת וּבִקֵּשׁ לְפָתוֹת</p>

<p>אָמַרְתִּי לוּן עַל אֲבוּסִי</p>

<p>וּבִקֵּשׁ לָנוּחַ עַל עַרְסִי</p>

<p>אָמַרְתִּי סוּרָה שְׁבָה פֹּה וּבִקֵּשׁ כַּר לָשֶׁבֶת עָלָיו</p>

<p>הִלְבַּשְׁתִיהוּ מְעִיל וּבִקֵּשׁ רִמּוֹנֵי תְכֵלֶת עַל שׁוּלָיו</p>

<p>וְעַתָּה חַבֵּר עָלָיו בְּחַסְדֶּךָ</p>

<p>אֶת אֲשֶׁר תִּמְצָא יָדֶךָ</p>

<p>וָאָקוּם קַל חִישׁ וָאֲחַבֵּר עָלָיו זֶה הַשִּׁיר</p>

<p>וּבִרְאוֹתוֹ אוֹתוֹ אָמַר בָּרוּךְ אֲדֹנָי וַאעְשִׁיר</p>
</blockquote>

<br>  

<blockquote>
<p>כָּל הַקּוֹנֶה עֶבֶד עִבְרִי</p>

<p>קוֹנֶה אָדוֹן לוֹ בִּגְבוּלָיו</p>

<p>נָתַתִּי אֶל עַבְדִּי זֶרֶת</p>

<p>בִּקֵּשׁ אַמָּה לוֹ בִּמְשָׁלָיו</p>

<p>אָמַרְתִּי סוּרָה וּשְׁבָה פֹּה</p>

<p>בִּקֵּשׁ כַּר לָשֶׁבֶת עָלָיו</p>

<p>אָמַרְתִּי אָכְלָה מִצֵּידִי</p>

<p>בִּקֵּשׁ לִשְׁתּוֹת עִם טוּב מִלָּיו</p>

<p>אָמַרְתִּי לִין בִּקֵּשׁ חָצֵר</p>

<p>בַּרְזֶל וּנְחֹשֶׁת מִנְעָלָיו</p>

<p>אוֹכִילֵהוּ פַּת אַשְׁקֶנּוּ</p>

<p>יֵין רִקְחִי בִּקֵּשׁ מָן וּשְׂלָיו</p>

<p>הִלְבַּשְׁתִּיהוּ אֵפוֹד וּמְעִיל</p>

<p>בִּקֵּשׁ רִמּוֹנִים עַל שׁוּלָיו</p>

<p>לָכֵן אָרִים קוֹל כַּשּׁוֹפָר</p>

<p>מִטַּעַם מֶלֶךְ וּגְדוֹלָיו</p>

<p>לִקְנוֹת עִם הָעֶבֶד מַקֵּל</p>

<p>וּרְצוּעָה לִפְרִי מַעֲלָלָיו</p>
</blockquote>

<br>  

<blockquote>
<p>עוֹד זֶה מְדַבֵּר וְהִנֵּה אִישׁ נִצָּב עַל יְמִינִי</p>

<p>וַיֹּאמַר אֲנִי הַגֶּבֶר רָאָה עֳנִי</p>

<p>כִּי אֶחְמֹד עֵדֶן גַּן אֱלֹהִים</p>

<p>וְרַעְיוֹנֵי אֵלָיו צְמֵאִים וּכְמֵהִים</p>

<p>וְתֵבֵל הָאֲרוּרָה תְסִיתֵנִי</p>

<p>וְלַעֲפַר מָוֶת תִּשְׁפְּתֵנִי</p>

<p>כִּי תִּמְשְׁכֵנִי בַעֲבוֹתוֹת הַבְלֶיהָ</p>

<p>וְתִקְשְׁרֵנִי בַחֲבָלֶיהָ</p>

<p>וְאִם אָשִׂים מוּל הָעֵדֶן מְגַמַּת פְּנֵי רַעְיוֹנִי</p>

<p>צוֹעֶקֶת אַחֲרַי מַה לְךָ פֹּה הֶעָנִי</p>

<p>אֵלַי תָּבוֹא כִּי שָׂכֹר שְׂכַרְתִּיךָ בְּדוּדָאֵי בְּנִי</p>

<p>וְעַתָּה אֲבִי הַמּוֹעֵצָה</p>

<p>שָׂא מָשָׁל וּמְלִיצָה</p>

<p>עַל זֹאת הָעֵצָה הַיְעוּצָה</p>

<p>וָאָקוּם וָאֲחַבֵּר לוֹ זֶה הַשִּיר הַנִּמְרָץ</p>

<p>בְּפִיו חָזוֹן נִפְרָץ</p>

<p>וַיִּיטַב הַשִּיר בְּעֵינָיו</p>

<p>וַיִּישָׂא חֵן וָחֶסֶד לְפָנָיו</p>
</blockquote>

<br>  

<blockquote>
<p>נַפְשִׁי בְּתוֹךְ קִרְבִּי תְּסֹעַר כָּאֳנִי</p>

<p>תִּכְסַף לְעֵדֶן גַּן לְתִּתּוֹ מַחֲנִי</p>

<p>מָה אֹמְרָה דוֹדִים וְתֵבֶל אֹמְרָה</p>

<p>שָׂכֹר שְׂכַרְתִּיךָ בְּדוּדָאֵי בְּנִי</p>
</blockquote>

<br>  

<blockquote>
<p>עוֹדֶנוּ מְדַבֵּר עִמִּי</p>

<p>וְהִנֵּה בָא אִישׁ צָדִיק תָּמִים</p>

<p>וַיֹּאמֶר אֵלַי אֲדֹנִי יֵשׁ בִּשְׁכוּנָתִי זָקֵן מָלֵא יָמִים</p>

<p>וְחָשַׁב כִּי יָשִׂים קִנּוֹ בַּמְרוֹמִים</p>

<p>וְהִנֵּה הוּא בוֹנֶה מִקְדָּשׁוֹ כְמוֹ רָמִים</p>

<p>כְּאִלּוּ יַחְשֹׁב לִחְיוֹת לְעוֹלָמֵי עוֹלָמִים</p>

<p>וּמִן הַתַּמַהּ כִּי לֹא יוּכַל מַלֵּט מַשָׂא</p>

<p>וּכְלָּבִיא יָקוּם וּכְאֲרִי יִתְנַשָּׂא</p>

<p>בּוֹנֶה הֵיכָל רָם וְנִשָּׂא</p>

<p>כַּאֲשֶר בְּעֵינָיו יָשָׁר</p>

<p>וְסָפוּן בָּאֶרֶז וּמָשׁוּחַ בַּשָָּׁשַׁר</p>

<p>אוֹמֵר אֶבְנֶה לִי בֵּית מִדּוֹת וַעֲלִיּוֹת</p>

<p>עָבְרוּ מַשְׂכִּיּוֹת</p>

<p>וּמִגְדָּל בָּנוּי לְתַלְפִּיוֹת</p>

<p>וּמִי שֶׁלֹא רָאָה בְּעֵינָיו כָּל הַמַּעֲשִׂים</p>

<p>בֵּית הַמְבַשְּׁלוֹת וְאֻרְוַת הַסּוסִים</p>

<p>וְהַמֶּרְחָץ וּמִקְוֵה הַמַּיִם</p>

<p>וּמִגְדָּל וְרֹאשׁוֹ בַשָּׁמָיִם</p>

<p>וְטַבְּעוֹתָיו וּנְזָמָיו</p>

<p>וּגְבִיעָיו וְחוֹתָמָיו</p>

<p>וּפְנִינָיו וְיַהֲלוֹמָיו</p>

<p>לֹא רָאָה שִׂמְחָה מִיָּמָיו</p>

<p>וְאִלּוּ הָיָה לוֹ בֵן אוֹ בַת יַשְׁאִיר אַחֲרָיו</p>

<p>אָמַרְתִּי אַשְׁרָיו</p>

<p>אָמְנָם לֹא נִין לוֹ וְלֹא נֶכֶד בְּעַמָּיו</p>

<p>וְאֵין שָׂרִיד בִּמְגוּרָיו</p>

<p>וְאֵיך לֹא יֹאמַר בַּעַל נֶפֶשׁ הַשּׁוֹבֵבָה</p>

<p>לְמִי אֲנִי עָמֵל וּמְחַסֵּר אֶת נַפְשִׁי מִטּוֹבָה</p>

<p>וְאֵיךְ לֹא יַחְשׁב כִּי יִנְחֲלוּ זָרִים הוֹנוֹ וּרְכוּשׁוֹ</p>

<p>וְהוּא יִשָּׂא הָאֲשָׁמִים לְנַפְשׁוֹ</p>

<p>הֲלֹא יֵדַע כִּי מִכָּל הַהוֹן אֲשֶר צָבַר</p>

<p>לֹא יְלַוֵּהוּ מִמֶּנּוּ דָבָר</p>

<p>רַק בְּלוֹיֵי הַסְּחָבוֹת אֲשֶר בָּהֶם יִהְיֶה נִקְבָּר</p>

<p>וְהַבַּיִת וְהַהֵיכָל</p>

<p>יַנִיחַ לְמִי שֶׁיוּכָל</p>

<p>וּמִי יוֹדֵעַ אִם חָכָם יִהְיֶה אוֹ סָכָל</p>

<p>וְהוּא יִהְיֶה לְרִמָּה לְמַאֲכָל</p>

<p>וְלִרְאוֹת זֶה הַמַּעֲשֶׂה נִלְאֵיתִי כַלְכֵּל וְלֹא אוּכָל</p>

<p>וּמַה מְאֹד הָיוּ מְסַפְּרִים תְּהִלוֹתָיו</p>

<p>אִלּוּ בָנָה בַּשָּׁמָיִם מַעֲלוֹתָיו</p>

<p>וְעַתָּה אֲדֹנִי חַבֵּר שִׁיר עַל זֶה הַמַּעֲשֶׂה</p>

<p>וְלֹא תַּחְמֹל עָלָיו וְלֹא תְכַסֶּה</p>

<p>אַחֲרֵי אֲשֶר תּוֹעֶה כַשֶּׂה</p>

<p>וָאָקוּם וָאֲחַבֵּר עָלָיו זֶה הַשִּׁיר הַנֶעֱרָב</p>

<p>וַיִּשְׂמַח הָאִישׁ כְּמוֹצָא שָׁלָל רָב</p>
</blockquote>

<br>  

<blockquote>
<p>מַה תֹּאמְרוּ עַל אִישׁ יְגוֹנוֹת נִכְּלוּ</p>

<p>אֵלָיו וְאוֹתוֹ הַזְּמַן יוֹם יוֹם יְכַל</p>

<p>כִּי יֶאֱכֹל הַיּוֹם וּמָחָר מַאֲכָל</p>

<p>אֵיךְ יִהְיֶה הָעֵץ קְצוֹתָיו אֻכְּלוּ</p>
</blockquote>

<br>  

<blockquote>
<p>לֹא כֵן אֲשֶר יָמִים עֲצָתוֹ סִכְּלוּ</p>

<p>אֵיכָה יְחִידָתוֹ לְמִגְדַּל עֹז תְּכַל</p>

<p>לִבְנוֹת וּמָחָר מֵת וְלֹא הִשְׂכִּיל סְכַל</p>

<p>אִישִׁים אֲשֶר בַּדָּיו בְּשַׁחַת יִפְּלוּ</p>
</blockquote>

<br>  

<blockquote>
<p>אֵיךְ יַחֲרֹץ חָרוּץ קְנוֹת חָרוּץ ולא</p>

<p>יָשִׁיב אֱלֵי לִבּוֹ הֲאִם נַפְשׁוֹ יְלַו</p>

<p>הוֹן יוֹם עֲלֵי קֶבֶר וְגָדִישׁ שׁוֹקְדָה</p>
</blockquote>

<br>  

<blockquote>
<p>לֹא יַהֲלֹךְ עִם הָאֱנוֹשׁ רַק פָּעֲלוֹ</p>

<p>לֹא הוֹן וְלֹא חָרוּץ יְכַלְכֵּל מַחֲלָיו</p>

<p>אִם תֶּחֱטָא נֶפֶשׁ תְּהִי עַל מוֹקְדָה</p>
</blockquote>

<br>  

<blockquote>
<p>עוֹד זֶה מְדַבֵּר וְהִנֵּה אִישׁ חֹשֵׁק</p>

<p>יַחְפִּיר בְּיָפְיוֹ הַשֶּׁמֶש וְאוֹרוֹ עֹשֶׁק</p>

<p>וַיֹּאמַר אֲדֹנִי אֲנַשֵׁק רַגְלֶיךָ</p>

<p>אִם נְטַשְׁתַּנִי לְנַשֵּׁק</p>

<p>וְתַעֲשֶׂה לִי הַדָּבָר אֲשֶר אֶשְׁאַל</p>

<p>וְלֹא תָשִׂים מִלָּתִי לְאַל</p>

<p>כִּי אֵין זוּלָתְךָ לִגְאָל</p>

<p>וְלָכֵן אִם תִּגְאַל גְּאָל</p>

<p>וָאַעַן וָאֹמַר כְּאִישׁ תָּמֵהַּ</p>

<p>אֲדֹנִי לָמָּה זֶה אַתָּה לִשְׁאֹל מִתְמַהְמֵהַּ</p>

<p>הַעֲמֵק שְׁאָלָה אוֹ הֲגְבֵּהַּ</p>

<p>וַיֹּאמֶר הָאִישׁ אֲדֹנִי חָשֲׁקְתִּי בְשֶׁכְּבָר אַחַת מִבְּנוֹת הַנְּדִיבִים</p>

<p>וַיִּהְיוּ דֹדֶיהָ לִי עֲרֵבִים</p>

<p>הָיְתָה לִי לְעֶזְרָה בְצָרוֹתַי</p>

<p>וַחֲשַׁבְתִּיהָ סְגֻלַּת כָּל אוֹצְרוֹתַי</p>

<p>וְעַל עֲרָבִים בְּתוֹכָהּ תָּלִיתִי כִנוֹרוֹתַי</p>

<p>וְעַתָּה נִתְחַלְפָה הַשִּׁטָּה</p>

<p>וַיֵּצֵא לִי חוֹחַ תַּחַת חִטָּה</p>

<p>כִּי הֲרֵי חֹדֶשׁ יָמִים נָפְלָה לַמִּטָּה</p>

<p>וְנֶהְפַּךְ לְאֵבֶל שִׂמְחָתָהּ</p>

<p>כִּי קָרָה חֳלִי בְאַחַת מֵעֵינֶיהָ וְשִׁחֲתָהּ</p>

<p>וּמֵאָז לֹא יָסַפְתִּי עוֹד לְדַעְתָּהּ</p>

<p>וְעַתָּה חַבֵּר שִׁירָה נִמְרֶצֶת</p>

<p>תִּהְיֶה זֶה הָעִנְיָן מְקַבֶּצֶת</p>

<p>וְעַל פְּרָטֶיהָ רוֹבֶצֶת</p>

<p>וְלֹא הִתְמַהְמַהְתִּי כִּי אִם כְּרֶגַע</p>

<p>וָאֹמְרָה אֵלָיו נִרְפָּא הַנֶּגַע</p>

<p>הִנֵּה הַשִּׁיר עַל זֶה הָעִנְיָן</p>

<p>וְאִם אֵין בּוֹ רֹב מִנְיָן יֵשׁ בּוֹ רֹב בִּנְיָן</p>
</blockquote>

<br>  

<blockquote>
<p>קַצְתִּי בְחֵשֶׁק יַעֲלַת הַחֵן</p>

<p>לִי הָיְתָה מִשְׁעַן וּמִשְׁעֵנָה</p>

<p>אֵיכָה בְּחִשְׁקָהּ אֶעֱלֹז עוֹד אוֹ</p>

<p>לִי תִהְיֶה מַשְׁעֵן וּמָשׁ עֵינָהּ</p>
</blockquote>

<br>  

<blockquote>
<p>עוֹד זֶה מְדַבֵּר וְהִנֵּה אִישׁ בָּא</p>

<p>בְּנֶפֶשׁ דוֹאֲגָה וַעֲצוּבָה</p>

<p>כְּאִלוּ נִשְׁבַּר אוֹ נִשְׁבָּה</p>

<p>וְרוּחַ הַיְגוֹנִים בּוֹ נָשְׁבָה</p>

<p>וַיֹּאמַר אֲדֹנִי יֵש לִי בֵּן</p>

<p>וּשְׁמוֹ דָוִד וְהוּא שָׁמֵן וְדָשֵׁן</p>

<p>יִשְׁכַּב עַל מִטּוֹת שֵׁן</p>

<p>וְכָל הַיּוֹם וְכָל הַלַּיְלָה יָשֵׁן</p>

<p>ןְלֹא יְקִיצוּהוּ הַקּוֹלוֹת וְהַלַּפִּידִים וְקוֹל הַשּוֹפָר וְהָהָר עָשֵׁן</p>

<p>וְלֹא בְהֵמָה תְשַׁלַח בּוֹ הַשֵּׁן</p>

<p>שְׁנָתוֹ עַזָּה כַמָּוֶת</p>

<p>וְעַפְעַפָּיו צַלְמָוֶת</p>

<p>לֹא יֵעוֹר מִשְׁנָתוֹ וְלוּ נִרְצַח</p>

<p>אוֹ אַרְיֵה טֹרַף עַצְמוֹתָיו פִּצַּח</p>

<p>וְלוּ תִתְעָרֵב לִישֹׁן עִם הַמֵּתִים נֶצַח</p>

<p>וְעַתָּה חַבֵּר עָלָיו שִׁיר צַח</p>

<p>וָאַעַן וָאֹמַר הִנֵּה לְךָ שִׁיר נָאֶה וְרָטוֹב</p>

<p>דָבָר בְּעִתּוֹ מַה טוֹב</p>
</blockquote>

<br>  

<blockquote>
<p>שְׁנַת דָּוִד שְׁנַת עוֹלָם</p>

<p>שֵׁנָה מִמָּוֶת לֹא הִבְדִּיל</p>

<p>לוּ הִתְעָרֵב עִם הַמֵּתִים</p>

<p>לִישׁוֹן עִמָּם דָּוִד הִגְדִּיל</p>
</blockquote>

<br>  

<blockquote>
<p>עוֹדֶנוּ מְדַבֵּר עִמִּי</p>

<p>וְהִנֵּה אִישׁ קְרָאנִי בִשְׁמִי</p>

<p>וַיֹּאמֶר אלי אֲדֹנִי תְּמוֹל קָדַר הַשֶּׁמֶשׁ בַּחֲצִי הַשָּׁמַיִם</p>

<p>וַיִּמַּס לְבָב הָעָם וַיְהִי לְמָיִם</p>

<p>וַיְהִי כָל הָעָם נָדוֹן לָדַעַת סִבַּת קַדְרוֹ וְחָשְׁכּוֹ</p>

<p>וַיֹּאמְרוּ זֶה אוֹמֵר בְּכֹה וְזֶה אוֹמֵר בְּכֹה</p>

<p>וַיְהִי בְתוֹךְ הָעָם אִישׁ וּשְׁמוֹ יוֹחָנָן בֶּן קָרֵחַ</p>

<p>וַיֹּאמֶר כִּי סִבַּת קַדְרוּתוֹ הוּא הַיָּרֵחִ</p>

<p>אֲשֶר תַּסְתִּיר מִמֶּנּוּ אוֹר הַשֶּׁמֶשׁ הַזּוֹרֵחַ</p>

<p>וְקַדְרוּת הַלְּבָנָה סִבָּתָהּ צֵל הָאָרֶץ</p>

<p>הַפּוֹרֵץ בְּאוֹר הַלְּבָנָה פָרֶץ</p>

<p>וּבִהְיוֹת שִׂכְלִי עַל חוּג זֹאת הַמַחֲשָׁבָה סוֹבֵב</p>

<p>רָאִיתִי אִשָּׁה עֲדִינָה בְּעַד הַחַלּוֹן נִשְׁקָפָה וַתְּיַבֵּב</p>

<p>וְצוּף דִּבְשָׁהּ שִׂפְתֵי יְשֵׁנִים דּוֹבֵב</p>

<p>לֹא נִרְאָה כְיָפְיָהּ וְהוֹדָהּ</p>

<p>לְמִיּוֹם סוּר אֶפְרַיִם מֵעַל יְהוּדָה</p>

<p>אָז נוֹדַע לִי כִּי לְרֹב הוֹדָהּ הַנֶּאְדָּר</p>

<p>וְהַיֳפִי וְהַחֵן אֲשֶר בְּנִשְׁמָהּ דָּר</p>

<p>וַאֲשֶר כָּל הַהֲדּוּרִים בָּהּ אִישׁ לֹא נֶעְדָּר</p>

<p>בּוֹש הַשֶּׁמֶשׁ לְפָנֶיהָ וְקָדָר</p>

<p>וַאָחְשֹׁב כִּי קַדְרוּת הַלְּבָנָה הִיא סִבָּתָהּ גַּם כֵּן</p>

<p>וְלֹא צֵל הָאָרֶץ כַּאֲשֶר יֹאמַר הַמִּסְכֵּן</p>

<p>וְעַתָּה חַבֵּר לִי שְׁתֵּי שִׁירוֹת</p>

<p>תִּהְיֶינָה מֵאֹדוֹת דְּבָרַי מְדַבְּרוֹת</p>

<p>וָאָקוּם וָאֲחַבֵּר שְׁתֵּי שִׁירוֹת מְהֻלָּלוֹת</p>

<p>דִּבְרֵי זֶה הָאִישׁ כּוֹלְלוֹת</p>

<p>וְזֹאת הִיא הַשִּׁירָה הָאֲיֻמָּה</p>

<p>הַזּוֹכֶרֶת סִבַּת קַדְרוּת הַחַמָּה</p>
</blockquote>

<br>  

<blockquote>
<p>יֹאמְרוּ עֲלֵי שֶׁמֶשׁ אֲשֶר קָדַר</p>

<p>כִּי הַלְּבָנָה הָיְתָה סִבָּה</p>

<p>לֹא הַלְּבָנָה כִּסְּתָה אוֹרוֹ</p>

<p>אַך אוֹר צְבִיָּה זָהֳרוֹ כִּבָּה</p>

<p>עָמְדָה עֲלֵי הַתְּלִי נֶגְדּוֹ</p>

<p>שָׁלְלָה שְׁלַל אוֹרוֹ וְשָׁב נִשְׁבָּה</p>
</blockquote>

<br>  

<blockquote>
<p>וְזֹאת הִיא הַשִּׁירָה הָאַחֲרוֹנָה</p>

<p>הַמְדַבֶּרֶת עַל סִבַּת קַדְרוּת הַלְּבָנָה</p>
</blockquote>

<br>  

<blockquote>
<p>לֹא הַתְּלִי גָרַם וְצֵל הָאָרֶץ</p>

<p>כִּי הַלְּבָנָה הָיְתָה קוֹדֶרֶת</p>

<p>אַךְ אוֹר פְּנֵי יַעְלָה מְאוֹרָה שָׁזְפָה</p>

<p>כִּי הִיא בְהִלָּהּ צַר וְאוֹר חוֹדֶרֶת</p>
</blockquote>

<br>  

<blockquote>
<p>עוֹד זֶה מְדַבֵּר וְהִנֵּה אִישׁ מְשׁוֹרֵר</p>

<p>וְעַל אִישׁ מְדָנִים יְעוֹרֵר</p>

<p>וַיֹּאמַר חֲמָסִי עַל פְּלוֹנִי אוֹיְבִי</p>

<p>כִּי יִקַּח הַמְּלִיצוֹת אֲשֶר לָקַחְתִּי בְקַשְׁתִּי וּבְחַרְבִּי</p>

<p>וְהוּא מְיַחֵשׂ אוֹתָם עַל שְׁמוֹ זֶה הַנִּכְלָם</p>

<p>אֲשֶר לֹא עָמַל בַּם וְלֹא גִדְּלָם</p>

<p>וְהִנֵּה יָדַי לְךָ פְרוּשׂוֹת</p>

<p>לַעֲשׂוֹת בְּאוֹתוֹת וּבְמַסּוֹת</p>

<p>שֶיִּבָּצֵר מִמֶּנּוּ אֵת אֲשֶׁר יָזַם לַעֲשׂוֹת</p>

<p>וָאַעַן וָאֹמַר חַיֶּיךָ יַד חַסְדִּי מִמְּךָ לֹא אֶקְפֹּץ</p>

<p>הִנֵּה לְךָ הַשִּׁיר אֲשֶר תַּחְפֹּץ</p>

<p>וּבוֹ תִגְדֹּר פִּרְצֶךָ</p>

<p>וְתַגִּיעַ אֶל מְחוֹז חֶפְצֶךָ</p>

<p>וְלֹא יַחֲטִיא חִצֶּךָ</p>
</blockquote>

<br>  

<blockquote>
<p>תַּעְדֶּה לְךּ עֶדְיָּי וְתִתְיַחֵשׂ</p>

<p>עַל מִשְׁפְּחוֹת שִׁירַי וְתִתְיַלֶּד</p>

<p>הִנְנִי בְשֵׁם חָדָשׁ אֲכַנֶּךָ</p>

<p>קוֹרֵא אֲשֶר דָּגַר וְלֹא יָלָד</p>
</blockquote>

<br>  

<blockquote>
<p>עוֹד זֶה מְדַבֵּר וְזֶה בָּא וַיֹּאמַר</p>

<p>הוֹשִׁיעָה אֲדֹנִי כִּי חָסִיד גָּמַר</p>

<p>וְהַשֵּׂכֶל יִישַׂן וַיֵּרָדֵם</p>

<p>וּפַסּוּ בַעֲלֵי הַדִּקְדּוּק מִבְּנֵי אָדָם</p>

<p>וָאַעַן וָאֹמַר מַה לְךָ נִרְדָּם</p>

<p>שֶׁבַח לַאֲדֹנָי אֱלֹהֵי יִשְׂרָאֵל</p>

<p>יֵשׁ לַשֵּׂכֶל וּלְחָכְמוֹת הַדִּקְדּוּק גּוֹאֵל</p>

<p>וַיֹּאמֶר הָאִישׁ אֲדֹנִי הִתְוַכַּחְתִּי אֶתְמוֹל עִם פְּלוֹנִי הַמְדַקְדֵּק</p>

<p>וּרְאִיתִיו בְּכָל דְּרָכָיו צוֹדֵק</p>

<p>רַק בְּמַה שֶׁאָמַר כִּי לֹא תִמָּצֵא כְתוּבָה</p>

<p>וָו עִקָּרִית בְּרֹאשׁ הַתֵּבָה</p>

<p>כִּי הִיא מְשָׁרֶתֶת בָּרֹאשׁ לְעוֹלָם</p>

<p>בַּמִּלוֹת וּבַפְּעָלִים וּבַשֵׁמוֹת כֻּלָּם</p>

<p>וַאֲנִי שָׁמַעְתִּי אוֹמְרִים אַנְשֵׁי הַחָכְמוֹת</p>

<p>כִּי תִמָּצֵא וָו עִקָּרִית בְּרֹאשׁ קְצָת שֵׁמוֹת</p>

<p>וְרָצִיתִי שֶתְּחַבֵּר שִׁיר וְתַזְכִּיר מֵהֶם אַחַת אוֹ שְׁתַּיִם אוֹ שָׁלוֹש</p>

<p>וָאֶשְׁלַח אֶל הַמְדַקְדֵּק אוּלַי גְּאוֹן לִבּוֹ אֶחֱלוֹש</p>

<p>וָאָקוּם קַל חִישׁ וָאֲחַבְּרֶנוּ</p>

<p>וָאֹמַר הִנֵּה לְךָ הַשִּׁיר קָחֶנּוּ</p>

<p>וְאֶל הַמְדַקְדֵּק שְׁלָחֶנוּ</p>

<p>כִּי הוּא יְעִירֶנוּ מִשְׁנָתוֹ וּבַהֲקִיצוֹ יוֹכִיחֶנוּ</p>
</blockquote>

<br>  

<blockquote>
<p>אֵיך תִּתְמַרְמֵר דּוֹד וַתֹּאמַר</p>

<p>בִּמְלֶאכֶת הַדִּקְדּוּק אַפְסִי</p>

<p>אִם נַעְלִים וַשְׁתִּי אוֹ וַשְׁנִי</p>

<p>אֵיךְ נַחְבִּיא בֶּן וָפְסִי</p>
</blockquote>

<br>  

<blockquote>
<p>עוֹד זֶה מְדַבֵּר וְהִנֵּה אִישׁ בּוֹכֶה וּמְקוֹנֵן</p>

<p>וְאֵלַי בְּכָל עוֹז מִתְחַנֵּן</p>

<p>וַיֹּאמַר אֲדֹנִי בָּאתִי בְּנֶפֶשׁ נֶעֱצֶבֶת</p>

<p>כִּי בָאֲרָזִים נָפְלָה שַׁלְהֶבֶת</p>

<p>וּמַה יַעֲשׂוּ אֲזוֹבֵי קִיר</p>

<p>אִם הַזְּמָן נְדִיבֵי עַמִּים יַפְקִיר</p>

<p>וּכְהָקִיר בַּיָר מֵימֶיהָ כֵּן רָעָתוֹ יָקִיר</p>

<p>וְתַחַת הֱיוֹתֵנוּ בַמַּעֲלָה הָעֶלְיוֹנָה הִנְנוּ בַמּוֹרָד</p>

<p>וְאֵיךְ כָּל לֵב לֹא יִשּׂם וְיֶחֶרָד</p>

<p>וְלֹא יִהְיֶה מִמַּאֲוַיָּו נִפְרָד</p>

<p>וְיוֹמֵנוּ מְאֹד רָד</p>

<p>כִּי בְמִשְׁפַּחַת פְּלוֹנִית הֲקְּדוֹשָׁה</p>

<p>מֵתוּ בְשָׁנָה אַחַת אֲנָשִׁים שְׁלֹשָׁה</p>

<p>נְשִׂיאֵי מַטּוֹת אֲבוֹתָם</p>

<p>הָיוּ עַל לֵב הַזְּמַן חוֹתָם</p>

<p>וְעַד מָתַי יָשִׁיב הַזְּמַן צוּר חַרְבָּם</p>

<p>וּמַטָּרָה לְחִצָּיו הִצִּיבָם</p>

<p>וְיַשְׁקִיט אֲשֶר קֵרְבוּ כַתַּנּוּר לִבָּם</p>

<p>בְּאָרְבָּם לִטְמֹן עֲוֹנָם בְּחֻבָּם</p>

<p>וְעַד מָתַי תַּכֶּה עַמִּים בְּעֶבְרָה</p>

<p>חֶרֶב הַזְּמַן לֹא תֵאָסֵף אֶל תַּעְרָה</p>

<p>וְלָכֵן בָּאתִי אֵלֶיךּ בְּנֶפֶש מָרָה</p>

<p>לְחַבֵּר עַל זֶה הָעִנְיָן אֲמִירָה</p>

<p>כִּי יָדִי תִּקְצַר מֵהוֹשִׁיעַ</p>

<p>וְשָׁמַעְתִּי אוֹמְרִים כִּי אוֹר שִׂכְלְךָ יוֹפִיעַ</p>

<p>וְלַפּוֹשְׁעִים תַּפְגִּיעַ</p>

<p>וְכָל לָשׁוֹן תָּקוּם אִתְּךָ לַמִּשְׁפָּט תַּרְשִׁיעַ</p>

<p>וָאָקוּם וָאֲחַבֵּר הַשִּיר זָהָב עֶרְכּוֹ</p>

<p>וַיִּקָּחֵהוּ הָאִישׁ וַיֵּלֶךְ לְדַרְכּוֹ</p>
</blockquote>

<br>  

<blockquote>
<p>חֶרֶב זְמַן בּוֹגֵד הֲלֹא תִשְׁקֹטִי</p>

<p>עַד אָז בְּנֵי מוּסָר בְּאַף תִּשּׂמִּי</p>

<p>שִׁפְכִי חֲמָתֵך עַל עֲדַת הַבּוֹעֲרִים</p>

<p>מִתּוֹךְ עֲדַת הָרוֹזְנִים הֲרֹמִּי</p>

<p>הִתְאַפְּקִי חֶרֶב זְמָן הֵאָסְפִי</p>

<p>אֶל תַּעֲרֵךְ הֵרָגְעִי וָדֹמִּי</p>
</blockquote>

<br>  

<blockquote>
<p>עוֹדֶנוּ מְדַבֵּר וְהִנֵּה אִישׁ בָּא מֵרָחוֹק</p>

<p>וּפִיו יְמַלֵּא שְׂחוֹק</p>

<p>וַיֹּאמַר הֲתִרְצוּ לָדַעַת אֹדוֹתַי</p>

<p>הַיּוֹם רָאִיתִי שֶׁלֹּא רָאוּ אֲבוֹתַי וַאֲבוֹת אֲבוֹתַי</p>

<p>כִּי בִּהְיוֹתִי בְחֻפַּת סְעַדְיָה</p>

<p>אָמְרוּ עֲמִיתַי יוֹנָתָן וְצִדְקִיָּה</p>

<p>נִרְאֶה פְנֵי הַכַּלָּה אוּלַי נִצְטַיֵּד מִיָּפְיָהּ</p>

<p>וְכַאֲשֶׁר קָרַבְנוּ אֵלֶיהָ</p>

<p>וְהֵסַרְנוּ מֵעַל פָּנֶיהָ צְעִיפֶיהָ</p>

<p>צַר וָאוֹר חָשַׂךְ בַּעֲרִיפֶיהָ</p>

<p>כִּי צָפַד עַל עַצְמָהּ עוֹרָהּ</p>

<p>וְחָשַׂך מִשְׁחוֹר תָּאֳרָהּ</p>

<p>וַנִּקְרָא שֵׁם הַמָּקוֹם הַהוּא תַבְעֵרָה</p>

<p>בִּרְאוֹתֵנוּ פְּנֵי הַכַּלָּה כְּשׁוּלֵי קְדֵרָה</p>

<p>וְכַאֲשֶׁר קָם הַחַזָּן לוֹמַר הַתְּפִלָה</p>

<p>פָּתַח בְּיוֹצֵר אוֹר תְּחִלָּה</p>

<p>צָעַקְתִּי וַהֲרִימוֹתִי קוֹל כְּחוֹלֶה</p>

<p>וָאֹמַר אֶל הַחַזָּן אֵיךְ תֹּאמַר יוֹצֵר אוֹר בֶּן הָאֲבֵלָה</p>

<p>הֲשָׁכַחְתָּ פְּנֵי הַכַּלָּה</p>

<p>אֲשֶׁר עָשָׂה הַזְּמַן עִמָּהּ כָּלָה</p>

<p>אַךְ נִבְהָלָה</p>

<p>אֵין אוֹר וְאֵין שִׂמְחָה וְגִילָה</p>

<p>רַק מְעוּף צוּקָה וַאֲפֵלָה</p>

<p>וּבָרַחְתִּי מִשָּם בְּנֶפֶשׁ נִבְהָלָה</p>

<p>וְעַתָּה חַבֵּר שִׁיר כַּאֲשֶר עִם לְבָבֶךָ</p>

<p>וְהָרֵק עַל הַכַּלָּה הַנִּקְלָה חַרְבֶּךְ</p>

<p>וָאָקוּם וָאֲחַבֵּר זֶה הַשִּׁיר עַל שְׁמוֹ</p>

<p>וַיֵּלֶך וַיָּשָׁב הָאִישׁ לִמְקוֹמוֹ</p>
</blockquote>

<br>  

<blockquote>
<p>אָמְרוּ עֲמִיתַי בֹּא וְנִרְאֶה אֵת</p>

<p>חָתָן וְכַלָהּ הֵם בְּתוֹךְ כִּילָה</p>

<p>וָאֵלְכָה עִמָּם וְהִנֵּה שָׁם</p>

<p>כַּלָּה וְחשֶׁךְ עַל פְּנֵי כֻלָּהּ</p>

<p>וָאֹמְרָה בָּרוּךְ אֲשֶר הֵאִיר</p>

<p>לַכֹּל בְּרֹב חַסְדוֹ וְהֶחְשִׁיךְ לָהּ</p>

<p>קָם איש וּפָתַח אָז בְּיוֹצֵר אוֹר</p>

<p>אַךְ בִּי הֲכִי עָשָׁן וְאַף עָלָה</p>

<p>קַמְתִּי בְּזַעַף אַף וְאָמַרְתִּי</p>

<p>דּוֹדִים הֲשָׁכַחְנוּ פְנֵי כַלָּה</p>

<p>אֵין אוֹר וְאֵין מָאוֹר תְּנוּ זִמְרָה</p>

<p>אֶל מַעֲבִיר יוֹם מִפְּנֵי לַיְלָה</p>
</blockquote>

<br>  

<blockquote>
<p>עוֹדֶנוּ מְדַבֵּר וְהִנֵּה אִישׁ בָּא</p>

<p>וַיֹּאמַר אֲדֹנִי תְּמוֹל שִׁלְשֹם</p>

<p>נִקְרֵיתִי בְחֻפַּת גֵרְשֹׁם</p>

<p>וּלְרֹעַ צוּרָתוֹ כָּל רוֹאֵהוּ יֶחֱרַד וְיִשּׂם</p>

<p>כִּי הוּא כְּכוּשַׁן רִשְׁעָתָיִם</p>

<p>עַל פְּנֵי כָל הָאָרֶץ כְּאַמָּתָיִם</p>

<p>רוֹבֵץ בֵּין הַמִּשְׁפָּתָיִם</p>

<p>וּלְחָיָיו כִּלְחִי חֲמוֹר חֲמוֹרָתָיִם</p>

<p>וּלְשִׁנָּיו אֵין בְּרִיחַ וּדְלָתָיִם</p>

<p>וּפְנֵי אִשְׁתּוֹ כְּאוֹר הַחַמָּה שִׁבְעָתָיִם</p>

<p>וְעֶדְיָהּ צֶבַע רִקְמָתָיִם</p>

<p>וְכִרְאוֹתִי יִפְעַת הַכַּלָּה סְגוֹר לִבִּי תִקְרַע</p>

<p>וְזֻלּוּת בַּעְלָהּ הַמְּצֹרָע</p>

<p>אֲשֶר בֵּין רַגְלֶיהָ כָּרַע</p>

<p>אָמַרְתִּי בֶּאֱמֶת אָמַר הַנָּבִיא עַל זֶה הַמְּאֹרָע</p>

<p>יוֹצֵר אוֹר וּבוֹרֵא חשֶׁךְ עֹשֶׂה שָׁלוֹם וּבוֹרֵא רָע</p>

<p>וְהָאִישׁ אֲשֶר חִבֵּר זֶה הַחִבּוּר עוֹמֵד בְּמִי שֶפָּרָע</p>

<p>וְעַתָּה אַשְׁבִּיעֲךָ בָּאַיָּלוֹת אוֹ בַצְּבָאוֹת</p>

<p>לְחַבֵּר עַל זֶה הָעִנְיָן הַשִּׁיר אֲשֶר יֵאוֹת</p>

<p>וָאָקוּם וָאֲחַבֵּר זֶה הַשִּיר גִּזְרַת יַהֲלוֹם</p>

<p>וָאֶתְּנֵהוּ אֵלָיו וַיֵּלֶךְ מֵאִתִּי בְשָׁלוֹם</p>
</blockquote>

<br>  

<blockquote>
<p>רְאוּ חָתָן פְּנֵי כִבְשָׂן כְּכוּשָׁן</p>

<p>וְזִיו כַּלָּה אֲשֶר יִזְרַח וְיֵאוֹר</p>

<p>וְהוֹדוּ אֵל אֲשֶר גּוֹלֵל לְאוֹר מִ-</p>

<p>פְּנֵי חשֶׁך וְחשֶׁךְ מִפְּנֵי אוֹר</p>
</blockquote>

<br>  

<blockquote>
<p>עוֹדֶנוּ מְדַבֵּר וְהִנֵּה אִישׁ בִּשְׁמִי קְרָאָנִי</p>

<p>וַיֹּאמַר אֲדֹנִי שָׁמַעְתִּי שִׁירְךָ וְהֶנְאָנִי</p>

<p>וְהַדָּבָר אֲשֶר עָדֶיךָ הֱבִיאָנִי</p>

<p>הוּא רְאוֹתִי דָבָר אֲשֶר הֶלְאָנִי</p>

<p>כִּי רָאִיתִי בִּשְׁכוּנָתִי אִשָּׁה עִבְרִית</p>

<p>דּוֹמָה בְצוּרָתָהּ לְשִׁפְחָה מִצְרִית</p>

<p>וְנִשְׁמָתָהּ כְּנַחַל גָּפְרִית</p>

<p>וּפָנֶיהָ מוֹרִיקוֹת כְּאִלּוּ הַנֶּגַע שָׁם נָפָל</p>

<p>שְׁקַעֲרוּרֹת יְרְקְרַקּוֹת וּמַרְאֵיהֶן שָׁפָל</p>

<p>לֹא עָלָה עַל לֵב אָדָם בְּדוֹרָהּ</p>

<p>כִּי אִישׁ יְזָּקֵק לְצוּרָה כָזוֹ כְעוּרָה</p>

<p>וְהִנֵּה הִיא לוֹ לִזְנוּנִים הָרָה</p>

<p>אֶחְשֹׁב כִּי לֹא שָׂם בָּהּ קִּנּוֹ</p>

<p>רַק גִּבֵּן אוֹ דַק אוֹ תְבַלּוּל בְּעֵינוֹ</p>

<p>אוֹ נָפַל שָׁמָּה שׁוֹר אוֹ חֲמוֹר</p>

<p>וְעַתָּה אֱמֹר עָלֶיהָ שִׁיר אוֹ מִזְמוֹר</p>

<p>וָאָקוּם וָאֲחַבֵּר שִׁיר זֶה הָעִנְיָן יְסַפֵּר</p>

<p>אֲשֶר לֹא יִמַּד יָפְיוֹ וְלֹא יִסָּפֵרו</p>

<p>וְזֶה מִפְתַּח שְׂפָתָיו:</p>
</blockquote>

<br>  

<blockquote>
<p>מִמִּי הָרִית שִׁפְחָה מִצְרִית</p>

<p>מֵהַמְּצֹרָע אוֹ מִגִּבֵּן</p>

<p>כָּעֵת חַיָּה לָךְ כָּל בִּרְיָה</p>

<p>תֹּאמַר חַיָּה חוֹבֶקֶת בֵּן</p>
</blockquote>

<br>  

<blockquote>
<p>עוֹדֶנוּ מְדַבֵּר וְהִנֵּה אִישׁ הוֹלֵךְ וְקָרֵב</p>

<p>וַיֹּאמֶר אֵלַי אֲדֹנִי הֶעָרֵב</p>

<p>יֵש לִי מוֹדַע נֶאֱמָן</p>

<p>חוֹמֵל עָלַי וְרַחֲמָן</p>

<p>יְדַעְתִּיו אֲבִי הַתְּעוּדוֹת</p>

<p>וְרִאשׁוֹן לְכָל סֵבֶל הַסּוֹדוֹת</p>

<p>וְלוֹ בְּכָל חָכְמָה עֶשֶׂר יָדוֹת</p>

<p>חָלַץ מִן הַזְּמָן בִּתְבוּנָתוֹ</p>

<p>וְיָצָא נָקִי מֵאָלָתוֹ</p>

<p>וְהִשִּׂיגָה יָדוֹ וּמָצָא כְדֵי גְאֻלָּתוֹ</p>

<p>וְכִרְאוֹת הֶהָמוֹן אֶת מַעֲלָתוֹ</p>

<p>וְאֶת יְקָר תִּפְאֶרֶת גְּדוּלָתוֹ</p>

<p>וְכִי הַשֵּׂכֶל שָׂמָהוּ מֵאַנְשֵׁי סוֹדוֹ</p>

<p>וְאֶל אֲצִילֵי בְּנֵי יִשְׂרָאֵל לֹא שָׁלַח יָדוֹ</p>

<p>אָמְרוּ כִּי מָצְאוּ בּוֹ עֶרְוַת דָּבָר</p>

<p>כַּאֲשֶר אֶל אַנְשֵׁי הַפִּילוֹסוֹפְיָה הִתְחַבֵּר</p>

<p>נוֹאֲלוֹ נִשְׂאוּ לִמְּדוּ לְשׁוֹנָם דַּבֶּר־שֶׁקֶר הַעֲוֵה נִלְאוּ</p>

<p>הָלְכוּ קְדוֹרַנִּית בְּקִנְאָתָם אֲשֶר בּוֹ קִנְּאוּ</p>

<p>וַיֵּלְכוּ אֲחוֹרַנִית וְעֶרְוַת אֲבִיהֶם לֹא רָאוּ</p>

<p>וְאָנֹכִי הִבְחַנְתִּי מַעֲלָתוֹ וְקִצּוּרָם</p>

<p>כִּי לֹא כְצוּרֵנוּ צוּרָם</p>

<p>וְלֹא נוֹדַע אֲלֵיהֶם עֶרְכּוֹ אֲשֶר הוּנַף וַאֲשֶר הוּרָם</p>

<p>הֵבִיאוּ אַדִּירֵיהֶם בַּעֲבוֹדָתוֹ צַוָּארָם</p>

<p>וְהִנְנִי שׁוֹאֵל מִמְּךָ בְּנֶפֶשׁ שְׁפָלָה</p>

<p>אַחַר בַּקָּשַׁת הַמְּחִילָה</p>

<p>לְחַבֵּר עַל זֶה שִׁיר כַּאֲשֶר יֵאוֹת לוֹ</p>

<p>וְיִכְלֹל זֶה הָעִנְיָן כֻּלּוֹ</p>

<p>וָאָקוּם וָאֲחַבֵּר זֶה הַשִּיר אֲשֶר אֵין עַל עָפָר מָשְׁלוֹ</p>

<p>וַיִּשְׂמַח הָאִישׁ כִּי רַב חֵילוֹ</p>
</blockquote>

<br>  

<blockquote>
<p>בְּחַיֵּי הַבְּרִית טוֹב אַתְּ בְּעֵינַי</p>

<p>וְכָל צַדִּיק בְּךָ יָגִיל וְיַכְתִּיר</p>

<p>וְנִגְלוּ לִי צְפוּנוֹת וַעֲמוּקוֹת</p>

<p>אֲשֶרתּוֹך לִבְּךָ תַעְמִיק וְתַסְתִּיר</p>

<p>אֲבָל אֶשְׁמַע הֲמוֹן עָם יֹאמְרוּ לִי</p>

<p>יְהוּדָה נִים וְלָא נִים תִּיר וְלָא תִיר</p>
</blockquote>

<br>  

<blockquote>
<p>עוֹד זֶה מְדַבֵּר וְזֶה בָּא וַיֹּאמַר אֲדֹנִי</p>

<p>רָאִיתִי בְסִפְרֵי תַּלְמַי הַיְּוָנִי</p>

<p>בְּדַבְּרוֹ עַל טֶבַע הַמַּזָּלוֹת אֲשֶרבַּגַּלְגַּל הַשְּׁמִינִי</p>

<p>שֶחָלַק כָּל מַזָּל וּמַזָּל לִשְׁלֹשָׁה חֲלָקִים</p>

<p>וּמָצָא כָּל הַחֲלָקִים הָהֵם בִּטְבָעִים חֲלוּקִים</p>

<p>הַשְּׁלִישׁ הָרִאשׁוֹן יוֹרֶה טֶבַע אֶחָד</p>

<p>וְהַשְּׁלִישׁ הָאֶמְצָעִי יוֹרֶה טֶבַע אַחֵר מְיֻחָד</p>

<p>וְהַשְּׁלִישׁ הָאַחֲרוֹן בְּטֶבַע שְׁלִישִׁי הִתְיַחָד</p>

<p>וְחֶלְקֵי כָּל מַזָּל וּמַזָּל נִשְׁתַּנוּ מֵחֶלְקֵי חֲבֵרוֹ</p>

<p>וְקָשֶׁה עָלַי לִזְכֹּר מַה שֶּׁהִזְכִּיר עַל כָּל אֶחָד מֵהֶם תַּלְמַי בְּסִפְרוֹ</p>

<p>וְרָצִיתִי שֶׁתְּחַבֵּר שִׁיר כָּלִיל בַּהֲדָרוֹ</p>

<p>יַזְכִּיר בְּקִצּוּר כָּל אֲשֶר הִזְכִּיר עֲלֵיהֶם תַּלְמַי בְּחִבּוּרוֹ</p>

<p>כְּדֵי שֶׁבְּיָדְעִי הַשִּׁיר עַל פֶּה אֵדָעֵם</p>

<p>וּבְקוֹל כָּמֹהוּ אַרְעֵם</p>

<p>וָאָקוּם וָאֲחַבֵּר שִׁיר מִשְּׁמֹנָה טוּרִים</p>

<p>הָאַרְבָּעָה הָרִאשׁונִים בְּטֶבַע רָאשֵׁי הַמַּזָּלוֹת מְדַבְּרִים</p>

<p>וְהַטּוּר הַחֲמִשִּׁי טִבְעֵי אֶמְצָעִיוּתָם בּוֹ נִכְלָלוֹת</p>

<p>וְהַשְּׁלֹשָׁה הָאַחֲרוֹנִים מְדַבְּרִים בְּטֶבַע סוֹפֵי הַמַּזָּלות</p>

<p>וָאֶתְּנֵהוּ אֶל הָאִישׁ וְהוּא מְסַפֵּר מִמֶּנוּ תְהִלוֹת</p>
</blockquote>

<br>  

<blockquote>
<p>וָאֶשָּׂא מְשָׁלִי וָאֹמַר:</p>
</blockquote>

<br>  

<blockquote>
<p>טְלֵה חָלָב אֲשֶר הוֹלִיד כְּלָלוֹ</p>

<p>רְעָמִים עִם בְּרָקִים הֶחֱרִישָׁךְ</p>

<p>וְהוּא רוּחַ וְרַעַשׁ וַעֲרָפֶל</p>

<p>לְךָ יִרְטַב וְחֹם יִרְעַשׁ וְיֶחְשָׁךְ</p>

<p>אֲוִירוֹ חָם וְחַם גַּם אַחֲרֵיהֶם</p>

<p>שְנַיִם דּוֹן לְבֵינוֹנִים בְּלַחְשָׁךְ</p>

<p>אֲשֶׁר יִרְטַב וְהוּא נִשְׂרָף בְּמוֹ אֵשׁ</p>

<p>וְהוּא יִרְטַב וּבֵינוֹנִי יְבִישָׁךְ</p>

<p>וְכָל אֶמְצַע לְבֵינוֹנִי הֲכִי דוֹן</p>

<p>לְבַד דָּגִים אֲשֶר יִרְטַב לְבוּשָׁךְ</p>

<p>וְסוֹף יִשְׂרֹף אֲשֶר יַרְגִּישׁ כְּמַרְגִּישׁ</p>

<p>וְרוּחַ יִהְְיֶה רָטוֹב וְנִמְשָׁךְ</p>

<p>וּמֵימִיַּי כְמֵימִיַּי וּפֹעַל</p>

<p>לְךָ רֶשַׁע אֲשֶר יַמְטִיר בְּרֹאשָׁך</p>

<p>וְהוּא יַמְטִיר וְאַף רוּחַ יְיַלֵּד</p>

<p>אֲשֶר יִשְׂרֹף וְהוּא נִקְרָא אֱנוֹשָׁךְ</p>
</blockquote>

<br>  

<blockquote>
<p>עוֹד זֶה מְדַבֵּר וְזֶה בָּא וַיֹּאמַר אֲדֹנִי רִכְבִּי וּפָרָשִׁי</p>

<p>יֵש לִי רֵעַ שַׂמְתִּיו נֵזֶר לְרֹאשִׁי</p>

<p>אֲהַבְתִּיו אַהֲבַת נַפְשִׁי</p>

<p>וְחָפַצְתִּי לִהְיוֹת בְּמַאֲסַר אַהֲבָתוֹ לֹא אֵצֵא חָפְשִׁי</p>

<p>וְעַל נוּדוֹ הֶחְדַּלְתִּי אֶת תִּירוֹשִׁי</p>

<p>וּבְפָנַי יַעֲנֶה כַּחֲשִׁי</p>

<p>וּמִן הַיּוֹם אֲשֶׁר אָרִיתִי יַעְרַת דִּבְשׁוֹ וּמָתְקוֹ</p>

<p>דָּמִיתִי הֱיוֹת כָּל רֵעַ חָסֵר בְּחֻקּוֹ</p>

<p>וְלוּ הָיוּ דוֹדָיו דְּבֵקִים בּוֹ כְמַדָּיו אֲנִי חֲלוּקוֹ</p>

<p>וְלוּ הָיוּ הֵם כַּחֲלוּקוֹ</p>

<p>אֲנִי נַפְשׁוֹ הַשּׁוֹכֶנֶת בְּחֵיקוֹ</p>

<p>וּמָה אֹסִיף עוֹד לְדַבֵּר מֵאֹדוֹתָיו וְהִזִּיקַנִי וְיָסַפְתִּי בְחִשְׁקוֹ</p>

<p>וְעַתָּה אֲדֹנִי תְּתָאֵר זֶה הַחֵשֶׁק בְּשִׁירָךְ</p>

<p>לְמַעַן אֲדֹנָי אֱלֹהֶיךָ וְלִקְדוֹשׁ יִשְׂרָאֵל כִּי פֵאֲרָךְ</p>

<p>כִּי יָדַעְתִּי אֵת אֲשֶׁר תְּבָרֵךְ מְבֹרָךְ</p>

<p>וָאַעַן וָאֹמַר הִשָּׁמֵר וְהַשְׁקֵט אַל תִּירָא וּלְבָבְךָ אַל יֵרַךְ</p>

<p>וָאָקוּם וָאֲחַבֵּר לוֹ זֶה הַשִּׁיר הַנֶעֱרָךְ</p>

<p>וַיִּקֹּד הָאִישׁ וַיִּשְׁתַּחוּ לְאַפָּיו וַיֹּאמַר יְהִי שֵם אֲדֹנָי מְבֹרָךְ</p>
</blockquote>

<br>  

<blockquote>
<p>בְּחִשְׁקִי עַל צְבִי מִבְחַר עֳפָרִים</p>

<p>אֲדַמֶּה כָּל צְבִי חָסֵר בְּחֻקּוֹ</p>

<p>וְלוּ הָיוּ חֲשׁוּקָיו בּוֹ דְבֵקִים</p>

<p>כְּמוֹ מַדָּיו אֲנִי לוֹ כַּחֲלוּקוֹ</p>

<p>וְלוּ הָיוּ כְנֵתַח מִנְּתָחָיו</p>

<p>אֲנִי נַפְשׁוֹ אֲשֶׁר אֶשְׁכּוֹן בְּחֵיקוֹ</p>

<p>וּמַה אוֹסִיף לְדַבֵּר בַּחֲשׁוּקִי</p>

<p>וְהִזִּיק לִי וְיָסַפְתִּי בְּחִשְׁקוֹ</p>
</blockquote>

<br>  

<blockquote>
<p>עוֹדֶנוּ מְדַבֵּר וְזֶה בָּא וַיֹּאמַר חָנֵּנִי אֱלֹהִים וְיֵש לִי רֵעַ שִׂמְחַת גִּילִי</p>

<p>וּמְנַחֵם מֵשִׁיב נַפְשִׁי</p>

<p>אֲשֶׁר הוּא הַצָּנִיף הַטָּהוֹר עַל רֹאשִׁי</p>

<p>וּבְכָל חֵן טוֹב הָאֵל חֲנָנוֹ</p>

<p>וּמִמַּעַל לְכוֹכְבֵי אֵל שָׂם קִנּוֹ</p>

<p>וּבְטֶרֶם נוֹצַר בַּבֶּטֶן הֱכִינוֹ</p>

<p>וְנָבִיא לִבְנֵי הַזְּמַן נְתָנוֹ</p>

<p>וְהוּא רִאשׁוֹן אֶל הַחֹשְׁקִים</p>

<p>וְנוֹטֶה אָהֳלֵי הַחֵשֶׁק וִירִיעוֹתָיו מֵקִים</p>

<p>וְהַזְּמָן וְהַחֵשֶׁק עֲבָדָיו</p>

<p>וְצֹאן יָדָיו</p>

<p>וְלֹא הִתְעוּהוּ כַּאֲשֶר הִתְעוּ כָּל מַלְכֵי גוֹיִּים בִּלְעָדָיו</p>

<p>וְעַתָּה אֲדֹנִי זֶה הָעִנְיָן בְּשִׁירְךָ תְפָאֲרֵהוּ</p>

<p>וּבִמְחוּגַת שִׂכְלְךָ תְתָאֲרֵהוּ</p>

<p>כִּי אֵת אֲשֶׁר תְּאַשֵׁר אַשְׁרֵהוּ</p>

<p>וָאָקוּם וָאֹצִיא כָל לְמַעֲשֵׂהוּ</p>

<p>וָאֲחַבֵּר זֶה הַשִּיר הַנִּפְלָא</p>

<p>אֲשֶׁר בְּכֶתֶם אוֹפִיר לֹא יְסֻלָּא</p>

<p>וַיֹּאמֶר הָאִישׁ בֶּאֱמֶת זֶה הַשִּיר עַל כָּל שִׁיר מֶלֶךְ</p>

<p>וַיִּקַח אֶת הַשִּׁיר וַיֵּלֶךְ</p>
</blockquote>

<br>  

<blockquote>
<p>מְנַחֵם לַזְּמָן הָיָה נְבִיאוֹ</p>

<p>וְהַחֵשֶׁק קְרָאָהוּ בּקִיאוֹ</p>

<p>וְהִתְעָה לְאֱנוֹשׁ זוּלַת מְנַחֵם</p>

<p>כְּהַתְעוֹת אֶל אֱנוֹש שִׁכּוֹר בְּקִיאוֹ</p>
</blockquote>

<br>  

<blockquote>
<p>עוֹדֶנוּ מְדַבֵּר וְהִנֵּה שְׁנֵי אַחִים בָּאִים בְּלֵב נֶעֱצָב</p>

<p>וּמוּל פָּנַי הֶחֱזִיקוּ מַצָּב</p>

<p>וַיֹּאמְרוּ יֵשׁ לָנוּ אָב זָקֵן</p>

<p>כְּעוֹף נוֹדֵד מִקֵּן</p>

<p>יְעַוֵת אֵת אֲשֶׁר נְתַקֵּן</p>

<p>אֲנַחְנוּ לְמִשְׁמַעְתּוֹ כְפִי הַיְכֹלֶת סָרִים</p>

<p>וּבַעֲבוֹדָתוֹ וּבְמוּסָרָיו מִתְפָּאֲרִים</p>

<p>וּתְהִלָּתוֹ וּמַעֲלָתוֹ כְּחוֹבָה עָלֵינוּ מְסַפְּרִים</p>

<p>וְהוּא יַחְשֹׁב אוֹתָנוּ לְזָרִים</p>

<p>וַיִּתֵּן אוֹתָנוּ כְּסוֹרְרִים וּמוֹרִים</p>

<p>אֲשֶר לֹא צִוִּינוּ וְלֹא דִבַּרְנוּ וְלֹא עָלָה עַל לִבֵּנוּ</p>

<p>וְעַל זֶה נֶעְכַּר אָבִינוּ וְגָדֵל עָצְבֵּנוּ</p>

<p>וְאָבִי רְאֵה גַּם רְאֵה</p>

<p>אֵיךְ יַעֲלֶה עַל לְבָבֵנוּ הַנִּכְאֶה</p>

<p>לִנְטוֹת מִדֶּרֶךְ מוּסָרוֹ וְלַעֲנוֹת עַזּוֹת</p>

<p>אֲשֶר עָשָׂה לָנוּ אֶת הַנֶּפֶשׁ הַזֹּאת</p>

<p>וְאֵיךְ תִּשְׁכַּח נַפְשֵׁנוּ כָּל גְּמוּלָיו</p>

<p>בְּזָכְרֵנוּ אָז מִקֶּדֶם מִפְעָלָיו</p>

<p>וְכָל מַחְסוֹרֵנוּ עָלָיו</p>

<p>וְעַתָּה חַבֶּר לָנוּ שִׁיר בִּדְבַר צַחוֹת</p>

<p>אוּלַי יִרְאֶה אֲדֹנָי בְּעָנְיֵנוּ וִינַהֲלֵנוּ עַל מֵי מְנוּחוֹת</p>

<p>וְנִמְצָא בְשִׁירְךָ שׂבַע שְׂמָחוֹת</p>

<p>וָאָקוּם וָאֲחַבֵּר שִׁיר כְּפִי כֹחִי</p>

<p>וָאֶשְׁפֹּךְ עָלָיו רוּחִי</p>

<p>וַיֶעֱרַב עֲלֵיהֶם שִׂיחִי</p>
</blockquote>

<br>  

<blockquote>
<p>אֵיכָה נַמְרֶה פִּיךָ אוֹ מִן</p>

<p>דֶּרֶךְ מוֹסָרָךְ הָאָב נֵט</p>

<p>וּבְיָדָךְ כָּל מַחְסוֹרֵנוּ</p>

<p>מִן הַכְּתֹנֶת עַד הָאַבְנֵט</p>
</blockquote>

<br>  

<blockquote>
<p>עוֹדָם מְדַבְּרִים אִתִּי וַאֲנִי נֹשֵׂא מְשָׁלָי</p>

<p>וְהִנֵּה שְלֹשָׁה אֲנָשִׁים נִצָּבִים עָלָי</p>

<p>וְהָאֲנָשִׁים אַנְשֵׂי שֵׁמוֹת</p>

<p>נְקוּבֵי רֵאשִׁית הַחָכְמוֹת</p>

<p>קָרְאוּ בִשְׁמוֹתָם עֲלֵי אֲדָמוֹת</p>

<p>וַיֹּאמְרוּ אֵלַי הַמְשׁוֹרֵר לְעוֹלָם יִחְיֶה</p>

<p>מֵאֶרֶץ רְחוֹקָה בָּאוּ עֲבָדֶיךָ לְשֵׁמַע יְהוּדָה גוּר אַרְיֵה</p>

<p>כִּי שָׁמַעְנוּ אֶת אֲשֶׁר הוֹבִישׁ מֵי יָם הַסִּכְלוּת</p>

<p>וְהֵאִיר אֹפֶל עֵינֵי בְנֵי הַגָּלוּת</p>

<p>בְּהֵיטִיבוֹ נֵרוֹת הַלְּבָבוֹת הָעֲדִינוֹת</p>

<p>וּבְמַלֹּאתוֹ מִשְׁבְּצוֹת הַהֲבָנוֹת</p>

<p>מִיַּהֲלוֹמֵי הַסּוֹדוֹת הָעֶלְיוֹנוֹת</p>

<p>וּבְתִתּוֹ סַפִּירֵי סְפָרָיו כֻּלָּם</p>

<p>לַעֲלוֹת בָּהֶם וּלְהַשִּיג כָּל נֶעְלָם</p>

<p>וּמִימֵי חָכְמָתוֹ לַמַּשִׂיגִים חוֹמָה מִימִינָם וּמִשְּׂמֹאלָם</p>

<p>וּבַהֲסִירוֹ הָעִבְרִים הָעִוְרִים הַנִּרְפִּים</p>

<p>וְהַפִּסְחִים הַפּוֹסְחִים עַל שְׁתֵּי הַסְּעִפִּים</p>

<p>אֲשֶׁר בִּמְלַאכְתָּם מִתְרַפִּים</p>

<p>וְהֵסִיר אֶת הַמַּסְוֶה מֵעַל פְּנֵי הַנְּפָשׁוֹת הַשּׁוֹבְבוֹת</p>

<p>וְהֶעֱלָה אוֹתָם לְמַעְלָה מִגַּלְגַּלֵּי עֲרָבוֹת</p>

<p>עַד אֲשֶר לְכָל חַכְמֵי הַזְּמָן וּבַעֲלֶי לְבָבוֹת</p>

<p>יִתְּנוּ בְנוֹת הַשִּׁיר הָאֲלָפִים וְלוֹ נָתְנוּ הָרְבָבוֹת</p>

<p>וּמָצָא בְיוֹם חֵילוֹ עַמּוֹ נְדָבוֹת</p>

<p>וּבִזֵּר עַמִּים יַחְפְּצוּ קְרָבוֹת</p>

<p>וַיִּתְגֹּדְדוּ כְּמִשְׁפָּטָם בָּרְמָחִים וּבַחֲרָבוֹת</p>

<p>וְעַתָּה אֵיךְ נִדְרָשָׁה כַיּוֹם אֶת פְּנֵי חָכָם עָדִיף מִנָּבִיא</p>

<p>כָּרַע שָׁכַב בֵּין מִשְׁפְּתֵי הַחַכְמוֹת כְּאַרְיֵה וָכַלָבִיא</p>

<p>וּבְיָדֵנוּ אֵין תְּשׁוּרָה לְהָבִיא</p>

<p>וְלָכֵן בָּאנוּ עָדֶיךָ בְּלֵב בּוֹטֵח</p>

<p>בְּנֶפֶשׁ כּוֹרְעָה וּבְרַעְיוֹן מִשְׁתַּטֵּחַ</p>

<p>לְחַבֵּר שִׁירֵי חֶמֶד הֲדוּרִים</p>

<p>לְקוּחִים מִפְּנִינֵי הַמַּאֲמָרִים</p>

<p>וְעָשִׁיתָ אוֹתָם לְרֹאשׁוֹ עֲטָרוֹת</p>

<p>וְנִשְׁלָחֵם אֶל כֶּתֶר הַמְּאוֹרוֹת</p>

<p>וְאַחֲרֵי כֵן נִרְאֶה פָנָיו הַהֲדוּרוֹת</p>

<p>וְזֹאת הָיְתָה סִבַּת בּוֹאֵנוּ</p>

<p>וְשׂוּמֵנוּ עָדֶיךָ מְגַמַּת פָּנֵינוּ</p>

<p>וָאֹמַר אֶל הַנִּכְבָּדִים יִתֵּן כָּל אֶחָד מִכֶּם הָעִנְיָן</p>

<p>אֲשֶר יַחְפְּצֶנוּ לִיסוֹד וְעָלָיו אֶבְנֶה הַבִּנְיָן</p>

<p>וַיִּגַּשׁ הָאֶחָד וַיֹּאמַר אֲדֹנִי</p>

<p>חָפַצְתִּי לְדַמּוֹת שִׂכְלוֹ</p>

<p>אֶל הַשֶּׁמֶשׁ בְּהִלּוֹ</p>

<p>כִּי כַאֲשֶר הָיָה הַשֶּׁמֶשׁ כָּלִיל בַּהֲדָרוֹ</p>

<p>וְהוּא סִבַּתהָרְאוּת וְנִרְאֶה אוֹר בְּאוֹרוֹ</p>

<p>וּבוֹ נִרְאֵהוּ</p>

<p>כָּךְ שִׂכְלוֹ אֲדַמֵּהוּ</p>

<p>הֱיוֹתוֹ סִבָּה לְכָל שֵׂכֶל וּבוֹ נַשְׂכִּיל וְנַשְׂכִּילֵהוּ</p>

<p>וְיָדַעְתִּי כִּי הִקְשֵיתִי לִשְׁאֹל</p>

<p>אָמְנָם יָדַעְתִּי כִּי אֵין זוּלָתְךָ לִגְאֹל</p>

<p>וָאָקוּם קַל חִישׁ וָאֲחַבֶּר לִי זֶה הַשִּׁיר אָרְכוּ מֻטּוֹת כְּנָפָיו</p>

<p>וְאִם קָצְרוּ מִלָּיו רָבּוּ עֲנָפָיו</p>

<p>וַיִּקָחֵהוּ הָאִישׁ וַיִּבֶז לְכָל זְהָבוֹ וּכְסָפָיו</p>

<p>וַיִּקֹד וַיִּשְׁתַּחוּ לְאַפָּיו</p>
</blockquote>

<br>  

<blockquote>
<p>יִפְעַת תְּבוּנָתָךְ וְנֵר הִלָּךְ אֲדַ-</p>

<p>מֶּה הַשָּׁר לְאוֹר שֶׁמֶשׁ וְאַמְשִׁילֵהוּ</p>

<p>כִּי כַאֲשֶר שֶׁמֶשׁ בְּסִבַּת הָרְאוֹת</p>

<p>נִרְאֶה בְּאוֹרוֹ אוֹר וּבוֹ נִרְאֵהוּ</p>

<p>כֵּן שִׂכְלְךָ סִבָּה לְשֵׂכֶל כָּל יְצוּר</p>

<p>וּבְשִׂכְלְךָ נַשְׂכִּיל וְנַשְׂכִּילֵהוּ</p>
</blockquote>

<br>  

<blockquote>
<p>וְאַחֲרָיו הַשֵּׁנִי נִגָּש</p>

<p>וַיֹּאמַר אֲדֹנִי רָצִיתִי לְתָאֲרוֹ</p>

<p>כִּי נִפְרַד מֵהַמֻּרְגָּשׁ</p>

<p>וְאֶל הָעֲרָפֶל אֲשֶר שָׁם האֱלֹהִים נִגַּש</p>

<p>וְחָשַׁב בְּשִׂכְלוֹ גַּאֲוַת הַזְּמָן נְסִיכוּת</p>

<p>וַיִּקְרָא שְׁמוֹ אַלוֹן בָּכוּת</p>

<p>וּפָשַׁט מְעִילֵי הַתְּמוּנוֹת וְלָבַשׁ מַלְאֲכוּת</p>

<p>עַד אֲשֶר עֵינֵי אַנְשֵׁי הַזְּמָן מֵהַשִּׂיג הוֹדוֹ עָשָׁשׁוּ</p>

<p>כִּי לְמַדַּי לֹא הִתְקַדָּשׁוּ</p>

<p>וּמֵעַבְדוּת הַמֶּלֶךְ זָקֵן וּכְסִיל לֹא חֻפָּשׁוּ</p>

<p>וַיֵּדְעוּ כִּי עֲרוּמִים הֵם וַיִּתְבֹּשָׁשׁוּ</p>

<p>וְנִגַּש יְהוּדָה לְבַדּוֹ אֶל אֲדֹנָי וְהֵם לֹא יִגָּשׁוּ</p>

<p>וָאָקוּם וָאֲחַבֵּר זֶה הַשִּׁיר וָאֶתְּנֶהוּ אֵלָיו</p>

<p>וְנִרְצָה לוֹ לְכַפֵּר עָלָיו</p>
</blockquote>

<br>  

<blockquote>
<p>יִפָּלְאוּ לִבּוֹת בְּלָבְשָׁךְ מַלְאֲכוּת</p>

<p>עַד כִּי לְהַשִׂיג הוֹדְךָ נֹאָשׁוּ</p>

<p>תַּפְשִׁיט בְּשִׂכְלָךְ מַחֲמַדִּים אֶת עֲדִי</p>

<p>צוּרוֹת טְהוֹרוֹת יַעֲטוּ לָבָשׁוּ</p>

<p>רָאוּ הֲלִיכוֹת שִׂכְלְךָ וַיֶּחֱזוּ</p>

<p>כִּי הֵם עֲרוּמֵּי הוֹד וְהִתְבּוֹשָׁשׁוּ</p>

<p>בָּזוּ לְשִׂכְלָם לֹא עֲזָרָם לַעֲלוֹת</p>

<p>לֵאוֹר בְּאוֹר עֶלְיוֹן וּבוֹ נִבְאָשׁוּ</p>

<p>קֶרֶן מְאוֹר הִלָּךְ וְאֵיכָה יֶחֱזוּ</p>

<p>הוֹדָךְ בְּעֵינֵיהֶם וְהֵם עָשָׁשוּ</p>

<p>אֵיךְ יַעֲמֹד לִבָּם בְּגִשְׁתָּךְ לַעֲרָ-</p>

<p>פֶל שָׁם אֱלֹהִים חַי וְלֹא יִגָּשׁוּ</p>
</blockquote>

<br>  

<blockquote>
<p>וַיִּגַּשׁ אֵלַי הַשְּׁלִישִׁי</p>

<p>וַיֹּאמַר רָצִיתִי רִכְבִּי וּפָרָשִׁי</p>

<p>לִרְמֹז אֶל יְהוּדָה גוּר אַרְיֵה</p>

<p>אֲשֶר אָמַרְנוּ בְּצִלּוֹ נִחְיֶה</p>

<p>לֶאֱסוֹף נְפוּצוֹת יְהוּדָה וְנִדְחֵי יִשְׂרָאֵל לְכַנֵּס</p>

<p>וְלַעֲשׂוֹת שׂרְפֵי סְפָרָיו וְלָשׂוּם אוֹתָם עַל נֵס</p>

<p>יִרְאוּ אוֹתָם נְשׁוּכֵי הַזְּמָן וְיִחְיוּ</p>

<p>וּמִנַּהֲרֵי נַחֲלֵי עֶדְנֵיהֶם יִרְוְיוּ</p>

<p>וְאַחֲרֵי מוֹת קְדוֹשִׁים יִהְיוּ</p>

<p>כִּי הוּא לְבַדּוֹ בַּמַּשָּׂא יָשׂוֹר</p>

<p>וְיַהֲפֹךְ עֵמֶק פְּגָרֵינוּ לְנַחַל הַבְּשׂוֹר</p>

<p>וָאָקוּם וָאֲחַבֶּר לוֹ זֹאת הַשִּׁירָה הָעֲרֵבָה</p>

<p>וַיִּשְׂמַח הָאִישׁ בִּרְאוֹתוֹ יָפְיָהּ וְטוּבָהּ</p>

<p>וַיֹּאמֶר אֵלַי הַיּוֹם נִרְצָע לְאַהֲבָתְךָ שַׂמְתָּנִי</p>

<p>אֶמְצָא חֵן בְּעֵינֶיךָ אֲדֹנִי כִּי נִחֲמְתָּנִי</p>

<p>וַיְבָרְכוּ אוֹתִי בְּשֵׁם אֵל עֵילוּם</p>

<p>וַיֵּלְכוּ מֵאִתִּי בְשָׁלוֹם</p>
</blockquote>

<br>  

<blockquote>
<p>חוּשָׁה מְשִׁיחַ אֵל עֲשֵׂה שָׂרָף וְשִׂים</p>

<p>עַל נֵס לְהַחְיוֹת בּוֹ נְשׁוּכֵי הַזְּמָן</p>

<p>יָתֵד אֲשֶׁר נִתְקַע בְּמָקוֹם נֶאֱמָן</p>

<p>נֶשֶׁר מָלֵא נוֹצָה וּבַעַל מַעֲשִׂים</p>

<p>הֶן־הוּא כְּרוּב מִמְשַׁח כְּנָפָיו פּוֹרְשִׂים</p>

<p>נֵצֶר כְּלִיל יֹפִי וְנֶטַע נַעֲמָן</p>

<p>אַף זִכְרְךָ עָרֵב כְּנֹפֶת צוּף וּמַן</p>

<p>נֵרָךְ וְהֵלָּךְ כָּל חֲדָרִים חוֹפְשִׁים</p>
</blockquote>

<br>  

<blockquote>
<p>עוּרָה גְאוֹן יַעֲקֹב וְלָמָּה תֶחֱרַד</p>

<p>עַל דּוֹדְךָ יִדֹּר וְהוֹלֵךְ וַחֲסוֹר</p>

<p>הַנֵּה מְשִׁיחַ אֵל בְּעָצְמָתוֹ יְרַד</p>
</blockquote>

<br>  

<blockquote>
<p>לִבּוֹ כְגִבּוֹרִים וְרִכְבּוֹ יֶאֱסוֹר</p>

<p>יַהְפֹךְ וְאִם הַיּוֹם מְאֹד קָצָר וְרָד</p>

<p>עֵמֶק פְּגָרֵינוּ לְנַחַל הַבְּשׂוֹר</p>
</blockquote>

<br>  

<blockquote>
<p>אֲנִי טֶרֶם אֲכַלֶה לְדַבֵּר</p>

<p>וְהַשִׁירִים הָעֲרֵבִים לְחַבֵּר</p>

<p>וְהִנֵּה אִישׁ מַכֶּה אִישׁ עִבְרִי מֵאֶחָיו וַיִּמְחָצֵהוּ</p>

<p>וַיֶּאֱחֹז בְּעָרְפּוֹ וַיְפַצְפְּצֵהוּ</p>

<p>וּפֶרֶץ עַל פְּנֵי פֶּרֶץ יִפְרְצֵהוּ</p>

<p>וְאֶל בֵּית הַבּוֹר יְרִיצֵהוּ</p>

<p>וּמַדָּיו יַפְשִׁיטֵהוּ</p>

<p>וְכַאֲשֶׁרשָׁאַלְנוּ קָדְקֹד שֵׂעָר</p>

<p>מִתְהַלֵךְ בַּאֲשָׁמָיו</p>

<p>עַל רָדְפוֹ בַחֶרֶב אָחִיו וְשִׁחֵת רַחֲמָיו</p>

<p>אָמַר הַסִּבָּה אֲשֶׁר עָלָה עָשָׁן בְּאַפִּי</p>

<p>וְאֵשׁ תֹּאכַל מִפִּי</p>

<p>וְאֶנְהֹם וְאוֹחֵז טַרְפִּי</p>

<p>הוּא כִּי אָנֹכִי הַדַּל בְּאַלְפִּי</p>

<p>הִלְוִיתִי לְזֶה מֹשֶׁה הָאִישׁ בִּימֵי חָרְפִּי</p>

<p>זְהָבִי וְכַסְפִּי</p>

<p>וְנָתַן לִי עֲרֵבִים</p>

<p>שְנַיִם מִבְּנֵי הַנְּדִיבִים</p>

<p>וְהוּא מִפָּנַי מִתְעַלֵּם</p>

<p>וּבוֹשׁ לֹא יֵבוֹשׁ כִּי לֹא יֵדַע הִכָּלֵם</p>

<p>וּבִרְאוֹתִי מִרְיוֹ וְקָשְׁיוֹ</p>

<p>וְכִי לֹא יְשַׁלֵּם נִשְׁיוֹ</p>

<p>הוֹרַדְתִּי מֵעָלָיו עֶדְיוֹ</p>

<p>אֲחַזְתִּיו וְלֹא אַרְפֶּנוּ</p>

<p>וְלַעֲפַר מָוֶת אֶשְפְּתֶנוּ</p>

<p>וַיְהִי כִּרְאוֹת הַשָׂר אֲדֹנִי</p>

<p>נִכְמְרוּ רַחֲמָיו עַל מֹשֶׁה הֶעָנִי</p>

<p>וַיֹּאמֶר אֶל הָאִיש הָאוֹחֵז בּוֹ לֹא נָכוֹן לַעֲשׂוֹת כֵּן בְּנִי</p>

<p>כִּי הַכַּעַס לֹא יֵחָשֵׁב לְךָ לְחָכְמָה</p>

<p>וְלָכֵן הֶרֶף מֵאַף וַעֲזֹב חֵמָה</p>

<p>וְאַל תִּתְחַר לְהָרַע בַּמְּרֵעִים</p>

<p>כִּי דִבְרֵי חֲכָמִים בְּנַחַת נִשְׁמָעִים</p>

<p>וְעַתָּה חֲקֹר וְּדְרֹשׁ וְאִם יוּכַל לְשַׁלֵּם נִשְׁיוֹ מֹשֶׁה</p>

<p>אָז תִּהְיֶה לוֹ כְּנוֹשֶׁה</p>

<p>וְאִם יְצָאוּהוּ הַכְּסָפִים וְהַזְּהוּבִים</p>

<p>רִיבְךָ רִיב אֶת הַעֲרֵבִים</p>

<p>וַיִּפֶן אֵלַי הַשָּׂר וַיֹּאמַר אַחֲרֵי אֲשֶר עָשִׁיתָ בִּמְלֶאכֶת הַשִּיר נִפְלָאוֹת</p>

<p>וְרָאִינוּ מִמְּךָ נוֹרָאוֹת</p>

<p>הָרִימָה פְּעָמֶיךָ לְמַשֻּׂאוֹת</p>

<p>וְתָקִים אֶת דְּבָרַי בְּשִׁיר עָרֵב</p>

<p>וְנִפָּרֵד מִזֶּה הַמַּעֲמָד כִּי הָרָעָב הוֹלֵךְ וְקָרֵב</p>

<p>וְיַּכֶּה בִצְדִיָּה לְמוֹ אָרֶב</p>

<p>כִּי פָנָה יוֹם וְכִי יִנָּטוּ צִלְלֵי עָרֶב</p>

<p>וְאִישׁ לֹא יוֹסִיף עוֹד לִשְׁאוֹל</p>

<p>פֶּן אֵרֵד אֶל רַעֲבוֹנִי אָבֵל שְׁאוֹל</p>

<p>וְעַתָּה גְאַל לְךָ אַתָּה אֶת גְּאֻלָּתִי כִּי לֹא אוּכַל לִגְאֹל</p>

<p>וָאָקוּם בְּמִצְוַת הַשָּׂר אֲדֹנִי וָאֲחַבֵּר שִׁיר חָדָשׁ אֵין לוֹ שֵׁנִי</p>

<p>לְהַצִּיל הֶעָשׁוּק מִמּוֹקְשׁוֹ</p>

<p>וּלְהוֹשִׁיעַ מִשֹּׁפְטֵי נַפְשׁוֹ</p>
</blockquote>

<br>  

<blockquote>
<p>וָאֶשָּׂא מְשָׁלִי וָאֹמַר:</p>
</blockquote>

<br>  

<blockquote>
<p>עֲזֹב אַף וְחֵמָה נְדִיב לֵב וְקוּמָה</p>

<p>וְדַבֵּר בְּחָכְמָה בְּמִלִּים עֲרֵבִים</p>

<p>וְאִם יֵש לְמֹשֶׁה תְּהִי לוֹ כְּנוֹשֶׁה</p>

<p>וְאִם אֵין בְּיָדוֹ מְעָה רִיב עֲרֵבִים</p>
</blockquote>

<br>  

<blockquote>
<p>וַיְהִי כִּשְׁמֹעַ הָאֲנָשִׁים הַשִּׁיר הַנָּעִים</p>

<p>מַעֲשֶׂה צַעֲצוּעִים</p>

<p>צָעֲקוּ בְּקוֹל גָּדוֹל כְּאִלוּ אֵל הַכָּבוֹד הִרְעִים</p>

<p>וַיֹּאמְרוּ מַה מְאֹד נִכְבָּד זֶה הַמַּעֲמָד וּמָה רַב טוּבוֹ</p>

<p>כִּי רוּחַ אֲדֹנָי נוֹסְסָה בּוֹ</p>

<p>וְהָיוּ כֻּלָּם מְסַפְּרִים בִּשְׁבָחָי</p>

<p>וַיֹּאמְרוּ כֹּה לֶחָי</p>

<p>הַיּוֹם הַזֶּה רָאִינוּ כִּי יְדַבֵּר אֱלֹהִים אֶת הָאַָדָם וָחָי</p>

<p>וָאֵלֵךְ עִם הַשָׂר לִשְׁכּן תַּחַת צֶאֱלָיו</p>

<p>וְכָל הָעָם שָׁבוּ אִישׁ לְאֹהָלָיו</p>

<br>  
</blockquote>

<h2 id="המחברתהעשריםואחת">המחברת העשרים ואחת</h2>

<br>  

<blockquote>
<p>אָמַר הַמְחַבֵּר:</p>
</blockquote>

<blockquote>
<p>הָיִיתִי עִם הַשָּׂר הַמְאֻשָׁר יָמִים חֳדָשִׁים וְשָׁנִים</p>
</blockquote>

<blockquote>
<p>בְּחֵיק הַיְדִידוּת אֱמֻנִים</p>
</blockquote>

<blockquote>
<p>וְהָיִינוּ בְחַצְרוֹת בֵּיתוֹ דְּשֵׁנִים וְרַעֲנַנִּים</p>
</blockquote>

<blockquote>
<p>פַּעַם נְדַבֵּר דִּבְרֵי אֲהָבוֹת</p>
</blockquote>

<blockquote>
<p>וּפַעַם בְּשִׁירִים נֶחְמָדִים וּבִמְלִיצוֹת עֲרֵבוֹת</p>
</blockquote>

<blockquote>
<p>וּפַעַם נְקוּמָה וּנְסוֹבְבָה בָעִיר בַּשְּׁוָקִים וּבָרְחוֹבוֹת</p>
</blockquote>

<blockquote>
<p>וּפַעַם נִדְרֹשׁ אַרְמוֹנֵי הַמְּלָכִים הָרִאשׁונִים</p>
</blockquote>

<blockquote>
<p>חֲדָשִׁים גַּם יְשָׁנִים</p>
</blockquote>

<blockquote>
<p>וַיְהִי הַיּוֹם נִכְנַסְנוּ לַהֵיכָל הַגָּדוֹל אֲשֶר לַנוֹצְרִים</p>
</blockquote>

<blockquote>
<p>וְסָבִיב לַהֵיכָל הָיוּ קִבְרוֹת הַמְּלָכִים הָאַדִּירִים</p>
</blockquote>

<blockquote>
<p>וְהַסְּגָנִים וְהַחוֹרִים</p>
</blockquote>

<blockquote>
<p>כָּתוּב עַל כָּל אֶחָד מֵהֶם מְלִיצוֹת צַחוֹת</p>
</blockquote>

<blockquote>
<p>וְקִינוֹת עֲרֵבוֹת</p>
</blockquote>

<blockquote>
<p>מִצּוּר הַשֵּׂכֶל חֲצוּבוֹת</p>
</blockquote>

<blockquote>
<p>לְקוּחוֹת מִפְּנִינֵי הַמַּאֲמָרִים</p>
</blockquote>

<blockquote>
<p>וַאֲרוּגוֹת מִיַּהֲלוֹמֵי הַדִּבּוּרִים</p>
</blockquote>

<blockquote>
<p>מְדַבְּרִים מְאֹרוֹת בַּעֲלֵיהֶם</p>
</blockquote>

<blockquote>
<p>מְיַסְּרוֹת לֵב רוֹאֵיהֶם</p>
</blockquote>

<blockquote>
<p>וּמַחֲרִידוֹת שׁוֹמְעֵיהֶם</p>
</blockquote>

<blockquote>
<p>יִכָּנְעוּ בַעֲבוּרָם הַלְבָבוֹת הַשּׁוֹמְעוֹת</p>
</blockquote>

<blockquote>
<p>וְיָשִׂימוּ עֵינֵי הַלֵּב דְּמָעוֹת</p>
</blockquote>

<blockquote>
<p>וְהַגַּאֲווֹת נִכְנָעוֹת</p>
</blockquote>

<blockquote>
<p>וְהַבִּרְכַּיִם מִתְנַפְּלוֹת וְכוֹרְעוֹת</p>
</blockquote>

<blockquote>
<p>וּמִדֵי קָרְאֵנוּ אוֹתָם שָׁכַחְנוּ חֵשֶׁק שָׂרוֹת וַעֲלָמוֹת</p>
</blockquote>

<blockquote>
<p>וְחָשַׁבְנוּ לִהְיוֹת קְדוֹשִׁים אַחֲרֵי מוֹת</p>
</blockquote>

<blockquote>
<p>שָׁב הַחֵשֶׁק בְּעֵינֵינוּ לְדֵרָאוֹן</p>
</blockquote>

<blockquote>
<p>וְהִנַּחְנוּ כָּל גֵּאָה וְגָאוֹן</p>
</blockquote>

<blockquote>
<p>וַיֹּאמֶר הַשָּׁר כַּמָּה יִכָּנְעוּ הַלְּבָבוֹת</p>
</blockquote>

<blockquote>
<p>בְּמַה שֶׁיִּרְאוּ הָרוֹאוֹת בָּאֲרֻבּוֹת</p>
</blockquote>

<blockquote>
<p>חֵי אָנִי כִּי הַקִּינוֹת אֲשֶר רָאִינוּ הֵסִירוּ רָהְבֵּנוּ</p>
</blockquote>

<blockquote>
<p>וְהִכְנִיעוּ בֶעָמָל לִבֵּנוּ</p>
</blockquote>

<blockquote>
<p>מַה מְאֹד נֶחְטָא אֲנַחְנוּ קְהַל הָעִבְרִים</p>
</blockquote>

<blockquote>
<p>אֲשֶר לֹֹא נִכְתֹּב קִינוֹת</p>
</blockquote>

<blockquote>
<p>וּמוּסָרִים בְּבֵית תְּפִלָּתֵנוּ אוֹ בִמְקוֹמוֹת הַקְבָרִים</p>
</blockquote>

<blockquote>
<p>לָקַחַת מוּסַר הַשְׂכֵּל צֶדֶק וּמִשְׁפָּט וּמֵשָׁרִים</p>
</blockquote>

<blockquote>
<p>וָאַעַן וָאֹמַר דַּע אֲדֹנִי הַשָׂר כִּי בִמְקוֹמוֹת רְחוֹקִים הָלַכְתִּי</p>
</blockquote>

<blockquote>
<p>וְאֶיִּים רְחוֹקִים דָּרַכְתִּי</p>
</blockquote>

<blockquote>
<p>וּבְכָל הַמְּקוֹמוֹת אֲשֶר הִתְהַלַכְתִּי</p>
</blockquote>

<blockquote>
<p>מָצְאתִי עַל קִבְרֵי הָרַבָּנִים</p>
</blockquote>

<blockquote>
<p>וְהַשָּׂרִים וְהַסְּגָנִים מְלִיצוֹת וְקִינִים</p>
</blockquote>

<blockquote>
<p>קְצָתָם כְּתוּבוֹת בְּמִינֵי צִבְעוֹנִים</p>
</blockquote>

<blockquote>
<p>וקְצָתָם חֲקוּקוֹת עַל לוּחַ אֲבָנִים</p>
</blockquote>

<blockquote>
<p>וְרָאִיתִי בָם מִמִּבְחַר הַלְּשוֹנוֹת הַצַּחוֹת</p>
</blockquote>

<blockquote>
<p>וּמִזִמְרַת הַמְּלִיצוֹת וְהַשִּׂיחוֹת</p>
</blockquote>

<blockquote>
<p>בְּחַשְׁמַלֵּי זָהֳרָם הַלְּבָבוֹת מִתְלַקְּחוֹת</p>
</blockquote>

<blockquote>
<p>וַהֲרֵי כְמוֹ עֶשְׂרִים שָׁנָה חִבַּרְתִּי שְׁתֵּי קִינוֹת</p>
</blockquote>

<blockquote>
<p>לִהְיוֹת עַל קְבוּרָתִי נְתוּנוֹת</p>
</blockquote>

<blockquote>
<p>תְּדַבֵּרְנָה בְעֵת אֵאָלֵם</p>
</blockquote>

<blockquote>
<p>וּתְיַסֵּרְנָה הַמִּתְעַלֵם</p>
</blockquote>

<blockquote>
<p>וְהַקּוֹרוֹת אֶל קְהַל הַמֵּתִים אֶל הַחַיִּים אֲגַלֵּם</p>
</blockquote>

<blockquote>
<p>יִרְאֶה כָל גֵאֶה וָרָם וּמֵעֲצָתוֹ יִכָּלֵם</p>
</blockquote>

<blockquote>
<p>וַיֹּאמֶר אֵלַי הַשָּׂר הַזֶּה חַסְדֶּךָ אֶת רֵעֶךָ</p>
</blockquote>

<blockquote>
<p>מַדוּעַ לֹא הִרְאִיתַנִי מַעֲשֵׂה צַעֲצֻעֶיך</p>
</blockquote>

<blockquote>
<p>וְעַתָּה סַפְּרָה נָא לִי הַגְּדוֹלוֹת אֲשֶר עָשִׂיתָ</p>
</blockquote>

<blockquote>
<p>וְהַחֲמוּדוֹת אֲשֶר מִמֶּנִּי כִסִּיתָ</p>
</blockquote>

<blockquote>
<p>וָאֹמִר דַּע אֲדֹנִי הַשָׂר כִּי הֶעֱלַמְתִּים מִמְּךָ וְלֹא הוֹדַעְתִּיךָ</p>
</blockquote>

<blockquote>
<p>וְעַד הַיּוֹם אוֹתָם לֹא הִשְׁמַעְתִּיךָ</p>
</blockquote>

<blockquote>
<p>פֶּן הַמָּוֶת יַחֲרִיד שַׁעֲשֻׁעֶיךָ</p>
</blockquote>

<blockquote>
<p>וְיִקְצוּ מְזַעְזְעֶיךָ</p>
</blockquote>

<blockquote>
<p>וַיֹּאמֶר הַשָּׁר אֲדֹנִי</p>
</blockquote>

<blockquote>
<p>אַל יֹאמַר כֵּן מַחְמַד עֵינִי</p>
</blockquote>

<blockquote>
<p>כִּי אֵשׁ זַעַם לְשׁוֹנוֹ יַפְחִידֵנִי</p>
</blockquote>

<blockquote>
<p>עַד אֲשֶר אֶל הַמְּנוּחָה יַדְרִיכֵנִי</p>
</blockquote>

<blockquote>
<p>טוֹב מֵאֲשֶׁר יַבְטִיחֵנִי</p>
</blockquote>

<blockquote>
<p>וּמֵרְאוֹת מַה שֶׁיִּהְיֶה אַחֲרֵי יַשְׁכִּיחֵנִי</p>
</blockquote>

<br>  

<blockquote>
<p>וַיִּשָׂא מְשָׁלוֹ וַיֹּאמַר:</p>
</blockquote>

<br>  

<blockquote>
<p>אֲשֶר יַפְחִידְךָ זַעַם לְשֹׁונוֹ</p>
</blockquote>

<blockquote>
<p>עֲדֵי יַדְרִיכְךָ אֶל הַמְּנוּחָה</p>
</blockquote>

<blockquote>
<p>מְשֻׁבָּח מֵאֲשֶׁר יַבְטִיחֲךָ עַד</p>
</blockquote>

<blockquote>
<p>אֲשֶר יַפִּילְךָ פֶּגֶר בְּשׁוּחָה</p>
</blockquote>

<br>

<blockquote>
<p>וָאֹמְרָה אֶל הַשָּׁר רְאֵה דְּבָרֶיךָ טוֹבִים וּנְכוֹחִים</p>
</blockquote>

<blockquote>
<p>וְהִנֵה אַגִיד לְךָ הַשִּׁירִים הַמְשֻׁבָּחִים</p>
</blockquote>

<blockquote>
<p>יוֹרִידוּ הָעָם הַמִּתְאַוִּים בָּרִיחִים</p>
</blockquote>

<blockquote>
<p>וְיָמִירוּ הֵיכְלֵי עֹנֶג בִּמְעָרוֹת וּצְרִיחִים</p>
</blockquote>

<blockquote>
<p>בִּרְאוֹתָם כִּי מַלְכֵי אֶרֶץ שׁוֹטְרִים וְשׁוֹפְטִים</p>
</blockquote>

<blockquote>
<p>לְקוּחִים לַמָּוֶת וְלַהֶרֶג מָטִים</p>
</blockquote>

<blockquote>
<p>אִישׁ לֹא נֶעְדָּר</p>
</blockquote>

<blockquote>
<p>וְזָקֵן וּנְשׂוּא פָּנִים לֹא נֶהְדָּר</p>
</blockquote>

<blockquote>
<p>וְהִנֵּה הַקִּינָה הָרִאשׁוֹנָה הַחֲשׁוּקָה</p>
</blockquote>

<blockquote>
<p>בְּפַז הַשֵּׂכֶל מְחֻשָׁקָה</p>
</blockquote>

<blockquote>
<p>וְעַתָּה בֹּא כָּתְבָה עַל לוּחַ לִבֶּךָ וְעַל סֵפֶר חֻקָּה</p>
</blockquote>

<br>  

<blockquote>
<p>וָאֶשָּׂא מְשָׁלִי וָאֹמַר:</p>
</blockquote>

<br>  

<blockquote>
<p>בִּינוּ עֲדֵי עַמִּים וְאַל תִּגְבָּהוּ</p>
</blockquote>

<blockquote>
<p>הָעֹבְרִים הִתָּמְהוּ וּתְמָהוּ</p>
</blockquote>

<blockquote>
<p>הִתְנַפְּלוּ וּשְׂאוּ תְחִנָּה עַל אֲסִיר</p>
</blockquote>

<blockquote>
<p>מָוֶת מְסַפֵּר אֵת אֲשֶׁר קָרָהוּ</p>
</blockquote>

<blockquote>
<p>נִשְפָּט פְּנֵי מֶלֶךְ מְלָכִים נַעֲלָה</p>
</blockquote>

<blockquote>
<p>שָׂם חֹק וּמִשְׁפָּט לוֹ וְשָׁם נִסָּהוּ</p>
</blockquote>

<blockquote>
<p>אֵיךְ יִהְיֶה עִנְיָן אֲשֶׁר נִשְׁפָּט פְּנֵי</p>
</blockquote>

<blockquote>
<p>בֹּחֵן לְכִלְיוֹתַי וְהִמְצִיאָהוּ</p>
</blockquote>

<blockquote>
<p>הָיָה תְּמוֹל לִשְׁמוֹ וְזִכְרוֹ תַאֲוַת</p>
</blockquote>

<blockquote>
<p>נֶפֶשׁ וְהַיּוֹם הַזְּמָן מָחָהוּ</p>
</blockquote>

<blockquote>
<p>הָיָה תְּמוֹל עַל בָּמֳתֵי עָב נַעֲלָה</p>
</blockquote>

<blockquote>
<p>בָּז לוֹ זְמָן בֹּגֵד וְהִבְהִילָהוּ</p>
</blockquote>

<blockquote>
<p>הָיָה תְּמוֹל שָׁלֵו בְּבֵיתוֹ רַעֲנָן</p>
</blockquote>

<blockquote>
<p>תּוֹך הֵיכְלֵי עֹנֶג מְאֹד גָּבָהוּ</p>
</blockquote>

<blockquote>
<p>הַיּוֹם כְּאִישׁ נִדְהָם וְנִרְדָּם יִשְׁכְּנָהּ</p>
</blockquote>

<br>  

<blockquote>
<p>תּוֹך בּוֹר חֲשֵׁכִים הַזְּמָן כָּרָהוּ</p>
</blockquote>

<blockquote>
<p>יָדָיו אֲסוּרוֹת הֵם וְרַגְלָיו הֻגְּשׁוּ</p>
</blockquote>

<blockquote>
<p>אֶל הַנְּחֻשְׁתַּיִם וְעֵינָיו כָּהוּ</p>
</blockquote>

<blockquote>
<p>סָכַל לְבָבוֹ יוֹם תְּמוּתָה עַד אֲשֶר</p>
</blockquote>

<blockquote>
<p>בָּא הַזְּמָן בֹּגֵד וְהִשְׂכִּילָהוּ</p>
</blockquote>

<blockquote>
<p>לֹא שִׁעֲרָה נַפְשׁוֹ בְּטֶרֶם בּוֹא יְמֵי</p>
</blockquote>

<blockquote>
<p>רָעָה לְיוֹם מִשְׁפָּט וְלֹא צָדָהוּ</p>
</blockquote>

<blockquote>
<p>עַל מִי תְּלֻנוֹתָיו וְעֵינוֹ עוֹלְלָה</p>
</blockquote>

<blockquote>
<p>פִּתָּה לְבָבוֹ עַד אֲשֶר הִטָּהוּ</p>
</blockquote>

<blockquote>
<p>קָרָא זְמַנּוֹ לוֹ וְהֶחְרִישׁ לוֹ עֲדֵי</p>
</blockquote>

<blockquote>
<p>קָרָא לְבָבוֹ לוֹ וְלֹא עָנָהוּ</p>
</blockquote>

<blockquote>
<p>לֹא יִמְצְאָה מֵלִיץ לְנַפְשׁוֹ רַק אֲשֶר</p>
</blockquote>

<blockquote>
<p>פָּעְלָה יָדוֹ וְהוֹלִידָהוּ</p>
</blockquote>

<blockquote>
<p>צוֹפֶה לְקֵץ יָמִין מְחַכָּה יוֹם לְיוֹם</p>
</blockquote>

<blockquote>
<p>בִּיאַת מְשִׁיחַ אֵל וְאֵלִיָהוּ
<br><br />
וַיֹּאמֶר הַשָּׁר צָדַקְתָּ בַּאֲשֶר שִׁבַּחְתָּ הָרִאשׁוֹנָה</p>
</blockquote>

<blockquote>
<p>בְּיַעַן תּוֹרַת חֶסֶד עַל לְשׁוֹנָהּ</p>
</blockquote>

<blockquote>
<p>וְעַתָּה הַגֵּד־נָא לִי הַשֵּׁנִית</p>
</blockquote>

<blockquote>
<p>וּבָהּ נֵדַע אִם הִיא לַשִּׁירִים חוֹתַם תָּכְנִית</p>
</blockquote>

<blockquote>
<p>וָאֹמַר פְּקַח עֵינֶיךָ הַשָּׁר וּרְאֵה יְפִי הַשְּׁנִיָּה</p>
</blockquote>

<blockquote>
<p>וְעַל שְׁנֵיהֶם תִּקְרָא שְׁנֵי עֳפָרִים תָּאֳמֵי צְבִיָּה</p>
</blockquote>

<br>  

<blockquote>
<p>וָאֶשָּׂא מְשָׁלִי וָאֹמַר:</p>
</blockquote>

<br>  

<blockquote>
<p>רוֹעַי וְיוֹדְעַי לְפָנִים</p>
</blockquote>

<blockquote>
<p>עָלַי שְׂאוּ תַּחֲנוּנִים</p>
</blockquote>

<blockquote>
<p>אֶתְמוֹל אֲנִי חַי כְּמוֹכֶם</p>
</blockquote>

<blockquote>
<p>הַיּוֹם בְּתוֹךְ גַּל אֲבָנִים</p>
</blockquote>

<blockquote>
<p>שָׁלֵו אֲנִי יוֹם תְּמוֹל עַ-</p>
</blockquote>

<blockquote>
<p>תָּה פֵּרְפְּרוּנֵי זְדוֹנִים</p>
</blockquote>

<blockquote>
<p>אֶתְמוֹל לְבוּשִׁי רְקָמוֹת</p>
</blockquote>

<blockquote>
<p>שָׁנִי וְשֵׁש עִם עֲדָנִים</p>
</blockquote>

<blockquote>
<p>הַיּוֹם בְּלוֹיֵי סְחָבוֹת</p>
</blockquote>

<blockquote>
<p>אֶתְכַּס וְאֶשְׂבַּע יְגוֹנִים</p>
</blockquote>

<blockquote>
<p>עֵינַי יְכַסּוּ חֲרֻלִים</p>
</blockquote>

<blockquote>
<p>עַל לֶחֱיֵי קִמְשׁוֹנִים</p>
</blockquote>

<blockquote>
<p>אֶשְׁכּוֹן כְּנִפְעַם בְּתוֹךְ עָם</p>
</blockquote>

<blockquote>
<p>יִדְמוּ כְּאִלּוּ יְשֵׁנִים</p>
</blockquote>

<blockquote>
<p>לֹא יֹאכְלוּן לֹא יְרִיחוּן</p>
</blockquote>

<blockquote>
<p>לֹא יֶהֱגוּ עִם גְּרוֹנִים</p>
</blockquote>

<blockquote>
<p>יַד לֹא יְמִישׁוּן וְאֹזֶן</p>
</blockquote>

<blockquote>
<p>לָהֶם וְלֹא מַאֲזִינִים</p>
</blockquote>

<blockquote>
<p>אִם יִכְבְּדוּ דוֹר בְּנֵיהֶם</p>
</blockquote>

<blockquote>
<p>אוֹ יִצְעֲרוּ לֹא מְבִינִים</p>
</blockquote>

<blockquote>
<p>וַיִּתְּנֵנִי זְמַנִּי</p>
</blockquote>

<blockquote>
<p>לַעַג וּבוּז שַׁאֲנַנִים</p>
</blockquote>

<blockquote>
<p>רֵעַי תְּמוֹל חָשְׁקוּ בִי</p>
</blockquote>

<blockquote>
<p>וּלְאַהֲבָתִי אֱמוּנִים</p>
</blockquote>

<blockquote>
<p>הִתְנַכְּרוּ נִחֲרוּ בִי</p>
</blockquote>

<blockquote>
<p>כָּאוֹב וְכַיִדְעוֹנִים</p>
</blockquote>

<blockquote>
<p>מִי הֶאֱמִין יוֹם אֲנִי חַי</p>
</blockquote>

<blockquote>
<p>עָלֵז וּבִכְנַף רְנָנִים</p>
</blockquote>

<blockquote>
<p>עֵת אֶלְבְּשָׁה חוּר וְרִקְמָה</p>
</blockquote>

<blockquote>
<p>אֶלְעַג לְפַחִים וְצִנִּים</p>
</blockquote>

<blockquote>
<p>בִּרְחוֹץ הֲלִיכֵי בְּחֵמָה</p>
</blockquote>

<br>  

<blockquote>
<p>בִּהְיוֹת חֲנוּנֵי חֲנוּנִים</p>
</blockquote>

<blockquote>
<p>כִּי אֶשְׁכְּנָה בּוֹר חֲשֵׁכִים</p>
</blockquote>

<blockquote>
<p>יָמִים חֳדָשִׁים וְשָׁנִים</p>
</blockquote>

<blockquote>
<p>כִּי נִפְזְרוּ כָּל עֲצָמַי</p>
</blockquote>

<blockquote>
<p>אֶל פִּי שְׁאוֹלָה שְׁכוּנִים</p>
</blockquote>

<blockquote>
<p>חָשַׁךְ מְאוֹרָם וְנָגְהָם</p>
</blockquote>

<blockquote>
<p>יִדְמוּ לְאוּדִים עֲשֵׁנִים</p>
</blockquote>

<blockquote>
<p>זַכּוּ תְמוֹל מִשְּׁלָגִים</p>
</blockquote>

<blockquote>
<p>אַף אָדְמוּ מִפְּנִינִים</p>
</blockquote>

<blockquote>
<p>הָיוּ כְנֹפֶךְ וְסַפִּיר</p>
</blockquote>

<blockquote>
<p>עַל שֵׁש וְתוֹלָע אֱמוּנִים</p>
</blockquote>

<blockquote>
<p>מִי יִתְּנֵנִי כְקֶדֶם</p>
</blockquote>

<blockquote>
<p>כִּימֵי אֲנִי עַל שְׂשׂוֹנִים</p>
</blockquote>

<blockquote>
<p>יוֹם יִחֲלוּ לִי כְמָטָר</p>
</blockquote>

<blockquote>
<p>כִּרְבִיב וּמַלְקוֹשׁ עֲנָנִים</p>
</blockquote>

<blockquote>
<p>אֶדְרֹך פְּאָתֵי אֲדָמָה</p>
</blockquote>

<blockquote>
<p>תֵּימָא וְאָרְחוֹת דְּדָנִים</p>
</blockquote>

<blockquote>
<p>צָפוֹן אֲסוֹבֵב וְחַדְרֵי</p>
</blockquote>

<blockquote>
<p>תֵימָן וְאָחוֹר וּפָנִים</p>
</blockquote>

<blockquote>
<p>אֵשֵׁב בְּרֹאשׁ עָם כְּמֶלֶךְ</p>
</blockquote>

<blockquote>
<p>וּכְאִישׁ יְנַחֵם אֲנוּנִים</p>
</blockquote>

<blockquote>
<p>אַיֵּה נְעָרַי סְבִיבָי</p>
</blockquote>

<blockquote>
<p>אֵי הֵיכְלֵי שֵׁן וְהָבְנִים</p>
</blockquote>

<blockquote>
<p>אַיֵּה פְּרִי הָאֲדַמָה</p>
</blockquote>

<blockquote>
<p>אַיֵּה יְבוּל הַגְּפָנִים</p>
</blockquote>

<blockquote>
<p>אֵי תוֹף וּמָחוֹל וְנֵבֶל</p>
</blockquote>

<blockquote>
<p>כִּנּוֹר וְעֻגָב וּמִנִּים</p>
</blockquote>

<blockquote>
<p>אֵי צִלְצְלֵי הַתְּרוּעָה</p>
</blockquote>

<blockquote>
<p>שִׁירוֹת וּמִשְׁתֵּה שְׁמָנִים</p>
</blockquote>

<blockquote>
<p>אֵי יֵין שְׂנִיר וַאֲמָנָה</p>
</blockquote>

<blockquote>
<p>אֵי צוּף וּמֶתֶק תְּאֵנִים</p>
</blockquote>

<blockquote>
<p>אֵי הַשְּׁבִיסִים וְעַטְרוֹת</p>
</blockquote>

<blockquote>
<p>כַּלוֹת וְחֻפּוֹת חֲתָנִים</p>
</blockquote>

<blockquote>
<p>אֵי צִפָּרִים נַעֲשׂוּ לִי</p>
</blockquote>

<blockquote>
<p>אֵי צֹאן בְּרִיאוֹת וּמִשְׁנִים</p>
</blockquote>

<blockquote>
<p>לֹא הֶאֱמַנְתִּי תְמוֹל כִּי</p>
</blockquote>

<blockquote>
<p>יַחְלִיף אֱלֹהַי זְמַנִּים</p>
</blockquote>

<blockquote>
<p>לוּ הֶאֱמַנְתִּיו וּבַנְתִּיו</p>
</blockquote>

<blockquote>
<p>אֶתְבּוֹנֲנָה מִזְּקֵנִים</p>
</blockquote>

<blockquote>
<p>אָכִין לְיוֹם הַפְּרִידָה</p>
</blockquote>

<blockquote>
<p>צֵידַת פְּעָלִים נְכוֹנִים</p>
</blockquote>

<blockquote>
<p>דּוֹרְשֵי חֲקֹר סוֹד דְּבָרַי</p>
</blockquote>

<blockquote>
<p>אִם לִבְּךָ לֵב נְבוֹנִים</p>
</blockquote>

<blockquote>
<p>כַּתַּר זְעֵיר וַאֲחַוֶּה</p>
</blockquote>

<blockquote>
<p>קוֹרוֹת תְּמוּתָה לְבָנִים</p>
</blockquote>

<blockquote>
<p>אִתִּי צְבָא מִפְּגָרִים</p>
</blockquote>

<blockquote>
<p>הָיוּ תְמוֹל רַעֲנַנִּים</p>
</blockquote>

<blockquote>
<p>הֵם לָךְ כְּהַיּוֹם לְמִדְרָךְ</p>
</blockquote>

<blockquote>
<p>הָיוּ תְמוֹל לָךְ אֲדוֹנִים</p>
</blockquote>

<blockquote>
<p>הָיוּ לְבָרוֹת לְרִמָּה</p>
</blockquote>

<blockquote>
<p>הָאֹכְלִים מַעֲדַנִּים</p>
</blockquote>

<blockquote>
<p>לֹא נִכְּרוּ דַל וְשׁוֹעַ</p>
</blockquote>

<blockquote>
<p>לֹא נֶהְדְּרוּ הַסְּגָנִים</p>
</blockquote>

<blockquote>
<p>כָּרְעוּ כְשָׁדוּד בְּחַגְוֵי</p>
</blockquote>

<blockquote>
<p>סֶלַע וְחוֹרֵי פְתָנִים</p>
</blockquote>

<blockquote>
<p>הַגֹּזְלִים מֵעֲלֵיהֶם</p>
</blockquote>

<br>  

<blockquote>
<p>עוֹרָם לְכָל צַד וּפָנִים</p>
</blockquote>

<blockquote>
<p>לוּ נַפְשְׁךָ שִׁעֲרָה זֹאת</p>
</blockquote>

<blockquote>
<p>תָּהִים וְתִסְפֹּד כְּתַנִּים</p>
</blockquote>

<blockquote>
<p>תָּאוֹר יְמֵי הַפְּרִידָה</p>
</blockquote>

<blockquote>
<p>תָּאוֹר יְמֵי הַזְּקֻנִים</p>
</blockquote>

<blockquote>
<p>תִּפְשׁוֹט מְעִילֵי כְבוֹדָהּ</p>
</blockquote>

<blockquote>
<p>אָדָר עֲנַק צַוְּארוֹנִים</p>
</blockquote>

<blockquote>
<p>הַמַּעֲטָפוֹת וְנִזְמֵי</p>
</blockquote>

<blockquote>
<p>הָאַף וְהַשַּׂהֲרוֹנִים</p>
</blockquote>

<blockquote>
<p>אִם תִּשְׁאֲלָה עַל שְׁמִי דַּע</p>
</blockquote>

<blockquote>
<p>כִּי בֵן אֲנִי לַסְּרָנִים</p>
</blockquote>

<blockquote>
<p>הָיָה לְבָבִי רְחַב יָד</p>
</blockquote>

<blockquote>
<p>בֶּן שֵׁש כְּבֶן הַשְּׁמוֹנִים</p>
</blockquote>

<blockquote>
<p>בָּנָה בְגָזִית זְמִירָיו</p>
</blockquote>

<blockquote>
<p>עֵת נָפְלוּ הַלְּבֵנִים</p>
</blockquote>

<blockquote>
<p>עֵת גֻדְּעוּ הַמְּלִיצוֹת</p>
</blockquote>

<blockquote>
<p>הֶחְלִיף חֲרָזִים סְפוּנִים</p>
</blockquote>

<blockquote>
<p>שִׁבְעִים וְאַרְבַּע עֲשָׂרוֹת</p>
</blockquote>

<blockquote>
<p>עַל רֹאשׁ שְׁמִי הֵם נְתֻנִים</p>
</blockquote>

<blockquote>
<p>חָמֵשׁ עֲשָׂרוֹת וְשִׁשָּׁה</p>
</blockquote>

<blockquote>
<p>אֶמְצַע שְׁמִי הֵם מְכַנִים</p>
</blockquote>

<blockquote>
<p>אֶחָד וְשָׁלֹשׁ עֲשָׂרוֹת</p>
</blockquote>

<blockquote>
<p>בִּשְׁמִי הֲלֹא אַחֲרוֹנִים</p>
</blockquote>

<br>  

<blockquote>
<p>כִּשְׁמֹעַ הַשָּׁר הַשִּׁיר וְטוּבוֹ</p>
</blockquote>

<blockquote>
<p>בָּז לְאֱלִילֵי כַּסְפּוֹ וְלָאֳלִילֵי זְהָבוֹ</p>
</blockquote>

<blockquote>
<p>וּבִרְאוֹתוֹ כִּי שְׁמִי בְקִרְבּוֹ</p>
</blockquote>

<blockquote>
<p>צָחַק בְּלִבּוֹ</p>
</blockquote>

<blockquote>
<p>וַיֹּאמַר הַשִּׁיר הַזֶּה הִנְאַנִי</p>
</blockquote>

<blockquote>
<p>וְנִצָּנֵי הַזְּמָן הֶרְאַנִי</p>
</blockquote>

<blockquote>
<p>וְלוּלֵי שִׁמְךָ הַנִּרְמַז בּוֹ אֲשֶׁר הֳנִיאַנִי</p>
</blockquote>

<blockquote>
<p>מִמְּךָ לְקַחְתִּיו</p>
</blockquote>

<blockquote>
<p>עַל לוּחַ קִבְרִי חֲקַקְתִּיו</p>
</blockquote>

<blockquote>
<p>כִּי הוּא לַשּׁירִים כְּמֶלֶךְ עָתִיד לַכִּידוֹר</p>
</blockquote>

<blockquote>
<p>וְכָמוֹהוּ לֹא נִהְיֶה מִן הָעוֹלָם</p>
</blockquote>

<blockquote>
<p>וְאַחְרָיו לֹא יוֹסֵף עַד שְׁנֵי דּוֹד וָדוֹר</p>
</blockquote>

<blockquote>
<p>וַיִּשְׁאָלֵנִי הַשָּׂר וַיֹּאמַר אֱמָר־נָא הָאֱמֶת</p>
</blockquote>

<blockquote>
<p>הַאִם חִבַּרְתָּ דִּבְרֵי הַקֶּבֶר</p>
</blockquote>

<blockquote>
<p>כַּאֲשֶר חִבַּרְתָּ דִּבְרֵי הַמֵּת</p>
</blockquote>

<blockquote>
<p>וָאַעַן וָאֹמַר חִבַּרְתִּי</p>
</blockquote>

<blockquote>
<p>וּבִמְחוּגַת שִׂכְלִי אוֹתוֹ תֵאַרְתִּי</p>
</blockquote>

<blockquote>
<p>שְׁמָעֵנוּ וְהִפָּלֵא</p>
</blockquote>

<blockquote>
<p>כִּי הוּא רוּחַ חָכְמָה וּבִינָה מָלֵא</p>
</blockquote>

<blockquote>
<p>וּבְכֶתֶם טָהוֹר לֹא יְסֻלֶּה</p>
</blockquote>

<br>  

<blockquote>
<p>וָאֶשָּׂא מְשָׁלִי וָאֹמַר:</p>
</blockquote>

<br>  

<blockquote>
<p>אָרוֹן אֲנִי נֶחְשָׁב לְלוּחוֹת הַבְּרִית</p>
</blockquote>

<blockquote>
<p>לִכְרוּב וְשָׂרָף אֶהֱיֶה מַזְכֶּרֶת</p>
</blockquote>

<blockquote>
<p>עָכַר זְמָן בָּנָיו אֲשֶר טָמַן בְּתוֹךְ</p>
</blockquote>

<blockquote>
<p>קִרְבִּי לְשׁוֹן זָהָב וְהָאַדֶּרֶת</p>
</blockquote>

<br>  

<blockquote>
<p>וַיֹּאמֶר הַשָּׁר חֵי אָנִי כִּי זֹאת הַשִּׁירָה עַל כָּל הַשִּׁירוֹת גְּבֶרֶת</p>
</blockquote>

<blockquote>
<p>וּבְעַטְרוֹת הַשֵּׂכֶל מְעֻטֶּרֶת</p>
</blockquote>

<blockquote>
<p>וְהִיא לְשִׁירֵי מְשֹׁרְרֵי הַזְּמָן צַמֶּרֶת</p>
</blockquote>

<blockquote>
<p>וְלִמְלִיצוֹת מְלִיצֵי הַזְּמָן גֻּלָּה וְכֹתֶרֶת</p>
</blockquote>

<blockquote>
<p>וְהִנְנִי נִשְׁבָּע בַּאֲשֶר שָׁמַיִם תִּכֵּן בַּזֶּרֶת</p>
</blockquote>

<blockquote>
<p>וַיָּשֶׂם פִּיךָ חֶרֶב חָלָל הַגָּדוֹל הַחֹדֶרֶת</p>
</blockquote>

<blockquote>
<p>כִּי לֹא נָשׁוּב אֶל בָּתֵינוּ עַד שֶׁתְּחַבֵּר בַּעֲבוּרִי אַחֶרֶת</p>
</blockquote>

<blockquote>
<p>תִּהְיֶה חֲקוּקָה עַל קִבְרִי לַעֲטֶרֶת תִּפְאֶרֶת</p>
</blockquote>

<blockquote>
<p>וָאֶתְמַהְמַהּ כְּרֶגַע לְמַלֹּאת מִצְוַת הַשָּׂר אַלּוּפִי</p>
</blockquote>

<blockquote>
<p>וַיָּשֶׂם כ דָּבָר בְּפִי</p>
</blockquote>

<blockquote>
<p>וָאֹמַר אֶל הַשָּׁר קַח לְךָ יַעְרַת צוּפִי</p>
</blockquote>

<blockquote>
<p>וּכְתֹב לְךָ שִׁיר לְשִׁמְךָ אֲרַגְתִּיו</p>
</blockquote>

<blockquote>
<p>וּמִלוּחַ לִבִּי הֶעֱלִיתִיו</p>
</blockquote>

<blockquote>
<p>וּמִסַּפִּירֵי אֲמָרַי חִבַּרְתִּיו</p>
</blockquote>

<blockquote>
<p>וְתִתְמַהּ עַל יָפְיוֹ</p>
</blockquote>

<blockquote>
<p>וּצְבִי עֶדְיוֹ</p>
</blockquote>

<blockquote>
<p>וַיְהִי הַשָּׁר מִפִּי אֶקְרָא אֵלָיו אֶת הַדְּבָרִים הָאֵלֶּה</p>
</blockquote>

<blockquote>
<p>וְהוּא כוֹתֵב עַל הַסֵּפֶר בַּדְיוֹ</p>
</blockquote>

<br>  

<blockquote>
<p>וָאֶשָּׂא מְשָׁלִי וָאֹמַר</p>
</blockquote>

<br>  

<blockquote>
<p>אֲנִי אָרוֹן וְכַפֹּרֶת</p>
</blockquote>

<blockquote>
<p>וּבִי עָצְמָה וְלִי יִתְרוֹן</p>
</blockquote>

<blockquote>
<p>אֲנִי לִכְרוּב כְּכַפֹּרֶת</p>
</blockquote>

<blockquote>
<p>לְלוּחוֹת הַבְּרִית אָרוֹן</p>
</blockquote>

<blockquote>
<p>וּבִי יִצְחָק וְאַבְרָהָם</p>
</blockquote>

<blockquote>
<p>מְעָרַת מַכְפְּלַת עֶפְרוֹן</p>
</blockquote>

<blockquote>
<p>אֲנִי כִנְבוֹ וְהֹר־הָהָר</p>
</blockquote>

<blockquote>
<p>וּבִי מֹשֶׁה וּבִי אַהֲרֹן</p>
</blockquote>

<br>  

<blockquote>
<p>וַיִּחַךְ הַשָּׁר עַל כָּל הַטּוֹבָה</p>
</blockquote>

<blockquote>
<p>אֲשֶר רָאָה בַשִּׁירָה הָעֲרֵבָה</p>
</blockquote>

<blockquote>
<p>וַיִּקְרָא שְׁמָהּ חֶפְצִי־בָהּ</p>
</blockquote>

<blockquote>
<p>וַיֹּאמַר יָשַׁנְתִּי אָז יָנוּחַ לִי</p>
</blockquote>

<blockquote>
<p>כִּי בַנְעִימִים נָפַל חֶבְלִי</p>
</blockquote>

<blockquote>
<p>וְזֶה הוּא חֶלְקִי מִכָּל עֲמָלִי</p>
</blockquote>

<blockquote>
<p>וְיִּשָּׁבַע בֶּאֱמוּנָתוֹ</p>
</blockquote>

<blockquote>
<p>כִּי לֹא יַחֲלִיפֶנוּ וְלֹא יָמִיר אוֹתוֹ</p>
</blockquote>

<blockquote>
<p>בְּעַד כָּל בֵּית נְכוֹתוֹ</p>
</blockquote>

<blockquote>
<p>וַיְהִי אַחֲרֵי כֵן</p>
</blockquote>

<blockquote>
<p>וַיֹּאמֶר הַשָּׁר אֵלָי רְאִיתִיךָ כָּל יָמֶיךָ מֵיתָרֶיךָ תְכוֹנֵן</p>
</blockquote>

<blockquote>
<p>וְעַל כָּל שַׂר וְנָגִיד אֲשֶר מִן הָעוֹלָם הַזֶּה יִפָּרֵד תְּקוֹנֵן</p>
</blockquote>

<blockquote>
<p>וּתְנַחֵם כָּל לֵב אָמֵל וְאוֹנֵן</p>
</blockquote>

<blockquote>
<p>וּבְשִׁירֶיךָ אֲשֶר עַל לֵב הַזְּמָן חֲרוּתִים</p>
</blockquote>

<blockquote>
<p>וּבִרְהִיטֵי מְלִיצוֹתֶיךָ צַחוֹתֶיךָ כְרוּתִים</p>
</blockquote>

<blockquote>
<p>תְּפָאֵר הַחַיִּים וְהַמֵּתִים</p>
</blockquote>

<blockquote>
<p>וַאֲשֶר לֹא תְפָאֵר בְּשִׁירֶיךָ אֵינֶנּוּ מְפֹאָר</p>
</blockquote>

<blockquote>
<p>וְתַכְרִית לוֹ נִין וְנֶכֶד וְשֵׁם וּשְׁאָר</p>
</blockquote>

<blockquote>
<p>כִּי יָדַעְתִּי אֵת אֲשֶׁר תְּבָרֵךְ מְבֹרָךְ וַאֲשֶר תָּאֹר יוּאָר</p>
</blockquote>

<blockquote>
<p>וְהִשְׁלִיכוּ נְבוֹנֵי הַזְּמָן עָלֶיךָ יְהָבָם</p>
</blockquote>

<blockquote>
<p>וְיֹאמְרוּ כִי תְנַחֲמֵם מֵעָצְבָם</p>
</blockquote>

<blockquote>
<p>וּבִכְנָפֶיךָ יַחֲזִיקוּ לְדַבֵּר עַל לִבָּם</p>
</blockquote>

<blockquote>
<p>וְעֵת מִן הָעוֹלָם הַזֶּה יַחֲלֹפוּ</p>
</blockquote>

<blockquote>
<p>אֶל מַאֲמָרֶיךָ כְּסוּפָה יִרְדֹּפוּ</p>
</blockquote>

<blockquote>
<p>לִהְיוֹת לָהֶם בְּצָרָתָם עֵזֶר</p>
</blockquote>

<blockquote>
<p>וְלָשׂוּם עַל רֹאשׁ מֵתֵיהֶם נֵזֶר</p>
</blockquote>

<blockquote>
<p>וְהִנֵּה כַּאֲשֶר יִהְיֶה הֶעָנָן</p>
</blockquote>

<blockquote>
<p>מִן הָעוֹלָם הַזֶּה תַּחֲלִיף וְתִשְׁתּוֹנָן</p>
</blockquote>

<blockquote>
<p>וְתֵשֵׁב בְּסֵתֶר עֶלְיוֹן וּבְצֵל שַׁדַּי תִּתְלוֹנָן</p>
</blockquote>

<blockquote>
<p>מִי הוּא זֶה הַשָּׁר הַמֵּלִיץ אֲשֶר יָרוּץ בְּצַוָּאר וִיכוֹנָן</p>
</blockquote>

<blockquote>
<p>וּלְסַפֵּר מַעֲלָתְךָ וְרַעַם גְּבוּרָתְךָ מִי יִתְבּוֹנָן</p>
</blockquote>

<br>  

<blockquote>
<p>כַּמָּה יֶחֱטָא הַזְּמָן חֵטְא גָּדוֹל וְנִמְרָץ</p>
</blockquote>

<blockquote>
<p>אִם לֹא יָשִׂים בְּמוֹתְךָ חֲזוֹן הַשִּׁירִים נִפְרָץ</p>
</blockquote>

<blockquote>
<p>וְאִם לֹא יָרוּץ רָץ לִקְרַאת רָץ</p>
</blockquote>

<blockquote>
<p>וְאִם כָּל לָשׁוֹן לֹא תֶחֱרָץ</p>
</blockquote>

<blockquote>
<p>לְהַגִּיד מִמְּךָ נוֹרָאוֹת</p>
</blockquote>

<blockquote>
<p>כַּאֲשֶר עָשִׁיתָ עַל נְדִיבֵי עַמִּים נִפְלָאוֹת</p>
</blockquote>

<blockquote>
<p>וְעַתָּה אִיעָצְךָ וִיהִי אֱלֹהִים עִמָּךְ</p>
</blockquote>

<blockquote>
<p>כְּבָר יָדַעְתָּ כָּמוֹנִי כִּי בְנֵי עַמָּךְ</p>
</blockquote>

<blockquote>
<p>עֵירֻמִּים הֵם מִשִּירִים וּמְלִיצוֹת</p>
</blockquote>

<blockquote>
<p>וּבְעוֹד בַּחַיִּים חַיָּתֶךָ מִשִּׁירֶיךָ וּמְלִיצוֹתֶיךָ יִגְדְּרוּ הַפְּרָצוֹת</p>
</blockquote>

<blockquote>
<p>וְכַאֲשֶׁר אֶל עַל יִקְרָאוּךָ יֵדְעוּ כִּי עֲרוּמִים הֵם מִשִּׁירוֹת</p>
</blockquote>

<blockquote>
<p>וְאָז יִתְפְּרוּ עֲלֵה תְּאֵנָה וְיַעֲשׂוּ לָהֶם חֲגֹרוֹת</p>
</blockquote>

<blockquote>
<p>וְעַתָּה בְעֹד בַּחַיִּים חַיָּתֶךָ</p>
</blockquote>

<blockquote>
<p>הַעֲבֵר קוֹל בְּכָל מַחֲנֵה שִׁירֶיךָ וּמְלִיצוֹתֶיךָ</p>
</blockquote>

<blockquote>
<p>וְיֵאָסְפוּ אֵלֶיךּ כְּאִישׁ אֶחָד חֲבֵרִים</p>
</blockquote>

<blockquote>
<p>וְתִבְחַר מִפְּנִינֵי הַמַּאֲמָרִים</p>
</blockquote>

<blockquote>
<p>וּמַעֲלָתְךָ וְיִקְרָתְךָ עַל סֵפֶר כּוֹנְנֵהוּ</p>
</blockquote>

<blockquote>
<p>וּמַעֲשֶׂה יָדֶיךּ כּוֹנְנָה עָלֶיךָ וּמַעֲשֶׂה יָדֵינוּ כּוֹנְנֵהוּ</p>
</blockquote>

<blockquote>
<p>וַיִּיטְבוּ דִבְרֵי הַשָּׁר בְּעֵינַי</p>
</blockquote>

<blockquote>
<p>וָאָקוּם קַל חִישׁ וָאֲשַׁנֵס מָתְנַי</p>
</blockquote>

<blockquote>
<p>וָאֲעוֹרֵר רַעְיוֹנַי</p>
</blockquote>

<blockquote>
<p>לְרֶגֶל הַמְּלָאכָה אֲשֶר לְפָנָי</p>
</blockquote>

<blockquote>
<p>וָאֲחַבֵּר קִינוֹת נִמְרָצוֹת</p>
</blockquote>

<blockquote>
<p>מִפְּנִינֵי הַמַּאֲמָרִים מְקֻבָּצוֹת</p>
</blockquote>

<blockquote>
<p>תֹּאמַרְנָה מִמֶּנִּי וּמֵאֹדוֹתַי מַעֲלוֹת נִכְבָּדוֹת</p>
</blockquote>

<blockquote>
<p>יוֹתֵר עַל מַה שֶהֶם־בִּי עֶשֶׂר יָדוֹת</p>
</blockquote>

<blockquote>
<p>כַּי כֵן דֶּרֶךְ הַמְשֹׁרְרִים בְּכָל הָאֱמוּנוֹת</p>
</blockquote>

<blockquote>
<p>לְהַפְלִיג בִּשְׁבָח וּבִגְנוֹת</p>
</blockquote>

<blockquote>
<p>וְלָכֵן אָמַר הֶחָכָם אֲשֶר נָתַן הָאֵל חָכְמָה בְלִבּוֹ</p>
</blockquote>

<blockquote>
<p>מֵיטַב הַשִּׁיר כְּזָבוֹ</p>
</blockquote>

<blockquote>
<p>וְעֲשִׂיתִים עַל דֶּרֶךְ כְּאִלוּ אִישׁ קְרוֹבִי אוֹ גֶבֶר עֲמִיתִי</p>
</blockquote>

<blockquote>
<p>יֹאמְרֵם עָלֵי דֶּרֶךְ הַפְלָגָה אַחֲרַי מוֹתִי</p>
</blockquote>

<br>  

<blockquote>
<p>וְאֵלֶּה דִבְרֵי הַקִּינָה</p>
</blockquote>

<blockquote>
<p>אֲשֶׁר יָדִי אוֹתָהּ כוֹנְנָה</p>
</blockquote>

<br>  

<blockquote>
<p>הֲשָׁכַח חֲנוֹת הַזְּמַן אִם קָפַץ בְּאַף רַחֲמָיו</p>
</blockquote>

<blockquote>
<p>כִּי מַדוּעַ לֹא נִכְמְרוּ רַחֲמָיו</p>
</blockquote>

<blockquote>
<p>וְשָׁלַח יָד בִּשְׁלוֹמָיו</p>
</blockquote>

<blockquote>
<p>וְהִלֵּל בְּרִיתוֹ עִם בַּעַל בְּעַמָּיו</p>
</blockquote>

<blockquote>
<p>הַנּוֹדָע בִּיהוּדָה וּבְיִשְׂרָאֵל גָּדוֹל שְׁמוֹ</p>
</blockquote>

<blockquote>
<p>עֲטֶרֶת צְבִי וּצְפִירַת תִּפְאֶרֶת לִשְׁאָר עַמּוֹ</p>
</blockquote>

<blockquote>
<p>עִמָּנוּאֵל בֶּן כְּבוֹד מָרֵנוּ רַבֵּנוּ שְׁלֹמֹה אֲהָהּ נְשִׂיאֵנוּ עִמָּנוּאֵל</p>
</blockquote>

<blockquote>
<p>נְעִים זְמִירוֹת יִשְׂרָאֵל</p>
</blockquote>

<blockquote>
<p>רוּחַ אַפֵּינוּ וּמְשִׁיחֵנוּ</p>
</blockquote>

<blockquote>
<p>צִיץ נֵזֶר הַקֹּדֶשׁ אֲשֶר עַל מִצְחֵנוּ</p>
</blockquote>

<blockquote>
<p>חַיֵּי בְשָׂרֵנוּ וְנִשְׂמַת רוּחֵנוּ</p>
</blockquote>

<blockquote>
<p>הַמַּשׂבִּיעַ נַפְשֵׁנוּ בְצַחְצָחוֹת</p>
</blockquote>

<blockquote>
<p>הַמְנַהֲלֵנוּ עַל מֵי מְנוּחוֹת</p>
</blockquote>

<blockquote>
<p>הָיִיתָ רֹאשׁ שִׂמְחָתֵנוּ</p>
</blockquote>

<blockquote>
<p>וְשָׁכַחְנוּ בְךָ כָּל אַנְחוֹתֵינוּ</p>
</blockquote>

<blockquote>
<p>אָמַרְנוּ זֶה יְנַחֲמֵנוּ מִמַּעֲשֵׂנוּ</p>
</blockquote>

<blockquote>
<p>וּמֵעִצְבוֹן יָדֵינוּ</p>
</blockquote>

<blockquote>
<p>וְתָלִינוּ עָלֶיךָ כָּל כְּבוֹדֵנוּ</p>
</blockquote>

<blockquote>
<p>וְהִנֵה נִכְזְבָה תוֹחַלְתֵּנוּ</p>
</blockquote>

<blockquote>
<p>וְעַתָּה הָלֹךְ הָלָכְתָּ</p>
</blockquote>

<blockquote>
<p>כּוֹכָב אֲשֶר מִיַעֲקֹב דָרָכְתָּ</p>
</blockquote>

<blockquote>
<p>וּבְתוֹך אַבְנֵי אֵש הִתְהִלָּכְתָּ</p>
</blockquote>

<blockquote>
<p>לָמָּה גָּנָבְתָּ אֶת לִבֵּנוּ בְּמוֹ אָרֶב</p>
</blockquote>

<blockquote>
<p>וַתְּנַהֵג אוֹתָנוּ כִּשְׁבֻיוֹת חָרֶב</p>
</blockquote>

<blockquote>
<p>מִי יְדָעֲךָ נֵזֶר זְמַנֵּנוּ וְלֹא יִבְכֶּה</p>
</blockquote>

<blockquote>
<p>וּמִי יִזְכֹּר שְׁלֵמוּתְךָ וְדִמְעָה לֹא יְפַכֶּה</p>
</blockquote>

<blockquote>
<p>מִי יַעֲלֶה עַל לִבּוֹ נְעִימוּתְךָ וּלְנֶחָמָה עוֹד יְחַכֶּה</p>
</blockquote>

<blockquote>
<p>אוֹיָה אִישׁ שְׁלוֹמֵנוּ</p>
</blockquote>

<blockquote>
<p>מִי יַעֲצֹר בְּעַמֵּנוּ</p>
</blockquote>

<blockquote>
<p>מִי יַעֲמָד־לָנוּ בַזְּמָן תַּחְתֶּיךָ</p>
</blockquote>

<blockquote>
<p>מִי יִשָּׂא הוֹד כָּלְיְךָ תָּלְיְךָ וְקַשְׁתֶּךָ</p>
</blockquote>

<blockquote>
<p>אֵיךְ זְנַחְתָּנוּ רוֹעֵנוּ וְלֹא זְנַחְנוּךָ</p>
</blockquote>

<blockquote>
<p>וְאֲנַחְנוּ עֲטָרוֹת לָנוּ עֲנַדְנוּךָ</p>
</blockquote>

<blockquote>
<p>וְחוֹתָם עַל לִבֵּנוּ וְחוֹתָם עַל זְרוֹעֵנוּ נְתַנוּךְ</p>
</blockquote>

<blockquote>
<p>וְאִם בִּבְִכִי וּבְמִסְפֵּד נָשִׁיב אֶת שְׁבוּתֶךָ בְּמִסְתָּרִים בְּכִינוּךָ</p>
</blockquote>

<blockquote>
<p>וּכְהָמֵר עַל הַבְּכוֹר וּכְמִסְפֵּר עַל הַיָּחִיד סְפַרְנוּךָ</p>
</blockquote>

<blockquote>
<p>וְאִם בְּהוֹן עָתָק נִפְדֶּךָ בְּכָל מִכְמַנֵי זְהָבֵנוּ וְכַסְפֵּנוּ פְּדִינוּךָ</p>
</blockquote>

<blockquote>
<p>כִּי יָבֹא דְבָרְךָ אֵלֵינוּ וְכִבָּדְנוּךָ</p>
</blockquote>

<blockquote>
<p>וְעַתָּה מִי יְנַחֵם אוֹתָנוּ נֵזֶר הַיָּמִים</p>
</blockquote>

<blockquote>
<p>וּגְדוֹלָה הַחֲרָדָה וְאֵין מָקוֹם לְנִחוּמִים</p>
</blockquote>

<blockquote>
<p>וְלוּלֵי בִרְכָתְךָ הַשָׂר אֲשֶר לָנוּ אָצַלְתּ</p>
</blockquote>

<blockquote>
<p>מַחֲשֹׂוף סִפְרֵי הַנְּבוּאָה אֲשֶר פִּצַּלְתָּ</p>
</blockquote>

<blockquote>
<p>בְּמַתְּנַת יַד שִׂכְלְךָ וְלֹא הִתְעַצַּלְתָּ</p>
</blockquote>

<blockquote>
<p>וְהֲשֵׂג הִשַּׂגְתָּ וְהַצֵּל הִצַּלְתָּ</p>
</blockquote>

<blockquote>
<p>וְהִשְׁאַרְתָּ אַחֲרֶיךָ בְּרָכָה</p>
</blockquote>

<blockquote>
<p>לְרֶגֶל הַמְּלָאכָה</p>
</blockquote>

<blockquote>
<p>אֲשֶר לְפָנֵינוּ</p>
</blockquote>

<blockquote>
<p>לֹא קָמָה עוֹד רוּחַ בְּאַפֵּינוּ</p>
</blockquote>

<blockquote>
<p>וְחָשְׁכוּ כוֹכְבֵי נִשְׁפֵּנוּ</p>
</blockquote>

<blockquote>
<p>כִּי כַאֲשֶר נִזְכֹּר פְּרִידָתְךָ נְשִׂיאֵנוּ</p>
</blockquote>

<blockquote>
<p>נֹחַם יִסָּתֵר מֵעֵינֵינוּ</p>
</blockquote>

<blockquote>
<p>וְכַאֲשֶׁר סְפָרֶיךָ הַנְּעִימִים נָשִׁיב אֶל לִבֵּנוּ</p>
</blockquote>

<blockquote>
<p>אִם נֵלֵךְ בְּקֶרֶב צָרַת הַדְּאָגָה תְּחַיֵּינוּ</p>
</blockquote>

<blockquote>
<p>אֵי לְשׁוֹן הַזָּהָב וְהָאַדֶּרֶת ּ</p>
</blockquote>

<blockquote>
<p>אַיֵּה אֵפוֹא מְלִיצָתְךָ הַשּׂוֹרֶרֶת</p>
</blockquote>

<blockquote>
<p>אֲשֶר הָיְתָה עַל כָּל הַמַּמְלָכוֹת גְּבֶרֶת</p>
</blockquote>

<blockquote>
<p>וּלְכָל דִּבְרוֹת הַדּוֹבְרִים חוֹדֶרֶת</p>
</blockquote>

<blockquote>
<p>עֵקֶב אֲשֶר הָיְתָה בָהּ רוּחַ אַחֶרֶת</p>
</blockquote>

<blockquote>
<p>וְאַיֵּה שִׁירְךָ הַנֶעֱרָב</p>
</blockquote>

<blockquote>
<p>הַנֶּחְמָד מִזָּהָב וּמִפָּז רָב</p>
</blockquote>

<blockquote>
<p>וְאַיֵּה הַיָּדַיִם הַמְלֻמָּדוֹת לַקְּרָב</p>
</blockquote>

<blockquote>
<p>מַה נְדַבֵּר וּמַה נִצְטַדָּק</p>
</blockquote>

<blockquote>
<p>וִיאוֹר הַבִּינָה חָרָב</p>
</blockquote>

<blockquote>
<p>וֱנֶהְפַּךְ מִזְרָחֵנוּ לְמַעֲרָב</p>
</blockquote>

<blockquote>
<p>אִי יַם הַתְּלָאוֹת מִי יַעֲמִידְךָ מִזַעְפֶּךָ</p>
</blockquote>

<blockquote>
<p>אִי הַשִּׁיר הַמְפֹאָר מִי יָשׁוּב שְׁבוּתֶךָ כַּאֲשֶר הָיִיתָ בִימֵי חָרְפֶּךָ</p>
</blockquote>

<blockquote>
<p>אִי קְהַל רוֹמִי מִי יָאִיר כּוֹכְבֵי נִשְׁפֶּךָ</p>
</blockquote>

<blockquote>
<p>אִי זְמָן מָסוֹר הָרַגְתָּ בְיוֹם אַפֶּךָ</p>
</blockquote>

<blockquote>
<p>מִי יַחֲזִיק מַצָּב מִפְּנֵי זַעְמֶךָ וְקִצְפָּךְ</p>
</blockquote>

<blockquote>
<p>אִי עַם אֲדֹנָי מִי יַעֲנֶה דָבָר לְחוֹרְפֶיךָ</p>
</blockquote>

<blockquote>
<p>אִי עוֹלַם הַשֵּׂכֶל מִי יַשְׂכִּיל סוֹד מַלְאָכֶיךָ וּשְׂרָפֶיךָ</p>
</blockquote>

<blockquote>
<p>אִי סֵפֶר תּוֹרַת אֲדֹנָי מִי יַחֲשֹׂף מֵעַל תַּפּוּחֵי זְהָבֶיךָ מַשְׂכִּיוֹת כְּסָפֶיךָ</p>
</blockquote>

<blockquote>
<p>אִי עֲדַת אֲדֹנָי מִי יִרְעֶה עַשְׁתְּרוֹת צֹאנֶךָ וּשְׁגַר אֲלָפֶיךָ</p>
</blockquote>

<blockquote>
<p>אִי יַם הַשֵּׂכֶל מִי יִשְׁכֹּן בְּחוֹפֶךָ</p>
</blockquote>

<blockquote>
<p>אִי עֵדֶן גַּן אֱלֹהִים מִי יֶאֳרֶה מוֹרְךָ וְצוּפֶךָ</p>
</blockquote>

<blockquote>
<p>אִי אֶרֶץ צְבִי מִי יִשְׁכֹּן בִּיפִי נוֹפֶיך</p>
</blockquote>

<blockquote>
<p>אִי חָכְמַת הַנִּיּגּון מִי יָבִין מְלֶאכֶת נְקָבָיו וְתֻפֶּיךָ</p>
</blockquote>

<blockquote>
<p>מִי עוֹלַם הַתְּמוּרָה מִי יַכִּיר דַּעַת חֲנַפֶיךָ</p>
</blockquote>

<blockquote>
<p>אִי סֵפֶר דִּבְרֵי הַיָּמִים</p>
</blockquote>

<blockquote>
<p>מִי יְפָרֵשׁ דְּבָרֶיךָ הַסְּתוּמִים</p>
</blockquote>

<blockquote>
<p>אִי סֵפֶר מִשְׁלֵי מִי יִקְשׁוֹר פְּסוּקֶיךָ הַנְּעִימִים</p>
</blockquote>

<blockquote>
<p>אִי סֵפֶר אִיוֹב מִי יְבָאֵר סוֹדוֹתֶיךָ הַחֲתוּמִים</p>
</blockquote>

<blockquote>
<p>אִי סֵפֶר תְּהִלוֹת מִי יְגַלֶה צְפוּנֶיךָ הַנַעֲלָמִים</p>
</blockquote>

<blockquote>
<p>אִי דָנִיֵאל מִי יְגַלֶּה סוֹד קֵץ הַיָּמִים</p>
</blockquote>

<blockquote>
<p>אִי מְשִׁיחַ אֱלֹהֵי יַעֲקֹב עֵינֵי כָל יִשְׂרָאֵל עָלֶיךָ</p>
</blockquote>

<blockquote>
<p>הִנֵּה בִּהְיוֹת עַמְּךָ נְדָבוֹת בְּיוֹם חֵילֶךָ</p>
</blockquote>

<blockquote>
<p>וְיִשְׂמַח זְבוּלוּן בְּצֵאתֶךָ וְיִשָׂשׂכָר בְּאֹהָלֶיךָ</p>
</blockquote>

<blockquote>
<p>מִי יִּהְיֶה מְחוֹקֵק אֲשֶר לֹא יָסוּר מִבֵּין רַגְלֶיךָ</p>
</blockquote>

<blockquote>
<p>מִי יִכְתֹּב אִגְּרוֹתֶיךֶ אֶל הָאִיִּים הָרְחוֹקִים</p>
</blockquote>

<blockquote>
<p>וּמִי יָחֹק חִקְקֵי הַמִּצְווֹת וְהַחֻקִּים</p>
</blockquote>

<blockquote>
<p>וּמֵת הָאָדָם הַגָּדוֹל בָּעֲנָקִים</p>
</blockquote>

<blockquote>
<p>הַנּוֹטֶה אָהֳלֵי הַתְּבוּנָה וִירִיעוֹת הַשֵּׂכֶל מֵקִים</p>
</blockquote>

<blockquote>
<p>אֲהָהּ עַל הַמְּלִיצוֹת הַנִּמְרָצוֹת</p>
</blockquote>

<blockquote>
<p>וְהַשִּׁירִים מִנֹּפֶת צוּף מְתוּקִים</p>
</blockquote>

<blockquote>
<p>כִּי בְקָקוּם בּוֹקְקִים</p>
</blockquote>

<blockquote>
<p>וְהֶעֱלוּ עָפָר עַל רֹאשָׁם חָגְרוּ שַׂקִּים</p>
</blockquote>

<blockquote>
<p>אֱלִי כִבְתוּלָה</p>
</blockquote>

<blockquote>
<p>חָכְמַת הַדִּקְדוּק וְהַפְּעֻלָּה</p>
</blockquote>

<blockquote>
<p>סָגַר אֶת יוֹמוֹ הָאִישׁ אֲשֶר הָיִית מִמֶּנּוּ בְעוּלָה</p>
</blockquote>

<blockquote>
<p>אַשְׁרָיו שֶׁנִּפְרַד מֵאֶרֶץ כָּבוּל</p>
</blockquote>

<blockquote>
<p>וְהִנּוֹ הַיּוֹם עִם שַׂרְפֵי זְבוּל</p>
</blockquote>

<blockquote>
<p>הַיּוֹם אֲנַחְנוּ כַּאֲבֵלֵי אֵם קוֹדְרִים וּמִתְאַבְּלִים</p>
</blockquote>

<blockquote>
<p>אֲחָזוּנוּ צִירִים וַחֲבָלִים</p>
</blockquote>

<blockquote>
<p>וְשַׂרְפֵי זְבוּל נָפְלוּ לָהֶם בַּנְעִימִים חֲבָלִים</p>
</blockquote>

<blockquote>
<p>הַיּוֹם יְתוֹמִים הָיִינוּ וְאֵין אָב וּבְנֵי אֵילִים</p>
</blockquote>

<blockquote>
<p>יִרְקְדוּן כְּאֵילִים</p>
</blockquote>

<blockquote>
<p>הַיּוֹם דִּמְעוֹתֵנוּ עַל לְחָיֵינוּ וְשַׂרְפֵי הַקֹּדֶשׁ מְחַלְּלִים בַּחֲלִילִים</p>
</blockquote>

<blockquote>
<p>הַיּוֹם לָנוּ הַיָּגוֹן כָּלִיל</p>
</blockquote>

<blockquote>
<p>וְלִבֵּנוּ לְמוֹ אָב כֻּלֹּה יְיֵלִיל</p>
</blockquote>

<blockquote>
<p>וּלְמַלְאֲכֵי רוֹם שִׂמְחַת לֵבָב כַּהוֹלֵךְ בֶּחָלִיל</p>
</blockquote>

<blockquote>
<p>וְאֵיכָה לְבָבֵנוּ לֹא יִפְחַד וְלֹא יֶחֱרַד</p>
</blockquote>

<blockquote>
<p>וְיוֹמֵנוּ מְאֹד רָד</p>
</blockquote>

<blockquote>
<p>וּמִי יַעֲנֶה אֶל מְלִיצוֹת חַכְמֵי סְפָרַד</p>
</blockquote>

<blockquote>
<p>וּמִי יָשִׁיב לְשִׁירֵי חַכְמֵי פְּרוֹבִינְצָ&quot;א הַמְפֹאָרִים</p>
</blockquote>

<blockquote>
<p>וְשִׁבַּח דְּגַן שָׁמַיִם וְלֶחֶם אַבִּירִים</p>
</blockquote>

<blockquote>
<p>אֶפֶס אַבִּיר הָרוֹעִים וּמוֹרֵה הַמּוֹרִים</p>
</blockquote>

<blockquote>
<p>הָיָה לוֹ יָד וְשֵׁם בְּכָל אַרְבָּעָה וְעֶשְׂרִים</p>
</blockquote>

<blockquote>
<p>וּמִי יָשִׁיב דָּבָר דָּבוּר עַל אָפְנַיו לְחַכְמֵי אַשְׁכְּנַז</p>
</blockquote>

<blockquote>
<p>וּמִי יִלְכֹּד אֶת קִרְיַת סֵפֶר וְחָדַל עָתְנִיאֵל בֶּן קְנַז</p>
</blockquote>

<blockquote>
<p>מִי יָבִין הַחִידוֹת הַנַעֲלָמוֹת</p>
</blockquote>

<blockquote>
<p>וְאֶל מִי תְסוּבֶּינָה הָאֲלֻמּוֹת</p>
</blockquote>

<blockquote>
<p>וְתִשְׁתַּחֲיֶנָה כוֹכְבֵי הַמַּעֲלוֹת הַרָמוֹת</p>
</blockquote>

<blockquote>
<p>וְאֵין טַל וְאֵין מָטָר וּשְׂדֵי תְרוּמוֹת</p>
</blockquote>

<blockquote>
<p>מִי יְרַחֵם הַדַּלִּים</p>
</blockquote>

<blockquote>
<p>מִי יָחוּס עַל הָאֻמְלָלִים</p>
</blockquote>

<blockquote>
<p>מִי יֶאֱסֹף הַבַּיְתָה הַגּוֹלִים</p>
</blockquote>

<blockquote>
<p>מִי יְנַחֵם הָאֲבֵלִים</p>
</blockquote>

<blockquote>
<p>מִי יִתֵּן בֵּיתוֹ בֵּית וַעַד לַחֲכָמִים</p>
</blockquote>

<blockquote>
<p>מִי יָאִיר הַפָּנִים הַנִּזְעָמִים</p>
</blockquote>

<blockquote>
<p>מִי יָשֹׁל לְמָרֵי נֶפֶשׁ מִן הַצְּבָתִים</p>
</blockquote>

<blockquote>
<p>מִי יְפָאֵר בִּמְלִיצוֹתָיו הַחַיִּים וְהַמֵּתִים</p>
</blockquote>

<blockquote>
<p>אֲשֶר כָּל רוֹאֵיהֶם יֹאמְרוּ בָּרוּך אֲדֹנָי וַאעְשִׁיר</p>
</blockquote>

<blockquote>
<p>מִי לְמוּל שֶֹמֶשׁ הַחָכְמָה עַפְעָפָּיו יַיְשִׁיר</p>
</blockquote>

<blockquote>
<p>מִי יָקוּם לָנוּ תַחְתָּיו בֵּשִׁיר</p>
</blockquote>

<blockquote>
<p>אֲהָהּ כִּי אָפַס הַמֵּלִיץ</p>
</blockquote>

<blockquote>
<p>אֲשֶר עַצְמוֹתֵינוּ יַחֲלִיץ</p>
</blockquote>

<br>  

<blockquote>
<p>הַדּוֹד הַנֶאֱמָן הַמְרַחֵם וְהַשַׁלְמָן</p>
</blockquote>

<blockquote>
<p>צִנְצֶנֶת הַמָּן</p>
</blockquote>

<blockquote>
<p>רָד עִם אֵל וְעִם קְדוֹשִׁים נֶאֱמָן</p>
</blockquote>

<blockquote>
<p>נִמְצָא לִמְבַקְשָׁיו</p>
</blockquote>

<blockquote>
<p>וְנִדְרָשׁ לְשׁוֹאֲלָיו</p>
</blockquote>

<blockquote>
<p>לֹא הָיָה כִילַי בְּחָכְמָתוֹ וְלֹא הָיוּ רָעִים כֵּלָיו</p>
</blockquote>

<blockquote>
<p>וְלֹא מָנַע טוֹב מִבְּעָלָיו</p>
</blockquote>

<blockquote>
<p>אֵיךְ נֶחֱשֶׁה מֵהַגִּיד תְּהִלּוֹתָיו עַל הָאֱמֶת</p>
</blockquote>

<blockquote>
<p>וְהוּא הִגִּיד שְׁבָח דֶּרֶךְ הַעֲבָרָה עַל כָּל מֵת</p>
</blockquote>

<blockquote>
<p>זֹאת נֶחָמָתֵנוּ בְעָנְיֵנוּ</p>
</blockquote>

<blockquote>
<p>אִם נִפְרַד מִמֶּנּוּ רֹאשׁ מַאֲוַיֵּנוּ</p>
</blockquote>

<blockquote>
<p>אֲשֶר הוּא חַיֵּינוּ</p>
</blockquote>

<blockquote>
<p>כִּי הַמָּוֶת עַל כָּל הַחַיִּים שַׁלִּיט</p>
</blockquote>

<blockquote>
<p>לֹא יָנוּס לָהֶם נָס וְלֹא יִמָּלֵט לָהֶם פָּלִיט</p>
</blockquote>

<blockquote>
<p>וְאֵין לִתְמֹהַּ אִם הִנִּיחַ עִמָּנוּאֵל צֹאן יָדוֹ וַעֲדָרָיו</p>
</blockquote>

<blockquote>
<p>וּנְרָדָיו וּכְפָרָיו</p>
</blockquote>

<blockquote>
<p>וְסַפִּירֵי סְפָרָיו</p>
</blockquote>

<blockquote>
<p>וּמְלִיצוֹתָיו וְשִׁירָיו</p>
</blockquote>

<blockquote>
<p>הִנִּיחַ אַפְלָטוֹן פִּרְחֵי הָאֱלֹהִיּוּת</p>
</blockquote>

<blockquote>
<p>וְעָתְנִיֵאל אֶת גֻּלּוֹת עִלִּיוֹת</p>
</blockquote>

<blockquote>
<p>הִנִּיחַ אֲרִיסְטוֹ הֲפּילוֹסוֹפְיָה</p>
</blockquote>

<blockquote>
<p>וְתָמָר אֲחוֹת אַבְשָׁלוֹם יָפְיָה</p>
</blockquote>

<blockquote>
<p>וּשְׁלֹמֹה כֵּס יָה וּבִתְיָה וְנָעֳמִי רוּת הַמּוֹאֲבִיָה</p>
</blockquote>

<blockquote>
<p>וְשִׁמְשׁוֹן הַגְּבוּרָה וּלְחִי חֲמוֹר טְרִיָּה</p>
</blockquote>

<blockquote>
<p>הִנִּיחַ תַּלְמַי חָכְמַת הַתְּכוּנָה וְהַמִּשְׁפָּטִים</p>
</blockquote>

<blockquote>
<p>וְסֵפֶר הַפְּרִי וְהַחֲרִיטִים</p>
</blockquote>

<blockquote>
<p>וְחָכְמַת הַמֶָבָּטִים</p>
</blockquote>

<blockquote>
<p>וְיַעֲקֹב שְׁנֵים עָשָׂר שְׁבָטִים</p>
</blockquote>

<blockquote>
<p>וְאֵת הַמַּקְלוֹת אֲשֶר פִּצֵּל בָּרְהָטִים</p>
</blockquote>

<blockquote>
<p>הִנִּיחַ אַבְשָׁלוֹם שְׂעַר רֹאשׁו</p>
</blockquote>

<blockquote>
<p>וּשְׁלֹמֹה אֶת מִקְדָּשׁוֹ</p>
</blockquote>

<blockquote>
<p>וְסוּסָיו וּפָרָשָׁיו</p>
</blockquote>

<blockquote>
<p>וְנָשָׁיו וּפִלַגְשָׁיו</p>
</blockquote>

<blockquote>
<p>הִנִּיַח אֶקְלִידָס חָכְמַת הַתִּשׁבֹּרֶת</p>
</blockquote>

<blockquote>
<p>וּבֶן אֶלְעָשָׁה הַתִּסְפֹּרֶת</p>
</blockquote>

<blockquote>
<p>וּבְצַלְאֵל הָאָרוֹן וְהַכְּרוּבִים וְהַכַּפֹּרֶת</p>
</blockquote>

<blockquote>
<p>הִנִּיחַ אֲחַשְׁוֵרוֹשׁ שַׁרְבִיט זְהָבוֹ</p>
</blockquote>

<blockquote>
<p>וְיָרָבְעָם עֲגָלָיו וְהַחֹדֶשׁ אֲשֶר בָּדָה מִלִּבּוֹ</p>
</blockquote>

<blockquote>
<p>הִנִּיחַ צִדְקִיָּהוּ עֵינָיו</p>
</blockquote>

<blockquote>
<p>וְעֶזְרָא קֶסֶת הַסּוֹפֵר אֲשֶר בְּמָתְנָיו</p>
</blockquote>

<blockquote>
<p>הִנִּיחַ יִצְחָק הַיִּשׂרְאֵלִי סֵפֶר הַיְסוֹדוֹת</p>
</blockquote>

<blockquote>
<p>וְאִבְּן עֶזְרָא סֵפֶר הַמּבְחָרִים וְהַמּוֹלָדוֹת</p>
</blockquote>

<blockquote>
<p>וְעֵשָׂו אֶת בְּגָדָיו הַחֲמוּדוֹת</p>
</blockquote>

<blockquote>
<p>הִנִּיחַ נֹחַ כַּרְמוֹ</p>
</blockquote>

<blockquote>
<p>וְסַנְחֵרִיב מַטֵּה זַעְמוֹ</p>
</blockquote>

<blockquote>
<p>הִנִּיחַ מָרְדְּכַי שׁוּשַׁן הַבִּירָה</p>
</blockquote>

<blockquote>
<p>וְלוֹט אֶת סְדוֹם וַעֲמֹרָה</p>
</blockquote>

<blockquote>
<p>וְחִירָם צֹר הַמַּעֲטִירָה</p>
</blockquote>

<blockquote>
<p>וְעֵשָׂו הֲבְּכוֹרָה</p>
</blockquote>

<blockquote>
<p>הִנִּיחַ עָתְנִיאֵל אֶת עָכְסָה</p>
</blockquote>

<blockquote>
<p>וְאֲחַשְׁוֵרוֹשׁ אֶת הֲדַסָּה</p>
</blockquote>

<blockquote>
<p>וְיוֹסֵף הַמַּשָׂא</p>
</blockquote>

<blockquote>
<p>הִנִּיחוּ בְנֵי בִנְיָמִין הַגִּבְעָה</p>
</blockquote>

<blockquote>
<p>וְאֶלְעָזָר הַכֹּהֵן כְּלֵי הַקֹּדֶשׁ</p>
</blockquote>

<blockquote>
<p>הִנִּיחַ אַהֲרֹן הָאֵפוֹד וְהַחֹשֶׁן</p>
</blockquote>

<blockquote>
<p>וְהִנִּיחוּ בְנֵי יִשְׂרָאֵל אֶרֶץ גֹּשֶׁן</p>
</blockquote>

<blockquote>
<p>הִנִּיחַ דָּוִד אֶת מְצוּדַת צִיּוֹן</p>
</blockquote>

<blockquote>
<p>וּשְׁלֹמֹה הָאַפִּרְיוֹן</p>
</blockquote>

<blockquote>
<p>וְאֵת בֵּית חוֹרוֹן תַּחְתּוֹן וְאֵת בֵּית חוֹרוֹן תַּחְתּוֹן עֶלְיוֹן</p>
</blockquote>

<blockquote>
<p>הִנִּיחַ יוֹנָה הַקִּיקָיוֹן</p>
</blockquote>

<blockquote>
<p>וְגַלְיָאנוּס חָכְמַת הָרְפוּאָה וְהֶהִגָּיוֹן</p>
</blockquote>

<blockquote>
<p>ְהִנִּיחוּ עָרְפָּה וְרוּת מַחְלוֹן וְכִלְיוֹן</p>
</blockquote>

<blockquote>
<p>הֵנִּיעַ אֶת צֹאנוֹ הֶבֶל</p>
</blockquote>

<blockquote>
<p>וְדָוִד הַכִּנּוֹר וְהַנֵּבֶל</p>
</blockquote>

<blockquote>
<p>וְאַחְאָב אֶת אִיזֶבֶל</p>
</blockquote>

<blockquote>
<p>הִנִּיחַ שְׁלֹמֹה סִפְרֵי חָכְמוֹתָיו</p>
</blockquote>

<blockquote>
<p>וְדָנִיֵאל חֲלוֹמוֹתָיו</p>
</blockquote>

<blockquote>
<p>הִנִּיחַ מֶלֶךְ אַשׁוּר הַגְּאֵיוֹן</p>
</blockquote>

<blockquote>
<p>וְרַבִּי אַבְרָהָם הַנָּשִׂיא סֵפֶר הַחִזָּיוֹן</p>
</blockquote>

<blockquote>
<p>הִנִּיחַ חִירָם מְלֶאכֶת תֻפָּיו וּנְקָבָיו</p>
</blockquote>

<blockquote>
<p>וְתַלְמַי חָכְמַת הַגַּלְגַּל וְכוֹכָבָיו</p>
</blockquote>

<blockquote>
<p>הִנִּיחַ גָּלְיַּת הַפְּלִשְׁתִי שִׁרְיוֹן קַשְׂקַשָׂיו</p>
</blockquote>

<blockquote>
<p>וְלֶחֶם וּנְזִיד עֲדָשִׁים עֵשָׂו</p>
</blockquote>

<blockquote>
<p>וְלָבָן אֶת כְבָשָׂיו</p>
</blockquote>

<blockquote>
<p>הִנִּיחַ יִשְׁמָעֵל קַשְׁתּוֹ</p>
</blockquote>

<blockquote>
<p>וְאֶלְקָנָה שְׁמוּאֵל בְּנוֹ וְחַנָּה אִשְׁתּוֹ</p>
</blockquote>

<blockquote>
<p>הִנִּיחַ שְׁלֹמֹה הַבַּיִת אֲשֶר בָּנָה</p>
</blockquote>

<blockquote>
<p>וְרִבְקָה אֶת יַעֲקֹב בְּנָהּ</p>
</blockquote>

<blockquote>
<p>הִנִּיחַ דָּוִד סֵפֶר תְּהִלוֹת</p>
</blockquote>

<blockquote>
<p>וְאַבּוּנַצַּר סֵפֶר הַהַתְחָלוֹת</p>
</blockquote>

<blockquote>
<p>וְאִבְּן עֶזְרָא סֵפֶר הַגּוֹרָלוֹת וְהַשְּׁאֵלוֹת</p>
</blockquote>

<blockquote>
<p>הִנִּיחָה שָׂרָה אֶת יִצְחָק בְּנָהּ אֲשֶר יָלְדָה אַחֲרֵי זִקְנָתָהּ</p>
</blockquote>

<blockquote>
<p>וָעֲתַלְיָה אֶת מִפְלַגְתָּהּ</p>
</blockquote>

<blockquote>
<p>וְאִם הִנִּיחַ נְשִׂיאֵנוּ אֶת חֲמוּדוּתֵינוּ אֵין לִתְמֹהַּ</p>
</blockquote>

<blockquote>
<p>כִּי כֵן יָעַץ עַל נִבְרָאָיו גָבֹהַּ מֵעֲל גָבֹהַּ</p>
</blockquote>

<blockquote>
<p>חַזְקוּ יָדַיִם רָפוֹת וּבִרְכַּיִם כּוֹשְׁלוֹת</p>
</blockquote>

<blockquote>
<p>וְאַמְצוּ הַלְּבָבוֹת הָאֻמְלָלוֹת</p>
</blockquote>

<blockquote>
<p>כִּי אִם נִפְרַד מִמֶּנּוּ הָאִישׁ אֲשֶר יְגוֹנֵנוּ יַחְבִּיא</p>
</blockquote>

<blockquote>
<p>וְשַׂר הַצָּבָא אֲשֶר עַם הָאָרֶץ מַצְבִּיא</p>
</blockquote>

<blockquote>
<p>וּלְכָל דְּבַר חָכְמָה כַּאֲרִי יִתְנַשֵּׂא וְיָקוּם כְּלָבִיא</p>
</blockquote>

<blockquote>
<p>לֹא תֹאבַד תּוֹרָה מִכֹּהֵן וְעֵצָה וְדָבָר מִנָּבִיא</p>
</blockquote>

<blockquote>
<p>וְאִם בְּאִיש אֶחָד לֹא תְמָּצֶאנָה כָּל מַעֲלוּתָיו</p>
</blockquote>

<blockquote>
<p>וְשֶׁמֶן הָעֲנָוָה עַל הָרֹאשׁ שֶׁיוֹרֵד עַל פִּי מִדּוֹתָיו</p>
</blockquote>

<blockquote>
<p>הֱיוֹתוֹ יַרְדֵּן הַחָכְמוֹת הוּא מָלֵא עַל כָּל גְּדוֹתָיו</p>
</blockquote>

<blockquote>
<p>וּמוֹר וַאֲהָלוֹת קְצִיעוֹת כָּל בִּגְדוֹתָיו</p>
</blockquote>

<blockquote>
<p>יִמָּצְאוּ בְרַבִּים מֵאַנְשֵׁי הַחָכְמָה חֲמוּדוֹתָיו</p>
</blockquote>

<blockquote>
<p>אַל תֶּחֶרְדוּ עַם אֲדֹנָי הַחוֹנִים בְּמָרָה</p>
</blockquote>

<blockquote>
<p>אִם נָסַע עִמָּנוּאֵל מֵעוֹלַם הַהֶבֶל וְהַתְּמוּרָה</p>
</blockquote>

<blockquote>
<p>כִּי הוּא אָרַח עִם שַׂרְפֵי זְבוּל לְחֶבְרָה</p>
</blockquote>

<blockquote>
<p>וְהִנּוֹ הַיּוֹם בְּעוֹלַם הַחֶסֶד וְהָגְּבוּרָה</p>
</blockquote>

<blockquote>
<p>אֲשֶר שָׁם שִׂמְחָה וְשָׂשׂוֹן וִיקָר וְאוֹרָה</p>
</blockquote>

<blockquote>
<p>וְכָל הַבָּא אֵלָיו יִשְׁלָם</p>
</blockquote>

<blockquote>
<p>וְלָקַח מֵעֵץ הַחַיִּים וְאָכַל וָחַי לְעֹלָם</p>
</blockquote>

<blockquote>
<p>לֹא מֵת נְשִׂיאֵנוּ וְחָכְמוֹתָיו עַל לוּחַ לֵב־הַזְּמָן חֲרוּתִים</p>
</blockquote>

<blockquote>
<p>וְאֵיך מֵת וּסְפָרָיו יְחַיּוּ מֵתִים</p>
</blockquote>

<blockquote>
<p>לֹא מֵת וְזַרְעוֹ לִבְרָכָה</p>
</blockquote>

<blockquote>
<p>וּמַצְלִיחִים לִמְלוּכָה</p>
</blockquote>

<blockquote>
<p>אַשְׁרָיו שֶׁיָּצָא מֵעֵמֶק הַבָּכָא</p>
</blockquote>

<blockquote>
<p>וּבַנְעִימִים נָפִל חֶבְלוֹ</p>
</blockquote>

<blockquote>
<p>לַחֲזוֹת בְּנֹעַם אֲדֹנָי וּלְבַקֵּר בְּהֵיכָלוֹ</p>
</blockquote>

<blockquote>
<p>מִי לְקָחוֹ כִּי אִם הַיּוֹצְרוֹ מִבֶּטֶן לְעֶבֶד לוֹ</p>
</blockquote>

<blockquote>
<p>מַה טוֹב חֶלְקוֹ וּמַה נָעִים גּוֹרָלוֹ</p>
</blockquote>

<blockquote>
<p>אַחֲלֵינוּ לִמְאַסֵּף נַפְשׁוֹת חֲסִידָיו</p>
</blockquote>

<blockquote>
<p>לֶאֱסֹף נַפְשׁוֹ הַיְקָרָה עִם נֶפֶשׁ צֹאן יָדָיו</p>
</blockquote>

<blockquote>
<p>וְיָבֹא דוֹדִי לְגַנּוֹ וְיֹאכַל פְּרִי מְגָדָיו</p>
</blockquote>

<blockquote>
<p>וְיִפְקֹד אֲדֹנָי אֱלֹהֵי הָרוּחוֹת לְכָל בָּשָׂר</p>
</blockquote>

<blockquote>
<p>עַל עַם אֲדֹנָי אִישׁ נָגִיד וָשָׂר</p>
</blockquote>

<blockquote>
<p>אֲשֶר יְרַפֵּא נִגְעוֹ</p>
</blockquote>

<blockquote>
<p>וְיָחִישׁ יִשְׁעוֹ</p>
</blockquote>

<blockquote>
<p>אֲשֶר יֵצֵא לִפְנֵיהֶם</p>
</blockquote>

<blockquote>
<p>וַאֲשֶר יָבֹא לִפְנֵיהֶם</p>
</blockquote>

<blockquote>
<p>אֲשֶר יוֹצִיאֵם וַאֲשֶר יְבִיאֵם</p>
</blockquote>

<blockquote>
<p>וְעַל אֶבְרַת חֲסָדָיו יִשָׂאֵם</p>
</blockquote>

<blockquote>
<p>יֶאֱסֹף הַגּוֹלָה וִיקַבֵּץ הַנִּדָּחָה</p>
</blockquote>

<blockquote>
<p>וְיָשֵׂם הַנֵּחֲלָאָה לְגוֹי עָצוּם בְּהַשְׁקֵט וּבְבִטְחָה</p>
</blockquote>

<blockquote>
<p>וְשָׂשׂוֹן וְשִׂמְחָה וְנָסוּ יָגוֹן וַאֲנָחָה</p>
</blockquote>

<blockquote>
<p>וַיְהִי כִּרְאוֹת הַשָּׁר הַקִּינָה אֲשֶׁר עָלַי חִבַּרְתִּי</p>
</blockquote>

<blockquote>
<p>וּבִמְחוּגַת שִׂכְלִי אוֹתָהּ תֵאַרְתִּי</p>
</blockquote>

<blockquote>
<p>וְכִמְעַט אֲשֶׁר גְּבוּל הַקִּינוֹת עָבַרְתִּי</p>
</blockquote>

<blockquote>
<p>נִשְׁבָּע בְּיוֹצְרוֹ וּמְעוֹדְדוֹ</p>
</blockquote>

<blockquote>
<p>וּבְנֶפֶשׁ אָבִיו אֲשֶׁר יְלָדוֹ</p>
</blockquote>

<blockquote>
<p>כִּי כָמוֹהָ לֹא רָאָה מֵעוֹדוֹ</p>
</blockquote>

<blockquote>
<p>וַיֹּאמֶר אֵלַי הַשָּׂר הָאִם חִבַּרְתָּ קִינוֹת עַל בִּנְךָ בְּכוֹרְךָ</p>
</blockquote>

<blockquote>
<p>אֲשֶׁר הָיָה בְּעֹכְרֶיךּ</p>
</blockquote>

<blockquote>
<p>כַּאֲשֶר נָסַע מֵעוֹלַם הַהֶבֶל וְהָלַךְ אַל הָאוֹר הַגָּמוּר</p>
</blockquote>

<blockquote>
<p>אֲשֶר לְיִרְאֵי אֲדֹנָי וּלְחֹשְׂבֵי שְׁמוֹ שָׁמוּר</p>
</blockquote>

<blockquote>
<p>וָאַעַן וָאֹמַר יֵדַע אֲדֹנִי כִּי עָלָיו בְּשָׂרִי סָמָר</p>
</blockquote>

<blockquote>
<p>וְעֵינָי מִבְּכִי חֳמַרְמַר</p>
</blockquote>

<blockquote>
<p>וְלֹא הָיָה כַיוֹם ההַוּא אֵלִי יוֹם מַר</p>
</blockquote>

<blockquote>
<p>כִּי שַׁדַּי לִי הֵמַר</p>
</blockquote>

<blockquote>
<p>יוֹם חֹשֶׁךְ וְאֹפֶל</p>
</blockquote>

<blockquote>
<p>יוֹם עָנָן וַעֲרָפֶל</p>
</blockquote>

<blockquote>
<p>יוֹם גַּבְהוּת לִבִּי שַׁח וְשָׁפֵל</p>
</blockquote>

<blockquote>
<p>וְכַאֲשֶׁר נָדְבָה רוּחִי אוֹתִי לְחַבֵּר עָלָיו קִינוֹת כַּאֲשֶר עִם לְבָבִי</p>
</blockquote>

<blockquote>
<p>חַם לִבִּי בְקִרְבִּי</p>
</blockquote>

<blockquote>
<p>וּנְשָׁמָה לֹא נוֹתְרָה בִּי</p>
</blockquote>

<blockquote>
<p>וְרָחֲפוּ כָל עַצְמוֹתַי</p>
</blockquote>

<blockquote>
<p>וַיִּתְּכוּ כַמַּיִם שַׁאֲגוֹתָי</p>
</blockquote>

<blockquote>
<p>וְנִבְקְעוּ כָל מַעְיְנוֹת דִּמְעוֹתַי</p>
</blockquote>

<blockquote>
<p>וְהִשְׁקֵיתִי מִצָּפָתָם גִּבְעוֹתַי</p>
</blockquote>

<blockquote>
<p>וְלוּלֵי נִשְׁאַרְתִּי מְחַבֵּר קִינוֹת נִצְמַתִּי</p>
</blockquote>

<blockquote>
<p>וְהִדְבִּיקַתְנִי הָרָעָה וָמַתִּי</p>
</blockquote>

<blockquote>
<p>וְלֹא הִסְפַּקְתִּי לְחַבֵּר עָלָיו רַק שְׁתֵּי קִינוֹת קְטַנּוֹת</p>
</blockquote>

<blockquote>
<p>לֵב רוֹאֵיהֶם מְבַכּוֹת וּמְעַנוֹת</p>
</blockquote>

<blockquote>
<p>וַיֹּאמֶר הַשָּׁר אַשְׁבִּיעֲךָ בְּבוֹרֵא הַשָֹׁמַיִם וְנוֹטֵיהֶם</p>
</blockquote>

<blockquote>
<p>לְהַגִּיד לִי הַקִּינוֹת הָהֵם</p>
</blockquote>

<blockquote>
<p>וָאַעַן וָאֹמַר הִנֵּה הַקִּינָה הָרִאשׁוֹנָה</p>
</blockquote>

<blockquote>
<p>אֲשֶׁרחִבְּרָה עָלָיו נַפְשִׁי הָאֲנוּנָה</p>
</blockquote>

<blockquote>
<p>בְּנֶפֶשׁ נַעֲנָה</p>
</blockquote>

<blockquote>
<p>וּבְעֵינַיִם</p>
</blockquote>

<blockquote>
<p>דוֹמְעוֹת כַּמָּטָר יַעֲרֹפוּ</p>
</blockquote>

<blockquote>
<p>יָזוּבוּ מַיִם וּנְחָלִים יִשְׁטֹפוּ</p>
</blockquote>

<br>  

<blockquote>
<p>מִי יִתְּנָה אֶת בְּנִי חַי וְכַיוֹם</p>
</blockquote>

<blockquote>
<p>יֵרְדוּ עֲצָמַי בְּבַדֵּי שְׁאוֹלָה</p>
</blockquote>

<blockquote>
<p>הִנְנִי כְאֵשׁ אוֹכְלָה אֵשׁ וְאֵיךְ הוּא</p>
</blockquote>

<blockquote>
<p>אֶל הַמְּנוּחָה וְאֶל הַנְּחָלָה</p>
</blockquote>

<br>  

<blockquote>
<p>וְזֹאת הַקִּינָה הַשְּׁנִיָּה</p>
</blockquote>

<blockquote>
<p>אֲשֶׁר חִבַּרְתִּי עָלָיו וְעֵינִי בּוֹכִיָּה</p>
</blockquote>

<blockquote>
<p>תַּאֲנִיָּה וַאֲנִיָּה</p>
</blockquote>

<br>  

<blockquote>
<p>מֹשֶׁה קְדוֹשִׁי וּמֵשִׁיב לְנַפְשִׁי</p>
</blockquote>

<blockquote>
<p>חַגִּי וְחָדְשִׁי לְרֹאשִׁי עֲטָרָה</p>
</blockquote>

<br>  

<blockquote>
<p>צוּפִי וְדִבְשִׁי וּמֵרִים לְרֹאשִׁי</p>
</blockquote>

<blockquote>
<p>סַהְרִי וְשִׁמְשִׁי וְשִׂמְחָה וְאוֹרָה</p>
</blockquote>

<blockquote>
<p>אֵיךְ אֶעֱצֹר אוֹן וְאֵיךְ לִי יְהִי לֵב</p>
</blockquote>

<blockquote>
<p>שָׁקֵט וְשָׁלֵו וְלִי אֵין בְּשׂוֹרָה</p>
</blockquote>

<blockquote>
<p>אַזִּיל דְמָעוֹת בְּדַם לֵב צְבוּעוּת</p>
</blockquote>

<blockquote>
<p>לַשְׁקוֹת גְּבָעוֹת וְאֶשְׁכֹּוֹן חֲרֵרָה</p>
</blockquote>

<blockquote>
<p>אִלּוּ פְּדוּת אָב יְהִי לָךְ לְעֵזֶר</p>
</blockquote>

<blockquote>
<p>אָחִישׁ פְּדוּתָךְ בְּנִי קַל מְהֵרָה</p>
</blockquote>

<blockquote>
<p>אָמְנָם יְדֵי אָב וְיַד אָח קְצָרוֹת</p>
</blockquote>

<blockquote>
<p>עַל הַגְּאֻלָּה וְעַל הַתְּמוּרָה</p>
</blockquote>

<br>  

<blockquote>
<p>כִּשְׁמֹעַ הַשָּׁר זָלְגוּ עֵינָיו דְמָעוֹת</p>
</blockquote>

<blockquote>
<p>וְהִתְאַנַּח מִלִּבּוֹ אֲנָחוֹת</p>
</blockquote>

<blockquote>
<p>וַיֹּאמַר אֲדֹנָי אֱלֹהֵי הָרוּחוֹת</p>
</blockquote>

<blockquote>
<p>אֲשֶׁר הֶרְאֲךָ צָרוֹת רַבּוֹת וְרָעוֹת</p>
</blockquote>

<blockquote>
<p>יְצַוֶּה לְךָ יְשׁוּעוֹת וּשְׂמָחוֹת</p>
</blockquote>

<blockquote>
<p>וִינַהֶלְךָ עַל מֵי מְנוּחוֹת</p>
</blockquote>

<blockquote>
<p>וְיִשָּׂא מַשְׂאוֹת שְׁלוֹמִים מֵאֵת פָּנָיו אֵלֶיךָ הָאֵל</p>
</blockquote>

<blockquote>
<p>מְלֹא רֹחַב אַרְצְךָ עִמָנוּאֵל</p>

<br>  
</blockquote>

<h2 id="המחברתהעשריםושתיים">המחברת העשרים ושתיים</h2>

<br>  

<blockquote>
<p>אָמַר הַמְחַבֵּר: הָיִיתִי עִם הַשָּׂר הַמְאֻשָּׁר חֶמְדַת הַלְּבָבוֹת • וּמִדֵּי הֱיוֹתִי עִמּוֹ חָשַׁבְתִּי לִהְיוֹת בְּגַלְגַּל עֲרָבוֹת • כִּי הוּא בְחָכְמֹתָיו הַמַּאֲלִיפוֹת וְהַמְרֻבָּבוֹת • וּבְמִדּוֹתָיו הָעֲרֵבוֹת וְהַנְּדִיבוֹת • בִּזֵּר עַמִּים יַחְפְּצוּ קְרָבוֹת • וַתְּהִי אַהבֲתָנֵוּ יוֹם יוֹם נוֹסֶפֶת • וְעַל כָּל אַהֲבַת חֹשְׁקִים עוֹדֶפֶת • וַיְהִי הַיּוֹם בְּצֵאתֵנוּ הַשַּׁעֲרָה עֲלֵי קָרֶת • וְהִנֵּה שָׁם אֲנָשִׁים נִכְבָּדִים לְכָבוֹד וּלְתִפְאָרֶת • אָמְנָם מִקָּצָה בַּחוֹבָרֶת • נִקְבְּצוּ שָׁם לַחַיָּה אַנְשֵׁי כְסִילוּת • נָטְלוּ לְחֶלְקָם תִּשְׁעָה קַבִּין מִן הַהוֹלֵלוּת • וְאֶחָד נָטַל כָּל הָעוֹלָם • עַד אֲשֶׁר לְחֶסְרוֹן שִׂכְלָם • לֹא יֵדְעוּ בֵין יְמִינָם לִשְׂמֹאלָם • נָתַן הַזְּמָן לָהֶם הַפְּתַיּוּת לְמוֹרָשָׁה • וּשְׂדֵה הַסִּכְלוּת וּמִגְרָשָׁהּ • וְלָהֶם צוּרַת אֲנָשִׁים וְשֵׂכֶל אִשָּׁה • וַיְהִי בִּרְאוֹתָם אוֹתָנוּ חָשְׁבוּ כִּי דָבָר גָּדוֹל מָצָאוּ • וּמִכָּל הַמְּקוֹמוֹת אֲשֶׁר נָפוֹצוּ שָׁם נִצְבָּאוּ • וּמִן הַחֹרִים אֲשֶׁר שָׁם נֶחְבָּאוּ • לִלקֹט פְּנִינֵי מַאַמְרוֹתֵינוּ יָצָאוּ • וַיֹּאמְרוּ אֵלֵינוּ אֲדֹנֵינוּ בֹּאֲכֶם יִהְיֶה לְשָׁלוֹם • בָּרוּך יִהְיֶה הַמִּקְרֶה אֲשֶׁר הֵבִיא אֶתְכֶם הֲלוֹם • וְהַיָּמִים הָרִאשׁוֹנִים יִפְּלוּ כִּי מַה שֶּׁעָבַר חֲלוֹם • הִנֵּה אֲנַחְנוּ בְּעִמְקֵי הַסְּפֵקוֹת • וְכִכְלָבִים אִלְּמִים בְּסֶלַע הַמַּחֲלוֹקוֹת • וְיֶשׁ־לָנוּ מִן הַקֻּשְׁיוֹת יוֹתֵר מִדַּי • וְהַמִּתְקַדְּשִׁים לֹא הִתְקַדְּשׁוּ לְמַדַּי • וְנֶאֱמַר לָנוּ כִּי לָכֶם לכָל קֻשְׁיָא תֵּרוּץ • וְטוֹב פִּרְיְכֶם מִפָּז וּמֵחָרוּץ • וְהָעֹמֵד מְרֻבֶּה עַל הַפָּרוּץ • וּבִזְמַנְכֶם הָאֱמוּנָה נֶחְפָּה בַכָּסֶף וְאֶבְרוֹתֶיהָ בִּירַקְרַק חָרוּץ • וְעַתָּה קְחוּ נָא אֶת בִּרְכָתֵנוּ • וְהָסִירוּ מִלִּבֵּנוּ אֶת מְבוּכוֹתֵינוּ • כִּי לָנוּ שְׁאֵלוֹת עֲצוּמוֹת • וְלָכֶם נִגְלוּ כָּל תַּעֲלוּמוֹת.</p>
</blockquote>

<blockquote>
<p>כִּשְׁמֹעַ הַשָּׂר עָלַז לִבּוֹ • וַיֹּאמֶר אֵלָי מַה נִּכְבָּד זֶה הַיּוֹם וּמָה רַב טוּבוֹ • נָגִילָה וְנִשְמְחָה בוֹ • הָבָה נִתְחַכְּמָה לָהֶם וְנִשְׁמַח בְּמַפַּלְתָּם • בּעֲנוֹתֵנוּ לַכְּסִילִים כְּאוַּלְתָּם • וַיִּפֶן הַשָּׂר אֶל הָאֲנָשִׁים • וַיֹּאמַר אַשְׁרֵיכֶם זֶרַע קְדוֹשִׁים • אַשְׁרֵיכֶם וְאַשְרֵי יוֹלַדְתְּכֶם • זֶה דוֹדֵי וְזֶה רֵעִי יִגְאַל גְּאֻלַּתְכֶם • וְיָשִׂים שָׁלוֹם פְּקֻדַּתְכֶם • פְּגַעְתֶּם שָׂשׂ וְעוֹשֵׂה צֶדֶק • הַמְחַזֵּק בְּשִׂכְלוֹ כָּל בֶּדֶק • הוּא יִהְיֶה לָכַם לִישׁוּעָה • וְיָשִׂים הֶעָקֹב לְמִישׁוֹר וְהָרְכָסִים לְבִקְעָה • אִם תִּשְׁאֲלוּ טַל יַעֲרֹף כַּמָּטָר לִקְחוֹ • זָרַח נֵר הַתְּבוּנָה בְמִצְחוֹ • וְאִם שִׂכְלְכֶם נָחָשׁ הִנּוֹ בְרִיחוֹ • אֲדֹנָי צְבָאוֹת שְׁלָחָהוּ וְרוּחוּ • וְעִמּוֹ צְרִי גִלְעָד וּקְטָף מִירֵחוֹ • יֵלְכוּ הַמְפָרְשִׁים לְאוֹרוֹ וְהַגְּאוֹנִים לְנֹגַהּ זַרְחוֹ • וְעַתָּה הָאֲצִילִים וְהַשּׁוֹעִים • אִם לִי אַתֶּם וּבְקוֹלִי אַתֶּם שׁוֹמְעִים • לֹא תִשְׁאֲלוּ אוֹת וְלֹא תְנַסּוּ • מִמֶּנִּי תִרְאוּ וְכֵן תַּעֲשׂוּ • וַיִּפְשֹׁט הַשָּׂר אַדֶּרֶת כְּבוֹדוֹ • וַיְמַהֲרוּ הָאֲנָשִׁים וַיִּקְחוּ אִישׁ אֶת בִּגְדוֹ • וַיָּשִׂימוּ תַחְתָּיו אֶל גֶּרֶם הַמַּעֲלוֹת • וַיִּתְקְעוּ בַשּׁוֹפָר וַיֹּאמְרוּ מָלַךְ מְתָרֵץ הַשְּׁאֵלוֹת • וַיְהִי בִּרְאוֹתִי כִּי שָׂמוּ אוֹתיִ בִּמְרוֹם הַתְּהִלּוֹת • וָאֹמַר אֶל הַקְּהִלּוֹת • הִתְקַבְּצוּ וְשִׁמְעוּ אַנְשֵׁי הַשְּׁאֵלוֹת הַמְהֻלָּלוֹת • כִּי לִי קוֹל בְּעִנְיַן הַתֵּרוּצִים יְחוֹלֵל אַיָּלוֹת • אֶחֱשֹׂף יַעֲרוֹת הַסּוֹדוֹת בִּמְשָׁלָי • וּמִי בַּעַל דְּבָרֵים יִגַּשׁ אֵלָי.</p>
</blockquote>

<blockquote>
<p>וַיִּגַּשׁ הָרִאשׁוֹן וַיֹּאמַר הִנְנִי נָבוֹךְ בְּכָל אָרְחוֹתַי • כִּי מָצָאתִי כָתוּב הֵפֶךְ מִמַּה שֶּׁקִּבַּלְתִּי מֵאֲבוֹתַי • וְהֶאֱמַנְתִּיו כָּל יְמוֹתַי • כִּי אֲבוֹתַי אָמְרוּ בְאָזְנַי • כִּי הַתּוֹרָה נִתְּנָה מִסִּינַי • וּבָאֵשׁ יָרָד עָלָיו אֲדֹנָי • וּמוֹכִיחִים זֶה מִמַּאֲמַר &#8216;וְהַר סִינַי עָשַׁן&#8217; • וַאֲנִי מָצָאתִי כָתוּב בְּסֵפֶר מְדֻקְדָּק יָשָׁן • &#8216;וְהַדָּת נִתְּנָה בְּשׁוּשַׁן&#8217; • וָאַעַן וָאֹמַר חַיֶּיךָ בְּסִינַי נִתְּנָה הַתּוֹרָה • וְהַכָּתוּב הָאוֹמֵר &#8216;והַדָּת נִתְּנָה בְּשׁוֹשַׁן הַבִּירָה&#8217; • רוֹצֶה לוֹמַר כִּי הַתּוֹרָה נְתָנָהּ הָאֵל לְעַם קְרוֹבוֹ • בְּחֹדֶשׁ סִיוָן שֶׁהַשּׁוֹשַׁנִּים נִמְצָאִים בּוֹ • וְלָכֵן נִתְּנָה בְּאוֹתוֹ הַחֹדֶשׁ • לְפָאֵר בָּהֶם הֵיכַל הַקֹּדֶשׁ • וַיֹּאמֶר הָאִישׁ אַשְׁרַי שֶׁכָּכָה הִשְמַעְתַּנִי • אֶמְצָא חֵן בְּעֵינֶיךָ אֲדֹנִי כִּי נִחַמְתָּנִי.</p>
</blockquote>

<blockquote>
<p>וַיַּרְא הַשֵּׁנִי כִּי טוֹב פָּתַרְתִּי • וּלְהָשִׁיב אֶת רֵעֵהוּ מִיַּם הַמְּבוּכָה אֶל יַבָּשֶׁת הַמְּנוּחָה חָתַרְתִּי • וַיֹּאמֶר אֵלָי אֲדֹנִי רָאִיתִי תְשׁוּבוֹתֶיךָ נְכֹחוֹת • וּבְפָנֶיךָ שֹׂבַע שְׂמָחוֹת • וְעַתָּה הוֹצִיאֵנִי מִזֶּה הַצַּעַר • אֲשֶׁר רַעְיוֹנַי עָלָיו אָחֲזוּ שָׂעַר • מַדּוּעַ אָמַר הַפָּסוּק &#8216;חֲנוֹךְ לַנַּעַר&#8217; • וְלֹא אָמַר אַרְפַּכְשָׁד לַנָּעַר • אוֹ מְתוּשֶׁלַח • וָאַעַן וָאֹמַר מְתוּשֶׁלַח • וְאַרְפַּכְשָׁד בָּאוּ אֱלֵי קֶבֶר בְּכֶלַח • וְהָיְתָה לָהֶם עִם הַזְּמָן בְּרִית מֶלַח • וּמִי שֶׁהָיָה קוֹרֵא אוֹתָם בְּשֵׁם נָעַר • הָיָה כְסִיל וָבָעַר • אָמְנָם חֲנוֹךְ בְּשֵׁם נַעַר יִקְרָאֶנּוּ • בַּעֲבוּר &#8216;וַיִּתְהַלֵּךְ חֲנוֹךְ אֶת הָאֱלֹהִים וְאֵינֶנּוּ&#8217; • וַיֹּאמֶר הָאִישׁ הִנְנִי נִשְׁבָּע בְּחַיֵּי אֲבוֹתַי • כִּי עַל דָּבָר זֶה נִצְטָעַרְתִּי כָּל יְמוֹתַי • וְלֹא יָכֹלְתִּי לַעֲמֹד בְּסוֹדוֹ • בָּרוּךְ שֶׁחָלַק לְךָ מִכְּבוֹדוֹ.</p>
</blockquote>

<blockquote>
<p>וַיִּגַּשׁ הַשְּׁלִישִׁי וַיֹּאמַר הִנְנִי תוֹעֶה בְּפָסוּק אֶחָד כְּשִׁכּוֹר • אֵיךְ הַכָּתוּב בְּשִׁבְחֵי הָאִשָּׁה יִזְכֹּר • &#8216;סָדִין עָשְׂתָה וַתִּמְכֹּר&#8217; • וְיָדוּעַ כִּי בְעֵת תִּמְכֹּר הָאִשָּׁה נִכְסֵי בֵיתָהּ • יוֹרֶה עַל עֶצֶם רָעָתָהּ • וָאַעַן וָאֹמַר הַסָּדִין בַּמָקוֹם הַזֶה מַטְלִית • וְהַחֲסִידָה תִמְכֹּר אוֹתוֹ לְרַבָּנִים לַעֲשׂוֹת מִמֶּנּוּ טַלִּית.</p>
</blockquote>

<blockquote>
<p>וַיִּגַּשׁ הָרְבִיעִי וַיֹּאמַר הוֹשִׁיעָה אֲדֹנִי אֲבִי הַמּוֹעַצה • אֵיךְ יֹאמַר הַפָּסוּק &#8216;רַק בְזָדוֹן יִתֵּן מַצָּה&#8217; • וְהִנֵּה אֲנַחְנוּ רוֹאִים אֲשֶׁר בֵּין אַנְשֵׁי הַחָכְמָה לֹא יִתְחַשָּׁב • כַּגֵּר כַּתּוֹשָׁב • נוֹתֵן מַצָּה בְּפָנִים יָפוֹת לְכָל עוֹבֵר וָשָׁב • וָאַעַן וָאֹמַר הַסְכֵּת וּשְׁמַע מִלַּי • זֶה הַפָּסוּק אָמוּר עַל הָאִישׁ הַכִּילַי • אֲשֶׁר יִתֵּן הַמַּצָּה לֶעָנִי בְּפָנִים רָעוֹת • וּבְשִׂיחוֹת גְּרוּעוֹת.</p>
</blockquote>

<blockquote>
<p>וַיִּגַּשׁ הַחֲמִשִּׁי וַיֹּאמַר אֱמָר־נָא שַׂר הָעֶדְנָה • אֵיךְ תְּפָרֵשׁ &#8216;וּפוֹתֶה תָּמִית כִּנָּה&#8217; • כִּי מַה פֱּתַיּוּת יֵשׁ בַּהֲרִיגַת הַכִּנִּים • הַמִּתְאַכְזְרִים עָלֵינוּ כַיְעֵנִים • וָאַעַן וָאֹמַר דַּע אֲדֹנִי הַנָּבָר • כִּי שְלֹשָׁה פֵרוּשִׁים בַּדָּבָר • הָרִאשׁוֹן הוּא פֵּרוּשׁ רַבֵּנוּ פִּינְחָס מִתַּחְפְּנֵס • שֶׁפֵּרַשׁ כִּי פּוֹתֶה הוּא הַמֵּמִית כִּנָּה בִּפְנֵי אַסְתְּנֵס • וְהַשֵּׁנִי פֵּרוּשׁ רַבֵּנוּ יִצְחָק מֵרַבַּת • שֶׁפֵּרַשׁ כִּי פּוֹתֶה הוּא הַמֵּמִית כִּנָּה בְשַׁבָּת • וְהַשְּׁלִישִׁי פֵּרְשׁוּ הַגְּאוֹנִים • שֶׁאָמְרוּ פּוֹתֶה הוּא מִי שֶהֱמִיתוּהוּ הַכִּנִּים.</p>
</blockquote>

<blockquote>
<p>וַיִּגַּשׁ הַשִּׁשִּׁי וַיֹּאמַר אֲדֹנִי אֵיךְ צִוְּתָה הַתּוֹרָה &#8216;אַל תִּשְׁכַּח עֲנָבִים&#8217; • וְלֹא הִזְכִּירָה הַתְּאֵנִים הָעֲרֵבִים • וְהָרִמּוֹנִים הַמְתוּקִים • וְהַחַבּוּשִׁים וְהָאֲפַרְסְקִים • וָאַעַן וָאֹמַר הִזְכִּירָה הַתּוֹרָה הָעֲנָבִים מפְּנֵי שֶׁנִּמְצָא בָהֶם דְּבַר חִדּוּשׁ • כִּי עִם הַיַּיִן הַיּוֹצֵא מֵהֶם נַעֲשֶׂה הַבְדָּלָה וְקִדּוּשׁ • וְהֵם הַפֵּרוֹת הַמְהֻלָּלִים • בַּעֲבוּר הֱיוֹתָם מְשַׁלְשְׁלִים.</p>
</blockquote>

<blockquote>
<p>וַיִּגַּשׁ הַשְּׁבִיעִי וַיֹּאמַר אֵיךְ אָמַר שְׁלֹמֹה &#8216;אָמַרְתִּי אֶעֱלֶה בְתָמָר&#8217; • מַדּוּעַ יַעֲלֶה הוּא בָאִילָן וּלְעַבְדּוֹ הַדָּבָר לֹא יֹאמַר • וָאַעַן וָאֹמַר הֶחָכָם שְׁלֹמֹה רָצָה לַעֲשׂוֹת הַמִּצְוָה בְּעַצְמוֹ וְלַעֲלוֹת עַל עֵץ הַתַּמָר הִתְאַוָּה • לַחֲתֹךְ לוּלָב לְמִצְוָה • כִּי הוּא לַעֲשׂוֹת הַמִּצְוָה כְּאַיָּל יַעֲרוֹג • וְכֵן אוֹתִיּוֹת אֶעֱלֶה הֲדָס לוּלָב עֲרָבָה אֶתְרוֹג.</p>
</blockquote>

<blockquote>
<p>וַיִּגַּשׁ הַשְּׁמִינִי וַיֹּאמַר לָמָּה הִזְכִּיר הַכָּתוּב &#8216;הַלְלוּהוּ בְּצִלְצְלֵי תְרוּעָה&#8217; • וְלֹא אָמַר הַלְלוּהוּ בְצִלְצְלֵי שְׁלֹשָׁה שְׁבָרִים וּתְקִיעָה • וָאַעַן וָאֹמַר כּבָר פֵּרְשׁוּ הַמּוֹרִים • כִּי בְאָמְרוֹ &#8216;בְּתֵקַע שׁוֹפָר&#8217; רָמַז תְּקִיעָה וּשְׁלֹשָׁה שׁבָרִים.</p>
</blockquote>

<blockquote>
<p>וַיִּגַּשׁ הַתְּשִׁיעִי וַיֹּאמַר מַה מְּאֹד עָלַי קָשֶׁה • אֵיךְ לֹא אָמַר הַכָּתוּב &#8216;עַל כֵּן לֹא יֹאכְלוּ בְנוֹת יִשְׂרָאֵל אֶת גִּיד הַנָּשֶׁה&#8217; • וַאֲנִי לָמַדְתִּי בְּמַסֶּכֶת כְּתֻבּוֹת • כִּי הוּא אָסוּר לַזְּכָרִים וְלַנְּקֵבוֹת • וָאַעַן וָאֹמַר חַיֶּיךָ אִלּוּ הִזְכִּיר כֵּן הַכָּתוּב הָיִינוּ לִשְׁנִינָה וּלְמָשָׁל • כִּי הָיוּ אוֹסְרוֹת אוֹתוֹ עֲלֵיהֶן חַי וּמְבֻשָּׁל.</p>
</blockquote>

<blockquote>
<p>וַיִּגַּשׁ הָעֲשִׂירִי וַיֹּאמַר אֱמָר־נָא פֶּלֶא יוֹעֵץ • מָה רָצָה הַכָּתוּב בְאָמְרוֹ &#8216;הִיא נָתְנָה לִּי מִן הָעֵץ&#8217; • וְהָיָה לוֹ לוֹמַר מִפְּרִי הָעֵץ לְפִי הַנִּרְאֶה • וְעַתָּה אֱמָר־נָא בְחַסְדֶּךָ מַה פֵּרוּשׁ בּוֹ אַתָּה רוֹאֶה • וָאַעַן וָאֹמַר חַיֶּיךָ יְדִידוּת נַפְשִׁי • פֵּרוּשׁ הַפָּסוּק הוּא הִיא נָתְנָה מִן הָעֵץ עַל רֹאשִׁי • וְדִכְּאָה לָאָרֶץ חַיָּתִי • עַד שֶׁאָכַלְתִּי עַל כָּרְחִי שֶׁלֹּא בְטוֹבָתִי.</p>
</blockquote>

<blockquote>
<p>וַיִּגַּשׁ הָאַחַד עָשָׂר וַיֹּאמַר אָמַר הַכָּתוּב &#8216;שְׁנֵי גוֹיִם בְּבִטְנֵךְ&#8217; לְרִבְקָה • וְאָחָד מֵהֶם הָיָה יַעקֹב אֲשֶׁר צוּרָתוֹ תַחַת כִּסֵּא הַכָּבוֹד חֲקוּקָה • וּמִן הַתֵּמַהּ שֶׁהַפָּסוּק בְּשֵׁם גּוֹי יִקְרָאנּוּ • וּבָנָיו יִהְיוּ זֶרַע יַעַבְדֶנּוּ • וָאַעַן וָאֹמַר הַכָּתוּב יִקְרָאֶּנּוּ גוֹי וְלֹא יַחְמוֹל • מִפְּנֵי שֶעֲדַיִן לֹא נִמּוֹל • וְאַחַר שֶׁנִּמּוֹל בָּחַר בּוֹ • וּקְרָאוֹ זֶרַע אַבְרָהָם אֹהֲבוֹ.</p>
</blockquote>

<blockquote>
<p>וַיִּגַּשׁ הַשְּׁנֵים עָשָׂר וַיֹּאמַר מַה מְּאֹד הָיָה דָוִד בְּעֵינַי אֱוִילִי • שֶׁאָמַר &#8216;חֲבָלִים נָפְלוּ לִי&#8217; • כִּי אִם נָפְלוּ מִיָּדוֹ הַחֲבָלִים וְאִבְּדָם • מַדּוּעַ הָיָה מִתְרָעַם מֵהֶם לְאָדָם • וָאַעַן וָאֹמַר חַיֶּיךָ &#8216;נָפְלוּ לִי&#8217; הֵם דִּבְרֵי הַגַּנָּבִים • שֶׁתּוֹלִים אוֹתָם בַּחֲבָלִים עַל שַׁעַר בַּת רַבִּים.</p>
</blockquote>

<blockquote>
<p>וַּיִּגַּשׁ הַשְּׁלֹשָׁה עָשָׂר וַיֹּאמַר הִנְנִי נִפְרָד מִמַּאֲוַיַּי • אִם לֹא תְפָרֵשׁ לִי &#8216;אֲהַלְלָה אֲדֹנָי בְּחַיָּי&#8217; • כִּי מִי לֹא יֵדַע בְּכָל אַנְשֵׁי הַחָכְמָה • כִּי לֹא הַמֵּתִים יְהַלְּלוּ יָהּ וְלֹא כָל יוֹרְדֵי דוּמָה • וָאַעַן וָאֹמַר חַיֶּיךָ רָחוֹק אַתָּה מִזֹּאת הַיְדִיעָה • כִּי מִלַּת &#8216;בְּחַיַּי&#8217; הִיא שְׁבוּעָה • &#8216;וְקַצְתִּי בְחַיַּי מִפְנֵי בְּנוֹת חֵת&#8217; הִיא שְׁבוּעָה גַם כֵּן • וּלְפִי זֶה הָעִנְיָן הַפָּסוּק יִתָּכֵן.</p>
</blockquote>

<blockquote>
<p>וַיִּגַּשׁ הָאַרְבָּעָה עָשָׂר וַיֹּאמַר אֲדֹנִי שָׂא מְשָׁלֶיךָ • וְהוֹדִיעֵנִי פֵּרוּשׁ &#8216;בַּל כְּרוּב אֵלֶיךָ&#8217; • כִּי אֵיךְ אָסַר לָנוּ הַכָּתוּב לֶאֱכֹל הַכְּרוּב • וְהוּא הַדָּבָר הֶחָבִיב אֵלֵינוּ וְהַקָּרוֹב • וָאַעַן וָאֹמַר אֲסָרַתּוּ הַתּוֹרָה כִּי הוּא מַזִּיק לָרֹב • וּלְהַחֲשִׁיךְ הָעֵינַיִם יֶאֱרֹב • וְהַגּוּף הָרָגִיל בּוֹ יֶחֱרַב חָרֹב • תִּשָּׁחֵת הָאָרֶץ מִפְּנֵי הֶעָרֹב • וְעַל כֵּן אָמַר הֶחָכָם הַיִּשְׁמְעֵאלִי • &#8216;פָּדָה בְשָׁלוֹם נַפְשִׁי מִכְּרוּב לִי&#8217;.</p>
</blockquote>

<blockquote>
<p>וַיִּגַּשׁ הַחֲמִשָּׁה עָשָׂר וַיֹּאמַר חַיֶּיךָ אֲדֹנִי הָיִיתִי יוֹדֵעַ בְּרָצוֹן • פֵּרוּשׁ &#8216;וְרָחֵל בָּאָה עִם הַצֹּאן&#8217; • כִּי לִהְיוֹת אֵשֶׁת נָבִיא רוֹעָה • הִיא חוֹלָה רָעָה • וָאַעַן וָאֹמַר חַיֶּיךָ לֹא כַאֲשֶׁר יַחְשְׁבוּ הַחֲסֵרִים • רַק רָחֵל הוּא מִן הָ&#8217;רְחֵלִים מָאתַיִם וְאֵילִים עֶשְׂרִים'.</p>
</blockquote>

<blockquote>
<p>וַיִּגַּשׁ הַשִּׁשָּׁה עָשָׂר וַיֹּאמַר רָאִיתִי כָתוּב בַּפָּרָשָׁה • &#8216;רְאֵה חַיִּים עִם אִשָּׁה&#8217; • וְכִי מָה חַיִּים יִהְיוּ לָנוּ • עִם עָם אֲשֶׁר כִּלָּנוּ • וַאֲשֶׁר דִּמָּה לָנוּ • הֵן הֵנָּה סִבְּבוּ הַמָּוֶת לְכָל הַיְקוּם • וּשְׁדֵי הַמָּוֶת לָאֲנָשִׁים יְנִיקוּם • וָאַעַן וָאֹמַר חַיִּים הַנִּזְכָּר בַּפָּרָשָה הִיא שֵׁם אִישׁ הָיָה מִמָּרֵשָׁה • בַּעַל נֶפֶשׁ קְדוֹשָׁה • וְכַאֲשֶׁר רָאוּהוּ שְׁכֵנָיו מְדַבֵּר עִם הַקְּדֵשָׁה • אָמְרוּ רְאֵה חַיִּים עִם אִשָּׁה.</p>
</blockquote>

<blockquote>
<p>וַיִּגַּשׁ הַשִּׁבְעָה עָשָׂר וַיֹּאמַר חַיֶּיךָ הַשָּׂר חַיַּי לֹא יִנְעֲמוּ • וּמֵעַי כַּכִּנּוֹר יֶהֱמוּ • עַד שֶׁתְּפָרֵשׁ לִי מַדּוּעַ הִזְכִּיר הַכָּתוּב פַּעֲמַיִם &#8216;נַחֲמוּ נַחֲמוּ&#8217; • וְאִלּוּ הָיָה נַחֲמוּ שְׁתֵּי פְעָמִים בַּשָּׁנָה הֶחֱרָשְׁתִּי • אָמְנָם אַחֲרֵי הֱיוֹתוֹ פַּעַם אֶחָת בִּלְבָד אָמַרְתִּי נִגְרָשְתִּי • וָאַעַן וָאֹמַר חַיֶּיךָ לִשְׁאֵלָתְךָ נִדְרָשְׁתִּי • וּבְפָרְשִׁי סֵפֶר יְשַׁעְיָה עַל שְׁנֵי פָנִים אוֹתוֹ פֵרַשְׁתִּי • הָאֶחָד הוּא נַחֲמוּ מֵהַתַּעֲנִית הַיּוֹשְׁבִים בְּעָרֵי הַפְּרָזוֹת • כִּי הִגִּיעַ נַחֲמוּ שֶׁתֹּאכְלוּ הָאַוָּזוֹת • וְהַפֵּרוּשׁ הַשֵּׁנִי הוּא נַחֲמוּ בַגָּלוּת בְּאַוָּזוֹת מִדֵּי שָׁנָה בְשָׁנָה • וְנַחֲמוּ לֶעָתִיד בָּאַוָּזוֹת דְּרַבָּה בַּר בַּר־חָנָא.</p>
</blockquote>

<blockquote>
<p>וַיִּגַּשׁ הַשְּׁמֹנָה עָשָׂר וַיֹּאמַר אֲדֹנִי שָׁמַעְתִּי שֶׁאֹמְרִים הָרַבָּנִים • &#8216;בְּכָל עֵת יִהְיוּ בְגָדֶיךָ לְבָנִים&#8217; • וְאָנָה הִנִּיחוּ הַצְּבָעִים הַמְשַׁעַשְׁעִים • וְהָרְקָמוֹת מַעֲשֵׂה צַעֲצוּעִים • הַמְשַׂמְחִים לֵב אַנְשֵׁי הַזְּמָן • וְאֶת הַתְּכֵלֶת וְאֶת הָאַרְגָּמָן • וְיָדוּעַ כִּי כָל אִישׁ אֲשֶׁר יִהְיֶה לְרֹאשׁ • אַחַר כָּל יָרֹק יִדְרֹשׁ • וְאִם הָיוּ בְנֵי דָעַת • אֵיךְ לֹא הִזְכִּירוּ אֶת שְׁנִי הַתּוֹלָעַת • עוֹד שָׁמַעְתִּי שֶׁאֹמְרִים &#8216;ְושֶׁמֶן עַל רֹאשְׁךָ אַל יֶחְסָר&#8217; • וְזֶה יוֹרֶה כִּי שִׂכְלָם סָר • כִּי בְּיוֹם מָשְׁחָם אֶת רֹאשָׁם • יְכַסּוּ חָמָס עַל לְבוּשָׁם • וְתַעַל צַחֲנָתָם וּבָאְשָׁם • וְלוּ רָאוּ בִזְמַנָּם אִשָּׁה בִּבְתוּלֶיהָ • אוֹ כַּלָּה תַעְדֶּה כֵלֶיהָ • וּכְתֹנֶת הַפַּסִּים אֲשֶׁר עָלֶיה • בְּצֶבַע רִקְמָתַיִם • תִּסְחֹב שׁוּלֶיהָ עַל פְּנֵי הָאָרֶץ כְּאַמָּתַיִם • וַעֲלֵיהֶם מְפֻתָּחִים • כָּל הַצִּיצִים וְהַפְּרָחִים • אֲשֶׁר יָצַר הָאֵל בְּגַנּוֹ • וְאֵת כָּל עֹרֵב לְמִינוֹ • וְרִמּוֹנֵי הַתְּכֵלֶת וְהָאַרְגָּמָן • וְקַרְסֵי הַזָּהָב מַעֲשֶׂה יְדֵי אָמָּן • וְעַטְרוֹת הַזָּהָב אֲשֶׁר עַל רֹאשׁ פָּרוֹת הַבָּשָׁן • אָז יֵעוֹר לִבָּם וְלֹא יִישָׁן • וְלֹא יִזְכְּרוּ הַשֶּׁמֶן וּמַעֲלֵה עָשָׁן • וְיִהְיוּ הַבְּגָדִים הַלְּבָנִים בְּעֵינֵיהֶם כְּפִיחַ הַכִּבְשָׁן • וָאַעַן וָאֹמַר לָמָּה תַרְבֶה דְּבָרֶיךָ • וְתַחְשֹׁב לְהַצְדִּיק אֲמָריךָ • אִם קָרִיתַ לֹא שָׁנִיתָ • כַּאֲשֶׁר לְדִבְרֵי הֶבֶלֶ פָּנִיתָ • חַיֶּיךָ מִי שֶׁלִמֶּדְךָ כִּי לְבָנִים הוּא מֵעִנְיַן לַבְנוּת • לִמֵּד אוֹתְךָ סִכְלוֹת וּגְנוּת • וְלָכֵן פֵּרוּשִׁי מִפִּיךָ לֹא יָמוּשׁ • הַלָּמֶד בְּמִלַּת לְבָנִים הִיא לְשִׁמּוּשׁ • וּפֵרְשׁוּ אַנְשֵׁי הַתְּבוּנוֹת • כִּי הַמִּלָּה מִגִּזְרַת &#8216;וַיּוֹלֶד בָּנִים וּבָנוֹת&#8217; • וְאָמַר הֶחָכָם אִם תַחְפֹּץ לְהַרְבּוֹת הוֹנֶךָ • שְׁמֹר שְׁמִירַת הַכִּילַי קִנְיָנֶיךָ • וַעֲשֵׂה מִבְּלוֹיֵי בְגָדֶיךָ לְבָנֶיךָ • וְלֹא תַעֲשֶׂה כְּמִשְׁפַּט הַטִּפְּשִׁים • אֲשֶׁר יַעֲשׂוּ לִבְנֵיהֶם בְּגָדִים חֳדָשִׁים • וְאִם תַּחְפֹּץ לָדַעַת חָכְמָה וּמוּסָר • לְמִשְׁמַעַת אַנְשֵׁי הַחָכְמָה הֱיֵה סָר • וְנֵר דָּלוּק מֻנָּח עַל רֹאשְׁךָ אַל יֶחְסָר • לִלְמֹד הַחָכְמוֹת וְהַתְּעוּדוֹת • בַּשָּׁעוֹת הַנִּכְבָּדוֹת • וּבְעִנְיָן זֶה הַסִּכְלוּת יִפְנֶה עֹרֶף • כִּי אֵין רִנָּה שֶׁל תּוֹרָה אֶלָּא בְּלֵילוֹת הַחֹרֶף.</p>
</blockquote>

<blockquote>
<p>וַיִּגַּשׁ הַתִּשְׁעָה עָשָׂר וַיֹּאמַר אֲדֹנִי בְּכָל עֵת אֲשֶׁר אֲנִי רוֹאֶה • שְׁנֵי פְסוּקִים אֶעֱמֹד מִשְׁתָּאֶה • הָאֶחָד מֵהֶם &#8216;וּבְעֵינֵי מֹשֶׁה רָע&#8217; • וְהַשֵּׁנִי הוּא &#8216;וְהֵנִיף יָדוֹ אֶל הַמָּקוֹם וְאָסַף הַמְּצֹרָע&#8217; • וְהַדָּבָר אֲשֶׁר לִבִּי יִקְרָע • וְעָלַי מְאֹד קָשֶׁה • הוּא קְרֹא הַפָּסוּק רַע לְמֹשֶׁה • וְהוּא הָיָה מִבְחַר הַבְּרוּאִים • וְרִאשׁוֹן וְאָב לַנְּבִיאִים • וְכֵן אָמְרוֹ וְהֵנִיף יָדוֹ אֶל הַמָּקוֹם וְאָסַף הַמְּצֹרָע • מָתַי אָסָף הַמְשׁוֹרֵר נִצְטָרָע • וְהִנֵּה אִם לְאַשְׁמַת הָעָם הָרָע • הַדָּבָר הַזֶּה בוֹ אֵרַע • אֵיךְ חֹק הַמּוּסָר פָּרַע • לְהָנִיף יָדוֹ כְּנֶגֶד הַשֵּׁם • הֲלֹא יָדַע כִּי יֶחֱטָא וְאָשֵׁם • וְלָכֵן אֲדֹנִי בְּחַסְדֶּךָ פָּרְשֵׁם • וָאַעַן וָאֹמַר וּבְעֵינֵי מֹשֶׁה רָע • רוֹצֶה לוֹמַר שֶׁחָשַׁשׁ בְּעֵינָיו • וְנִתְרַפֵּא כַּאֲשֶׁר קָרַן אוֹר פָּנָיו • וְאָסַף הַמְּצֹרָע הָיָה מִבְּנֵי הַפְּרִיזִי • וְיֶשׁ־מְפָרְשִׁים שֶׁהָיָה בְנוֹ שֶׁל גַחֲזִי.</p>
</blockquote>

<blockquote>
<p>וַיִּגַּשׁ הָעֶשְׂרִים וַיֹּאמַר אֲדֹנִי מַדּוּעַ צִוּוּ לָנוּ הָרַבָּנִים &#8216;אֶחֱזוּ לָנוּ שֻׁעָלִים שֻׁעָלִים קְטַנִּים&#8217; • וָאַעַן וָאֹמַר חַיֶּיךָ צִוּוּ אוֹתָנוֹ אַחֲרֵיהֶם לַחֲקֹר • וְאוֹתָם בַּחֶרֶב לִדְקֹר • לְצֹרֶךְ עוֹרוֹתֵיהֶם בִּזְמַן הַקֹּר.</p>
</blockquote>

<blockquote>
<p>וַיִּגַּשׁ הָאֶחָד וְעֶשְׂרִים וַיֹּאמַר נִפְלֵאתִי פַעַם וּפַעֲמָיִם • עַל מַה שֶׁאָמַר הַכָּתוּב &#8216;הוֹי כָּל צָמֵא לְכוּ לַמָּיִם&#8217; • וְאֵיךְ לֹא אָמַר לְכוּ לַיָּיִן אֲשֶׁר יְחַיֵּנוּ מִיּוֹמָיִם • וָאַעַן וָאֹמַר חַיֶּיךָ הֶחָבֵר • בְּתִשְעָה בְאָב הַכָּתוּב מְדַבֵּר • בַּעֲבוּר הַצָּרָה שֶׁהָיְתָה בוֹ וְרֹב הַמְּבוּכָה • וְעַל כֵּן זֶה הַפָּסוּק כָּתוּב בִּמְגִלַּת אֵיכָה.</p>
</blockquote>

<blockquote>
<p>וַיִּגַּשׁ הַשְּׁנַיִם וְעֶשְׂרִים וַיֹּאמַר שְׁמָעֵנִי נֵזֶר הַתּוֹרָה • אֵיךְ צִוְּתָה הַתּוֹרָה &#8216;לֹא יִכְבֶּה בַּלַּיְלָה נֵרָהּ&#8217; • וְהֲלֹא אָסוּר לָאָדָם לְשַׁמֵּשׁ מִטָּתוֹ בִּמְקוֹם אוֹרָה • וְאָסוּר לָאָדָם בַּיּוֹם לְהַעְפִּיל • רַק אִם יִהְיֶה בְּטַלִּיתוֹ מַאֲפִיל • וְאָמְרוּ עַל צַד הָרֶמֶז בַּעֲלֵי הַקַּבָּלָה • וְהָיִיתָ מְמַשֵּׁשׁ בַּצָּהֳרַיִם כַּאֲשֶׁר יְמַשֵּׁש הָעִוֵּר בָּאֲפֵלָה • וָאַעַן וָאֹמַר כְּבָר פֵּרְשׁוּ הַמּוֹרִים • כִּי לֹא יִכְבֶּה בַּלַּיְלָה נֵרָהּ אָמוּר בְּיוֹם הַכִּפּוּרִים • שֶׁאֵין צֹרֶךְ אָז לַעֲלָטָה • לִהְיוֹתוֹ אָסוּר בְּתַשְׁמִישׁ הַמִּטָּה.</p>
</blockquote>

<blockquote>
<p>וַיִּגַּשׁ הַשְּׁלֹשָׁה וְעֶשְׂרִים וַיֹּאמַר אֲדֹנִי רָאִיתִי כָתוּב בַּמִּזְמוֹר • &#8216;וַיְדַבֵּר חֲמוֹר אִתָּם לֵאמֹר&#8217; • וְעַתָּה אֱמָר־נָא הֶחָבֵר אֵיךְ הַחֲמוֹר עִם הָאֲנָשִׁים מְדַבֵּר • וָאַעַן וָאֹמַר אַל תִּתְמַהּ אִם חֲיָלִים יְגַבֵּר • כִּי הַחֲמוֹר הַזֶּה הָיָה בֶּן אֲתוֹן בִּלְעָם • אֲשֶׁר עָשְׂתָה הָאוֹתוֹת לְעֵינֵי הָעָם.</p>
</blockquote>

<blockquote>
<p>וַיִּגַּשׁ הָאַרְבָּעָה וְעֶשְׂרִים וַיּאֹמַר הִנְנִי וַאֲשִׁישַׁת יַיִן אוֹתִי תַעֲנֹשׁ • אַךְ תְּפָרֵשׁ לִי &#8216;אָכֵן רוּחַ הוּא בֶאֱנוֹשׁ&#8217; • וָאַעַן וָאֹמַר כְּבָר פֵּרְשׁוּהוּ הָרַבָּנִים • כִּי רוּחַ הוּא בֶאֱנוֹשׁ כְּשֶׁיֹּאכַל הָאֲפוּנִים.</p>
</blockquote>

<blockquote>
<p>וַיִּגַּשׁ הַחֲמִשָּׁה וְעֶשְׂרִים וַיֹּאמַר אֱמָר־נָא הַשָּׂר וְהָאַמַרְכֵּל • מַדּוּעַ צִוְּתָה הַתּוֹרָה &#8216;אֵשׁ לְפָנָיו תֹּאכֵל&#8217; • וְיָדוּעַ כִּי הָאֵשׁ יַחֲשִׁיךְ הָעֵינַיִם • וְהָרָגִיל בּוֹ יִשְכַּב בֵּין שְׁפַתָּיִם • וָאַעַן וָאֹמַר שְׁפֵל לְסֵיפָא דִקרָא • שֶׁהוּא וּסְבִיבָיו נִשְׂעֲרָה' • וְזֶה אָמוּר בְּעֵת הַקֶּרַח הַנּוֹרָא.</p>
</blockquote>

<blockquote>
<p>וַיִּגַּשׁ הַשִּׁשָּׁה וְעֶשְׂרִים וַיֹּאמַר אֱמָר־נָא הַשָּׂר בְּחַסְדֶּךָ • מַדּוּעַ אָמַר דָּוִד &#8216;גַּם מִזֵּיתִים חֲשֹׂךְ עַבְדֶּךָ&#8217; • וַהֲלֹא הַתּוֹרָה צִוְּתָה לָנוּ וְאֵלֶיךָ • &#8216;זֵיתִים יִהְיוּ לְךָ בְּכָל גְּבוּלֶךָ&#8217; • וָאַעַן וָאֹמַר צִוְּתָה הַתּוּרָה &#8216;זֵיתִים יִהְיוּ לְךָ בְּכָל גְּבוּלֶךָ&#8217; לְצֹרֶךְ הַמְּנוֹרָה • וּמֵאֱכֹל זֵיתִים חֲשֹׂךְ עַבְדֶּךָ מִפְּנֵי שֶׁמַּזִּיקִים אֶל הַזְּכִירָה.</p>
</blockquote>

<blockquote>
<p>וַיִּגַּשׁ הַשִּׁבְעָה וְעֶשְׂרִים וַיֹּאמַר אֵיךְ אָמַר יִתְעַלֶּה &#8216;וְעַמִּי תְלוּאִים&#8217; • וְהָיָה לוֹ לִתְלוֹת הַגּוֹיִם • וְלָתֵת לְיִשְרָאֵל חֶלקָם בַּחַיִּים • וָאַעַן וָאֹמַר זֶה מְבֹאָר עַל יְדֵי שְׁמוּאֵל • שֶׁאָמַר &#8216;וְהַגִּבְעֹנִים לֹא מִבְּנֵי יִשְׂרָאֵל&#8217; • שֶׁתָּלוּ בְנֵי רִצְפָּה בַת אַיָּה הָאֲנוּנִים • עַל שָׁאוּל וְעַל בֵּית הַדָּמִים אֲשֶׁר הֵמִית אֶת הַגִּבְעוֹנִים.</p>
</blockquote>

<blockquote>
<p>וַיִּגַּשׁ הַשְּׁמֹנָה וְעֶשְׂרִים וַיֹּאמַר מִמַּה שֶּׁצִּוְּתָה הַתּוֹרָה &#8216;שְׁתֵה גַם אַתָּה וְהֵעָרֵל&#8217; יֵשׁ לִתְמֹהַּ • כִּי אֵין לִשְׁתּוֹת יַיִן נֶסֶךְ יְצַוֶּה גָבֹהַּ מֵעַל גָּבֹהַּ • וּכְבָר גִּנָּה הֶחָכָם • אֲשֶׁר חֵלֶב זְבָחֵימוֹ יֹאכֵלוּ יִשְתּוּ יֵין נִסְכָּם • וָאַעַן וָאֹמַר זֶה שֶׁהִתִּיר הַכָּתוּב לִשְתּוֹת עִם הֶעָרֵל אָמוּר בְּיַיִן מְבֻשָּׁל • וּבְעִנְיָן אַחֵר יַכֵּהוּ שָׁם עַל הַשַּׁל.</p>
</blockquote>

<blockquote>
<p>וַיִּגַּשׁ הַתִּשְׁעָה וְעֶשְׂרִים וַיֹּאמַר תָּמֵהַּ אֲנִי תְמִיהָה רַבָּה • מִמַּה שֶּׁצִּוְּתָה הַתּוֹרָה לְהָבִיא כִּנִּים אֶל הַתֵּבָה • וְהִנֵּה אִם נִכְרְתוּ בְּמֵי הַמַּבּוּל מֵעַל פְּנֵי הָאֲדָמָה • עוֹד כָּל ימֵי הָאָרֶץ תְּהִי הַכִּנָּם בָּאָדָם וּבַבְּהֵמָה • וְיָבֹאוּ מִדֵי יוֹם יוֹם לִצְבֹּא צָבָא • דּוֹר הוֹלֵךְ וְדוֹר בָּא • וָאַעַן וָאֹמַר &#8216;כִּנִּים תַּעֲשֶׂה אֶת הַתֵּבָה&#8217; פֵּרְשׁוּ הַגְּאוֹנִים • שֶׁהוּא מִבְּשָׂרָם כִּי בִהְיוֹתָם בְּתוֹךְ הַתֵּבָה דְחוּקִים וּמְעֻנִּים • יִשְׁרְצוּ בִגְדֵיהֶם כִּנִּים.</p>
</blockquote>

<blockquote>
<p>וַיִּגַּשׁ הַשְּׁלֹשִׁים וַיֹּאמַר חַיֶיךָ הַשָּׂר יֶשׁ־לִי שְׁאֵלָה • אֵיךְ אָמַר הַכָּתוּב &#8216;לָתֵת אֶת אֲחֹתֵנוּ לְאִישׁ אֲשֶׁר לוֹ עָרְלָה&#8217; • הֲלֹא יָדְעוּ שִׁבְטֵי יִשְרָאֵל מַה שֶּׁצִּוְּתָה הַהֲלָכָה • לֹא יָבֹא פְצוּעַ דַּכָּה וּכְרוּת שָׁפְכָה • וְאֵיךְ יִרְצוּ לָתֵת אֶת אֲחוֹתָם • לְאִישׁ שֶׁיֵשׁ לוֹ טַבַּעַת שֶׁאֵין עָלֶיהָ חוֹתָם • וָאַעַן וָאֹמַר חַיֶּיךָ לֹא הֵבַנְתָּ הַדָּבָר עַל בֻּרְיוֹ • וְלָקַחְתָּ מִן הַפָּסוּק עָלֵהוּ וְלֹא פִרְיוֹ • וְלָכֵן אָמְרוּ חֲכָמִים טוֹב יוֹם בְּחַצְרוֹת הַחָכְמָה מֵאָלֶף • הֲלֹא יָדַעְתָּ כִּי מִלַּת לוֹ כְּתוּבָה בְּאָלֶף • וְלָכֵן לֹא רָצוּ לָתֵת לְמִי שֶׁאֵין לוֹ עָרְלָה • כִּי הָעָרְלָה הִיא קֶרֶן הַבְּתוּלָה.</p>
</blockquote>

<blockquote>
<p>וַיִּגַּשׁ הָאֶחָד וּשְׁלֹשִׁים וַיֹּאמַר מַה זֶּה שֶׁכָּתוּב בַּסְּפָרִים &#8216;הַמַּמְעִיט אָסַף עֲשָׂרָה חֳמָרִים&#8217; • וְאָנָה נִמְצְאוּ כָּל כָּךְ חֲמוֹרִים בַּתּוֹרָה • שֶׁיָּבֹאוּ מֵהֶם לְכָל אֶחָד עֲשָׂרָה • וָאַעַן וָאֹמַר זֶה הָעִנְיָן הָיָה בְּמִלְחֶמֶת מִדְיָן • שֶׁהָיָה הַמַּלְקֹחָ וְהַשְּׁבִי פִּלְאֵי פְלָאוֹת • וְהָיוּ הַחֲמוֹרִים שְׁלֹשִׁים אֶלֶף וַחֲמֵשׁ מֵאוֹת • וַיִּשְׂמַח הָאִישׁ וַיִּשָּׁבַע בָּאַיָּלוֹת וּבַצְּבָאוֹת • כִּי אֵין אֵלּוּ אֶלָּא דִבְרֵי נְבוּאוֹת.</p>
</blockquote>

<blockquote>
<p>וַיִּגַּשׁ הַשְּׁנַיִם וּשְׁלֹשִׁים וַיֹּאמָר אֲדֹנִי זַה כַּמָּה עָמַדְתִי נִפְעָם • אֵיךְ אָמַר יְשַׁעְיָה &#8216;אָכֵן חֲזִיר הָעָם&#8217; • וְכֵן &#8216;כָּל בָּשָׂר חֲזִיר&#8217; • וְאֵיךְ קָדוֹשׁ וְנָזִיר • יִקְרָא עַם הַקֹּדֶשׁ חֲזִירִים • וּבָזֶה הַשֵּׁם לֹא נִקְרֵאנוּ בְכָל הָאַרְבָּעָה וְעֶשְׂרִים סְפָרִים • וָאַעַן וָאֹמַר חָלִילָה חָלִילָה שֶׁהַנָּבִיא בְּשֵׁם חֲזִירִים יִקְרָאֵנוּ • רַק עַל אֲכִילַת הַחֲזִיר יוֹכִיחֵנוּ • וּכְבָר פֵּרֵשׁ זֶה הַדָּבָר • בְּאָמְרוֹ &#8216;אֹכְלֵי בְּשַׂר הַחֲזִיר וְהַשֶּׁקֶץ וְהָעַכְבָּר&#8217; • כִּי הַיְּהוּדִים הָהֵם הָאֲמֵלָלִים • הָיוּ קוֹנִים הַחֲזִירִים הַמְּלוּחִים וְהַיְבֵשִׁים מֵהָעֲרֵלִים • וְזֶה נִגְלֶה לַאֲשֶׁר מֵחֲרַכֵּי הַפָּסוּק מֵצִיץ • הָאוֹמֵר &#8216;יָבשׁ חֲזִיר נָבֵל צִיץ&#8217;.</p>
</blockquote>

<blockquote>
<p>וַיִּגַּשׁ הַשְּׁלֹשָׁה וּשְׁלֹשִׁים וַיֹּאמַר אֶשְׁאָלְךָ הַשָּׂר וּלִתְשׁוּבָתְךָ אֲחַכֶּה • לְמִי שֶׁצִּוְתָה הַתּוֹרָה שֶׁנַּכֶּה • בְּאָמְרוֹ &#8216;הַזְּרֹעַ וְהַלְחָיַיִם וְהַכֵּה־בָהּ&#8217; • וָאַעַן וָאֹמַר כָּךְ מְקֻבָּל אֲנִי מִבֵּית אֲבִי אַבָּא • שֶׁשָּׁאַל לְדוֹר רִאשׁוֹן • וְאָמְרוּ כִּי זֶה הַפָּסוּק נֶאֱמַר עַל שִׁמְשׁוֹן • שֶׁהָיתָה לוֹ זְרוֹעַ רָמָה לְהִלָּחֶם בַּפְּלִשְׁתִּים • וְדֹעֲכוּ לְפָנָיו כַּפִּשְׁתִּים • וּבִלחִי חֲמוֹר חֲמוֹרוֹתָיִם סָרוּחַ וּמַבְאִישׁ • הִכָּה אֶלֶף אִישׁ • וַיִּפֹּל הָאִישׁ עַל פָּנָיו • וַיִּשָּׁבַע בְּחַיֵּי אֲבוֹתָיו כִּי אוֹרוּ עֵינָיו • וְלֹא שָׁמַע בִּלְתִּי הַיּוֹם דָּבָר דָּבוּר עַל אָפְנָיו • וַיְהִי כִרְאוֹתִי כִּי נִפְלָא עַל הַפֵּרוּשׁ • אָמַרְתִּי לוֹ שְׁמַע עוֹד פֵּרוּשׁ אַחֵר עַל הַדְרוּשׁ • דַּע כִּי לְפִי מַה שֶּׁכָּתוּב בַּמָּסֹרֶת &#8216;וְהַקֵּבָה&#8217; • מִלָּה אַחַת בְּקוֹף יֶשׁ־לוֹ פֵּרוּשׁ אַחֵר וְתוֹעַלְתּוֹ מְרֻבָּה • כִּי בְּזֶה הַפָּסוּק נִרְמַז אֶל הָאִשָּׁה • לִהְיוֹת צְנוּעָה וּקְדוֹשָׁה • כִּי אִם תִּתֵּן לַחֹשֵׁק הַזְּרוֹעַ וְהַיָּד • וּלבַסּוֹף תִּתֵּן לוֹ אֶת הַלְּחָיַיִם וּמֵהֶם יִצְטַיָּד • וְאַחֲרֵי כֵן תִּתֵּן לוֹ הַקֵּבָה • וְלָכֵן תִּזָּהֵר מִזֶּה הַנְקֵבָה.</p>
</blockquote>

<blockquote>
<p>וַיִּגַּשׁ הָאַרְבָּעָה וּשְׁלֹשִׁים וַיֹּאמַר נִפְלֵאתִי וְעָמַדְתִי מַרְעִיד וּמַשְׁמִים • זֶה חֹדֶשׁ יָמִים • כִּי הַפָּסוּק הֵעִיד עַל נֹחַ שֶׁהָיָה &#8216;אִישׁ צַדִּיק תָּמִים&#8217; • וַאֲנִי שָׁמָעְתִּי אוֹמְרִים בְּקָרְאָם מְגִלַּת פּוּרִים • הֵפְֶך אֵלֶּה הַדְּבָרִים • כִּי נִתְחַבֵּר עִם הָמָן וּבָנָיו הַבּוֹגְדִים • לְהַשְׁמִיד לַהֲרֹג וּלְאַבֵּד אֶת כָּל הַיְּהוּדִים • וְהוּא אָמְרֹו &#8216;ְונֹוחַ מֵאֹיְבֵיהֶם • וְהָרוֹג בְּשֹׂנְאֵיהֶם&#8217; • וָאַעַן וָאֹמַר זֶה הַדָּבָר פֵּרֵשׁ בַּר קַפָּרָא כִּי נֹחַ הֵעִיד בּוֹ הַכָּתוּב שֶׁהָיָה צַדִּיק בְּדוֹרוֹתָיו • אָמְנָם בִּימֵי הָמָן לְרֹב זִקנָתוֹ שָׁכָח תּוֹרַת אֲבוֹתָיו • גַּם מִן הַיּוֹם אֲשֶׁר נָטַע כֶּרֶם וְחִלְּלו • וַיֵּשְׁתְּ מִן הַיַּיִן וַיִּשְׁכָּר וַיִּתְגַּל בְּתוֹךְ אָהֳלוֹ • חָדַל מִתְקוֹ וְטַעְמוֹ • וְהָפַךְ לִבּוֹ לִשְׂנֹא עַמּוֹ.</p>
</blockquote>

<blockquote>
<p>וַיִּגַּשׁ הַחֲמִשָּׁה וּשְׁלֹשִׁים וַיֹּאמַר הוֹשִׁיעָה אֲדֹנִי כִּי מֵעַי כַּכִּנּוֹר יֶהֱמוּ • מַה נֹּאַכל בְּשַׁבָּת־נַחֲמוּ • וּמַה יַעֲשׂוּ הַיהוּדִים הַפְּרָזִים הַיּוֹשְבִים בּעָרֵי הַפְּרָזוֹת • אַחֲרֵי שֶׁהַכָּתוּב אָסַר אֶת הָאַוָּזוֹת • וְהוּא שֶׁאָמָר יְחֶזְקֵאל • &#8216;ולֹא תִהְיֶינָה עוֹד לָאַוָּז&#8217; בָּרוּך אַתָּה אֲדֹנָי גָּאָל יִשְׂרָאֵל • וָאַעַן וָאֹמָר הִשָּׁמֵר וְהַשְׁקֶט אַל תִּירָא וְאַל תֶּחֱרַד ולֹא תִבָּעֵת • כִּי לֹא אָסַר הַכָּתוּב אֲכִילַת הָאַוָּזוֹת בְּכָל עֵת • רַק אָסַר אֲכִילָתָם בְּיוֹם שֵׁנִי מֵהַשָּׁבוּעַ • וְצַו אֲכִילָתָם בְּנַחֲמוּ עוֹמֵד לְעוֹלָם קָבוּעַ.</p>
</blockquote>

<blockquote>
<p>וַיִּגַּשׁ הַשִּׁשָּׁה וּשְׁלֹשִׁים וַיֹּאמַר אֲדֹנִי אִם אֶת הַדָּבָר הַזֶּה תַגִּיד לָנוּ תִּהְיֶה לְרֹאשׁ • מִי הוּא זֶה ואֵיזֶה הוּא אֲשֶׁר רָעָה עַל הַמֶּלֶךְ יַחֲרֹשׁ • וְלָקַחַת אִשְׁתּוֹ מִמֶּנּוּ יִדְרֹשׁ • וְלּא יִרְוֶה לַעֲנָה וָרֹאשׁ • שֶׁאָמַר הַכָּתוּב &#8216;וַתִּלָקַח אֶסְתֵּר אֶל הַמֶּלֶךְ אֲחַשְׁוֵרוֹשׁ&#8217; • וְנִרְאֶה בְעֵינַי כִּי זֶה הַלּוֹקֵחַ • הָיָה סָכָל וְלֹא פִּקֵּחַ • וְהִבְאִישׁ שֶׁמֶן רוֹקֵחַ • וָאַעַן וָאֹמַר חַיֶּיךָ כִּי מִי שׁלְּקָחָהּ לָקָה עַל פִּי מִדּוֹתָיו • וְלָקַח מִיַּד הַמֶּלֶךְ כִּפְלַיִם בְּכָל חַטֹּאתָיו • וְהוּא הָמָן אֲשֶׁר חָשַׁב רַע עָלֶיהָ • כְּמוֹ שֶׁהֵעִיד אָמְרוֹ &#8216;וְהָמָן נוֹפֵל עַל הַמִּטָּה אֲשֶׁר אֶסְתֵּר עָלֶיהָ&#8217; • וְלָכֵן סָבַל מַה שֶּׁסָּבָל • וּבְאַחֲרִיתוֹ הָיָה נָבָל.</p>
</blockquote>

<blockquote>
<p>וַיִגַּשׁ הַשִּׁבְעָה וּשְלֹשִׁים וַיֹּאמַר אֲדוֹנִי עַל מַה שֶּׁצִּוְתָה תּוֹרָה • &#8216;חֲלוּצִים תַּעַבְרוּ&#8217; אֶת הַיַּרְדֵּן תָּמַהְתִּי תְמִיהָה גְּמוּרָה • כִּי לוּ עָבְרוּ יִשְׂרָאֵל אָז אֶת הַיַּרְדֵּן בַּמַּיִם • הָיְתָה חָכְמָה נִפְלָאָה לְצַוּוֹת לַחֲלֹץ הַנַּעֲלַיִם • אָמְנָם אַחֲרֵי שֶׁהוֹבִישׁ אֶת מֵי הַיַּרְדֵּן הָאֵל מִמָּעַל • מַה צֹּרֶךְ לָלֶכֶת חֲלוּצֵי נָעַל • וָאַעַן וָאֹמַר בְּטוֹב חָשַׁבְתָּ • אָמְנָם הַפֵּרוּשׁ הַנָּכוֹן בּוֹ לֹא הִקְשַׁבְתָּ • כִּי לֹא צִוְּתָה הַתּוֹרָה הַנֶּאֱמָנָה • שֶׁיַּעַבְרוּ הַּיַרְדֵּן חֲלוּצִים בַּפַּעַם הָרִאשׁוֹנָה • רַק בְּעָבְרָם בּוֹ בִּשְׁאָר יְמוֹת הַשָּׁנָה.</p>
</blockquote>

<blockquote>
<p>וַיִּגַּשׁ הַשְּמֹנָה וּשְׁלֹשִׁים וַיֹּאמַר אֱמֹר־נָא הָאֲמַרְכֵּל • מַדּוּעַ הָיָה מִתְאוֹנֵן אָדָם בְּאָמְרוֹ &#8216;הִיא נָתְנָה לִּי מִן הָעֵז וָאֹכֵל&#8217; • וַהֲלֹא הָעֵז מַפְרֶסֶת פָּרְסָה • וּמַדּוּעַ הָיְתָה הָעֵז בְּעֵינָיו מְאוּסָה • שְׁאַל נָא הַתּוֹרָה וְתַעֲנֶךָ • שֶׁאָמְרָה וְעַתָּה שְׁלַח הָעֵז אֶת מִקְנֶךָ • וְאֵיךְ בְּאָמְרוֹ &#8216;הִיא נָתְנָה לִּי מִן הָעֵז&#8217; לֹא יִבָּעֵת • וַהֲלֹא מַעֲשִׂים בְּכָל יוֹם שֶׁדַּדֶּיהָ יְרַוּוּנוּ בְּכָל עֵת • מְצֹרָף אֶל זֶה שֶׁמְּבָרְכִים בְּכָל קְהִלּוֹת עַם לֹעֵז • עַל אֲכִילַת הֶחָלָב &#8216;בּוֹרֵא פְּרִי הָעֵז&#8217; • וָאַעַן וָאֹמַר חַיֶּיךָ בְּעֵת שֶׁהֶאֱכִילַתּוּ בְשַׂר עֵז הָיָה חוֹלֶה • וּכְסָלָיו מָלְאוּ נִקְלֶה • וְהֻצְרַךְ לְבַרְבּוּר אוֹ בְשַׂר סָרִיס • וְהִיא נָתְנָה לוֹ עֵז מַקְרִין וּמַפְרִיס.</p>
</blockquote>

<blockquote>
<p>וַיִּגַּשׁ הַתִּשְׁעָה וּשְׁלֹשִׁים וַיֹּאמַר אֲדֹנִי אֵיךְ תְּפָרֵשׁ בְּמַדָּעֲךָ • &#8216;אַל תַּחֲרֹשׁ עַל רֵעֲךָ&#8217; • כִּי אֵיךְ יַחֲרֹשׁ הָאָדָם בַּבְּקָרִים עַל רֵעוֹ • וָאַעַן וָאֹמָר שְׁמַע הַפָּסוּק בְּרֵעֹה • זֶה הָיָה בִימֵי פַרְעֹה • וְהוּא מַה שֶּׁאָמְרוּ הַנְּבִיאִים הַקְּדוֹשִׁים • &#8216;עַל גַּבִּי חָרְשׁוּ חֹרְשִׁים&#8217; • גַּם פֵּרְשׁוּהוּ הַמּוֹרִים • שֶׁהוּא אַזְהָרָה שֶׁלֹּא יַחֲרֹשׁ אָדָם עַל הַקְּבָרִים.</p>
</blockquote>

<blockquote>
<p>וַיִּגַּשׁ הָאַרְבָּעִים וַיֹּאמַר עַד כַּמָּה פְעָמִים אֲנִי מַשְׁבִּיעֶךָ • לְהוֹדִיעֵנִי &#8216;וְשַׂמְתָּ שַׂכִּין בְּלֹעֶךָ&#8217; • וָאַעַן וָאֹמַר זֶה צִוּוּ אֶל הָרוֹפֵא • לַחֲתֹךְ בְּסַכִּין הָאַסְכְּרַא.</p>
</blockquote>

<blockquote>
<p>וַיִּגַּשׁ הָאֶחָד וְאַרְבָּעִים וַיֹּאמַר יָדָעְתִּי כִּי מִמְּקוֹר הַשֵּׁכֶל תִּשְׁאָב • וְעַתָּה הוֹדִיעֵנִי פֵרוּשׁ &#8216;בֵּן חָכָם יְשַׂמַּח אָב&#8217; • כִּי שָׁמַעְתִּי אוֹמְרִים כִּי הַשָּׂמֵחַ בְּאָב לֹא יֵדַע עֲשׂוֹת נְכֹחָה • וּמִשֶּׁנִּכְנָס אָב מְמַעֲטִים בְּשִׂמְחָה • וָאַעַן וָאֹמַר אִם אֵין שִׂמְחָה בְּאָב יֶשׁ־בּוֹ לְשִׂמְחָה תִקְוָה • לְשַׂחֶק הַנְּעָרִים בּוֹ בְּשַׁעֲוָה.</p>
</blockquote>

<blockquote>
<p>וַיִּגַּשׁ הַשְּׁנַיִם וְאַרְבָּעִים וַיֹּאמַר חִלִּיתִי פָנֶיךָ לְהוֹדִיעֵנִי עַל אֲמִתָּתוֹ • פֵּרוּשׁ &#8216;אֲשֶׁר שַׂמְתִּי עֲרָבָה בֵיתוֹ&#8217; • כִּי אֲנִי לֹא רָאִיתִי אִישׁ שֶׁיִּהְיֶה בֵיתוֹ מֵעֲרָבָה • מִמִּזְרַח שֶׁמֶשׁ וּמִמַּעֲרָבָהּ • וָאַעַן וָאֹמַר זֶה הַפָּסוּק פֵּרְשׁוֹ רַבָּה • שֶׁהוּא אָמוּר עַל יוֹם הוֹשַׁעְנָא רַבָּה.</p>
</blockquote>

<blockquote>
<p>וַיִּגַּשׁ הַשְּׁלֹשָׁה וְאַרְבָּעִים וַיֹּאמַר אִם נַפְשִׁי חֵן בְּעֵינֶיךָ מוֹצֵאת • שָׂא אֵלַי מֵאֵת פְּנֵי חָכְמָתְךָ מַשְׂאֵת • וּפָרֵשׁ לִי &#8216;רֹחֲצוֹת בֶּחָלָב יֹשְׁבוֹת עַל מִלֵּאת&#8217; • מִי הֵם אֲשֶר רָאוּ בִימֵיהֶם • אֲנָשִׁים יִרְחֲצוּ בֶחָלָב עֵינֵיהֶם • וָאַעַן וָאֹמַר חַיֶּיךָ זֶה אָמוּר עַל הָאֲנָשִׁים • אֲשֶׁר בְּעֵינֵיהֶם חוֹשְׁשִׁים • שֶׁיִּרְחֲצוּ אוֹתָם בַּחֲלֵב הַנָּשִׁים.</p>
</blockquote>

<blockquote>
<p>וַיִּגַּשׁ הָאַרְבָּעָה וְאַרְבָּעִים וַיֹּאמַר אִם אַתָּה חָכָם וְתָבֶן • מַה פֵּרוּשׁ &#8216;הִשָּׁמֶר אַל תֵּפֶן אֶל אָבֶן&#8217; • וָאַעַן וָאֹמַר זֶה יָדוּעַ אַף לִקְטַנִּים • כִּי בְעֵת שֶׁיַּשְׁלִיכוּ הַנְּעָרִים הָאֲבָנִים • אֵין לִפְנוֹת אָז פֶּן יַשְׁחִיתוּ הַפָנִים.</p>
</blockquote>

<blockquote>
<p>וַיִגַּשׁ הַחֲמִשָּׁה וְאַרבָּעִים וַיֹּאמַר אֵיךְ אָמַר הַפָּסוּק &#8216;יְדֵי נָשִׁים רַחֲמָנִיּוֹת בִּשְּׁלוּ יַלְדֵיהֶם&#8217; • אֵיךְ יִקְרָאֵם רַחֲמָנִיּוֹת וְהֵם הֵם עֵדֵיהֶם • כִּי נִאֲפוּ וְדָם בִּידֵיהֶם • וָאַעַן וָאֹמַר חַיֶּיךָ בְּטוֹב פֵּרַשְׁתָּ • וּבַפֵּרוּשׁ רַחֲמָנִיּוֹת צֶדֶק לָבַשְׁתָּ • כִּי פֵּרוּשׁ רַחֲמָנִיּוֹת זוֹנוֹת יְדַבֵּק אֲדֹנָי בָּם אֶת הַדֶּבֶר • נִגְזַר מִן רַחַם רַחֲמָתִַים לְרֹאשׁ גֶּבֶר.</p>
</blockquote>

<blockquote>
<p>וַיִּגַּשׁ הַשִּׁשָּׁה וְאַרְבָּעִים וַיֹּאמַר מָה רָצָה הַכָּתוּב בְּאָמְרוֹ &#8216;פִּיהָ פָּתְחָה בְחָכְמָה&#8217; • וָאַעַן וָאֹמַר שֶׁלֹּא יִכָּנְסוּ בְּפִיהָ הַזְּבוּבִים בִּימוֹת הַחַמָּה.</p>
</blockquote>

<blockquote>
<p>וַיִּגַּשׁ הַשִּׁבְעָה וְאַרְבָּעִים וַיֹּאמַר אֲדֹנִי אַחֲרֵי אֲשֶׁר זָכִיתָ אֶל זֹאת הַמַּעֲלָה הָרָמָה • רָצִיתִי שֶׁתְּפָרֵשׁ לִי עַל דֶּרֶךְ הַחָכְמָה • &#8216;מַרְבֶּה בָשָׂר מַרְבֶה רִמָּה&#8217; • כִּי אֲנִי רוֹאֶה אִישׁ יִקְנֶה בָשָׂר עַד צַוָּאר יַגִּיעַ • וִימַלֵּא מִמֶּנּוּ הַבַּיִת וְהַיָּצִיעַ • וּבַמֶּלַח יִמְלָחֵהוּ וְלָכֵן לֹא יַתְלִיעַ • וָאַעַן וָאֹמַר כְּבָר פֵּרְשׁוּ אַנְשֵׁי הַחָכְמָה • כִּי מַרְבֶּה בָשָׂר מַרְבֶּה רִמָּה • אָמוּר עַל מִי שֶׁיִּקְנֶה בָשָׂר רַב בִּימוֹת הַחַמָּה.</p>
</blockquote>

<blockquote>
<p>וַיִּגַּשׁ הַשְּׁמֹנָה וְאַרְבָּעִים וַיֹּאמַר אֵיךְ אָמַר הַפָּסוּק &#8216;מַרְבֶּה נְכָסִים מַרְבֶּה דְאָגָה&#8217; • וְאָנוּ רוֹאִים כִּי הַנְּכָסִים הָרַבִּים מְסִירִים הָעֶצֶב וְהַתּוּגָה • וְיָשִׂימוּ הַנֶּפֶשׁ בְּשׁוֹשַׁנֵּי הַשְּׂמָחוֹת סוּגָה • וָאַעַן וָאֹמַר מִי שֶׁכָּתַב דְּאָגָה בְאָלֶף בְּסִפְרָךְ • לֹא הָיָה רַבִּי אֶלְעָזָר בֶּן עֲרָךְ • וְלֹא עֲבַד נְגוֹ וּמֵישָׁךְ וְשַׁדְרַךְ • דִי שְׂעַר רֵאשְׁהוֹן לָא הִתְחָרַךְ • וְכָתַב דְּאָגָה בְאָלֶף בִּשְׁגָגָה • וּבַסְּפָרִים הַמְדֻיָּקִים כָּתוּב בְּחֶסְרוֹן הָאָלֶף דָּגָה • &#8216;מֵן הַדָּגָה אֲשֶׁר בַּיְאֹר תָּמוּת&#8217; • וְאָמַר כִּי הַמַּרְבִּים נְכָסִים בִּשְׁלֵמוּת • יְנַהֲגֵם הַזְּמָן עַלְמוּת • וְיַרְבּוּ לִקְנוֹת דָּגִים • וְיִהְיוּ אוֹכְלִים וְשׁוֹתִים וְחוֹגְגִים • וְהָעֶצֶב וְהַדְּאָגָה יִשָּׁאֲרוּ עִם הַנּוּגִים.</p>
</blockquote>

<blockquote>
<p>וַיִּגַּשׁ הַתִּשְעָה וְאַרְבָּעִים וַיֹּאמַר רְאִיתִיךָ הֶחָבֵר • מְפָרֵק הָרֵי הַשְּׁאֵלוֹת וְסַלְעֵיהֶם מְשַׁבֵּר • וְעַתָּה רַעְיוֹנַי נִכְסָפִים • לָדַעַת פֵּרוּשׁ &#8216;מַרְבֶּה נָשִׁים מַרְבֶּה כְשָׁפִים&#8217; • וָאַעַן וָאֹמַר חֲבָל עַל אַנְשֵׁי חֶסֶד בְאֵין מֵבִין נֶאֱסָפִים • חָשַׁבְתָּ הֱיוֹת כְּשָׁפִים • מִן &#8216;מְכַשֵּׁפָה לֹא תְחַיֶּה&#8217; • וַאשֶׁר פֵרְשׁוֹ לְךָ כֵן דָּמָיו בּוֹ יִהְיֶה • אִם בְּהֵמָה אִם אִישׁ לֹא יִחְיֶה • וְהִנְנִי קוֹרֵא עַל עַצְמִי אוֹיָה לִי כִּי גַרְתִּי מֶשֶךְ • כְּסָפִים צָרִיךְ לִהְיוֹת בְּסָמֶךְ מִן כַּסְפְּךָ לֹא תִתֵּן לוֹ בְּנֶשֶׁךְ • וְעִנְיַן זֶה הַפָּסוּק כִּי מִי שֶׁיַּרְבֶּה נָשִׁים יִרְבּוּ כְסָפָיו • וְעַשְתְּרוֹת צֹאנוֹ וּשְׁגַר אֲלָפָיו • כִּי לְרֹב נְדֻנְיוֹתָיו יִהְיֶה שֶׁמֶשׁ צְדָקָה וּמַרְפֵּא בִכְנָפָיו • וְיַבְרִיחַ הַיָּגוֹן בַאֲלָפָיו • וְהָיוּ מֻטּוֹת כְּנָפָיו • מְלֹא רֹחַב הָאֲרָצוֹת • וְיַלְבִּישׁ אוֹתוֹ הַזְּמָן מַחֲלָצוֹת.</p>
</blockquote>

<blockquote>
<p>וַיִּגַּשׁ הַחֲמִשִּׁים וַיֹּאמַר רוֹאֶה אָנִי כִּי כֻלָּנוּ חַבְרֵי עֲצַבִּים • נֶהֱמֶה כַדֻּבִּים • וְלָקַחְנו מִן הַפְתַיּוּת תִּשְׁעָה קַבִּים • וְעַתָּה הוֹדִיעֵנִי פֵרוּשׁ &#8216;הַמַּלְבִּין פְּנֵי חֲבֵרוֹ בָרַבִים&#8217; • וַאֲנִי לֹא אֵדַע אֶת פֵּשֶר הַדָּבָר וְשִׂבְרוֹ • כִּי לֹא רָאִיתִי בְיָמַי וְלֹא רָאָה אָדָם בְּדוֹרוֹ • אִישׁ שֶׁיַּלְבִּין פְּנֵי חֲבֵרוֹ • אָמְנָם רָאִיתִי וְרָאוּ הָאֲנָשִׁים בְּעֵינֵיהֶם • הַנָּשִׁים יַבְהִילוּ תַמְרוּקֵיהֶם • וְיַלְבִּינוּ שַׁחְרוּתָם לְמַעַן בֹּשֶׁת פְּנֵיהֶם • וָאַעַן וָאֹמַר אָחִי מִשְּׁנַת הַסִּכְלוּת תָּעִיר • לֹא זֶה הַדֶּרֶךְ וְלֹא זֹה הָעִיר • כִּי הַמַּלְבִּין פְּנֵי חֲבֵרוֹ • לְפִי מַה שֶּׁכָּתַב בַּעַל הַתּוֹסֶפֶת בְּסִפְרוֹ • הִיא הִתְלַבְּנוּת פָּנִים • וּמַעֲשֵׂה הַשְּׂחוֹק שֶׁיַּעֲשׂוּ הַלֵּיצָנִים • שֶׁיַּעֲשׂוּ כְלִי לְהִשְׁתַּעֲשַׁע בּוֹ • זֶרֶת אָרְכּוֹ וְזֶרֶת רָחְבּוֹ • נָבוּב וְיַעֲשׂוּ בְאֶמְצָעִיתוֹ • מְחִיצָה מַפְסֶקֶת לַסְתִּיר עֲצָתוֹ • הַצַּד הָאֶחָד יַנִּיחֵהוּ רֵק • וּבַצַּד הַשֵּׁנִי קֶמַח סֹלֶת בּוֹ זוֹרֵק • וְאִם יִפְּחו בוֹ אֲשֶׁר לֹא יָבִינוּ • אִם יִהְיוּ שַׂעֲרוֹתֵיהֶם כַּשָּׁנִים כַּשֶּׁלֶג יַלְבִּינוּ • וְהָיוּ כְלֹא הָיוּ • וְאִם יַאְדִּימוּ כַתּוֹלָע כַּצֶּמֶר יִהְיוּ • וְכַאֲשֶׁר יִקָּהֲלוּ הַקְּהִלּוֹת • יִקְרְאוּ לְאַחַד מִן הָרֵיקִים וְיָשִׂימוּ עֲלִילוֹת • וְהַצַּד הָרֵק כָּמוֹהוּ יַרְאוּהוּ • וְלָפַחַת בּוֹ פַּעַם אַחַר פַּעַם יַחְנְכוּהוּ • וְיַעֲשׂוּ כֵן כְּדֵי לְהַבְטִיחוֹ • כְּדֵי שֶׁיִּפַּח בּוֹ לְבַקָּשָׁתָם בַּחֲמַת רוּחוֹ • וְהוּא עַל רְאוֹתוֹ הַכְּלִי רַק יִבְטָח • וְיַחְשֹׁב הֱיוֹתוֹ אָז שִׁמְעוֹן בֶּן־שָׁטָח • כִּי עֵינָיו מֵרְאוֹת טָח • וְלֹא יֵדַע כִּי הַצַּד הָאַחֵר לַחֲרָמִים וְלִמְצוֹדִים מִשְׁטָח • בּוֹשׁ כִּי בָטָח • כִּי פִתְאֹם יַהֲפֹךְ הַלֵּיצָן יָדוֹ • וְיָכִין הַצַּד הַמָּלֵא סֹלֶת לְצִדּוֹ • וְהוּא לֹא יֵדַע כִּי בָא אֵידוֹ • וְרוּחוֹ בְקִרְבּוֹ נָבְקָה • וְהַלֵּיצָן יְצַוֵּהוּ לָפַחַת בּוֹ בְחָזְקָה • וְהָרֵק יִפַּח עַל מְקוֹם הַקֶּמַח • וְהַלֵּיצָן קוֹרֵא הִנְנִי מֵבִיא אֶת עַבְדִּי צֶמַח • וְאָז יִתְפַּזֵּר הַקֶּמַח עַל פָּנָיו • וְעַל רֹאשׁוֹ וְעַל זְקָנוֹ וְעַל גַּבּוֹת עֵינָיו • וְהָרֵק חוֹרֵק שִׁנָּיו • וְהוּא נָבוֹךְ בְּכָל עִנְיָנָיו • וְיֹּאמַר הִנְנִי מַכִּיר אֵת אֲשֶׁר לֹא הִכַּרְתִּי • וָאֵדַע פֵּרוּשׁ &#8216;עִם לָבָן גַּרְתִּי&#8217; • וְאַנְשֵׁי הַקְּהִלָּה יָרִיעוּ עָלָיָו תְּרוּעָה גְדוֹלָה • כְּקוֹל מְחַצְצִים בֵּין מַשְׁאַבִּים • עַד שֶׁיָּזוּעוּ צַלְעוֹת הַבַּיִת וְהָעֻבִּים • וְזֶה הוּא פֵרוּשׁ &#8216;הַמַּלְבִּין פְּנֵי חֲבֵרוֹ בָרַבִּים&#8217;.</p>
</blockquote>

<blockquote>
<p>וַיִּגַּשׁ הָאֶחָד וַחֲמִשִּׁים וַיֹּאמַר נַפְשִׁי עָלַי תִּשְׁתּוֹחָח וּמַה גַּם עַתָּה • וְאִם תְּפָרֵשׁ לִי &#8216;וְיִהְיוּ תֹאֲמִים מִלְּמַטָּה&#8217; • כָּל אַנְחוֹתַי הִשְׁבַּתָּה • כִּי זֶה הַפָּסוּק לֹא יָדַעְתִּי לְפָרְשׁוֹ • מִפְּנֵי שֶׁאָמַר אַחֲרָיו &#8216;וְיַחְדָּו יִהְיוּ תַמִּים עַל רֹאשׁוֹ&#8217; • וְנִרְאֶה לְפִי פְשׁוּטֵי הַמִּקְרָאוֹת וְעִנְיָנֵיהֶם • שׁצָּרִיךְ לִהְיוֹת שָׁוִים בָּאֹרֶךְ הָאֲנָשִׁים עִם נְשֵׁיהֶם • וְאָנוּ רוֹאִים אֲנָשִׁים גָּבְהָה קוֹמָתָם • וְאֶל בֵּין עֲבֹתִים הָיְתָה צַמַּרְתָּם • וְלָהֶם נָשִׁים שִׁפְלוֹת קוֹמָה • הָיוּ דֹמֶן לָאֲדָמָה • חָשַׁךְ מִשְּׁחֹר תָּאֳרָם • וְצָפַד עַל עַצְמָם עוֹרָם • וְלֹא יַגִּיעוּ עַד טַבּוּרָם • וְכֵן תִּמְצָא אִישׁ זֶרֶת אָרְכּוֹ וְזֶרֶת רָחבּוֹ • וְעָלְתָה חֲזָזִית עַל רְבּוֹ • וְלוֹ אִשָּׁה פֶּרַח הַצְּבִיּוֹת • צַוָּארָהּ כְּמִגְדַּל דָּוִד בָּנוּי לְתַלְפּיּוֹת • ואַחֲרֵי אֲשֶׁר צִוְּתָה הַתּוֹרָה לִהְיוֹת הָאִישׁ וְאִשְׁתּוֹ שָׁוִים בָּאֹרֶךְ • אֵיךְ לֹא יָבֹא בְלֵב הָאָרֹךְ הַנֹּשֵׂא קְצָרָה מֹרֶךְ • וְכֵן הַקָּצָר הַנֹּשֵׂא אֲרֻכָּה • אֵינֶנּוּ עֹשֶׂה כַּדָּת וְכַהֲלָכָה • וְעַתָּה אֲדֹנִי הַשְׁקֵט שְׁאוֹן לִבִּי • וּנְחֵנִי בְדֶרֶךְ אֱמֶת אִם דֶּרֶךְ עֹצֶב בִּי • וָאַעַן וָאֹמַר חַיֶּיךָ לֹא אֲכַחֵד מִמְּךָ וְלֹא אֲכַסֶּה • &#8216;וְיִהְיוּ תֹאֲמִים מִלְּמַטָּה&#8217; אֵינֶנָּה מִצְוַת עֲשֵׂה • רַק הַפָּסוּק עֵצָה טוֹבָה יַשְׁמִיעֵנוּ • וְדֶרֶךְ תְבוּנוֹת יוֹדִיעֵנוּ • כִּי הַטּוֹב וְהַנָּעִים לְהַשְׁווֹת בַּעֲלֵי הַחֲבוּרָה • שֶׁהָאָרֹךְ יִשָּׂא אֲרֻכָּה וְהַקָּצָר קְצָרָה • וַיֹּאמֶר הָאִישׁ נִחַמְתַּנִי • אַחֲרֵי שֶׁכָּכָה הִשְׁמַעְתַּנִי • שֶׁאֵין זֶה הַפָּסוּק מִצְוַת עֲשֵׂה • כִּי הָיִיתִי יָרֵא לְנַפְשִׁי מִזֶּה הַמַּעֲשֶׂה • וְזֶה כַמָּה עָמַדְתִּי מִשְתָּאֶה • בַּעֲבוּר הֱיוֹתִי קְצַר קוֹמָה כַּאֲשֶׁר אֲדֹנִי רוֹאֶה • וְנָתַן לִי הַזְּמָן אֵשֶׁת יְפַת תֹּאַר וְטוֹבַת מַרְאֶה • אֲרֻכָּה מֵאֶרֶץ מִדָּהּ • וּבִהְיוֹתֵנוּ תֹאֲמִים מִלְּמַטָּה לֹא יַגִּיעַ רֹאשִׁי לְדַדָּהּ •</p>
</blockquote>

<blockquote>
<p>וַיִּגַּשׁ הַשְּׁנַיִם וַחֲמִשִּׁים וַיֹּאמַר נִפְלֵאתִי פַעַם וּפַעֲמַיִם • עַל אָמְרוֹ &#8216;יְהִי רקִיעַ בְּתוֹךְ הַמָּיִם&#8217; • כִּי אֵיךְ יִהְיוּ בְתוֹךְ הַמַּיִם הַשָּׁמָיִם • וָאַעַן וָאֹמַר כְּבָר בֵּאֵר זֶה הַדָּבָר הֶחָכָם • שֶׁיִרְאֶה הַמַּבִּיט בַּמַּיִם צוּרַת הַשָּׁמַיִם בְּתוֹכָם.</p>
</blockquote>

<blockquote>
<p>וַיִּגַּשׁ הַשְּׁלֹשָׁה וַחֲמִשִּׁים וַיֹּאמַר תָּמַהְתִּי עַל מִי שֶׁאָמַר &#8216;אַל תִלְחַם אֶת לֶחֶם רַע עָיִן&#8217; • כִּי נַעֲמָה אֲחוֹת תּוּבַל קָיִן • אֲנִי הָיִיתִי חָפֵץ לֶאֱכֹל מִשֶּׁלּוֹ וְלִשְתּוֹת יַיִן • עַד אֲשֶׁר הָיִיתִי מַחֲזִיר מָמוֹנוֹ לְאָיִן • וָאַעַן וָאֹמַר אִם לְדִבְרֵי מְפָרְשֵי הַתּוֹרָה הִקְשַׁבְתָּ • אָז יָדַעְתָּ כִּי אֵין פֵּרוּשׁ &#8216;רַע עַיִן&#8217; כַּאֲשֶׁר חָשַׁבְתָּ • כִּי פֵרוּשׁ &#8216;רַע עַיִן&#8217; הוּא הַחוֹשֵׁשׁ בּעֵינָיו • וְהָאוֹכֵל מִן הַלֶּחֶם אֲשֶׁר הוּא אוֹכֵל יִרְבּוּ יְגוֹנָיו • כִּי הוּא מִן הֶחֳלָאִים הַנִדְבָּקִים • כַּאֲשֶׁר בֵּאֲרוּ הַחֲכָמִים וְהַדְּבָרִים עַתִּיקִים.</p>
</blockquote>

<blockquote>
<p>וַיִּגַּשׁ הָאַרְבָּעָה וַחֲמִשִּׁים וַיֹּאמַר תֶּן־לִי מַתָּנָה אַחַת עַל מְנָת לְהַחֲזִיר • מָתַי הָיָה שֶׁאָמַר זֶה הַכָּתוּב &#8216;הַמַּצְמִיחַ הָרִים חֲזִיר&#8217; • וָאַעַן וָאֹמַר זֶה יִהְיֶה בְּבִיאַת הַגֹּאֵל • וְלָכֵן נִקְרָא חֲזִיר שֶׁעָתִיד הַקָּדוֹשׁ בָּרוּךְ הוּא לְהַחֲזִירוֹ לְיִשְׂרָאֵל.</p>
</blockquote>

<blockquote>
<p>וַיִּגַּשׁ הַחֲמִשָּׁה וַחֲמִשִּׁים וַיֹּאמַר תָּמֵהַּ אֲנִי אֵיךְ הַמְחַבֵּר לֹא יִבָּעֵת • לוֹמַר &#8216;דַּדֶּיהָ יְרַוֻּךָ בְכָל עֵת&#8217; • וָאַעַן וָאֹמַר חַיֶּיךָ אִלּוּ אָמַר כֵּן עַל הָאִשָּׁה הָיָה אִוֶּלֶת • אָמְנָם אָמַר כֵּן עַל הָאַיֶּלֶת • כִּי בִהְיוֹת הָאַיָּלָה שְׁמֵנָה • יִהְיוּ דַדֶּיהָ לְךָ לְמָנָה • וּבְעִניָן זֶה תִּהְיֶה הָאֱמֶת בּוֹחֵן • כִּי רֹאשׁ הַפָּסוּק &#8216;אַיֶּלֶת אֲהָבִים וְיַעֲלַת חֵן&#8217;.</p>
</blockquote>

<blockquote>
<p>וַיִּגַּשׁ הַשִּׁשָּׁה וַחֲמִשִּׁים וַיֹּאמַר דּוֹמֶה שֶׁהָיוּ אֲבוֹתֵינוּ כַּת לֵצִים • שֶׁאָמְרוּ &#8216;נַחְנוּ נַעֲבֹר חֲלוּצִים&#8217; • אוֹ הָיוּ עֲנִיִּים וּמְרוּדִים דְּחוּפִים וַהֲדוּפִים • אַחֲרֵי שֶׁהָיוּ הוֹלְכִים יְחֵפִים • וָאַעַן וָאֹמַר שְׁפֵל לְסֵיפֵיהּ דִּקְרָא כִּי הַכָּתוּב אָמַר, נַחְנוּ נַעֲבוֹר חֲלוּצִים לִפְנֵי אֲדֹנָי • וְקַבָּלָה בְיָדֵינוּ מֵהַר סִינָי • כְּפִי מַה שֶׁהוֹרוּ הַמּוֹרִים • כִּי זֶה הַכָּתוּב מְדַבֵּר בְּיוֹם הַכִּפּוּרִים • שֶׁהוּא מִבֵּין שְׁאָר הַיָּמִים לְטוֹבָה נִבְדָּל • וְעַל כֵּן אָסוּר בִּנְעִילַת הַסַּנְדָּל.</p>
</blockquote>

<blockquote>
<p>וַיִּגַּשׁ הַשִּׁבְעָה וַחֲמִשִּׁים וַיֹּאמַר מִי קִלֵּל מֹשֶׁה בְאָמְרוֹ &#8216;אִם בְּהֵמָה אִם אִישׁ לֹא יִחְיֶה&#8217; • וּבְאָמְרוֹ &#8216;כָּל חֵרֶם בְּיִשְׂרָאֵל לְךָ יִהְיֶה&#8217; • וָאַעַן וָאֹמַר קִלֵּל עֲמָלֵק בַעֲבוּר שֶׁנִּלְחַם עִם יִשְרָאֵל בִרְפִידִים • וְקִלֵּל הָמָן עַל אֲשֶׁר שָׁלַח יָדוֹ בַיְּהוּדִים.</p>
</blockquote>

<blockquote>
<p>וַיִּגַּשׁ הַשְּמֹנָה וַחֲמִשִּׁים וַיֹּאמַר שָׁמַעְתִּי אוֹמְרִים כִּי תַּעֲנוּג הַנְּשָׁמוֹת • יִהְיֶה לַנֶּפֶשׁ אַחֲרֵי מוֹת • הַגּוּף כְּגַן רַעֲנָן וְרָטוֹב • וּמַה זֶּה שֶׁאָמַר הַכָּתוּב &#8216;שִׁמְעוּ שָׁמוֹעַ אֵלַי וְאִכְלוּ טוֹב • וְתִתְעַנַּג בַּדֶּשֶׁן נַפְשְׁכֶם&#8217; • וְעַתָּה שְׁמָעוּנִי בְחַיֵי רָאשֵׁיכֶם • מַה תַּעֲנוּג לְנֶפֶשׁ אִישׁ יֵשׁ • מִטּוּב הָעוֹלָם הַזֶּה מִתְיָאֵשׁ • בְּתוֹךְ הַדֶּשֶׁן אֲשֶׁר תֹּאכַל הָאֵשׁ • וָאַעַן וָאֹמַר זֶה הַפָּסוּק לֹא נֶאֱמַר עַל הַנְּפָשׁוֹת הַטְּהוֹרוֹת • רַק אֶל הַנְּפָשׁוֹת הַמְּקַצְּרוֹת • שֶׁאָמַר לָהֶם הַכָּתוּב אִכְלוּ בָעוֹלָם הַזֶה אֲשֶׁר אֲהַבְתֶּם • הַמְעַט מִן הַטּוֹב אֲשֶׁר עֲשִׂיתֶם • וְאַחַר הַמָּוֶת לְכוּ בְאוֹר אִשְּׁכֶם • וְתִתְעַנַּג בַּדֶּשֶׁן נַפְשְׁכֶם.</p>
</blockquote>

<blockquote>
<p>וַיִּגַּשׁ הַתִּשְׁעָה וַחֲמִשִּׁים וַיֹּאמַר אֲדֹנִי לְעֶזְרָתִי חוּשָׁה וְאַל תִּרְחָק • מַה זֶּה שֶּׁאָמַר הַכָּתּוב &#8216;יֹשֵׁב בַּשָּׁמַיִם יִצְחָק&#8217; • וְאַחֲרֵי שֶׁיָּדַעְנוּ שֶׁהָאָבוֹת הֵם הֵם הַמֶרְכָּבָה • לְפִי מהַ שֶׁשָּׁמַעְתִּי בַאֲרַם צוֹבָה • וְהָאָבוֹת הָיוּ אַבְרָהָם יִצְחָק וְיַעֲקֹב • מַדּוּעַ יִצְחָק לְבַדּוֹ בְּשֵׁם יִנְקֹב • וְיֹאמַר כִּי הוּא לְבַדּוֹ בַשָּׁמַיִם יֹשֵׁב • וָאַעַן וָאֹמַר לִדְבָרַי הַקְשֵׁב • אֱמֶת שֶׁאַבְרָהָם וְיַעֲקֹב גַּם הֵם בַּמָּרוֹם אָמְנָם מְשַׁמְּשִׁים בַּעֲבוֹדָה בַּעֲמִידָה • אֲבָל יִצְחָק לְבַדּוֹ יוֹשֵׁב בִּזְכוּת הָעֲקֵדָה.</p>
</blockquote>

<blockquote>
<p>וַיִּגַּשׁ הַשִּׁשִּׁים וַיֹּאמַר חַיֶּיךָ אֲדֹנִי קִבַּלְתִּי מֵאֲבוֹתַי • וְשָׁמַעְתִּי כָל יְמוֹתַי • כִּי מִצְוֹת הַתּוֹרָה אֲשֶׁר נִתְּנוּ בְסִינַי לַאֲבוֹתֵינוֹ • לֹא יָמוּשׁוּ מִפִּינוּ וּמִפִּי זַרְעֵנוּ • בִּפְרָטָם וּבִכְלָלָם • מִן הָעוֹלָם וְעַד הָעוֹלָם • וְהַדְּבָרִים אֲשֶׁר נֶאֶסְרוּ יִשָׁאֲרוּ בְאִסּוּרָם • וַאֲשֶׁר הֻתְּרוּ יִהְיוּ בְהֶתֵּרָם • וַאֲנִי מָצָאתִי בַמִּזְמוֹרִים • הֵפֶךְ אֵלֶּה הַדְּבָרִים • שֶׁאֹמֵר &#8216;אֲדֹנָי מַתִּיר אֲסוּרִים&#8217; • שֶׁמַּשְׁמַע שֶׁהוּא יַתִּיר הַדְּבָרִים שֶׁכְּבָר אָסָר • וָאַעַן וָאֹמַר שְׁמָעֵנִי הַשָּׂר וְהַטַּפְסָר • דַּע כִּי עַל דֶּרֶךְ הָאֱמֶת מִצְוֹת הַתּוֹרָה לֹא יֹתַּרוּ וְלֹא יֶחְסָרוּ • וְלֹא יִהְיֶה הֶתֵּר אֶל הַדְּבָרִים שׁכְּבָר נֶאֱסָרוּ • אָמְנָם אָמְרוֹ &#8216;אֲדֹנָי מַתִּיר אֲסוּרִים&#8217; • לְפִי מַה שֶּׁפֵּרְשׁוּ הַמּוֹרִים • הוּא רֶמֶז לְאָמְרוֹ &#8216;הַסּוּס אָסוּר וְהַחֲמוֹר אָסוּר&#8217; • שֶׁעִנְיָנוֹ שֶׁבַּעֲבוּר עֲוֹנוֹתֵינוּ שֶׁרַבּוּ בַּזְּמָן אֲשֶׁר לֹא סָר וְיִרְבּוּ בְמַה שֶׁלֹּא יָסוּר • סוּס הַיְשׁוּעָה אֲשֶׁר יִרְכַּב הָאֵל לְהוֹשִׁיעֵנוּ • וְהַחֲמוֹר אֲשֶׁר יִרְכַּב עָלָיו מְשִׁיחֵנוּ • הֵם בַּעֲוֹנוֹתֵינוּ הַחֲדָשִׁים וְהָעַתִּיקִים • אֲסוּרִים בָּזִיקִים • וְכַאֲשֶׁר תִּגְזֹר חָכְמָתוֹ יִתְעַלֶּה • זְרוֹעַ תִּפְאַרְתּוֹ לְעֵינֵי הָעַמִּים יְגַלֶה • וְיוֹדִיעַ צִדְקָתוֹ בַחַיִּים • לֹא לְמַעֲנֵנוּ רַק לְמַעַן שְׁמוֹ הַמְחֻלָּל בַּגּוֹיִים • וְיִשְׁפּוֹךְ עַל מַמְלְכוֹת הָאָרֶץ חֲמַת רוּחוֹ • וְיַתִּיר הַסּוּס הָאָסוּר וְהַחֲמוֹר בְּכֹחוֹ • וְיֵצֵא לְיֵשַׁע עַמּוֹ לְיֵשַׁע אֶת מְשִׁיחוֹ.</p>
</blockquote>

<blockquote>
<p>וַיְהִי כִּשְמֹעַ הַקְּהִלּוֹת • קוֹל הַתֵּרוּצִים יְחוֹלֵל אַיָּלוֹת וּדְבָרִים דְּבוּרִים עַל אָפְנֵיהֶם • וַיִּפְּלוּ עַל פְּנֵיהֶם • וַיֹּאמְרוּ אֵלָי נִחַמְתָּנוּ הַשָּׂר נִחַמְתָּנוּ • שֶכָּכָה הִשְׁמַעְתָּנוּ • וַיִּשָּׁבְעוּ בְנֶפֶשׁ אֲבוֹתָם הַיְתוֹמָה • כִּי לֹא שָׁמְעוּ כָהֵם דִּבְרֵי חֵפֶץ וְחָכְמָה • מִיּוֹם הֱיוֹתָם עַל הָאֲדָמָה • וְלֹא יָמִירוּ מַה שֶּׁלָמְדוּ בַיּוֹם הַהוּא בְּכָל אוֹצְרוֹתָם • וְלֹא יֻתַּן סְגוֹר תַּחְתָּם.</p>
</blockquote>

<blockquote>
<p>כִּשְׁמֹעַ הַשָּׂר הָיָה לוֹאֵט פָּנָיו וְשֹׂחֵק • וּבִרְאוֹתִי מַעֲשֵׂהוּ הָלַכְתִּי וְיָשַׁבְתִּי לוֹ מִנֶּגֶד כִּמְטַחֲוֵי קֶשֶׁת הַרְחֵק • פֶּן יַרְגִּישׁוּ הָאֲנָשִׁים בְּשַׂחֲקוֹ • וְיָשִׁיבוּ לוֹ מִן הַחֶרְפָּה שִׁבְעָתַיִם אֶל חֵיקוֹ • וְכַאֲשֶׁר חָדְלוּ הַקּוֹלוֹת • וְנִפְרְדוּ הַקְּהִלּוֹת • חָזַרְנוּ הַשָּׂר וַאֲנִי שָׂשִׂים וּשְׂמֵחִים • וְצָפַנּוּ מִן הַשִּׂמְחָה הַהִיא שְׁלֹשָׁה יְרָחִים • וַיֹּאמֶר אֵלַי הַשָּׂר בָּרוּךְ אֲדֹנָי צבָאוֹת • אֲשֶׁר נָתַן הַיּוֹם בְּפִיךָ דִבְרֵי נְבוּאוֹת • וּלְעוֹלָם לֹא עָשִׂיתִי בִּלְתִּי הַיּוֹם גְּבוּרוֹת נִפְלָאוֹת • וַיְצַו הַשָּׂר לִכתֹּב הַדְּבָרִים הָאֵלֶּה לְזִכָּרוֹן • לְמַעַן יֵדְעוּ אוֹתָם דּוֹר אַחֲרוֹן • וָאֶעֱשֶׂה כֵן כַּאֲשֶׁר צִוַּנִי וָאָשִׂים אוֹתָם בָּאָרוֹן.</p>

<br>  
</blockquote>

<h2 id="המחברתהעשריםושלוש">המחברת העשרים ושלוש</h2>

<br> 

<blockquote>
<p>אָמַר הַמְּחַבֵּר: בִּהְיוֹתִי עִם הַשָּׂר יָרוּם הוֹדוֹ / חָשְׁבוּ גּוֹאֲלָיו וְרֵעָיו הֱיוֹתִי אִישׁ סוֹדוֹ / אֲהַבְתִּים וַאֲהֵבוּנִי / וּלְרוֹפֵא מֻמְחֶה חֲשָׁבוּנִי / וְאֵלַי יָבֹא כָּל אִישׁ אֲשֶׁר לוֹ הַנֶּגַע / וּמִקְרֶה רָע אוֹ פֶגַע / וְהָיִיתִי מְרַפֵּא אוֹתָם בְּרֶגַע / וַיְהִי הַיּוֹם וַיָּבֹא אֵלַי אִישׁ מִגֹּאֲלֵי הַשָּׂר וּמִזֶּרַע הַמְּלוּכָה / לְבַקֵּשׁ עַל מַחֲלָתוֹ אֲרוּכָה / וַיַּגֶּד לִי כָּל נִגְעֵי לְבָבוֹ / וַיִּּפְצַר בִּי לָשִׂים עֵינִי עָלָיו וּלְהָסִיר עָצְבּוֹ / כִּי הָיָה רֹאשׁוֹ וְרֻבּוֹ בְצוּקָה / וְאִסְטוּמָכְתוֹ בּוּקָה וּמְבוּקָה וּמְבֻלָּקָה / וָאֹמַר אֶל הָאִישׁ חַיֶּיךָ מֵעֲשׂוֹת רְצוֹנְךָ לֹא אֶתְרַפֶּה / הִנְנִי מַעֲלֶה לְךָ אֲרוּכָה וּמַרְפֵּא / וָאָקוּם קַל חִישׁ לְרֶגֶל הַמְּלָאכָה אֲשֶׁר לְפָנַי / וְעוֹרַרְתִּי רַעְיוֹנַי / וְשִׁנַּסְתִּי מָתְנַי / לְהָכִין צֳרִי אֶל מַחֲלָתוֹ / לִהְיוֹת נָקִי מֵאָלָתוֹ / וָאָכִין לוֹ רְפוּאָה נִמְרֶצֶת / מִזִּמְרַת הָרְפוּאוֹת מְקֻבֶּצֶת / הָיְתָה בְּסִפְרֵי אִפּוֹקְרָט רוֹבֶצֶת / עֲשִׂיתִיהָ עַל יַד אִישׁ פִּקֵּחַ / רֹקַח מֶרְקַחַת מַעֲשֶׂה רֹקֵחַ / וָאֵתֵּן לוֹ הָרְפוּאָה תּוֹךְ הַצַּלָחַת / וָאֶבְחַר לוֹ מִן הַשָּׁעוֹת הַמְּשֻבָּחַת / בִּהְיוֹת הַלְּבָנָה בָּעַקְרָב בְּמַעֲלָה צוֹמָחַת / וְחָשַׁבְתִּי כִּי בְאוֹתוֹ הַמַּשְׁקֶה תִּהְיֶה רְפוּאֲתוֹ / וַהֲסַרַת מֻרְאָתוֹ / וְתִתֻּם חֶלְאָתוֹ / כִּי הַמַּשְׁקֶה הַהוּא לְפִי דִבְרֵי הַחֲכָמִים / הָיָה בוֹ לְשַׁלְשְׁלוֹ עֶשְׂרִים פְּעָמִים / וָאֹמַר אֶל הָאִישׁ הִתְבּוֹדֵד אַחֲרֵי שְׁתוֹתְךָ זֶה הַמַּשְׁקֶה / פְּנֵה מִכָּל עֲסָקֶיךָ עַד אֲשֶׁר גּוּפְךָ יִנָּקֶה / וְלֹא תַטְרִיד רַעְיוֹנְךָ בְּדָבָר מֵהַדְּבָרִים / וּסְגוֹר דַּלְתֵי בֵיתְךָ מִכָּל עֲבָרִים / כִּי הָרוּחַ יִגְרֹם לַעֲשׂוֹת תְּקִיעָה וּתְרוּעָה וְּשְׁלֹשָׁה שְׁבָרִים / וְזֵרַזְתִּיו מִכָּל הַצָּרִיך / וּבָזֶה אֵין צֹרֶךְ לְהַאֲרִיךְ / וְהוּא לֹא כֵן יְדַמֶּה וּלְבָבוֹ לֹא כֵן יַחְשֹׁוב / כִּי אַחֲרֵי שְׁתוֹתוֹ הָרְפוּאָה יָצָא יָצוֹא וָשׁוֹב / וַיִּשָּׂא בְנַפְשׁוֹ עֵצוֹת / לְחַבֵּר בַּלַּיְלָה הַהוּא שִׁירִים וּמְלִיצוֹת / וְלֹא סָר הָאִישׁ הַמִּסְכֵּן / כָּל הַלַּיְלָה מֵעֲשׂוֹת כֵּן / עַד אֲשֶׁר לְזֹאת הַסִּבָּה / כֹּחַ הָרְפוּאָה נִכְבָּה / וְלֹא פָעֲלָה בּוֹ דְבַר תּוֹעֶלֶת / וְשָׁכַח מַאֲמָר אַנְשֵׁי הַחָכְמָה כִּי מַחֲשָׁבָה פוֹעֶלֶת / וְאִוֶּלֶת כְּסִילִים אִוֶּלֶת / וַתְּהִי הָרְפוּאָה הַהִיא כְאֵלָה נוֹבֶלֶת / וַיְהִי בְּאַשְׁמֹרֶת הַבֹּקֶר הָלַכְתִּי אֶל בֵּית הָאִישׁ / בֵּן מַחְפִּיר וּמַבְאִישׁ / וָאֶשְׁאַלֵהוּ עַל אֹדוֹתָיו / וְאֵיךְ פָּעַל בּוֹ הַמַּשְׁקֶה וְקוֹרוֹתָיו / וַיִּשָּׁבַע הָאִישׁ בְּחַיֵּי אֲבוֹתָיו / וַיֹּאמַר הַמַּשְׁקֶה וְהַדִּיאָה־פִיְניוֹן אֲשֶׁר חֲשַׁבְתּוֹ נִכְבָּד וְיָקָר / לֹא שִׁלְשְׁלַנִי כְּלָל כָּל עִקָּר / כְּשָׁמְעִי עָמַדְתִּי מַשְׁמִים / וְנָפְלוּ עָלַי אֵימִים / וְלִבִּי עַל הָרְפוּאָה רַע יַחֲרֹשׁ / וְלֹא הָיָה לִי פֶּה לְהָשִׁיב וְלֹא מֵצַח לְהָרִים רֹאשׁ / וּבְעָמְדִי מַרְעִיד וּמִשְׁתָּאֶה / אָמַר אֵלַי הָאִישׁ הַנִּכְאֶה / חַיֶּיךָ הָרוֹפֵא חִבַּרְתִּי הַלַּיְלָה שִׁיר מְפֹאָר וְנֶחְמָד / אֲשֶׁר כָּל הַבָּא אֵלָיו וְעָמָד / וְהִנְנִי שָׂמֵחַ עָלָיו כְּעַל כָּל הוֹן / וְהוּא לֹא יָדַע הֱיוֹתוֹ מֻכֶּה בְשִׁגָּעוֹן וּבְעִוָּרוֹן וּבְתִמָּהוֹן / וַיּוֹצֵא מֵחֵיקוֹ גִלָּיוֹן / כָּתוּב עָלָיו שִׁיר חִבְּרוֹ הָאֶבְיוֹן / חָשַׁב הֱיוֹתוֹ עַל כָּל הַשִּׁירִים עֶלְיוֹן / וְכַאֲשֶׁר הִתְבּוֹנַנְתִּי עָלָיו רְאִיתִיו מָלֵא חֶרְפָּה וּכְדֵי בִּזָּיוֹן / וְאֹמַר אֶל לִבִּי אֵין לִתְמֹהַּ אִם שָׂמַח יוֹנָה עַל הַקִּיקָיוֹן / וּבְוַדַּאי זֶה הוּא מִפֹּעַל הַנִּקָּיוֹן / כִּי מַה שֶּׁהָיָה לוֹ לְהוֹצִיא דֶרֶךְ בֵּית חֹרוֹן תַּחְתּוֹן / הוֹצִיא דֶרֶךְ בֵּית חֹרוֹן עֶלְיוֹן / כִּי הַשִּׁיר אֲשֶׁר חָשַׁב הֱיוֹתוֹ בְמֹאזְנֵי צֶדֶק מְאֻזָּן / כְּדֶרֶךְ שִׁיר כָּל חַרְזָן / הָיוּ מִזִּיו שְׁגִיאוֹתָיו מְלֵאִים מְפִיקִים מִזַּן אֶל זָן / הַכְּתִיבָה הָיְתָה רָעָה / וְהַמְּלִיצָה הָיְתָה נַחֲלָאָה וְצוֹלֵעָה / וְהַמִּשְׁקָל הָיָה מְעֻקָּל / וְהוּא לֹא־פָּנִים קִלְקַל / אָסַף הַשִּׁיר הַהוּא כָּל חֶרְפָּה וּגְנוּת / וּשְׁגָגוֹת לֹא בְמִסְכֵּנוֹת / עַד אֲשֶׁר הָיוּ עָלַי לְטֹרַח נִלְאֵיתִי נְשֹׂא / וַיִּשְׁאָלֵנִי הָאִישׁ וַיֹּאמַר הַהֵטַבְתִּי לִרְאוֹת הַהִשְׂכַּלְתִּי עֲשֹׂה /</p>
</blockquote>

<blockquote>
<p>וָאַעַן וָאֹמַר חַיֶּיךָ בַּעַל הַמְּלִיצָה שָׁכַחְתָּ שֵׁם הַמֶּרְקַחַת כִּי קָרָאתָ לְדִיאָה־פִינְדְיוֹן דִּיאָה־פִינְיוֹן / עַל דֶּרֶךְ הַצִּידוֹנִים שֶׁיִּקְרְאוּ לַחֶרְמוֹן שִׁרְיוֹן / וְלֹא תֹּאמַר כִּי לֹא פָעֲלָה הָרְפוּאָה / כִּי אַדְּרַבָּא פָּעֲלָה פְּעֻלָּה נִפְלָאָה / וּמִי שָׁמַע כָּזֹאת וּמִי רָאָה / כִּי הוֹצִיאָה מִגּוּפְךָ כָּל טִנּוּף וְטֻמְאָה / וְכָל בָּאְשָׁה וְצַחֲנָה וְחֶלְאָה / בְּלֹא צַעַר וּבְלֹא מַכְאוֹב / כְּאִלּוּ קסְמָה לְךָ בָּאוֹב / וְעָשְׂתָה אִתְּךָ נוֹרָאוֹת / וּגְבוּרוֹת וְנִפְלָאוֹת / וְזֶה לְךָ הָאוֹת / כִּי מַה שֶּׁהָיָה לָהּ לְהוֹצִיא מִלְמַטָּה הוֹצִיאָה דֶרֶךְ הַלָּשׁוֹן / וְכָזֶה לֹא הָיָה מִימוֹת אָדָם הָרִאשׁוֹן / שָׂא נָא עֵינֶיךָ וּרְאֵה הַשִּׁיר אֲשֶׁר הֲקֵאֹתוֹ / אֵיךְ יַעֲלֶה בָאְשׁוֹ וְתַעֲלֶה צַחֲנָתוֹ / אֵין לִתְמֹהַּ אִם הָיָה לְךָ / עִם הֶחֳלָאִים מִלְחָמָה עֲרוּכָה / וְכֹבֵד בָּאִסְטֻמְכָא / וּדְקִירַת הָעֵינַיִם / וּמַעַד הַמָּתְנַיִם / וְרִפְיוֹן הַשִּׁנַּיִם / וְצִלְצוּל הָאָזְנַיִם / וְכַיּוֹצֵא בָהֶם / מִן הֶחֳלָאִים לְמִינֵיהֶם / אָמְנָם יֵשׁ לִתְמֹהַּ אֵיךְ הָיִיתָ עַד כֹּה בַחַיִּים / אַשְׁרֶיךָ שֶׁנִּשְׁאֲרוּ מֵעַתָּה אֲבָרֶיךָ נְקִיִּים /</p>
</blockquote>

<blockquote>
<p>כִּשְׁמֹעַ הָאִישׁ בּוֹשׁ וְנִכְלָם / וְקָפַץ פִּיו וְנֶאֱלָם / וְהָיְתָה לוֹ חֶרְפַּת עוֹלָם / וְנִסְתַּר בְּיַרְכְּתֵי בֵיתוֹ / וַאֲנִי הָיִיתִי נֶחְפָּז לִבְרֹחַ מֵאֵימָתוֹ / פֶּן יָעִיר עָלַי כָּל חֲמָתוֹ /</p>
</blockquote>

<blockquote>
<p>וּבְשׁוּבֵנִי בֵית הַשָּׂר וּרְאִיתִיו מֵרָחוֹק / אָז יִמָּלֵא פִי שְׂחוֹק / וַיִּתְמַהּ הַשָּׂר עַל רֹב שַׂחֲקִי / אֲשֶׁר לֹא מֵחֻקִּי / וַיֹּאמַר שְׂמְתָּנוּ עַל רֹב שְׂחָקְךָ תְּמֵהִים /</p>
</blockquote>

<blockquote>
<p>וָאַעַן וָאֹמַר צְחוֹק עָשָׂה לִי אֱלֹהִים / וְכִרְאוֹתִי כִּי הַשָּׂר לָדַעַת הַמַּעֲשֶׂה יִכְסוֹף/ סִפַּרְתִּי לוֹ כָּל הַמְּאֹרָע מֵרֹאשׁ וְעַד סוֹף /</p>
</blockquote>

<blockquote>
<p>כִּשְׁמֹעַ הַשָּׂר נִמְלָא פִּיו שְׂחוֹק / וְהַקּוֹל נִשְׁמַע לְמֵרָחוֹק
/ וַיִּשָּׁבַע הַשָּׂר בְּחַיֵּי רֹאשׁוֹ / כִּי זֶה הַמַּעֲשֶׂה הִשְׂבִּיעַ בְּצַחְצָחוֹת נַפְשׁוֹ / וַיֹּאמֶר אֵלַי הִנְנִי נִשְׁבָּע בְּנֶפֶשׁ אֲבוֹתַי / כִּי לֹא נָעַם לִי סִפּוּר כַּזֶּה כָּל יְמוֹתַי / וּלְעוֹלָם לֹא עָשִׂיתָ גְבוּרוֹת נִפְלָאוֹת / רַק הַפַּעַם הַזֹּאת / אָמְנָם קָשֶׁה בְעֵינַי שֶׁהִפְסַדְתָּ הַהוֹצָאוֹת / אֲשֶׁר הוֹצֵאתָ בַמִּרְקַחַת / אַף עַל פִּי שֶׁלֹּא הוֹצִיא הַסָּכָל דָּבָר מִתָּחַת /</p>
</blockquote>

<blockquote>
<p>וָאַעַן וָאֹמַר חַיֶּיךָ הַשָּׂר אִם יַגִּיעַ מִסִּכְלוּתוֹ שֶׁלֹּא לִפְרֹעַ / אֲחַבֵּר עָלָיו שִׁיר שֶׁלֹּא רָאִיתָ כָמוֹהוּ לָרֹעַ / וּבִרְאוֹתוֹ אוֹתוֹ יֹאמַר עֵת לִקְרֹעַ / וְרָעָה עָלָיו זֹאת מִכָּל הָרָעָה אֲשֶׁר מְצָאַתְהוּ מִיָּמָיו / כִּי אֲפַרְסֵם סִכְלוּתוֹ לְעֵינֵי בְנֵי עַמָּיו / וְיִהְיֶה לְמָשָׁל וְלִשְׁנִינָה / וְלֹא יֶחְסַר כָּל יָמָיו מְגִנָּה /</p>
</blockquote>

<blockquote>
<p>וָאָקוּם בְּמִצְוַת הַשָּׂר מְשִׁיחִי / וָאֶשְׁלַח מַלְאָךְ אֶל הָאִישׁ לִשְׁלֹחַ אֵלַי שְׂכַר טָרְחִי / וּשְׂכַר הַמִּרְקַחַת הַמְּשֻׁבַּחַת / אֲשֶׁר פְּדָעַתְהוּ מֵרֶדֶת שַׁחַת / וַיְמָאֵן הָאִישׁ וַיִּשָּׁבַע בְּחֵי נַפְשׁוֹ / כִּי לֹא יִשְׁלַח אֵלַי מְאוּמָה מֵרְכוּשׁוֹ / אָז נָתַתִּי לַחֲטֹא חִכִּי וְלִשְׁאֹל בְּאָלָה נַפְשׁוֹ.</p>
</blockquote>

<br>  

<blockquote>
<p>וָאֶשָּׂא מְשָׁלִי וָאֹמַר:</p>
</blockquote>

<br>  

<blockquote>
<p>קוּם הַשָּׂר קַח לְךָ גִלָּיוֹן</p>
</blockquote>

<blockquote>
<p>וּכְתֹב בּוֹ שִׁיר מִשִּׁיר צִיּוֹן</p>
</blockquote>

<blockquote>
<p>שִׁיר חִבַּרְתִּי עֵת נָתַתִּי</p>
</blockquote>

<blockquote>
<p>אֶל יוֹסֵף מַשְׁקֶה אֵזוֹבִיוֹן</p>
</blockquote>

<blockquote>
<p>חָשַׁבְתִּי כִּי יָרִיק מֵעָיו</p>
</blockquote>

<blockquote>
<p>יִפְדֶּנּוּ מִיַּד כִּלָּיוֹן</p>
</blockquote>

<blockquote>
<p>אָמַרְתִּי לוֹ דוֹד הֵחָבֵא</p>
</blockquote>

<blockquote>
<p>וּסְגֹר דֶּלֶת הָאַפִּרְיוֹן</p>
</blockquote>

<blockquote>
<p>הִשָּׁמֵר מִצִּנִּים פַחִים</p>
</blockquote>

<blockquote>
<p>כִּי זֶה לְךָ מִפִּיד יוֹם פִּדְיוֹן</p>
</blockquote>

<blockquote>
<p>הַבֹּקֶר אוֹר שִׁחַרְתִּיהוּ</p>
</blockquote>

<blockquote>
<p>לִרְאוֹת אִם יָרַד לַטַּמְיוֹן</p>
</blockquote>

<blockquote>
<p>וּמְצָאתִיהוּ וּבְיָדוֹ שִׁיר</p>
</blockquote>

<blockquote>
<p>מָלֵא סִיגִים עִם שִׁגָּיוֹן</p>
</blockquote>

<blockquote>
<p>שִׁיר מָלֵא חֶרְפָּה וּכְלִמָּה</p>
</blockquote>

<blockquote>
<p>אֵין שִׁעוּר אֶל הַבִּזָּיוֹן</p>
</blockquote>

<blockquote>
<p>כַּאֲשֶׁר אֵין שִׁעוּר לַפֵּאָה</p>
</blockquote>

<blockquote>
<p>לַבִּכּוּרִים לָרֵאָיוֹן</p>
</blockquote>

<blockquote>
<p>וּלְחֶרְפַּת סִכְלוּתוֹ קָרָא</p>
</blockquote>

<blockquote>
<p>בִּשְׁמוֹ מַשָּׂא גֵיא חִזָּיוֹן</p>
</blockquote>

<blockquote>
<p>יַעַן חָשְׁבוֹ כִּי עַל תֵּבֵל</p>
</blockquote>

<blockquote>
<p>אֵין עֵרֶךְ אֵלָיו אוֹ דִמְיוֹן</p>
</blockquote>

<blockquote>
<p>אָמַרְתִּי שָׂמַחְתָּ עַל שִׁיר</p>
</blockquote>

<blockquote>
<p>תַּחְרִיד צוּרָתוֹ כָּל רַעְיוֹן</p>
</blockquote>

<blockquote>
<p>כִּשְׂמֹחַ יוֹנָה הַנָּבִיא</p>
</blockquote>

<blockquote>
<p>עֵת שָׂמַח עַל הַקִּיקָיוֹן</p>
</blockquote>

<blockquote>
<p>וָאֶשְׁאַל הָאִישׁ וָאֹמַר</p>
</blockquote>

<blockquote>
<p>מַה פָּעַל הַדִּיָאה פִינְדְּיוֹן</p>
</blockquote>

<blockquote>
<p>וַיֹּאמֶר לִי חַיֶּיךָ לֹא</p>
</blockquote>

<blockquote>
<p>פָּעַל דָּבָר הַדִּיאָה פִינְיוֹן</p>
</blockquote>

<blockquote>
<p>הֶחֱלִיף אֶת שֵׁם הַמִּרְקָחוֹת</p>
</blockquote>

<blockquote>
<p>כִּקְרֹא אֶל הַר חֶרְמוֹן שִׁרְיוֹן</p>
</blockquote>

<blockquote>
<p>וָאַעַן אַל תֹּאמַר כִּי לֹא</p>
</blockquote>

<blockquote>
<p>פָּעַל דְּבַר הַנִּקָּיוֹן</p>
</blockquote>

<blockquote>
<p>כִּי בִּלְתּוֹ הָיִיתָ אַח אוֹ</p>
</blockquote>

<blockquote>
<p>רֵעַ אֶל מַחְלוֹן אוֹ כִלְיוֹן</p>
</blockquote>

<blockquote>
<p>שׁוּר מֵרְאֹתְךּ גַּם חֶלְאָתְךָ</p>
</blockquote>

<blockquote>
<p>שִׁיר הִקֵאתָ אִישׁ הָאֶבְיוֹן</p>
</blockquote>

<blockquote>
<p>כִּי תַחַת צֶאתוֹ מִתַּחַת</p>
</blockquote>

<blockquote>
<p>יָצָא מִבֵּית חֹרוֹן עֶלְיוֹן.
<br></p>
</blockquote>

<blockquote>
<p>וַיֹּאמֶר הַשָּׂר חִבַּרְתָּ שִׁיר עַל חֶרְפַּת שִׁירָתוֹ / הֲלֹא תְחַבֵּר שִׁיר עַל נַבְלוּתוֹ /</p>
</blockquote>

<blockquote>
<p>וָאַעַן וָאֹמַר חַיֶּיךָ הַשָּׂר לוּ יָדַעְתִּי הֱיוֹתוֹ נָבָל בַּטֶּבַע / הָיִיתִי מוֹסִיף לְיַסֵּר אוֹתוֹ כְּחָטֹאתָיו שֶׁבַע / אָמְנָם בְּמַה שֶּׁחָטָא לִי אֵין לְהָבִיא רְאָיָה / מִשּׁוּם מַעֲשֶׂה שֶׁהָיָה /</p>
</blockquote>

<blockquote>
<p>וַיֹּאמֶר הַשָּׂר דַּע אֶל נָכוֹן כִּי הוּא אֲבִי אֲבוֹת הַכִּילוּת / וְלֹא הִשִּׂיג אָדָם אֲבָקוֹ בְּעִנְיָן הַנֶּבְלוּת /</p>
</blockquote>

<blockquote>
<p>וָאַעַן וָאֹמַר חַיֶּיךָ הַשָּׂר עָלָיו שִׁיר אֲחַבֵּר / וּלְהַגִיד נַבְלוּתוֹ חֵילִים אֲגַבֵּר.
<br></p>
</blockquote>

<blockquote>
<p>וָאֶשָּׂא מְשָׁלִי וָאֹמַר:
<br><br />
הוֹאִיל לִבִּי בֵּאֵר זֻלּוּת</p>
</blockquote>

<blockquote>
<p>שַׂר יוֹסֵף כִּי לִמְאֹד גָּדַל</p>
</blockquote>

<blockquote>
<p>הֵחֵל לִסְפֹּר אַךְ בִּרְאוֹתוֹ</p>
</blockquote>

<blockquote>
<p>כִּי אֵין מִסְפָּר לִסְפֹּר חָדַל</p>
</blockquote>

<blockquote>
<p>יוֹם כִּלַי לְכִילוּת עָשָׂה</p>
</blockquote>

<blockquote>
<p>סֻכָּה הוּא בָנָה לוֹ מִגְדָּל</p>
</blockquote>

<blockquote>
<p>כַּצַּדִּיק כָּרָשָׁע הִשְׁוָה</p>
</blockquote>

<blockquote>
<p>לֹא נִכַּר שׁוֹעַ לִפְנֵי דָּל</p>
</blockquote>

<blockquote>
<p>לָמַד לִקְפֹּץ יָד כִּי לֹא יִ-</p>
</blockquote>

<blockquote>
<p>פֹּל מִיָּדוֹ גַרְגֵּר חַרְדָּל.
<br></p>
</blockquote>

<blockquote>
<p>וַיֹּאמֶר הַשָּׂר חַיֶּיךָ מֵעוֹלָם לֹא הוֹדַעְתָּנִי מַעֲשֶׂה שִׂמְחָה כָזֶה / וּבְטוֹב עָשִׂיתָ נְקָמָה מֶזֶּה הַנִּבְזֶה /</p>
</blockquote>

<blockquote>
<p>וָאַעַן וָאֹמַר חַיֶּיךָ לוּ שָׁמַעְתָּ מִפִּי / אֵת אֲשֶׁר קָרָה לִי בִימֵי חָרְפִּי / עִם חֲשׁוּקָתִי הַנְּעִימָה / אֲשֶׁר הָיְתָה בְנָיוֹת בָּרָמָה / וְאֵיךְ עֲזַרְתָּנִי חָכְמָתִי עִמָּהּ / אָז נִפְלֵאתָ הַפְלֵא וָפֶלֶא עַל הַמְּאֹרָע / וְיָדַעְתָּ כִּי לְדַעְתִּי בָחוֹר בַּטּוֹב וּמָאוֹס בָּרָע / הוֹשִׁיעָה לִי יְמִינִי וּסְגוֹר לִבָּהּ הַקָּשֶׁה קָרָע /</p>
</blockquote>

<blockquote>
<p>וַיֹּאמֶר הַשָּׂר הוֹדִיעֵנִי אֵיךְ הָיָה הַמַּעֲשֶׂה / וְלֹא תַעֲלִים מִמֶּנִּי דָבָר וְלֹא תְכַסֶּה /</p>
</blockquote>

<blockquote>
<p>וָאַעַן וָאֹמַר חַיֶּיךָ הַשָּׂר חָשַׁקְתִּי בִימֵי חָרְפִּי אִשָּׁה נְעִימָה / יָפָה כַלְּבָנָה בָּרָה כַּחַמָּה / חֲשַׁקְתִּיהָ חֵשֶׁק עָצוּם וְאַכְזָר / בְּחָשְׁבִי לִהְיוֹת מִמֶּנָּה נֶעֱזָר / וְהִיא חֲשָׁבַתְנִי לְזָר / אֲנִי רוֹדֵף אַהֲבָתָהּ וְהִיא תִבְרָח / אֶתְחַנֵּן אֵלֶיהָ בְלֵב נִשְׁבָּר וְהִיא מָרָה תִצְרָח / אֲנִי שׁוֹכֵן בַּמַּעֲרָב וָהִיא בַּמִּזְרָח / וְאִם אֶשְׁכֹּן אֲנִי בַּצָּפוֹן הִיא בַדָּרוֹם / וְאִם אֲנִי בִשְׁאוֹל תַּחְתִַּית הִיא תַמְרִיא בַמָּרוֹם / וְאִם אֲנִי בַמָּרוֹם הִיא תֵרֵד לִבְאֵר שַׁחַת / וְלֹא מָצָאתִי לְעוֹלָם עִמָּהּ נַחַת / וַיְהִי הַיּוֹם הֵשִׁיב הַזְּמָן אֶת הַגְּזֵלָה אֲשֶׁר גָּזָל / וֶהֱבִיאַנִי הַמַּזָּל / לִרְעוֹת בַּגַּנִּים / וְלִלְקֹט שׁוֹשַנִּים / וְלִרְאוֹת הֲפָרְחָה הַגֶּפֶן הֵנֵצוּ הָרִמּוֹנִים / וּבִהְיוֹתִי הוֹלֵךְ בַּגַּן לְרוּחַ הַיּוֹם עָמַדְתִּי מִשְׁתָּאֶה / וָאֶשָּׂא עֵינַי וָאֶרְאֶה / וְהִנֵּה הַיָּפָה עֵינֵיהָ כְּיוֹנִים עַל אֲפִיקֵי מַיִם / זוֹרַחַת כַּשֶּׁמֶשׁ בַּחֲצִי הַשָּׁמַיִם / מָלְאָה הָאָרֶץ מִזָּהֳרָה זֹהַר / וְהִיא כְּמַעֲשֶׂה לִבְנַת הַסַּפִּיר וּכְעֶצֶם הַשָּׁמַיִם לָטֹהַר / אָז אִם עָלַז לִבִּי אֵין לִתְמֹהַּ / וּבֵרַכְתִּי לַגָּבֹהַּ מֵעַל גָּבֹהַּ / וָאָקוּם וָאֵלֵךְ בְּלֵב עָלֵז אֶל הַיָּפָה / אֲשֶׁר כְּמוֹ שַׁחַר נִשְׁקָפָה /</p>
</blockquote>

<blockquote>
<p>וָאֹמְרָה אֵלֶיהָ אַחַר בַּקָּשַת מְחִילַת הַשְּׁגָגָה / שָׁלוֹם עָלַיִךְ הַנָּאוָה וְהַמְּעֻנָּגָה / אֲשֶׁר בְּשׁוֹשַנֵּי הַיְּדִידֹת סוּגָה / אִמְרִי נָא עֲדִינָה גְבֶרֶת מַמְלָכוֹת עַד מָתָי תִּהְיֶה נַפְשִׁי הַנּוּגָה / עַל אֲפִיקֵי מֵי יְדִידוּתֵךְ כְּאַיָל עֲרוּגָה /וְאוֹר יִפְעָתֵךְ אוֹתִי יוֹם יוֹם עֹשֵׁק / וַאֲנִי עָשִׂיתִי בַעֲבוּרֵךְ מַה שֶּׁלֹּא עָשָׂה לְעוֹלָם עַל חֲשׁוּקָתוֹ חֹשֵׁק / וְלוּ הוֹאַלְתְּ הָיִיתִי עֲפַר רַגְלַיִךְ לוֹחֵךְ וְנוֹשֵׁק / אַחֲלַי גְּבִרְתִּי בַּפַּעַם הַזֹּאת גַלִּי אֵלַי מַצְפּוּן לִבֵּךְ הַטָּמוּן בְּחֻבֵּךְ / וְלֹא תָלִינִי מַחְשָׁבוֹת אוֹנֵךְ עוֹד בְּקִרְבֵּךְ / אִם תַּחְפְּצִי בְחִשְׁקִי הִנֵּנִי / וְאִם תְּמָאַנִּי / חִשְׁקִי חֵשֶׁק עָפְרָה אַחֶרֶת לְעוֹלָם לָא יַעֲנֵנִי/</p>
</blockquote>

<blockquote>
<p>כִּרְאוֹת הַיָּפָה אוֹתִי קוֹרֵא מִן הַמֵּצַר / וְהִיא הָיְתָה בְמִשְׁעוֹל צָר / אֲשֶׁר אֵין דֶּרֶךְ לִנְטוֹת יָמִין וּשְׁמֹאל / וְזָכְרָה אֲשֶׁר עָשִׂיתִי בַעֲבוּר אַהֲבָתָהּ גַּם מִשִׁלְשׁוֹם גַּם מִתְּמוֹל / וַתֹּאמֶר בְּלִבָּהּ יֶשׁ־לִי עַל הָאִישׁ הַזֶּה לַחֲמֹל / וְלֹא כִגְמוּל יָדָיו עָלָיו אֶגְמֹל / טוֹב לִי לְהָסִיר מִלִּבּוֹ אַהֲבָתִי לִצְמִיתוּת / וְכָתַב לָהּ סֵפֶר כְּרִיתוּת / וְלֹא יִרְדֹּף אוֹתִי בַשְּׁוָקִים וּבַרְחוֹבוֹת וּבְכָל עֲבָרִים /
כַּאֲשֶׁר יִרְדֹּף הַקֹּרֵא בֶּהָרִים / אֲבַקֵּשׁ מִזֶּה הַסָּכָל /אֲשֶׁר לַעֲשׂוֹת לְעוֹלָם לֹא יוּכָל / אֲנַסֶּה אוֹתוֹ בְחִידוֹת אוּלַי תִּהְיֶיןָ יְדֵי שִׂכְלוֹ מֵהוֹשִׁיעַ כְּבֵדוֹת / אִם אַשְׁמִיעֵהוּ חִידָתִי בִמְשָׁלַי / וְהוּא לֹא יוּכַל לְהַגִּידָהּ אֵלַי / וּתְכַל תְּלוּנָתוֹ מֵעָלַי /</p>
</blockquote>

<blockquote>
<p>וַתֵּפֵן אֵלַי וַתִּשָּׂא אֶת קוֹלָהּ וַתֹּאמַר / הוֹי הַחֹשֵׁק הַנִּמְהָר וְהַמַּר / אֲשֶׁר אֵלַי תִּתְמַרְמָר / וּבְשָׂרְךָ עָלַי סָמָר / הִנְנִי נִשְׁבַּעַת בְּחַיֵּי הַנּוֹרָא וְהָאָיוֹם / כִּי בִשְׁתַּיִם תִּתְחַתֵּן בִּי הַיּוֹם / אֲנִי אָחוּד לְךָ חִידָתִי / אֲשֶׁר לָכַדְתִּי בִמְצוּדָתִי / וְאִם יִגְזֹר הַמַּזָּל וְתַעֲמֹד בְּסוֹדָהּ / וְתוּכַל הַחִידָה לְהַגִּידָהּ / הִנְנִי נִשְׁבַּעַת בְּאֵל עֵילוֹם / כִּי הִנְנִי נוֹתֶנֶת לְךָ אֶת בְּרִיתִי שָׁלוֹם / וְלֹא אוֹסִיף הַחֹשְׁקִים עוֹד לָקוֹב / רַק אָשִׂים לְמִישׁוֹר לְבָבִי הֶעָקוֹב / אַרְכִּיב אֶפְרַיִם יַחֲרוֹשׁ יְהוּדָה יְשַׂדֵּד לִי יַעֲקֹב / וְאִם לֹא תִמְצָא חִידָתִי בִשְׁלֵמוּת / לֹא תְקַוֶּה מִמֶּנִּי לְעוֹלָם נְעִימוּת / וּבְיוֹם רְאוֹתְךָ פָנַי תָּמוּת / הִנְנִי בְּצֵל אִילָן הַתַּפּוּחַ הַזֶּה אֶתְלוֹנָן / אֲשֶׁר פִּרְיוֹ לִתְרוּפָה וְעָלֵהוּ רַעֲנָן / וְכֻלּוּ שָׁלֵו וְשַׁאֲנָן / בְּזֹאת תִּבָּחֵן / אִם בְּעֵינַי תִּמְצָא חֵן / אִם תֹּאמַר לִי דְבָרִים אֲמִתִּים / כְּמִסְפַּר הַתּפּוּחִים אֲשֶׁר בּוֹ נְתַתִּים / וּשְׁקָרִים וַהֲתֻלִים כְּמִסְפַּר הֶעָלִים / אָז מַאֲוַיֵּי לִבְּךָ אַשְׁלִים / וְאִם אֵין זֹאת עֵינַי מֵרְאוֹתְךָ אַעֲלִים / וְאַתָּה תִהְיֶה כְּאַחַד מִן הַנְּבָלִים /</p>
</blockquote>

<blockquote>
<p>כְּשָׁמְעִי בֵּרַכְתִּי בָּרוּךְ מְנַחֵם אֲבֵלִים / הַמַּחֲזִיר אֲבֵדָה לַבְּעָלִים / וָאַעַן וָאֹמַר שִׁמְעִי צוּרָה הַהֲדוּרָה / אֶת מִסְפַּר הַחִידָה וְאֶת שִׁבְרָהּ / הִנְנִי מַגִּיד לָךְ כְּמִסְפַר הַתַּפּוּחִים דְּבָרִים אֲמִתִּיִּים / לְכָל הַתַּפּוּחִים עֳקָצִים בָּם תְּלוּיִּים / וּשְׁקָרִים כְּמִסְפַּר הֶעָלִים לְהַגִּיד אֵהְיֶה נֶחְפָּז / כָּל עָלֶה הוּא מִזָּהָב וּמִפָּז.
<br></p>
</blockquote>

<blockquote>
<p>וָאֶשָּׂא מְשָׁלִי וָאֹמַר:
<br></p>
</blockquote>

<blockquote>
<p>צְבִיַּת חֵן בְּתַפּוּחַ תְּעוֹרֵר</p>
</blockquote>

<blockquote>
<p>חֲשׁוּקָה לַחֲסוֹת תַּחַת צְלָלָיו</p>
</blockquote>

<blockquote>
<p>קְרַב לָךְ בַּל קְרַב לִי עַד אֲמָרְךָ</p>
</blockquote>

<blockquote>
<p>בְּתַפּוּחָיו אֱמֶת אַף שָׁוְא בְּעָלָיו</p>
</blockquote>

<blockquote>
<p>רְאִי יָדוֹת כְּתַפּוּחַ בְּחֶשְבּוֹן</p>
</blockquote>

<blockquote>
<p>וְאֶל עָלֶה וַעֲלֶה פָּז בְּשׁוּלָיו</p>
</blockquote>

<blockquote>
<p>בְּנִיב קָצָר אֲגַל סוֹדֵךְ יְחִידָה</p>
</blockquote>

<blockquote>
<p>תְּנִי נָא לִי לְמָנָה שׁוֹק וְעָלָיו .
<br></p>
</blockquote>

<blockquote>
<p>וַיְהִי כִּשְׁמֹעַ הַצּוּרָה הַנְּעִימָה / אֶת מִסְפַּר הַחִידָה הָעֲלוּמָה / הָיְתָה רוּחַ אֲחֶרֶת עִמָּהּ / וַתֹּאמֶר אֵלַי בְּלֵב נִשְׁבָּר / מֵיְיָ יָצָא הַדָּבָר / יָקֹשְׁתִּי לִי וְנִלְכַּדְתִּי / מָצָאתָ הַחִידָה אֲשֶׁר חַדְתִּי / קָנִיתָ אוֹתִי הַיּוֹם בְּשִׂכְלָךְ / וְאוֹר יִפְעָתִי אֲשֶׁר עַל כָּל אוֹר מָלָךְ / נְתַתּוֹ זוֹרֵחַ לְמוּלָךְ / וְהִנֵּה אַהֲבָתִי לְעֻמַּתָךְ וְאֶצְלָךְ / לְעֵינֵי בְנֵי עַמִּי נְתַתִּיהָ לָךְ /</p>
</blockquote>

<blockquote>
<p>וָאַעַן וָאֹמַר גְּבִירְתִּי וּמַה יִּהְיֶה הַעֵרָבוֹן / אֲשֶׁר תִּתְּנִי אֵלַי לִשְׁבֹּר רְעָבוֹן /</p>
</blockquote>

<blockquote>
<p>וַתַּעַן וַתֹּאמַר אַחֲרֵי אֲשֶׁר הוֹדִיעַ הָאֵל אוֹתְךָ אֶת כָּל זֹאת אֵין כָּמוֹךָ חָכָם וְנָבוֹן / אֲרוּרוֹת תִּהְיֵיןָ הַצְּבִיּוֹת /
וְיוֹנֵי הַגֵּאָיוֹת / הַמַּעֲלִימוֹת עַיִן מֵהַחֲכָמִים וְהַפִּקְּחִים / וְתַעֲגֹבְנָה לַסְתִּיר עֲצָתָם עִם הָעִוְּרִים וְהַפִּסְּחִים / הִנְךָ דוֹדִי אֶשְׁכּוֹל הַכֹּפֶר בַּעַל הַשִּׁירִים הַצַּחִים / וַאֲנִי כְּשׁוֹשָׁנָה בֵּין הַחוֹחִים / וּכְבָר אָמְרוּ הַחֲכָמִים שְׂפָתַיִם יִשָּׁק מֵשִׁיב דְּבָרִים נְכֹחִים /</p>
</blockquote>

<blockquote>
<p>וַתְּמַהֵר וַתִּפְשֹׁט אֶת מְעִילָהּ וַתַּשְׁלֵךְ תַּחַת אַחַד הַשִּׂיחִים / וַתֹּאמַר אֵלַי אַתָּה תִּהְיֶה עַל בֵּיתִי וְעַל פִּיךָ אֶשָּׁק / וְלֹא תִהְיֶה מֵחִשְׁקֶי לְעוֹלָם נֶעֱשָׁק / וַתִּקְרַב אֵלַי וַתִּשָּׁקֵנִי / שְׂמֹאלָהּ תַּחַת לְרֹאשִׁי וִימִינָהּ תְּחַבְּקֵנִי / וַיִּהְיוּ דֹדֶיהָ לִי עֲרֵבִים / וְעַד נְטוֹת הַיּוֹם הִתְעַלַּסְנוּ בָאֳהָבִים / וַתְּהִי אַהֲבָתֵנוּ יוֹם יֹום נוֹסֶפֶת / הוֹלֶכֶת וְעוֹדֶפֶת / עַד אֲשֶׁר בָּאַחֲרִית הַמָּוֶת חֲטָפָהּ / וּמְאַסֵּף הַנְּפָשׁוֹת הַחֲסִידוֹת אֲסָפָהּ / עַד פֹּה הִגִּיעַ מַעֲשֶׂה הַיָּפָה.</p>
</blockquote>

<blockquote>
<p>כִּשְׁמֹעַ הַשָּׂר אֶת אֲשֶׁר חָכְמָתִי עֲזָרַתְנִי / וְעַל בָּמֳתֵי הַיְּעֵלָה הִרְכִּיבַתְנִי / וַתְּנִיקֵנִי דְּבַשׁ מִסַּלְעָהּ / וְשֶׁמֶן מֵחַלְמִישׁ צוּר לְשָׂבְעָה / אָמַר הִנְנִי נִשִׁבָּע בְּנוֹטֵה שָׁמַיִם כַּיְרִיעָה / כִּי אַתָּה רִאשׁוֹן לְכָל סֵבֶל בֵּית הַחֹשְׁקִים / וְאֵין כָּמוֹךָ נוֹטֶה אָהֳלֵי הַחָכְמָה וִירִיעוֹתֶיהָ מֵקִים / אָמְנָם הַזֹּקֶן הִכְבִּיד עָלֶיךָ /וּבְסִבָּתוֹ אֶחֱרוּ פַּעֲמֵי מַרְכְּבוֹת מְשָׁלֶיךָ / וּמִיּוֹם אֲשֶׁר חָלִיתָ אֶת רַגְלֶיךָ / בֵּין מְשׁוֹרְרֵי הַזְּמָן לֹא נִשְמַע קוֹלֶךָ / וְרַעַשׁ רִכְבְּךָ וַהֲמוֹן גַּלְגִּלֶיךָ / כַּאֲשֶׁר שְׁמַעֲנוּם בְּסוֹד אֱלוֹהַּ עֲלֵי אָהֳלֶיךָ /</p>
</blockquote>

<blockquote>
<p>וָאַעַן וָאֹמַר אֲדֹנִי לוּ לִדְבָרַי הִקְשַׁבְתָּ / וּבְסוֹד נְבוֹנִים יָשַׁבְתָּ / אָז יָדַעְתָּ כִּי אֵין הַדָּבָר כַּאֲשֶׁר חָשַׁבְתָּ אָתָּה / כִּי בְעִנְיַן הַשִּׁיר וְהַמְּלִיצָה כְּכֹחִי אָז וּכְכֹחִי עָתָּה / וּמָתַי חִבַּרְתִּי שִׁירִים מְתוּקִים / בְּמַעֲנֵה הַשֵׂכֶל יְצוּקִים / רַק בִּהְיוֹת יְצוּרַי נֶאֱנָחִים וְנֶאֱנָקִים / בַּחֲלוֹתִי אֶת רַגְלַי / וְאָז נָשָׂאתִי מְשָׁלַי / וְהִנָּם הַיּוֹם עַל כַּפַּיִם חֲקוּקִים / וְעַל גַּרְגְּרוֹת אַנְשֵׁי הַחָכְמָה כַעֲנָקִים / וּזְהַב הַשֵּׂכֶל מֵעֲלֵיהֶם מְרִיקִים /</p>
</blockquote>

<blockquote>
<p>וַיֹּאמֶר הַשָּׂר הֲזֶה חַסְדְּךָ אֶת רֵעָךָ / וּמַדּוּעַ לֹא הֶרְאִיתַנִי מַעֲשֶׂה צַעֲצוּעֶיךָ /</p>
</blockquote>

<blockquote>
<p>וָאַעַן וָאֹמַר חַיֶּיךָ הַשָּׂר עָשִׂיתִי בְיָמַי שִׁירִים נִכְבָּדִים / מַשָּׂא צֶמֶד פְּרָדִים / הֲתַחְשֹׁב כִּי רָאִיתָ כֻּלָּם / חַיֶּיךָ לוּ רָאִיתָ הָעֲשִׂירִית מֵהֶם עָמַדְתָּ נֶאֱלָם / וְלוּ יִסְפְּרֵם אִישׁ תִּבָּקֵעַ הָאָרֶץ לְקוֹלָם / וּמִי שֶׁיַּחְשֹׁב כִּי הִגִּיעַ לְתַכְלִיתָם חֲלוֹם חָלָם / וּלְבַעֲבוּר תֵּדַע כִּי לֹא שָׁכַחְתִּי הַשִּׁירִים וְלֹא אֶשְׁכָּחֵם / אַזְכִּיר הַשִּׁירִים אֲשֶׁר חִבַּרְתִּי בַּחֲלוֹתִי אֶת רָגְלַי מָהֵר וְקָחֵם / יֵדַע אֲדֹנִי הַשָּׂר כִּי בִּהְיוֹתִי בְעִיר אַנְקוֹנָ&quot;ה / חָלִיתִי אֶת רַגְלַי חֳלִי כָבֵד וְעָבַר עַצְמֹנָה / עָמַדְתִּי כָּל יְמֵי הָעֹמֶר כְתֹמֶר מִקְשָׁה / לֹא נִגַּשְׁתִּי אֶל אִשָּׁה / כִּי הָיָה כְאֵבִי נֶצַח וּמַכָּתִי אֲנוּשָׁה / וְיַד הַמַּחֲלָה הוֹלֶכֶת הָלֹךְ וְקָשָׁה / רָעַבְתִּי וְצָמִיתִי / לֹא אָכַלְתִּי דָג וְיַיִן לֹא שָׁתִיתִי / צָעַקְתִּי מִכְּאֵב לֵב וּמִשֶּׁבֶר רוּחַ אֲיֵלִיל / וְשָׁכַחְתִּי שִׂמְחַת לֵבָב הַהוֹלֵךְ בֶּחָלִיל / כִּי הָיָה כְאֵבִי כָלִיל / וְנִרְאֶה בַעֲלִיל / וְהָרוֹפְאִים הָיוּ רוֹפְאֵי אֱלִיל / וּבִהְיוֹתִי בְּחֹזֶק הַמַּכְאוֹב / קָסְמָה נַפְשִׁי כְאִלּוּ בָאוֹב / וַיַּעַן אֲדֹנָי מִן הַסְּעָרָה / וְחִבַּרְתִּי זֹאת הַשִּׁירָה הַיְּקָרָה.</p>
</blockquote>

<blockquote>
<p>וָאֶשָׂא מְשָׁלִי וָאֹמַר:</p>
</blockquote>

<br>  

<blockquote>
<p>מִי הֶאֱמִין כִּי כָל יְמֵי הָעֹמֶר</p>
</blockquote>

<blockquote>
<p>מִקְשָׁה אָהִי יֹשֵׁב לְדִמְיוֹן תֹּמֶר</p>
</blockquote>

<blockquote>
<p>כִּי דָמְמוּ חוּשַׁי וְנִפְעַמְתִּי וְאֵין</p>
</blockquote>

<blockquote>
<p>מִן הָאֱנוּשׁוּת בִּי לְבַד הַחֹמֶר</p>
</blockquote>

<blockquote>
<p>לִבִּי אֲשֶׁר הָגָה בְּדַת אֵל יוֹם וְלֵיל</p>
</blockquote>

<blockquote>
<p>מֵאֵן כְּהַיּוֹם לֶאֱמֹר וַיֹּאמֶר</p>
</blockquote>

<blockquote>
<p>צָדוּ צְעָדַי וַעֲצָמַי נִפְזְרוּ</p>
</blockquote>

<blockquote>
<p>לוּ בָּעֲשָׁא אָבִי וְאִמִּי גֹמֶר</p>
</blockquote>

<blockquote>
<p>אֶזְכֹּר יְמֵי שִׁבְתִּי כְּמֶלֶךְ בַּגְּדוּד</p>
</blockquote>

<blockquote>
<p>לִי יִחֲלוּ עַמִּי וְאֶגְזֹר אֹמֶר</p>
</blockquote>

<blockquote>
<p>צַר לִי צֳרִי גִלְעָד וְאֵין אִישׁ יְתְּנָהּ</p>
</blockquote>

<blockquote>
<p>מִמָּךְ בְּצִנְצַנְתִּי מְלֹא הָעֹמֶר .
<br></p>
</blockquote>

<blockquote>
<p>כִּשְׁמֹעַ הַשָּׂר הַשִּׁיר הַנִּמְרָץ / אָמַר בְּחַיָּי בְּיָמֶיךְ הָיָה חָזוֹן נִפְרָץ / וְעַתָּה הוֹדִיעֵנִי בְחַיֶּיךָ / אִם חִבַּרְתָּ עוֹד שִׁיר עַל חָלְיֶךָ /</p>
</blockquote>

<blockquote>
<p>וָאַעַן וָאֹמַר חֳבַּרְתִּי עַל הָרוֹפְאִים הַסּוֹבְאִים / אֲשֶׁר לִדְרֹשׁ אוֹתִי הָיוּ בָאִים / וּבִרְאוֹתִי אוֹתָם מִתְנַבְּאִים / אֶהְגֶּה אַךְ נְכָאִים / וְאָמַרְתִּי נַפְשִׁי בְתוֹךְ לְבָאִים / וְהִנֵּה הַשִּׁיר אֲשֶׁר חִבַּרְתִּי עֲלֵיהֶם / וַאֲקַלְלֵם בְּשֵׁם אֱלֹהֵיהֶם.</p>
</blockquote>

<br>  

<blockquote>
<p>חוּשָׁה לְבָבִי קַח לְךָ צִנְצֶנֶת</p>
</blockquote>

<blockquote>
<p>אַחַת וְתֵן שָׁם מָן מְלֹא הָעֹמֶר</p>
</blockquote>

<blockquote>
<p>אוֹ מִן צֳרִי גִלְעָד קְחָה לְךָ חֹמֶר</p>
</blockquote>

<blockquote>
<p>לִהְיוֹת צֳרִי אֶל מַחֲלָה נוֹשֶׁנֶת
<br><br />
אִם אֵלְכָה בַחוּץ בְּלֹא מִשְׁעֶנֶת</p>
</blockquote>

<blockquote>
<p>אָז אֶחְשׁבֹ לִהְיוֹת כְּדָרְלָעֹמֶר</p>
</blockquote>

<blockquote>
<p>אֵשֵׁב בְּרֹאשׁ עַמִּים וְאֶגְזֹר אֹמֶר</p>
</blockquote>

<blockquote>
<p>וּלְגֹאֲלֵי אֶשְׁפּוֹת שְׁלָם וּכְעֶנֶת</p>
</blockquote>

<br>  

<blockquote>
<p>אֶל מַעֲצֵבָה תִּשְׁכְּבוּן הָרוֹפְאִים</p>
</blockquote>

<blockquote>
<p>כִּי נִסְכְּכֶם שֶׁקֶר וְאַתֶּם אָיִן</p>
</blockquote>

<blockquote>
<p>לִי תִּשְׂחָקוּ עֵת כִּי יְגוֹנַי צוֹבְאִים</p>
</blockquote>

<br>  

<blockquote>
<p>תִּרְאוּ חֲתַת וְתַעֲלִימוּ עָיִן</p>
</blockquote>

<blockquote>
<p>אֵיךְ תֶּחֱשׁוּ הַזּוֹלְלִים הַסּוֹבְאִים</p>
</blockquote>

<blockquote>
<p>הִנְנִי שְׁכוּר חֵמָה וְלֹא מִיָּיִן .
<br></p>
</blockquote>

<blockquote>
<p>וַיֹּאמֶר הַשָּׂר חַיֶּיךָ הַמְּשׁוֹרֵר נִחַמְתָּנִי / אַחֲרֵי אֲשֶׁר שִׁירִים מְפֹאָרִים כָּאֵלֶּה הִשְׁמִעְתָּנִי / וְעַתָּה הוֹדִיעֵנִי בְּחַסְדֶּךָ / אִם רָאִיתָ הַשָּׂר הַנִּכְבָּד רִבִּי קָלוֹנִימוֹס מֵעוֹדֶךָ / כִּי שָׁמַעְתִּי כִּי הוּא לְבַדּוֹ בַזְּמָן הָשׁוּק וְנֶאֱהָב וְלוֹ לְשׁוֹן הַזָּהָב וְהָאַדֶּרֶת / וְכָל שָׂר וּמֵלִיץ זוּלָתוֹ כְּגַנָּב נִמְצָא בַמַּחְתֶּרֶת /</p>
</blockquote>

<blockquote>
<p>וָאַעַן וָאֹמַר חַיֶּיךָ הַשָּׂר רְאִיתִיו / וְאֶל בֵּית אִמִּי וְאֶל חֲדַר הוֹרָתִי הֲבִיאוֹתִיו / הוּא לְבַדּוֹ נֵזֶר הַזְּמָן / רָד עִם אֵל וְעִם קְדוֹשִׁים נֶאֱמָן / יָדוֹ בְכָל הַחָכְמוֹת הַלִּמּוּדִיּוֹת רִאשׁוֹנָה / וְיַד כָּל חַכְמֵי הַדּוֹר בָּאַחֲרוֹנָה / לוֹ הַמְּלִיצָה הַבְּתוּלָה אֲשֶׁר לֹא יָדַע אֱנוֹשׁ דַּרְכָּהּ / וּדְבַר גְּבוּרוֹת וְחִין עֶרְכָּהּ / לְפָנָיו בּוֹשׁוּ הַמְּלִיצִים אֲשֶׁר מֵעוֹלָם / וְעָטוּ עַל שָׂפָם כֻּלָּם / חָרְדוּ לְפָנָיו וְעָמְדוּ תְמֵהִים / כִּי אֵין מַעֲנֶה אֱלֹהִים / לִפְנֵי רְאוֹתִי אֶת מְלִיצָתוֹ / אָמַרְתִּי בְלִבִּי אֶשְׁלַח אֶחָד מִשִּׁירַי וְאֶקַּח אֶת חֲלִיצָתוֹ / וְכַאֲשֶׁר הִתְמַהְמַהְתִּי מִלּוּשׁ בָּצֵק עַד חֻמְצָתוֹ / בָּשְׁנָה לָקַח לְבָבִי וּבוֹשׁ מֵעֲצָתוֹ / כִּי רָאֲתָה מִמַּעֲלָתוֹ עֵינִי / כֵּפֶל מֵאֲשֶׁר שָׁמְעָה אָזְנִי כִּי לוֹ מִבְחַר הַחָכְמוֹת וְזִמְרַת הַיְּדִיעָה / וּנְהִירִין לֵיהּ שְׁבִילֵי דִשְׁמַיָא כִשְׁבִילֵי דִנְהַרְדְּעָא / יֵדַע עַל פֶּה סִפְרֵי תַלְמַי / וְסִפְרֵי כַשְׂדִים וְיֹשְׁבֵי לֵב קָמַי / לִמֵּד הַזְּמָן יָדָיו לַקְּרָב / וּלְהַעְתִּיק לִלְשׁוֹן עִבְרִי סִפְרֵי לְשׁוֹן עֲרָב / עַד אֲשֶׁר יֹאמַר לְכָל אֲשֶׁר יִקְרָב / יֶשׁ־לִי רָב / מִי זֶה אֲשֶׁר לִבּוֹ לָגֶשֶׁת יֶעֱרָב / יָדוֹ בְעֹרֶף כָּל מִתְחַכֵּם וּמִתְפַּלְסֵף / וְכֶאֱסֹף בֵּיצִים עֲזוּבוֹת כָּל חַכְמֵי הָאָרֶץ אוֹסֵף / יַחֲרִיד בִּמְלִיצָתוֹ כָּל מֵלִיץ / וְיַשְׂבִּיעַ בְּצַּחְצָחוֹת הַנְּפָשׁוֹת וְהָעֲצָמוֹת יַחֲלִיץ / אָמְנָם שִׁיר שָׁקוּל לֹא הֶרְאַנִי מִמְּלָאכְתּוֹ / כַּאֲשֶׁר הֶרְאַנִי מִמְּלִיצוֹתָיו אֶת כָּל בֵּית נְכוֹתוֹ / וּבִרְאוֹתִי כִּי הוּא עֲטֶרֶת תִּפְאַרְתֵּנוּ / סַהֲרֵנוּ וְשִׁמְשֵׁנוּ / וְיַרְדֵּן לְצַרַעְתֵּנוּ / כִּי בְיָמָיו לֹא יָשִּׁיא אוֹיֵב בָּנוּ / וּבֶן עַוְלָה לֹא יְעַנֵּנוּ / חִבַּרְתִּי עָלָיו זֶה הַשִּׁיר הַנֶּעֱרָב / וְכַאֲשֶׁר רָאָהוּ אָמַר יֶשׁ־לִי רָב.</p>
</blockquote>

<br>  

<blockquote>
<p>צְבִי לַדּוֹר תְּהִי מָאוֹר לְיוֹמוֹ</p>
</blockquote>

<blockquote>
<p>תְּהִי שִׁמְשׁוֹ וְאֶל לֵילוֹ יְרֵחוֹ</p>
</blockquote>

<blockquote>
<p>וְאַתָּה הוּא צֳרִי גִלְעָד לְנִגְעוֹ</p>
</blockquote>

<blockquote>
<p>לְצָרַעְתּוֹ תְּהִי יַרְדֵּן יְרֵחוֹ .</p>
</blockquote>

<br>  

<blockquote>
<p>וְכַאֲשֶׁר רָתַם רִכְבֵּי הַפְּרִידָה / שָׁלַחְתִּי אֵלָיו זֹאת הַשִּׁירָה הַנִּכְבָּדָה / בַּעֲבוּר תִּהְיֶה לוֹ לְעֵדָה / כִּי אַהֲבַת עוֹלָם אֲהַבְתִּיו / וְעַל כֵּן חֶסֶד מְשַׁכְתִּיו.</p>
</blockquote>

<br>  

<blockquote>
<p>לֹא יָדַעְתִּי שֶׁפַע חַסְדֵּי</p>
</blockquote>

<blockquote>
<p>הָאֵל לָנוּ יוֹם יוֹם יַעְמוֹס</p>
</blockquote>

<blockquote>
<p>עַד הֶרְאָנִי מַלְאָךְ פָּנָיו</p>
</blockquote>

<blockquote>
<p>יִפְעַת הַשָּׂר קָלוֹנִימוֹס</p>
</blockquote>

<blockquote>
<p>לוּ רָאִיתָ אוֹתוֹ מַעְתִּיק</p>
</blockquote>

<blockquote>
<p>סִפְרֵי בִין וּבְיָדוֹ קוֹלְמוֹס</p>
</blockquote>

<blockquote>
<p>אָז רָאִיתָ קֹהֶלֶת וְיִ-</p>
</blockquote>

<blockquote>
<p>שַׁעְיָה אָז רָאִיתָ עָמוֹס</p>
</blockquote>

<blockquote>
<p>הוּא עַל שַׁחַל הַמַּעְתִּיקִים</p>
</blockquote>

<blockquote>
<p>יִדְרֹךְ וּכְפִירֵיהֶם יִרְמֹס</p>
</blockquote>

<blockquote>
<p>הוּא יֶחְשֹׂף סוֹד כָּל פִּילוֹסוֹף</p>
</blockquote>

<blockquote>
<p>עַד כִּי כַגַּן סֻכּוֹ יַחְמֹס</p>
</blockquote>

<blockquote>
<p>הוּא יָקִיר מֵימֵי הַבִּינָה</p>
</blockquote>

<blockquote>
<p>וּבְלִבּוֹ הַשֵּׂכֶל יִכְמֹס</p>
</blockquote>

<blockquote>
<p>דִּבְרֵי פִיהוּ תוֹרַת חֶסֶד</p>
</blockquote>

<blockquote>
<p>אַף דִּבְרֵי זוּלָתוֹ נִימוֹס</p>
</blockquote>

<blockquote>
<p>קָצַר שִׁירִי לִסְפּוֹר הוֹדוֹ</p>
</blockquote>

<blockquote>
<p>כִּי לֹא מָצָאתִי עוֹד קוֹלְמוֹס.</p>
</blockquote>

<br>  

<blockquote>
<p>וַיֹּאמֶר הַשָּׂר חַיֶּיךָ סִפַּרְתָּ בְשִׁירֶיךָ מִכְּבוֹדוֹ / מַה שֶּׁלֹּא סִפֵּר עָלָיו אָדָם מֵעוֹדוֹ / אַשְׁרָיו כִּי רַב חֵילוֹ וְכִי כַּבִּיר מָצְאָה יָדוֹ /</p>
</blockquote>

<blockquote>
<p>וָאַעַן וָאֹמַר יֵדַע אֲדֹנִי כִּי חִבַּרְתִּי עוֹד עָלָיו מְלִיצָה צָחָה / וְשַׂמְתִּיהָ מִנְחָה שְׁלוּחָה / אָל הַנִּכְבָּד הַנָּשִׂיא הֶחָכָם רִבִּי שְׁמוּאֵל / עֲטֶרֶת תִּפְאֶרֶת יִשְׂרָאֵל / תְּשׁוּבַת מִכְתָּבוֹ הַיָּקָר אֲשֶׁר שָׁלַח לִבְנֵי קְהַל מַגְדִּיאֵל / עַל אֹדוֹת הֶחָכָם רִבִּי קָלוֹנִימוֹס הַנִּזְכָּר / אֲשֶׁר בִּפְרִידָתוֹ מֵאֶרֶץ אוֹתָם עָכָר /</p>
</blockquote>

<blockquote>
<p>וַיֹּאמֶר הַשָּׂר חַיֶּיךָ הֱיֵה זָרִיז וְנִשְׂכָּר / אַל תַּבֵּט אַחֲרֶיךָ וְאַל תַּעֲמֹד בְּכָל הַכִּכָּר / וּמָהֵר לְהַרְאוֹתִי פְּנִינֶיךָ / אִם מָצָאתִי חֵן בְּעֵינֶיךָ /</p>
</blockquote>

<blockquote>
<p>וָאַעַן וָאֹמַר הִנֵּה הַמִּכְתָּב שִׂים לְפָנֶיךָ / כִּי בוֹ יֵאוֹרוּ עֵינֶיךָ / כִּי הוּא לְבַדּוֹ בַמְּלִיצוֹת יְרַוֶּה צִמְאוֹנֶךָ.</p>
</blockquote>

<blockquote>
<p>לְכָל תִּכְלָה קֵץ רָאִינוּ / וְלִרְאוֹת קֵץ לִתְהִלַּתְכֶם לָאִינוּ / קָצְרָה הַמְּלִיצָה מֵהִשְׂתָּרֵעַ וְיַד הַתְּהִלָּה תִּקְצַר / וּלְבָבֵנוּ כֹּחַ לֹא עָצַר / לְפָנִים אַהֲבַת מַעֲלָתְכֶם יָרְתָה בָנוּ חֵצִי / וְהִנֵּה לֹא הֻגַּד לָנּוּ הַחֵצִי / יָדַעְנוּ מֵאֹדוֹת מַעֲלָתְכֶם אֲשֶׁר עַד כֹּה לֹא יָדָעְנוּ / יְסַפְתֶּם חָכְמָה וָטוֹב עַל הַשְּׁמוּעָה אֲשֶׁר שָׁמָעְנוּ / רָחֲבָה וְנָסְבָה לְמַעְלָה לְמַעְלָה מַעֲלָתְכֶם / וְכָעֵת בַּמָּרוֹם תַּמְרִיא תְהִלָּתְכֶם / תְּסֻבֶּינָה אַלֻמּוּת הַיָּמִים וְתִשְׁתַחֲוֶיןָ לְאַלֻמּוֹתֵיכֶם / וְנִשָּׂא דֵעֵינוּ לְמֵרָחוֹק וְנִתַּן צֶדֶק לְפֹעֲלֵנוּ / כִּי עַד אֲשֶׁר לֹא שָׁקְעָה שֶׁמֶשׁ חֲכָמֵינוּ / זָרְחָה שִׁמְשֶׁךָ הַשָּׂר הַנִּכְבָּד וְהַיָּקָר שְׁמוּאֵל נְשִׂיאֵנוּ / בָּרוּךְ אֲדֹנָי אֲלֹהֵי יִשְׂרָאֵל / אֲשֶׁר לֹא הִשְׁבִּית לָנוּ הַיּוֹם גּוֹאֵל / וְהִנֵּה אֲנָחְנוּ חַסְרֵי הַתִּקְוָה הַמִּתְבָּרְכִים בְּשִׁמְךָ בְנֵי קְהַל רוֹמָ&quot;א אֲשֶׁר זְקֵנֵינוּ וַחֲכָמֵינוּ / וּפִנּוֹת כָּל עַמֵּנוּ / בָּאִים עַל הֶחָתוּם נוֹטִים אֵלֶיךָ כְּנָהָר שָׁלוֹם וּכְנַחַל שׁוֹטֵף כָּבוֹד / רָאִינוּ מִכְתָּבְךָ דָגוּל מֵרְבָבוֹת / יְחוֹלֵל אַיְלוֹת הָאַהֲבוֹת / וְהַמִּכְתָּב מִכְתַּב אֱלֹהִים הוּא חָרוּת עַל הַלְּבָבוֹת / הִשְׂבִּיעַ בְּצַחְצָחוֹת נַפְשֵׁנוּ / וַעֲנַדְנוּהוּ עֲטָרָה לְרֹאשֵׁנוּ / וְהִנֵּה אִתָּנוּ בְּרֹאשׁ הָאֶבֶן הָרֹאשָׁה / הַטַּבַּעַת לַחֲסִידוּת וְלַקְּדֻשָּׁה / מִמִּשְׁבְּצוֹת זְהַב הַשֵּׂכֶל לְבוּשָׁה / אֶבֶן בּחַן פִּנַּת יִקְרַת מוּסָד מוּסָּד / אַלּוּפֵנוּ רֹאשׁ לְכָל אֲשֶׁר יִתְחַסָּד / הוּא הַגֶּבֶר הוּקַם עַל יָסֹר בַּמַּשָּׂא / כְּלָבִיא עַל חַכְמֵי הַזְּמָן יָקוּם וְכַאֲרִי יֵתְנַשָּׂא / הֶחָכָם הַגָּדוֹל הַפִּילוֹסוֹף הָאֱלֹהִי רִבִּי קָלוֹנִימוֹס בֶּן כְּבוֹד קְדֻשַּׁת הֶחָכָם הַגָּדוֹל רִבִּי קָלוֹנִימוֹס זִכְרוֹנוֹ לִבְרָכָה לְחַיֵּי הָעוֹלָם הַבָּא עוֹמֵד עַל מִשְׁמֶרֶת מְלֶאכֶת עֲבוֹדַת אֲדֹנֵנוּ הַמֶּלֶךְ רוֹבֵּרְטוֹ שֶׁיִּחְיֶה / אֲשֶׁר אָמַרְנוּ בְצִלּוֹ נִחְיֶה / עַז כַּנָּמֵר וְקַל כַּנֶּשֶׁר וְרָץ כַּצְּבִי וְגִבּוֹר כָּאַרְיֵה / מִן הַיּוֹם אֲשֶׁר תָּהִינוּ בְקַנְקַנּוֹ / רָאִינוּ אֵיתָן מוֹשָׁבוֹ וּבַסֶּלַע קִנּוֹ / הָיָה סְגֻלָּה לַסְּגֻלָּה / וּתְהִלָּה לַתְּהִלָּה / וּלְכוֹתָרוֹת אֲשֶׁר עַל רֹאשׁ הָעֲמוּדִים לַגּוֹלָה / מָשַׁך בְּיָפְיוֹ הַלְּבָבוֹת / וְנִפְלָא בְעֵינֵי הַמַּחֲשָׁבוֹת / וַיֹּאמְרוּ אִישׁ אֶל אָחִיו מָן הוּא / כִּי לֹא יָדְעוּ מַה הוּא / סֹלּוּ לָרוֹכֵב בָּעֲרָבוֹת / כִּי לֹא תַם זְכוּת אָבוֹת / וְאִם עַד כֹּה לֶחֶם אַבִּירִים וּדְגַן שָׁמַיִם מִכֵּלֵינוּ אָזַל / הֵשִׁיב הַזְּמָן אֶת הַגְּזֵלָה אֲשֶׁר גָּזָל / וְעַתָּה יְדִידוֹת נַפְשֵׁנוּ / רִכְבֵּנוּ וּפָרָשֵׁנוּ / הַמַּעֲלֶה עֲדִי זָהָב עַל לְבוּשֵׁנוּ / עַל פֶּלֶא זְמַנֵּנוּ / הֶחָכָם הַגָּדוֹל רִבִּי קָלוֹנִימוֹס תָּנוֹיֵנוּ / הַמַּשְׂבִּיעַ בַּטּוֹב עֶדְיֵנוּ / הַמְּחַדֵּשׁ כַּנֶּשֶׁר נְעוּרֵינוּ / הֲלֹא יָדַעְתָּ נְסִיכֵנוּ / כִּי נְשִׂיא אֱלֹהִים אַתָּה בְתוֹכֵנוּ / וּמְיּוֹם הֱיוֹתוֹ עִמָּנוּ / אָרִינוּ מוֹרוֹ עִם בְּשָׂמָיו / וְאָכַלְנוּ יַעֲרוֹ וְדִבְשׁוֹ וּמַנְעַמָּיו / וַאֲשֶׁר טוֹב עָשָׂה בְתוֹךְ עַמָּיו / אָמַרְנוּ בְלִבֵּנוּ / זֶה סִינָי / זֶה יְנַחֲמֵנוּ מִמַּעֲשֵׂינוּ וּמֵעִצְּבוֹן יָדֵינוּ מִן הָאֲדָמָה אֲשֶׁר אֵרֲרָהּ אֲדֹנָי / בּוֹ יָרוּם קֶרֶן הוֹדֵנוּ / וְיִגְדַּל הֲדָרֵנוּ וּכְבוֹדֵנוּ / בְּיָמָיו תִּוָּשַׁע יְהוּדָה וְנַפְשֵׁנוּ תִיקָר / לַיְהוּדִים תִּהְיֶה אוֹרָה וְשִׂמְחָה וְשָׂשׂוֹן וִיקָר / מַה יָּפְיוֹ וּמַה טּוּבוֹ / נִכְבָּדוֹת מְדֻבָּר בּוֹ / וְחֹשֶׁן הַמִּשְׁפָּט עַל לִבּוֹ / הַמַּצְלִיחַ לִמְלוּכָה / הָעוֹמֵד עַל הַבְּרָכָה / וְעוֹבְרַי בְעֵמֶק הַבָּכָא / מַעְיָן יְשִׁיתוּהוּ / יִשָּׂאוּהוּ עַל כָּתֵף יִסְבְּלוּהוּ / עָלָה לַשָּׁמַיִם שִׂיאוֹ / וּמִמַּעַל לְכוֹכְבֵי אֵל שָׁם כִּסְאוֹ/ אֵיךְ לֵב חֲכַמֵינוּ מֵחָשְׁקוֹ יִתְיָאֵשׁ / וְקוֹל מַעֲלָתוֹ חוֹצֵב לַהֲבוֹת אֵשׁ / פִּגְרוּ כוֹכְבֵי אֵל מֵעֲבוֹר נַחַל מַעֲלָתוֹ / וְלָאוּ מֵהַשִּׂיג בִּמְרוּצָתָם אֲבַק תְּהִלָּתוֹ / מִי זֶה יֹאמַר אֶעֱרֹךְ לִפְנֵי יִפְעַת שִׁמְשׁוֹ נֵר הִלִּי / שְׁרָגָא בְטַהֲרָא לָמָּה לִי / כִּי שִׁבְעָתַיִם יַזְהִירוּ בְנֵי דֵּעָה / וּנְשִׂיא נְשִׂיאֵינוּ שִׁבְעִים וְשִׁבְעָה / וְאִלּוּ הֶאֱכִילָנוּ אֶת מַן אִמְרוֹתָיו / וְלֹא טָעַמְנוּ צוּף יַעֲרַת דְּבַש הַעְתָּקוֹתָיו / דַּיֵּנוּ בְּמַה שֶּׁרָאִינוּ מֵחֲמוּדוֹתָיו / מִלְבַד שֶׁמֶן הָעֲנָוָה שֶׁיּוֹרֵד עַל פִּי מִדּוֹתָיו / וְאִלּוּ גִלָּה עֶרְוַת הַמְּקַנְּאִים הַיּוֹרְדִים עִמָּנוּ לְחַיֵּינוּ / וְלֹא עָשָׂה בָהֶם שְׁפָטִים דַּיֵּינוּ / עַל אַחַת כַּמָּה וְכַמָּה טוֹבָה כְּפוּלָה וּמְכֻפֶּלֶת לְמַעֲלָתוֹ עָלֵינוּ / רָאִינוּ אוֹר בְּאוֹרוֹ / בַּחוֹתָמוֹת אֲשֶׁר הוֹצִיא מֵאֲדוֹנֵנוּ הַמֶּלֶך יָרוּם הוֹדוֹ וְיִגְדַּל הֲדָרוֹ / אָהַב לְכֻלָּנוּ הַתּוֹעֶלֶת / וְהִמְצִיאָהּ אֵלֵינוּ כְּפִי הַיְכֹלֶת / מִלְבַד אֲשֶׁר הִרְעִישׁ חַכְמֵי הַזְּמָן כָּאַרְבֶּה / וְאִזֵּן וְחִקֵּר תִּקֵּן מְשָׁלִים הַרְבֵּה / עָלָה בִמְרוֹם הַחָכְמוֹת וַיִּשְׁבְּ מִמֶּנוּ שֶׁבִי / וַיִּגְדַל יֶתֶר אֶל הַנֶּגֶב וְאֶל הַמִּזְרָח וְאֶל הַצֶּבִי / הוּא שְׁלֹמֹה בְּחָכְמוֹתָיו / הַבּוֹנֶה בִשְׁמֵי שְׁמֵי הַשֵּׂכֶל מַעֲלוֹתָיו / וְדָוִד בִּמְלִיצוֹתָיו וּתְהִלּוֹתָיו / הוּא הֵימָן וְכַלְכֹּל / אֲשֶׁר לֹא יָשׁוּב מִפְּנֵי כֹל / עַל הַשֶּׁפַע הָאֱלֹהִי אֲשֶׁר שָׁפַע עַל פְּנֵי מַעֲלָתוֹ / עֹדֶף עַל הַשְׁלָמָתוֹ / שִׁעוּר לְהַשְׁלִים לְזוּלָתוֹ / אֲשֶׁר יְסִירֵהוּ אֵל אֱמוּנָה וְאֵין עָוֵל צַדִּיק וְיָשָׁר / מִהְיוֹתוֹ מוֹרֶה עַל הַיָּשָׁר / אֲשֶׁר תּוֹמְכוֹ מְאֻשָּׁר / וְאֶל הַהַצְלָחָה אֲשֶׁר הַמַּחֲזִיק בָּהּ יִשְׁלָם / וְאָכַל וָחַי לְעוֹלָם / בְּמִי נִתְפָּאֵר כִּי אִם בּוֹ / וּמִי יָאִיר אֶל עֵבֶר פָּנֵינוּ כִּי אִם אוֹר כּוֹכָבוֹ / וּמִי יַעֲלוּ עַל רֹאשׁ שִׂמְחָתָם זוּלָתוֹ יוֹדְעֵי טוּבוֹ / וּמִי יְקָרְבֵם כִּי אִם שַׁרְבִיט זְהָבוֹ / וּמִי יְרוֹשֵׁש הַקָּמִים עַל עַם אֲדֹנָי כִּי אִם חַרְבּוֹ / מִי זֶה נֶגֶד הַזְּמָן יַחֲזִיק מָצָב / מִי יִתְיַצֵּב לִפְנֵי מִקְרִיּוֹת אִם לּא יִתְיַצָּב / הֲיַעֲמֹד לִפְנֵי מַחֲנֵהוּ /הַחֹלֶד וְהָעַכְבָּר וְהַצָּב לְמִינֵהוּ / מַה יַעֲשׂוּ הַצְּמֵאִים אֶל מִי הַמְזִמָּה / אִם מֵעַנָנָיו לֹא יִזְּלוּ מִטְרוֹת הַחָכְמָה / רְאִינוּהוּ וְלֹא נָמוּת / וּמָצָאנוּ בְחֶבְרָתוֹ עַל נְעִימוּת וּשְׁלֵמוּת / וְהָיָה מֵרֹב עֲשׂוֹת חָלָב אָכַלְנוּ חֶמְאָה / רָאִינוּ אֶת הַמַּרְאָה / וַנֹּאמַר אֵין זֶה כִּי אִם בְּכֹחַ הַנְּבוּאָה / יַד אֲדֹנָי עָשְׂתָה זֹאת וּקְדוֹשׁ יִשְׂרָאֵל בְּרָאָהּ / וְכָל אֲשֶׁר שָׁתִינוּ יָסַפְנוּ צִמְאָה / וְאַדִּירֵינוּ הֶעֱלוּ אֶת שִׁבְחוֹ עַל שְׂפָתָם / וּמְחוֹקְקֵינוּ בְמִשְׁעֲנוֹתָם / וּבִסְעִיף סֶלַע עֵיטָם / כִּי דַעַת שְׂפָתָיו בָּרוּר מִלֵּלוּ / וְנִטְעֵי אַהֲבָתוֹ נָטְעוּ נוֹטְעִים וְחִלֵּלוּ / קְצָתָם יַלֹקּוּ אִישׁ בִּלְשׁוֹנוֹ / לַרְווֹת צִמְאוֹנוֹ / וְיֶתֶר הָעָם כָּרְעוּ עַל בִּרְכֵּיהֶם לִשְׁתּוֹת / וּמִתְדַּפְּקִים עַל הַדְּלָתוֹת / וַיֹּאמְרוּ אִישׁ אֶל אָחִיו מָן הוּא וְלֶחֶם אַבִּירִים / הַיּוֹרֵד מֵעַל רָאשֵׁי הֶהָרִים / מֵרֹאשׁ אֲמָנָה מִמְּעוֹנוֹת אֲרָיוֹת מֵהַרְרֵי נְמֵרִים / שָׁכַחְנוּ בוֹ צָרַת זְמָנֵּנוּ וַתְּהִי לְאָיִן / נְשָׂאנוּהוּ עַל כָּתֵף וּשְׁמַרְנוּהוּ כְאִישׁוֹן בַּת עָיִן / לְמַעֲלָתוֹ וּלְיִפְעַת אוֹרוֹ / כִּי כָלִיל הוּא בַהֲדָרוֹ / מַה נּוֹסִיף עוֹד לְדַבֵּר חוֹתַם תָּכְנִית / וְחֵשֶׁק אַהֲבַת מַעֲלָתְכֶם עַל גַבֵּנוּ הֶאֱרִיךְ מַעֲנִית / וּלְתָאֵר מַעֲלָתְכֶם יְדֵי הָעָם כְּבֵדִים / כִּי בָכֶם הַחָכְמָה וְהָעַנֲוָה וְהַנְּשִׂיאוּת רוֹכְבִים צְמָדִים /</p>
</blockquote>

<blockquote>
<p>וּשְׁאֵלָתְךָ הַשָּׂר הַנִּכְבָּד מוֹרֵנוּ רִבִּי שְׁמוּאֵל מֵאִתָּנוּ / לְיָעֵץ אֶל הַנִּכְבָּד אָחִיךָ פֶּלֶא זְמַנֵּנוּ / לָשׁוּב מַהֵר אֶל מְחוֹז חֶפְצוֹ / אֶל נָוֵהוּ וְאֶל אַרְצוֹ / אַף עַל פִּי שֶׁהַשְּׁאֵלָה הִיא לָנוּ נֶגְדִית / לְמַעֲלַת הַנְּזָקִין נָשׂוּם לָהֶם בִּעִידֵי עִידִית / לֹֹא נִתֵּן דֳּמִי לוֹ / עַד אֲשֶׁר יָבֹא לַחֲזוֹת בְּנֹעַם בְּנֵי בֵיתוֹ וּלְבַקֵּר בְּהֵיכָלוֹ / אַף עַל פִּי שֶׁאֵין צֹרֶךְ כִּי תָמִיד נִרְאֵהוּ מֵצֵר וְדוֹאֵג עַל עַכָּבָתוֹ / וּפַלְגֵי מַיִם יוֹרְדוֹת עֵינָיו עַל גָלוּתוֹ / וְלִבּוֹ בְאֵשׁ הַנְּדֹד בּוֹעֵר / הוֹמֶה וְסוֹעֵר / וּמִשְׁתַּדֵּל בְּכָל עֹז לְהַשְׁלִים מְלֶאכֶת אֲדֹנֵנוּ הַמֶּלֶךְ שֶׁיִּחְיֶה וְאֵת אֲשֶׁר נִגְזַר עָלָיו כְּדֵי לָשׁוּב אֶל מְחוֹז חֶפְצוֹ / וְאֶל מְעוֹן רִבְצוֹ / לְרַחֵף עַל גּוֹזָלָיו וּלְהַפְלָגַת חִשְׁקוֹ לָשׁוּב אֲלֵיהֶם וְלִהְיוֹת בְּבֵיתוֹ כְּבָרִאשׁוֹנָה / יוֹם אֶחָד בַּשָּׁנָה חָשׁוּב שָׁנָה / אָמְנָם מְלֶאכֶת אֲדֹנֵנוּ הַמֶּלֶךְ שֶׁיִּחְיֶה אֲשֶׁר בְּיָדוֹ אֲרֻכָּה מֵאֶרֶץ מִדָּה וּרְחָבָה מִנִּי יָם / וּמַאֲמָר הַמֶּלֶךְ קִיַּם / וּלְהַנִיף יָדוֹ אֶל מְלֶאכֶת הַהַעְתָּקָה בַּעְיָם / וְלֹא יַרְפֶּנָּה עַד תֻּמָּהּ / וּלְמַלֹּאת מִצְוָתוֹ חוֹבָה עֲצוּמָה / וְהָאֵל הַמְּשַׁפֵּר שְׁחָקִים בְּחָכְמָה / הַתּוֹלֶה אֶרֶץ עַל בְּלִימָה / וְהַנּוֹתֵן לָעָם עָלֶיהָ נְשָׁמָה / יַגְדִּיל מַעֲלָתְךָ וְיַעֲשֶׂה שָׁלוֹם לָךְ / שָׁלוֹם יַעֲשֶׂה לָךְ / כְּנֶפֶשׁ אֱדֹנֵנוּ וְנֶפֶשׁ דוֹרְשְׁךָ שְׁלוֹמְךָ וְטוֹבָתְךָ כָל הַיָּמִים / בְּנֵי קְהַל רוֹמָ&quot;א הַחֲתוּמִים / הַנּוֹטִים אֶל מַעֲלָתְךָ כְּנָהָר שְׁלוֹמִים / וּבְרָכוֹת כְּחוֹל יַמִּים / וְכָבוֹד כְּחֶפְצֶךָ / מְלֹא רֹחַב אַרְצֶךָ / עִמָּנוּאֵל.</p>
</blockquote>

<blockquote>
<p>כִּשְׁמֹעַ הַשָּׂר הַמִּכְתָּב הַנִּבְחָר / אָז קָפַץ וְנִשְׁבַּע וְלֹא אֵחַר / וַיֹּאמֶר הִנְנִי נִשְׁבָּע בַּאֲשֶׁר נָתַן טַל יַלְדּוּתְךָ מֵרֶחֶם מִשְּׁחָר / כִּי אַתָּה בַעַל הַלָּשׁוֹן / וְלַשִּׁיר וְלַמְּלִיצָה גוֹאֵל וְרִאשׁוֹן / וְכָל מְשׁוֹרְרֵי הַזְּמָן נַחַל קִישׁוֹן גְּרָפָם נַחַל קְדוּמִים נַחַל קִישׁוֹן / בָּרוּךְ אֲשֶׁר הֶעֱמִידְךָ לְנֵס עַמִּים / וְלִהְיוֹת נִיר לְבָנָיו כָּל הַיָּמִים /</p>
</blockquote>

<br>  

<blockquote>
<p>וָאֵשֵׁב עִם הַשָּׂר בְּשַׁלְוָה וּבְמִשְׁמַנֵּי הַמְּדִינָה / כַּאֲשֶׁר הָיִיתִי אִתּוֹ בְאָמְנָה.</p>

<br>  
</blockquote>

<h2 id="המחברתהעשריםוארבע">המחברת העשרים וארבע</h2>

<br>  

<blockquote>
<p>אָמַר הַמְּחַבֵּר: בִּהְיוֹתִי בְּבֵית הַשָּׂר נֶטַע נַעֲמָן / הָיָה לִי רֵע גּוֹאֵל וְרַחְמָן / רָד עִם אֵל וְעִם קְדוֹשִׁים נֶאֱמָן / וּשְׁמֹו צִדְקִיָה / נִקְבְּצוּ בוֹ כָּל הַמַּעֲלוֹת לַחַיָּה / וְכָמוֹהוּ לֹא הָיָה לְפָנָיו / אִישׁ חֲמֻדוֹת וּבַיְשָׁן וְעָנָיו / נָקִי בְּכָל שִׁשָּׁה סְדָרִים / וְלוֹ יָד וָשֵׁם בְּכָל אַרְבָּעָה וְעֶשְׂרִים סְפָרִים / חָכָם בְּדִקְדּוּק הַלָּשׁוֹן / וּבְסוֹד הָעִבּוּר הָיָה הָרִאשׁוֹן / מַה נוֹסִיף לְדַבֵּר עוֹד מֵאֹדוֹתָיו / וְהוּא הִפְלִיא לַעֲשׂוֹת מִכָּל אֲשֶׁר הָיוּ בְדוֹרוֹתָיו / וַאֲהִבַנִי אַהֲבָה עַזָּה / וְאַהֲבַת כָּל אִישׁ זוּלַת אַהֲבָתוֹ הָיְתָה בְעֵינַי נְמִבְזָה / וְהָיוּ לוֹ שְׁנֵי בָנִים / בְּחֵיק הַיֳפִי אֱמוּנִים / הָיוּ נֶחְמָדִים לְהַשְׂכִּיל וְלָעֵינַיִם תַּאֲוָה / וְיָרְשוּ מֵאֲבִיהֶם הַחָכְמָה וְהָעֲנָוָה / הָיְתָה רוּח אֱלֹהִים בְּקִרְבָּם / וַאֲבִיהֶם אַהֲבַת נַפְשׁוֹ אֲהֵבָם / וַיְהִי הַיּוֹם וַאֲנִי הָיִיתִי עִם הַשָּׂר בַחֲצַר גִנַּת הַבִּיתָן / לִרְאוֹת הֲפָרְחָה הַגֶּפֶן וְאִם הַנֵּרְדְּ רֵיחוֹ נָתַָן / וּלְפָנֵינוּ סְעֻדַּת לִוְיָתָן / וְהִנֵּה אִישׁ עִתִּי וּבְיָדוֹ רִצְפָּה / בְּמֶלְקָחַיִם לָקַח לִבִּי וּמְזִיחַ שִׂמְחָתִי רִפָּה / בְּאָמְרוֹ הִנְנִי שָׁלוּחַ אֵלֶיךָ קָשָׁה / בִּבְגֹד הַזְּמָן בְּבַעַל נֶפֶשׁ קְדוֹשָׁה / וְהָרַס לְּעֶבְרָתוֹ הָאֶבֶן הָרֹאשָׁה / הַנּוֹדַעַת לַחֲסִידוּת וְלִקְדֻשָּׁה / קָבַר צִדְקִיָּה הֶחָסִיד וְהֶעָנָיו / בְּחֹדֶשׁ אֶחָד שְׁנֵי בָנָיו / וְתַחַת הֱיוֹתוֹ מֵעוֹדוֹ נוֹתֵן אִמְרֵי שֶׁפֶר / וְנִלְחָם אֵת קִרְיַת סֵפֶר / שָׂם שַׂק בְּמָתְנָיו וְהוּא יוֹשֵׁב בְּתוֹךְ הָאֵפֶר / וְעֶשְׁתֹּנוֹתָיו אֹבְדוֹת / וּפְנֵיהֶם וְכַנְפֵיהֶם פְּרוּדוֹת / וְלָכֵן שַׂמְתִּי פָנַי מוּעָדוֹת / לְהַגִּיד אֵלֶיךָ אֶת כָּל הַתְּלָאָה אֲשֶׁר מְצָאַתְהוּ /
וְהָרָעָה אֲשֶׁר הִדְבִּיקַתְהוּ / לְבַעֲבוּר תְּחָבֵּר אֵלָיו דִּבְרֵי קִינוֹת / כִּי אֵין שָׁר וּמֵלִיץ בְּכָל הַמְּדִינוֹת / אֲשֶׁר לֹא שָׁלַח אֵלָיו מִכְתְּבֵי יְגוֹנִים / וְלָמָּה יִהְיוֹּ מִכְתָּבֶיךָ אַחֲרוֹנִים / כְּשָׁמְעִי הַדָּבָר עָמַדְתִּי מַשְׁמִים / וְנָפְלוּ עָלָי אֵימִים וְקָרָאתִי שֵׁם הַמָּקוֹם הַהוּא עֵמֶק עָכוֹר / וְסָפַדְתִּי עֲלֵיהֶם כְּמִסְפֵּד עַל הַיָּחִיד וְהָמֵר עֲלֵיהֶם כְּהָמֵר עַל הַבְּכוֹר / וָאֶתְּנָה אֶת לִבִּי לְחַבֵּר מְלִיצוֹת / וְקִינוֹת נִמְרָצוֹת / יַבְכּוֹּ עֵינֵי הַלְּבָבוֹת / וְיַזִּילוּ דִמְעוֹת הָרוֹאוֹת בָּאֲרֻבּוֹת / וּלְדַבֵּר עִם הַזְּמָן דִּבְרֵי רִיבוֹת / וְכִרְאוֹת הַשָׂר מַחֲשֶׁבֶת לִבִּי / וִיֹּאמֶר אֵלָי לֹא כֵן אָבִי / אַחֲלַי לְפָנֶיךָ עֲשֶׂה כְאִישׁ נָבוֹן וְלֹא תְחַבֵּר דָּבָר מִדִּבְרֵי עִצָבוֹן/ רַק שִׂים לְנֶגְדְּךָ דִּבְרֵי הַחֲכָמִים / וְלֶקֶט מִסִּפְרֵי חָכְמוֹתָם לְשָׁמִים / וּמִגִּנְזֵי בְרוֹמֵיהֶם אֲמָרִים נְעִימִים / וְשַלֵּם לוֹ וְלַאֲבֵלָיו נִחֻמִּים בְּעִנְיָנִים חֲדָשִׁים / לְקוּחִים מִדִּבְרֵי הַקְּדוֹשִׁים / וּבִמְלִיצוֹת בְּתוּלוֹת / אֲשֶׁר לֹא הָיוּ מִמְּשׁוֹרְרֵי הַזְּמָן בְּעוּלוֹת / וְאָז יִהְיוּ חַיִּים לְמוֹצְאֵיהֶם / וְיִמְצְאוּ חֵן וְשֶׂכַל טוֹב בְּעֵינֵי רוֹאֵיהֶם / וְאָז תִּרְאֶה קִינוֹת זוּלָתֶךָ / וּמַה יִהְיֶה בֵין מְלִיצָתָם לִמְלִיצָתֶךָ / וּבֵין עֲצָתָם לַעֲצַתֶךָ / הֵם יְחַדְּשׁוּ הַיָּגוֹן בְּלֵב אֲבֵלָיו וִיעוֹרְרוּהוּ / וְאַתָּה אִם יִהְיֶה בִּלְבָבָם יָגוֹן אֶל הַשּׁוֹקֶת יְעָרוּהוּ / כְּשָמְעִי דִּבְרֵי הַשָּׂר יָשְׁרוּ בְעֵיָני / וּלְמַלֹּאת מִצְוָתוֹ שַׂמְתִּי פָנָי / וָאָקוּם וָאֲחַבֵּר מְלִיצָה נִמְרֶצֶת / מִתּוֹכְחוֹת מוּסָר מְקֻבֶּצֶת / תְּנַחֵם בְּטוּב לִקְּחָהּ כָּל לֵב אָמֵל / וְתִתֵּן חַיִּים לְמַרֵי נֶפֶשׁ וְאוֹר לְעָמֵל / וָאֶשְׁלָחֶנָּהּ אֵלָיו בְּיַד אִישׁ מֵאַנְשֵׁי הַחָכְמָה / וַיִתְבּוֹנֵן עָלֶיהָ וַתְּהִי אֵלָיו לְנֶחָמָה / וְאֵלֶּה דִּבְרֵי מְלִיצָתִי / הַשְּלוּחָה אֶל הַשָּׂר צִדְקִיָּה אִישׁ עֲצָתִי:</p>
</blockquote>

<blockquote>
<p>בְּיַד הַזְּמָן חֶרֶב פִּיפִיּוֹת / יְנַהֵג בָּנָיו וּבְנוֹתָיו כִּשְׁבוּיוֹת / הַפְּגָעִים יָחוּלוּ עָבְרוּ מַשְׂכִּיּוֹת / הָרוּחוֹת יִשְּׁבוּ וְלֹא עַל תַּאֲוַת בַּעֲלֵי הָאֳנִיּוֹת / אֵיךְ לֶב־אִישׁ לִשְׁקֹט עַל שְׁמָרָיו יַחְשֹׁב / וְהַחַיּוֹת רָצוֹא וָשׁוֹב / לֹא יִשְׁקְטוּ בַזְּמָן כִּי אִם רְשָעָיו / וְלֹא יַעַמְדוּ עַל הַחֹמֶץ כִּי אִם תּוֹלָעָיו / אָבִי אַל תִּדְאַג אִם נִהְיֵיתָ וְנָחֳלֵיתָ נוֹרָאוֹת / כִּי כַמָּה טוֹבוֹת צְפוּנוֹת בִּמְעֵי הַתְּלָאוֹת / וְכַמָּה אֲנַחְנוּ רוּאִים כִּי יִתְרַפְּאוּ הִגּוּפוֹת בַּחֳלָאִים / וְנָפַל בַּעֲצוּמָיו חַלְכָּאִים / וְאַל תֹּאמַר כִּי אֵין דָּן דִּינְךָ לְמָזוֹר / כִּי הִנֵּה הַכּוֹכָב יֵיְשִׁיר אַחַר הֱיוֹתוֹ נָזוֹר / וְהַשֶּׁמֶשׁ אַחַר אֲשֶׁר יֶעֱרַב יִזְרַח וְיַחֲזוֹר / וְהַלֵּילוֹת הָרוֹת מֵרָצוֹן אֵל אָיוֹם / וְלֹא נֵדַע מַה יֵּלֶד יוֹם / וְיֵש בָּאֵל תְּמוּרָה מִּכָּל אֲבֵדָה / וְאַחַר כָּל רוּחַ נוֹשֶׁבֶת מְנוּחָה וַעֲמִידָה / הֲיִתָּכֵן בִּתְנוּעַת הַגַּלְגַּל מִבְּלִי הַרְכַּבַת הַטְּבָעִים / וּבַעֲלִיָתוֹ וִירִידָתוֹ מִבִלְתִּי בִיאַת הַפְּגָעִים / עֵת לְהַשְׁלִיך יְגוֹנִים וְעֵת לִכְנוֹס / זֹאת הַכּוֹס אֵין מִשְּׁתִיָתָהּ מָנוֹס / הֵן לֹא הִשְׁקְךָ הָאֵל מִכּוֹס הַתַּרְעֵלָה קֻבַּעַת / רַק לְהַרְאוֹת לְכָל יוֹדְעֵי דַּעַת / עַד הֵיכָן כֹּחַ הַסֵּבֶל מַגַּעַת / לֹא יִבְחֵן הָאֵל כִּי אִם הָאֲצִילִים / וְכֵן בַּשָּמַיִם כּוֹכָבִים אֵין מִסְפָּר וַחֲיָלִים / וְאֵין הַלָּקוּת רַק לִשְׁנֵי הַמְּאוֹרוֹת הַגְּדוֹלִים / לֹא יִבְחַן הָאֵל הַסְּכָלִים קִצְרֵי יָד / וְכֵן אִלּוּ הָיָה הָעֹרֵב טוֹב לֹא נִמְלַט מִיַּד הַצַּיָּד / אָמְנָם הַשָּׁלֵם יוֹסִיף עַל שְׁלֵמוּתוֹ כְשֶׁיִצָּרֵף / וְכֵן יוּבָא הַזָּהָב בָּאֵשׁ וְלֹא יִשָּׂרֵף /אָבִי רְאֵה גַּם רְאֵה מַדּוּעַ יִבְכּוּ אָבוֹת עַל בָּנִים / אֲשֶׁר בְּחֵיק יוֹצְרָם אֱמוּנִים / אֵיךְ תֹּאמַר הַשָּׂר אָבַד נִצְחִי / וּבָנֶיךָ בְּתַעֲנוּג עוֹלָם וּבְשָׂשׂוֹן נִצְחִי / לָמָּה
 הָיִיתָ נֵזֶר זְמַנֵּנוּ כְּאִישׁ נִדְהָם / וְכוֹכְבֵי שַׁחַרְךָ אָסְפוּ נָגְהָם / אַחֲרֵי אֲשֶׁר בָּנֶיךָ בְּחֵיק אַבְרָהָם / הַאִם חַיָּה אֲכָלָתַם / אוֹ הָיוּ כַּקַּשׁ אֵשׁ שְׂרָפָתָם / הַאִם כִּנְפֹל לִפְנֵי בְנֵי עַוְלָה נָפְלוּ בֶחָרֶב / אוֹ נָפְלוּ בְיַד חַיָּה לָמוֹ אָרֶב / הַאִם הָשְׁלְכוּ מִקִּבְרָם כְּנֵצֶר נִתְעָב / אוֹ הָיוּ לְחוּמֵי רֶשֶׁף וּמְזֵי רָעָב / מִי לְקָחָם כִּי אִם יוֹצְרָם / מִי אֲסָפָם כִּי אִם צוּרָם / מִי הִפְקִידָם בְּיָדֶךָ כִּי אִם הָאֱלֹהִים / וּמַדּוּעַ בְּדָרְשׁוֹ פִקְדוֹנוֹ נַעֲמֹד תְּמֵהִים / הֲיִּתְקַצֵּף בַּעַל הַפִּקָּדוֹן בְּתִתּוֹ / הַפִּקָּדוֹן אֲשֶׁר הֶפְקַד אִתּוֹ / וְאַחֲרֵי אֲשֶׁר אֵין לָנוּ לִדְחוֹת אֶת הַמָּוֶת בָּאֵבֶל / אֵין לְמִי שֶׁאֵין לוֹ יְכֹלֶת עַל הַדָּבָר טוֹב מִן הַסֵּבֶל / וְהַסֵּבֶל טוֹב מִכָּל אֲשֶׁר יַעֲשֵׂהוּ הַמְנֻסֶּה / וְהַשֵּׁנִית אִם לֹא יִסְבֹּל אֵיזֶה דָּבָר יַעֲשֶׂה / וְגֶדֶר הַסֵּבֶל הַמְּפָרַשׁ טַעְמוֹ / הוּא אֲשֶׁר לֹא יִשָּׁאֵר תַּרְעֹמֶת עִמּוֹ / יִתְבָּרֵך הָאֵל הָרִאשׁוֹן וְהָאַחֲרוֹן / אֲשֶׁר לֹא נִמְלָט זוּלָתוֹ מֵחֶסְרוֹן / וְכַאֲשֶׁר דְּבַר מַלְכוּתוֹ שִׁלְטוֹן / וְאֵין לְהַשְׂמִיל וּלְהַיְמִין / וּבְמַלְאָכָיו יָשִׂים תָּהֳלָה וּבִקְדוֹשָׁיו לֹא יַאֲמִין / הִנֵּה אָנֹכִי עִמָנוּאֵל הַמְּדַבֵּר / לֹא בָאתִי אֵלֶיךָ הַנֶּאֱנָח רַבִּי צִדְקִיָּה כְהַיּוֹם קִינוֹת לְחַבֵּר / רַק חֲיַלֵי הַשֵּׂכֶל אֲגַבֵּר / אוּלַי דַּלְתּוֹת הַיְּגוֹנִים אֲשַבֵּר / וְהָאֵל יְלַמֶּדְךָ לְהוֹעִיל וְלַעֲשׁוֹת הַטּוֹב וְהַיָּשָׁר / וְלִתְמֹךְ בַּיֹּשֶׁר אֲשֶׁר תּוֹמְכוֹ מְאֻשָּׁר / וְיִתֵּן לְךָ רַחֲמִים / וִישַׁלֵּם לְךָ תַּחַת הָאֵבֶל סֵבֶל טוֹב וְנִחֻמִּים / וּתְבַלֶּה בַטּוֹב יְמוֹתֶיךָ וּשְׁנוֹתֶיךָ בַנְעִימִים / כְּחֵפֶץ הַנִּכְאָב אֲשֶׁר בְּכָל צָרָתֶךָ לוֹ צָר / הַקּוֹרֵא לָאֵל מִן הַמֵּצָר / לְהָסִיר מַחֲלַת הָאֵבֶל מִקִּרְבְּךָ כְּחֶפְצֶךָ / וּלְשַלֵּם לְךָ נִחֻמִּים מְלֹא רֹחַב אַרְצֶךָ / עִמָנוּאֵל / כִּרְאוֹת הַשָּׂר הַמִּכְתָּב וְצַחוּת הֶגְיוֹנָיו / וְיִפְעַת מְלִיצָתוֹ וִיפִי עִנְיָנָיו / וְכָל אֲשֶׁר בּוֹ דָּבָר דָּבוּר עַל אָפְנָיו / אוֹרוּ עֵינָיו / וְעָמְדוּ רַעְיוֹנָיו תְּמֵהִים / כִּי שָׁם נִגְלוּ אֵלָיו הָאֱלֹהִים / וַיֹּאמַר מְאֹד נִפְלְאוּ מַעֲשֶׂיךָ בְעֵינָי / הַיּוֹם רָאִיתִי בְךָ אֲשֶׁר מֵעוֹלָם לֹא שָׁמְעוּ אָזְנָי / בֶּאֱמֶת הֲסִירוֹתָ מַחֲלַת הָאֵבֶל מִקִּרְבּוֹ / וְעָשִׂיתָ מֵרָעָה לְבִלְתּיִ עָצְבּוֹ / וְעַתָּה הַאִם שָׁנִיתָ לַעֲשׂוֹת כַּזֹּאת בִּמְלִיצוֹת אוֹ בַחֲרוּזוֹת / לְחַזֵּק
לֵבָב יִתְחַמֵּץ / וּבִרְכַּיִם כּוֹשְׁלוֹת לְאַמֵּץ / וָאַעַן וָאֹמַר חַיֶּיךָ הֶחֱיֵיתִי שַׂר צְבָא הַחשְׁקִים אַחֲרֵי נָפְלוֹ / וְאַחֲרֵי נִמְכַּר גְאֻלָּה הָיְתָה לוֹ / וַיֹאמֶר הַשָּׂר מִי הָיָה שַׂר צְבַא הַחֹשְקִים / וָאַעַן וָאֹמַר חַיֶּיךָ הוּא הָאָדָם הַגָּדוֹל בָּעֲנָקִים / אֲשֶׁר כָּמוֹהוּ לֹא נִהְיָה מִן הָעוֹלָם / אִישׁ שָׁלֵם בַּמִּדּוֹת הַחֲשׁוּבוֹת כֻּלָּם / הוּא הָיָה חָכָם וְגֶבֶר / וְנֶאֱמַן רוּחַ מְכַסֶּה דָּבָר / גָּבַר עַל כָּל אֲשֶׁר הָיָה לְפָנָיו / בְּצַחוּת לְשׁוֹנוֹ וּבְתֹקֶף עִנְיָנָיו / נָשָא דֶגֶל הַחֹשְקִים מִיּוֹם הֱיוֹתוֹ / וְכָל חֹשְׁקֵי הָאָרֶץ בָּאוּ בִּבְרִיתוֹ / וּבְצֵאתוֹ מִן הַנֹעַר אֶל הָעֶדְנָה / וְהוּא כְבֵן שְׁלֹשִׁים שָׁנָה / נָשָׂא אִשָּׁה מִבְּנוֹת הַנְּדִיבִים / עֵת צַיָּרָהּ צִיְּרָהּ חוֹתַם תָּכְנִית חָלַק לָהּ בָרַבִּים / וּמַעֲשֶׂה חֹשֵב עָשָׂה אוֹתָהּ כְּרוּבִים / וְכַאֲשֶׁר יָלַד אוֹתָהּ עָמַד מִלֶּדֶת / וְעֵת הוּלֶדֶת הַנִּכְבֶּדֶת / הָיוּ שָׁם כָּל צְבָא הַשָּׁמַיִם בְּלֵב וְלֵב לַעְדוֹר / וְכָמוֹהָ לֹא נִהְיָה מִן הָעוֹלָם וְאַחֲרֶיהָ לֹא תוֹסֵף עַד שְׁנֵי דּוֹר וָדוֹר / וּבְנֶשֶׁף חִשְׁקוֹ וְהוּא לֵיל הַחֻפָּה / הַזְּמָן מְזִיחַ אֲפִיקֵי שִׂמְחָתוֹ רִפָּה / וְכַאֲשֶׁר חָשַׁב לִשְׁכַּב אֶצְלָהּ לִהְיוֹת עִמָּהּ / שִׁנָּה אֶת טַעֲמָהּ / וְנֶהְפַּךְ לְאֵבֶל הַמָּחוֹל / וְהָיוּ לוֹ צָרוֹת כַּחוֹל / שָׂם הַזְּמָן אֶת נֶשֶׁף חִשְּׁקוֹ לוֹ לַחֲרָדָה / כִּי תַּחַת אֲשֶׁר הֵאִירָה הָאָרֶץ מִכְּבוֹדָהּ / נֶהְפַּך לְמַשְׁחִית הוֹדָהּ / פַּעַם בּוֹכִיָה וּפַעַם סֹפְדָה / וְעֵין אִישׁ חֵיקָהּ מַיִם יוֹרְדָה / בִּרְאוֹתוֹ צָרַת הַנִּכְבָּדָה / וְאֵת הַמַּעֲלוֹת אֲשֶׁר יָרְדָה / יְמָרֵט קְוֻצּוֹתָיו וּבְיָדָיו יִקַּחֵם / וַיָקוּמוּ רֵעָיו לְנַחֲמוֹ וַיְמָאֵן לְהִתְנַחֵם /וְהָאִישׁ בְּשֶׁכְּבָר הָיָה יְדִידּות נַפְשִׁי / וַעֲנָדְתִּיו עֲטָרָה לְרֹאשִׁי / וְכַאֲשֶׁר הֻגַּד לִי עִצְבוֹנוֹ / גָּדַל יְגוֹנִי בְנַפְשִׁי וְלֹא יָכְלָה עוֹד הַצְפִּינוֹ / וָאָקוּם וָאֲחַבֵּר אֵלָיו מְלִיצָה / תַּגִּיד בָּהּ נַפְשִׁי אֶת כָּל חֶפְצָהּ / לְנַחֲמוֹ מֵאֶבְלוֹ / לְעוֹרְרוֹ לְהַחֲזִיק בְּשִׂכְלוֹ / וּבְכִשְׁרוֹן תֻּמַּתּוֹ / וְלֹא יָעִיר כָּל חֲמָתוֹ / וְכַאֲשֶׁר אֵלָיו שְׁלַחְתִּיהָ / הֲסִירוֹתִי דַּאֲגָתוֹ וּמֵעָלָיו הִדַּחְתִּיהָ / וְלֹא אָרְכוּ לוֹ הַיָּמִים / וְנָפַל חֶבְלוֹ בַנְּעִימִים / וְהֵשִׁיבוּ הַיָּמִים אֶת הַגְּזֵלָה / וְשָׁבָה אֵשֶׁת חֵיקוֹ הַמְּהֻלָּלָה / אֶל חָכְמָתָהּ וְשִׂכְלָהּ / כַּאֲשֶׁר בַּתְּחִלָּה / וַיִהְיוּ יְמֵיהֶם יְמֵי צָהֳלָה / וְשִׂמְחָה נְעִימָה / כָּל יְמֵי הֱיוֹתָם עַל הָאֲדָמָה / וַיֹּאמֶר הַשָּׂר / הֲתִזְכֹּר הַמְּלִיצָה אֲשֶׁר אֵלָיו שָׁלָחְתָּ / אֲשֶׁר בָּהּ כָּל יְגוֹנוֹ הִשְׁכָּחְתָּ / וַאַעַן וָאֹמַר הִנֵּה זֹאת הַמְּלִיצָה הַמְּתוּקָה / הָרְחָבָה וְהָעֲמֻקָּה / וְעַתָּה בֹּא כָּתָבָהּ עַל לוּחַ לִבְּךָ וְעַל סֵפֶר חֻקָּהּ / מִי יוּכַל לְתַקֵּן אֵת אֲשֶּר עִוְּתוּ הַיָּמִים / מִי זֶה יְחַלֵּק שָׁלָל הָעֵת יְַּחֲלֹק אֵימִים / עוּרָה הֵילֵל בֶּן שַׁחַר וְיָדַעְתִּי כִּי כֹל תוּכָל / לָמָּה תִּהְיֶה לְחִצֵּי הַדְּאָגוֹת לְמַאֲכָל / כַמָּה דִּבַרְתָּ כָּל הַזְּמָן וְעַתָּה הֶחֱרִידְךָ / אֲשֶׁר רָכַבְתָּ עָלָיו מֵעוֹדֶךָ / וְעָלִיתָ עַל בֳּמָתֵי עָבָיו וְעַתָּה מַטָּרָה לְחִצָּיו הֶעֱמִידֶךָ / אֱזֹר נָא כְגֶבֶר חֲלָצֶיךָ / מֶלֶך אַל קוּם / כִּי מִי יָקוּם לָנוּ עִם הַזְּמָן אִם לֹא תָקוּם / אָבִי מַה יַּעֲשֶׂה כָּל הַיְּקוּם / לֹא יוּכַל קוּם / עוּרָה שַׂר צְבָא הַצְּבָאִים / לְהַחֲיוֹת רוּחַ שְׁפָלִים וּלְהַחֲיוֹת לֵב נִדְכָּאִים / וּנְטֵה יָדְךָ בְּכִידוֹן נָעֳמֶךָ / וְאַחֲרֶיךָ הַצְּבָאִים בַּעֲמַמֶיךָ / וְהִתְחַפֵּשׂ וּלְבַש בִּגְדֵי סֵבֶל / עוּרָה כְבוֹדִי עוּרָה הַנֵּבֶל / וְצֵא כְפַעַם בְּפַעַם כּוֹכָב אֲשֶׁר מִיַּעֲקֹב דָּרָכְתָּ / כְּרוּב מַמְשַׁח הַסּוֹכֵךְ וּבְתוֹךְ אַנְשֵׁי אֵשׁ הִתְהַלָּכְתָּ / לָמָּה תִהְיֶה כְאִישׁ נִדְהָם / הַאִם כּוֹכְבֵי שִׂכְלְךָ אָסְפוּ נָגְהָם / וְאֵיךְ יָאִיר לָנוּ הַשֶּׁמֶשׁ בְּצֵאתוֹ / אִם לֹא נִרְאֶה אוֹרְךָ מוּל זֹהַר יִפְעָתוֹ / הֲיִתְּנוּ לָנוּ הַדּוּדָאִים רֵיחַ / אוֹ יָאִיר לָנוּ הַיַָרֵחַ / אִם אֵין זָהֳרְךָ לְמוּלָם זֹרֵחַ / הֲיַזְהִירוּ הַכּוֹכָבִים מִמְּסִלּוֹתָם / אִם אֵין מִשְׁאֲרוֹת זָהָרְךָ צְרוּרוֹת בְּשִׂמְלוֹתָם / וְעַתָּה הִנְנוּ עַל יַם הַתְּלָאוֹת מִי יְבַקְּעֶנּוּ / הִנֵּה כְּפִיר הַדְּאָגוֹת שֹׁאֵג לִקְרָאתֵנוּ מִי יְשַׁסְּעֶנּוּ / הִנֵּה מֵי הָעֶצֶב מְפַכִּים / הִנֵּה עֵינֵי הַחֵשֶׁק מְבַכִּים / מִי יִגְרַע נִטְפֵיהֶם / הִנֵּה שַׂקֵי הַתְּבוּנָה מְלֵאִים מִי יַתִּיר צְרוֹרוֹת כַּסְפֵּיהֶָם / הִנֵּה צְבָאוֹת הַצְּבָאִים עֲטוּפִים בְּרָעָב מִי יִתֵּן עַל פִּיהֶם / מַה ּיַּעֲשׂוּ אַנְשֵׂי שְׁלוֹמֶךָ / יוֹנְקֵי שֹׁד תַּנְחוּמֶיךָ / חֲפֵצֵי צִדְקָתֶךָ וְשׁוֹתֵי מֵימֶיךָ / אִם לֹא תַּפֵץ עֶבְרוֹת אַפֶּיךָ וְעָנָן זַעְמֶךָ /  וּמַה יַּעֲַשׂוּ הַחֹשְקִים לְגוֹיֵהֶם / אֲשֶׁר בְּאוֹר פְּנֵי שִׂכְלֶךָ חַיֵּיהֶם / וּלְצוּף אִמְרוֹתֶיךָ כָּל מַאֲוָיֵּיהֶם / אִם מַנְּךָ תִּמְנַע מִפִּיהֶם /בְּרֹק בְּרַק שִׂכְלֶךָ וְשַׂמַּח נְפָשׁוֹת עִנִּיתָ / וְהָאֵר פָּנֶיךָ אֲלֵיהֶם וּפָנִיתָ / עַד יַעֲבֹר עַם זוּ קָנִיתָ / עֶבֶד אֲדֹנָי אַל יבַהֲלוּךָ הַזְּמַנִּים / וְאַל יַחֲרִידוּךָ הַיְּגוֹנִים / פֶּן יִלְמְדּוּ מִמְּךָ הָרוֹגְנִים / הִנֵּה רַבִּים יִסַּרְתָּ / וּלְמָרֵי נֶפֶשׁ יְשֻׁעוֹת בִּשַּׂרְתָּ / הֲלֹא תַּעֲשֶׂה כַאֲשֶׁר דִבַּרְתָּ / תְּמוֹל יָדַיִם רָפוֹת תְּחַזֵּק וּלְבָב יִתְחַמֵּץ / וּבִרְכַּיִם כּוֹשְׁלוֹת תְּאַמֵּץ / מַה זֶּה נִבְהַלְתָּ אֶל הַזְּמָן וְאֶל קוֹרוֹתָיו / לְמִי יַעֲמֹס הַזְּמָן כֹּבֶד תְּלָאוֹתָיו אִם לֹא אֶת הַנּוֹדָע בִּגְבוּרוֹתָיו / הֲיַעֲמֹס אִישׁ כֵּלָיו הַכְּבֵדִים / כִּי אִם עַל הַגְּמָלִים הַנִּכְבָּדִים / הֲיִדְרֹך קֶשֶׁת נְחוּשָׁה / אִישׁ בַּעַל נֶפֶשׁ חֲלוּשָׁה / וְיָדַעְתִּי כִּי נִגְלוּ לְךָ תַעֲלוּמוֹת הַזְּמָן וְקוֹרוֹתָיו / וּבָאתָ אֶל אוֹצְרוֹת צָרוֹתָיו / וְאֶל חַדְרֵי חֶרְדוֹתָיו / וְרָאִיתָ דֶּלֶף טוֹרֵד טִרְדוֹתָיו / שֶׁיּוֹרֵד עַל פִּי מִדּוֹתָיו / הֲלֹא הֲכִינוֹתָ צֵידַת הַסֵּבֶל לְעֵת צַר וּרְגָזוֹת / וְלֶחֶם נִחֻמִּים לְעֵת כַָּזֹאת / הֲנֶעֶלְמוּ מִמְּךָ קוֹרוֹת הַזְּמָן / כִּי יֶחֱרַד אִם יִשְׁבּוֹת הַמָּן / זֶה דֶּרֶך הַזְּמָן וְזֶה מִשְׁפָּטוֹ / וּבְרִית הַיָֹמִים כֹּה מֶבָּטוֹ / אָבִי רְאֵה גַּם רְאֵה הַאִם מַעֲלַת הַחֲכָמִים / לִשְׂמֹחַ בְּאוֹר פְּנֵי הַיָּמִים / וְלִדְאֹג בְּעֵת יַהֲַלֹךְ אֵמִים / לֹא כֵן אָבִי כִּי מַעֲלַת הֶחָכָם לְהָאִיר הַזְּמָן הָאָפֵל / וּלְחַדֵּשׁ נֹגָהּ בָּעֲרָפֵל / וְלִהְיוֹת אַבְרָהָם בִּיְמֵי אַמְרָפֶל / וּבִיְמֵי בַחַן עֹפֶל / הַשְּׁפָלָה הַגְבֵּהַֹ וְהַגָּבֹהַ הַשְׁפֵּל / וְיָדַעְתִּי כִּי דְּבָרַי לֹא יְקִימוּן כֹּשֶׁל / אַף כִּי קָצִין שֹׁטֵר וּמֹשֶׁל / כָּל קְבַל דִי פַּרְזְלָא דִּידָךְ מְהַדֵק כֹּלֵּא וְהָשֵׁל / כִּי הַפִּיל לֹא יְקִימוּהוּ כִּי אִם הַפִּילִים / וְהָעֲנָק לֹא יְקִימּוהוּ כִּי אִם הַנְּפִילִים / וְכֵן הַנָּדִיב לֹא יְקִימוּהוּ כִּי אִם הַנְּדִיבִים / וְהַנָּבוֹן לֹא יְנַחֲמוּהוּ כִּי אִם הַחֲשׁוּבִים / אָמְנָם סִקַּלְתִּי הַמְּסִלָּה / לִפְנֵי גְּדוֹלֵי הַמַּעֲלָה /וְרָאשֵׁי הַתְּהִלָּה / אֲשֶׁר בָּם תֶּחֱזָק הַתִּקְוָה / וּבְמַחְשְׁבוֹת סוֹדָם תִּשְׁלֵּם הַחֵפֶץ וְהַתַּאֲוָה / חַי הַבְּרִית לֹא נַעֲמוּ חֲיֵּי הַחֹשְׁקִים / וְלֹא שָׁלוּ הַנְּפָשׁוֹת בְּךָ דְּבֵקִים / מִיּוֹם שָׁלַח הַזְּמָן יָד בִּשְׁלוֹמךָ / וּמָרוֹר זֶה שֶׁאָנוּ אוֹכְלִים עַל שְׁמֶךָ / עַל שׁוּם שֶׁמֵּרַרוּ הַיָּמִים אֶת טַעֲמֶךָ / וְכִבּוּ גִשְׁמֵיהֶם עֲצֵי מַעֲרֶכֶת חִשְׁקֶךָ בְּשַׁנּוֹתָם טַעַם אֵשֶׁת חֵיקֶךָ / בַּת נָדִיב גְּבֶרֶת הַמַּהֲלָלִים / הַנּוֹדַעַת עַל שְׁלֵמוּת הַמִּדּוֹת וְהַפְּעָלִים / נֹשֵׂאתָ חָלְיֵנוּ וְסֹבֶלֶת מַכְאֹבֵנוּ / אוֹ חָפֶץ הַזְּמָן כָּכָה לְהַרְאוֹתֵנוּ / לְמַעַן עַנּוֹתֵנוּ / לְמַעַן נַסּוֹתֵנוּ / לְהֵיטִיב לָנוּ בְּאַחֲרִיתֵנוּ / לְמַעַן נַכִּיר מַעֲלָתְךָ הַשָׂר וְנֶעֱמֶךָ / בְּשׁוּב אֲדֹנָי אֶת שְׁבוּתְךָ וְרַחֲמֶךָ / כַּאֲשֶׁר לֹא נַכִּיר מַעֲלַת הַשֶּׁמֶשׁ כִּי אִם בְּכַסּוֹת אוֹתוֹ הָעֲנָנִים / וּמֶתֶק הַשָּׁלוֹם רַק בְּהִתְהַפֵּך הַזְּמַנִּים / הוֹאֶל־נָא צְבִי הַצְּבָאיִם דָּגוּל מֵרְבָבָה / וְקַח נָא אֶת מִנְחָתִי וְסָמְכָהּ בְּרוּחַ נְדִיבָה / וְתֵן לָהּ יָד וְהַעֲלֶהָּ אֶל הַמֶּרְכָּבָה / וְאִם אֵין בְּפִיהָ כָּל אֲשֶׁר בִּלְבָבָהּ / תוֹכָהּ רָצוּף אַהֲבָה / וּבַעַל הָרַחֲמִים יוֹצִיא שְׁבוּת אֵשֶׁת חֵיקֶךָ / וְהָיָה רֵאשִׁיתְךָ מִצְעָר וְאַחֲרִיתְךָ יִשְׂגֶּה מְאֹד וְשִׁלַּם נְוַת צִדְקֶךָ /</p>
</blockquote>

<blockquote>
<p>וַיֹּאמֶר הַשָּׁר מַה נָּעֲמָה / זֹאת הַנֶּחָמָה / וּמַה מְּאֹד הִפְלַגְתָּ לְדַבֵּר בְּחָכְמָה / וְעַתָּה הַגֶּד־נָא לִי אִם דִּבַּרְתָּ עַל הַנְּעִימָה / בְּשׁוּב אֲדֹנָי אֶת שְׁבוּתָהּ וְרַחֲמָהּ / וָאַעַן וָאֹמַר חַיֶּיךָ הַשָּׁר דִּבַּרְתִּי / וְהָיִיתִי הָרִאשׁוֹן אֲשֶׁר אִישׁ חֵיקָהּ בִּשַׂרְתִּי / בִּדְבָרִים עֲרֵבִים אֲשֶׁר בְּעֵינָיו יָקַרְתִּי /</p>
</blockquote>

<blockquote>
<p>וַיֹאמֶר הַשָּׂר אַחֲלַי לְפָנֶיךָ לְהוֹדִיעַנִי מְלִיצַת הַבְּשׂוֹרָה / לְמַעַן יִיטַב לִי בַּעֲבוֹרָהּ / אָז דִּבְּרָה לְשׁוֹנִי בְחִכִּי / וְאֹמְרָה אֶל הַשָּׂר מַלְכִּי /</p>
</blockquote>

<blockquote>
<p>זֹאת הִיא הַמְּלִיצָה / אֲשֶׁר שָׁלַחְתִּי לְבַעַל הָעֲלִיצָה / עוּרָה כְבוֹדִי כִּי הִנֶּה הַסְּתָיו עָבַר וְהַגֶּשֶׁם אָזָל / וְהֵשִׁיב הַזְּמָן אֶת הַגְּזֵלָה אֲשֶׁר גָּזָל / שָׁמַעְתִּי הַדְּבָרִים וְלֹא הֶאֱמַנְתִּי לְרֹב עֶצְבוֹנַי / עַד אֲשֶׁר בָּאתִי וָתִרְאֶינָה עֵינַי / הַנְּעִימָה וְהַכְּבוּדֶה / סְגֻלַּת כָּל חֶמְדָּה / כְּלִילַת יֹפִי מְשׂוֹשׂ לְכָל הָאָרֶץ פֶּרַח הַצְּבִיּוֹת / וְצִיץ הָעֲלִּיזוֹת וְהַיְפֵהפִיּוֹת / עָפְרָתְךָ הַצְּבִי תַּעֲבֹר לְפָנַי בְּמָחוֹל / וְשָׁלַחְתִּי לָהּ בְּרָכוֹת כַחוֹל / וּמִדֵּי עָבְרָהּ תְּעוֹרֵר הָאֲהָבוֹת / וְתִמְשֹׁך אַחֲרֶיהָ הַלְּבָבוֹת / וְתִזְרֹק בָּם לֶהָבוֹת / עַד יֹאמְרוּ בָעָמִּים שָׁלוֹם לִמְלֶכֶת הַשָּׁמַיִם שָׁלוֹם / וְהַיָּמִים הָרִאשׁוֹנִים יִפְּלוּ כִּי מַה שֶׁעָבַר חֲלוֹם / וּבֶאֱמֶת אֵינֶנָּה רְאוּיָה / כִּי אִם לְעֹפֶר הָאַיָלִים / וּלְשַׂר צְבַא הַחֲיָלִים / כִּי הִיא מַלְכַּת הַצְּבִיּוֹת / וְתִפְאֶרֶת הַלְּבִיּוֹת / וְלוּלֵי הֱיוֹתְךָ הָאָדָם הַגָּדוֹל בָּעֲנָקִים / וּבְךָ יִתְהַלֵלוּ הַקְּרוֹבִים וְהָרְחוֹקִים / לֹא הִנִּיחוּהָ אֵלֶיךָ הַחֹשְקִים / בְּרוּכָה תִּהְיֶה הַסְּעָרָה אֲחַרֵי אֲשֶׁר הִנְחַתְנוּ אֶל מְחוֹז חֶפְצֵנוּ / וְלֹא הֶחֱטִיאָה חִצֵּנוּ / חֵי הַבְּרִית כִּי לוּלֵא הִטְעִימְךָ הַזְּמָן מְרוֹרַת פְּתָּנוֹ / לֹא הִשַּׂגְתָּ צוּפוֹ וְיַעֲרוֹ וְקִנְמוֹנוֹ / יָבֹא דּוֹדִי לְגַנּוֹ / וְיֹאכַל פְּרִי מְגָדָיו אֲשֶׁר צָמְחוּ לִשְׁמֶךָ / כִּי מִי יֹאכַל אוֹ מִי יַחוּשׁ חוּץ מִמֶּךָ / אָבִי הֲתִתְמַהּ עַל אֲשֶׁר עֲשָׁקוּךָ הַיָּמִים / וְלֹא תִּתְמַהּ אֵיךְ יַעַשְׁקוּ הַשֶּׁמֶשׁ בַמְּרוֹמִים / וְיָשׁוּב אַחַר הֱיוֹת זָהֳרוֹ מֵאִיר קוֹדֵר / וְאֲחַרֵי הִגַּלוֹתוֹ נִסְתָּר חוֹדֵר / וְיִגְזְלוּ מִן הַלְּבָנָה יִפְעָתָהּ / וְאֶת יְקָר תִּפְאֶרֶת גְּדוּלָתָהּ / וְכַאֲשֶׁר יָשׁוּבוּ הַזּוֹרְחִים אֲחַרֵי לָקוּתָם / וְיִשְׂמְחוּ הַלְּבָבוֹת בְּשׁוּבָם לְקַדְמוּתָם / כֵּן שָׂמְחוּ הַלְּבָבוֹת בְּשִׁיבַת עָפְרָתְּךָ וְהֶעֱטוּהָ כִמְעִיל כָּבוֹד וְהֶאֱרִיכּו שׁוּלֵי הַמַּהֲלָּל / וְיָגִילּוּ בָּהּ כַּאֲשֶׁר יָגִילּוּ בְּחַלְּקָם שָׁלָל / וּבַעֲבוּר אֲשֶׁר יָדַעְתּיִ מַעֲלָתִי בְעֵינֶיךָ מִמַּעֲלַתְךָ בְעֵינַי וְיָדַעְתִּי כִּי תַּאֲמִין לְדִבְרֵי נֶאֱמָן בֵּיתֶךָ / וְסָר אֶל מִשְׁמַעְתֶּךָ / בָּאתִי אֵלֶיךָ בְּנֶפֶשׁ עֲלִיזָה לְבַשְׂרֶךָ כִּי רָאִיתִי חֶמְדַתְּךָ הַנְּעִימָה / מְעֻטֶּרֶת בְּכָל שֵׂכֶל וְחָכְמָה / וְנָתַּתִּי שֶׁבַח לַאֲשֶׁר הִפְלִיא חַסְדּוֹ עִמָּהּ / וְלָכֵן הַדּוֹר הֶעָרֵב וְהָרַחֲמָן / עֲמֹד בְּלֵב בּוֹטֵחַ וְנֶאֱמָן / כִּי חָזְרָה לְקַדְמוּתָהּ לְיָפְיָהּ וּלְנְעִימוּתָהּ / וַאֲשֶׁר לֹא קָצְרָה יָדוֹ מֵהוֹשִׁיעַ יוֹשִׁיעֶךָ / וְיַרְבֶּה כַחוֹל זַרְעֶךָ / וְיַטֶּה אֵלֶיהָ כְנָהָר שְׁלוֹמוֹ / וּכְנַחַל שׁוֹטֵף כְּבוֹדוֹ וְטַעְמוֹ / כְּנֶפֶשׁ מְנַחֵם מֵשִׁיב נַפְשִׁי בְּמֶתֶק נְאֻמּוּ / וְנֶפֶשׁ מְשָׁרֶתְּךָ עִמָּנוּאֵל בֵּן כְּבֹוד רַבִּי שְׁלֹמֹה זֵכֶר צַדִּיק לִבְרָכָה /</p>
</blockquote>

<blockquote>
<p>וַיֹאֶמר הַשָּׂר בֶּאֱמֶת הָיוּ חֶמְדַּת לִבְּךָ הָאִישׁ וְהָאִשָּׁה / כַּאֲשֶׁר חִבַּרְתָּ עֲלֵיהֶם שִׁירָה חֲדָשָׁה / וַאַעַן וָאֹמַר חַיֶיךָ שְׁנֵיהֶם הָיוּ חֶמְּדַת לְבָבִי / כִּי הָאִישׁ הוּא הַגֵּר הַמַּעֲרָבִי / וְהָאִשָּׁה הָיְתָּה פֶּרַח הַצְּבִיּוֹת אֲשֶׁר מֵעוֹלָם / וּשְׁנֵיהֶם גָּבְרוּ עַל כָּל בְּנֵי דּוֹרָם בְּשִׂכְלָם / וְלוּ שָׁמַעְתָּ הַקּוֹרוֹת אֲשֶׁר קְרָאוּנִי / וְהַצָּרוֹת אֲשֶׁר מְצָאוּנִי / כַּאֲשֶׁר פִּתַּנִי חִשְׁקִי לִרְאוֹת פְּנֵי יִפְעָתָם / וְרָאִיתָ אָז עֵינַי נוֹזְלוֹת אֶת דִּמְעוֹתָם / וְרָאִיתָ הַשִּׁירָה הָעֲרֵבָה וּדְבָרֶיהָ הַנְּעִימִים / אֲשֶׁר שָׁלַחְתִּי אֲלֵיהֶם אַחַר יָמִים / אָז תֹּאמַר כִּי חָלִיתִי בְּאַהֲבָתָם חֳלִי חֵשֶׁק כָּבֵד / וְאַחֲרִיתוֹ עֲדֵּי אֹבַד / וַיֹאמֶר הַשָּׂר חַיֶיךָ לֹא אָמוּשׁ מִזֶּה / עַד אֲשֶׁר הַשִּׁירָה בְעֵינַי אֶחֱזֶה / וָאַעַן וָאֹמַר חַיֶיךָ הַשָּׂר לֹא תוּכַל לְהָבִין דִּבְרֵי הַשִּׁירָה / רַק כְּהַקְדִּימִי לְהוֹדִיעֲךָ הַמִּקְרֶה אֵלַי אָז קָרָה / וּמַעֲשֶׂה שֶׁהָיָה כַּך הָיָה / אֲנִי יָצָאתִי בִיְמֵי חָרְפִּי מֵאֶרֶץ מוֹלַדְתִּי / עִם חֶבְרַת חֹשְׁקִים מֵאַנְשֵׁי עֲדָתִי / לְהִתְהֲלֵּךְ בָאָרֶץ לְאָרְכָּהּ וּלְרָחְבָּהּ / מִמִּזְרַח שֶׁמֶשׁ וּמִמַּעֲרָבָהּ / פַּעַם נָלִין בַמִּדְבָּר וּפַעַם בַּעֲרָבָה / פַּעַם בֶּעָרִים / וּפַעַם בַּיְעָרִים / וְהָאִישׁ חֲשׁוּקִי עִם אֵשֶׁת חֵיקוֹ הָיוּ בְּפַבְּרִיָנ&#8220;וֹ / וְהַחֵשֶׁק עַל כַּנְפֵי נְשָׁרָיו דֶּרֶך שָׁם נְשָאָנוּ / וְכַאֲשֶׁר קָרַבְנוּ שָׁם מַהֲלַךְ יוֹמַיִם / הִתְקַדְּרוּ הַשָּׁמַיִם / גַּם עָבִים נָזְלוּ מָיִם / הֵמָּהּ הָיוּ מֵי מְרִיבָה / אֲשֶׁר הִכּוּנוּ וּרְדָפוּנוּ עַד חוֹבָה / וַתְהִי לָנוּ צָרָה עַל צָרָה / שֶׁלֶג וְקִיטוֹר וְרוּחַ סְעָרָה / וּמִמְּזָרִים קָרָה / וַנִּקְרָא שֵׁם הַמָּקוֹם הַהוּא מָרָה / כִּי מָרָה נַפְשֵנוּ וְנִכְאָבָה / בַּעֲשׂוֹת הַזְּמָן כַּוָּנִים לְהַעֲצִיבָה / וְחֵשֶׁק מְשָׁכֶנוּ בַּעֲבוֹתוֹת אַהֲבָה / עַד אֲשֶׁר הָשְׁכַּבְנוּ לְמַעֲצֵבָה / הָלַכְנוּ כַאֲשֶׁר הַמַּזָּל גָּזַר / כִּי הַזְּמָן בָּנוּ הִתְאַכְזָר / וְכָשַל עֹזֵר וְנָפַל נֶעֱזָר / וְעַל עַפְעַפֵּינוּ צַלְמָוֶת / וּכְפֶשַׂע בֵּינֵינוּ וּבֵין הַמָּוֶת / וְכַאֲשֶׁר הָיִינוּ עַל הָרֵי אַפֵּינִינ&#8221;וֹ / אָבַלְנוּ וְאָנִינוּ / וְחָלִינוּ וְנָהִינוּ / וּכְמוֹ הָרָה תַּקְרִיב לָלֶדֶת תָּחִיל תִּזְעַק בַּחֲבָלֶיהָ כֵּן הָיִינוּ / סוֹף כָּל סוֹף כַּאֲשֶׁר בְּפַבְּרִיָנ&#8220;וֹ הִגַּעְנוּ / קָלוֹן מִכָּבוֹד שָׂבַעְנוּ / וּבִיוֵן מְצוּלָה טָבַעְנוּ / כִּי הָיִינוּ מְזֵּי רָעָב וּלְחוּמֵי רֶשֶׁף / וְהִכָּנוּ הָרָעָב מֵהַבֹּקֶר וְעַד הַנֶּשֶׁף / וְהֶחֱלִיד הַזְּמָן / הַסַּכִּין בֵּין סִמָּן לְסִמָּן / כִּי לֹא הָיָה שָׁם הֶחָשּׁוּק הַנֶּאֱמָן / וְלֹא רָאִינוּ אִשְׁתּוֹ צִנְצֶנֶת הַמָּן / פָּרַח שׁוֹשָׁן מַעֲשֶׂה יְדֵי אָמָן / וּמָצָאנוּ תַּחַת אֶסְתֵּר זֶרֶשׁ וְתַחַת מָרְדְּכַי הָמָן / עָמַדְנוּ שָׁם רְעֵבִים גַּם צְמֵאִים / כָּל הַיּוֹם וְכָל הַלַּיְלָה נֶהְגֶּה אַךְ נְכָאִים / וְנַפְשֵנוּ בְּתוֹך לְבָאִים / הַבֹּקֶר אוֹר קָרֵב יוֹם אֵידֵינוּ / כִּי הַיּוֹם חָשַךְ בַּעֲדֵנוּ / וְנִדְחַפְנוּ לָצֵאת מִשָּׁם אֲבֵלִים וַחֲפוּיֵי רֹאשׁ / כְּצֵאת הָמָן מִלִּפְנֵי הַמֶּלֶך אֲחַשְׁוֵרוֹש / נִכְזְבָה תוֹחַלְתֵּנוּ / אֲשֶׁר הָיְתָּה בְּפַבְּרִיָנ&#8221;וֹ / אָבְדָה תִּקְוָתֵנוּ נִגְזַרְנוּ לָנוּ / וְאַחֲרֵי יָמִים אֲשֶׁר נְשַָׂאַתְנוּ הַסְּעָרָה אֶל מְחוֹז חֶפְצֵנוּ / וַנָּפֵק רָצוֹן מֵהַזְּמָן וִיִרְצֵנוּ / חִבַּרְתִּי מְלִיצָה מִפְּנִינֵי הַמַּאֲמָרִים / וּמִיַּהֲלוֹמֵי הַדִּבּוּרִים / כַּאֲשֶׁר עִם לְבָבִי / וּשְׁלַחְתִיהָ אֶל הַנֵּר הַמַּעֲרָבִי / וְזֹאת הִיא הַמְּלִיצָה הַיְּקָרָה / אֲשֶׁר לֹא יֻתֵּן סְגוֹר תַּחְתֶּיהָ וְלֹא יִשָּׁקֵל כֶּסֶף מְחִירָהּ / הָרֵי אַפֵּינִינ&#8220;וֹ רַבֵּי הַמְּהוּמוֹת / אַל טַל וְאַל מָטָר עֲלֵיכֶם וּשְׂדֵי תְרוּמוֹת / הִנְנִי קוֹרֵא אֶתְכֶם בְּשֵׁמוֹת / אָבֵל הַשִּׁטִּים וּבֵית הַיְּשִׁמוֹת / כִּי שָׁם שָׁכַחְנוּ כָּל נְעִימוֹת / וְחֵשֶׁק עֳפָרִים וַעֲלָמוֹת / וַיְהִי לָנוּ יוֹם עֲבֶרוֹת / וְגַם מָטָר וְגֶשֶׁם מִטְרוֹת / וּפָרַץ הַזְּמָן עָלֵינוּ פָרֶץ / כִּי לַשֶּׁלֶג יֹאמַר הֱוֵא אָרֶץ / וְנַחָנוּ דֶּרֶך אֶרֶץ פְּלִשְׁתִּים / מִגָּבֹהַּ נִירָא וּבַדֶרֶך חַתְחַתִּים / וְהַזְּמָן מַשְׁלִיך קַרְחוֹ כְפִתִּים / מִתְאַכְזֵּר בְּכָל עִנְיָנָיו וְנֹשֵׂא הַצִּנָּה הוֹלֵך לְפָנָיו / וְלָקַחַת נַפְשֵנוּ יַחְמֹד / וְלִפְנֵי קָרָתוֹ מִי יַעֲמֹד / וְרוּחַ יָם הַלֵּב לִגְזָרִים גּוֹזֵר / עַז פָּנִים כְּמַמְזֵר / נוֹתֵן שֶׁלֶג כַּצֶּמֶר כְּפוֹר כָּאֵפֶר יְפַזֵּר / וְכָשַל עָזוּר וְנָפַל עוֹזֵר / וְהָרוּחוֹת עָלֵינוּ בְקוֹלָם / וְהַמַּיִם לָהֶם חוֹמָה מִימִינָם וּמִשְּׂמֹאלָם / הַקּוֹר חוֹטֵף וְהַלֵּב נֶחֱטָף / וּבַמַּיִם מֹרַק וְשֻטָּף / שָׁכַחְנוּ הַנָּשִׁים וְהַטָּף / וְנַפְשֵנוּ בָנוּ תִּתְעַטָּף / קַצְנוּ בְּכָל מַאֲוַיֵּינוּ / וַנִּבְחַר מָוֶת מֵחַיֵּינוּ / וַתִּקְרַב לַשַּחֵת נַפְשֵׁנוּ / וַחֲיָּתֵנוּ לַמְּמִיתִים / כִּי אָמַרְנוּ כֻּלָּנוּ מֵתִים / רָאִינוּ שַׁעֲרֵי צַלְמָוֶת / וּכְפֶשַׂע בֵּינֵינוּ וּבֵין הַמָּוֶת / וַָאַעֲמִידָה שְׁתֵּי תּוֹדוֹת גְּדוֹלוֹת / וָאַעֲלֶה עַל לְבָבִי חֵשֶׁק שְׁתֵּי הָאַהֲבוֹת הַמְּהֻלָּלוֹת / לִהְיוֹת צֵל לְנַפְשִׁי / מִן הַתְּלָאוֹת אֲשֶׁר עָבְרוּ רֹאשִׁי / הַתּוֹדָה הָרִאשׁוֹנָה חֵשֶׁק אַהֲבָתְךָ הַשָּׂר הָאָיוֹם / אֲשֶׁר הוּא לְפִיד יוֹם פִּדְיוֹם / אֵשׁ יוֹקֶדֶת כָּל הַיּוֹם / וְהַתּוֹדָה הַשֵּׁנִית חֵשֶׁק אֵשֶׁת חֵיקֶךָ אַשְׁרֶיהָ / הַהוֹלֶכֶת לְמוֹאֵל וַאֲנִי אַחֲרֶיהָ / אֲשֶׁר אֵשׁ חִשְׁקָהּ תְּעוֹרֵר הָאַהֲבוֹת / וְתוֹפִיעַ אוֹר הַלְּבָבוֹת / וָתִּהְיֵּינָה שְׁתֵּי הַתּוֹדוֹת הוֹלְכוֹת / וּפֶלֶךְ הַחֵשֶׁק תּוֹמְכוֹת / וְאוֹתָנוּ בַּעֲבוֹתוֹת אַהֲבָה מוֹשְׁכוֹת / וּבִהְיוֹתֵנוּ בְּפַבְּרִיָנ&#8221;וֹ / הַזְּמָן הִגִּישׁ עֲצֻמּוֹתָיו וְהֶרְאָנוּ / זֶה כַמָּה בְּמָסֹרֶת תְּלָאוֹתַי הֱבִיאָנוּ / אַךְ אָז הֱשִּׁמֶּנוּ וְהֶלְאָנוּ / כִּי שָׁם שִׁחַרְנוּךָ / וּבִקַּשְׁנוּךָ וְלֹא מְצָאנוּךָ / אֲזַי מֵי הַדְּאָגָה שְׁטָפוּנוּ / וְהַתְּלָאוֹת יֶהְדְּפוּנוּ/ וְעֵינֵנוּ בוֹכִיָּה / וְהַנֶּפֶשׁ תַּאֲנִיָּה וַאֲנִיָּה / וְדִמְעָתָהּ עַל לֶחְיָהּ / וְלוּלֵי הַתּוֹדָה הַשְּׁנִיָה / אֲשֶׁר רְשָפֶיהָ רִשְׁפֵּי אֵשׁ שַׁלְהֶבֶתְיָה / וְחִשְׁקָהּ אֲשֶׁר הָיָה צֵל עַל רֹאשִׁי / כִּמְעַט שָׁכְנָה דּוּמָה נַפְשִׁי / כִּי בִרְאוֹתָהּ אוֹתָנוּ וְנַפְשֵנוּ צָרָה כְּמַבְכִּירָה עַל הָאָבְנַיִם / נִצַּב חִשְׁקָהּ כַּשֶּׁמֶש בַּחֲצִי הַשָּׁמַיִם / וְהוֹפִיעַ אוֹר שִׁבְעָתַיִם / וַנִּקְרָא שֵׁם הַמָּקוֹם הַהוּא מַחֲנָיִם / וְעַתָּה מַה ְּנדַבֵּר וּמַה נִּצְטַדָּק עֲטֶרֶת זָהָב מְמֹרָט / וְלֹא רָאִינוּ אֵשֶׁת חֵיקֶךָ אֲשֶׁר בַּעֲבוּר אַהֲבָתָהּ סָבַבְנוּ הָרֵי אֲרָרָט / וְלִרְאוֹת הוֹדָהּ דַּרְכֵּנוּ לְנֶגְדֵּנוּ יֶרַט / כִּי חָשַׁקְנוּ כֻלְכֶם בִּכְלָל וָהִיא בִּפְרָט / אֱמָר־נָא עֲטֶרֶת רֹאשִׁי / רִכְבִּי וּפָרָשִׁי / נֵזֶר יִשְׂרָאֵל וּקָדוֹשִׁי / קוֹמַת אָרְזֵי אֵל וּמִבְחוֹר בְּרוֹשִׁי / צוּפִי וְיַעֲרִי וְדִבְשִׁי / מְנַחֵם מֵשִׁיב נַפְשִׁי / מָתַי יָשִׁיב הַמָּזָּל / אֵת הַגְּזֵלָה אֲשֶׁר גָּזָל / הֲיְכֻפָּר לוֹ הֶעָוֹן הַזֶּה בִּמְאוּזָל / וּבְאַיִּל מְשֻׁלָּשׁ וְתוֹר וְגוֹזָל / סָבַבְתִּי כַמָּה הָרִים / וְעִיֵּי הָעֲבָרִים / וּמְעוֹנוֹת אֲרָיוֹת וְהַרְרֵי נְמֵרִים / צַלְמָוֶת וְלֹא סְדָרִים / לִרְאוֹת פָּנֶיךָ הַהֲדוּרִים / וְלִרְעוֹת בְּגַנֵּי יְדִידוּתֶךָ / וּלִלָקֹט שׁוֹשַנֵי אַהֲבָתֶךָ / אִוִּיתִיךָ חֲמַדְתִּיךָ / בִּקַּשְׁתִּיךָ וְלֹא מְצָאתִיךָ / אָמַרְנּו אַךְ יָצוֹא תֵצֵּא לִקְרָאתֵנוּ / וְשָׁם נְחַדֵּשׁ מַמְלֶכֶת חִשְׁקֵנוּ / וְנִטְפֵי הַתְּלָאוֹת תִּגְרַָע / וְתָנִיף יָדְךָ אֶל הַמָּקוֹם וְאָסַף הַמְּצוֹא־רָע / וְנַעֲבִיר בִּבְרִית הַחֵשֶׁק וּבְאָלָּתֶךָ / עֱפָרִים וּצְבִיוֹת אֲשֶׁר הִכִּירוּ מַעֲלַתֶךָ / מַה מּאֹד חָטָא הַזְּמַָן אֲשֶׁר כָּזֹּאת הֶרְאָנוּ / מָתַי יַעֲבִירֵנוּ שֵׁנִית מִּפַבְּרִיָנ&quot;וֹ / מָתַי אֶרְאֶה יִפְעַת אֵשֶׁת חֵיקֶךָ / מָתַי יָאִירוּ אֵלַי בְּרָקֶיךָ / מָתַי אֶשְׁמַע קוֹל רְעָמֶיךָ / בְּגַלְגַּל הַמְּלִיצוֹת / מָתַי אֶרְאֶה חֲשׁוּקָתֶךָ צְבִי הִיא לְכָל הָאֲרָצוֹת / מָתַי חַשְמַלֵי זָהֳרָהּ יָאִירוּ אֶל עֵבֶר פָּנַי / מָתַי נֹעַם מְשָלֶיךָ יְנִיסוּן אֶת יְגוֹנַי / מָתַי אֶעֱנֹד פְּנִינֵי אִמְרוֹתֶיךָ עַל גַּרְגְּרוֹתַי / אִם לֹא עַכְשָו אֵימָתַי / אִלּוּ רָאִינוּ צוּרָתֶךָ הַהֲדוּרָה / וְלֹא רָאִינוּ יִפְעַת הַגְּבִירָה / דַיֵּנוּ / אָמְנָם נֻטַּל כָּבוֹד מִבֵּית חַיֵּינוּ / וְהִתְנַצַּלְנוּ אֶת עֶדְיֵנוּ / אָמְנָםכַּאֲשֶׁר נֶעֱלַמְתֶּם שְׁנֵיכֶם מֵעֵינֵינּו / אַיֵּה הַבִּטָּחוֹן אֲשֶׁר בָּטַחְנוּ / חָשַׁבְנוּ לִיסוֹד אַהֲבָתְכֶם מוּסָר מוּסָד וְתָפֵל טַחְנוּ / כָּל זֹאת בָּאַתְנוּ וְאַהֲבָתְכֶם לֹא שָׁכַחְנוּ / וְאַף כִּי נוֹסְעִים אֲנַחְנוּ / וְכַצְּבִי מֻדָּח הֻדַּחְנוּ / וּבְדַם דִּמְעוֹתֵינוּ הָאֲרָצוֹת נְרַוֶּה / לַחֲזוֹת בְּנָעָמְךָ עוֹד נְקַוֶּה / וּמֵהָאֵל הַקָּרוֹב לְכָל קוֹרְאָיו אֲשֶׁר הוּא לְכָל נִבְרָאָיו עֵזֶר / נִשְׁאַל לָתֵת אֵלֶיךָ מִן הַשְּׂמָחוֹת נֵזֶר / וְתִזְכֶּה אֶל הַטּוּב אֲשֶׁר צָפַן לִירֵאָיו / וְאֶל הַחֶסֶד אֲשֶׁר מָשַׁך לִנְבִיאָיו / וְאֶל הַנִּצְחוּת אֲשֶׁר חָלַק לְמַלְאָכָיו וּצְבָאָיו / כְּנֶפֶשׁ הַנּוֹטָה אֵלֶיךָ נֵזֶר הַיָּמִים / כְּנָהָר שְׁלֹומִים / וּבְרָכוֹת כְּחוֹל יַמִּים / עִמָּנוּאֵל בֶּן כְּבוֹד רַבִּי שְֹׁלמֹה זֵכֶר צַדִּיק לִבְרָכָה / אֲשֶׁר מִקְּרוֹא לְךָ לְשָׁלוֹם לֹא יִתְעַצָּל / דּוֹרֵש שְׁלוֹמֶךָ וְעַל טוֹבָתֶךָ יִתְפַּלֵָּל / וְאַתָּה תָּגִיל בַּאדֹנָי וּבִקְדוֹש יִשְׂרָאֵל תִּתְהַלָּל / וַיֹאמֶר אֵלַי הַשָּׂר חַיֵיךָ חֵשֶׁק עָצוּם חֲשַׁקְּתָּם / וּבֶאֱמֶת הָיוּ עַל לִבֵּךְ חוֹתָם / וְעַתָּה הוֹדִיעֵנִי אֵיךְ אַתָּה עַתָּה בְּאַהֲבָתָם / וָאַעַן וָאֹמַר הִנְנִי בְחֵשֶׁק הָאִישׁ כְּבָרִאשׁוֹנָה / וְאַהֲבָתוֹ הַיְּשָׁנָה / לַיְלָה וְיוֹמָם לֹא תִּכְבֶּה לְעוֹלָם יַעֲלֶה</p>
</blockquote>

<blockquote>
<p>עֲשָׁנָהּ / וּגְדוּדֵי חִשְׁקוֹ יָבֹאוּ בְלִבִּי בָּא שָׁנָה / אָמְנָם עַל אֵשֶׁת חֵיקוֹ נָמֵס לְבָבִי וְהָיָה מָיִם / כִּי לְקָחוּהָ לָנוּ מַלְאֲכֵי הַשָּׁמַיִם / וְנִשְׁמָתָהּ הַטְּהוֹרָה / הִיא בְחֵיק אַבְרָהָם וְשָׂרָה / וַיֹאמֶר הַשָּׂר אִם חִבַּרְתָּ עַל פְּטִירַת הַגְּבִירָה קִינוֹת / וָאָעַן וָאֹמַר חַיֶּיךָ לְדַבֵּר עָלֶיהָ הָיוּ יָדַי אֱמוּנוֹת / כִּי פְּרִידָתָהּ יָרְתָה בְלִבִּי חֵצִי / אָמְנָם לֹא יָדַעְתִּי מִפְּטִירָתָהּ כְּמוֹ מוֹעֵד מוֹעֲדִים וָחֵצִי / וְהָיָה קָשֶׁה עָלַי לְעוֹרֵר הָאֵבֶל יָשָׁן נוֹשָׁן / כִּי לוּלֵי זֶה הָיִיתִי מַעֲלֶה עֲשָׁנוֹ כְּעֶשֶׁן הַכִּבְשָׁן / וְהִפְקַדְתִּיהָ בְּיָד יוֹצְרָהּ וְאָמַרְתִּי נֶפֶשׁ בְּרָכָה תְּדֻשָּׁן / וָיֹאמֶר הַשָּׂר חָשַׁבְתִּי כָּל לֹא סָפַדְתָּ לְעוֹלָם עַל אִשָּׁה / וָאָעַן וָאֹמַר סָפַדְתִּי עַל אִשָּׁה קְדוֹשָׁה / הָיוּ אִישָׁהּ וּבָנֶיהָ מִמֶּנָהּ רְחוֹקִים / וְחִבַּרְתִּי קִינִים לְשֵׁם אִישָׁהּ וּלְשֵׁם בָּנֶיהָ וְהַדְּבָרִים עַתִּיקִים / וָיֹאמֶר הַשָּׂר בְּחַיֶּיךָ כָּתְבֵם לִי לְזִכָּרוֹן / לְמַעַן יֵדְעוּ אוֹתָם דוֹר אַחֲרוֹן / וָאַעַן וָאֹמַר הִנֵּה הַקִּינָה הַמְּהֻּלָּלָה / אֲשֶׁר חִבַּרְתִּי עַל שֵׁם בַּעֲלָהּ / קַוֵּה לִשְׁלוֹמִים וָאָיִן / שְׁכֻרַת וְלֹא מִיָּיִן / אֶל הִלָּקַח מַחֲמַד כָּל עָיִן / גְּבֶרֶת הַמַּהֲלָלִים / פְּרִי קֹדֶש הִלּוּלִים / אֵשֶׁת חַיִל רַבַּת פְּעָלִים / יְדִדוּת נַפְשִׁי וְחֶמְדַּת שַׁעֲשׁוּעִי /חוֹתָם עַל לִבִּי וְחוֹתָם עַל זְרוֹעִי / צִיץ הָעֲנָוָה וְרֹאש קְרוּאֶיהָ / אֵשֶׁת נְעוּרִים אֶסְתֵּר נֹשֵׂאת חֵן בְּעֵינֵי כָּל רוֹאֶיהָ / מִי יָעַץ זֹאת עָלַיִךְ אֶסְתֵּר הַמַּעֲטִירָה / עֲטֶרֶת צְבִי וּצְפִירַת תִּפְאָרָה / מִי הֶאֱמִין כִּי יוּעַם אוֹרֵך / וְיִשְׁנָא כֶּתֶם הוֹדֵךְ וַהֲדָרֵךְ / אֲרוּרָה הָאֲדָמָה בַּעֲבוּרֵךְ / אִי חֶמְדַת נַפְשִׁי יוֹנָתִי תַּמָּתִי / אִי גֶּפֶן פּוֹרִיָּה בְּיַרְכְּתֵי בֵיתִי / אִי יְדִדוּת נַפְשִׁי וְרֹאשׁ שִׂמְחָתִי / אִי שְׁלוֹם בֵּיתִי וּמְנוּחַָתִי / אִי צַדֶּקֶת אִי רַחֲמָנִית / אִי צְנוּעָה אִי שַׁלְמָנִית / אַחֲרוֹנִית סַהֲרוֹנִית עִירוֹנִית / מִפְּנֵי פְּרִידָתֵּךְ הָלַכְתִּי קְדוֹרַנִּית / וְהַיָּגוֹן הֶאֱרִיך עַל גַבִּי מַעֲנִית / הֲשָׁמַעַתְּ אֶת אַנְחוֹתַי / הֲרָאִית אֶת דִּמְעוֹתַי / כַּאֲשֶׁר יַעֲרֹפוּ / יָזוּבוּ מַיִם וּנְחַָלִים יִשְׁטֹפוּ / הַרְאִינִי אֶת מַרְאַיִךְ הַשְׁמִיעִינִי אֶת קוֹלֵךְ / וְחָיְתָה נַפְשִׁי בִּגְלַלֵּךְ / הֲשָׁמַעַתְּ חֶמְדַת נַפְשִׁי קוֹל בָּנַיִךְ צוֹעֲקִים בְּמַר נַפְשָׁם / חָגְרוּ שַׂקִּים הֶעֱלוּ עָפָר עַל רֹאשָׁם / זַעֲקַת שֶׁבֶר יְעֹעֵרוּ / וּכְמֹץ מִגֹּרֶן יְסֹעַרוּ / יִגְעֲרוּ בַּמְּנַחֲמִים / יֹאְמרוּ גָּדְלָה הַחֲרַָדַָה וְאֵין מָקוֹם לְנִחֻמִּים / אִי אֵשֶׁת נְעוּרַי / בְּיַד מִי הִנַּחַתְּ נְעָרַי / אֲשֶׁר טִפַּחְתִים וַאֲשֶׁר רִבִּיתִים / אֲשֶׁר עָמַלְתְּ בָּם וַאֲשֶׁר גִּדַּלְתִּים / מִי יְנַחֲמֵם מִכְּאֵבָם / וּמִי יַשְׁקִיט שְׁאוֹן לִבָּם / הָיִית עַל גּוֹזָלַי מְרַחֶפֶת / שָׁכְנוּ לָבֶטַח עָלַיִךְ וַעֲלֵיהֶם הָיִית כָּל הַיּוֹם חוֹפֶפֶת / וְעַתָּה אֵיךְ רַחֲמַיךְ עֲלֵיהֶם הִתְאַכְזָרוּ / וְנִחוּמַיִך מֵהֶם זָרוּ / יִצְעֲקוּ לְמוּלֵך וְאֵין מַעֲנֶה / יִקְרְעוּ סְגוֹר לִבָּם וְאֵין קוֹל וְאֵין עוֹנֶה / מַה יַּעֲשׂוּ אָבִיךְ וְאִמֵּךְ אֲשֶׁר אֲהֵבוּךְ אַהֲבַת נֲפְשָׁם / וּמַה יֹּאמְרוּ אַחַיִךְ וְאַחְיוֹתַיִךְ וְהָיִית עֲטֶרֶת רֹאשָׁם / מַה יַּעֲשֶׂה בַעַל נְעוּרַיִךְ וְעוֹד לֹא יִרְאֵךְ / יִכְסֹף לִרְאוֹת פָּנַיִךְ וְלֹא יִמְצָאֵךְ / מַה יַעֲשׂוּ בָנַיִךְ שְׂבֵעֵי מַמְּרֹרוֹת / אֲבֵלֵי אֵם קוֹדְרִים הַבּוֹכִים לְרֹאש אַשְׁמֹרוֹת / אֲשֶׁר יְנַחֲמוּם וְלֹא יִתְנֶחָמוּ / אַשְׁכְּלוֹת מְרֹרוֹת לָמוֹ / מָה אֲַדַבֵּר וּמָה אֶצְטַדָּק אֵשֶַׁת נְעוּרַי / וְאַתְּ הָיִית בְּעֹכְרַי / לְעוֹלָם לֹא אֶתְנַחֵם עָלַיִךְ / עַל אֲשֶׁר לֹא הָיִיתִי עַל פָּנַיִךְ / לָנוּד לָךְ וּלְסָפְדֵךְ / כָּרָאוּי לִכְבוֹדֵך / וְעַתָּה הָלֹךְ הָלַכְתְּ / כִּי נִכְסֹף נִכְסַפְתְּ / לָלֶכֶת אַחֲרֵי פְּלוֹנִי וּפְלוֹנִי נָכְרִי לָמָּה גָּנַבְתְּ אֶת לְבָבֵינוּ וַתְנַהֲגִי אוֹתָם כִּשְׁבֻיּוֹת חֶרֶב אַחֲלַי לִמְאַסֵּף הַנְפָשׁוֹת הַקְּדוֹשׁוֹת לֶאֱסֹף אֶת נַפְשֵׁךְ / וּכְבוֹד אֲדֹנָי יַאַסְפֵךְ / וְזֹאת הִיא הַקִּינָה אֲשֶׁר חִבַּרְתִּי עַל שֵׁם בָּנֶיהָ / נִטְעֵי נַעֲמֶנֶיהָ / הֲצָרִי אֵין בְּרוֹמָ&quot;א אִם רוֹפֵא אֵין שָׁם אִישׁ שְׁלוֹמֵנוּ / כִּי מַדּוּעַ לֹא עָלְתָה אֲרוּכַת בַּת עַמֵּנוּ / הַצַּדֶּקֶת הַמְּהֻלָּלָה מָרַת אֶסְתֵּר אִמֵּנוּ / מִי זֶה לִשְׁלוֹמִים וּבִרְכוֹת טוֹב יְקַדְּמֵנוּ / וְתַחְתֵּנוּ נִרְגַּז וּבָא רָקָב בְּעַצְמוֹתֵינוּ / וְנָפַל חֶלְכָּאִים בַּעֲצוּמֵינוּ / אַל תָּאִיצוּ לְנַחֲמֵנוּ / סוּרוּ סוּרוּ הַמְּנַחֲמִים /כִּי גָדֵל הַכְּאֵב מְאֹד וְאֵין מָקוֹם לְנִחֻמִים / אֲהָהּ מָרַת אִמֵּנוּ הַקְּדוֹשָׁה / פִּנַּת יִקְרַת הָאֶבֶן הָרֹאשָׁה / אֲשֶׁר עָלִית עַל כָּל הַנָּשִׁים לַעֲנָוָה וְלִקְדֻשָּׁה / כַּמָּה וְכַמָה הִכְאַבְתְּ לְנַפְשֵׁנוּ הָאֲנוּשָׁה / וּבְיַם הַדְּאָגוֹת הַעֱבַרְתִּינוּ בַיַּבָּשָׁה / וְעַתָּה נַפְשֵנוּ יְבֵשָׁה / וְאַיֵּה אַהֲבָתֵנוּ אֲשֶׁר הָיְתָה עַל לְבַבְךָ חֲרוּשָׁה / אִי בַת נָדִיב תּוֹמֶכֶת רוּחַ נְדִיבָה / אֲשֶׁר הָיִית בְּעֵת צָרָתֵנוּ קְרוֹבָה / אֵיךְ הִשְׁכַּבְתִינוּ לְמַעֲצֵבָה / לָמָּה נֵחְבֵּאת לִבְרֹחַ עֲטֶרֶת רָאשֵׁינוּ / אֵיךְ לֹא קָרָאת אוֹתָנוּ צוּפֵנוּ וְיַעֲרֵנוּ וְדִבְשֵׁנוּ / לִשְׁפֹּךְ עָלַיִךְ אֶת מְרִירוּת נַפְשֵׁנוּ / מִי יְנַחֲמֵנוּ מֵעִצְּבוֹן יָדֵינוּ / וּמִי זֶה יַשְׁקִיט כְּאֵבֵנוּ וְרִשְׁפֵי אַהֲבָתֵךְ כָּאֵשׁ בּוֹעֵר בְּקִרְבֵּנוּ / עָלִית לַמָּרוֹם שָׁבִית שֶׁבִי / וְהִנַחַתְּ אוֹתָנוּ עַל קֶרֶן הַצֶּבִי / אִי בְּאֵר מַיִם חַיִים מַעֲיַן גַנִּים / בְּיַד מִי נָטַשְׁתְּ בָּנַיִךְ הָאֲנוּנִים / שְׂבֵעֵי רֹגֶזׁ מְלֵאֵי יְגֹונִים / אֲבֵלֵי אֵם יַעֲשׂוּ מִסְפֵּד כַּתַּנִּים / וְאֵבֶל כִּבְנוֹת יַעֲנָה / בָּעֶרֶב יָלִינוּ בֶכִי וְלַבֹּקֶּר קִינָה / מִי יִתֵּן רֹאשֵׁנוּ מַיִם וְעֵינֵינוּ מְקוֹר דִּמְעָה / וְנִבְכֶּה יוֹמָם וָלַיְלָה לְשָׂבְעָה / בְּרֹאש מֻקְרָח וּבְזָקָן גְּרוּעָה / עַל לֹא־טוֹבָה הַשְּמוּעָה / אֲשֶׁר לְבָבֵנוּ שִׁסְּעָה / מִי יָעַץ זֹאת עָלַיִךְ צִנְצֶנֶת הַמָּן / יָתֵד הַתְּקוּעָה בְּמָקוֹם נֶאֱמָן / מִי הֶאֱמִין כִּי תִּשְׁכְּחִינוּ וְלֹא שְׁכַחְנוּךְ אוֹ תִּזְנְחִינוּ וְלֹא זְנַחְנוּךְ / וַאֲנַחְנוּ חוֹתָם עַל לִבֵּנוּ וְחֹותָם עַל זְרוֹעֵנוּ</p>
</blockquote>

<blockquote>
<p>נְתַּנּוּךְ / אִמְרִי נָא עֲטֶרֶת רֹאשֵׁנוּ / הֲיָדַעַתְּ בְּצָרַת נַפְשֵׁנוּ / הֲיָדַעַתְּ חֲסִידָה בַשָּׁמַיִם / אֵיךְ תֵּרַדְנָה עֵינֵינוּ דִּמְעָה וְעַפְעַפֵּינוּ יִזְּלוּ מָיִם / מִי יִמְחֶה דִּמְעָה מֵעַל פָּנֵינוּ / וְשָבַת מְשׂוֹשׂ לִבֵּנוּ / נֶהֱפַּך לְאֵבֶל מְחוֹלֵנוּ / הִנֵּה אֲנַחְנוּ פְּלוֹנִי וּפְלוֹנִי שְׁכוּרֵי כּוֹס הַחֵמָה / בְּעֵינַיִם דּוֹמְעוֹת וּבְנֶפֶשׁ הוֹמָה / צֹעֲקִים בְּקוֹל מָרָה עַל פְּטִירַת הַצַּדֶּקֶת מָרַת אֶסְתֵּר אִמֵּנוּ הַתְּמִימָה / וְדֹואֲגִים עִמָּכֶם פְּלוֹנִי וּפְלוֹנִי פֶרֶץ אִמֵּנוּ הָעַלִּיזָה / אֲשֶׁר פָּרַץ אֲדֹנָי פֶּרֶץ בְּעֻזָּהּ / אָמְנָם יַד לְשׁוֹנֵנוֹ לְהַגִּיד תִּקְצַר / וּמְזִמָּה מִמֶּנּוּ תִּבְצַר / וּלְבָבֵנוּ כֹּחַ לֹא עָצָר / כִּי פַחַד קְרָאָנוּ וּרְעָדָה / צִירִים אֲחָזוּנוּ כְצִירֵי יוֹלֵדָה / נַעֲוֵינוּ מִשְּׁמֹעַ נִבְהַלְנוּ מֵרְאוֹת / כִּי נָפַלְנוּ נוֹרָאוֹת / וְאִם לֹא תִּשְׁמָעוּהָ בְּמִסְתָּרִים תִּבְכֶּה נַפְשֵׁנוּ לְרֹאשׁ אַשְׁמֹרוֹת / עַל אֲשֶׁר לֹא זָכִינוּ לִהְיוֹת עַל פְּנֵי אִמֵּנוּ בְּהִפְּרְדָהּ / לָנוּד לָהּ וּלְסָפְדָהּ / הוֹי אֵם וְהוֹי הוֹדָהּ / כָּרָאוּי לִכְבוֹדָהּ / וּמַה מְּאֹד חֲטָאתֶם / אֲשֶׁר לֹא קְרָאתֶם / לָנוּ לִשְׁפֹּךְ אֶת נַפְשֵׁנוּ / אֶל חֵיק אִמֵּנוּ / וְלוּ הוֹדַעְתֶּם אוֹתָנוּ הַדָּבָר הָיָה כָּל אֶחָד לָבֹא נֶחְפָּז / וְכִי תְּקַדְמֵנוּ בִרְכוֹת טוֹב תָּשִׁית לְרֹאשֵׁנוּ עֲטֶרֶת פָּז / אַחֲלֵינוּ לִמְּאַסֵּף נְפָשׁוֹת הַחֲסִידִים הַנְּקִיִים / לִצְרוֹר נַפְשָהּ בִּצְרוֹר הַחַיִּים / וּמִנַּחַל עֲדָנָיו אוֹתָהּ זֶבֶד טוֹב יִזְבּוֹד / וְהָיְתָה מְנוּחָתָהּ כָּבוֹד / עוֹד חִבַּרְתִּי קִינָה נִמְרֶצֶת / מִפְּנִינֵי הַמַּאֲמָרִים מְקֻבֶּצֶת / וּמִיַהֲלוֹמֵי הָעִנְיָנִים מְשֻׁבֶּצֶת / חִבַּרְתִּיהָ עַל אֹדוֹת גְּבִירָה / הָיָה שְׁמָהּ שָׂרָה / כִּי עִם רִשְׁפֵּי רוֹם וְעִם אֲנָשִׁים שָׂרָתָהּ הָיְתָה חֲכָמָה וּצְנוּעָה / בְּתוּלָה וְאִישׁ לֹא יְדָעָהּ / גָּבְרָה עַל כָּל הַגְּבִירוֹת בִּיפִי וּבְחָכְמָה / וְחָפְרָה לְנֶגְדָּהּ הַלְּבָנָה בּוֹשָׁה הַחַמָּה / וְקִנְּאוּ לְמַעֲלָתָהּ עָשׁ כְּסִיל וְכִימָה / וְכַאֲשֶׁר לְקָחָהּ הָאֱלֹהִים / עָמַדְנוּ מַרְעִידִים וְתוֹהִים / וְחִבַּרְתִּי עָלֶיהָ זֹאת הַקִּינָה לְפִי מַעֲלָתָהּ / וְיקָר תִּפְאֶרֶת גְּדוּלָתָהּ / הָיְתָה בְּשֶׁכְּבָר הַמָּוְתָה שְׂנוּאָה / לְלַעַג וָקֶלֶס בְּעֵינֵי כָּל רוֹאָהּ / אָמַרְנוּ בַעֲדָהּ הִנֵּה מַתְלָאָה / יָרוֹק יָרַק בְּפָנֶיהָ כָּל מוֹצְאָהּ / בַּאֲשֶׁר הִיא אָכְלָה וּמַדְּקָה וּבְרֶגֶל רָפְסָה / וְתוֹרִיד מִמַּעֲלָתָהּ עָכְסָה וַהֲדַסָּה / וְהַיּוֹם שָׁבָה לִהְיוֹת שֶׁמֶש צְדָקָה / אֲהוּבָה וַחֲשׁוּקָה / וְעַל לוּחַ הַלְּבָבוֹת חֲקּוּקָה / כַּאֲשֶׁר בִּצְבִי הָאָרֶץ הִתְחַבְּרָה וְהִתְחַבְּקָה / מִי יִשְׂנָאֶהָ וְעִמָּהּ אוֹצַר כָּל כְּלֵי חֶמְדָּה / אֲשֶׁר הָיְתָה תִפְאֶרֶת הַזְּמָן לְבַדָּהּ / בָּחַרְנוּ לִהְיוֹת עִמָּהּ בַּמָּוֶת / וְתָאִיר לָנוּ הַצַּלְמָוֶת / מִשְּׁכֹן עִם הַחַיִים הַנְֹעִימִים / לְבֻשֵׁי מִכְלוֹל וּבִגְלוֹמֵי תְכֵלֶת וּבְגִנְזֵי בְּרוֹמִים / עַל הָרֵי בְשָׂמִים / מִי יָקוּץ בְּחֶבְרָתָהּ וְעִמָּהּ לֹא יִתְחַבֵּר / בַּאֲשֶׁר תָּמוּת נָמוּת וְשָׁם נִקָּבֵר / וְאִישֹ יָמוּת בְּאַהֲבָתָהּ נַחְשׁוֹב כִּי חֲיָלִים יְגַבַּר / לֹא מַחְשְׁבוֹתַיִךְ הַמַּוְתָה מַחְשְׁבוֹת הַצְּבִיָּה / כִּי מַחְשְׁבוֹתַיִךְ מַחֲשֶׁבֶת רְמִיָּה / וּמַחְשְׁבוֹתֶיהָ צֶדֶק וּפְלִילִיָּה / אַתְּ חָשַׁבְתְּ לְהוֹרִיד מַעֲלָתָהּ אֶל שְׁאוֹל תַּחְתִּיָּה / וְהִיא הֵרִימָה מַעֲלָתֵךְ עַד רוּם שְׁחָקִים / וְשָׂמָה הַלְבָבוֹת בָּךְ דְּבֵקִים / יַחְשְׁקוּךָ בַּעֲבוֹרָהּ הַלְּבָבוֹת הַעֲדִינוֹת / הַפַּרְתְּמִים וְשָׂרֵי הַמְּדִינֹות / כִּי מִיּוֹם אֲשֶׁר שָלַלְתְּ מְלֶכֶת הַשָּמַיִם / נָמֵס לְבָבָם וְהָיָה לְמָיִם / וְעֵינֵיהֶם כַּמָּטָר יַעֲרֹפוֹ / יָזוּבוּ מַיִם וּנְחָליִם יִשְׁטֹפוּ / וּלְמַאֲמָרָהּ כַּסּוּפָהּ יִרְדֹּפוּ / יִנְהֲרוּ אֵלֶיהָ הַשּׁוֹעִים וְהַחֹרִים / וְיִרְדְּפוּ אַחֲרֶיהָ הַטַּפְסָרִים וְהַמִּנְזָרִים / כַּאֲשֶׁר יִרְדֹּף הַקּוֹרֵא בֶהָרִים / כִּי מִי יַחְשֹׁק בַּחַיִּים וְהַצְּבִיָּה מֵהֶם נִפְרָדָה / וּמִי יִגְעַל בַּמָּוֶת וְהַצְּבִיָּה בְחַיֵיהָ נִלְכָּדָה / וְעִמּוֹ הִתְאֶחָדָה / בַּאֲשֶׁר תִּשְׁכֹּן הִיא יִשְׁכְּנוּ הַלְּבָבֹות / וְשָׁם תְּקַנֵּנָּה הַמַּחֲשָׁבוֹת / נִכְסֹף בַּעֲבוּרָהּ לְהַגִּיעַ אֶל אֲשֶַׁר מִמֶּנּוּ פָחַדְנוּ / וְנִשְׂנָא אֵת אֲשֶׁר בְּשֶׁכְּבָר חָמַדְנוּ / לֹא הֶאֱמִינוּ מַלְכֵי אֶרֶץ וְכָל יֹשְׁבֵי תֵּבֵל / כִּי הַמָּוֶת מַשְׁחִית לְחַבֵּל / אֲשֶׁר אֵילֵי הָאָרֶץ מְנַבֵּל / יִהְיֶה לְעוֹלָם חָשׁוּק / וּכְבָר הָיָה כָל הַיְּקוּם מִמֶּנּוּ עָשׁוּק / וְיִהְיוּ הַחַיִּים שְׂנוּאִים / וְהָיוּ בְּשֶׁכְּבָר אֶל כַּנְפֵי נִשְׁרֵי הַלְּבָבוֹת נְשׂוּאִים / מַה גָּדְלָה מַעֲלַת הַנְּעִימָה / עַל טוֹב יִזָּכֵר שְׁמָהּ בַּאֲשֶׁר נֶהְפַך בַּעֲבוּרָהּ טֶבַע הַמְּצִיאוּת / לִשְׂנֹא הַחַיִּים וְהַבְּרִיאּוּת / וְלָבָן וַחֲצֵרוֹת וְדִי זָהָב / וְהַמָּוֶת אֲשֶׁר שָׂנֵאנוּ נֶאֱהָב / אֶתְמַהּ אִם לֹא סָגְרוּ בַעֲדָהּ הַגַּלְגַּלִּים / כַּאֲשֶׁר נְשָׂאוּהָ עַל כַּנְפֵי נִשְׁרֵיהֶם הָאֶרְאֵלִים / וְאִם לֹא יָצְאוּ לִקְרָאתָהּ עָשׁ וְכִימָה / וְכָל צְבָא הַשָּׁמַיִם לַחֲזוֹת בְּנָעֳמָהּ / וְאִם לֹא קִנְאוּ שַׂרָפֵי זְבוּל כַּאֲשֶׁר רָאוּהָ / אֶל הָאֶרְאֵלִים אֲשֶׁר
עַל כַּנְפֵיהֶם נְשָׂאוּהָ / וְאִם יָעוּפוּ הַשְׂרָפִים אָנֶה וָאָנָה / מִן הַיּוֹם אֲשֶׁר בְּצִלֶּם הִתְלוֹנֶנָה / כִּי אִם יֵשׂ לָהֶם רָב בְּחֶבְרָתָהּ / אַחֲרֵי אֲשֶׁר תָּסֵך עָלֵימוֹ בְּאֶבְרָתָהּ / הָיוּ מַעֲלוֹת שַׂרָפֵי זְבוּל עֲשָׂרָה / וְהָיָה הַיּוֹם עֲשָׂרָה לֶחֶם חֻקָּם / שָׁלְחוּ בְשֶׁכְּבָר צְעִירֵיהֶם לְמַלֹּאת סִפְקָם / אֶל הַמַּיִם / וְשָׁאֲלוּ לֶחֶם אַבִּירִים וּדְגַן שָׁמָיִם / וּצְרֹר כַּסְפָּם בְּשַׂקָּם / וְשָׁבוּ כְלֵיהֶם רֵיקָם / עַד אֲשֶׁר פָּגְעוּ הַצַּדֶּקֶת / וְהֵם מַגִּישִׁים אֵלֶיהָ וְהִיא מוֹצֶקֶת / תְּבֹרַך מִנָּשִׁים שָׂרָה / אֲשֶׁר עַָּלְתָה עַל כָּל הַנָּשִׁים בְּנֹעַם מוּסָרָהּ / וְנֶאֶלְמוּ הַלְּשׁוֹנוֹת לְדַבֵּר אֵלֶיהָ סָרָה / וְחָרְדוּ הַלְּבָבוֹת לַחְשֹב בָּהּ דְּבַר גְּנַאי / וְהַפְּתָאִים לְדַבֵּר עִמָּהּ דִבְרֵי הֲבַאי / וְהָעֵינָיִם מֵרְאוֹת בָּהּ דְּבַר עֶרְוָה / וְאַף אִם גָּרְסָה נַפְשָהּ לְתַאֲוָה / בָּרוּך יְיָ אֲשֶׁר הִפְלִיא חַסְדּוֹ עִמָּהּ / לְתִתָּהּ כַּיּוֹם לִתְהִלָּה וּלְתִפְאֶרֶת בְּתוֹךְ עַמָּהּ / וַיְהִי כִּשְׁמֹעַ הַשָּׂר קוֹל הַקִּינוֹת הַנִּזְכָּרוֹת / הָיוּ דִּמְעוֹת עֵינָיו כַּאֲפִיק נְחָלִים נִגָּרוֹת / וָיֹאמֶר אֵלָי אַתָּה הָיִיתָ מוֹצִיא מֵי הַדְּמָעוֹת מִצּוּר הַחַלָּמִישׁ / וְזַיִּת רַעֲנָן יְפֵה פְּרִי תֹאַר קָרָא אֲדֹנָי שְׁמֶךָ וּמֵעֲשׂוֹת פְּרִי לֹא תָמִישׁ / וְעַתָּה כַּלֵּךְ מִדַּבְּרוֹתֶיךָ אֶל עִנְיָנִים עֲרֵבִים / וְנִתְעַלְסָה בַאֲהָבִים / וְנַנִּיחַ סִפּוּרֵי הַמֵּתִים הַמַּעֲצִיבִים / כְּשָמְעִי דִּבְרֵי הַשָּׂר מִלֵּאתִי מִצְוָתוֹ / וָאֹמְרָה אֵלָיו לְעֵינֵי כָל קְהַל</p>
</blockquote>

<blockquote>
<p>עֲדָתוֹ / חַיֶּיךָ הַשָּׂר אֲנִי אַשְׁמִיעֲךָ מְלִיצָה יָפָה / פּוֹרִיָּה וַעֲנֵפָה / שְׁלַחְתִיהָ מֵאַנְקוֹנָ&#8220;א הָעִיר אֶל קְהִלַּת רוֹמָ&#8221;א הַמַּעֲטִירָה / יִשְׁמֶרֶנָּה שׁוֹמֵר יִשְׂרָאֵל מִכָּל צוּקָה וְצָרָה / שִׂים אֲמָרֶיהָ בִלְבָבְךָ / וְהִיא תָּסִיר מַחֲלַת הַיָּגוֹן מִקִּרְבֶּךָ / וָיֹאמֶר הַשָּׂר וַאֲנִי זֹאת חָפַצְתִּי לִשְׁמֹעַ / כִּי בְּסַפֶּרְךָ עִנְיָן הַמֵּתִים הֵחֵלוּ הָעֵינַיִם לִדְמֹעַ / וָאַעַן וָאֹמַָר קַח לְךָ הַשָּׂר סְגֻלַּת הָאִגְּרוֹת הָעַלִּיזוֹת / וְצִיץ הַמְּלִיצוֹת וָהִיא זֹאת / חִבַּרְתִּיהָ כַּאֲשֶׁר בְּנֵי קְהַל רוֹמָ&quot;א נִמְנוּ וְגָמְרוּ / וְאָמְרוּ אִסָּר וְאֹמֶר גָזְרוּ / עַל כָּל אֲחֵיהֶם הַנְּפוֹצִים מֵעֶדְרֵיהֶם / לִפְרֹעַ הַמַּס לְיַד קְצָת מֵאֲחֵיהֶם / הַמִּתְגּוֹרְרִים עִמַּהֶם / עַד עֵת קָצוּב הַנִּמְסָר לָהֶם / וְאִם לָאו יִבָּדְלוֹ מֵאֲחֵיהֶם / וְלֹא הִבְדִּילוּ בֵּין חַסְרֵי כֹּל לַאֲשֶׁר בָּתֵּיהֶם מְלֵאִים כָּל טוּב / וּבֵין אֲחִירַע וּבֵין אֲחִיטוּב / וְזֹאת הִיא הָאִגֶרֶת הַנִּמְרֶצֶת / אֲשֶׁר מִפְּנִינֵי הַמַּאֲמָרִים מְקֻבֶּצֶת / בִּהְיוֹת הַזְּמָן נִלְחָם בָּנוּ מִלְחֶמֶת תְּנוּפָה / וְרוּחוֹ כְנַחַל שׁוֹטֵף עַד צַוָּאר יֶחֱצֶה גּוֹיִם בְּנָפַת שֶׁוְא לְהַנָפָה / וְשָׂם גֶּפֶן הַהוֹן לְשַׁמָּהּ וּתְאֵנָתוֹ לִקְצָפָה / וְרֻדַּף כְּמוֹץ הָרִים לִפְנֵי רוּחַ וּכְגַלְגַּל לִפְנֵי סוּפָה / רָאִינוּ וְהִנֵּה מְגִלָּה עָפָה / בָּרָה כַּחַמָּה וְכַשַׁחַר נִשְׁקָפָה / פִּרְיָהּ לְמַאֲכָל וְעָלֶיהָ לִתְרוּפָה / וְלָדַעַת אֹדוֹתֶיהָ נַפְשֵנוּ נִכְסָפָה / וַתְּמַהֵר וַתָּסַר מֵעַל פָּנֶיהָ צְעִיפָהּ / וְהִנֵּה שָׁם יָד נְטוּיָה וְחֶרֶב שְׁלוּפָה / וְלַבַּת אֵשׁ וְאֵיפַת רָזוֹן זְעוּפָה / וְכַאֲשֶׁר שָׁאַלְנוּ אָנָה הֵמָּה מוֹלִיכוֹת אֶל הָאֵיפָה / וּמִי נָתַן שׂוֹנְאֵינוּ לְחֵרֶם וְיִשְׂרָאֵל לִגְדוּפָה / אָמְרוּ זֹאת הָאָלָה הַיּוֹצֵאת וּמְרַדְּפָה / בְּנֵי הַקּוֹץ בְּנֵי אָסְנַת בְּנֵי חֲצוּפָה / הָעֵדָה הַחֲנֵפָה / עַל אֹדוֹת אֲשֶׁר נִאֲפָה / וְעָבְרָה תוֹרוֹת וְחֹק חָלְפָה / וְנִבְדְּלָה מֵעֲדַת אֲדֹנָי אֲשֶׁר נַפְשָׁהּ לַמָּוֶת חֵרְפָה / הָיְתָה עֲדַת אֲדֹנָי פּוֹרִיָּה וָעֲנֵפָה / וְעַתָּה פֵּרוּד הַמּוֹרְדִים חָשׂוֹף חֲשָׂפָהּ / זֹאת עֹמֶדֶת בַפֶּרֶץ בְּעַד עַמֵּנוּ / וּבְעַד עָרֵי אֱלֹהֵינוּ / וְזֹאת בְּאַוַת נַפְשָׁהּ רוּחַ שָׁאָפָה / זֹאת נֶחֱלֵית עַל שֶׁבֶר וְלֹא יוֹסִיף וְזֹאת אַחֲרֵי שְׁרִירוּת לִבָּהּ רוֹדְפָה / זֹאת זָלָה זָהָב מִכִּיס וְכֶסֶף בַּקָּנֶּה תִּשְׁקֹל וְזֹאת יוֹם יוֹם עוֹדְפָהּ / זֹאת בַּמָּרוֹם תַּמְרִיא וְזֹאת בְּצָרַת הַקָּהָל נַפְשָׁהּ מִתְעַטְּפָה / וְלָכֵן קוֹל גַעֲרַת הַקָּהָל יִצְנְפֵם</p>
</blockquote>

<blockquote>
<p>צְנֵפָה / וִיצוּדֵם לְמַדְחֵפָה / וְעַל דָּא דָתָּא מְהַחְצְפָּה / וַאֲנַחְנוּ בְּנֵי קְהַל אַנְקוֹנָ&quot;א אֲשֶׁר נַפְשֵנוּ בְּבֵית אַהֲבָתְכֶם מִסְתוֹפְפָה / נִפְלֵאנוּ הַפְלֵא וָפֶלֶא בְּיָדְעֵנוּ כִּי כָלָה וְנֶחֱרָצָה צְדָקָה שֹטְפָה / וַנֹּאמָר אֵיךְ לֹא הִבְדִּילוּ מוֹרַי אִמְרַת אֲדֹנָי צְרוּפָה / בֵּין הַחֲסִידָה וְהָאֲנָפָה / וּבֳין בְּשַׂר קֹדֶשׁ וּבְשַׂר טְרֵפָה / וּבֵין הַחַרֵדִים אֶל דְּבַר אֲדֹנָי לְיִשְׁבִּי בְנֹב אֲשֶׁר בִּילִידֵי הָרָפָה / וּבֵין אֲצִילֵי בְנֵי יִשְרָאֵל לּבִכְרֵי מִדְיָן וְעֵיפָה / וּבֵין מְחֻיְָבֵי מַלְקוֹת לִמְחֻיְבֵי שְׂרֵפָה / וּבֵין אֲשַָם נָזִיר לַאֲשַׁם מְצֹרָע וְאָשָׁם תָּלוּי לַאֲשַׁם שִׁפְחָה חֲרוּפָה / וּבֵין לָשָׁה וְעוֹרֶכֶת וּמְקַטֶּפֶת וְאֹפָה / לַאֲשֶׁר מַלּוּחַ עֲלֵי שִׂיחַ קוֹטְפָה / וּבֵין סְפוֹג וּמַשְׁפֵּך לִמְשַׁמֶּרֶת וְנַָּפָה / וּבֵין הַיָּתֵד הַתְּקוּעָה בְּמָקוֹם נֶאֱמָן לַאֲשֶׁר נַחַל קִישׁוֹן גְּרָפָהּ / וּבֵין בְּנֵי פַּרְעֹש וּבְנֵי יוֹרָה לְאַנְשֵי נְטֹפָה / וּבֵין אֲשֶׁר נֶהֶפְכוּ עָלֶיהָ שָׁמַיִם לַאֲשֶׁר צֹאנָהּ מַאֲלִיפָה / וּבוֹטַחַת בִּיפִי גוּפָהּ / וּבֵין הוֹלֶכֶת עַל גָחוֹן לְהֹולֶכֶת בְּקוֹמָה זְקוּפָה / וּבֵין אֲשֶׁר תֵּצֵא בְתֻפִּים וּבִמְחֹלוֹת לַאֲשֶׁר עַל לִבָּהּ מְתוֹפְפָה / וּבֵין הֲדָס שׁוֹטֶה אֶל הַהֲדַסִּים אֲשֶׁר בַּמְּצוּלָה וּבֵין עֲרָבָה לְצַפְצָפָה / וּבֵין אַחֵר שֶׁקִּצֵּץ בַּנְּטִיעוֹת לְאַבְדִּימֵי בַּר תַּחֲלִיפָא / וּבֵין חוֹקֶקֶת בַּסֶּלַע מִשְׁכָּן לָהּ לַאֲשֶׁר לֹא עָמְדָה כִּי אֲדֹנָי הֲדָפָהּ / וּבֵין אֲשֶׁר יוֹבִילוּהָ רַגְלֶיהָ מֵרָחוֹק לָגוּר לְמָאן דְּיֶאֱרַע לָהוֹן דְּיָשָׁא לִקְטָפָהּ / וּבֵין אֲשֶׁר אוֹסֵף שְׁלָלָם אֹסֶף הֶחָסִיל לַאֲשֶׁר נְשֻאֹתֵיהֶם עֲמוּסוֹת מַשָּׂא לַעֲיֵפָה / וּבֵין אֲשֶׁר יִתְּנוּ לוֹ עֹמֶר לַגֻּלְגֹּלֶת לַאֲשֶׁר לוֹ בֶּקַע בַּגֻּלְגֹּלֶת וְנֶחְבְּשָׁה בּרֹב עָבְיָהּ וּבְרֹב הֶקֵפָהּ / וּלְגֻלְגֹלֶת עַל פְּנֵי הַמַּיִּם צָפָה / וּבֵּין בֶּטֶן עֲרֵמַת חִטִּים לְכֶרֶס שֶׁנִּקְרְעָה עַד דְקָיְמִין בַּהּ תְּלַת קֻשְׁיְתָא בְּרַוְחָא בְּצֵָּפָא / וּבֵין הַצּוֹמְחִים בְּבֵין חָצִיר לַאֲשֶׁר עָבְשׁוּ פְּרֻדֹתֵיהֶם תַּחַת הַמֶּגְרָפָה /וּבֵין אֲשֶׁר שַּׁמְנָהּ עָשְׂתָה לַאֲשֶׁר יְתֵד הָעַנִיוּת רַקָּתָהּ חָלָפָה / אִם</p>
</blockquote>

<blockquote>
<p>לֹא תֵדְעִי לָךְ הַיָּפָה / כִּי הָאָרֶץ תַּחַת יֹשְבֶיהָ חֲנֵפָה / וְיַד הָאֻמּוֹת עָלֵינוּ תַקִּיפָה / וֶאֻמַּת עֵשָׂו בָּנוּ הִתְאַנְּפָה / וּמִלְּאָה כְרֵסָהּ מַעֲדָנָי לֹא נֵדַע מַה יִּהְיֶה בְּסוֹפָהּ / הָיִינוּ כַּחֲצִיר גַּגּוֹת וּשְׁדֵפָה / וְאֵין כִּירָה שֶׁלֹּא תִהְיֶה קְטוּמָה וּגְרוּפָה / וּכְבָר לִמְּדוּנוּ רַבּוֹתֵינוּ כִּי מִצְוַת פִּדְיּוֹן קוֹדֶמֶת לְמִצְוַת עֲרִיפָה / וְכָל שֶׁכֵּן לַאֲשֶׁר שָׂדֵהוּ נִסְתַּחֲפָה / וְזֶרֶם מַיִם כַּבִּירִים שְׁטָפָהּ / וְרַבּוֹתֵינוּ זִכְרוֹנָם לִבְרָכָה הִבְדִּילוּ בֵּין שֵׁן וָרֶגֶל לִנְגִיחָה וּנְגִיפָה / וּבֵין אֲוִירָא לִתְלוֹת וְלִשְׂרֹף אֲגוּפָה / וּבֵין בֵּיתָהּ לַחֲצֵרָהּ וְקַרְפִּיפָהּ / וּבֵין אִם קוּפָא לְגָיו וּבֵין לְבַר קוּפָא / וְחִיְּבָה הַתּוֹרָה צֹאן וּבָקָר בִּשְׁחִיטָה וְדַגִּים סַגְיָא לְהוּ בַאֲסִיפָה / וַנֹּאמֶר אִישׁ אֶל רֵעֵהוּ הָבָה נִלְבְּנָה לְבֵנִים וְנִשְׂרְפָה לִשְׂרֵפָה / וְנִבְנֶה עִיר הָאַהֲבָה לָעֵינַיִם תַּאֲוָה / וּמִגְדָּל וְרֹאשׁוֹ בִשְׁמֵי שְׁמֵי הָאַחֲוָה / וְנַעֲשֶׂה לָנוּ שֵׁם פֶּן נָפוּץ וְנִהְיֶה לְרַאֲוָה / אוּלַי יֵשׁ תִּקְוָה / וְנִתְחַכְּמָה אֶל הַפֵּרוּד פֶּן יִרְבֶּה / וּבָעֲרָה אֵשׁ הַקִּנְאָה וְאֵין מְכַבֶּה / וּבַמֶּה תִהְיֶה אוֹרָה וְשִׂמְחָה וְשָׂשׂוֹן לַיְּהוּדִים / אִם לֹא בִּהְיוֹת כָּל הָאָרֶץ שָׂפָה אֶחָת וּדְבָרִים אֲחָדִים / וְלָכֵן מוֹרֵינוּ וְרַבּוֹתֵינוּ הַנִּכְבָּדִים / פִּנּוֹת קְהַל רוֹמָ&quot;א הָעוֹמְדִים עַל הַפְּקוּדִים / נֹשְׂאֵי עֹל סֻבֳּלוֹ / קְחוּ אִישׁ מַחְתוֹת שִׂכְלוֹ / וּתְנּוּ בָהֶן אֵשׁ הָאַהֲבָה וְהָעֲנָוָה / וְשִׂימוּ עֲלֵיהֶם קְטֹרֶת הָאַחְוָה / וְהוֹלִיכוּ מְהֵרָה אֶל הָעֵדָה / פֶּן יֵצֵא קֶצֶף הָעֵדָה הַמּוֹרְדָּה / וְתָחֵל נֶגֶף הַפְּרִידָה / וּבָזֹּאת יְכֻפַּר עָוֹן הַמּוֹרְדִים וְזֶה כָּל פְּרִי הָסִיר חַטָּאתָם בֶּאֳּמֶרְכֶם / שׁוּבוּ לַאֲשֶׁר הֶעֱמִיקוּ סָרָה וּבְתִתְּכֶם יָד לַאֲשֶׁר רָחֲקוּ מֵעֲלֵיכֶם / וּבְכֵן יָבִיאוּ צַוָּארָם בַּעֲבוֹדַת הַקָּהָל וְהָיָה זֶה שָׁלוֹם / וְהָאֵל עִלַּת הָעִלּוֹת / הַנֶּאְדָּר בַּקֹּדֶשׁ וְנוֹרָא תְהִלּוֹת / וְלֹו נִתְכְּנוּ עֲלִילוֹת / הַקַּדְמוֹן אֲשֶׁר לֹא סָר מִהְיוֹת / הַבּוֹחֵן לִבּוֹת וּכְלַיּוֹת / יִשְׁמַע קוֹלֵנוּ מִבּוֹר תַּחְתִּיוֹת / וִיזַכֵּנוּ אֶל מֵי גֻּלּוֹת עִלִּיּוֹת / שֶׁפַע תּוּשִׁיּוֹת / כִּימֵּי עוֹלָם וּכְשָׁנִים קַדְמוֹנִיּוֹת / וְיַחֲזִיר עֲטֶרֶת קְהָלֵנוּ לְיָשְׁנָהּ / וּגְדוּדֵי הַשְּׂמָחוֹת יָבֹאוּ בָּאָרֶץ בָּא שָׁנָה / וּפְדוּיֵי אֲדֹנָי יְשׁוּבוּן וּבָאוּ צִיּוֹן בְּרִנָּה / בְּחַיֵיכוֹן וּבְיוֹמֵיכוֹן יֵאָמֵן / וּבְחַיֵּי דְּכָל בֵּית יִשְׂרָאֵל בַּעֲגָלָא וּבִזְמָן קָרִיב וְאִמְרוּ אָמֵן /</p>
</blockquote>

<blockquote>
<p>כִּשְׁמוֹעַ הַשָּׂר הַמְּלִיצָה הַהֲדוּרָה אֲשֶׁר יָפְיָהּ לֹא נֶחְקָר / הָיְתָה לוֹ אוֹרָה וְשִׂמְחָה וְשָׂשׂוֹן וִיקָר / וַיֹאמַר זֹאת הַמְּלִיצָה הִיא פֶרַח כָּל הַמְּלִיצוֹת אֲשֶׁר הִשְׁמִעְתָּנִי / אֶמְצָא חֵן בְּעֵינֶיךָ כִּי נִחַמְתָּנִי / בְּךָ יִמְצָא אִישׁ כָּל מַאֲוַיָיו / הַפּוֹרֵשׁ מִמְּךָ כְּפוֹרֵש מֵחַיַָּיו / יָשַׁבְתִּי עִם הַשָּׂר יָמִים וְשָׁנִים וְהוּא מִתְעַלֵּס בְּאַהֲבָתִי / וַיִּהְיוּ בְעֵינָיו כְּיָמִים אֲחָדִים בְּאַהֲבָתוֹ אוֹתִי / אַחֲרֵי כֵן גָּזַר הָאֵל בִּפְרִידָה / וְלָקַחְתִּי הַנְּסִיעָה לִי לְצֵידָה / וְהִפְקַדְתִּי הַשָּׂר בְּיַד אֵל עֵילוֹם / וָאֵלֵךְ מֵאִתּוֹ בְשָׁלוֹם.</p>

<br>  
</blockquote>

<h2 id="המחברתהעשריםוחמש">המחברת העשרים וחמש</h2>

<br>  

<blockquote>
<p>אָמַר הַמְּחַבֵּר: יָצָאתִי עִם הַשָּׂר בִּימֵי הַנְּעוּרִים / אַחַר סְעֻדַּת פּוּרִים / לִרְאוֹת בִּשְׂחוֹק הַשִּׁכּוֹרִים / כִּי שָׁמַעְנוּ אוֹמְרִים בָּרְחוֹב יֵאַסְפוּ כָּל הָעֳדָרִים/ כְּאִיש אֶחָד חֲבֵרִים / וְשָׁמָּה יִצְבְּרוּ הַשִּׁכּוֹרִים חֳמָרִים חֳמָרִים / וְכַּאֲשֶׁר קָרַבְנוּ אֶל הָרְחוֹב / וַאֲנַחְנוּ שׁוּלֵי הַגַּאֲוָה נִסְחוֹב / רָאִינוּ קְהִלָּה גְדוֹלָה / וְהִנֵּה שָׁם קוֹל הַמֻלָּה / כְּקוֹל מַחֲנֶה / וְעַם רָב אֲשֶׁר לֹא יִסָּפֵר מֵרֹב וְלֹא יִמָּנֶה / יִתְלַכְּדוּ וְלֹא יִתְפָּרָדוּ / וְכַאֲשֶׁר שִׁמְשֵׁנוּ זָרְחָה נֹדָדוּ / רָאוּנוּ נְעָרִים וְנֶחְבָּאוּ וִישִׁישִׁים קָמוּ עָמָדוּ / וַיֹּאמְרוּ לָנוּ בְּרוּכִים הַבָּאִים / וַיִּתְּנוּ לָנוּ מָקוֹם בְּרֹאשׁ הַקְּרוּאִים / יָשַׁבְנוּ עִמָּם וְעֵינֵינוּ רוֹאִים / חֶבֶל שִׁכּוֹרִים כְּסָבְאָם סְבוּאִים / לְפָנֵינוּ מִתְנַבְּאִים / אָז אָמַרְתִּי נַפְשִׁי בְּתוֹך לְבָאִים / קְצָתָם הָיָה קוֹרֵעַ כְּסוּתוֹ בַחֲמָתוֹ / וְאוֹמֵר כִּי הוּא שְׁלֹמֹה בְחָכְמָתוֹ / וּקְצָתָם דּוֹבֵר הַוַּת נַפְשׁוֹ / וּקְצָתָם יָקִיא פִרְשׁוֹ / יַעֲלֶה בָאְשׁוֹ/ וּקְצָתָם שׁוֹתֵת מַיִם בֵּין יְרֵכָיו / וּלְעֵינֵי הַכֹּל יַעֲשֶׂה צְרָכָיו / וּקְצָתָם מִן הָעֵדָה יָרֹם / וַיִּפְשֹׁט בְּגָדָיו וְיֵלֵך עָרֹם / וַיֹּאמֵר כִּי הִיא מִצְוַת עֲשֵׂה שֶׁהַזְּמָן גְּרָמָהּ / וְהַשִׁכְּרוּת וְהַפְּרִיצוּת בְּיוֹם זֶה עָרְמָה / וּקְצָתָם יָחוּלוּ בִמְחֹלוֹת / בַּחוּרִים וְגַם בְּתוּלוֹת / וּתְדַבֵּרְנָה כְּאַחַת הַנְּבָלוֹת / אַף בְּלֵב יִפְעָלוּן עֹלוֹת / וָאֶקְרָא שֵׁם הַמָּקוֹם הַהוּא עֵמֶק הַבָּכָא / בִּרְאוֹתִי שָׁם מְעוּף צוּקָה וַחֲשֵׁכָה / וּבִרְאוֹתִי אֵלֶּה הַנִּבְזִים / אֲשֶׁר בְּמַעְגְּלוֹתָם נְלֹזִים / וּבְיֵין תּוֹעֶה שֹׁכְבִים וְהֹזִים / אָמַרְתִּי מִי נָתַן הַיַּיִן לְבֹזְזִים / וְהַשֵּׂכֶל לִמְשִׁסָּה / לִשְׂחוֹק אָמַרְתִּי מְהוֹלָל וּלְשִׂמְחָה מַה זֹּה עֹשָׂה / רָאִינוּ שָׁם מַה שֶּׁלֹּא יוּכַל אִישׁ לְדַבֵּר וְאֹזֶן לִשְׁמֹעַ / עַד אֲשֶׁר הֵחֵלּוּ הָעֵינַיִם לִדְמֹעַ / לֹא רָאִיתִי כָהֵנָּה בְכָל אֶרֶץ מִצְרַיִם לָרֹעַ / אָז אָמַרְתִּי עֵת לִקְרֹעַ / וּבִרְאוֹתִי סִכְלוּת הָאֲנָשִׁים גּוֹבֵר / וַאֲנִי הָיִיתִי בְחוֹמַת שִׁכְּרוּתָם שׁוֹבֵר / וְהִנֵּה אִישׁ שִׁכּוֹר לְפָנֵינוּ עוֹבֵר / וְעַל רִיב לֹא לוֹ מִתְעַבֵּר / פַּעַם יָשִׁיר וִירוֹנֵן / וּפַעַם יִסְפֹּד וִיקוֹנֵן / וּפַעַם לְרוֹאָיו מִתְחַנֵּן/ וּפַעַם כְּגִבּוֹר מִיַּיִן מִתְרוֹנֵן / פַּעַם יִתְעַבָּר / וּפַעַם יִתְגַּבָּר / וְחֹק הַמּוּסָר אִבֵּד וְשִׁבַּר / וּדְבָרָיו לֹא לִזְרוֹת וְלֹא לְהָבַר / כִּי הַשִּׁכְּרוּת עַל כָּל אֲפִיקָיו גָּבַר / וְחָלַף בּוֹ וְשָׁטַף וְעָבָר / וְאַחֲרֵי אֲשֶׁר הִתְעוֹלֵל לְעֵינֵי הָעַמִּים פָּעַר פִּיו לִבְלִי חֹק/ וְסָפַק יָדָיו בְּקִיאוֹ וְהָיָה לִשְׂחוֹק /</p>

<p>וַיַּרְא הָעָם וַיָּנוּעוּ וַיַּעַמְדוּ מֵרָחוֹק / וַיִּהְיוּ הַסְּגַנִּים וְהַשָּׂרִים / מֵאֹדוֹת הָאִישׁ הַלָּזֶה מְדַבְּרִים / וּבִהיוֹת הָאִישׁ הַהוּא שֹכֵב וְהֹזֶה / אָמַרְתִּי אֵין לִתְמֹהַּ עַל הָאִישׁ הַלָּזֶה / אֲשֶׁר הוּא דְרָכָיו בֹּזֶה / וְאִם הַמִּנְהָג כְּמִנְהַג יֵהוּא / לֹא יוֹם הַכִּפּוּרִים הוּא / אַךְ יוֹם הַקִּיא פּוּרִים הוּא /</p>

<p>כִּשְׁמֹעַ הַשָּׂר אֶת דְּבָרַי / נִפְלָא הַפְלֵא וָפֶלֶא עַל מַאֲמָרַי / וַיֹּאמֶר אֵלָי חַיֶּיךָ הִשְׁלַכְתָּ מִפִּיךָ סַפִּיר / אוֹר הַשֶּׁמֶש בְּיָפְיוֹ מַחְפִּיר / לֹא יְסֻלֶּה בְכֶתֶם אוֹפִיר / אֶחְשֹׁב כִּי בָא בְפִיךָ דֶרֶךְ מִקְרֶה / וְאִם אֵין זֶה אֵין כָּמוֹךָ בְכָל הָאָרֶץ מוֹרֶה /</p>

<p>וָאַעַן וָאֹמַר חַיֶּיךָ הַשָּׂר לוּלֵי הֱיוֹתִי יָרֵא / פֶּן אַשְׁלִיךְ הַיּוֹם פְּנִינַי / לִפְנֵי אֲנָשִׁים לֹא יָבִינוּ עִנְיָנַי / וְחִלְלוּ אֶת סְפוּנַי / הָיִיתִי מַזְכִּיר מֵעִנְיָנוֹ שֶׁל יוֹם דְּבָרִים רְצוּיִים / אֲשֶׁר לֹא נִרְאוּ בְכָל הָאָרֶץ וּבְכָל הַגּוֹיִים / אָמְנָם כִּי יַפְסִיד הַיּוֹם דְּבָרָיו / וְאִם אֵין אִישׁ בְּכָל הֶהָמוֹן הַזֶּה הָרָב / אֲשֶׁר לֹא מִלָּא הַיּוֹם מִיַּיִן חֲדָרָיו / וְהֵצַר לוֹ בְכָל שְׁעָרָיו / עַד רֶדֶת חוֹמוֹתָיו / כַּאֲשֶׁר תִּרְאֶה כָּל אִישׁ מֵהֶם יְגַלֶּה חָכְמֹתָיו / וְהָאִישׁ הַזֶּה אֲשֶׁר תִּרְאֵהוּ מִשְׁתַּגֵּעַ / הוּא חוֹבֵר חֲבָרִים מְחֻכָּם וְדַרְדֵּעַ / בְּעֶרֶך אֲשֶׁר לֹא יַגִּיעַ אֶל הַקָּצֶה הָאַחֲרוֹן מִן הַשִּׁכְּרוּת / כַּאֲשֶׁר הֱיִיתֶם רוֹאִים עַל לוּחוֹת סִפְרִי חָרוּת / אוּלַי כָּתַבְתִּי דִבְרֵי הַשִּׁכְּרוּת עַל סֵפֶר / כַּאֲשֶׁר עִם לְבָבִי נוֹתֵן אִמְרֵי שֶׁפֶר / וְלוּ שְׁמַעְתֶּם שִׁכְּרוּת חֲבֵרִי אֲמַרְתֶּם רָב / וְכָמוֹהוּ לֹא נִמְצָא מִן הַמִּזְרָח עַד הַמַּעֲרָב /</p>

<p>אָז נִקְהֲלוּ עָלַי קָהָל מֵאֲנָשִׁים / שָׂרֵי עֲשָׂרוֹת וְשָׂרֵי חֲמִשִּׁים / זְקֵנִים וִישִׁישִׁים / לְבַד מִן הַיְֹהוּדִים הַפְּרָזִים הַיּוֹשְׁבִים בְּעָרֵי הַפְּרָזוֹת / וַיֹּאמְרוּ חַי אֲשֶׁר עָשָׂה לָנוּ אֶת הַנֶּפֶשׁ הַזֹּאת / כִּי דְבָרֶיךָ דִבְרֵי נְבוּאוֹת / וְלֹא נָסוּר מִזֶּה עַד אֲשֶׁר אֹדוֹת חַבֵרְךָ תַשְׁמִיעֵנוּ / וְשִׁכְּרוּתוֹ וְתַעְתּוּעָיו תּוֹדִיעֵנוּ/</p>

<p>וָאַעַן וָאֹמַר אַחֲרֵי אֲשֶׁר חִשְׁקְכֶם גּוֹזֵר לְהַגִּידוֹ מִי לֹא יִנָּבֵא / הִנְנִי מֵעֲשׂוֹת מִצְוַתְכֶם לֹא אֵחָבֵא / חַיֵיכֶם הָיָה לִי לְחָבֵר אִישׁ זוֹלֵל וְסוֹבֵא / וּלְקוֹל מוֹרָיו לֹא יִשְׁמַע וְלֹא יֹאבֶה / וּמִדֵּי יוֹם יוֹם יִשְׁתַּכֵּר / עַד אֲשֶׁר בֵּין טוֹב לְרַע לֹא יְבַקֵּר / וּבֶאֱמוּנָתוֹ יְשַקֵּר / וּבְעֵת שִׁכְּרוּתוֹ הוֹרֵג כָּל הַבָּא לְפָנָיו וְעוֹקֵר / כָּל הַנִּמְצָא יִדָּקֵר / יָשִׂים פִּיו אֶל הֶחָבִית כְּשֶׁיִּצְמָא / וְכָל אֲשֶׁר בְּתוֹכוֹ יִטְמָא / כֵּן יַעֲשֶׂה יוֹם יוֹם אֵין נָקִי / וּבְיוֹם אֲשֶׁר לֹא יָקִיא / יִפְחַד פֶּן הָאָרֶץ אוֹתוֹ תָקִיא / יַעֲמֹד עַל מִשְׁמֶרֶת הַיַּיִן קָבוּעַ / וּבְשִׂנְאָתוֹ הַמַּיִם יִשְׁבֹּר הַכַּד עַל הַמַּבּוּעַ / וְיַעֲשֶׂה פּוּרִים בְּכָל שָֹבוּעַ / וְכַאֲשֶׁר יִשְׁאָלוּהוּ עַל אֹדֹתָיו / יֹאמַר כִּי כָךְ קִבֵּל מֵרַבּוֹתָיו / וְכֵן הָיוּ נוֹהֲגִים אֲבוֹתָיו וַאֲבוֹת אֲבוֹתָיו / יֹאמַר מַה מְּאֹד חָטָא הַזַּגָּג הָאָרוּר / צְפוּנָה חַטָּאתוֹ וַעֲוֹנוֹ צָרוּר / אֲשֶׁר לֹא עָשָׂה הַכּוֹסוֹת לְדִמְיוֹן הַקְּדֵרָה וְהַפָּרוּר / כִּי אָז יָצָאנוּ מֵעַבְדוּת לַשִּׁחְרוּר / כִּי בַּעֲשׂוֹתוֹ הַכּוֹסוֹת קְטַנִּים הֱשִׁמָּנוּ וְהֶלְאָנוּ / כַּאֲשֶׁר כָּזֹּאת הֶרְאָנוּ / הֶחֱלָנוּ וְהִבְהִילָנוּ / וְלוּ עֲשָׂאָם כִּכְלֵי הַשֶּׁתֶן אָז טוֹב לָנוּ / וְעַל דִּבְרֵי הַצּוֹמוֹת / יַחְגֹּר חֵמוֹת עֲצוּמוֹת / יֹאמַר כִּי בַּעֲבוּרָם לֹא תִחְיֶינָה הָעֲצָמוֹת / וּבִרְאוֹתוֹ בֶאֱלוּל נָשִׁים מִתְעַנּוֹת וּמַשְׁלִימוֹת / וּנְעָרִים וְּזֵקנִים / בִּבְכִי יָבֹאוּ וּבְתַחֲנוּנִים / יַעֲשֶׂה מִסְפֵּד כַּתַּנִּים / וְאֵבֶל כִּבְנוֹת יַעֲנָה / וַיֹּאמֶר כִּי בַּעֲבוּר אֲשֶׁר בְּיָמָיו הִתְעַנָּה / אַחֲרִיתוֹ מָרָה כַלַּעֲנָה / וְחָלָה חֳלִי כָבֵד / בַּטְּחוֹל וּבַכָּבֵד / וְאִם עוֹד אַחֲרִיתוֹ עֲדֵי אֹבֵד / וְאֶל צוֹם גְּדַלְיָה / אָמַר כִּי דָמוֹ בְרֹאשׁוֹ הָיָה / כִּי נַפְשׁוֹ לֹא חִיָּה / כַּאֲשֶׁר לֹא נִשְׁמַר מִיִּשְׁמָעאֵל בֶּן נְתַנְיָה / וּבְיוֹם הַכִּפֻּרִים מַחֲשֶׁבֶת רָעָה יִכְמֹס / וְעָוֹן פְּלִילִי עָלָיו יַעֲמֹס / יֹאמַר כִּי אֲחָזוֹ בוֹלְמוֹס / וְאִם לֹא יֹאכַל דְּבַש וְכָל מִינֵי מְתִיקָה עַד שֶׁיֵּאוֹרוּ עֵינָיו כְּפִי הַנִּמּוֹס / חָלְיוֹ לָאָרֶץ חַיָּיו יִרְמֹס / וּבַעֲשָׂרָה בְּטֵבֵת יֹאמַר כִּי אִם יִתְעַנֶּה הַקֹּר יַשְׁחִיתֵהוּ / וְלַעֲפַר מָוֶת יִשְׁפְּתֵהוּ / וּבְצוֹם אֶסְתֵּר עָרוֹם יַעֲרִים / וְשָׂם לוֹ עֲלִילוֹת דְּבָרִים / יֹאמַר כִּי אִם יִתְעַנֶּה לֹא יוּכַל לִטְרֹחַ בִּסְעֻדַּת פּוּרִים / וּבְתַמּוּז יְמוֹתָיו בַּטּוֹב יְבַלֶּה / וִיהִי בִטְנוֹ לְמַלֵּא / יֹאמַר כִּי הוּא חוֹלֶה / וּכְסָלָיו מָלְאוּ נִקְלֶה / מְצֹרָף אֶל זֶה כִּי נָשִׂים מְבַכּוֹת אֶת הַתָּמוּז מִקְרָא מָלֵא / וְלֹא חֻיְּבוּ בוֹ לְהִתְעַנּוֹת / רַק הַנָּשִׁים הַזְּקֵנוֹת / וְהָאַלְמָנוֹת הָעֲגוּנוֹת / וּבְחֹדֶש אָב / יֹאמַר כִּי לִבּוֹ יִכְאַב וְיִדְאָב / וְיִשָּׁבַע בְּנֶפֶשׁ אָבוֹתָיו / כִּי לֹא יֹאכַל בַּיּוֹם הַהוּא כִּי אִם לֶחֶם וָמָיִם / עַל חֻרְבַּן הַבַּיִת בּוֹ פַּעֲמַיִם / וּמִשֶּׁנִּכְנָס אֲדָר יַחֲלִיף כֹּחַ יַעֲלֶה אֵבֶר כַּנְּשָׁרִים / וְיַבְרִיחַ בְּכָל עֲבָרִים / וְיֹאמַר יִשְׁמְעוּ הָעִבְרִים / כִּי יוֹם פְּלוֹנִי הוּא פּוּרִים / וְכָל אִישׁ יַעֲשֶׂה יֵינוֹ מוֹלִין / וְיִקְנֶה דְבַש וּתְבָלִין וּפִלְפְּלִין / וְשֶׁבַע יָלִין / וְיִשְׁכֹּר וְיָרוֹן / וְיִקְרָא בְגָרוֹן / וּבְכֵן יָשׁוּב אַף אֲדֹנָי מִמֶּנוּ וְחָרוֹן / כִּי כָל בְּנֵי הָעוֹלָם עוֹבְרִים לְפָנָיו כִּבְנֵי מָרוֹן / וְהָאִישׁ אֲשֶׁר לֹא יִשְׁכֹּר וְאַף אִם הוּא מִבְּנֵי אַהֲרֹן / יֻכֶּה בְּשִׁגָּעוֹן וּבְעִוָּרוֹן / וַאֲנִי אֶהְיֶה לַשִּכּוֹרִים רִאשׁוֹן / אַף אֲנִי אַחֲרוֹן / וְלַעֲשׁוֹת מִצְוַת אַרְבַּע כּוֹסוֹת בַּפֶּסַח מִן הַמֻּבְחָר / לֹא אֵחָר/ כִּי הוּא סֵפֶל אַדִּירִים יִבְחָר / וּלְרֵעוֹ יֹאמַר הַקְשִׁיבָה וַעֲשֵׂה אַל תְּאַחַר / וְהָיָה כָזֶּה יוֹם מָחָר / וּמִי שֶׁלֹּא רָאָה אוֹתוֹ שִׁכּוֹר בְּתוֹךְ עַמָּיו / מִתְהוֹלֵל בְּיָדָם וּמִתְהַלֵּךְ בַּאֲשָׁמָיו / כַּאֲשֶׁר יִקְדְּרוּ לוֹ שָׁמָיו / לֹא רָאָה שִׂמְחָה מִיָּמָיו / וְכַאֲשֶׁר יָקִיץ מִיֵּינוֹ / יֹאמַר כִּי נָפְלָה אֵשׁ בִּגְרוֹנוֹ / וְגָדַל יְגוֹנוֹ / וְנַפְשׁוֹ יָדְעָה לוֹ וְלֹא יָכְלָה עוֹד הַצְפִּינוֹ / יָשׁוּב לְחִצֵּי הַדְּאָגוֹת לְמַאֲכָל / וְכַיָּם נִגְרָש כִּי הַשְׁקֵט לֹא יוּכָל / לֹא יֶחֱרַש וְלֹא יִשְׁקֹט וְכָל יוֹדְעָיו יְפַתֶּה/ עַד אֲשֶׁר יָבוֹאוּ לוֹ יַיִן וְיִשְׁתֶה / וְכַאֲשֶׁר מִן הַיַּיִן יִשְׂבַּע יֹאמַר זֹאת מְנוּחָתִי עֲדֵי עַד / אֲדֹנָי הַטּוֹב יְכַפֵּר בְּעַד / כָּל אֲשֶׁר רָאָה בְצָרַת נַפְשׁוֹ / לְהַצִּילוֹ מִפַּח יְקוּשׁוֹ / וְכַאֲשֶׁר יִתְבַּצֵּר הַיַּיִן עַל חוּג רֹאשׁוֹ / יִשְׁכַּח עֲמָלוֹ וְרִישׁוֹ / וְיַתְחִיל לִקְרֹץ בְּעֵינָיו / וּלְגַלּוֹת סִתְרֵי מַצְפוּנָיו / וְעֶרְוַת זְנוּנָיו / וְהַשָּׂטָן מְרַקֵּד בֵּין קְרָנָיו / וְיִתְנַבֵּא בְתוֹךְ הַבַּיִת וְיָחוּד חִידוֹת / וְיִתְכַּוֵּן לְדַבֵּר בְּסוֹדוֹת / וְיַחְשֹׁב כִּי יְדַבֵּר דְּבַר נְבוּאוֹת / וּלְשׁוֹנוֹ כְּאִלּוּ קְשׁוּרָה בְשַׁלְשְׁלָאוֹת / וְלֹא יוּכַל לְחַתֵּךְ אוֹת / וּבְחָשְׁבוֹ כִּי הוּא הַמֶּלֶךְ בִּמְסִבּוֹ / שָׁקוּל כְּשִׁשִּׁים רִבּוֹא / יֶהְדְּפֵהוּ הַיַּיִן מִמַּצָּבוֹ / וַיֵּרָאֵה לוֹ הָעוֹלָם מִתְהַפֵּךְ סְבִיבוֹ / וְאָז יִצְעַק מִכְּאֵבוֹ/ יֹאמַר כִּי קִירוֹת בֵּית מוֹשָׁבוֹ/ וְכָל אֲשֶׁר בּוֹ / עוֹלִים וְיוֹרְדִים בּוֹ / וְאָז יִפֹּל רֹאשׁוֹ עַל כְּרָעָיו וְעַל קִרְבּוֹ / כִּנְפֹל לִפְנֵי בְּנֵי עַוְלָה וְהָיָה לְזַעֲוָה / וְלִפְנֵי רוֹאָיו יִהְיֶה לְרַאֲוָה /וְגֹאֲלָיו וְרֵעָיו יַבְהִילוּהוּ / יִשָּׁאוּהוּ עַל כָּתֵף יִסְבְּלוּהוּ / וּלְמַעֲצֵבָה יַשְׁכִּיבוּהוּ / וְאָז חַיִל בָּלַע וַיַּקִיאֶנּוּ / וּמִבִּטְנוֹ אֵל יוֹרִישֶנּוּ/ וְכִרְאוֹת נָשָׁיו וּפִילַגְשָׁיו/ כִּי דָמְמוּ חוּשָׁיו / יְחַפְּשׂוּ בֵין יְרֵכָיו / לִמְצֹא אֲשָׁכָיו / וְיִמְצְאוּ שֶׁעָשָׂה צְרָכָיו / וּלְהָפִיג שִׁכְּרוּתוֹ לְהַצִּילוֹ מִפַּח יוֹקְשָׁיו/ תִּרְחַצְנָה תֶּלְיוֹ וּמְבוּשָׁיו / בְּמַיִם קָרִים / וְהֵמָּה יָזוּבוּ מְדֻקָּרִים / וְעֵינָיו מֵרְאוֹת תִּשְׁעֶינָה / וְלֹא יַכִּיר מַעְבָּדֵיהֶם וְאֵת אֲשֶׁר תַּעֲשֶׂינָה / וְכָאֵלֶּה עִמּוֹ רַבּוֹת / מַאֲלִיפוֹת וּמְרֻבָּבוֹת / יוֹם וָלַיְלָה לֹא יִשְׁבֹּות / וְלוּלֵי כִּי אֵין בְּפִי עַתָּה חָזוֹן נִפְרָץ / חִבַּרְתִּי עָלָיו שִׁיר נִמְרָץ / אֲשֶׁר כָּל שַׂר וְנָגִיד לִרְאוֹתוֹ יֶחֱרָץ /</p>

<p>וַיֹּאמֶר הַשָּׂר בִּי נִשְבַּעְתִּי כִּי פֹּה יִהְיֶה תַחֲנוֹתֵנוּ / וְלֹא נָשׁוּב אֶל בֵּיתֵנוּ / וְלֹא נַעֲלֶה עַל עֶרֶשׂ יְצוּעֵנוּ / עַד אֲשֶׁר נִדְבַת פִּיךָ תַשְׁמִיעֵנוּ / וּמִנַּחַל עֲדָנֶיךָ תַשְׁקֵנוּ וְתַשְׂבִּיעֵנוּ /</p>

<p>וְכָל הָעָם יֹאמְרוּ יְהִי אַבִּירֵנוּ וְרוֹעֵנוּ / נִכְבַּדֵּנוּ וְשֹעֵנוּ / רִכְבֵּנוּ וּפָרָשֵׁנוּ / הַמַּשְׂבִּיעַ בְּצַחְצָחוֹת נִפְשֵׁנוּ / הַמַּעֲלֶה עֲדִי זָהָב עַל לְבוּשֵׁנוּ /</p>

<p>וַיְהִי כַּאֲשֶׁר מִצְוַת הַשָּׂר שָׁמַעוּ אָזְנָי / עוֹרַרְתִּי רַעְיוֹנַי / וְשִׁנַּסְתִּי מָתְנַי / וְשָׂמְתִּי אֶל מוּל פְּנֵי הַמְּלָאכָה פָּנַי / וַתִּצְלַח עָלַי רוּחַ אֲדֹנָי /
<br><br />
וָאֶשָּׂא מְשָלִי וָאֹמַר:
<br><br />
שִׁמְעוּ הָרִים שִׁיר הַשִּׁירִים</p>

<p>חֻבַּר עַל רֹאשׁ הַשִּׁכּוֹרִים</p>

<p>עֶפְרוֹן הַשָּׂר הוּא שֶׁאָסַר</p>

<p>לִשְׁתּוֹת מַיִם לַבַּחוּרִים</p>

<p>הַשּׁוֹתֶה יוֹם יוֹם לִצְמָאוֹ</p>

<p>טֶרֶם יֹאכַל כּוֹסוֹת עֶשְׂרִים</p>

<p>הוּא הַזֹּלֵל הַמִּתְהַלֵּל</p>

<p>כִּי יֹאכַל בָּשָׂר כִּנְמֵרִים</p>

<p>הוּא יִתְעָרֵב עִם הַמֵּתִים</p>

<p>מֵאֶרֶץ חַיִים נִגְזָרִים</p>

<p>לִישֹׁן עַד בִּלְתִּי שָׁמַיִם</p>

<p>אוֹ עַד שׁוּב נַפְשָׁם לִפְגָרִים</p>

<p>עַל הַצּוֹמוֹת יַחְגֹּר חֵמוֹת</p>

<p>יִתְחָל כִּי הוּא עָרוֹם יַעְרִים</p>

<p>לִבּוֹ יִכְאַב עַל חֹדֶשׁ אָב</p>

<p>אַף יִדְאַב עַל יוֹם כִּפֻּרִים</p>

<p>בּוֹכֶה וּמְבַכֶּה הַתַּמּוּז</p>

<p>אֶל אֵבֶל יִקְרָא אִכָּרִים</p>

<p>וּבְטֵבֵת נַפְשׁוֹ נֶעְצֶבֶת</p>

<p>וּבְאֵלוּל יִסְפֹּד תַּמְרוּרִים</p>

<p>אַךְ הוּא שָׁלֵו עֵת בּוֹא כִסְלֵו</p>

<p>וּבְכָל חֹדֶש יַעַשׂ פּוּרִים</p>

<p>וּכְדֵי לִשְׁתּוֹת אַרְבַּע כּוֹסוֹת</p>

<p>יַעַשׂ כָּל לֵיל לֵיל שִׁמֻּרִים</p>

<p>וּבְרֹאשׁ חֹדֶשׁ מִקְרָא קֹדֶשׁ</p>

<p>יִקְרָא וּבְיוֹם הַכִּפֻּרִים</p>

<p>וּבְחַג סֻכּוֹת הוּא יֹאמַר מַה</p>

<p>לָּנוּ לִבְשַׂר צֹאן וּשְׁוָרִים</p>

<p>לָנוּ תוֹרִים וּבְנֵי יוֹנָה</p>

<p>וּבְלוּל מָלֵא מִבַּרְבֻּרִים</p>

<p>כִּי מִי יָחוּשׁ אוֹ מִי יֹאכַל</p>

<p>חוּץ מִמֶּנּוּ הַנּוֹתָריִם</p>

<p>עַל כּוֹס נִבְזֶה יֹאמַר מַה זֶּה</p>

<p>הַקְרִיבּו סֵפֶל אַבִּירִים</p>

<p>מַדּוּעַ יַעַשׂ הַזַּגָּג</p>

<p>הַכּוֹסוֹת צָרִים וּקְצָרִים</p>

<p>אִם הָיוּ כִּכְלֵי הַשֶּׁתֶן</p>

<p>אָז הָיוּ נָאִים וַהְדוּרִים</p>

<p>אַף יִשָּׁבַע כִּי כָל שׁוֹתֵי</p>

<p>מַיִם הֻכּוּ בַסַּנְוֵרִים</p>

<p>יֹאמַר הִנֵּה עִם מֵי מַבּוּל</p>

<p>הִשְׁחִית הָאֵל כָּל הַיְצוּרִים</p>

<p>הִנֵּה כָּל הַבֵּן הַיִּלּוֹד</p>

<p>הִשְׁלִיכוּ בַיְאֹר הַמִּצְרִים</p>

<p>הִנֵה פַרְעֹה עִם כָּל חֵילֹו</p>

<p>צָלְלוּ תוֹךְ מַיִם אַדִּירִים</p>

<p>הִנֵּה מֹשֶׁה עַל הַמַּיִם</p>

<p>אָמַר שִׁמְעוּ נָא הַמּוֹרִים</p>

<p>הִנֵּה עֵת הָאִשָּׁה תִשְׂטֶה</p>

<p>תַּחַת אִישָׁהּ תּקִחַּ זָרִים</p>

<p>לַצְבּוֹת בָּטֶן לַנְפִּיל יָרֶך</p>

<p>צִוָּה אֵל לִשְׁתּוֹת מֵי מָרִים</p>

<p>לוּ עָשָׂה אֵל אֶת הַמַּבּוּל</p>

<p>מִזֶּרֶם יֵינוֹת כַבִּירִים</p>

<p>לֹא עָשָׂה נֹחַ תֵּבַת עֵץ</p>

<p>גֹּפֶר לִהְיוֹת בָּהּ נִסְגָּרִים</p>

<p>אַף לֹא נִנִעָרוּ הַחַיֵּים</p>

<p>אָכֵן הָיוּ אָז נִנְעָרִים</p>

<p>יֵעוֹר בַּבֹּקֶר בַּבֹּקֶר</p>

<p>יָקוּם אֶל קוֹל הַצִּפֳּרִים</p>

<p>יֹאמַר נָפְלָה אֵשׁ בִּגְרוֹנִי</p>

<p>חַמּוֹתִי רָאִיתִי אוֹרִים</p>

<p>יָבֵש חִכִּי אַף מָךְ עֶרְכִּי</p>

<p>כִּי יָבְשׁוּ כָּל הַצִּנּוֹרִים</p>

<p>נִלְאֵיתִי כַלְכֵּל לֹא אוּכָל</p>

<p>נָפַלְתִּי בִידֵי אַכְזָרִים</p>

<p>גְּשׁוּ רֵעִים אֵלַי כִּי עִם</p>

<p>הַצָּמָא לִי דִין וּדְבָרִים</p>

<p>מַהְרוּ חוּשׁוּ נָא כִּי רָעְשׁוּ</p>

<p>סִפַּי הֻכּוּ הַכַּפְתּוֹרִים</p>

<p>הַגְמִיאוּנִי מִיֵּין חֶלְבּוֹן</p>

<p>כִּי הוּא רִפְאוּת צִיר וּמְזוֹרִים</p>

<p>אִם לִי יַיִן יִתֵּן בַּכּוֹס</p>

<p>עֵינוֹ יִתְהַלֵּך מֵישָׁרִים</p>

<p>אֶשְׂמַח כִּי רַב חֵילִי וּכְאִישׁ</p>

<p>יָצָא לִמְלֹךְ מִבֵּית סוּרִים</p>

<p>אָז יַגִּישׁוּ לוֹ מֵרֵעָיו</p>

<p>יַיִן מַרְפֵּא לֵב וּבְשָׂרִים</p>

<p>יִשְׁתֶּה יִשְׁכָּר אַף יִתְגַּבָּר</p>

<p>יַעַשׂ אֵלָיו חַרְבוֹת צוּרִים</p>

<p>וּכְאַרְיֵה כֵן יִכְסֹף לִטְרֹף</p>

<p>כִּכְפִיר יוֹשֵׁב בַּמִּסְתָּרִים</p>

<p>יִשְׁכַּח רִישׁוֹ עֵת תִּירוֹשׁוֹ</p>

<p>עַל רוּם רֹאשׁוֹ קִנּוֹ יָרִים</p>

<p>יָשִׂישׂ יִשְׂמַח גִּיל לוֹ יִצְמַח</p>

<p>חֵלֶף בִּכְיוֹ שָׁר בַּשִׁירִים</p>

<p>וּבְעֵת יַחְשֹׁב כִּי הוּא יֹאמַר</p>

<p>אָז אִמְרֵי נֹעַם וּטְהוֹרִים</p>

<p>אִם אַתָּה אִישׁ בִּינָה תִשְׁמַע</p>

<p>תַּחַת הַשִּׁיר קוֹל הַסִּירִים</p>

<p>עֵת יִתְנוֹדָד עֵת יִתגּוֹדָד</p>

<p>יִקְרָא הֵידָד לֹא הֵד הָרִים</p>

<p>וּכְחֶזְיוֹן לַיְלָה כֵּן יוֹרֵד</p>

<p>יֵשֵׁב בָּדָד מָאַס עָרִים</p>

<p>וּכְאִישׁ שׁוֹכֵב עַל רֹאש חִבֵּל</p>

<p>כֵּן יִתְאַבֵּל יוֹמוֹ יַחְרִים</p>

<p>וּכְפֶתַע פִּתְאֹם הוּא יִנְאֹם</p>

<p>כִּי הוּא יִלְכֹּד עִיר מִבְצָרִים</p>

<p>וּלְלֹא דָבָר הוּא יִתְגּבָּר</p>

<p>יֹאמַר אֶגְזֹר יָם לִגְזָרִים</p>

<p>וּרְכוּש אֶבְזֹר אֶנְהֶה מָזֹר</p>

<p>אִישִׁים אֶעְזֹר הֵם נֶעְזָרִים</p>

<p>עִוְרִים אוֹלִיךְ יַחַד אַשְׁלִיךְ</p>

<p>בַּכְּלִמָּה חָרָשֵׁי צִירִים</p>

<p>עִם כָּל שׁוֹאֵל הוּא יִתְגָּאֵל</p>

<p>יֹאמַר בִּינֹתִי בַּסְּפָרִים</p>

<p>יֹאמַר לוּ הָיוּ הֶעָבִים</p>

<p>יַיִן אוֹ שֵׁכָר מַמְטִירִים</p>

<p>אוֹ הָיוּ הַיַּמִּים יֵינוֹת</p>

<p>לֹא יַרְאֻנִי הַמִּשְׁבָּרִים</p>

<p>אַף לֹא קִוִּינוּ גַן עֵדֶן</p>

<p>רַק לִהְיוֹת בַּיָּם נִקְבָּרִים</p>

<p>מַדּוּעַ לֹא הָיִיתִי דָג</p>

<p>עִם קַשְׂקֶשֶׂת וּסְנַפִּירִים</p>

<p>וִימֵי חַיַּי הָיוּ כִימֵי</p>

<p>הַיָּם נֵצַח וּלְדֹור דּוֹרִים</p>

<p>וּמְלֹא הַיָּם הָיָה יַיִן</p>

<p>מִן הַיֵּינוֹת הַנִּבְחָרִים</p>

<p>וּלְבִלְתִּי רֶדֶת עוֹד גֶּשֶׁם</p>

<p>הָיוּ שָׁמַיִם נֶעְצָרִים</p>

<p>אַף מַעְיָנוֹת נִכְבַדֵּי מַ-</p>

<p>יִם וּתְהוֹם הָיוּ נִסְכָּרִים</p>

<p>פֶּן יָבֹאוּ בִגְבוּלֵנוּ</p>

<p>פֶּן יִהְיוּ לַיָּם נִגָּרִים</p>

<p>אָז לֹא קִנֵּאתִי אֶל שָׂרִים</p>

<p>וּלְמִנְזָרִים אוֹ טַפְסָרִים</p>

<p>אַף לֹא קִנֵּאתִי לִבְנוֹת עָשׂ</p>

<p>לִצְבָא שַׁחַק הַמַּזְהִירִים</p>

<p>לֹא קִנֵּאתִי כִימָה וּכְסִיל</p>

<p>אַף לֹא קִנֵּאתִי לַמְּאוֹרִים</p>

<p>אִם בַיָּם דַרְכִּי לֹא אִירָא</p>

<p>מִן הַגַּלִּים הַנִּסְעָרִים</p>

<p>וּבְעֵת יִשְׁתֶּה זֶה הַסּוֹבֵא</p>

<p>עֵינָיו זַכּוּ מִסַפִּירִים</p>

<p>לֹא יָסֵך אֶת רַגְלָיו יֹאמַר</p>

<p>כִּי אָסוּר מִדִּבְרֵי סוֹפְרִים</p>

<p>וּלְהַבְדִּיל בֵּין הָאוֹר לַחֹשֶׁךְ</p>

<p>בֵּין יַיִן צָלוּל לִשְׁמָרִים</p>

<p>מַה שֶּׁלֹא רָאוּ עֵינָיו עֵת</p>

<p>חוּל עָלָיו אֵלֶּה הַמִּקְרִים</p>

<p>עֵת תָּחֵל הַמַּשְׂאֵת לַעְלוֹת</p>

<p>וּבְעֵת יַעְלוּ הַקִּטּוּרִים</p>

<p>עֵת יִתְנַבֵּא תּוֹך הַבַּיִת</p>

<p>עֵת יַסְפִּיק וּבְיַלְדֵי נָכְרִים</p>

<p>עֵת יִתְכַּוֵּן לָחוּד חִידוֹת</p>

<p>וּלְבָאֵר סוֹדוֹת נִסְתָּרִים</p>

<p>עֵת הַמּוּמִים הַנַּעְלָמִים</p>

<p>תִּהְיֶיןָ עַל פִּיו נִזְכָּרִים</p>

<p>עֵת יַחְשֹׂף סוֹדוֹת יוֹלַדְתּוֹ</p>

<p>וּבְעֵת יַחְשֹׂף סוֹדוֹת הוֹרִים</p>

<p>עֵת עוֹלָלִים וּמְהֹלָלִים</p>

<p>יָסֹבּוּ עָלָיו כִּדְבוֹרִים</p>

<p>עֵת יָשׁוּב נִלְעָג בִּלְשׁוֹנוֹ</p>

<p>וּבְעֵת לִבּוֹ לֵב נִמְהָרִים</p>

<p>עֵת יֵלֵךְ חַתְחַתִּים בַּדֶּ-</p>

<p>רֶךְ עֵת יִפֹּל תּוֹך מִכְמוֹרִים</p>

<p>עֵת יִשָּׂאוּהוּ עַל כָּתֵף</p>

<p>דִּמְיוֹן מֵת יוּבַל לִקְבָרִים</p>

<p>עֵת נָשָׁיו תֶּלְיוֹ וּמְבוּשָׁיו</p>

<p>תִּרְחַצְנָה עִם מַיִם קָרִים</p>

<p>עֵת יִשְׁכַּב אַרְצָה עַל עָרְפּוֹ</p>

<p>לִדְמוּת מֵתִים וּמְדֻקָּרִים</p>

<p>לֹא רָאָה שִׂמְחָה מִיָּמָיו</p>

<p>לֹא לָקַח מֶנּוּ מוּסָרִים</p>

<p>שָׁכַח הַלֵּץ לֵץ הַיַּיִן</p>

<p>זָנַח כִּי כָל צוֹפָיו עִוְרִים</p>

<p>כָּל שֹׁגִים בּוֹ לֹא יֶחְכָּמוּ</p>

<p>סוּרָיו הֵמָּה הַגִּבּוֹרִים</p>

<p>אֶתְמַהּ עַל רוֹאֵי מִקְרֵי הַ-</p>

<p>שִּׁכְּרוּת מִיַּלְדֵי הָעִבְרִים</p>

<p>אֵיךְ לֹא יָשׁוּבוּ בִרְאוֹתָם</p>

<p>מִקְרָיו פָּרוּשִׁים וּנְזִירִים</p>

<p>אוֹ אֵיךְ לֹא יָשׁוּבוּ אַל דָּת</p>

<p>אֻמַּת יִשְׁמָעאֵל אוֹ הַגְרִים</p>

<p>זִכְרוּ נֹחַ מֶה הָיָה לוֹ</p>

<p>עֵת נָטַע כֶּרֶם כִּבְעָרִים</p>

<p>שָׁתָה וַיִּשְׁכָּר וַיִּתְגָּל</p>

<p>נִדְמָה אֶל חַיּוֹת הַיְּעָרִים</p>

<p>מֶה עָשׂוּ לוֹ חָם וּכְנַעַן</p>

<p>אוֹיְבֵי הָאֵל בִּיקַר כָּרִים</p>

<p>זִכְרוּ אֶת לוֹט הוֹלֵךְ עִם אַבְרָם</p>

<p>וּבְנוֹתָיו בִּמְחִלּוֹת צוּרִים</p>

<p>עֵת הִשְׁקוּהוּ יַיִן עֵת מִ-</p>

<p>מֶּנּוּ יָלָדוּ מַמְזֵרִים</p>

<p>אַשְׁרָיו אִם לֹא שָׁתָה יַיִן</p>

<p>אַשְׁרָיו אִם שָׁתָה מֵי נִמְרִים</p>

<p>זִכְרוּ יוֹנָדָב בֶּן רֵכָב</p>

<p>וּבְנֵי בָנָיו הַמֻּבְחָרִים</p>

<p>זִכְרוּ דָנִיאֵל רָד עִם אֵל</p>

<p>וּבְכָל חֶזְיוֹן רֹאשׁ לַפּוֹתְרִים</p>

<p>מָה רַב טוּבָם כִּי נִזְהָרוּ</p>

<p>מַה נֶהְדָּרִים מַה נִּפְאָרִים</p>

<p>זֹאת בִּרְאוֹתִי אָז הִכַּרְתִּי</p>

<p>אֶת מַעְשֵׂי אֵל חַי הַיְשָׁרִים</p>

<p>אָז בַּעְשׂוֹתוֹ בִתְבוּנָתוֹ</p>

<p>מִמַּיִם יַמִּים וּנְהָרִים</p>

<p>כִּי לֹא הָיוּ מִיֵּיִן חֶלְמוֹן</p>

<p>מֵי בוֹרוֹת שִׁיחִין וִיאוֹרִים.
<br></p>
</blockquote>

<blockquote>
<p>כִּשְׁמֹעַ הַשָּׂר הַשִּׁיר הַנִּמְרָץ / קָם מִמְּקוֹמוֹ וְלִקְרָאתִי רָץ / וְחִבְּקַנִי וּנְשָׁקַנִי / וְכַאֲשֶׁר יִדְבַּק הָאֵזוֹר אֶל מָתְנֵי אִישׁ אֵלָיו הִדְבִּיקָנִי / וַיֹּאמֶר אֵלָי הֵיטַבְתָּ לִרְאוֹת / הַיּוֹם עָשִׂיתָ גְבוּרוֹת נִפְלָאוֹת /</p>

<p>וַיְהִי כַאֲשֶׁר שָׁמְעוּ הַסְּגָנִים וְהַשָּׂרִים / הַשִׁירִים הַיְּקָרִים / כָּרְעוּ עַל בִּרְכֵּיהֶם בְּיָדְעָם כִּי שֶׁקֶר נִסְכֵּיהֶם / וּבְהַכִּירָם עֵרֶךְ מַעֲלָתִי עַל עֶרְכֵּיהֶם / וַיִּהְיוּ בְתוֹך הָעָם אֲנָשִׁים מַשְׂכִּילִים וּבְקַנֹּאתָם עַל מַעֲלָתִי עָמְדוּ כְרֶגַע נִבְהָלִים / הֶעְתִיקוּ מֵהֵם מִלִּים / אַחֲרֵי כֵן חָשְׁבוּ לְגַבֵּר חֲיָלִים / וְהֵחֵלוּ לָחוּד חִידוֹת וְלָשֵׂאת מְשָׁלִים / וְעַל הַיַּיִן אָמְרוּ הֲתֻלִים / הֲבֵל הֲבָלִים / וּבְחָשְׁבָם כִּי אֵלַי בְּעִנְיַן הַשִּׁיר יִדְמוּ / מִבְּלִי הַדַּעַת נִדְמֹה נִדְמוּ /</p>

<p>אָז לָבְשָׁה אוֹתִי רוּחַ קְנָאוֹת / וְרָצִיתִי לְהַרְאוֹת עַל מַעֲלָתִי מוֹפֵת וָאוֹת / וּלְהַשְׁמִיעָם נִפְלָאוֹת וְדִבְרֵי נְבוּאוֹת / וָאֹמַר אֲלֵיהֶם אַחֲרֵי אֲשֶׁר מִן הַשִּׁיר הַהוּא שְׂבַעְתֶּם / וּלְחַבֵּר עוֹד שִׁירִים יְגַעְתֶּם וְהוֹגַעְתֶּם / אֲנִי אַשְׂבִּיעַ הַיּוֹם רַעְבוֹן שִׂכְלְכֶם אִם תֹּאבוּ וּשְׁמַעְתֶּם / וְעַל הַיַּיִן אָחוּד חִידוֹת וְדִבְרֵי מְשָׁלִים / וְאוֹצִיא מִצּוּר הַחַלָּמִישׁ מַיִם קָרִים זָרִים נוֹזְלִים/</p>

<p>וַיַּעֲנוּ כָל הָעָם יַחְדָּו וַיֹּאמְרוּ רָאֹה רָאִינוּ כִּי אַתָּה לְבַדְּךָ תִּשָּׂא הוֹד הַשִּׁיר וְהַמְּלִיצָה בִשְׁלֵמוּת / דַּבֵּר אַתָּה עִמָּנוּ דִבְרֵי נְעִימוּת / וְאַל יְדַבֵּר עִמָּנוּ אָחֵר פֶּן נָמוּת /</p>

<p>וַיְהִי כִרְאוֹתִי כִּי הָעָם לְקוֹלִי מַאֲזִינִים / אָמַרְתִּי שִׁמְעוּ חֲכָמִים אֵלַי וְרוֹזְנִים / אֲבוֹתֵינוּ סִפְּרוּ לָנוּ זֶה יָמִים וְשָׁנִים / כִּי הָיוּ בְעִיר חֶשְׁבּוֹן בְּיָמִים קַדְמוֹנִים / שְמֵנִים זְקֵנִים / הָיוּ חֲכָמִים מְחֻכָּמִים / וּבָנוּ מִקְדַּש הַחָכְמָה כְּמוֹ רָמִים הָיוּ בַעֲלֵי מְלִיצָה חֲזָקָה וַעֲמֻּקָה / וּמִדְּבָש וְנֹפֶת צוּפִים מְתוּקָה / וָיְהִי הַיּוֹם וְהִנֵּה הִגִּיעַ יוֹם שִׂמְחַת תּוֹרָה / וּשְׁמוֹנִים אִישׁ הַזְּקֵנִים נֶאֶסְפוּ בְּבֵית נְשִׂיא אַרְצָם לְחֶבְרָה / וְשָׁם יָנְקוּ שְׁדֵי הַזְּמוֹרָה / וַיְהִי הֵמָּה מֵיטִיבִים אֶת לִבָּם / רוּחַ הַמְּלִיצָה נוֹסְסָה בָם / וַיֹּאמְרוּ אִישׁ אֶל רֵעֵהוּ נְדַבֵּר הַיּוֹם מֵאֹדוֹת הַיָּיִן / הַנּוֹתֵן רוֹזְנִים לְאָיִן / וְכָל אֶחָד מִמֶּנּוּ יֹאמַר כַּטּוֹב וְכַיָּשָׁר בְּעֵינָיו / עַל הַיַּיִן דָּבָר דָּבוּר עַל אָפְנָיו/ וַיֵּאוֹתוּ הַזְּקֵנִים לְדַבֵּר עַל הַיַּיִן צַחוֹת / לְהַשְׂבִּיעַ הַנְּפָשִׁים בְּצַחְצָחוֹת / וּלְחַדֵּש עַל נְשִׂיאָם שׂבַע שְׂמָחוֹת /</p>

<p>וַיִּגַּש הָרִאשׁוֹן וַיֹּאמַר אוֹמֵר הַיָּיִן בְּאָשְׁרִי / כִּי הִנֵּה שְׁלֹמֹה שֶׁחָשַׁב לִמְחוֹת זִכְרִי / אָמַר בְּסִפְרוֹ תַּרְתִּי בְלִבִּי לִמְשׁוֹךְ בַּיַּיִן אֶת בְּשָׂרִי /</p>

<p>וַיִּגַּש הַשֵּׁנִי וַיֹּאמַר אוֹמֵר הַיָּיִן אֲנִי בְיַלְדוּתִי יֶלֶד שַׁעֲשׁוּעִים / וּבְבַחֲרוּתִי מַעֲשֶׂה צַעֲצוּעִים / וּבְזִקְנוּתִי לְמַעְלָה מִשִּׁבְעָה רְקִיעִים /</p>

<p>וַיִּגַּשׁ הַשְּׁלִישִׁי וַיֹּאמַר אוֹמֵר הַיָּיִן לוּלֵי הֱיוֹתִי בֵּן מְנַבֵּל אָב / כִּי נֹחַ אָב בִּי הֻכְאָב / אֶתְפָּאֵר כִּי אֲנִי הוֹלַדְתִּי עַמּוֹן וּמוֹאָב /</p>

<p>וַיִּגַּשׁ הָרְבִיעִי וַיֹּאמַר אוֹמֵר הַיָּיִן אֵין לִתְמֹהַּ אִם יְקִיאֵנִי יְלוּד אִשָּׁה / בַּעַל נֶפֶשׁ קְדוֹשָׁה / אַחֲרֵי שֶׁהַדָּג הֵקִיא אֶת יוֹנָה עַל הַיַּבָּשָׁה /</p>

<p>וַיִּגַּשׁ הַחֲמִישִׁי וַיֹּאמַר אוֹמֵר הַיָּיִן כְּשֶׁיִּשָּׂאֵנִי אִישׁ בִּמְרוֹם רֹאשׁוֹ אֶתְבַּצֵּר / וְשָׁם אֶבְנֶה בַיִת אוֹ חָצֵר / וְיִהְיֶה בְּיָדַי כַּחֹמֶר בְּיַד הַיּוֹצֵר /</p>

<p>וַיִּגַּשׁ הַשִּׁשִׁי וַיֹּאמַר אוֹמֵר הַיָּיִן אֲנִי שׁוֹתֶה בְכֵפֶל רִסְנִי אֶכְבּוֹש / וּלְיָפְיִי עָרוֹם יִרְאֵנִי וְלֹא אֵבוֹשׁ / וְלָזֶה לֹא אֶשְׁאַל בֶּגֶד לִלְבּוֹשׁ /</p>

<p>וַיִּגַּשׁ הַשְּבִיעִי וַיֹּאמַר אוֹמֵר הַיָּיִן מָלַכְתִּי עַל תֵּבֶל מִימוֹת נֹחַ / אֶתֶּן לַיָּעֵף וּלְאֵין אוֹנִי פְּקַח־כֹּחַ / וְכָל אֲשֶׁר אַזְקִין אוֹסִיף כֹּחַ /</p>

<p>וַיִּגַּשׁ הַשְּמִינִי וַיֹּאמַר אוֹמֵר הַיָּיִן חָדְלוּ פְרָזוֹן בַּתֵּבֵל עַד שַׁקַּמְתִּי / וְאִם בְּתַחְתִּיוֹת הָאָרֶץ רֻקַּמְתִּי / לֹא הֶלְאַנִי אִישׁ כִּי אִם בּוֹ נִקַּמְתִּי /</p>

<p>וַיִּגַּשׁ הַתְּשִׁיעִי וַיֹּאמַר אוֹמֵר הַיָּיִן בָּרָאתִי מַשְׁחִית לְחַבֵּל / כִּי אִישׁ לֹא יִשְׁתֵּנִי יִתְאַבֵּל / וַאֲשֶׁר יִשְׁתֵּנִי יִהְיֶה כְּשֹׁכֵב בְּרֹאשׁ חִבֵּל /</p>

<p>וַיִּגַּשׁ הָעֲשִׂירִי וַיֹּאמַר אוֹמֵר הַיָּיִן חָכָם אֲנִי מִדָּנִיאֵל / אֲשֶׁר לֹא חָפֵץ בִּי לְהִתְגָּאֵל / וּלְגַלּוֹת כָּל סוֹד אֲנִי קָרוֹב מִמֶּנּוּ וְגוֹאֵל /</p>

<p>וַיִּגַּשׁ הָאַחַד עָשָׂר וַיֹּאמַר אוֹמֵר הַיָּיִן אֲנִי אֲגוֹבֵב הַבְּתוּלוֹת / וְאֶתְּנֵם בְּיַד הַחֹשְׁקִים כְּעֵדֶר הָרְחֵלוֹת / וְאָשִׂים כָּל הַנִּסְתָּרוֹת מְגֻלּוֹת /</p>

<p>וַיִּגַּשׁ הַשְּׁנֵים עָשָׂר וַיֹּאמַר אוֹמֵר הַיָּיִן אֲנִי תִפְאֶרֶת בַּחוּרִים / וּבִי תִטְחַן לְאַחֵר אֵשֶׁת נְעוּרִים / וְעָלֶיהָ יִכְרְעוּן אֲחֵרִים /</p>

<p>וַיִּגַּשׁ הַשְּׁלֹשָׁה עָשָׂר וַיֹּאמַר אוֹמֵר הַיָּיִן אֲנִי נוֹרָא וְאָיוֹם / וְאַמְתִּיק לַעֲנַת אוֹרְרֵי יוֹם / וְאֶהְיֶה פִּדְיוֹם לְפִיד יוֹם /</p>

<p>וַיִּגַּשׁ הָאַרְבָּעָה עָשָׂר וַיֹּאמַר אוֹמֵר הַיָּיִן חָכְמָה וְכָבוֹד יָסַפְתִּי / וְכֶאֱסֹף בֵיצִים עֲזֻבוֹת כָּל הָאָרֶץ אֲנִי אָסָפְתִּי / וְלֹא הָיְתָה תַעֲלֻמָה אֲשֶׁר לֹא חָשָׂפְתִּי /</p>

<p>וַיִּגַּשׁ הַחֲמִּשָׁה עָשָׂר וַיֹּאמַר אוֹמֵר הַיָּיִן אֲנִי אַשְׁקֶה הַעַמִּים סַף רַעַל / וּבִלְעָדַי לֹא כָרְעוּ הַצְּבִיּוֹת לַבַּעַל / וְלֹא אָמְרוּ יְהִי אֱלֹהָיו עִמּוֹ וְיָעַל /</p>

<p>וַיִּגַּשׁ הַשִּׂשָׁה עָשָׂר וַיֹּאמַר אוֹמֵר הַיָּיִן עֹז אָזַרְתִּי / וּבְעֵת לְבָדָד אֶשְׁכֹּן בֶּטַח לִבִּי וְנֶעֱזָרְתִּי / צָפוּ מַיִם עַל רֹאשִׁי וְאָמַרְתִּי נִגְזָרְתִּי /</p>

<p>וַיִּגַּשׁ הַשִּׁבְָעה עָשָׂר וַיֹּאמַר אוֹמֵר הַיָּיִן בָּרוּךְ הָאִישׁ אֲשֶׁר לֵידָתִי בִּשָּׂר / כְּדִין אֶהְיֶה לַתֵּבֵל לְרֹאשׁ וּלְשָׂר / כִּי הַמַּיִם הִשְׁחִיתוּ כָל בָּשָׂר /</p>

<p>וַיִּגַּשׁ הַשְּׁמוֹנָה עָשָׂר וַיֹּאמַר אוֹמֵר הַיָּיִן הִנְנִי בִגְאוֹנִי נִשְׁבָּע / כִּי מִי שֶׁיָּצִיף מַיִם עַל רֹאשִׁי נֶפֶשׁ יִקְבָּע / וְדָמִי בְרֹאשׁוֹ יִהְיֶה אִם אֶטְבָּע /</p>

<p>וַיִּגַּשׁ הַתִּשְׁעָה עָשָׂר וַיֹּאמַר אוֹמֵר הַיָּיִן הַמַּיִם בְּסוּפָה וּבִשְׂעָרָה דַרְכָּם וּמִפַּחְדָּם אִישִׁים יִרְהוּ / וְהַמִּנְהָג כְּמִנְהַג יֵהוּא / בֶּאֱלָהָא דְסָנֵינָא לְהוֹא /</p>

<p>וַיִּגַּשׁ הָעֶשְׂרִים וַיֹּאמַר אוֹמֵר הַיָּיִן לַמַּיִם לוּ הִמְטִיר הָאֵל אוֹתִי בְאוֹתָם הָעִתִּים / עַל אַנְשֵׁי הַמַּבּוּל כָּמוֹךָ לֹא הֵמַתִּים / אִמַֹצְתִּים אַף עֲזָרְתִּים /</p>

<p>וַיִּגַּשׁ הָאֶחָד ועֶשְׂרִים וַיֹּאמַר אוֹמֵר הַיָּיִן אֲנִי אַרְנִין לְשׁוֹן אִלֵּם / וְאִם יִשְׁתּוּנִי הַמֵּתִים אֲצִילֵם / מִיַּד שְׁאוֹל אֶפְדֵּם מִמָּוֶת אֶגְאָלֵם /</p>

<p>וַיִּגַּשׁ הַשְּׁנַיִם ועֶשְׂרִים וַיֹּאמַר אוֹמֵר הַיָּיִן אִם יִדְרְכוּנִי הָאֲנָשִׁים בְּרַגְלֵיהֶם זֹאת נֶחָמָתִי / כִּי אֶקַּח מֵהֶם נִקְמָתִי / אָבוּס עַמִּים בְּאַפִּי וְאֶדְרְכֶם בַּחֲמָתִי /</p>

<p>וַיִּגַּשׁ הַשְּׁלֹשָה ועֶשְׂרִים וַיֹּאמַר אוֹמֵר הַיָּיִן אִם יְרִיצוּנִי הָאֲנָשִׁים עָרוֹם אֶל הַבּוֹר / אֲנִי רָאשֵׁי תַנִּינִים אֶשְׁבֹּור / אַל יָנוּס הַקַּל וְאַל יִמָּלֵט הַגִּבּוֹר/</p>

<p>וַיִּגַּשׁ הָאַרְבָּעָה ועֶשְׂרִים וַיֹּאמַר אוֹמֵר הַיָּיִן מִמַּעֲלָתִי הַיְּקָרָה / כִּי כַאֲשֶׁר יַזְקִינוּ בַעֲלֵי הָעֹצֶם וְהַשְּׂרָרָה / יָשׁוּבוּ לִינוֹק שְׁדֵי הַזְּמוֹרָה /</p>

<p>וַיִּגַּשׁ הַחֲמִשָּה ועֶשְׂרִים וַיֹּאמַר אוֹמֵר הַיָּיֵן מִי לֹא יֶחֱרַד לִבְרַק רָמְחִי / כִּי מִהְיוֹתִי אֲסָרוּנִי עַד עֵת כִּלְחִי / וְלֹא כָהֲתָה עֵינִי וְלֹא נָס לֵחִי /</p>

<p>וַיִּגַּשׁ הַשִּׁשָׁה ועֶשְׂרִים וַיֹּאמַר אוֹמֵר הַיָּיִן אִם תִּסְגֹּר עַל אִישׁ שָׁנָה בְּבֵית כֶּלֶא / תָּבֹא אֵלָיו צָרָה וְנַפְשׁוֹ תֵלֶא / וְתִסְגֹּר עָלַי שְֹנָתַיִם וְאֶעֱשֶׂה פֶּלֶא /</p>

<p>וַיִּגַּשׁ הַשִּׁבְעָה ועֶשְׂרִים וַיֹּאמַר אוֹמֵר הַיָּיִן לְמַעֲלָתִי אֶהְיֶה עַל הַלְּבָבוֹת חוֹתָם / יְבִיאוּנִי הַשָׂרִים בְּחַצְרֵיהֶם וּבְטִירוֹתָם / וְהַבְּתוּלוֹת הַיָּפוֹת בְּחַדְרֵי מַשְׂכִּיוֹתָם /</p>

<p>וַיִּגַּשׁ הַשְּׁמֹנָה ועֶשְׂרִים וַיֹּאמַר אוֹמֵר הַיָּיִן אֲשֶׁר יָשִׂימוּ מִלָּתִי לְאַל / וְיִרְאוּ כִּי אִשֵּׁה אֲדֹנָי יַיִן יִשְׁאָל / הֲיֹאמְרוּ כִי שֻׁלְחַן אֲדֹנָי מְגֹאָל /</p>

<p>וַיִּגַּשׁ הַתִּשְׁעָה ועֶשְׂרִים וַיֹּאמַר אוֹמֵר הַיָּיִן הָעוֹלָלִים וְהַיּוֹנְקִים יִינְקוּ שְׁדֵי הַגְּבִירָה / וְאֵין תַּנָּא וְאֵין אֲמוֹרָא / אֲשֶׁר לֹא יִינַק שְׁדֵי הַזְּמוֹרָה /
<br><br />
וַיִּגַּשׁ הַשְּׁלֹשִׁים וַיֹּאמַר אוֹמֵר הַיָּיִן אֶרְאֶה הַחֹשְׁקִים עַל חֲשׁוּקֵיהֶם תּוֹאֲנוֹת יְבַקֵּשׁוּן / וְלַמּוֹכִיחַ בַּשַּׁעַר יְקוֹשׁוּן / וְאוֹתִי יוֹם יוֹם יִדְרְשׁוּן /</p>

<p>וַיִּגַּשׁ הָאֶחָד וּשְׁלֹשִׁים וַיֹּאמַר אוֹמֵר הַיָּיִן אִלּוּ שָׁתָה יַיִן שִׁמְשׁוֹן / לֹא הִנִּיחָה גְבוּרָתוֹ לוֹ לִישׁוֹן / וְהָרַג כָּל אֻמָּה וְלָשׁוֹן /</p>

<p>וַיִּגַּשׁ הַשְּנַיִם וּשְׁלֹשִׁים וַיֹּאמַר אוֹמֵר הַיָּיִן לֹא הִכְאִיבַנִי דָּבָר מֵעוֹדִי / כִּהְיוֹתִי בְתוֹך נֹאד לְפִי שֶׁאֵינוֹ לְפִי כְבוֹדִי / וְלָכֵן אַשַׁסְּעֶנוּ כְשַׁסַּע הַגְּדִי /</p>

<p>וַיִּגַּשׁ הַשְּׁלֹשָׁה וּשְׁלֹשִׁים וַיֹּאמַר אוֹמֵר הַיָּיִן לֹא יַחֲרִידוּנִי שִּנֵּי הַכְּפִירִים / כַּאֲשֶׁר יַחֲרִידוּנִי הַנֹּאדוֹת מְבֻקָּעִים וּמְצֹרָרִים /וּבָאוּ בִי הַמַּיִם הַמְּאָרְרִים לְמָרִים /</p>

<p>וַיִּגַּשׁ הָאַרְבָּעָה וּשְׁלֹשִׁים וַיֹּאמַר אוֹמֵר הַיָּיִן כָּל יִשְׁעִי וְכָל חֶפְצִי / בִּהְיוֹת כָּבוּש בְּכוֹס זְכוּכִית זָךְ מְעוֹן רִבְצִי / כִּי אָז אוֹרֶה אֶל הַשַּעֲרָה וְלֹא יַחֲטִיא חִצִּי /</p>

<p>וַיִּגַּשׁ הַחֲמִשָּׁה וּשְׁלֹשִׁים וַיֹּאמַר אוֹמֵר הַיָּיִן בְּדִין יִקְרְאוּ הָאֲנָשִׁים לְפָנַי אַבְרֵך / וּמִי זֶה יִהְיֶה הַמַיִם לְמַעֲלָתִי עוֹרֵך / וְהֵם לַצְבּוֹת בֶּטֶן וְלַנְפִּיל יָרֵך/</p>

<p>וַיִּגַּשׁ הַשִּׁשָׁה וּשְׁלֹשִׁים וַיֹּאמַר אוֹמֵר הַיָּיִן יֹאמְרוּ בַעֲדִי כִּי אֲנִי מַשְׁגֶּה בְדֶרֶךְ רָע יְשָׁרִים / וּבִי יִתְגָּאוּ וְיַעֲלוּ אֵבֶר כַּנְּשָׁרִים / וְשָׁכְחוּ כִּי הַמַּיִם מַפִּילִים הַגְּשָׁרִים /</p>

<p>וַיִּגַּשׁ הַשִּׁבְעָה וּשְׁלֹשִׁים וַיֹּאמַר אוֹמֵר הַיָּיִן בִּהְיוֹתִי בְּכוֹס זְכוּכִית אַשְׁרַי כִּי בוֹ יֵרָאוּ פָנַי וַאֲחוֹרַי / וְלֹא אִירָא פֶן יִרְאוּ בִי עֶרְוַת דָּבָר וְשָׁבוּ מֵאַחֲרַי/</p>

<p>וַיִּגַּשׁ הַשְׁמֹנָה וּשְׁלֹשִׁים וַיֹּאמַר אוֹמֵר הַיָּיִן הַמַּיִם יַרְעִישׁוּנִי כָאַרְבֶּה / כִּי הַמְּעַט מִמֶּנּוּ אוֹרִי מְכַבֶּה / וְחוֹטֶא אֶחָד יְאַבֵּד טוֹבָה הַרְבֵּה /</p>

<p>וַיִּגַּשׁ הַתִּשְׁעָה וּשְׁלֹשִׁים וַיֹּאמַר אוֹמֵר הַיָּיִן אִמִּי גֶפֶן עֲנֵפָה וּפוֹרִיָּה / וְשָׁדֶיהָ אַשְׁכְּלוֹת כְּפָרִים וְכוֹס רְוָיָה / וְגַם חָלָב וּדְבַש הִיא וְזֶה פִּרְיָהּ /</p>

<p>וַיִּגַּשׁ הָאַרְבָּעִים וַיֹּאמַר אוֹמֵר הַיָּיִן כַּאֲשֶׁר יִשְׁתֵּנִי אִישׁ נָבוֹן אַחֲרִישׁ / וְכַאֲשֶׁר יִשְׁתֵּנִי הָאֱוִיל יִשְׂבַּע רִישׁ / כְּנָחָש יִשָּׁךְ וְכַצִּפְעֹנִי יַפְרִישׁ /</p>

<p>וַיִּגַּשׁ הָאֶחָד וְאַרְבָּעִים וַיֹּאמַר אוֹמֵר הַיָּיִן כְּשֶׁיִּשְׁכַּר הָאֱוִיל יֹאמַר הַנָּחָש הִשִּׂיאַנִי / וְכַאֲשֶׁר יֹאמַר כִּי בְרִשְׁעָתִי הֱקִיאָנִי / אוֹמַר יַרְשִׁיעֲךָ פִּיךָ וְלֹא אָנִי /</p>

<p>וַיִּגַּשׁ הַשְּׁנַיִם וְאַרְבָּעִים וַיֹּאמַר אוֹמֵר הַיָּיִן אִלּוּ שָׁתוּנִי הַחַיָּה וְהַבְּהֵמָה / לֹא הִשְׁאִירוּ מִמֶּנִּי עַל פְּנֵי הָאֲדָמָה / וְתִתְעַלַפְנָה הַבְּתוּלוֹת הַיָּפוֹת וְהַבַּחוּרִים בַּצָּמָא /</p>

<p>וַיִּגַּשׁ הַשְּׁלֹשָׁה וְאַרְבָּעִים וַיֹּאמַר אוֹמֵר הַיָּיִן כָּאֲשֶׁר תִּטְעַמְנָה הַצְּבִיּוֹת יֵין מַחֲמָדִּים / תִּמָּלֶאנָה הֶחָבִיּוֹת וְנָפוֹץ הַכַּדִּים / וְתֵלַדְנָה הַצֹּאן עֲקֻדִּים נְקֻדִּים וּבְרֻדִּים /</p>

<p>וַיִּגַּשׁ הָאַרְבָּעָה וְאַרְבָּעִים וַיֹּאמַר אוֹמֵר הַיָּיִן מִי שֶׁלֹּא רָאָה הַצְּבִיָּה שִׁכֹּרֶת / וּמִיָּד הַחֹשְׁקִים בִּקֹּרֶת / לֹא רָאָה מֵעוֹלָם אֵשׁ בִּנְּעֹורֶת /</p>

<p>וַיִּגַּשׁ הַחֲמִשָּׁה וְאַרְבָּעִים וַיֹּאמַר אוֹמֵר הַיָּיִן יָבֹאוּ הַחֹשְׁקִים לִרְאוֹת שִׂפְתֵי הַצְּבִיָּה יַאְדִּימוּ כַתּוֹלָע / כַּאֲשֶׁר אוֹתִי תִבְלַע / וְלֹא יָבאֹוּ לִרְאוֹת אֶת הַקֹּדֶשׁ כְּבַלַּע /</p>

<p>וַיִּגַּשׁ הַשִּׁשָׁה וִאַרְבָּעִים וַיֹּאמַר אוֹמֵר הַיָּיִן לוּלֵי מִלְּאוּ צְבִיּוֹת מִמֶּנִּי שַׂקֵּיהֶם / לֹא חָלְצוּ שַׁד הֵנִיקוּ חֲשוּקֵיהַם / כִּי כֵן יִמְלְאוּ יְמֵי מְרוּקֵיהֶם /</p>

<p>וַיִּגַּשׁ הַשִׁבְעָה וְאַרְבָּעִים וַיֹּאמַר אוֹמֵר הַיָּיִן לְפָנַי תָדוּץ דְּאָבָה / וּבִלְעָדַי לֹא תִתֵּן לְחֹשְׁקֵיהֶם הַנְּקֵבָה / הַזְּרֹעַ וְהַלְּחָיַיִם וְהַקֵּבָה /</p>

<p>וַיִּגַּשׁ הַשְּמֹנָה וְאַרְבָּעִים וַיֹּאמַר אוֹמֵר הַיָּיִן אֲנִי צַח וְאָדֹם דָּגוֹל מֵרְבָבָה/ וַאֲשֶׁר יָשִׂימוּ אֶת הָאָרֶץ שְׁמָמָה וְחָרְבָּה / הֵמָּה מֵי מְרִיבָה /</p>

<p>וַיִּגַּשׁ הַתִּשְׁעָה וְאַרְבָּעִים וַיֹּאמַר אוֹמֵר הַיָּיִן אֵין לִי בְּעוֹלָמִי כְּצֵאת מִמַּסְגֵּר הֶחָבִיּוֹת / וִהְיוֹת נָשֹוּק מִפִּי הַצְּבִיּוֹת / וְלֶכֶת בְּמֵישָׁרִים בִּגְרוֹן יוֹנֵי הַגֵּאֲיוֹת /</p>

<p>וַיִּגַּשׁ הַחֲמִשִּׁים וַיֹּאמַר אוֹמֵר הַיָּיִן אֵין לִי בְעוֹלָמִי כִּהְיוֹתִי בְּסֵפֶל אַדִּיר בְּיַד חֹשֶׁקֶת / וְחֹשְׁקֶיהָ סְבִיבָהּ וְהִיא עֲלֵיהֶם מִתְרַפֶּקֶת / הֵם מַגִּישִׁים אֵלֶיהָ וְהִיא מוֹצֶקֶת /</p>

<p>וַיִּגַּשׁ הָאֶחָד וַחֲמִשִּׁים וַיֹּאמַר אוֹמֵר הַיָּיִן עַל גַּבִּי חָרְשׁוּ חוֹרְשִׁים הֶאֱרִיכוּ מַעֲנִית / וּבְלֹא לַהַב חֶרֶב וּבְרַק חֲנִית / הֲסִבּוֹתִי אֶת לִבָּם אֲחוֹרַנִּית /</p>

<p>וַיִּגַּשׁ הַשְּׁנַיִם וַחֲמִשִּׁים וַיֹּאמַר אוֹמֵר הַיָּיִן בִּהְיוֹת בְּבֵית הַיְּעֵלָה מַיִם מְפַכִּים / יִהְיוּ עֵינֵי חִשְׁקָהּ מְבַכִּים / וְעִמִּי תַשְׁגִּיחַ מִן הַחַלּוֹנוֹת תָּצִיץ מִן הַחֲרַכִּים /</p>

<p>וַיִּגַּשׁ הַשְּׁלֹשָה וַחֲמִשִּׁים וַיֹּאמַר אוֹמֵר הַיָּיִן בִּהְיוֹתֵנוּ בְתוֹךְ הַנֹּאדוֹת לָבַשְׁנוּ שַׂקִּים / וְקָרַאְנוּ לָאֵל מִמַעֲמַקִּים / כִּי בָם אָנַחְנוּ נְמַקִּים /</p>

<p>וַיִּגַּשׁ הָאַרְבָּעָה וַחֲמִשִּׁים וַיֹּאמַר אוֹמֵר הַיָּיִן מִי לֹא יִירָא מִזֶּרֶם מַיִם כַּבִּירִים / וְהִנֵּה כָל סוּס פַּרְעֹה וּפָרָשָׁיו הָאַבִּירִים / צָלְלוּ כַּעוֹפֶרֶת בְּמַיִם אַדִּירִים /</p>

<p>וַיִּגַּשׁ הַחֲמִשָּׁה וַחֲמִשִּׁים וַיֹּאמַר אוֹמֵר הַיָּיִן אִם בַּצְּבִיָּה עֵינַי אָעִיף / וְשָמַי עָלֶיהָ לֹא אַרְעִיף / לֹא גִלְּתָה מֵעַל פָּנֶיהָ צָעִיף /</p>

<p>וַיִּגַּשׁ הַשִּׁשָה וַחֲמִשִּׁים וַיֹּאמַר אוֹמֵר הַיָּיִן אֶרְאֶה הַצְּבִיוֹת בְּעֵת הַחֹשֶׁק יַשְׁכִּירָן / אִיהוּ שָׁתִיק וְאִינְהוּ מְקַרְקְרָן / לֵית דִּין וְלֵית דַּיָּן וְלֵית עָלַם אָחֳרָן /</p>

<p>וַיִּגַּשׁ הַשִׁבְעָה וַחֲמִשִּׁים וַיֹּאמַר אוֹמֵר הַיָּיִן נִשְׁכָּח צִבְעוֹן / וְשִׁמְשׁוֹן וְגִדְעוֹן / וּשְׁבָם וּנְבוֹ וּבְעוֹן וְיֹשְׁבֵי גִבְעוֹן / וְלִי הַדָּבְרַי וְרַבְרְבָנַי יְבָעוֹן /</p>

<p>וַיִּגַּשׁ הַשְּׁמֹנָה וַחֲמִשִּׁים וַיֹּאמַר אוֹמֵר הַיָּיִן לְקֹוָיו / אֲנִי אַמְצִיא לַחֹשֵׁק כָּל מַאֲוַיָּיו / הַפּוֹרֵשׁ מִמֶּנִּי כַּפּוֹרֵשׁ מֵחַיָּיו /</p>

<p>וַיִּגַּשׁ הַתִּשְׁעָה וַחֲמִשִּׁים וַיֹּאמַר אוֹמֵר הַיָּיִן אֵין לִתְמֹהַּ אִם הַחֹשְׁקִים יְכַבְּדוּנִי / וּלְרֹאשׁ וּלְשָׂר אֲלֵיהֶם יוֹדוּנִי / חַי אָנִי אִלּוּ יְדָעוּנִי עֲבָדוּנִי /</p>

<p>וַיִּגַּשׁ הַשִּׁשִּׁים וַיֹּאמַר אוֹמֵר הַיָּיִן לֹא נָתְנוּ בְנוֹת הָאָדָם תַּחֲנוֹתָם / בְּבָתֵּי הַחֹשְׁקִים וּבְמַשְׂכִּיּוֹתָם / לוּלֵי הֱיוֹתִי הַמֵּלִיץ בֵּינוֹתָם /</p>

<p>וַיִּגַּשׁ הָאֶחָד וְשִׁשּׁים וַיֹּאמַר אוֹמֵר הַיָּיִן לוּלֵי הֱיוֹת פִּי כְמֵאָה עֵדִים / לֹא אָמְרָה הַצְּבִיָּה הִנֵּה דוּדָאַי מוּעָדִים / אִכְלוּ רֵעִים שְׁתוּ וְשִׁכְרוּ דוֹדִים/</p>

<p>וַיִּגַּשׁ הַשְּנַיִם וְשִׁשִּׁים וַיֹּאמַר אוֹמֵר הַיָּיִן חַכְמֵי הַתּוֹרָה אֲשֶׁר הֱרִיחוּנִי / אוֹרָם וַאֲמִּתָם הֵמָּה יַנְחוּנִי / בְּאָמְרָם חַמְרָא וְרֵיחָנֵי פִּקְחוּנִי /</p>

<p>וַיִּגַּשׁ הַשְּׁלֹשָׁה וְשִׁשִּׁים וַיֹּאמַר אוֹמֵר הַיָּיִן הַיַּיִן טוֹב הָאִישׁ אֲשֶׁר יְרִיחוֹ/ וְשָׁכַח הַקְּטָף הַבָּא מִירִיחוֹ / וְיִשְׁכַּח לְאוֹרוֹ אוֹר שִׁמְשוֹ וִירֵחוֹ /</p>

<p>וַיִּגַּשׁ הָאַרְבָּעָה וְשִׁשִּׁים וַיֹּאמַר אוֹמֵר הַיָּיִן יְעָרְבוּנִי הָאֲנָשִׁים עִם הַמַּיִם וְחֶבְרָתָם לִי לֹא תֶעֱרָב / כִּי כָךְ קִבַּלְתִּי מִפִּי רָב / וְעִם שׁוֹנִים אַל תִּתְעָרָב/</p>

<p>וַיִּגַּשׁ הַחֲמִשָּׁה וְשִׁשִּׁים וַיֹּאמַר אוֹמֵר הַיָּיִן הִנְנִי עִם אֵל וְעִם קְדוֹשִׁים רָד/ וְאֵש חַשְׁמַלִּי מִתְלַקַּחַת בְּתוֹךְ הַבָּרָד / וְאֵשׁ עִם מַיִם יְעָרְבוּנִי יִמְצָאוּנִי מֵהֶם נִפְרָד /</p>

<p>וַיִּגַּשׁ הַשִּׁשָׁה וְשִׁשִּׁים וַיֹּאמַר אוֹמֵר הַיָּיִן לְחֶרְפַּת הַמַּיִם בִּכְלֵי חֶרֶשׂ יַעֲשׂוּ חֻפָּתָם / כִּי בִּהְיוֹת כְּלִי הַזְּכוּכִית אַשְׁפָּתָם / תִּגָּל עֶרְוָתָם גַּם תֵּרָאֶה חֶרְפָּתָם /</p>

<p>וַיִּגַּשׁ הַשִּׁבְעָה וְשִׁשִּׁים וַיֹּאמַר אוֹמֵר הַיָּיִן מֵחֶרְפַּת הַמַּיִם עַל גְחוֹנָם יֵלֵכוּ/ וּמִמַּעְלָה אֶל מַטָָּה יִמְשֹׁכוּ / וְעִמִּי קְבֻרִים וָבָאוּ וּמִמְּקוֹם קָדוֹשׁ יְהַלֵּכוּ /</p>

<p>וַיִּגַּשׁ הַשְּׁמֹנָה וְשִׁשִּׁים וַיֹּאמַר אוֹמֵר הַיָּיִן כַּאֲשֶׁר אֶזְכֹּר אֶל הַמַּיִם דְּבַר הַצְּפַרְדְּעִים / יֹאמְרוּ אֵלַי זֶרַע מְרֵעִים / הֲשָׁכַחְתָּ וְעַסּוֹתֶם רְשָׁעִים /</p>

<p>וַיִּגַּשׁ הַתִּשְׁעָה וְשִׁשֶּׁים וַיֹּאמַר אוֹמֵר הַיָּיִן אֵיךְ לֹא אִנָּקְמָה מִן הַשִּׁכּוֹרִים הַנְּבָלִים / וְכָל גַּת מְלֵאָה פְרִי קֹדֶשׁ הִלּוּלִים / תִּרְמְסֶנָּה רֶגֶל רַגְלֵי עָנִי פַּעֲמֵי דַלִּים /</p>

<p>וַיִּגַּשׁ הַשִּׁבְעִים וַיֹּאמַר אוֹמֵר הַיָּיִן אֵין טוֹב כִּרְאוֹת הַשִּׁכּוֹרִים בְּצַד וּבְכָתֵף יֶהְדֹפוּ / וּכְסוּפוֹת בַּנֶּגֶב יַחֲלֹפוּ / וּלְמַאֲמָרַי כַּסּוּפָה יִרְדֹּפוּ /</p>

<p>וַיִּגַּשׁ הָאֶחָד וְשִׁבְעִים וַיֹּאמַר אוֹמֵר הַיָּיִן בְּכָל עֵת אֲשֶׁר דְּרִיכַת הָאֲנָשִׁים אוֹתִי אֶזְכֹּר / אֶסְפֹּד כְּעַל הַבְּכוֹר / וְלוּלֵי זֶה לֹא עָשִׂיתִי לְעוֹלָם אָדָם שִׁכּוֹר /</p>

<p>וַיִּגַּשׁ הַשְּנַיִם וְשִׁבְעִים וַיֹּאמַר אוֹמֵר הַיָּיִן שִׂמְחוּ בְּפוּרִים וּמִדְּבַר עֶצֶב חִדְלוּ / וְאוֹתִי עַל רֹאש שִׂמְחַתְכֶם הַעֲלוּ / שְׁתוּ וְשִׁכְרוּ וְנִפְלוּ /</p>

<p>וַיִּגַּשׁ הַשְּׁלֹשָׁה וְשִׁבְעִים וַיֹּאמַר אוֹמֵר הַיָּיִן לֹא נָבִיא אָנֹכִי וְלֹא בֶן נָבִיא נִבָּא / אָמְנָם כָּך מְקֻבָּל אֲנִי מִבֵּית אֲבִי אַבָּא / כִּי אִישׁ לֹא יִשְׁתֶּה יַיִן אֵין לוֹ חֵלֶק לְעוֹלָם הַבָּא /</p>

<p>וַיִּגַּשׁ הָאַרְבָּעָה וְשִׁבְעִים וַיֹּאמַר אוֹמֵר הַיָּיִן בַּעֲוֹן הַדּוֹרְכִים בְּרַגְלֵיהֶם הַגִּתּוֹת / וְשׁוֹפְכִים בְּקִרְבָּם דַּם עֲנָבִים לִשְׁתּוֹת / הָאֱמוּנִים עֲלֵי תוֹלָע חִבְּקוּ אַשְׁפַּתּוֹת /</p>

<p>וַיִּגַּשׁ הַחֲמִשָּׁה וְשִׁבְעִים וַיֹּאמַר אוֹמֵר הַיָּיִן בַּעֲוֹן הָאֲנָשִׁים הַשּׁוֹכְבִים / אִם יִתָּלוּ עַל הָעֵץ עַל לֹא חָמָס בְּכַפֵּיהֶם הָעֲנָבִים / אַסַּבֵּב יוֹם יוֹם תְּלִיַּת הַגַּנָּבִים /</p>

<p>וַיִּגַּשׁ הַשּׁשָּה וְשִׁבְעִים וַיֹּאמַר אוֹמֵר הַיָּיִן תָּמַהְתִּי וָאֶתְמַהּ כָּל יְמוֹתַי / מַדּוּעַ יִתְּלוּ הָאֲנָשִׁים עַל הָעֵץ אֲבוֹתַי / יוֹדִיעוּנִי מַה גָּנְבוּ לָהֶם וּמָתַי /</p>

<p>וַיִּגַּשׁ הַשִּׁבְעָה וְשִׁבְעִים וַיֹּאמַר אוֹמֵר הַיָּיִן מַדּוּעַ רָאִיתִי דַּם הָעֲנָבִים עַל קִיר הַגַּת נִמְצָה / וַאֲשֶׁר מֵהֶם נִתְלָה הָאִם בַּגַּנָּבִים נִמְצָא / מִי זֶה אָמַר וָתֶּהִי אֲדֹנָי לֹא צִוָּה /</p>

<p>וַיִּגַּשׁ הַשְּׁמֹנָה וְשִׁבְעִים וַיֹּאמַר אוֹמֵר הַיָּיִן אִם יִתָּלוּ הָאֲנָשִׁים כָּאַשְׁכֹּלוֹת / אֲנִי שַׂמְתִּי אִמּוֹתָם שַׁכּוּלוֹת / וְעוֹלְלֵיהַם כַּגֶּפֶן הָשֵׁב יָדִי כְּבוֹצֵר עַל סַלְסִלוֹת /</p>

<p>וַיִּגַּשׁ הַתִּשְׁעָה וְשִׁבְעִים וַיֹּאמַר אוֹמֵר הַיָּיִן בִּפָנַי שֹׂבַע שְׂמָחוֹת / וּמִפָּנַי יָנוּסוּ יָגוֹן וַאֲנָחוֹת / וְכַאֲשֶׁר יִשְׁתּוּנִי הָעוֹפוֹת יִלְמְדוּ לְדַבֵּר צַחוֹת /</p>

<p>וַיִּגַּשׁ הַשְׁמֹנִים וַיֹּאמַר אוֹמֵר הַיָּיֵן אִם אַעֲמִיד יוֹם אוֹ יוֹמַיִם / וְלֹא אֲתַקֵּן אֶת אֲשֶׁר עִוְּתוּ הַמַּיִם / יִגְוַע כָּל בָּשָׂר אֲשֶׁר תַּחַת הַשָּׁמַיִם /</p>

<p>וַיְּהִי כַּהֲתִמִּי הַמְּשָׁלִים הַנִּזְכָּרִים / אָמַרְתִּי אֶל הַסְּגָנִים וְהַחוֹרִים / הִנֵּה שְׁמַעְתֶּם דִּבְרֵי שְׁמֹנִים זְקֵנִים / כְּפִי מַה שֶּׁסִּפְּרוּ לָנוּ אֲבוֹתֵינוּ הַקַּדְמוֹנִים/ וְכַאֲשֶׁר הִגִּיעוּ לְאָזְנַי דִּבְרֵיהֶם הָעֲרֵביִם / פְּנֵיהֶם פְּנֵי לֶהָבִים / שַׂמְתִּי עַל לוּחַ לִבִּי כְתוּבִים / וְלָעַד בְּצוּר שִׂכְלִי חֲצוּבִים / לְמַעַן יַעַמְדוּ יָמִים רַבִּים/ וְכָלַלְתִּי עִנְיָנֵיהֶם בְּשִׁיר נֶחְמָד / אֲשֶׁר כָּל הַבָּא אֵלָיו וְעָמָד / קִבַּצְתִּיו מִפְּנִינֵי הַמַּאֲמָרִים / וְיִסַּדְתִּיו בְּסַפִּירִים / וְהִנֵּה הַשִּׁיר אֲשֶׁר עַל מְלִיצַת הַזְּקֵנִים חִבַּרְתִּי / וּבִמְחוּגַת שִׂכְלִי אוֹתוֹ תֵאַרְתִּי / כַּאֲשֶׁר עַל טוּב צַוָּארָם עָבַרְתִּי /
<br><br />
יֹאמַר יַיִן עֹז אָזַרְתִּי</p>

<p>לַפְּגָרִים נֶפֶשׁ הֶחְזַרְתִּי</p>

<p>אֵין לִתְמֹהַּ אִם לִי תִכְרַע</p>

<p>כָל בֶּרֶךְ עַם זוּ יָצַרְתִּי</p>

<p>כִּי רַבִּים מִמָּוֶת אֶגְאַל</p>

<p>וִימֵי רַבִּים כֵּן הִקְצַרְתִּי</p>

<p>זֶה חַסְדִּי עִם רֵעַי כִּי כָל</p>

<p>מוֹצְאִי יֹאמַר אַךְ עָשַׁרְתִּי</p>

<p>וּבְעֵת מִמֶּנִּי יִשְׂבַּע אִישׁ</p>

<p>יֹאמַר דָּבָר לֹא חָסַרְתִּי</p>

<p>מִלֵּב אָסִיר תּוּגָה אָסִיר</p>

<p>שִׂמְחָה וָגִיל לֹא עוֹרַרְתִּי</p>

<p>וּלְהַגִּיעוֹ לִמְחוֹז חֶפְצוֹ</p>

<p>בִּמְשׁוֹטוֹת שִׂכְלִי חָתַרְתִּי</p>

<p>הָיוּ שׁוֹכְנֵי עָפָר יוֹם עַל</p>

<p>לִבָּם טַל אוֹרוֹת הִמְטַרְתִּי</p>

<p>אִישׁ לֹא שָׁתָה יַיִן יִיעָף</p>

<p>יֹאמַר כֹּחַ לֹא עָצַרְתִּי</p>

<p>הָיִיתִי שִׂמְחַת הַיְּצוּרִים</p>

<p>וּשְׁנַת טוֹבָתָם עִטַּרְתִּי</p>

<p>מִן לֵדוּתִי טַל יַלְדּותִי</p>

<p>אַזְקִין אָז תִּגְדַּל תִּפְאָרְתִּי</p>

<p>מִיּוֹם נֹחַ נָטַע כֶּרֶם</p>

<p>לִמְלֹך עַל תֶּבֶל נִכְתַּרְתִּי</p>

<p>בִּי יִתְהַלֵּל כָּל מִתְהַלֵּל</p>

<p>עַל כָּל תַּעְנוּגִים אֻשַּרְתִּי</p>

<p>וּלְהַרְאוֹת הָעַמִּים יָפְיִי</p>

<p>עַל גִּלְדִּי שַׂק לֹא תָפַרְתִּי</p>

<p>עָרוֹם יִרְאוּנִי לּא אֵבוֹשׁ</p>

<p>לֹא חָפַרְתִּי כִּי נֶהְדַּרְתִּי</p>

<p>כָּל אִישׁ יַחְשֹׁק אֶת פִּי לִנְשׁוֹק</p>

<p>וּבְעֵינֵי רוֹאַי יָקַרְתִּי</p>

<p>שָׂר עִם סוֹחֵר פָּנַי שׁוֹחֵר</p>

<p>וּפְנֵי אַחֵר לֹא שִׁחַרְתִּי</p>

<p>אָסִיר שָׂפָה אֶל נֶאְמָנִים</p>

<p>וּלְשׁוֹן נִלְעָגִים הִגְבַּרְתִּי</p>

<p>אַפְרִיד לִבּוֹת הַנִּצְמָדִים</p>

<p>חֹשֵׁק עִם עָפְרָה הֶחְבַּרְתִּי</p>

<p>וּבְתוּלוֹת נוֹבַבְתִּי וּבְיַד</p>

<p>הַחֹשְׁקִים אוֹתָם הִסְגַּרְתִּי</p>

<p>כָּל הַחֹשְׁקִים לִי זִבֵּחוּ</p>

<p>אַף קִטֵּרוּ עַל מִכְמַרְתִּי</p>

<p>כִּי בָהֵמָּה שָׁמֵן חֶלְקָם</p>

<p>וּלְהַמְצִיא חֻקָּם מִהַרְתִּי</p>

<p>כָּל דֶּרֶךְ אֶדְרֹךְ נָגַהּ אוֹר</p>

<p>יָקוּם־לִי אֹמֶר גָּזַרְתִּי</p>

<p>אִישִׁים חָשְׁבוּ לִקְבֹּר אוֹתִי</p>

<p>זֶה כַּמָּה אוֹתָם קָבַרְתִּי</p>

<p>אוֹתִי דִמּוּ לַהְרֹג וּבְעֹז</p>

<p>יָדַי עַל כֻּלָּם גָּבַרְתִּי</p>

<p>אֶת שֶׁהִתִּירוּ אָסַרְתִּי</p>

<p>גַּם אֶת שֶׁאָסְרוּ הִתַּרְתִּי</p>

<p>וּבְעֵת שָׂחְקּו אָז בָּכִיתִי</p>

<p>בְעֵת בָּכוּ אָז שׁוֹרַרְתִּי</p>

<p>וּבְעֵת פָּרְצוּ אָז בָּנִיתִי</p>

<p>וּבְעֵת בָּנוּ אָז סָתַרְתִּי</p>

<p>וּבְעֵת עָקְרוּ אָז נָטַעְתִּי</p>

<p>וּבְעֵת נַטְעוּ אָז עָקַרְתִּי</p>

<p>וּבְעֵת דִּבְּרוּ הֶחְשֵׁיתִי</p>

<p>וּבְעֵת הֶחְשׁוּ אָז דִּבַּרְתִּי</p>

<p>וּבְעֵת שָׁמְרוּ הִשְׁלַכְתִּי</p>

<p>וּבְעֵת הִשְׁלִיכוּ שָׁמַרְתִּי</p>

<p>קֶשֶׁר אַמִּיץ אַתִּיר וּבְרִית</p>

<p>כָּרוּת בֵּין רֵעִים הִפַרְתִּי</p>

<p>שׁוֹשֵׁיתִי עִיר אַף מַמְלָכוֹת</p>

<p>וּגְבוּלוֹת עַמִּים הֵסַרְתִּי</p>

<p>וִיסוֹדֵי עִיר גִּלִּיתִי אַף</p>

<p>אַבְנֵי עִיר לַגַּיְא הִגַּרְתִּי</p>

<p>כִּצְבָא רוֹם בִּזְבוּל נִשְׁאַרְתִּי</p>

<p>וּלְבַדִּי נָבִיא נוֹתַרְתִּי</p>

<p>קָדְרוּ שֶׁמֶש וּלְבָנָה אַךְ</p>

<p>אוֹרִי יָהֵל לֹא קָדַרְתִּי</p>

<p>בֵּין אִם יִהְיֶה בֵּין לֹא יִהְיֶה</p>

<p>בִּקְהַל רָב צֶדֶק בִּשַּׂרְתִּי</p>

<p>בָּטְחוּ אִישִׁים בִּנְדָרַי אַךְ</p>

<p>לֹא קִיַּמְתִּי שֶׁנָּדַרְתִּי</p>

<p>כֶּרֶם לֹא נָטַעְתִּי אֶבְצֹר</p>

<p>שָׂדֶה לֹא אֶזְרַע קָצַרְתִּי</p>

<p>עָלַי פָּצוּ פִיהֶם חַכְמֵי</p>

<p>עוֹלָם אָמְרוּ כִּי סָרַרְתִּי</p>

<p>לְעַוֵּר אֶת עֵינַי חָשְׁבוּ</p>

<p>אָכֵן עֵינֵיהֶם עִוַּרְתִּי</p>

<p>וּבְחָשְׁבָם כִּי אוֹתִי שַּחוּ</p>

<p>עַל חוּג רֹאשָׁם נִתְבַּצַּרְתִּי</p>

<p>חָשַׂפְתִּי מַצְפּוּן לִבּותָם</p>

<p>וּבְקִרְבָּם סוֹד לֹא הִשְׁאַרְתִּי</p>

<p>בִּזּוּנִי יַעַן נִמְכַּרְתִּי</p>

<p>שָׁכְחוּ כִּי אוֹתָם מָכַרְתִּי</p>

<p>אַשְׁכִּיר יוֹם יוֹם אִישִׁים אֵין קֵץ</p>

<p>אַךְ מִיָּמַי לֹא שָׁכַרְתִּי</p>

<p>וּבְרַגְלֵיהֶם אִם נִרְמַסְתִּי</p>

<p>אֶזְכֹּר כִּי רַבִּיםִ יִסַּרְתִּי</p>

<p>אִישִׁים הוֹצִיאוּ דִבַּתִי</p>

<p>נָפְלוּ תוֹך שַׁחַת חָפַרְתִּי</p>

<p>וּבְעֵת כִּי הֵם עָלַי קָשְׁרוּ</p>

<p>תּוֹך לִבּוֹתָם אָז נִקְשַׁרְתִּי</p>

<p>לֹא הָיוּ לָהֶם יָדַיִם</p>

<p>יוֹם פָּנַי מֵהֶם הִסְתַּרְתִּי</p>

<p>שִׁבַּרְתִּי רָאשֵׁי תַנִּינִים</p>

<p>וּבְעֻזִּי הַיָּם פּוֹרַרְתִּי</p>

<p>לֹא נִמְלְטוּ מִיַּד רִשְׁתִּי</p>

<p>הֵם חָלְמוּ אַךְ פָּתַרְתִּי</p>

<p>אֵימִים הִשְׁפַּלְתִּי עַד אָרֶץ</p>

<p>שָׂרִים בֶּעָפָר עִפַּרְתִּי</p>

<p>וּבְשִׁבְתִּי בָדָד דּוּמִיָּה</p>

<p>בָּטַח לִבִּי אַף נֶעְזַרְתִּי</p>

<p>אָמְנָם עֵת צָפוּ מַיִם עַל</p>

<p>רֹאשִׁי אָמַרְתִּי נִגְזָרְתִּי.
<br><br />
וַיְהִי כִּשְׁמֹעַ הַשָּׂר וְהַקְּהִלּוֹת / קוֹל הַשִּׁיר יְחוֹלֵל אַיָּלוֹת / בֵּרְכוּ לְנֶאְדָּר בַּקֹּדֶשׁ נוֹרָא תְהִלּוֹת / אֲשֶׁר כָּכָה לוֹ בְעוֹלָמוֹ / וְכָל הָעָם שָׁב לִמְקוֹמוֹ.</p>

<br>  
</blockquote>

<h2 id="המחברתהעשריםושש">המחברת העשרים ושש</h2>

<br>  

<blockquote>
<p>אָמַר הַמְחַבֵּר: יָצָאתִי עִם הַשָּר בִּימֵי הַזְּקוּנִים.
לִרְאוׁת הֲפָּרְחָה הַגֶּפֶן הֵנֵצוּ הָרִמּוׁנִים. וּבְצֵאתֵנוּ שַעַר עֲלֵי קָרֶת מְדַבְּרִים מֵהַקּוֹרוֹת הַמּוֹצְאוֹת. וּמוֹצְאִים עַל הַזְּמָן תּנוּאוֹת. יַעַן אֲשֶר יַפִּיל רִבֹּאוֹת. וְיָרִים פְּעָמָיו לְמַשּוּאוֹת. רָאִינוּ וְהִנֵּה חֶבְרַת זְקֵנוֹת בָּאוֹת עַיֵפוֹת וְנִלאוֹת. בִּשְֹמָלוֹת בָּלוֹת וּמְטֻלָּאוֹת. צוֹלְעוֹת וְנַהֲלָאוֹת. נְתָנָם הַזֹּקֶן לְמָחֳרָאוֹת. וְכַאֲשֶר רְאִינוּם מֵרָחוֹק נִבְהַלְנו מֵראוֹת. וְכַאֲשֶר קָרְבוּ אֵלֵינוּ הִכַּרְנוּ הֳיוֹתָם נְשֵי שָרי צְבָאוֹת. הָיוּ בִנְעוּרֵיהֶם עַל כַּנפֵי נִשְרֵי הַזְּמָן נְשוּאוֹת. יְפוֹת הַמַּרְאֶה וְהַבְּרִיאוֹת. וּבִרְקִיעַ הַיּפִי שָם לָהֶם הַזְּמָן כִּסְאוֹת. הָיָה בְשֶכְּבָר לִשְמָם וּלְזִכְרָם תַּאֲוַת נַפְשֵנוּ. עֲנַדְנוּם עֲטָרוֹת לְרָאשֵינוּ. הָיוּ סְהָרֵינוּ וּשְמָשֵינוּ. אֲשֶר הֶעֱלוּ עֲדִי זָהָב עַל לְבוּשֵינוּ. שוֹמְרוֹת אַחֲוָתֵנוּ. וְחוֹלוֹת אַהֲבָתֵנוּ. וְעַל עֲרָבִים בְּתוֹכָם תָּלִינוּ כִנּוֹרוֹתֵינוּ. קִדַּמְנוּם לְשָלוֹם בְּשָפָה רָפָה. וְהֵם הֵשִיבוּ בְכֹבֶד רֹאש וּבְנֶפֶש זוֹעֲפָה. וּבִרְאוֹתָם כִּי הִשְתּוֹמַמְנוּ עַל שוֹמְמוּתָם. הִתְאַנְּחוּ אֲנָחָה מִלִּבּוֹתָם. וַתֹּמאַרְנָה לָנוּ תְּמוֹל כַּאֲשֶר בִּבְרִית אַהֲבָה יָשַבְנוּ. וְהִקְשַבְתֶּם לְמִצְוֹתֵינוּ וּלְמִצוֹתֵיכֶם הִקְשַבְנוּ. לֹא חֲשַבְתֶּם וְלֹא חָשַבנוּ. כִּי הַזּקֶן יְשִיבֵנוּ כַּאֲשֶר שַבְנו. וְאִם אֲנַחְנוּ כָּחַש בְּשָרֵנוּ מִשָּמֶן וְהָלַכְנוּ קְדוֹרַנִית. גַּם אַתֶּם זְקַנְתֶּם וְשַבְתֶּם וְהֵסֵב הַזּקֶן הַשֶּכֶם אֲחוֹרַנִּית. וְעַל גַּבֵּיכֶם חָרַש וְהֶאֱרִיך מַעֲנִית. וְהֵרִיק אַחֲרֵיכֶם חֶרֶב וּבְרַק חֲנִית. וַיאמֶר הַשָּר יֶש- לָנוּ רָב. כִּי חֶבְרַתְכֶם
<br><br />
לָנוּ לא תֶעֳרָב. כִּי יְאוֹר הַיְדִידוּת חָרָב. וַאֲגַם הַחֵשֶק הָיָה לְשָרָב. אִם אַתֶּם לַמִּזְרָח אֲנַחְנוּ לַמַּעֲרָב. כִּשְמעַ הַגְּבִירוֹת הִפְקִידוּנוּ לֵאלהִים. וַאֲנַחְנוּ עַל זִקְנוּתָם וּבְלוֹתָם תְּמֵהִים. וּמִיִרְאָתֵנוּ פֶּן נַגִּיעַ פּוֹחֲדִים וְרוֹהִים. וַיְהִי כַּאֲשֶר הָלְכו מֵאִתָּנוּ זָכַרְנוּ יָפְיָן וַהֲדָרָן בִּנְעוּרֵיהֶם. וְאֵת אֲשֶר עָלִינוּ עִמָּהֶם. בְּטִירוֹתָם וּבְחַדְרֵיהֶם. וְרָאִינוּ כִּי הַזּקֶן הֱשִמָּם. וְיָדוֹ הָיְתָה בָם לְהֻמָּם. מִקֶּרֶב הַמַּחֲנֶה עַד תֻּמָּם. וְצָפַד עוֹרָם עַל עַצְמָם. חָרַדְנוּ וּפָחַדְנוּ וְיָרֵאנוּ. וְיָדַעְנוּ כִּי כְמִקְרֵיהֶם כֵּן יִקֱרֵנוּ. וַיאמֶר אֵלַי הַשָּר אֱמָר- נָא אֲבִי הַמּוֹעֵצָה. וַאֲבִי אֲבוֹת לַשִּירִים וְלַמְּלִיצָה. הֲלא תְקוֹנֵן קִינָה נִמֱרָצָה. עַל זֹאת הָעֵצָה הַיְעוּצָה. אֲשֶר הַזּקֶן יְעָצָה. לְחַלֵּל גְּאוֹן כָּל צֶבִי. בְּתִתּוֹ בְנֵי הַחֵשֶק פְּלֵטִים וּבְנוֹתָיו בַּשֶּבִי. וְעַתָּה אֱזֹר מָתְנֶיךָ. וּלְהִלָּחֵם עִם הַזּקֶן שִים פָּנֶיךָ. וְהַחֲרַדְתָּ אוֹתוֹ וְאֶת כָּל הֲמוֹנָיו. וְשִימֵהוּ מַטָּרָה לְחִצֵּי מְשָלֶיךָ וּמֵיתָרֶיךָ תְּכוֹנֵן עַל פָּנָיו. וָאמַר אֶל הַשָּר הִנֵּנִי. וְאֶל כָּל אֲשֶר תַּחְפֹּץ תַּטֵּנִי. וָאֲקוֹנֵן עַל הַזּקֶן בְּמִצְוַת הַשָּר וָאמַר:</p>
</blockquote>

<blockquote>
<p>אֵיכָה יָעִיב בְּאַפּוֹ הַזּקֶן אֶת הַצְּבִיוֹת. הִשְלִיךְ מִשָּמַיִם אֶרֶץ תִּפְאֶרֶת הַלִּביוֹת. וְלא זָכַר בְּיוֹם אַפּוֹ יִפְעַת יוֹנֵי הַגֵּאָיוֹת. וֵיְנַהֵג אוֹתָם כִּשְבוּיות. בִּלַּע הַזּקֶן וְלא חָמָל. הֶחְפִּיר יְפִי הַצְּבִיוֹת קָמָל. כְּצִיץ יָצָא וַיִמָּל. מַה נְּדַבֵּר וּמַה נִּצְטַדָּק וְהַיְעַלוֹת הַחֲשוּקוֹת. שָבוּ מִיַד הַזְּמָן עֲשוּקוֹת. וְהַהוֹלְכוֹת נְטוּיוֹת גָּרוֹן וּמְשַקְּרוֹת עֵינַיִם. נֶחְשְבוּ כְמַר מִדְּלִי וּכְשַחַק
מאזְנַיִם.וְהַבָּנוֹת הָעֲלִיצוֹת. אֲשֶר הָיוּ צְבִי לְכָל הָאֲרָצוֹת. שָבוּ כְאַבְנֵי גִיר מְנֻפָּצוֹת. חָשַךְ מִשּחוֹר תָּאֳרָם לֹא נִכְּרוּ בַחוּצוֹת.</p>
</blockquote>

<blockquote>
<p>וְשָבוּ הַפָּנִים הַיָפוֹת. צְנֻמוֹת דַּקוֹת וּשְדֻפוֹת. יְצוּדֵם הַזְּמָן לְמַדְחֵפוֹת. מִי לְדִרְאוֹן עוֹלָם וּמִי לַחֲרָפוֹת. וּמִי בְשַעַר הָאַשְפוֹת. כִּי הַזּקֶן שָלַח יָדוֹ מִן הַחוֹר. וְהֵשִיב יוֹנֵי הַגֵּאָיוֹת אָחוֹר. וּבְרֵד הַשִּנַּיִם חָשַך מִשְּחוֹר. וְשָבוּ הָעֵינַיִם הַמְשַקְּרוֹת כֵּהוֹת. וְדַלּוֹת הָראש כָּאַרְגָּמָן סָפוּ תַּמּוּ מִן בַּלָּהוֹת. וְשִפְתוֹת הַשּוֹשַנִּים נְהִי נִהְיָה נִנְהוֹת. כִּי נֶהְפַּךְ אֶל לַעֲנָה דִבְשָן. וּשְדֵי חֶמֶד הוֹרִידוּ לָאָרֶץ רֹאשָן. וְהָאַף כְּמִגְדַּל הַלְּבָנוֹן יִתְאַנַּף וְיֶעֱשָן. וַיַעַל עֲשָנוֹ כְּעֶשֶן הַכִּבְשָן. וַאֲשֶר בְּשֶכְּבָר הַיָמִים הִצְלִיחָה לִמְלוּכָה. וְעָמְדָה בְהַר גְרִיזִים עַל הַבְּרָכָה. מְהוּמוֹת רַבּוֹת בְּתוֹכָה. מִי הֶאֱמִין כִּי נִרְאֶה הַצְּבִיוֹת כַּאֲשֶר נִראֵם. וּגְדוֹלָה הַשִּנְאָה אֲשֶר נִשְנָאֵם. מִן הָאַהֲבָה אֲשֶר אֲהַבְנוּם וּבִקַּשנוּם. וְחוֹתָם עַל לִבֵּנוּ וְחוֹתָם עַל זְרוֹעֵנוּ נְתַנּוּם. וַעֲנָק עַל צַוָּארֵינוּ עֲנַדְנוּם. לא הֶאֱמַנּוּ כִּי הַזּקֶן יִהְיֶה הַחֵשֶק כֹּבֵש. וְיִפְשֹט הַחֵשֶק אֶדֶר הַיְקָר וְשַק יִהְיֶה לֹבֵש. וְיִשָּא יָדוֹ בַיוֹם הַהוּא לֵאמר לא אֶהְיֶה חֹבֵש. וּנְהַר הַיְדִידוּת יֶחֱרַב וְיָבֵש. מִי הֶאֱמִין כִּי הַצְּבִיוֹת אֲשֶר עָלָה לַשָּמַיִם שִיאָם. וּמִמַּעַל לְכוֹכְבֵי אֵל שָמוּ כִסְאָם. וְיאמַר הַחשֵק מַחֲנֵה אֳלהִים זֶה כַּאֲשֶר רָאָם. יִמְצָאֵם הַזּקֶן כַּאֲשֶר מְצָאָם. וְלא יְשַנֶּה עוֹד אֶת בִּגדֵי כִלְאָם. מִי הֶאֱמִין כִּי הָראש כַּכַּרְמֶל. אֲשֶר נָתַן חַיִּים לְמָרֵי נֶפֶש וְאוֹר לְעָמֵל. כְּקָנֶה וְסוּף קָמֵל. וְתַחַת הַצַּוָּאר מִגְדַּל הַשֵּן. אֲשֶר הָיָה שָמֵן וְדָשֵן. וּמֵעַיִם עֶשֶת שֵן. נִרְאֶה הַקוֹלוֹת וְהַלַּפִּידִים וְהָהָר עָשֵן. וְהַבָּנוֹת הַיְפֵיפִיוֹת אֲשֶר הָיוּ כְזָוִיוֹת הֵיכָל. אֲשֶר לְסַפֵּר הוֹדָם אִיש לא יוּכָל. עָבְרוּ אֶת מִיכַל הַזִּקְנָה. וְהָיְתָה הַשֵּיבָה לָהֶם לְמִקְנָה. וְשִנָּה הַזְּמָן שִכְלָם</p>
</blockquote>

<br>  

<blockquote>
<p>לְסִכְלוּת. וְדַעְתָּם לְהוֹלֵלוּת. וּכְבוֹדָם לְזֻלּוּת. וּנְדִיבוּתָם לְכִילוּת וְנַבלוּת. וְשִבְרָם כְּשֵבֶר נֵבֶל. וְהָפַךְ שִמְחָתָם אֶל אֵבֶל. מִי הֶאֱמִין כִּי יָשוּב הַחֵשֶק הַנֶּאֱמָן אַלְמָן. וְהַגְּבִירוֹת מַעֲשֵי יְדֵי אָמָּן. אֲשֶר הִתְבָּרְכוּ הַחשְקִים בִּשְמָן. יִסְתֹּר בָּהֶם הַזְּמָן וֶהֱדִמָּן. וְנָתַן צָרַעַת נַעֲמָן בְּנָעֳמָן. בְּשַנּוֹתוֹ אֶת טַעְמָן. וְלא הָיָה לִבְנֵי יִשְרָאֵל עוֹד מָן. מִי הֶאֱמִין כִּי הַיְעֵלוֹת אֲשֶר אזֶן שָמְעָה וַתְּאַשְּרֵם. וְכָל חשֵק יְפָאֲרַם. וּלְאוֹת עַל יָדָיו וּלְזִכָּרוֹן בֵּין עֵינָיו יִקְשְרֵם. הַזּקֶן עַל יְדֵי מָוֶת יְגִירֵם. פָּקוֹד וְהַחֲרֵם. מִי הֶאֱמִין כִּי הַיְעֵלוֹת אֲשֶר חָשַקנוּ בִימֵי הַנְּעוּרִים. וְהָלַכְנו אַחֲרֵיהֶן הָלֹךְ וּבָכה עַד בַּחוּרִים. כַּאֲשֶר יִרְדּף הַקּוֹרֵא בֶהָרִים. בִּמְעוֹנוֹת אֲרָיוֹת וּבְהַרְרִי נְמֵרִים. יָשוּבוּ עֵינֵינוּ מֵרְאוֹתָם עִוְרִים. וְהַיְּעֵלוֹת אֲשֶר שָגִינוּ בְאַהֲבָתָם. נִבְרַח הַיוֹם מִקִּרְבָתָם. אוֹיָה עַל קוֹמַת הַתָּמָר. אֲשֶר שַדַּי לָהֶם הֵמַר. אֵיך לא עָמַד טַעְמָם בָּם וְרֵיחָם נָמָר. וְעוֹרָם כְּתַנּוּר נִכְמָר. וּבְשָרָם סָמָר. מִי יִתֵּן וְלא הִכַּרְנוּם. אַחֲרֵי אֲשֶר בְּעִנְיָן רַע כָּזֶה רְאִינוּם. אֲהָהּ זקֶן הַמַּחֲרִיד. וּבֵין חשְקִים וְחשְקוֹת תַּפְרִיד. וְכַבִּיר ישְבִים תּוֹרִיד. וְלא הָיָה בְיוֹם אַפְּךָ פָּלִיט וְשָרִיד. מַה מּאד עֲשַקְתָּנוּ וְרַצּוֹתָנוּ. וּמַמְּררִים הִשְבַּעְתָּנוּ. שֶכָּכָה הִשְמַעְתָּנוּ. הַמְעַט קַחְתְּךָ הַצְּבִיוֹת מַחְמַד עֵינֵינוּ. אֲשֶר עָלַזְנוּ בָם בִּימֵי עֲלוּמֵינוּ. וְלָקַחְתָּ מֵחִשְקֵנוּ. גַם הַצְּביוֹת נֵזֶר זְמַנֵּנוּ. וְהִבְאַשְתָּ אֶת רֵיחֵנוּ בְעֵינָם וְאֶת רֵיחָם בְּעֵינֵינוּ. עַד אֲשֶר אִם זְאֵב עֲרָבוֹת יְשָדְדֵם. וְכַכָּרִים לַטֶּבַח יוֹרִידֵם. מִיַד שְאוֹל לא נִפדֵּם. כִּי מִן הַיוֹם אֲשֶר עִטַּרתָּ אוֹתָנוּ בעֲטֶרֶת תִּפְאֶרֶת שֵיבָה שָבַת הַחֵשֶק הַנּגֵש שָבתָה מַדְהֵבָה.</p>
</blockquote>

<br>  

<blockquote>
<p>וְתַחַת הַחֵשֶק וְהָאַהֲבָה. רָבְתָה בָאָרֶץ הָעֲזוּבָה. וְצָמְחָה בֵינֵינוּ וּבֵין הַצְּבִיוֹת אֵיבָה. עַד אֲשֶר אִם תָּמָר אֲחוֹת אַבְשָלוֹם תִּצְעַק מִכְּאֵבָהּ. לא נַצִּיל אֶת נַפְשָהּ מִיַד לֶהָבָה. וְלוּ תִהְיֶה בַזְּמָן אֶסְתֵּר. וַאֲנִי אֶהְיֶה מָרְדְּכָי מַרְאוֹתָה אֶסְתַּתֵּר. וּמִשִּנְאָתִי לְפָרוֹת הַבָּשָן. אִם הָיִיתִי יַרְחָע לא אֶקַּח לִי אֶת בַּת שֵשָן. מַה מְּאד חָטָאתָ זקֶן הָאַכְזָר. כַּאֲשֶר שַמְתָּ הַחֵשֶק מִמֶּנוּ מוּזָר. וְאִלוּ מֵרָעָה אֶל רָעָה לא תוֹצִיאֵנוּ. מִמִּפְקַד הַחֵשֶק וּמֵחִצֵּי הַשֵיבָה לא יָרֵאנוּ. וּבֵרַכְנוּךָ בְצֵאתֵנוּ וּבְבוֹאֵנוּ. וְאָמַרְנוּ בּא יָבא בְרִנָּה נשֵא אֲלֻמּוֹת הַשֵּיבָה נְסִיכֵנוּ. נְשִיא אֳלהִים אַתָּה בְתוֹכֵנוּ. אָמְנָם יֶחֱרַד לְבָבֵנוּ וְיִלָּפֵת. כִּי חִצֵּי הַשִּיבָה אוֹת וּמוֹפֵת. כִּי בְקָרוֹב לַעֲפַר מָוֶת תִּשְפְּתֵנוּ. וְשָם תַּעֲשֶה חֻפָּתֵנוּ. וְיָגוּרוּ בְךָ נִדָּחַי. וְלוּלֵי זֶה אָמַרְנוּ כּה לֶחָי. וְשַאֲגָתִי וּמְרִי שִיחָי. כִּי יָדַעְתִּי מָוֶת וְבֵית מוֹעֵד לְכָל חָי.</p>
</blockquote>

<blockquote>
<p>וָאֶשָּא מְשָלִי וָאמַר:</p>
</blockquote>

<blockquote>
<p>אוֹיָה עַל כִּי פָּרוֹת בָּשָן</p>
</blockquote>

<blockquote>
<p>הוֹרִידוּ לָאָרֶץ ראשָן</p>
</blockquote>

<blockquote>
<p>עָלַזְנוּ בָם בִּנְעוּרֵינוּ</p>
</blockquote>

<blockquote>
<p>הַיוֹם נאכַל יָשָן נוֹשָן</p>
</blockquote>

<blockquote>
<p>אֵיךְ שָב אָמֵל ראש כַּכַּרְמֶל</p>
</blockquote>

<blockquote>
<p>דַּלּוֹת ראש נִשֵּאת חמֶשָן</p>
</blockquote>

<blockquote>
<p>עֵינֵי יוֹנֵי הַגֵּאָיוֹת</p>
</blockquote>

<blockquote>
<p>יַמְטִירוּ כַיוֹם מַלְקוֹשָן</p>
</blockquote>

<blockquote>
<p>אַיֵה הָאַף בּוֹ מר אֶשְאָף.</p>
</blockquote>

<br>  

<blockquote>
<p>כִּי יַעַל פִּיחַ הַכִּבְשָן</p>
</blockquote>

<blockquote>
<p>אוֹיָה לִבְרַד הַשִּנַּיִם</p>
</blockquote>

<blockquote>
<p>אֵיכָה נֶהְפַּך לִהְיוֹת כּוּשָן</p>
</blockquote>

<blockquote>
<p>אֵי הַצַּוָּאר מִגְדַּל הַשֵּן</p>
</blockquote>

<blockquote>
<p>וּשְפַת שָנִי פֶּרַח שוֹשָן</p>
</blockquote>

<blockquote>
<p>אַיֵה הַשֵּרוֹת וּרְעָלוֹת</p>
</blockquote>

<blockquote>
<p>אֵי יַהְלוֹמָן אֵי תַרְשִישָן</p>
</blockquote>

<blockquote>
<p>אֵי חֶלְיָתָן אַיֵה נִזְמֵי</p>
</blockquote>

<blockquote>
<p>הָאַף אַיֵה בִגְדֵי חֻפְשָן</p>
</blockquote>

<blockquote>
<p>אֵי הַיְעֵלוֹת הַנֶּחְשָקוֹת</p>
</blockquote>

<blockquote>
<p>אַיֵּה חַגָּן אַיֵּה חָדְשָן</p>
</blockquote>

<blockquote>
<p>הַיָפוֹת וּבְרִיאוֹת בָּשָר</p>
</blockquote>

<blockquote>
<p>תַּחַת יָפְיָן נִרְאֶה כַחְשָן</p>
</blockquote>

<blockquote>
<p>מֶה הָיָה לִנְטוּיוֹת גָּרוֹן</p>
</blockquote>

<blockquote>
<p>מַה לַּזּקֶן כִּי הִרְעִישָן</p>
</blockquote>

<blockquote>
<p>בָּטַחְתִּי בִגְבוּרוׁת לִבָּן</p>
</blockquote>

<blockquote>
<p>הַיוֹם נִרְאֶה מֵהֶם חֻלְשָן</p>
</blockquote>

<blockquote>
<p>אֵין לִבְטחַ בָּם כִּי אַחַר</p>
</blockquote>

<blockquote>
<p>גִּזָּן לּא תִרְאֶה עוֹד לִקְשָן</p>
</blockquote>

<blockquote>
<p>הֻכְשָרוּ לֶאְכל בִּתְרוּמָה</p>
</blockquote>

<blockquote>
<p>עַל כִּי הֶעְרִיב כַיוֹם שִמְשָן</p>
</blockquote>

<blockquote>
<p>לוּ הֵבִיאוּ כַפָּרָתָן</p>
</blockquote>

<blockquote>
<p>זָכוּ לֶאְכל בִּבְשַר קָדְשָן</p>
</blockquote>

<blockquote>
<p>לא הֶאְמַנְתִּי בִּימֵי חָרְפָּן</p>
</blockquote>

<blockquote>
<p>כִּי יָמוּת בֶּעָפָר גִּזְעָן</p>
</blockquote>

<blockquote>
<p>אִם יַזקִין בָּאָרֶץ שָרְשָן</p>
</blockquote>

<br>  

<blockquote>
<p>אֶזְכּר חִשְקִי בִּבְחוּרוֹתַי</p>
</blockquote>

<blockquote>
<p>יוֹם קִנֵּאתִי עַל פַּרְעשָן</p>
</blockquote>

<blockquote>
<p>עֵת הִתְנַדֵּב לִבִּי בִימֵי</p>
</blockquote>

<blockquote>
<p>חָרְפִּי לִהְיוֹת כּפֶר נַפְשָן</p>
</blockquote>

<blockquote>
<p>מִי חָשַב אָז כִּי אָחְמדָה</p>
</blockquote>

<blockquote>
<p>תַּחַת יָפְיָן אֶת מַלְבּוּשָן</p>
</blockquote>

<blockquote>
<p>אוֹ מִי חָשַב כִּי לא יָשוּב</p>
</blockquote>

<blockquote>
<p>זַעַף הָאֵל עַד הוֹרִישָן</p>
</blockquote>

<blockquote>
<p>מַה זֶּה הָיָה לִבְנוֹת הַחֵן</p>
</blockquote>

<blockquote>
<p>כִּי נֶהְפַּךְ אֶל לַעֲנָה דִּבְשָן</p>
</blockquote>

<blockquote>
<p>הָיָה כָאוֹב כַּיוֹם קוֹלָן</p>
</blockquote>

<blockquote>
<p>וּתְמוֹל נִשְמַע כַּיָּם רָגְשָן</p>
</blockquote>

<blockquote>
<p>נִשְאַר בִּלְהָן זַעְוָן וַעְקָן</p>
</blockquote>

<blockquote>
<p>אָבַד חֶמְדָּן נִשְכַּח דִּישָן</p>
</blockquote>

<blockquote>
<p>אַחַר זִקְנָתָן וּבְלוֹתָן</p>
</blockquote>

<blockquote>
<p>מַה לִּי לָבא אֶל מִקְדָּשָן</p>
</blockquote>

<blockquote>
<p>חֵי אָנִי לוּ אֶהְיֶה יַרְחָע</p>
</blockquote>

<blockquote>
<p>לא אֶקַּח לִי אֶת בַּת שֵשָן</p>
</blockquote>

<blockquote>
<p>אוֹ לָעֶגְלוֹת הַלֻּמָּדוֹת</p>
</blockquote>

<blockquote>
<p>נִשְאַר תַּחַת זִמְרָן יָקְשָן</p>
</blockquote>

<blockquote>
<p>לא אֶקַּח לִי אֶת בַּת שֵשָן</p>
</blockquote>

<blockquote>
<p>אֵין לָהֶם חֵלֶק בַּבִּינָה</p>
</blockquote>

<blockquote>
<p>אוּלַי הָאֵל חָכְמָה הִשָּן</p>
</blockquote>

<blockquote>
<p>לא תִשְמַעְנָה אֵלַי אוּלַי</p>
</blockquote>

<blockquote>
<p>כִּי הַזּקֶן הוּא הֶחְרִישָן</p>
</blockquote>

<blockquote>
<p>לוּ תִתְחַנֵּן לָהֶם אָז לא</p>
</blockquote>

<blockquote>
<p>יִשּך כַּעְסָן כִּי אָז יֶעְשָן</p>
</blockquote>

<blockquote>
<p>כִּי אִמֵּצוּ כַיוֹם לִבָּם</p>
</blockquote>

<br>  

<blockquote>
<p>אוּלַי הָאֵל רוּחָן הִקְשָן</p>
</blockquote>

<blockquote>
<p>לִבְנוֹת זֶרֶש אֵיךְ אֶדָּרֵש</p>
</blockquote>

<blockquote>
<p>אֵיכָה אֶשְמַע אֶל קוֹל לַחְשָן</p>
</blockquote>

<blockquote>
<p>אִלּוּ נִתְלוּ עַל הָעֵץ אָז</p>
</blockquote>

<blockquote>
<p>תִּצְהַל תִּשְמַח הָעִיר שוּשָן</p>
</blockquote>

<blockquote>
<p>אֶתְמַהּ אֶל חוֹנֵן הַצּוּרוֹת</p>
</blockquote>

<blockquote>
<p>עֵת  עוֹר עִם בָּשָר הִלְבִּישָן</p>
</blockquote>

<blockquote>
<p>אֵיך לַהֶרֶג לא הִגִּישָן</p>
</blockquote>

<blockquote>
<p>אוֹ לַטֶּבַח לא הִקְדִישָן</p>
</blockquote>

<blockquote>
<p>אִם נחַם נִסְתָּר מֵעֵינַי</p>
</blockquote>

<blockquote>
<p>לִבְנוֹת חֵן כָּלוּ בֶעָשָן</p>
</blockquote>

<blockquote>
<p>אֶתְנַחֵם אִם הִזְקִינוּ כִּי</p>
</blockquote>

<blockquote>
<p>מֵאָז שָכַבְתִּי וָאִישָן</p>
</blockquote>

<blockquote>
<p>לִבּוֹת הָיוּ בָם כִּשְבוּיוֹת</p>
</blockquote>

<blockquote>
<p>הַיוֹם נִתַּן לָהֶם חֻפְשָן</p>
</blockquote>

<blockquote>
<p>הֵמָּה הַבְּגָדִים הַצּוֹאִים</p>
</blockquote>

<blockquote>
<p>מִי פֶּתִי יָסוּר יַלְבִּישָן</p>
</blockquote>

<blockquote>
<p>חֵי אָנִי לוּ תַזְקִין אֶסְתֵּר</p>
</blockquote>

<blockquote>
<p>לא תִהְיֶה עַל חִשְקָהּ בִּלְשָן.</p>
</blockquote>

<blockquote>
<p>וַיְהִי כִּשְמעַ הַשָּר הַמְּלִיצָה הַנִּכְבֶּדֶת. אֲשֶר יִפְעַת הַצְּבִיוֹת הָאוֹבֶדֶת. מְקוֹנֶנֶת וְסוֹפֶדֶת. וְהַשִּירָה הַהֲדוּרָה. הַמְדַבֶּרֶת בְּצַחוֹת וּבְשָפָה בְרוּרָה. אֲשֶר לא יֻתַּן סְגוֹר תַּחְתֶּיהָ וְלא יִשָּקֵל כֶּסֶף מְחִירָהּ. אָמַר הִנְנִי נִשְבָּע בַּנּוֹרָא וְאָיוֹם. כִּי לא נִקְשְרָה נַפְשִי בְנַפְשֶךָ בִּלְתִּי הַיוֹם. הַיוֹם עָשִיתָ גְבוּרוֹת וְנִפְלָאוֹת. הַיוֹם הִרְאִיתַנִי נוֹרָאוֹת. וְהִשְכַּחְתַּנִי חֵשֶק אַיָלוֹת וּצְבָאוֹת. כַּאֲשֶר הִשְמַעְתַּנִי.</p>
</blockquote>

<blockquote>
<p>דִבְרֵי נְבוּאוֹת. אָמְנָם בֵּאֲמָרְךָ כִּי הַשֵּיבָה מוֹפֵת וָאוֹת.</p>
</blockquote>

<blockquote>
<p>כִּי מִן הָעוֹלָם הַזֶּה בְּקָרוֹב נִפָּרֵד. שַמְתַּנִי נִבְהָל וְחָרֵד. כִּי אַף עַל פִּי שֶזֶּה כַמָּה עַל הַמָּוֶת הוֹכַחְתַּנִי הוֹכֵחַ. עָשִיתִי עַצְמִי כְשכֵחַ. וְרוֹאֶה אָנִי כִּי אֲנִי צָרִיךְ דְּבַר הַמָּוֶת לִזְכּוֹר. וְלא לִהְיוֹת בְּיֵין הַתַּאֲוָה שִכּוֹר. וְאַחֲלֵי לְפָנֶיךָ לְהַזְכִּירֵנִי. דָּבָר אֲשֶר מִתַּאֲוַת הָעוֹלָם הַזֶּה תְּסִירֵנִי. וָאֵעַן וָאמַר חַיֶּיךָ הַשָּר אֵין דָּבָר יַכְנִיעַ הַלְּבָבוֹת. וְיָאִיר עֵינֵי הַמַּחֲשָבוֹת. וְיָשִים אוֹתָם זַכּוֹת וּבָרוֹת. וּמַצִּיל הָאָדָם מִיוֹם עֲבָרוֹת. כְּמוֹ לֶכֶת בְּעֵמֶק הַפְּגָרִים וְלִרְאוֹת הַקְּבָרוֹת. וְהַעֲלוֹת עַל לֵב הַשּוֹכְנִים שָמָּה. צָפנָה וָנֶגְבָּה וָקֵדְמָה וָיָמָּה. מִי הֵם וּמִי הָיוּ. וּמֶה הָיָה עִנְיַן הַזְּמָן אֲשֶר בּוֹ חָיוּ. וְאִם אוֹהֲבֵיהֶם וְדוֹרְשֵי שְלוֹמָם יִדְרְשוּם. וְאִם חֲשוּקֵיהֶם לִרְאוֹתָם יְבַקְשוּם. וּמִי הֵם יוֹרְשֵיהֶם אֲשֶר יְרָשוּם. וּמִי שוֹכֵב בְּחַדְרֵי מַשְכִּיתָם. וּמִי פָקִיד עַל בֵּית נְכוֹתָם. וּמִי שוֹכֵב עִם נְשוֹתֵיהֶם. וְאִם הוֹלִיכוּ עִמָּם אוֹצְרוֹתֵיהֶם. וְאִם לָהֶם הָעַזּוּת וְהַגָּאוֹן. וְקוֹל שָאוֹן. וְאוֹר יְקָרוֹת וְקִפָּאוֹן. אוֹ אִם הֵם לְכָל בָּשָר לְדֵרָאוֹן. וְאִם לָהֶם יְפִי הַפָּנִים וְיִפְעָתָם. כַּאֲשֶר הָיָה עוֹד בֵּחַייִּם הַיָתָם. וְאִם הַגָּדוֹל מֵהֶם עַל הַקָּטן יִרְהָב. וְאִם שָם הַבָּנוֹת הָאוֹמרוֹת הַב הָב. וְאִם אִיש מֵהֶם עוֹד יֶאֱהָב. לָבָן וַחֲצֵרוֹת וְדִי זָהָב. וְאִם הֵם שְמֵחִים אוֹ נוּגִים. וְאִם אוֹכְלִים וְשוֹתִים וְחוֹגְגִים. אוֹ בְרָעָה מִתְמוֹגְגִים. וְאִם בִּגְלוֹמֵי תְכֵלֶת וְאַרְגָּמָן וְאִם בִּלְבוּש הֲרוּגִים. וְאִם שָם קוֹל צָהֳלָה וַהֲמֻלָּה. קוֹל חָתָן וְקוֹל כַּלָּה. וּבְהַעֲלוֹת זֶה עַל הַלּבָבוֹת. אָז תִּפָּקַחְנָה הַבָּבוֹת. וְיִפְחֲדוּ וְיִרְהוּ. וּנְהִי וְנִהְיָה יִנְהוּ. כִּרְאוֹתָם כִּי קָטן וְגָדוֹל שָם הוּא.</p>
</blockquote>

<br>  

<blockquote>
<p>חַיֶיךָ הַשָּר מִי שֶיִתְבּוֹנֵן בָּהֶם וּמֵהֶם. יִרְאֶה שָם שָרִים זָהָב לָהֶם. וּמַלְכֵי אָרֶץ וְיוֹעֲצֵיהֶם. שוֹפְטֵיהֶם וְשוֹטְרֵיהֶם. כּהֲנֵיהֶם וּנְבִיאֵיהֶם. שָם אֲנָשִים וְנָשִים. וְשָרֵי עֲשָרוֹת וְשָרֵי חֲמִשִּים. וְשָלִישִים וּפָרָשִים. שָמָּה כְסִילִים וַחֲכָמִים. זָקֵן עִם מְלֵא יָמִים. שָם נְעָרִים וּזְקֵנִים. בַּחוּרֵי חֶמֶד פַּחוֹת וּסְגָנִים. שָם עֲנִיִּים וְאֶבְיוֹנִים. שָמָּה דְגוּלִים מֵרְבָבָה. וְשָם יוֹנֵק עִם אִיש שֵיבָה. שָם חָתָן וְשָם כַּלָּה. גַּם בָּחוּר גַּם בְּתוּלָה. שָם מֶלֶךְ וְצאן יָדָיו. הָרָה וְיוֹלֶדֶת יַחְדָּיו. שָם מָרְדְּכַי וְשָם הֲדַסָּה. וְשָם אָסָף יָסר בַּמַּשָּא. וְשָם עָתְנִיאֵל וְעַכְסָה. וְגַם מִקְנֵנוּ יֵלֵך עִמָּנוּ לא תִשָּאֵר פַּרסָה. לא נִכָּר שוֹעַ לִפְנֵי דָל. וְעָשִיר מֵרָש לא נִבְדָּל. וְאֵין אִיש עַל רֵעֵהוּ יִתְגַּדָּל. וְאִם תִּדְרש דִּבְרֵי הַחשְקוֹת וְהַחשְקִים. וְקִבִרֵי חֲבַצֶּלֶת הַשָּרוֹן וְשוֹשַנַּת הָעֲמָקִים. וְאָדָם הַגָּדוֹל בָּעֲנָקִים. אֲשֶר הָיוּ כִרְאִי מוּצָק חֲזָקִים. וְלַסְתִּיר עֲצָתָם הָיוּ מַעֲמִיקִים. תִּמְצָא קוֹלוֹת וּבְרָקִים. וְרֶחֶם מַשְכִּיל וְשָדַיִם צוֹמְקִים. וְלֵב רָע וּשְפָתַיִם דּוֹלְקִים. כִּי בְקָקוּם בּוֹקְקִים. וְעֵינֵיהֶם אֲשֶר רָצוּ כַבְּרָקִים. תִרְאֶה אוֹתָם בְּחוֹרֵיהֶם נְמַקִּים. וְאִם תִּדְרוֹש קֶבֶר אַיֶלֶת אֲהָבִים. אֲשֶר מַעֲשֵה חשֵב יַעֲשֶה אוֹתָהּ כְּרוּבִים. תַּחֲרִיש וְתִשּם וְתַעֲמד מִתְשָּאֶה. וְהָיִיתָ מְשֻגָּע מִמַּרְאֵה עֵינֶיךָ אֲשֶר תִּרְאֶה. כִּי שָם תִּרְאֶה עָם יִמַּקּוּ בַעֲוֹנָם. רַגְלֵיהֶם וְלא יְהַלֵּכוּ לא יָהְגּוּ בִּגְרוֹנָם. לא יאכְלוּן וְלא יְרִיחוּן. וְלא יִרְאוּן וְלא יִשְמְעוּן וְלא יְשִיחוּן. הִשְכִּיָבם הַזְּמָן לְמַעֲצֵבָה. וַיַכֵּם וַיִרְדְּפֵם עַד חוֹבָה.</p>
</blockquote>

<blockquote>
<p>וְחִלֵּל לָאָרֶץ נִזֱרָם. אֲשֶר הוּנַף וַאֲשֶר הוּרָם. וְחֵלֶק אֵין לָהֶם עוֹד לְעוֹלָם כִּי נִשְכַּח זִכְרָם. צוּרָם מְכָרָם וַאדנָי הִסגִירָם. וְאִיש יָרִים הֶעָפָר מֵעַל פְּנֵיהֶם. יַעֲלֶה בְאוֹש מַחֲנֵיהֶם וּבְאַפֵּיהֶם. וְיִרְאֶה בְּפִגְרֵיהֶם. עָבְשוּ פְרֻדּוֹת תַּחַת מֶגְרְפוֹתֵיהֶם. סָר צִלָּם וְרִמָּה תְכַסֶּה עֲלֵיהֶם. וְתַחַת הַפָּנִים כְּזהַר הָרָקִיעַ מַזְהִירוֹת. וְהָעֵינַים הַמְשַקְּרוֹת. יִרְאֶה הָעֲצָמוֹת הַיְבֵשוֹת וְהַקוֹדְרוֹת. אֲשֶר הָיוּ לָרִמָּה לְבָרוֹת. גַּם אַהֲבָתָם גַּם שִנְאָתָם כְּבָר אָבְדָה. וְנַפְשָם אֲשֶר נִפְרְדָה. אִם בַּאדנָי בָּגְדָה. כִּי בָנִים זָרִים יָלְדָה. מֵעוֹלָמָהּ נִטְרְדָה. וְאֶל אֲשֶר לא יָדָעָה נָדָה וְסוֹפְדָה. הַמַּעֲלוֹת. אֲשֶר יָרְדָה. וְלוּלֵי דְבַר אֲדנָי אֲשֶר נֶאֱמָן. אֲשֶר יָעַד אֶל עֲבָדָיו עֵת וּזְמָן. לָשוּם הָרַי לַדָּרֶךְ וּמְסִלּוֹתַי יְרֻמוּן. וְיִחְיוּ מֵתַי נְבֵלָתִי יְקוּמוּן. וְהַנְּפָשוֹת הַטְּהוֹרוֹת. תִּהְיֶיןָ בִצְרוֹר הַחַיִים צְרוּרוֹת. וְהָיוּ לִמְאוֹרוֹת. וְנֶפֶש אֲשֶר אָהַב כָּל דִּבְרֵי בֶלַע. וְנִפֵּץ אֶת עוֹלָלֵינוּ אֶל הַסֶּלַע. יְקַלְּעֶנָּה בְּתוֹךְ כַּף הַקֶּלַע. אָמַרְתִּי הֵן גָּוַעְנוּ אָבַדְנוּ כֻלָּנוּ. אָבְדָה תִקְוָתֵנוּ נִגְזַרְנוּ לָנוּ. וְלָכֵן כָּל יְמֵי צְבָאִי עַד בּוֹא חֲלִיפָתִי אֲיַחֵל. בְּיָדְעִי כִּי דְבָרוֹ הַטּוֹב לא יַחֵל. וְלַעֲוֹנוֹת מְיַחֲליָו סלֵחַ וּמחֵל. וְאֶהְיֶה נוֹחֵר בַּטּוֹב וּבָרַע בּוֹחֵל. וְמִבּרְאִי יָרֵא וְזוֹחֵל. וְיָדַעְתִּי מִי אֶהְיֶה חַיֵּי עַד נוֹחֵל. וּבִזְכוֹת אַבְרָהָם וְיִצְחָק יַעֲקב וְשָרָה וְרִבְקָה וְרָחַל. יְשוּעָה יָשִית חוֹמָה וָחֵל.</p>
</blockquote>

<blockquote>
<p>וָאֶשָּא מְשָלִי וָאמַר:</p>
</blockquote>

<blockquote>
<p>עֵת אֶחֱזֶה קִבְרֵי בְנֵי הָעָם</p>
</blockquote>

<blockquote>
<p>יִמַּס לְבָבִי יַעֲמד נִפְעָם</p>
</blockquote>

<blockquote>
<p>כִּי אֶזְכְּרָה הַשּוֹכְבִים שָמָּה</p>
</blockquote>

<blockquote>
<p>אֵיךְ הָיְתָה אָרְחָם וְגַם רִבְעָם</p>
</blockquote>

<br>  

<blockquote>
<p>אֶזְכּר יְמֵי שִבְתָּם בְּתֵבֵל אַף</p>
</blockquote>

<blockquote>
<p>אֶזְכּר נְסִבָּה סִבְּבָה נָסְעָם</p>
</blockquote>

<blockquote>
<p>בָּהֶם אֲנָשִים חָכְמוּ לִמְאד</p>
</blockquote>

<blockquote>
<p>עַד כִּי לְמֶרְחָק נָשְאוּ דֵעָם</p>
</blockquote>

<blockquote>
<p>הַדּוֹרְשִים טוֹבָה אֱלֵי עַמָּם</p>
</blockquote>

<blockquote>
<p>הַדּוֹבְרִים שָלוֹם לְכָל זַרְעָם</p>
</blockquote>

<blockquote>
<p>בָּם בַּהֲמוֹת שָדַי בְּתַבְנִית אִיש</p>
</blockquote>

<blockquote>
<p>וַיְשַלְּחֵם הָאֵל בְּיַד פִּשְעָם</p>
</blockquote>

<blockquote>
<p>בָּם בַּעֲלֵי אַשְמָה כְּמוֹ אָמוֹן</p>
</blockquote>

<blockquote>
<p>אַף בַּעֲלֵי חַטָּאת כְּיָרָבְעָם</p>
</blockquote>

<blockquote>
<p>הָאוֹמְרִים לָעוֹבְרִים סוּרוּ</p>
</blockquote>

<blockquote>
<p>וּמְקַדְּשִים הָעָם בְּמַגָּעָם</p>
</blockquote>

<blockquote>
<p>יִתְהוֹלְלוּ יִתְמוֹלְלוּ אֵימִים</p>
</blockquote>

<blockquote>
<p>אַף הֻמְּכוּ לוּ שָמְעוּ שִמְעָם</p>
</blockquote>

<blockquote>
<p>נִלְאָה זְמָן לִרְפּא מְשוּבוֹתָם</p>
</blockquote>

<blockquote>
<p>כִּי הֶחֲלִיף צִבְעָם וְלא טִבְעָם</p>
</blockquote>

<blockquote>
<p>לא נָתְנוּ לִבָּם לְאַחְרִיתָם</p>
</blockquote>

<blockquote>
<p>הִטּוּ לְבָבָם אַחֲרֵי בִצְעָם</p>
</blockquote>

<blockquote>
<p>שָמָּה רְשָעִים חָדְלוּ רגֶז</p>
</blockquote>

<blockquote>
<p>שָם יוֹעֲצֵי אֶרֶץ בְּמַדָּעָם</p>
</blockquote>

<blockquote>
<p>שָמָּה עֲבָדִים מֵאֲדנֵיהֶם</p>
</blockquote>

<blockquote>
<p>חָפְשִיים וְשָם כָּהָה אֱמֶת נִגְעָם</p>
</blockquote>

<blockquote>
<p>שָמָּה מָצְאוּ נָפְשָם וּמַרְגּעָם</p>
</blockquote>

<blockquote>
<p>קָטן וְגָדוֹל שָם וְכָל הַיְקוּם</p>
</blockquote>

<blockquote>
<p>שָם רָבְדוּ עַרְשָם וּמַצָּעָם</p>
</blockquote>

<blockquote>
<p>יַחַד אֲסִירִים שַאֲנָנוּ שָם</p>
</blockquote>

<br>  

<blockquote>
<p>לא שָמְעוּ נגֵש וְקוֹל רַעַם</p>
</blockquote>

<blockquote>
<p>לא נִכְּרוּ שוֹעִים וְנִכְבָּדִים</p>
</blockquote>

<blockquote>
<p>לִפְנֵי חֲשֻכִּים מָלְאוּ זַעַם</p>
</blockquote>

<blockquote>
<p>הִתְיָאֲשוּ הֵם מֵרְאוֹת טוֹבָה</p>
</blockquote>

<blockquote>
<p>לא עוֹד יְקַוּוּ לַחֲזוֹת נעַם</p>
</blockquote>

<blockquote>
<p>לִבִּי סְחַרְחָר בַּחֲזוֹת כּל זאת</p>
</blockquote>

<blockquote>
<p>לא אֶשְמְחָה עֵת אֶחֱזֶה צַלְעָם</p>
</blockquote>

<blockquote>
<p>צַר לִי וְאִם אֶהְיֶה כְמִתְעַלֵּם</p>
</blockquote>

<blockquote>
<p>יוֹם יוֹם אֲנִי הוֹלֵך לְמַסָּעָם</p>
</blockquote>

<blockquote>
<p>יַנְחֶה זְמָן אוֹתִי וְיִתְפַּלֵּא</p>
</blockquote>

<blockquote>
<p>כִּי כַאֲשֶר נָחָם וְהִסִּיעָם</p>
</blockquote>

<blockquote>
<p>אֵרֵד שְאוֹל תַּחְתִּית וְאַגִּיעַ</p>
</blockquote>

<blockquote>
<p>בִּמְקוֹם אֲשֶר יָרָם וְהִגִּיעָם</p>
</blockquote>

<blockquote>
<p>יַשְקֶה זְמַנִּי לַעֲנָה וָרוֹש</p>
</blockquote>

<blockquote>
<p>לִי כַּאֲשֶר הִשְקָם וְהִשְבִּיעָם</p>
</blockquote>

<blockquote>
<p>יַשְפִּיל גְּאוֹן לִבִּי וְיַכְנִיעַ</p>
</blockquote>

<blockquote>
<p>עָרְפִּי כְּהִשְפִּילָם וְהִכְנִיעָם</p>
</blockquote>

<blockquote>
<p>לוּלֵי אֲשֶר יָעַד אֱלהִים חַי</p>
</blockquote>

<blockquote>
<p>לָשוּב לְרַחֵם אֵת אֲשֶר זָעַם</p>
</blockquote>

<blockquote>
<p>עֵת יִיקְצוּ כָל שוֹכְנֵי עָפָר</p>
</blockquote>

<blockquote>
<p>חַסְדּוֹ וְעֵזוּזוֹ לְהוֹדִיעָם</p>
</blockquote>

<blockquote>
<p>וְּלְהַחֲלִיץ עַצְמוֹת מִקֻדָּשָיו</p>
</blockquote>

<blockquote>
<p>אֵת מַלְאֲכָיו יִשְלַח לְהַרְגִּיעָם</p>
</blockquote>

<blockquote>
<p>זאת בַּחֲזוֹתִי יִפְּלוּ פָנַי</p>
</blockquote>

<blockquote>
<p>יִמַּס לְבָבִי יַעֲמד נִפְעָם</p>
</blockquote>

<blockquote>
<p>כִּשְמעַ הַשָּר הַמְּלִיצָה הַנִכְבֶּדֶת. וְהַשִּירָה אֲשֶר מִזָּהָב</p>
</blockquote>

<blockquote>
<p>וּמִפָּז נֶחְמֶדֶת. אֲשֶר עַל הַמֵּת סוֹפֶדֶת. הָיְתָה בְלִבּוֹ אֵש יוֹקֶדֶת. וְלא קָמָה עוֹד רוּחַ בּוֹ. וּפָחַד וְרָחַב לְבָבוֹ. וַיאמֶר אֵלָי מַה מְּאד הֵיטַבְתָּ לְדַבֵּר. וַחֲיָלִים לְגַבֵּר. וְדַלְתוֹת הַגַּאֲוָה לְשַבֵּר. לוּלֵי אֲשֶר שַמְתַּנִי מִן הַמָּוֶת מְפַחֵד. וְעַתָּה אֱמָר נָא אַל תְּכַחֵד. הַאִם הַפְחָדַת הַמָּוֶת כַּאֲשֶר דִּבַּרְתָּ. וַתַּעֲלֵהוּ עַל לִבֶּךָ כַּאֲשֶר סִפַּרְתָּ. וָאַעַן וָאמַר חַיֶיךָ הַשָּר דְבַר הַמָּוֶת אֵין לִשְכּחַ. וּמִדֵּי דַבְּרִי בוֹ לא אֶעֱצר כּחַ. וְאֵיך יַעֲמד לִבִּי וְתֶחֱזַקְנָה יָדַי. וְהַיוֹם וְהַלַּיְלָה אֲשֶר הֵם מוֹעֲדַי. יָרוּצוּ וְלא יִיגָעוּ יֵלְכוּ וְלא יִיעָפוּ. לַהֲשִיבֵנִי אֶל הָאֲדָמָה אֲשֶר מִמֶּנָּה לֻקַּחְתִּי יִשְאָפוּ. וְכָל רֵעַי וּמְיֻדָּעַי בִּי יִבְגדוּ. וְאהֲבַי מִנֶּגֶד נִגְעִי יַעֲמדוּ. וְיַפְשִיטוּנִי בִגְדֵי רִקְמָתִי וּמְעִילַי. וּכְתנֶת הַפַּסִּים אֲשֶר עָלַי. וְיַלְבִּישוּנִי בְלוֹיֵי הַסְּחָבוֹת וּבְלוֹיֵי הַמְּלָחִים. וְיִקְבְּרוּנִי תַחַת אַחַד הַשִּיחִים. אֵין דּוֹרֵש וְאֵין מְבַקֵּש. וּמָה עוֹד יִהְיֶה הַלֵּב עִקֵּש. לִשְכּחַ הַמָּוֶת אֲשֶר לא יִשְכָּחֵהוּ. וְלִזְנחַ אֲשֶר לא יִזְנָחֵהוּ. וְאִם לא יְשִימֵהוּ לְעֻמַּת רַעְיוֹנָיו. לְאוֹת עַל יָדָיו וּלְזִכָּרוֹן בֵּין עֵינָיו. חַיֶיךָ הַשַּר כִּי יְדֵי הַזּקֶן וְהַשֵּיבָה עִצְּבוּנִי. כַּאֲשֶר מַטָּרָה לְחִצֵּי הַמָּוֶת הֱצִיבוּנִי. וְאֵיך אָשוּב עוֹד לִמְנוּחָי. בְּזָכְרִי כִּי מָוֶת תְּשִיבֵנִי וּבֵית מוֹעֵד לְכָל חָי.</p>
</blockquote>

<blockquote>
<p>וָאֶשָּא מְשָלִי וָאמַר:</p>
</blockquote>

<blockquote>
<p>יְדֵי זקֶן וְשֵבָה עִצְּבוּנִי</p>
</blockquote>

<blockquote>
<p>לְחַיַּי מֵרְרוּ אָ רִיד בְּשִיחָי</p>
</blockquote>

<blockquote>
<p>וְכִלָּה הַזְּמָן רַע אֶת בְּשָרִי</p>
</blockquote>

<br>  

<blockquote>
<p>וְנִתַּח הַנְּתָחִים אֶת נְתָחָי</p>
</blockquote>

<blockquote>
<p>וְהַמָּוֶת בְּחַדְרֵי הַחֲדָרִים</p>
</blockquote>

<blockquote>
<p>וּמַה בֶּצַע וְאִם אֶסְגּר בְּרִיחָי</p>
</blockquote>

<blockquote>
<p>וְלִבִּי יֶהֱמֶה עָלַי בְּזָכְרִי</p>
</blockquote>

<blockquote>
<p>תְּמוֹל פִּתְּחוּ בְעֵדֶן גַּן פְּרָחָי</p>
</blockquote>

<blockquote>
<p>נְבוֹנִים יִחֲלוּ אֵלַי כְּמָטָר</p>
</blockquote>

<blockquote>
<p>וְשָרִים שָקְדוּ לִשְמר פְּתָחָי</p>
</blockquote>

<blockquote>
<p>בְּהַשְבִּיעִי בְצַחְצָחוֹת נְפָשִים</p>
</blockquote>

<blockquote>
<p>בְּטוּב לִקְחִי וּמִגֶּרֶש יְרָחָי</p>
</blockquote>

<blockquote>
<p>חֲשָבוּנִי עֲטֶרֶת הוֹד בְּראשָם</p>
</blockquote>

<blockquote>
<p>וְהֶעְלוּ עַל שְפָתָם אֶת שְבָחָי</p>
</blockquote>

<blockquote>
<p>נְגִידִים נֶחְבְּאוּ מִגַּעֲרָתִי</p>
</blockquote>

<blockquote>
<p>וְאֵימִים חָרְדוּ לִבְרַק רְמָחָי</p>
</blockquote>

<blockquote>
<p>וּמָה אמַר בְּזָכְרִי הַתְּמוּתָה</p>
</blockquote>

<blockquote>
<p>אֲשֶר תִּשְטף בְּעֵת מָחָר סְפִיחָי</p>
</blockquote>

<blockquote>
<p>וּמִנֶּגֶד לְנִגְעִי יַעֲמדוּ</p>
</blockquote>

<blockquote>
<p>מְיֻדָּעַי וְגַם רֵעַי וְאֶחָי</p>
</blockquote>

<blockquote>
<p>וְיַפְשִיטוּ מְעִילַי הַיְקָרִים</p>
</blockquote>

<blockquote>
<p>וְהַלְבֵּש מִבְּלוֹיִים מִמְּלָחָי</p>
</blockquote>

<blockquote>
<p>וְאֵיך אֶעְלז אֲנִי נִכְאָב וּמָוֶת</p>
</blockquote>

<blockquote>
<p>תְּשִיבֵנִי וּבֵית מוֹעֵד לְכָל חָי.</p>
</blockquote>

<blockquote>
<p>כִּשְמעַ הַשָּר הַשִּיר הַנִּמְרָץ. לִקְרָאתִי רָץ. וַיאמֶר אֵלַי אֳמָר נָא בְּחַסְדֶּךָ. אֵיךְ הַמָּוֶת לא יַחֲרִידֵנִי כַּאֲשֶר יַחֲרִידֶךָ. הֶהָיִיתָ חָרֵד עָלָיו כָּכָה מֵעוֹדֶךָ. בְּכָל לְבָבְךָ וּבְכָל נַפְשְךָ וּבְכָל מְאדֶךָ. וָאָעַן וָאמַר חַיֶּיךָ הַשָּר לא תִשּם. אִם עַל הַמָּוֶת לא תִשתָּאֶה וְתֶאֱשַם אָשוֹם.</p>
</blockquote>

<blockquote>
<p>כִּי כָמוֹךָ הָיִיתִי שוֹר נַגָּח מִתְּמוֹל שִלְשם. אֶסְתּוֹלֵל בְּעַמִּי וּבָעַמִּים אֶתְבּוֹלָל. בַּבּקֶר אכְלָה עַד וְלָעֶרֶב אֲחַלֵּק שָלָל. וְלִבִּי חָרֵץ לֶאֱסף וְלִכְנוֹס. כְּאִלוּ מִיוֹם הַמָּוַת לִי מָנוֹס. וְתִהְיֶה זאת מְנוּחָתִי עֲדֵי עַד. וְשָכַחְתִּי כִּי הַזְּמָן יִמּוֹט וְיִרְעַד. וְכִי בִי כְבָר הֻתְרָה וְהוּעַד. וְתָמַהְתִּי וְאָתְמַהּ אֵיךְ שָמַחְתִּי לְשִמְחַת יוֹם. וְשָכַחְתִי לִמְצא לְנַפְשִי פִדְיוֹם. וְנָשָאתִי עָלַי אָז הַמָּשָל הַלָּזֶה. בְּהַכִּירִי כִּי שִכְלִי נִבְזֶה וְרָזֶה.</p>
</blockquote>

<blockquote>
<p>וָאֶשָּא מְשָלִי וָאמַר:</p>
</blockquote>

<blockquote>
<p>אֲנִי יָשֵן בְּעֶרֶש תַּעֲנוּגַי</p>
</blockquote>

<blockquote>
<p>זְמָן בּגֵד אֲשֶר יִמוֹט וְיִמְעַד</p>
</blockquote>

<blockquote>
<p>אֲדַלֵּג שוּר וְלָעֶרֶב אֲחַלֵּק</p>
</blockquote>

<blockquote>
<p>שְלַל תֵּבֵל וּבקֶר אכְלָה עַד</p>
</blockquote>

<blockquote>
<p>וְלִבִּי יַחֲרץ לֶאֱסף וְלִכְנוֹס</p>
</blockquote>

<blockquote>
<p>כּאִלּוּ זאת מְנוּחָתִי עֲדֵי עַד</p>
</blockquote>

<blockquote>
<p>וְאֵיך אֶשְמַח לְשִמְחַת יוֹם וְרֶגַע</p>
</blockquote>

<blockquote>
<p>וְאֵיךְ לא יֶחֱרַר לִבִּי וְיִרְעַד</p>
</blockquote>

<blockquote>
<p>אֲשֶר אֶשְכַּח לְבֵית מוֹעֵד לְכָל חַי</p>
</blockquote>

<blockquote>
<p>וְהַתַּגְמוּל אֲשֶר נָכוֹן וְנוֹעָד</p>
</blockquote>

<blockquote>
<p>וְאֵיך הִתְנַצְּלוּת אוֹ מַעֲנֶה רַךְ</p>
</blockquote>

<blockquote>
<p>יְהִי אֵלַי לְעֵת מָחָר לְמִסְעָד</p>
</blockquote>

<blockquote>
<p>וְאֵיך אֶעְמד וְיָדַי תֶּחֱזַקְנָה</p>
</blockquote>

<blockquote>
<p>לְיוֹם הַבָּא וּבִי הֻתְרָה וְהוּעַד</p>
</blockquote>

<blockquote>
<p>אֲנִי נוֹאָש רְאוֹת טוֹבָה לְנַפְשִי</p>
</blockquote>

<blockquote>
<p>וְלא אוֹחִיל לְבַד יִרְאָה וְרַעַד</p>
</blockquote>

<blockquote>
<p>לְבַד אִם יִזְכְּרֵנִי אֵל וְיָכִין</p>
</blockquote>

<blockquote>
<p>צֳרִי גִיל עַד לְמַחֲלָתִי אֲבִי עַד.</p>
</blockquote>

<blockquote>
<p>וַיאמֶּר הַשָּר בְּטוֹב הוֹכַחְתָּ לְנַפְשְךָ הַנַּעֲוָה. דֶּרֶך מוּסָר וַעֲנָוָה. לְהָסִיר מִמֶּנָּה מַעֲשֶה וּלְכַסוֹת גֵּוָה. אָמְנָם בִּהְיוֹת לִבִּךָ עָרֵל וְטָמֵא. וּבְרַעַש וְרגֶז הָאָרֶץ יְגַמֵּא. וּבָחַר בַּאֲשֶר הִבְדִּיל הָאֵל לָנוּ לְטָמֵא. וְעָזַב הַבָּרִי וְנִתְלָה בְשֶמֵּא. לא הִכִּיתָ בְחֶרְפָּה לְחָיָיו. וְלא יָרַדְתָּ עִמּוֹ לְחַיָיו. וְנָתַתָּ לוֹ כָל מַאֲוַיָיו. וָאַעַן וָאמַר חַיָיךָ הַשָּר נִבֵּאתָ. וּכְאִילּוּ שִירוֹתַי רָאִיתָ וְהָרְאֵיתָ. כִּי הוֹכַחְתִּיו תּוֹכָחָה נִמְרֶצֶת. מִפְּנִינֵי הַתּוֹכָחוֹת מְקֻבֶּצֶת. דִּבַּרְתִּי עָלָיו כְּפִי מַאֲמָרֶיךְ. כְּאִלּוֹ בָאתִי אַחֲרֶיךָ. וּמִלֵּאתִי אֶת דְּבָרֶיךָ. וְזֶה הַשִיר אֲשֶר עַל לִבִּי נְשָאתִיו. בְּהַעֲווֹתוֹ וְהוֹכַחְתִּיו. וּבְשֶמֶן קָדְשִי מְשַחְתִּיו.</p>
</blockquote>

<blockquote>
<p>וָאֶשָּא מְשָלִי וָאמַר:</p>
</blockquote>

<blockquote>
<p>יְמוֹתַי חָלְפוּ רֻבָּם וְעָבְרוּ</p>
</blockquote>

<blockquote>
<p>וְלִבִּי בִי עֲדֶן עָרַל וְטָמֵא</p>
</blockquote>

<blockquote>
<p>וְלַמָּוֶת הֲכִי הוֹלֵך וְקָרֵב</p>
</blockquote>

<blockquote>
<p>בְּכָל רֶגַע וְהוּא לא כֵן יְדַמֶּה</p>
</blockquote>

<blockquote>
<p>יְדַמֶּה לַעֲלוֹת גַּלְגַּל עֲרָבוֹת</p>
</blockquote>

<blockquote>
<p>וְשָכַח כִּי לְבוֹר תַּחְתִּית יְגַמֵּא</p>
</blockquote>

<blockquote>
<p>וְיַחְשב כִּי יְרַמֶּה הָאֲנָשִים</p>
</blockquote>

<blockquote>
<p>בְּמִרְמָתוֹ וְהוּא נַפְשוֹ יְרַמֶּה</p>
</blockquote>

<blockquote>
<p>כְּאִיש יַחְשב לְעִוֵר עֵין מְשַנְאָיו</p>
</blockquote>

<blockquote>
<p>וְהוּא עֵינוֹ בְּסִכְלוּתוֹ מְסַמֵּא</p>
</blockquote>

<br>  

<blockquote>
<p>וְשָכַח אֵת אֲשֶר יִמְצָא בְּבָרִי</p>
</blockquote>

<blockquote>
<p>וְהוּא נִתְלָה בְאוּלַי אוֹ בְשֶמֵּא</p>
</blockquote>

<blockquote>
<p>וּמָאַס מִקְדְּשֵי אֵל הַקְּדוֹשִים</p>
</blockquote>

<blockquote>
<p>וּבָחַר בַּאֲשֶר הִבְדִּיל לְטַמֵּא</p>
</blockquote>

<blockquote>
<p>וְאֵיך יִגְאֶה לְבַב נִכְאֶה וְנִלְאֶה</p>
</blockquote>

<blockquote>
<p>וְהוּא בַמֶּה וְאַף נֶחְשָב לְבַמֶּה</p>
</blockquote>

<blockquote>
<p>וְעֵת יִזְכּוּ קְדוֹשֵי אֵל לְשבַע</p>
</blockquote>

<blockquote>
<p>שְמָחוֹת יִהְיֶה רָעֵב וְצָמֵא</p>
</blockquote>

<blockquote>
<p>וְתַחַת לַחֲזוֹת נעַם אֱלהִים</p>
</blockquote>

<blockquote>
<p>בְּבוֹר תַּחְתִּית יְהִי אוֹבֵד וְנִדְמֶה.</p>
</blockquote>

<blockquote>
<p>וַיאמֶר הַשָּר בֶּאֱמֶת יִסַּרְתָּ לִבְּךָ וְהוֹכַחְתּוֹ. וּבְשֶמֶן קָדְשְךָ מְשַחְתּוֹ. אָמְנָם לִדְרש קִבְרֵי הַמֵּתִים כַּאֲשֶר הוֹדַעְתַּנִי לא אֲקַבֵּל. פֶּן הַדְרַת כְּבוֹדִי אֲנַבֵּל. אָמְנָם אַחַת שָאַלְתִּי מֵאִתְּךָ אוֹתָהּ אֲבַקֵּש. וּבְתִתְּךָ שְאֵלָתְךָ יָדַעְתִּי כִּי אַחַר תַּאֲוָתִי לא יִנָּקֵש. וְאִם תִּדּר לִי לְמַלּאת שְאֵלָתִי. תִּנָּקֶה מֵאָלָתִי. וָאַעַן וָאמַר הִנֵּה בַּשָּמַיִם עֵדִי וּבַמְּרוֹמִים שָהֲדִי. כִּי לְמַלּאת שְאֵלָתְךָ שָרִי וּנְגִידִי. אֶרְצֶה בְכָל לְבָבִי וּבְכָל נַפְשִי וּבְכָל מְאדִי. כְּפִי אֲשֶר תַּשִּיג יָדִי. וַיאמֶר הַשָּר שְאֵלָתִי וּבַקָּשָתִי לְחַבֵּר אֵלַי תְּפִלָּה נֶהְדֶּרֶת. תִּהְיֶה לְראש כָּל הַתְּפִלוֹת עֲטֶרֶת. וּצְבִי הַתְּפִלוֹת לְגָאוֹן וּלְתִפְאֶרֶת. וְתִהְיֶה מֵאדוֹת הַתְּמוּתָה מְדַבֶּרֶת. וְעַל יִצְרִי הָאַכְזָרִי בְרַעַש וְרגֶז תְּגַמֵּא. וְתַכְנִיעַ בִּדְבָרֶיהָ הַלֵּב הֶעָרֵל וְהַטָּמֵא. וְתִפְקַח עֵינֵי הַסּוֹמֵא. תְקָרֵב הַלְּבָבוֹת אֶל הָאֱלהִים. וְתָשִים אוֹרוֹת הַתַּאֲוָה כֵהִים. אֶתְפַּלֵּל אוֹתָה שֶבַע בַּיוֹם. אוּלַי אֶמְצָא לְפִיד יוֹם פִּדְיוֹם. תִּהְיֶה כְמוּסָה עִמָּדִי חֲתוּמָה בְאוֹצְרוֹתַי. אֶשְכַּח</p>
</blockquote>

<br>  

<blockquote>
<p>בָּה כָּל צָרוֹתַי. וְעַל שִכְמִי אֶשָּאֶנָּה וַעֲטָרוֹת לְלִבִּי אֶעֶנְדֶנָּה. וָאַעַן וָאמַר אֶל הַשָּר. הִנְנִי אֶל מִשְמַעְתְּךָ סָר . וָאָקוּם וָאֲחַבֵּר תְפִלָה נִמְרֶצֶת. בְּתוֹכְחוֹת מוּסָר מְשֻבֶּצֶת. כַּאֲשֶר עִם לְבָבִי. וָאֶתְּנֶנָּה אֶל הַשָר נֵר הַמַּעֲרָבִי.</p>
</blockquote>

<blockquote>
<p>וָאֶשָּא מְשָלִי וָאמַר:</p>
</blockquote>

<blockquote>
<p>אֱלהִים נָפְלוּ פָנַי בְּזָכְרִי</p>
</blockquote>

<blockquote>
<p>בְּיוֹם אָמִיר בְּשִפְלוּת גַּאֲוָתִי</p>
</blockquote>

<blockquote>
<p>בְּיוֹם יִתְנַכְּרוּ אֵלֶי יְדִידַי</p>
</blockquote>

<blockquote>
<p>בְּיוֹם אֶהְיֶה מְגרָש מִנְּוָתִי</p>
</blockquote>

<blockquote>
<p>בְּיוֹם אַחַי מְתֵי סוֹדִי וְרֵעַי</p>
</blockquote>

<blockquote>
<p>רְכוּשִי יַחְלְקוּ בִּימֵי בְכִיתִי</p>
</blockquote>

<blockquote>
<p>בְּיוֹם אֶבְלֶה כְּרָקָב אוֹ כְּבֶגֶד</p>
</blockquote>

<blockquote>
<p>אֲכָלוֹ עָש וְרִמָּה עַד כְּלתִי</p>
</blockquote>

<blockquote>
<p>בְּיוֹם איֵ יְחָרְפֵנִי וְאֶשָּא</p>
</blockquote>

<blockquote>
<p>וְאֶשְתּק עֵת יְסַפֵּר מִגְּנוּתִי</p>
</blockquote>

<blockquote>
<p>בְּיוֹם אוּרַד שְאוֹל אֶל יַרְכְּתֵי בוֹר</p>
</blockquote>

<blockquote>
<p>וּמִי הוּא זֶה אֲשֶר יֵדַע עֲלוֹתִי</p>
</blockquote>

<blockquote>
<p>בְיוֹם רִמָּה תְכַסֵּנִי וְעָלָה</p>
</blockquote>

<blockquote>
<p>בְאש פִּגְרִי וְתַעַל צַחֲנָתִי</p>
</blockquote>

<blockquote>
<p>בְּיוֹם יַעְלוּ בְּמאזְנַיִם פְּשָעַי</p>
</blockquote>

<blockquote>
<p>וְלא אוֹעִיל בְּהַסְתִּירִי עֲצָתִי</p>
</blockquote>

<blockquote>
<p>בְּיוֹם הַמָּוְתָה תִשּךְ וְתַפְרִיש</p>
</blockquote>

<blockquote>
<p>בְּיוֹם אַחְרִיש וְלא מִמַּעֲלָתִי</p>
</blockquote>

<blockquote>
<p>בְּלא חדֶש וְלא שַבָּת וְקדֶש</p>
</blockquote>

<blockquote>
<p>אֱהִי שבֵת וְנָח מִכָּל מְלַאכְתִּי</p>
</blockquote>

<blockquote>
<p>בְּלא חָכְמָה וְלא דַעַת קְדושִים</p>
</blockquote>

<blockquote>
<p>אֱהִי נִכְנָע וְתָשוֹךְ אַף חֲמָתִי</p>
</blockquote>

<blockquote>
<p>אֲבוֹי עָלַי וְחַטָּאתִי כְתוּבָה</p>
</blockquote>

<blockquote>
<p>בְּעֵט בַּרְזֶל וּמִי יָלִיץ זְכוּתִי</p>
</blockquote>

<blockquote>
<p>לְזאת אֶהְמֶה וְאֶקּוֹד לָך אֱלהִים</p>
</blockquote>

<blockquote>
<p>וְאַשְמִיַע כְּקוֹל יָם נַהֲמָתִי</p>
</blockquote>

<blockquote>
<p>וְאֶתְמַרְמַר בְּלֵב נִשְבָּר וְנִכְמָר</p>
</blockquote>

<blockquote>
<p>וּמֵעֵינֵי הֲכִי תִדַּד שְנָתִי</p>
</blockquote>

<blockquote>
<p>בְּיָדְעִי כִּי לְךָ מַצְרֵף לְצָרֵף</p>
</blockquote>

<blockquote>
<p>וְכוּר לִבְחן וְשָם אֶשָּא זְכוּתִי</p>
</blockquote>

<blockquote>
<p>וּמָאַסְתִּי לְעוֹלָמִי וְנִכְסָף</p>
</blockquote>

<blockquote>
<p>לְבָבִי בִי לְדֵעָה אַחֲרִיתִי</p>
</blockquote>

<blockquote>
<p>וְאִם חֶטְאִי לְעוֹלָמִים יְכֻפַּר</p>
</blockquote>

<blockquote>
<p>וְאִם אֶמְצָא צֳרִי אֶל מַחֲלָתִי</p>
</blockquote>

<blockquote>
<p>וְעֵת חָשְבִי יְעָצוּנִי שְעִפַּי</p>
</blockquote>

<blockquote>
<p>דְּרוֹש סִפְרֵי נְבִיאֶיךָ וְדָתִי</p>
</blockquote>

<blockquote>
<p>וְדָרַשְתִּי בְסִפְרֵי הַנְּבוּאוֹת</p>
</blockquote>

<blockquote>
<p>וּמָצָאתִי בְתוֹכָם קֵץ פְּדוּתִי</p>
</blockquote>

<blockquote>
<p>וְכִי מֵתַי תְּחַיֶה אֵל וְעֶדְנָה</p>
</blockquote>

<blockquote>
<p>לְנַפְשִי תִהְיֶה אַחְרֵי בְלתִי</p>
</blockquote>

<blockquote>
<p>וְכִי תָכִין לְעַם קָדְשָךְ מְנוּחָה</p>
</blockquote>

<blockquote>
<p>בְּגַן עֵדֶן וְשָמָּה תַחֲנוֹתִי</p>
</blockquote>

<blockquote>
<p>לְזאת הִתְעַלְּסָה נַפְשִי וְשָשָה</p>
</blockquote>

<blockquote>
<p>וְנִחַמְתִּי וְרַבָּה צַהֲלָתִי</p>
</blockquote>

<blockquote>
<p>וְעָלֶיךָ אֱלהַי אֵת יְהָבִי</p>
</blockquote>

<blockquote>
<p>אֲנִי מַשְלִיךְ לְהָשִיב אֶת שְבוּתִי</p>
</blockquote>

<blockquote>
<p>וְאַתָּה הוּא מְנָת חֶלְקִי וְכוֹסִי</p>
</blockquote>

<blockquote>
<p>וְצוּר מַחְסִי וּמַשְקִיט סַעֲרָתִי</p>
</blockquote>

<blockquote>
<p>לְךָ אֶשְתַּחֲוֶה מַלְכִּי וְאַפְקִיד</p>
</blockquote>

<blockquote>
<p>בְּיָדָךְ גאֲלִי חַיַי וּמוֹתִי</p>
</blockquote>

<blockquote>
<p>וּבָך אֶבְטַח לְרַפֵּא אֶת מְזוֹרִי</p>
</blockquote>

<blockquote>
<p>וְלִשְמעַ לְדִבְרֵי שַאֲגָתִי</p>
</blockquote>

<blockquote>
<p>וְלא אֶדְרַג לְקוֹרוֹת הַזְּמַנִּים</p>
</blockquote>

<blockquote>
<p>וְלא אָחוּש בְּהִבּוֹז בֵּית נְכוֹתִי</p>
</blockquote>

<blockquote>
<p>וְאִם לִי רַחֲמֶיךָ אֵל לְחֶבְרָה</p>
</blockquote>

<blockquote>
<p>וְהֵם יִשְמְרוּ בוֹאִי וְצֵאתִי</p>
</blockquote>

<blockquote>
<p>הֲאֶתְעַצֵּב לְמִפְקַד גּאֲלַי אוֹ</p>
</blockquote>

<blockquote>
<p>הֲאֶשְתּוֹמֵם לְמוֹת אַנְשֵי עֲדָתִי</p>
</blockquote>

<blockquote>
<p>אֲנִי אֶפְשט מְעִילֵי גַאֲוָתִי</p>
</blockquote>

<blockquote>
<p>וְאֶתְבּוֹדֵד וְשַק אָשִים כְּסוּתִי</p>
</blockquote>

<blockquote>
<p>וְאֶתְלוֹנֵן בְּסֵתֶר רַחֲמֶיךָ</p>
</blockquote>

<blockquote>
<p>וְאָשִימָה בְצִלָּךְ אֵת חֲסוּתִי</p>
</blockquote>

<blockquote>
<p>וְלָך יִצְמָא וְלָךְ יִכְמַהּ בְּשָרִי</p>
</blockquote>

<blockquote>
<p>וְלָךְ אֶכְרַע וְלָךְ אֶכְרוֹת בְּרִיתִי</p>
</blockquote>

<blockquote>
<p>וּמָה אוֹסִיף אֲנִי עַבְדָּךְ לְדַבֵּר</p>
</blockquote>

<blockquote>
<p>אֲדנָי נֶגְדְּךָ כָּל תַּאֲוָתִי.</p>
</blockquote>

<blockquote>
<p>כִּשְמעַ הַשָּר הַתְּפִלָּה הַמְהֻלָּלָה. נִשְבַּע כִּי אֵין עַל עָפָר מָשְלָהּ. וַיאמֶר אֵלָי חַיֶיךָ אָבִי אָבִי. נֵר הַמַּעֲרָבִי. עָשִיתָ כַאֲשֶר עִם לְבָבִי. בְּזאת יָדַעְתִּי כִּי חָפַצְתָּ בִי. זאת תָּסִיר רְהָבִי. וְתַעֲבִיר עֲוֹנִי הַטָּמוּן בְּחֻבִּי. הַפַּעַם אוֹדֶה אֶת אֲדנָי. רְאוּ עַתָּה כִּי אוֹרוּ עֵינַי. זאת תָּנִיס יְגוֹנַי. זאת הֲלָכָה לְמשֶה מִסִּינַי.</p>
</blockquote>

<br>  

<blockquote>
<p>כִּי מוֹצְאָהּ מָצָא חַיִים וְיָפֵק רָצוֹן מֵאֲדנָי. כָּמוֹהָ לא רָאִיתִי מֵעוֹדִי. אֶשְמַח כִּי רַב חֵילִי וְכִי כַבִּיר מָצְאָה יָדִי. וַיִתְּנֶהָ הַשָּר בְּבֵית נְכוֹתוֹ. וַיִתְפַּלֵּל בָּה כָּל יְמֵי הֱיוֹתוֹ. וַיְהיִ אַחֲרֵי כֵן וַיאמֶר אֵלַי הַשָּר אֶמְצָא חֵן בְּעֵינֶיךָ אֲדנִי כִּי נִחַמְתַּנִי. מִן הַתְּפִלָּה הַמְהֻלָּלָה אֲשֶר הִשְמַעְתַּנִי. וְעָשִיתָ מֵרָעָה לְבִלְתִּי עָצְבִּי. בַּעֲשוֹתְךָ אוֹתִי עַז כַּנָּמֵר וְקַל כַּנֶּשֶר וְרָץ כַּצְּבִי. וְגִבּוֹר כָּאֲרִי לַעֲשוֹת רְצוֹן אָבִיךָ שֶבַּשָּמַיִם. וּכְאַיָל תַּעֲרג עַל אֲפִיקֵי מַיִם. כֵּן נַפְשִי תַעֲרג אֶל הָאֱלהִים. וּמַה מְּאד שַמְתָּ רַעְיוֹנַי תְּמַהִים. מִמַּה שֶהִזְכַּרְתַּנִי לִדְרש הַקְּבָרִים. וְלִרְאוֹת שָם הַפְּגָרִים. וַאֲנִי לא רְאִיתִיךָ מִן הַיוֹם אֲשֶר אוֹתִי הִכַּרְתָּ. עֲשה כֵן כַּאֲשֶר דִּבַּרְתָּ. וָאַעַן וָאמַר חיֶיךָ הַשָּר לוּ תָבא עִמִּי בְּבֵיתִי. וְתִכָּנֵס בְּחַדְרֵי מַשְכִּיתִי. חֶדֶר בְּחָדֶר. תִּרְאֶה שָם מִן הַפְּגָרִים אֶת הַנְּתָחִים אֶת הָראש וְאֶת הַפָּדֶר. יוֹכִיחוּ הָאִיש אֲשֶר לא נוֹכַח. וְיַזְכִּירוּ אֵת אֲשֶר יוֹם הַמָּוֶת שָכַח. וּבְשַר הַפְּגָרִים אֲשֶר נֶחְסָר. הוֹדָם אְשֶר סָר. יַכְנִיעוּ הַנֶּפֶש אֲשֶר לא שָמְעָה בְקוֹל וְלא לָקְחָה מוּסָר. יְקִימוּן הַכּוֹשֵל וְיַזְכִּירוּ הַמִּתְעַלֵּם. וִיאַמְּצוּ בִרְכַּיִם כּוֹרְעוֹת וִיחַזְּקוּ לֵב הַשָּלֵם. יַשִּיגוּ מְדַלֵּג כָּאַיָל פִּסֵּחַ וְתָרוֹן לְשוֹן אִלֵּם. יִתְּנוּ הַנֶּפֶש דּבֵקָה בְּבוֹרְאָהּ. וְלִשְמעַ דְּבָרוֹ רְעֵבָה וּצְמֵאָה. יָשִימוּ הַצּוֹלֵעָה לִשְאֵרִית וּלְגוֹי עָצוּם הַנַּהֲלָאָה. וַיאמֶר הַשָּר חֵי אָנִי זֶה הַדָּבָר לא הֶאֱמַנְתִּי וְלא אַאֲמִין. כִּי פִגְרֵי הַמֵּתִים בְּחֶדְרְךָ תַטְמִין. וָאַעַן וָאמַר אֶרְאֶה אוֹתְךָ הַשָּר דָּשֵן וְשָמֵן. וּלְמַחְמַדֵּי הַזְּמָן גאֵל וְאמֵן. וְעַל כֵּן לא תַאֲמִין כִּי לא תַאֲמֵן. חַיֶיךָ הַשָּר פִּתַּחְתִּי עַל קִירוֹת הַחֶדֶר סְבִיבוֹתָם. מַעֲשֵי חָרָש פִּתּוּחֵי חוֹתָם.</p>
</blockquote>

<blockquote>
<p>דִּבְרֵי חֲכָמִים וְחִידוֹתָם. וּלְעֻמַּת עֶרֶש יְצוּעִי צִיַּרְתִי צוּרַת</p>
</blockquote>

<blockquote>
<p>אִיש מֵת נִגְזַר מֵעַמָּיו. בָּא רָקָב בַּעֲצָמָיו. וְתוֹלָעִים הִלְּכוּ בּו סְבִיבוֹתָיו. וַיִדְרְכוּ עַל בָּמוֹתָיו. גָּזְלוּ עוֹרוֹ מֵעָלָיו וּשְאֵרוֹ מֵעַל עַצְמוֹתָיו. צָפַד עַל עַצְמוֹ אוֹרוֹ. וְחָשַךְ מִשְּחוֹר תָּאֳרוֹ. יַבְהִיל כָּל רוֹאָיו וְיַחֲיִד. וּמֵאַהֲבַת הָעוֹלָם אוֹתָם יַטְרִיד. וּבְיָדוֹ אִגֶּרֶת פְּתוּחָה. כָּתוּב בָּה לְרוֹאֶיהָ מוּסָר וְתוֹכָחָה. יָשִימוּ הָאִיש הַחוֹטֵא נִכְלָם. וְחָנֵף וּמֵרָע וְכָל פֶּה דּוֹבֵר נְבָלָה נֶאֱלָם. וַאֲשֶר בָּה לא יִוָּסֵר לא יְיֻסַּר לְעוֹלָם. וּמִדֵּי דַבְּרִי בוֹ מֵעֲשוֹת הָרַע תַּשְכִּיחֵנִי. וּבְשָכְבִּי תִשְמר עָלַי וְתוֹכִיחֵנִי. וַהֲקִיצוֹתִי הִיא תְשִיחֵנִי. וַיאמֶר הַשָּר מַדּוּעַ הֲקִילוֹתַנִי וּבְזִיתַנִי. הֲשִמּוֹתַנִי וְהֶלְאֵיתַנִי. כַּאֲשֶר הַתּוֹכָחָה הַהִיא לא הִרְאִיתַנִי. וְאַף כִּי מִצְחִי כְּשָמִיר חָזָק מִצּר. לִרְאוֹתָה בְּיַד הַמֵּת כּחַ לא אֶעֱצר. כִּי תְּמוּנָתוֹ רוּחַ נְגִידִים תִּבְצר. וָאַעַן וָאמַר בִּי נִשְבַּעְתִּי כִּי לא תִרְאֶנָּה רַק בְּיַד הַמֵּת. וְאָז תֵּדַע אִם דְבָרִי אֱמֶת. כִּשְמעַ הַשָּר חָשַב כִּי הַשִּירָה בְּקִיר הַחֶדֶר כָּתַבְתִּי. וּמִדְּבַר צוּרַת הַמֵּת אֵלָיו כָּזַבְתִּי. וַיאמֶר בְּלִבּוֹ אֵלֵךְ עִמּוֹ בְחַדְרֵי חֲדָרִים. וְשָם אֶרְאֶה הַשִּירִים הַהֲדוּרִים. כִּי יָדַעְתִּי כִּי לא יְצַיֵּר בְּחֶדְרוֹ צַלְמָוֶת וְלא סְדָרִים. וַיאמֶר אֵלָי מְהֵרָה חוּשָה אַל תַּעֲמד. כִּי לִרְאוֹת הַשִּירָה אֶחְמד. וָאֵלֵךְ עִם הַשָּר אֶל בֵּיתִי. וַהֲבִיאוֹתִיו בַּחֲדַר מַשְכִּיתִי. וּבְקִירוֹת הַחֶדֶר הָיוּ כְתוּבִים. שִירִים מִלַּהֲבוֹת הַשֵּכֶל חֲצוּבִים. מְדַבְּרִים</p>
</blockquote>

<blockquote>
<p>מִדִּבְרֵי מוּסָר וַעֲנָוָה. נוֹתְנִים מַחְמַדֵּי הַזְּמָן לִפְנֵי מְלָכִים לְרַאֲוָה. נֶחְמָדִים לְהַשְכִּיל וְלָעֵינַיִם תַּאֲוָה. וַיאמֶר הַשָּר כַּאֲשֶר רָאָם מַחֲנֵה אֱלהִים זֶה. אַשְרֵי אֱנוֹש כָּזאת יוֹם יוֹם יֶחֱזֶה. פַּעַם וּפַעֲמָיִם. אֵין זֶה</p>
</blockquote>

<blockquote>
<p>כִּי אִם בֵּית אֱלהִים וְזֶה שַעַר הַשָּמַיִם. וַיְהִי כַּאֲשֶר הַשָּר לִימִינוֹ פָנָה. רָאָה הַשִּירָה אֲשֶר בְּיַד הַמֵּת נְתוּנָה. וַתִּשְכּן עָלָיו עֲנָנָה. עַד אֲשַר לְרב אֵימָתוֹ. נָפַל אַרְצָה מְלא קוֹמָתוֹ. עַד אֲשֶר חָשַבְתִּי כִּי פָרְחָה נִשְמָתוֹ. וּבִרְאוֹתִי צָרַת נַפְשוֹ כְּמַבְכִּירָה עֲלֵי אָבְנַיִם. וְהוּא נוֹפֵל וּגְלוּי עֵינַיִם. כִּיסִּיתִי עַל צוּרַת הַמֵּת בֶּגֶד. וְנָשָאתִי אֶת הַשָּר הַרְחֵק כִּמְטַחֲוֵי קֶשֶת מִנֶּגֶד. וּבְטרַח גָּדוֹל הַעִירוֹתִיו. כַּאֲשֶר מִן הַחֶדֶר אֶל הָעֲלִיָה עַל שִכְמִי נְשָאתִיו. וְכַאֲשֶר שְאֵלוּנִי רוֹאַי מַה מַּשָּא. אָמַרְתִי אֲנִי עָשִיתִי וַאֲנִי אֶשָּא. וְכַאֲשֶר שָב אֶל דַּעְתּוֹ. בָּרַח לְשַעְתּוֹ. כְּאִלוּ רוּחַ רָעָה מְבַעִתּוֹ. וַאֲנִי אַחֲרָיו רָץ פֶּן בְּעֵינֵי רוֹאָיו יִתְגַּנֶּה. אֶקְרָאֶנּוּ לַהֲשִיבוֹ וְאֵין קוֹל וְאֵין עוֹנֶה. וְכָל רוֹאֵינוּ חָשְבוּ כִּי קוֹל מִלְחָמָה בַמַּחֲנֶה. יאמְרוּ לָנוּ עִמְדוּ עֲמדוּ וְאֵין מַפְנֶה. וַיְהִי כַּאֲשֶר הִגַּעְתִּי עִם הַשָּר אֶל בֵּיתוֹ. פָּנָה אֵלַי בַּחֲמָתוֹ. וַיאמַר מַה מְּאוד הוֹגַעְתַּנִי. וּמְרוֹרִים הִשְבַּעְתַּנִי. כַּאֲשֶר בְּבֵיתְךָ הֲבִיאוֹתַנִי. וְצוּרַת הַמֵּת הִרְאִיתַנִי. חָשַבְתִּי כִּי דְבַר הַמֵּת. יִהְיֶה שֶקֶר וְלא אֱמֶת. וְעַתָּה בִּי נִשְבַּעְתִּי יָצָא מִפִּי צְדָקָה. כִּי אִם לא תַרְאֵנִי הַתּוֹכָחָה מִדְּבַש מְתוּקָה. וּתְשִיבֵנִי מִבַּקָּשָתִי נִכְלָם. לא תוֹסִיף לִרְאוֹתִי עוֹד עַד עוֹלָם. כְּשָמְעִי נִמְלָא פִּי שְחוֹק. וְהַקּוֹל נִשְמַע עַד לְמֵרָחוֹק. וָאמַר אֵלָיו אַחֲרֵי אֲשֶר לא רָאִיתָ אוֹתָהּ בְּיַד הַמֵּת תִשְמָעֶנָּה מִפִּי הַחַי. וְהִיא מִבְחַר שִירוֹתַי וְשִיחַי. מִמֶגֶד תְּבוּאוֹת שִמְשִי וּמִמֶּגֶד גֶּרֶש יְרָחַי. אֲשֶר כָּל הַנָּשוּך יִרְאֶה אוֹתָהּ וָחָי.</p>
</blockquote>

<blockquote>
<p>וָאֶשָּא מְשָלִי וָאמַר:</p>
</blockquote>

<blockquote>
<p>הוֹי הַשְּכֵב עַל מִטַּת שֵן</p>
</blockquote>

<blockquote>
<p>הָקִיצָה אִם אַתָּה יָשֵן</p>
</blockquote>

<blockquote>
<p>וּרְאֵה תוֹלָע דָּמִי יִבְלע</p>
</blockquote>

<blockquote>
<p>אַף בִּבְשָרִי יִשְלַח הַשֵן</p>
</blockquote>

<blockquote>
<p>עָרֵל הִמּוֹל וּזְכר אֶתְמוֹל</p>
</blockquote>

<blockquote>
<p>הָיִיתִי כָמוֹךָ דָשֵן</p>
</blockquote>

<blockquote>
<p>וּבְיוֹם מָחָר גַם אַתְּ תִּסְחַר</p>
</blockquote>

<blockquote>
<p>אֶל בּוֹר תַּחְתִּית מִן הֵיכְלֵי שֵן</p>
</blockquote>

<blockquote>
<p>זֵד מַה תּאמַר הַיוֹם הַמַּר</p>
</blockquote>

<blockquote>
<p>בִּרְאוֹתָךְ הַתּפֶת עָשֵן</p>
</blockquote>

<blockquote>
<p>שָם תִּצָּרֵף שָם תִּשָּרֵף</p>
</blockquote>

<blockquote>
<p>נַפְשָךְ אֶל שֶפֶךְ הַדָּשֶן</p>
</blockquote>

<blockquote>
<p>אֶל מֶי תִפְנֶה פִּיךָ יַעְנֶה</p>
</blockquote>

<blockquote>
<p>בָּךְ וּלְשוֹנָךְ אוֹתָךְ תַּלְשֵן</p>
</blockquote>

<blockquote>
<p>שוּב נָא אֶל עָל זְמָן תִּגְעָל</p>
</blockquote>

<blockquote>
<p>כִּי אוֹתָךְ עַל בִּרְכָּיו יִשֵּן</p>
</blockquote>

<blockquote>
<p>כִּי תִרְאֶה אוֹת עַל הַבָּאוֹת</p>
</blockquote>

<blockquote>
<p>כִּי הוּא דִשֵּן אֶת שֶדִּשֵּן</p>
</blockquote>

<blockquote>
<p>אֵיךְ לא תֵעוֹר נִצְמָד לִפְעוֹר</p>
</blockquote>

<blockquote>
<p>הָקִיצָה אִם אַתָּה יָשֵן.</p>
</blockquote>

<blockquote>
<p>כִּשְמעַ הַשָּר הַשִּירָה הַיְקָרָה. נִפְלָא מְאד עַל יָפְיָהּ וַהֲדָרָהּ. וַיאמַר זאת הִיא עֲטֶרֶת צְבִי וּצְפִירַת תִּפְאָרָה. אֶעֶנְדֶנָּה לִי עֲטָרָה. כִּי הִיא יָשְרָה בְעֵינַי. מִכָּל הַשִּירוֹת אֲשֶר שָמְעוּ אָזְנַי. בָּרוּךְ אַתָּה לַאדנָי. זאת תִּיטַב לִי מִשּוֹר פָּר. וַאֲשֶר הֶעֱוֵיתָ לִי מִדְּבַר הַמֵּת עוֹד לא יְסֻפָּר. וְסָר עֲוֹנֶךָ וְחַטָּאתְךָ תְכֻפָּר. וָאַפְקִיד אֶת הַשָּר אֶל הָאֱלהִים. וְרַעְיוֹנָיו עַל יְפִי הַשִּיר תְּמֵהִים.</p>
</blockquote>

<blockquote>
<p>וַיְצַו לְהַלְבִּישֵנִי מַחֲלָצוֹת. צְבִי הֵם לְכָל הָאֲרָצוֹת. וָאֲבָרְכֵהוּ עַל כָּל הַטּוֹבָה אֲשֶר גְּמָלַנִי. וְהָרָעָב לָשוּב אֶל בֵּיתִי הִבְהִילַנִי. כִּי פִּי עָלַי אִכַּף. וְהֶהָרִים לְפָנַי יִפְצְחוּ רִנָּה וְכָל עֲצֵי הַשָּדֶה יִמְחֲאוּ כָף. וָאֶקּד וָאֲבָרֵך אֶת אֲדנָי אֲשֶר יְעָצַנִי. וְנִהֲלַנִי עַל מֵי מְנוּחוֹת וּבִנְאוֹת דֶּשֶא הִרְבִּיצַנִי. הַזָּן אֶת הָעוֹלָם כֻּלּוֹ בְטוּבוֹ. וְלא יֶאֶשְמוּ כָּל הַחסִים בּוֹ.</p>

<br>  
</blockquote>

<h2 id="המחברתהעשריםושבע">המחברת העשרים ושבע</h2>

<br>  

<blockquote>
<p>אַָמַר הַמְּחַבֵּר: הָיִיתִי עִם הַשָּׂר בִּיְמֵי הַנְּעוּרִים בְּעִיר וִיאֶנָּ”ה / וּבִהְיוֹתֵנוּ מְשׁוֹטְטִים בִּרְחוֹבוֹתֶיהָ אַחַת הֵנָּה וְאַחַת הֵנָּה / בַּחַגִּים וּבַמּוֹעֲדִים / רָאִינוּ חֶבְרַת אֲנָשִׁים נוֹעָדִים / חוֹשְׁבִים שֶׁהֵם מְדַבְּרִים מִדִּבְרֵי חָכְמָה / וְאֵין אִתָּם יוֹדְעִים עַד מָה / זֶה יִשְׁאַל וְזֶה יַעֲנֶה / זֶה יְחָרֵף וְזֶה יְגַנֶּה / זֶה יִצְעַק וְזֶה אֵלָיו יִתְאַנֶּה / קוֹל מִלְחָמָה בַּמַּחֲנֶה / אֵין בֵּינֵיהֶם הַסְכָּמָה מִדָּבָר / קְצָתָם מְסַפְּרִים מַעֲשִׂים שֶׁהָיוּ כְבָר / וּקְצָתָם אוֹמְרִים מֶלֶךְ פְּלֹונִי גָבָר / וּבָא בָאֲרָצוֹת וְשָׁטַף וְעָבָר / וּקְצָתָם אוֹמְרִים אֲנִי הָיִיתִי בִנְהַר כְּבָר / וּקְצָת נְדִיבֵי עַמִּים נֶאֱסָפוּ / וּלְדַבֵּר חֲמֻדּוֹת נִכְסָפוּ / וַיִּתְנַבְּאוּ וְלֹא יָסָפוּ / וּקְצָתָם לֹא בְדַעַת יְדַבֵּרוּ וְדִבְרֵיהֶם לֹא בְהַשְׂכֵּל/ וַיְהִי בְלִבִּי כְאֵשׁ עָצוּר בְּעַצְמוֹתַי נִלְאֵיתִי כַלְכֵּל /</p>
</blockquote>

<blockquote>
<p>וָאֹמַר אֶל הַשָּׂר הֲרָאִיתָ מָה הֵם עוֹשִׂים / כְּאִלּוּ הַגְּרָנוֹת שׁוֹסִים / אוֹ כְגִבּוֹרִים בַּמִּלְחָמָה בוֹסִים / אֵין בָּהֵם אִישׁ דְּבָרָיו בְּמִשְׁפָּט יְכַלְכֵּל / וְכָל אֶחָד מֵהֵם עֲצַת חֲבֵרוֹ יְסַכֵּל / עַד מָה אֲנַחְנוּ מַחְשִׁים / וְלֹא נִהְיֶה אֶל הַמַּעֲרָכָה נִגָּשִׁים / וְנוֹצִיא מִפִּינוּ הַתַּרְשִׁישִׁים / הָבָה נֵרְדָה וְנַבְלָה שָׁם שְׂפָתָם / וְנַרְאֶה אֲלֵיהֶם כִּי נִבְעֲרָה עֲצָתָם /וְנֵדְעָה מָה אַחֲרִיתָם / וְנַשְׁמִיעֵם פְּנִינֵי אִמְרוֹתֵינוּ/ וּנְשַׂחֶק בָּם כַּצִּפּוֹר וְנִקְשְׁרֵם לִנְעֲרוֹתֵינוּ /</p>
</blockquote>

<blockquote>
<p>וַיֹּאמֵר אֵלַי הַשָּׂר אֱלֹהִים יַעֲנֶה אֶת שְׁלוֹמֶךָ / וְעַל טוּבְךָ יִזָּכֵר שְׁמֶךָ / כָּמוֹנִי כָמוֹךָ כְּעַמִּי כְעַמֶּךָ / אֶל כָּל אֲשֶׁר תַּטֶּנִי / תִּקְרָא וְאֹמַר הִנֵּנִי /</p>
</blockquote>

<blockquote>
<p>וָאֹמַר אֶל הַשָּׂר וּמַה הִיא הַחָכְמָה אֲשֶׁר בָּהּ
נְדַבֵּר / וַחֲיָלִים עָלֶיהָ נְגַבֵּר /</p>
</blockquote>

<blockquote>
<p>וַיֹאמֶר הַשָּׂר אֶמְצָא חֵן בְּעֵינֶיךָ וּנְדַבֵּר מֵחָכְמַת הַמַּזָּלוֹת / וְאָז תִּרְאֶה אִם אָשִׁיב הַצֵּל אֲחוֹרָנִּית עֶשֶׂר מַעֲלוֹת / וְאִם אֵדַּע שַׁעֲרֵי מָכוֹן וּוִילוֹן / וְאִם אֹמַר שֶׁמֶשׁ בְּגִבְעוֹן דּוֹם וְיָרֵחַ בְּעֵמֶק אַיָּלוֹן / כִּי אֲנִי הוּא הַיֹּושֵׁב בְּחָכְמַת הַמַּזָּלוֹת רִאשׁוֹנָה / וְיַד כָּל הָעָם בָּאַחֲרוֹנָה / וְאַל נָא אֶשָּׂא פְּנֵי אִישׁ וְאֶל אָדָם לֹא אֲכַנֶּה / כִּי אֲנִי אֶהֱרֹס וְלֹא יִבָּנֶה / אֲשֶׁר אִם יוּכַל אִישׁ לִמְנוֹת אֶת עֲפַר הָאָרֶץ גַּם חָכְמָתִי כֹה תִּמָּנֶה / וְלָכֵן קְרָא וְאָנֹכִי אֶעֱנֶה / וְאֶל חָכְמָה אַחֶרֶת לֹא נִפְנֶה / וְאָז תִּרְאֶה כִּי הָאֲנָשִׁים הָאֵלֶּה לֹא יִמְצְאוּ מַעֲנֶה / כִּי הַמָּקוֹם מְקוֹם מִקְנֶה / וְיִשְׁמְרוּ לְפִיהֶם מַחֲסוֹם/ כִּי לַיְלָה מֵחָזוֹן וַחֲשֵׁכָה לָהֶם מִקְּסוֹם /
וָאֹמַר אֶל הַשָּׂר מָשְׁכֵנִי אַחֲרֶיךָ / הֵן לוּ יְהִי כִדְבָרֶיךָ /</p>
</blockquote>

<blockquote>
<p>וַנִּקְרַב אֶל הַזְּקֵנִים וְהַשָׂרִים / וָאֹמַר אֲלֵיהֶם שִׁמְעוּ נָא הַמּוֹרִים / הַקֵּץ לְדִבְרֵי רוּחַ/ אוֹ יִהְיֶה הָאָדָם אוֹ יִהְיֶה יַבְרוּחַ / הַיּוֹם הַזֶּה הוּא לַאדֹנָי קֹדֶשׁ הִלּוּלִים / לֹא עֵת לְדַבֵּר דִבְרֵי הֲתֻלִּים / וּלְסַפֵּר חֲלוֹמוֹת וַהֲבָלִים / אוֹ נְדַבֵּר מִדְבַר חָכְמָה רָמָה אוֹ נַחֲרִיש / הֲלֹא יְדַעְתֶּם כִּי מְרַדֵּף רֵיקִים יִשְׂבַּע רִישׁ / הִנֵּה מַה טּוֹב וּמַה נָּעִים כִּי מַה שֶּׁיָּרַשְׁנוּ מִן הַחָכְמָה אוֹתוֹ נוֹרִישׁ /</p>
</blockquote>

<blockquote>
<p>וַיַּחֲרִישׁוּ הָעָם וְלֹא עָנוּ אוֹתִי דָבָר / וְהַזָּדוֹן בְּלֵב קְצָתָם גָּבָר / וְחָלַף בָּהֶם וְשָׁטַף וְעָבָר /</p>
</blockquote>

<blockquote>
<p>וַיֹּאמֶר הַשָּׂר תַּחַת דַּבֵּר הַיּוֹם דִּבְרֵי מַהֲתַלּוֹת / אַחֲרֵי אֲשֶׁר חָדְלוּ הַקּוֹלוֹת / נְדַּבֵּר מִן הַחָכְמוֹת הַמְּהֻלָּלוֹת / וְנִזְכּוֹר טֶבַע שְׁנֵים עָשָׂר מַזָּלּוֹת / וְתַחַת לִשְמֹעַ דִבְרֵי הָאֵלָה וְהָאַלּוֹן אֲשֶׁר בַּשַּׁלֶּכֶת / וַעֲתַלְיָהוּ הַמּוֹלֶכֶת / נְדַבֵּר בְּטֶבַע שִׁבְעַת כּוֹכְבֵי לֶכֶת / וּבְסוֹדוֹת הָאֵל אֲשֶׁר גְּאָלָנוּ / וּמִבּוֹר שָׁאוֹן וְטִיט הַיָּוֵן הֶעֳלָנוּ / אֲשֶׁר שָׁמַעְנוּ וַנֵּדָעֵם וַאֲבוֹתֵינוּ סִפְּרוּ לָנוּ /</p>
</blockquote>

<blockquote>
<p>וָאֹמַר אֶל הָשָּׂר מָשְׁכֵנִי אַחֲרֶיךָ / פְּתַח פִּיךָ וְיָאִירוּ דְבָרֶיךָ /</p>
</blockquote>

<blockquote>
<p>וַיֹּאמֶר הַשָּׂר: מִי כְשַׁבְּתַי אֶל הַחָכְמָה הָאֱלֹהִיָּה / וּמִי כַצֶּדֶק מְפַתֵּחַ שְׁלָחִיָּה / וּמִי כְמַאְדִּים עַל הַתְּנוּעָה וְהַנְּטִיָּה / וּמִי כַשֶּׁמֶש עַל הַמַּלְכוּת וְהָעֲלִיָּה / וּמִי כַנֹּגַהּ עַל הַיֹּפִי וְהָרְוָיָּה / וּמִי כַכּוֹכָב עַל הַכְּתָב וְהַמִּכְתָּב יָדוֹ הוֹיָה / וּמִי כַלְּבָנָה זָבַת חָלָב וּדְבַשׁ הִיא וְזֶה פִּרְיָהּ /</p>
</blockquote>

<blockquote>
<p>וָאַעַן וָאֹמַר: מִי כְשַׁבְּתַי בַּיָּם דַּרְכּוֹ / וּמִי כַצֶּדֶק יָצִיץ מֵחֲרַכּוֹ/ וּמִי כְמַאְדִּים דָּם בְּשָׁפְכוֹ / וּמִי כַשֶּׁמֶש עַל כּוֹכְבֵי אֵל בְּמָלְכוֹ / וּמִי כַנֹּגַהּ בַּחֵשֶׁק לַעֲרֹךְ עֶרְכּוֹ / וּמִי כַכּוֹכָב שֵׁבֶט סוֹפֵר בְּתוֹמְכוֹ / וּמִי כַיָּרֵחַ חָלַק מִשֶּׁמֶן חִכּוֹ /</p>
</blockquote>

<blockquote>
<p>וַיֹּאמֶר הַשָּׂר: מִי כְשַׁבְּתַי מַכֶּה עַמִּים בְּעֶבְרָה / וּמִי כַצֶּדֶק יַדְרִיכֵם בְּדֶרֶךְ יְשָׁרָה/ וּמִי כְמַאְדִּים יוֹצִיא חַרְבּוֹ מִתַּעֲרָהּ / וּמִי כַשֶׁמֶש תּוֹפִיעַ עָלֵינּו נְהָרָה / וּמִי כַנֹּגַהּ בְּאֵשׁ הַחֵשֶׁק כְּמוֹ תַנּוּר בּוֹעֵרָה / וּמִי כַכּוֹכָב אֶצְבַּע אֱלֹהִים לַחֲרוֹת דִּבְּרוֹת עֲשָׂרָה/ וּמִי כַלְּבָנָה תוֹצִיא מִמְזָרִים קָרָה /</p>
</blockquote>

<blockquote>
<p>וָאַעַן וָאֹמַר: מִי כְשַׁבְּתַי עוֹצֵר בְּעַד הַטִּפָּה / וּמִי כַצֶּדֶק צִפָּה רֹאשָׁהּ וְחִפָּה / וּמִי כְמַאְדִּים מְזִיחַ אֲפִיקָהּ רִפָּה / וּמִי כַשֶּׁמֶשׁ רוּחַ חַיִים בִּכְנָפֶיהָ שָׁאֲפָה / וּמִי כַנֹּגַהּ צוּרָתָהּ רָקַם וְיִפָּה / וּמִי כַכּוֹכָב צִיֵּר רֹאשׁ וְזָנָב אַגְמוֹן וְכִפָּה / וּמִי כַלְּבָנָה יוֹצִיא חָתָן מֵחֻפָּה /</p>
</blockquote>

<blockquote>
<p>וַיֹאמֶר הַשָּׂר: מִי כְשַׁבְּתַּי עַל הַחֲמוֹרִים / ּוּמִי כַצֶּדֶק עַל הַגְּמָלִים וְהַכָּרִים / וּמִי כְמַאְדִּים עַל הָעִזִּים וְהַשְּׂעִירִים / וּמִי כַשֶּׁמֶשׁ עַל הַסּוּסִים הָאַבִּירִים / וּמִי כַנֹּגַהּ עַל הַפְּרָדִים הָאֲרוּרִים / וּמִי כַכּוֹכָב עַל הַצֹּאן וְהָעֲדָרִים / וּמִי כַלְּבָנָה עַל הַשְּׁוָרִים/</p>
</blockquote>

<blockquote>
<p>וָאַעַן וָאֹמַר: מִי כְשַׁבְּתַי מֵעִיד עַל שַׁבְּתוֹתַי / וּמִי כַצֶּדֶק / לְחַזֵּק כָּל בֶּדֶק / וּמִי כְמַאְדִּים / לִשְׁפֹּךְ דָּם יַקְדִּים / וּמִי כַחַמָּה / לְחַדֵּשׁ פְּנֵי אֲדָמָה / וּמִי כַנֹּגַהּ / סָבִיב לוֹ נֹגַהּ / וּמִי כַכּוֹכָב / בֵּין רַגְלֵי הַשֶּׁמֶשׁ כָּרַע וְשָׁכַב / וּמִי כַיָּרֵחַ / נָטָה לָלוּן כְּאוֹרֵחַ/</p>
</blockquote>

<blockquote>
<p>וַיֹאמֶר הַשָּׂר: אֵין כְּשַׁבְּתַי עוֹקֵר מַלְכֻיּוֹת וּמַחֲרִיב / וְאֵין כַּצֶּדֶק צַדִּיק וְצֶדֶק יַקְרִיב / וְלֹא כְמַאְדִּים מְחַרְחֵר רִיב / וְלֹא כַשֶּׁמֶשׁ מַזְרִיחַ וּמַעְרִיב / וְאֵין כַּנֹּגַהּ בַּחֵשֶׁק וּבִזְנוּנָיו / וְלֹא כַכּוֹכָב קֶסֶת הַסּוֹפֵר בְּמָתְנָיו / וְאֵין כַּלְּבָנָה דוֹבֵר דָּבָר דָּבוּר עַל אָפְנָיו /</p>
</blockquote>

<blockquote>
<p>וָאַעַן וָאֹמַר: אֵין כְּיוֹם שַׁבְּתַי בִּימוֹת הַשָּׁנָה / וְלֹא כַצֶּדֶק יִהְיֶה עִם הַצֶּדֶק בֶּאֱמוּנָה / וְלֹא כְמַאְדִּים מַחֲזִיק מָגֵן וְצִנָּה / וְלֹא כַשֶּׁמֶשׁ עֲדִינָה / וְאֵין כַּנֹּגַהּ זוֹנָה/ וְלֹא צוּרָה בָרָקִיעַ כְּצוּרַת כּוֹכָב קְטַנָּה / וְלֹא מָהִיר כַּלְּבָנָה /</p>
</blockquote>

<blockquote>
<p>וַיֹאמֶר הַשָּׂר: אֵין כְּשַׁבְּתַי מַשְׂכִּיל וְנָהִיר / וְלֹא כַצֶּדֶק זָהִיר / וְלֹא כְמַאְדִּים זֵד יָהִיר / וְלֹא כַשֶּׁמֶשׁ זוֹרֵחַ וּמַזְהִיר / וְלֹא כַנֹּגַהּ בַּשְּׁחָקִים מָהִיר / וְלֹא כַכּוֹכָב סוֹפֵר מָהִיר / וְלֹא כַלְּבָנָה בֵּין שׁוּרוֹתַיִם יַזְהִיר /</p>
</blockquote>

<blockquote>
<p>וָאַעַן וָאֹמַר: אֵין כְשַׁבְּתַי עָצֵל וּפִסֵּחַ / וְלֹא כַצֶּדֶק נוֹצֵחַ / וְלֹא כְמַאְדִּים רוֹצֵחַ / וְלֹא כַשֶּׁמֶשׁ שׁוֹאֵף וְזוֹרֵחַ / וְלֹא כַנֹּגַהּ חֹשֵׁק וְשָׂמֵחַ / וְלֹא כַכּוֹכָב סוֹפֵר וּפִקֵּחַ / וְלֹא אִישׁ דְּבָרִים וּמֵלִיץ כַּיָּרֵחַ /</p>
</blockquote>

<blockquote>
<p>וָיֹאמֶר הַשָּׂר: שְׁנוֹת שַׁבְּתַי לִקְבוּרוֹת / וּשְׁנוֹת צֶדֶק צֶדֶק לִרְדֹּף וּלְהוֹרוֹת / וּשְׁנוֹת מַאְדִּים לָנוּעַ אַחַר הַסְּחוֹרוֹת / וּשְׁנוֹת חַמָּה לִרְדֹּף הַשְּׂרָרוֹת / וּשְׁנוֹת נֹגַהּ לִשְׁגּוֹת בְּזָרוֹת / וּשְׁנוֹת כּוֹכָב לִלְמוֹד הַתּוֹרוֹת / וּשְׁנוֹת הַלְּבָנָה בְּאֵשׁ הַיַּלְדּוּת כְּמַרְאֶה הַלַּפִּידִים בּוֹעֲרוֹת /</p>
</blockquote>

<blockquote>
<p>וָאַעַן וָאֹמַר: הַשֶּׁמֶשׁ כְּחָתָן בְּתוֹר הַמַּעֲלָה / וְהַלְּבָנָה תִתְכַּס בְּצָעִיף וְתִתְעַלֵּף כְּכַלָּה / וַחֲמֵשֶׁת כּוֹכְבֵי אֵל כְּשׁוֹשְׁבִינִים מְשׁוֹרְרִים בְּקוֹל הַמֻלָּה / וּשְׁנֵים עָשָׂר נְשִׂיאִים לְעֻמָּתָם יָחוּלוּ בַמְּחוֹלוֹת וְחוֹזְרִים חֲלִילָה / וּצְבָא הַשָּׁמַיִם מִימִינָם וּמִשְׂמֹאלָם מְרִיעִים תְּרוּעָה גְדוֹלָה / וְהָעִיר שׁוּשָׁן צָהֲלָה /</p>
</blockquote>

<blockquote>
<p>וַיֹּאמֶר הַשָּׂר: הַשֶּׁמֶשׁ כַּמֶּלֶךְ וְהַלְּבָנָה גְבִירָתוֹ / נֹגַהּ פִּילַגְשׁוֹ וְאוֹמַנְתּוֹ / וְכוֹכָב סוֹפֵר מָהִיר בִּמְלַאכְתוֹ / וְשַׁבְּתַי יוֹדֵעַ בִּינָה לָעִתִּים / וְצֶדֶק דָּן דִּין אֱמֶת לַאֲמִתּוֹ / וּמַאְדִּים שַׂר הַטַּבָּחִים וְהַמַּזָּלוֹת שָׂרֵי צִבְאוֹת מַלְכוּתוֹ / וְכָל צְבָא הַשָּׁמַיִם עַמּוֹ וְנַחֲלָתוֹ / יוֹשְׁבִים תַּחַת גַּפְנוֹ וְתַחַת תְּאֵנָתוֹ /</p>
</blockquote>

<blockquote>
<p>וָאַעַן וָאֹמַר: מִי כַטָּלֶה מוֹצִיא רוּחַ מֵאוֹצְרוֹתָיו / וְכַשּׁוֹר יָשֵׁת חֹשֶׁךְ סִתְרוֹ וְסֻכָּתוֹ סְבִיבוֹתָיו / וְכַתְּאוֹמִים עָשָׂה לָרוּחַ מִשְׂקָל וּמַיִם תִּכֵּן בְּמִדּוֹתָיו / וְכַסַּרְטָן מַשְׁקֶה הָרִים מֵעֲלִיּוֹתָיו / וְכָאַרְיֵה חָזָק וְגִבּוֹר בְּמַמְשְׁלוֹתָיו / וְכַבְּתוּלָה יֹרְדָה הָעַיְנָה לִשְׁאֹב גֶּשֶׁם מִטְרוֹתָיו / וּכְמֹאזְנַיִם יִשְׁקֹל הָרֵי עוֹלָם וְגִבְעוֹתָיו / וְכָעַקְרָב בַּסּוּפָה וּבִשְׂעָרָה הֲלִיכוֹתָיו / וְכַקֶּשֶת יוֹרֶה יוֹרֶה וּמַלְקוֹשׁ בְּקַשְׁתּוֹתָיו / וְכַגְּדִי תֶאֱרַכְנָה לֵילוֹתָיו / וְכַדְּלִי קִיֵּם וְלֹא יַחֵל דְּבָרוֹ וּמוֹצָא שְׂפָתָיו / וְכַדָּגִים מְאַסֵּף לְכָל מַחֲנוֹתָיו/</p>
</blockquote>

<blockquote>
<p>וַיֹּאמֶר הַשָּׂר: טָלֶה עַל רֹאשׁוֹ מְשָׁלוֹ / וְשׁוֹר עַל צַוָּארוֹ עֹל סֻבֳּלוֹ / וּתְאוֹמִים יָדָיו רַב לוֹ / וְסַרְטָן הֶחָזֶה גְבוּלוֹ / וְאַרְיֵה הָאִסְטוֹמְכָא בְגוֹרָלוֹ / וְהַבְּתוּלָה הַטַּבּוּר
כֻּלּוֹ / וְלַמֹּאזְנַיִם הַבֶּטֶן וְחֵילוֹ / וְלָעַקְרָב הָאֲשָׁכִים וּמְחִי קֳבָלוֹ / וְלַקֶּשֶׁת יַרְכְּתֵי אָהֳלוֹ / גְדִי הַבִּרְכַּיִם יֵשְׁבוּ בְצִלּוֹ / וּדְלִי הַשֹּוֹקַיִם לְחֶבְלוֹ / וְדָגִים הָרַגְלַיִם יַחֲנוּ בְאֹתוֹת עַל דִּגְלוֹ /</p>
</blockquote>

<blockquote>
<p>וָאַעַן וָאֹמַר: יֹאמַר טָלֶה עָלִיתִי לְמַעְלָה מִכּוֹכְבֵי אֵל בְּעוֹנָתִי / וְלֹא עֲזָרַנִי אֶל זֶה קַלּוֹתִי /</p>
</blockquote>

<blockquote>
<p>וַיֹּאמֶר הַשָּׂר: יֹאמַר שׁוֹר עָלִיתִי אֶל הַשְּׁחָקִים בְּסִבַּת עֹל סֻבֳּלִי / וְלֹא עֲזָרַנִי אֶל זֶה גְבוּרָה הָיְתָה לִי /</p>
</blockquote>

<blockquote>
<p>וָאַעַן וָאֹמַר: יֹאמַר תְּאוֹמִים הָיִיתִי בַּשַּׁחַק בְּסִבַּת הָאֲחָוָה / וּבִלְעָדֶיהָ הָיִיתִי לִפְנֵי מְלָכִים לְרַאֲוָה /</p>
</blockquote>

<blockquote>
<p>וַיֹּאמֶר הַשָּׂר: יֹאמַר סַרְטָן הָיִיתִי בַשָּמַיִם לִהְיוֹת לָרְשָׁעִים תַּבְנִית / לְהָסֵב אֶת לִבָּם אֲחוֹרַנִּית /</p>
</blockquote>

<blockquote>
<p>וָאַעַן וָאֹמַר: יֹאמַר אַרְיֵה לִמְדוּ מִמֶּנִּי צְנִיעוּת וּגְבוּרָה כִּי אֶצְלִי בְּתוּלָה וְלֹא גָעַרְתִּי בָהּ לְעֹולָם גְעָרָה /</p>
</blockquote>

<blockquote>
<p>וַיֹּאמֶר הַשָּׂר: תֹּאמַר בְּתוּלָה אִתִּי אַהֲבַת חֶסֶד וְהַצְנַע לֶכֶת / כִּי לֹא פִּתּוּנִי שִׁבְעָה כוֹכְבֵי לֶכֶת /</p>
</blockquote>

<blockquote>
<p>וָאַעַן וָאֹמַר: יֹאמַר מֹאזְנַיִם פַּלְּסוּ מַעְגַּל רַגְלֵיכֶם בָּנַי / כִּי פֶלֶס וּמֹאזְנַיִם מִשְׁפָּט לַאדֹנָי /</p>
</blockquote>

<blockquote>
<p>וַיֹּאמֶר הַשָּׂר: יֹאמַר עַקְרָב אִם תִּהְיוּ לְרָעוֹת אַחֲרֵי רַבִּים / אֲנִי אֲיַסֵּר אֶתְכֶם בָּעַקְרַבִּים /</p>
</blockquote>

<blockquote>
<p>וָאַעַן וָאֹמַר: יֹאמַר קֶשֶׁת הוּשַׂמְתִּי בַשָּׁמַיִם לִרְאוֹת זִיקִים חִצִּים וָמָוֶת / לַעוֹזְבִים אָרְחוֹת יֹשֶׁר לָלֶכֶת בְּדֶרֶךְ צַלְמָוֶת /</p>
</blockquote>

<blockquote>
<p>וַיֹּאמֶר הַשָּׂר: יֹאמַר גְּדִי אֶרְבַּץ עִם אַרְיֵה וָקֶשֶׁת וְתִתְעַנַּג בַּדֶּשֶׁן נַפְשִׁי / לֹא יָרֵעוּ וְלֹא יַשְׁחִיתוּ בְכָל הַר קָדְשִׁי /</p>
</blockquote>

<blockquote>
<p>וָאַעַן וָאֹמַר: יֹאמַר דְּלִי בּלְבַבְךָ עֵצָה וּלְךָ דְלִי וְאֵיךְ לֹא תִדְלֶה / וַאֲנִי נְשִׂיאִים וָרוּחַ גֶּשֶׁם מִקְּצֵה הָאָרֶץ אַעֲלֶה /</p>
</blockquote>

<blockquote>
<p>וַיֹּאמֶר הַשָּׂר: יֹאמַר דָגִים לֹא הֶעֱלַנִי אֶל הַשָּׁמַיִם רַק הַשְּׁתִיקָה / וְעַתָּה בּוֹא כָתְבָה עַל לוּחַ לִבֶּךָ וְעַל סֵפֶר חֻקָּהּ /</p>
</blockquote>

<blockquote>
<p>וָאַעַן וָאֹמַר: כַּמָּה גְדוֹלָה מַעֲלַת הָעֲנָוָה / שֶׁהֲרֵי קָדַם טָלֶה בַּמַּזָּלוֹת לְכָל בַּעֲלֵי הָעֹצֶם וְהַגַּאֲוָה /</p>
</blockquote>

<blockquote>
<p>וַיֹּאמֶר הַשָּׂר: מַה גָּדְלָה מְאֹד מַעֲלַת בַּעַל הַיָּפָה וְאַף אִם לוֹ קְרָנַיִם / שֶׁהֲרֵי הוּשָׂם שׁוֹר מַקְרִין מַפְרִיס מַזָּל בַּשָּׁמַיִם /</p>
</blockquote>

<blockquote>
<p>וָאַעַן וָאֹמַר: מַה גָּדַל חֵשֶׁק הַחֹשְׁקִים הַנִּתְאָמִים / שֶׁהֲרֵי הוּשָׂם בַּשָּמַיִם מַזַּל תְּאוֹמִים /</p>
</blockquote>

<blockquote>
<p>וַיֹּאמֶר הַשָּׂר: אֵין לִתְמֹהַ אִם נְדִיבֵי עַמִּים יֵלְכוּ קְדוֹרַנִּית / אַחֲרֵי הֱיוֹת סַרְטָן בַּשָּׁמַיִם וְחוֹזֵר אֲחוֹרַנִּית /</p>
</blockquote>

<blockquote>
<p>וָאַעַן וָאֹמַר: מַה גָּדְלָה מַעֲלַת הָאִישׁ אֶל תַּכְלִית הַגְּבוּרָה יַגִּיע / שֶּהֲרֵי הוּשָׂם אַרְיֵה מַזָּל בָּרָקִיעַ /</p>
</blockquote>

<blockquote>
<p>וַיֹּאמֶר הַשָּׂר: מַה גָּדְלָה מַעֲלַת הַבְּתוּלָה / שֶׁהֲרֵי בֵּין מַזָּלוֹת הַשָּׁמַיִם תַּחֲנֶה בְאוֹתוֹת עַל דִּגְלָהּ /</p>
</blockquote>

<blockquote>
<p>וָאַעַן וָאֹמַר: אֵיךְ לֹא יִרְאוּ וְלֹא יְירְאוּ הָרְשָׁעִים וְהֵם בַּעֲלֵי הָעֵינַיִם / כִּי פֶלֶס וּמֹאזְנַיִם לַאדֹנָי בַּשָּׁמַיִם /</p>
</blockquote>

<blockquote>
<p>וַיֹּאמֶר הַשָּׂר: אֵין לִתְמֹהַּ אִם יַעֲלֶה לַשָּׁמַיִם שִׂיא הָרְשָׁעִים / אַחֲרֵי הֱיוֹת עַקְרָב לְמַעְלָה מִשִּׁבְעָה רְקִיעִים /</p>
</blockquote>

<blockquote>
<p>וָאַעַן וָאֹמַר: אֵין לִתְמֹהַּ עַל הַגְּזֵרוֹת הֶחָלוֹת בַּיַּבָּשֶׁת / אַחֲרֵי הֱיוֹת בַּשָּׁמַיִם הַמּוֹרִים בַּקָּשֶׁת /</p>
</blockquote>

<blockquote>
<p>וַיֹּאמֶר הַשָּׂר: אֵין לִתְמֹהַּ עַל בְּשַר הַגְּדִי אִם גָּדְלָה מַעֲלָתוֹ / אֲשֶׁר לְמַעְלָה מִכּוֹכְבֵי אֵל תַּחֲנוֹתוֹ /</p>
</blockquote>

<blockquote>
<p>וָאַעַן וָאֹמַר: לֹא יָדַעְתִּי אֵיךְ הֶעָבִים יִמְלְאוּ גֶשֶׁם וְיָרִיקוּ מַיִם / עַד רָאִיתִי מַזָּל דְּלִי בַשָּׁמַיִם /</p>
</blockquote>

<blockquote>
<p>וַיֹּאמֶר הַשָּׂר: לֹא יָדְעָה נַפְשִׁי אֵיךְ עָלוּ הַדָּגִים בַּשָּׁמַיִם / עַד רָאִיתִי כוֹכָבִים בַּדְּלִי יוֹצְאוֹת לִשְׁאֹב מָיִם /</p>
</blockquote>

<blockquote>
<p>וָאַעַן וָאֹמַר: אֵיךְ אִישׁ לֹא יְרַחֵף עַל גוֹזָלָיו וִירַחֵם / בִּרְאוֹתוֹ שָׁמַיִם עַיִשׁ עַל בָּנֶיהָ תַנְחֵם /</p>
</blockquote>

<blockquote>
<p>וַיֹּאמֶר הַשָּׂר: רָאִיתִי בַשַּׁחַק דְּלִי וְאֵין בּוֹר וְאֵין מַיִם / וְאוּלַי כִּי הוּא לִדְלוֹת וּלְהַעֲלוֹת נֶפֶשׁ הַצַּדִּיק בַּשָּׁמַיִם /</p>
</blockquote>

<blockquote>
<p>וָאַעַן וָאֹמַר: נִפְלֵאתִי בִרְאוֹתִי כִי אֵין צוּרַת עוֹף בַּמַּזָּלוֹת וְלֹא יָדַעְתִּי לַדָּבָר פֵּשֶׁר/ עַד אֲשֶׁר הִבְחַנְתִּי כִּי זֶה מִיִּרְאַת כּוֹכַב הַנֶּשֶׁר /</p>
</blockquote>

<blockquote>
<p>וַיֹּאמֶר הַשָּׂר: לֹא נִבְרָא מֹאזְנַיִם בָּרָקִיעַ / רַק לִהְיוֹתוֹ מֹרֶךְ בְּלֵב הָרְשָׁעִים מַגִּיעַ/</p>
</blockquote>

<blockquote>
<p>וָאַעַן וָאֹמַר: אֶתְמַהּ אַחֲרֵי הֱיוֹת שַׁבְּתַי לַבְּרוּאִים מִשְׁטַח חֲרָמִים / אֵיךְ עָלָה בְגוֹרָלוֹ מִבְחַר הַיָּמִים /</p>
</blockquote>

<blockquote>
<p>וַיֹּאמֶר הַשָּׂר: לֹא תָמַהְתִּי אֵיךְ הֻזְהֲרוּ מֵעֲשׂוֹת מְלָאכָה בַשַּׁבָּת אֲבוֹתַי / אַחֲרֵי אֲשֶׁר הִבְחַנְתִּי בְשִׂכְלִי עַצְלוּת שַׁבְּתַי /</p>
</blockquote>

<blockquote>
<p>וָאַעַן וָאֹמַר: אֵין לִתְמֹהַ אִם הַיָּמִים פָּרְשׂוּ רֶשֶׁת לְיַד מַעְגָּל / אַחֲרֵי הֱיוֹת שַׁבְּתַי וּמַאְדִּים בַּגַּלְגָּל /</p>
</blockquote>

<blockquote>
<p>וַיֹּאמֶר הַשָּׂר: פְּלוֹנִי יִתְחַבֵּר פַּעַם בַּחֹדֶשׁ עִם הָעֲדִינָה / כְּהִתְחַבְּרוּת שֶׁמֶשׁ פַּעַם בְּחֹדֶשׁ עִם הַלְּבָנָה /</p>
</blockquote>

<blockquote>
<p>וָאַעַן וָאֹמַר: פְּלוֹנִי צָנוּעַ כַּשֶּׁמֶשׁ הַחוֹנָה בְכָל שָׁנָה חֹדֶשׁ בַּבְּתוּלָה / וְלֹא שָׁת לִבּוֹ לַעֲשׂוֹת עִמָּהּ נְבָלָה /</p>
</blockquote>

<blockquote>
<p>וַיֹּאמֶר הַשָּׂר: יֹאמְרוּ בְקַדְרוּת הַשֶּׁמֶשׁ דִּבְרֵי חֲלוֹמוֹת וַהֲבָלִים / וְלֹא יֵדְעוּ כִי פְנֵי הַצְּבִיּוֹת אוֹרוֹ גוֹזְלִים /</p>
</blockquote>

<blockquote>
<p>וָאַעַן וָאֹמַר: לֹא עָלָה בְלִבִּי לְבְַזּוֹת וּלְשַׁקֵּץ אִישׁ קְצַר קוֹמָה וְעַנּוֹתוֹ / מִן הַיּוֹם אֲשֶׁר יָדַעְתִּי עֵרֶךְ גוּף כּוֹכַב חַמָּה וּמַעֲלָתוֹ /</p>
</blockquote>

<blockquote>
<p>וַיֹּאמֶר הַשָּׂר: רָאִיתִי פַעַם וּפַעֲמַיִם אוֹר הַלְּבָנָה גֻּנַּב / וְלֹא יָדַעְתִּי הַסִּבָּה כִּי תַשְׁקִיף מִן הָאֶשְׁנָב /</p>
</blockquote>

<blockquote>
<p>וָאַעַן וָאֹמַר: לְכוֹכְבֵי גַלְגַּל הַשְּׁמִינִי נֶפֶשׁ צְנוּעָה / אֲשֶׁר עָמְדָה בְתוּלָה בֵינֵיהֶם חֲמֶשֶׁת אֲלָפִים וּשְׁמֹנָה וּשְׁמֹנִים שָׁנָה וְאִישׁ לֹא יְדָעָהּ /</p>
</blockquote>

<blockquote>
<p>וַיֹּאמֶר הַשָּׂר: אֶחְשֹׁב הֱיוֹת כּוֹכְבֵי הַשָּׁמַיִם זְקֵנִים אוֹ סָרִיסִים / אִם שֹׁכְנָה בְתוּלָה עִמָּהֶם וְלֹא עָשׂוּ לָהּ כְּתֹנֶת פַּסִּים /</p>
</blockquote>

<blockquote>
<p>וָאַעַן וָאֹמַר: אֵין לִתְמֹהַּ אִם יֵשׁ בָּאָרֶץ כְּסִילִים לְמִינֵיהֶם / אַחֲרֵי רְאוֹתֵנוּ כוֹכְבֵי שָׁמַיִם וּכְסִילֵיהֶם /</p>
</blockquote>

<blockquote>
<p>וַיֹּאמֶר הַשָּׂר: אֵין לִתְמֹהַּ אִם מָעֲטוּ גְדוֹלֵי הַמַּעֲלָה וְרַבּוּ הַשּׁוֹבָבִים / יֵשׂ בָּרָקִיעַ שֶׁמֶשׁ אֶחָד וּשְׁנֵי כְסִילִים וּשְׁנֵי כְלָבִים /</p>
</blockquote>

<blockquote>
<p>וָאַעַן וָאֹמַר: אֶחְשֹׁב כִּי הַכֶּלֶב בַּשָּמַיִם יִהְיֶה / לִשְׁמֹר טָלֶה וּגְדִי מִפִּי אַרְיֵה /</p>
</blockquote>

<blockquote>
<p>וַיֹּאמֶר הַשָּׂר: אֶחְשֹׁב כִּי לֹא נִבְרָא אַרְיֵה בַשְּׁחָקִים / רַק לִשְׁמֹר בְּתוּלָה מִן הַחֹשְׁקִים /</p>
</blockquote>

<blockquote>
<p>וָאַעַן וָאֹמַר: לֹא הָיָה אַרְיֵה אֵצֶל בְּתוּלָה / רַק מִדְּאָגָה מִדָּבָר פֶּן תַּעֲשֶׂה נְבָלָה/</p>
</blockquote>

<blockquote>
<p>וַיֹּאמֶר הַשָּׂר: אִלּוּ אִישׁ עַל הַנָּשִׁים נֶאֱמָן יִהְיֶה / הָיָה אֵצֶל בְּתוּלָה תְּאוֹמִים וְלֹא אַרְיֵה /</p>
</blockquote>

<blockquote>
<p>וָאַעַן וָאֹמַר: מַה גָּדְלָה מַעֲלַת דָּגִים עַל כָּל הַמְּזוֹנוֹת / שֶׁהֲרֵי הוּשַׂם בַּמַּזָּלוֹת מְאַסֵּף לְכָל הַמַחֲנוֹת /</p>
</blockquote>

<blockquote>
<p>וַיֹּאמֶר הַשָּׂר: תָּמֵהַּ אֲנִי אֵיךְ לֹא יִשְׁמְרוּ הָאֻמּוֹת שַׁבְּתּוֹתַי / בִּרְאוֹתָם כִּי הָעֶלְיוֹן מִכּוֹכְבֵי לֶכֶת הוּא כּוֹכָב שַׁבְּתַי /</p>
</blockquote>

<blockquote>
<p>וָאַעַן וָאֹמַר: תַּמֵהַ אֲנִי אֵיךְ יִהְיֶה דֶרֶךְ הָרָשָׁע כִּמְשֻׂכַּת חֶדֶק / בִּרְאוֹתִי בִּשְׁמֵי הַשָּמַיִם כּוֹכַב צֶדֶק /</p>
</blockquote>

<blockquote>
<p>וַיֹּאמֶר הַשָּׂר: אֵין לִתְמֹהַּ אִם הַצַּדִּיקִים אֶת הָרְשָׁעִים מְנַדִּים / שֶׁהֲרֵי הוּשַׂם בַּשָּׁמַיִם צֶדֶק עַל מַאְדִּים /</p>
</blockquote>

<blockquote>
<p>וָאַעַן וָאֹמַר: לֹא יִתְגָּאֶה הַמֶּלֶךְ לָחֹן בְּנֵי תְמוּתָה לְעִתּוֹת / כִּי הִנֵּה הַשֶּׁמֶשׁ נִצּוֹצֵי חַשְׁמַלָּיו חִבְּקוּ אַשְׁפַּתוֹת /</p>
</blockquote>

<blockquote>
<p>וַיֹּאמֶר הַשָּׂר: אֵיךְ לֹא יִהְיֶה לַחֵשֶׁק אַחֲרֵי נִמְכַּר גְּאֻלָּה וּפִדְיוֹם / וְאוֹר נֹגַהּ הוֹלֵךְ וָאוֹר עַד נְכוֹן הַיּוֹם /</p>
</blockquote>

<blockquote>
<p>וָאַעַן וָאֹמַר: לֹא יֵבוֹשׁ שְׁפַל רוּחַ לְהִתְחַבֵּר עִם בַּעַל מַעֲלָה רָמָה / כִּי הִנֵּה כּוֹכָב הַקָּטֹן שֶׁבַּכּוֹכָבִים לֹא יִפָּרֵד מִן הַחַמָּה /</p>
</blockquote>

<blockquote>
<p>וַיֹּאמֶר הַשָּׂר: אֵין לִתְמֹהַּ אִם הַיְּעֵלָה הַלְּבָנָה תִהְיֶה עִם הַחֹשְׁקִים בֶּאֱמוּנָה / כִּי הִנֵּה לֹא יִתְחַבֵּר הַשֶּׁמֶשׁ פַּעַם בַּחֹדֶשׁ רַק עִם הַלְּבָנָה /</p>
</blockquote>

<blockquote>
<p>וָאַעַן וָאֹמַר: אֵין לִתְמֹהַּ אִם הָעַקְרָב לִשְׁפֹּךְ דָּם יַקְדִּים / אַחֲרֵי הֱיוֹת עַקְרָב בֵּית מַאְדִּים /</p>
</blockquote>

<blockquote>
<p>וַיֹּאמֶר הַשָּׂר: נִקְרְאוּ בַעֲלֵי קְרָנַיִם אַנְשֵׁי בּוֹגְדוֹת אֲשֶׁר לֹא עָמְדָה רַגְלָם בַּמִּישׁוֹר / מִפְּנֵי הֱיוֹת בֵּית נֹגַהּ הַמּוֹכֶרֶת גּוֹיִם בִּזְנוּנֶיהָ שׁוֹר /</p>
</blockquote>

<blockquote>
<p>וָאַעַן וָאֹמַר: אֵין לִתְמֹהַּ עַל מַאְדִּים אִם יָדָיו מְלֻמָּדוֹת לַקְּרָב / אַחֲרֵי הֱיוֹת בְּבֵיתוֹ עַקְרָב /</p>
</blockquote>

<blockquote>
<p>וַיֹּאמֶר הַשָּׂר: אֵין לִתְמֹהַּ אִם הַיָּפָה כַלְּבָנָה תַּחֲזֹר אֲחוֹרַנִּית לְעֵת זִקְנָה וְתִקְטַן / אַחֲרֵי הֱיוֹת בֵּית לְבָנָה סַרְטָן /</p>
</blockquote>

<blockquote>
<p>וָאַעַן וָאֹמַר: הַשֹּׁאֲלִים מַדּוּעַ הַחֹשְׁקִים זָלִים זָהָב מִכִּיס וְלֹא יַחֲמֹלוּ / כִּי בֵית נֹגַהּ מֹאזְנַיִם אֲשֶׁר כֶּסֶף בְּקָנֶה יִשְׁקֹלוּ /</p>
</blockquote>

<blockquote>
<p>וַיֹּאמֶר הַשָּׂר: אֵין לִתְמֹהַּ אִם הַדָּג הֵקִיא אֶת יוֹנָה עַל הַיַּבָּשָׁה / כִּי אַחֲרֵי הֱיוֹת דָּגִים בֵּית צֶדֶק הָיָה לָהֶם הַצֶּדֶק לְמוֹרָשָׁה /</p>
</blockquote>

<blockquote>
<p>וָאַעַן וָאֹמַר: אֵין לִתְמֹהַּ מִן הַיָּרֵחַ אִם הוּא לִפְעָמִים בְּמַהֲלָכוֹ נָזוֹר / שֶׁהֲרֵי בֵיתוֹ סַרְטָן וְהוּא אֲחוֹרָנִית נָזוֹר /</p>
</blockquote>

<blockquote>
<p>וַיֹּאמֶר הַשָּׂר: אֵין לִתְמֹהַּ אִם הַשֶּׁמֶשׁ כְּמֶלֶך עַל תֵּבֵל יִהְיֶה / אַחֲרֵי הֱיוֹת בֵּיתוֹ אַרְיֶה /</p>
</blockquote>

<blockquote>
<p>וָאַעַן וָאֹמַר: אֵין לִתְמֹהַּ עַל הָאַרְיֵה אִם הוּא מֶלֶךְ עַל חַיּוֹת הָאֲדָמָה / אַחֲרֵי הֱיוֹת אַרְיֵה בֵית חַמָּה /</p>
</blockquote>

<blockquote>
<p>וַיֹּאמֶר הַשָּׂר: אֵין לִתְמֹהַּ אִם הַבְּתוּלָה תִתְיַפֶּה כְכַלָּה / אַחֲרֵי הֱיוֹת בֵּית כּוֹכַב חַמָּה בְּתוּלָה /</p>
</blockquote>

<blockquote>
<p>וָאַעַן וָאֹמַר: תִּדְמֶה הַשֶּׁמֶשׁ לְחָתָן יְכַהֵן פְּאֵר בְּגַלְגַּלֶּיהָ / וְהַלְּבָנָה לְכַלָּה תַעְדֶּה כֵלֶיהָ /</p>
</blockquote>

<blockquote>
<p>וַיֹּאמֶר הַשָּׂר: אֶרְאֶה חֲמֶשֶׁת כּוֹכְבֵי הַנְּבוּכָה / כְּשׁוֹשְׁבִינִים הָעוֹמְדִים עַל הַבְּרָכָה/</p>
</blockquote>

<blockquote>
<p>וָאַעַן וָאֹמַר: אֶרְאֶה שְׁתֵּים עֵשְׂרֶה צוּרוֹת אֲשֶׁר בַּאֲפֻדַּת גַּלְגַּל הַמַּזָּלוֹת / לְדִמְיוֹן שָׁרִים וְחוֹלְלִים יָחוּלוּ בַמְּחוֹלוֹת /</p>
</blockquote>

<blockquote>
<p>וַיֹּאמֶר הַשָּׂר: אֶרְאֶה צְבַא הַשָּׁמַיִם מִימִינָם וּמִשְׂמֹאלָם כַּחוֹל / לְדִמְיוֹן הָעָם הַנִּקְבָּצִים לִרְאוֹת הַמָּחוֹל /</p>
</blockquote>

<blockquote>
<p>וַיְהִי כִשְׁמֹעַ הָעָם אֶת מְלִיצוֹתֵינוּ הַחַמֻדוֹת / וְהַחָכְמוֹת הָרָמוֹת וְהַנִּכְבָּדוֹת / עָמְדוּ מַרְעִידִים וּתְמֵהִים / כְּאִלּוּ שָׁם נִגְלוּ עֲלֵיהֶם הָאֱלֹהִים / וַיַּעֲמֹד אֶחָד מֵרָאשֵׁיהֶם בְּמִצְוַת אֲחֵיהֶם לְבָרְכֵנוּ / וּלְהוֹדוֹת אֶל מַעֲלָתֵנוּ / וַיֹּאמַר שָׁלוֹם לָכֶם שָׁלוֹם הַרְרֵי אֵל / רָאשֵׁי אַלְפֵי יִשְׂרָאֵל / בָּרוּךְ אֲשֶׁר חָלַק לָכֶם מִכְּבוֹדוֹ / וְיַאצֶל עֲלֵיכֶם מֵהוֹדוֹ/ לֹא יָדַעְנוּ בִלְתִּי הַיּוֹם כִּי שׁוֹכְנֵי בָתֵי חֹמֶר אֲשֶׁר כֶּעָפָר יְסוֹדָם / יֵדְעוּ מֵהַלְכוֹת צִבְאוֹת הַשָּׁמַיִם וְסוֹדָם / חָשַׁבְנוּ
כִּי הַשָּׁמַיִם שָׁמַיִם לַאדֹנָי וְהָאָרֶץ נָתַן לִבְנֵי אָדָם / אָמְנָם הַיּוֹם הַזֶּה רָאִינוּ נִפְלָאוֹת / וְשָׁמַעְנוּ מִכּוֹכְבֵי שַׁחַק נוֹרָאוֹת / לֹא נִשְׁאַל עַל מַעֲלָתְכֶם מוֹפֵת אוֹ אוֹת / אֵין לִתְמֹהַּ אִם הָיִינוּ בְעֵינֵיכֶם לְחֶרְפָּה וּלְקֶלֶס / שְׁקַלְתֶּם גִּבְעוֹת עוֹלָם בְּמֹאזְנַיִם וְהַרְרֵי עַד בַּפֶּלֶס / לְשֵׁמַעַ אֹזֶן שָׁמַעְנוּ שִׁמְעֲכֶם וְעַתָּה עֵינֵינוּ רָאָתָה / מִי לֹא יִירָא מִמַּעֲלַתְכֶם כִּי לָכֶם יָאָתָה / דִּבַּרְתֶּם הַיּוֹם נְגִידִים / הִנְנוּ לַאֲדֹנֵינוּ לַעֲבָדִים / וְעָלֵינוּ וְעַל פֹּעַל יָדֵינוּ תְצַוּוּ / כִּי לָכֶם הַלְּבָבוֹת יְקַוּוּ / וּמִדֶּשֶׁן חָכְמַתְכֶם יִרְוּוּ /</p>
</blockquote>

<blockquote>
<p>אַחֲרֵי כֵן קָם הָעָם וְהִשְׁתַחֲוּוּ / וַאֲנַחְנוּ הִפְקַדְנוּם לֵאלֹהִים /
וְהֵם נִשְׁאֲרוּ עַל מַעֲלָתֵנוּ תְמֵהִים / וַיְהִי כִי בָאנוּ אֶל הַמָּלוֹן וַיֹּאמֶר הַשָּׂר הֲרָאִיתָ אֵיךְ חָשַׂפְתִּי הַיּוֹם סוֹדִי / וְאֵיךְ בְּחָכְמוֹת הַמַּזָּלוֹת גָּבְרָה יָדִי / מִי יִתֵּן וְתִגְבַּר יָדִי בַּשִּׁירוֹת הַמְּהֻלָּלוֹת / כַּאֲשֶׁר גָּבְרָה בְּחָכְמַת הַמַּזָּלוֹת / אָמְנָם אִם אִישׁ מֵהֶם לְדַבֵּר בְּעִנְיַן הַשִּׁיר יֹאבֶה / אֶצְטָרֵךְ לָבֹא חֶדֶר בְּחֶדֶר לְהֵחָבֵא /</p>
</blockquote>

<blockquote>
<p>וָאַעַן וָאֹמַר חַיֶּיךָ הַשָּׂר אִם אִישׁ מֵהֶם יָבֹא וּמֵעִנְיַן הַשִּׁיר יִשְׁאַל / אָשִׂים מִלָּתוֹ לְאַל / וְאֶת גְאֻלָּתְךָ אָנֹכִי אֶגְאָל /</p>
</blockquote>

<blockquote>
<p>עוֹדֵנוּ בַּדְּבָרִים הָאֵלֶּה מְדַבְּרִים / וְהִנֵּה עֶשְׂרִים אֲנָשִׁים כְּאִישׁ אֶחָד חֲבֵרִים / בָּאוּ עָדֵינוּ / לַחֲשֹׂף סוֹדֵנוּ / וַיֹּאמְרוּ אֵלֵינוּ אֲדוֹנֵינוּ / הַיּוֹם רָאִינוּ מִכֶּם נוֹרָאוֹת / אֲשֶׁר לֹא יִשְׂבַּע אִישׁ לְדַבֵּר וְלֹא תִשְׂבַּע עַיִן לִרְאוֹת / וְעַתָּה יִיטַב בְּעֵינֵיכֶם לְהוֹדִיעֵנוּ עַל הַנְּכוֹנָה / אִם בִּמְלֶאכֶת הַשִּׁיר יְדֵיכֶם אֱמוּנָה /</p>
</blockquote>

<blockquote>
<p>וַיֹּאמֶר הַשָּׂר יֵשׁ וָיֵשׁ / הִנֵּה חֲבֵרִי לֹא יִתְבַּיֵּשׁ / לִמַּדְתִּיו מִן הַשִּׁירִים כְּבָר / מַה שֶּׁיֵּדַע לְהָשִׁיב שֹׁאֲלוֹ דָבָר / וְעַתָּה יַחֲשֹׂף כָּל אֶחָד מִכֶּם סוֹדוֹ / וְאָז תִּרְאוּ כִּי רַב חֵילוֹ וְכִי כַבִּיר מָצְאָה יָדוֹ /</p>
</blockquote>

<blockquote>
<p>וַיִּגַּשׁ הָרִאשׁוֹן וַיֹּאמַר אֲדֹנִי אֲנִי מֵעִיר אַחַת וּשְׁמָהּ בֵּיתְתַּר / וּבִשְׁכוּנָתִי עַלְמָה וּשְׁמָהּ אֶסְתֵר / דַּיָּהּ לְכָל הַמְּלָאכָה לַעֲשׂוֹת אוֹתָהּ וְהוֹתֵר / מָצְאָה חֵן בְּעֵינַי מִכָּל הַבְּתוּלוֹת / קוֹמָתָהּ דָמְתָה לְתָמָר וְשָׁדֶיהָ לְאַשְׁכּוֹלוֹת / הִיא יַעֲלַת חֵן וְיַעֲלַת אֲהָבִים / מַעֲשֶׂה חֹשֵׁב עָשָׂה אוֹתָהּ כְּרוּבִים / וְשָׁדֶיהָ כְּדָתָן וַאֲבִירָם יָצְאוּ נִצָּבִים / קָרְעוּ מֵעֲלֵיהֶם אֶת עֶדְיָם / לֹא יָדַעְתִּי אִם הֵם אֲבֵלִים לְעוֹרֵר בִּכְיָם / אוֹ לְהַרְאוֹת הָעַמִּים וְהַשָּׂרִים אֶת יָפְיָם / כִּי לְיָפְיָהּ בַּתֵּבֵל פָּרְצָה פָרֶץ / אֵין כָּמוֹהָ בְכָל הָאָרֶץ/ וְלוּ תֹאמַר שֶׁמֶשׁ בְּגִבְעוֹן דּוֹם וְיָרֵחַ בְּעֵמֶק אַיָּלוֹן / לֹא תִּמְצָא נֶגַע וְקָלוֹן / וְכָל אֶחָד מֵהֶם מַאֲמַר אֶסְתֵּר קִיַּם / וְכָמוֹהַ לֹא נִרְאֵית מִיָּם עַד יָם / וְעַתָּה הוֹאֵל וְחַבֵּר עָלֶיהָ שִׁיר נִפְלָא / אֲשֶׁר בְּכֶתֶם אוֹפִיר לֹא יְסֻלָּא /</p>
</blockquote>

<blockquote>
<p>וָאָקוּם וָאֲחַבֵּר עָלָיו זֹאת הַשִּׁירָה / וַיִּשָׁבַע כִּי לֹא יֻתַּן סְגוֹר תַּחְתֶּיהָ וְלֹא יִשָּׁקֵל כֶּסֶף מְחִירָהּ /
<br><br />
וָאֶשָׂא מְשָלִי וָאֹמַר:
<br><br />
שְׁאֵלוּנִי עַל מָה שְׁדֵי זֹאת הָעַלְמָה</p>
</blockquote>

<blockquote>
<p>לְבוּשָׁם קָרָעוּ לְעוֹרֵר אֶת בִּכְיָם</p>
</blockquote>

<blockquote>
<p>הֲאִם קוֹדְרִים עַל אֵם יְהוּ כַּאְשֶׁר נִרְאֵם</p>
</blockquote>

<blockquote>
<p>קְרוּעֵי בִגְדֵיהֶם לְנַצֵּל אֶת עֶדְיָם</p>
</blockquote>

<blockquote>
<p>עֲנִיתִים קָרָעוּ וְרֹאשָׁם פָּרָעוּ</p>
</blockquote>

<blockquote>
<p>לְהַרְאוֹת הָעַמִּים וְהַשָּׂרִים יָפְיָם</p>
</blockquote>

<blockquote>
<p>וְאָמְרוּ מַה טִּבָּם עֲנִיתִים מַה טּוּבָם</p>
</blockquote>

<blockquote>
<p>דְּבָש וַחְלֵב זָבוֹת וְהִנֵּה לָךְ פִּרְיָם</p>
</blockquote>

<blockquote>
<p>הֲלֹא זֹאת הִיא אֶסְתֵּר לְחֹשְׁקִים תֵּעָתֵר</p>
</blockquote>

<blockquote>
<p>וְכָמֹהָ לֹא תֶחֱזֶה מִיָּם עַד יָם</p>
</blockquote>

<blockquote>
<p>וְאִלּוּ דּוֹם שֶׁמֶשׁ וְאִישׁ חֹשֶׁךְ יָמֵשׁ</p>
</blockquote>

<blockquote>
<p>תְּצַו הַיָּפָה מַאֲמַר אֶסְתֵּר קִיַּם.
<br><br />
וַיִּגַּשׁ הַשֵּׁנִי / וַיֹּאמַר אֲדֹנִי / יֵשׁ לִי שָׁכֵן וּשְׁמֹו שְׁלֹמֹה / וּמִדֵּי דַבְּרִי בוֹ וְאֶזְכֹּר מוּמוֹ / יֶחֱרַד לְבָבִי וְיִתַּר מִמְּקוֹמוֹ / וְלוּ הָיָה בַדּוֹר אִישׁ אֲשֶׁר רִשְׁעֵי הָאָרֶץ יַצְמִית / שְׁכֵנִי הָיְתָה אַחַת דָּתוֹ לְהַמִית / וְשֵׁם אִשְׁתּוֹ שְׁלוֹמִית / וּשְׁנֵיהֶם מֵאֲנוּ לָשׁוּב הֶחֱזִיקוּ בְתַרְמִית / כִּי הָאִישׁ הַהוּא לְחֵרוּפִים וּלְגִדּוּפִים / וְהַאִשָּׁה כֻלָּהּ נִאוּפִים / בָּהֶם כָּל דֹּפִי וְכָל גְּנָאי / רָעִים וְחַטָּאִים לַאֲדֹנָי / וְחָפַצְתִּי לְחַבֵּר שִׁיר אֶחֱשׂף סוֹדָם / לְהַגִּיד חַסְדָּם וְנִפְלְאוֹתָם לִבְנֵי אָדָם / וְדֶרֶךְ הַשִּׁיר אֵלַי צָר אֵין דֶּרֶךְ לִנְטוֹת יָמִין וּשְׂמֹאל / וְיָדַעְתִּי כִּי אֵין זוּלָתְךָ לִגְאֹל / וְלָכֵן חַבֵּר עֲלֵיהֶם שִׁיר כַּאֲשֶׁר עִם לְבָבֶךָ / וְאֵל שַׁדַּי יְבָרֵך אוֹתְךָ וְיַפְרְךָ וְיַרְבֶּךָ /</p>
</blockquote>

<blockquote>
<p>אָז נַפְשׁוֹ מִדֶּשֶׁן שִׁירִי רִוֵּיתִי / וְהִנַּבֵּאתִי כַאֲשֶׁר צֻוֵּיתִי /
<br><br />
וָאֶשָׂא מְשָלִי וָאֹמַר:
<br><br />
בְּעֵת תַּחְפֹּץ רְאוֹת שׁוּעָל מְרַמֶּה</p>
</blockquote>

<blockquote>
<p>וְאֵשֶׁת רֵעַ תְּיֻחַד לַנְּבָלָה</p>
</blockquote>

<blockquote>
<p>לְכָה אֶל בֵּית שְׁלֹמֹה אִישׁ שְׁלֹומִית</p>
</blockquote>

<blockquote>
<p>וְשָׁם תִּרְאֶה חֲצַר שׁוּעָל וּבָלָה .
<br></p>
</blockquote>

<blockquote>
<p>וַיִּגַּשׁ הַשְּלִישִׁי וַיֹּאמַר אֲדֹנִי יֵש־לִי שָׁכֵן אֶחָד גִּבֵּן שׁוֹבָב / רוּם עֵינַיִם וּרְחַב לֵבָב / כְּאִלּוּ הָיָה מִבְּנֵי חֶבֶר הַקֵּינִי מִבְּנֵי חוֹבָב / יִגְאֶה כַשַּׁחַל וְשָכַח מוּמוֹ / בַּעֲבוּר הֱיוֹת הַמִּשְׂרָה עַל שִׁכְמוֹ / חָשַׁב כִּי זֶה הָאֶבְיוֹן לְבָשְׁתּוֹ / כִּי תֵשֵׁב בְּאֵיתָן קַשְׁתּוֹ / וּכְתֵפוֹ אֲשֶׁר מִשִׁכְמָהּ תִּפֹּל וְדַבָּשְׁתּוֹ / יִהְיֶה הָהָר חָמַד אֱלֹהִים לְשִׁבְתּוֹ / וְחָפַצְתִּי לְחַבֵּר לוֹ שִׁיר אֲגַלֶּה בוֹ מוּמוֹ / וּמֵאָז לֹא אֶזְכְּרֶנּוּ וְלֹא אֲדַבֵּר עוֹד בִּשְׁמוֹ / וְיָדַעְתִּי כִּי כֹל תוּכַל / כִּי שׁוּלֵי שִׁירוֹתֶיךָ מְלֵאִים אֶת הַהֵיכָל / וְכָל הַנֶּחֱרִים בְּךָ תַּחַת רַגְלֶיךָ שַׁתָּה / וְכָל לָשׁוֹן תָּקוּם אִתְּךָ לַמִּשְׁפָּט חַתָּה / וְעַתָּה אַל תְּנַקֵּהוּ כִּי אִישׁ חָכָם אָתָּה /</p>
</blockquote>

<blockquote>
<p>וָאָקוּם וָאֲחַבֵּר־לוֹ זֶה הַשִּׁיר / וַיֹּאמַר בָּרוּךְ אֲדֹנָי וַאעְשִׁיר /</p>
</blockquote>

<br> 

<blockquote>
<p>וָאֶשָּׂא מְשָׁלִי וָאֹמַר:
<br><br />
מִשְׂרָה עֲלֵי שִׁכְמָךְ נְגִידִי הָיְתָה</p>
</blockquote>

<blockquote>
<p>מֵאָז וּמַה יּוֹעִיל לְךָ בָרְחֶךָ</p>
</blockquote>

<blockquote>
<p>בָּרוּךְ אֱלֹהִים חַי בְּחֶמְלָתוֹ לְךָ</p>
</blockquote>

<blockquote>
<p>נָתַן שְׁכֶם אֶחָד עֲלֵי אַחֶיךָ.
<br></p>
</blockquote>

<blockquote>
<p>וַיִּגַּשׁ הָרְבִיעִי וַיֹּאמַר אֲדֹנִי יֵשׁ־לִי אִשָּׁה יָפָה / כְּמוֹ שַׁחַר נִשְׁקָפָה / פּוֹרִיָּה וַעֲנֵפָה / פִּרְיָהּ לְמַאֲכָל וְעָלֶיהָ לִתְרוּפָה / אֲהַבְתִיהָ וָאֹהֲבֶנָּה / וּמִיִּרְאָתִי פֶּן תִּבְגֹּד בִּי לַיְלָה וָיוֹם אֶצְּרֶנָּה / וְקָרוֹב אֶל בֵּיתִי אִישׁ וּשְׁמוֹ יִצְחָק הַבַּבְלִי / וְהוּא יֹשֵׁב מִמּוּלִי / וְחָלַק מִשֶּׁמֶן חִכּוֹ / וּמִדֵּי יוֹם וְיוֹם יָצִיץ מֵחֲרַכּוֹ / וְיַבִּיט כֹּה וָכֹה / יֶאֱרֹב בַּמִּסְתָּר כְּאַרְיֵה בְסֻכֹּה / וּמוּל אִשְׁתִּי עַפְעָפָּיו יֵיְשִׁיר / פַּעַם יְנַגֵּן וּפַעַם יָשִׁיר / וְהַיּוֹם אֲשֶׁר פַּעֲמַיִם וְשָׁלֹשׁ לֹא יִרְאֶנָּה / יַחְשֹׁב כִּי מִמָּרוֹם שָׁלַח אֵשׁ בְּעַצְמוֹתָיו וַיִּרְדֶּנָּה /
וְחָפַצְתִּי לְחַבֵּר שִׁיר בּוֹ אוֹדִיעֶנּוּ / כִּי כָבֵד עָלַי הַמַּעֲשֶׂה אֲשֶׁר יַעֲשֶׂנּוּ / וְאִם עָלָה עֶצֶם בְּגוֹרָלִי יְגָרְרֶנּוּ / וְיַנִּיחַ לִי הַצְּבִיָּה אֲשֶׁר עָלְתָה בְּגוֹרָלִי / כִּי הִיא לְבַדָּהּ חֶלְקִי מִכָּל עֲמָלִי / וְלָכֵן אֲדֹנִי אִם תַּחְפֹּץ בְּאַהֲבָתִי / גְּאַל אַתָּה אֶת גְּאֻלָּתִי / וְתָשׁוּב תְּנַחֲמֵנִי וְתֶרֶב גְּדֻלָּתִי /</p>
</blockquote>

<blockquote>
<p>וָאָקוּם וָאֲחַבֵּר לוֹ זֶה הַשִּׁיר בִּלְשׁוֹן אֲרָמִי / וַיִּקָּחֵהוּ וַיֵּלֵךְ מֵעִמִּי /
<br><br />
וָאֶשָּׂא מְשָׁלִי וָאֹמַר:
<br><br />
מָה לֵיהּ לְיִצְחָק רְחַמְתִּי לְמֶחְזֵי</p>
</blockquote>

<blockquote>
<p>הָא לָא חֲמִיתֵי לְעֶלֶם דְּבִיתְהוּ</p>
</blockquote>

<blockquote>
<p>יֶחְדֵּי בְחוּלָק דְּסָלִיק לְעַדְוֵיהּ</p>
</blockquote>

<blockquote>
<p>אַנָּן בְּדִידָן וְאִינְהוּ בְדִידִהוּ .
<br><br />
וַיִּגַּש הַחֲמִישִׁי וַיֹּאמַר אֲדֹנִי הָיוּ לִי שְׁנֵי חֲשׁוּקִים / בְּמַעֲבֶה הַחֵן יְצוּקִים / וְכִרְאִי מוּצָק חֲזָקִים / וּמִנֹּפֶת צוּף מְתוּקִים / מַה נָּעֲמוּ וּמַה נָּאווּ / בְּלֶכְתָּם קוֹמְמִיוּת וְלֹא כָרְעוּ לִי וְלֹא הִשְׁתַּחֲווּ / שָׁגִיתִי בְאַהֲבָתָם וּבְכָל עֵת אוֹתִי רִוּוּ / וְכַאֲשֶׁר הוֹרִידוּ לָאָרֶץ רֹאשָׁם וְלִי הִשְׁתַּחֲווּ / מָאַסְתִּי חֶבְרָתָם / וּמְאַסְתִּים וְגַם גְּעַלְתִּים לְכַלּוֹתָם / לְהָפֵר בְּרִיתִי אִתָּם / וְרָצִיתִי שֶׁתְּחַבֵּר עַל זֶה שִׁיר נִמְרָץ / אֲשֶׁר כָּל אֹזֶן לְשָׁמְעוֹ תֶּחֱרַץ /</p>
</blockquote>

<blockquote>
<p>וָאַעַן וָאֹמַר חַיֶיךָ הַחִידָה אֲשֶׁר תֹּאמְרֶנָּה / הִגִּיעָה לְיַד אִישׁ יִפְתְּרֶנָּה /
<br><br />
וָאֶשָׂא מְשָׁלִי וָאֹמַר:
<br><br />
שְׁדֵי עָפְרָה בְּלֶכְתָּם קוֹמְמִיוּת</p>
</blockquote>

<blockquote>
<p>פְּדוּת לִבִּי וְנַפְשִׁי בַּחֲלָבָם</p>
</blockquote>

<blockquote>
<p>וּמִן הַיּוֹם אֲשֶׁר הִשְׁתַּחֲווּ לִי</p>
</blockquote>

<blockquote>
<p>מְאַסְתִּימוֹ וְנַפְשִׁי בָחֲלָה בָם .
<br></p>
</blockquote>

<blockquote>
<p>וַיִּגַּשׁ הַשִּׁשִׁי וַיֹּאמַר אֲדֹנִי יֵשׁ לִי רֵעַ מַשְׂכִּיל וְזֶרַע קְדוֹשִׁים / וְהוּא הֶחָרוּץ וְהַפִּקֵּחַ שֶׁבָּאֲנָשִׁים / וּשְׁנוֹתָיו הִגִּיעּו לַחֲמִשִּׁים / הֶעֱבִיד שִׂכְלוֹ לְתַאֲוָתוֹ / וְיִרְעֲשׁוּ הָרִים מִגַּעֲרָתוֹ / וּמִנְּעוּרָיו רָדַף אַחֲרֵי הַהֵבֶל / וַיֹּאַמר טוֹב לָלֶכֶת אֶל בֵּית מִשְׁתֶּה מִלֶּכֶת אֶל בֵּית אֵבֶל / וְהָיָה כִנּוֹר וָנֶבֶל / תֹּף וְחָלִיל וְיַיִּן מִשְׁתָּיו / כִּלָּה בַתֹּהוּ וּבַבֶּהָלָה שְׁנוֹתָיו / וְהוּא נַחֵשׁ יְנַחֵשׁ / אָלֹה וְכַחֵשׁ / וְרָצֹחַ וְגָנֹב וְנָאֹף / שַׁמּוֹת וְשָאֹף / וְתָמַהְתִּי וְאֶתְמַהּ אֵיךְ מִן הַמָּוֶת לֹא יֶחֱרַד / בִּרְאוֹתוֹ כִּי יוֹמוֹ מְאֹד רַד / וּבְקָרוֹב יִהְיֶה מִן הָעוֹלָם הַזֶּה נִפְרָד / וְחָפַצְתִּי לִשְׁלֹחַ לוֹ שִׁיר וּלְהַגִּיד לוֹ / עַד מָתַי יְנַבֵּל פְּאֵר שִׂכְלוֹ / וְשָׁכַח כִּי בְּפֶתַע יִנָּתֵק מִבְטַחוֹ מֵאָהֳלוֹ / וְתִשְׁכֹּן בְּאָהֳלוֹ מִבְּלִי לוֹ / וּמְאוּמָה לֹא יִשָּׂא בַעֲמָלוֹ / וְעַתָּה אֲדֹנִי יָרֹם הוֹדֶךָ / הוֹאֵל וּפְנֵה אֵלַי בְּגֹדֶל חַסְדֶּךָ/ וְחַבֵּר עַל הָעִנְיָן הַמְּתֹאָר / שִׁיר מְפֹאָר / כִּי יָדַעְתִּי אֶת אֲשֶׁר תְּבָרֵךְ מְבֹרָךְ וַאֲשֶׁר תָּאֹר יוּאָר /</p>
</blockquote>

<blockquote>
<p>וָאָקוּם וַאֲחַבֵּר אֵלָיו זֹאת הַשִּׁירָה / וַיַעַנְדֶנָּה לְרֹאשֹוֹ עֲטָרָה / וַיִּשְׁלָחֶהָ לְרֵעֵהוּ אֲשֶׁר לְתִתּוֹ לוֹ בְשׂוֹרָה /
<br><br />
וָאֶשָׂא מְשָׁלִי וָאֹמַר:
<br><br />
לְעַד מַה תְּנַבֵּל פְּאֵר שִׂכְלְךָ דוֹד</p>
</blockquote>

<blockquote>
<p>וְאֵיךְ לִבְּךָ לֹא יְרוֹפֵף וְיִרְעוֹד</p>
</blockquote>

<blockquote>
<p>אֲשֶׁר תֶּחֱרַץ תֶּהֱמֶה עַל דְּבַר מוּם</p>
</blockquote>

<blockquote>
<p>וְאָלֹה וְכַחֵשׁ וְנָאֹף וְסָעוֹד</p>
</blockquote>

<blockquote>
<p>וְאַתְּ בֶּן חֲמִשִּׁים וְזֶרַע קְדוֹשִׁים</p>
</blockquote>

<blockquote>
<p>וְהֵחֵל אֲשׁוּרְךָ לְהִמּוֹט וְלִמְעוֹד</p>
</blockquote>

<blockquote>
<p>נְטֵה מֵעֲשׂוֹת רָע צְבִי חֵן וְשׁוּב מִ-</p>
</blockquote>

<blockquote>
<p>צְבָא הָעֲבוֹדָה וְלֹא תַעֲבֹד עוֹד .
<br><br />
וַיִּגַּשׁ הַשְּׁבִיעִי וַיֹּאמַר אֲדֹנִי יֵש־לִי שָׁכֵן שׁוֹתֶה שִׁכּוֹר / יִתֵּן הַיֶּלֶד בַּזּוֹנָה וְהַיַּלְדָּה בַיַּיִן יִמְכֹּר / חָפֵץ שֶׁיִּטְּפוּ הֶהָרִים עָסִיס / וּמִשִּׂנְאָתוֹ הַמַּיִם יִשְׂנָא הַטַּל וְהָרְסִיס / וְאֵין לוֹ בְדָבָר מִדִּבְרֵי הַחָכְמָה טַכְסִיס / וּנְשֵׁי בֵיתוֹ הֵם לְרוֹאֵיהֶם צָעַר / תִּדְמֶינָה לְחַיּוֹת הַיָּעַר / רָעֲמוּ פָנִים סָעֲרוּ סָעַר / בְּבֵיתֹו הִרְגִיעָה לִילִית וְקִנְּנָה קִפּוֹד / וְיֵש עֵת לִבְכּוֹת וְעֵת לִסְפּוֹד / שָּם נִקְבְּצוּ דַיּוֹת / וְלוּלֵי שֶׁחָסֵר הָאוֹפַנִּים הָיוּ לוֹ אַרְבַּע חַיּוֹת / וְעַתָּה חַבֵּר אֵלַי שִׁיר אֶשְׁלָחֶנוּ אֵלָיו / לָתֶת לוֹ כִדְרָכָיו וּכְמַעֲלָלָיו /</p>
</blockquote>

<blockquote>
<p>וָאָקוּם וָאֲחַבֵּר לוֹ שִׁיר זֶה מוּפָז עֶרְכּוֹ / וַיִּפֶן וַיֵּלֶךְ לְדַרְכּוֹ /
<br><br />
וָאֶשָׂא מְשָׁלִי וָאֹמַר:
<br><br />
בֵּית הַצְּבִי שָׁם נִקְבְּצוּ דַיּוֹת</p>
</blockquote>

<blockquote>
<p>לֹיוֹת וְשָׁמָּה קִנְּנָה קִפּוֹז</p>
</blockquote>

<blockquote>
<p>לוֹ יִטְּפוּ הָרִים עֲסִיס יִשְׁתֵּם</p>
</blockquote>

<blockquote>
<p>הֵן יַעֲשֹׁק נָהָר וְלֹא יַחְפּוֹז .
<br><br />
וַיִּגַּשׁ הַשְּמִינִי וַיֹּאמַר אֲדֹנִי יֵש לִי רֵעַ וְעָמִית / אַחַת דָּתוֹ לְהַמִית / וְאֶתְמַהּ אֵיךְ הָאָרֶץ אוֹתוֹ תִסְבֹּל / וְאֵיךְ כִּנְבֹּל עָלֶה מִגֶּפֶן לֹא יִבֹּל / כִּי בְאֶחָיו חִנָּם יַחְבֹּל / וְיַעֲבֹר תּוֹרוֹת וְיַחֲלֹף חוֹק / וְהָיוּ בְעֵינָיו לִשְׂחוֹק / וְשָׁכַח כִּי מֵרְשָׁעִים אֲדֹנָי רָחוֹק / וְאִם עַד כֹּה הֶעְלִים הָאֵל מִמֶּנּוּ אֶת עֵינָיו / כְּאִלּוּ לֹא רָאָה עֶרְוַת זְנוּנָיו / אֵין שִׁכְחָה לִפְנֵי כִסֵּא כְבוֹדוֹ / וּפִתְאֹם יָקוּם אֵידוֹ / וְיִרְאוּ עֵינָיו כִּידוֹ / וְאֵיךְ שָׁכַח בֶּן הַזּוֹנָה / כִּי מָרָה תִהְיֶה בָאַחֲרוֹנָה / כִּי לַאדֹנָי הַשָּׁמַיִם וּשְׁמֵי הַשָּמַיִם / וְעָבַר עַל פִּשְׁעוֹ פַּעַם וּפַעֲמַיִם / וְאִם לֹא יָשׁוּב חַרְבּוֹ יִלְטֹשׁ וְעַל הָאָרֶץ יִשְׁפְּכֶנוּ כַמָּיִם / וְחָפַצְתִּי אֲשֶׁר תְּחַבֵּר בּוֹ שִׁיר אֲעוֹרְרֵהוּ / אוּלַי מִדַּרְכּוֹ הָרָעָה אֲסִירֵהוּ /</p>
</blockquote>

<blockquote>
<p>וָאֹמַר אֵלָיו הִנֵּה הַשִּׁיר אֲשֶׁר תְּבַקֵּשׁ / לְהַסִיר מֵעֲמִיתְךָ לֵב עִקֵּשׁ /
<br><br />
וָאֶשָׂא מְשָׁלִי וָאֹמַר:
<br><br />
אִם בַּעֲבֹר תּוֹרוֹת וְחֹק לַחְלֹף</p>
</blockquote>

<blockquote>
<p>צוּר הֶעֱלִים עַיִן וְחֵטְא נָשָׂא</p>
</blockquote>

<blockquote>
<p>שׁוּב מִזְּדוֹן לִבָּךְ אֲרַי לָאו כָּל</p>
</blockquote>

<blockquote>
<p>שַׁעְתָּא וְשַׁעְתָּא מִתְרְחִישׁ נִסָּא.
<br><br />
וַיִּגַּשׁ הַתְּשִׁיעִי וַיֹּאמַר אֲדֹנִי חָפַצְתִּי שֶׁתְּחַבֵּר אֵלַי תְּפִלָּה קְצָרָה / אֶתְפַּלֵּל אוֹתָהּ בְּעֵת צָרָה / אֶתְקָרֵב בָּהּ אֶל הָאֱלֹהִים / הַמֵּרִים שְׁפָלִים וּמַשְׁפִּיל גְּבֹהִים / תִּהְיֶה מִמִּבְחַר הַמְּלִיצוֹת חֲצוּבָה / וּמִזִּמְרַת הָעִנְיָנִים קְצוּבָה / וְאִם תִּשָּׂא מַשְׂאַת הַתְּפִלָּה הַזֹּאת אֵלַי מֵאֵת פָּנֶיךָ / יָדַעְתִּי כִּי מָצָאתִי חֵן בְּעֵינֶיךָ /</p>
</blockquote>

<blockquote>
<p>וָאַעַן וָאֹמַר הִנֵּה הַשִּׁיר כְּחֶפְצֶךָ / וַאדֹנָי אֱלֹהֶיךָ יִרְצֶךָ /
<br><br />
וָאֶשָׂא מְשָׁלִי וָאֹמַר:
<br><br />
מִמִּי אֱלֹהַי אֶשְׁאֲלָה שָׁאוֹל</p>
</blockquote>

<blockquote>
<p>חֶפְצִי וְאֵין זוּלָתְךָ לִגְאוֹל</p>
</blockquote>

<blockquote>
<p>לוּ חַסְדְּךָ לֹא תַחֲיֶה רוּחִי</p>
</blockquote>

<blockquote>
<p>בַּדֵּי עֲצָמַי יָרְדוּ לִשְׁאוֹל</p>
</blockquote>

<blockquote>
<p>לוּלֵי אֲסַפְתַּנִי בְרֹב חַסְדָּךְ</p>
</blockquote>

<blockquote>
<p>מַתִּי בְּבֵין צָרְעָה וְאֶשְׁתָּאוֹל</p>
</blockquote>

<blockquote>
<p>צִלַּךְ לְבַד אֶשְׁאַף וְלַיָּמִין</p>
</blockquote>

<blockquote>
<p>אָסוּר בְּסוּר הַבּוֹעֲרִים לִשְׂמֹאל</p>
</blockquote>

<blockquote>
<p>אֶרְחַץ בְּבוֹר כָּפַּי בְּיוֹם עַרְלֵי</p>
</blockquote>

<blockquote>
<p>לֵב בַּזְּמָן יִתְגָּאֲלוּ גָאוֹל</p>
</blockquote>

<blockquote>
<p>אִם כּוֹפְרִים רָשׁוּ וְרָעֵבוּ</p>
</blockquote>

<blockquote>
<p>נָא עַבְדְּךָ אַל תַּעֲזֹב לִשְׁאוֹל .
<br><br />
וַיִּגַּשׁ הָעֲשִׂירִי וַיֹּאמַר אֲדֹנִי יָדַעְתִּי גַּם יָדַעְתִּי כִּי הַנֶּפֶשׁ יִפְעָתָהּ בָּרָה וּטְהוֹרָה / עֲטֶרֶת צְבִי צְפִירַת תִּפְאָרָה / עֲרוּכָה בַכֹּל וּשְׁמוּרָה / מִצּוּר הַשֵּׂכֶל חֻצָּבָה / וּמִלַּהֲבוֹת חַשְׁמַלָּיו נִקְצָבָה / וּבִמְרוֹם הַמַּעֲלוֹת נִצָּבָה / אָצַל אוֹתָהּ הָאֵל מֵהוֹדוֹ הָעֶלְיוֹן / וְנֹגַהּ כָּאוֹר תִּהְיֶה וְקַרְנַיִם מִיָּדוֹ לָהּ וְשָׁם חֶבְיוֹן / וּבְחֶמְלָתוֹ עָלֶיהָ עָשָׂה לָהּ בְּעוֹלָם הַשֵּׂכֶל אַפִּרְיוֹן / לְהַשִּׂיג הַמֻּרְגָּשׁוֹת בְּאֶמְצָעוּת הַדִּמְיוֹן / וְכָתַב לָהּ גִּלָּיוֹן / וְכַאֲשֶׁר יִשְׁלָחֶנָּה בְזֶה הָעוֹלָם הָאֶבְיוֹן / הַשָּׁפָל וְאָפֵל וְאֵין נֹגַהּ לוֹ רַק קֶצֶף וּכְדֵי בִּזָּיוֹן / תִּשְׂמַח בּוֹ כְּשִׂמְחַת יוֹנָה עַל הַקִּיקָיוֹן / וְתִשְׁכַּח הָעֲנִיָה וְהַדַּלָּה / הַמָּקוֹם אֲשֶׁר הָיָה שָׁם אָהֳלָהּ בַּתְּחִלָּה / וְתַחְשֹׁב כִּי בָאָה אֶל הַמְּנוּחָה וְאֶל הַנַּחֲלָה / וְכַאֲשֶׁר יְעוֹרֵר הַשֵּׂכֶל הַנְּפָשׁוֹת הָאֲנוּשׁוֹת לֵאמֹר / הֲלֹא תִּזְכְּרוּ הַר הַמּוֹר / בֵּית אֱלֹהִים אֲשֶׁר שָׁם הָיִינוּ / תִּתְנַכֵּרְנָה וְתֹאמַרְנָה הַעוֹד לָנוּ חֵלֶק וְנַחֲלָה בְּבֵית אָבִינוּ / וְלָכֵן בָּאתִי אֵלֶיךָ הַשָּׂר הַנַּעֲלֶה / לְבַקֵּשׁ אַחַר בַּקָּשַׁת הַמְּחִילָה / לְחַבֵּר שִׁירָה יִהְיֶה זֶה עִנְיָנָהּ / אַשְׁפִּיל בָּהּ הַנֶּפֶשׁ הַנַּעֲנָה / וְאַזְכִּירֶנָּה אֶת עֲוֹנָהּ / וְיָרָד הֲדָרָהּ וַהֲמוֹנָהּ וּשְׁאוֹנָהּ / וְאִם תְּחַבְּרֶנָּה כְפִי שִׂכְלְךָ / הַנֶּפֶשׁ וְהָרְכוּשׁ קַח לְךָ /</p>
</blockquote>

<blockquote>
<p>וָאַעַן וָאֹמַר לֹא חָפַצְתִּי מִמְּךָ כֶסֶף וּרְכוּשׁ / וָאָקוּם וָאֲחַבֵּר לוֹ שִׁיר לֹא יַעַרְכֶנּוּ יְגִיעַ מִצְרַיִם וּסְחַר כּוּשׁ /</p>
</blockquote>

<blockquote>
<p>וַיִּשְׂמַח עָלָיו הָאִישׁ וְאֵלָיו עָרָב / כְּמוֹצֵא שָׁלָל רָב /
<br><br />
וָאֶשָׂא מְשָׁלִי וָאֹמַר:
<br><br />
נַפְשׁוֹת בְּנֵי אָדָם אֲשֶׁר לֹא בָנוּ</p>
</blockquote>

<blockquote>
<p>סוֹד בֵּית אֱלֹהִים כַּאֲשֶׁר הָיִינוּ</p>
</blockquote>

<blockquote>
<p>מִתְנַכְּרוֹת אוֹמְרוֹת הֲעוֹד יֵשׁ לָנּוּ</p>
</blockquote>

<blockquote>
<p>חֵלֶק וְאִם נַחְלָה בְּבֵית אָבִינוּ .
<br><br />
וַיִּגַּשׁ הָאַחַד עָשָׂר וַיֹּאמַר יֵשׁ אַיֶּלֶת אֲהָבִים וְיַעֲלַת חֵן בִּשְׁכוּנָתִי / הָיִיתִי נוֹתֵן בְּאַהֲבָתָהּ שְׂדֵה מִקְנָתִי / כִּי לָהּ שְׁתֵּי עֵינַיִם / קוֹרְעוֹת הַלְּבָבוֹת לִשְׁנַיִם / וְחָלִיתִי בְאַהֲבָתָהּ וְהֶחֳדַלְתִּי אֶת דִּשְׁנִי / כִּי בִרְאוֹתִי בְשִׂפְתוֹתֶיהָ אֶת תִּקְוַת חוּט הַשָּׁנִי / וְאֶרְאֶה בְרַד הַשִּׁנַּיִם אָמוּת לַשָׁחַת / כִּי אֶרְאֶה בָּרָד וְאֵשׁ מִתְלַקַּחַת / וְלָכֵן אַחֲרֵי אֲשֶׁר אֲנִי בְיָם חִשְׁקָהּ נִטְבָּע / הִנְנִי בִגְאוֹנִי נִשְׁבָּע / כִּי אֶת קוֹבְעַי נֶפֶשׁ אֶקְבָּע / וְלוּ תִהְיֶה אֵשֶׁת אִישׁ הַבֵּינַיִם / אַצְמִיחַ לוֹ קְרָנַיִם / וְלָכֵן חוּשָׁה הַשָּׂר וְהָיִיתָ לִי לְעֵינָיִם / וְחַבֵּר שִׁיר נֶחְמָד לְרוֹאָיו / תִּכְסֹפְנָה הַלְּבָבוֹת לִשְׁמֹעַ פְּלָאָיו /</p>
</blockquote>

<blockquote>
<p>כְּשָׁמְעִי נָתַן הַחֵשֶׁק בְּפִי חָזוֹן נִפְרָץ / וָאֲחַבֵּר שִׁיר נִמְרָץ / וְאָז הָאִישׁ לְקַחְתּוֹ חָרָץ / וַיֹּאמֶר אֵלַי לוּ תַחְפֹּץ כִּכַּר כֶּסֶף אֶשְׁקֹל / וָאַעַן וָאֹמַר חַנַּנִי אֱלֹהִים וְיֵש־לִי כֹל /
<br><br />
וָאֶשָׂא מְשָׁלִי וָאֹמַר:
<br><br />
אֶל יַעֲלַת הַחֵן שְׁתֵּי עֵינַיִם</p>
</blockquote>

<blockquote>
<p>הַקּוֹרְעִים לֵב חֹשְׁקִים לִשְׁנַיִם</p>
</blockquote>

<blockquote>
<p>בָּרָד וְאֵש הִתְלַקְּחוּ בָהּ הֵם שְׂפַת</p>
</blockquote>

<blockquote>
<p>שָׁנִי אֲשֶׁר לָהּ עַל בְּרַד שִׁנַּיִם</p>
</blockquote>

<blockquote>
<p>אַחַר אֲשֶׁר נַפְשִׁי לְחִשְׁקָהּ תֶּהֱמֶה</p>
</blockquote>

<blockquote>
<p>צָרָה כְמַבְכִּירָה עֲלֵי אָבְנַיִם</p>
</blockquote>

<blockquote>
<p>אַעַשׂ וְלוּ אֵשֶׁת רְפָאִים תִּהְיֶה</p>
</blockquote>

<blockquote>
<p>עַל הָרְפָאִים עַשְׁתְּרוֹת קַרְנַיִם .
<br></p>
</blockquote>

<blockquote>
<p>וַיִּגַּשׁ הַשְּנֵים עָשָׂר וַיֹּאמַר בִּי אֲדֹנִי צַר לִי מְאֹד וּלְנַפְשִׁי רִיבוֹתַי / וַאֲשֶׁר קָרָה לִי מִן הָרַע אָנֹכִי סַבּוֹתִי / בְּיָדְעִי מַעֲלַת הַנֶּפֶשׁ וְלֹא בִינוֹתִי / וִהְיוֹת הַגּוּף טִיט וָרֶפֶשׁ וּמִסֵּבֶל שִׁכְמוֹ הֲסִירוֹתִי / מָכַרְתִּי הַקַּיָּם בַּכָּלֶה וְהַטּוֹב בָּרַע הֲמִירוֹתִי / וּמֵרֶחֶם כָּרְשָעִים זֹרְתִּי / וְאָחוֹר נָזֹרְתִּי / קְרָאוּנִי וְלֹא נֵעֹרְתִּי / וְלֹא חָרַדְתִּי מֵחֲרוֹן אַף אֲדֹנָי וְלֹא יָגֹרְתִּי / מִיּוֹם הֱיוֹתִי עַל בִּרְכֵּי הַזְּמָן יָשַׁנְתִּי / וּבְשַׁמְנוֹ רֹאשִׁי דִשַׁנְתִּי / הָיָה בִי שָׁפָל וְלֹא הִבְחַנְתִּי / וְתוֹרַת אֱמֶת הָיְתָה בְּפִי וּבִלְבָבִי וְלֹא הֶאֱמַנְתִּי / קְרָאוּנִי וְלֹא הֶאֱזַנְתִּי / וְלָכֵן בּדוּמִיָּה בָדָד יָשַׁבְתִּי / כִּי אֲנִי זָקַנְתִּי וָשַׂבְתִּי / וְיָמַי כָּלוּ בְעָשָׁן / אִירָא מֵחֲרוֹן אַף אֲדֹנָי פֶּן יֶעֱשָׁן / וְלוּ הֶאֱזַנְתִּי דִבְרֵי חֲכָמִים / חֲבָלִים נָפְלוּ לִי בַנְעִימִים / וְלָכֵן מִלְחָמָה תִהְיֶה בֵינִי וּבֵין נַפְשִׁי כָּל הַיָּמִים / וְעַתָּה הַשָּׂר חַבֵּר־לִי שִׁיר וְכוֹנְנֵהוּ / וּמַעֲשֵׂה יָדַי כּוֹנְנָה עָלָיו וּמַעֲשֵׂה יָדַי כּוֹנְנֵהוּ /</p>
</blockquote>

<blockquote>
<p>וָאָקוּם וָאֲחַבֵּר זֶה הַשִּׁיר וָאֹמַר אֵלָיו קָחֵהוּ / אַשְׁרֶיךָ אִם לֹא תִּשְׁכָּחֵהוּ /
<br><br />
וָאֶשָׂא מְשָׁלִי וָאֹמַר:
<br><br />
צַר לִי בְּיָשְעִי מַעֲלַת הַנֶּפֶשׁ</p>
</blockquote>

<blockquote>
<p>עַל מַעֲלַת הַגּוּף וְלֹא יָגֹרְתִּי</p>
</blockquote>

<blockquote>
<p>כִּי מִנְּעוּרַי כָּרְשָׁעִים זֹרְתִּי</p>
</blockquote>

<blockquote>
<p>וָאֶטְבְּעָה כַיּוֹם בְּטִיט וָרֶפֶשׁ</p>
</blockquote>

<br>  

<blockquote>
<p>אֵיךְ אֶעֱדֶה רָמָה וּבִגְדֵי חֹפֶשׁ</p>
</blockquote>

<blockquote>
<p>כַמָּה קְרָאוּנִי וְלֹא נֵעֹרְתִּי</p>
</blockquote>

<blockquote>
<p>אָז עִם אֱלֹהִים בֶּאֱמֶת יָשֹׁרְתִּי</p>
</blockquote>

<blockquote>
<p>וָאֶהֱיָה קוֹנֶה לְנַפְשִׁי נֹפֶשׁ</p>
</blockquote>

<br>  

<blockquote>
<p>מָה אֹמְרָה עוֹד וַאֲנִי זָקַנְתִּי</p>
</blockquote>

<blockquote>
<p>כָּלוּ יְמֵי חַיַי בְּעָשָׁן כָּלוּ</p>
</blockquote>

<blockquote>
<p>עַל כֵּן לְבוּשִׁי שַׂק וּמַעְטֵה אֵבֶל</p>
</blockquote>

<br>  

<blockquote>
<p>רַבַּת קְרָאוּנִי וְלֹא הֶאְזַנְתִּי</p>
</blockquote>

<blockquote>
<p>לוּ חָכְמוּ רֵעַי אֲשֶׁר סָכָלוּ</p>
</blockquote>

<blockquote>
<p>אָז בַּנְּעִימִים יִהְיֶה לִי חֶבֶל .</p>
</blockquote>

<br>  

<blockquote>
<p>וַיִּגַּשׁ הַשְּׁלֹשָׂה עָשָׂר וַיֹּאמַר אֲדֹנִי יֵשׁ לִי אָחוֹת יָפָה וּשְׁמָהּ תָּמָר / וְעֵינֶיהָ מִבְּכִי חֲמַרְמָר / וּבְשָׂרָהּ סָמָר / לֹא עָמַד טַעְמָהּ בָּהּ וְרֵיחָהּ נָמָר / כִּי שַׁדַּי לָהּ הֵמַר / בְּסִבַּת הַחֹשְׁקִים אֲשֶׁר בָּהּ יִלָּחֵמוּ / אַכְזָרִים הֵמָּה וְלֹא יְרַחֵמוּ / לֹא יִתְּנוּ שֵׁנָה לְעֵינֵיהָ וּלְעַפְעַפֶּיהָ תְּנוּמָה / הִיא לְשָׁלוֹם וְהֵמָּה לַמִּלְחָמָה / זֶה כַמָּה הוֹדִיעָה אוֹתָם / כִּי קָצָה בְאַהֲבָתָם / וְלוּ הָיוּ עַל יַד יְמִינָהּ חוֹתָם / מִשָּׁם תְּנַתְּקֵם / וּכְטִיט חוּצוֹת תְּדִקֵּם / וְלֹא תִמְצָא עִמָּהֶם מַרְגֹּעַ / וְלוּ יִתַּמּוּ כָּל הַחֹשְׁקִים לִגְוֹעַ / לֹא יוּכְלוּ עֲלוֹת בְּהַר הַיְּעֵלָה וּבְקָצֵהוּ לִנְגֹעַ / וְלָכֵן הַשָּׂר חַבֵּר־לָהּ שִׁיר חָדָשׁ וּבוֹ תַחֲרוּת / כִּי הִיא פְסִילֵי הַחֵשֶׁק תְּגַדֵּעַ וַאֲשֵׁרָיו תִּכְרֹת / וְהִיא תִשְׁלָחֶנּוּ אֶל הַחֹשְׁקִים / אֲשֶׁר דְּלָתֶיהָ דוֹפְקִים / אוֹלַי מִתַּרְמִית לִבָּם יֶחְדָּלוּ / וְלֹא יֵלְכוּ עוֹד אֶחֲרֵי הַהֵבֶל וְיֶהְבָּלוּ /</p>
</blockquote>

<blockquote>
<p>וָאָקוּם וָאֲחַבֵּר לוֹ זֶה הַשִּׁיר הֶעָרֵב / וַיִּיטַב בְּעֵינָיו כְּאִלּוּ נִתַּן בְּחוֹרֵב /</p>
</blockquote>

<br>  

<blockquote>
<p>וָאֶשָׂא מְשָׁלִי וָאֹמַר:
<br><br />
הַחֹשְׁקִים מַה תִּיגְעוּ יָגֹעַ</p>
</blockquote>

<blockquote>
<p>נַפְשִׁי בְחֵשֶׁק מֵאֲנָה לִנְגֹּעַ</p>
</blockquote>

<blockquote>
<p>אֵיךְ תִּרְדְּפוּ יַעְלָה אֲשֶׁר לֹא מָצְאָה</p>
</blockquote>

<blockquote>
<p>נַפְשָׁהּ בְּחֶבְרַת חֹשְׁקִים מַרְגֹּעַ</p>
</blockquote>

<blockquote>
<p>אֵיךְ אָזְרָה חַיִל בְּעֹז הִתְאַכְזְרָה</p>
</blockquote>

<blockquote>
<p>לִכְרֹת אֲשֵׁרֵיהֶם וּבָם לִפְגֹעַ</p>
</blockquote>

<blockquote>
<p>לֹא שׁוֹקְטָה אַף שׁוֹפְטָה הָעֹגְבִים</p>
</blockquote>

<blockquote>
<p>עַד יִתְּמוּ הַחֹשְׁקִים לִגְוֹעַ .</p>
</blockquote>

<br>  

<blockquote>
<p>וַיִּגַּשׁ הָאַרְבָּעָה עָשָׂר וַיֹּאמַר אֲדֹנִי יֵשׁ בְּעִירִי אֵשֶׁת חֵן חֲשַׁקְתִּיהָ / וּמִן הַיֹּום אֲשֶׁר רְאִיתִיהָ / אִוִּיתִיהָ חֲמַדְתִּיהָ / וְאַהֲבַת עוֹלָם אֲהַבְתִּיהָ / וְעַל לוּחַ לִבִּי חֲקַקְתִּיהָ / וּלְסַפֵּר הוֹדָהּ נִלְאָה כָּל חֹשֵׁק וְלָאִיתִי / כִּי הִיא פֶּרַח כָּל הַצְּבִיּוֹת אֲשֶׁר בְּיָמַי רָאִיתִי / חִלִּיתִי פְנֵי בוֹרְאִי לְחַסֵּר מִמִּסְפַּר שְׁנוֹתַי וּלְהוֹסִיף עַל שְׁנוֹתֶיהָ / כִּי הִיא מְלֵאָה הִדּוּרִים / עַל כָּל גְּדוֹתֶיהָ / עַד כִּי כוֹכְבֵי הַשָּׁמַיִם וּכְסִילֵיהֶם / פָּשְׁטוּ אֶת מְעִילֵיהֶם / וְאֶדֶר הַיְּקָר אֲשֶׁר עֲלֵיהֶם / וְנָתְנוּ בְעִזְּבוֹנֶיהָ / וְצֶדֶק וְנֹגַהּ יָרְדוּ מִכִּסְאוֹתָם וְהָיוּ שְׁתֵּי עֵינֶיהָ / וְהָרָקִיעַ אֲשֶׁר עַל רָאשֵׁי הַחַיּוֹת הָיָה בְרַד שִׁנֶּיהָ / וְהָאֵשׁ תִּזְרַח וְֱתֶעֱרַב בְּפָנֶיהָ / וְהַמַּלְאָךְ הַדּוֹבֵר הָיָה לְשׁוֹנָהּ / וְהִיא הַיּוֹשֶׁבֶת בְּמַלְכוּת הַדַּעַת רִאשׁוֹנָה / וְיַד כָּל חַכְמֵי הַזְּמָן בָּאַחֲרוֹנָה / וְהַכְּרוּבִים הָיוּ שְׁנֵי יָדֶיהָ / וְהָרֵי בְשָׂמִים הָיוּ שְׁנֵי שָׁדֶיהָ / אִם אֶשְׁכָּחֵם כָּל יְמֵי הֱיוֹתִי תִּשְׁכַּח יְמִינִי / וְאִם לֹא אַעֲלֵם עַל רֹאש שִׂמְחתִי תִּדְבַּק לְחִכִּי לְשׁוֹנִי / וְזֶה כַמָּה תָמַהְתִּי וָאֶתְמַהּ / אֵיךְ בְּשָׂרִי לֹא תֹאכְלֶנָּה רִמָּה / כִּי הִיא תִמְחַץ בְּחֵץ עֵינֶיהָ / וְלוּלֵא תְרַפֵּא אוֹתִי בְּאוֹר פָּנֶיהָ / וּבְטוֹב רֵיחַ שְׁמָנֶיהָ / לֹא אוּכַל לָקוּם מִפָּנֶיהָ / אָמְנָם הִיא תִמְחַץ בְּחֵץ עֵינֶיהָ / וּתְרַפֵּא בְחַשְׁמַלֵּי זָהֳרָהּ / וְעַל כֵּן יֵלְכוּ הַחֹשְׁקִים לְאוֹרָהּ / וְלוּ תִרְצַח הַיָּפָה אֶת כָּל הַיְּקוּם / לֹא יֹאמְרוּ נְתָנַנּוּ אֲדֹנָי בִּידֵי לֹא אוּכַל קוּם / וְעַתָּה הַשָּׂר אַשְׁבִּיעֲךָ בָאיָּלוֹת וּבַצְּבָאוֹת / לְחַבֵּר שִׁיר כַּאֲשֶׁר יֵאוֹת / וְאָשׁלָחֶנּוּ אֶל הַצְּבִיָּה חֲשׁוּקָתִי / כִּי הִיא לְבַדָּהּ בַּזְּמָן תְּשׁוּקָתִי /</p>
</blockquote>

<blockquote>
<p>וָאֹמַר אֵלָיו הִנֵּה הַשִּׁיר אֲשֶׁר לְפִי הָעִנְיָן יֵאוֹת / וַיִּקָּחֵהוּ וַיְּבָרְכֵנִי בְשֵׁם אֲדֹנָי צְבָאוֹת /
<br><br />
וָאֶשָׂא מְשָׁלִי וָאֹמַר:
<br><br />
לֹא יֹאמְרוּ שָׁוא עָמְלוּ בוֹנַיִךְ</p>
</blockquote>

<blockquote>
<p>הַחֹשְׁקִים עֵת יֶחֱזוּ פָנַיִךְ</p>
</blockquote>

<blockquote>
<p>בָּרוּךְ אֲשֶׁר כָּכָה בְעוֹלָמוֹ אֲשֶׁר</p>
</blockquote>

<blockquote>
<p>אָצַר סְגֻלּוֹתָיו בְּמִכְמַנַּיִךְ</p>
</blockquote>

<blockquote>
<p>כָּל כּוֹכְבֵי שַׁחַק וְחֵיָלם נָתְנוּ</p>
</blockquote>

<blockquote>
<p>הַחֵן וְהַיֹּּפִי בְעִזְּבוֹנַיִךְ</p>
</blockquote>

<blockquote>
<p>נֹגַהּ וְכוֹכָב אֵת הֲדָרֵךְ נָתְנוּ</p>
</blockquote>

<blockquote>
<p>שָׁנִי בְקָשְׁרָם עַל בְּרַד שִׁנַּיִךְ</p>
</blockquote>

<blockquote>
<p>אַשְׁרֵי אֱנוֹשׁ יַבִּיט לְהוֹדֵךְ יַעֲלָה</p>
</blockquote>

<blockquote>
<p>אַשְׁרֵי אֱנוֹשׁ יֹאחַז בְּסַנְסִנַּיִךְ</p>
</blockquote>

<blockquote>
<p>יוֹאֵל אֱלֹהִים חַי וְיוֹסִיף מַחֲצִית</p>
</blockquote>

<blockquote>
<p>מִסְפַּר שְׁנוֹת חַיֵי עֲלֵי שָׁנָיִךְ</p>
</blockquote>

<blockquote>
<p>מִי לִמְּדֵךְ קֶשֶׁת יְפֵהפִיָה אֲשֶׁר</p>
</blockquote>

<blockquote>
<p>מָחַצְתְּ סְגוֹר לִבִּי בְּחֵץ עֵינַיִךְ</p>
</blockquote>

<blockquote>
<p>אִם תִּקְטְלִינִי לָךְ אֲיַחֵל יַעֲלָה</p>
</blockquote>

<blockquote>
<p>אֶצְעַק וְלוּ אַתְּ אֹטְמָה אָזְנַיִךְ</p>
</blockquote>

<blockquote>
<p>אִם אֶשְׁכְּחָה חִשְׁקֵךְ צְבִיַת חֵן וְאִם</p>
</blockquote>

<blockquote>
<p>אֶתְאַו רְאוֹת רָזוֹן בְּמִשְׁמַנַּיִךְ</p>
</blockquote>

<blockquote>
<p>אוֹ אֶזְנְחָה יִפְעַת תְּמוּנָתֵךְ וְאִם</p>
</blockquote>

<blockquote>
<p>לֹא אֶבְזְרָה עַצְמוֹת בְּנֵי חֹנַיִךְ</p>
</blockquote>

<blockquote>
<p>תִּשְׁכַּח יְמִינִי לַחֲבֹק עוֹד יַעֲלָה</p>
</blockquote>

<blockquote>
<p>אוֹ תַּחְשְׁבִינִי מִכְּלַל מוֹנַיִךְ</p>
</blockquote>

<blockquote>
<p>עָפְרָה וְאִלּוּ תִרְצְחִי כָּל הַיְּקוּם</p>
</blockquote>

<blockquote>
<p>לֹא יֹאמְרוּ שָׁוְא עָמְלוּ בוֹנָיִךְ .</p>
</blockquote>

<br>  

<blockquote>
<p>וַיִּגַּשׁ הַחֲמִשָּׁה עָשָׂר וַיֹּאמַר אֲדֹנִי חַנַּנִי אֱלֹהִים בֵּן וְהוּא בְשִׂכְלוֹ אָגוּר / וּלְשׁוֹנוֹ זָהָב סָגוּר / הוֹבִילוּהוּ רַגְלָיו מֵרָחוֹק לָגוּר / בְּשִׁבְתוֹ תַחַת צִלִּי / הָיָה שָׁלֵו בְּבֵיתִי וְרַעֲנָן בְּהֵיכָלִי / כְּאִישׁוֹן עֵינִי נְצַרְתִּיו / וְלַעֲשׂוֹת הַטּוֹב וְהַיָּשָׁר הִזְהַרְתִּיו / וְאַחֲרֵי אֲשֶׁר גָּזַר הָאֵל בַּפְּרִידָה / וְנָהַג בַּשְׁבִי נַפְשִׁי הַשְׁדוּדָה / חָשַׁבְתִּי לִשְׁלֹחַ אֵלָיו שִׁירָה / תִּהְיֶה לְנֶגֶד עֵינָיו לְאַזְכָּרָה / וְהוּא לְהַזְכִּירוֹ שֶׁיִּגְלֶה לִמְקוֹם תּוֹרָה / וְיַעֲשֶׂה מִן הַמִּדּוֹת הַטּוֹבוֹת לְרֹאשׁוֹ עֲטָרָה / וְאַחֲרֵי אֲשֶׁר נָתַן הָאֵל מַיִם עֲמֻקִּים עֵצָה בְלִבּוֹ / יִדְלֶנּוּ בְעוֹדֶנוּ בְאִבּוֹ / וְרוּחַ אֲדֹנָי נוֹסְסָה בּוֹ / וְיָשִׂים כָּאָרֶץ גֵּווֹ וְכַחוּץ לַעוֹבְרִים / וְיִקַּח מוּסַר הַשְׂכֵּל צֶדֶק וּמִשְׁפָּט וּמֵישָׁרִים / וְאֵת אֲשֶׁר לְרֵעֵהוּ לֹא יַחְמֹד / וּבִמְקוֹם הַגְּדוֹלִים לֹא יַעֲמֹד / וְחֶרֶב שִׂכְלוֹ עַל הַזְּמָן יִשְׁלֹף / וְיִפְתַּח פִּיו אֶל דִּין כָּל בְּנֵי חֲלֹף / וְיִזְכֹּר כִּי סוֹף כָּל אָדָם לָרֶדֶת אֶל אַבְנֵי בוֹר / וְהַשְׁאוֹל אוֹתָנוּ חֳמָרִים חֳמָרִים יִצְבֹּר / אַל יָנוּס הַקַּל וְאַל יִמָּלֵט הַגִּבּוֹר / וְעַתָּה אֲדֹנִי נֵר הַמַּעֲרָבִי / עָלֶיךָ הִשְׁלַכְתִּי אֶת יְהָבִי / לְחַבֵּר אֵלָיו שִׁיר יִגְזֹר הַלֵּב לִגְזָרִים / כִּי שָׁמַעְתִּי כִּי אָחַז דֶּרֶךְ הַמְּשׁוֹרְרִים /</p>
</blockquote>

<blockquote>
<p>וָאַעַן וָאֹמַר חַיֶּיךָ אִם הוּא מְשׁוֹרֵר / עָלֵינּו בְשִׁירָיו לֹא יִשְׂתָּרֵר / כִּי בִרְאוֹתוֹ שִׁירִי אִם הוּא נִרְדָּם יִתְעוֹרֵר / וְטֶרֶם יִרְקַּח כָּמוֹהוּ שֶׁבַע פְּעָמִים יְזוֹרֵר /</p>
</blockquote>

<br>  

<blockquote>
<p>וָאֶשָׂא מְשָׁלִי וָאֹמַר:
<br><br />
צְבִי מָאַס עֲוֹן וְאוֹן</p>
</blockquote>

<blockquote>
<p>וְאֶל מְקוֹם אֱמוּן גְּלֵה</p>
</blockquote>

<blockquote>
<p>רְאֵה בְלִבְּךָ בְאֵר</p>
</blockquote>

<blockquote>
<p>וְלָךְ דְּלִי וְקוּם דְּלֵה</p>
</blockquote>

<blockquote>
<p>שְׂפַת אֱמֶת וְדִין בְּנֵי</p>
</blockquote>

<blockquote>
<p>חֲלוֹף אֱהַב וְשָׁוְא אֲלֵה</p>
</blockquote>

<blockquote>
<p>זְכֹר זְמָן יְצַו לְךָ</p>
</blockquote>

<blockquote>
<p>רְדָה בְּבוֹר בְּלִי בְלֵה</p>
</blockquote>

<blockquote>
<p>אֱמֹר לְנַפְשְׁךָ שְׁחִי</p>
</blockquote>

<blockquote>
<p>וְטוֹב אֲמָר־לְךָ עֲלֵה.</p>
</blockquote>

<br>  

<blockquote>
<p>וַיִּגַּשׁ הַשִּׁשָׁה עָשָׂר וַיֹּאמַר אֲדֹנִי יֵשׁ בִּשְׁכוּנָתִי אָדָם רָשָׁע / אָזְנָיו הַכְבֵּד וְעֵינָיו הָשַׁע / וְעַל פַּת לֶחֶם יִפְשַׁע / וְאִם יִרְאֶה עָם בַּאדֹנָי נוֹשָׁע / פְּנֵיהֶם יִטְחָן / וְֹיֹאמַר הֲיוּכַל אֵל לַעֲרֹךְ שֻׁלְחָן / וְלֹא יֵדַע כִּי אֲדֹנָי צַדִּיק יִבְחָן / וְרָשָׁע וְאֹהֵב חָמָס שָׂנְאָה נַפְשׁוֹ / וְיִשְׁפֹּך עֲלֵיהֶם חֲמַת אַפּוֹ וְאִשּׁוֹ / וְתָמַהְתִּי אֵיךְ יוּחַן רָשָׁע בַּל לָמַד צֶדֶק / וְכָל דְּרָכָיו כִּמְשֻׂכַּת חֶדֶק / וְעַתָּה אֲדֹנִי חַבֵּר־לִי שִׁיר עַל הָעִנְיָן הַזֶּה / וְאֶשְׁלָחֶנּוּ אֶל הָאִישׁ אֲשֶׁר דְּרָכָיו בּוֹזֶה /</p>
</blockquote>

<blockquote>
<p>וָאַעַן וָאֹמַר הִנֵּה שִׁיר עַל זֶה הָעִנְיָן יְדַבֵּר / וְדַלְתוֹת נְחוּשָׁה יְשַׁבֵּר /</p>
</blockquote>

<br>  

<blockquote>
<p>אֵלִי אֵלִי אֵיכָה יוּחַן</p>
</blockquote>

<blockquote>
<p>רָשָׁע וּפְנֵי אֶבְיוֹן יִטְחַן</p>
</blockquote>

<blockquote>
<p>אַף יִתְמַרְמֵר זֵד וַיֹּאמַר</p>
</blockquote>

<blockquote>
<p>אִם יוּכַל אֵל לַעֲרֹך שֻׁלְחָן</p>
</blockquote>

<blockquote>
<p>שׁוּב אֵל עֶלְיוֹן וּבְעִיר צִיּוֹן</p>
</blockquote>

<blockquote>
<p>תִּיסוֹד אֶבֶן אֶבֶן בֹּחַן</p>
</blockquote>

<blockquote>
<p>יֵדַע רָשָׁע עֵינָיו הָשַׁע</p>
</blockquote>

<blockquote>
<p>כִּי אַתָּה אֵל צַדִּיק תִּבְחָן.
<br></p>
</blockquote>

<blockquote>
<p>וַיִּגַּשׁ הַשִּׁבְעָה עָשָׂר וַיֹּאמַר אֲדֹנִי יֵשׁ בְּעִירִי שְֹתֵּי אֲחָיוֹת יְפֵהפִיוֹת / תִּנְהַגְנָה לִבּוֹת רוֹאֵיהֶם כִּשְׁבוּיּוֹת / הָיוּ כִימָה וּכְסִיל לִפְנֵיהֶן עֹטְיוֹת / וּבְנוֹת עַיִשׁ כְּדַיּוֹת אוֹ עָזְנִיּוֹת / וְשִׁבְעָה כוֹכְבֵי לֶכֶת לְמִינֵיהֶם / שֶׁבַע הַנְּעָרוֹת הָרְאוּיוֹת לָתֵת לָהֶם / וּבְנוֹת הַחֵן בְּעֶרְכָּם כּוּשִׁיּוֹת / צַוָּארָן כְּמִגְדַּל דָּוִד בָּנוּי לְתַלְפִּיּוֹת / וּלְשׁוֹנָן חֶרֶב פִּיפִיּוֹת / עָבְרוּ מַשְׂכִּיּוֹת / וּבִשְׂפַת שָׁנִי וּבְרַד הַשִּנַּיִם / קוֹרְעוֹת הַלְּבָבוֹת לִשְׁנַיִם / הוֹלְכוֹת נְטוּיּוֹת גָּרוֹן וּמְשַׂקְּרוֹת עֵינַיִם / וְכָל אִישׁ אֲשֶׁר הוֹדָם יֶחֱזֵה / יֹאמַר מַחֲנֶה אֱלֹהִים זֶה / וְיִקְרָא שֵׁם הַמָּקוֹם הַהוּא מַחֲנַיִם / וְאַחַר אֲשֶׁר נַפְשֵׁנוּ צָרָה כְמַבְכִּירָה עַל הָאָבְנָיִם / אֵין לִתְמֹהַּ אִם לְבַעֲלֵיהֶן עַשְׁתְּרוֹת קַרְנַיִם / עַתָּה אוּרְיָן בַּר אוּרְיָן / עֲדֵה גָאוֹן וְגֹבַהּ וּלְבַש צְדָקָה כַּשִּׁרְיָן / וְחַבֵּר עֲלֵיהֶן שִׁיר כְּפִי יָפְיָן /</p>
</blockquote>

<blockquote>
<p>וָאַעַן וָאֹמַר חַיֶּיךָ הַשִׁיר יִהְיֶה כָלִיל בַּהֲדָרוֹ / וְיֵלְכוּ הַחֹשְׁקִים לְאוֹרוֹ /
<br><br />
וָאֶשָׂא מְשָׁלִי וָאֹמַר:</p>
</blockquote>

<blockquote>
<p>הַהוֹלְכוֹת וּמְשַׂקְרוֹת עֵינַיִם</p>
</blockquote>

<blockquote>
<p>הַקּוֹרְעֹות לֵב חֹשְׁקִים לִשְׁנַיִם</p>
</blockquote>

<blockquote>
<p>הַנּוֹתְנוֹת נֶפֶשׁ צְבָאִים לִהְיוֹת</p>
</blockquote>

<blockquote>
<p>צָרָה כְּמַבְכִּירָה עֲלֵי אָבְנַיִם</p>
</blockquote>

<blockquote>
<p>לֹא אֵדְעָה בַמֶּה תְצוּדוּן אֵת לְבַב</p>
</blockquote>

<blockquote>
<p>חֹשֵׁק הֲאִם הוּא עַל בְּרַד שִׁנַּיִם</p>
</blockquote>

<blockquote>
<p>אוֹ עַל שְׁדֵי חֶמֶד אֲשֶׁר מוֹר נוֹטְפוֹת</p>
</blockquote>

<blockquote>
<p>כַּיּוֹם וְאִם הוּא בַעֲגִיל אָזְנַיִם</p>
</blockquote>

<blockquote>
<p>מִי זֶה אֲשֶׁר יִתְמַהּ בְּעֵת זֹאת נֶחֱזֶה</p>
</blockquote>

<blockquote>
<p>אִם לָרְפָאִים עַשְׁתְּרוֹת קַרְנַיִם</p>
</blockquote>

<blockquote>
<p>תִּהְיוּ לְרָצוֹן לִי וְכָל מָקוֹם אֲשֶׁר</p>
</blockquote>

<blockquote>
<p>אֶרְאֶה פְנֵיכֶם אֶקְרְאָה מַחְנָיִם .</p>
</blockquote>

<br>  

<blockquote>
<p>וַיִּגַּשׁ הַשְּמֹנָה עָשָׂר וַיֹּאמַר אֲדֹנִי רָאִיתִי מְתֵי רִשְׁעָה / שְׁכוּרִים בְּיֵין תּוֹעָה / וְלֵצִים חָמְדוּ לָצוֹן / וְתַחַת הֱיוֹתָם לִפְנֵי אֱלֹהִים לְרָצוֹן / וְהִנֵּה שָׂשׂוֹן וְשִׂמְחָה הָרֹג בָּקָר וְשָׁחֹט צֹאן / וְתָמַהְתִּי וְאֶתְמַהּ אֵיךְ יָמִירוּ טוֹבָה נִצְחִית וְעוֹמֶדֶת / בְּטוֹבָה כָלָה וְאוֹבֶדֶת / וּמְשׂוֹש עוֹלָם בְּאֵשׁ יוֹקֶדֶת / וּמַה טּוֹב לָאִישׁ לִהְיוֹת צִדְקָתוֹ עוֹמֶדֶת לָעַד / לָעֶרֶב יְחַלֵּק שָׁלָל וְלַבֹּקֶר יֹאכַל עַד / מֵאֲשֶׁר רַגְלוֹ תִמּוֹט וְתִמְעַד / וּבְזַעַם אֶל יַרְכְּתֵי בוֹר יִצְעַד / וְעַתָּה מַה בֵּין הֱיוֹת אִישׁ בְּגַלְגַּל עֲרָבוֹת/ אוֹ הֱיוֹתוֹ מְעֻתָּד בְּפִי הֶחֳרָבוֹת / אַחֲלַי אֲדֹנִי לְפָנֶיךָ / לְחַבֵּר עַל זֶה הַשִּׁיר כְּפִי רְאוֹת פָּנֶיךָ /</p>
</blockquote>

<br>  

<blockquote>
<p>וָאֶשָׂא מְשָׁלִי וָאֹמַר:
<br><br />
עַד אָן מְתֵי רִשְׁעָה בְּיֵין תּוֹעָה</p>
</blockquote>

<blockquote>
<p>שָׁכְרוּ וְלֵצִים חָמְדוּ לָצוֹן</p>
</blockquote>

<blockquote>
<p>שָׁכְחוּ מְשׂוֹשׂ עוֹלָם וְגִיל נִצְחִי</p>
</blockquote>

<blockquote>
<p>לֵאמֹר הֲרֹג בָּקָר וְשָׁחֹט צֹאן</p>
</blockquote>

<blockquote>
<p>לוּ חָכְמוּ אָז טוֹב וְיָפִיקוּ</p>
</blockquote>

<blockquote>
<p>מֵאֵת אֱלֹהִים גּוֹאֲלָם רָצוֹן</p>
</blockquote>

<blockquote>
<p>מַה טּוֹב וְנָעִים לַחֲסוֹת בִּכְנַף</p>
</blockquote>

<blockquote>
<p>רוֹכֵב עֲרָבוֹת מִהְיוֹת חִיצוֹן.</p>
</blockquote>

<br>  

<blockquote>
<p>וַיִַּשׁ הַתִּשְׁעָה עָשָׂר וַיֹּאמַר אֲדֹנִי מָצָאתָי כָתוּב לְאֶחָד מִן הַחֲכָמִים / בְּתוֹךְ מוּסָרָיו הַנְּעִימִים / כִּי מִי שֶׁיִּתֵּן מֵהוֹנוֹ לְאַחֵר יִהְיֶה אֲדֹנָיו / וְאִם יִצְטָרֵךְ לוֹ יֵקַל בְּעֵינָיו / וְאִם יְיַאֵשׁ לִבּוֹ מִמֶּנּוּ / כָּמוֹהוּ בְמַדְרֵגָתוֹ יַחְשְׁבֶנּוּ / וְאִם יְכַבְּדֶנּוּ יְכֻבַּד מִמֶּנּוּ / וְחָפַצְתִּי שֶׁהַדְּבָרִים הָאֵלֶּה בְּשִׁיר תְּחַבְּרֵם / וְכָבוֹר וְהָדָר תְּעַטְּרֵם /</p>
</blockquote>

<blockquote>
<p>וָאַעַן וָאֹמַר הִנֵּה הַשִּׁיר קָחֶנּוּ / וּלְפִי הָעִנְיָן אֵין לְמַעְלָה מִמֶּנּוּ /
<br><br />
וָאֶשָׂא מְשָׁלִי וָאֹמַר:
<br><br />
תְּנָה מֵהוֹנְךָ אֶל אִישׁ וְתִהְיֶה</p>
</blockquote>

<blockquote>
<p>בְּעֵינֵיהוּ נְגִידוֹ אוֹ אֲדֹנָיו</p>
</blockquote>

<blockquote>
<p>וְיַאֵשׁ לִבְּךָ מֵאִישׁ זְמַנָּךְ</p>
</blockquote>

<blockquote>
<p>וְכָמוֹהוּ תְּהִי נֶחְשָׁב בְפָנָיו</p>
</blockquote>

<blockquote>
<p>וְכַבֵּד אִישׁ וּמִמֶּנּוּ תְכֻבַּד</p>
</blockquote>

<blockquote>
<p>וְהִצְטָרֵךְ לְאִישׁ תֵּקַל בְּעֵינָיו .</p>
</blockquote>

<br>  

<blockquote>
<p>וַיִּגַּשׁ הָעֶשְׂרִים וַיֹּאמַר אֲדֹנִי יֵשׁ־לִי רֵעַ גֵּאֶה וָרָם / וְחַטֹּאתָיו לֹא יוּכַל אִישׁ לְסָפְרָם / וַאֲנִי שְׂנֵאתִיו בַּעֲבוּרָם / לֹא יֵבוֹשׁ הַסָּכָל וְלֹא יִכָּלֵם / וְלֹא יַעֲלֶה עַל לְבָבוֹ כִּי לֹא יוּכַל לֱהִתְעַלֵּם / וְאֵל גְּמוּלוֹת אֲדֹנָי כְּעַל גְּמֻלוֹת כְּעַל יְשַׁלֵּם / וְאֵיךְ רֶסֶן תַּאֲוָתוֹ לֹא יִהְיֶה כוֹבֵשׁ / וְלֹא יִזְכֹּר הֶבֶל נִדָּף וְקַשׁ יָבֵשׁ / כִּי אֲדֹנָי מֶלֶךְ גֵאוּת לָבַשׁ / חָפַצְתִּי בְשִׁיר נִמְרָץ לְהוֹכִיחוֹ / אוּלַי אָשִׁיב אֶת נִדָּחוֹ / וְאֵלֶיךָ הַשָּׂר יָדַי פְּרוּשׁוּת / קוּם כִּי עָלֶיךָ הַדָּבָר לַעֲשׂוֹת /</p>
</blockquote>

<blockquote>
<p>וָאָקוּם וַאֲחַבֵּר שִׁיר כְּפִי הַעִנְיָן אֲשֶׁר יִבְחָרֶנּוּ / וָאֹמַר הִנֵּה הַשִּׁיר אֲשֶׁר יַכְלִימֶנּוּ / וְעַל טָעוּתוֹ יַעֲמִידֶנּוּ / לֹא יַעַרְכֶנּוּ כַסְפּוֹ וּזְהָבוֹ / שְׁלַח יָדְךָ וֶאֱחֹז בִּזְנָבוֹ /</p>
</blockquote>

<br>  

<blockquote>
<p>וָאֶשָׂא מְשָׁלִי וָאֹמַר:</p>
</blockquote>

<br>  

<blockquote>
<p>הֲיִגְאֶה וְיִשְׁלַם אֱנוֹשׁ דַּך וְנִכְלָם</p>
</blockquote>

<blockquote>
<p>וְעַל טוֹב וְעַל רָע גְּמוּל לוֹ יְשֻׁלָּם</p>
</blockquote>

<blockquote>
<p>וְיַרְבֶּה אֲשָׁמָיו וְחַטֹּאת עֲלוּמָיו</p>
</blockquote>

<blockquote>
<p>כְּחוֹל יָם וְסֵפֶר אֱמֶת לֹא יְכִילָם</p>
</blockquote>

<blockquote>
<p>וְיִשְׁכַּח מְעוֹדֵד עֲנָוִים וְדֶרֶךְ</p>
</blockquote>

<blockquote>
<p>רְשָׁעִים יְעַוֵּת וְיִמְלֹךְ לְעוֹלָם .</p>
</blockquote>

<br>  

<blockquote>
<p>וַיִּשְׂמַח הָאִישׁ וַיַעֲמֹד מִזַּעְפּוֹ / וַיִּשְׁלַח יָדוֹ וַיַחֲזֶק בּוֹ וַיְהִי לְמַטֶּה בְּכַפּוֹ /</p>
</blockquote>

<blockquote>
<p>וַיְהִי כַּאֲשֶׁר תַּמּוּ כָל הָאֲנָשִׁים לִשְׁאֹל אִישׁ אִישׁ אֶת שְׁאֵלָתוֹ / וּמָצָא כָּל אֶחָד מֵהֶם צֳרִי אֶל מַחֲלָתוֹ / הוֹדוּ וּבֵרְכוּ לְאֵל אֶחָד וְאֵין שֵׁנִי / וַיֹּאמְרוּ אֵלַי הֶחֱיִיתָנוּ נִמְצָא חֵן בְּעֵינֵי אֲדֹנָי / וְהַחֶסֶד אֲשֶׁר עָשִׂיתָ עִמָּנוּ אִישׁ לֹא שִׁעֵר וְלֹא יְדָעוֹ / וְנִהְיֶה אֲנַחְנוּ וְאַדְמוֹתֵינוּ עֲבָדִים לְפַרְעֹה / אֲשֶׁר הַשָּׂר שֶׁבְּחָרְךָ לְנַחֲלָתוֹ וְחֶבְלוֹ / וְאַשְׁרֵי הָעָם שֶׁכָּכָה לוֹ /</p>
</blockquote>

<blockquote>
<p>וַיֵּלְכוּ שְׂמֵחִים וְטוֹבֵי לֵב אִישׁ לְאָהֳלוֹ / וַיֹּאמֶר הַשָּׂר בֶּאֱמֶת הִשְׂבַּעֱתָּ נֶפֶשׁ הָאֲנָשִׁים בְּצַחְצָחוֹת / כַּאֲשֶׁר בְּעִנְיָן הַשִּׁירִים דִּבַּרְתָּ צַחוֹת / וְאוֹתְךָ לְאֹרֶךְ יָמִים וְשֹׂבַע שְׂמָחוֹת / יִפְקֹד אֲדֹנָי אֲלֹהֵי הָרוּחוֹת.</p>

<br>  
</blockquote>

<h2 id="המחברתהעשריםושמונה">המחברת העשרים ושמונה</h2>

<br>  

<blockquote>
<p>אָמַר הַמְחַבֵּר עִמָּנוּאֵל בֶּן כְּבוֹד רִבִּי שְׁלֹמֹה זֵכֶר צַדִּיק לִבְרָכָה: אַחֲרֵי אֲשֶׁר עָבְרוּ מִשְּׁנוֹתַי שִׁישִׁים</p>
</blockquote>

<blockquote>
<p>וְצִירֵי הַתְּמוּתָה הָיוּ בָאִים לִקְרָאתִי חָשִׁים</p>
</blockquote>

<blockquote>
<p>וְהִנֵּה פֶּתַע פִּתְאֹם סָגַר אֶת יוֹמוֹ אִיש חַי רַב פְּעָלִים זֶרַע קְדוֹשִׁים</p>
</blockquote>

<blockquote>
<p>וְהָיָה צָעִיר מִמֶּנִּי לְיָמִים</p>
</blockquote>

<blockquote>
<p>וְכִרְאוֹתִי נָפְלוּ עָלַי אֵמִים</p>
</blockquote>

<blockquote>
<p>וָאֹמְרָה אוֹיָה לִי הַסָּכָל הַמִּתְעַלֵּם</p>
</blockquote>

<blockquote>
<p>אֵיךְ לֹא אֵבוֹש וְלֹא אֶכָּלֵם</p>
</blockquote>

<blockquote>
<p>וְאָנֹכִי רָשַׁעְתִּי וְחָטָאתִי</p>
</blockquote>

<blockquote>
<p>וְעָוִיתִי וּפָשַעְתִּי</p>
</blockquote>

<blockquote>
<p>וּבִיוֵן מְצוּלַת הַזְּמָן טָבַעְתִּי</p>
</blockquote>

<blockquote>
<p>וֵאלֹהִים וַאֲנָשִׁים קָבַעְתִּי</p>
</blockquote>

<blockquote>
<p>וְהִרְבֵּיתִי אֲשָׁמַי וּזְדוֹנַי</p>
</blockquote>

<blockquote>
<p>מִכֹּל אֲשֶׁר הָיוּ לְפָנָי</p>
</blockquote>

<blockquote>
<p>וְהִנֵּה פֶּתַע פִּתְאֹם אֶל עָל יִקְרָאוּנִי</p>
</blockquote>

<blockquote>
<p>וְיִשָּׂאוּנִי עַל כָּתֵף יִסְבְּלוּנִי</p>
</blockquote>

<blockquote>
<p>וְיוֹדְעֵי שְׁמִי יְשַחְרוּנִי וְלֹא יִמְצָאוּנִי</p>
</blockquote>

<blockquote>
<p>וּמַה הִיא הַצֵּדָה</p>
</blockquote>

<blockquote>
<p>אֲשֶׁר הֵכַנְתִּי לְיוֹם הַפְּרֵידָה</p>
</blockquote>

<blockquote>
<p>לְנַפְשִׁי הַשְּׁדוּדָה</p>
</blockquote>

<blockquote>
<p>מָה אֲדַבֵּר וּמָה אֶצְטַדֵּק וּמָה אֲיַחֵל</p>
</blockquote>

<blockquote>
<p>אִם לֹא יְקַדְּמוּנִי חַסְדֵּי סוֹלֵחַ וּמוֹחֵל</p>
</blockquote>

<blockquote>
<p>וּבְהִיוֹתִי כַדְּבָרִים הָאֵלֶּה נוֹתֵן אֶל לִבִּי</p>
</blockquote>

<blockquote>
<p>חַם לִבִּי בְקִרְבִּי</p>
</blockquote>

<blockquote>
<p>וְנִפְתְּחוּ אֲרֻבּוֹת דִּמְעוֹתַי</p>
</blockquote>

<blockquote>
<p>וַיִּתְּכוּ כַמַּיִם שַׁאֲגוֹתָי</p>
</blockquote>

<blockquote>
<p>וְעָשִׂיתִי אֵבֶל גָּדוֹל וְכָבֵד</p>
</blockquote>

<blockquote>
<p>בְּחָשְׁבִי כִּי אַחֲרִית נַפְשִׁי הָאֲנוּנָה עֲדֵי אוֹבֵד</p>
</blockquote>

<blockquote>
<p>יַעַן הֱיוֹתִי לְיִצְרִי לְמַס עוֹבֵד</p>
</blockquote>

<blockquote>
<p>וָאֹמְרָה אַיֵּה אֵפוֹא דָנִיֵּאל אִישׁ חֲמֻדוֹת וְאַיֵּה חָכְמָתֶךָ</p>
</blockquote>

<blockquote>
<p>מִי יִתֵּן יָדַעְתִּי וָאֶמְצָאֶךָ אָבוֹא עַד תְּכוּנָתֶךָ</p>
</blockquote>

<blockquote>
<p>אֶשְׁאָלְךָ וְתוֹדִיעֵנִי</p>
</blockquote>

<blockquote>
<p>וּמִנַּחַל עֲדָנֶיךָ תַּשְׂבִּיעֵנִי</p>
</blockquote>

<blockquote>
<p>וְתוֹדִיעֵנִי מִדַּת יָמַי וְקִצִּי</p>
</blockquote>

<blockquote>
<p>וְתַרְאֵנִי מְקוֹם מְנוּחָתִי וְרִבְצִי</p>
</blockquote>

<blockquote>
<p>וּבִהְיוֹתִי בִיוֵן מְצוּלַת הַיָּגוֹן טוֹבֵעַ</p>
</blockquote>

<blockquote>
<p>וְדִמְעָתִי כְנַחַל נוֹבֵעַ</p>
</blockquote>

<blockquote>
<p>וּמִיָּגוֹן וַאֲנָחָה לַנְתִּי שָׂבֵע</p>
</blockquote>

<blockquote>
<p>וְהִנֵה אֵימָה חֲשֵׁכָה גְדוֹלָה נָפְלָה עָלָי</p>
</blockquote>

<blockquote>
<p>וְחָזוֹן נִרְאָה אֵלָי</p>
</blockquote>

<blockquote>
<p>וַאֲנִי הָיִיתִי עַל אוּבַל אוּלָי</p>
</blockquote>

<blockquote>
<p>וְלִבִּי יָצָא יָצוֹא וָשׁוֹב כְּמַרְאֵה הַבָּזָק</p>
</blockquote>

<blockquote>
<p>וָאֶשָּׂא עֵינַי וָאֶרְאֶה וְהִנֵּה רוּחַ גְּדוֹלָה וְחָזָק</p>
</blockquote>

<blockquote>
<p>מְרַחֵף וּמִתְגַּבֵּר</p>
</blockquote>

<blockquote>
<p>מְפָרֵק הָרִים וּסְלָעִים מְשַׁבֵּר</p>
</blockquote>

<blockquote>
<p>וְאַחַר הָרוּחַ רַעַשׁ לְקוֹלוֹ צָלֲלוּ אָזְנָי</p>
</blockquote>

<blockquote>
<p>וּפַלְגֵי מַיִם יָרְדוּ עֵינָי</p>
</blockquote>

<blockquote>
<p>וְאַחַר הָרַעַשׁ אֵשׁ וְקוֹל דְּמָמָה</p>
</blockquote>

<blockquote>
<p>וְאוֹר שִׁבְעָתַיִם כְּאוֹר הַחַמָּה</p>
</blockquote>

<blockquote>
<p>וְהִנֵּה אִישׁ זָקֵן עוֹטֶה מְעִיל עוֹבֵר לְפָנַי</p>
</blockquote>

<blockquote>
<p>וּמַרְאֵהוּ כְּמַרְאֵה מַלְאַךְ אֲדֹנָי</p>
</blockquote>

<blockquote>
<p>וּבִרְאוֹתִי אוֹתוֹ נִפְעַמְתִּי</p>
</blockquote>

<blockquote>
<p>וְנָפַלְתִּי אַרְצָה מְלֹא קוֹמָתִי וְנֶאֱלָמְתִּי</p>
</blockquote>

<blockquote>
<p>וּכִרְאוֹת הָאִישׁ כִּי לֹא עָצַרְתִּי כֹחַ</p>
</blockquote>

<blockquote>
<p>וַיֹאמֶר אֵלַי מַה לְּךָ נִרְדָּם הֲלֹא אֲבַקֵּש לְךָ מָנוֹחַ</p>
</blockquote>

<blockquote>
<p>קוּם כִּי לֹא זֹאת הַמְּנוּחָה</p>
</blockquote>

<blockquote>
<p>הַיוֹם אַמְצִיא לְךָ רְוָחָה</p>
</blockquote>

<blockquote>
<p>וְנָסוּ יָגוֹן וַאֲנָחָה</p>
</blockquote>

<blockquote>
<p>וּבְדַבְּרוֹ עִמִּי הִתְחַזַּקְתִּי</p>
</blockquote>

<blockquote>
<p>וּבִכְנַף מְעִילוֹ הֶחֱזַקְתִּי</p>
</blockquote>

<blockquote>
<p>וַעֲפַר רַגְלָיו חִבַּקְתִּי וְנָשַׁקְתִּי</p>
</blockquote>

<blockquote>
<p>וָאֹמְרָה אֵלָיו בִּי אֲדֹנִי</p>
</blockquote>

<blockquote>
<p>אִם נָא מָצָאתִי חֵן בְּעֵינֶיךָ אֲנִי וְעַמֶּךָ</p>
</blockquote>

<blockquote>
<p>הַגִּידָה נָא שְׁמֶךָ</p>
</blockquote>

<blockquote>
<p>וַיֹּאמֶר אֵלָי אָנֹכִי דָנִיֵּאל אִיש חֲמֻדוֹת אֲשֶׁר קְרָאתַנִי וְעֵינֶיךָ מַיִם יוֹרְדוֹת</p>
</blockquote>

<blockquote>
<p>בִּתְחִלַּת תַּחֲנוּנֶיךָ יָצָא דָּבָר לְהַרְאוֹתְךָ נוֹרָאוֹת וְחִידוֹת</p>
</blockquote>

<blockquote>
<p>הַיוֹם אַרְאֶךָ בְּצוּרוֹת וְסוֹדוֹת</p>
</blockquote>

<blockquote>
<p>פְּקַח עֵינֶיךָ וּרְאֵה</p>
</blockquote>

<blockquote>
<p>וּבִין בַּדָּבָר וְהָבֵן בַּמַּרְאֶה</p>
</blockquote>

<blockquote>
<p>כִּי לְמַעַנְךָ שֻלַּחְתִּי וְעַתָּה בָאתִי</p>
</blockquote>

<blockquote>
<p>וּלְהַשְׂכִּילְךָ בִינָה יָצָאתִי</p>
</blockquote>

<blockquote>
<p>הַעֲמֵק שְׁאָלָה אוֹ הַגְבֵּהַּ</p>
</blockquote>

<blockquote>
<p>כִּי לֹא אוּכַל לְהִתְמַהְמֵהַּ</p>
</blockquote>

<blockquote>
<p>וָאֹמְרָה אֵלָיו אַחֲלַי לְפָנֶיךָ אֲדֹנִי לְהַרְאוֹתֵנִי הָעוֹלָם שֶׁכֻּלּוֹ אָרֹךְ</p>
</blockquote>

<blockquote>
<p>וְהַתֹּפֶת אֲשֶׁר מֵאֶתְמוֹל לָרְשָׁעִים עָרוּךְ</p>
</blockquote>

<blockquote>
<p>וּלְהוֹדִיעֵנִי מְקוֹם תַּחֲנוֹתִי אַחֲרֵי מוֹתִי</p>
</blockquote>

<blockquote>
<p>וְאֵי זֶה בַּיִת אֲשֶׁר תִּבְנוּ לִי וְאֵי זֶה מָקוֹם מְנוּחָתִי</p>
</blockquote>

<blockquote>
<p>מָשְׁכֵנִי וְאָנֹכִי אָרוּצָה אָחֲרֶיךָ</p>
</blockquote>

<blockquote>
<p>וַיֹאמַר אָנֹכִי אֶעֱשֶׂה כִדְבָרֶיךָ</p>
</blockquote>

<blockquote>
<p>וַיִּשְׁאָלֵנִי הָאִישׁ וַיֹּאמַר אָנָה נִפְנֶה בָרִאשׁוֹנָה</p>
</blockquote>

<blockquote>
<p>וָאַעַן וָאֹמַר הַתֹּפֶת יִהְיֶה רִאשׁוֹן וְהָעֵדֶן יִהְיֶה בָאַחֲרוֹנָה</p>
</blockquote>

<br>  

<blockquote>
<p>וַיֹאמֶר הָאִישׁ אֵלָי הַחֲזֵק בִּכְנַף מְעִילִי וֶאֱחֹז בּוֹ</p>
</blockquote>

<blockquote>
<p>וְרֶוַח בֵּינִי וּבֵינְךָ לֹא יָבוֹא</p>
</blockquote>

<blockquote>
<p>כִּי הַמָּקוֹם אֲשֶׁר שָׁם נִפְנֶה הִיא אֶרֶץ חֲרֵרִים</p>
</blockquote>

<blockquote>
<p>צַלְמָוֶת וְלֹא סְדָרִים</p>
</blockquote>

<blockquote>
<p>נִקְרָא בִשְׁמוֹ עֵמֶק הַפְּגָרִים</p>
</blockquote>

<blockquote>
<p>וָאַחֲזִיק בִּכְנַף מְעִילוֹ וְרַעְיוֹנַי חֲרֵדִים</p>
</blockquote>

<blockquote>
<p>וּמִדֵּי לֶכְתֵּנוּ הָיִינוּ יוֹרְדִים</p>
</blockquote>

<blockquote>
<p>וְהַדֶּרֶךְ דֶּרֶךְ לֹא סְלוּלָה</p>
</blockquote>

<blockquote>
<p>מְעוֹף צוּקָה וַאֲפֵלָה</p>
</blockquote>

<blockquote>
<p>וָאֳרָחוֹת עֲקַלְקַלּוֹת</p>
</blockquote>

<blockquote>
<p>לֹא רָאִינוּ שָׁם רַק בְּרָקִים וְקוֹלוֹת</p>
</blockquote>

<blockquote>
<p>וְלֹא שָׁמַעְנוּ רַק קוֹל כְּחוֹלוֹת</p>
</blockquote>

<blockquote>
<p>וְצָרוֹת כְּמַבְכִּירוֹת</p>
</blockquote>

<blockquote>
<p>וְקָרָאתִי שֵׁם הַיּוֹם הַהוּא יוֹם עֲבָרוֹת</p>
</blockquote>

<blockquote>
<p>וּבָאַחֲרִית הִגַּעְנוּ אֶל גֶּשֶׁר רָעוּעַ וְתַחְתָּיו נַחַל שׁוֹטֵף</p>
</blockquote>

<blockquote>
<p>וּכְאִלּוּ רוֹאָיו גּוֹזֵל וְחוֹטֵף</p>
</blockquote>

<blockquote>
<p>וְאָז הֵחֵלָה נַפְשִׁי לְהִתְעַטֵּף</p>
</blockquote>

<blockquote>
<p>וּבְרֹאשׁ הַגֶּשֶׁר שַׁעַר וְשָׁם לַהַט הַחֶרֶב הַמִּתְהַפֶּכֶת</p>
</blockquote>

<blockquote>
<p>וַיֹאמֶר הָאִישׁ אֵלַי זֶה נִקְרָא שַׁעַר שַׁלֶּכֶת</p>
</blockquote>

<blockquote>
<p>וְכָל אֲשֶׁר יִפָּרְדוּ מִן הָעוֹלָם וּבַתֹּפֶת יִהְיֶה מַחֲנֵיהֶם</p>
</blockquote>

<blockquote>
<p>דֶּרֶךְ הֵנָּה פְנֵיהֶם</p>
</blockquote>

<blockquote>
<p>לֹא נָמוּשׁ מֵהֵנָּה שָׁעָה אַחַת אוֹ שְׁתַּיִם</p>
</blockquote>

<blockquote>
<p>וְנִרְאֶה מִן הַחוֹלְפִים מִן הָעוֹלָם רִבּוֹתַיִם</p>
</blockquote>

<blockquote>
<p>עַל פְּנֵי הָאָרֶץ כְּאַמָּתָיִם</p>
</blockquote>

<blockquote>
<p>וְאֵיךְ יְנַהֲגוּם מַלְאֲכֵי מָוֶת</p>
</blockquote>

<blockquote>
<p>אֶל אֶרֶץ צִיָּה וְצַלְמָוֶת</p>
</blockquote>

<blockquote>
<p>אַחֲרֵי כֵן נִדְרֹשׁ אוֹתָם בִּשְׁחִיתוֹתָם</p>
</blockquote>

<blockquote>
<p>וְתִרְאֶה מָה אַחֲרִיתָם</p>
</blockquote>

<blockquote>
<p>וְאֵין לִתְמֹהַּ עַל עָצְבָּם</p>
</blockquote>

<blockquote>
<p>וְעַל עֹצֶם רָעָתָם וּמַכְאוֹבָם</p>
</blockquote>

<blockquote>
<p>כִּי דוֹר תַּהְפֻּכוֹת הֵמָּה בָּנִים לֹא אֵמֻן בָּם</p>
</blockquote>

<blockquote>
<p>וְלָכֵן חַרְבָּם תָּבֹא בְלִבָּם</p>
</blockquote>

<blockquote>
<p>וּבִהְיוֹתֵנוּ שָׁם יוֹשְׁבִים</p>
</blockquote>

<blockquote>
<p>וְקוֹל חֲרָדוֹת מַקְשִׁיבִים</p>
</blockquote>

<blockquote>
<p>וְהִנֵּה קוֹל כְּחוֹלָה שָמַעְנוּ וְהִבְהִילָנוּ</p>
</blockquote>

<blockquote>
<p>קוֹל אוֹמְרִים אָבְדָה תִּקְוָתֵנוּ נִגְזַרְנוּ לָנוּ</p>
</blockquote>

<blockquote>
<p>וְכַאֲשֶׁר קָרְבוּ אֵלֵינוּ רָאִינוּ</p>
</blockquote>

<blockquote>
<p>מִשְׁלַחַת מַלְאֲכֵי רָעִים חוֹלְפִים</p>
</blockquote>

<blockquote>
<p>יִסְחֲבוּ מִן הַפְּגָרִים לְמֵאוֹת וְלַאֲלָפִים</p>
</blockquote>

<blockquote>
<p>וּבְעָבְרָם דֶּרֶךְ הַשַּׁעַר יֹאמְרוּ לְכָל אֶחָד מֵהֶם בֶּן אָדָם אֲשֶׁר מִזִּמְרַת הָעוֹלָם שָׂבָעְתָּ</p>
</blockquote>

<blockquote>
<p>וֵאלֹהִים וַאֲנָשִׁים קָבָעְתָּ</p>
</blockquote>

<blockquote>
<p>וְחוֹק הַמּוּסָר פָּרָעְתָּ</p>
</blockquote>

<blockquote>
<p>הִנֵּה תָקִיא אֵת אֲשֶׁר בָּלָעְתָּ</p>
</blockquote>

<blockquote>
<p>וְתִקְצֹר פְּרִי מַעֲשֶׂיךָ אֲשֶׁר זָרָעְתָּ</p>
</blockquote>

<blockquote>
<p>הִנֵּה שְׂכַר פְּעֻלָתְךָ תִּהְיֶה מוֹצֵא</p>
</blockquote>

<blockquote>
<p>הַנִּכְנָס יִכָּנֵס וְהַיּוֹצֵא אַל יֵצֵא</p>
</blockquote>

<blockquote>
<p>וְהַנִּגְרָרִים וְהַנִּסְחָבִים בְּקוֹל מָרָה יִצְעָקוּ</p>
</blockquote>

<blockquote>
<p>וְנַאֲקַת חָלָל יִנְאָקוּ</p>
</blockquote>

<blockquote>
<p>בְּיָדְעָם כִּי רֹאשׁ פְּתָנִים יִינָקוּ</p>
</blockquote>

<blockquote>
<p>וַיֹאמֶר אֵלַי הָאִישׁ הֲרָאִיתָ הַצֹּאן הָאוֹבְדוֹת</p>
</blockquote>

<blockquote>
<p>אֲשֶׁר מַטָּרָה לְחִצֵּי הַתֹּפֶת עֲתִידוֹת</p>
</blockquote>

<blockquote>
<p>עוֹד תָּשוּב וְתִרְאֶה בְקָרוֹב</p>
</blockquote>

<blockquote>
<p>מִן הָאוֹבְדִים כְּכוֹכְבֵי הַשָּׁמַיִם לָרוֹב</p>
</blockquote>

<blockquote>
<p>וְכַאֲשֶׁר הַגֶּשֶׁר עָבַרְנוּ בָּאנוּ בְּתַחְתִּיוֹת אָרֶץ</p>
</blockquote>

<blockquote>
<p>וְכָל רוֹאַי יֹאמְרוּ לִי מַה פָּרַצְתָּ עָלֶיךָ פָּרָץ</p>
</blockquote>

<blockquote>
<p>וְשָׁם רָאִינוּ מְדוּרָה גְדוֹלָה בְּאֶרֶץ מַאְפֵּלְיָה</p>
</blockquote>

<blockquote>
<p>רְשָׁפֶיהָ רִשְׁפֵּי אֵשׁ שַׁלְהֶבֶת יָהּ</p>
</blockquote>

<blockquote>
<p>מְדוּרָתָהּ אֵשׁ וְעֵצִים הַרְבֵּה</p>
</blockquote>

<blockquote>
<p>לַיְלָה וְיוֹמָם לֹא תִכְבֶּה</p>
</blockquote>

<blockquote>
<p>וַיֹאמֶר אֵלַי הָאִישׁ זֹאת הַמְּדוּרָה</p>
</blockquote>

<blockquote>
<p>אֲשֶׁר כְּנַחַל גָּפְרִית בּוֹעֵרָה</p>
</blockquote>

<blockquote>
<p>הִיא לַנְּפָשׁוֹת אֲשֶׁר הֶעֱמִיקוּ סָרָה</p>
</blockquote>

<blockquote>
<p>וְאִם תַּחְפֹּץ לָדַעַת שֵׁם הָרְשָׁעִים אֲשֶׁר בָּה וְאֹדוֹתָם</p>
</blockquote>

<blockquote>
<p>הִתְבּוֹנֵן בִּשְׁמוֹתָם הַחֲקוּקִים בְּמִצְחוֹתָם</p>
</blockquote>

<blockquote>
<p>כַּאֲשֶׁר הִתְבּוֹנַנְתִּי בְּתוֹךְ הַמְּדוּרָה</p>
</blockquote>

<blockquote>
<p>רָאִיתִי וְהִנֵּה שָׁם אַנְשֵׁי סְדוֹם וַעֲמוֹרָה</p>
</blockquote>

<blockquote>
<p>וְעֵשָׂו אֲשֶׁר בָּז לַבְּכוֹרָה</p>
</blockquote>

<blockquote>
<p>וְשָׁם שִׁמְעִי בֶּן גֵּרָא</p>
</blockquote>

<blockquote>
<p>שָׁם עֲתַלְיָה אֲשֶׁר אִבְּדָה אֶת כָּל זֶרַע הַמַּמְלָכָה</p>
</blockquote>

<blockquote>
<p>שָׁם אַבְשָׁלוֹם בֶּן מַעֲכָה</p>
</blockquote>

<blockquote>
<p>שָׁם הָאִיש הַלֵּוִי אֲשֶׁר עָמַד בְּבֵית מִיכָה</p>
</blockquote>

<blockquote>
<p>שָׁם אֲחַזְיָה אֲשֶׁר נָפַל בְּעַד הַשְּׂבָכָה</p>
</blockquote>

<blockquote>
<p>שָׁם סִיסְרָא מִתְכַּסֶּה בִשְׂמִיכָה</p>
</blockquote>

<blockquote>
<p>שָׁם הָמָן בֶּן הַמְּדָתָא צוֹרֵר הַיְּהוּדִים</p>
</blockquote>

<blockquote>
<p>וְשָׁם עֲמָלֵק אֲשֵׁר נִלְחַם עִם יִשְׂרָאֵל בִּרְפִידִים</p>
</blockquote>

<blockquote>
<p>שָׁם יַאֲזַנְיָה בָּן שָׁפָן וְיוֹאָב</p>
</blockquote>

<blockquote>
<p>וְיוֹיָקִים וְאַנְשֵׁי כוֹזֵיבָה וְיוֹאָשׁ וְשָׂרָף אֲשֶׁר בָּעֲלוּ לְמוֹאָב</p>
</blockquote>

<blockquote>
<p>שָׁם יוֹחָנָן בֶּן קָרֵחַ וְיַאֲזַנְיָה בֶּן הוֹשַׁעְיָה</p>
</blockquote>

<blockquote>
<p>וְשָׁם יִשְׁמָעֵאל בֶּן נְתַנְיָה</p>
</blockquote>

<blockquote>
<p>שָׁם פַּרְעֹה נְכֹה וּפַרְעֹה חָפְרַע</p>
</blockquote>

<blockquote>
<p>וְשָׁם גֵּחֲזִי הַמְּצֹרָע</p>
</blockquote>

<blockquote>
<p>שָׁם בִּלְעָם בֶּן בְּעוֹר</p>
</blockquote>

<blockquote>
<p>עַל דְּבַר כָּזְבִּי וְעַל דְבַר פְּעוֹר</p>
</blockquote>

<blockquote>
<p>שָׁם אֲבִימֶלֶךְ בֶּן יְרֻבַּעַל</p>
</blockquote>

<blockquote>
<p>וְשָׁם כָּל הַנְבִיאִים אֲשֶׁר נִבְּאוּ לַבָּעַל</p>
</blockquote>

<blockquote>
<p>שָׁם אֲחִיתֹפֶל הַגִּילוֹנִי</p>
</blockquote>

<blockquote>
<p>שָׁם שֶׁבַע בֶּן בִּכְרִי אִישׁ הַיְמִינִי</p>
</blockquote>

<blockquote>
<p>שָׁם זִמְרִי בֶּן סָלוּא נְשִׂיא בֵית אָב לַשִּׁמְעוֹנִי</p>
</blockquote>

<blockquote>
<p>שָׁם סַנְבַלַּט הַחֹרֹנִי</p>
</blockquote>

<blockquote>
<p>וְטוֹבִיָּה הָעֶבֶד הָעַמּוֹנִי</p>
</blockquote>

<blockquote>
<p>שָׁם גֶּשֶׁם הָעַרְבִי וְנָבָל הַכַּרְמְלִי</p>
</blockquote>

<blockquote>
<p>שָׁם חָפְנִי וּפִנְחָס בְּנֵי עֵלִי</p>
</blockquote>

<blockquote>
<p>נְתוּנִים לְמַחֲרָאוֹת</p>
</blockquote>

<blockquote>
<p>יַעַן אֲשֶׁר שָכְבוּ עִם הַנָּשִׁים הַצֹּבְאוֹת</p>
</blockquote>

<blockquote>
<p>שָׁם אַחְאָב בֶּן קוֹלָיָה</p>
</blockquote>

<blockquote>
<p>וְצִדְקִיָּה בֶּן מַעֲשֵׂיָה</p>
</blockquote>

<blockquote>
<p>אֲשֶׁר לֻקַּח מֵהֶם קְלָלָה וְהָיוּ בְקֶרֶב עַמָּם לְאָלָה</p>
</blockquote>

<blockquote>
<p>שָׁם דּוֹאֵג הָאֲדוֹמִי זִכְרוֹ מִנִּי אֶרֶץ אָבָד</p>
</blockquote>

<blockquote>
<p>אֲשֶׁר פָּגַע בִּשְׁמוֹנִים כֹּהֲנִים נוֹשְׂאֵי אֵפוֹד בָּד</p>
</blockquote>

<blockquote>
<p>שָׁם קַיִן אֲשֶׁר הָרַג הֶבֶל</p>
</blockquote>

<blockquote>
<p>שָׁם אַחְאָב וְשָׁם אִיזֶבֶל</p>
</blockquote>

<blockquote>
<p>שָׁם צִדְקִיָּה בֶּן כְּנַעְנָה</p>
</blockquote>

<blockquote>
<p>שָׁם רֶכֶב וּבַעְנָא</p>
</blockquote>

<blockquote>
<p>יַעַן אֲשֶׁר הָרְגוּ אֶת אִיש־בֹּשֶׁת</p>
</blockquote>

<blockquote>
<p>שָׁם צִיבָא עֶבֶד שָׁאוּל אֲשֶׁר רִגֵּל בִּמְפִיבֹשֶׁת</p>
</blockquote>

<blockquote>
<p>שָׁם חָם אֲשֶׁר רָאָה עֶרְוַת אָבִיו וְהָלַךְ נָחוּץ</p>
</blockquote>

<blockquote>
<p>וַיַגֵּד לִשְׁנֵי אֶחָיו בַּחוּץ</p>
</blockquote>

<blockquote>
<p>שָׁם בְּנוֹת לוֹט אֲשֶׁר הָרוּ מֵאֲבִיהֶן</p>
</blockquote>

<blockquote>
<p>שָׁם פַּשְׁחוּר בֶּן אִמֵּר הַכֹּהֵן</p>
</blockquote>

<blockquote>
<p>שָׁם סִיחוֹן מֶלֶךְ הָאֳמוֹרִי</p>
</blockquote>

<blockquote>
<p>שָׁם בְּנֵי שֵׂעִיר הַחוֹרִי</p>
</blockquote>

<blockquote>
<p>שָׁם עוֹג מֶלֶךְ הַבָּשָׁן</p>
</blockquote>

<blockquote>
<p>יַעֲלֶה עֲשָׁנוֹ כְּעֶשֶׁן הַכִּבְשָׁן</p>
</blockquote>

<blockquote>
<p>שָׁם נְבוּזַרְאֲדָן רַב טַבָּחִים וְשָׁם סַנְחֵרִיב</p>
</blockquote>

<blockquote>
<p>וְשָׁם נְבֻכַדְנֶצַּר אֲשֶׁר בֵּית אֲדֹנָי הֶחֱרִיב</p>
</blockquote>

<blockquote>
<p>שָׁם בֶּלַע מֶלֶךְ סְדוֹם וּבִרְשַׁע</p>
</blockquote>

<blockquote>
<p>שָׁם כּוּשַׁן רִשְעָתַיִם וְשָׁם מֵישָׁע</p>
</blockquote>

<blockquote>
<p>וְשָׁם טִיטוּס הָרָשָׁע</p>
</blockquote>

<blockquote>
<p>שָׁם אֲחִימָן שֵׁישַי וְתַלְמַי יְלִידֵי הָעֲנָק</p>
</blockquote>

<blockquote>
<p>וְשָׁם אַנְטִיּוֹכֶס רֹאשׁ פְּתָנִים יִינָק</p>
</blockquote>

<blockquote>
<p>שָׁם רְחוּם בַּעַל טְעֵם וְשַׁמְשַׁי סַפְרָא</p>
</blockquote>

<blockquote>
<p>וְשָׁם שְׁלוֹמִית בַּת דָּבְרִי הָאֲרוּרָה</p>
</blockquote>

<blockquote>
<p>שָׁם עוּזִיָּה מֶלֶךְ יְהוּדָה וְהַצָּרַעַת בְּמִצְחוֹ</p>
</blockquote>

<blockquote>
<p>וְשָׁם חִיאֵל בֵּית הָאֱלִי אֲשֶׁר בָּנָה אֶת יְרִיחוֹ</p>
</blockquote>

<blockquote>
<p>שָׁם יָרָבְעָם בֶּן נְבָט עַל עֶגְלֵי זְהָבוֹ</p>
</blockquote>

<blockquote>
<p>וְהַחֹדֶשׁ אֲשֶׁר בָּדָא מִלִּבּוֹ</p>
</blockquote>

<blockquote>
<p>וְשָׁם מִכֹּהֲנֵי הַבָּמוֹת רִבּוֹא</p>
</blockquote>

<blockquote>
<p>שָׁם אִשׁוֹת הַזִּמָּה אֵין מִסְפָּר</p>
</blockquote>

<blockquote>
<p>וּבְרֹאשָׁן אֵשֶׁת פּוֹטִיפַר</p>
</blockquote>

<blockquote>
<p>שָׁם אָמוֹן אֲשֶׁר בָּאֵל כָּפַר</p>
</blockquote>

<blockquote>
<p>כִּי דְבַר אֲדֹנָי בָּזָה וְאֵת מִצְוָתוֹ הֵפַר</p>
</blockquote>

<blockquote>
<p>שָׁם יְהוֹיָקִים בַּעֲוֹן בִּצְעוֹ</p>
</blockquote>

<blockquote>
<p>וְשָׁם אַמְנוֹן וְיוֹנָדָב בֶּן שִמְעָא רֵעוֹ</p>
</blockquote>

<blockquote>
<p>שָׁם פְּנִינָה אֲשֶׁר הִכְעִיסָה חַנָּה</p>
</blockquote>

<blockquote>
<p>וְשָׁם שְׁכֶם בֶּן חֲמוֹר אֲשֶׁר עִנָּה אֶת דִּינָה</p>
</blockquote>

<blockquote>
<p>שָׁם יְהוֹאָשׁ בְּדַם זְכַרְיָה</p>
</blockquote>

<blockquote>
<p>וְשָׁם אָחָז בֶּן יוֹתָם בֶּן עֻזִּיָה</p>
</blockquote>

<blockquote>
<p>שָׁם בַּעְשָׁע בֶּן אֲחִיָּה</p>
</blockquote>

<blockquote>
<p>וְשָׁם עֲזַרְיָה בֶּן אֲמַצְיָה</p>
</blockquote>

<blockquote>
<p>וְשָׁם זִמְרִי אֲשֶׁר מָלַךְ בְּתִרְצָה</p>
</blockquote>

<blockquote>
<p>וְשָׁם יְהוֹיָקִים עַל הַעֹשֶׁק וְעַל הַמְּרוּצָה</p>
</blockquote>

<blockquote>
<p>שָׁם אֱוִיל מְרוֹדַךְ הַפּוֹתֶה</p>
</blockquote>

<blockquote>
<p>שָׁם בֵּלְשַׁאצַּר גֶּחָלִים עַל רֹאשׁוֹ חוֹתֶה</p>
</blockquote>

<blockquote>
<p>אֲשֶׁר הוֹצִיא כְלֵי בֵית אֲדֹנָי וְהוּא שִׁכֹּר שׁוֹתֶה</p>
</blockquote>

<blockquote>
<p>וְאִשְׁתִּיו בְּהוֹן מַלְכָּא וְרַבְרְבָנוֹהִי שֵׁגְלָתֵיהּ וּלְחֵנָתֵיהּ</p>
</blockquote>

<blockquote>
<p>שָׁם כְּנַעַן הָאָרוּר</p>
</blockquote>

<blockquote>
<p>צְפוּנָה חַטָּאתוֹ וַעֲוֹנוֹ צָרוּר</p>
</blockquote>

<blockquote>
<p>יִטְחָנוּהוּ בָרֵיחַיִם וְדָכוּ בַמְּדוֹכָה</p>
</blockquote>

<blockquote>
<p>וּבִשְׁלוּ בַּפָּרוּר</p>
</blockquote>

<blockquote>
<p>שָׁם צָרֵי יְהוּדָה וּבִנְיָמִין הַנִּרְגָּנִים</p>
</blockquote>

<blockquote>
<p>אֲשֶׁר הִכְעִיסוּ נֶגֶד הַבּוֹנִים</p>
</blockquote>

<blockquote>
<p>שָׁם אֲרִיסְטוֹטְלוֹס בּוֹשׁ וְנֶאֱלָם</p>
</blockquote>

<blockquote>
<p>עַל אֲשֶׁר הֶאֱמִין קַדְמוּת הָעוֹלָם</p>
</blockquote>

<blockquote>
<p>שָׁם גַּלְיָאנוּס רֹאשׁ הָרוֹפְאִים</p>
</blockquote>

<blockquote>
<p>עַל אֲשֶׁר שָׁלַח יַד לְשׁוֹנוֹ לְדַבֵּר בְּמֹשֶׁה אֲדוֹן הַנְּבִיאִים</p>
</blockquote>

<blockquote>
<p>שָׁם אַבּוּנָצָר יוֹמוֹ רָד</p>
</blockquote>

<blockquote>
<p>יַעַן אָמַר כִּי הִתְאַחֲדוּת הַשֵּׂכֶל הָאֱנוֹשִׁי עִם הַשֵּׂכֶל הַנִּפְרָד</p>
</blockquote>

<blockquote>
<p>הוּא מֵהַבְלֵי הַזְּקֵנוֹת</p>
</blockquote>

<blockquote>
<p>וְעַל אֲשֶׁר הֶאֱמִין גִּלְגּוּל הַנְּפָשׁוֹת הָאֲנוּנוֹת</p>
</blockquote>

<blockquote>
<p>הַנִּכְרָתוֹת מִקֶּרֶב עַמָּם</p>
</blockquote>

<blockquote>
<p>וְאָמַר כִּי יַחֲלִיפוּם אֲנָשִׁים עוֹמְדִים בִּמְקוֹמָם</p>
</blockquote>

<blockquote>
<p>שָׁם אַפְלָטוֹן רֹאשׁ לַמְּבִינִים</p>
</blockquote>

<blockquote>
<p>יַעַן אֲשֶׁר אָמַר כִּי לַיְחָשִׁים וְלַמִּינִים</p>
</blockquote>

<blockquote>
<p>יֵשׁ חוּץ לַשֵּׂכֶל מְצִיאוּת</p>
</blockquote>

<blockquote>
<p>וְחָשַׁב דְּבָרָיו דִּבְרֵי נְבִיאוּת</p>
</blockquote>

<blockquote>
<p>שָׁם אִפּוֹקְרָט יַעַן אֲשֶׁר הָיָה כִּילַי מֵחָכְמָתוֹ</p>
</blockquote>

<blockquote>
<p>וְהֶעֱלִים סִפְרֵי רְפוּאָתוֹ</p>
</blockquote>

<blockquote>
<p>שָׁם אִבְּן סִינָא הָיָה לְלַעַג וּשְׂחוֹק</p>
</blockquote>

<blockquote>
<p>יַעַן אֲשֶׁר אָמַר כִּי הִוָּלֵד אָדָם לֹא מֵאָדָם אֶפְשָׁר לִזְמָן רָחוֹק</p>
</blockquote>

<blockquote>
<p>וְאָמַר כִּי לֵידַת הֶהָרִים הָיָה דֶרֶךְ טִבְעִי מִי יִתֵּן וְנֶאֱלָם</p>
</blockquote>

<blockquote>
<p>נִמְשַׁךְ אַחַר אֱמוּנַת קַדְמוּת הָעוֹלָם</p>
</blockquote>

<blockquote>
<p>וְשָׁם אֲנָשִׁים אֵין מִסְפָּר מֵתוּ מִזְּמַן רָחוֹק וְקָרוֹב</p>
</blockquote>

<blockquote>
<p>חֲדָשִׁים גַּם יְשָׁנִים אֲשֶׁר לֹא יִסָּפְרוּ מֵרֹב</p>
</blockquote>

<br>  

<blockquote>
<p>וְכַאֲשֶׁר מִשָּׁם נָסַעְנוּ רָאִינוּ וְהִנֵּה סִיר נָפוּחַ מִקָּצֶה בַּחוֹבֶרֶת</p>
</blockquote>

<blockquote>
<p>וּבְתוֹכָהּ נְחֹשֶׁת וּבַרְזֶל וּבְדִיל וְעוֹפֶרֶת</p>
</blockquote>

<blockquote>
<p>וְקוֹל אוֹמֵר שְׁפוֹת הַסִּיר שְׁפוֹת</p>
</blockquote>

<blockquote>
<p>וְהַעֲמִידֶנָּה עַל הַגֶּחָלִים הַשּׂוֹרְפוֹת</p>
</blockquote>

<blockquote>
<p>וְהָכִינוּ הַחַיּוֹת הַטּוֹרְפוֹת</p>
</blockquote>

<blockquote>
<p>כִּי הִנֵּה חַיִל מִן הַנָּשִׁים הַנוֹאֲפוֹת</p>
</blockquote>

<blockquote>
<p>אֲשֶׁר עֲוֹנָם יְצוּדֵם לְמַדְחֵפוֹת</p>
</blockquote>

<blockquote>
<p>לֹא רָצוּ לִהְיוֹת לְחַיֵּי עוֹלָם וַתִּהְיֶינָה לַחֲרָפוֹת</p>
</blockquote>

<blockquote>
<p>עוֹדֶנּוּ מְדַבֵּר וְהִנֵּה כְּסוּפוֹת בַּנֶּגֶב חוֹלְפוֹת</p>
</blockquote>

<blockquote>
<p>עוֹטְיוֹת וְנִכְלָמוֹת וְשׁוֹמֵמוֹת</p>
</blockquote>

<blockquote>
<p>וּכְיוֹנֵי הַגֵּאָיוֹת כֻּלָּן הוֹמוֹת</p>
</blockquote>

<blockquote>
<p>וְדִמְעוֹתֵיהֶן עַל לֶחְיֵיהֶן</p>
</blockquote>

<blockquote>
<p>וּמְנַהֲגוֹת כְּקוֹל יוֹנִים מְתוֹפְפוֹת עַל לִבְבֵיהֶן</p>
</blockquote>

<blockquote>
<p>וְהִנֵּה מִשְׁלַחַת מַלְאֲכֵי רָעִים יַשְׁלִיכוּם אֶל תּוֹךְ הַסִּיר הָרוֹתַחַת</p>
</blockquote>

<blockquote>
<p>וּפָרְשׂוּ כַּאֲשֶׁר בַּסִּיר וּכְבָשָׂר בְּתוֹךְ קַלָּחַת</p>
</blockquote>

<blockquote>
<p>וְקוֹל אַדִּיר עֲלֵיהֶם צוֹוַחַת</p>
</blockquote>

<blockquote>
<p>לֹא רְצִיתֶם מִמֶּגֶד שָׁמַיִם מֵעָל הֵא לָכֶם בְּאֵר שַׁחַת</p>
</blockquote>

<blockquote>
<p>פַּח וָפַחַד וָפַחַת</p>
</blockquote>

<blockquote>
<p>אֱכֹלְנָה וּשְׂבַעְנָה מִמֶּגֶד תְּהוֹם רוֹבֶצֶת תָּחַת</p>
</blockquote>

<blockquote>
<p>מִשָּׁם נָסַעְנוּ וְהִנֵּה שׁוּחָה עֲמֻקָּה</p>
</blockquote>

<blockquote>
<p>בּוּקָה וּמְבוּקָה וּמְבֻלָּקָה</p>
</blockquote>

<blockquote>
<p>לֹא יִשָׁמַע בָּהּ רַק קוֹל בְּכִי וְקוֹל צְעָקָה</p>
</blockquote>

<blockquote>
<p>וּבְתוֹכָהּ אֲרָיוֹת וּנְמֵרִים</p>
</blockquote>

<blockquote>
<p>וְעַקְרַבִּים חֲבַרְבֻּרִים</p>
</blockquote>

<blockquote>
<p>וַיֹאמֶר אֵלַי הָאִישׁ זֹאת נִקְרֵאת אֶרֶץ נְשִׁיָּה</p>
</blockquote>

<blockquote>
<p>וּבְשֵׁם אַחֵר שְׁאוֹל תַּחְתִּיָה</p>
</blockquote>

<blockquote>
<p>וְהִיא מְקוֹם הָאֲנָשִׁים הַמְּשַׂחֲקִים בְּקֻבְיָא</p>
</blockquote>

<blockquote>
<p>אֲשֶׁר אָמְרוּ לֹא יִרְאָה יָהּ</p>
</blockquote>

<blockquote>
<p>וְדָמָן טָעוּן הַזָּיָה</p>
</blockquote>

<blockquote>
<p>וְלָכֵן יַד אֲדֹנָי הוֹיָה</p>
</blockquote>

<blockquote>
<p>בָּהֶם בַּנֶּפֶשׁ וּבַגְּוִיָּה</p>
</blockquote>

<blockquote>
<p>יַעַן אֲשֶׁר פָּנוּ לְמַעֲלָה בְשַׂחֲקָם</p>
</blockquote>

<blockquote>
<p>וּבֵרְכוּ אֱלֹהִים בְּפִיהֶם וּבִלְבָבָם כַּאֲשֶׁר שָׁבוּ כְלֵיהֶם רֵיקָם</p>
</blockquote>

<blockquote>
<p>וְלָכֵן יָמֹדּוּ פְעֻלָּתָם אֶל חֵיקָם</p>
</blockquote>

<blockquote>
<p>וְלֹא יַחְמְלוּ בְיוֹם נָקָם</p>
</blockquote>

<br>

<blockquote>
<p>וְכַאֲשֶׁר מִשָּם נָסַעְנוּ</p>
</blockquote>

<blockquote>
<p>וְאֶל מָקוֹם אַחֵר מֵהַתֹּפֶת הִגַּעְנוּ</p>
</blockquote>

<blockquote>
<p>רָאִיתִי אִישׁ הָיָה מֵאֵילֵי הָאָרֶץ</p>
</blockquote>

<blockquote>
<p>פָּרְצוּ עָלָיו הַתְּלָאוֹת פָּרֶץ</p>
</blockquote>

<blockquote>
<p>צָפַד עוֹרוֹ עַל עַצְמוֹ וְהוּא לֹא פָנִים קִלְקַל</p>
</blockquote>

<blockquote>
<p>בּוֹעֵר כְּאֵשׁ אוֹכְלָה אֵשׁ וְאֵינֶנּוּ אֻכָּל</p>
</blockquote>

<blockquote>
<p>הִכִּירַנִי וְהִכַּרְתִּיו</p>
</blockquote>

<blockquote>
<p>וּבְשֶׁכְּבָר הַיָּמִים אֲהֵבַנִי וַאֲהַבְתִּיו</p>
</blockquote>

<blockquote>
<p>וּבִרְאוֹתוֹ אוֹתִי הוֹלֵךְ הָלוֹךְ וְצָפֹה</p>
</blockquote>

<blockquote>
<p>הִתְאַנַּח אֲנָחָה מִגּוּפוֹ</p>
</blockquote>

<blockquote>
<p>וַיֹּאמֶר אֵלַי מַה לְּךָ פֹה וּמִי לְךָ פֹה</p>
</blockquote>

<blockquote>
<p>הַאִם כִּנְפֹל בְּנֵי עַוְלָה נָפַלְתָּ</p>
</blockquote>

<blockquote>
<p>גַּם אַתָּה חֻלֵּיתָ כָמוֹנוּ אֵלֵינוּ נִמְשָׁלְתָּ</p>
</blockquote>

<blockquote>
<p>וַיֹּאמֶר הָאִישׁ הַתּוֹמֵךְ בִימִינִי</p>
</blockquote>

<blockquote>
<p>הִנְנִי נִשְׁבָּע בִּגְאוֹנִי</p>
</blockquote>

<blockquote>
<p>כִּי זֶה הָאִישׁ אֶצְרֶנּוּ כְּאִישׁוֹן עֵינִי</p>
</blockquote>

<blockquote>
<p>וַאֲלֵיכֶם לֹא יִתְמַשֵּׁל</p>
</blockquote>

<blockquote>
<p>וְכִי יָרוּץ לֹא יִכָּשֵׁל</p>
</blockquote>

<blockquote>
<p>אָז שָׁאַלְתִּי הָאִישׁ אֲשֶׁר בְּאֵשׁ הַתֹּפֶת בּוֹעֵר</p>
</blockquote>

<blockquote>
<p>וָאֹמְרָה אֵלָיו אֱמוֹר נָא הַנִּכְאָב וְהַסּוֹעֵר</p>
</blockquote>

<blockquote>
<p>מָה הַדָּבָר אֲשֶׁר הֱבִיאֲךָ הֲלוֹם</p>
</blockquote>

<blockquote>
<p>וְאַתָּה הָיִיתָ עַל רֹאשׁ בְּנֵי דוֹרְךָ עֲטֶרֶת יַהֲלוֹם</p>
</blockquote>

<blockquote>
<p>וְעַתָּה אַתָּה רָחוֹק מִישׁוּעָה וְשָׁלוֹם</p>
</blockquote>

<blockquote>
<p>וַיַעַן הָאִישׁ מִן הַסְּעָרָה</p>
</blockquote>

<blockquote>
<p>וּמִתּוּךְ הָאֵשׁ הַבּוֹעֵרָה</p>
</blockquote>

<blockquote>
<p>בְּקוֹל מַר</p>
</blockquote>

<blockquote>
<p>וַיִשָּׂא אֶת קוֹלוֹ וַיֹּאמַר</p>
</blockquote>

<blockquote>
<p>אוֹיָה לִי הַמַּר וְהַנִּמְהָר וְהַנִּכְאָב</p>
</blockquote>

<blockquote>
<p>אֲשֶׁר נַפְשִׁי עָלַי תֶאֱבַל וּבְשָׂרִי עָלַי יִכְאָב</p>
</blockquote>

<blockquote>
<p>מַה מְּאֹד הָיִיתִי סָכָל</p>
</blockquote>

<blockquote>
<p>כַּאֲשֶׁר בָּנִיתִי הַבַּיִת וְהַהֵיכָל</p>
</blockquote>

<blockquote>
<p>בְּמָקוֹם אֲשֶׁר לִשְׁכֹּן שָׁם לֹא אוּכָל</p>
</blockquote>

<blockquote>
<p>מִי יִתֵּן וּבַשָּׁמַיִם בְּנִיתִיו וּבִמְרוֹם הַרְרֵי עַד יִסַּדְתִּיו</p>
</blockquote>

<blockquote>
<p>אוֹיָה לִי אַלְלַי לִי</p>
</blockquote>

<blockquote>
<p>כִּי הָיִיתִי רוֹעֶה אֱוִילִי</p>
</blockquote>

<blockquote>
<p>וְעָזַבְתִּי לַאֲחֵרִים חֵילִי</p>
</blockquote>

<blockquote>
<p>הִגְדַּלְתִּי מַעֲשַׂי</p>
</blockquote>

<blockquote>
<p>וְלֹא אָמַרְתִּי אַיֵּה אֲדֹנָי אֱלֹהַי עוֹשָׂי</p>
</blockquote>

<blockquote>
<p>עָשִׂיתִי לִי גַנּוֹת וּפַרְדֵּסִים</p>
</blockquote>

<blockquote>
<p>וְכִנַּסְתִּי לִי גַם כֶּסֶף וְזָהָב וְעֹשֶׁר וּנְכָסִים</p>
</blockquote>

<blockquote>
<p>וּבַרְבֻּרִים אֲבוּסִים</p>
</blockquote>

<blockquote>
<p>וְאֵת תִפְאֶרֶת הָעֲכָסִים</p>
</blockquote>

<blockquote>
<p>וְשָׁכַחְתִּי מָגֵן לַחוֹסִים</p>
</blockquote>

<blockquote>
<p>מֵאַנְתִּי לָתֵת לֶחֶם לְעָנִי</p>
</blockquote>

<blockquote>
<p>וּלְכַמָּה רֵיקִים וּפוֹחֲזִים עָשִׂיתִי חֶסֶד וְהָיוּ בְאוֹכְלֵי שֻׁלְחָנִי</p>
</blockquote>

<blockquote>
<p>וְתַחַת לָמְדִי הָעֵדוּת וְהַחֻקִּים</p>
</blockquote>

<blockquote>
<p>אָכַלְתִּי מַשְׁמַנִּים וְשָׁתִיתִי מַמְתַּקִּים</p>
</blockquote>

<blockquote>
<p>וּתְמוּרַת הַמַּעֲשִׂים הַטּוֹבִים</p>
</blockquote>

<blockquote>
<p>הָיוּ לִי הַפֵּרוֹת הָעֲדָנִים</p>
</blockquote>

<blockquote>
<p>וְיֵין חֶלְמוֹן וְצֶמֶר צַחַר</p>
</blockquote>

<blockquote>
<p>וּלְתוֹרָה וְלִתְעוּדָה אָמַרְתִּי כַּדָּבָר הַזֶּה אֲשֶׁר אֵין לוֹ שָׁחַר</p>
</blockquote>

<blockquote>
<p>אָמַרְתִּי בְלִבִּי בַשָּׁמַיִם אֶעֱלֶה וּפְלָאִים יָרַדְתִּי</p>
</blockquote>

<blockquote>
<p>יָקוּשׁ לִי הַזְּמָן וְנִלְכַּדְתִּי</p>
</blockquote>

<blockquote>
<p>וּכְאוֹרֵג חַיַּי קִפַּדְתִּי</p>
</blockquote>

<blockquote>
<p>וּבַחֹשֶׁךְ יְצוּעִי רִפַּדְתִּי</p>
</blockquote>

<blockquote>
<p>וְהַמַּעֲלוֹת אֲשֶׁר יָרַדְתִּי סָפַדְתִּי</p>
</blockquote>

<blockquote>
<p>תַּחַת אֲשֶׁר לֹא עָבַדְתִּי</p>
</blockquote>

<blockquote>
<p>וְכַאֲשֶׁר אָבַדְתִּי אָבָדְתִּי</p>
</blockquote>

<blockquote>
<p>עָזַבְתִּי לַאֲחֵרִים חֵילִי</p>
</blockquote>

<blockquote>
<p>וּמְאוּמָה לֹא יִשָּׁאֵר בְּכָל עֲמָלִי</p>
</blockquote>

<blockquote>
<p>וּמָה יִּתְרוֹן לִי לָרוּחַ עָמַלְתִּי</p>
</blockquote>

<blockquote>
<p>וְכַאֲשֶׁר שָׁכֹלְתִּי שָׁכָלְתִּי</p>
</blockquote>

<blockquote>
<p>מִי הֱבִיאֲנִי לִקְנוֹת אֲחֻזּוֹת מִבַּיִת וּמִחוּץ</p>
</blockquote>

<blockquote>
<p>וְלֶאֱסוֹף הוֹן הָיִיתִי נָחוּץ</p>
</blockquote>

<blockquote>
<p>וְלֹא הָיָה לִי בֵּן וּבַת יוֹרֵשׁ אוֹ נוֹחֵל</p>
</blockquote>

<blockquote>
<p>וְלֹא קָרוֹב אֲשֶׁר לִרְאוֹת טוֹב בְּטוּבִי אֲיַחֵל</p>
</blockquote>

<blockquote>
<p>וְהִנַּחְתִּי הַכֹּל לַאֲשֶׁר עִם אִשְׁתִּי יִשְׁכַּב</p>
</blockquote>

<blockquote>
<p>וְעַל בָּמוֹתַי יִדְרֹךְ וְיִרְכָּב</p>
</blockquote>

<blockquote>
<p>אֵיךְ לֹא הִשֵּׂאתִי מֵהוֹנִי אִשָּׁה אַלְמָנָה וַעֲגוּמָה</p>
</blockquote>

<blockquote>
<p>וְלֹא רִוֵּיתִי דֶשֶׁן נֶפֶשׁ יָתוֹם אוֹ יְתוֹמָה</p>
</blockquote>

<blockquote>
<p>אֵיךְ הָיִיתִי חוֹשֵׁב בְּעוֹלַם הַתְּמוּתָה לְהִתְבַּצֵּר</p>
</blockquote>

<blockquote>
<p>וְלֹא בָנִיתִי בַשָּׁמַיִם בַּיִת אוֹ חָצֵר</p>
</blockquote>

<blockquote>
<p>וְלָמַדְתִּי כִּי הַמְּלָאכָה מְרֻבָּה וְהַיּוֹם קָצֵר</p>
</blockquote>

<blockquote>
<p>וְלָכֵן אֲשֶׁר זָרַעְתִּי הִנְנִי קוֹצֵר</p>
</blockquote>

<blockquote>
<p>וְהִנְנִי בְיַד מְעַנַּי כַּחֹמֶר בְּיַד הַיּוֹצֵר</p>
</blockquote>

<blockquote>
<p>בְּמָקוֹם צַר אֲשֶׁר אֵין דֶּרֶךְ לִנְטוֹת יָמִין וּשְׂמֹאל</p>
</blockquote>

<blockquote>
<p>וְכַאֲשֶׁר לֹא חָמַלְתִּי עַל הָאֶבְיוֹנִים אֶתְמוֹל</p>
</blockquote>

<blockquote>
<p>כֵּן אֵין הַיּוֹם אִישׁ עָלַי יַחְמוֹל</p>
</blockquote>

<blockquote>
<p>לֹא הָיָה נֶכֶד בְּעַמִּי וְלֹא נִין</p>
</blockquote>

<blockquote>
<p>וּמֵרֹעַ לֵב אַלְמָנָה לֹא אַרְנִין</p>
</blockquote>

<blockquote>
<p>וּבְמַה שֶׁהוֹצֵאתִי עַל הַחַלּוֹנוֹת</p>
</blockquote>

<blockquote>
<p>הָיִיתִי מַשִּׂיא כַּמָּה אַלְמָנוֹת</p>
</blockquote>

<blockquote>
<p>אוֹיָה לִי כִּי לֵב הוּתַל הִטָּנִי</p>
</blockquote>

<blockquote>
<p>כַּאֲשֶׁר מְעִיל הַגַּאֲוַה יְעָטָנִי</p>
</blockquote>

<blockquote>
<p>וְחָשַׁבְתִּי לִבְנוֹת מִקְדָּשׁ כְּמוֹ רָמִים</p>
</blockquote>

<blockquote>
<p>וְחַלּוֹנָי שְׁקוּפִים אֲטוּמִים</p>
</blockquote>

<blockquote>
<p>וּלְמַלֹּאתוֹ גִנְזֵי בְּרוֹמִים</p>
</blockquote>

<blockquote>
<p>לְהַרְאוֹת יָפְיוֹ הַשָּׂרִים וְהָעַמִּים</p>
</blockquote>

<blockquote>
<p>וְהִגְדַּלְתִּי מַעֲשַׂי מִכָּל בְּנֵי עַמִּי</p>
</blockquote>

<blockquote>
<p>כִּי אָמַרְתִּי אֵין לִי בֵן בַּעֲבוּר הַזְכִּיר אֶת שְׁמִי</p>
</blockquote>

<blockquote>
<p>וּמִקְוֵה הַמַּיִם אֲשֶׁר חָשַׁבְתִּי שֶׁתִּטְבֹּל בּוֹ אֵלַי אִשְׁתִּי</p>
</blockquote>

<blockquote>
<p>טָבְלָה בוֹ בְּפָנַי לְאַחֵר לִכְלִמָּתִי וּבָשְׁתִּי</p>
</blockquote>

<blockquote>
<p>נָטַעְתִּי כֶרֶם וְאוֹתוֹ לֹא חִלַּלְתִּי</p>
</blockquote>

<blockquote>
<p>וְרָאִיתִי אֵת אֲשֶׁר רָאֹה לֹא פִלָּלְתִּי</p>
</blockquote>

<blockquote>
<p>בָּנִיתִי הֵיכָל וְאוֹתוֹ לֹא חָנַכְתִּי</p>
</blockquote>

<blockquote>
<p>זֵיתִים הָיוּ לִי בְּכָל גְּבוּלִי וְסֹךְ לֹא סָכְתִּי</p>
</blockquote>

<blockquote>
<p>אָמְרוּ רוֹאַי בִּבְנוֹתִי הַהֵיכָל אַשְׁרִי</p>
</blockquote>

<blockquote>
<p>לֹא יָדְעוּ שֶׁאַנִּיחֶנּוּ לְאָדָם שֶׁיִהְיֶה אַחֲרָי</p>
</blockquote>

<blockquote>
<p>וְלֹא יָשַׁנְתִּי בוֹ אֲפִילּוּ שְׁנַת עֲרָאי</p>
</blockquote>

<blockquote>
<p>הִתְחַלּתִּי לִבְנוֹתוֹ וְאַחֵר הִשְׁלִימוֹ</p>
</blockquote>

<blockquote>
<p>וְלֹא יָדַעְתִּי כִּי יִכָּרֵת שְׁמִי מֵעִם אַחַי וּמִשַּׁעַר מְקוֹמוֹ</p>
</blockquote>

<blockquote>
<p>וּמַה בֶּצַע בִּבְנוֹתִי בֵּית מִדּוֹת וַעֲלִיּוֹת מְרֻוָּחִים</p>
</blockquote>

<blockquote>
<p>וּבְצַפּוֹתִי כֶסֶף וְזָהָב הַבְּרִיחִים</p>
</blockquote>

<blockquote>
<p>וּבְמַלֹּאתִי בָּתַּי וּגְנָזַי פְּרָחִים</p>
</blockquote>

<blockquote>
<p>וּמִמֶּגֶד תְּבוּאוֹת שֶׁמֶשׁ וּמִמֶּגֶד גֶּרֶשׁ יְרָחִים</p>
</blockquote>

<blockquote>
<p>וְלֹא אָב וְלֹא אַחִים</p>
</blockquote>

<blockquote>
<p>וְלֹא בָנִים וְלֹא בָנוֹת</p>
</blockquote>

<blockquote>
<p>וְאֵיךְ לֹא נָשָׂאתִי מַשְׂאֹת מֵאֵת פָּנַי וּמִגְדָּנוֹת</p>
</blockquote>

<blockquote>
<p>אֶל הַיְּתוֹמִים וְאֶל הָאַלְמָנוֹת</p>
</blockquote>

<blockquote>
<p>וְאֶל הַנְּפָשׁוֹת הָעֲגוּנוֹת</p>
</blockquote>

<blockquote>
<p>הַמְעֻנּוֹת וְהַלְּחוּצוֹת</p>
</blockquote>

<blockquote>
<p>הָעֲטֻפִים בְּרָעָב בְּרֹאשׁ כָּל חוּצוֹת</p>
</blockquote>

<blockquote>
<p>וּמִן הַדְּבָרִים הָרָעִים אֲשֶׁר אַחֲרֵי הַמָּוֶת קְרָאֻנִי וְהֶחֱלוּנִי</p>
</blockquote>

<blockquote>
<p>הוּא שֶׁהֲרֵי כִּשְׁתֵּי שָׁנִים שְׁנֵי אֲנָשִׁים הִבְהִילוּנִי</p>
</blockquote>

<blockquote>
<p>וּמִתּוֹךְ קִבְרִי הֶעֱלוּנִי</p>
</blockquote>

<blockquote>
<p>וְעַל כַּנְפֵי נְשָׁרִים נְשָׂאוּנִי</p>
</blockquote>

<blockquote>
<p>וְאֶל עִיר אַנְקוֹנָ&quot;א בְּתוֹךְ הֵיכָלִי הֱבִיאוּנִי</p>
</blockquote>

<blockquote>
<p>וְאָז בִּרְאוֹתִי אָמַרְתִּי אוּלַי קֵץ הַיָּמִין הִגִּיעַ</p>
</blockquote>

<blockquote>
<p>וְהָאֵל יִתְבָּרֵךְ חֵטְא רַבִּים נָשָׂא וְלַפֹּשְׁעִים יַפְגִּיעַ</p>
</blockquote>

<blockquote>
<p>וְאוּלַי כִּי מֵהַיּוֹם הַזֶּה וָהָלְאָה אַרְגִּיעַ</p>
</blockquote>

<blockquote>
<p>וּבִהְיוֹתִי כָּזֹאת וְכָזֹאת חוֹשֵׁב</p>
</blockquote>

<blockquote>
<p>וְהִנֵּה אוֹמְרִים לִי רָשָׁע הַקְשֵׁב</p>
</blockquote>

<blockquote>
<p>לֹא כַּאֲשֶׁר תְּחַשֵּׁב</p>
</blockquote>

<blockquote>
<p>כִּי אֶל עַקְרַבִּים אַתָּה יוֹשֵׁב</p>
</blockquote>

<blockquote>
<p>וּמֵרָעָה אֶל רָעָה תֵצֵא</p>
</blockquote>

<blockquote>
<p>וּמַר מִמָּוֶת תִּהְיֶה מוֹצֶא</p>
</blockquote>

<blockquote>
<p>וּבְשָׁמְעִי הָאוֹר בַּעֲדִי חָשַׁךְ</p>
</blockquote>

<blockquote>
<p>וְנָתַתִּי יָד אֲלֵיהֶם וְהָיִיתִי אַחֲרֵיהֶם נִמְשָׁךְ</p>
</blockquote>

<blockquote>
<p>עַד אֲשֶׁר אֶל בֵּית הַטְּבִילָה הֱבִיאוּנִי</p>
</blockquote>

<blockquote>
<p>וְאִשְׁתִּי וּבַעְלָהּ הֶחָדָשׁ שָׁמָּה יַרְאוּנִי</p>
</blockquote>

<blockquote>
<p>וְרָאִיתִי אוֹתָהּ פּוֹשֶׁטֶת בִּגְדֵי רִקְמָתָהּ</p>
</blockquote>

<blockquote>
<p>וּבַעְלָהּ הֶחָדָשׁ נִצָּב לְעֻמָתָהּ</p>
</blockquote>

<blockquote>
<p>וּבְמִקְוֵה הַמַּיִם אֲשֶׁר הֲכִינוֹתִי אֶל הַנָּשִׁים הַצֹּבְאוֹת</p>
</blockquote>

<blockquote>
<p>טָבְלָה בּוֹ וְעֵינַי רוֹאוֹת</p>
</blockquote>

<blockquote>
<p>אָז הֵחֵלוּ עֵינַי לִדְמֹעַ</p>
</blockquote>

<blockquote>
<p>וְסָבַלְתִּי מִן הַמַּכְאוֹב וְהַצַּעַר מַה שֶׁאֵין הַפֶּה יָכֹל לְדַבֵּר וְאֵין הָאֹזֶן יְכוֹלָה לִשְׁמֹעַ</p>
</blockquote>

<blockquote>
<p>אָז יֹאמְרוּ לִי מַה לְּךָ אִישׁ חֲמָסִים</p>
</blockquote>

<blockquote>
<p>כִּי אֶת רַגְלִים רַצְתָּה וַיַּלְאוּךָ וְאֵיךְ תְּתַחֲרֶה אֶת הַסּוּסִים</p>
</blockquote>

<blockquote>
<p>הַאִם בִּרְאוֹתְךָ אִשְׁתְּךָ טוֹבֶלֶת עָמַדְתָּ מִשְׁתָּאֶה</p>
</blockquote>

<blockquote>
<p>עוֹד תִּהְיֶה מְשֻׁגָּע מִמַּרְאֵה עֵינֶיךָ אֲשֶׁר תִּרְאֶה</p>
</blockquote>

<blockquote>
<p>וַיְבִיאוּנִי בַחֲדַר הַמִּטּוֹת</p>
</blockquote>

<blockquote>
<p>וּבִהְיוֹת עֵינַי הֵנָּה וָהֵנָּה מַבִּיטֹות</p>
</blockquote>

<blockquote>
<p>רָאִיתִי שָׁם עֶרֶשׂ רַעֲנַנָּה</p>
</blockquote>

<blockquote>
<p>וְאִשְׁתִּי עִם בַּעְלָה הֶחָדָשׁ שָׁמָּה יְשֵׁנָה</p>
</blockquote>

<blockquote>
<p>שְׁמֵנָה וּדְשֵׁנָה</p>
</blockquote>

<blockquote>
<p>וּשְׂמֹאלוֹ תַּחַת לְרֹאשָׁהּ וִימִינוֹ תְחַבְּקֶנָּה</p>
</blockquote>

<blockquote>
<p>וְקוֹל קוֹרֵא אִשָּׁה תְאָרֵשׂ וְאִישׁ אַחֵר יְשׁכָּבֶנָּה</p>
</blockquote>

<blockquote>
<p>וְאָז מִמָּרוֹם שָלַח אֵשׁ בְּעַצְמוֹתַי וַיִרְדֶּנָּה</p>
</blockquote>

<blockquote>
<p>אַחֲרֵי כֵן הֱבִיאוּנִי הֵנָּה הָלוּם וּמִשְׁתָּאֶה</p>
</blockquote>

<blockquote>
<p>כַּאֲשֶׁר אַדֹנִי רוֹאֶה</p>
</blockquote>

<blockquote>
<p>וְעַתָּה עָלַי נַפְשִׁי תִּשְׁתַּפֵּךְ</p>
</blockquote>

<blockquote>
<p>כִּי לֹא אוּכַל מִצַּד אֶל צַד לְהִתְהַפֵּךְ</p>
</blockquote>

<blockquote>
<p>כִּי עֲוֹנַי וַאֲשָׁמַי</p>
</blockquote>

<blockquote>
<p>רֶשֶׁת הֵכִינוּ לִפְעָמַי</p>
</blockquote>

<blockquote>
<p>וּבָא רָקָב בַּעֲצָמַי</p>
</blockquote>

<blockquote>
<p>וּבַצָּהֳרַיִם קָדְרוּ שָׁמַי</p>
</blockquote>

<blockquote>
<p>וְכֹל אֲשֶׁר אָצְרוּ אֲבוֹתַי</p>
</blockquote>

<blockquote>
<p>וַאֲבוֹת אֲבוֹתַי עָזַבְתִּי בַחֲצִי יָמָי</p>
</blockquote>

<blockquote>
<p>עָרֹם מִבֶּטֶן אִמִּי יָצָאתִי</p>
</blockquote>

<blockquote>
<p>וְעָרֹם שַׁבְתִּי לָלֶכֶת כְּשֶׁבָּאתִי</p>
</blockquote>

<blockquote>
<p>וּמְאוּמָה לֹא לֹא נָשָׂאתִי בַעֲמָלִי</p>
</blockquote>

<blockquote>
<p>לְבַד מִבְּלוֹיֵי הַסְּחָבוֹת אֲשֶׁר עָלוּ בְגוֹרָלִי</p>
</blockquote>

<blockquote>
<p>נַחֲלָתִי נֶהֶפְכָה לְזָרִים</p>
</blockquote>

<blockquote>
<p>וּבָתַּי לְנָכְרִים</p>
</blockquote>

<blockquote>
<p>מַה בֶּצַע כִּי בָנִיתִי בֵּית הַקַּיִץ וּבֵית הַחֹרֶף</p>
</blockquote>

<blockquote>
<p>וְכֻלָּם פָּנוּ לִי עֹרֶף</p>
</blockquote>

<blockquote>
<p>וְתַחַת הַמֶּרְחָץ וְהַתַּנּוּר</p>
</blockquote>

<blockquote>
<p>אֶרְאֶה נְהַר דִּינוּר</p>
</blockquote>

<blockquote>
<p>וְתַחַת מַעֲשֵׂה שְׂפַת כּוֹס פֶּרַח שׁוֹשָׁן</p>
</blockquote>

<blockquote>
<p>אֶרְאֶה לַפִּידֵי אֵשׁ וְתַנּוּר עָשָׁן</p>
</blockquote>

<blockquote>
<p>וּמְלֹא חָפְנַיִם עָמָל וּפִיחַ הַכִּבְשָׁן</p>
</blockquote>

<blockquote>
<p>וּתְמוּרַת צִפֳּרִים נַעֲשׂוּ אֵלַי</p>
</blockquote>

<blockquote>
<p>אֶרְאֶה אֵימָה חַשֵׁכָה גְדֹלָה נוֹפֶלֶת עָלָי</p>
</blockquote>

<blockquote>
<p>וּתְמוּרַת שְׁתוֹת מַמְתַּקִּים וַאֲכֹל מַשְׁמַנִּים</p>
</blockquote>

<blockquote>
<p>וּלְפָנַי יֶאֱתָיוּ חַשְׁמָנִּים</p>
</blockquote>

<blockquote>
<p>כָּשַׁלְתִּי בַצָּהֳרַיִם כַּנֶּשֶׁף וְכַמֵּתִים בָאַשְׁמַנִים</p>
</blockquote>

<blockquote>
<p>וּתְמוּרַת הַבַּרְבֻּרִים הָאֲבוּסִים</p>
</blockquote>

<blockquote>
<p>יִרְעוּ עָלַי כְּדָבְרָם כּבָשִׂים</p>
</blockquote>

<blockquote>
<p>וְכִסּוּ עָלַי צָרוֹת כַּמַּיִם לַיָּם מְכַסִּים</p>
</blockquote>

<blockquote>
<p>וּתְמוּרַת עֶרֶשׂ רַעֲנַנָּה</p>
</blockquote>

<blockquote>
<p>אֶעֱשֶׂה מִסְפֵּד כַּתַּנִּים וְאֵבֶל כִּבְנוֹת יַעֲנָה</p>
</blockquote>

<blockquote>
<p>בָּעֶרֶב אָלִין בֶּכִי וְלַבֹּקֶר קִינָה</p>
</blockquote>

<blockquote>
<p>וּתְמוּרַת קַרְנוֹת שֵׁן וְהָבְנִים</p>
</blockquote>

<blockquote>
<p>וְזָהָב וְרֹב פְּנִינִים וְהַשְׁקוֹת בִּכְלֵי זָהָב וְכֵלִים מִכֵּלִים שׁוֹנִים</p>
</blockquote>

<blockquote>
<p>וְהַטַּבָּעוֹת וְהַנְּזָמִים וְגִנְזֵי בְּרוֹמִים</p>
</blockquote>

<blockquote>
<p>וְשָׂדוֹת וּכְרָמִים</p>
</blockquote>

<blockquote>
<p>אֶרְאֶה מִשְׁטַח חֲרָמִים</p>
</blockquote>

<blockquote>
<p>וּבְרָקִים וּרְעָמִים</p>
</blockquote>

<blockquote>
<p>וּפָנִים נִזְעָמִים</p>
</blockquote>

<blockquote>
<p>וּתְמוּרַת גַּג הַיָּצִיעַ</p>
</blockquote>

<blockquote>
<p>שַׂק וָאֵפֶר אַצִּיעַ</p>
</blockquote>

<blockquote>
<p>וּתְמוּרַת אֵלָיו וְאֵלַמָּיו</p>
</blockquote>

<blockquote>
<p>נִכְרַת שְׁמִי מִקֶּרֶב עַמָּיו</p>
</blockquote>

<blockquote>
<p>וּתְמוּרַת הָאוּלָם</p>
</blockquote>

<blockquote>
<p>אֵשֵׁב בּוֹשׁ וְנִכְלָם</p>
</blockquote>

<blockquote>
<p>וְלִי חֶרְפַּת עוֹלָם</p>
</blockquote>

<blockquote>
<p>וּתְמוּרַת הֶחָבִיּוֹת</p>
</blockquote>

<blockquote>
<p>וּמִגְדָּל בָּנוּי לְתַלְפִּיוֹת</p>
</blockquote>

<blockquote>
<p>וְעוֹפוֹת וְחַיּוֹת</p>
</blockquote>

<blockquote>
<p>יֵשׁ לִי בּוֹר תַּחְתִּיּוֹת</p>
</blockquote>

<blockquote>
<p>וְשַׁמּוֹת וּשְׁאִיּוֹת</p>
</blockquote>

<blockquote>
<p>וּתְמוּרַת הַסֹּלֶת וְהַחִטִּים</p>
</blockquote>

<blockquote>
<p>וְעוֹרוֹת תְּחָשִׁים וַעֲצֵי שִׁטִּים</p>
</blockquote>

<blockquote>
<p>הִנְנִי אָסוּר בָּרְהָטִים</p>
</blockquote>

<blockquote>
<p>וְנַפְשִׁי בְּתוֹךְ לְבָאִים אֶשְׁכְּבָה לֹהֲטִים</p>
</blockquote>

<blockquote>
<p>וְלֹא אֶרְאֶה כִּי אִם נִזְבָּחִים וְנִשְׁחָטִים</p>
</blockquote>

<blockquote>
<p>וּלְקֻחִים לַמָּוֶת וְלַהֶרֶג מָטִים</p>
</blockquote>

<blockquote>
<p>וּתְמוּרַת הֱיוֹת בְּבֵיתִי כַּת לֵצִים וְאַנְשֵׁי עַוְלָה</p>
</blockquote>

<blockquote>
<p>וְכָל פֶּה דוֹבֵר נְבָלָה</p>
</blockquote>

<blockquote>
<p>הִנֵּה הָאֵשׁ וְהָעֵצִים וַאֲנִי הַשֶּׂה לְעוֹלָה</p>
</blockquote>

<blockquote>
<p>הָיָה טַל יַלְדוּתִי מֵרֶחֶם מִשְׁחָר</p>
</blockquote>

<blockquote>
<p>וְעַתָּה עוֹרִי מִשְּׁחוֹר שָחָר</p>
</blockquote>

<blockquote>
<p>וּשְׁנֵי קְצוֹתַי אָכְלָה הָאֵשׁ וְתוֹכִי נָחָר</p>
</blockquote>

<blockquote>
<p>וְהָיָה כָזֶה יוֹם מָחָר</p>
</blockquote>

<blockquote>
<p>מִי יִתֵּן בְּחַיַי קוֹרוֹת יְמֵי הַפְּקֻדָּה</p>
</blockquote>

<blockquote>
<p>אָז לֹא הִגַּעְתִּי לְזֹאת הַפְּקֻדָּה</p>
</blockquote>

<blockquote>
<p>לֵךְ וֶאֱמֹר לַאֲשֶׁר בַּחַיִּים חַיָּתָם</p>
</blockquote>

<blockquote>
<p>קוֹרוֹת בְּנֵי תְמוּתָה וְאֹדוֹתָם</p>
</blockquote>

<blockquote>
<p>לְמַעַן יָבִינוּ לְאַחֲרִיתָם</p>
</blockquote>

<br>  

<blockquote>
<p>מִשָּׁם נָסַעְנוּ וְהִנֵּה עֲדַת אֲנָשִׁים עִוְרִים</p>
</blockquote>

<blockquote>
<p>וְהִכַּרְתִּי מֵהֶם כְּמוֹ מֵאָה וְעֶשְׂרִים</p>
</blockquote>

<blockquote>
<p>וְהָאֲנָשִׁים הָהֵם הָיוּ חֲכָמִים וּנְבוֹנִים</p>
</blockquote>

<blockquote>
<p>וִידוּעִים לְשִׁבְטֵיהֶם</p>
</blockquote>

<blockquote>
<p>רָאשֵׁי אַלְפֵי יִשְׂרָאֵל הֵם</p>
</blockquote>

<blockquote>
<p>וַיֹאמֶר אֵלַי הָאִישׁ הַתּוֹמֵךְ בִּימִינִי</p>
</blockquote>

<blockquote>
<p>חַיֶּיךָ מַחְמַד עֵינִי</p>
</blockquote>

<blockquote>
<p>הָאֲנָשִׁים הָאֵלֶּה הַעֲוֵה נִלְאוּ</p>
</blockquote>

<blockquote>
<p>כִּי הָיוּ עֵינַיִם לָהֶם לִרְאוֹת וְלֹא רָאוּ</p>
</blockquote>

<blockquote>
<p>יָדְעוּ מַעֲלוֹת הַחָכְמָה וִיקָרָהּ</p>
</blockquote>

<blockquote>
<p>וְלֹא רָאוּ אוֹר בְּאוֹרָהּ</p>
</blockquote>

<blockquote>
<p>שִׁמְשׁוּ חָכְמָתָם בִּמְפֻרְסָמוֹת</p>
</blockquote>

<blockquote>
<p>וְקָרְאוּ בִשְׁמוֹתָם עֲלֵי אֲדָמוֹת</p>
</blockquote>

<blockquote>
<p>וּבָזוּ לִידִיעַת הַמֻּשְׂכָּלוֹת הַנְּעִימוֹת</p>
</blockquote>

<blockquote>
<p>וְלָכֵן בַּצָהֳרַיִם כַּנֶּשֶׁף יְמַשֵּׁשׁוּ</p>
</blockquote>

<blockquote>
<p>וּכְאֵין עֵינַיִם יְגַשֵּׁשׁוּ</p>
</blockquote>

<blockquote>
<p>וְהַמְפֻרְסָמוֹת אֲשֶׁר בָּם דָבְקוּ וְאוֹתָם אָהֲבוּ</p>
</blockquote>

<blockquote>
<p>מִחוּץ לַמַּחֲנֶה עָזְבוּ</p>
</blockquote>

<blockquote>
<p>וַיִהְיוּ חֲמֻדוֹתֵיהֶם מַיִם נִכְזְבוּ</p>
</blockquote>

<blockquote>
<p>וְלַאֲשֶׁר שׁוֹכְבִים עַל מִטּוֹת שֵׁן עִם נְשׁוֹתֵיהֶם עֲזָבוּם</p>
</blockquote>

<blockquote>
<p>וְלַאֲשֶׁר מַטָּרָה לְחִצֵּי קִלְלָתָם יַצִּיבוּם</p>
</blockquote>

<blockquote>
<p>וְהִנָּם הַיּוֹם מִכָּל חֶמְדָּם רֵקִים</p>
</blockquote>

<blockquote>
<p>כִּי בְקָקוּם בֹּקְקִים</p>
</blockquote>

<blockquote>
<p>וּבַעֲוֹנוֹתָם הֵמָּה נְמַקִּים</p>
</blockquote>

<br>  

<blockquote>
<p>מִשָּׁם נָסַעְנוּ וְהִנֵּה אִישׁ זָקֵן גָּדוֹל לְמַרְאֶה הִצִיבוּהוּ לְמַטָּרָה</p>
</blockquote>

<blockquote>
<p>וְעַל רֹאשׁוֹ מֵחֲרֻלִּים וְקִמְשׁוֹנִים עֲטָרָה</p>
</blockquote>

<blockquote>
<p>וּמִגֶּלְלֵי יְצִיאַת הָאָדָם יָשִׂימוּ בְאַפּוֹ קְטוֹרָה</p>
</blockquote>

<blockquote>
<p>יִסְּרוּהוּ בַשּׁוֹטִים וּבָעַקְרַבִּים</p>
</blockquote>

<blockquote>
<p>וַיָּסֹבּוּ עָלָיו רַבִּים</p>
</blockquote>

<blockquote>
<p>יִשְׁפְּכוּ לָאָרֶץ מְרֵרָתוֹ</p>
</blockquote>

<blockquote>
<p>וּפֶתֶן אַכְזָר יִשְׁמֹט עֶרְוָתוֹ</p>
</blockquote>

<blockquote>
<p>וְעַל רֹאש מִגְדָּל גָּבֹהַּ יַעֲלוּהוּ</p>
</blockquote>

<blockquote>
<p>וּמִשָׁם עַל רֹאשׁ הַסֶּלַע יִשְׁמְטוּהוּ</p>
</blockquote>

<blockquote>
<p>פַּעַם בְּאֵשׁ זָרָה יִשְׂרְפוּהוּ</p>
</blockquote>

<blockquote>
<p>וּפַעַם זְאֵבֵי עֶרֶב יִטְרְפוּהוּ</p>
</blockquote>

<blockquote>
<p>וּפַעַם קֶשֶׁת נְחוּשָׁה תַּחְלְפֵהוּ</p>
</blockquote>

<blockquote>
<p>וּפַעַם נַחֲלֵי זֶפֶת וְגָפְרִית יִגְרְפוּהוּ</p>
</blockquote>

<blockquote>
<p>וּפַעַם נַחֲלֵי בְלִיַּעַל יִשְׁטְפוּהוּ</p>
</blockquote>

<blockquote>
<p>פַּעַם קַרְנֵי רְאֵמִים יִגְּפוּהוּ</p>
</blockquote>

<blockquote>
<p>כְּפֶטֶר חֲמוֹר יַעַרְפוּהוּ</p>
</blockquote>

<blockquote>
<p>וּמֵאוֹר אֶל חֹשֶׁךְ יֶהְדְּפוּהוּ</p>
</blockquote>

<blockquote>
<p>וּפַעַם יִקְלָעוּהוּ בְּתוֹךְ כַּף הַקֶּלַע</p>
</blockquote>

<blockquote>
<p>וְיֹאמְרוּ לוֹ אָהַבְתָּ כָּל דִּבְרֵי בָלַע</p>
</blockquote>

<blockquote>
<p>אַשְׁרֵי שֶׁיֹּאחַז וְנִפֵּץ אוֹתְךָ אֶל הַסָּלַע</p>
</blockquote>

<blockquote>
<p>יַדּוּ עָלָיו בִּמְחִי קֳבָלּוֹ</p>
</blockquote>

<blockquote>
<p>וְלֹא יִתְּנוּ דֳמִי לוֹ</p>
</blockquote>

<blockquote>
<p>כָּל הַיּוֹם וְכָל הַלַּיְלָה תָּמִיד לֹא יֶחֱשׁוּ</p>
</blockquote>

<blockquote>
<p>וּלְחַדֵּשׁ צָרוֹתָיו תָּמִיד יוֹם יוֹם יִדְרְשׁוּ</p>
</blockquote>

<blockquote>
<p>וּבִרְאוֹתִי אֵלֶּה הַמַּכּוֹת הַנּוֹרָאוֹת</p>
</blockquote>

<blockquote>
<p>נַעֲוֵיתִי מִשְּׁמֹעַ נִבְהַלְתִּי מֵרְאוֹת</p>
</blockquote>

<blockquote>
<p>וָאֹמְרָה מִי הָאִישׁ הַלָּזֶה</p>
</blockquote>

<blockquote>
<p>אֲשֶׁר הַצַּעַר הַגָּדוֹל הַזֶּה בוֹ אֶרְאֶה</p>
</blockquote>

<blockquote>
<p>וַיֹּאמֶר הָאִישׁ הַתּוֹמֵךְ בִּימִינִי</p>
</blockquote>

<blockquote>
<p>הֲלֹא יָדַעְתָּ מִי הוּא זֶה וָאֹמַר לֹא אֲדֹנִי</p>
</blockquote>

<blockquote>
<p>וַיֹאמֶר אֵלַי זֶה הָאִישׁ סוֹרֵר וּמוֹרֶה וְכַזְבָּן</p>
</blockquote>

<blockquote>
<p>וְנִקְרָא בְּשֶׁכְּבָר שְׁמוֹ רַבָּן</p>
</blockquote>

<blockquote>
<p>לֹא נִרְאָה רָשָׁע כָמוֹהוּ מִיּוֹם הַחָרְבָּן</p>
</blockquote>

<blockquote>
<p>עָסַק בַּתּוֹרָה שֶׁלֹּא לִשְׁמָהּ</p>
</blockquote>

<blockquote>
<p>הוּא אָמוֹן הִרְבָּה אַשְׁמָה</p>
</blockquote>

<blockquote>
<p>לֹא יָדַע מִן הַנִּאוּף שָׂבְעָה</p>
</blockquote>

<blockquote>
<p>קָרַב אֶל כָּל בְּהֵמָה לְרִבְעָהּ</p>
</blockquote>

<blockquote>
<p>עַל כֵּן הִדְבִּיקַתְהוּ הָרָעָה</p>
</blockquote>

<blockquote>
<p>זֶה הָאִישׁ בְּיַיִן תּוֹעֶה וְשֵׂכָר</p>
</blockquote>

<blockquote>
<p>וְתוֹרַת מֹשֶׁה בְּתוֹעֲבוֹתָיו עָכָר</p>
</blockquote>

<blockquote>
<p>וְלַעֲשׂוֹת הָרַע בְּעֵינֵי אֲדֹנָי הִתְמַכָּר</p>
</blockquote>

<blockquote>
<p>חִלֵּל אֶת קֹדֶשׁ אֲדֹנָי אֲשֶׁר אָהַב וּבָעַל בַּת אֵל נֵכָר</p>
</blockquote>

<blockquote>
<p>שָׁגָה בְזָרָה וְחִבֵּק חֵיק נָכְרִיָּה</p>
</blockquote>

<blockquote>
<p>לֹא הִנִּיחַ אָמָה נָכְרִיָּה</p>
</blockquote>

<blockquote>
<p>וְעַמּוֹנִית וּמוֹאֲבִיָּה</p>
</blockquote>

<blockquote>
<p>יְהוּדִית וְנוֹצְרִית</p>
</blockquote>

<blockquote>
<p>וְשִׁפְחָה מִצְרִית</p>
</blockquote>

<blockquote>
<p>מָאַס תּוֹכַחַת וְהֵפֵר בְּרִית</p>
</blockquote>

<blockquote>
<p>עַל כֵּן אַחֲרִיתוֹ לְהַכְרִית</p>
</blockquote>

<blockquote>
<p>לוֹ נֶפֶשׁ מוֹרְאָה וְנִגְאָלָה גַּם בְּלֹא דַעַת</p>
</blockquote>

<blockquote>
<p>לֹא הִנִּיחַ זָבָה וְשׁוֹפַעַת</p>
</blockquote>

<blockquote>
<p>וּמְנֻגַּעַת וּמְצֹרַעַת</p>
</blockquote>

<blockquote>
<p>וְאָתוֹן הַיוֹצֵאת בְּמִרְדַּעַת</p>
</blockquote>

<blockquote>
<p>וּפִי חֲזִיר וּפִי טַבַּעַת</p>
</blockquote>

<blockquote>
<p>וְשִׁפְחָה חֲרוּפָה וְאָמָה נִרְצַעַת</p>
</blockquote>

<blockquote>
<p>וּפוֹתָה וּמְשֻׁגַּעַת</p>
</blockquote>

<blockquote>
<p>וַעֲתַלְיָהוּ הַמִּרְשַׁעַת</p>
</blockquote>

<blockquote>
<p>וְזוֹנָה בַּפֶּה תּוֹבַעַת</p>
</blockquote>

<blockquote>
<p>וְנַהֲלָאָה וְצוֹלַעַת</p>
</blockquote>

<blockquote>
<p>וְהָרָה לָלֶדֶת כּוֹרַעַת</p>
</blockquote>

<blockquote>
<p>וְכָל אִשָּׁה לְמִשְׁכַּב זָכָר אִישׁ יוֹדַעַת</p>
</blockquote>

<blockquote>
<p>עַד יַהְצָה וּקְדֵמֹת וּמֵפַעַת</p>
</blockquote>

<blockquote>
<p>אֲשֶׁר לֹא הָיְתָה מִמֶּנּוּ נִרְבַּעַת</p>
</blockquote>

<blockquote>
<p>זֹאת בְּכָל הָאָרֶץ מוּדַעַת</p>
</blockquote>

<blockquote>
<p>וְלָכֵן אֵין לְהִפָּלֵא אִם יִשְׁתֶּה מִכּוֹס הַתַּרְעֵלָה קֻבַּעַת</p>
</blockquote>

<blockquote>
<p>הִכִּיר אֶת בּוֹרְאוֹ וְנִתְכַּוֶּן לִמְרֹד בּוֹ</p>
</blockquote>

<blockquote>
<p>חָטָא וְהֶחֱטִיא רִבּוֹא</p>
</blockquote>

<blockquote>
<p>וְחֵטְא הָרַבִּים תָּלוּי בּוֹ</p>
</blockquote>

<blockquote>
<p>כִּסָּה פָנָיו בְּחֶלְבּוֹ</p>
</blockquote>

<blockquote>
<p>הוּא אַנְטִיּוֹכֶס בְּמַעֲשָׂיו וְהָמָן בְּלִבּוֹ</p>
</blockquote>

<blockquote>
<p>הוּא יָרָבְעָם בְּעֶגְלֵי זְהָבוֹ</p>
</blockquote>

<blockquote>
<p>וּמְנָשֶּׁה בְחַרְבּוֹ</p>
</blockquote>

<blockquote>
<p>הוּא חִלֵּל אֶת הַשֵּׁם זֶה יָמִים וְשָׁנִים</p>
</blockquote>

<blockquote>
<p>וְתוֹעֲבוֹתָיו וְנָאָצוֹתָיו בַּסֵּפֶר נִכְתָּבִים חֲדָשִׁים גַּם יְשָׁנִים</p>
</blockquote>

<blockquote>
<p>לֵךְ וֶאֱמֹר אֶל הַסָּכָל הַמְפֻתֶּה</p>
</blockquote>

<blockquote>
<p>כִּי עָרוּךְ מֵאֶתְמוֹל תָּפְתֶּה</p>
</blockquote>

<blockquote>
<p>וּמֵחֲמַת שַׁדַּי יִשְׁתֶּה</p>
</blockquote>

<blockquote>
<p>לֹא יֻחַן וְלֹא יְרֻחָם</p>
</blockquote>

<blockquote>
<p>כֶּעָרִים אֲשֶׁר הָפַךְ אֲדֹנָי וְלֹא נִחָם</p>
</blockquote>

<blockquote>
<p>כִּי כִּחָש לָאֵל מִמָּעַל</p>
</blockquote>

<blockquote>
<p>וּמִמֶּנוּ יָצָא חֹשֵׁב עַל אֲדֹנָי רָעָה יוֵֹעץ בְּלִיָּעַל</p>
</blockquote>

<blockquote>
<p>וְלָכֵן יֵדַע כִּי בָרָד וְאֵשׁ מִתְלַקַּחַת</p>
</blockquote>

<blockquote>
<p>וָפַח וָפַחַד וָפַחַת</p>
</blockquote>

<blockquote>
<p>בַּעֲדוֹ מֻנַּחַת</p>
</blockquote>

<blockquote>
<p>וְכַאֲשֶׁר יָלִיץ בַּעֲדוֹ וְיֹאמַר פְּדָעֵהוּ מֵרֶדֶת שַׁחַת</p>
</blockquote>

<blockquote>
<p>יִכָּרֵת פִּרְיוֹ מִמַּעַל וְשָׁרָשׁיו מִתַּחַת</p>
</blockquote>

<blockquote>
<p>יַעַן אֲשֶׁר מָנַע נַפְשׁוֹ מְשֻבָה נִצַּחַת</p>
</blockquote>

<br>  

<blockquote>
<p>מִשָּׁם נָסַעְנוּ וְהִנֵּה שְׁנַיִם אֲנָשִׁים</p>
</blockquote>

<blockquote>
<p>בְּפַחֵי הַתֹּפֶת יוּקָשִׁים</p>
</blockquote>

<blockquote>
<p>וְכַאֲשֶׁר הִתְבּוֹנַנְתִּי בְּצוּרוֹתָם הִכַּרְתִּים</p>
</blockquote>

<blockquote>
<p>וְנִפְלֵאתִי הַפְלֵא וָפֶלֶא עַל אֲשֶׁר בְּעִנְיַן רָע רְאִיתִים</p>
</blockquote>

<blockquote>
<p>כִּי הָיוּ מִן הַיּוֹשְׁבִים רִאשׁוֹנָה</p>
</blockquote>

<blockquote>
<p>בְּמַלְכוּת הַדַּעַת וְהַתְּבוּנָה</p>
</blockquote>

<blockquote>
<p>וְיַד כָּל הָעָם בָּאַחֲרוֹנָה</p>
</blockquote>

<blockquote>
<p>וָאֶשְׁאֲלָה אֶת הָאִישׁ הַתּוֹמֵךְ בִימִינִי</p>
</blockquote>

<blockquote>
<p>מַדּוּעַ קְרָאוּם כָּאֵלֶּה אֲדֹנִי</p>
</blockquote>

<blockquote>
<p>וַיֹאמֶר הָאִישׁ אֵלּוּ הֵם שְׁנֵי אַחִים מִמָּרֵאשָׁה</p>
</blockquote>

<blockquote>
<p>הָיְתָה לָהֶם הַכִּילוּת לְמוֹרָשָׁה</p>
</blockquote>

<blockquote>
<p>חָשְׁבוּ הַזֻּלּוּת קְדֻשָּׁה</p>
</blockquote>

<blockquote>
<p>וְהַנְּדיבוּת צַחֲנָה וּבָאְשָׁה</p>
</blockquote>

<blockquote>
<p>הָיְתָה יָדָם צְנוּעָה</p>
</blockquote>

<blockquote>
<p>בְּתוּלָה וְאִישׁ לֹא יְדָעָהּ</p>
</blockquote>

<blockquote>
<p>קָרְאוּ בְשֵׁם הַנְּדָבָה בְּרִיעָה</p>
</blockquote>

<blockquote>
<p>וְשֵׁם אַחְיוֹתֶיהָ מַחְלָה וְנֹעָה</p>
</blockquote>

<blockquote>
<p>לָהֶם הַיָּדַיִם הָאוֹמְרוֹת הַב הָב</p>
</blockquote>

<blockquote>
<p>וַיַעֲשׂוּ לָהֶם אֱלֹהֵי כֶסֶף וֵאלֹהֵי זָהָב</p>
</blockquote>

<blockquote>
<p>אֲהֵבוּם בְּכָל לִבָּם וּבְכָל נַפְשָׁם וּבְכָל מְאֹדָם</p>
</blockquote>

<blockquote>
<p>אָמְרוּ כִּי זֹאת תּוֹרַת הָאָדָם</p>
</blockquote>

<blockquote>
<p>לֹא תָּלוּ עָשְׁרָם וּכְבוֹדָם</p>
</blockquote>

<blockquote>
<p>וּכְלֵי מַחְמַדָּם</p>
</blockquote>

<blockquote>
<p>בְּחֶסֶד יוֹצְרָם וּמְעוֹדְדָם</p>
</blockquote>

<blockquote>
<p>אֲשֶׁר חַסְדּוֹ עַל כָּל חַי קָדָם</p>
</blockquote>

<blockquote>
<p>וְלֹא שִׁעֲרוּ הֱיוֹתוֹ פִקָּדוֹן בְּיָדָם</p>
</blockquote>

<blockquote>
<p>לֹא שֵׁרְתוּ אִישׁ מֵעוֹדָם</p>
</blockquote>

<blockquote>
<p>וְלֹא רָצוּ אִישׁ יְשָׁרְתֵם וְיַעֲמֹד בְּסוֹדָם</p>
</blockquote>

<blockquote>
<p>לְמִן הַיּוֹם אֲשֶׁר בָּרָא אֱלֹהִים אָדָם</p>
</blockquote>

<blockquote>
<p>וְדָבָר אֵין לָהֶם עִם אָדָם</p>
</blockquote>

<blockquote>
<p>אָמְרוּ כִּי מָצְאוּ כָתוּב בְּחָכְמָה יְוָנִית</p>
</blockquote>

<blockquote>
<p>שֶׁלִּי שֶׁלִּי וְשֶׁלְּךָ שֶׁלְּךָ זוֹ מִדָּה בֵינוֹנִית</p>
</blockquote>

<blockquote>
<p>שָכְחוּ כִּי הִיא מִדַּת סְדוֹם וַעֲמוֹרָה</p>
</blockquote>

<blockquote>
<p>וּכְאִילוּ כָּרְתוּ מִשָּׁם זְמוֹרָה</p>
</blockquote>

<blockquote>
<p>שָׂמוּ תַכְלִתָם לֶאֱסוֹף וְלִכְנֹס הוֹן עַד תַּבְלִתָם</p>
</blockquote>

<blockquote>
<p>אָמְרוּ כָּל הַהוֹן הַזֶּה אֲשֶׁר הֲכִינוֹנוּ</p>
</blockquote>

<blockquote>
<p>בְּכֹחַ יָדֵינוּ עָשִׂינוּ וּבְחָכְמוֹתֵינוּ כִּי נְבֻנֹנוּ</p>
</blockquote>

<blockquote>
<p>וּבְעֵת רָאוּ הָעֲנִיִּם אֲשֶׁר לְבַקֵּש נִכְלְמוּ</p>
</blockquote>

<blockquote>
<p>מֵעֵינֵיהֶם נֶעֶלְמוּ</p>
</blockquote>

<blockquote>
<p>וְסוּרוּ טָמֵא קָרְאוּ לָמוֹ</p>
</blockquote>

<blockquote>
<p>שָׂנְאוּ הַדַּלִּים אֲשֶׁר מִכָּל טוּב חֲסֵרִים</p>
</blockquote>

<blockquote>
<p>כְּשִׂנְאַת הַיִּשְׁמְעֵלִים אֶת הַחֲזִירִים</p>
</blockquote>

<blockquote>
<p>וּבְנוֹת הַחֵן אֶת בְּנֵי הַנְּזִירִים</p>
</blockquote>

<blockquote>
<p>וְהַחֲתוּלִים אֶת הָעַכְבָּרִים</p>
</blockquote>

<blockquote>
<p>לֹא נֶחְלוּ עַל שֵבֶר הָאֲמֵלָלִים</p>
</blockquote>

<blockquote>
<p>אֲשֶׁר בְּעֵירוֹם וּבְחֹסֶר כֹּל גּוֹלִים</p>
</blockquote>

<blockquote>
<p>וּבְעֵת הָאֶבְיוֹן יִתְחַנֵּן לִפְנֵיהֶם</p>
</blockquote>

<blockquote>
<p>יִבְרְחוּ מִמֶּנּוּ כִמְלוֹא עֵינֵיהֶם</p>
</blockquote>

<blockquote>
<p>וּלְכָל עָנִי וְאֶבְיוֹן</p>
</blockquote>

<blockquote>
<p>יֹאמְרוּ מַה זֶּה סָכָלְתָּ</p>
</blockquote>

<blockquote>
<p>כַאֲשֶׁר כָּל מַה שֶׁיָּרַשְׁתָּ מֵאֲבוֹתֶיךָ אָכָלְתָּ</p>
</blockquote>

<blockquote>
<p>לֹא נָתְנוּ לְעוֹלָם לְעָנִי פְרוּטָה</p>
</blockquote>

<blockquote>
<p>שֶׁלֹא הָיְתָה בְסוֹפָהּ חֲרָטָה</p>
</blockquote>

<blockquote>
<p>לִהְיוֹת בְּזַעַם פָּנִים וּתְרוּעָה</p>
</blockquote>

<blockquote>
<p>וְהָיָה רַק זְוָעָה הָבִין שְׁמוּעָה</p>
</blockquote>

<blockquote>
<p>כַּאֲשֶׁר יִשְמְעוּ כִּי אִישׁ יָרַד מִנְּכָסָיו</p>
</blockquote>

<blockquote>
<p>יֹאמְרוּ זֶה גָרְמוּ לוֹ מַעֲשָׂיו</p>
</blockquote>

<blockquote>
<p>שֶׁלֹא צִמְצֵם כָּמוֹנוּ</p>
</blockquote>

<blockquote>
<p>וְלֹא הֵקִים סֵדֶר בְּמַעֲשָׂיו כַּאֲשֶׁר הֲקִימוֹנוּ</p>
</blockquote>

<blockquote>
<p>הֶעֱלִימוּ עֵינֵיהֶם מִן הָאֲמֵלָלִים</p>
</blockquote>

<blockquote>
<p>וְהִסְתִּירוּ פְנֵיהֶם מַרְאוֹת גּוֹלִים</p>
</blockquote>

<blockquote>
<p>כָּל קָרוֹב וְרָחוֹק מִבֵּיתָם יִרְחָק</p>
</blockquote>

<blockquote>
<p>וְאִם יִרְאוּ הֵלֶך יִגְעֲרוּ בוֹ וְנָס מִמֶּרְחָק</p>
</blockquote>

<blockquote>
<p>וְ&#8217;הַעֱנִיק תַּעֲנִיק לוֹ' מִסִּפְרָם נִמְחָק</p>
</blockquote>

<blockquote>
<p>יֹאמְרוּ כּי &#8216;שַלַּח לַחְמְךָ עַל פְּנֵי הַמָּיִם&#8217;</p>
</blockquote>

<blockquote>
<p>נִסּוּ פַעַם וּפַעַמָיִם</p>
</blockquote>

<blockquote>
<p>וּבְרֹב הַיּמִים לֹא מְצָאוּהוּ</p>
</blockquote>

<blockquote>
<p>וְלָכֵן מִסִּפְרָם מְחָקוּהוּ</p>
</blockquote>

<blockquote>
<p>וַתְּהִי יָדָם אֱמוּנָה</p>
</blockquote>

<blockquote>
<p>בָּפָּסוּק &#8216;תֶּן חֵלֶק לְשִׁבְעָה וְגַם לִשְׁמוֹנָה&#8217;</p>
</blockquote>

<blockquote>
<p>יֹאמְרוּ כִּי הַטּוֹב שֶׁבַּפֵּרוּשִׁים</p>
</blockquote>

<blockquote>
<p>לְחַלֵּק חֵלֶק עוֹף לְשִבְעָה וְגַם לִשְׁמוֹנָה אֲנָשׁים</p>
</blockquote>

<blockquote>
<p>וְלֹא לְחַלֵּק עוֹף בֵּין שְׁנַיִם כַאֲשֶׁר יַעֲשׂוּ הַטִּפְּשִׁים</p>
</blockquote>

<blockquote>
<p>וְדָרְשׁוּ &#8216;פָּתֹחַ תִּפְתַּח אֶת יָדְךָ לוֹ&#8217;</p>
</blockquote>

<blockquote>
<p>לִפְתֹּחַ חֲמֵשׁ אֶצְבְּעוֹת הַיָּד וּלְהַכּוֹתָם בִפְנֵי הֶעָנִי לְהַבְהִילוֹ</p>
</blockquote>

<blockquote>
<p>אַחֲרֵי שֶׁאֱלֹהִים אָמַר לְבַהֲלוֹ</p>
</blockquote>

<blockquote>
<p>וְאֶחָד מֵהֶם נִשְׁבַּע בְּיוֹצְרוֹ</p>
</blockquote>

<blockquote>
<p>וּבְחַיֵי בְּנוֹ בְּכוֹרוֹ</p>
</blockquote>

<blockquote>
<p>כִּי מִלַּת לוֹ בְּאָלֶף מְצָאָהּ כְּתוּבָה בְסִפְרוֹ</p>
</blockquote>

<blockquote>
<p>וְהָאַחֵר פֵּרַשׁ &#8216;פָּתֹחַ תִּפְתַּח אֶת יָדְךָ לוֹ&#8217;</p>
</blockquote>

<blockquote>
<p>לְהַרְאוֹתוֹ כִּי אֵין בְּיָדְךָ מְאוּמָה מִן הַשֶּׁלּוֹ</p>
</blockquote>

<blockquote>
<p>וַיֹאמְרוּ כִּי פֵּרוּשׁ &#8216;הַעֲבֵט תַּעֲבִיטֶנּוּ&#8217;</p>
</blockquote>

<blockquote>
<p>קַח מִן הֶעָנִי עֲבוֹטוֹ כַּאֲשֶׁר תַּלְוֶנּוּ</p>
</blockquote>

<blockquote>
<p>דַּי מַחְסוֹרוֹ אֲשֶׁר יֶחְסַר מִמֶּנּוּ</p>
</blockquote>

<blockquote>
<p>לֹא רָצָה לָדַעַת מִן הַפָּרָשָׁה רַק הַמִּדְרָשׁ</p>
</blockquote>

<blockquote>
<p>וְעִבְרִי וּמְפֹרָשׁ</p>
</blockquote>

<blockquote>
<p>וְכָל דָּבָר שִׂכְלִי כַּיָּם נִגְרָשׁ</p>
</blockquote>

<blockquote>
<p>הָיָה לָהֶם שֵׂכֶל וּמְזִימָּה וְעָרְמָה</p>
</blockquote>

<blockquote>
<p>וְלֹא פָנוּ אֶל דְּבַר חָכְמָה</p>
</blockquote>

<blockquote>
<p>וְאִם יִשְׁמְעוּ דְבַר חָכְמָה יִבְזוּהוּ</p>
</blockquote>

<blockquote>
<p>וְאִם יֶחֱזוּהוּ יִגְנְזוּהוּ</p>
</blockquote>

<blockquote>
<p>יַחְשְׁבוּ הַחָכְמָה זֻלּוּת וְנַבְלוּת</p>
</blockquote>

<blockquote>
<p>וְהָעֵסֶק בָּהּ הוֹלֵלוּת וְסִכְלוּת</p>
</blockquote>

<blockquote>
<p>יֹאמְרוּ כִּי חָכְמַת הַהִגָּיוֹן</p>
</blockquote>

<blockquote>
<p>הֶבֶל וָרִיק וּכְדַי בִּזָיוֹן</p>
</blockquote>

<blockquote>
<p>וּמִן הַלּוֹמְדִים חָכְמוֹת הַפִּלוֹסוֹפִים</p>
</blockquote>

<blockquote>
<p>הַמְּתוּקִים מִדּבַשׁ וְנוֹפֶת צוּפִים</p>
</blockquote>

<blockquote>
<p>וּבַעֲלִיל הַשֵּׂכֶל צְרוּפִים</p>
</blockquote>

<blockquote>
<p>יֹאמְרוּ כִּי מַלּוּחַ עֲלֵי שִׂיחַ קוֹטְפִים</p>
</blockquote>

<blockquote>
<p>חָשְׁבוּ כִּי בְהִתְרָחֲקָם מֵהַבֵּט אֶל דְּבַר חָכְמָה יֵרָצוּ</p>
</blockquote>

<blockquote>
<p>וּכְאִילּוּ בְּהִסתּוֹפְפָם בְּפִתְחֵי שְׁעָרָיו הַגָּדֵר יִפְרוֹצוּ</p>
</blockquote>

<blockquote>
<p>לֹא יָדעוּ כִּי הַחָכְמָה סֻלָּם</p>
</blockquote>

<blockquote>
<p>מֻצָּב אַרְצָה וְרֹאשׁוֹ מַגִּיעַ אֶל אַל עוֹלָם</p>
</blockquote>

<blockquote>
<p>וּכְפִי עֲלוֹת הָאִישׁ בְּמַעֲלוֹתָיו הַגְּבֹהִים</p>
</blockquote>

<blockquote>
<p>יִקְרַב מִדֵּי עֲלוֹתוֹ אֶל הָאֱלֹהִים</p>
</blockquote>

<blockquote>
<p>וּכְפִי הִתְרַחֲקוֹ יִרְחַק מִמֶּנּוּ יִתְעַלֶּה</p>
</blockquote>

<blockquote>
<p>וּמִנֶּפֶשׁ וְעַד בָּשָׂר יְכַלֶה</p>
</blockquote>

<blockquote>
<p>כִּי כָל אִישׁ כְּפִי כֹחַ הַכָּרָתוֹ נִתְבָּע</p>
</blockquote>

<blockquote>
<p>וְלָכֵן אִישׁ אֲשֶׁר בְּיַּם הַסִּכְלוּת יִטְבַּע</p>
</blockquote>

<blockquote>
<p>נֶפֶשׁ יִקְבָּע</p>
</blockquote>

<blockquote>
<p>וְאֵין טְעָנָה לַמִּתְרַשֵּׁל וּמִתְעַלֵּם</p>
</blockquote>

<blockquote>
<p>כִּי אֶת אֲשֶׁר יֶחֱטָא מִן הַקֹּדֶשׁ יְשַׁלֵּם</p>
</blockquote>

<blockquote>
<p>וְאֵלֶּה הָאֲנָשִׁים הַשַּׁאֲנַנִּים</p>
</blockquote>

<blockquote>
<p>הַקּוֹפְאִים עַל שִׁמְרֵיהֶם דְּשֵׁנִים וְרַעֲנַנִּים</p>
</blockquote>

<blockquote>
<p>לוּ בִקְשׁוּ הַחָכְמָה כַכֶּסֶף וְחִפּשׂוּ כַמַּטְמוֹנִים</p>
</blockquote>

<blockquote>
<p>אָז קָבְצוּ מִמֶּנָּה הֲמוֹנִים</p>
</blockquote>

<blockquote>
<p>כַּאֲשֶׁר נָתְנוּ אֶת הַכֶּסֶף בּבֵיתָם כַּאֲבָנִים</p>
</blockquote>

<blockquote>
<p>וְאֵיךְ לֹא יֵעוֹרוּ מִשְּׁנָתָם וְהֵם בְּנֵי שִׁבְעִים</p>
</blockquote>

<blockquote>
<p>וּמֵאֲסֹף הוֹן וְלִכְנֹס אֵינָם שְׂבֵעִים</p>
</blockquote>

<blockquote>
<p>וְהָעֶצֶב אֲשֶׁר בְּלִבָּם גָּדַל</p>
</blockquote>

<blockquote>
<p>הוּא אָמְרוּ &#8216;והִשְׁאַרְתִּי בְקִרבֵּךְ עַם עָנִי וָדָל&#8217;</p>
</blockquote>

<blockquote>
<p>לְפַחְדָּם פֶּן כְּבוֹדָם יִדָּל</p>
</blockquote>

<blockquote>
<p>חָשְׁבוּ כִי הָאִישׁ לֹא יִמְעַל מָעַל</p>
</blockquote>

<blockquote>
<p>רַק בְּשָׁכְבוֹ עִם אִשָּׁה בְּעֻלַּת בָּעַל</p>
</blockquote>

<blockquote>
<p>אוֹ בְּעָבְדוֹ אֶת הַבָּעַל</p>
</blockquote>

<blockquote>
<p>אוֹ יִגְגֹב מָמוֹן אֲחֵרִים</p>
</blockquote>

<blockquote>
<p>אוֹ יַסְפִּיק בְּיַלְדֵי נָכְרִים</p>
</blockquote>

<blockquote>
<p>אוֹ יַעֲבֹד אֱלֹהִים אֲחֵרִים</p>
</blockquote>

<blockquote>
<p>שָׁכְחוּ כִּי גְנֵבַת דֵעוֹת נָכְרִיוֹת</p>
</blockquote>

<blockquote>
<p>וַאֲדֹמִיּוֹת צֵדְנִיּוֹת חִתּיוֹת</p>
</blockquote>

<blockquote>
<p>בְּסִבַּת אֲשֶׁר לֹא יֵדְעוּ הַחָכְמוֹת הָאֲמִתִּיּוֹת</p>
</blockquote>

<blockquote>
<p>גְדוֹלָה מִגְּנֵבַת הַמָּמוֹנִיוֹת</p>
</blockquote>

<blockquote>
<p>וְלִגְזֹל מֵהַחֵלֶק הַשִּׂכְלִי מֵחֶלְקֵי הַנֶּפֶשׁ המֻּשְׂכָּלוֹת</p>
</blockquote>

<blockquote>
<p>וְהַחָכְמוֹת הַמְהֻלָּלוֹת</p>
</blockquote>

<blockquote>
<p>גָּדוֹל מִכָּל גְנֵבוֹת וּגְזֵלוֹת</p>
</blockquote>

<blockquote>
<p>יִרְאוּ שֵׂכְלָם עָרֹם וְלֹא יְכַסּוּהוּ</p>
</blockquote>

<blockquote>
<p>וּמֵרְאוֹת דָּבָר שִׂכְלִי יְנִיסוּהוּ</p>
</blockquote>

<blockquote>
<p>וְיֹאמְרוּ כִּי זֶה הַדָּבָר אֲשֶׁר יַעֲשׂוּהוּ</p>
</blockquote>

<blockquote>
<p>בְּקֹהֶלֶת כָּתוּב מְצָאוּהוּ</p>
</blockquote>

<blockquote>
<p>וְהוּא &#8216;כִּי מֶה הָאָדָם שֶׁיָבוֹא אַחֲרֵי הַמֶּלֶךְ אֵת אֲשֶׁר כְּבָר עָשׂוּהוּ&#8217;</p>
</blockquote>

<blockquote>
<p>כִּי אַחֲרֵי אֲשֶׁר אֵין יְכֹלֶת בָּאָדָם לְהַגִּיעַ</p>
</blockquote>

<blockquote>
<p>אֶל תּוֹר הָאָדָם הַמַּעֲלָה</p>
</blockquote>

<blockquote>
<p>טוֹב לְהִשָּׁאֵר בְּמַדְרֵגַת הַשָּׁפָלָה</p>
</blockquote>

<blockquote>
<p>וְלֹא יִיגַע לָרִיק וְלֹא יֵלֵד לַבֶּהָלָה</p>
</blockquote>

<blockquote>
<p>לֹא יָדְעוּ כִּי מִי שֶׁלֹּא יוּכַל לִהְיוֹת מֶלֶךְ טוֹב לִהְיוֹתוֹ מִשְׁנֶה</p>
</blockquote>

<blockquote>
<p>טוֹב לִהְיוֹת קָצִין אוֹ פָּרָשׁ</p>
</blockquote>

<blockquote>
<p>מִהְיוֹתוֹ נַגָּר אוֹ חָרָשׁ</p>
</blockquote>

<blockquote>
<p>וּמִי שֶׁלֹּא יוּכַל לִהְיוֹת קָצִין טוֹב לִהְיוֹת תַּגָּר</p>
</blockquote>

<blockquote>
<p>מִהְיוֹת סוֹחֵר אוֹ רוֹכֵל</p>
</blockquote>

<blockquote>
<p>וְטוֹב לִהְיוֹת סוֹחֵר אוֹ רוֹפֵא</p>
</blockquote>

<blockquote>
<p>מִהְיוֹת מְחַזֵּר עַל הַפְּתָחִים</p>
</blockquote>

<blockquote>
<p>וְטוֹב לִהְיוֹת דַּיָן אוֹ סוֹפֵר</p>
</blockquote>

<blockquote>
<p>מִהְיוֹת אוֹרֵג אוֹ תוֹפֵר</p>
</blockquote>

<blockquote>
<p>אוֹ כוּכִים וּקְבָרוֹת חוֹפֵר</p>
</blockquote>

<blockquote>
<p>וְטוֹב לִהְיוֹת צוֹרֵף</p>
</blockquote>

<blockquote>
<p>מִהְיוֹת זוֹבֵחַ שֶׂה וְכֶלֶב עֹרֵף</p>
</blockquote>

<blockquote>
<p>וְכֵן מִי שֶׁלֹּא יוּכַל לִהְיוֹת כְּמֹשֶׁה</p>
</blockquote>

<blockquote>
<p>לֹא יִדְּבֶנּוּ לִבּוֹ לִהְיוֹת כִּמְנַשֶּׁה</p>
</blockquote>

<blockquote>
<p>רַק יִשְׁתַּדֵּל לִהְיוֹת כִּיהוֹשֻׁעַ אִם יַסְכִּים הָאֵל</p>
</blockquote>

<blockquote>
<p>וְאִם אֵין זֹאת יִהְיֶה כִשְׁמוּאֵל</p>
</blockquote>

<blockquote>
<p>וּמִי שֶׁלֹּא יִזְכֶּה לִהְיוֹת כְּאֵלִיָּהוּ יִהְיֶה כֶאֱלִישָע</p>
</blockquote>

<blockquote>
<p>וְלֹא יִהְיֶה כְבִרְשַׁע וּמֵישַׁע</p>
</blockquote>

<blockquote>
<p>וְעַל פַּת לֶחֶם יִפְשָׁע</p>
</blockquote>

<blockquote>
<p>וְאִם לֹא יוּכַל לִהְיוֹת כְּיִרְמִיָה</p>
</blockquote>

<blockquote>
<p>יִהְיֵה כְּבָרוּךְ בֶּן נֵרִיָּה</p>
</blockquote>

<blockquote>
<p>וְלֹא כְאָחָז בֶּן יוֹתָם בֶּן עֻזִיָּה</p>
</blockquote>

<blockquote>
<p>וְלָכֵן אֵלֶּה אֲשֶׁר הָיָה לָהֶם לַעֲלוֹת מִשָּׁם בְּסֻלַּם הַחָכְמָה וְלֹא עָלוּ</p>
</blockquote>

<blockquote>
<p>מֵהֵיכַל הַמֶּלֶךְ אֲדֹנָי צְבָאוֹת גָּלֹה יִגְלוּ</p>
</blockquote>

<blockquote>
<p>וּבְשַׁחַת זוּ נִלְכְּדָה רַגְלָם וְנָפָלוֹּ</p>
</blockquote>

<br>  

<blockquote>
<p>וְכַאַשֶׁר מִשָּׁם נָסַעְנוּ רָאִינוּ אִישׁ יַד יְמִינוֹ וּלְשׁוֹנוֹ חֲתוּכוֹת</p>
</blockquote>

<blockquote>
<p>שָׂמוּהוּ מַטָּרָה לְחִצֵּי קַשְּׁתוֹת נְחוּשָׁה דְרוּכוֹת</p>
</blockquote>

<blockquote>
<p>אֲשֶׁר מְרַרָתוֹ לָאָרֶץ שוֹפְכוֹת</p>
</blockquote>

<blockquote>
<p>פַּעַם עַל מַחֲבַת בַּרְזֶל יִקְלוּהוּ</p>
</blockquote>

<blockquote>
<p>וּפַעַם בְּמֵי מָרָה יְטַבְּעוּהוּ</p>
</blockquote>

<blockquote>
<p>וּפַעַם עַל הָעֵץ יִתְלוּהוּ</p>
</blockquote>

<blockquote>
<p>וּפַעַם בַּאֲבָנִים יִסְקְלוּהוּ</p>
</blockquote>

<blockquote>
<p>וָאֶשְׁאַל הָאִישׁ הַדּוֹבֵר בִּי לָדַעַת אֹדוֹתָיו</p>
</blockquote>

<blockquote>
<p>וְסִבַּת הַפְלָגַת צָרוֹתָיו</p>
</blockquote>

<blockquote>
<p>וַיֹאמֶר אֵלַי זֶה הָאִישׁ הָיְתָה לוֹ לָשׁוֹן מְדַבֶּרֶת גְּדוֹלוֹת</p>
</blockquote>

<blockquote>
<p>אַף בַּלֵּב פָּעַל עַוְלוֹת</p>
</blockquote>

<blockquote>
<p>קִלֵּל אָבִיו וְרָק בְּפָנָיו</p>
</blockquote>

<blockquote>
<p>וְרָץ אֵלָיו בְּצָוָּאר בַּעֲבִי גַּבֵּי מָגִנָּיו</p>
</blockquote>

<blockquote>
<p>וְהִכָּהוּ פַעַם וּפַעַמָיִם</p>
</blockquote>

<blockquote>
<p>עַד אֲשֶׁר עָלְתָה שַוְעַת אָבִיו הַשָּׁמַיִם</p>
</blockquote>

<blockquote>
<p>וְלָכֵן בָּא בָּאֵשׁ וּבַמַּיִם</p>
</blockquote>

<blockquote>
<p>וְעָשָׂה אֲדֹנָי בּוֹ אֵת אֲשֶׁר זָמַם</p>
</blockquote>

<blockquote>
<p>וְהוֹא וְרֵעָיו לֹא יִזָּכְרוּ עוֹד בִּשְׁמָם</p>
</blockquote>

<blockquote>
<p>כִּי אֲדֹנָי אֱלֹהֵינוּ הֲדִמָּם</p>
</blockquote>

<blockquote>
<p>אֵיךְ לֹא עָלָה אֶל לִבּוֹ זֶה הַמְקֻלָּל</p>
</blockquote>

<blockquote>
<p>רָשָׁע חָלָל</p>
</blockquote>

<blockquote>
<p>כִי הַמְקַלְלִים אֲבוֹתָם וְאִמָּם</p>
</blockquote>

<blockquote>
<p>אֲשֶׁר הֶאֱכִילוּם חֶלְבָּם וְהִשְׁקוּם דָּמָם</p>
</blockquote>

<blockquote>
<p>תִּהְיֶה יַד אֲדֹנָי בָּהֶם לְהֻמָּם</p>
</blockquote>

<blockquote>
<p>מִקֶּרֶב הָמַּחֲנֶה עַד תֻּמָּם</p>
</blockquote>

<blockquote>
<p>שָׁכַח זֶה הַנִּכְלָם</p>
</blockquote>

<blockquote>
<p>כִּי בְאֶמְצָעוּת אָבִיו וְאִמּוֹ יָצָא לְאַוִּיר הָעוֹלָם</p>
</blockquote>

<blockquote>
<p>וְלָכֵן אֵין לִתְמֹהַּ אִם לוֹ חֶרְפַּת עוֹלָם</p>
</blockquote>

<blockquote>
<p>וְיַעַן אֲשֶׁר אָבִיו קִלֵּל חָתְכוּ לְשׁוֹנוֹ</p>
</blockquote>

<blockquote>
<p>וְיַעַן אֲשֶׁר הִכָּהוּ גָּדְעוּ אֶת יְמִינוֹ</p>
</blockquote>

<blockquote>
<p>לְמַעַן אֲשֶׁר לֹא יִשָּׁמַע עוֹד עַל אָבִיו יִשָּׂא קוֹלוֹ</p>
</blockquote>

<blockquote>
<p>וְלֹא יִטֶּה לָאָרֶץ מִנְלוֹ</p>
</blockquote>

<blockquote>
<p>מִלְּבַד שְׁאָר חֶרְדּוֹתָיו וְטִרְדּוֹתָיו</p>
</blockquote>

<blockquote>
<p>שֶׁסוֹבֵל עַל פִּי מִדּוֹתָיו</p>
</blockquote>

<br> 

<blockquote>
<p>וְכַאֲשֶׁר מִשָּׁם נָסַעְנוּ</p>
</blockquote>

<blockquote>
<p>וְאֶל מָקוֹם אַחֵר מֵהַתֹּפֶת הִגַּעְנוּ</p>
</blockquote>

<blockquote>
<p>רָאִינוּ אֲנָשִׁים עִבְרִיִּים</p>
</blockquote>

<blockquote>
<p>בִּלְשׁוֹנוֹתָם תְּלוּיִם</p>
</blockquote>

<blockquote>
<p>יָסֹבּוּ עֲלֵיהֶם אֲנָשִׁים מוֹרִים בַּקֶּשֶׁת לְמַעַן עַנּוֹתָם</p>
</blockquote>

<blockquote>
<p>יוֹרוּם וְחֵץ פִּתְאֹם הָיוּ מַכּוֹתָם</p>
</blockquote>

<blockquote>
<p>וְכַאֲשֶׁר נִפְלֵאתִי הַפְלֵא וָפֶלֶא עַל עֹצֶם רָעָתָם</p>
</blockquote>

<blockquote>
<p>אָמַר הָאִישׁ הַדּוֹבֵר בִּי אַל תִּפָּלֵא עַל אֲבֵדָתָם</p>
</blockquote>

<blockquote>
<p>וְעַל רוּחַ אֱלֹהִים רָעָה אֲשֶׁר מְבַעִתָּם</p>
</blockquote>

<blockquote>
<p>כִּי אֵלֶּה הָאֲנָשִׁים לֹא הָיוּ כָאֲבוֹתָם</p>
</blockquote>

<blockquote>
<p>אֲשֶׁר הָיוּ עַל לוּחַ לֵב הַזְּמָן חוֹתָם</p>
</blockquote>

<blockquote>
<p>רַק הָיוּ שֹכְבִים עַל מִטּוֹת שֵׁן וּסְרֻחִים עַל עַרְשׂתָם</p>
</blockquote>

<blockquote>
<p>וְכָל יְמֵי הַחֹל הָיוּ יְשֵׁנִים עַד אַרְבַּע שָׁעוֹת בְּתוֹךְ הַתַּכְרִיכִים</p>
</blockquote>

<blockquote>
<p>אָמְרוּ כָּל יִשְׂרָאֵל בְּנֵי מְלָכִים</p>
</blockquote>

<blockquote>
<p>אַךְ בַּשַּׁבָּתוֹת וּבֶחֳדָשִׁים</p>
</blockquote>

<blockquote>
<p>וּבְמוֹעֲדֵי אֲדֹנָי הַמְקֻדָּשִׁים</p>
</blockquote>

<blockquote>
<p>אָמְרוּ נַחְנוּ נֵחָלֵץ חֻשִׁים</p>
</blockquote>

<blockquote>
<p>כִּי מִי כָמוֹנוּ וּמִי יוֹעִידֵנוּ</p>
</blockquote>

<blockquote>
<p>וּמִי זֶה רוֹעֶה אֲשֶׁר יַעֲמֹד לְפָנֵינוּ</p>
</blockquote>

<blockquote>
<p>וּבִשְׁלֹשׁ פְּעָמִים בַּשָּׁנָה</p>
</blockquote>

<blockquote>
<p>יָקוּמוּ לַחַטָּאת רִאשׁוֹנָה</p>
</blockquote>

<blockquote>
<p>וּבְיוֹם הַכִּיפּוּרִים בְּאַשְׁמוֹרֶת הַבֹּקֶר יָקוּמוּ</p>
</blockquote>

<blockquote>
<p>וּלְרִיב וּלְמַצָּה יָצוּמוּ</p>
</blockquote>

<blockquote>
<p>יֹאמְרוּ אֵין אִישׁ יוֹדֵעַ &#8216;שׁוֹשַׁן עֵמֶק אֻיְּמָה&#8217; כָּהֶם</p>
</blockquote>

<blockquote>
<p>וְהִיא יְרֻשָּׁ לָהֶם מֵאֲבוֹתֵיהֶם</p>
</blockquote>

<blockquote>
<p>יָרִיבוּ עַל הַמְּקוֹמוֹת וְיִקְרְאוּ בְגָרוֹן</p>
</blockquote>

<blockquote>
<p>וְיֹאמרוּ כִּי הֵם הָרְאוּיִם לָשֶׁבֶת אֵצֶל הָאָרוֹן</p>
</blockquote>

<blockquote>
<p>זֶה אוֹמֵר אֲנִי אֶתְפַּלֵּל בְּיוֹם הַכִּפּוּרִים</p>
</blockquote>

<blockquote>
<p>וְזֶה אוֹמֵר אֲנִי אֶקְרָא הַמְּגִלָּה בַּפּוּרִים</p>
</blockquote>

<blockquote>
<p>אָמְרוּ אֵלֶּה הָאֲבֵלִים</p>
</blockquote>

<blockquote>
<p>הֲיִתָּכֵן שׁיֹּאמְרוּ &#8216;אֵין כָּמוֹךָ&#8217; בְּשָׁלֹשׁ רְגָלִים</p>
</blockquote>

<blockquote>
<p>הַיְהוּדִים הָאֲמֵלָלִים</p>
</blockquote>

<blockquote>
<p>וּמִי יַשְׁלִים חֹמֶשׁ בְּיוֹם שַׁבָּת וָחֹדֶש</p>
</blockquote>

<blockquote>
<p>רַק אַנְשֵׁי קֹדֶשׁ</p>
</blockquote>

<blockquote>
<p>וּמִי יֹאמַר חֲזוֹן יְשַעְיָהוּ בֶן אָמוֹץ</p>
</blockquote>

<blockquote>
<p>רַק הַמְּאַשְּׁרִים חָמוֹץ</p>
</blockquote>

<blockquote>
<p>וּמִי יִתְפַּלֵּל בְּיוֹם הוֹשַעְנָא רַבָּא</p>
</blockquote>

<blockquote>
<p>רַק אֲנַחְנוּ בְּנֵי הָעוֹלָם הַבָּא</p>
</blockquote>

<blockquote>
<p>וּמִי יִתְפַּלֵּל בְּחַג הַמַּצּוֹת</p>
</blockquote>

<blockquote>
<p>רַק גּוֹדְרֵי הַפְּרָצוֹת</p>
</blockquote>

<blockquote>
<p>אֲשֶׁר הֵם צְבִי לְכָל הָאֲרָצוֹת</p>
</blockquote>

<blockquote>
<p>וּמִי יִתְפַּלֵּל בַּחגִּים וּבַמּוֹעֲדִים</p>
</blockquote>

<blockquote>
<p>רַק אַנְשֵׁי הָאָבוֹת הָעֹמְדִים עַל הַפְּקֻדִים</p>
</blockquote>

<blockquote>
<p>וְאִם לֹא נַשְׁמִיעַ הוֹד קוֹלֵנוּ בְּמַקְהֵלוֹת</p>
</blockquote>

<blockquote>
<p>בְּנֹעַם הַיּוֹצְרוֹת וְהַתְּפִילוֹת</p>
</blockquote>

<blockquote>
<p>מָתַי תִּשְׁמַעְנָה קוֹלֵנוּ הַיְּעֵלוֹת</p>
</blockquote>

<blockquote>
<p>וּבַמֶּה נַעֲנֹד עַל רָאשֵׁינוּ עֲטָרוֹת</p>
</blockquote>

<blockquote>
<p>אִם לֹא בִקְרוֹא בַחַגִּים וּבַמּוֹעֲדִים בְּנֹעַם הַהַפְטָרוֹת</p>
</blockquote>

<blockquote>
<p>כָּזֹאת וְכָזֹאת אָמְרוּ הָאֲנָשִׁים הָאֵלֶה מֵעוֹדָם</p>
</blockquote>

<blockquote>
<p>חָשְׁבוּ כִּי זֹאת תּוֹרַת הָאָדָם</p>
</blockquote>

<blockquote>
<p>וְיַעַן אֲשֶׁר הַגַּאֲוָה עֲנָקָתַם</p>
</blockquote>

<blockquote>
<p>הָרָעָה הַזֹּאת הִדְבִּיקָתַם</p>
</blockquote>

<br>  

<blockquote>
<p>וְכַאֲשֶׁר מִשָּׁם נָסַעְנוּ רָאִינוּ אַנְשֵׁי עָרִיצִים</p>
</blockquote>

<blockquote>
<p>בְּהוֹנוֹת יְדֵיהֶם וְרַגְלֵיהֶם מְקֻצָּצִים</p>
</blockquote>

<blockquote>
<p>תְּלוּיִים עַל הָעֵצִים</p>
</blockquote>

<blockquote>
<p>וְהָעוֹף אוֹכֵל אֶת בְּשָׂרָם מֵעֲלֵיהֶם</p>
</blockquote>

<blockquote>
<p>וְעֹרְבֵי נַחַל וּבְנֵי נֶשֶׁר יְנַקְּרוּ אֶת עֵינֵיהֶם</p>
</blockquote>

<blockquote>
<p>יַמְטִירוּ עֲלֵיהֶם בָּרָד וְאֵש מִתְלַקָּחַת</p>
</blockquote>

<blockquote>
<p>יַשְׁמִידוּ פִּרְיָם מִמַּעַל וְשָׁרְשֵׁיהֶם מִתָּחַת</p>
</blockquote>

<blockquote>
<p>וְכִרְאוֹתִי נָמֵס כַּדּוֹנַג לִבִּי</p>
</blockquote>

<blockquote>
<p>וְלָדַעַת אֹדוֹתָם שָׁאַלְתִּי הָאִישׁ הַדּוֹבֵר בִּי</p>
</blockquote>

<blockquote>
<p>וַיֹאמֶר אֵלָי אֵלֶּה הָאֲנָשִׁים עָלָה עֲשַׁן הַסִּכְלוּת בְּאַפָּם</p>
</blockquote>

<blockquote>
<p>וְאִמְּצוּ רוּחָם וְהִקְשׁוּ עָרְפָּם</p>
</blockquote>

<blockquote>
<p>וְנָהֲמוּ כַכְּפִירִים וְאָחֲזוּ טַרְפָּם</p>
</blockquote>

<blockquote>
<p>וְלָכֵן חָשְׁכוּ כוֹכְבֵי נִשְׁפָּם</p>
</blockquote>

<blockquote>
<p>עַם אֲדֹנָי הָיוּ וּמֵאַרְצוֹ יָצָאוּ</p>
</blockquote>

<blockquote>
<p>וְכַאֲשֶׁר יָצְאוּ לִלְקֹט וְלֹא מָצָאוּ</p>
</blockquote>

<blockquote>
<p>חָמְדוּ שָׂדוֹת וְגָזָלוּ וּבָתִּים וְנָשָׂאוּ</p>
</blockquote>

<blockquote>
<p>פָּרְקוּ עֹל שָׁמַיִם מֵעֲלֵיהֶם</p>
</blockquote>

<blockquote>
<p>כִּי צֹרְרִים הֵם בְּנִכְלֵיהֶם</p>
</blockquote>

<blockquote>
<p>גָּנְבוּ וְגַם כִּחֲשׁוּ וְגַם שָׂמוּ בִכְלֵיהֶם</p>
</blockquote>

<blockquote>
<p>לֹא מֵאֲשֶׁר תִּתֵּן לָהֶם יִלְקֹטוּן</p>
</blockquote>

<blockquote>
<p>רַק אֹרְחוֹתָם יְעַבְּטוּן</p>
</blockquote>

<blockquote>
<p>וּמִמּוּל שַׂלְמָה אֶדֶר יַפְשִׁיטוּן</p>
</blockquote>

<blockquote>
<p>וְלָכֵן הֻכּוּ בְשִׁגָּעוֹן וּבְעִוָּרוֹן</p>
</blockquote>

<blockquote>
<p>וְאַף עַל פִּי שֶׁלּוּחוֹת וְשִבְרֵי לוּחוֹת מֻנָּחִים בָּאָרוֹן</p>
</blockquote>

<blockquote>
<p>לֹא יִהְיֶה לְאֵלֶּה בְהֵיכַל אֲדֹנָי חֵלֶק וְזִכָּרוֹן</p>
</blockquote>

<blockquote>
<p>כִּי עָלָה לְגוֹרָלָם מִשְׁתֶּה שִׁכָּרוֹן</p>
</blockquote>

<blockquote>
<p>וּמִשְׁנֶה שִׁבָּרוֹן</p>
</blockquote>

<br>  

<blockquote>
<p>וְכַאֲשֶׁר מִשָּׁם נָסַעְנוּ רָאִינוּ עֶבְרָה וָזַעַם וְצָרָה</p>
</blockquote>

<blockquote>
<p>בִּרְאוֹתֵנוּ אֲנָשִׁים יַעֲבִירוּם בַּמַלְבֵּן וְיָשׂוּרוּ אוֹתָם בַּמְּגֵרָה</p>
</blockquote>

<blockquote>
<p>וּפְנֵיהֶם כְּשׁוּלֵי קְדֵרָה</p>
</blockquote>

<blockquote>
<p>יִזְעֲקוּ מִכְּאֵב לֵב וּמִשֵּׁבֶר רוּחַ יְיַלִילוּ</p>
</blockquote>

<blockquote>
<p>וּמִסְפֵּד מַר יַגדִּילוּ</p>
</blockquote>

<blockquote>
<p>וּבִרְאוֹתִי עֹצֶם רָעָתָם אֶשְׁתּוֹלָלְתִּי</p>
</blockquote>

<blockquote>
<p>נַעֲוֵיתִי מִשְּׁמֹעַ וּמֵרְאוֹת נִבְהָלְתִּי</p>
</blockquote>

<blockquote>
<p>וְכִמְעַט עַל הָאָרֶץ נָפָלְתִּי</p>
</blockquote>

<blockquote>
<p>וַיֹאמֶר אֵלַי הָאִישׁ הַדּוֹבֵר בִּי</p>
</blockquote>

<blockquote>
<p>הָאֲנָשִׁים הָאֵלֶּה תָּעוּ מִבֶּטֶן וּמֵרֶחֶם זָרוּ</p>
</blockquote>

<blockquote>
<p>אָבְדָה תִקְוָתָם וּמֵאֶרֶץ חַיִּים נִגְזָרוּ</p>
</blockquote>

<blockquote>
<p>כַּאֲשֶׁר עַל נַפְשׁוֹתָם הִתְאַכְזָרוּ</p>
</blockquote>

<blockquote>
<p>וְלַהֲרֹג עַצְמָם עֹז אָזָרוּ</p>
</blockquote>

<blockquote>
<p>וְלָכֵן עַצְמוֹתָם אֶל פִּי שְׁאוֹל נִפְזָרוּ</p>
</blockquote>

<blockquote>
<p>וּמִן גֵּו יְגֹרָשׁוּ</p>
</blockquote>

<blockquote>
<p>וּמֵרְאוֹת טוֹב הִתְיָאָשׁוּ</p>
</blockquote>

<blockquote>
<p>וְאֵשׁ אֹכְלָה אֵשׁ יָרָשׁוּ</p>
</blockquote>

<blockquote>
<p>חָשְׁבוּ בְדַעְתָּם הַחֲסֵרָה</p>
</blockquote>

<blockquote>
<p>כִּי בְמוֹתָם נֻצְּלוּ מִכָּל צָרָה וְעֶבְרָה</p>
</blockquote>

<blockquote>
<p>לֹא יָדְעוּ אֵלֶּה הַנְּכֵאִים</p>
</blockquote>

<blockquote>
<p>כִּי מֵרָעָה אֶל רָעָה הֵמָּה יוֹצְאִים</p>
</blockquote>

<blockquote>
<p>כִּי אָז יֶעְשַׁן אַף אֲדֹנָי בָּהֶם</p>
</blockquote>

<blockquote>
<p>וְיִקְצְרוּ פְרִי מַעֲשֵׂיהֶם</p>
</blockquote>

<br>  

<blockquote>
<p>וְכַאֲשֶׁר מִשָּׁם יָצָאנוּ</p>
</blockquote>

<blockquote>
<p>וּבְתַחְתִּיוֹת הַתֹּפֶת בָּאנוּ</p>
</blockquote>

<blockquote>
<p>רָאִינוּ שַׁחַת מְשֻׁנָּה לְרָעָה מֵחַבְרוֹתֶיהָ</p>
</blockquote>

<blockquote>
<p>יִלְאוּ הַלְּשׁוֹנוֹת לְסַפֵּר אֹדוֹתֶיהָ</p>
</blockquote>

<blockquote>
<p>שָׁם גַּחְלֵי רְתָמִים וְחִצִּים שְׁנוּנִים</p>
</blockquote>

<blockquote>
<p>שָׁם חֲמַת תַּנִינִים וְרֹאש פְּתָנִים</p>
</blockquote>

<blockquote>
<p>שָׁם נָחָשׁ שָׂרָף וְעַקְרָב וַחֲמַת עַכְשׁוּב</p>
</blockquote>

<blockquote>
<p>שָׁם כָּל חֳלִי וְכָל מַכָּה אֲשֶׁר לֹא כָתוּב</p>
</blockquote>

<blockquote>
<p>שָׁם הַעֱלִי וְהָרִיפוֹת</p>
</blockquote>

<blockquote>
<p>וְשָׁם חָיוֹת אֵשׁ טוֹרְפוֹת</p>
</blockquote>

<blockquote>
<p>וְשָׁם לַהֲבוֹת אֵשׁ שׂוֹרְפוֹת</p>
</blockquote>

<blockquote>
<p>כִּמְעַט לֵב רוֹאֵיהֶם חוֹטְפוֹת</p>
</blockquote>

<blockquote>
<p>וָאֶשְׁאֲלָה בְעַד הַעֱלִי וְהָרִיפוֹת</p>
</blockquote>

<blockquote>
<p>לָדַעַת מַה טִּבָּם</p>
</blockquote>

<blockquote>
<p>וּמָה הַדָּבָר אֲשֶׁר יְשָׁרְתוּ שָׁם בָּם</p>
</blockquote>

<blockquote>
<p>וַיֹאמֶר אֵלַי הָאִישׁ זֶה הַשַּׁחַת נִקְרָא שַׁחַת בְּלִי</p>
</blockquote>

<blockquote>
<p>הוּכַן מֵרֵאשִׁית לְכָל בְּנֵי רוֹעֶה אֱוִילִי</p>
</blockquote>

<blockquote>
<p>וּבִפְרָט לְחִיאֵל בֵּית הָאֱלִי</p>
</blockquote>

<blockquote>
<p>יִטְחָנוּהוּ שֶׁבַע פְּעָמִים בַּיּוֹם בַּמַּכְתֵּשׁ בְּתוֹךְ הָרִיפוֹת בַּעֱלִי</p>
</blockquote>

<blockquote>
<p>מִלְּבַד מַה שֶּׁיַעֲשׂוּ בוֹ הַחַיּוֹת הַטּוֹרְפוֹת כָּלָה</p>
</blockquote>

<blockquote>
<p>וּמַה שֶּׁיַעֲשֶׂה בוֹ הָאֵשׁ הָאֹכְלָה</p>
</blockquote>

<blockquote>
<p>וָאֶשְׁאֲלָה בְעַד חִיאֵל לָדַעַת אֹדוֹתָיו</p>
</blockquote>

<blockquote>
<p>אוּלַי אַכִּירֶנּוּ מֵאוֹתוֹתָיו</p>
</blockquote>

<blockquote>
<p>וַיֹּאמֶר הָאִישׁ הַדּוֹבֵר בִּי אֵלָי זֶה הָאִישׁ הֵחֵל בִּגְנוּת וְסִיֵּם</p>
</blockquote>

<blockquote>
<p>וּמִכָּל אֲשֶׁר נָדַר בְּיָמָיו דָּבָר לֹא קִיֵּם</p>
</blockquote>

<blockquote>
<p>הָיְתָה הָאֱמוּנָה בְעֵינָיו לְמִינוּת</p>
</blockquote>

<blockquote>
<p>וְהַשֶּׁקֶר וְהַכָּזָב חָכְמָה וְהִתְבּוֹנְנוּת</p>
</blockquote>

<blockquote>
<p>עָשָׂה מִדִּבְרֵי תוֹרָה קַרְדֻּמּוֹת</p>
</blockquote>

<blockquote>
<p>וְלֹא לָמַד רַק לְרַמּוֹת</p>
</blockquote>

<blockquote>
<p>וּלְהַעֲרִים עָרְמוֹת</p>
</blockquote>

<blockquote>
<p>אָמַר נָבָל בְּלִבּוֹ עָשִׂיתִי לִי מִשָּׁוְא וּדְבַר כָּזָב עֲטָרוֹת</p>
</blockquote>

<blockquote>
<p>וּמְלָאכָה הִיא לְעוֹלָם לִפְסֹל שְׁטָרוֹת</p>
</blockquote>

<blockquote>
<p>לֹא הָפְקְדוּ אִתּוֹ סוֹדוֹת אֲשֶׁר לֹא הֱקִיאָם</p>
</blockquote>

<blockquote>
<p>וְהוֹצִיא עַל צַדִּיקִים מִמֶּנּוּ דִבּוֹת מִלִּבּוֹ בְדָאָם</p>
</blockquote>

<blockquote>
<p>וְאִם הִגִּיעוּ לְיָדוֹ מָמוֹנִיּוֹת אֲחֵרִים בְּזָאָם</p>
</blockquote>

<blockquote>
<p>הָיָה פְרִיץ חַיּוֹת</p>
</blockquote>

<blockquote>
<p>רַע לַשָּׁמַיֵם וְרַע לַבְּרִיּוֹת</p>
</blockquote>

<blockquote>
<p>בַּעַל נֶפֶשׁ רְחָבָה כְבִלְעָם</p>
</blockquote>

<blockquote>
<p>חֶרְפַּת אָדָם וּבְזוּי עָם</p>
</blockquote>

<blockquote>
<p>חָטָא וְהֶחֱטִיא כְיָרָבְעָם</p>
</blockquote>

<blockquote>
<p>הוּא לְדָוֵד מִדּוֹאֵג הָאֲדֹומִי חִלּוּף</p>
</blockquote>

<blockquote>
<p>וְנִרְגָּן מַפְרִיד אַלּוּף</p>
</blockquote>

<blockquote>
<p>עִקֶּש לֵב מִתְנַקֵּם וְאוֹיֵב</p>
</blockquote>

<blockquote>
<p>וְהַדָּר בְּעִיר אַחַת עִמּוֹ בְנַפְשׁוֹ מִתְחַיֵּב</p>
</blockquote>

<blockquote>
<p>כַּאֲשֶׁר יַזְכִּיר הָאָדָם מִשְּׁאוֹן מוּמָיו וְדָכְיָם</p>
</blockquote>

<blockquote>
<p>הוּא כְטִפָּה מִן הַיָּם</p>
</blockquote>

<blockquote>
<p>כִּי הוּא אָסַף כָּל חֶרפָּה וּגְנוּת</p>
</blockquote>

<blockquote>
<p>זְדוֹנוֹת לֹא בְמִסְכֵּנוּת</p>
</blockquote>

<blockquote>
<p>וְאֵין לוֹ חֵלֶק בַּנֶאֱמָנוּת</p>
</blockquote>

<blockquote>
<p>וְאִם תַּחְפֹּץ לָדַעַת אֵיךְ הוּא אַכְזָר כַּיְּעֵנִים בַּמִּדְבָּר</p>
</blockquote>

<blockquote>
<p>וְתוֹעֲבוֹתָיו וְנָאָצוֹתָיו כַּמְדֻבָּר</p>
</blockquote>

<blockquote>
<p>וְאֵיךְ בְּרִיחֵי הַשֵּׂכֶל אִבַּד וְשִׁבַּר</p>
</blockquote>

<blockquote>
<p>וְעַל אֲדֹנָי וְעַל מְשִׁיחוֹ הִתְעַבָּר</p>
</blockquote>

<blockquote>
<p>וְהוּא בַּר דְּלָא בָר</p>
</blockquote>

<blockquote>
<p>פּוּק חֲזִי מָאי עַמָּא דְבָר</p>
</blockquote>

<blockquote>
<p>וַאֲבוֹתָיו וּבֵית אָבִיו בְּיָדְעָם כִּי הוּא אִישׁ חֲמָסִים</p>
</blockquote>

<blockquote>
<p>חֲשָׁבוּהוּ מִן הָאֲנָשִׁים אֲשֶׁר הַגְּרָנוֹת שֹׁסִים</p>
</blockquote>

<blockquote>
<p>וְלֹא הֶרְאוּ לוֹ לְעוֹלָם הַפִּנְקָסִים</p>
</blockquote>

<blockquote>
<p>וְלֹא שְׁלָחוּהוּ אֶל הָאַרְגָּזִים</p>
</blockquote>

<blockquote>
<p>וְהֶעֱלִימוּ מִמֶּנּוּ סוֹד הַגְּנוּזִים</p>
</blockquote>

<blockquote>
<p>וּמִיִּרְאָתָם פֶּן יִתְּנֵם לִמְשִׁסָּה וּלְבוֹזְזִים</p>
</blockquote>

<blockquote>
<p>נָתְנוּ אוֹצְרוֹתָם בְּעִזְבוֹנָם</p>
</blockquote>

<blockquote>
<p>וְלֹא הֶעֱמִידוּהוּ לְעוֹלָם עַל חֶשְׁבּוֹנָם</p>
</blockquote>

<blockquote>
<p>פֶּן יִגְנֹב שֶׁבֶר רַעֲבוֹנָם</p>
</blockquote>

<blockquote>
<p>וְלָכֵן אֵין לִתְמֹהַּ אִם הוּשַׂם רֹאשׁוֹ בְצִלְצָל</p>
</blockquote>

<blockquote>
<p>וּפְרִי אַדְמָתוֹ וְכָל יְגִיעוֹ יְיָרֵשׁ הַצְּלָצַל</p>
</blockquote>

<blockquote>
<p>אַחֲרֵי כֹּל אֲשֶׁר שָׁאֲלוּ עֵינָיו מֵהֶם לֹא אָצַל</p>
</blockquote>

<blockquote>
<p>וּמֵהוֹנוֹ עַל מָרֵי נֶפֶש לֹא אָצַל</p>
</blockquote>

<blockquote>
<p>וּמֵעֲשׂוֹת כָּל טוֹב הִתְעַצָּל</p>
</blockquote>

<blockquote>
<p>חֵי אָנִי כָּזֹאת וְכָזֹאת יִקְרֶנּוּ</p>
</blockquote>

<blockquote>
<p>אוֹ יָבֹא יוֹמוֹ אוֹ אֲדֹנָי יִגָֹפֶנּוּ</p>
</blockquote>

<blockquote>
<p>וּבַשַּׁחַת זוֹ תִהְיֶה תַחֲנוֹתוֹ</p>
</blockquote>

<blockquote>
<p>וְיִקַּח מִיַּד אֲדֹנָי כִּפְלַיִם בְּכָל חַטָּאתוֹ</p>
</blockquote>

<blockquote>
<p>כְּשָׁמְעִי דִבְרֵי הָאִישׁ הִכַּרְתִּי חִיאֵל בֵּית הָאֱלִי מֵאוֹתוֹתָיו</p>
</blockquote>

<blockquote>
<p>וְיָדַעְתִּי כִּי לֹא עַל חִנָּם נִלְכַּד בִּשְׁחִיתוֹתָיו</p>
</blockquote>

<blockquote>
<p>וּבֶאֱמֶת הוּא רָאוּי לְאוֹתוֹ הַמָּקוֹם וְאוֹתוֹ הַמָּקוֹם רָאוּי לוֹ</p>
</blockquote>

<blockquote>
<p>וְלִרְשָׁעִים אֲשֶׁר כְּגִילוֹ</p>
</blockquote>

<blockquote>
<p>וְאֵין לִתְמֹהַּ אִם נַפְשׁוֹ עָלָיו תֶּאֱבַל וּבְשָׂרוֹ עָלָיו יִכְאָב</p>
</blockquote>

<blockquote>
<p>כִּי הוּא בֵן מְנַבֵּל אָב</p>
</blockquote>

<blockquote>
<p>נִבְרָא לִהְיוֹת מַשְׁחִית לְחַבֵּל</p>
</blockquote>

<blockquote>
<p>וְלָכֵן הָרַע מֵאֵת הָאֱלֹהִים יְקַבֵּל</p>
</blockquote>

<br>  

<blockquote>
<p>וְכַאֲשֶׁר מִשָּׁם נָסַעְנוּ רָאִינוּ כְמוֹ מֵאָה וַחֲמִישִּׁים אֲנָשִׁים</p>
</blockquote>

<blockquote>
<p>בְּפַחֵי הַתֹּפֶת יְקוּשִׁים</p>
</blockquote>

<blockquote>
<p>וְכַאֲשֶׁר הִתְבּוֹנַנְתִּי בְצוּרוֹתָם</p>
</blockquote>

<blockquote>
<p>הִכַּרְתִּים כִּי הָיוּ רָאשֵׁי בֵית אֲבוֹתָם</p>
</blockquote>

<blockquote>
<p>וְנִפְלֵאתִי הַפְלֵא וָפֶלֶא עַל עֹצֶם רָעָתָם</p>
</blockquote>

<blockquote>
<p>בְּזָכְרִי מַעֲלָתָם וְיִפְעָתָם</p>
</blockquote>

<blockquote>
<p>וּמַעֲשֵׂיהֶם הַטּוֹבִים וְצִדְקָתָם</p>
</blockquote>

<blockquote>
<p>וְכִי הָיוּ רָאשֵׁי הַמְּדַבְּרִים בְּכָל הַמְּקוֹמוֹת</p>
</blockquote>

<blockquote>
<p>נְבוֹנִים וִידוּעִים אַנְשֵׁי שֵׁמוֹת</p>
</blockquote>

<blockquote>
<p>וְשָאַלְתִּי הָאִישׁ הַדּוֹבֵר בִּי לָדַעַת אֹדוֹתָם</p>
</blockquote>

<blockquote>
<p>וּמָה הַדָּבָר אֲשֶׁר סִבֵּב רָעָתָם</p>
</blockquote>

<blockquote>
<p>וַיֹּאמֶר אֵלָי אֵלֶּה הָיוּ גְדוֹלֵי הַדּוֹר</p>
</blockquote>

<blockquote>
<p>וּכְמוֹ שֶׁהָיָה לָהֶם בְּלֵב וָלֵב לַעְדֹּר</p>
</blockquote>

<blockquote>
<p>לְחַזֵּק אֶת בֶּדֶק בֵּית אֲדֹנָי וּפִרְצוֹתָיו לִגְדֹּר</p>
</blockquote>

<blockquote>
<p>כֵּן שָׁלְחוּ לִפְנֵי אֲדֹנָי לְהִתְפַּלֵל</p>
</blockquote>

<blockquote>
<p>כָּל אִישׁ סוֹבֵא וְזוֹלֵל</p>
</blockquote>

<blockquote>
<p>אֲשֶׁר קֹדֶשׁ אֲדֹנָי חִלֵּל</p>
</blockquote>

<blockquote>
<p>וְלִפְנֵי הָעַמִּים יִתְהוֹלֵל</p>
</blockquote>

<blockquote>
<p>וּבִהְיוֹתוֹ מְדַבֵּר בַּתְּפִילָּה בְּעֵינָיו קוֹרֵץ וּבְרַגְלָיו מוֹלֵל</p>
</blockquote>

<blockquote>
<p>חֲמוֹר סְפָרִים גּוֹלֵל</p>
</blockquote>

<blockquote>
<p>רָשָׁע עַל תַּאֲוַת נַפְשׁוֹ הִלֵּל</p>
</blockquote>

<blockquote>
<p>יָרִים קוֹל אַיָּלוֹת יְחוֹלֵל</p>
</blockquote>

<blockquote>
<p>לֹא יָדַע אִם יְבָרֵךְ אוֹ יְקַלֵּל</p>
</blockquote>

<blockquote>
<p>וְאִישׁ יִשְׁמַע תְּפִילָּתוֹ יֹאמַר דֶּרֶךְ גְּנָאי</p>
</blockquote>

<blockquote>
<p>מֶה קוֹל הַצֹּאן הַזֶּה בְאָזְנָי</p>
</blockquote>

<blockquote>
<p>וּכְמוֹ שֶׁהָיָה לָהֶם לִבְחוֹר חַזָּן</p>
</blockquote>

<blockquote>
<p>מִזִּיו חָכְמוֹתָיו מְלֵאִים וּמְפִיקִים מִזַּן אֶל זָן</p>
</blockquote>

<blockquote>
<p>יִהְיוּ פִּיו וְלִבּוֹ שָׁוִים</p>
</blockquote>

<blockquote>
<p>וְרַעְיוֹנָיו אֶל אֲדֹנָי קֹוִים</p>
</blockquote>

<blockquote>
<p>אֵינֶנּוּ מֵהָעָם הַמִּתְאַוִּים</p>
</blockquote>

<blockquote>
<p>לֹא גָדַל עַל אֲהָבִים</p>
</blockquote>

<blockquote>
<p>וְלֹא פָנָה אֶל רְהָבִים</p>
</blockquote>

<blockquote>
<p>יָרֵא אֶת אֲדֹנָי וְסָר מֵרָע</p>
</blockquote>

<blockquote>
<p>כֵּן בָּחֲרוּ בְאִישׁ חָנֵף וּמֵרָע</p>
</blockquote>

<blockquote>
<p>וּבְגֵחֲזִי הַמְּצֹרָע</p>
</blockquote>

<blockquote>
<p>וְאֵיךְ רָאוּי לִהְיוֹת שְׁלִיחַ צִבּוּר</p>
</blockquote>

<blockquote>
<p>אִישׁ בּוּר בַּעֲצַבּים חָבוּר</p>
</blockquote>

<blockquote>
<p>וּבְקִבְרוֹת הַתַּאֲוָה קָבוּר</p>
</blockquote>

<blockquote>
<p>לֹא יָבִין מִכָּל אֲשֶׁר יֹאמַר דִּבּוּר</p>
</blockquote>

<blockquote>
<p>אֲשֶׁר לֹא עָמְדוּ אֲבוֹתָיו בְּהַר סִינָי</p>
</blockquote>

<blockquote>
<p>וּבוֹצֵעַ בֵּרַךְ נִאֵץ אֲדֹנָי</p>
</blockquote>

<blockquote>
<p>הַיְשֻלַּח לִפְנֵי נָגִיד וַאֲמַרְכֵּל</p>
</blockquote>

<blockquote>
<p>אִישׁ לֹא בְדַעַת יְדַבֵּר דְּבָרָיו לֹא בְהַשְׂכֵּל</p>
</blockquote>

<blockquote>
<p>וְאֵיךְ לֹא בוֹשׁוּ לִשְׁלֹחַ לִפְנֵי מֶלֶךְ מַלְכֵי הַמְּלָכִים</p>
</blockquote>

<blockquote>
<p>כָּל טָמֵא לְנֶפֶשׁ וְאִישׁ תְּכָכִים</p>
</blockquote>

<blockquote>
<p>אֲשֶׁר הֶעָוֹן בְּחַבְלֵי הַשָּוְא מֹשְׁכִים</p>
</blockquote>

<blockquote>
<p>יַקְרִיבוּם נָא לְפֶחָתָם</p>
</blockquote>

<blockquote>
<p>הֲיִרְצֶה אוֹ יִפְנֶה אֶל מִנְחָתָם</p>
</blockquote>

<blockquote>
<p>וְהִנֵּה אִם יִהְיֶה לָהֶם דָּבָר לִפְנֵי שָׂר</p>
</blockquote>

<blockquote>
<p>אוֹ נָגִיד אוֹ טִפְסָר</p>
</blockquote>

<blockquote>
<p>יִבְחֲרוּ אִישׁ בַּעַל מוּסָר</p>
</blockquote>

<blockquote>
<p>יוֹעֵץ וַחֲכַם חֲרָשִׁים</p>
</blockquote>

<blockquote>
<p>יָלִיץ בַּעֲדָם לְהַצִּילָם מִפַּח יוֹקְשִׁים</p>
</blockquote>

<blockquote>
<p>וְאֵיךְ יִבְחֲרוּ מִן הָעָם</p>
</blockquote>

<blockquote>
<p>עֵגֶל יָרָבְעָם</p>
</blockquote>

<blockquote>
<p>יַעֲמֹד לִפְנֵי הָאָרוֹן כְּנִפְעָם</p>
</blockquote>

<blockquote>
<p>אֵין לִתְמֹהַּ אִם תַּגִּישׁ וְתַקְדִּים בַּעֲדָם הָרָעָה</p>
</blockquote>

<blockquote>
<p>וְהָיָה רַק זְוָעָה הָבִין שְׁמוּעָה</p>
</blockquote>

<br> 

<blockquote>
<p>וְכַאֲשֶׁר מִשָּׁם נָסַעְנוּ רָאִינוּ בְנֵי אָדָם</p>
</blockquote>

<blockquote>
<p>חָשַׁךְ הָאוֹר בַּעֲדָם</p>
</blockquote>

<blockquote>
<p>וְשִׁמְשָׁם וִירֵחָם קָדַר</p>
</blockquote>

<blockquote>
<p>לֹא תֹאַר לָהֶם וְלֹא הָדָר</p>
</blockquote>

<blockquote>
<p>יַעַמְדוּ בִמְקוֹם חֹשֶׁךְ וַאֲפֵלָה</p>
</blockquote>

<blockquote>
<p>וְהָיוּ שָׁם מַמְלָכָה שְׁפָלָה</p>
</blockquote>

<blockquote>
<p>אֲפָפוּם מִשְׁבְּרֵי מָוֶת וַיְבַעֲתוּם נַחַלֵי בְלִיַּעַל</p>
</blockquote>

<blockquote>
<p>כְּאִילּוּ כִחֲשׁוּ לָאֵל מִמַּעַל</p>
</blockquote>

<blockquote>
<p>וּבִרְאוֹתִי אוֹתָם בִּיוֵן מְצוּלַת הַיָּגוֹן טוֹבְעִים</p>
</blockquote>

<blockquote>
<p>כַּאֲנָשִׁים אֲשֶׁר אֱלֹהִים וַאֲנָשִׁים קוֹבְעִים</p>
</blockquote>

<blockquote>
<p>שָׁאַלְתִּי לָדַעַת מִפְעֲלוֹתָם</p>
</blockquote>

<blockquote>
<p>וּמָה הַדָּבָר אֲשֶׁר לִרְאוֹת כָּזֹאת הֵבִיא אוֹתָם</p>
</blockquote>

<blockquote>
<p>וַיֹאמַר אֵלַי אֵלֶּה הַשּׁוֹבָבִים</p>
</blockquote>

<blockquote>
<p>לָמְדוּ תוֹרָה נְבִיאִים וּכְתוּבִים</p>
</blockquote>

<blockquote>
<p>וּמִשְׁנָה וּגְמָרָא</p>
</blockquote>

<blockquote>
<p>וְסִפְרֵי וְסִפְרָא</p>
</blockquote>

<blockquote>
<p>וְתוֹסָפוֹת וּפֵרוּשִׁים</p>
</blockquote>

<blockquote>
<p>וְלִקּוּטִים וְחִידּוּשִׁים</p>
</blockquote>

<blockquote>
<p>אֶלָּא שֶׁעָשׂוּ מִן הַתּוֹרָה וְהַחָכְמוֹת</p>
</blockquote>

<blockquote>
<p>עֲטָרוֹת וְקַרְדֻּמּוֹת</p>
</blockquote>

<blockquote>
<p>עֲטָרוֹת לְהִתְגַּדֵּל בָּהֶם</p>
</blockquote>

<blockquote>
<p>וְקַרְדֹּם לֶאֱכֹל מֵהֶם</p>
</blockquote>

<blockquote>
<p>לֹא אָהֲבוּ הַתּוֹרָה וְהַחָכְמָה לְמַעֲלָתָם</p>
</blockquote>

<blockquote>
<p>וְלִיקָר תִּפְאֶרֶת גְּדֻלָּתָם</p>
</blockquote>

<blockquote>
<p>רַק עֲשָׂאוּם כֵּלִים לְהַגִּיעַ בָּם אֶל זוּלָתָם</p>
</blockquote>

<blockquote>
<p>חָשְׁבוּ בְדַעְתָּם הַחֲסֵרָה וְהַפְּגוּמָה</p>
</blockquote>

<blockquote>
<p>כִּי לַדְּבָרִים אֲשֶׁר יַגִּיעוּ בְסִבָּתָם עֲלֵיהֶם מַעֲלָה רָמָה</p>
</blockquote>

<blockquote>
<p>מֵאֲשֶׁר לַתּוֹרָה וְלַחָכְמָה</p>
</blockquote>

<blockquote>
<p>וְלֹא יָדְעוּ כִּי הַתּוֹרָה וְהַחָכְמָה הָיוּ כָּאֳנִיּוֹת סוֹחֵר</p>
</blockquote>

<blockquote>
<p>וְהַמְכֻוָּן הוּא לְהַגִּיעַ אֲלֵיהֶם וּפְנֵיהֶם לְשַׁחֵר</p>
</blockquote>

<blockquote>
<p>וּלְמַעֲלָתָם הֱיוֹת כּוֹסֵף וּבוֹחֵר</p>
</blockquote>

<blockquote>
<p>לֹא לְכַוֵּן לְהַגִּיעַ בְּאֶמְצָעוּתָם אֶל דָּבָר אַחֵר</p>
</blockquote>

<blockquote>
<p>כִּי הֵם אֲשֶׁר יְשִׂימוּנוּ לָאֵל קְרוֹבִים</p>
</blockquote>

<blockquote>
<p>וְלִשְׁכֹּן בֵּינוֹת לַכְּרוּבִים</p>
</blockquote>

<blockquote>
<p>וְלָכֵן מִי שֶׁיִּתְכַּוֵּן לְהַגִּיעַ בְּאֶמְצָעוּת הַתּוֹרָה וְהַחָכְמָה שֶׁהֵם דִּבְרֵי אֱלֹהִים חַיִּים</p>
</blockquote>

<blockquote>
<p>לְדָבָר מִן הַדְּבָרִים הַגַּשְׁמִיִּים</p>
</blockquote>

<blockquote>
<p>אוֹ לְהִתְפָּאֵר בֵּין הַחַיִּים</p>
</blockquote>

<blockquote>
<p>חָלַם חֲלוֹם</p>
</blockquote>

<blockquote>
<p>וְלֹא יָדַע דֶּרֶךְ שָׁלוֹם</p>
</blockquote>

<blockquote>
<p>וְלֹא יִהְיוּ מַעֲשָׂיו רְצוּיִים</p>
</blockquote>

<blockquote>
<p>כִּי הֵם הַחַיִּים הָעַצְמִיּים</p>
</blockquote>

<blockquote>
<p>וְכֵן אָמַר שְׁלמֹה כִּי מוֹצְאִי מָצָא חַיִּים</p>
</blockquote>

<blockquote>
<p>לֹא אָמַר מֹצְאִי מָצָא דָּבָר שֶׁבְּסִבָּתוֹ יְזְכֶּה אֲלֵיהֶם</p>
</blockquote>

<blockquote>
<p>רַק מוֹצְאִי מָצָא דְבַר הַחַיִים כִּי חַיִּים הֵם לְמֹצאֵיהֶם</p>
</blockquote>

<br>  

<blockquote>
<p>וְכַאֲשֶׁר מִשָּׁם נָסַעְנוּ רָאִינוּ אַנְשֵׁי חֲמָסִים</p>
</blockquote>

<blockquote>
<p>בְּרַגְלֵי סוּסֵי אֵשׁ נִרְמָסִים</p>
</blockquote>

<blockquote>
<p>יְכַסוּ עֲלֵיהֶם צָרוֹת כַּמַּיִם לַיָּם מְכַסִּים</p>
</blockquote>

<blockquote>
<p>וָאֹמְרָה מִי אֵלֶּה אֲשֶׁר רָבְצָה בָם הָאָלָה</p>
</blockquote>

<blockquote>
<p>וְעָשׂה הַמִּשְׁפָּט בָּהֶם כָּלָה</p>
</blockquote>

<blockquote>
<p>אַךְ נִבְהָלָה</p>
</blockquote>

<blockquote>
<p>וַיֹּאמֶר הָאִישׁ אֵלֶּה הֵם בְּנֵי עַוְלָה</p>
</blockquote>

<blockquote>
<p>אֲשֶׁר שָׁקְדוּ בְּפִתְחֵי בֵּית הַטְּבִילָה</p>
</blockquote>

<blockquote>
<p>לִרְאוֹת הַנָּשִׁים הַמִּתְקַדְּשׁוֹת מִטֻּמְאָתָן</p>
</blockquote>

<blockquote>
<p>בּבוֹאָן וּבְצֵאתָן</p>
</blockquote>

<blockquote>
<p>הָלְכוּ אַחֲרֵי הַהֶבֶל וַיֶהְבָּלוּ</p>
</blockquote>

<blockquote>
<p>וְאִישׁ אֶל אֵשֶׁת רֵעֵהוּ יִצְהָלוּ</p>
</blockquote>

<blockquote>
<p>יְנַבְּלוּ פִיהֶם וְלָדַעַת אֹדוֹתֵיהֶן יִשׁאָלוּ</p>
</blockquote>

<blockquote>
<p>וְלָכֵן תַּחַת שׁוֹאָה הִתְגַּלְגָּלוּ</p>
</blockquote>

<blockquote>
<p>וְהָרָעָה הִדְבִּיקָתַם</p>
</blockquote>

<blockquote>
<p>כַּאֲשֶׁר גַּאֲוַת הַחֵשֶׁק עֲנָקָתַם</p>
</blockquote>

<blockquote>
<p>וְכַמָּה מִן הַנָּשִׁים הַצְּנוּעוֹת</p>
</blockquote>

<blockquote>
<p>בְּסִבָּתָם מִלִּטְבֹּל הָיוּ נִמְנָעוֹת</p>
</blockquote>

<blockquote>
<p>וְכָלוּ עֵינֵיהֶם בַּדְּמָעוֹת</p>
</blockquote>

<blockquote>
<p>וְנָשְׂאוּ עֵינֵיהֶם לַשָּׁמַיִם לִפְרֹעַ בָּהֶן פְּרָעוֹת</p>
</blockquote>

<blockquote>
<p>לֹא יָדְעוּ אֵלֶּה הַסְּכָלִים</p>
</blockquote>

<blockquote>
<p>כִּי נֶפֶשׁ הֵמָּה חוֹבְלִים</p>
</blockquote>

<blockquote>
<p>כִּי יֵשׁ מֵהֶם אֲשֶׁר נִמְנְעוּ מִלִּטְבֹּל אָז בִּשְׁבִילָם</p>
</blockquote>

<blockquote>
<p>וְלֹא זָכוּ לִטְבֹּל לְעוֹלָם</p>
</blockquote>

<blockquote>
<p>וְלָכֵן אָמַר אֲדֹנָי לְבַהֲלָם</p>
</blockquote>

<br> 

<blockquote>
<p>מִשָּׁם נָסַעְנוּ וְרָאִינוּ אֲנָשִׁים אֲסוּרִים בַּזִּקִּים</p>
</blockquote>

<blockquote>
<p>נְתוּנִים בְּפִי אֲרָיוֹת וְדֻּבִּים שוֹקְקִים</p>
</blockquote>

<blockquote>
<p>יַעֲשׂוּ בָהֶם כָּלָה</p>
</blockquote>

<blockquote>
<p>אַךְ נִבְהָלָה</p>
</blockquote>

<blockquote>
<p>וְכַאֲשֶׁר הִתְבּוֹנַנְתִּי בְצוּרָתָם הָאֲמֻלָה</p>
</blockquote>

<blockquote>
<p>רָאִיתִי כִּי הֵם הָיוּ רָאשֵׁי הַקְּהִלָּה</p>
</blockquote>

<blockquote>
<p>נְתוּנִים בְּכָל עַמֵי הָאָרֶץ לְשֵׁם וְלִתְהִילָּה</p>
</blockquote>

<blockquote>
<p>וָאֹמְרָה אֵיךְ הַמִּשְׁפָּט יַעֲשֶׂה עִם צַדּיקֵי הַדּוֹר כָּלָה</p>
</blockquote>

<blockquote>
<p>וְאֵלֶּה אֲשֶׁר הָיוּ לִבְנֵי דוֹרָם סְגֻלָּה</p>
</blockquote>

<blockquote>
<p>אֵיךְ יָגְעוּ לָרִיק וְיָלְדוּ לַבֶּהָלָה</p>
</blockquote>

<blockquote>
<p>וַיֹּאמֶר הָאִישׁ הַדּוֹבֵר בִּי אֵלֶּה הָאֲנָשִׁים הָאֲרוּרִים</p>
</blockquote>

<blockquote>
<p>כַּאֲשֶׁר הִתְפַּלְלוּ בִּפְנֵי אֲנָשִׁים אֲחֵרִים</p>
</blockquote>

<blockquote>
<p>הָיְתָה תְפִלָּתָם כִּתְּפִלַּת יוֹם הַכִּפּוּרִים</p>
</blockquote>

<blockquote>
<p>וּכְרִיעוֹתֵיהֶם וְהִשְׁתַּחֲוָיוֹתֵיהֶם הָיוּ מֵאָה וְעֶשְׂרִים</p>
</blockquote>

<blockquote>
<p>וְהֶרְאוּ הַכַּוָּנָה בְּכָל הַמִּלּוֹת</p>
</blockquote>

<blockquote>
<p>וְהַכְּנִיעָה וְהָרְתֵת מֵהָחֵל עַד לְכַלּוֹת</p>
</blockquote>

<blockquote>
<p>וְהַכְּרִיעָה הַגְּמוּרָה</p>
</blockquote>

<blockquote>
<p>עַד שֶׁיִתְפַּקְּקוּ כָּל חֻלְיוֹת שֶׁבַּשִּׁדְרָה</p>
</blockquote>

<blockquote>
<p>וּבְעֵת הִתְבּוֹדְדוּתָם בְּטירוֹתָם וּבְחַצְרֵיהֶם</p>
</blockquote>

<blockquote>
<p>לֹא נִרְאֵית תְּפִילָּה אֶל לִבָּם חַטָּאתָם</p>
</blockquote>

<blockquote>
<p>הֶעְמִיקוּ שַׁחֵת כּימֵי הַגִּבְעָה</p>
</blockquote>

<blockquote>
<p>לִפְתֹּחַ פֶּה בְּרֶצַח וּלְהָרִים קוֹל בִּתְרוּעָה</p>
</blockquote>

<blockquote>
<p>וְלַעֲשׂוֹת חֹנֶף וּלְדַבֵּר עַל אֲדֹנָי תּוֹעָה</p>
</blockquote>

<blockquote>
<p>הִתְחַסְּדוּ בִימֵי אַנְשֵׁי דוֹרָם</p>
</blockquote>

<blockquote>
<p>וּלְכָל דְּבַר פֶּשַׁע יָצְאוּ נִצָּבִים כְּדָתָן וַאֲבִירָם</p>
</blockquote>

<blockquote>
<p>שָׁכְחוּ יוֹצְרָם וְדָבְקוּ בְיִצְרָם</p>
</blockquote>

<blockquote>
<p>וְהֵמִירוּ בְקָלוֹן יְקָרָם</p>
</blockquote>

<blockquote>
<p>עַל כֵּן אַף אֲדֹנָי בָּהֶם הִתְאַנָּף</p>
</blockquote>

<blockquote>
<p>וְלֹא הִשְׁאִיר לָהֶם שֹׁרֶשׁ וְעָנָף</p>
</blockquote>

<br>  

<blockquote>
<p>מִשָּׁם נָסַעְנוּ וְהִנֵּה בּוֹרוֹת מְלֵאוֹת נְחָשִׁים וּשְׂרָפִים מְעוֹפְפִים</p>
</blockquote>

<blockquote>
<p>וַאֲרָיוֹת וּנְמֵרִים טוֹרְפִים</p>
</blockquote>

<blockquote>
<p>לְמֵאוֹת וְלַאֲלָפִים</p>
</blockquote>

<blockquote>
<p>וּסְבִיבָם מַלְאֲכֵי מָוֶת חֲרָבוֹת שׁוֹלְפִים</p>
</blockquote>

<blockquote>
<p>וְזֶרֶם מַיִם כַּבִּירִים שׁוֹטְפִים</p>
</blockquote>

<blockquote>
<p>לֵב רוֹאֵיהֶם חוֹטְפִים</p>
</blockquote>

<blockquote>
<p>וָאֹמְרָה לְמִי אֵלֶּה אֲשֶׁר לְהַשְׁחִית שֹׁאֲפִים</p>
</blockquote>

<blockquote>
<p>וַיֹּאמֶר אֵלַי אֵלֶּה הֵם לַמְנַחְשִׁים וְלַמְכַשְּׁפִים</p>
</blockquote>

<blockquote>
<p>וּלְבַעֲלֵי אוֹב וְיִדְעוֹנִי וְקֶסֶם אָוֶן וּתְרָפִים</p>
</blockquote>

<blockquote>
<p>הַמַּהְגִּים וְהַמְצַפְצְפִים</p>
</blockquote>

<blockquote>
<p>אֲשֶׁר בְּעֶבְרַת אֲדֹנָי הֲדוּפִים</p>
</blockquote>

<blockquote>
<p>בִּדְבַר הַמֶּלֶךְ אֲדֹנָי צְבָאוֹת יָצְאוּ דְחוּפִים</p>
</blockquote>

<blockquote>
<p>יַעַן אֲשֶׁר בְּמַעֲשֵׂיהֶם הָאָרֶץ חָנוֹף תֶּחֱנָף</p>
</blockquote>

<blockquote>
<p>וְלָכֵן אַף אֲדֹנָי בָּהֶם הִתְאַנָּף</p>
</blockquote>

<br>  

<blockquote>
<p>מִשָּׁם נָסַעְנוּ וּבִהְיוֹתֵנוּ בִמְקוֹמוֹת הַתּוֹפֶת הֵנָּה וָהֵנָּה מַבִּיטִים</p>
</blockquote>

<blockquote>
<p>רָאִינוּ אֲנָשִׁים אֲסוּרִים בָּרְהָטִים</p>
</blockquote>

<blockquote>
<p>לְקֻחִים לַמָּוֶת וְלַהֶרֶג מָטִים</p>
</blockquote>

<blockquote>
<p>וּמַלְאֲכֵי מָוֶת יְדַבְּרוּ אִתָּם מִשְׁפָּטִים</p>
</blockquote>

<blockquote>
<p>יְיַסְּרוּם בָּעַקְרַבִּים וּבַשּׁוֹטִים</p>
</blockquote>

<blockquote>
<p>וְכַאֲשֶׁר הִתְבּוֹנַנְתִּי בְצוּרָתָם הִכַּרְתִּים</p>
</blockquote>

<blockquote>
<p>וְנִפְלֵאתִי בִרְאוֹתִי אוֹתָם נִכְרָתִים</p>
</blockquote>

<blockquote>
<p>כִּי הָיוּ מִתּוֹשָבֵי הָאָרֶץ אֶפְרָתִים</p>
</blockquote>

<blockquote>
<p>נֶחְשְׁבוּ בַּעֲלֵי מוּסָר וַעֲנָוָה</p>
</blockquote>

<blockquote>
<p>וְחָשַבְתִּי כִּי תִהְיֶה לָהֶם אַחְרִית וְתִקְוָה</p>
</blockquote>

<blockquote>
<p>בַעֲבוּר מַה שֶׁסָּבְלוּ בְחַיֵּיהֶם אֵלֶּה הָאֲנוּנִים</p>
</blockquote>

<blockquote>
<p>מֵאֲבֵדַת הַמָּמוֹן וּמִתַת הַבָּנִים</p>
</blockquote>

<blockquote>
<p>וָאֶשְׁאֲלָה הָאִישׁ הַדּוֹבֵר בִּי עַל אֹדוֹתָם</p>
</blockquote>

<blockquote>
<p>לָדַעַת מִי הִפִּילָם בִּשְׁחִיתוֹתָם</p>
</blockquote>

<blockquote>
<p>וַיֹּאמֶר אֵלַי אֵלֶּה הָאֲנָשִׁים כַּאֲשֶׁר מְצָאָם רָע אָמְרוּ נִקִּינוּ</p>
</blockquote>

<blockquote>
<p>לֹא בִּפְשָׁעֵינוּ וּבְחַטֹּאתֵינוּ לָקִינוּ</p>
</blockquote>

<blockquote>
<p>וַאֲשֶׁר סָבַלְנוּ מֵאֲבֵדַת הַמָּמוֹן וְהַבָּנִים</p>
</blockquote>

<blockquote>
<p>אָמְרוּ כִּי הוּא מִתּוֹלֶדֶת הַזְּמַנִּים</p>
</blockquote>

<blockquote>
<p>וַאֲשֶׁר בָּאָם מִצַּעַר גּוּפָם וְחָלְיָם</p>
</blockquote>

<blockquote>
<p>לֹא אָמְרוּ כִּי הַבָּנִים קָרְבַּן כַּפָּרָה</p>
</blockquote>

<blockquote>
<p>לְהִתְקַצֵּף וּלְהַטִיחַ דְּבָרִים כְּלַפֵּי מַעְלָה הִיא כְּפִירָה גְמוּרָה</p>
</blockquote>

<blockquote>
<p>אָמְנָם הֶחָרֵד אֶל דְּבַר אֲדֹנָי וְהַנּוֹהֵר אֶל טוּבוֹ</p>
</blockquote>

<blockquote>
<p>לֹא יִתְקַצֵּף בְּעֵת יִגְדַל כְּאֵבוֹ</p>
</blockquote>

<blockquote>
<p>אַךְ יַחְשֹׁב אוֹתוֹ לְתַגְמוּל חוֹבוֹ</p>
</blockquote>

<blockquote>
<p>וִיקַבְּלֶנּוּ בְרָצוֹן וְאַהֲבָה</p>
</blockquote>

<blockquote>
<p>וְאָז יֵחָשֵׁב לוֹ לְעוֹלָם נְדָבָה</p>
</blockquote>

<blockquote>
<p>וְאִם יְחַסֵּר הוֹנוֹ</p>
</blockquote>

<blockquote>
<p>יַחְשֹׁב כִּי הָאֵל יִתְבָּרֵךְ יְקַבֵּל פִּקְדוֹנוֹ</p>
</blockquote>

<blockquote>
<p>וְלֹא יִתְקַצֵּף בְּתִתּוֹ</p>
</blockquote>

<blockquote>
<p>אֶת הַפִּקָּדוֹן אֲשֶׁר הָפְקַד אִתּוֹ</p>
</blockquote>

<blockquote>
<p>וְיֵדַע כִּי בְעוֹד הַהוֹן בְּיָדוֹ לְפִקָּדוֹן</p>
</blockquote>

<blockquote>
<p>חֻיַּב לַעֲשׂוֹת מִמֶּנּוּ מִצְוֹת הַמַּפְקִיד</p>
</blockquote>

<blockquote>
<p>וְכַאֲשֶׁר הִשְׁלִים חוֹבָתוֹ בּוֹ וְהֶחֱזִירוֹ לִבְעָלָיו</p>
</blockquote>

<blockquote>
<p>יַרְאֶה הַשַּׁעֲשֻׁעַ בְּלִבּוֹ וּבְמִלָּיו</p>
</blockquote>

<blockquote>
<p>וִיְכַוֵּן לְהַיְשִׁיר פְּעָלָיו</p>
</blockquote>

<blockquote>
<p>לֹא יַחְשֹׁב כִּי לָקְחוּ דָבָר מִדִּינוֹ</p>
</blockquote>

<blockquote>
<p>רַק הוּא כְּמַחֲזִיר פִּקְדוֹנוֹ</p>
</blockquote>

<br>  

<blockquote>
<p>וְכַאֲשֶׁר מִשָּׁם נָסַעְנוּ רָאִינוּ אֲנָשִׁים בְּחַטָּאתָם נְמַקִּים</p>
</blockquote>

<blockquote>
<p>כִּי בְקָקוּם בּוֹקְקִים</p>
</blockquote>

<blockquote>
<p>חֲשַׁבְתִּים בְּחַיֵּיהֶם אֲנָשִׁים צַדִּיקִים</p>
</blockquote>

<blockquote>
<p>פַּעַם עַל הָעֵץ יוֹקִיעוּם</p>
</blockquote>

<blockquote>
<p>וּפַעַם כְּשַׁסַּע אֶת הַגְּדִי יְשַסְּעוּם</p>
</blockquote>

<blockquote>
<p>וּפַעַם בְּכַף הַקֶּלַע יְקַלְּעוּם</p>
</blockquote>

<blockquote>
<p>וָאֹמְרָה אֶל הָאִישׁ הַתּוֹמֵךְ בִּימִינִי</p>
</blockquote>

<blockquote>
<p>בִּי אֲדֹנִי</p>
</blockquote>

<blockquote>
<p>אֵלֶּה הָאֲנָשִׁים מֵעוֹלָם לֹא חָטְאוּ</p>
</blockquote>

<blockquote>
<p>וּמָמוֹן אֲחֵרִים לֹא בָּזְאוּ</p>
</blockquote>

<blockquote>
<p>וְעַתָּה מַדּוּעַ לִרְאוֹת כָּזֹאת הוּבְאוּ</p>
</blockquote>

<blockquote>
<p>וַיֹּאמֶר אֵלַי בֶּן אָדָם אֵלֶּה הָאֲנָשִׁים אֲשֶׁר תֹּאמַר בַּעֲדָם</p>
</blockquote>

<blockquote>
<p>כִּי לֹא חָטְאוּ מֵעוֹדָם</p>
</blockquote>

<blockquote>
<p>וְדָבָר אֵין לָהֶם עִם אָדָם</p>
</blockquote>

<blockquote>
<p>הוּא בַעֲבוּר שֶׁלֹּא עָלָה הַדָּבָר בְּיָדָם</p>
</blockquote>

<blockquote>
<p>אָמְנָם מַחְשַׁבְתָּם הָיְתָה מַחֲשֶׁבֶת רָעָה</p>
</blockquote>

<blockquote>
<p>וְלַעֲשׂוֹת חֹנֶף וּלְדַבֵּר עַל אֲדֹנָי תּוֹעָה</p>
</blockquote>

<blockquote>
<p>הֶרְאוּ עַצְמָם יְשֵׁנִים וְלִבָּם עֵר וְסוֹעֵר</p>
</blockquote>

<blockquote>
<p>וּבְאֵשׁ הַקִּנְאָה וְהַתַּאֲוָה בּוֹעֵר</p>
</blockquote>

<blockquote>
<p>וְכַאֲשֶׁר עָלָה בְיָדָם לַעֲשׂוֹת רָע בַּסֵּתֶר עֲשָׂאוּהוּ</p>
</blockquote>

<blockquote>
<p>וְכַאֲשֶׁר בָּא לְיָדָם מָמוֹן אֲחֵרִים בְּזָאוּהוּ</p>
</blockquote>

<blockquote>
<p>וְדִבְּרוּ עַל אֲנָשִׁים צַדִּיקִים שֶׁקֶר מִלִּבָּם בְּדָאוּהוּ</p>
</blockquote>

<blockquote>
<p>אֲשֶׁר לֹא שְׁמָעוּהוּ וְלֹא רָאוּהוּ</p>
</blockquote>

<blockquote>
<p>לֹא יָדְעוּ אֵלֶּה הַשּׁוֹטִים</p>
</blockquote>

<blockquote>
<p>כִּי עֵינֵי אֲדֹנָי הֵמָּה בְכָל הָאָרֶץ מְשׁוֹטְטִים</p>
</blockquote>

<blockquote>
<p>יִסָּתְרוּ בַעֲשׂוֹתָם הָרַע לְפַחְדָּם מִן הָאֲנָשִׁים</p>
</blockquote>

<blockquote>
<p>וְיַרְאוּ עַצְמָם קְדוֹשִׁים</p>
</blockquote>

<blockquote>
<p>וְהֵמָּה קְדֵשִׁים</p>
</blockquote>

<blockquote>
<p>וּמִן הַבּוֹחֵן לִבּוֹת וּכְלָיוֹת אֵל עוֹלָם</p>
</blockquote>

<blockquote>
<p>אֲשֶׁר אֵין דָּבָר מִמֶּנּוּ נֶעְלָם</p>
</blockquote>

<blockquote>
<p>אֲשֶׁר מִן הָעוֹלָם הַזֶּה יוֹצִיאֵם</p>
</blockquote>

<blockquote>
<p>וַאֲשֶׁר אַחֲרֵי מוֹתָם לַמִּשְׁפָּט יְבִיאֵם</p>
</blockquote>

<blockquote>
<p>לֹא נִזְהֲרוּ וְלֹא נִשְׁמָרוּ</p>
</blockquote>

<blockquote>
<p>לֹא פָחֲדוּ מֵאֵימָתוֹ וּפִיו מָרוּ</p>
</blockquote>

<blockquote>
<p>עַל כֵּן עֵינֵיהֶם מִבְּכִי חֳמַרְמָרוּ</p>
</blockquote>

<blockquote>
<p>מִשָּׁם נָסַעְנוּ חָשִׁים</p>
</blockquote>

<blockquote>
<p>וְרָאִינוּ בַתֹּפֶת אֲנָשִׁים</p>
</blockquote>

<blockquote>
<p>חֲשַבְתִּים בְּשֶׁכְּבָר קְדוֹשִׁים</p>
</blockquote>

<blockquote>
<p>מִפְּנֵי שֶׁהִשְׁלִיכוּ מִנֶּגֶד נַפְשָׁם</p>
</blockquote>

<blockquote>
<p>וְקִדְּשׁוּ אֶת אֲדֹנָי קְדוֹשָׁם</p>
</blockquote>

<blockquote>
<p>וְעָשׂוּ מִגּוּפָם זֶבַח וְעוֹלָה</p>
</blockquote>

<blockquote>
<p>וְלֹא נִמְצֵאת בְּשִׂפְתוֹתֵיהֶם עַוְלָה</p>
</blockquote>

<blockquote>
<p>וְנִפְלֵאתִי בִרְאוֹתִי אוֹתָם בְּעִנְיַן רָע</p>
</blockquote>

<blockquote>
<p>וְשָׁאַלְתִּי הָאִישׁ הַדּוֹבֵר בִּי עַל זֶה הַמְאֹרָע</p>
</blockquote>

<blockquote>
<p>וַיֹאמֶר אֵלַי אֵלֶּה הָאֲנָשִׁים נִמְצֵאת בָּהֶם חוֹבָה</p>
</blockquote>

<blockquote>
<p>כִּי כְמוֹ שֶׁהָיָה לָהֶם לְקַבֵּל הַמָּוֶת הָאַכְזָרִית מֵאַהֲבָה</p>
</blockquote>

<blockquote>
<p>וִהְיוֹת בְעֵינֵיהֶם מְתוּקָה וַעֲרֵבָה</p>
</blockquote>

<blockquote>
<p>וְלוֹמַר אַשְׁרֵינוּ מַה טּוֹב חֶלְקֵנוּ</p>
</blockquote>

<blockquote>
<p>וּמַה נָּעִים גּוֹרָלֵנוּ</p>
</blockquote>

<blockquote>
<p>כִּי הִגַּעְנוּ אֶל זֶה הַנִּסָּיוֹן</p>
</blockquote>

<blockquote>
<p>הַיּוֹם נִזְכֶּה לַחֲסוֹת בְּסֵתֶר עֶלְיוֹן</p>
</blockquote>

<blockquote>
<p>הַיּוֹם נֵצֵא מֵעֵמֶק הַבָּכָא</p>
</blockquote>

<blockquote>
<p>וְנַעֲמֹד עַל הַבְּרָכָה</p>
</blockquote>

<blockquote>
<p>עִם עֲשָׂרָה הֲרוּגֵי מְלוּכָה</p>
</blockquote>

<blockquote>
<p>הַיּוֹם נִרְאֶה קְדֻשָּׁתֵנוּ</p>
</blockquote>

<blockquote>
<p>וּמַה יָּפָה מְאֹד יְרֻשָּׁתֵנוּ</p>
</blockquote>

<blockquote>
<p>הַיּוֹם נִנְחַל חַיֵי עוֹלָם אָרֹךְ</p>
</blockquote>

<blockquote>
<p>הַיּוֹם נִנָּצֵל מִן הַתֹּפֶת אֲשֶׁר לָרְשָׁעִים עָרוּךְ</p>
</blockquote>

<blockquote>
<p>כֵּן הִתְקַצְּפוּ בָאַחֲרוֹנָה עַל נַפְשׁוֹתָם הָאֶבְיוֹנוֹת</p>
</blockquote>

<blockquote>
<p>וְתָהוּ עַל הָרִאשׁוֹנוֹת</p>
</blockquote>

<blockquote>
<p>וְאִבְּדוּ הָרִאשׁוֹנוֹת וְהָאַחֲרוֹנוֹת</p>
</blockquote>

<blockquote>
<p>בְּאָמְרָם שָׁמַרְנוּ מִשְׁמֶרֶת אֲדֹנָי וְהָלַכְנוּ אֲחֹרַנִּית</p>
</blockquote>

<blockquote>
<p>וּמַה בֶּצַע כִּי שָׁמַרְנוּ וְכִי הָלַכְנוּ קְדֹרַנִּית</p>
</blockquote>

<blockquote>
<p>עַל כֵּן הִדְבִּיקָתַם הָרָעָה</p>
</blockquote>

<blockquote>
<p>וְהָיָה רַק זְוָעָה הָבִין שְמוּעָה</p>
</blockquote>

<br>  

<blockquote>
<p>וְכַאֲשֶׁר מִשָּׁם נָסַעְנוּ רָאִינוּ מִקָּצֶה בַּחֹבֶרֶת</p>
</blockquote>

<blockquote>
<p>מַחֲבַת נְחֹשֶׁת מְלֵאָה בְּדִיל וְעֹפֶרֶת</p>
</blockquote>

<blockquote>
<p>וּבְתוֹכָהּ אִישׁ בְּחַחִים חָבוּשׁ</p>
</blockquote>

<blockquote>
<p>אֹבֵד מִבְּלִי לְבוּשׁ</p>
</blockquote>

<blockquote>
<p>וְאֵשׁ תָּמִיד תּוּקַד תַּחְתֶּיהָ לֹא תִכְבֶּה</p>
</blockquote>

<blockquote>
<p>מְדוּרָתָהּ אֵשׁ וְעֵצִים הַרְבֵּה</p>
</blockquote>

<blockquote>
<p>וְאֵצֶל הַמַּחֲבַת שׁוּחָה עֲמֻקָּה וְצָרָה</p>
</blockquote>

<blockquote>
<p>מְלֵאָה מֵהַקֶּרַח הַנּוֹרָא</p>
</blockquote>

<blockquote>
<p>וּמַלְאֲכֵי זַעַם וְעֶבְרָה</p>
</blockquote>

<blockquote>
<p>יוֹצִיאוּהוּ מִן הָאֵשׁ הַזָּרָה</p>
</blockquote>

<blockquote>
<p>וּבְתוֹךְ הַקֶּרַח יִקְבְּרוּהוּ</p>
</blockquote>

<blockquote>
<p>וּמִן הַקֶּרַח אֶל תּוֹךְ הַמַּחֲבַת יַשְׁלִיכוּהוּ</p>
</blockquote>

<blockquote>
<p>כֹּה יַעֲשׂוּ יוֹם יוֹם לְהַבְהִילוֹ</p>
</blockquote>

<blockquote>
<p>וְלֹא יִתְּנוּ דֳמֳי לוֹ</p>
</blockquote>

<blockquote>
<p>וָאֶשְׁאֲלָה הָאִישׁ הַדֹּבֵר בִּי לָדַעַת אֹדוֹתָיו</p>
</blockquote>

<blockquote>
<p>וְסִבַּת חֶרְדוֹתָיו</p>
</blockquote>

<blockquote>
<p>וַיֹּאמֶר אֵלָי זֶה הָאִישׁ הַבְּלִיַּעַל</p>
</blockquote>

<blockquote>
<p>מָעַל בַּאֲדֹנָי מָעַל</p>
</blockquote>

<blockquote>
<p>וְנָאַף עִם אִשָּׁה בְּעֻלַת בָּעַל</p>
</blockquote>

<blockquote>
<p>וְלָכֵן רָבְצָה בוֹ הָאָלָה וּבוֹשׁ וְחָפַר</p>
</blockquote>

<blockquote>
<p>כִּי דְבַר אֲדֹנָי בָּזָה וְאֶת מִצְוָתוֹ הֵפַר</p>
</blockquote>

<blockquote>
<p>וְחָטָא בַאֲשֶׁר לִמֵּד אֵשֶׁת רֵעֵהוּ לִנְאֹף עִם אֲחֵרִים</p>
</blockquote>

<blockquote>
<p>וְלִשׁגּוֹת בְּזָרִים</p>
</blockquote>

<blockquote>
<p>וְהוֹלִידָה מֵהֶם מַמְזֵרִים</p>
</blockquote>

<blockquote>
<p>וּבַעְלָה בְּחֹשְׁבוֹ כִּי אֵינָם בָּנָיו</p>
</blockquote>

<blockquote>
<p>הֶעְלִים מֵהֶם עֵינָיו</p>
</blockquote>

<blockquote>
<p>וּמֵהַשְׁגִּיחַ עֲלֵיהֶם הִסְתִּיר פָּנָיו</p>
</blockquote>

<blockquote>
<p>וְלֹא לִמְּדָם חָכְמָה וּמוּסָר</p>
</blockquote>

<blockquote>
<p>וְהֵם בִּרְאוֹתָם כִּי צִלָּם מֵעֲלֵיהֶם סָר</p>
</blockquote>

<blockquote>
<p>אָחֲזוּ דֶרֶךְ רָע וּבְרָעָתָם הִתְמוֹגָגוּ</p>
</blockquote>

<blockquote>
<p>פַּעַם זָדוּ וּפַעַם שָׁגָגוּ</p>
</blockquote>

<blockquote>
<p>עַד אֲשֶׁר לִבְסוֹף הָרְגוּ וְנֶהֱרָגוּ</p>
</blockquote>

<blockquote>
<p>וּכְאִילּוּ זֶה הַנּוֹאֵף הֲרָגָם כֻּלָּם בְּחַרְבּוֹ</p>
</blockquote>

<blockquote>
<p>כֵּן חֵטְא כֻּלָּם תָּלוּי בּוֹ</p>
</blockquote>

<blockquote>
<p>לֹא יָדְעוּ פְרִיצֵי חַיּוֹת</p>
</blockquote>

<blockquote>
<p>כִּי חֲטָאִים גְּדוֹלִים בְּחֵטְא אֶחָד תְּלוּיוֹת</p>
</blockquote>

<blockquote>
<p>לֹא יֵדְעָם רַק בּוֹחֵן לִבּוֹת וּכְלָיוֹת</p>
</blockquote>

<blockquote>
<p>הִפְלִיא עֵצוֹת הִגְדִּיל תּוּשִׁיּוֹת</p>
</blockquote>

<blockquote>
<p>כִּי מֵרָעָה קְטַנָּה שֶׁבָּרָעוֹת</p>
</blockquote>

<blockquote>
<p>תִּמָּשַׁכְנָה כַּמָּה מְאוֹרָעוֹת</p>
</blockquote>

<blockquote>
<p>וּכְבָר בֵּאֲרוּ אַנְשֵׁי הַתְּבוּנוֹת</p>
</blockquote>

<blockquote>
<p>כִּי אֵין לְהַבִּיט לְקַטְנוּת הָעֲוֹנוֹת</p>
</blockquote>

<blockquote>
<p>כִּי כְּשֶׁנַּבִּיט לִגְדֻלַּת הַמְצַוֶּה הָאָדוֹן</p>
</blockquote>

<blockquote>
<p>יִשְׁוֶה הַשּׁוֹגֶג לְאִישׁ מָדוֹן</p>
</blockquote>

<blockquote>
<p>הָעוֹשֶׂה בְזָדוֹן</p>
</blockquote>

<br>  

<blockquote>
<p>וְכַאֲשֶׁר מִשָּׁם נָסַעְנוּ רָאִינוּ אִישׁ חָשַׁךְ מִשְּׁחוֹר תָּאֳרוֹ</p>
</blockquote>

<blockquote>
<p>וְצָפָד עַל עַצְמוֹ עוֹרוֹ</p>
</blockquote>

<blockquote>
<p>יַפְשִׁיטוּ עוֹרוֹ מֵעָלָיו וְעַל הָעֵץ יִתְלוּהוּ</p>
</blockquote>

<blockquote>
<p>וּנְחָשִׁים צִפְעֹנִים שָׁם יֹאכְלוּהוּ</p>
</blockquote>

<blockquote>
<p>וּבִרְאוֹתִי כָזֹאת נִבְעַתִּי</p>
</blockquote>

<blockquote>
<p>וְאֵימוֹת מָוֶת נָפְלוּ עָלַי וְכִמְעַט נִצְמַתִּי</p>
</blockquote>

<blockquote>
<p>וָאֶשְׁאֲלָה הָאִישׁ הַדֹּבֵר בִּי לָדַעַת הַסִּבָּה</p>
</blockquote>

<blockquote>
<p>אֲשֶׁר בַּעֲבוּרָהּ הִגִּיעָה לָאִישׁ הַהוּא הָרָעָה הַהִיא הָרַבָּה</p>
</blockquote>

<blockquote>
<p>וַיֹּאמֶר אֵלָי זֶה הָאִישׁ שָׁפַךְ דָּם נָקִי</p>
</blockquote>

<blockquote>
<p>וְלָכֵן אֵין לִתְמֹהַּ אִם אֲשֶׁר בָּלַע יָקִיא</p>
</blockquote>

<blockquote>
<p>וּבְחָשְׁבוֹ כּי הָרַג נֶפֶשׁ אֶחָד הָרַג רָבִּים</p>
</blockquote>

<blockquote>
<p>כִּי אֵשֶׁת הַנִּרְצָח וּבָנָיו בִּהְיוֹתָם כֹּאֲבִים</p>
</blockquote>

<blockquote>
<p>וּבִרְאוֹתָם כִּי סָר צִלָּם מֵעֲלֵיהֶם</p>
</blockquote>

<blockquote>
<p>גָּנְבוּ וְגַם כִּחֲשׁוּ וְגַם שָׂמוּ בִכְלֵיהֶם</p>
</blockquote>

<blockquote>
<p>וְכַאֲשֶׁר מַעֲשֵׂיהֶם</p>
</blockquote>

<blockquote>
<p>אֶל הָאֲנָשִׁים נוֹדְעוּ וְנִגְלוּ</p>
</blockquote>

<blockquote>
<p>קְצָתָם לַמֶּרְחַקִּים גָּלוּ</p>
</blockquote>

<blockquote>
<p>וּקְצָתָם עַל הָעֵץ נִתְלוּ</p>
</blockquote>

<blockquote>
<p>וַאֲשֶׁר נִגְנַב מֵהֶם הַמָּמוֹן</p>
</blockquote>

<blockquote>
<p>עָשׂוּ אֵבֶל גָּדוֹל וְכָבֵד כְּמִסְפֵּד הֲדַדְרִמּוֹן בּן טַבְרִמּוֹן</p>
</blockquote>

<blockquote>
<p>וּשְׁבִיב אֵשׁ הָעֳנִי וְהַחֹסֶר קַטִּיל הִמּוֹן</p>
</blockquote>

<blockquote>
<p>וַעֲבֵרָה אַחַת גּוֹרֶרֶת כַּמָּה עֲבֵרוֹת</p>
</blockquote>

<blockquote>
<p>וְלָכֵן אֵין לִתְמֹהַּ אִם יוּבְלוּ הָרְשָׁעִים לְיוֹם עֲבָרוֹת</p>
</blockquote>

<blockquote>
<p>וִיכַסּוּם כַּמַּיִם לַיָּם מְכַסִּים צָרוֹת</p>
</blockquote>

<blockquote>
<p>כִּי רָעַת הַחוֹטֵא רַבָּה</p>
</blockquote>

<blockquote>
<p>וְלַחֲטָאִים גְּדוֹלִים וּכְבֵדִים סִבָּה</p>
</blockquote>

<br> 

<blockquote>
<p>וְכַאֲשֶׁר מִשָּׁם נָסַעְנוּ רָאִינוּ שׁוּחוֹת עֲמֻקּוֹת</p>
</blockquote>

<blockquote>
<p>וְשָׁם צָרוֹת וּמְצֻקוֹת</p>
</blockquote>

<blockquote>
<p>וְאֵשׁ אוֹכְלָה אֵשׁ</p>
</blockquote>

<blockquote>
<p>אֲשֶׁר כָּל רוֹאֵהֶם מֵרְאוֹת עוֹד טוֹב יִתיָאֵשׁ</p>
</blockquote>

<blockquote>
<p>וּמִשְׁפָּטִים מִמִּשְׁפָּטִים שׁוֹנִים</p>
</blockquote>

<blockquote>
<p>וּמַלְאֲכֵי מָוֶת אַכְזָרִים כַּיְעֵנִים</p>
</blockquote>

<blockquote>
<p>וְשָׁם שֹׁפְטִים יֹשׁבִים עַל מִדִּין</p>
</blockquote>

<blockquote>
<p>יָדִינוּ הַחוֹטְאִים בְּאַרְבַּע מִיתוֹת בֵּית דִּין</p>
</blockquote>

<blockquote>
<p>אֵין שָׁם מְרַחֵם וְחוֹמֵל</p>
</blockquote>

<blockquote>
<p>וְלֹא תִרְאֶה שָׁם רַק לֵב אָמֵל</p>
</blockquote>

<blockquote>
<p>וְלֹא תִשְׁמַע שָׁם רַק קוֹל בְּכִי וִילָלָה</p>
</blockquote>

<blockquote>
<p>וְצָרָה כְּמַבְכִּירָה וְקוֹל כְּחוֹלָה</p>
</blockquote>

<blockquote>
<p>וְקוֹל נַאֲקַת חֲלָלִים וְלֵב גֹּוֵעַ</p>
</blockquote>

<blockquote>
<p>וְנֶפֶשׁ חֲלָלִים תְּשַׁוֵּעַ</p>
</blockquote>

<blockquote>
<p>צוֹעֲקִים מִכְּאֵב לֵב וּמִשֵּׁבֶר רוּחַ יְיֵלִילוּ</p>
</blockquote>

<blockquote>
<p>וּמִסְפֵּד מַר יַגְדִּילוּ</p>
</blockquote>

<blockquote>
<p>לְקוֹלָם צָלֲלוּ הָאָזְנַיִם</p>
</blockquote>

<blockquote>
<p>וַתִּזַּלְנָה דִמְעוֹת הָעֵינָיִם</p>
</blockquote>

<blockquote>
<p>וּבִרְאוֹתִי אוֹתָם רְעָדָה אֲחָזַתְנִי</p>
</blockquote>

<blockquote>
<p>תָּעָה לְבָבִי פַּלָּצוּת בִּעֲתָתְנִי</p>
</blockquote>

<blockquote>
<p>נַעֲוֵיתִי מִשְּׁמֹעַ נִבְהַלְתִּי מֵרְאוֹת</p>
</blockquote>

<blockquote>
<p>הַקּוֹרוֹת אֲשֶׁר נַפְשׁוֹת הַחוֹטְאִים מוֹצְאוֹת</p>
</blockquote>

<blockquote>
<p>וָאֹמְרָה אֶל הַמַּלְאָךְ הַדֹּבֵר בִּי</p>
</blockquote>

<blockquote>
<p>אֲדֹנִי בַּמַּרְאֶה נֶהֶפְכוּ עָלַי צִירִים וְלֹא עָצַר עוֹד כֹּחַ לְבָבִי</p>
</blockquote>

<blockquote>
<p>לִרְאוֹת כָּל נֶפֶשׁ וָנֶפֶשׁ בִּפְרָט</p>
</blockquote>

<blockquote>
<p>וּמִשְׁפָּטָהּ אֲשֶׁר עָלֶיהָ נֶחֱרָט</p>
</blockquote>

<blockquote>
<p>אָמְנָם אַחֲרֵי אֲשֶׁר רָאִיתִי בִּפְרָט קְצָת מִצָּרָתָם</p>
</blockquote>

<blockquote>
<p>חָפַצְתִּי שֶׁתּוֹדִיעֵנִי בִּכְלָל חָטֹּאת הַחַטָּאִים הָאֵלֶּה בְּנַפְשׁוֹתָם</p>
</blockquote>

<blockquote>
<p>לְמַעַן יִהְיוּ הֵמָּה וְקוֹרוֹתֵיהֶם</p>
</blockquote>

<blockquote>
<p>מוּסָר אֶל הַדּוֹרוֹת הַבָּאִים אַחֲרֵיהֶם</p>
</blockquote>

<blockquote>
<p>וַיֹאמֶר הָאִישׁ צָדַקְתָּ בְּמַאֲמָרֶיךָ</p>
</blockquote>

<blockquote>
<p>אָנֹכִי אֶעֱשֶׂה כִדְבָרֶיךָ</p>
</blockquote>

<blockquote>
<p>וְעַתָּה שִׂים לִבְּךָ לְכָל הַדּבָרִים אֲשֶׁר אֲדַבֵּר אֵלֶיךָ</p>
</blockquote>

<blockquote>
<p>וְיַסֵּר בָּהֵם לִבּוֹת הָאֲנָשִׁים הַשׁוֹבָבִים בִּמְשָׁלֶיךָ</p>
</blockquote>

<blockquote>
<p>דַּע בְּנִי כִּי אֵלֶּה לִבּוֹת הָאֲנָשִׁים הַשּׁוֹבָבִים בִּמְשָלֶיךָ</p>
</blockquote>

<blockquote>
<p>דַּע בְּנִי כִּי אֵלֶּה הָאֲנָשִׁים אֲשֶׁר תִּרְאֶה בְּאֵלּוּ הַצָּרוֹת</p>
</blockquote>

<blockquote>
<p>קְצָתָם לָקְחוּ מִן הַחָכְמוֹת וְהַתּוֹרוֹת</p>
</blockquote>

<blockquote>
<p>מַחְשָׁבוֹת נָכְרִיּוֹת זָרוֹת</p>
</blockquote>

<blockquote>
<p>וַעֲמֻקּוֹת וּסְבָרוֹת</p>
</blockquote>

<blockquote>
<p>לְרַמּוֹת בָּהֶם הָאֲנָשִׁים</p>
</blockquote>

<blockquote>
<p>וּלְהַפִּילָם בְּפַח יוֹקְשִׁים</p>
</blockquote>

<blockquote>
<p>כְּאִלּוּ הַתּוֹרוֹת וְהַחָכְמוֹת</p>
</blockquote>

<blockquote>
<p>הֵם רְשָׁתוֹת וְכֵלִים לְרַמוֹת</p>
</blockquote>

<blockquote>
<p>וְעַל כֵּן הִגּיעוּ לְאוֹתָם הַמְּהוּמוֹת</p>
</blockquote>

<blockquote>
<p>וּקְצָתָם עֲרֵלָה אָזְנָם</p>
</blockquote>

<blockquote>
<p>וְטָמְנוּ בְחֻבָּם עֲוֹנָם</p>
</blockquote>

<blockquote>
<p>וְהָיוּ רָעִים וְחַטָּאִים בְּמַצְפּוּנָם</p>
</blockquote>

<blockquote>
<p>הֶרְאוּ הַיֹּשֶׁר וְהַצֶּדֶק וְהָעֲנָוָה בְּכָל עִנְיָנָם</p>
</blockquote>

<blockquote>
<p>כְּדֵי שֶׁיִּתְלוּ הָאֲנָשִׁים בָּהֶם בִּטְחוֹנָם</p>
</blockquote>

<blockquote>
<p>וְיַפְקִידוּ בְיָדָם הוֹנָם</p>
</blockquote>

<blockquote>
<p>וּבָאַחֲרִית בָּגוֹד יִבְגֹּדוּ</p>
</blockquote>

<blockquote>
<p>הִצִּיבוּ מַשְׁחִית אֲנָשִׁים יִלְכֹּדוּ</p>
</blockquote>

<blockquote>
<p>וּקְצָתָם מִשְּׁדֵי חָכְמָתָם אַחֵר לֹא הֵנִיקוּ</p>
</blockquote>

<blockquote>
<p>חָשְׁבוּ כִּי תֶחְסַר חָכְמָתָם כַּאֲשֶׁר עִם אֲחֵרִים סוֹד יַמְתִּיקוּ</p>
</blockquote>

<blockquote>
<p>שָׁכְחוּ כִִּי אִם יִמָּלְאוּ הֶעָבִים גֶּשֶׁם עַל הָאָרֶץ יָרִיקוּ</p>
</blockquote>

<blockquote>
<p>וְהַמַּאֲצִילִים עַל אֲחֵרִים מֵהוֹדָם וְהַעֲנֵק יַעֲנִיקוּ</p>
</blockquote>

<blockquote>
<p>כְּאִלּוּ מִנֵּר אֶל נֵר יַדְלִיקוּ</p>
</blockquote>

<blockquote>
<p>וּקְצָתָם לֹא רָצוּ שֶׁיֶחְכַּם אַחֵר בְּעוֹלָמָם</p>
</blockquote>

<blockquote>
<p>מִפַּחְדָּם פֶּן יִגְדַּל שֵׁם אִישׁ עַל שְׁמָם</p>
</blockquote>

<blockquote>
<p>וְלָכֵן הָיָה כַגְּלָלִים לְחֻמָם</p>
</blockquote>

<blockquote>
<p>וְנִכְרְתוּ הַנְּפָשׁוֹת הָעוֹשׂוֹת מִקֶּרֶב עַמָּם</p>
</blockquote>

<blockquote>
<p>וּקְצָתָם כִּוְּנוּ לִדְרֹשׁ בְּמַקְהֵלוֹת</p>
</blockquote>

<blockquote>
<p>וּלְהַנְעִים קוֹל בַּתְּפִלּוֹת</p>
</blockquote>

<blockquote>
<p>לְהַכְנִיס בְּלֵב הַיְּעֵלוֹת</p>
</blockquote>

<blockquote>
<p>וְתִבְטַחְנָה בוֹ הַצְּבִיּוֹת</p>
</blockquote>

<blockquote>
<p>לֹא יָדַע כַּוָּנוֹתֵיהֶם הַנָּכְרִיּוֹת</p>
</blockquote>

<blockquote>
<p>רַק הַבּוֹחֵן לִבּוֹת וּכְלָיוֹת</p>
</blockquote>

<blockquote>
<p>וּקְצָתָם עִם פּוֹעֲלֵי אָוֶן אָרְחוּ</p>
</blockquote>

<blockquote>
<p>וְאַף עַל פִּי שֶׁלֹּא עָשׂוּ רָאוּ וְשָׂמְחוּ</p>
</blockquote>

<blockquote>
<p>וְהָיָה בְיָדָם לִמְחוֹת ולֹא מִחוּ</p>
</blockquote>

<blockquote>
<p>וְלָכֵן מֵאֶרֶץ הַחַיִים נִמְחוּ</p>
</blockquote>

<blockquote>
<p>וְכִפְלַיִם בְּכָל חַטֹּאתֵיתֶם לָקְחוּ</p>
</blockquote>

<blockquote>
<p>וּקְצָתָם קֵרְבוּ כַתַּנוּר לִבָּם בְּאָרְבָּם</p>
</blockquote>

<blockquote>
<p>וְהַדָּבָר אֲשֶׁר לְמַעֲצֵבָה הִשְׁכִּיבָם</p>
</blockquote>

<blockquote>
<p>הוּא מַה שֶּׁחָשְׁדוּ אֲחֵרִים בְּמַה שֶּׁלֹּא הָיָה בָם</p>
</blockquote>

<blockquote>
<p>וְלָכֵן חַרְבָּם תָּבֹא בְלִבָּם וּקְצָתָם שָׂמוּ תְּפִלִּין בְּרֹאשָׁם וְצִיצִית בְּבִגְדָם</p>
</blockquote>

<blockquote>
<p>לִהְיוֹת יְקוּשִׁים בָּהֶם בְּנֵי הָאָדָם</p>
</blockquote>

<blockquote>
<p>עָשׂוּ מֵהַמִּצְוֹת הַנִּכְבָּדוֹת</p>
</blockquote>

<blockquote>
<p>וְהַחֻקִּים וְהָעֵדוֹת</p>
</blockquote>

<blockquote>
<p>רְשָׁתוֹת וּמְצוֹדוֹת</p>
</blockquote>

<blockquote>
<p>וְלָכֵן פְּנֵיהֶם אֶל הָרָע מֻעָדוֹת</p>
</blockquote>

<blockquote>
<p>וּקְצָתָם לֹא נָתְנוּ פְרוּטָה לָאֲמֵלָלִים וְנִדְכָּאִים</p>
</blockquote>

<blockquote>
<p>רַק בְּמַקְהֵלוֹת וּבִמְקוֹם רוֹאִים</p>
</blockquote>

<blockquote>
<p>אַךְ בַּמְּקוֹמוֹת אֲשֶׁר הָאֲנָשִׁים לֹא יִרְאוּם</p>
</blockquote>

<blockquote>
<p>פַּעַם יַבְרִיחוּם מֵעֲלֵיהֶם וּפַעַם בְּדִבְרֵיהֶם יְדַכְּאוּם</p>
</blockquote>

<blockquote>
<p>וְלָכֵן פְּקֻדָּתָם עַל נַחַל הָעֹרְבִים יִשָּׂאוּם</p>
</blockquote>

<blockquote>
<p>וּקְצָתָם לְלַמֵּד אֲחֵרִים לִבָּם לֹא עָרַב</p>
</blockquote>

<blockquote>
<p>לְמַעַן אֲשֶׁר אִישׁ זָר לֹא יִקְרַב</p>
</blockquote>

<blockquote>
<p>לְהִקָּרַא בְשֵׁם רִבִּי אוֹ רַב</p>
</blockquote>

<blockquote>
<p>יַסְפִּיק אֲלֵיהֶם שֶׁיֵחָשְׁבוּ בְעֵינֵי רוֹאֵיהֶם חֲכָמִים</p>
</blockquote>

<blockquote>
<p>בֵּין אִם יִהְיֶה בְדִבְרֵיהֶם אֱמֶת וְתָמִים</p>
</blockquote>

<blockquote>
<p>בֵּין אִם הֵם אֱלִילִים אִלְּמִים</p>
</blockquote>

<blockquote>
<p>וְכַמָּה גָדוֹל אֱוִילוּת אִישׁ יִשְׂמַח בִּלְבָבוֹ</p>
</blockquote>

<blockquote>
<p>כַּאֲשֶׁר יְשַׁבְּחוּהוּ בְמַה שֶּׁאֵין בּוֹ</p>
</blockquote>

<blockquote>
<p>וְלוּ הָיָה הַמְשֻׁבָּח בְּמַה שֶּׁאֵין בּוֹ חָכָם וְנָבוֹן</p>
</blockquote>

<blockquote>
<p>יוֹסִיף הַשֶּׁבַח הַהוּא דַאֲבוֹן נֶפֶשׁ וְעִצָּבוֹן</p>
</blockquote>

<blockquote>
<p>יַחְשֹׁב הַשֶּבַח הַהוּא מִן הַמְשַׁבֵּחַ עֶלְבּוֹן</p>
</blockquote>

<blockquote>
<p>וְיָתוּר וִיבַקֵּשׁ בְּכָל לֵב חֶשְׁבּוֹן</p>
</blockquote>

<blockquote>
<p>שֶׁיִּתְאַמֵּת מַה שֶּׁיַחְשְׁבוּ הָאֲנָשִׁים מִמֶּנּוּ</p>
</blockquote>

<blockquote>
<p>וְלֹא יִשְׁקֹט עַד אֲשֶׁר יוֹצִיאֶנּוּ לַפֹּעַל וְיַשְׁלִימֶנּוּ</p>
</blockquote>

<blockquote>
<p>וְקְצָתָם הָיוּ לְעָנְשָׁם סִבָּה</p>
</blockquote>

<blockquote>
<p>בַּאֲשֶׁר הָיוּ מוֹצִיאֵי דִבָּה</p>
</blockquote>

<blockquote>
<p>כִּי הַדָּבָר אֲשֶׁר מִלִּבָּם בְּדָאוּהוּ</p>
</blockquote>

<blockquote>
<p>נֶחְשְׁבָה עֲלֵיהֶם כְּאִלּוּ עֲשָׂאוּהוּ</p>
</blockquote>

<blockquote>
<p>וּקְצָתָם כִּחֲשׁוּ בַאדֹנָי וַיֹּאמְרוּ לֹא הוּא</p>
</blockquote>

<blockquote>
<p>וְאֶל כָּל הַמָּקוֹם אֲשֶׁר יִהְיוּ שָׁם הָרְשָׁעִים שָׁם יְהוּא</p>
</blockquote>

<blockquote>
<p>לֹא יִפְחֲדוּ מֵהָעֹנֵשׁ הָאֱלֹהִי וְלֹא יִרְהוּ</p>
</blockquote>

<blockquote>
<p>וְאַחֲרֵי הָאֵל וְאַחֲרֵי חֲסִידָיו לֹא יִנְהוּ</p>
</blockquote>

<blockquote>
<p>כִּי טָח מֵהַשְׂכִּיל לִבּוֹתָם וְעֵינֵיהֶם כָּהוּ</p>
</blockquote>

<blockquote>
<p>כְּאִלּוּ עָשׂוּ עִם שְׁאוֹל חֹזֶה וְעִם הַמָּוֶת בְּרִית כָּרָתוּ</p>
</blockquote>

<blockquote>
<p>וְלָכֵן נִמְחָה שְׁמָם מִתַּחַת הַשָּׁמַיִם וּמֵאֶרֶץ חַיִּים נִכְרָתוּ</p>
</blockquote>

<blockquote>
<p>וּקְצָתָם הָיוּ עֵדֵי שֶׁקֶר וְכָזָב</p>
</blockquote>

<blockquote>
<p>נָתְנוּ בְשִׁקְרֵיהֶם וּבְפַחֲזוּתָם בָּתֵּי אַכְזִיב לְאַכְזָב</p>
</blockquote>

<blockquote>
<p>חָשְׁבוּ כִּי הָאֵל יִתְבָּרֵךְ אֶת הָאָרֶץ עָזָב</p>
</blockquote>

<blockquote>
<p>לֹא יָדְעוּ כִּי הַזּוֹרֵק נֶחְשָׁב כְּמוֹשִׁיט</p>
</blockquote>

<blockquote>
<p>וְאוֹחֵז הָעוֹר כְּמַפְשִׁיט</p>
</blockquote>

<blockquote>
<p>וְלָכֵן אָמְרָה הַתּוֹרָה הַנֶּאֱמָנָה</p>
</blockquote>

<blockquote>
<p>יַד הָעֵדִים תִּהְיֶה בוֹ בָּרִאשׁוֹנָה</p>
</blockquote>

<blockquote>
<p>כְּדֵי שֶׁיֵדְעוּ הַכֹּל כִּי הַמֵּעִיד עַל אִישׁ בְּמַה שֶּׁאֵין בּוֹ</p>
</blockquote>

<blockquote>
<p>הוּא כְאִלּוּ הֲרָגוֹ בְחַרְבּוֹ</p>
</blockquote>

<blockquote>
<p>וּקְצָתָם הָיוּ חַסְרֵי מֹחַ</p>
</blockquote>

<blockquote>
<p>לֹא חָשְׁבוּ אֶלָֹא לֶאֱכֹל וְלִשְׁתּוֹת וְלִשׂמֹחַ</p>
</blockquote>

<blockquote>
<p>לֹא נָתְנוּ אֶל לִבָּם דָּבָר מִדִּבְרֵי הַחָכְמוֹת</p>
</blockquote>

<blockquote>
<p>וְלָעֲגוּ לְכָל אַנְשֵׁי שֵׁמוֹת</p>
</blockquote>

<blockquote>
<p>וְקָרְאוּ בִשְׁמוֹתָם עֲלֵי אֲדָמוֹת</p>
</blockquote>

<blockquote>
<p>וְלָכֵן אֵין לִתְמֹהַּ אִם סְבִיבוֹתָם אֵימוֹת</p>
</blockquote>

<blockquote>
<p>וּקְצָתָם בַּשֶּׁקֶר נִבָּאוּ</p>
</blockquote>

<blockquote>
<p>וְתוֹרוֹת וְחֻקִּים מִלִּבָּם בָּדָאוּ</p>
</blockquote>

<blockquote>
<p>לֹא דִבֵּר אֲדֹנָי לָהֶם וּבִשְׁמוֹ קָרָאוּ</p>
</blockquote>

<blockquote>
<p>סִפְּרוּ אֲשֶׁר לֹא שָׁמְעוּ וְלֹא רָאוּ</p>
</blockquote>

<blockquote>
<p>וּקְצָתָם לִמְּדוּ לְשׁוֹנָם דַּבֵּר שֶׁקֶר הַעֲוֵה נִלְאוּ</p>
</blockquote>

<blockquote>
<p>נוֹאֲלוּ וְנִשְּׂאוּ</p>
</blockquote>

<blockquote>
<p>וְלָכֵן מִן הָאָרֶץ נִכְאוּ</p>
</blockquote>

<blockquote>
<p>וְשֻׁפּוּ עַצְמוֹתֵיהֶם לֹא רָאוּ</p>
</blockquote>

<blockquote>
<p>וּקְצָתָם הָיוּ הַשְּׁבֻעוֹת נִמְצָאוֹת תָּמִיד בְּפִיהֶם</p>
</blockquote>

<blockquote>
<p>שְׁבֻעֵי שְׁבֻעוֹת לָהֶם</p>
</blockquote>

<blockquote>
<p>וּמֵרֹב אֲשֶׁר הַשְּׁבֻעוֹת בְּלִבּוֹתָם נִקְבָּעוּ</p>
</blockquote>

<blockquote>
<p>כַּאֲשֶׁר יוֹכִיחֵם מוֹכִיחַ עַל שְׁבֻעָה נִשְׁבָּעוּ</p>
</blockquote>

<blockquote>
<p>יִשָׁבְעוּ שֶׁלֹּא נְשְׁבְּעוּ וְלֹא יָדָעוּ</p>
</blockquote>

<blockquote>
<p>וּקְצָתָם הָיוּ מוֹצִיאִים שֵׁם שָׁמַיִם לְבַטָּלָה</p>
</blockquote>

<blockquote>
<p>וּמַזְכִּירִים אוֹתוֹ לְכָל דְּבַר נְבָלָה</p>
</blockquote>

<blockquote>
<p>כִּזְכֹר אֶחָד מִן הַדְּבָרִים אֲשֶׁר אֵין לָהֶם קְדֻשָׁה וּמַעֲלָה</p>
</blockquote>

<blockquote>
<p>וְלָכֵן רָבְצָה בָם כָּל הָאָלָה</p>
</blockquote>

<blockquote>
<p>וּקְצָתָם הָיוּ יוֹשְׁבֵי קְרָנוֹת</p>
</blockquote>

<blockquote>
<p>וְהָיוּ מְסַפְּרִים רַק קוֹרוֹת הַמְּלָכִים וּקְצָת מְדִינוֹת</p>
</blockquote>

<blockquote>
<p>וַחֲלוֹמוֹת וַהֲבָלִים וּדְבָרִים הַרְבֵּה אֲשֶׁר לֹא יוּכְלוּ לְהִמָּנוֹת</p>
</blockquote>

<blockquote>
<p>וּלְכָל דְּבַר חָכְמָה נִפְלָאָה</p>
</blockquote>

<blockquote>
<p>וְדִבְרֵי נְבוּאָה</p>
</blockquote>

<blockquote>
<p>אָמְרוּ הִנֵּה מַתְּלָאָה</p>
</blockquote>

<blockquote>
<p>וְיַעַן אֲשֶׁר מָנְעוּ מִנַּפְשׁוֹתָם הַתְּבוּנוֹת</p>
</blockquote>

<blockquote>
<p>וּמֵרַעְיוֹנֵיהֶם זִמְרַת הָאֱמוּנוֹת</p>
</blockquote>

<blockquote>
<p>נֶחְשְׁבוּ לָהֶם הַשְּׁגָגוֹת כִּזְדוֹנוֹת</p>
</blockquote>

<blockquote>
<p>וּכְאִלּוּ שֹׁסִים אֶת הַגְּרָנוֹת</p>
</blockquote>

<blockquote>
<p>וּקְצָתָם הָיוּ שֹׁפְטִים וְשׁטְרִים</p>
</blockquote>

<blockquote>
<p>וְלֹא דָנוּ דִין אֱמֶת לַאֲמִתּוֹ אָכֵן הָיוּ נֹקְמִים וְנֹטְרִים</p>
</blockquote>

<blockquote>
<p>רֹדְפֵי אַנְשֵׁי הַצֶּדֶק וְאוֹתָם עֹטְרִים</p>
</blockquote>

<blockquote>
<p>כַּאֲשֶׁר יִרְדֹּף הַקֹּרֵא בֶּהָרִים</p>
</blockquote>

<blockquote>
<p>וּקְצָתָם הָיוּ רוֹפְאֵי אֱלִיל</p>
</blockquote>

<blockquote>
<p>וְלָהֶם הָיָה הַסִּכְלוּת כְּלִיל</p>
</blockquote>

<blockquote>
<p>לֹא יָדְעוּ דָבָר מִסִּפְרֵי הָרְפוּאוֹת</p>
</blockquote>

<blockquote>
<p>וְהָיוּ בְהַבְלֵיהֶם לִבּוֹת הַחוֹלִים מְדֻכָּאוֹת</p>
</blockquote>

<blockquote>
<p>אָמְרוּ מִי כָמוֹנוּ וּמִי יוֹעִידֵנוּ</p>
</blockquote>

<blockquote>
<p>וּמִי זֶה רוֹפֵא אֲשֶׁר יֲעַמֹד לְפָנֵינוּ</p>
</blockquote>

<blockquote>
<p>וּמִי יָשִׁיב אָחוֹר יְמִינֵנוּ</p>
</blockquote>

<blockquote>
<p>וּמִי יְנִיאֵנוּ</p>
</blockquote>

<blockquote>
<p>כֹּה דִבֵּר אִפּוֹקְרָט וְכֹה עָנָה גַלְיָאנוּס אִם לֹא תַאֲמִינוּ בָנוּ לֹא תֵאָמֵנוּ</p>
</blockquote>

<blockquote>
<p>וְהָפְּתָאִים עֲלֵיהֶם יִשָּׁעֵנוּ</p>
</blockquote>

<blockquote>
<p>וְלֹא יָדְעוּ אֵלֶּה הַסְּכָלִים</p>
</blockquote>

<blockquote>
<p>כִּי בְּרֹב חֲלוֹמוֹת וַהֲבָלִים</p>
</blockquote>

<blockquote>
<p>אֲשֶׁר הֵמָּה מַהְבִּילִים</p>
</blockquote>

<blockquote>
<p>נֶפֶשׁ הֵמָּה חוֹבְלִים</p>
</blockquote>

<blockquote>
<p>וְנֶחְשָׁבִים אֵלֶּה הָאֲשֵׁמִים</p>
</blockquote>

<blockquote>
<p>בְּמַעֲשֵׂיהֶם שׁוֹפְכֵי דָמִים</p>
</blockquote>

<blockquote>
<p>וּקְצָתָם לֹא הִשְׁתַּתְּפוּ בְצָרַת הַצִּבּוּר</p>
</blockquote>

<blockquote>
<p>לֹא בְמַעֲשֶׂה וְלֹא בְדִבּוּר</p>
</blockquote>

<blockquote>
<p>אָמַר מַה לָּנוּ וְלַצָּרָה הָאֵל יוֹרֵם וְיַעַזְרֵם</p>
</blockquote>

<blockquote>
<p>וְהֵן לֹא יִקְרֵנוּ לִבְסוֹף מַה שֶּׁיִּקְרֵם</p>
</blockquote>

<blockquote>
<p>וְלָכֵן עַל יְדֵי מָוֶת יְגִירֵם</p>
</blockquote>

<blockquote>
<p>פָּקוֹד וְהַחֲרֵם</p>
</blockquote>

<blockquote>
<p>וְרֶוַח וְהַצָּלָה יַעֲמוֹד לַיְּהוּדִים מִמָּקוֹם אַחֵר וְאַחֲרִית</p>
</blockquote>

<blockquote>
<p>הָרְשָׁעִים תִּהְיֶה לְהַכְרִית</p>
</blockquote>

<blockquote>
<p>וִיזֹרֶה עַל נְוֵיהֶם גָּפְרִית</p>
</blockquote>

<blockquote>
<p>וּקְצָתָם לַשֶּׁקֶר נִשְׁבְּעוּ</p>
</blockquote>

<blockquote>
<p>וֵאלֹהִים וַאֲנָשִׁים קָבְעוּ</p>
</blockquote>

<blockquote>
<p>וְלָכֵן בִּיוֵן מְצוּלַת הַתֹּפֶת טָבְעוּ</p>
</blockquote>

<blockquote>
<p>וּמַמְּרֹרִים שַׂבְעוּ</p>
</blockquote>

<blockquote>
<p>כִּי הַשֶּׁקֶר לִפְנֵי הָאֵל יִתְבָּרֵךְ נִתְעָב וְנֶאֲלָח</p>
</blockquote>

<blockquote>
<p>וְלָכֵן חֵץ פִּתְאֹם כְּבֵדָם יְּפַלַּח</p>
</blockquote>

<blockquote>
<p>וּקְצָתָם טָחוּ עֵינֵיהֶם מֵרְאוֹת</p>
</blockquote>

<blockquote>
<p>וְהֶראוּ כִּי כַּוָּנָתָם טוֹבָה וְעֵינֵיהֶם לַשָּׁמַיִם נְשׂוּאוֹת</p>
</blockquote>

<blockquote>
<p>עָשׂוּ לָהֶם בְּחַצְרֵיהֶם וּבְטִירוֹתָם מִקְוָאוֹת</p>
</blockquote>

<blockquote>
<p>כְּדֵי לִשְׁכַּב עִם הַנָּשִׁים הַצֹּבְאוֹת</p>
</blockquote>

<blockquote>
<p>וְלָכֵן נִתְּנוּ לְמַחֲרָאוֹת</p>
</blockquote>

<blockquote>
<p>בְּעֶבְרַת אֲדֹנָי צְבָאוֹת</p>
</blockquote>

<blockquote>
<p>וּקְצָתָם הָיוּ נְבָלִים וְכִילָאִים</p>
</blockquote>

<blockquote>
<p>לֹא נָדְבָה רוּחָם אוֹתָם לְהַחֲיוֹת לֵב נִדְכָּאִים</p>
</blockquote>

<blockquote>
<p>וְלָכֵן תַּחַת הֱיוֹת רְשָׁעִים יָרְדוּ פְּלָאִים</p>
</blockquote>

<blockquote>
<p>וּסְפָקָם בִּמְקוֹם רֹאִים</p>
</blockquote>

<blockquote>
<p>וְנַפְשָׁם בְּתוֹךְ לְבָאִים</p>
</blockquote>

<blockquote>
<p>וּקְצָתָם שָׁגוּ בְזָרָה וְחִבְּקוּ חֵק נָכְרִיָּה</p>
</blockquote>

<blockquote>
<p>וְלָהֶם אֵשֶׁת חֵן גֶּפֶן פּוֹרִיָּה</p>
</blockquote>

<blockquote>
<p>שָׁגוּ בָּרֹאֶה פָּקוּ פְּלִילִיָּה</p>
</blockquote>

<blockquote>
<p>וְלָכֵן יַד אֲדֹנָי בָּהֶם הוֹיָה</p>
</blockquote>

<blockquote>
<p>וּקְצָתָם רָדְפוּ אַחַר הַשְּׂרָרוֹת</p>
</blockquote>

<blockquote>
<p>וְעָשׂוּ לָהֶם מִן הַגַּאֲוָה עֲטָרוֹת</p>
</blockquote>

<blockquote>
<p>הָיוּ לִפְנֵיהֶם הַצְּנוּעִים לְרַאֲוָה</p>
</blockquote>

<blockquote>
<p>וּלְלַעַג וָקֶלֶס בְּעֵינֵיהֶם אַנְשֵׁי הַשִּׁפְלוּת וְהָעֲנָוָה</p>
</blockquote>

<blockquote>
<p>לָכֵן הָיוּ לְמָשָׁל וְלִשְׁנִינָה וּלְזַעֲוָה</p>
</blockquote>

<br>  

<blockquote>
<p>וַיְהִי בְּשָׁמְעִי דִבְרֵי דָנִיּאֵל אִישׁ חֲמֻדוֹת</p>
</blockquote>

<blockquote>
<p>וָקוֹל נַאֲקוֹת הַנְּפָשׁוֹת הַיֹּקְדוֹת</p>
</blockquote>

<blockquote>
<p>וְקוֹל נְהִי הַנְּשָׁמוֹת הַמְתוֹפְפוֹת עַל לִבְבֵהֶן וְסוֹפְדוֹת</p>
</blockquote>

<blockquote>
<p>וּבִרְאוֹתִי פִּגְרֵי הָאֲנָשִׁים הַפּוֹשְׁעִים עָבְשׁוּ פְרֻדוֹת</p>
</blockquote>

<blockquote>
<p>הָיוּ עֵינַי מַיִם יוֹרְדוֹת</p>
</blockquote>

<blockquote>
<p>וְעֶשׁתֹּנוֹתַי אֹבְדוֹת</p>
</blockquote>

<blockquote>
<p>מִיִּרְאָתִי פֶּן בְּמוֹתִי יַעֲשׂוּ בִי שְפָטִים</p>
</blockquote>

<blockquote>
<p>וְתִהְיֶה נַפְשִׁי בְּתוֹךְ לְבָאִים אֶשְׁכְּנָה לוֹהֲטִים</p>
</blockquote>

<blockquote>
<p>וּבִרְאוֹתִי כִּי עֲוֹנוֹתַי עָבְרוּ רֹאשִׁי</p>
</blockquote>

<blockquote>
<p>וְאֵין מָנוֹס לְנַפְשִׁי</p>
</blockquote>

<blockquote>
<p>וּבִרְאוֹת דָּנִיּאֵל אִישׁ חֲמֻדוֹת כִּי נִבְהַלְתִּי</p>
</blockquote>

<blockquote>
<p>וּבְעִמְקֵי הַדְּאָגוֹת צָלַלְתִּי</p>
</blockquote>

<blockquote>
<p>וְקַרְנִי בֶעָפָר עֹלַלְתִּי</p>
</blockquote>

<blockquote>
<p>וְנִזְרִי לָאָרֶץ חִלַּלְתִּי</p>
</blockquote>

<blockquote>
<p>וְלִרְאוֹת טוֹב עוֹד לֹא פִלַּלְתִּי</p>
</blockquote>

<blockquote>
<p>וְהַיּוֹם אֲשֶׁר יֻלַּדְתִּי בוֹ קִלָּלְתִּי</p>
</blockquote>

<blockquote>
<p>אָמַר אֵלָי מַה לְּךָ נִבְהָל וּמָה אַתָּה רוֹאֶה</p>
</blockquote>

<blockquote>
<p>כִּי אַתָּה חֲמַת אֲדֹנָי מָלֵא וְעָמַדְתָּ מִשְׁתָּאֶה</p>
</blockquote>

<blockquote>
<p>הַאִם בִּרְאוֹתְךָ נִקְמַת אֲדֹנָי מֵאוֹיבָיו תִּלְאֶה</p>
</blockquote>

<blockquote>
<p>וָאַעַן וָאֹמַר חַיֶּיךָ נֵזֶר הַזְּמָן קְדוֹשִׁי</p>
</blockquote>

<blockquote>
<p>עֲוֹנוֹתַי אֲשֶׁר עָבְרוּ רֹאשִׁי</p>
</blockquote>

<blockquote>
<p>אֶזְּכְּרֵם וְאֶשְׁפְּכָה עָלַי נַפְשִׁי</p>
</blockquote>

<blockquote>
<p>כִּי יֵדַע עַבְדְּךָ אֶת אֲשֶׁר הֲרֵעוֹתִי</p>
</blockquote>

<blockquote>
<p>וּכְבוֹדִי בְקָלוֹן הֲמִירוֹתִי</p>
</blockquote>

<blockquote>
<p>בַּאֲשֶׁר לִבִּי אֲחֹרָנִּית הֲסִבּוֹתִי</p>
</blockquote>

<blockquote>
<p>הָיְתָה לִי נֶפֶשׁ טְהוֹרָה וְטִמֵּאתִיהָ בְּמַעֲשָׂי</p>
</blockquote>

<p>אוֹי לִי</p>

<blockquote>
<p>כִּי הָיִיתִי רוֹעֶה אֱוִילִי</p>
</blockquote>

<blockquote>
<p>וְשָׂמְתִּי זָהָב כִּסְלִי</p>
</blockquote>

<blockquote>
<p>הָיִיתִי לְדִמְיוֹן הָעֲלוּקָה הָאוֹמֶרֶת הַב הָב</p>
</blockquote>

<blockquote>
<p>אֲשֶׁר עוֹד בִּקְשָׁה וָאֶאֱהָב</p>
</blockquote>

<blockquote>
<p>לָבָן וַחֲצֵרוֹת וְדִי זָהָב</p>
</blockquote>

<blockquote>
<p>וְהִרְבֵּיתִי אֲשָׁמִי וּזְדוֹנַי</p>
</blockquote>

<blockquote>
<p>מִכָּל אֲשֶׁר הָיוּ לְפָנָי</p>
</blockquote>

<blockquote>
<p>וְאַחֲרֵי אֲשֶׁר חָטָאתִי וְעָוִיתִי וּפָשַעְתִּי</p>
</blockquote>

<blockquote>
<p>צַדִּיק הוּא אֲדֹנָי עַל כָּל אֲשֶׁר יָבִיא עָלַי כִּי אֱמֶת יַעֲשֶׂה וַאֲנִי הִרְשָעְתִּי</p>
</blockquote>

<blockquote>
<p>וַיֹּאמֶר אֵלַי דָּנִיֵּאל אִישׁ חֲמֻדוֹת</p>
</blockquote>

<blockquote>
<p>הָסֵר כַּעַס מִלִּבֶּךָ וְאַל תִּלְבַּשׁ חֲרָדוֹת</p>
</blockquote>

<blockquote>
<p>כִּי בְךָ מְדֻבָּר נִכְבָּדוֹת</p>
</blockquote>

<blockquote>
<p>וְלֹא יִגַּע בְּךָ רָע כַּאֲשֶׁר חָשַׁבְתָּ</p>
</blockquote>

<blockquote>
<p>יַעַן אֲשֶׁר לְמִצְוַת הָאֵל הִקְשַׁבְתָּ</p>
</blockquote>

<blockquote>
<p>וְאֵין סָפֵק כִּי חָטָאתָ וְעָוִיתָ וּפָשַעְתָּ</p>
</blockquote>

<blockquote>
<p>וְהָאֱלֹהִים וַאֲנָשִׁים קָבַעְתָּ</p>
</blockquote>

<blockquote>
<p>וְקָלוֹן מִכָּבוֹד שָׂבַעְתָּ</p>
</blockquote>

<blockquote>
<p>אָמְנָם בְּמָה שֶׁיָּגַעְתָּ</p>
</blockquote>

<blockquote>
<p>וּפֵרַשְׁתָּ סִפְרֵי הַנְּבוּאָה וּבָעַמִּים עֻזָּם הוֹדַעְתָּ</p>
</blockquote>

<blockquote>
<p>וְנִפְלָאוֹת בָּם הִשְׁמַעְתָּ</p>
</blockquote>

<blockquote>
<p>עָשִׂיתָ לְךָ שֵׁם כְּשֵׁם הַגְּדוֹלִים אֲשֶׁר בָּאָרֶץ וְנַפְשְׁךָ הוֹשָעְתָּ</p>
</blockquote>

<blockquote>
<p>וְאֵיךְ יִסְבֹּל הָעוֹלָם שֶׁתִּקַּח בָּשְׁנָה</p>
</blockquote>

<blockquote>
<p>וּכְבָר חָדְלָה הַתּוֹרָה מָתְקָהּ וְדִשְׁנָהּ</p>
</blockquote>

<blockquote>
<p>עַד שַׁקַּמְתָּ וְהֶחֱזַרְתָּ עֲטֶרֶת הַמִּקְרָא לְיָשְׁנָהּ</p>
</blockquote>

<blockquote>
<p>מְצֹרָף אֶל זֶה הֱיוֹתְךָ בְּמִדּוֹת חֲמוּדוֹת נַפְשְׁךָ מְעַטֵּר</p>
</blockquote>

<blockquote>
<p>וְלֹא הָיִיתָ לְעוֹלָם נוֹקֵם וְנוֹטֵר</p>
</blockquote>

<blockquote>
<p>אִם חָטָא לְךָ אִישׁ מִיָּד שְׁכַחְתּוֹ</p>
</blockquote>

<blockquote>
<p>וְאִם הֵיטִיב לְךָ לְנֶצַח זְכַרְתּוֹ</p>
</blockquote>

<blockquote>
<p>וְלֹא שָׁקַטְתָּ וְלֹא נַחְתָּ עַד אֲשֶׁר גְּמַלְתּוֹ</p>
</blockquote>

<blockquote>
<p>הָיִיתָ צִנְצֶנֶת הַמָּן</p>
</blockquote>

<blockquote>
<p>וְלֹא הִקְצַפְתָּ אֶל מִקְרֵי הַזְּמָן</p>
</blockquote>

<blockquote>
<p>וְעַל הַטּוֹב וְעַל הָרָע בֵּרַכְתָּ הָאֵל הָרַחְמָן</p>
</blockquote>

<blockquote>
<p>וּבָזֶה בָנִיתָ לְךָ בְעוֹלַם הַמַּלְאָכִים בַּיִת נֶאֱמָן</p>
</blockquote>

<blockquote>
<p>לֹא מָנַעְתָּ לְעוֹלָם טוֹב מִבְּעָלָיו</p>
</blockquote>

<blockquote>
<p>וְלֹא הִתְחַבֵּר אִישׁ עִמְּךָ אֲשֶׁר לֹא אָצַלְתָּ מֵהוֹדְךָ עָלָיו</p>
</blockquote>

<blockquote>
<p>לֹא הָיִיתָ מֵחָכְמָתְךָ כִּילָי</p>
</blockquote>

<blockquote>
<p>וּלְכָל מִתְנַדֵּב לִשְׁאֹל אָמַרְתָּ כָּל מַחְסוֹרְךָ עָלָי</p>
</blockquote>

<blockquote>
<p>מִי לַאֲדֹנָי אֵלָי</p>
</blockquote>

<blockquote>
<p>הָיִיתָ אוֹהֵב נֶאֱמָן</p>
</blockquote>

<blockquote>
<p>וְאָח חוֹמֵל וְרַחֲמָן</p>
</blockquote>

<blockquote>
<p>לֹא שָׁמַעְתָּ לְעוֹלָם אְישׁ זוֹכֵר הַשֵּׁם לְפִי תֻמּוֹ</p>
</blockquote>

<blockquote>
<p>שֶׁלֹּא אָמַרְתָּ בָּרוּךְ הוּא וּבָרוּךְ שְׁמוֹ</p>
</blockquote>

<blockquote>
<p>ןּבִהְיוֹת חֲבֵרֶיךָ וְהָאֲנָשִׁים אֲשֶׁר כְּגִילֶךָ</p>
</blockquote>

<blockquote>
<p>לוֹעֲגִים עָלֶיךָ</p>
</blockquote>

<blockquote>
<p>וְאוֹכְלִים וְשׁוֹתִים וְחוֹגְגים</p>
</blockquote>

<blockquote>
<p>שׁוֹחֲטֵי צֹאן וּבָקָר הוֹרְגִים</p>
</blockquote>

<blockquote>
<p>וּבְתַעֲנוּגֵי תֵבֵל וּבְמַחֲמַדֶּיהָ מִתְעַנְּגִים</p>
</blockquote>

<blockquote>
<p>הָיוּ רַעְיוֹנֶיךָ עַל אֲפִיקֵי מֵי הַתּוֹרָה כְּאַיָּל עֹרְגִים</p>
</blockquote>

<blockquote>
<p>לֹא נָתַתָּ שֵׁנָה לְעֵינֶיךָ וּלְעַפְעַפֶּיךָ תְנוּמָה</p>
</blockquote>

<blockquote>
<p>עַד אֲשֶׁר אָסַפְתָּ כָּל פְּנִינֵי הַחָכְמָה</p>
</blockquote>

<blockquote>
<p>וְשִׁבַּצְתָּ אוֹתָם בְּפֵרוּשׁ תּוֹרַת אֲדֹנָי תְּמִימָה</p>
</blockquote>

<blockquote>
<p>וְקָמָה בְיָדְךָ מַמְלֶכֶת הַמְפָרְשִׁים</p>
</blockquote>

<blockquote>
<p>כִּי לֹא הִנַּחְתָּ דִקְדּוּק הַמִּלּוֹת וּפְשָׁטִים וְחִדּוּשִׁים</p>
</blockquote>

<blockquote>
<p>וְסוֹדוֹת נַעֲלָמוֹת וְחִידוֹת נִפְלָאוֹת</p>
</blockquote>

<blockquote>
<p>אֲשֶּׁר לֹא תִהְיֶינָה בְסִפְרְךָ מוּבָאוֹת</p>
</blockquote>

<blockquote>
<p>עַד אֲשֶׁר הָיוּ דְבָרֶיךָ דִּבְרֵי נְבוּאוֹת</p>
</blockquote>

<blockquote>
<p>הִשְׁכַּחְתָּ נִכְלָמִים וּבוֹשִׁים</p>
</blockquote>

<blockquote>
<p>וְחָרְדוּ אֶל מַאֲמָרֶיךָ גַם הַכֹּהֲנִים הַנִּגָּשִׁים</p>
</blockquote>

<blockquote>
<p>כַּמָּה שָׂמַח יְשַׁעְיָהוּ הַנָּבִיא כַּאֲשֶׁר פֵּרַשְׁתָּ סִפְרוֹ</p>
</blockquote>

<blockquote>
<p>חֵי אָנִי כִּי בִּרְאוֹתוֹ פֵרוּש &#8216;עַל מֶה תֻכּוּ&#8217; נִשְׁבַּע בְּיוֹצְרוֹ</p>
</blockquote>

<blockquote>
<p>כִּי כַאֲשֶׁר פֵּרַשְׁתָּ כֵּן כִּוֵּן בְּמַאֲמָרוֹ</p>
</blockquote>

<blockquote>
<p>וְנָדַר לִהְיוֹת לְךָ לְפֶה וּלְמֵלִיץ</p>
</blockquote>

<blockquote>
<p>וּלְהַשְׂבִּיעַ בְּצַחְצָחוֹת נַפְשֶׁךָ וְעַצְמוֹתֶיךָ יַחֲלִיץ</p>
</blockquote>

<blockquote>
<p>וְלוּ יָדַעְתָּ כַּמָּה עָלַז שְׁלֹמֹה מֶלֶךְ יִשׂרָאֵל</p>
</blockquote>

<blockquote>
<p>כַּאֲשֶׁר אָמַר לוֹ מִיכָאֵל</p>
</blockquote>

<blockquote>
<p>פֵּרַשׁ סְפָרֶיךָ עִמָּנוּאֵל</p>
</blockquote>

<blockquote>
<p>וְכַמָּה הִתְפַּלֵּל בְּעַד שְׁלוֹמְךָ אֶל הָאֵל</p>
</blockquote>

<blockquote>
<p>אָז יָדַעְתָּ כִּי יֵשׁ לְךָ פְּרַקְלִיט טוֹב וְגוֹאֵל</p>
</blockquote>

<blockquote>
<p>חַיֶּיךָ כִּי שָׁמַע שֶׁפֵּרַשְׁתָּ &#8216;פִּתְּךָ אָכַלְתָּ תְקִיאֶנָּה&#8217; מִגִּזְרַת וְכִי יְפַתֶּה אָמַר עֵת לִשְׂחֹק</p>
</blockquote>

<blockquote>
<p>וּפָעַר פִּיו לִבְלִי חֹק</p>
</blockquote>

<blockquote>
<p>וְהַקּוֹל נִשְׁמַע עַד לְמֵרָחוֹק</p>
</blockquote>

<blockquote>
<p>וַיִּשָׁבַע כִּי כַּךְ הָיְתָה כַּוָּנָתוֹ</p>
</blockquote>

<blockquote>
<p>וְלֹא רָאָה מְפָרֵשׁ הֵבִין מְלִיצָתוֹ</p>
</blockquote>

<blockquote>
<p>רַק אוֹתְךָ לְבַדְּךָ מָשַׁח הַזְּמָן שֶׁמֶן מִשְׁחַת קְדֻשָּׁתוֹ</p>
</blockquote>

<blockquote>
<p>וְכַאֲשֶׁר מִן הַתֹּפֶת נַעֲלֶה שְׁנֵינוּ</p>
</blockquote>

<blockquote>
<p>וְאֶל הָעֵדֶן נָשִׂים פָּנֵינוּ</p>
</blockquote>

<blockquote>
<p>יַעֲלֹז לִבּוֹ בְקִרְבּוֹ</p>
</blockquote>

<blockquote>
<p>וְגַם הִנֵּה הוּא יֹצֵא לִקְרָאתֶךָ וְרָאֲךָ וְשָׂמַח בְּלִבּוֹ</p>
</blockquote>

<blockquote>
<p>וְשָׁם תְקַבֵּל מִן הַתִּפְאֶרֶת וְהַכָּבוֹד אֵין מִסְפָּר</p>
</blockquote>

<blockquote>
<p>חַיֶּיךָ לֹא תַאֲמִין כִּי יְסֻפָּר</p>
</blockquote>

<blockquote>
<p>וְשָׁם תַּשִּׂיג שָׂשׂוֹן וְשִׂמְחָה</p>
</blockquote>

<blockquote>
<p>קוּמָה וְנֵלְכָה כִּי לֹא זֹאת הַמְּנוּחָה</p>
</blockquote>

<blockquote>
<p>וָאַעַן וָאֹמַר בִּי אֲדֹנִי עֲשֵׂה כִדְבָרֵיךָ</p>
</blockquote>

<blockquote>
<p>מָשְׁכֵנִי וְאָנֹכִי אַחֲרֶיךָ</p>
</blockquote>

<blockquote>
<p>כִּי לִרְאוֹת בָּאֵלֶּה לֹא נִסּיתִי</p>
</blockquote>

<blockquote>
<p>הוֹצִיאֵנִי מֵעֵמֶק הַפְּגָרִים כִּי הָחֳלֵיתִי</p>
</blockquote>

<blockquote>
<p>וַיֹּאמֶר אֵלַי הָאִישׁ הַחֲזֵק בִּכְנַף מְעִילִי וְתִהְיֶה זָרִיז וְנִשְׂכָּר</p>
</blockquote>

<blockquote>
<p>אַל תַּבִּיט אַחֲרֶיךָ וְאַל תַּעֲמֹד בְּכָל הַכִּכָּר</p>
</blockquote>

<blockquote>
<p>אָז שַׂמְנוּ לַדֶּרֶךְ פְּעָמֵינוּ</p>
</blockquote>

<blockquote>
<p>וְהִפְקַדְנוּ בְיַד הָאֵל רוּחֵנוּ וְנִשְׁמָתֵנוּ</p>

<br>
</blockquote>

<h4 id="הָעֵדֶן">הָעֵדֶן</h4>

<br>

<blockquote>
<p>וַיְהִי כַּאֲשֶׁר יָצָאנוּ מִן הַתֹּפֶת וְעֶשְׁתֹּנוֹתַי אוֹבְדוֹת</p>
</blockquote>

<blockquote>
<p>וּפְנֵיהֶם וְכַנְפֵיהֶם פְּרֻדוֹת</p>
</blockquote>

<blockquote>
<p>וְלָלֶכֶת אֶל הָעֵדֶן הָיוּ פָנֵינוּ מֻעָדוֹת</p>
</blockquote>

<blockquote>
<p>תֵּכֶף אֲשֶׁר מֵהַתֹּפֶת נָסַעְנוּ</p>
</blockquote>

<blockquote>
<p>אֶל רֹאשׁ סֻלָּם מֻצָּב אַרְצָה וְרֹאשׁוֹ מַגִּיעַ הַשָּׁמַיְמָה הִגַּעְנוּ</p>
</blockquote>

<blockquote>
<p>וְכַאֲשֶׁר הָיִינוּ בְּמַעֲלוֹתָיו הַגְּבוֹהִים</p>
</blockquote>

<blockquote>
<p>שָׁם נִגְלוּ אֵלֵינוּ הָאֱלֹהִים</p>
</blockquote>

<blockquote>
<p>וְשָׁם רָאִינוּ שָׁמַיִם חֲדָשִׁים וְאֶרֶץ חֲדָשָׁה</p>
</blockquote>

<blockquote>
<p>אֵין שָׁם צַחֲנָה וּבָאְשָׁה</p>
</blockquote>

<blockquote>
<p>רַק אֶרֶץ מְטֹהָרָה וּקְדוֹשָׁה</p>
</blockquote>

<blockquote>
<p>וּמַעֲלוֹת הוּכְנוּ אֶל הַנְּפָשִׁים הַקּדוֹשִׁים</p>
</blockquote>

<blockquote>
<p>תַּחְתִּיִּים שְׁנִיִּים וּשְׁלִישִׁים</p>
</blockquote>

<blockquote>
<p>שָׁם הָאוֹר הַגָּמוּר אֲשֶׁר קְרָאוּהוּ הַחֲכָמִים</p>
</blockquote>

<blockquote>
<p>אוֹר שִׁבְעָתַיִם כְּאוֹר שִׁבְעַת הַיָּמִים</p>
</blockquote>

<blockquote>
<p>כִּי מַה יָּפְיוֹ וּמַה טּוּבוֹ</p>
</blockquote>

<blockquote>
<p>אֵין עָיֵף וְאֵין כּוֹשֵׁל בּוֹ</p>
</blockquote>

<blockquote>
<p>שָׁם הַנְּפָשׁוֹת הַטְּהוֹרוֹת</p>
</blockquote>

<blockquote>
<p>אֲשֶׁר בִּצְרוֹר הַחַיִּים צְרוּרוֹת</p>
</blockquote>

<blockquote>
<p>וּכְזֹהַר הָרָקִיעַ מַזְהִירוֹת</p>
</blockquote>

<blockquote>
<p>וְהָיוּ לִמְאוֹרוֹת</p>
</blockquote>

<blockquote>
<p>שָׁם נַפְשׁוֹת אֶבְיוֹנִים נְקִיּים</p>
</blockquote>

<blockquote>
<p>שָׁם הַחַיִּים הַנִּצְחִיִּים</p>
</blockquote>

<blockquote>
<p>שָׁם הַשָׂשׂוֹן הַתְּמִידִי וְהַשִּׂמְחָה בִּלְתִּי פוֹסֶקֶת</p>
</blockquote>

<blockquote>
<p>שָׁם שָׂרָה יֵצְחָק בְּנָהּ חוֹבֶקֶת</p>
</blockquote>

<blockquote>
<p>שָׁם רִבְקָה אֶת יַעֲקֹב נוֹשֶׁקֶת</p>
</blockquote>

<blockquote>
<p>שָׁם רָחֵל אֶל יוֹסֵף מִתְרַפֶּקֶת</p>
</blockquote>

<blockquote>
<p>שָׁם לֵאָה דַלְתוֹת בָּנֶיהָ דוֹפֶקֶת</p>
</blockquote>

<blockquote>
<p>שָׁם אַבְרָהָם אָבִינוּ</p>
</blockquote>

<blockquote>
<p>רֹאשׁ שִׂמְחָתֵנוּ</p>
</blockquote>

<blockquote>
<p>הֲדַר זְקֵנֵינוּ</p>
</blockquote>

<blockquote>
<p>וַעֲטֶרֶת תִּפְאַרְתֵּנוּ</p>
</blockquote>

<blockquote>
<p>שָׁם מֹשֶׁה וְאַהֲרֹן</p>
</blockquote>

<blockquote>
<p>שָׁם הַלְוִיִּם נֹשְׂאֵי הָאָרוֹן</p>
</blockquote>

<blockquote>
<p>שָׁם דָּוִד תְּהִלּוֹתָיו קוֹרֵא בְגָרוֹן</p>
</blockquote>

<blockquote>
<p>שָׁם מַלְכֵי יְהוּדָה עוֹבְרִים לְפָנָיו כִּבְנֵי מָרוֹן</p>
</blockquote>

<blockquote>
<p>שָׁם אָדָם הָרִאשׁוֹן וְשָׁם חָוָּה</p>
</blockquote>

<blockquote>
<p>הַמְעֻנָֹגָה וְהַנָּאוָה</p>
</blockquote>

<blockquote>
<p>שָׁם מָרְדְּכַי וְשַׁם הֲדַסָּה</p>
</blockquote>

<blockquote>
<p>שָׁם עָתְנִיאֵל וְשָׁם עַכְסָה</p>
</blockquote>

<blockquote>
<p>שָׁם אַבְנֵר וְשָׁם עֲמָשָׂא</p>
</blockquote>

<blockquote>
<p>וְשָׁם אָסָף יָסֹר בַּמַּשָּׂא</p>
</blockquote>

<blockquote>
<p>שָׁם יְהוֹשָׁפָט וְשָׁם אָסָא</p>
</blockquote>

<blockquote>
<p>שָׁם מִיכָיָהוּ בֶן יִמְלָה</p>
</blockquote>

<blockquote>
<p>וְשָׁם אֱלִישָׁע בֶּן שָׁפָט מֵאָבֵל מְחוֹלָה</p>
</blockquote>

<blockquote>
<p>וְשָׁם הַשֻּנַּמִּית אִשָּׁה גְדוֹלָה</p>
</blockquote>

<blockquote>
<p>וְשָׁם אַנְשֵׁי כְנֶסֶת הַגְּדוֹלָה</p>
</blockquote>

<blockquote>
<p>שָׁם מִיכָה הַמֹּרַשְׁתִּי</p>
</blockquote>

<blockquote>
<p>וְשָׁם סִבְּכַי אֲשֶׁר הִכָּה אֶת הַפְּלִשְׁתִּי</p>
</blockquote>

<blockquote>
<p>שָׁם צְפָנְיָה בֶּן כּוּשִׁי</p>
</blockquote>

<blockquote>
<p>וְשָׁם נָחוּם הָאֶלְקֹשִׁי</p>
</blockquote>

<blockquote>
<p>שָׁם זְכַרְיָה בֶּן בֶּרֶכְיָה בֶּן עִדּוֹא</p>
</blockquote>

<blockquote>
<p>שָׁם יְשַעְיָה הַנָּבִיא וְחִזְקִיָּהוּ מֶלֶךְ יְהוּדָה</p>
</blockquote>

<blockquote>
<p>שָׁם יֹאשִׁיָּה אֲשֶׁר מֵת בִּמְגִדּוֹ</p>
</blockquote>

<blockquote>
<p>שָׁם גָּד הַחֹזֶה וְשָׁם עִדּוֹא</p>
</blockquote>

<blockquote>
<p>שָׁם יְהוֹשֻעַ וְשָׁם יִרְמְיָה</p>
</blockquote>

<blockquote>
<p>וְשָׁם בָּרוּךְ בֶּן נֵרִיָּה</p>
</blockquote>

<blockquote>
<p>וְשָׁם נְחֶמְיָה בֶּן חֲכַלְיָה</p>
</blockquote>

<blockquote>
<p>וְשָׁם רוּת הַמּוֹאֲבִיָּה</p>
</blockquote>

<blockquote>
<p>שָׁם חֲנוֹךְ וְשָׁם נֹחַ</p>
</blockquote>

<blockquote>
<p>וְשָׁם שִׁמְשׁוֹן בֶּן מָנוֹחַ</p>
</blockquote>

<blockquote>
<p>שָׁם עָמוֹס אֲשֶׁר הָיָה בַנֹּקְדִים מִתְּקוֹעַ</p>
</blockquote>

<blockquote>
<p>וְשָׁם יְהוֹנָתָן אֲשֶׁר בְּהַר הַגִּלְבּוֹעַ</p>
</blockquote>

<blockquote>
<p>שָׁם לְרָחָב הַזּוֹנָה בֵּין הָעוֹמְדִים הָהֵם מַהְלְכִים</p>
</blockquote>

<blockquote>
<p>יַעַן אֲשֶׁר הֶחְבִּיאָה אֶת הַמְּלָכִים</p>
</blockquote>

<blockquote>
<p>שָׁם מִרְיָם הַנְּבִיאָה</p>
</blockquote>

<blockquote>
<p>וְשָׁם תּוֹלָע בֶּן פּוּאָה</p>
</blockquote>

<blockquote>
<p>שָׁם אֱלִיהוּ בֶן בָּרַכְאֵל הַבּוּזִי</p>
</blockquote>

<blockquote>
<p>שָׁם רִבִּי יְהוּדָה הַלֵּוִי וְרִבִּי יְהוּדָה חֲרִיזִי</p>
</blockquote>

<blockquote>
<p>שָׁם הָרַב רַבֵּנוּ מֹשֶׁה בֶּן מַיְמוֹן עֶבֶד אֲדֹנָי</p>
</blockquote>

<blockquote>
<p>שָׁם מַתִּתְיָהוּ כֹּהֵן הַגָּדוֹל וְחַשְׁמוֹנָאי</p>
</blockquote>

<blockquote>
<p>שָׁם נָשִׁים רַחֲמָנִיּוֹת</p>
</blockquote>

<blockquote>
<p>שָׁם שִׁפְרָה וּפוּעָה הָמְיַלְּדוֹת הָעִבְרִיּוֹת</p>
</blockquote>

<blockquote>
<p>שָׁם יָעֵל אֵשֶׁת חֶבֶר הַקֵּינִי</p>
</blockquote>

<blockquote>
<p>שָׁם אֵהוּד בֶּן גֵּרָא בֶּן הַיְמִינִי</p>
</blockquote>

<blockquote>
<p>שָׁם שְׁלֹמֹה־יְדִידְיָה</p>
</blockquote>

<blockquote>
<p>שָׁם יְהוֹשָפָט וְשָׁם עוֹבַדְיָה</p>
</blockquote>

<blockquote>
<p>שָׁם יְהוֹיָדָע הַכֹּהֵן הַגָּדוֹל</p>
</blockquote>

<blockquote>
<p>וּבְנוֹ זְכַרְיָה</p>
</blockquote>

<blockquote>
<p>שָׁם רְעוּאֵל וְחוֹבָב וְיִתְרוֹ</p>
</blockquote>

<blockquote>
<p>שָׁם גִּדְעוֹן וּפוּרָה נַעֲרוֹ</p>
</blockquote>

<blockquote>
<p>שָׁם חַרְבוֹנָה הַזָּרִיז וְהַמְזֻמָּן</p>
</blockquote>

<blockquote>
<p>אֲשֶׁר אָמַר גַּם הִנֵּה הָעֵץ אֲשֶׁר עָשָׂה הָמָן</p>
</blockquote>

<blockquote>
<p>שָׁם שֵׁם וָיֶפֶת אֲשֶׁר שָׂמוּ הַשִּׂמְלָה עַל שְׁכֶם שְׁנֵיהֶם</p>
</blockquote>

<blockquote>
<p>וַיְכַסּוּ אֶת עֶרְוַת אֲבִיהֶם</p>
</blockquote>

<blockquote>
<p>שָׁם יְדַלֵּג כָּאַיָּל פִּסֵּחַ וְתָרֹן לְשׁוֹן אִלֵּם</p>
</blockquote>

<blockquote>
<p>שָׁם מַלְכִּי צֶדֶק מֶלֶךְ שָׁלֵם</p>
</blockquote>

<blockquote>
<p>שָׁם פִּינְחָס בֶּן אֶלְעָזָר תַּחַת אֲשֶׁר קִנֵּא לֵאלֹהָיו וְעֹז אָזָר</p>
</blockquote>

<blockquote>
<p>וְעַל זִמְרֵי בֶן סָלוֹא וְכָזְבִּי בַת צוּר הִתְאַכְזָר</p>
</blockquote>

<blockquote>
<p>שָׁם כָּל שִׁבְטֵי יִשְׂרָאֵל</p>
</blockquote>

<blockquote>
<p>שָׁם חַנָּה וְשָׁם שְׁמוּאֵל</p>
</blockquote>

<blockquote>
<p>שָׁם שְׁכַנְיָה בֶן יְחִיאֵל מִבְּנֵי עֵילָם</p>
</blockquote>

<blockquote>
<p>אֲשֶׁר הָיָה רֹאשׁ לַמִּתְוַדִּים אֶל עֶזְרָא עַל מַעֲלָם</p>
</blockquote>

<blockquote>
<p>עַל אַשֶׁר הוֹשִיבוּ נָשִׁים נָכְרִיּוֹת וּפוֹחֲזוֹת</p>
</blockquote>

<blockquote>
<p>וַיֹּאמְרוּ אִם יֵשׁ מִקְוֶה לְיִשְׂרָאֵל עַל זֹאת</p>
</blockquote>

<blockquote>
<p>שָׁם בְּצַלְאֵל בֶּן אוּרִי</p>
</blockquote>

<blockquote>
<p>וְשָׁם בְּנָיָהוּ אֲשֶׁר גָּזַל אֶת הַחֲנִית מִיַּד הַמִּצְרִי</p>
</blockquote>

<blockquote>
<p>שָׁם כָּלֵב בֶּן יְפֻנֶּה</p>
</blockquote>

<blockquote>
<p>שָׁם אֶלְדָּד וּמֵידָד מִתְנַבְּאִים בַּמַּחֲנֶה</p>
</blockquote>

<blockquote>
<p>שָׁם עֶבֶד אַבְרָהָם אֲשֶׁר נִצַּב עַל עֵין הַמַּיִם</p>
</blockquote>

<blockquote>
<p>שָׁם אֵלִיָּהוּ אֲשֶׁר עָלָה בַסְּעָרָה הַשָׁמַיִם</p>
</blockquote>

<blockquote>
<p>שָׁם תָּמָר אֲשֶׁר יָשְׁבָה בְּפֶתַח עֵינָיִם</p>
</blockquote>

<blockquote>
<p>שָׁם יְהוּדָה בֶּן מַכַּבִּי הַגִּבּוֹר</p>
</blockquote>

<blockquote>
<p>שָׁם עֶבֶד מֶלֶךְ הַכּוּשִׁי אֲשֶׁר הֶעֲלָה אֶת יִרְמְיָהוּ מִן הַבּוֹר</p>
</blockquote>

<blockquote>
<p>שָׁם יְדוּתוּן וְהֵימָן וְאֵיתָן הָאֶזְרָחִי</p>
</blockquote>

<blockquote>
<p>שָׁם אֱלִיפַז הַתֵּימָנִי וְצוֹפַר הַנַּעֲמָתִי וּבִלְדַּד הַשּׁוּחִי</p>
</blockquote>

<blockquote>
<p>שָׁם אֱלִישֶׁבַע בַּת עַמִּינָדָב וְּשְׁאָר הַחֲסִידוֹת</p>
</blockquote>

<blockquote>
<p>וְשָׁם דְּבוֹרָה אִשָּׁה נְבִיאָה אֵשֶׁת לַפִּדוֹת</p>
</blockquote>

<blockquote>
<p>שָׁם חֲנָנְיָה מִישָׁאֵל וַעֲזַרְיָה</p>
</blockquote>

<blockquote>
<p>וְשָׁם הוֹשֵעַ וְיוֹאֵל וְעָמוֹס וְעוֹבַדְיָה</p>
</blockquote>

<blockquote>
<p>שָׁם יוֹנָה וּמִיכָה וְנַחוּם וַחֲבַקּוּק וּצְפַנְיָה</p>
</blockquote>

<blockquote>
<p>שָׁם מַלְאָכִי חַגַּי וּזְכַרְיָה</p>
</blockquote>

<blockquote>
<p>שָׁם כּוֹרֶשׁ מֶלֶךְ פָּרַס</p>
</blockquote>

<blockquote>
<p>אֲשֶׁר שָׂם בָּבֶל כַּמִּדְבָּר וְעָרָיו הָרָס</p>
</blockquote>

<blockquote>
<p>שָׁם שְׁמַעְיָה וְאַבְטַלְיוֹן</p>
</blockquote>

<blockquote>
<p>וְשָׁם יוֹסֵף בֶּן גּוּרְיוֹן</p>
</blockquote>

<blockquote>
<p>וְשָׁם רַבִּי חֲנִינָא בֶּן תְּרַדְיוֹן</p>
</blockquote>

<blockquote>
<p>שָׁם רַבִּי יְהוּדָה הַנָּשִׂיא אֲשֶׁר חִבֵּר הַמִּשְׁנָה</p>
</blockquote>

<blockquote>
<p>וְשָׁם מְחַבְּרֵי התַּלְמוּד רַב אָשֵׁי וְרָבִינָא</p>
</blockquote>

<blockquote>
<p>שָׁם אַבַּיֵי וְשָׁם רָבָא</p>
</blockquote>

<blockquote>
<p>שָׁם רִבִּי יְהוֹשֻעַ וְשָׁם רִבִּי עֲקִיבָא</p>
</blockquote>

<blockquote>
<p>שָׁם רַב וּשְמוּאֵל</p>
</blockquote>

<blockquote>
<p>שָׁם הִלֵּל וְשַׁמַּאי וְשָׁם רִבִּי יִשְׁמָעֵאל</p>
</blockquote>

<blockquote>
<p>שָׁם רַבָּן שִׁמְעוֹן בֶּן גַמְלִיאֵל</p>
</blockquote>

<blockquote>
<p>שָׁם רָאִיתִי הַמָּנוֹחַ רִבִּי שְׁלֹמֹה יְדִידְיָה וּשְלֹמֹה בְנוֹ</p>
</blockquote>

<blockquote>
<p>שָׁם הַיָּשִׁישׁ רִבִּי יְהוּדָה הַדַּיָן עַל יַד יְמִינוֹ</p>
</blockquote>

<blockquote>
<p>שָׁם הֶחָסִיד רִבִּי שַׁבְּתַי בְּרִבִּי מַתִּתְיָה וְהָרַב רִבִּי יוֹאָב חֱתָנוֹ</p>
</blockquote>

<blockquote>
<p>שָׁם הַצַּדִּיק הַמָּנוֹחַ רִבִּי שְׁמוּאֵל חָמִי</p>
</blockquote>

<blockquote>
<p>שָׁם בּוֹעַז וְשָׁם נָעֳמִי</p>
</blockquote>

<blockquote>
<p>שָׁם הַצַּדֶּקֶת יוּשְׂטָה אִמִּי</p>
</blockquote>

<blockquote>
<p>שָׁם מָרַת בְּרוּנֵיטָה חֲמוֹתִי הַחֲסִידָה</p>
</blockquote>

<blockquote>
<p>אֲשֶׁר הֵאִירָה הָאָרֶץ מִכְּבוֹדָהּ</p>
</blockquote>

<blockquote>
<p>שָׁם הָיָה הָרַב רִבִּי בִנְיָמִין רִבִּי וְאַלּוּפִי</p>
</blockquote>

<blockquote>
<p>אֲשֶׁר לִמְּדַנִי תוֹרָה בִימֵי חָרְפִּי</p>
</blockquote>

<blockquote>
<p>שָׁם הָרַב רִבִּי צִדְקִיָּה הֶעָנָיו וּשְׁלֹשָׁה מִבָּנָיו</p>
</blockquote>

<blockquote>
<p>וְשָׁם הֶחָסִיד רִבִּי מְנַחֵם הָרוֹפֵא הֶעָנָיו</p>
</blockquote>

<blockquote>
<p>שָׁם הַצַּדִיק רִבִּי יִצְחָק הָרוֹפֵא וּבְנוֹ רִבִּי בִּנְיָמִין</p>
</blockquote>

<blockquote>
<p>שָׁם רִבִּי מְנַחֵם בּוֹצֵיקוֹ וְרִבִּי שִׁמְעוֹן בְּנוֹ מִיָּמִין</p>
</blockquote>

<blockquote>
<p>מְעֻתָּדִים לַעֲמֹד לְגוֹרָלָם לְקֵץ הָיַּמִין</p>
</blockquote>

<blockquote>
<p>שָׁם הָרַב רִבִּי שַׁבְּתַי הֶחָסִיד לֵיאוֹ וְאָחִיו רִבִּי מְנַחֵם</p>
</blockquote>

<blockquote>
<p>שָׁם רִבִּי יְהוּדָה הַפַּרְנָס וְשָׁם אֶלָּחֵם</p>
</blockquote>

<blockquote>
<p>שָׁם הָיָה אַבְרָהָם וְאָחִיו רִבִּי מְשֻׁלָּם</p>
</blockquote>

<blockquote>
<p>וְשָׁם כָּל צְבָא הַחֲסִידִים מִימִינָם וּמִשְּׂמֹאלָם</p>
</blockquote>

<blockquote>
<p>שָׁם בַּת פַּרְעֹה מְלֵאָה אוֹר</p>
</blockquote>

<blockquote>
<p>יַעַן אֲשֶׁר מָשְׁתָה אֶת מֹשֶׁה מִן הַיְאוֹר</p>
</blockquote>

<blockquote>
<p>שָׁם אֶשְׁכּוֹל וְעָנֵר</p>
</blockquote>

<blockquote>
<p>וְשָׁם אַבְנֵר בֶּן נֵר</p>
</blockquote>

<blockquote>
<p>שָׁם הַתַּנָּאִים וְהָאֲמוֹרָאִים</p>
</blockquote>

<blockquote>
<p>וְשָׁם כָּל בְּנֵי הַנְבִיאִים</p>
</blockquote>

<blockquote>
<p>שָׁם נְחֶמְיָה בֶן חֲכַלְיָה וְעֶזְרָא הַסּוֹפֵר</p>
</blockquote>

<blockquote>
<p>שָׁם מִן הַחֲסִידִים הָרִאשׁוֹנִים כְּחוֹל הַיָּם אֲשֶׁר לֹא יִמַּד וְלֹא יִסָּפֵר</p>
</blockquote>

<blockquote>
<p>עוֹמְדִים וְעַטְרוֹתֵיהֶם בְּרֹאשָׁם</p>
</blockquote>

<blockquote>
<p>וּבִגְדֵי יֶשַׁע וּמְעִיל צְדָקָה עַל לְבוּשָׁם</p>
</blockquote>

<blockquote>
<p>עוֹמְדִים בְּשָׂשׂוֹן וּבְשִׂמְחָה וּבְגִילָה וְרִנָּה וְנֶהְנִים מִזִּיו שְׁכִינָה</p>
</blockquote>

<blockquote>
<p>וַיְהִי בִּהְיוֹתֵנוּ בִּרְחוֹבוֹת הָעֶדֶן מְשׁוֹטְטִים</p>
</blockquote>

<blockquote>
<p>וּמַעֲלוֹת אַנְשֵׁי הַחָכְמָה מַבִּיטִים</p>
</blockquote>

<blockquote>
<p>רָאִיתִי אֲנָשִׁים מְלֵאִים הוֹד וְהָדָר</p>
</blockquote>

<blockquote>
<p>וּלְיָפְיָם שֶׁמֶשׁ וְיָרֵחַ קָדָר</p>
</blockquote>

<blockquote>
<p>נָתְנוּ לָהֶם מַהְלְכִים</p>
</blockquote>

<blockquote>
<p>בְּעוֹלַם הַמַּלְאָכִים</p>
</blockquote>

<blockquote>
<p>וְלֹא הִכַּרְתִּי אִישׁ מֵהֶם</p>
</blockquote>

<blockquote>
<p>וָאֶשְׁאֲלָה הָאִישׁ הַדּוֹבֵר בִּי לָדַעַת אֹדוֹתֵיהֶם</p>
</blockquote>

<blockquote>
<p>וַיֹּאמֶר אֵלַי אֵלֶּה הֵם חֲסִידֵי אֻמּוֹת הָעוֹלָם</p>
</blockquote>

<blockquote>
<p>אֲשֶׁר גָּבְרוּ בְּחָכְמָתָם וְשִׂכְלָם</p>
</blockquote>

<blockquote>
<p>וְעָלוּ בְמַדְרֵגוֹת סֻלַּם הַחָכְמָה כְּפִי יְכָלְתָּם</p>
</blockquote>

<blockquote>
<p>וְלֹא הָיוּ כַאֲבוֹתָם</p>
</blockquote>

<blockquote>
<p>דּוֹר סוֹרֵר וּמוֹרֶה</p>
</blockquote>

<blockquote>
<p>חָקְרוּ בְשִׂכְלָם מִי הַיּוֹצֵר וּמִי הַבּוֹרֵא</p>
</blockquote>

<blockquote>
<p>אֲשֶׁר בְּחַסְדּוֹ הִמְצִיאָם</p>
</blockquote>

<blockquote>
<p>וּמֵאַיִן אֶל יֵשׁ הוֹצִיאָם</p>
</blockquote>

<blockquote>
<p>וְאֶל הָעוֹלָם הַזֶּה הֱבִיאָם</p>
</blockquote>

<blockquote>
<p>וּמָה הַתַּכְלִית אֲשֶׁר בַּעֲבוּרוֹ בְרָאָם</p>
</blockquote>

<blockquote>
<p>וְכַאֲשֶׁר שָׁאֲלוּ אֲבוֹתֵיהֶם</p>
</blockquote>

<blockquote>
<p>וְהִתבּוֹנְנוּ בִתְשׁוּבוֹתֵיהֶם</p>
</blockquote>

<blockquote>
<p>וַיֵּדְעוּ כִּי עֵירֻמִּים הֵם</p>
</blockquote>

<blockquote>
<p>בָּזוּ אֶל אֱמוּנָתָם</p>
</blockquote>

<blockquote>
<p>וְכִוְּנוּ לַחְקֹר אֱמוּנַת זוּלָתָם</p>
</blockquote>

<blockquote>
<p>וְכַאֲשֶׁר חָקְרוּ כָּל הָאֱמוּנוֹת</p>
</blockquote>

<blockquote>
<p>וּמָצְאוּ כָּל אֶחָד מֵהֶם לְחַזֵּק יְסוֹדוֹתֶיהָ יָדֶיהָ אֱמוּנוֹת</p>
</blockquote>

<blockquote>
<p>וֶאֱמוּנַת זוּלָתָם מְגַנּוֹת</p>
</blockquote>

<blockquote>
<p>לֹא אָמְרוּ נַעֲמֹד עַל אֱמוּנָתֵנוּ</p>
</blockquote>

<blockquote>
<p>כִּי הִיא קַבָּלָה בְיָדֵינוּ מֵאֲבוֹתֵינוּ</p>
</blockquote>

<blockquote>
<p>אַךְ בָּחֲרוּ מִכָּל הָאֱמוּנוֹת</p>
</blockquote>

<blockquote>
<p>הַדֵּעוֹת אֲשֶׁר צָדָקוּ</p>
</blockquote>

<blockquote>
<p>וַעֲלֵיהֶם אַנְשֵׁי הַחָכְמָה לֹא נֶחְלָקוּ</p>
</blockquote>

<blockquote>
<p>וּבָם אָחֲזוּ וּבָם דָּבָקוּ</p>
</blockquote>

<blockquote>
<p>וְכָל הַדְּבָרִים אֲשֶׁר כָּל הָאֻמּוֹת יְגַנּוּ עֲלֵיהֶם עֹרֶף וְלֹא פָנִים פָּנוּ</p>
</blockquote>

<blockquote>
<p>וּבְעִנְיַן הָאֱלֹהִים יִתְבָּרֵךְ אָמְרוּ לִקְרֹא לוֹ שֵׁם לְבָבֵנוּ יֶחֱרַד וְיִפְחָד</p>
</blockquote>

<blockquote>
<p>כִּי כָל עַם וָעָם יִקְרָאֶנּוּ בְשֵׁם מְיֻחָד</p>
</blockquote>

<blockquote>
<p>וְאָנוּ אוֹמְרִים יִהְיֶה שְׁמוֹ מַה שֶׁיִּהְיֶה</p>
</blockquote>

<blockquote>
<p>אֲנַחְנוּ מַאֲמִינִים אֵל הַנִּמְצָא הָרִאְשׁוֹן הָאֲמִיתִּי וְהַמְחַיֶּה</p>
</blockquote>

<blockquote>
<p>אֲשֶׁר הָיָה וְהֹוֶה וְיִהְיֶה</p>
</blockquote>

<blockquote>
<p>אֲשֶׁר בָּרָא הָעוֹלָם בְּעֵת שֶׁגָּזְרָה חָכְמָתוֹ</p>
</blockquote>

<blockquote>
<p>הַנֶּעְלָם מִמֶּנּוּ לְחֹזֶק הֵרָאוֹתוֹ</p>
</blockquote>

<blockquote>
<p>אֲשֶׁר לֹא יִיעָף וְלֹא יִיגַע וְאֵין חֵקֶר לִתְבוּנָתוֹ</p>
</blockquote>

<blockquote>
<p>הַחוֹמֵל עַל יְצוּרָיו</p>
</blockquote>

<blockquote>
<p>וְהַמַּטְרִיפָם כְּרוֹעֶה יִרְעֶה עֲדָרָיו</p>
</blockquote>

<blockquote>
<p>אֲשֶׁר יִקְרָאֵנוּ אֵלָיו בְּסוֹפֵנוּ</p>
</blockquote>

<blockquote>
<p>וּכְבוֹדוֹ יַאַסְפֵנוּ</p>
</blockquote>

<br>  

<blockquote>
<p>וְכַאֲשֶֹר בְּמַעֲלוֹת הָעֶדֶן עָלִינוּ</p>
</blockquote>

<blockquote>
<p>נוֹרָאוֹת רָאִינו</p>
</blockquote>

<blockquote>
<p>כִּי שָׁמָּה יָשְׁבוּ כִסְאוֹת</p>
</blockquote>

<blockquote>
<p>רָמוֹת וְנִשָּׂאוֹת</p>
</blockquote>

<blockquote>
<p>הָיוּ בְעֵינַי פִּלְאֵי פְלָאוֹת</p>
</blockquote>

<blockquote>
<p>לֹא תִשְׂבַּע עַיִן לִרְאוֹת</p>
</blockquote>

<blockquote>
<p>וּבְתוֹכָם כִּסֵּא מָלְאָה הָאָרֶץ מִזָּהֳרוֹ זֹהַר</p>
</blockquote>

<blockquote>
<p>כְּמַעֲשֵׂה לִבְנַת הַסַּפִּיר וּכְעֶצֶם הַשָּׁמַיִם לָטֹהַר</p>
</blockquote>

<blockquote>
<p>וַהֲדֹם אֲשֶׁר לְרַגְלָיו</p>
</blockquote>

<blockquote>
<p>אָרְכוּ שׁוּלָיו</p>
</blockquote>

<blockquote>
<p>וְהִתְלַקְּחוּ חַשְׁמַלָּיו</p>
</blockquote>

<blockquote>
<p>וְהִתְאַוֵּיתִי לָשֶׁבֶת עָלָיו</p>
</blockquote>

<blockquote>
<p>וָאֹמְרָה בִּי אֲדֹנִי לְמִי הַכִּסֵּא הַנִּכְבָּד וְהַנָּעִים</p>
</blockquote>

<blockquote>
<p>וּלְמִי הַהֲדֹם מַעֲשֶׂה צַעֲצֻעִים</p>
</blockquote>

<blockquote>
<p>וַיֹּאמֶר אֵלַי חַיֶּיךָ הַכִּסֵּא הוּא לְאַבִּיר הָרוֹעִים</p>
</blockquote>

<blockquote>
<p>מְעֻתָּד וְלוֹ יִהְיֶה</p>
</blockquote>

<blockquote>
<p>הוּא יְהוּדָה גוּר אַרְיֵה</p>
</blockquote>

<blockquote>
<p>אֲשֶׁר גָּבַר בְּאֶחָיו</p>
</blockquote>

<blockquote>
<p>וְהַהֲדֹם וְצִיצָיו וּפְרָחָיו</p>
</blockquote>

<blockquote>
<p>הוּא לַמְחוֹקֵק לֹא יָסוּר מִבֵּין רַגְלָיו</p>
</blockquote>

<blockquote>
<p>וְאַתָּה תִהְיֶה יוֹשֵׁב עָלָיו</p>
</blockquote>

<blockquote>
<p>וְהָיִיתָ קָרוֹב אֵלָיו</p>
</blockquote>

<blockquote>
<p>וַיְהִי בְּשָׁמְעִי זָכַרְתִּי מַעֲלַת דָּנִיֵּאל אָחִי</p>
</blockquote>

<blockquote>
<p>אֲשֶׁר הִנְחַנִי בְּדֶרֶךְ אֱמֶת וַיְיַשֵּׁר אֶת אָרְחִי</p>
</blockquote>

<blockquote>
<p>וַאֲשֶׁר קָרַב אֵלַי בְּבָרְחִי</p>
</blockquote>

<blockquote>
<p>צִיץ נֵזֶר הַקֹּדֶשׁ אֲשֶׁר עַל מִצְחִי</p>
</blockquote>

<blockquote>
<p>חַיֵּי בְשָׂרִי וְנִשְׁמַת רוּחִי</p>
</blockquote>

<blockquote>
<p>וּפָרָשַׁת גְּדֻלָּתוֹ וּנְדִיבוּתוֹ וּמַעֲלָתוֹ</p>
</blockquote>

<blockquote>
<p>וְשִׂכְלוֹ וּבִינָתוֹ</p>
</blockquote>

<blockquote>
<p>וְעַנְוָתוֹ וְצִדְקָתוֹ</p>
</blockquote>

<blockquote>
<p>וַאֲשֶׁר מָלְאָה אַפְסֵי הָאָרֶץ תְּהִלָּתוֹ</p>
</blockquote>

<blockquote>
<p>וָאֹמְרָה אֶל הָאִישׁ הַתּוֹמֵךְ בִּימִינִי</p>
</blockquote>

<blockquote>
<p>בִּי אֲדֹנִי</p>
</blockquote>

<blockquote>
<p>הַרְאֵנִי מְקוֹם דָּנִיֵּאל אָחִי וְתַחֲנוֹתוֹ</p>
</blockquote>

<blockquote>
<p>וְאֵיזֶה בַּיִת אֲשֶׁר תִּבְנוּ לוֹ וְאֵיזֶה מְקוֹם מְנוּחָתוֹ</p>
</blockquote>

<blockquote>
<p>וַיֹּאמֶר אֵלָי דַּע אֶל נָכוֹן כִּי גָדְלָה מְאֹד מַעֲלָתוֹ</p>
</blockquote>

<blockquote>
<p>וּמָלְאוּ אַפְסֵי הָאָרֶץ תְּהִלָּתוֹ</p>
</blockquote>

<blockquote>
<p>וְאַף כִּי מַעֲלָתְךָ קָצְרָה עָדָיו מֵהַגִּיעַ</p>
</blockquote>

<blockquote>
<p>כִּי הוּא חֵטְא רַבִּים נָשָׂא וְלַפֹּשְׁעִים יַפְגִּיעַ</p>
</blockquote>

<blockquote>
<p>בַּעֲבוּר אֲשֶׁר יָדְעָה הַחָכְמָה הָעֶליוֹנָה כִּי הוּא בִלְעָדֶיךָ לֹא יִשְׁקֹט וְלֹא יַרְגִּיעַ</p>
</blockquote>

<blockquote>
<p>הֶעֱמִידָה אֵצֶל סֻכָּתְךָ סֻכּוֹ</p>
</blockquote>

<blockquote>
<p>וְאַף כִּי עֶרְכְּךָ מָךְ מֵעֶרְכּוֹ</p>
</blockquote>

<blockquote>
<p>בְּיָדְעָהּ כִּי יִהְיֶה לוֹ בְּחֶבְרָתְךָ שַׁעֲשׁוּעַ</p>
</blockquote>

<blockquote>
<p>וְהוּא יִהְיֶה לְמשֶׁה וְאַתָּה תִהְיֶה לוֹ לִיהוֹשֻׁעַ</p>
</blockquote>

<blockquote>
<p>וּלְמַעַן יֹאמְרוּ הַכֹּל כַּאֲשֶׁר יֹאמְרוּ נַפְשׁוֹתֵיכֶם יִתְאָחָדוּ</p>
</blockquote>

<blockquote>
<p>יִתְלַכְּדוּ וְלֹא יִתְפָּרָדוּ</p>
</blockquote>

<blockquote>
<p>הַיֵלְכוּ שְׁנַיִם יַחְדָּו בִּלְתִּי אִם נוֹעָדוּ</p>
</blockquote>

<blockquote>
<p>אָז אֵין לִתְמֹהַּ אִם צָמַח גִּילִי</p>
</blockquote>

<blockquote>
<p>וְיָדַעְתִּי כִּי בַנְּעִימִים נָפַל חֶבְלִי</p>
</blockquote>

<blockquote>
<p>בְּיָדְעִי כִּי בְסִבָּתוֹ גְאֻלָּה תִהְיֶה לִי</p>
</blockquote>

<blockquote>
<p>וָאֹמְרָה אֶל הָאִישׁ חַיֶּיךָ אֲדֹנִי הַרְאֵנִי אֶת הוֹד כִּסְאוֹ אֲשֶׁר שָׁם יַרְגִּיעַ</p>
</blockquote>

<blockquote>
<p>כִּי יָדַעְתִּי כִּי יַעֲלֶה לַשָּׁמַיִם שִׂיאוֹ וְרֹאשׁוֹ לָעָב יַגִּיעַ</p>
</blockquote>

<blockquote>
<p>וַיֹאמֶר אֵלַי הָאִישׁ בּוֹא עִמִּי וְאַרְאֶךָ אֶת שִׂמְחָתוֹ</p>
</blockquote>

<blockquote>
<p>וְאֶת כְּבוֹד מְנוּחָתוֹ</p>
</blockquote>

<blockquote>
<p>וָאֵלֶךְ אַחֲרָיו נִמְשָׁךְ וְנִסְמָךְ</p>
</blockquote>

<blockquote>
<p>עַד אֲשֶׁר הֱבִיאַנִי אֶל אֹהֶל אָהֳלִיאָב בֶּן אֲחִיסָמָךְ</p>
</blockquote>

<blockquote>
<p>וְשָׁם הָיָה בְּצַלְאֵל בֶּן אוּרִי בֶּן חוּר לְמַטֵּה יְהוּדָה</p>
</blockquote>

<blockquote>
<p>וְכָל הַנְּשִׂיאִים בָּעֵדָה</p>
</blockquote>

<blockquote>
<p>וּבְנֵי אֵלִים הָיוּ מַרְבִּים לְהָבִיא מִדֵּי הָעֲבוֹדָה</p>
</blockquote>

<blockquote>
<p>וְאוֹרְגִים חֻפּוֹת נְעִימוֹת וַהֲדוּרוֹת</p>
</blockquote>

<blockquote>
<p>כְּזֹהַר הָרָקִיעַ מַזְהִירוֹת</p>
</blockquote>

<blockquote>
<p>כָּל אֶבֶן יְקָרָה מְסֻכָּתָם</p>
</blockquote>

<blockquote>
<p>סַפִּיר גִּזְרָתָם</p>
</blockquote>

<blockquote>
<p>וְשֻׁלְחָנוֹת וּמְנוֹרוֹת וְכִסְאוֹת וַעֲטָרוֹת</p>
</blockquote>

<blockquote>
<p>אֶל הַנְּפָשׁוֹת הַטְּהוֹרוֹת</p>
</blockquote>

<blockquote>
<p>וְשָׁם רָאִינוּ כִסֵּא שֵׁן גָּדוֹל זָהָב מְצֻפֶּה</p>
</blockquote>

<blockquote>
<p>נוֹתֵן חַיִּים לְמוֹצְאוֹ וּלְכָל בְּשָׂרוֹ מַרְפֵּא</p>
</blockquote>

<blockquote>
<p>וְאַבְנֵי נֵזֶר עָלָיו מִתְנוֹסְסוֹת</p>
</blockquote>

<blockquote>
<p>וּבִגְדֵי תְכֵלֶת וְאַרְגָּמָן וְתוֹלַעַת שָׁנִי עָלָיו פְּרוּשׂוֹת</p>
</blockquote>

<blockquote>
<p>וּכְעֵין נְחֹשֶׁת קָלָל נוֹצְצוֹת</p>
</blockquote>

<blockquote>
<p>צְבִי הֵם לְכָל הָאֲרָצוֹת</p>
</blockquote>

<blockquote>
<p>וְעַל רָאשֵׁי הַכִּסֵּא עֲטָרָה</p>
</blockquote>

<blockquote>
<p>מִשְׁקָלָהּ כִּכַּר זָהָב וְאֶבֶן יְקָרָה</p>
</blockquote>

<blockquote>
<p>לֹא יֻתַּן סְגוֹר תַּחְתֶּיהָ וְלֹא יִשָּׁקֵל כֶּסֶף מְחִירָהּ</p>
</blockquote>

<blockquote>
<p>וְקוֹל אֹמֵר קְרָא</p>
</blockquote>

<blockquote>
<p>כִּי לַיּוֹשְׁבִים לִפְנֵי אֲדֹנָי יִהְיֶה סַחְרָהּ</p>
</blockquote>

<blockquote>
<p>וַיֹּאמֶר הָאִישׁ הַדֹּבֵר בִּי הֲרָאִיתָ הָעֲטָרָה וְהַכִּסֵּא הַנִּשָּׂא</p>
</blockquote>

<blockquote>
<p>אֲשֶׁר אָחִיךָ דָנִיאֵל עָלָיו כְּלָבִיא יָקוּם וְכַאֲרִי יִתְנַשָּׂא</p>
</blockquote>

<blockquote>
<p>זֹאת מְנוּחָתוֹ עֲדֵי עַד וּפֹה יֵשֵׁב</p>
</blockquote>

<blockquote>
<p>יַעַן אֲשֶׁר לִדְבַר אֲדֹנָי יַקְשֵׁב</p>
</blockquote>

<blockquote>
<p>וְאֵין כָּמֹהוּ בְכָל הָאָרֶץ חָכָם וְחֹשֵׁב</p>
</blockquote>

<blockquote>
<p>אָז נָתַתִּי לְאֵלִי שֶׁבַח וּתְהִלָּה</p>
</blockquote>

<blockquote>
<p>אֲשֶׁר הִגִּיעָהוּ אֶל הַמְּנוּחָה וְאֶל הַנַּחֲלָה</p>
</blockquote>

<blockquote>
<p>וָאֹמְרָה בָּרוּךְ אֲדֹנָי אֶחָד וְאֵין שֵׁנִי</p>
</blockquote>

<blockquote>
<p>אֲשֶׁר לֹא עָזַב חַסְדּוֹ וַאֲמִתּוֹ מֵעִם אֲדֹנִי</p>
</blockquote>

<br>  

<blockquote>
<p>וּכַאֲשֶׁר עָלִינו בְמַעֲלוֹת הָעֵדֶן הַגְּבֹהִים</p>
</blockquote>

<blockquote>
<p>רָאִינו דָבָר בְחַיֵּיהֶם פְּרִיצֵי חַיּוֹת</p>
</blockquote>

<blockquote>
<p>רָעִים לַשָּׁמַיִם וְרָעִים לַבְּרִיּוֹת</p>
</blockquote>

<blockquote>
<p>מֵתוּ בְרִשְׁעָם מְמוֹתֵי חֲלָלִים</p>
</blockquote>

<blockquote>
<p>שֻׁפַּךְ דָּמָם כַּמַּיִם וּלְחֻמָּם כַּגְּלָלִים</p>
</blockquote>

<blockquote>
<p>וּבִרְאוֹתִי אוֹתָם מַזְהִירִים כְּזֹהַר הָרָקִיעַ</p>
</blockquote>

<blockquote>
<p>יַעֲלֶה לַשָּׁמַיִם שִׂיאָם וְרֹאשָׁם לָעָב יַגִּיעַ</p>
</blockquote>

<blockquote>
<p>אָמַרְתִּי בְלִבִּי הִנֵּה הָאֵל חֵטְא רַבִּים נָשָׂא וְלַפּוֹשְׁעִים יַפְגִּיעַ</p>
</blockquote>

<blockquote>
<p>וָאֶשְׁאֲלָה הָאִישׁ הַדֹּבֵר בִּי לָדַעַת הַסִּבָּה אֲשֶׁר בַּעֲבוּרָהּ</p>
</blockquote>

<blockquote>
<p>זָכוּ אֶל הַמַּעֲלָה הַהִיא הַיְקָרָה</p>
</blockquote>

<blockquote>
<p>וַיֹּאמֶר אֵלָי אֵלֶּה הָאֲנָשִׁים חָטְאוּ עָווּ פָשְׁעוּ</p>
</blockquote>

<blockquote>
<p>וְעַל חַטָּאתָם בְּלֹא עִתָּם גָוְעוּ</p>
</blockquote>

<blockquote>
<p>וּמַמְּרוֹרִים שָׂבְעוּ</p>
</blockquote>

<blockquote>
<p>כִּי נָפְלוּ בִידֵי אַכְזָרִים</p>
</blockquote>

<blockquote>
<p>וְנָפְלוּ חֲלָלִים מְדֻקָּרִים</p>
</blockquote>

<blockquote>
<p>בִּמְעוֹנוֹת אֲרָיוֹת וּבְהַרְרֵי נְמֵרִים</p>
</blockquote>

<blockquote>
<p>וְנֶעֶזְבוּ יַחְדָּו לְעוֹף הַשָּׁמַיִם וּלְעֵיט הָרִים</p>
</blockquote>

<blockquote>
<p>וְכַאֲשֶׁר אֶל מְרוֹרוֹת הַמָּוֶת הִגִּיעוּ</p>
</blockquote>

<blockquote>
<p>הֶעֱלוּ עַל לְבָבָם אֶת אֲשֶׁר הִרְשִׁיעוּ</p>
</blockquote>

<blockquote>
<p>וְקִבְּלוּ עֲלֵיהֶם מְרִירוּת הַמָּוֶת מֵאַהֲבָה</p>
</blockquote>

<blockquote>
<p>בְּיָדְעָם כִּי הִיא עֲלֵיהֶם כַּדִּין וּכַחוֹבָה</p>
</blockquote>

<blockquote>
<p>וְעָרְבָה לָהֶם הַמָּוֶת מֵחַיִּים</p>
</blockquote>

<blockquote>
<p>בְּחָשְׁבָם כִּי הֵם אֶל יוֹתֵר רָע רְאוּיִים</p>
</blockquote>

<blockquote>
<p>וְכִי בְסִבָּתָהּ מֵעֹנֶשׁ מַר מִמָּוֶת יִהְיוּ פְדוּיִים</p>
</blockquote>

<blockquote>
<p>וְהֶרְאוּ בְעֵת מוֹתָם הַשִּׂמְחָה וְהַשַּׁעֲשֻׁעַ בְּפִיהֶם וּבְלִבּוֹתָם</p>
</blockquote>

<blockquote>
<p>בַּעֲבוּר קַבְּלָם בָּעוֹלָם הַכָּלֶה קְצָת מִתַּשְׁלוּם חוֹבוֹתָם</p>
</blockquote>

<blockquote>
<p>לֹא הִתְקַצְּפוּ עַל נַפְשׁוֹתָם</p>
</blockquote>

<blockquote>
<p>וִהְיוֹת מִיתָתָם אַכְזָרִית וּמָרָה</p>
</blockquote>

<blockquote>
<p>חָשְׁבוּ אוֹתָם עַל רֹאשׁ נַפְשׁוֹתָם עֲטֶרֶת צְבִי וּצְפִירַת תִּפְאָרָה</p>
</blockquote>

<blockquote>
<p>וְלָכֵן זָכוּ בִגְלָלָהּ</p>
</blockquote>

<blockquote>
<p>אֶל זֹאת הַמַּעֲלָה הַמְהֻלָּלָה</p>
</blockquote>

<br>  

<blockquote>
<p>וְכַאֲשֶׁר מִשָּׁם נָסַעְנוּ רָאִינוּ אִישׁ שַׂק לְבוּשוֹ</p>
</blockquote>

<blockquote>
<p>קָרוּעַ כֻּתָּנְתּוֹ וַאֲדָמָה עַל רֹאשׁוֹ</p>
</blockquote>

<blockquote>
<p>הוֹמֶה וְכוֹאֵב וְדוֹמֵעַ</p>
</blockquote>

<blockquote>
<p>רַק שְׂפָתָיו נָעוֹת וְקוֹלוֹ לֹא יִשָׁמֵעַ</p>
</blockquote>

<blockquote>
<p>וּבִרְאוֹתוֹ פָּנַי מֻעָדוֹת לָלֶכֶת אֵלָיו</p>
</blockquote>

<blockquote>
<p>מָחָה דְמָעָיו מֵעַל פָּנָיו בְּשׁוּלָיו</p>
</blockquote>

<blockquote>
<p>וְהִתְאַנַּח אֲנָחָה מִלִּבּוֹ</p>
</blockquote>

<blockquote>
<p>וַיֹּאמֶר אֵלַי בְּרִנָּה בּוֹא יָבוֹא</p>
</blockquote>

<blockquote>
<p>אִישׁ שְׁלוֹמִי אֲשֶׁר לִרְאוֹת לֹא הֶאֱמַנְתִּי</p>
</blockquote>

<blockquote>
<p>כִּי זֶה הָאִישׁ אֲשֶׁר שַׂק וָאֵפֶר יַצִּיעַ</p>
</blockquote>

<blockquote>
<p>הוּא אַבִּיר הָרוֹעִים אֲשֶׁר אֶל רוּם הַמַּעֲלוֹת הִגִּיעַ</p>
</blockquote>

<blockquote>
<p>הוּא הָיָה נֵזֶר הַזְּמָן</p>
</blockquote>

<blockquote>
<p>פְּלוֹנִי בְּכָל בֵּית הַחָכְמָה נֶאֱמָן</p>
</blockquote>

<blockquote>
<p>וָאֹמְרָה אֵלָיו בִּי אֲדֹנִי לָמָּה חָרָה לָךְ וְלָמָּה נָפְלוּ פָנֶיךָ</p>
</blockquote>

<blockquote>
<p>וּמָה הַשַּׂק אֲשֶׁר עַל מָתְנֶיךָ</p>
</blockquote>

<blockquote>
<p>וַיַּעַן אֵלַי וַיֹּאמַר נָפְלוּ פָנַי בְּזָכְרִי</p>
</blockquote>

<blockquote>
<p>הֱיוֹתִי הַמְאֻשָּׁר מִכָּל בְּנֵי עִירִי</p>
</blockquote>

<blockquote>
<p>וְלַעֲשׂוֹת רְצוֹן יוֹצְרִי</p>
</blockquote>

<blockquote>
<p>הָיִיתִי רָץ כַּצְּבִי וְגִבּוֹר כָּאֲרִי</p>
</blockquote>

<blockquote>
<p>הָיָה לִי שֵׂכֶל מְחֻדָּד מִכָּל אֲשֶׁר הָיוּ לְפָנָי</p>
</blockquote>

<blockquote>
<p>וְלֹא חָסַרְתִּי דָבָר מִכָּל אֲשֶׁר שָׁאֲלוּ עֵינָי</p>
</blockquote>

<blockquote>
<p>וּבְנֵי מִשְׁפַּחְתִּי לְמַעְלָה הֱרִימוּנִי</p>
</blockquote>

<blockquote>
<p>וּלְרֹאשׁ וּלְקָצִין עֲלֵיהֶם שָׂמוּנִי</p>
</blockquote>

<blockquote>
<p>קָרְאוּ לְפָנַי אַבְרֵךְ</p>
</blockquote>

<blockquote>
<p>וְכָל אִישׁ בִּשְׁמִי יִתְבָּרֵךְ</p>
</blockquote>

<blockquote>
<p>וְלִי יָבוֹא כָּל נֵתַח טוֹב כָּתֵף וְיָרֵךְ</p>
</blockquote>

<blockquote>
<p>וּבִרְאוֹתִי כָּל בְּנֵי מִשְׁפַּחְתִּי לְמַעֲשֵׂה יָדַי יְקַוּוּ</p>
</blockquote>

<blockquote>
<p>לְפָנַי יִכְרְעוּ צִיִּים וְקָם כָּל הָעָם וְהִשְׁתַּחֲווּ</p>
</blockquote>

<blockquote>
<p>חָשַׁבְתִּי הֱיוֹתִי לְמַעְלָה מִגַּלְגַּל עֲרָבוֹת</p>
</blockquote>

<blockquote>
<p>וְעָרְכוּ יְצוּרַי עִם הַתּוֹרָה וְהַחָכְמָה קְרָבוֹת</p>
</blockquote>

<blockquote>
<p>וַיִּתְגֹּדְדוּ כְּמִשְׁפָּטָם בָּרְמָחִים וּבַחֲרָבוֹת</p>
</blockquote>

<blockquote>
<p>עַל כֵּן הִכַּנִי אַרְיֵה מִיַּעַר וּזְאֵב עֲרָבוֹת</p>
</blockquote>

<blockquote>
<p>אָמַרְתִּי בְלִבִּי הָאֶבְיוֹן</p>
</blockquote>

<blockquote>
<p>כִּי לֹא יִהְיֶה לְעָשְׁרִי עֵרֶךְ אוֹ דִמְיוֹן</p>
</blockquote>

<blockquote>
<p>אֶעֱשֶׂה לִי מִן הַגַּאֲוָה אַפִּרְיוֹן</p>
</blockquote>

<blockquote>
<p>אֶעֱלֶה עַל בָּמֳתֵי עָב אֶדַּמֶּה לְעֶלְיוֹן</p>
</blockquote>

<blockquote>
<p>וְכֵן יָצָא הַקֶּצֶף מִלִּפְנֵי אֲדֹנָי וְהֵחֵל נֶגֶף הַבִּזָּיוֹן</p>
</blockquote>

<blockquote>
<p>פָּרַצְתִּי בִגְבוּל הַגַּאֲוָה פָּרֶץ</p>
</blockquote>

<blockquote>
<p>וְעָשִׂיתִי לִי שֵׁם כְּשֵׁם הַגְּדוֹלִים אֲשֶׁר בָּאָרָץ</p>
</blockquote>

<blockquote>
<p>אָמַרְתִּי בְלִבִּי אַנִּיחַ הָעֵסֶק וְהַלִּמּוּד אֲשֶׁר הִתְחַלְתִּי</p>
</blockquote>

<blockquote>
<p>לָמָּה זֶה הֶבֶל הָבַלְתִּי</p>
</blockquote>

<blockquote>
<p>אֶקְנֶה לִי מִן הַהוֹן וְהָרְכוּשׁ</p>
</blockquote>

<blockquote>
<p>מַה שֶׁלֹּא יַעַרְכֶנּוּ יְגִיעַ מִצְרַיִם וּסְחַר כּוּשׁ</p>
</blockquote>

<blockquote>
<p>וָאָקוּם קַל חִישׁ וָאֶקַּח אֶת כָּל הַהוֹן אֲשֶׁר אָצְרוּ אֲבוֹתַי</p>
</blockquote>

<blockquote>
<p>וְכֶסֶף וְזָהָב אֲשֶׁר הָיוּ לָאֲנָשִׁים סְבִיבוֹתַי</p>
</blockquote>

<blockquote>
<p>וְהָלַכְתִּי אֶל אֶרֶץ רְחוֹקָה לִסְחוֹר</p>
</blockquote>

<blockquote>
<p>וְקוֹל קוֹרֵא מַה לְּךָ לְדֶרֶךְ מִצְרַיִם לִשְׁתּוֹת מֵי שִׁחוֹר</p>
</blockquote>

<blockquote>
<p>וְיַד הָעֳנִי שָׁלַח יָדוֹ מִן הַחוֹר</p>
</blockquote>

<blockquote>
<p>וּפָרַשׂ רֶשֶׁת לְרַגְלַי הֱשִׁיבַנִי אָחוֹר</p>
</blockquote>

<blockquote>
<p>וְהָלַכְתִּי הָלוֹךְ וְחָסוֹר</p>
</blockquote>

<blockquote>
<p>יַד אֲדֹנָי בִּי הוֹיָה</p>
</blockquote>

<blockquote>
<p>וּמַתִּי בַחֲצִי יָמַי בְּאֶרֶץ נָכְרִיָּה</p>
</blockquote>

<blockquote>
<p>מָה אֲדַבֵּר וּמָה אֶצְטַדָּק וְגָדַל כְּאֵבִי</p>
</blockquote>

<blockquote>
<p>כִּי אָנֹכִי סַבּוֹתִי בְּכָל נֶפֶשׁ בֵּית אָבִי</p>
</blockquote>

<blockquote>
<p>וְאֵיךְ לֹא חָשַׁבְתִּי אָנֹכִי זֶרַע קְדוֹשִׁים</p>
</blockquote>

<blockquote>
<p>כִּי כָל מַרְבִּית בֵּיתִי מֵתוּ אֲנָשִׁים</p>
</blockquote>

<blockquote>
<p>וּכְמוֹ שֶׁהָיָה לִי לְהִכָּנַע אֶל הַשֵּׁם</p>
</blockquote>

<blockquote>
<p>וּלְבִלְתִּי הֱיוֹת כְּאָשֵׁם</p>
</blockquote>

<blockquote>
<p>וְלִהְיוֹת יְצוּרַי מֵאֵימָתוֹ פּוֹחֲדִים וְרוֹהִים</p>
</blockquote>

<blockquote>
<p>וְאַחַר עִקְּבוֹת עַנְוֵי אֶרֶץ לִהְיוֹת נִנְהִים</p>
</blockquote>

<blockquote>
<p>וְלַעֲמֹד בְּבֵיתִי וּלְהִשְׁתַּתֵּף בְּצָרַת הַקָֹהָל</p>
</blockquote>

<blockquote>
<p>כֵּן הָיִיתִי לֶאֱסֹף הוֹן נִבְהָל</p>
</blockquote>

<blockquote>
<p>וְהָהְפַּךְ עָלַי הַגַּלְגָּל</p>
</blockquote>

<blockquote>
<p>וְהוֹן לֹא אָסַפְתִּי</p>
</blockquote>

<blockquote>
<p>וְנִכְרַתִּי וְנִצְמַתִּי</p>
</blockquote>

<blockquote>
<p>וְהִדְבִּיקַתְנִי הָרָעָה וָמַתִּי</p>
</blockquote>

<blockquote>
<p>וְהַדָּבָר אֲשֶׁר עָלָיו דָּאַגְתִּי</p>
</blockquote>

<blockquote>
<p>וּמִנַּהֲמַת לִבִּי שָׁאַגְתִּי</p>
</blockquote>

<blockquote>
<p>וּבְרָעָה הִתְמוֹגָגְתִּי</p>
</blockquote>

<blockquote>
<p>הִיא כִּי אַרְצִי שִׁיחַתִּי וְעַמִּי הָרָגְתִּי</p>
</blockquote>

<blockquote>
<p>וְאַלְמָנָתִי כַאֲשֶׁר נִבְהֲלָה</p>
</blockquote>

<blockquote>
<p>בִּרְאוֹתָהּ כִּי סָר צִלָּהּ</p>
</blockquote>

<blockquote>
<p>וְכָלָה נֶעֶשְׂתָה אַךְ נִבְהָלָה</p>
</blockquote>

<blockquote>
<p>קָצְרָה נַפְשָׁהּ בַּעֲמָלָהּ</p>
</blockquote>

<blockquote>
<p>וְהִשְׁלִיכָה נַפְשָׁהּ מִנֶּגֶד וְהִקְשִׁיחָה בָנֶיהָ לְלֹא לָהּ</p>
</blockquote>

<blockquote>
<p>וְאֵין לִתְמֹהַּ אִם יְצוּרַי מָרָה יִצְעָקוּ</p>
</blockquote>

<blockquote>
<p>וְנַאֲקַת חָלָל יִנְאָקוּ</p>
</blockquote>

<blockquote>
<p>כִּי אֶרְאֶה אָהֳלִי שֻׁדַּד וְכָל מֵיתָרַי נִתָּקוּ</p>
</blockquote>

<blockquote>
<p>אֵין עוֹד נוֹטֶה אָהֳלִי וּמֵקִים יְרִיעוֹתַי</p>
</blockquote>

<blockquote>
<p>כִּי בָנַי פְּלוֹנִי וּפְלוֹנִי יְצָאוּנִי וְאֵינָם</p>
</blockquote>

<blockquote>
<p>הֲדָרָם וַהֲמוֹנָם וּשְׁאוֹנָם</p>
</blockquote>

<blockquote>
<p>וּלוּלֵי שֶׁהָיָה לִי זְכוּת אָבוֹת אָז אַף אֲדֹנָי בִּי הִתְאַנָּף</p>
</blockquote>

<blockquote>
<p>וְלֹא הִשְׁאִיר לִי שֹׁרֶשׁ וְעָנָף</p>
</blockquote>

<blockquote>
<p>וְעָתָה אַיֵּה מַעֲלַת אֲבוֹתַי הַצַּדִּיקִים</p>
</blockquote>

<blockquote>
<p>וַאֲשֶׁר הָיוּ עַל לֵב לוּחַ הַזְּמָן חֲקֻקִים</p>
</blockquote>

<blockquote>
<p>אַיֵּה אָבִי פְּלוֹנִי הָאָדָם הַגָּדוֹל בָּעֲנָקִים</p>
</blockquote>

<blockquote>
<p>אַיֵּה מְזָוֵינוּ מִזַּן אֶל זַן מְלֵאִים וּמְפִיקִים</p>
</blockquote>

<blockquote>
<p>אֵיךְ שַׁבְנוּ מַטָּרָה לְחִצֵּי הַקְּרוֹבִים וְהָרְחוֹקִים</p>
</blockquote>

<blockquote>
<p>וְנִגְלִינוּ כְּהִגּלוֹת נִגְלוֹת אַחַד הָרֵקִים</p>
</blockquote>

<blockquote>
<p>אוֹיָה לְנַפְשִׁי הָעֲנָוָה</p>
</blockquote>

<blockquote>
<p>כִּי הָיָה לִי לִפְשֹׁט מְעִילִי הַנָּאוָה</p>
</blockquote>

<blockquote>
<p>וְלַחֲסֹם רֶסֶן הַגַּאֲוָה</p>
</blockquote>

<blockquote>
<p>וְלִלְבֹּשׁ מַחְלְצוֹת הַיִּרְאָה וְהָעֲנָוָה</p>
</blockquote>

<blockquote>
<p>וּלְהִתְחַנֵּן לִפְנֵי יוֹצְרִי</p>
</blockquote>

<blockquote>
<p>לְהָסִיר מֵעָלֵינוּ הָאַף וְהֶחֳרִי</p>
</blockquote>

<blockquote>
<p>לֹא לְהוֹסִיף עַל קִנְיָנָי</p>
</blockquote>

<blockquote>
<p>וְלִסְפֹּת עוֹד עַל חֲרוֹן אַף אֲדֹנָי</p>
</blockquote>

<blockquote>
<p>וְהִנְנִי בוֹשׁ מֵאֲבוֹתָי</p>
</blockquote>

<blockquote>
<p>וּבְכָל עֵת אֲשֶׁר אֲנִי זוֹכֵר מַעֲלַת אָבִי פְּלוֹנִי וְהַקְּדֻשָּׁה וְהַחֲרִיצוּת</p>
</blockquote>

<blockquote>
<p>אִם זָכַרְתִּי וְנִבְהַלְתִּי וְאָחַז בְּשָׂרִי פַּלָּצוּת</p>
</blockquote>

<blockquote>
<p>כִּי מֲעֲשָׂרָה קַבִּים שֶׁל פְּרִיצוּת</p>
</blockquote>

<blockquote>
<p>שֶׁיָּרְדוּ בָעוֹלָם</p>
</blockquote>

<blockquote>
<p>תִּשְׁעָה נָטְלוּ בְנֵי בֵּיתִי לְגוֹרָלָם</p>
</blockquote>

<blockquote>
<p>וְאֶחָד כָּל הָעוֹלָם</p>
</blockquote>

<blockquote>
<p>וַאֲנִי יָדַי לַשָּׁמַיִם פְּרוּשׂוֹת</p>
</blockquote>

<blockquote>
<p>שֶׁפְּלוֹנִי בְנִי יִזְכֶּה לִלְמֹד וּלְלַמֵּד לִשְׁמֹר וְלַעֲשׂוֹת</p>
</blockquote>

<blockquote>
<p>וְלָנֶצַח לֹא יִזַּח מֵעֲבוֹדָתוֹ</p>
</blockquote>

<blockquote>
<p>וְיִשְׁמֹר בְּרִיתוֹ וְדָתוֹ</p>
</blockquote>

<blockquote>
<p>וְיָדַעְתִּי כִּי אַהֲבָה עַזָּה אֲהַבְתּוֹ</p>
</blockquote>

<blockquote>
<p>וּכְפִי הַיְכֹלֶת לִמַּדְתִּו וְהוֹכַחְתּוֹ</p>
</blockquote>

<blockquote>
<p>אַחֲלַי לְפָנֶיךָ לְזָרְזוֹ בַמּוּסָר וּבַחָכְמָה</p>
</blockquote>

<blockquote>
<p>וְיָדַעְתִּי כִּי כֹל תּוּכָל וְלֹא יִבָּצֵר מִמְּךָ מְזִמָּה</p>
</blockquote>

<blockquote>
<p>כְּשָׁמְעִי דְבָרָיו זָלְגוּ עֵינַי דְּמָעוֹת</p>
</blockquote>

<blockquote>
<p>וָאֹמְרָה אֵלָיו אֲדֹנִי אַל יְבַהֲלוּךָ הַשְּׁמוּעוֹת</p>
</blockquote>

<blockquote>
<p>וְהִנְנִי נִשְׁבָּע לְךָ שְׁבֻעֵי שְׁבֻעוֹת</p>
</blockquote>

<blockquote>
<p>כִּי הִצְמִיחַ הָאֵל לְךָ יְשׁוּעוֹת</p>
</blockquote>

<blockquote>
<p>וְלָכֵן אַל תִּפְחַד וְאַל תֶּחֱרַד</p>
</blockquote>

<blockquote>
<p>כִּי חֳדְלוּ הַקּוֹלוֹת וְהַבָּרָד</p>
</blockquote>

<blockquote>
<p>וּפְלוֹנִי בִנְךָ עִם קְדוֹשִׁים נֶאֱמָן וְעִם אֵל רָד</p>
</blockquote>

<blockquote>
<p>וְעַתָּה נֵזֶר הַזְּמָן צְבִי לְכָל הָאֲרָצוֹת</p>
</blockquote>

<blockquote>
<p>לֵךְ וּפִתַּחְתָּ הַשַּׂק מֵעַל מָתְנֶיךָ וְהַלְבֵּשׁ אוֹתְךָ מַחֲלָצוֹת</p>
</blockquote>

<blockquote>
<p>כִּי בִּי נִשְׁבַּעְתִּי אִם לֹא תָּשִׂים הַצָּנִיף הַטָּהוֹר עַל רֹאשֶׁךָ</p>
</blockquote>

<blockquote>
<p>וְאִם לֹא תַעְדֶּה עֲדִי זָהָב עַל לְבוּשֶׁךָ</p>
</blockquote>

<blockquote>
<p>לְעוֹלָם עִם פְּלוֹנִי בִנְךָ לֹא אֶתְחַבֵּר</p>
</blockquote>

<blockquote>
<p>וּפִי אֶל פִּיו לֹא יְדַבֵּר</p>
</blockquote>

<blockquote>
<p>וַיְהִי בִּרְאוֹתוֹ אוֹתִי מִתְאַמֵּץ לְנַחֲמוֹ</p>
</blockquote>

<blockquote>
<p>עָשָׂה אֵת אֲשֶׁר לֹא שָׁאַלְתִּי מֵעִמּוֹ</p>
</blockquote>

<blockquote>
<p>וַיָּשֶׂם כֶּתֶר מַלְכוּת בְּרֹאשׁוֹ</p>
</blockquote>

<blockquote>
<p>וַיַּעְדֶּה עֲדִי זָהָב עַל לְבוּשׁוֹ</p>
</blockquote>

<blockquote>
<p>וַיֹּאמַר בָּרוּךְ אַתָּה לַאדֹנָי כִּי נִחַמְתַּנִי</p>
</blockquote>

<blockquote>
<p>וְתַחַת הֱיוֹתִי מִתְאַבֵּל שָׂמֵחַ וְעָלֵז שַׂמְתָּנִי</p>
</blockquote>

<blockquote>
<p>חֵי אָנִי לֹא אַרְפְּךָ וְלֹא אֶעֶזְבֶךָ נֵזֶר הַיָּמִים</p>
</blockquote>

<blockquote>
<p>כִּי כָל יִשְׁעִי וְכָל חֶפְצִי לִרְאוֹת הַכָּבוֹד אֲשֶׁר יְכַבְּדוּךָ הַחֲכָמִים</p>
</blockquote>

<blockquote>
<p>אָז הָיִינוּ שְׁלָשְׁתֵּנוּ בִרְחוֹבוֹת הָעֶדֶן מְשׁוֹטְטִים</p>
</blockquote>

<blockquote>
<p>וְכָל הַנִּצָּבִים שָׁם אַחֲרֵינוּ מַבִּיטִים</p>
</blockquote>

<blockquote>
<p>וְקוֹל נִשְׁמַע עַד לְמֵרָחוֹק</p>
</blockquote>

<blockquote>
<p>לֵאְמוֹר בָּא עִמָּנוּאֵל הֵנָּה וְעֵת לִשְׂחוֹק</p>
</blockquote>

<br>  

<blockquote>
<p>וַיִּשְׁמַע דָּוִד כִּי בָאתִי הֲלוֹם</p>
</blockquote>

<blockquote>
<p>וַיָּרָץ לִקְרָאתִי וַיְקַדְּמֵנִי לְשָׁלוֹם</p>
</blockquote>

<blockquote>
<p>וְהַכִּנּוֹר וְנֵבֶל עָשׂוֹר בְּיָדוֹ</p>
</blockquote>

<blockquote>
<p>וְהָאָרֶץ הֵאִירָה מִכְּבוֹדוֹ</p>
</blockquote>

<blockquote>
<p>וְעִמּוֹ אָסָף וְהֵימָן וִידוּתוּן בִּנְבָלִים וּבְכִנּוֹרוֹת</p>
</blockquote>

<blockquote>
<p>וּבְנֵי קֹרַח מַחְצְרִים בַּחֲצֹצְרוֹת</p>
</blockquote>

<blockquote>
<p>וַיֹּאמֶר דָּוִד אֵלַי בָּרוּךְ הַבָּא בְּשֵׁם אֲדֹנָי</p>
</blockquote>

<blockquote>
<p>הַאַתָּה הוּא הַמַּעֲבִיר חֲלוּדָה מֵעַל פְּנֵי פְנִינָי</p>
</blockquote>

<blockquote>
<p>וַיְּחַבְּקֵנִי וַיְנַשְּׁקֵנִי</p>
</blockquote>

<blockquote>
<p>וְכַאֲשֶׁר יִדְבַּק הָאֵזוֹר עַל מָתְנֵי אִישׁ כֵּן יִדְבָּקֵנִי</p>
</blockquote>

<blockquote>
<p>וַיֹּאמֶר אֵלָי אַתָּה כִבַּדְתַּנִי בְּמַה שֶּׁפֵּרַשְׁתָּ סֵפֶר תְּהִלּוֹת</p>
</blockquote>

<blockquote>
<p>וְהֶרְאֵיתָ בְּפֵרוּשֶׁיךָ מַעֲלוֹתָיו הַמְהֻלָּלוֹת</p>
</blockquote>

<blockquote>
<p>וּבֵאַרְתָּ מְלִיצוֹתָיו אֲשֶׁר הָיו עַד כֹּה בְּתוּלוֹת</p>
</blockquote>

<blockquote>
<p>וְאִישׁ לֹא יְדָעָם</p>
</blockquote>

<blockquote>
<p>חֵי אָנִי אַחֲרֵי אֲשֶׁר דַּעַת לְנַפְשְׁךָ יִנְעָם</p>
</blockquote>

<blockquote>
<p>כַּבֵּד אֲכַבֶּדְךָ מְאֹד בְּדִבּוּר וּבְמַעֲשֶׂה</p>
</blockquote>

<blockquote>
<p>וְכָל אֲשֶׁר תֹּאמַר אֵלַי אֶעֱשֶׂה</p>
</blockquote>

<blockquote>
<p>וַיִּשְׁלַח דָּוִד בְּיַד אִישׁ מִן הָעוֹמְדִים שָׁם</p>
</blockquote>

<blockquote>
<p>לִקְרֹא לְכָל הַמְפָרְשִׁים אֲשֶׁר פֵּרְשׁוּ סֵפֶר תְּהִלּוֹת וּלְהָבִיא בְרֹאשָׁם</p>
</blockquote>

<blockquote>
<p>וּבְבוֹאָם כָּרְעוּ לִפְנֵי דּוִד הַמֶּלֶךְ וְקִדְּמוּהוּ לִשְׁלוֹמִים</p>
</blockquote>

<blockquote>
<p>וַיִּשְׁתַּחֲווּ אַרְצָה שֶׁבַע פְּעָמִים</p>
</blockquote>

<blockquote>
<p>וַיֹּאמֶר דָּוִד אֶך הַמְפָרְשִׁים הָעוֹמְדִים לְפָנָיו</p>
</blockquote>

<blockquote>
<p>יֹאמַר כָּל אֶחָד מִכֶּם מִזְמוֹר &#8216;יָקוּם אֱלֹהִים יָפוּצוּ אוֹיבָיו וְיָנוּסוּ מְשַׂנְאָיו מִפָּנָיו&#8217;</p>
</blockquote>

<blockquote>
<p>וִיגַלֶּה מַצְפּוּנָיו וְעִנְיָנָיו</p>
</blockquote>

<blockquote>
<p>כַּאֲשֶׁר תִּרְאֶינָה עֵינָיו</p>
</blockquote>

<blockquote>
<p>אָז קָמוּ וְאָחַז כָּל אֶחָד מֵהֶם דַּרְכּוֹ</p>
</blockquote>

<blockquote>
<p>זֶה אוֹמֵר בְּכֹה וְזֶה אוֹמֵ בְּכֹה</p>
</blockquote>

<blockquote>
<p>וַיֹּאמֶר דָּוִד זֶה אוֹמֵר זֶה פֵרוּשִׁי</p>
</blockquote>

<blockquote>
<p>וְזֶה אוֹמֵר זֶה חִדּוּשִׁי</p>
</blockquote>

<blockquote>
<p>וְאֵין בָּכֶם מְנַחֵם מֵשִׁיב נַפְשִׁי</p>
</blockquote>

<blockquote>
<p>אָז קָם דָּוִד וּנְשָׁקַנִי עַל רֹאשִׁי</p>
</blockquote>

<blockquote>
<p>וַיֹּאמַר זֶה הוּא צְרוֹר הַמּוֹר</p>
</blockquote>

<blockquote>
<p>זֶה חָשַׂף סוֹד זֶה הַמִּזְמוֹר</p>
</blockquote>

<blockquote>
<p>וְלֹא נִשְׁאַר בּוֹ רֶמֶז וָסוֹד</p>
</blockquote>

<blockquote>
<p>מִקִּירוֹת הַסִּפּוּן וְעַד הַיְסוֹד</p>
</blockquote>

<blockquote>
<p>שֶׁהוּא לֹא גִלָּהוּ</p>
</blockquote>

<blockquote>
<p>הוּא הֵחֵל לְבָאֲרוֹ וְהוּא כִלָּהוּ</p>
</blockquote>

<blockquote>
<p>וַיְצַוֵּנִי לֵאמֹר</p>
</blockquote>

<blockquote>
<p>לִפְנֵי כֻלָּם פֵּרוּשׁ הַמִּזְמוֹר</p>
</blockquote>

<blockquote>
<p>וְכֵן עָשִׂיתִי</p>
</blockquote>

<blockquote>
<p>לֹא הֶעֱלַמְתִּי דָבָר וְלֹא כִסִּיתִי</p>
</blockquote>

<blockquote>
<p>כְּשָׁמְעָם פֵּרוּשַׁי וּמַעֲלָתָם</p>
</blockquote>

<blockquote>
<p>חָשְׁבוּ לְאַל מִלָּתָם</p>
</blockquote>

<blockquote>
<p>אָז צִוָּה דָּוִד אֶל הַמְפָרְשִׁים לְכַבְּדֵנִי וַיְכַבְּדוּנִי</p>
</blockquote>

<blockquote>
<p>וּכְאִלּוּ הָיִיתִי מַלְכָּם וּמְשִׁיחָם כֵּן עֲבָדוּנִי</p>
</blockquote>

<br>  

<blockquote>
<p>עוֹדָם מְדַבְּרִים עִמִּי וְהִנֵּה יְחֶזְקֵאל הַנָּבִיא</p>
</blockquote>

<blockquote>
<p>שְׁאָגָה לוֹ כַלָּבִיא</p>
</blockquote>

<blockquote>
<p>וַיֹּאמַר עֶשֶׂר יָדוֹת לִי בְּזֶה הַמְפָרֵשׁ</p>
</blockquote>

<blockquote>
<p>וּמִי הוּא זֶה וְאֵיזֶה הוּא אֲשֶׁר אוֹתִי מִזֶּה הַמַּעֲמָד יְגָרֵשׁ</p>
</blockquote>

<blockquote>
<p>וַיֹּאמֶר אֵלָי בָּרוּךְ אֲדֹנָי אֲשֶׁר הֱבִיאֲךָ הֲלוֹם</p>
</blockquote>

<blockquote>
<p>וְעַתָּה הֲשָׁלוֹם לְךָ הֲשָׁלוֹם</p>
</blockquote>

<blockquote>
<p>וָאַעַן וָאֹמַר שָׁלוֹם</p>
</blockquote>

<blockquote>
<p>שֶׁבַח לָאֵל וְהוֹדָאָה</p>
</blockquote>

<blockquote>
<p>אֲשֶׁר הִגִּיעַנִי אֶל זֹה הַמַּעֲלָה הַנִּשָּׁאָה</p>
</blockquote>

<blockquote>
<p>לִרְאוֹת בְּעוֹד בַּחַיִּים חַיָּתִי אֲשֶׁר עַיִן לֹא רָאָה</p>
</blockquote>

<blockquote>
<p>וַיֹּאמַר מַה מְּאֹד כִּבַּדְתַּנִי בְּפֵרוּשׁ סִפְרִי</p>
</blockquote>

<blockquote>
<p>וּבְמַה שֶׁכָּתַבְתָּ בְּרֹאשׁ הַסֵּפֶר וּבְסוֹפוֹ הִמְצֵאתָ לְמַחֲלַת הַמְפָרְשִׁים צֳרִי</p>
</blockquote>

<blockquote>
<p>כִּי כַאֲשֶׁר נָטִיתָ מַטֵּה פֵרוּשְׁךָ עַל מַעֲשֵׂה הַמֶּרְכָּבָה</p>
</blockquote>

<blockquote>
<p>שַׂמְתָּ יַם הַסְּפֵקוֹת לֶחָרָבָה</p>
</blockquote>

<blockquote>
<p>וְנִבְקְעוּ כָּל מַעְיְנוֹת תְּהוֹם רַבָּה</p>
</blockquote>

<blockquote>
<p>וְעָבְרוּ בְנֵי יִשְׂרָאֵל הָעֵדָה הַקְּדוֹשָׁה</p>
</blockquote>

<blockquote>
<p>בְּתוֹךְ יַמֵּי הַחָכְמָה בַּיַּבָּשָׁה</p>
</blockquote>

<blockquote>
<p>עוֹד זֶה מְדַבֵּר וְהִנֵּה יִרְמְיָהוּ</p>
</blockquote>

<blockquote>
<p>מְשְּׂמֹאלוֹ אֱלִישָׁע וּמִימִינוֹ אֵלִיָּהוּ</p>
</blockquote>

<blockquote>
<p>אַחֲרֵיהֶם בָּרוּךְ בֶּן נֵרִיָּהוּ</p>
</blockquote>

<blockquote>
<p>וַיּוֹשֶׁט יִרְמְיָהוּ אֵלַי יָדוֹ</p>
</blockquote>

<blockquote>
<p>וַיֹּאמַר בָּרוּךְ שֶׁחָלַק לְךָ מִכְּבוֹדוֹ</p>
</blockquote>

<blockquote>
<p>וַיָאצֶל עָלֶיךָ מֵהוֹדוֹ</p>
</blockquote>

<blockquote>
<p>חֵי אֲנִי כִּי עֲטָרָה לְרֹאשִׁי עֲנַדְתִּיךָ</p>
</blockquote>

<blockquote>
<p>וְחוֹתָם עַל לִבִּי וְעַל זְרוֹעִי נְתַתִּיךָ</p>
</blockquote>

<blockquote>
<p>בְּפֵרוּשֶׁיךָ אֲשֶׁר פֵּרַשְׁתָּ 'בְּטֶרֶם אֶצָּרְךָ בַבֶּטֶן יְדַעְתִּיךָ</p>
</blockquote>

<blockquote>
<p>וּבְטֶרֶם תֵּצֵא מֵרֶחֶם הִקְדַּשְׁתִּיךָ'</p>
</blockquote>

<blockquote>
<p>לָאוּ מְפָרְשֵׁי הַזְּמָן לְהַשִּׂיג פֵּרוּשׁוֹ וְאַתָּה גִלִּיתָ עֲנָפוֹ וְשָׁרְשׁוֹ</p>
</blockquote>

<blockquote>
<p>וְהֶאֱכַלְתָּ הָרְעֵבִים אֶל דְּבַר אֱמֶת צוּפוֹ וְדִבְשׁוֹ</p>
</blockquote>

<br>  

<blockquote>
<p>עוֹד זֶה מְדַבֵּר וְהִנֵּה יְשַׁעְיָהוּ הַנָּבִיא בָּא</p>
</blockquote>

<blockquote>
<p>וַיֹּאמֶר אֵלָי שָׁלוֹם לְךָ הַמְפָרֵשׁ אֲשֶׁר בְּתוֹךְ נְבִיאִים נִבָּא</p>
</blockquote>

<blockquote>
<p>וּבְסִבַּת פֵּרוּשֶׁיךָ קָנִיתָ חַיֵּי הָעוֹלָם הַבָּא</p>
</blockquote>

<blockquote>
<p>כַּמָּה עָלַז לִבִּי בְּפָרֶשְׁךָ סִפְרִי</p>
</blockquote>

<blockquote>
<p>וְאָכַלְתָּ צוּפִי וְיַעְרִי</p>
</blockquote>

<blockquote>
<p>וְאָרִיתָ בָשְׂמִי וּמוֹרִי</p>
</blockquote>

<blockquote>
<p>הָיוּ דְבָרַי בְּעֵינֵי הַמְפָרְשִׁים לְאָיִן</p>
</blockquote>

<blockquote>
<p>עַד שַׁקַּמְתָּ וְהָיוּ בְפֵרוּשֶׁיךָ מַחְמַד כָּל עָיִן</p>
</blockquote>

<blockquote>
<p>וְלָכֵן אֵין לִתְמֹהַּ אִם נַזְכִּירָה דּוֹדֶיךָ מִיָּיִן</p>
</blockquote>

<blockquote>
<p>חֵי אָנִי אֲנִי אֶהְיֶה לְךָ לְמֵלִיץ וּלְמוֹשִׁיעַ</p>
</blockquote>

<blockquote>
<p>וְכָל לָשׁוֹן תָּקוּם אִתְּךָ לַמִּשְׁפָּט אַרְשִׁיעַ</p>
</blockquote>

<blockquote>
<p>וּבְחַצְרוֹת בֵּיתִי עִם הַנְּשָׁמוֹת הַטְּהוֹרוֹת תַּרְגִּיעַ</p>
</blockquote>

<blockquote>
<p>וְיַעֲלֶה לַשָּׁמַיִם שִׂיאֲךָ וְרֹאשְׁךָ לָעָב יַגִּיעַ</p>
</blockquote>

<blockquote>
<p>יַעַן אֲשֶׁר חֵטְא רַבִּים נָשָׂאתָ וְלַפּוֹשְׁעִים תַּפְגִּיעַ</p>
</blockquote>

<blockquote>
<p>כַּמָּה מַעֲלָתְךָ בְּעֵינַי יְקָרָה</p>
</blockquote>

<blockquote>
<p>בְּפָרֶשְׁךָ &#8216;עַל מֶה תֻכּוּ עוֹד תָּסִיפוּ סָרָה&#8217;</p>
</blockquote>

<blockquote>
<p>כַּאֲשֶׁר עִם לְבָבִי</p>
</blockquote>

<blockquote>
<p>וְלֹא הִגִּיעַ לְפָרְשׁוֹ בִלְעָדֶיךָ חָכָם אוֹ נָבִיא</p>
</blockquote>

<br>  

<blockquote>
<p>עוֹדֶנּוּ מְדַבֵּר וְהִנֵּה הַמֶּלֶךְ שְׁלֹמֹה</p>
</blockquote>

<blockquote>
<p>עַל טוֹב יִזָכֵר שְׁמוֹ</p>
</blockquote>

<blockquote>
<p>וְלַהֲקַת הנְּבִיאִים מְחַבְּרֵי הַמִּקְרָא עִמּוֹ</p>
</blockquote>

<blockquote>
<p>וּבְרְאוֹתָם אוֹתִי לְמֵרָחוֹק הִכִּירוּנִי</p>
</blockquote>

<blockquote>
<p>וְנִמְלָא פִיהֶם שְׂחוֹק וּבְשֵׁם אֲדֹנָי בֵּרְכוּנִי</p>
</blockquote>

<blockquote>
<p>וַיֹּאמְרוּ בּוֹא יָבֹא בְרִנָּה</p>
</blockquote>

<blockquote>
<p>נֹשֵׂא אֲלֻמּוֹת הַתְּבוּנָה</p>
</blockquote>

<blockquote>
<p>אֲשֶׁר מִדֵּי פָּרְשׁוֹ סְפָרֵינוּ</p>
</blockquote>

<blockquote>
<p>גִּלָּה תַּפּוּחֵי זְהָבֵנוּ</p>
</blockquote>

<blockquote>
<p>אֲשֶׁר טָמַנּוּ בְמַשְׂכִּיּוֹת כַּסְפֵּנוּ</p>
</blockquote>

<blockquote>
<p>אָז הִשְׁתַּחֲוֵיתִי אֲלֵיהֶם בְּמוּסָר וּבַעֲנָוָה כַּאֲשֶׁר יֵאוֹת</p>
</blockquote>

<blockquote>
<p>וּבֵרַכְתִּים בְּשֵׁם אֲדֹנָי צְבָאוֹת</p>
</blockquote>

<br>  

<blockquote>
<p>וַיִּקָּחוּנִי וַיַּעֲלוּנִי בְמַעֲלוֹת הָעֵדֶן הַגְּבֹהִים</p>
</blockquote>

<blockquote>
<p>וַיְבִיאוּנִי אֶל אֹהֶל מֹשֶׁה אִישׁ הָאֱלֹהִים</p>
</blockquote>

<blockquote>
<p>אָז בִּרְאוֹתִי כִּי קָרַן עוֹר פָּנָיו הֵחֵלוּ עֵינַי לִהְיוֹת כֵּהִים</p>
</blockquote>

<blockquote>
<p>וָאֹמְרָה אֵין זֶה כִּי אִם בֵּית אֱלֹהִים</p>
</blockquote>

<blockquote>
<p>אָז נָתַן מֹשֶׁה עַל פָּנָיו מַסְוֶה</p>
</blockquote>

<blockquote>
<p>וְהָיִיתִי בְעֵינָיו כְּגַן רָוֶה</p>
</blockquote>

<blockquote>
<p>אֵינֶנִּי חָסֵר לְנַפְשִׁי מִכָּל אֲשֶׁר יִתְאַוֶּה</p>
</blockquote>

<blockquote>
<p>וַיֹּאמֶר אֵלַי מֹשֶׁה אִישׁ הָאֱלֹהִים אַשְׁרֶיךָ נְשׂוּי פֶּשַׁע כְּסוּי חַטָּאָה</p>
</blockquote>

<blockquote>
<p>מִי שָׁמַע כָּזֹאת אוֹ מִי רָאָה</p>
</blockquote>

<blockquote>
<p>אִישׁ כָּמוֹךָ בַּעַל נֶפֶשׁ נִגְאָָלָה וּמוֹרְאָה</p>
</blockquote>

<blockquote>
<p>יְפָרֵשׁ כְּהַיּוֹם סִפְרֵי נְבוּאָה</p>
</blockquote>

<blockquote>
<p>לֹא בְצִדְקָתְךָ וּבְיֹשֶׁר לְבָבְךָ אַתָּה בָא לָרֶשֶׁת חַיֵּי עוֹלָם</p>
</blockquote>

<blockquote>
<p>רַק בְּצִדְקַת פֵּרוּשֶׁיךָ הַמְבָאֲרִים כָּל נֶעְלָם</p>
</blockquote>

<blockquote>
<p>תָּבוֹא אֱלֵי קֶבֶר בְּכֶלַח</p>
</blockquote>

<blockquote>
<p>וּפָדִיתָ נַפְשְׁךָ מִנִּי שַׁחַת וְחַיָּתְךָ מֵעֲבֹר בַּשֶּׁלַח</p>
</blockquote>

<blockquote>
<p>וּבְפָרֶשְׁךָ סִפְרִי הוּא סֵפֶר אִיּוֹב פָּרַצְתָּ עָלֶיךָ פָּרֶץ</p>
</blockquote>

<blockquote>
<p>וְעָשִׂיתָ לְךָ שֵׁם כְּשֵׁם הַגְּדוֹלִים אֲשֶׁר בָּאָרֶץ</p>
</blockquote>

<blockquote>
<p>כִּהַנְתָּ פְּאֵר כֶּחָתָן</p>
</blockquote>

<blockquote>
<p>בְּפָרֶשְׁךָ סוֹד בְּהֵמוֹת וְלִוְיָתָן</p>
</blockquote>

<blockquote>
<p>אַשְׁרֶיךָ שֶׁזָּכִיתָ לַעֲמֹד בְּסוֹדָם</p>
</blockquote>

<blockquote>
<p>וְלֹא קְדָמְךָ בָם אָדָם</p>
</blockquote>

<br>  

<blockquote>
<p>אָז אָמַר שְׁלֹמֹה בְּחַיַּי אֲנִי מְאֹד נִפְלֵא</p>
</blockquote>

<blockquote>
<p>אֵיךְ יָכֹלְתָּ לִקְשֹׁר פְּסוּקֵי סֵפֶר מִשְׁלֵי</p>
</blockquote>

<blockquote>
<p>וְכָתַבְתָּ בְּפָרָשַׁת &#8216;אֵשֶׁת חַיִל מִי יִמְצָא&#8217; נוֹרָאוֹת</p>
</blockquote>

<blockquote>
<p>וּבְשִׁיר הַשִּירִים פֵּרַשְׁתָּ פִּלְאֵי פְלָאוֹת</p>
</blockquote>

<blockquote>
<p>אֲשֶׁר לֹא תִשְׂבַּע עַיִן לִרְאוֹת</p>
</blockquote>

<blockquote>
<p>וּבַפָּסוּק 'צְאֶינָה וּרְאֶינָה בְּנוֹת ציּוֹן בַּמֶּלֶךְ שְׁלֹמֹה</p>
</blockquote>

<blockquote>
<p>בַּעֲטָרָה שֶׁעִטְּרָה לּוֹ אִמּוֹ'</p>
</blockquote>

<blockquote>
<p>לָאוּ כָֹל חַכְמֵי הַזְּמָן לָדַעַת כַּוָנָתִי</p>
</blockquote>

<blockquote>
<p>וְלֹא מָצְאוּ חִידָתִי</p>
</blockquote>

<blockquote>
<p>עַד שַׁקַּמְתָּ וְחָכְמָה וְכָבוֹד יָסַפְתָּ</p>
</blockquote>

<blockquote>
<p>וְהוֹד סוֹדוֹ עַל הָאֱמֶת הוֹסַפְתָּ</p>
</blockquote>

<blockquote>
<p>וּבְסֵפֶר קֹהֶלֶת</p>
</blockquote>

<blockquote>
<p>לֹא רָאוּ מְפָרְשֵׁי הַזְּמָן בּוֹ תוֹעֶלֶת</p>
</blockquote>

<blockquote>
<p>וְחָשְׁבוּ הָאֱוִילִים קְצָת דְּבָרָיו אִוֶּלֶת</p>
</blockquote>

<blockquote>
<p>עַד בּוֹאַךָ מְלוֹן קִצּוֹ וְיַעַר כַּרְמִלּוֹ</p>
</blockquote>

<blockquote>
<p>וְאַחֲרֵי נִמְכַּר גְּאֻלָּה תִּהְיֶה לוֹ</p>
</blockquote>

<br>  

<blockquote>
<p>עוֹדֶנּוּ מְדַבֵּר וְהִנֵּה יוֹסֵף הַצַּדִּיק כָּבוֹד מְנֻחָתוֹ</p>
</blockquote>

<blockquote>
<p>וְהוּא כְּחָתָן יוֹצֵא מֵחֻפָּתוֹ</p>
</blockquote>

<blockquote>
<p>וּבְרֹאשׁוֹ עֲטֶרֶת זָהָב גְּדוֹלָה</p>
</blockquote>

<blockquote>
<p>וּבְבוֹאוֹ אֶל הַחֶבְרָה שָׂמְחָה וְצָהֲלָה</p>
</blockquote>

<blockquote>
<p>וְאַחַד עָשָׂר אֶחָיו אַחֲרָיו לְחֶבְרָתוֹ</p>
</blockquote>

<blockquote>
<p>הַבְּכוֹר כִּבְכוֹרָתוֹ וְהַצָּעִיר כִּצְעִירָתוֹ</p>
</blockquote>

<blockquote>
<p>וְכִרְאוֹתוֹ בְּאֹהֶל מֹשֶׁה הַחֶבְרָה הַנָּאוָה</p>
</blockquote>

<blockquote>
<p>הִשְׁתַחֲוָה בְּמוּסָר וַעֲנָוָה</p>
</blockquote>

<blockquote>
<p>וַיֹּאמַר שָׁלוֹם לְךָ מֹשֶׂה אִישׁ הָאֱלֹהִים בְּבֵית אֲדֹנָי כְּזַיִת רַעֲנָן</p>
</blockquote>

<blockquote>
<p>שָׁלוֹם לְךָ הַיֹּשֵׁב בְּסֵתֶר עֶלְיוֹן וּבְצֵל שַׁדַּי תִּתְלוֹנָן</p>
</blockquote>

<blockquote>
<p>וְשָׁלוֹם לְכָל הַחֶבְרָה אֲשֶׁר בִּצְדָקָה תִכּוֹנָן</p>
</blockquote>

<blockquote>
<p>וַיֹּאמֶר אֵלָיו מֹשֶׁה בֹּא יָבוֹא בְּרִנָּה צִיץ נֵזֶר הַקֹּדֶשׁ וְהָעֵדוּת</p>
</blockquote>

<blockquote>
<p>רִאשׁוֹן לַחָכְמָה וְלָעֲנָוָה וְלַחֲסִידוּת</p>
</blockquote>

<blockquote>
<p>שָׁלוֹם לְךָ שָׁלוֹם אַשְׁרֶיךָ וְאַשְׁרֶיךָ</p>
</blockquote>

<blockquote>
<p>וְשָׁלוֹם לְאַחֶיךָ הַנִּמְשָׁכִים אַחֲרֶיךָ</p>
</blockquote>

<blockquote>
<p>וַיִּפֶן יוֹסֵף כֹּה וָכֹה וַיִּרְאֵנִי</p>
</blockquote>

<blockquote>
<p>וַיֹּאמֶר אֵלַי חֵי אָנִי</p>
</blockquote>

<blockquote>
<p>זֶה הוּא הָאִישׁ אֲשֶׁר בְּפֵרוּשָׁיו לְטוֹבָה יִזְכְּרֵנִי</p>
</blockquote>

<blockquote>
<p>וְנָתַן בְּרֹאשִׁי כֶתֶר מַלְכוּת כַּאֲשֶׁר דָּן אוֹתִי בִדְבָרָיו לִזְכוּת</p>
</blockquote>

<blockquote>
<p>וְכָתַב מִמֶּנִי וּמִמַּעֲשַׂי שֶׁבַח בַּאֲרִיכוּת</p>
</blockquote>

<blockquote>
<p>וַיִּשְׁלַח יָדוֹ וַיַּחֲזֶק בִּי</p>
</blockquote>

<blockquote>
<p>וַיֹּאמֶר שָׁלוֹם לְךָ אִישׁ כִּלְבָבִי</p>
</blockquote>

<blockquote>
<p>הַמְבָאֵר כָּל סָתוּם וּמְדַבֵּר נְגִידִים</p>
</blockquote>

<blockquote>
<p>וָאַעַן וָאֹמַר צִבְאוֹת הַשָּׁלוֹם יִלָּווּ עָלֶיךָ תִּפְאֶרֶת הַחֲסִידִים</p>
</blockquote>

<blockquote>
<p>וַיֹּאמֶר אֵלַי יוֹסֵף חֵי כִּי לִרְאוֹתְךָ עַתָּה בָאתִי</p>
</blockquote>

<blockquote>
<p>וּלְשַׁחֵר אֶת פָּנֶיךָ יָצָאתִי</p>
</blockquote>

<blockquote>
<p>בְּיַעַן בְּךָ נִכְבָּדוֹת מְדֻבָּר</p>
</blockquote>

<blockquote>
<p>כְּלָבִיא תָקוּם וְכַאֲרִי תִּתְגַּבָּר</p>
</blockquote>

<blockquote>
<p>וְאֵין יוֹם אֲשֶׁר לֹא יְסֻפַּר בַּעַדְךָ מֵאֹדוֹתֶיךָ</p>
</blockquote>

<blockquote>
<p>וְשֶׁלֹּא נִשְׁתַּעֲשַׁע בְּחִידוֹתֶיךָ</p>
</blockquote>

<blockquote>
<p>לְמִן הַיּוֹם הַזֶּה אֲשֶׁר בָּא בְצֵל קוֹרָתֵינוּ רִבִּי אֵלִיָּהוּ מוֹדַעְתֶּךָ</p>
</blockquote>

<blockquote>
<p>וְסִפֶּר לָנוּ שִׁירוֹתֶיךָ וּמְלִיצוֹתֶיךָ</p>
</blockquote>

<blockquote>
<p>וּבְפֵרוּשׁ אוֹמְרִים הַכֹּל כִּי גָבְרָה יַד שִׂכְלְךָ בַּשִׁרִים וּבַמְּלִיצוֹת</p>
</blockquote>

<blockquote>
<p>וְהֵם לְבַדָּם צְבִי לְכָל הָאֲרָצוֹת</p>
</blockquote>

<blockquote>
<p>וְהָיוּ שִׁירֵי זוּלָתְךָ כְאַבְנֵי גִיר מְנֻפָּצוֹת</p>
</blockquote>

<blockquote>
<p>לֹא נִכְּרוּ בַחוּצוֹת</p>
</blockquote>

<blockquote>
<p>הֶבֶל הֵמָּה מַעֲשֵׂי תַּעְתֻּעִים</p>
</blockquote>

<blockquote>
<p>וְעַתָּה חֲזַק הַדּוֹד הַנָּעִים</p>
</blockquote>

<blockquote>
<p>כִּי אִתָּנוּ תִהְיֶה יוֹם יוֹם שַׁעֲשֻׁעִים</p>
</blockquote>

<br>  

<blockquote>
<p>וַיְהִי בִּהְיוֹתֵנוּ בַמַעֲמָד הַהַוּא הַנִּכְבָּד רָאִינוּ עֶשֶׂר חֻפּוֹת</p>
</blockquote>

<blockquote>
<p>בִּגְלוּמֵי תְכֵלֶת וְאַרְגָּמָן מְחֻפּוֹת</p>
</blockquote>

<blockquote>
<p>וּמִפְּנִימָה זָהָב מוּפָז מְצֻפּוֹת</p>
</blockquote>

<blockquote>
<p>וְכָל אֶבֶן יְקָרָה מְסֻכָּתָם</p>
</blockquote>

<blockquote>
<p>סַפִּיר גִּזְרָתָם</p>
</blockquote>

<blockquote>
<p>וְשָׁמָּה יָשְׁבוּ כִסְאוֹת נִשָׂאוֹת</p>
</blockquote>

<blockquote>
<p>בַּפָּז מְסֻלָּאוֹת</p>
</blockquote>

<blockquote>
<p>מְשֻׁבָּצִים זָהָב וּבַתַּרְשִׁישׁ מְמֻלָּאוֹת</p>
</blockquote>

<blockquote>
<p>וַעֲטָרוֹת יְקָרוֹת הֵם הוֹד וְהָדָר</p>
</blockquote>

<blockquote>
<p>וְנֶגְדָּם אוֹר הַשֶּׁמֶשׁ קָדָר</p>
</blockquote>

<blockquote>
<p>וָאֹמְרָה לְמִי הַחֻפּוֹת הַיְּקָרוֹת</p>
</blockquote>

<blockquote>
<p>וְהַכִּסְאוֹת וְהָעֲטָרוֹת הַהֲדוּרוֹת</p>
</blockquote>

<blockquote>
<p>וַיֹּאמֶר אֵלַי דָּנִיֵּאל אִישׁ חֲמֻדוֹת חַיֶּיךָ</p>
</blockquote>

<blockquote>
<p>אֵלֶּה הֵם לַעֲשָׂרָה הֲרוּגֵי מְלוּכָה</p>
</blockquote>

<blockquote>
<p>וָאֹמְרָה אַיֵּה אֵיפֹה הֵם</p>
</blockquote>

<blockquote>
<p>וּנְשַׂחֵר כַּיּוֹם אֶת פְּנֵיהֶם</p>
</blockquote>

<blockquote>
<p>וַיֹּאמֶר דָּנִיֵּאל נָסְעוּ מִזֶּה עִם הַשָּׂר מִיכָאֵל</p>
</blockquote>

<blockquote>
<p>וְעִמָּם רַבֵּנוּ הַקָּדוֹשׁ וּשְׁמוּאֵל</p>
</blockquote>

<blockquote>
<p>והִנָּם כּוֹרְעִים וּמִתְחַנְּנִים לִפְנֵי הָאָדוֹן אֲדֹנָי אֱלֹהֵי יִשְׂרָאֵל</p>
</blockquote>

<blockquote>
<p>וּמִתְפַּלְלִים בְּעַד הַשְּׁאֵרִית הנִּמְצָאָה לְהַצְמִיחַ לָהּ גּוֹאֵל</p>
</blockquote>

<blockquote>
<p>כִּי רָאוּ אֶת עֳנִי יִשְׂרָאֵל וּמְאֹד מוֹרֶה</p>
</blockquote>

<blockquote>
<p>וְלֹא יִתְּנוּ דֳמִי לוֹ עַד רוּחַ מִמָּרוֹם יֵעָרֶה</p>
</blockquote>

<blockquote>
<p>לְקָרֵב קֵץ הַגְּאוּלָּה</p>
</blockquote>

<blockquote>
<p>וְעַד יְכוֹנֵן וְעַד יָשִׂים אֶת יְרוּשָׁלַיִם בָּאָרֶץ תְּהִלָּה</p>
</blockquote>

<blockquote>
<p>וַיּוֹסֶף עוֹד דַּבֵּר אֵלַי דָנִיֵּאל אִישׁ חֲמֻדוֹת</p>
</blockquote>

<blockquote>
<p>וַיֹּאמַר הֲתַחְפֹּץ לִרְאוֹת חָמֵשׁ חֻפּוֹת נִכְבָּדוֹת</p>
</blockquote>

<blockquote>
<p>אֲשֶׁר לַחֲמִשָּׁה רֵעֶיךָ אֲשֶׁר הֵם חַיִּים עֲדֶנָּה מֻעָדוֹת</p>
</blockquote>

<blockquote>
<p>וָאַעַן וָאֹמַר בְּחַיַּי אֶחְפֹּץ מִי יִתֵּן וְתַרְאֵנִי הַדְרָתָם</p>
</blockquote>

<blockquote>
<p>וְיִפְעָתָם וְיִקְרָתָם</p>
</blockquote>

<blockquote>
<p>וְאִם תּוֹדִיעֵנִי שְׁמוֹתָם</p>
</blockquote>

<blockquote>
<p>וּבַמֶּה גָדוֹל כֹּחָם</p>
</blockquote>

<blockquote>
<p>אָז אֶתְנֶחָם</p>
</blockquote>

<blockquote>
<p>וַיֹּאמֶר אֵלָי שָׂא נָא עֵינֶיךָ וּרְאֵה</p>
</blockquote>

<blockquote>
<p>וּבִין בַּדָּבָר וְהָבֵן בַּמַּרְאֶה</p>
</blockquote>

<blockquote>
<p>וָאֶשָּׂא עֵינַי וָאֶרְאֶה</p>
</blockquote>

<blockquote>
<p>וְהִנֵּה חָמֵשׁ חֻפּוֹת נוֹרָאוֹת</p>
</blockquote>

<blockquote>
<p>יְפוֹת הַמַּרְאֶה וְהַבְּרִיאוֹת</p>
</blockquote>

<blockquote>
<p>וַעֲטָרוֹת מִפָּז וּמִזָּהָב נֶחְמָדוֹת</p>
</blockquote>

<blockquote>
<p>וַיֹּאמֶר אֵלָי אֵלֶּה הַחֻפּוֹת הַנִּכְבָּדוֹת</p>
</blockquote>

<blockquote>
<p>הִיא נַחֲלַת עַבְדֵי אֲדֹנָי וְצִדְקָתָם</p>
</blockquote>

<blockquote>
<p>אֲשֶׁר הֵם עַל לוּח לֵב הַזְּמָן חוֹתָם</p>
</blockquote>

<br> 

<blockquote>
<p>הַחֻפָּה הָרִאשׁוֹנָה אֲשֶׂר שָׂשׂוֹן וְשִׂמְחָה בָה יִמָּצֵא</p>
</blockquote>

<blockquote>
<p>אֶל הַשָּׁלֵם פְּלוֹנִי מִפֵּירוּשָׁ&quot;א בַגּוֹרָל תֵּצֵא</p>
</blockquote>

<blockquote>
<p>בָּרֵךְ אֲדֹנָי חֵילוֹ וּפֹעַל יָדָיו תִּרְצֶה</p>
</blockquote>

<blockquote>
<p>בְּיַעַן כָּל הַשְׁלֵמוּת בּוֹ עַד צַוָּאר יֶחֱצֶה</p>
</blockquote>

<blockquote>
<p>מִן הָרֹאשׁ עַד לְעֻמַּת הֶעָצֶה</p>
</blockquote>

<blockquote>
<p>מַבְרִיחַ מִן הַקָּצֶה אֶל הַקָּצֶה</p>
</blockquote>

<blockquote>
<p>וְלָכֵן לִפְנֵי אֲדֹנָי יֵרָצֵה</p>
</blockquote>

<blockquote>
<p>זֶה הָאִישׁ אֵין לִתְהִילּוֹתָיו חֵקֶר</p>
</blockquote>

<blockquote>
<p>וְהַגְּדוֹלָה שֶׁבָּהֶם שֶׁלֹא אָמַר לְעוֹלָם שֶׁקֶר</p>
</blockquote>

<blockquote>
<p>נֶאֱמָו בַּמַּעֲשֶׂה וּבַדִּבּוּר</p>
</blockquote>

<blockquote>
<p>וְרֹאשׁ לַמִּשְׁתַּתְּפִים בְּצָרַת הַצִּבּוּר</p>
</blockquote>

<blockquote>
<p>כָּרַת בְּרִית לְעֵינָיו וְלֹא הִתְבּוֹנֵן עַל בְּתוּלָה</p>
</blockquote>

<blockquote>
<p>וְלֹא הוֹצִיא לְעוֹלָם מִפִּיו דְּבַר נְבָלָה</p>
</blockquote>

<blockquote>
<p>שָׂנֵא הַמַּחֲלֹקֶת וּמִמֶּנּוּ בָרָח</p>
</blockquote>

<blockquote>
<p>אִם הוּא לַמַּעֲרָב הוּא לַמִּזְרָח</p>
</blockquote>

<blockquote>
<p>וְעִם פּוֹעֲלֵי אָוֶן לֹא אָרָח</p>
</blockquote>

<blockquote>
<p>וְלָכֵן כְּבוֹד אֳדֹנָי עָלָיו יִזְרָח</p>
</blockquote>

<blockquote>
<p>וְיַשְׁרֵשׁ וְיָצִיץ וְיִפְרָח</p>
</blockquote>

<blockquote>
<p>הוּא קִיֵּם מִצְוַת &#8216;לֹא תִטֹּר וְלֹא תִקֹּם&#8217;</p>
</blockquote>

<blockquote>
<p>וְרֹאשׁ לַמִּתְנַדְּבִים בְּכָל מָקוֹם</p>
</blockquote>

<blockquote>
<p>בֵּיתוֹ פָתוּחַ לָרְוָחָה</p>
</blockquote>

<blockquote>
<p>וּמְקַבֵּל אֶת כָּל הָאָדָם בְּשִׂמְחָה</p>
</blockquote>

<blockquote>
<p>כַּמָּה מִקְרִים עָבְרוּ עָלָיו אֲשֶׁר לְסַפְּרָם הַזְּמָן יֶאֱרָךְ</p>
</blockquote>

<blockquote>
<p>עַל הַכֹּל אָמַר יְהִי שֵׁם אֲדֹנָי מְבִֹרָךְ</p>
</blockquote>

<blockquote>
<p>לֹא הִתְקַצֵּף עַל מִקְרֵי הַזְּמָן</p>
</blockquote>

<blockquote>
<p>וְסָבַל הַכֹּל מֵאַהֲבַת הָאֵל הַנֶּאֱמָן</p>
</blockquote>

<blockquote>
<p>שָׂם בֵּיתוֹ בֵּית וַעַד לַחֲכָמִים</p>
</blockquote>

<blockquote>
<p>וַיִבֶן מִקְדָּשׁ כְּמוֹ רָמִים</p>
</blockquote>

<blockquote>
<p>וּדְבָרָיו נֶחְמָדִים מִזָּהָב וּמִפָּז רָב</p>
</blockquote>

<blockquote>
<p>וְעִם שׁוֹנִים בַּל יִתְעָרָב</p>
</blockquote>

<blockquote>
<p>נָתַן לוֹ הָאֵל אֶת בְּרִיתוֹ שָׁלוֹם</p>
</blockquote>

<blockquote>
<p>וְאִישׁ חָשַׁב לִדְמוֹת בְּמִדּוֹתָיו חָלַם חֲלוֹם</p>
</blockquote>

<blockquote>
<p>הוּא יָחֹן הַדַּלִּים וּמִבִּרְכָתוֹ יַעֲנִיקֵם</p>
</blockquote>

<blockquote>
<p>וְסַעֲרַת הָעֲנִיִּים וְהָאֶבְיוֹנִים לִדְמָמָה יָקֵם</p>
</blockquote>

<blockquote>
<p>יִרְוְיוּן מִדֶּשֶׁן בֵּיתוֹ וּמִנַּחַל עֲדָנָיו יַשְׁקֵם</p>
</blockquote>

<blockquote>
<p>וּבַעֲבוּר הֱיוֹתוֹ מְעִיל צְדָקָה עוֹטֶה וּבֶגֶד בּוֹגְדִים מַעֲדֶה</p>
</blockquote>

<blockquote>
<p>תִּהְיֶה בִּרְכַּת אֲדֹנָי בְּכָל אֲשֶׁר לוֹ בַּבַּיִת וּבַשָּׂדֶה</p>
</blockquote>

<blockquote>
<p>וּמִן הַשָּׁמַיִם יַעֲלוּ לוֹ מַרְפֵּא וַאֲרֻכָה</p>
</blockquote>

<blockquote>
<p>וְזַרְעוֹ לִבְרָכָה</p>
</blockquote>

<br>  

<blockquote>
<p>וְהַחֻפָּה הַשֵּׁנִית אֶל הַנִּכְבָּד פְּלוֹנִי שַׁר הַצָּבָא</p>
</blockquote>

<blockquote>
<p>אֲשֶׁר קָנָה לוֹ חַיֵּי הָעוֹלָם הַבָּא</p>
</blockquote>

<blockquote>
<p>כַּאֲשֶׁר עָמַד בַּפֶּרֶץ בְּעַד עַם אֲדֹנָי</p>
</blockquote>

<blockquote>
<p>הוּא בִגְבוּרָתוֹ שֵׁנִי לַחַשְׁמוֹנַאי</p>
</blockquote>

<blockquote>
<p>הוּא הִכָּה אֶת שְׁנֵי אֲרִיאֵל</p>
</blockquote>

<blockquote>
<p>וְהֵסִיר חֶרְפָּה מֵעַל יִשְׂרָאֵל</p>
</blockquote>

<blockquote>
<p>לוֹ שֵׁם בַּשְּׁלשָׁה הַגִּבּוֹרִים</p>
</blockquote>

<blockquote>
<p>וְלוֹ הַסּוּסִים הָאַבִּירִים</p>
</blockquote>

<blockquote>
<p>וְכַאֲשֶׁר אֶל מִלְחֶמֶת אֲדֹנָי פּוֹשֵׁט</p>
</blockquote>

<blockquote>
<p>יְשִׂימֵם חֲלָלִים מְדֻקָֹרִים וְכָל הָעָם יְשׁוּבוּן אַחֲרָיו אַַךְ לְפַשֵּׁט</p>
</blockquote>

<blockquote>
<p>וּמִשְּׁלַל אוֹיבֵי אֲדֹנָי מַעֲרֻמֵּי יִשְׂרָאֵל יְקַשֵּׁט</p>
</blockquote>

<blockquote>
<p>יַחֲרִיד צָרִים וִיבַלַּע עֲצָתָם</p>
</blockquote>

<blockquote>
<p>וְיִרְדֹּף אוֹיבָיו וְיַשִּׂגֵם וְלֹא יָשׁוּב עַד כְּלוֹתָם</p>
</blockquote>

<blockquote>
<p>יְצַו הָאֵל לוֹ מַלְאָכָיו</p>
</blockquote>

<blockquote>
<p>לְשָׁמְרוֹ בְּכָל דְּרָכָיו</p>
</blockquote>

<blockquote>
<p>פֶּן תִּגֹּף בָּאֶבֶן רַגְלוֹ</p>
</blockquote>

<blockquote>
<p>וְנֶגַע לֹא יִקְרַב בְּאָהֳלוֹ</p>
</blockquote>

<blockquote>
<p>בְּיַעַן אֲשֶׁר לוֹ עִם הַגְּבוּרָה</p>
</blockquote>

<blockquote>
<p>הַנְּדִיבוּת הַגְמוּרָה</p>
</blockquote>

<blockquote>
<p>וְלוֹ הַבַּיִת הַפָּתוּחַ לָרְוָחָה</p>
</blockquote>

<blockquote>
<p>אֵין פֶּרֶץ בְּבֵיתוֹ וְאֵין יוֹצֵאת וְאֵין צְוָחָה</p>
</blockquote>

<blockquote>
<p>לְאֵין אוֹנִים פְקַח קוֹחַ</p>
</blockquote>

<blockquote>
<p>שָׁם הִרְגִּיעוּ הַיְּעֵפִים וּמָצְאוּ לָהֶם מָנוֹחַ</p>
</blockquote>

<blockquote>
<p>וְשָׁם יָנוּחוּ יְגִיעֵי כֹחַ</p>
</blockquote>

<blockquote>
<p>שָׁם כָּל מָרֵי נֶפֶשׁ יָצְאוּ לָרְוָיָה</p>
</blockquote>

<blockquote>
<p>וְשָׁם יִמְצְאוּ אֲכִילָה שְׁתִיָּה וּלְוָיָה</p>
</blockquote>

<blockquote>
<p>לוֹ הַדִּבּוּר הֶעָרֵב</p>
</blockquote>

<blockquote>
<p>כָּל עוֹבֵר וָשָב יֶאֱסֹף הַבַּיְּתָה וִיקָרֵב</p>
</blockquote>

<blockquote>
<p>לוֹ סֵבֶר הַפָּנִים הַיָּפוֹת</p>
</blockquote>

<blockquote>
<p>וְנָתַן נְשֵׁי בֵיתוֹ לְרַקָּחוֹת וּלְטַבָּחוֹת וּלְאֹפוֹת</p>
</blockquote>

<blockquote>
<p>לְהַשְׁבִּיעַ בְּצַחְצָחוֹת הַנְּפָשׁוֹת הַשֹׁאֲפוֹת</p>
</blockquote>

<blockquote>
<p>אֲשֶׁר בְּרָעָב מִתְעַטְּפוֹת</p>
</blockquote>

<blockquote>
<p>וּמַלּוּחַ עֲלֵי שִׂיחַ קֹטְפוֹת</p>
</blockquote>

<blockquote>
<p>וּמַה נֹּאמַר מֵאִשְׁתּוֹ הָאֲיֻמָּה</p>
</blockquote>

<blockquote>
<p>אֲשֶׁר הִיא לְכָל הַלָּנִים בְּצֵל קוֹרָתָהּ לְאָמָה</p>
</blockquote>

<blockquote>
<p>הִיא הַדַּלִּים מְרַחֶמֶת וְהָאֶבְיוֹנִים מְחוֹנֶנֶת</p>
</blockquote>

<blockquote>
<p>וּלְכָל עוֹבֵר וָשָׁב הִיא אֵם וְאוֹמֶנֶת</p>
</blockquote>

<blockquote>
<p>יְשַׁלֵּם אֲדֹנָי פָּעֳלָהּ בְּתוֹךְ שְׁאָר הַחֲסִידוֹת וְהַנְּבִיאוֹת</p>
</blockquote>

<blockquote>
<p>וּתְהִי מַשְׁכֻּרְתָּה שְׁלֵמָה מֵעִם אֲדֹנָי צְבָאוֹת</p>
</blockquote>

<br>  

<blockquote>
<p>וְהַחֻפָּה הַשְׁלִישִׁית אֶל הַשָּׂר רִבִּי פְלוֹנִי אִישׁ כִּלְבָבֶךָ</p>
</blockquote>

<blockquote>
<p>אֲשֶׁר אֲהֵבְךָ וּבֵרַכְךָ וְהִרְבֶּךָ</p>
</blockquote>

<blockquote>
<p>יַעַן אֲשֶׁר שָׂם נַפְשׁוֹ בְּכַפּוֹ</p>
</blockquote>

<blockquote>
<p>וְנָהַם כַּכְּפִיר וְאָחַז טַרְפּוֹ</p>
</blockquote>

<blockquote>
<p>וְרָעֲשָׁה הָאָרֶץ מִקִּצְפּוֹ</p>
</blockquote>

<blockquote>
<p>וְהֵשִׁיב אָחוֹר צָרֵי יְהוּדָה וּבִנְיָמִין מִפֹּה וּמִפֹּה</p>
</blockquote>

<blockquote>
<p>עַד אֲשֶׁר עָמַד יָם הַתְּלָאוֹת מִזַּעְפּוֹ</p>
</blockquote>

<blockquote>
<p>הוּא עָשָׂה לְיִשְׂרָאֵל הַצָּלוֹת אֵין מִסְפָּר</p>
</blockquote>

<blockquote>
<p>תִּיטַבְנָה לַאדֹנָי מִשּׁוֹר פָּר</p>
</blockquote>

<blockquote>
<p>לֹא תַאֲמִין כִּי יְסֻפָּר</p>
</blockquote>

<blockquote>
<p>הוּא הֶעֱבִיר גִּלּוּלִים מִן הָאָרֶץ</p>
</blockquote>

<blockquote>
<p>וְאֵת כָּל הַטָּמֵא בַּשֶּׁרֶץ</p>
</blockquote>

<blockquote>
<p>וְיַעַן בִּהְיוֹתוֹ דוֹרֵשׁ טוֹב לְעַמּוֹ</p>
</blockquote>

<blockquote>
<p>יִהְיֶה אֱלֹהָיו עִמּוֹ</p>
</blockquote>

<blockquote>
<p>וְיַצְלִיחֵהוּ בְכָל דְּרָכָיו וַעֲלִילוֹתָיו</p>
</blockquote>

<blockquote>
<p>וְיַפְרֵהוּ וְיַרְבֵּהוּ מֵאֲבוֹתָיו</p>
</blockquote>

<br>  

<blockquote>
<p>וְרֵוֵהּ דִּי רְבִיעָיָא דָּמַה לְבַר אֱלָהִין</p>
</blockquote>

<blockquote>
<p>וְלַעֲלוֹת אֶל רוּם הַמַּעֲלוֹת יָהִין</p>
</blockquote>

<blockquote>
<p>וְלוֹ הַחֻפָּה הָרְבִיעִית הַנּוֹרָאָה</p>
</blockquote>

<blockquote>
<p>הוּכְנָה לוֹ מֵעֵת הַבְּרִיאָה</p>
</blockquote>

<blockquote>
<p>הוּא הַמַּשְׂכִּיל פְּלוֹנִי בַּר פְּלוֹנִי הָעוֹלֶה בְמַדְרֵגוֹת הַסֻּלָּם</p>
</blockquote>

<blockquote>
<p>עַד אֲשֶׁר יִשְׁלַח יָדוֹ וְלָקַח גָּם מֵעֵץ הַחַיִּים וְאָכַל וָחַי לְעֹלָם</p>
</blockquote>

<blockquote>
<p>וּבוֹ נִכְבָּדוֹת מְדֻבָּר</p>
</blockquote>

<blockquote>
<p>קָרוֹי וְתַנּוֹי וְסַבָּר</p>
</blockquote>

<blockquote>
<p>עָלָיו הַנְּדִיבוֹת בְּרֹאשׁ הוֹמִיּוֹת תִּקְרָא בִלְשׁוֹנָהּ</p>
</blockquote>

<blockquote>
<p>לֵאמֹר זֶה יָצָא רִאשׁוֹנָה</p>
</blockquote>

<blockquote>
<p>ויַד כָּל נְדִיבֵי עַמִּים בָּאַחֲרוֹנָה</p>
</blockquote>

<blockquote>
<p>וְקֹרָא לוֹ גוֹדֵר פֶּרֶץ הַקְּהִלָּה</p>
</blockquote>

<blockquote>
<p>וּמְחַזֵּק אֶת בֶּדֶק בֵּיתוֹ לְתִתּוֹ לְשֵׁם וְלִתְהִילָּה</p>
</blockquote>

<blockquote>
<p>בֵּיתוֹ לְתוֹרָה וְלִתְעוּדָה לְאֹהֶל מוֹעֵד</p>
</blockquote>

<blockquote>
<p>וְהָיָה כָּל מְבַקֵשׁ אֲדֹנָי שָׁם יִוָּעֵד</p>
</blockquote>

<blockquote>
<p>וְאָנֹכִי הַיֹּדֵעַ וָעֵד</p>
</blockquote>

<blockquote>
<p>וְלָכֵן יִהְיֶה עִם מַצְדִּיקֵי הָרַבִּים כַּכּוֹכָבִים לְעוֹלָם וָעֶד</p>
</blockquote>

<blockquote>
<p>הוּא הֶעְתִּיק מִפֵּרוּשֶׁיךָ קְצָת בְּאֲַהֲבָתוֹ אוֹתָם</p>
</blockquote>

<blockquote>
<p>שָׂם אוֹתָם עַל לִבּוֹ חוֹתָם</p>
</blockquote>

<blockquote>
<p>ולְֹא יִשְׁקֹט וְלֹא יָנוּחַ עַד יַעְתִּיק שְׁאֵרִיתָם</p>
</blockquote>

<blockquote>
<p>וְהַחֻפָּה הַחֲמִישִׁית אֶל הַמַּשְׂכִּיל רִבִּי פְלוֹנִי מֵעִיר פְּלוֹנִית אֲשֶׁר הִשְׁבִּיחַ מְשֹׁרְרֵי הַזְּמָן בְּשִׁירָיו אֲשֶׁר הֶרְאָנוּ</p>
</blockquote>

<blockquote>
<p>וּבָאוּ לְיָדֵינוּ וְהִנְאָנוּ</p>
</blockquote>

<blockquote>
<p>עָלָה לַשָּׁמַיִם שִׂיאוֹ</p>
</blockquote>

<blockquote>
<p>וּמִמַּעַל לִמְשֹׁרְרֵי הַזְּמָן שָׁם כִּסְאוֹ</p>
</blockquote>

<blockquote>
<p>לָאוּ מְשֹׁרְרֵי תֵבֵל לַעֲשׂוֹת שִׁיר כָּמוֹהוּ</p>
</blockquote>

<blockquote>
<p>וְלֹא יָכְלוּ עֲשֹׂהוּ</p>
</blockquote>

<blockquote>
<p>וְנֶחְשְׁבוּ לוֹ מֵאֶפֶס וָתֹהוּ</p>
</blockquote>

<blockquote>
<p>גָּבַר בְּטוּב שִׂיחָיו וּמַעֲנָיו</p>
</blockquote>

<blockquote>
<p>וּבְצַחוּת לְשׁוֹנוֹ וְהֶגְיוֹנָיו</p>
</blockquote>

<blockquote>
<p>עַל כָּל אֲשֶׁר הָיוּ לְפָנָיו</p>
</blockquote>

<blockquote>
<p>אֵת אֲשֶׁר מְבָרֵךְ יְבֹרָךְ וַאֲשֶׁר יָאֹר יוּאָר</p>
</blockquote>

<blockquote>
<p>וַאֲשֶׁר לֹא יְפָאֵר בִּלְשׁוֹנוֹ אֵינֶנּוּ מְפֹאָר</p>
</blockquote>

<blockquote>
<p>וְאֵין כָּמוֹהוּ בַּשִּׁיר יִרְקָח</p>
</blockquote>

<blockquote>
<p>כִּי שִׁירוֹ כָּאֵשׁ יִתְלַקָּח</p>
</blockquote>

<blockquote>
<p>וְלוֹ הַשִּׁיר הַנִּמְרָץ וְהַנֶעֱרָב</p>
</blockquote>

<blockquote>
<p>בִּלְשׁוֹן עִבְרִי וּבִלְשׁוֹן נֹצְרִי וּבִלְשׁוֹן עֲרָב</p>
</blockquote>

<blockquote>
<p>וְכָל זָר לֹא יִקְרָב</p>
</blockquote>

<blockquote>
<p>לוֹ יָד הַמְלֻמֶּדֶת לַקְּרָב</p>
</blockquote>

<blockquote>
<p>חָרוֹב יֶחֱרָב</p>
</blockquote>

<blockquote>
<p>וְהוּא יַעֲשֶׁה בַחֶרֶב נוֹרָאוֹת</p>
</blockquote>

<blockquote>
<p>וּבַחֲנִית פִּלְאֵי פְלָאוֹת</p>
</blockquote>

<blockquote>
<p>אֲשֶׁר לֹא תִשְׁבַּע עַיִן לִרְאוֹת</p>
</blockquote>

<blockquote>
<p>יַרְעִישׁ כָּל מַלְכֵּי גוֹיִם כֻּלָּם</p>
</blockquote>

<blockquote>
<p>וְכָל רוֹזְנֵי אֶרֶץ אֲשֶׁר מֵעוֹלָם</p>
</blockquote>

<blockquote>
<p>בַּחֲנִית יַעֲשֶׁה בָּהּ נִפְלָאוֹת לְעֵינֵיהֶם</p>
</blockquote>

<blockquote>
<p>וּבְעוֹפְפוֹ חַרְבּוֹ עַל פְּנֵיהֶם</p>
</blockquote>

<blockquote>
<p>הוּא סוֹבֵב בֵּית אֵל וְהַגִּלגָּל אֱדוֹם וְאַשּׁוּר</p>
</blockquote>

<blockquote>
<p>וְכַנָּמֵר עַל דֶּרֶךְ יָשׁוּר</p>
</blockquote>

<blockquote>
<p>הוּא סָבַב נַחֲלַת מִצְרַיִם וְעָבַר גְּשׁוּר</p>
</blockquote>

<blockquote>
<p>וְלַחֲזוֹת הוֹדוֹ בָּנוֹת צָעֲדוּ עֲלֵי שׁוּר</p>
</blockquote>

<blockquote>
<p>שָׂחַקוּ בְנוֹת הַחֵן לְעֻמָּתוֹ</p>
</blockquote>

<blockquote>
<p>וְעוֹדֶנּוּ מַחֲזִיק בְּתֻמָּתוֹ</p>
</blockquote>

<blockquote>
<p>חֲמָדוּהוּ הַשָּׂרִים וְהַמְּלָכִים</p>
</blockquote>

<blockquote>
<p>וּפֵאֲרוּהוּ הַנְּסִיכִים</p>
</blockquote>

<blockquote>
<p>ולִפְנֵי מְלָכִים יִתְיַצַּב בַּל יִתְיַצֵּב לִפְנֵי חֲשֻׁכִּים</p>
</blockquote>

<blockquote>
<p>פָּחֲדוּ אֵילֵי הָאָרֶץ מִיִּרְאַת חִצֵּי לְשׁוֹנוֹ</p>
</blockquote>

<blockquote>
<p>וּמִגַּעֲרַת אִמְרֵי כְתָבָיו וּמֵהֲדַר גְּאוֹנוֹ</p>
</blockquote>

<blockquote>
<p>שָׂרָה עִם מְלָכִים וְהֶגְמוֹנִים וַיוּכָל</p>
</blockquote>

<blockquote>
<p>וְשַׁעֲרֵיהֶם לְפָנָיו נִפְתְּחוּ וְנָמוֹג הַהֵיכָל</p>
</blockquote>

<blockquote>
<p>וּבִרְאוֹת כִּי כָל אֵילֵי הָאָרֶץ יִתְבָּרְכוּ בִשְׁמוֹ</p>
</blockquote>

<blockquote>
<p>קִנֵּא לְאַרְצוֹ וַיַּחֲמֹל עַל עַמּוֹ</p>
</blockquote>

<blockquote>
<p>וְעָמַד בַּפֶּרֶץ כְּנֶגֶד בּוֹגְדֵי בֶגֶד</p>
</blockquote>

<blockquote>
<p>וַיַּשְׁלֵךְ אֶת נַפְשׁוֹ מִנֶּגֶד</p>
</blockquote>

<blockquote>
<p>הוּא הָלַךְ בִּפְּרוֹבִינְצָ&quot;ה אֶל אַלּוּף מַגְדִּיאֵל</p>
</blockquote>

<blockquote>
<p>וְדִבֶּר טוֹב עַל יִשְׂרָאֵל</p>
</blockquote>

<blockquote>
<p>הוּא עַל אֵילֵי הָאֶָרֶץ יִשָּׂא מְשָׁלוֹ</p>
</blockquote>

<blockquote>
<p>וְעַל נִכְבַּדֶּיהָ יַרְעֵם בְּקוֹלוֹ</p>
</blockquote>

<blockquote>
<p>וּבַמְלָכִים יִתְקַלָּס הַסּוֹחֵר</p>
</blockquote>

<blockquote>
<p>נָתַן דִּבְרֵי נְגִידִים</p>
</blockquote>

<blockquote>
<p>וְלָקַח כֶּסֶף וְזָהָב וּבְגָדִים</p>
</blockquote>

<blockquote>
<p>יָצָא לוֹ שֵׁם בַּגּוֹיִם</p>
</blockquote>

<blockquote>
<p>וַיָּבוֹא בַעֲדִי עֲדָיִים</p>
</blockquote>

<blockquote>
<p>הוּא נִלְחַם מִלְחֶמֶת אֲדֹנָי וְתוֹרָתוֹ בַּשְּׁעָרִים</p>
</blockquote>

<blockquote>
<p>עִם נְבִיאֵי הַבַּעַל וְהַכְּמָרִים</p>
</blockquote>

<blockquote>
<p>וּבְשִׂכְלוֹ עָרוֹם יַעֲרִים</p>
</blockquote>

<blockquote>
<p>טְעָנוּהוּ חִטִּים וְהוֹדָה לָהֶם שְׂעוֹרִים</p>
</blockquote>

<blockquote>
<p>הוּא הֶרְאָה בִּמְלִיצוֹתָיו הַחֲמֻדוֹת</p>
</blockquote>

<blockquote>
<p>כִּי לְיִשְׂרָאֵל בְּכָל חָכְמָה עֶשֶׂר יָדוֹת</p>
</blockquote>

<blockquote>
<p>וְלָכֵן נָתְנוּ לוֹ מַהְלְכִים</p>
</blockquote>

<blockquote>
<p>בְּעוֹלַם הַמַּלְאָכִים</p>
</blockquote>

<br>  

<blockquote>
<p>וַיְהִי אַחֲרֵי כֵן וַיֹּאמֶר אֵלַי דָּנִיּאֵל אִישׁ חֲמֻדוֹת</p>
</blockquote>

<blockquote>
<p>הֲתַחְפֹּץ לִרְאוֹת חֻפּוֹת נִכְבָּדוֹת</p>
</blockquote>

<blockquote>
<p>אֲשֶׁר לִגְאוֹנֵי עוֹלָם מֻעָדוֹת</p>
</blockquote>

<blockquote>
<p>וָאַעַן וָאֹמַר חַיֶּיךָ חָפַצְתִּי לִרְאוֹתָם</p>
</blockquote>

<blockquote>
<p>וְעַתָּה הַרְאֵנִי הַדְרָתָם</p>
</blockquote>

<blockquote>
<p>וַיַּרְאֵנִי חֻפּוֹת סַפִּיר גִּזְרָתָם</p>
</blockquote>

<blockquote>
<p>וְכָל אֶבֶן יְקָרָה מְסֻכָּתָם</p>
</blockquote>

<blockquote>
<p>תִּלְאֶינָה הַלְּשׁוֹנוֹת לְתָאֵר יִפְעָתָם</p>
</blockquote>

<blockquote>
<p>וְהַחֲמֻדוֹת אֲשֶׁר סְבִיבוֹת גִּבְעָתָם</p>
</blockquote>

<blockquote>
<p>וָאֹמְרָה אֵלָיו אֲדֹנִי לְמִי הַחֲמֻדוֹת הָאֵלֶּה אֲשֶׁר אֲנִי רוֹאֶה</p>
</blockquote>

<blockquote>
<p>וַיֹּאמֶר אֵלָי בִּין בַּדָּבָר וְהָבֵן בַּמַּרְאֶה</p>
</blockquote>

<blockquote>
<p>הַחֻפּוֹת הָאֵלֶּה אֶל הַחֲסִידִים גְּאוֹנֵי עוֹלָם פְּלוֹנִי וּפְלוֹנִי מֵאוֹרְבְיֶט&quot;וֹ</p>
</blockquote>

<blockquote>
<p>אֲשֶׁר מַעֲשֵׂה אֲדֹנָי רָאוּ וְאֶת פָּעֳלוֹ הִבִּיטוּ</p>
</blockquote>

<blockquote>
<p>וְאָסְפוּ כָל הַמִּדּוֹת הַחֲמֻדוֹת</p>
</blockquote>

<blockquote>
<p>בָּם מְדֻבָּר נִכְבָּדוֹת</p>
</blockquote>

<blockquote>
<p>וְהַמִּדָּה אֲשֶׁר בָּהּ זָכוּ אֶל זֹאת הַמַּעֲלָה הַמְהֻלָּלָה</p>
</blockquote>

<blockquote>
<p>הִיא הֱיוֹת לָהֶם אֶל הַדַּלִּים חֶמְלָה</p>
</blockquote>

<blockquote>
<p>שַׁמְעוּ צַעֲקַת הדַּלִּים וְלֹא הֶחֱרִישׁוּ</p>
</blockquote>

<blockquote>
<p>וְרִחֲמוּ הַגּוֹלִים וּפְנֵיהֶם לֹא הוֹבִישׁוּ</p>
</blockquote>

<blockquote>
<p>וְכָל מַעֲרֻמֵּיהֶם הֵם הִלְבִּישׁוּ</p>
</blockquote>

<blockquote>
<p>עָשׂוּ בְעִנְיַן הַצְּדָקָה פִּלְאֵי פְלָאוֹת</p>
</blockquote>

<blockquote>
<p>וּבִנְדִיבוּת הַיָּד עָשׂוּ נוֹרָאוֹת</p>
</blockquote>

<blockquote>
<p>לָהֶם הַבַּיִת הַפָּתוּחַ לָרְוָחָה</p>
</blockquote>

<blockquote>
<p>וְהַיָּד לְהִתְנַדֵּב פְּתוּחָה</p>
</blockquote>

<blockquote>
<p>וְהַפָּנִים לְקַבֵּל הָאֶבְיוֹנִים בְּשִׂמְחָה</p>
</blockquote>

<blockquote>
<p>כַּמָּה יְתוֹמוֹת הִשִּׂיאוּ</p>
</blockquote>

<blockquote>
<p>כַּמָּה אַלְמָנוֹת לִרְאוֹת טוֹב הֵבִיאוּ</p>
</blockquote>

<blockquote>
<p>וְכַמָּה אֲסִירִים בַּכּוֹשָׁרוֹת הוֹצִיאוּ</p>
</blockquote>

<blockquote>
<p>וּבִימֵי רְעָבוֹן עָשׂוּ כַמָּה צְדָקוֹת</p>
</blockquote>

<blockquote>
<p>וְהִשְׂבִּיעוּ נְפָשׁוֹת שׁוֹקֵקוֹת</p>
</blockquote>

<blockquote>
<p>וּבִרְכַּת אֹבֵד עֲלֵיהֶם תָּבוֹא</p>
</blockquote>

<blockquote>
<p>וְלָכֵן אֵין לְהִפָּלֵא אִם יֵשׁ לָהֶם בְּהֵיכַל אֲדֹנָי מָבוֹא</p>
</blockquote>

<blockquote>
<p>וַיְהִי בִּהְיוֹתֵנוּ בַמַּעֲמָד הַנִּכְבָּד</p>
</blockquote>

<blockquote>
<p>וַיֹּאמֶר אֵלַי דָּנִיֵּאל אִישׁ חֲמֻדוֹת חַיֶּיךָ זֶבֶד טוֹב אוֹתְךָ הָאֵל זָבָד</p>
</blockquote>

<blockquote>
<p>כַּאֲשֶׁר הֶרְאֲךָ מִן הֶעָבַר וּמִן הֶעָתִיד דְּבָרִים נוֹרָאִים</p>
</blockquote>

<blockquote>
<p>וְרָאִיתָ מַעֲמַד הַקְּדוֹשִׁים וְהַנְּבִיאִים</p>
</blockquote>

<blockquote>
<p>אֲשֶׁר יָרְדוּ פְלָאִים</p>
</blockquote>

<blockquote>
<p>וְנַפְשָׁם בְּתוֹךְ לְבָאִים</p>
</blockquote>

<blockquote>
<p>יֶהְגּוּ אַךְ נְכָאִים</p>
</blockquote>

<blockquote>
<p>וְלֹא הֶרְאוּךָ מִן הַשָּׁמַיִם כָּל זֹאת</p>
</blockquote>

<blockquote>
<p>רַק לְמַעַן יֵדְעוּ בְּנֵי הָעוֹלָם הַקּוֹרוֹת אֲשֶׁר עֲלֵיהֶם בָּאוֹת</p>
</blockquote>

<blockquote>
<p>וְלָכֵן שְׁמֹר לְךָ אֶת כָּל הַדְּבָרִים אֲשֶׁר רָאִיתָ וּכְתַבְתָּם עַל סֵפֶר לְזִכָּרוֹן</p>
</blockquote>

<blockquote>
<p>וְשַׂמְתָּם מִצַּד הָאָרוֹן</p>
</blockquote>

<blockquote>
<p>לְמַעַן יֵדְעוּ אוֹתָם דּוֹר אַחֲרוֹן</p>
</blockquote>

<blockquote>
<p>וְעַתָּה בְּעוֹד בַּחַיִּים חַיָּתְךָ קְרָא בְגָרוֹן</p>
</blockquote>

<blockquote>
<p>וְהוֹדַע לְאַנְשֵׁי דוֹרֶךָ אֵת אֲשֶׁר רָאוּ עֵינֶיךָ</p>
</blockquote>

<blockquote>
<p>וַאֲשֶׁר שָׁמְעוּ אָזְנֶיךָ</p>
</blockquote>

<blockquote>
<p>וַאֲנִי דָּנִיֵּאל אֲשֶׁר יָצָאתִי לְהַשְׂכִּילְךָ בִינָה בִּתְחִלַּת תַּחֲנוּנֶיךָ</p>
</blockquote>

<blockquote>
<p>אַפְקִיד אֶת רוּחַךָ בְּיַד קוֹנֶךָ</p>
</blockquote>

<blockquote>
<p>וְהוּא לְמַעַן חֲסָדָיו יִשָּׂא לְךָ מֵעֲוֹנֶךָ</p>
</blockquote>

<blockquote>
<p>וְאַתָּה פְּנֵה לְךָ אֶל הַשְּׂמֹאל אוֹ אֶל הַיָּמִין</p>
</blockquote>

<blockquote>
<p>וְלֵךְ לַקֵּץ וְתָנוּחַ וְתַעֲמֹד לְגֹרָלְךָ לְקֵץ הַיָּמִין</p>
</blockquote>

<br>  

<blockquote>
<p>וַיְהִי כַּהֲתִימוֹ לְדַבֵּר דְּבָרָיו נֶעְלַם מֵעֵינַי וְלֹא רְאִיתִיו</p>
</blockquote>

<blockquote>
<p>בִּקַּשְׁתִּיו וְלֹא מְצָאתִיו</p>
</blockquote>

<blockquote>
<p>וּבִהְיוֹתִי בְעֹמֶק הַסְּעָרָה מְשׁוֹטֵט אַחֲרָיו אוּלַי אֶמְצָאֶנּוּ מִשְּׁנָתִי נֵעֹרְתִּי</p>
</blockquote>

<blockquote>
<p>וּבְזָכְרִי אֶת הַדְּבָרִים אֲשֶׁר רָאִיתִי בֶחָזוֹן נִבְעַתִּי וְיָגֹרְתִּי</p>
</blockquote>

<blockquote>
<p>וְחָרַדְתִּי לְנַפְשִׁי וּמִשְׁנַת הֶבְלִי הֱקִיצוֹתִי</p>
</blockquote>

<blockquote>
<p>וְאֶת יָדִי לִכְתֹּב מַה שֶׁשָּׁמַעְתִּי וְרָאִיתִי הֲרִיצוֹתִי</p>
</blockquote>

<blockquote>
<p>לֹא חִסַּרְתִּי וְלֹא הוֹתַרְתִּי בְּכָל כֹּחִי</p>
</blockquote>

<blockquote>
<p>וְהָאֱלֹהִים אֲשֶׁר הוּא שִׂמְחַת גִּילִי צוּר עֻזִּי מַחְסִי וּמִבְטַחִי</p>
</blockquote>

<blockquote>
<p>הַמַּבְטִיחִי עֲלֵי שְׁדֵי אִמִּי וּמִבֶּטֶן גּוֹחִי</p>
</blockquote>

<blockquote>
<p>יֶעֱרַב עָלָיו שִׂיחִי</p>
</blockquote>

<blockquote>
<p>וּבְלִבּוֹת נְדִיבֵי עַמּוֹ יַעֲרֹף כַּמָּטָר לִקְחִי</p>
</blockquote>

<blockquote>
<p>וְיִהְיוּ דְבָרַי עַל לוּחַ לִבּוֹתָם נִרְשָׁמִים</p>
</blockquote>

<blockquote>
<p>וְלֹא אֶהְיֶה כִמְנַגֵּן אֶל הַמֵּתִים וּכְצוֹעֵק אֶל הַצְּלָמִים</p>
</blockquote>

<blockquote>
<p>וְהִנְנִי יָדַי לַשָּׁמַיִם פְּרוּשׂוֹת</p>
</blockquote>

<blockquote>
<p>שֶׁכָּל עוֹד נִשְׁמָתִי בִי אֶזְכֶּה לִלְמֹד וּלְלַמֵּד לִשְׁמֹר וְלַעֲשׂוֹת</p>
</blockquote>

<blockquote>
<p>וּבְאַחֲרִיתִי יִהְיֶה חֶסֶד אֱלֹהִים תּוֹמֵךְ בִּימִינִי וְסוֹעֵד</p>
</blockquote>

<blockquote>
<p>וְיִתֵּן כּבוֹד מְנֻחָתִי אֲשֶׁר שָׁם אִוָּעֵד</p>
</blockquote>

<blockquote>
<p>עִם מַצְדִּיקֵי הָרַבִּים כַּכּוֹכָבִים לְעוֹלָם וָעֶד</p>
</blockquote>

<br>  

<blockquote>
<p>אָמֵן וְכֵן יְהִי רָצוֹן</p>
</blockquote>

<div class="footnotes">
<hr />
<ol>

<li id="fn:1">
<p>במקור: &#8220;הַ אֱמָן&#8221;. צ&#8220;ל: &#8221;הַנֶּאֱמָן&#8220;. הערת  פב&#8221;י. <a href="#fnref:1" title="return to body" class="reversefootnote">&#160;&#8617;</a></p>
</li>

</ol>
</div>

</body>
</html>



<hr />את הטקסט לעיל הפיקו מתנדבי <a href="https://benyehuda.org/">פרויקט בן־יהודה באינטרנט</a>.  הוא זמין תמיד בכתובת הבאה:<br /><a href="https://benyehuda.org/read/466">https://benyehuda.org/read/466</a></div></body></html>