<!DOCTYPE html PUBLIC "-//W3C//DTD XHTML 1.0 Transitional//EN" "http://www.w3.org/TR/xhtml1/DTD/xhtml1-transitional.dtd"><html xmlns="http://www.w3.org/1999/xhtml" xml:lang="he" lang="he" dir="rtl"><head><meta http-equiv="Content-Type" content="text/html; charset=utf-8" /></head><body dir='rtl' align='right'><div dir="rtl" align="right"><!DOCTYPE html>
<html xmlns="http://www.w3.org/1999/xhtml" lang="en">
<head>
	<meta charset="utf-8"/>
	<title>ר' שלמה בן יהודה אבן גבירול</title>
	<meta name="author" content="ישראל חיים טביוב"/>
</head>
<body>

<p>המשורר הנעלה והפלוסוף הגדול, ר' שלמה אבן גבירול, נולד
בשנת תשפ&#8220;ב (1022) בעיר מאַלאַגה אשר בארץ ספרד. ובימי ילדותו בא עם אבותיו
לגור בעיר סַרגַוסַה. בכשרונותיו הנעלים רכש לו בימי נעוריו ידיעות עמוקות
ורחבות בכל חדרי התורה ובכל מקצעות החכמה והמדעים. ביחוד דבק לאהבה את
הפילוסופיא ואת השירה, ובעודנו נער שָר שירים יקרים ונפלאים מלאים רגש
והוד. עוד מימי עלומיו מאס בתענוגות העולם, ויבחר רק בתבונה ויהגה בתורה
ובחכמה יום ולילה ודבר לא היה לו עם איש. ואנשי מקומו אשר היו אנשים גסים
לא הבינו ערכו וגם שנאוהו וירדפוהו על התרחקו מהם, והדבר הזה הגדיל עוד את
עצבונו ואת יגונו הטבעי. והנה הופיע לו מלאך מושיע, הלא הוא החכם <strong>יקותיאל
בן חסאן</strong>, זקן ונכבד בחצר המלך וגם גדול בתורה ובחכמה, והוא הושיע את
גבירול מכל צרותיו, ונפשותיהם נקשרו בעבותות אהבה חזקה. אך מנוחת גבירול לא
האריכה ימים, כי בשנת תשצ&#8221;ט נרצח איש מָגִנו בידי שונאיו הערבים, והאחרית
הנוראה של אהובו וידידו נסכה על גבירול רוח תוגה, אשר לא סרה עוד מעליו כל
ימי חייו. בכלל היה המשורר הנפלא הזה בעל הרגשות עמוקות, ולבו הָרַגָש
הביאו לידי מרה שחורה ורוח עצב, אשר ישימו אוֹתותיהם בכל שיריו. גם גורל
היהודים בקרב הגוים נגע עד לבו עד מאד, וצרת האומה הגבירה את עוצב רוחו;
והוא היה הראשון במשוררי ישראל אשר אהב את ציון בכל עוז ההרגשה, ושיריו על
גורל עמו ועל אהבתו לארץ אבותינו מלאים חום ורגש ויורדים חדרי לב. —
ובראותו כי בני עירו ישביעוהו כעס ותלאות, עזב את עיר מגורו וירחיק נדוד.
איש-הרוח הזה לא האריך ימים על האדמה: יש אומרים כי ימי חייו היו כחמשים
שנה, ולדעת חוקרים אחרים לא הגיעו שני חייו גם <strong>לשלשים שנה</strong>. איך שיהיה,
הנה הגדיל לעשות בימי חייו המעטים: יותר מעשרים ספרים חבר בכל מקצועות
המדעים (רובם כתב ערבית ונעתקו לשפ&quot;ע), רבים מהם נשארו בידינו (כגון ס'
&#8220;מבחר הפנינים&#8221;<a href="#fn:1" id="fnref:1" title="see footnote" class="footnote"><sup>1</sup></a>, &#8220;תקון מדות הנפש&#8221; ועוד).</p>

<p>הנכבד מכל ספריו הוא הס' הפילוסופי &#8220;מקור חיים&#8221;, שכתב ערבית ונעתק לשפת
לטינא וגם לשפת צרפת (אך גוף הספר ותרגומיו עודם מונחים בכת&quot;י). בגלל הספר
הזה יקראו לגבירול בשם &#8220;אפלטון היהודי&#8221;, והוא היה הפילוסוף הראשון באירופא
בימי הביניים. בתור משורר הוא יחיד בדורו, ובצדק אמר עליו אלחריזי: &#8220;כל
המשוררים אשר היו לפניו, שירם לנגדו רוח ותהו, ואחריו לא קם כמוהו&#8221;. הוא
חבר שירים רבים מאד, וישר על מחזות הטבע, ועל דברי עצב ותוגה וגם על דברי
שחוק והתולים, גם על עניני הפילוסופיא וגם על חכמת הדקדוק. שיר ההגיון שלו
מצוינים בעומק ההרגשה וביפי התמונות. מליצתו בשירי החול נשגבה לפעמים עד
מאד, וקשה לרדת לסוף דעתו. אך תחת זה מצטיינים שירי הקדש שלו (פיוטים,
סליחות וקינות) בפשטותם החמה והמורגשת, כי על כן נתקבלו רוב פיוטיו בכל
תפוצות ישראל. אספה כללית משירי המשורר הנעלה הזה אין בספרותנו, ואנחנו
נביא בזה דוגמאות משירי הקדש והחול שלו הפזורים והמפורדים בספרים ובמאספים
שונים.</p>

<blockquote>
<br />
</blockquote>

<h2 id="שִׁירֵי-חֹל">שִׁירֵי-חֹל</h2>

<blockquote>
<br />
</blockquote>

<h3 id="א.עליגון-נעוריו">א. על יגון-נעוריו</h3>

<p>(ע&#8220;מ יתד ושתי תנועות, יתד וש&#8221;ת ויתד ותנועה).</p>

<blockquote>
<p>מְלִיצָתִי בְּדַאֲגָתִי טְרוּפָה</p>
</blockquote>

<blockquote>
<p>וְשִׂמְחָתִי בְּאַנְחָתִי דְחוּפָה<a href="#fn:2" id="fnref:2" title="see footnote" class="footnote"><sup>2</sup></a>,</p>
</blockquote>

<blockquote>
<p>וְאִם אֶרְאֶה שְׂחוֹק יִבְכֶּה לְבָבִי</p>
</blockquote>

<blockquote>
<p>לְחַיָּתִי שְׁהִיא<a href="#fn:3" id="fnref:3" title="see footnote" class="footnote"><sup>3</sup></a> מֶנִּי קְטוּפָה —</p>
</blockquote>

<blockquote>
<p>&quot;יְדִידִי, הַלְבֶן עֶשֶר וְשִׁשָּׁה</p>
</blockquote>

<blockquote>
<p>סְפוֹד וּבְכוֹת עֲלֵי יוֹם הָאֲסִיפָה<a href="#fn:4" id="fnref:4" title="see footnote" class="footnote"><sup>4</sup></a>,</p>
</blockquote>

<blockquote>
<p>אֲשֶׁר הָיָה לְהִמָּשֵׁךְ בְּיַלְדוּת</p>
</blockquote>

<blockquote>
<p>בְּלֶחִי כַּחֲבַצֶּלֶת שְׁזוּפָה<a href="#fn:5" id="fnref:5" title="see footnote" class="footnote"><sup>5</sup></a> ?! —</p>
</blockquote>

<blockquote>
<p>— שְׁפָטַנִי לְבָבִי מִנְּעוּרָי<a href="#fn:6" id="fnref:6" title="see footnote" class="footnote"><sup>6</sup></a></p>
</blockquote>

<blockquote>
<p>וְעַל כֵּן הָיְתָה נַפְשִׁי כְּפוּפָה,</p>
</blockquote>

<blockquote>
<p>וְשָׂם הַבִּין וְהַמּוּסָר מְנָתוֹ</p>
</blockquote>

<blockquote>
<p>וְנַפְשִׁי הַחֲרוּצָה שָׂם קְצוּפָה<a href="#fn:7" id="fnref:7" title="see footnote" class="footnote"><sup>7</sup></a>. —</p>
</blockquote>

<blockquote>
<p>&quot;וּמַה-בֶּצַע<a href="#fn:8" id="fnref:8" title="see footnote" class="footnote"><sup>8</sup></a> בְּהִתְקַצֵּף? אֲבָל דֹּם</p>
</blockquote>

<blockquote>
<p>וְקַוֵּה כִּי לְכָל מַכָּה תְּרוּפָה,</p>
</blockquote>

<blockquote>
<p>וּמַה יוֹעִיל בְּכוֹת עַל הַמְצוּקִים<a href="#fn:9" id="fnref:9" title="see footnote" class="footnote"><sup>9</sup></a></p>
</blockquote>

<blockquote>
<p>וּמַה יוֹעִיל לְדִמְעָה הָעֲרוּפָה<a href="#fn:10" id="fnref:10" title="see footnote" class="footnote"><sup>10</sup></a> ?&quot;</p>
</blockquote>

<blockquote>
<p>— וּמָה אוֹחִיל וְעַד כַּמָּה אֲיַחֵל</p>
</blockquote>

<blockquote>
<p>וְהַיּוֹם עוֹד וְלֹא מָלְאָה תְקוּפָה,</p>
</blockquote>

<blockquote>
<p>וְטֶרֶם בָּא צֳרִי גִלְעָד וְיָמוּת</p>
</blockquote>

<blockquote>
<p>אֱנוֹשׁ נִכְאָב וְיִנָּגֵף נְגִיפָה<a href="#fn:11" id="fnref:11" title="see footnote" class="footnote"><sup>11</sup></a> ?!</p>
</blockquote>

<blockquote>
<br />
</blockquote>

<h3 id="ב.עלמותרבהאיגאון.">ב. על מות רב האי גאון.</h3>

<p>(המשקל כנ&quot;ל).</p>

<blockquote>
<p>בְּכוּ עַמִּי וְחִגְרוּ שַׂק וְחֶבֶל</p>
</blockquote>

<blockquote>
<p>וְשִׁבְרוּ כָּל כְּלֵי נֵבֶל וְנֵבֶל<a href="#fn:12" id="fnref:12" title="see footnote" class="footnote"><sup>12</sup></a> :</p>
</blockquote>

<blockquote>
<p>לְרַב הַאיַ אֲדוֹנֵינוּ אֲשֶׁר מֵת,</p>
</blockquote>

<blockquote>
<p>פְּלֵיטָה נִשְׁאֲרָה לָנוּ בּתֵבֵל<a href="#fn:13" id="fnref:13" title="see footnote" class="footnote"><sup>13</sup></a>.</p>
</blockquote>

<blockquote>
<p>לְמִי נִבְכֶּה וְנָנוּד בַּתְּחִלָּה</p>
</blockquote>

<blockquote>
<p>וְעַל מִי נַעֲשֶׂה מִסְפֵּד וְאֵבֶל:</p>
</blockquote>

<blockquote>
<p>אֱלֵי אָרוֹן אֲשֶׁר נִגְנַז בְּצִיּוֹן</p>
</blockquote>

<blockquote>
<p>וְאִם לָזֶה אֲשֶׁר נִגְנַז בְּבָבֶל<a href="#fn:14" id="fnref:14" title="see footnote" class="footnote"><sup>14</sup></a> ?</p>
</blockquote>

<blockquote>
<br />
</blockquote>

<h3 id="ג.עלפרידתידידוהשריקותיאל">ג. על פרידת ידידו השר יקותיאל</h3>

<p>(ש&#8220;ת ויתד, ש&#8221;ת ויתד וג' תנועות).</p>

<blockquote>
<p>אָכֵן מְיֻדָּעִי זְנַחְתַּנִי מְאֹד</p>
</blockquote>

<blockquote>
<p>עַד כִּי קְרָאתִיךָ אֲבִי-זָנוֹחַ<a href="#fn:15" id="fnref:15" title="see footnote" class="footnote"><sup>15</sup></a> ;</p>
</blockquote>

<blockquote>
<p>יוֹם שֻׁלְּחָה רַגְלִי לְשׁוֹטֵט בֶּאֱנוֹשׁ</p>
</blockquote>

<blockquote>
<p>לֹא מָצְאָה כִּי אִם בְּךָ מָנוֹחַ.</p>
</blockquote>

<blockquote>
<p>בַּמֶּה תְכַבֶּה אַהֲבַת לֵבָב, וְאֵל</p>
</blockquote>

<blockquote>
<p>נִשְׁבַּע בְּרוּחוֹ מֵעֲבוֹר מֵי נֹחַ<a href="#fn:16" id="fnref:16" title="see footnote" class="footnote"><sup>16</sup></a> !</p>

<br />
</blockquote>

<h3 id="ד.עלמותידידוהנל.">ד. על מות ידידו הנ&quot;ל.</h3>

<p>(ע&#8220;מ יתד וש&#8221;ת, יתד וש&quot;ת ויתד ותנועה).</p>

<blockquote>
<p>רְאֵה שֶׁמֶשׁ לְעֵת עֶרֶב אֲדֻמָּה</p>

<p>כְּאִלּוּ לָבְשָׁה תוֹלָע לְמִכְסֶה,</p>

<p>תְּפַשֵּׁט פּאֲתֵי צָפוֹן וְיָמִין</p>

<p>וְרוּחַ יָם בְּאַרְגָמָן תְּכַסֶּה,</p>

<p>וְאֶרֶץ, עָזְבָה אוֹתָה עֲרֻמָּה</p>

<p>בְּצֵל הַלַּיְלָה תָלִין וְתֶחֱסֶה,</p>

<p>וְהַשַּׁחַק אֲזַי קָדַר, כְּאִלּוּ</p>

<p>בְּשַׂק עַל מוֹת יְקוּתִיאֵל מְכֻסֶּה.</p>
</blockquote>

<blockquote>
<br />
</blockquote>

<h3 id="ה.משירהמספדהגדולעליקותיאל">ה. משיר המספד הגדול על יקותיאל</h3>

<p>(ע&#8220;מ ש&#8221;ת ויתד, ש&quot;ת ויתד ושלש תנועות).</p>

<blockquote>
<p>בִּימֵי יְקוּתִיאֵל אֲשֶׁר נִגְמָרוּ</p>
</blockquote>

<blockquote>
<p>אוֹת כִּי שְׁחָקִים לַחֲלוֹף יֻצָּרוּ<a href="#fn:17" id="fnref:17" title="see footnote" class="footnote"><sup>17</sup></a>.</p>
</blockquote>

<blockquote>
<p>שִׂימוּ לְבַבְכֶם תֵּדְעוּ כִּי הַזְּמָן</p>
</blockquote>

<blockquote>
<p>יָכִין לְעָם שִׂיחוֹת וְלֹא נוֹצָרוּ<a href="#fn:18" id="fnref:18" title="see footnote" class="footnote"><sup>18</sup></a>.</p>
</blockquote>

<blockquote>
<p>יִקְחוּ יְמוֹתָיו עָם וְעַל עָם יִתְּנוּ</p>
</blockquote>

<blockquote>
<p>עַד אֶחְשֹׁב כִּי עִם אֱנוֹשׁ יִסְחָרוּ<a href="#fn:19" id="fnref:19" title="see footnote" class="footnote"><sup>19</sup></a> — — —</p>
</blockquote>

<blockquote>
<p>אֶרְאֶה פְנֵי תֵבֵל, יְדִידַי, זֹעֲפִים</p>
</blockquote>

<blockquote>
<p>יִתְנַכְּרוּ אֵלַי וְלֹא נִכָּרוּ — — —</p>
</blockquote>

<blockquote>
<p>אָבַד יְקוּתִיאֵל אֲשֶׁר הָאוֹבְדִים</p>
</blockquote>

<blockquote>
<p>בּוֹ עָתְקוּ חַיִל וְגַם גָּבָרוּ — — —</p>
</blockquote>

<blockquote>
<p>אַל תַּעֲבִירוּ קוֹל בְּאֶרֶץ הַצְּבִי<a href="#fn:20" id="fnref:20" title="see footnote" class="footnote"><sup>20</sup></a></p>
</blockquote>

<blockquote>
<p>פֶּן יִרְגְזוּ הָרִים וְיִתְעַרְעָרוּ.</p>
</blockquote>

<blockquote>
<p>עַמִּי! סְפֹד כִּי הַכְּרוּב סָר מִדְּבִיר</p>
</blockquote>

<blockquote>
<p>וּכְלֵי קְרָב וּכְלֵי יְקָר נִפְזָרוּ,</p>
</blockquote>

<blockquote>
<p>וּזְעַק לְפִי קָרֶת וְהֵילֵל, כִּי אֲרוֹן<a href="#fn:21" id="fnref:21" title="see footnote" class="footnote"><sup>21</sup></a></p>
</blockquote>

<blockquote>
<p>נִלְקַח וְלוּחוֹת הַבְּרִית נִשְׁבָּרוּ — — —</p>
</blockquote>

<blockquote>
<p>אַל תִּתְמְהוּ אַנְשֵׁי אֲדָמָה עַל דְּבַר</p>
</blockquote>

<blockquote>
<p>שֶׁמֶשׁ וְיָרֵחַ אֲשֶׁר קָדָרוּ,</p>
</blockquote>

<blockquote>
<p>לוּ חָדְרוּ<a href="#fn:22" id="fnref:22" title="see footnote" class="footnote"><sup>22</sup></a> לִקְצֵה כְאֵבִי, יָרְדוּ</p>
</blockquote>

<blockquote>
<p>לִקְצֵה תְהוֹם וּלְפִי שְׁאוֹל נִפְזָרוּ — — —</p>
</blockquote>

<blockquote>
<p>נָפַל בְּרוֹשׁ, אֶל בֵּין<a href="#fn:23" id="fnref:23" title="see footnote" class="footnote"><sup>23</sup></a> עֲבוֹתִים גָּבְהָה</p>
</blockquote>

<blockquote>
<p>קוֹמַת סְעַפּוֹתָיו אֲשֶׁר נִצְמָרוּ<a href="#fn:24" id="fnref:24" title="see footnote" class="footnote"><sup>24</sup></a>.</p>
</blockquote>

<blockquote>
<p>נָפַל שְׁנַת תִּשְׁעִים וְתֵשַׁע<a href="#fn:25" id="fnref:25" title="see footnote" class="footnote"><sup>25</sup></a> שַׂר גְּבִיר</p>
</blockquote>

<blockquote>
<p>בִּידֵי מְרֵעִים אַחֲרָיו נָעָרוּ<a href="#fn:26" id="fnref:26" title="see footnote" class="footnote"><sup>26</sup></a>.</p>
</blockquote>

<blockquote>
<p>יִגְדַל לְעוֹלָם שֵׁם אֱלֹהֵי יַעֲקֹב</p>
</blockquote>

<blockquote>
<p>כִּי מִשְׁפְּטֵי צִדְקוֹ מְאֹד יָשָׁרוּ<a href="#fn:27" id="fnref:27" title="see footnote" class="footnote"><sup>27</sup></a> — — —</p>
</blockquote>

<blockquote>
<p>הָיָה יְקוּתִיאֵל כְּסֶלַע יָקְתֵאֵל<a href="#fn:28" id="fnref:28" title="see footnote" class="footnote"><sup>28</sup></a></p>
</blockquote>

<blockquote>
<p>בּוֹ נִשְׁמְטוּ זָרִים וְגַם זוֹרָרוּ<a href="#fn:29" id="fnref:29" title="see footnote" class="footnote"><sup>29</sup></a>.</p>
</blockquote>

<blockquote>
<p>הָיָה יְקוּתִיאֵל כְּתֹרֶן הוֹעֲלָה</p>
</blockquote>

<blockquote>
<p>עַל הָר, אֲשֶׁר בּוֹ עוֹבְרִים אֻשָּׁרוּ — — —</p>
</blockquote>

<blockquote>
<p>יָתֵד אֲשֶׁר מֵאָהֳלֵנוּ נִגְדְּעָה</p>
</blockquote>

<blockquote>
<p>הָהּ לַחֲבָלֶיהָ אֲשֶׁר הֻתָּרוּ!</p>
</blockquote>

<blockquote>
<p>גֶּפֶן אֲשֶׁר שׁוֹרֵק בְּכַרְמִי נִטְּעָה</p>
</blockquote>

<blockquote>
<p>הָהּ לַעֲנָפֶיהָ אֲשֶׁר נִזְמָרוּ<a href="#fn:30" id="fnref:30" title="see footnote" class="footnote"><sup>30</sup></a> !</p>
</blockquote>

<blockquote>
<p>לִבִּי לְצִיּוֹן כַּחֲלִילִים יֶהֱמֶה</p>
</blockquote>

<blockquote>
<p>וּלְקוֹל בְּכִיתָהּ רַחֲמַי נִכְמָרוּ,</p>
</blockquote>

<blockquote>
<p>תִּזְעַק: &quot;אֲהָהּ כִּי נָפְלָה חוֹמָה אֲשֶׁר</p>
</blockquote>

<blockquote>
<p>בָּהּ נִשְׂגְּבוּ עַמִּי וּבָהּ נִבְצָרוּ — — —</p>
</blockquote>

<blockquote>
<p>מִי יֶחֱנֵנִי עוֹד וְיִפְקֹד יוֹם לְיוֹם</p>
</blockquote>

<blockquote>
<p>אִם יִכְבְּדוּ בָנָיו וְאִם יִצְעָרוּ<a href="#fn:31" id="fnref:31" title="see footnote" class="footnote"><sup>31</sup></a> ? —</p>
</blockquote>

<blockquote>
<p>מִי יַהֲרֹס שִׁנֵּי כְפִירִים שׁוֹאֲגִים</p>
</blockquote>

<blockquote>
<p>לִטְרֹף שְׁאֵר צֹאן אֹבְדוֹת נָעָרוּ?&quot;</p>
</blockquote>

<blockquote>
<p>יִבְכּוּ בְּנֵי דָוִד עֲלֵי אֶדֶר יְקָר</p>
</blockquote>

<blockquote>
<p>בּוֹ לָבְשׁוּ יֶשַׁע וְעֹז אָזָרוּ — — —</p>
</blockquote>

<blockquote>
<p>יִבְכּוּ מְתֵי אֶרֶץ עֲלֵי כֶתֶם חֳלִי</p>
</blockquote>

<blockquote>
<p>יִתְהַלְלוּ בִשְׁמוֹ וְיִתְפָּאָרוּ,</p>
</blockquote>

<blockquote>
<p>יִבְכּוּ פְלִילֵינוּ <strong>בְשִׁנְעָר</strong><a href="#fn:32" id="fnref:32" title="see footnote" class="footnote"><sup>32</sup></a> אַחֲרָיו</p>
</blockquote>

<blockquote>
<p>כִּי אָזְלַת יָדָם וְכֹל חָסָרוּ — — —</p>
</blockquote>

<blockquote>
<p>יִבְכּוּ מְרוּדֶיהָ<a href="#fn:33" id="fnref:33" title="see footnote" class="footnote"><sup>33</sup></a> עֲלֵי מָעוֹן<a href="#fn:34" id="fnref:34" title="see footnote" class="footnote"><sup>34</sup></a> אֲשֶׁר</p>
</blockquote>

<blockquote>
<p>יֵאָסְפוּן יַחַד וְיִתְגּוֹרָרוּ — — —</p>
</blockquote>

<blockquote>
<p>יִבְכּוּ צְמֵאֶיהָ עֲלֵי עָנָן אֲשֶׁר</p>
</blockquote>

<blockquote>
<p>פִּיהֶם, לְמַלְקוֹשׁ יַעֲרֹף, פָּעָרוּ<a href="#fn:35" id="fnref:35" title="see footnote" class="footnote"><sup>35</sup></a> — — —</p>
</blockquote>

<blockquote>
<p>גַּם יָשְׁבוּ דוּמָם וְשַׂק לֹא פִתְּחוּ</p>
</blockquote>

<blockquote>
<p>עַל שַׁעֲרֵי צֶדֶק אֲשֶׁר נִסְגָּרוּ — — —</p>
</blockquote>

<blockquote>
<p>הִנֵּה יְקוּתִיאֵל יְכַפֵּר פִּשְׁעֲכֶם,</p>
</blockquote>

<blockquote>
<p>לִפְנֵי אֲדֹנָי מַלְכְּכֶם תִּטְהָרוּ,</p>
</blockquote>

<blockquote>
<p>יִכּוֹן וְיֵחָשֵׁב לְאֵל דָּמוֹ כְדַם</p>
</blockquote>

<blockquote>
<p>עוֹלוֹת עֲלֵי יַד אַהֲרֹן הָקְטָרוּ — — —</p>
</blockquote>

<blockquote>
<p>פַּסּוּ אֱמוּנִים וַחֲסִידִים גָּמְרוּ</p>
</blockquote>

<blockquote>
<p>בִּימֵי יְקוּתִיאֵל אֲשֶׁר נִגְמָרוּ!</p>
</blockquote>

<blockquote>
<br />
</blockquote>

<h3 id="ו.משירתלונהעלאנשיסרגוסה.">ו. משיר תלונה על אנשי סרגוסה.</h3>

<p>(ב&quot;ת ויתד ותנועה, יתד ותנועה).</p>

<blockquote>
<p>נִחַר בְּקָרְאִי גְּרוֹנִי</p>
</blockquote>

<blockquote>
<p>דָּבַק לְחִכִּי לְשׁוֹנִי,</p>
</blockquote>

<blockquote>
<p>הָיָה לְבָבִי סְחַרְחַר</p>
</blockquote>

<blockquote>
<p>מֵרֹב כְּאֵבִי וְאוֹנִי<a href="#fn:36" id="fnref:36" title="see footnote" class="footnote"><sup>36</sup></a> — — —</p>
</blockquote>

<blockquote>
<p>אֶל מִי אֲדַבֵּר וְאָעִיד</p>
</blockquote>

<blockquote>
<p>וּלְמִי אֲסַפֵּר יְגוֹנִי?</p>
</blockquote>

<blockquote>
<p>לוּ יֵשׁ מְנַחֵם מְרַחֵם</p>
</blockquote>

<blockquote>
<p>עָלַי, וְיֹאחַז יְמִינִי,</p>
</blockquote>

<blockquote>
<p>אֶשְׁפֹּךְ לְבָבִי לְפָנָיו</p>
</blockquote>

<blockquote>
<p>אַגִּיד קְצָת עִצְּבוֹנִי,</p>
</blockquote>

<blockquote>
<p>אוּלַי בְּזָכְרִי יְגוֹנִי</p>
</blockquote>

<blockquote>
<p>יִשְׁקֹט מְעַט מִשְּׁאוֹנִי.</p>
</blockquote>

<blockquote>
<p>שׁוֹאֵל שְׁלוֹמִי, קְרַב נָא</p>
</blockquote>

<blockquote>
<p>וּשְׁמַע כְּמוֹ יָם הֲמוֹנִי<a href="#fn:37" id="fnref:37" title="see footnote" class="footnote"><sup>37</sup></a></p>
</blockquote>

<blockquote>
<p>אִם יֵשׁ לְבָבְךָ כְּשָׁמִיר</p>
</blockquote>

<blockquote>
<p>יֵרַךְ לְרֹב דִּרְאוֹנִי<a href="#fn:38" id="fnref:38" title="see footnote" class="footnote"><sup>38</sup></a> !</p>
</blockquote>

<blockquote>
<p>אֵיךְ תַּחֲשֹׁב כִּי אֲנִי חָי</p>
</blockquote>

<blockquote>
<p>עַל דַּעְתְּךָ דַּאֲבוֹנִי<a href="#fn:39" id="fnref:39" title="see footnote" class="footnote"><sup>39</sup></a> ?</p>
</blockquote>

<blockquote>
<p>הַמְעַט הֱיוֹתִי בְתוֹךְ עַם</p>
</blockquote>

<blockquote>
<p>יַחֲשֹׁב שְׂמֹאלִי יְמִינִי<a href="#fn:40" id="fnref:40" title="see footnote" class="footnote"><sup>40</sup></a>,</p>
</blockquote>

<blockquote>
<p>נִקְבָּר, אֲבָל לֹא בְּמִדְבָּר</p>
</blockquote>

<blockquote>
<p>כִּי אִם בְּבֵיתִי אֲרוֹנִי<a href="#fn:41" id="fnref:41" title="see footnote" class="footnote"><sup>41</sup></a> !</p>
</blockquote>

<blockquote>
<p>נִכְאָב בְּלִי אֵם וְלֹא אָב,</p>
</blockquote>

<blockquote>
<p>צָעִיר וְיָחִיד וְעָנִי,</p>
</blockquote>

<blockquote>
<p>נִפְרָד בְּלִי אָח, וְאֵין לִי</p>
</blockquote>

<blockquote>
<p>רֵעַ לְבַד רַעֲיוֹנִי — — —</p>
</blockquote>

<blockquote>
<p>אֶצְמָא לְרֵעַ וְאֶכְלֶה</p>
</blockquote>

<blockquote>
<p>טֶרֶם כְּלוֹת צִמְּאוֹנִי<a href="#fn:42" id="fnref:42" title="see footnote" class="footnote"><sup>42</sup></a>,</p>
</blockquote>

<blockquote>
<p>כְּאִלּוּ שְׁחָקִים וְחֵילָם</p>
</blockquote>

<blockquote>
<p>בֵּין תַּאֲוָתִי וּבֵינִי<a href="#fn:43" id="fnref:43" title="see footnote" class="footnote"><sup>43</sup></a> !</p>
</blockquote>

<blockquote>
<p>נֶחְשָׁב כְּמוֹ גֵר וְתוֹשָׁב</p>
</blockquote>

<blockquote>
<p>יוֹשֵׁב בְּשֶׁבֶת יְעֵנִי<a href="#fn:44" id="fnref:44" title="see footnote" class="footnote"><sup>44</sup></a>,</p>
</blockquote>

<blockquote>
<p>בֵּין כָּל פְּתַלְתֹּל וְסָכָל</p>
</blockquote>

<blockquote>
<p>לִבּוֹ כְּלֵב תַּחְכְּמוֹנִי<a href="#fn:45" id="fnref:45" title="see footnote" class="footnote"><sup>45</sup></a>.</p>
</blockquote>

<blockquote>
<p>זֶה יַשְׁקֶה רוֹשׁ פְּתָנִים,</p>
</blockquote>

<blockquote>
<p>זֶה יַחֲלִיק רֹאשׁ וְיָנִיא<a href="#fn:46" id="fnref:46" title="see footnote" class="footnote"><sup>46</sup></a>,</p>
</blockquote>

<blockquote>
<p>יָשִׂים לְאָרְבּוֹ<a href="#fn:47" id="fnref:47" title="see footnote" class="footnote"><sup>47</sup></a> בְקִרְבּוֹ</p>
</blockquote>

<blockquote>
<p>יֹאמַר לְךָ: &#8220;בִּי אֲדוֹנִי&#8221;<a href="#fn:48" id="fnref:48" title="see footnote" class="footnote"><sup>48</sup></a> !</p>
</blockquote>

<blockquote>
<p>עָם נִמְאֲסוּ<a href="#fn:49" id="fnref:49" title="see footnote" class="footnote"><sup>49</sup></a> לִי אֲבוֹתָם</p>
</blockquote>

<blockquote>
<p>מִהְיוֹת כְּלָבִים לְצֹאנִי.</p>
</blockquote>

<blockquote>
<p>לֹא יַאֲדִימוּ פְנֵיהֶם</p>
</blockquote>

<blockquote>
<p>כִּי אִם צְבָעוּם בְּשָׁנִי<a href="#fn:50" id="fnref:50" title="see footnote" class="footnote"><sup>50</sup></a> — — —</p>
</blockquote>

<blockquote>
<p>אִם אָזְנְכֶם לִי עֲרֵלָה</p>
</blockquote>

<blockquote>
<p>מַה יַּעֲשֶׂה פַעֲמוֹנִי<a href="#fn:51" id="fnref:51" title="see footnote" class="footnote"><sup>51</sup></a> ?! — — —</p>
</blockquote>

<blockquote>
<p>אוֹי לַתְּבוּנָה וְאוֹי לִי</p>
</blockquote>

<blockquote>
<p>כִּי גוֹי כְמוֹ זֶה שְׁכֵנִי! — — —</p>
</blockquote>

<blockquote>
<p>מַה-זֶּה אֲיַחֵל אֲנִי עוֹד</p>
</blockquote>

<blockquote>
<p>כִּי מָה יְהִי בִטְּחוֹנִי?</p>
</blockquote>

<blockquote>
<p>עֵינִי בְתֵבֵל תְּשׁוֹטֵט</p>
</blockquote>

<blockquote>
<p>לֹא תֶחֱזֶה בָהּ רְצוֹנִי<a href="#fn:52" id="fnref:52" title="see footnote" class="footnote"><sup>52</sup></a>! — — —</p>
</blockquote>

<blockquote>
<p>לֹא אֶעֱלֹז בָּהּ לְעוֹלָם</p>
</blockquote>

<blockquote>
<p>לֹא יַעֲלֹץ בָּהּ גְּאוֹנִי.</p>
</blockquote>

<blockquote>
<p>לוּ קָרְאוּ לִי בְנֵי עָשׁ</p>
</blockquote>

<blockquote>
<p>&quot;סוּרָה שְׁבָה פֹה אֲדוֹנִי<a href="#fn:53" id="fnref:53" title="see footnote" class="footnote"><sup>53</sup></a> &quot;! — — —</p>
</blockquote>

<blockquote>
<p>אָקוּץ בְּחַיַּי וְאֶמְאַס</p>
</blockquote>

<blockquote>
<p>לִהְיוֹת בְּשָׂרִי סְרָנִי<a href="#fn:54" id="fnref:54" title="see footnote" class="footnote"><sup>54</sup></a>,</p>
</blockquote>

<blockquote>
<p>כִּי יוֹם שְׂשׂוֹנִי אֲסוֹנִי</p>
</blockquote>

<blockquote>
<p>וּבְיוֹם אֲסוֹנִי שְׂשׂוֹנִי — — —</p>
</blockquote>

<blockquote>
<p>אֶדְרשׁ בְּעוֹדִי, אֲחַפֵּשׂ</p>
</blockquote>

<blockquote>
<p>מִצְוַת שְׁלֹמה זְקֵנִי<a href="#fn:55" id="fnref:55" title="see footnote" class="footnote"><sup>55</sup></a></p>
</blockquote>

<blockquote>
<p>אוּלַי מְגַלֶּה עֲמֻקּוֹת</p>
</blockquote>

<blockquote>
<p>יְגַלֶּה תְּבוּנָה לְעֵינִי,</p>
</blockquote>

<blockquote>
<p>כִּי הִיא מְנָתִי לְבַדָּהּ</p>
</blockquote>

<blockquote>
<p>מִכָּל עֲמָלִי וְהוֹנִי!</p>
</blockquote>

<blockquote>
<br />
</blockquote>

<h3 id="ז.בהפרדומרשמואלהנגיד.">ז. בהפרדו מר' שמואל הנגיד.</h3>

<p>(יתד וש&#8220;ת, יתד וש&#8221;ת, יתד ותנועה).</p>

<blockquote>
<p>זְמַנִּי<a href="#fn:56" id="fnref:56" title="see footnote" class="footnote"><sup>56</sup></a>, מַה לְּךָ תַחֲרשׁ בְּגַבִּי<a href="#fn:57" id="fnref:57" title="see footnote" class="footnote"><sup>57</sup></a>?</p>
</blockquote>

<blockquote>
<p>שְׁמָעֵנִי וְתֵן פּוּגָה לְלִבִּי!</p>
</blockquote>

<blockquote>
<p>הֲנָקֵל לָךְ פְּרִידַת רַב שְׁמוּאֵל</p>
</blockquote>

<blockquote>
<p>וְהוּא אָבִי וּפָרָשִׁי וְרִכְבִּי<a href="#fn:58" id="fnref:58" title="see footnote" class="footnote"><sup>58</sup></a>,</p>
</blockquote>

<blockquote>
<p>וְנָתַתָּ גְּבוּל<a href="#fn:59" id="fnref:59" title="see footnote" class="footnote"><sup>59</sup></a> בֵּינִי וּבֵינוֹ</p>
</blockquote>

<blockquote>
<p>וּמַה נִּשְׁאַר לְךָ עוֹד לַעֲשׂוֹת בִּי?</p>
</blockquote>

<blockquote>
<p>עֲזָבַנִי מְשֹׁמֵם כֶּאֱלִישָׁע</p>
</blockquote>

<blockquote>
<p>וְלֻקַּח מֵעֲלֵי רֹאשִׁי כְּתִשְׁבִּי<a href="#fn:60" id="fnref:60" title="see footnote" class="footnote"><sup>60</sup></a></p>
</blockquote>

<blockquote>
<p>וְהָיָה לִי בְרוּחוֹ פִּי שְׁנַיִם<a href="#fn:61" id="fnref:61" title="see footnote" class="footnote"><sup>61</sup></a></p>
</blockquote>

<blockquote>
<p>וְהִנֵּה פִּי שְׁנַיִם לִי בְעָצְבִּי! —</p>
</blockquote>

<blockquote>
<p>לְכָה שָׁלוֹם, שְׁכֹן צָפוֹן וְיָמִין,</p>
</blockquote>

<blockquote>
<p>בְּמָקוֹם נֶאֱמָן תִּשְׁכֹּן בְּחֻבִּי<a href="#fn:62" id="fnref:62" title="see footnote" class="footnote"><sup>62</sup></a>,</p>
</blockquote>

<blockquote>
<p>הֲכִינוֹתִי מְקוֹמְךָ בֵּין כְּסָלַי</p>
</blockquote>

<blockquote>
<p>וְתָקַעְתִּי לְךָ אֹהֶל בְּלִבִּי.</p>
</blockquote>

<blockquote>
<p>אֲבַקֶּשְׁךָ וְגַם אֶמְצָאֲךָ שָׁם<a href="#fn:63" id="fnref:63" title="see footnote" class="footnote"><sup>63</sup></a></p>
</blockquote>

<blockquote>
<p>כְּמוֹ רוּחִי אֲשֶׁר נִתַּן<a href="#fn:64" id="fnref:64" title="see footnote" class="footnote"><sup>64</sup></a> בְּקִרְבִּי.</p>

<br />
</blockquote>

<h3 id="ח.משירתלונהעלספרד.">ח. משיר תלונה על ספרד.</h3>

<p>(ש&#8220;ת ויתד, ש&#8221;ת ויתד).</p>

<blockquote>
<br />
</blockquote>

<blockquote>
<p>מַה לָּךְ, יְחִידָה<a href="#fn:65" id="fnref:65" title="see footnote" class="footnote"><sup>65</sup></a>, תֵשְׁבִי</p>
</blockquote>

<blockquote>
<p>דוּמָם כְּמֶלֶךְ בַּשְּׁבִי<a href="#fn:66" id="fnref:66" title="see footnote" class="footnote"><sup>66</sup></a> ?</p>
</blockquote>

<blockquote>
<p>כַּנְפֵי רְנָנִים תַּאְסְפִי<a href="#fn:67" id="fnref:67" title="see footnote" class="footnote"><sup>67</sup></a></p>
</blockquote>

<blockquote>
<p>וּכְנַף יְגוֹנִים תִּסְחֲבִי?</p>
</blockquote>

<blockquote>
<p>כַּמָּה<a href="#fn:68" id="fnref:68" title="see footnote" class="footnote"><sup>68</sup></a> לְבָבִי יֶאֱבַל,</p>
</blockquote>

<blockquote>
<p>כַּמָּה דְמָעוֹת תִּשְׁאֲבִי?</p>
</blockquote>

<blockquote>
<p>דָּבַקְתְּ<a href="#fn:69" id="fnref:69" title="see footnote" class="footnote"><sup>69</sup></a> בִּיגוֹנֵךְ, עֲדֵי</p>
</blockquote>

<blockquote>
<p>קֶבֶר בְּתוֹכוֹ תַחְצְבִי —</p>
</blockquote>

<blockquote>
<br />
</blockquote>

<blockquote>
<p>סִגְרִי דְלָתֵךְ בַּעֲדֵךְ</p>
</blockquote>

<blockquote>
<p>עַד יַעֲבֹר זַעַם חֲבִי!</p>
</blockquote>

<blockquote>
<p>יֵקַל בְּעֵינַיִךְ מְאֹד</p>
</blockquote>

<blockquote>
<p>אִם תִּצְמְאִי אוֹ תִרְעֲבִי<a href="#fn:70" id="fnref:70" title="see footnote" class="footnote"><sup>70</sup></a> — — —</p>
</blockquote>

<blockquote>
<p>הִנָּזְרִי מֵאַחֲרֵי</p>
</blockquote>

<blockquote>
<p>תֵבֵל וְאַל תִּתְעַכְּבִי<a href="#fn:71" id="fnref:71" title="see footnote" class="footnote"><sup>71</sup></a> — — —</p>
</blockquote>

<blockquote>
<p>מַה לָּךְ אֲדָמָה בוֹגְדָה</p>
</blockquote>

<blockquote>
<p>תִּתְהַלְּכִי וּתְסֹבְכִי?</p>
</blockquote>

<blockquote>
<p>נַפְשִׁי בְּיָפְיֵךְ מָאֲסָה,</p>
</blockquote>

<blockquote>
<p>לַשָּׁוְא<a href="#fn:72" id="fnref:72" title="see footnote" class="footnote"><sup>72</sup></a> עָלַי תַּעְגְּבִי.</p>
</blockquote>

<blockquote>
<p>אַל תַּתְעִי, כִּי מָחֳרָת</p>
</blockquote>

<blockquote>
<p>תִּקְחִי אֲשֶׁר תִּתְנַדְּבִי<a href="#fn:73" id="fnref:73" title="see footnote" class="footnote"><sup>73</sup></a> — — —</p>
</blockquote>

<blockquote>
<p>שׁוּבִי, יְחִידָתִי, לְאֵל,</p>
</blockquote>

<blockquote>
<p>שׁוּבִי וְלִבֵּךְ שׁוֹבְבִי<a href="#fn:74" id="fnref:74" title="see footnote" class="footnote"><sup>74</sup></a>,</p>
</blockquote>

<blockquote>
<p>הִתְחַנְּנִי אֵלָיו, וְגַם</p>
</blockquote>

<blockquote>
<p>דִּמְעָה לְפָנָיו שַׁאֲבִי,</p>
</blockquote>

<blockquote>
<p>אוּלַי יְצַו וִישַׁלְּחֵךְ</p>
</blockquote>

<blockquote>
<p>מִבּוֹר אֲשֶׁר בּוֹ תִשְׁכְּבִי,</p>
</blockquote>

<blockquote>
<p>מִבֵּין אֲנָשִׁים בּוֹעֲרִים</p>
</blockquote>

<blockquote>
<p>שֶׁתִּשְׂנְאִי וּתְתָעֲבִי — — —</p>
</blockquote>

<blockquote>
<p>יוֹם תֵּצְאִי מֵהֶם, תְּנִי</p>
</blockquote>

<blockquote>
<p>תוֹדָה וְעוֹלָה קָרְבִי,</p>
</blockquote>

<blockquote>
<p>יוֹם תֵּצְאִי לִרְאוֹת אֱנוֹשׁ</p>
</blockquote>

<blockquote>
<p>אָז כֶּאֱנוֹשׁ תֵּחָשְׁבִי<a href="#fn:75" id="fnref:75" title="see footnote" class="footnote"><sup>75</sup></a> — — —</p>
</blockquote>

<blockquote>
<p>קוּמִי וְגוּרִי בַּאֲשֶׁר</p>
</blockquote>

<blockquote>
<p>תִּוָּדְעִי תִנָּקְבִי<a href="#fn:76" id="fnref:76" title="see footnote" class="footnote"><sup>76</sup></a> — — —</p>
</blockquote>

<blockquote>
<p>שִׂימִי סְפָרַד אַחֲרֵי</p>
</blockquote>

<blockquote>
<p>נֵוֵךְ וְאַל תִּתְעַכְּבִי — — —</p>
</blockquote>

<blockquote>
<p>אֶרֶץ יְרִיבַי, אַחֲרַי</p>
</blockquote>

<blockquote>
<p>תּוּאַר בְּקִלְלַת בֶּן-אֲבִי<a href="#fn:77" id="fnref:77" title="see footnote" class="footnote"><sup>77</sup></a> — — —</p>
</blockquote>

<blockquote>
<p>אִי לָךְ לְאֶרֶץ שׁוֹרְרַי,</p>
</blockquote>

<blockquote>
<p>יוֹם אַחֲרֵי תֵעָזְבִי</p>
</blockquote>

<blockquote>
<p>אֵין לִי בְקִרְבֵּךְ נַחֲלָה</p>
</blockquote>

<blockquote>
<p>אִם תֵּצְרִי אוֹ תִרְחֲבִי<a href="#fn:78" id="fnref:78" title="see footnote" class="footnote"><sup>78</sup></a> !</p>

<br />
</blockquote>

<h3 id="ט.משירלאחדמידידיו.">ט. משיר לאחד מידידיו.</h3>

<p>(יתד וש&#8220;ת, יתד וש&#8221;ת ויתד ותנועה).</p>

<blockquote>
<p>&quot;עֲטֵה הוֹד וַעֲדֵה וּלְבַשׁ גְּאוֹנִים</p>
</blockquote>

<blockquote>
<p>וְהִנָּחֵם וְהֶרֶף מִינוֹנִים,</p>
</blockquote>

<blockquote>
<p>וְדֹם אִם בַּבְּכִי תָלִין, וְקַוֵּה</p>
</blockquote>

<blockquote>
<p>הֲלֹא תָקוּם וְלַבֹּקֶר רְנָנִים;</p>
</blockquote>

<blockquote>
<p>וְדַע כִּי הִנְּךָ יָחִיד בְּדוֹרָךְ</p>
</blockquote>

<blockquote>
<p>וְשִׁירָךְ כַּחֲרוּזֵי צַוְּארוֹנִים&quot;<a href="#fn:79" id="fnref:79" title="see footnote" class="footnote"><sup>79</sup></a> —</p>
</blockquote>

<blockquote>
<p>עֲנִיתִיהוּ: וְאֵיךְ אֶרֶף וְאֶדֹּם</p>
</blockquote>

<blockquote>
<p>וְאֵיכָה יִדְּמוּ כַּיָּם שְׁאוֹנִים?</p>
</blockquote>

<blockquote>
<p>אֲפָפוּנִי, הֲדָפוּנִי מְצוּקִים</p>
</blockquote>

<blockquote>
<p>וְחִצֵּי הַזְּמָן נֶגְדִי נְכוֹנִים?! — — —</p>
</blockquote>

<blockquote>
<p>וְלֹא יָדְעוּ יְלָדָיו<a href="#fn:80" id="fnref:80" title="see footnote" class="footnote"><sup>80</sup></a> כִּי לְבָבִי</p>
</blockquote>

<blockquote>
<p>מְאֹד חָזָק וְהָיָה<a href="#fn:81" id="fnref:81" title="see footnote" class="footnote"><sup>81</sup></a> כַאֲבָנִים,</p>
</blockquote>

<blockquote>
<p>וְלֹא יִדְאַג וְלֹא יִשֹּׁם<a href="#fn:82" id="fnref:82" title="see footnote" class="footnote"><sup>82</sup></a> עֲלֵיהֶם,</p>
</blockquote>

<blockquote>
<p>וְיִשְׂחַק אִם יְבוֹאוּהוּ הֲמוֹנִים.</p>
</blockquote>

<blockquote>
<p>אֲנִי הַבֵּן אֲשֶׁר טֶרֶם יְיֻלָּד</p>
</blockquote>

<blockquote>
<p>לְבָבוֹ בָּן כְּמוֹ בֶן הַשְּׁמוֹנִים<a href="#fn:83" id="fnref:83" title="see footnote" class="footnote"><sup>83</sup></a>.</p>
</blockquote>

<blockquote>
<p>וְגֵוִי יַהֲלֹךְ עַל הָאֲדָמָה</p>
</blockquote>

<blockquote>
<p>וְנַפְשִׁי תַהֲלֹךְ עַל הָעֲנָנִים<a href="#fn:84" id="fnref:84" title="see footnote" class="footnote"><sup>84</sup></a> — — —</p>
</blockquote>

<blockquote>
<p>וְיָגַעְתִּי בְחָכְמָה מִנְּעוּרַי</p>
</blockquote>

<blockquote>
<p>לְמַעַן<a href="#fn:85" id="fnref:85" title="see footnote" class="footnote"><sup>85</sup></a> אַחֲרִיתָהּ מַעֲדַנִּים — — —</p>
</blockquote>

<blockquote>
<p>וְנַפְשִׁי מִכְּלִי חֶמְדָה יְקָרָה</p>
</blockquote>

<blockquote>
<p>וְתַחֲשֹׁב הַפְּנִינִים כַּצְּנִינִים,</p>
</blockquote>

<blockquote>
<p>וּמֵרֹאשׁ מָאֲסָה נֹעַם אֲדָמָה</p>
</blockquote>

<blockquote>
<p>וְחַיֶּיהָ בְּעֵינֶיהָ אֲסוֹנִים — — —</p>
</blockquote>

<blockquote>
<p>חֲמָתִי נִתְּכָה עָלַי, בְּשׁוּרִי</p>
</blockquote>

<blockquote>
<p>פְּתָאִים חָשְׁבוּ כִי הֵם מְבִינִים — — —</p>
</blockquote>

<blockquote>
<p>וְהֵם מִתְפָּאֲרִים עָלַי בְּשִׁירִים</p>
</blockquote>

<blockquote>
<p>וּמִי יִתֵּן וְיִהְיוּ מַאֲזִינִים<a href="#fn:86" id="fnref:86" title="see footnote" class="footnote"><sup>86</sup></a> ! — — —</p>
</blockquote>

<blockquote>
<p>פְּתָאִים חָשְׁבוּ סִכְלוּת לְהַשְׁוֹת</p>
</blockquote>

<blockquote>
<p>עֲצֵי עֵדֶן כְּשׁוּרוֹת הָאֳרָנִים<a href="#fn:87" id="fnref:87" title="see footnote" class="footnote"><sup>87</sup></a> ! — — —</p>
</blockquote>

<blockquote>
<p>אֲנִי אֶחְקֹר צְפוּנֵי הַמְּלִיצָה</p>
</blockquote>

<blockquote>
<p>וְאֶפְתַּח שַׁעֲרֵי דַעַת וּבִינִים — — —</p>
</blockquote>

<blockquote>
<p>וְאָשִׁיר שִׁיר יְשַׂמַּח הַנְּפָשׁוֹת</p>
</blockquote>

<blockquote>
<p>וְכָל לִבּוֹת יְחַלֵּץ מִיגוֹנִים — — —</p>
</blockquote>

<blockquote>
<p>וּבוֹ אָרוּם וְאֶנָּשֵׂא עֲלֵי כָל</p>
</blockquote>

<blockquote>
<p>מְתֵי דוֹרִי וְעַל כָּל הַזְּמַנִּים,</p>
</blockquote>

<blockquote>
<p>וְאֶתְגַּבֵּר בְּשִׁירָתִי וְאֶחְבּשׁ</p>
</blockquote>

<blockquote>
<p>פְּנֵי שׂוֹנְאַי לְעוֹלָם בַּטְּמוּנִים<a href="#fn:88" id="fnref:88" title="see footnote" class="footnote"><sup>88</sup></a> — — —</p>
</blockquote>

<blockquote>
<p>אֲהָהּ, כִּי הַזְּמָן חָסֵר תְּבוּנוֹת</p>
</blockquote>

<blockquote>
<p>וְנִמְלָא מֵעֲדַת רוֹנְנִים וְשׁוֹנִים<a href="#fn:89" id="fnref:89" title="see footnote" class="footnote"><sup>89</sup></a> ! — — —</p>
</blockquote>

<blockquote>
<br />
</blockquote>

<h3 id="י.מקינהעלמותאחדמידידיו.">י. מקינה על מות אחד מידידיו.</h3>

<p>(יתד וש&#8220;ת, יתד וש&#8221;ת).</p>

<blockquote>
<p>אֲחִי-תֵבֵל<a href="#fn:90" id="fnref:90" title="see footnote" class="footnote"><sup>90</sup></a>, שְׁאַל תֵּבֵל,</p>
</blockquote>

<blockquote>
<p>שְׁאַל מָה אַחֲרִית עַמָּהּ.</p>
</blockquote>

<blockquote>
<p>אֲשֶׁר תֹּאכַל יְלָדֶיהָ</p>
</blockquote>

<blockquote>
<p>וְהֵם לֹא לָחֲמוּ לָחֲמָהּ<a href="#fn:91" id="fnref:91" title="see footnote" class="footnote"><sup>91</sup></a>;</p>
</blockquote>

<blockquote>
<p>הֲכִי <strong>תֵבֵל</strong> קְרָאוּהָ?</p>
</blockquote>

<blockquote>
<p>לְמַעַן הִיא וְהֵם כִּשְׁמָהּ<a href="#fn:92" id="fnref:92" title="see footnote" class="footnote"><sup>92</sup></a>!</p>
</blockquote>

<blockquote>
<p>וְלוּ חָכְמוּ בְּנֵי תֵבֵל</p>
</blockquote>

<blockquote>
<p>אֲזַי יָעֲצוּ לְהַשִּׁמָּהּ<a href="#fn:93" id="fnref:93" title="see footnote" class="footnote"><sup>93</sup></a>.</p>
</blockquote>

<blockquote>
<p>וְאִישׁ יָדַע אֲשֶׁר אֵדַע,</p>
</blockquote>

<blockquote>
<p>לְבָבוֹ קָץ הֱיוֹת עִמָּהּ<a href="#fn:94" id="fnref:94" title="see footnote" class="footnote"><sup>94</sup></a>!</p>
</blockquote>

<blockquote>
<p>וְתֵבֵל בָּחֲלָה נַפְשִׁי,</p>
</blockquote>

<blockquote>
<p>וְנַפְשִׁי בָחֲלָה מוּמָהּ<a href="#fn:95" id="fnref:95" title="see footnote" class="footnote"><sup>95</sup></a> — — —</p>
</blockquote>

<blockquote>
<p>וְאֵיךְ אִישַׁן וְלִבִּי עֵר</p>
</blockquote>

<blockquote>
<p>וְעֵינִי מָאֲסָה נוּמָהּ.</p>
</blockquote>

<blockquote>
<p>אֱמֶת, עָלַי לְהִוָּסֵר<a href="#fn:96" id="fnref:96" title="see footnote" class="footnote"><sup>96</sup></a></p>
</blockquote>

<blockquote>
<p>וְנַפְשִׁי עוֹד לְהַחְכִּימָהּ,</p>
</blockquote>

<blockquote>
<p>לְמַעַן הִיא אֲשֶׁר תִּחְיֶה,</p>
</blockquote>

<blockquote>
<p>אֱמֶת, אַחֲרֵי כְלוֹת גִּשְׁמָהּ<a href="#fn:97" id="fnref:97" title="see footnote" class="footnote"><sup>97</sup></a> — — —</p>
</blockquote>

<blockquote>
<p>וְגַם תָּבִין נְתִיבֵי-אוֹר</p>
</blockquote>

<blockquote>
<p>וְתֵדַע מָחֳרָת יוֹמָהּ,</p>
</blockquote>

<blockquote>
<p>בְּעֵת תַּעֲזֹב גְוִיָּתָהּ</p>
</blockquote>

<blockquote>
<p>וְתָשׁוּב אֶל אֲשֶׁר שָׂמָהּ<a href="#fn:98" id="fnref:98" title="see footnote" class="footnote"><sup>98</sup></a>,</p>
</blockquote>

<blockquote>
<p>וְתַעַל, כַּאֲשֶׁר עָלָה</p>
</blockquote>

<blockquote>
<p>יְדִידֵנוּ<a href="#fn:99" id="fnref:99" title="see footnote" class="footnote"><sup>99</sup></a>, אֱלֵי רוֹמָה,</p>
</blockquote>

<blockquote>
<p>אֲשֶׁר הָיָה פְּאֵר אַרְצִי</p>
</blockquote>

<blockquote>
<p>וְסַפִּירָהּ וְיַהֲלֹמָהּ<a href="#fn:100" id="fnref:100" title="see footnote" class="footnote"><sup>100</sup></a> — — —</p>
</blockquote>

<blockquote>
<p>וְלָמָה שָׁכְלָה אוֹתוֹ</p>
</blockquote>

<blockquote>
<p>אֲדָמָה? שִׁכְּלָה אִמָּהּ<a href="#fn:101" id="fnref:101" title="see footnote" class="footnote"><sup>101</sup></a> !</p>
</blockquote>

<blockquote>
<p>קְבַרְנוּהוּ וְאוֹר קָדַר</p>
</blockquote>

<blockquote>
<p>וְהַשֶּׁמֶשׁ<a href="#fn:102" id="fnref:102" title="see footnote" class="footnote"><sup>102</sup></a> בְּעֹז חֻמָּהּ,</p>
</blockquote>

<blockquote>
<p>וְלוּלֵי כִי נְשָׂאוּהוּ,</p>
</blockquote>

<blockquote>
<p>נְשָׂאַתְהוּ עֲלֵי שִׁכְמָהּ<a href="#fn:103" id="fnref:103" title="see footnote" class="footnote"><sup>103</sup></a> — — —</p>

<br />
</blockquote>

<h3 id="יא.עלהסתו.">יא. על הסתו.</h3>

<p>(ש&#8220;ת ויתד, ש&#8221;ת ויתד וג' תנועות).</p>

<blockquote>
<p>עָבֵי שְׁחָקִים כִּשְׁוָרִים גָּעוּ</p>
</blockquote>

<blockquote>
<p>כִּי הַסְּתָו זָעַף וּפָנָיו רָעוּ — — —</p>
</blockquote>

<blockquote>
<p>וּפְנֵי שְׁחָקִים בָּעֲרָפֶל תָּעוּ</p>
</blockquote>

<blockquote>
<p>אַף כֹּכְבֵי בֹקֶר בְּאוֹרָם לָעוּ<a href="#fn:104" id="fnref:104" title="see footnote" class="footnote"><sup>104</sup></a> —</p>
</blockquote>

<blockquote>
<p>שֶׁמֶשׁ<a href="#fn:105" id="fnref:105" title="see footnote" class="footnote"><sup>105</sup></a> נְשָׂאָם עַל כְּנָפָיו עַל פְּנֵי</p>
</blockquote>

<blockquote>
<p>אֶרֶץ, וְעֵת כִּי נִבְקְעוּ נִבְקָעוּ,</p>
</blockquote>

<blockquote>
<p>פַּחֵי גְשָׁמִים רִקְּעָם רוּחַ, וְעָב</p>
</blockquote>

<blockquote>
<p>קִצֵּץ פְּתִילִים, עַד שְׁאוֹל נָגָעוּ<a href="#fn:106" id="fnref:106" title="see footnote" class="footnote"><sup>106</sup></a> —</p>
</blockquote>

<blockquote>
<p>גָּלָה<a href="#fn:107" id="fnref:107" title="see footnote" class="footnote"><sup>107</sup></a> יְבוּל הָרִים אֲשֶׁר נִסְתָּר כְּמוֹ</p>
</blockquote>

<blockquote>
<p>סוֹדוֹת, יְדָעָם אִישׁ וְלֹא נוֹדָעוּ.</p>
</blockquote>

<blockquote>
<p>כָּל הַסְּתָו בָּכוּ עֲנָנָיו עַד אֲשֶׁר</p>
</blockquote>

<blockquote>
<p>חָיוּ עֲצֵי שָׂדֶה אֲשֶׁר גָּוָעוּ!</p>
</blockquote>

<blockquote>
<br />
</blockquote>

<h2 id="שִׁירֵי-קֹדֶשׁ">שִׁירֵי-קֹדֶשׁ</h2>

<h3 id="א.רשות">א. רשות</h3>

<p>(ש&#8220;ת ויתד וש&#8221;ת — שתי פעמים).</p>

<blockquote>
<p><strong>שֹׁ</strong>רֶשׁ בְּנוֹ יִשַּׁי</p>
</blockquote>

<blockquote>
<p>עַד אָן תְּהִי נִקְבָּר<a href="#fn:108" id="fnref:108" title="see footnote" class="footnote"><sup>108</sup></a> ?</p>
</blockquote>

<blockquote>
<p>הוֹצֵא לְךָ פֶּרַח!</p>

<p>כִּי הַסְּתָו עָבָר.</p>
</blockquote>

<blockquote>
<p><strong>לָ</strong>מָּה יְהִי עֶבֶד<a href="#fn:109" id="fnref:109" title="see footnote" class="footnote"><sup>109</sup></a></p>
</blockquote>

<blockquote>
<p>מוֹשֵׁל בְּבֶן שָׂרִים?</p>
</blockquote>

<blockquote>
<p>תַּחַת מְלוֹךְ צָעִיר</p>
</blockquote>

<blockquote>
<p>שָׂעִיר הֲלֹא גָבָר<a href="#fn:110" id="fnref:110" title="see footnote" class="footnote"><sup>110</sup></a></p>
</blockquote>

<blockquote>
<p><strong>מִ</strong>נִּי זְמָן אֶלֶף</p>
</blockquote>

<blockquote>
<p>שָׁנִים<a href="#fn:111" id="fnref:111" title="see footnote" class="footnote"><sup>111</sup></a>, אֲנִי נֶעְבָד,</p>
</blockquote>

<blockquote>
<p>אֶדְמֶה בְּתוֹךְ גָּלוּת</p>
</blockquote>

<blockquote>
<p>קָאַת בְּתוֹךְ מִדְבָּר<a href="#fn:112" id="fnref:112" title="see footnote" class="footnote"><sup>112</sup></a>. —</p>
</blockquote>

<blockquote>
<p><strong>הַ</strong>אֵין לְבוּשׁ בַּדִּים</p>
</blockquote>

<blockquote>
<p>לִשְׁאוֹל?<a href="#fn:113" id="fnref:113" title="see footnote" class="footnote"><sup>113</sup></a> — וְאֵיךְ יִגְלֶה</p>
</blockquote>

<blockquote>
<p>הַקֵּץ? וְאֵל צִוָּה:</p>
</blockquote>

<blockquote>
<p>סְתֹם וַחֲתֹם דָּבָר<a href="#fn:114" id="fnref:114" title="see footnote" class="footnote"><sup>114</sup></a> !</p>

<br />
</blockquote>

<h3 id="ב.אזהרתהנפש">ב. אזהרת הנפש</h3>

<p>(יתד וד' תנועות — ארבע פעמים).</p>

<blockquote>
<p>עֲדֵי מָתַי יִצְרִי,</p>
</blockquote>

<blockquote>
<p>יְהִי זָד עַל יוֹצְרִי<a href="#fn:115" id="fnref:115" title="see footnote" class="footnote"><sup>115</sup></a></p>
</blockquote>

<blockquote>
<p>וְיִבְחַר רַע וּמְרִי,</p>
</blockquote>

<blockquote>
<p>וְדֶרֶךְ מַהֲתַלִּים;</p>
</blockquote>

<blockquote>
<p>וְאַקְשֶׁה אֶת רוּחִי</p>
</blockquote>

<blockquote>
<p>וְאָעֵז אֶת מִצְחִי,</p>
</blockquote>

<blockquote>
<p>אֲסַלֵּף אֶת אָרְחִי</p>
</blockquote>

<blockquote>
<p>וְאֶעֱזֹב מַסְלוּלִים<a href="#fn:116" id="fnref:116" title="see footnote" class="footnote"><sup>116</sup></a>?</p>
</blockquote>

<blockquote>
<p>וְנַפְשִׁי לֹקַחַת</p>
</blockquote>

<blockquote>
<p>מְשׁוּבָה נִצַּחַת,</p>
</blockquote>

<blockquote>
<p>וּבִמְאֹד נֶאֱלַחַת<a href="#fn:117" id="fnref:117" title="see footnote" class="footnote"><sup>117</sup></a>,</p>
</blockquote>

<blockquote>
<p>בְּמַעֲשִׂים נִגְעָלִים.</p>
</blockquote>

<blockquote>
<p>וְזָרְקָה בִי שֵׂיבָה,</p>
</blockquote>

<blockquote>
<p>וְעוֹדִי בִמְשׁוּבָה<a href="#fn:118" id="fnref:118" title="see footnote" class="footnote"><sup>118</sup></a>,</p>
</blockquote>

<blockquote>
<p>וְסַרְתִּי מִנְּתִיבָה</p>
</blockquote>

<blockquote>
<p>לְעַקֵּשׁ מַעְגָּלִים.</p>
</blockquote>

<blockquote>
<p>וְעֵינַי נִפְקָחוֹת</p>
</blockquote>

<blockquote>
<p>וְרַעְיוֹנַי טוּחוֹת</p>
</blockquote>

<blockquote>
<p>וּמֶנִּי נִדָּחוֹת,</p>
</blockquote>

<blockquote>
<p>וְהָבֶל מַהְבִּילִים<a href="#fn:119" id="fnref:119" title="see footnote" class="footnote"><sup>119</sup></a>.</p>
</blockquote>

<blockquote>
<p>וְלֹא אָגוּר מִיּוֹם,</p>
</blockquote>

<blockquote>
<p>אֲשֶׁר אֵין בּוֹ פִּדְיוֹם,</p>
</blockquote>

<blockquote>
<p>אֲבָל כָּל יוֹם וָיוֹם,</p>
</blockquote>

<blockquote>
<p>פְּשָׁעַי נִכְפָּלִים<a href="#fn:120" id="fnref:120" title="see footnote" class="footnote"><sup>120</sup></a>.</p>
</blockquote>

<blockquote>
<p>וְהַמָּוֶת יִקְרָב</p>
</blockquote>

<blockquote>
<p>וְיֵשֵׁב בְּמַאֲרָב,</p>
</blockquote>

<blockquote>
<p>וְגַם צָעִיר וָרָב</p>
</blockquote>

<blockquote>
<p>בְּמִכְמַרְתּוֹ נוֹפְלִים,</p>
</blockquote>

<blockquote>
<p>וְעוֹלָם זֶה אֶדְרשׁ,</p>
</blockquote>

<blockquote>
<p>אֲשֶׁר מִתְקוֹ מֵי רֹאשׁ.</p>
</blockquote>

<blockquote>
<p>וְאַחֲרִיתוֹ לִשְׁרשׁ,</p>
</blockquote>

<blockquote>
<p>וּמַחֲמַדָּיו כָּלִים<a href="#fn:121" id="fnref:121" title="see footnote" class="footnote"><sup>121</sup></a>&#8230;</p>
</blockquote>

<blockquote>
<br />
</blockquote>

<h3 id="ג.רשותלנשמת">ג. רשות לנשמת</h3>

<p>(יתד וש&#8220;ת, יתד וש&#8221;ת, יתד ותנועה).</p>

<blockquote>
<p><strong>שְׁ</strong>חִי לָאֵל יְחִידָה הַחֲכָמָה<a href="#fn:122" id="fnref:122" title="see footnote" class="footnote"><sup>122</sup></a></p>
</blockquote>

<blockquote>
<p>וְרוּצִי לַעֲבֹד אוֹתוֹ בְאֵימָה!</p>
</blockquote>

<blockquote>
<p><strong>לְ</strong>עוֹלָמֵךְ<a href="#fn:123" id="fnref:123" title="see footnote" class="footnote"><sup>123</sup></a> פְּנִי יוֹמֵךְ וְלֵילֵךְ</p>
</blockquote>

<blockquote>
<p>וְלָמָּה תִרְדְּפִי הֶבֶל וְלָמָּה?</p>
</blockquote>

<blockquote>
<p><strong>מְ</strong>שׁוּלָה אַתְּ בְּחַיָּתֵךְ לְאֵל חַי</p>
</blockquote>

<blockquote>
<p>אֲשֶׁר נֶעְלָם, כְּמוֹ אַתְּ נַעֲלָמָה<a href="#fn:124" id="fnref:124" title="see footnote" class="footnote"><sup>124</sup></a>;</p>
</blockquote>

<blockquote>
<p><strong>הֲ</strong>לֹא אִם יוֹצְרֵךְ טָהוֹר וְנָקִי</p>
</blockquote>

<blockquote>
<p>דְּעִי<a href="#fn:125" id="fnref:125" title="see footnote" class="footnote"><sup>125</sup></a> כִּי כֵן טְהוֹרָה אַתְּ וְתַמָּה.</p>
</blockquote>

<blockquote>
<p><strong>חֲ</strong>סִין יִשָּׂא שְׁחָקִים עַל זְרֹעוֹ</p>
</blockquote>

<blockquote>
<p>כְּמוֹ תִּשְּׂאִי גְוִיָּה נֶאֱלָמָה<a href="#fn:126" id="fnref:126" title="see footnote" class="footnote"><sup>126</sup></a>.</p>
</blockquote>

<blockquote>
<p><strong>זְ</strong>מִירוֹת קַדְּמִי נַפְשִׁי לְצוּרֵךְ</p>
</blockquote>

<blockquote>
<p>אֲשֶׁר לֹא שָׂם דְּמוּתֵךְ בָּאֲדָמָה<a href="#fn:127" id="fnref:127" title="see footnote" class="footnote"><sup>127</sup></a>.</p>
</blockquote>

<blockquote>
<p><strong>קְ</strong>רָבַי, בָּרְכוּ תָמִיד לְצוּרְכֶם</p>
</blockquote>

<blockquote>
<p>אֲשֶׁר לִשְׁמוֹ תְהַלֵּל כָּל-נְשָׁמָה!</p>

<br />
</blockquote>

<blockquote>
<br />
</blockquote>

<h3 id="ד.רשות.">ד. רשות.</h3>

<p>(ש&#8220;ת ויתד וש&#8221;ת — ב' פעמים).</p>

<blockquote>
<p><strong>שַׁ</strong>דַּי אֲשֶׁר יַקְשִׁיב לַדַּל וְיֵעָתֵר,</p>
</blockquote>

<blockquote>
<p>עַד אָן תְּהִי רָחוֹק מֶנִּי וְתִסָּתֵר?</p>
</blockquote>

<blockquote>
<p><strong>לַ</strong>יִל וְיוֹם אֶעְטֹף<a href="#fn:128" id="fnref:128" title="see footnote" class="footnote"><sup>128</sup></a> אֶקְרָא בְלֵב נָכוֹן,</p>
</blockquote>

<blockquote>
<p>אוֹדֶה לְךָ תָּמִיד, כִּי חַסְדְּךָ יוֹתֵר<a href="#fn:129" id="fnref:129" title="see footnote" class="footnote"><sup>129</sup></a>.</p>
</blockquote>

<blockquote>
<p><strong>מַ</strong>לְכִּי! לְךָ אוֹחִיל, לִבִּי בְךָ יִבְטַח</p>
</blockquote>

<blockquote>
<p>כְּחוֹלֵם חֲלוֹם סָתוּם יִבְטַח עֲלֵי פּוֹתֵר.</p>
</blockquote>

<blockquote>
<p><strong>הִ</strong>נֵּה שְׁאֵלָתִי לַקְשִׁיב תְּפִלָּתִי,</p>
</blockquote>

<blockquote>
<p>אוֹתָהּ אֲבַקֵּשׁ, לֹא פָחוֹת וְלֹא יוֹתֵר!</p>
</blockquote>

<blockquote>
<br />
</blockquote>

<h3 id="ה.רשות.">ה. רשות.</h3>

<p>(המשקל כנ&quot;ל).</p>

<blockquote>
<p>&quot;<strong>שַׁ</strong>אֲלִי יְפֵה-פִיָּה, מַה תִּשְׁאֲלִי מֶנִּי,</p>
</blockquote>

<blockquote>
<p>כִּי קוֹל תְּחִנָּתֵךְ עָלָה בְמוֹ אָזְנִי&quot;<a href="#fn:130" id="fnref:130" title="see footnote" class="footnote"><sup>130</sup></a> —</p>
</blockquote>

<blockquote>
<p>— <strong>לָ</strong>בִיא פְגָשַׁנִי, קָם אַחֲרָיו נָמֵר,</p>
</blockquote>

<blockquote>
<p>וָאֶבְרְחָה מֵהֶם וָאֱעֶזֹב גַּנִּי<a href="#fn:131" id="fnref:131" title="see footnote" class="footnote"><sup>131</sup></a>,</p>
</blockquote>

<blockquote>
<p><strong>מִ</strong>דֵּי עֲבֹר אֵלֶּה, הִנֵּה דְמוּת פֶּרֶא</p>
</blockquote>

<blockquote>
<p>קָם בַּחֲצוֹת לַיִל יָשַׁב עֲלֵי כַנִּי<a href="#fn:132" id="fnref:132" title="see footnote" class="footnote"><sup>132</sup></a>.</p>
</blockquote>

<blockquote>
<p><strong>הָ</strong>אֵל! קְרָא אֵלָיו כִּקְרֹא אֱלֵי אִמּוֹ:</p>
</blockquote>

<blockquote>
<p>&quot;קוּמִי וְשׁוּבִי אֶל גְּבִרְתֵּךְ וְהִתְעַנִּי<a href="#fn:133" id="fnref:133" title="see footnote" class="footnote"><sup>133</sup></a>!</p>
</blockquote>

<blockquote>
<br />
</blockquote>

<h3 id="ו.רשות.">ו. רשות.</h3>

<p>(המשקל כנ&quot;ל).</p>

<blockquote>
<p><strong>שֵׁ</strong>שׁ נִגְזְרוּ לָצֵאת עֶבֶד פְּדוּת רוֹצֶה,</p>
</blockquote>

<blockquote>
<p>וּשְׁנֵי עֲבוֹדָתִי אֵין סוֹף וְאֵין קֵצֶה<a href="#fn:134" id="fnref:134" title="see footnote" class="footnote"><sup>134</sup></a>!</p>
</blockquote>

<blockquote>
<p><strong>לָ</strong>מָּה אֱהִי, מַלְכִּי, עֶבֶד לְבֶן-אָמָה<a href="#fn:135" id="fnref:135" title="see footnote" class="footnote"><sup>135</sup></a></p>
</blockquote>

<blockquote>
<p>וּבְיַד יְלִיד-בַּיִת מָצוֹק וְצַר מוֹצֵא<a href="#fn:136" id="fnref:136" title="see footnote" class="footnote"><sup>136</sup></a>?</p>
</blockquote>

<blockquote>
<p><strong>מִ</strong>יּוֹם לְיוֹם אוֹחִיל, לֹא אֶשְׁמְעָה דָבָר</p>
</blockquote>

<blockquote>
<p>מַה תַּעֲנֶה אוֹתִי מַלְכִּי, וּמַה תִּפְצֶה<a href="#fn:137" id="fnref:137" title="see footnote" class="footnote"><sup>137</sup></a></p>
</blockquote>

<blockquote>
<p><strong>הִ</strong>נְנִי, לְקָחַנִי! אִם אֵין פְּדוּת עִמְּךָ</p>
</blockquote>

<blockquote>
<p>אֶהְיֶה לְךָ עֶבֶד עוֹלָם, וְלֹא אֵצֵא<a href="#fn:138" id="fnref:138" title="see footnote" class="footnote"><sup>138</sup></a> !</p>
</blockquote>

<blockquote>
<br />
</blockquote>

<h3 id="ז.רשות">ז. רשות</h3>

<p>(יתד וש&#8220;ת, יתד וש&#8221;ת ויתד ותנועה).</p>

<blockquote>
<p><strong>שְׁ</strong>לשָׁה נוֹסְדוֹ יַחַד לְעֵינַי</p>
</blockquote>

<blockquote>
<p>יְשִׂימוּן זִכְרְךָ תָּמִיד לְפָנָי<a href="#fn:139" id="fnref:139" title="see footnote" class="footnote"><sup>139</sup></a>.</p>
</blockquote>

<blockquote>
<p><strong>לְ</strong>שָׁמֶיךָ — אֲנִי אַזְכִּיר שְׁמֶךָ,</p>
</blockquote>

<blockquote>
<p>וְהֵם עָדַי — לְעֵדֵי נֶאֱמָנַי<a href="#fn:140" id="fnref:140" title="see footnote" class="footnote"><sup>140</sup></a>;</p>
</blockquote>

<blockquote>
<p><strong>מְ</strong>קוֹם שִׁבְתִּי — יְעוֹרֵר מַחְשַׁבְתִּי,</p>
</blockquote>

<blockquote>
<p>בְּרָקְעִי — אֶזְכְּרָה רֹקַע אֲדָנָי<a href="#fn:141" id="fnref:141" title="see footnote" class="footnote"><sup>141</sup></a>;</p>
</blockquote>

<blockquote>
<p><strong>הֲ</strong>גִיג לִבִּי, בְּהַבִּיטִי בְקִרְבִּי:</p>
</blockquote>

<blockquote>
<p>&#8220;בְּכָל עֵת בָּרְכִי נַפְשִׁי אֲדֹנָי&#8221;<a href="#fn:142" id="fnref:142" title="see footnote" class="footnote"><sup>142</sup></a>.</p>
</blockquote>

<blockquote>
<br />
</blockquote>

<h3 id="ח.פזמוןלשבעה-עשרבתמוז">ח. פזמון לשבעה-עשר בתמוז</h3>

<p>(משקלו שלש שלש תנועות).</p>

<blockquote>
<p>שְׁעֵה נֶאֱסָר</p>
</blockquote>

<blockquote>
<p>אֲשֶׁר נִמְסַר</p>
</blockquote>

<blockquote>
<p>בְּיַד בָּבֶל</p>
</blockquote>

<blockquote>
<p>וְגַם שֵׂעִיר</p>
</blockquote>

<blockquote>
<p>לְךָ יֶהֱמֶה</p>
</blockquote>

<blockquote>
<p>זֶה כַמֶּה</p>
</blockquote>

<blockquote>
<p>וְיִתְחַנֵּן</p>
</blockquote>

<blockquote>
<p>כְּבֵן צָעִיר<a href="#fn:143" id="fnref:143" title="see footnote" class="footnote"><sup>143</sup></a> — — —</p>
</blockquote>

<blockquote>
<p>יוֹם גָּבַר</p>
</blockquote>

<blockquote>
<p>הָאוֹיֵב</p>
</blockquote>

<blockquote>
<p>וַתִּבָּ-</p>
</blockquote>

<blockquote>
<p>קַע הָעִיר.</p>
</blockquote>

<blockquote>
<br />
</blockquote>

<blockquote>
<p>לְזֹאת אִכַּף</p>
</blockquote>

<blockquote>
<p>וְאֶסְפֹּק כַּף</p>
</blockquote>

<blockquote>
<p>בְּיוֹם חָמֵשׁ</p>
</blockquote>

<blockquote>
<p>קְרָאוּנִי<a href="#fn:144" id="fnref:144" title="see footnote" class="footnote"><sup>144</sup></a>:</p>
</blockquote>

<blockquote>
<p>עֲלֵי רֶגֶל</p>
</blockquote>

<blockquote>
<p>הָעֵגֶל</p>
</blockquote>

<blockquote>
<p>הַלֻּחוֹת</p>
</blockquote>

<blockquote>
<p>יְצָאוּנִי,</p>
</blockquote>

<blockquote>
<p>וְלָכַד צָר</p>
</blockquote>

<blockquote>
<p>עִיר מִבְצָר</p>
</blockquote>

<blockquote>
<p>וּבַסּוּגַר</p>
</blockquote>

<blockquote>
<p>הֱבִיאַנִי,</p>
</blockquote>

<blockquote>
<p>וְגַם הִשְׁמִיד</p>
</blockquote>

<blockquote>
<p>הַתָּמִיד</p>
</blockquote>

<blockquote>
<p>וּמֵעֲשׂוֹתוֹ</p>
</blockquote>

<blockquote>
<p>כְלָאַנִי,</p>
</blockquote>

<blockquote>
<p>וְהוּשַׂם אֱלִיל</p>
</blockquote>

<blockquote>
<p>בְּהֵיכַל כְּלִיל<a href="#fn:145" id="fnref:145" title="see footnote" class="footnote"><sup>145</sup></a></p>
</blockquote>

<blockquote>
<p>וְדָתְךָ צָר בָּאֵשׁ</p>

<p>הִבְעִיר. — יום&#8230;</p>

<br />
</blockquote>

<blockquote>
<p>מְאֹד אֶתְחַל<a href="#fn:146" id="fnref:146" title="see footnote" class="footnote"><sup>146</sup></a></p>
</blockquote>

<blockquote>
<p>וְאֶתְחַלְחַל</p>
</blockquote>

<blockquote>
<p>בְּיוֹם שַׁדַּי חֲשָׂפַנִי</p>
</blockquote>

<blockquote>
<p>וְהַשְּׁפִיפוֹן</p>
</blockquote>

<blockquote>
<p>מִצָּפוֹן<a href="#fn:147" id="fnref:147" title="see footnote" class="footnote"><sup>147</sup></a> כַּשִּׁבֹּלֶת</p>
</blockquote>

<blockquote>
<p>שְׁטָפַנִי</p>
</blockquote>

<blockquote>
<p>וְנָהַג שְׁבִי</p>
</blockquote>

<blockquote>
<p>אֶרֶץ צְבִי</p>
</blockquote>

<blockquote>
<p>וְגַם כַּדּוּר</p>
</blockquote>

<blockquote>
<p>צְנָפַנִי,</p>
</blockquote>

<blockquote>
<p>וְיוֹם חָשַךְ</p>
</blockquote>

<blockquote>
<p>מְאוֹר שֵׁשַׁךְ<a href="#fn:148" id="fnref:148" title="see footnote" class="footnote"><sup>148</sup></a></p>
</blockquote>

<blockquote>
<p>לְיַד פָּרַס</p>
</blockquote>

<blockquote>
<p>דְּחָפַנִי</p>
</blockquote>

<blockquote>
<p>וְגַם צַיָּד<a href="#fn:149" id="fnref:149" title="see footnote" class="footnote"><sup>149</sup></a></p>
</blockquote>

<blockquote>
<p>שָׁלַח יָד</p>
</blockquote>

<blockquote>
<p>וְהַצָּפִיר</p>
</blockquote>

<blockquote>
<p>וְהַשָּׂעִיר<a href="#fn:150" id="fnref:150" title="see footnote" class="footnote"><sup>150</sup></a>. — יום&#8230;</p>

<br />
</blockquote>

<blockquote>
<p>הוֹד לִבִּי</p>
</blockquote>

<blockquote>
<p>וּמִשְׂגַּבִּי!</p>
</blockquote>

<blockquote>
<p>הֲלָעַד אַ-</p>
</blockquote>

<blockquote>
<p>פְּךָ יֶעֱשָׁן?</p>
</blockquote>

<blockquote>
<p>הֲלֹא תִרְאֶה</p>
</blockquote>

<blockquote>
<p>עַם נִלְאֶה</p>
</blockquote>

<blockquote>
<p>אֲשֶׁר הֻשְׁחַר</p>
</blockquote>

<blockquote>
<p>כְּמוֹ כִּבְשָׁן.</p>
</blockquote>

<blockquote>
<p>גְּדוֹר פִּרְצִי</p>
</blockquote>

<blockquote>
<p>בְּבֶן פַּרְצִי<a href="#fn:151" id="fnref:151" title="see footnote" class="footnote"><sup>151</sup></a></p>
</blockquote>

<blockquote>
<p>וּמֵחֶדֶק</p>
</blockquote>

<blockquote>
<p>לְקֹט שׁוֹשָׁן<a href="#fn:152" id="fnref:152" title="see footnote" class="footnote"><sup>152</sup></a>.</p>
</blockquote>

<blockquote>
<p>בְּנֵה בֵית זְבוּל<a href="#fn:153" id="fnref:153" title="see footnote" class="footnote"><sup>153</sup></a></p>
</blockquote>

<blockquote>
<p>וְהָשֵׁב גְּבוּל</p>
</blockquote>

<blockquote>
<p>הַכַּרְמֶל</p>
</blockquote>

<blockquote>
<p>וְהַבָּשָׁן,</p>
</blockquote>

<blockquote>
<p>וְעַיִן פְּקַח</p>
</blockquote>

<blockquote>
<p>וְנָקָם קַח מֵאֵצֶר</p>
</blockquote>

<blockquote>
<p>וּמִדִּישָׁן<a href="#fn:154" id="fnref:154" title="see footnote" class="footnote"><sup>154</sup></a>.</p>
</blockquote>

<blockquote>
<p>שְׁפֹט אָלֵם<a href="#fn:155" id="fnref:155" title="see footnote" class="footnote"><sup>155</sup></a></p>
</blockquote>

<blockquote>
<p>וְאָז יְשַׁלֵּם</p>
</blockquote>

<blockquote>
<p>הַמַּבְעֶה</p>
</blockquote>

<blockquote>
<p>וְהַמַּבְעִיר<a href="#fn:156" id="fnref:156" title="see footnote" class="footnote"><sup>156</sup></a> ! — יום&#8230;</p>
</blockquote>

<blockquote>
<br />
</blockquote>

<p>שלישלי  &#8212;- 382 &#8212;-</p>

<p>&amp;&amp; ר' יצחק בן יהודה אבן גיאת</p>

<div class="footnotes">
<hr />
<ol>

<li id="fn:1">
<p>שטיינשניידר שולל מר&quot;ש גבירול את הספר הזה. <a href="#fnref:1" title="return to body" class="reversefootnote">&#160;&#8617;</a></p>
</li>

<li id="fn:2">
<p>&#8220;טרופה&#8221; בלולה. המשורר, שהיה כבן ט&quot;ז שנה בכתבו את
השיר הזה, מתאונן כי דאגותיו ואנחותיו בלולות במליצותיו ודוחפות את
שמחתו. <a href="#fnref:2" title="return to body" class="reversefootnote">&#160;&#8617;</a></p>
</li>

<li id="fn:3">
<p>כן צריך לנקד לפי המשקל, והכוונה בראותי שחוק של  אחרים יבכה לבי על חַיָתי ועליצותי שנקטפו ממנו. <a href="#fnref:3" title="return to body" class="reversefootnote">&#160;&#8617;</a></p>
</li>

<li id="fn:4">
<p>עד כאן דברי המשורר, ומכאן ואילך דברי ידידיו
השואלים, איך יתכן כי נער בן ט&#8220;ז שנה כמוני יבכה על יום המות; ו&#8221;אסיפה&#8220;
הוא כנוי למות בלשון חז&#8221;ל, ובהוראה זו השתמשו בה גם משוררים אחרים כר'
שמואל הנגיד. <a href="#fnref:4" title="return to body" class="reversefootnote">&#160;&#8617;</a></p>
</li>

<li id="fn:5">
<p>הן לך היה להמשך אחרי תענוגי הילדות בלחיים שזופות  כחבצלת. <a href="#fnref:5" title="return to body" class="reversefootnote">&#160;&#8617;</a></p>
</li>

<li id="fn:6">
<p>כמאמר חז&#8220;ל: &#8221;צדיקים יצר טוב שופטם&quot;, ומכאן והלאה  היא תשובת המשורר. <a href="#fnref:6" title="return to body" class="reversefootnote">&#160;&#8617;</a></p>
</li>

<li id="fn:7">
<p>נפשי שהיתה חרוצה ועליזה שׂם ( מחקר הלב) לקוצפת  על הליכות העולם. <a href="#fnref:7" title="return to body" class="reversefootnote">&#160;&#8617;</a></p>
</li>

<li id="fn:8">
<p>דברי ידידיו. <a href="#fnref:8" title="return to body" class="reversefootnote">&#160;&#8617;</a></p>
</li>

<li id="fn:9">
<p>הרבוי מן ב&#8220;מצור ובמצוק&#8221;. <a href="#fnref:9" title="return to body" class="reversefootnote">&#160;&#8617;</a></p>
</li>

<li id="fn:10">
<p>מל' יערוף כמטר. ויותר טוב לקרוא: &#8220;ומה מועיל  בדמעה הערופה&#8221;. <a href="#fnref:10" title="return to body" class="reversefootnote">&#160;&#8617;</a></p>
</li>

<li id="fn:11">
<p>מה בצע בתקותי והיום הרע עודנו גדול ותקופתו לא
מלאה עוד, כלומר לא חלף עוד, ובטרם תבא הרפואה למכאובי ימהר יום המות
לבוא אלי האיש הכואב בחייו ונפשי דוויה תמיד. <a href="#fnref:11" title="return to body" class="reversefootnote">&#160;&#8617;</a></p>
</li>

<li id="fn:12">
<p>&#8220;נבל&#8221; הראשון מל&#8216; כלי נֵבל (כלי שיר), והשני מל&#8217;  &#8220;נבל יין&#8221;. ור&quot;ל כי יחדלו לשיר וגם ינָזרו מן היין מגודל היגון. <a href="#fnref:12" title="return to body" class="reversefootnote">&#160;&#8617;</a></p>
</li>

<li id="fn:13">
<p>שהוא היה לנו פליטה בתבל. <a href="#fnref:13" title="return to body" class="reversefootnote">&#160;&#8617;</a></p>
</li>

<li id="fn:14">
<p>הוא מדַמה את רב האי, שמת בבבל, לארון  העדות. <a href="#fnref:14" title="return to body" class="reversefootnote">&#160;&#8617;</a></p>
</li>

<li id="fn:15">
<p>הכונה אל הכתוב בדהי&quot;א, ד' יח: ואת <strong>יקותיאל אבי  זנוח</strong>, והמשורר משתמש בפסוק זה למליצה יפה מאד. <a href="#fnref:15" title="return to body" class="reversefootnote">&#160;&#8617;</a></p>
</li>

<li id="fn:16">
<p>רק מבול מים יכל לכבות את אש אהבתי, ואולם ה' נשבע  לבל הביא עוד מבול על הארץ. <a href="#fnref:16" title="return to body" class="reversefootnote">&#160;&#8617;</a></p>
</li>

<li id="fn:17">
<p>מות יקותיאל (שנגמרו וכלו ימיו) אות הוא כי גם  השמים נבראו לחלוף ולא לעמוד לָעד. <a href="#fnref:17" title="return to body" class="reversefootnote">&#160;&#8617;</a></p>
</li>

<li id="fn:18">
<p>דעו כי הזמן (&#8220;שיקזאַל&#8221;) יכין לכל איש (עם) שיחות  ובורות עוד בטרם נוצר. <a href="#fnref:18" title="return to body" class="reversefootnote">&#160;&#8617;</a></p>
</li>

<li id="fn:19">
<p>ימות הזמן (מקרי החיים) יקחו חיים מאנשים ועל  אחרים יוסיפום, ולכן אחשוב כי הם סוחרים עם אדם. <a href="#fnref:19" title="return to body" class="reversefootnote">&#160;&#8617;</a></p>
</li>

<li id="fn:20">
<p>אַל תודיעו דבר מות יקותיאל בא&quot;י. <a href="#fnref:20" title="return to body" class="reversefootnote">&#160;&#8617;</a></p>
</li>

<li id="fn:21">
<p>כן צריך לנקד בשביל המשקל (וגם במקרא נמצא &#8220;אֲרון&#8221;  בנפרד; מ&#8220;ב, י&#8221;ב, י). <a href="#fnref:21" title="return to body" class="reversefootnote">&#160;&#8617;</a></p>
</li>

<li id="fn:22">
<p>לוּ חדרו השמש והירח אל כאבי אזי ירדו  וכו'. <a href="#fnref:22" title="return to body" class="reversefootnote">&#160;&#8617;</a></p>
</li>

<li id="fn:23">
<p>אשר אל בין עבותים (יחזקאל י&quot;ט, יא) גבהה  קומתו. <a href="#fnref:23" title="return to body" class="reversefootnote">&#160;&#8617;</a></p>
</li>

<li id="fn:24">
<p>מל' &#8220;צמרת הארז&#8221;. <a href="#fnref:24" title="return to body" class="reversefootnote">&#160;&#8617;</a></p>
</li>

<li id="fn:25">
<p>בשנת תשצ&quot;ט. <a href="#fnref:25" title="return to body" class="reversefootnote">&#160;&#8617;</a></p>
</li>

<li id="fn:26">
<p>מל' &#8220;נערו כגורי אריות&#8221;. <a href="#fnref:26" title="return to body" class="reversefootnote">&#160;&#8617;</a></p>
</li>

<li id="fn:27">
<p>ע&#8220;ד &#8221;ברוך דַיָן האמת! <a href="#fnref:27" title="return to body" class="reversefootnote">&#160;&#8617;</a></p>
</li>

<li id="fn:28">
<p>רומז למלכים ב', י&quot;ד, ז. <a href="#fnref:28" title="return to body" class="reversefootnote">&#160;&#8617;</a></p>
</li>

<li id="fn:29">
<p>מל' זורו רשעים. <a href="#fnref:29" title="return to body" class="reversefootnote">&#160;&#8617;</a></p>
</li>

<li id="fn:30">
<p>מל' כרמך לא תזמור. <a href="#fnref:30" title="return to body" class="reversefootnote">&#160;&#8617;</a></p>
</li>

<li id="fn:31">
<p>מי ידאג עוד לדעת אם ירבו בניו, כלומר, החוסים  בצלו, או ימעטו. <a href="#fnref:31" title="return to body" class="reversefootnote">&#160;&#8617;</a></p>
</li>

<li id="fn:32">
<p>שופטינו (ראשי הישיבות) בבבל. <a href="#fnref:32" title="return to body" class="reversefootnote">&#160;&#8617;</a></p>
</li>

<li id="fn:33">
<p>עניים מרודים. <a href="#fnref:33" title="return to body" class="reversefootnote">&#160;&#8617;</a></p>
</li>

<li id="fn:34">
<p>מל&#8216; &quot;ה&#8217; מעון אתה&quot;. <a href="#fnref:34" title="return to body" class="reversefootnote">&#160;&#8617;</a></p>
</li>

<li id="fn:35">
<p>השעור: אשר פערו פיהם למלקוש שיערוף. <a href="#fnref:35" title="return to body" class="reversefootnote">&#160;&#8617;</a></p>
</li>

<li id="fn:36">
<p>מל' &#8220;בן אוני&#8221;, עמל ומצוק. <a href="#fnref:36" title="return to body" class="reversefootnote">&#160;&#8617;</a></p>
</li>

<li id="fn:37">
<p>המית לבי. <a href="#fnref:37" title="return to body" class="reversefootnote">&#160;&#8617;</a></p>
</li>

<li id="fn:38">
<p>מל' &#8220;דראון לכל בשר&#8221;. <a href="#fnref:38" title="return to body" class="reversefootnote">&#160;&#8617;</a></p>
</li>

<li id="fn:39">
<p>איך תוכל לחשוב שאני חי, אחרי שידעת את  צרותי? <a href="#fnref:39" title="return to body" class="reversefootnote">&#160;&#8617;</a></p>
</li>

<li id="fn:40">
<p>האם מעט הוא כי אני יושב בתוך אנשים אשר יחשבו  שמאל לימין, ר&quot;ל כסילים ובוערים. <a href="#fnref:40" title="return to body" class="reversefootnote">&#160;&#8617;</a></p>
</li>

<li id="fn:41">
<p>אני חשוב בעיני כמת, אבל לא במדבר (במקום רחוק מן
הישוב) אני נקבר, כי ארוני הוא בבית, בתוך בני עיר שאינם מבינים
אותי. <a href="#fnref:41" title="return to body" class="reversefootnote">&#160;&#8617;</a></p>
</li>

<li id="fn:42">
<p>נפשי צמאה לרֵע, אבל היא תכלה בטרם יחדל צמאוני,  כי אין למצא רֵע במקומי. <a href="#fnref:42" title="return to body" class="reversefootnote">&#160;&#8617;</a></p>
</li>

<li id="fn:43">
<p>כאלו השמים וצבאם מבדילים בין תאותי (ר&quot;ל הדבר  שאני מתאוה אליו, זה הרֵע) וביני. <a href="#fnref:43" title="return to body" class="reversefootnote">&#160;&#8617;</a></p>
</li>

<li id="fn:44">
<p>יְעֵנִים, ומפני החרוז נאמר &#8220;יעני&#8221;. <a href="#fnref:44" title="return to body" class="reversefootnote">&#160;&#8617;</a></p>
</li>

<li id="fn:45">
<p>החושב כי לבו כלב תחכמוני. <a href="#fnref:45" title="return to body" class="reversefootnote">&#160;&#8617;</a></p>
</li>

<li id="fn:46">
<p>מל' &#8220;אל יָניא ראשי&#8221; שפירושו לדעת הקדמונים מענין  שבר. והכונה שבני עירו מחליקים לשונם לו ובקרבם תוך ומרמה. <a href="#fnref:46" title="return to body" class="reversefootnote">&#160;&#8617;</a></p>
</li>

<li id="fn:47">
<p>ל' &#8220;לארבו&#8221; יתרה, מפני המשקל. <a href="#fnref:47" title="return to body" class="reversefootnote">&#160;&#8617;</a></p>
</li>

<li id="fn:48">
<p>הם מתנהגים בנמוס בחצוניות, ואומרים &#8220;בי אדוני&#8221;,  אבל בקרבם אָרבם. <a href="#fnref:48" title="return to body" class="reversefootnote">&#160;&#8617;</a></p>
</li>

<li id="fn:49">
<p>עָם (אנשים) אשר נמאסו לי אבותם וכו'. <a href="#fnref:49" title="return to body" class="reversefootnote">&#160;&#8617;</a></p>
</li>

<li id="fn:50">
<p>הם אנשים אשר לא ידעו בשת, ופניהם לא יאדימו בלתי  אם יצבעום בשָׁנִי ( צבע אדום). <a href="#fnref:50" title="return to body" class="reversefootnote">&#160;&#8617;</a></p>
</li>

<li id="fn:51">
<p>מה יועיל פעמוני (ר&quot;ל דברי חכמתי המצלצלים  באזניכם), אם אזנכם ערלה?! <a href="#fnref:51" title="return to body" class="reversefootnote">&#160;&#8617;</a></p>
</li>

<li id="fn:52">
<p>עיני משוטטת בעולם ולא תמצא את הדבר הרצוי  לי. <a href="#fnref:52" title="return to body" class="reversefootnote">&#160;&#8617;</a></p>
</li>

<li id="fn:53">
<p>מי יתן וקראו לי הכוכבים אליהם לאמר: סורה שבה  וכו'. <a href="#fnref:53" title="return to body" class="reversefootnote">&#160;&#8617;</a></p>
</li>

<li id="fn:54">
<p>קצתי בחיי אם הגוף אדון לי, מל' &#8220;סרני  פלשתים&#8221;. <a href="#fnref:54" title="return to body" class="reversefootnote">&#160;&#8617;</a></p>
</li>

<li id="fn:55">
<p>שלמה המלך. <a href="#fnref:55" title="return to body" class="reversefootnote">&#160;&#8617;</a></p>
</li>

<li id="fn:56">
<p>&#8220;זמן&#8221; נקרא בפי המשוררים <strong>גורל</strong> החיים. <a href="#fnref:56" title="return to body" class="reversefootnote">&#160;&#8617;</a></p>
</li>

<li id="fn:57">
<p>מל' &#8220;על גבי חרשו חורשים&#8221;. <a href="#fnref:57" title="return to body" class="reversefootnote">&#160;&#8617;</a></p>
</li>

<li id="fn:58">
<p>מל' &#8220;אבי, אבי, רכב ישראל ופרשיו&#8221;. <a href="#fnref:58" title="return to body" class="reversefootnote">&#160;&#8617;</a></p>
</li>

<li id="fn:59">
<p>מרחק. <a href="#fnref:59" title="return to body" class="reversefootnote">&#160;&#8617;</a></p>
</li>

<li id="fn:60">
<p>כאליהו מאלישע. <a href="#fnref:60" title="return to body" class="reversefootnote">&#160;&#8617;</a></p>
</li>

<li id="fn:61">
<p>ע&#8216; מלכים ב&#8217;, ב', ט. <a href="#fnref:61" title="return to body" class="reversefootnote">&#160;&#8617;</a></p>
</li>

<li id="fn:62">
<p>לך לכל אשר תחפץ אבל מקומך יהי בלבי. <a href="#fnref:62" title="return to body" class="reversefootnote">&#160;&#8617;</a></p>
</li>

<li id="fn:63">
<p>אני אמצאך תמיד בקרבי, כמו נשמתי. <a href="#fnref:63" title="return to body" class="reversefootnote">&#160;&#8617;</a></p>
</li>

<li id="fn:64">
<p>המלה &#8220;נתן&#8221; איננה בנוסחאות, ואני הוספתיה למלא את  מספר התנועות. ואולי צ&quot;ל כמו רוחי <strong>אשחרך</strong> בקרבי. <a href="#fnref:64" title="return to body" class="reversefootnote">&#160;&#8617;</a></p>
</li>

<li id="fn:65">
<p>יחידה כנוי לנשמה, והמשורר מדבר <strong>לנפשו</strong>. <a href="#fnref:65" title="return to body" class="reversefootnote">&#160;&#8617;</a></p>
</li>

<li id="fn:66">
<p>מה יפה המליצה שהוא מדמה את נפשו ל&#8220;מלך  בשבי&#8221;! <a href="#fnref:66" title="return to body" class="reversefootnote">&#160;&#8617;</a></p>
</li>

<li id="fn:67">
<p>כמו &#8220;אסוף ידיך!&#8221; <a href="#fnref:67" title="return to body" class="reversefootnote">&#160;&#8617;</a></p>
</li>

<li id="fn:68">
<p>כמה — עד כמה, עד מתי. <a href="#fnref:68" title="return to body" class="reversefootnote">&#160;&#8617;</a></p>
</li>

<li id="fn:69">
<p>השוא האחרון במלה &#8220;דבקת&#8221; הוא היתד למלה  &#8220;ביגונך&#8221;. <a href="#fnref:69" title="return to body" class="reversefootnote">&#160;&#8617;</a></p>
</li>

<li id="fn:70">
<p>יהי נא הדבר קל בעיניך, אם תצמאי או תרעבי. <a href="#fnref:70" title="return to body" class="reversefootnote">&#160;&#8617;</a></p>
</li>

<li id="fn:71">
<p>מל' עכוב ואיחור. ואולי צ&#8220;ל &#8221;ואל תתערבי&quot;, כלומר,  אל תתערבי בהבלי הזמן. <a href="#fnref:71" title="return to body" class="reversefootnote">&#160;&#8617;</a></p>
</li>

<li id="fn:72">
<p>השוא האחרון הוא היתד ל&#8220;עלי&#8221; (ובכל הנוסחאות נאמר  &#8220;ועלי&#8221;; ואין צרך). <a href="#fnref:72" title="return to body" class="reversefootnote">&#160;&#8617;</a></p>
</li>

<li id="fn:73">
<p>אל תַטְעִי אותי, אַת אדמה בוגדה (&#8220;תתעי&#8221;, הפעיל),  כי יודע אני כי מחר תקחי את אשר תתנדבי היום. <a href="#fnref:73" title="return to body" class="reversefootnote">&#160;&#8617;</a></p>
</li>

<li id="fn:74">
<p>אם תשוב לה' תשובב נפשך. <a href="#fnref:74" title="return to body" class="reversefootnote">&#160;&#8617;</a></p>
</li>

<li id="fn:75">
<p>ביום אשר תצא מספרד, ותראה אנשים נכבדים, אז  תִכָּבד, כי רק אנשי לב ידעו להוקיר ערכך. <a href="#fnref:75" title="return to body" class="reversefootnote">&#160;&#8617;</a></p>
</li>

<li id="fn:76">
<p>לך וגור במקום אשר יִוָדע שִמך (&#8220;תנקבי&#8221; מל'  &#8220;נקובי שם&#8221;). <a href="#fnref:76" title="return to body" class="reversefootnote">&#160;&#8617;</a></p>
</li>

<li id="fn:77">
<p>ארץ ספרד שבה יושבים יריבי, תקולל אחרי (בצאתי  ממנה) בקללת &#8220;בן אבי&#8221; —בן אבינועם שקלל את יושבי מרוז. <a href="#fnref:77" title="return to body" class="reversefootnote">&#160;&#8617;</a></p>
</li>

<li id="fn:78">
<p>אחרי צאתי ממך אחת היא בעיני אם תצערי (תקטני) או  תרחבי. <a href="#fnref:78" title="return to body" class="reversefootnote">&#160;&#8617;</a></p>
</li>

<li id="fn:79">
<p>עד כאן הם דברי ידידו (כנראה ר&quot;ש הנגיד). <a href="#fnref:79" title="return to body" class="reversefootnote">&#160;&#8617;</a></p>
</li>

<li id="fn:80">
<p>ילדי הזמן, ר&quot;ל הפגעים והצרות. <a href="#fnref:80" title="return to body" class="reversefootnote">&#160;&#8617;</a></p>
</li>

<li id="fn:81">
<p>והוא. <a href="#fnref:81" title="return to body" class="reversefootnote">&#160;&#8617;</a></p>
</li>

<li id="fn:82">
<p>כמו כל &#8220;עובר עליו יִשֹׁם&#8221;. <a href="#fnref:82" title="return to body" class="reversefootnote">&#160;&#8617;</a></p>
</li>

<li id="fn:83">
<p>הבין כמו בן שמונים שנה (הבית הזה משובש בכל  הנוסחאות, ואני תקנתיו לפי המשקל). <a href="#fnref:83" title="return to body" class="reversefootnote">&#160;&#8617;</a></p>
</li>

<li id="fn:84">
<p>רק גוי על האדמה, אבל נפשי תגביה עוף. <a href="#fnref:84" title="return to body" class="reversefootnote">&#160;&#8617;</a></p>
</li>

<li id="fn:85">
<p>יען כי. <a href="#fnref:85" title="return to body" class="reversefootnote">&#160;&#8617;</a></p>
</li>

<li id="fn:86">
<p>הלואי שהחרישו ושמעו לדברי חכמים. <a href="#fnref:86" title="return to body" class="reversefootnote">&#160;&#8617;</a></p>
</li>

<li id="fn:87">
<p>&#8220;ארֶן&#8221; זה אילן סרק. <a href="#fnref:87" title="return to body" class="reversefootnote">&#160;&#8617;</a></p>
</li>

<li id="fn:88">
<p>ע&#8220;ד &#8221;פניהם חבוש בטמון&quot;. <a href="#fnref:88" title="return to body" class="reversefootnote">&#160;&#8617;</a></p>
</li>

<li id="fn:89">
<p>מל' &#8220;עם שונים אל תתערב&#8221;. <a href="#fnref:89" title="return to body" class="reversefootnote">&#160;&#8617;</a></p>
</li>

<li id="fn:90">
<p>אחי — איש. <a href="#fnref:90" title="return to body" class="reversefootnote">&#160;&#8617;</a></p>
</li>

<li id="fn:91">
<p>והם לא נהנו ממנה. <a href="#fnref:91" title="return to body" class="reversefootnote">&#160;&#8617;</a></p>
</li>

<li id="fn:92">
<p>הלחנם נקראה תֵבל? יען כי היא ויושביה <strong>תֶבֶל</strong>  הם. <a href="#fnref:92" title="return to body" class="reversefootnote">&#160;&#8617;</a></p>
</li>

<li id="fn:93">
<p>לעשותה שממה. <a href="#fnref:93" title="return to body" class="reversefootnote">&#160;&#8617;</a></p>
</li>

<li id="fn:94">
<p>ולוא ידע איש את אשר אני יודע, אזי קץ להיות  בתבל. <a href="#fnref:94" title="return to body" class="reversefootnote">&#160;&#8617;</a></p>
</li>

<li id="fn:95">
<p>התבל בחלה אותי, כי לא תעניק לי מטובה, אבל באמת  קצתי אני בה בדעתי את מומה. <a href="#fnref:95" title="return to body" class="reversefootnote">&#160;&#8617;</a></p>
</li>

<li id="fn:96">
<p>להוסיף מוסר ודעת. <a href="#fnref:96" title="return to body" class="reversefootnote">&#160;&#8617;</a></p>
</li>

<li id="fn:97">
<p>יען כי היא (הנפש) תחיה באמת אחרי כלות הגוף  (גִשמה, מל' גשם, גוף). <a href="#fnref:97" title="return to body" class="reversefootnote">&#160;&#8617;</a></p>
</li>

<li id="fn:98">
<p>ותשוב אל ה' אשר עשה אותה. <a href="#fnref:98" title="return to body" class="reversefootnote">&#160;&#8617;</a></p>
</li>

<li id="fn:99">
<p>זה המת הנספד. <a href="#fnref:99" title="return to body" class="reversefootnote">&#160;&#8617;</a></p>
</li>

<li id="fn:100">
<p>&#8220;יהלום&#8221;, אבן יקרה. <a href="#fnref:100" title="return to body" class="reversefootnote">&#160;&#8617;</a></p>
</li>

<li id="fn:101">
<p>למה שכלה אותו האדמה? הלא במותו שכלה את אמה,  התבל, בקחתה ממנה בחיר בניה. <a href="#fnref:101" title="return to body" class="reversefootnote">&#160;&#8617;</a></p>
</li>

<li id="fn:102">
<p>האור קדר, אעפ&quot;י שהשמש היתה בעוז חומה. <a href="#fnref:102" title="return to body" class="reversefootnote">&#160;&#8617;</a></p>
</li>

<li id="fn:103">
<p>ולולי נשאו אותו אנשים לקברו, אזי נשאתהו השמש על  שכמה, מיקרת ערכו (כל זו היא הפרזה שירית). <a href="#fnref:103" title="return to body" class="reversefootnote">&#160;&#8617;</a></p>
</li>

<li id="fn:104">
<p>מל' &#8220;על כן דברי לעו&#8221; או &#8220;ילע קדש&#8221;. <a href="#fnref:104" title="return to body" class="reversefootnote">&#160;&#8617;</a></p>
</li>

<li id="fn:105">
<p>אולי צ&quot;ל <strong>רוח</strong>, כי הרוח נושא את העננים ולא  השמש. <a href="#fnref:105" title="return to body" class="reversefootnote">&#160;&#8617;</a></p>
</li>

<li id="fn:106">
<p>הרוח רקעה רקועי פחים ( ר&quot;ל עננים) והעב קצץ  פתילים (חוטים, ר&quot;ל זרם המטר) אשר נגעו עד לב האדמה. <a href="#fnref:106" title="return to body" class="reversefootnote">&#160;&#8617;</a></p>
</li>

<li id="fn:107">
<p>הגשם הוציא מבטן האדמה צמחים שנסתרו שם; האנשים  ידעו שהם שם אבל לא נראו. <a href="#fnref:107" title="return to body" class="reversefootnote">&#160;&#8617;</a></p>
</li>

<li id="fn:108">
<p>&#8220;שרש בנו ישי&#8221; זה מלך המשיח, והמשורר שואל: עד אן  יִסָתר המשיח? <a href="#fnref:108" title="return to body" class="reversefootnote">&#160;&#8617;</a></p>
</li>

<li id="fn:109">
<p>עבד, זה ישמעאל, בני ערב. <a href="#fnref:109" title="return to body" class="reversefootnote">&#160;&#8617;</a></p>
</li>

<li id="fn:110">
<p>תחת אשר נאמר &#8220;ורב יעבוד צעיר&#8221; הנה עתה להפך, כי  שָעיר (בני עֵשָׂו) גָבר על ישראל. <a href="#fnref:110" title="return to body" class="reversefootnote">&#160;&#8617;</a></p>
</li>

<li id="fn:111">
<p>כאלף שנים היו אך מזמן החורבן. <a href="#fnref:111" title="return to body" class="reversefootnote">&#160;&#8617;</a></p>
</li>

<li id="fn:112">
<p>מל' הכתוב &#8220;דמיתי לקאת מדבר&#8221;. <a href="#fnref:112" title="return to body" class="reversefootnote">&#160;&#8617;</a></p>
</li>

<li id="fn:113">
<p>האין המלאך לבוש הבדים אשר אותו שאל דניאל ע&quot;ד  הקץ. <a href="#fnref:113" title="return to body" class="reversefootnote">&#160;&#8617;</a></p>
</li>

<li id="fn:114">
<p>דניאל י&quot;ב, ח&#8211;ט. <a href="#fnref:114" title="return to body" class="reversefootnote">&#160;&#8617;</a></p>
</li>

<li id="fn:115">
<p>עד מתי (מלה לא ברורה) יצרי הרע לעשות הרע בעיני  יוצרי ובוראי. <a href="#fnref:115" title="return to body" class="reversefootnote">&#160;&#8617;</a></p>
</li>

<li id="fn:116">
<p>מסלות ישרים. <a href="#fnref:116" title="return to body" class="reversefootnote">&#160;&#8617;</a></p>
</li>

<li id="fn:117">
<p>ונפשי נאלחת ( מטונפת) מאד במעשים מכוערים. <a href="#fnref:117" title="return to body" class="reversefootnote">&#160;&#8617;</a></p>
</li>

<li id="fn:118">
<p>וכבר זקנתי ועודני מחזיק במשובה (בחטאתי). <a href="#fnref:118" title="return to body" class="reversefootnote">&#160;&#8617;</a></p>
</li>

<li id="fn:119">
<p>עיני פקוחות, אבל רעיונותי מכוסים באפלה, והם
נדחים ממני ושוגים בעניני הבל (המשורר משתמש ב&#8220;רעיונות&#8221; פעם בל&#8216; זכר
ופעם בל&#8217; נקבה). <a href="#fnref:119" title="return to body" class="reversefootnote">&#160;&#8617;</a></p>
</li>

<li id="fn:120">
<p>ואינני ירא כלל מיום המות אשר בו לא יועיל כל כופר  ופדיון, ואני מכפיל עוד עונותי בכל יום. <a href="#fnref:120" title="return to body" class="reversefootnote">&#160;&#8617;</a></p>
</li>

<li id="fn:121">
<p>ואיך אדרוש את העולם הזה, אשר גם מתקו כראש וארס,  ואחריתו לשרוש ( לעקור משורש) וכו'. <a href="#fnref:121" title="return to body" class="reversefootnote">&#160;&#8617;</a></p>
</li>

<li id="fn:122">
<p>המשורר אומר לנשמתו (&#8220;יחידה&#8221;): השתחוי לאל  וכו'. <a href="#fnref:122" title="return to body" class="reversefootnote">&#160;&#8617;</a></p>
</li>

<li id="fn:123">
<p>פני לעולמך, למקור העליון אשר ממנו באת. <a href="#fnref:123" title="return to body" class="reversefootnote">&#160;&#8617;</a></p>
</li>

<li id="fn:124">
<p>הנך דומה בבחינות רבות לאלהים, כי כמו שהוא נעלם  מעַיִן כן גם אַת. <a href="#fnref:124" title="return to body" class="reversefootnote">&#160;&#8617;</a></p>
</li>

<li id="fn:125">
<p>לכן דעי כי גם לך להיות טהורה. <a href="#fnref:125" title="return to body" class="reversefootnote">&#160;&#8617;</a></p>
</li>

<li id="fn:126">
<p>וכמו שהאלהים (&#8220;חסין יה&#8221;) ישא וכו' כן תשאי אַת את  הגוף הנאלם (שאין בו חיים בלעדיך). <a href="#fnref:126" title="return to body" class="reversefootnote">&#160;&#8617;</a></p>
</li>

<li id="fn:127">
<p>הודי לה' שלא יצר אותך מן האדמה כגוף. <a href="#fnref:127" title="return to body" class="reversefootnote">&#160;&#8617;</a></p>
</li>

<li id="fn:128">
<p>מל' &#8220;תפלה לעני כי יעטף&#8221;. <a href="#fnref:128" title="return to body" class="reversefootnote">&#160;&#8617;</a></p>
</li>

<li id="fn:129">
<p>המלה &#8220;יותר&#8221; חשודה מאד, כי בה יחרז גם הבית
האחרון, ורשב&#8220;ג לא יחרוז במלה אחת בשיר קטן כזה. וכנראה הוא מלשון
&#8221;והותירך ה' לטוב&quot;. <a href="#fnref:129" title="return to body" class="reversefootnote">&#160;&#8617;</a></p>
</li>

<li id="fn:130">
<p>אלה דברי ה' אל כנסת ישראל. <a href="#fnref:130" title="return to body" class="reversefootnote">&#160;&#8617;</a></p>
</li>

<li id="fn:131">
<p>זו תשובת כנסת ישראל. — &#8220;לביא&#8221; זה נבוכדנצר; &#8220;נמר&#8221;  זה יון. <a href="#fnref:131" title="return to body" class="reversefootnote">&#160;&#8617;</a></p>
</li>

<li id="fn:132">
<p>&#8220;פרא&#8221; זה ישמעאל, ר&#8220;ל בני ערב, והמליצה &#8221;קם בחצות
הלילה&#8220; רומזת כי ממשלת הערבים באה&#8221;ק היתה בחצי הגלות ( כי מחורבן הבית
השני עד זמן רשב&quot;ג הוא כאלף שנה, וממשלת ערב החלה לערך שש מאות שנה
אחרי החורבן). <a href="#fnref:132" title="return to body" class="reversefootnote">&#160;&#8617;</a></p>
</li>

<li id="fn:133">
<p>אנא ה', קרא נא אל ישמעאל (ערב) כמו שנאמר לאמו  (להגר) &#8220;התעני תחת גברתך&#8221;, ר&quot;ל שתשוב הממשלה לישראל. <a href="#fnref:133" title="return to body" class="reversefootnote">&#160;&#8617;</a></p>
</li>

<li id="fn:134">
<p>עפ&quot;י חוקי התורה יוצא עבד לחפשי (אם הוא חפץ  בחרותו) לאחר שש שנים, ושני עבודתו (הגלות) ארכו מאד. <a href="#fnref:134" title="return to body" class="reversefootnote">&#160;&#8617;</a></p>
</li>

<li id="fn:135">
<p>ישמעאל. <a href="#fnref:135" title="return to body" class="reversefootnote">&#160;&#8617;</a></p>
</li>

<li id="fn:136">
<p>ולמה אהיה מוצא מצוק וצרות ביד עבד ילד בית? <a href="#fnref:136" title="return to body" class="reversefootnote">&#160;&#8617;</a></p>
</li>

<li id="fn:137">
<p>מל' &#8220;פציתי פי&#8221;. <a href="#fnref:137" title="return to body" class="reversefootnote">&#160;&#8617;</a></p>
</li>

<li id="fn:138">
<p>ואולם אם אין לי פדות, אני חפץ להיות רק <strong>לך</strong>  עבד לעולם, ואז מרוצה אני לבל צאת לחפשי עד עולם. <a href="#fnref:138" title="return to body" class="reversefootnote">&#160;&#8617;</a></p>
</li>

<li id="fn:139">
<p>ג&#8216; דברים מזכירים לי תמיד את מציאות ה&#8217;. <a href="#fnref:139" title="return to body" class="reversefootnote">&#160;&#8617;</a></p>
</li>

<li id="fn:140">
<p>השמים, אני מכוון תפלתי כנגד השמים, והם עדים  נאמנים על מציאותך. <a href="#fnref:140" title="return to body" class="reversefootnote">&#160;&#8617;</a></p>
</li>

<li id="fn:141">
<p>הארץ אשר אשב עליה. ברָקעי (בדרוך רגלי על האדמה)
אזכר את ה' רוקע הארץ (אדָנָי, מוסדי תבל, כמו &#8220;על מה אדניה
הטבעו&#8221;). <a href="#fnref:141" title="return to body" class="reversefootnote">&#160;&#8617;</a></p>
</li>

<li id="fn:142">
<p>ובהביטי בקרבי, אל נשמתי, אז הגיג לבי (מחשבתי)  הוא: ברכי נפשי וכו'. <a href="#fnref:142" title="return to body" class="reversefootnote">&#160;&#8617;</a></p>
</li>

<li id="fn:143">
<p>כילד לפני אביו. <a href="#fnref:143" title="return to body" class="reversefootnote">&#160;&#8617;</a></p>
</li>

<li id="fn:144">
<p>369 <a href="#fnref:144" title="return to body" class="reversefootnote">&#160;&#8617;</a></p>
</li>

<li id="fn:145">
<p>בהיכל כליל תפארת, במקדש. <a href="#fnref:145" title="return to body" class="reversefootnote">&#160;&#8617;</a></p>
</li>

<li id="fn:146">
<p>אחלה ואכאב. <a href="#fnref:146" title="return to body" class="reversefootnote">&#160;&#8617;</a></p>
</li>

<li id="fn:147">
<p>הכונה לבבל. <a href="#fnref:147" title="return to body" class="reversefootnote">&#160;&#8617;</a></p>
</li>

<li id="fn:148">
<p>היא בבל. <a href="#fnref:148" title="return to body" class="reversefootnote">&#160;&#8617;</a></p>
</li>

<li id="fn:149">
<p>כנוי לאדום, היא רומי. <a href="#fnref:149" title="return to body" class="reversefootnote">&#160;&#8617;</a></p>
</li>

<li id="fn:150">
<p>היא מלכות יון. <a href="#fnref:150" title="return to body" class="reversefootnote">&#160;&#8617;</a></p>
</li>

<li id="fn:151">
<p>משיח בן דוד הבא מפרץ בן יהודה. <a href="#fnref:151" title="return to body" class="reversefootnote">&#160;&#8617;</a></p>
</li>

<li id="fn:152">
<p>לקוט ואסוף ישראל מבין צריהם. <a href="#fnref:152" title="return to body" class="reversefootnote">&#160;&#8617;</a></p>
</li>

<li id="fn:153">
<p>בית המקדש. <a href="#fnref:153" title="return to body" class="reversefootnote">&#160;&#8617;</a></p>
</li>

<li id="fn:154">
<p>בני שעיר (ברא' ל&quot;א, כא). <a href="#fnref:154" title="return to body" class="reversefootnote">&#160;&#8617;</a></p>
</li>

<li id="fn:155">
<p>עריץ. <a href="#fnref:155" title="return to body" class="reversefootnote">&#160;&#8617;</a></p>
</li>

<li id="fn:156">
<p>מלשון המשנה: &#8220;ארבעה אבות נזקין: השור והבור
והמבעה והמבעיר&#8221;, כל הצר ישלם לישראל את נזקיהם שגרם להם בחורבן ארצם
ושרפת מקדשם. <a href="#fnref:156" title="return to body" class="reversefootnote">&#160;&#8617;</a></p>
</li>

</ol>
</div>

</body>
</html>



<hr />את הטקסט לעיל הפיקו מתנדבי <a href="https://benyehuda.org/">פרויקט בן־יהודה באינטרנט</a>.  הוא זמין תמיד בכתובת הבאה:<br /><a href="https://benyehuda.org/read/39298">https://benyehuda.org/read/39298</a></div></body></html>