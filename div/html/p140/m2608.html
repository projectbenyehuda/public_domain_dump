<!DOCTYPE html PUBLIC "-//W3C//DTD XHTML 1.0 Transitional//EN" "http://www.w3.org/TR/xhtml1/DTD/xhtml1-transitional.dtd"><html xmlns="http://www.w3.org/1999/xhtml" xml:lang="he" lang="he" dir="rtl"><head><meta http-equiv="Content-Type" content="text/html; charset=utf-8" /></head><body dir='rtl' align='right'><div dir="rtl" align="right"><!DOCTYPE html>
<html xmlns="http://www.w3.org/1999/xhtml" lang="en">
<head>
	<meta charset="utf-8"/>
	<title>שירים</title>
	<meta name="author" content="יוסף צרפתי"/>
</head>
<body>

<h1 id="שיריםיוסףצרפתי1470–1527">שירים / יוסף צרפתי (1470–1527)</h1>

<br>

<h2 id="–א–">–א–</h2>

<p>(המשקל: השלם ב' – – 0 – / – – 0 – / / – – 0 – / – – 0 –)</p>

<br>

<blockquote>
<p>1 יוֹם תֶּחֱזַק לִסְבּוֹל מְצוּקוֹת הַזְּמָן – מִדְרָךְ לְכַפּוֹת רַגְלְךָ כָּל שַׁתָּה;</p>
</blockquote>

<blockquote>
<p>2 אַךְ תִּהְיֶה מִדְרָךְ לְרַגְלֵי-כֹּל בְּיוֹם  שַׁחְתָּ בְּסִבְלוֹתָיו וְעֹרֶף תַּתָּה.</p>
</blockquote>

<blockquote>
<p>3 עָנָה אֱוִיל: &#8220;<strong>קָשֶׁה</strong> שְׂאֵת שׁוֹט הַזְּמָן!&#8221; הֵשִׁיב אֲבִיר-הַלֵּב: &#8220;הֲכִי <strong>רַךְ</strong> אַתָּה?&#8221;</p>
</blockquote>

<br>

<h2 id="–ב–">–ב–</h2>

<h3 id="שירעשההמשוררעלהמחיקה">שיר עשה המשורר על המחיקה</h3>

<p>(המשקל: המתקרב 0– – / 0 – – / 0– – / 0– – // 0– – / 0– – / 0– –/ 0– –)</p>

<br>

<blockquote>
<p>1 פְּרָקִים חֲלוּקִים /בְּחוּט שֵׁשׁ אֲדוּקִים, /זְמָן בָּם וּמַשְׁכּוֹן  /וְכֶסֶף וְנֶשֶׁךְ.</p>
</blockquote>

<blockquote>
<p>2 וְשֵׂם רֵק וְרֵיקָן  /כְּיַחְסוֹ מְתוּקָן,   /וּבִלְהָן וְעַקָן,   /וְתִירָס וּמֶשֶׁךְ.</p>
</blockquote>

<blockquote>
<p>3 אֲנִי טָח קְלָפִים  /וְשֵׁמוֹת רְצוּפִים   /וּמִסְפַּר כְּסָפִים,  /וּמוֹחֵק וּמוֹשֵׁךְ.</p>
</blockquote>

<blockquote>
<p>4 וְעֵת חֵטְא שְׂפָתַי /יְעַו דִּבְּרוֹתַי –   /תְּכַס מַחְשְׁבוֹתַי  /עֲלָטָה וְחֹשֶׂךְ.</p>
</blockquote>

<br>  

<h2 id="–ג–">–ג–</h2>

<h3 id="שירליחיאלמריאיטי">שיר ליחיאל מריאיטי</h3>

<p>(במשקל המרובה 0– – – / 0– – – / 0– – – // 0– – – / 0– – – / 0– –)</p>

<br>  

<blockquote>
<p>הֲדַר שִׂיחִי /שְׁלַחְתִּיהוּ לְאָחִי.  /שְׁמִי מֹשֶׁה,  /לְכָל דּוֹרֵשׁ וְשׁוֹאֵל.</p>
</blockquote>

<blockquote>
<p>2 תִּפְלָּתִי   /בְּתַחְנוּנֵי צְלוֹתִי:  /&#8220;יְחִי אֵל נָא  /לִפָנֶיךָ, יְחִיאֵל!&#8221;</p>
</blockquote>

<br>  

<h2 id="–ד–">–ד–</h2>

<p>(במשקל: המרובה 0– – – / 0– – – / 0– – // 0– – – / 0– – – / 0– –)</p>

<br>  

<blockquote>
<p>1 וְאִם רַמְתָּ וְהוֹסַפְתָּ בְּזָדוֹן,      /וְדִמִּיתָ הֱיוֹתְךָ שָׂר וְאָדוֹן –</p>
</blockquote>

<blockquote>
<p>2 דְּעֶה, כִּי יֵשׁ כְּמוֹתְךָ רָם וְנִשָּׂא,     /אֲשֶׁר יָנִיף חֲנִית נֶגְדָּךְ וְכִידוֹן.</p>
</blockquote>

<blockquote>
<p>3 וְאַשְׁרֵי אִישׁ אֲשֶׁר תָּמִיד יְפַחֵד,  /וְלֹא יִבְזֶה לְכָל אִישׁ רִיב וּמָדוֹן,</p>
</blockquote>

<blockquote>
<p>4 וְיַחְשׁוֹב כִּי בְּעוֹלָם יֵשׁ לְגָבְהוֹ     וְ/גַאְוָתוֹ אֲשֶׁר יִשְׁפּוֹט וְיָדוֹן.</p>
</blockquote>

<br>  

<h2 id="–ה–">–ה–</h2>

<h3 id="שירנעשהבמחלתיחיאלמריאיטי">שיר נעשה במחלת יחיאל מריאיטי</h3>

<p>(המשקל: המהיר ב' – –0– / – – 0– / – – // – – 0– / – - 0– / – –)</p>

<br>  

<blockquote>
<p>1 דִבְרֵי אֲשֶׁר יִרְפָּא מְתֵי רַהַב,  / רָגְזוּ וְחָלוּ מִפְּנֵי לַהַב,</p>
</blockquote>

<blockquote>
<p>2 וּמְשַׁלְשְׁלִים לֹא יִסְכְּנוּ לָהֵם,  /לִרְבוֹת שְׂכָרוֹ יַעֲנֵם: &#8220;הַב הַב!&#8221;</p>
</blockquote>

<blockquote>
<p>3 סוֹף יִלְעֲגוּ עֵינָיו לְכִסְלָם כִּי   /הֵם יִצְבְּרוּ צוֹאָה, וְהוּא – זָהָב.</p>
</blockquote>

<br>  

<h2 id="–ו–">–ו–</h2>

<p>(המשקל: המתקרב 0– – / 0– – / 0– – / 0– – // 0– – / 0– – /0– – / 0– – )</p>

<br>  

<blockquote>
<p>1 יְחִידַת לְבָבִי  בְסַעְדָּךְ, אֲהוּבִי,   בְּלִי &#8220;נָא&#8221; וְ&#8220;אָנָּא&#8221;, בְּלִי &#8220;לוּ&#8221;, בְּלִי בִּי&quot; –</p>
</blockquote>

<blockquote>
<p>2 הֲלֹא שַׂמְתְּ בְּנַפְשֵׁךְ בְּזֶה לָךְ, לְשָׁרְשָׁךְ, /לְבִלְתִּי נְשׂוֹא עוֹד חֲרָפוּת בְּלִבִּי.</p>
</blockquote>

<blockquote>
<p>3 וְעַתָּה מְזוֹנָךְ קְנִיתִיו בְּהוֹנָךְ    /לְזֹאת הוֹאֲלִי-נָא, עֲדִינָה! בְּלִי
בִי.</p>
</blockquote>

<br>  

<h2 id="–ז–">–ז–</h2>

<h3 id="טדרוסאבואלעפיהפדהאותימשחתבלידי">טדרוס אבואלעפיה, פדה אותי משחת בלי די!</h3>

<p>(משקל: המרנין 0– – – / 0– – – // 0– – – / 0– - –)</p>

<br>  

<blockquote>
<p>1 נְאוּם גֶּבֶר  /אֲשֶׁר גּוֹבֵר /בַּחָכְמָה עַל  /מְתֵי עֵצָה,</p>
</blockquote>

<blockquote>
<p>2 וְהוּא יוֹסֵף  /אֲשֶׁר יָגַע  /מְצוֹא חֵפֶץ,  /וְגַם מָצָא;</p>
</blockquote>

<blockquote>
<p>3 וּמִגֶּזַע   /נְשִׂיאֵי עַם  /שְׁתִיל עָשָׂה,  /פְּרִי יָצָא.</p>
</blockquote>

<br>  

<h2 id="–ח–">–ח–</h2>

<h3 id="שירידידותלמשהריאטיבןיואבובקשהשישיבגםהואבשיראואוליבמתת.">שיר ידידות למשה (ריאטי, בן יואב?), ובקשה שישיב גם הוא בשיר, או אולי במתת.</h3>

<p>(משקל: התנועות – – – – / – - – – / – – - – / – – – –)</p>

<br>  

<blockquote>
<p>1 שִׁמְעָה שִׂיחִי,  /מָשָׁה אָחִי,  /אַף הוֹאֵל-נָא  /הָשֵׁב רוּחִי.</p>
</blockquote>

<blockquote>
<p>2 בִּתְשׁוּבַת חֵן  /אָז יִבָּחֵן   /הַיּוֹם גֹּדֶל   /טוּבָךְ נִכְחִי.</p>
</blockquote>

<br>  

<h2 id="–ט–">–ט–</h2>

<h3 id="שירהתרברבותושבחעצמי.">שיר התרברבות ושבח עצמי.</h3>

<p>(משקל: הנמשך –0– / –0– / –0– / –0– // –0– / –0– / –0– / –0–)</p>

<br>  

<blockquote>
<p>1 אֶעֱלֶה עַל גְּאוֹן  /בַּעֲלֵי הוֹד וְאוֹן,  /יִרְגְּזוּ מִשְּאוֹן   /מַחֲמַד מַעֲנִי.</p>
</blockquote>

<blockquote>
<p> 2 יֶחְשְׁכוּ מִפְּנֵי   /זִיו מְאוֹרַי בְּנֵי   /שִׁיר, וְאֵין מַחֲנֶה  /עַל מְכוֹן מַחֲנִי.</p>
</blockquote>

<blockquote>
<p>3 כִּי אֲנִי צִיץ לְרֹאשׁ  /כָּל אֲמִירֵי בְּרוֹשׁ,  /כִּי זְמִיר יַחֲרוֹשׁ  /אִישׁ כְּשִׁיר הֶעֱנִי.</p>
</blockquote>

<blockquote>
<p> 4 חֵטְא, יְחִידָה, כַּסִּי / נָא וְהִתְכַּבְּסִי.   /צוּר יְלָדֵךְ–חֲסִי  /בוֹ וְהִשָׁעֲנִי.</p>
</blockquote>

<br> 

<h2 id="–י–">–י–</h2>

<h3 id="שירידידותשנכתבבידימשהמריאטיבןיואבליוסף.">שיר ידידות שנכתב בידי משה (מריאטי, בן יואב?) ליוסף.</h3>

<p>(המשקל: המתקרב 0– – / 0– – / 0– – / 0– – // 0– – / 0– – / 0– – / 0– –)</p>

<br>  

<blockquote>
<p>1 תְפִלָּה לְמֹשֶׁה,  /וּבָהּ הוּא כְּמוֹשֶׁה  /דְּלִי מִבְּאֵר בִּין,  /כְּלִיל חֵן וְכוֹסֶף.</p>
</blockquote>

<blockquote>
<p>2 בְּנִיב הוֹד סְבָבָהּ, /וְעֲל דַּף כְּתָבָהּ,  /וּמִנְחָה שְׁלוּחָה  /לְרַבּוֹ, לְיוֹסֵף.</p>
</blockquote>

<br> 

<h2 id="–יא–">–יא–</h2>

<h3 id="שיראליחיאלומשהבנייואבמריאיטיהמטיףלהםלחדולמכתיבתשיריםולהתמסרללמודתורהותלמוד.">שיר אל יחיאל ומשה בני יואב מריאיטי, המטיף להם לחדול מכתיבת שירים ולהתמסר ללמוד תורה ותלמוד.</h3>

<p>(המשקל: המהיר ב' – – 0– / – – 0– / – – // – – 0– / – – 0– / – –)</p>

<br>  

<blockquote>
<p>1 עִזְבוּ, בְּנֵי יוֹאָב, נְתִיבוֹת שִׁיר   /אֶל כָּל-נְשִׂיא תוּבַל וְרֹאשׁ מֶשֶׁךְ,</p>
</blockquote>

<blockquote>
<p>2 וּשְׁעוּ בְּדַת אֵל, וַעֲלֵיכֶם חִישׁ   /מִזִּיו כְּבוֹדָּהּ יֶחֱנֶה מֶשֶׁךְ.</p>
</blockquote>

<blockquote>
<p>3 שׁית-נָא, יְחִיאֵל, אֶל כְּבֵדוּת לֵב  /מֹשֶׁה בְּפֶרֶק בַּעֲלֵי נֶשֶׁךְ.</p>
</blockquote>

<blockquote>
<p>4 אוֹמֵר אֲנִי &#8220;אָחוֹת&#8221; לְתוֹרַת אֵל,  /&quot;אַתְּ לִי לְמוֹדָע, וַאֲנִי אִישֵׁךְ.</p>
</blockquote>

<blockquote>
<p>5 רַוִי צְמָאִי בִין וְסַעְרִינִי,     /יַעְרֹף מְשׂוֹשׂ לִבִּי וְצוּף דִּבְשֵׁךְ.&quot;</p>
</blockquote>

<blockquote>
<p>6 כִּי יִתְרוֹן מִקְרָא וְתַלְמוּד עַל   /הַשִּׁיר כְּיִתְרוֹן אוֹר עֲלֵי חֹשֶׂךְ.</p>
</blockquote>

<br>  

<h2 id="–יב–">–יב–</h2>

<p>(המשקל: התנועות – – – – / – – – – / – – – – / – – – –)</p>

<br>  

<blockquote>
<p>1 חַיִל פַּרְעוֹשִׁים,  /עִם פִּשְׁפֵּשִׁים,  /תּוֹךְ שַׁלְהֶבֶת אֵשׁ יִצַּתּוּ</p>
</blockquote>

<blockquote>
<p>2 וּבְטֶרֶם בָּא   / אֶל מַעְרָבוֹ   /הַשֶּׁמֶשׁ – מֵעַם יֵחַתּוּ.</p>
</blockquote>

<blockquote>
<p>3 כִּי בִּנְחִילִים   / עָלַי עוֹלִים,   /פִּיהֶם וּלְשׁוֹנָם כִּי שַׁתּוּ.</p>
</blockquote>

<blockquote>
<p>4 כִּכְלַל מוֹנַי   /בֵּין צִפּוֹרְנַי   / בּוֹקֶר וָעֶרֶב יוּכַּתּוּ.</p>
</blockquote>

<br>  

<h2 id="–יג–">–יג–</h2>

<h3 id="שירשבחלתלמידיו.">שיר שבח לתלמידיו.</h3>

<p>(המשקל: 0– – – / 0– – – // 0– – – / 0– – –)</p>

<br>  

<blockquote>
<p>1 אֲנִי רוֹעֶה בְּדֵעַ עִם עֳפָרִים    /תְּאוֹמֵי חֵן, וְלָן בֵּין הַכְּפָרִים</p>
</blockquote>

<blockquote>
<p>2 הֲכִי אַבִּיט בְּמִדְרָשֵׁי זְמִירוֹת    /וְאִגָּרוֹת וּמִשְׁלֹחַ סְפָרִים,</p>
</blockquote>

<blockquote>
<p>3 וְתַלְמִידַי מְלֵאִים זִיו בְּלִי דָי,   / וְלָהֶם בִּין וְהַשְׂכֵּל בַּסְּפָרִים.</p>
</blockquote>

<blockquote>
<p>4 בְּכָל-מִפְעָל כְּכוֹכְבֵי עָל חֲשׁוּבִים, /וְזִכְרוֹן בִּלְעֲדָם מִשְׁלֵי אֲפָרִיִם.</p>
</blockquote>

<blockquote>
<p>5 וְזוּלָתָם כְּעוּגָבִים נְבוּבִים,    /וְרַק הֵם נוֹתְנִים אִמְרֵי שְׁפָרִים.</p>
</blockquote>

<blockquote>
<p>6 וְכָל בִּלְתָּם בְּמֻּשְׂכָּלוֹת חֲסֵרִים,   /וְהֵם רָבִים בְּחֵיק בִּינוֹת וּפָרִים.</p>
</blockquote>

<blockquote>
<p>7 וְהוּקָפוּ בְּחָכְמָה חֵיל וְחוֹמָה,   /לְמֵאָז נִתְּנָה דָת עַל עֳפָרִים.</p>
</blockquote>

<blockquote>
<p>8  בְּחַן הֵם קוֹרְאִים כִּבְנֵי כְּרַכִּים,   /וְזוּלָתָם כְּפֶרִי מִכְּפָרִים.</p>
</blockquote>

<br>  

<h2 id="–יד–">–יד–</h2>

<h3 id="שירעליחיאלמריאיטישהמשוררעצמוחברעליושירילגלוגלאמעטים.">שיר על יחיאל מריאיטי, שהמשורר עצמו חבר עליו שירי לגלוג לא מעטים.</h3>

<p>(המשקל: המהיר ב' – – 0– / – – 0– / – – // – – 0– / – – 0– / – –)</p>

<br>  

<blockquote>
<p>1 עַל מָה אֲרוּכּוֹת בְּכָל-עִתִּים  /בִּצְחוֹק יְחִיאֵל תַּעֲשֶׂה בָתִּים?</p>
</blockquote>

<blockquote>
<p>2 יִגְדַּל וְיִמָּלֵא צְחוֹק פִּיהוּ    /בְּשִׁיר, וְיִהְיוּ לוֹעֲגָיו חַתִּים.</p>
</blockquote>

<br>  

<h2 id="–ידא–">–יד/א–</h2>

<h3 id="שירחסרמספרמעיןפראפראזהעלקודמו.">שיר חסר מספר, מעין פראפראזה על קודמו.</h3>

<p>(המשקל: המרובה 0– – – / 0– – – / 0– – // 0– – – / 0– – – / 0– –)</p>

<br>  

<blockquote>
<p>1 אֲדוֹנַי, מָה תְּבַזֶּה אֶת יְחִיאֵל,  /וְתִלְעַג לוֹ, וַתִּשְׂחַק עַל דְּבָרָיו?</p>
</blockquote>

<blockquote>
<p>2 הַלֹּא יִגְדַּל וְיָבֹא בֵּין אֲנָשִׁים,  /וְיֵבוֹשׁוּן לְחֵן שִׂיחוֹ חֲבֵרָיו.</p>
</blockquote>

<br>  

<h2 id="–טו–">–טו–</h2>

<h3 id="שירעידודלאומינכתבכנראהבהשפעתהתגברותהתסיסההמשיחיתובואושלדודהראובנילרומא1524כנציגעשרתהשבטיםמסמבטיון.">שיר עידוד לאומי, נכתב כנראה בהשפעת התגברות התסיסה המשיחית ובואו של דוד הראובני לרומא, 1524, כנציג עשרת השבטים מסמבטיון.</h3>

<p>(המשקל: המהיר ב' – – 0– / – – 0– / – – // – – 0– / – – 0– / – –)</p>

<br>  

<blockquote>
<p>1 גִּילוּ, בְּנֵי גּוֹלָה, הֲכִי פָּקַד   /צוּרְכֶם בְּרוֹב חַסְדּוֹ שְׁאֵרִיתְכֶם.</p>
</blockquote>

<blockquote>
<p>2 כִּי מִסְּבַּטְיוֹן יֵצְאוּ שִׁבְטֵי   / יָהּ, לַעֲלוֹת צִיּוֹן בְּחֶבְרַתְכֶם.</p>
</blockquote>

<blockquote>
<p>3 וַיִּלְבְּשׁוּ חֵימָה וְסוּת נָקָם,   / כִּי קָצְרָה נַפְשָׁם בְּצָרַתְכֶם.</p>
</blockquote>

<br>  

<h2 id="–טז–">–טז–</h2>

<h3 id="שיראהבהלגבירההמסרבתלהשיבלואהבהומחרפתאותובבוז.">שיר אהבה, לגבירה המסרבת להשיב לו אהבה ומחרפת אותו בבוז.</h3>

<p>(המשקל: המתפשט ד – – 0 – / – – / – –0– / – – // – – 0– / – – / – – 0– / – –)</p>

<br>  

<blockquote>
<p>1 אֶל מוּל אֲמָרַיִךְ   /רָוֶה מְדוֹרַיִך   /עוֹמֵד אֲנִי, עַבְדֵּךְ   נֶגְדֵּךְ כְּאִישׁ נִדְהָם.</p>
</blockquote>

<blockquote>
<p>2 כִּי תֹאמְרִי &#8220;בַעַר!&#8221;  /לִי וַ&#8220;חֲזִיר יַעַר!&#8221; /כִּטְמֵא שְׂפָתַיִם נִמְאָס וְכִמְזוֹהָם –</p>
</blockquote>

<blockquote>
<p>3 אֵדַע, גְּבִירְתִּי,    /כִּי עִוָּה זְמַן דַרְכִּי, /וּגְאוֹן חֲמַת מַלְכִּי   בִּי כַּכְּפִיר נָהַם.</p>
</blockquote>

<blockquote>
<p>4 לֹא אָבְדָה תִקְוָה   / כִּי עוֹד בְּבֹא חֶדְוָה / יָאִיר כְּתַרְשִׁישׁ זִיו פָּנַי וְכַשׁוֹהַם.</p>
</blockquote>

<blockquote>
<p>5 אִם כּוֹכְבֵי רָּמִים   /בִּי שִׁלְחוּ אֵימִים - /אוּלַי לָעוֹלָמִים   /לֹא אָסְפוּ נָגְהָם?</p>
</blockquote>

<br>  

<h2 id="–יז–">–יז–</h2>

<h3 id="שירבשבחהשיריםהקצרים.">שיר בשבח השירים הקצרים.</h3>

<p><strong>כה&quot;י</strong>: השיר נדפס ע&#8220;י שירמן ב&#8221;הארץ&quot; 8.10.1944. 4. שירמן קורא &#8220;הזמן&#8221;.</p>

<p>(המשקל: המהיר ב' – – 0– / – – 0– / – – //– – 0– / – – 0 – / – –)</p>

<br>  

<blockquote>
<p>1 יוֹם תַּעֲשֶׂה שִׁירִים מְלֵאִים זִיו,   /מָה זֶה תְּהִי חוֹשֵׁשׁ אֱלֵי אָרְכָּם?</p>
</blockquote>

<blockquote>
<p>2 אִם הָאֲרוּכִּים מָלְּאוּ נִקְלֶה -    /סוּר מִנְּתִיבָם וַעֲזוֹב דַרְכָּם!</p>
</blockquote>

<blockquote>
<p>3 צַחִים קְטַנֵּי שִׁיר מְצוּחְצָחִים,   / לֹא יִשְׁקְלוּ חֶפְצֵי אֱנוֹשׁ עֶרְכָּם;</p>
</blockquote>

<blockquote>
<p>4 אַךְ הָאֲרוּכִּים הֵם כְּדַלַּעַת,    / תָּפֵל וְשֶׁקֶר כַּזְּמָן נִסְכָּם.</p>
</blockquote>

<blockquote>
<p>5 זִיו פִּיל בְּהֵמוֹת עִם רְאֵם גָּדְלוֹ -  /אַךְ הָאֲרִי קָטוֹן וְהוּא מַלְכָּם.</p>
</blockquote>

<br>  

<h2 id="–יח–">–יח–</h2>

<h3 id="מכתםהומוריסטי.">מכתם הומוריסטי.</h3>

<p>(המשקל המהיר ב' – – 0– / – – 0– / – – // – – 0– / – –0– / – –)</p>

<br>  

<blockquote>
<p>1 יוֹם לַעֲבוֹד אִשְׁתוֹ אֱנוֹשׁ נִמְכַּר –  /שָׂבַע בְּבוֹר סִכְלוּת וְגַם שָׁכַר;</p>
</blockquote>

<blockquote>
<p>2 כִּי הִיא תְּצַוֵּהוּ כְּבַת בַּיִת     /וְהוּא יַעֲבוֹד עִמָּהּ כְּבֵן נֵכָרְ.</p>
</blockquote>

<blockquote>
<p>3 אוֹי וַאֲבוֹי שִׂכְלוֹ, וּמַדּוּעַ     /הַדְרַת גְּאוֹן עֻזּוֹ זְמָן עָכַר?</p>
</blockquote>

<blockquote>
<p>4 טוֹבָה פְּעוּלָתְךָ, אֱלוֹהַי, אִם    / הָיָה נְקֵבָה הוּא, וְהִיא – זָכָר.</p>
</blockquote>

<br>  

<h3 id="מכתםמוסר.">מכתם מוסר.</h3>

<p>(משקל: המתקרב 0– – / 0– – /0– – /0– – //0– – / 0– – / 0– – / 0– –)</p>

<br>  

<blockquote>
<p>1 מְסִבָּה עֲרֵבָה  /לְאִישׁ אַחֲרֵי בָֿא  /אֱכוֹל פַּת חֲרֵבָה  /בְּבֵיתוֹ וְחַדְרוֹ.</p>
</blockquote>

<blockquote>
<p>2 וְנִכְפֶּה וְנִסְפֶּה  /וְאִלֵם כְּבַד פֶּה  /אֱנוֹשׁ הַמְּצַפֶּה   /לְשֻׁלְחַן חֲבֵרוֹ.</p>
</blockquote>

<br> 

<h2 id="–יט–">–יט–</h2>

<p>(משקל: התנועות – – – – / – – – – // – – – – / – – – – )</p>

<br>  

<blockquote>
<p>1 אֶל הַשּׁוֹאֵל  /עַל שִׁירִים אֵל:  /&#8220;מִי זֶה אָסַף  /זֶה הָאֹסֶף?&#8221; –</p>
</blockquote>

<blockquote>
<p>הָשִׁיבָה לוֹ  / עַל מִשְׁאָלוֹ   / כִּי נוֹלְדוּ עַל  /בִּרְכֵּי יוֹסֵף,</p>
</blockquote>

<blockquote>
<p>3 אַף עוֹשֵׂמוֹ  /עוֹד עָלֵמוֹ    /אֶלֶף טוֹבִים  /מֵהֶם יוֹסֵף.</p>
</blockquote>

<br> 

<h2 id="–כ–">–כ–</h2>

<h3 id="מכתם.">מכתם.</h3>

<p>(המשקל: המרובה 0– – – / 0– – – / 0– – //0– – – / 0– – – / 0– – )</p>

<br>  

<blockquote>
<p>1 בְּחַיֵּי, כָּל אֲחֵי רָשׁ יִשְׂנְאוּהוּ  /וְאַחְרָיו יִקְרְאוּ מָלֵא וְהֶאָח.</p>
</blockquote>

<blockquote>
<p>2 וְיֵשׁ אוֹהֵב אֲשֶׁר יִדְאַג בְּצַעְרוֹ, / וְעָלָיו יַחֲמוֹל מִכַּף וּמֵאָח.</p>
</blockquote>

<br>  

<h2 id="–כא–">–כא–</h2>

<h3 id="שירעליחיאלמריאטי">שיר על יחיאל מריאטי</h3>

<p>(המשקל: המרובה 0– – – / 0– – – / 0– – //0– – – / 0– – – / 0– – )</p>

<br>  

<blockquote>
<p>1 כְּקוֹל שׁוֹפָר וּכִתְרוּעַת שְׁבָרָיו   /יְמַלֵּא נִיב יְחִיאֵל כָּל עֲבָרָיו.</p>
</blockquote>

<blockquote>
<p>2 מְשָׁלָיו לְבָנָיו בּוֹשֶׁת וְחֶרְפָּה,    /וְלֹא תָּכִיל כְּלִימָּה אֶת דְּבָרָיו.</p>
</blockquote>

<blockquote>
<p>3 וְעַל כֵּן חָרֵדוּ רֵעָיו לְקוֹלוֹ,    /וּבוֹשׁוּ מִשְׁמוּעָתוֹ חֲבֵרָיו.</p>
</blockquote>

<br>  

<h2 id="–כב–">–כב–</h2>

<h3 id="שירמוסר.כנראהכנגדהתבוללותובקורבערכאותוכנסיותהנוצרים.">שיר מוסר. כנראה כנגד התבוללות ובקור בערכאות וכנסיות הנוצרים.</h3>

<p>(המשקל: המרובה 0– – – / 0– – – / 0– – //0– – – / 0– – – / 0– – )</p>

<br>  

<blockquote>
<p>1 בְּמַעְלוֹת זָר שְׁמוֹר, אַל תַּעֲלֶה, פֶּן   / זְמָן יַשְׁפִּילְךָ אִם יִמְצְאֶךָ;</p>
</blockquote>

<blockquote>
<p>2 וְאַל תֵּקַל מְאֹד, פֶּן יִלְעֲגוּ לָךְ;    /וְאֶל תִּכְבַּד – וְיִגְעוּ נוֹשְׂאֶיךָ.</p>
</blockquote>

<blockquote>
<p>3 וְהוֹקַר רַגְלְךָ מִבֵּית עֲמֵיהֶם,     / וְאַל יִשְׂבַּעֲךָ, פֶּן יִשְׂנְאֶךָּ.</p>
</blockquote>

<br>  

<h2 id="–כג–">–כג–</h2>

<h3 id="שירצימוד.">שיר צימוד.</h3>

<p>(המשקל: מרובה 0– – – / 0– – – / 0– – //0– – – / 0– – – / 0– – )</p>

<br>  

<blockquote>
<p>1 בְּקוּם אֵל לַעֲרוֹץ עָצְמַת בְּרוּאִים  /הֲלֹּא חָלוּ וְהָשְׁבְּרוּ נְשִׂיאִים,</p>
</blockquote>

<blockquote>
<p>2 לְקוֹל תִּתּוֹ הֲמוֹן חֵילִים בְּשָׁמָיו,  / וְהֶעֱלָה מֵחֲרוֹן אַפּוּ נְשִׂיאִים.</p>
</blockquote>

<br>  

<h2 id="–כד–">–כד–</h2>

<h3 id="מכתםמוסר.">מכתם מוסר.</h3>

<p>(המשקל: המרובה 0– – – / 0– – – / 0– – //0– – – / 0– – – / 0– – )</p>

<br>  

<blockquote>
<p>1 בְּקַבֵּל דּוֹד כְּפִי עֶרְכוֹ כְּבוֹדָךְ,   / וְאַךְ הוּא מִכְּבוֹד חֻקָךְ שְׁרָרָךְ –</p>
</blockquote>

<blockquote>
<p>2 עֲזוֹב דִּגְלוֹ וְסוֹב מֵעַל גְּבוּלוֹ,  / וְאַל יִהְיֶה – בְּעוֹד יִחְיֶה – חֲבֵרָךְ.</p>
</blockquote>

<br>  

<h2 id="–כה–">–כה–</h2>

<p>(המשקל: המהיר ב' – – 0– / – – 0– / – – // – – 0– / – – 0– / – – )</p>

<br>  

<blockquote>
<p>1 מָה לַיְּלָדִים לִי וְלַגְּמוּלִים?    / הֵם נַעֲצוּצִים לִי וְנַהְלוֹלִים!</p>
</blockquote>

<blockquote>
<p>2 עַל מָה זְמַן גָּזָרַ לְשׂוּם אוֹתִי   / מִרְמָס כְּטִיט חוּצוֹת לְתַעְלוּלִים?</p>
</blockquote>

<blockquote>
<p>3 כַּמָּה חֲמַסְתִּיהוּ אֲשֶׁר יוֹם יוֹם   / הוּא רַע פְּעָלִים וּמַעֲלָלִים!</p>
</blockquote>

<br> 

<h2 id="–כו–">–כו–</h2>

<h3 id="שירעלישמעאלמריאטישהיהכנראהרודףנשיםועוגבומבטיחנשואיןלכמהנשיםבעתובעונהאחת.">שיר על ישמעאל (מריאטי) שהיה כנראה רודף נשים, ועוגב ומבטיח נשואין לכמה נשים בעת ובעונה אחת.</h3>

<p>(משקל: התנועות – – – – / – – – – // – – – – / – – – – )</p>

<br>  

<blockquote>
<p>1 הוֹי, יִשְׁמָעאֵל,  / עִם דָּנִיּאֵל   /יוֹם מִצָּפוֹן   /בָּא הַקֶּרֶץ –</p>
</blockquote>

<blockquote>
<p>2 נָשְׂאוּ קִינוֹת   /עַל הַבָּנוֹת,   /כִּי פָּרַץ בָּן   /שַׁחַק פֶּרֶץ.</p>
</blockquote>

<blockquote>
<p>3 אֶל יִתְגָּאֵל    /עִם בֵּיתִי, אֵל,  /כִּי מַגָּעוֹ   /מַגַּע שֶׁרֶץ.</p>
</blockquote>

<blockquote>
<p>4 זֶה יִתְמַרְמַר,   /זֶה יִצְעַק מַר,  / זֶה כַּכֶּלֶב   /לָשׁוֹן חוֹרֵץ.</p>
</blockquote>

<blockquote>
<p>5 זֶה יָעִיד בּוֹ   /כִּי אֵין מָבֹא  /לוֹ עִם זֶרַח   /אוֹ עִם פֶּרֶץ.</p>
</blockquote>

<blockquote>
<p>6 בַּת זֶה תָּבַע,   /אֶל זֶה נִשְׂבַּע, / אַף לִשְׁלִישִׁית  /עַיִן קוֹרֵץ.</p>
</blockquote>

<blockquote>
<p>7 אֵיךְ לֹא יִרָא   / מִיּוֹם עֶבְרָה,  /פֶּן אוֹיֵב    /גֻּלְגָּלְתוֹ יָרֶץ?!</p>
</blockquote>

<blockquote>
<p>8 לִשְׁתֵּי נָשִׁים   / חָרְדוּ אִישִׁים; / אוּלָם לִשְׁלָשׁ – /תִרְגַּז אֶרֶץ!</p>
</blockquote>

<br>  

<h2 id="–כז–">–כז–</h2>

<h3 id="מכתםדידקטי.">מכתם דידקטי.</h3>

<p>(המשקל: המרנין 0– – – / 0– – – / 0 // – / 0– – – )</p>

<br>  

<blockquote>
<p>אֲשֶׁר יָשִׁיר וְלֹא יַמְצִיא אֱמֶת יִבְנֶה זְמִיר נֶאְלָח,</p>
</blockquote>

<blockquote>
<p>הֲכִי שִׂיחוֹת בְּאֵין צַחוֹת כְּתָפֵל מִבְּלִי מֶלַח.</p>
</blockquote>

<br>  

<h2 id="–כח–">–כח–</h2>

<h3 id="שירשנכתבכנראהעייחיאלמריאטיאולכבודאחדמשירייחיאלעלהרמבם.">שיר שנכתב כנראה ע&quot;י יחיאל מריאטי, או לכבוד אחד משירי יחיאל על הרמב&#8217;ם.</h3>

<p>(המשקל: המרנין 0– – – / 0– – – / 0– – – / 0– – – )</p>

<br>  

<blockquote>
<p>1 רְאוּ פִּזְמוֹן,  /קְהַל הָמוֹן,   בְּ/פִי יוֹדְעָיו  /כְּטַל חֶרְמוֹן,</p>
</blockquote>

<blockquote>
<p>2 אֲשֶׁר נֶחְמָד,  /וְלֹא יִמַּד   /שְׁבַח הוֹדוֹ  /בְּכָל מָמוֹן;</p>
</blockquote>

<blockquote>
<p>3 וְאֵין נִסְכּוֹ   וְ/חִין עֶרְכּוֹ   /בְּגֵז צַחַר   /וְיֵין חֶלְמוֹן;</p>
</blockquote>

<blockquote>
<p>4 וְטוֹב מִכָּל  / פְּרִי אֶשְׁכּוֹל   /וּמִיִּצְהָר,   /וּמֵרִימּוֹן,</p>
</blockquote>

<blockquote>
<p>5 מְתוּקָן הוּא  /בְּמַעֲשֵׂהוּ,   /וְשַׁעֲשׁוּעִים  /כְּדַת אָמוּן.</p>
</blockquote>

<blockquote>
<p>6 וְהוּא נָאוֶה,  /וְהוּא רָוֶה   /בְּכָל הוֹוֶה   /וְכָל קַדְמוֹן.</p>
</blockquote>

<blockquote>
<p>7 וְהוּא אֶצְלִי  /בְּמַהְלָלִי    /סְגוּלָה לִי   /וְהוּא מַטְמוֹן.</p>
</blockquote>

<blockquote>
<p>8 וְיִתְאַמָּר   /כְּעֵץ תָּמָר,   / וּבִלְתּוֹ שָׁח  / כְּמוֹ אַגְמוֹן.</p>
</blockquote>

<blockquote>
<p>9 וְרֵיחוֹ טוֹב  /כְּשֶׁמֶן טוֹב,  /וּמוֹר עוֹבֵר,  /וְקִנָּמוֹן.</p>
</blockquote>

<blockquote>
<p>10 הֲיִתְקַדָּשׁ   /זְמִיר חוּדַשׁ,  /אֲשֶׁר יוּדַשׁ  /כְּדוּשׁ כַּמּוֹן?</p>
</blockquote>

<blockquote>
<p>11 וְלֹא חוּבָּר   /כְּמוֹהוּ בָּר   /בְּדוֹר מִדְבָּר  /וּבִישִׁימוֹן;</p>
</blockquote>

<blockquote>
<p>12 וְעַד נוּחָם   /בְּאַרְצוֹת חָם  /וְעַד הוּקָם  /נְוֵה אַרְמוֹן;</p>
</blockquote>

<blockquote>
<p>13 בְּעוֹד יִכְאַב  /בְלִבָּם אָב   /בְּתוֹךְ מוֹאָב  /וְעַם עַמּוֹן.</p>
</blockquote>

<blockquote>
<p>14 יְחִיאֵל הוּא  /יְצָּרֵהוּ,     /לְכָל מַאְמִין  /בְּבַר מַיְמוֹן.</p>
</blockquote>

<blockquote>
<p>15 וּמַהְלָלוֹ    /בְּתֵת קוֹלוֹ   /בְּחַצְרוֹת אֵל  /כְּקוֹל פַּעְמוֹן,</p>
</blockquote>

<blockquote>
<p>16 וְלֹא לַמִּין   /אֲשֶׁר מַטְמִין  /בְּפִיו עָרְמוֹת  /כְּמוֹ עַרְמוֹן.</p>
</blockquote>

<blockquote>
<p>17 וּמֵרִירְכֶם   יְ/טַהרְכֶם    /וְיַחְלִימְכֶם  /כְּמוֹ חֶלְמוֹן.</p>
</blockquote>

<blockquote>
<p>18 וְזֶה בָּרְכוֹ   /פְּנֵי מַלְכּוֹ,   /וְאֵינוֹ שִׁיר,  /אֲבָל פִּזְמוֹן.</p>
</blockquote>

<blockquote>
<p>19 וְכָל שִׁיר –  /הוּא וְעוֹשֵׂהוּ – /שְׁבִּיב מִנְהוּ  /יְכַל הָמוֹן.</p>
</blockquote>

<br> 

<h2 id="–כט–">– כט–</h2>

<h3 id="שירעלספרושלאבוחמדאלגאזיהערביבתרגוםיעקבבןמכירמאזניהעיוניםלצדקהסרעפיםאובתרגוםאברהםאבוחסדאימאזניצדק">שיר על ספרו של אבוחמד אלגאזי הערבי, בתרגום יעקב בן מכיר (&#8220;מאזני העיונים לצדק הסרעפים&#8221;) או בתרגום אברהם אבו חסדאי (&#8220;מאזני צדק&#8221;),</h3>

<p>(המשקל: התנועות – – – – / – – – – / – – – – / – – – – )</p>

<br>  

<blockquote>
<p>1 שֵׂכֶל עוֹמֵד /עַל חוּג צֶמֶד  / כַּפּוֹת עִיּוּן,    /מֹאזְנֵי חֶמֶד.</p>
</blockquote>

<blockquote>
<p>2 לֹא תּוּכַל מוּת  /שָׁם כִּבְהֵמוֹת,  /חָכְמוֹת רָמוֹת   /בּוֹ תִּתְלַמֵּד.</p>
</blockquote>

<blockquote>
<p>3 בּוֹ חִישׁ תָּרוֹם  / עַד כּוֹכְבֵי רוֹם, / אַךְ בִּלְתּוֹ – /לִשְׁאוֹל תִּשָּׁמֵד.</p>
</blockquote>

<blockquote>
<p>4 בּוֹ תִּקְרַב אֶל  /צוּר יִשְׂרָאֵל,  /זוּלָתוֹ – /לִפְעוֹר תִּצָּמֵד.</p>
</blockquote>

<blockquote>
<p>5 אֶל תַּשְׁכֵן לוֹ  /בּוּר עַל דִּגְלוֹ,  /אִם הוֹד גָּדְלוֹ /אַתָּה אוֹמֵד,</p>
</blockquote>

<blockquote>
<p>6 כֹּחַ הִוּא דִבּוּר  /אֵין לוֹ עִם בּוּר.  /מָבֹא חִבּוּר   /אַבּוּחֶמֶד.</p>
</blockquote>

<br>  

<h2 id="–ל–">–ל–</h2>

<h3 id="שירליחיאלמריאטישאכזבכנראהאתהמשוררבמתתהדלשנתןלוחלףשיריו.">שיר ליחיאל מריאטי שאכזב כנראה את המשורר במתת הדל שנתן לו חלף שיריו.</h3>

<p>(המשקל: המרובה 0– – – / 0– – – / 0– – //0– – – / 0– – – / 0– – )</p>

<br>  

<blockquote>
<p>1 בְּעוֹד אֶדְרַע נְתִינוּתְךָ שְׁמוּטָה  /וְלִצְבּוֹר הוֹן מְכוּרָה וַחֲלוּטָה,</p>
</blockquote>

<blockquote>
<p>2 עֲזוֹב עֵדָה עֲדִי שׁוֹעִים לְבוּשָׁה,  /וּמִנִּכְלוּת וּמִכֵּילוּת פְּשׁוּטָה,</p>
</blockquote>

<blockquote>
<p>3 וְהִתְגָּאֵל בְּרַע עַיִן, יְחִיאֵל,    /אֲשֶׁר נַפְשׁוֹ בְּמִדָּתְךָ פְּשׁוּטָה,</p>
</blockquote>

<blockquote>
<p>4 וְכָסְפּוֹ לֶאֱסוֹף כַּסְפּוֹ, וְרוּחוֹ   /לְהַרְבּוֹת חֵיל רְכוּלָתוֹ לְהוּטָה.</p>
</blockquote>

<blockquote>
<p>5 וּמָה תּוֹסֵף בְּתֵת מַשָׁאת לְיוֹסֵף! /וְשִׁירַת חֵן בְּחֶרֶט בִּין חֲרוּטָה?!</p>
</blockquote>

<blockquote>
<p>6 לְבָבְךָ צָר וּמְנָּתְךָ רְחָבָה,    /וְהוֹנָךְ רַב, וְאַךְ נַּפְשָׁךְ מְעוּטָה.</p>
</blockquote>

<blockquote>
<p>7 הֲתִתְפָּאֵר לְשַׁלַּח לִי מְנָּחוֹת,   /וְיַד תֵּבֶל לְמִנְחוֹתַי פְּשׁוּטָה?!</p>
</blockquote>

<blockquote>
<p>8 וְאִם תָּקוּם, יְחִיאֵל, עַל נְדִיבוֹת  /וְאַתְּ עָצֵב לְהוֹצָאַת פְּרוּטָה.</p>
</blockquote>

<br>  

<h2 id="–לא–">– לא–</h2>

<h3 id="שירהתרברבותושבחעצמיכולורצוףלנעל.">שיר התרברבות ושבח עצמי, כולו רצוף לנע&quot;ל.</h3>

<p>(המשקל: המתקרב 0– – / 0– – / 0– – / 0– – // 0– – / 0– – / 0– – / 0– –)</p>

<blockquote>
<p>1 כְּרִימוֹן יְרוֹמוּן אֲמִירֵי אֲמָרַי   /וְשִׁירֵי יְשׁוּרוּן יְשׁוּרוּן בְּמוֹרָא.</p>
</blockquote>

<blockquote>
<p>2 וְצָף צוּף בַּצִּפְצוּף שֶׁפָתִַי, וּמֵאֵין  /מְגָדִים הֲלֹא הֵם בְּתוֹךְ מַהֲמוֹרָא.</p>
</blockquote>

<blockquote>
<p>3 תְּאֵנָה תְּאוּנָה לְשַׁנֵּן לְשׁוֹנִי,    /וְלִי חֵיךְ יְלַחֵךְ כְּתַעַר וּמוֹרָא.</p>
</blockquote>

<blockquote>
<p>4 וְנִיבַי יְנוּבוּן כְּגַסֵּי אַגָּסִים   /וְאֶשְׁקוֹל זְמִירָה בְּאֶשְׁכּוֹל זְמוֹרָה.</p>
</blockquote>

<br> 

<h2 id="–לב–">–לב–</h2>

<h3 id="שירעליחיאלאשרעםהיותוכלימשאתמגנותשלחאליוביודעיכיעלטבעוהתגברועלמדתוחמקעברכיהכילותחבלווהנכלותגורלוושניהםמכלעמלובחרלנחלהלו–ואשאמשליוזההחלי:">שיר על יחיאל אשר עם היותו כלי / משאת מגנות שלח אליו ביודעי כי על טבעו התגבר / ועל מדתו חמק עבר, כי הכילות חבלו / והנכלות גורלו / ושניהם מכל עמלו /בחר לנחלה לו– / ואשא משלי / וזה החלי:</h3>

<p>שיר ליחיאל מריאטי, שלקמצנותו הקדיש המשורר שירים אחדים.</p>

<p>תוספת בכ&quot;י: (נדפס ב&#8220;דבר&#8221; 20.1.78)</p>

<p>(המשקל: המתקרב 0– – / 0– – / 0– – / 0– – // 0– – / 0– – / 0– – / 0– –)</p>

<br>  

<blockquote>
<p>1 קְחָה גַּם אֲגָּסִים, בְּשׁוּק עִיר קְנִיתִים,  /לְךָ הִיא, יְחִיאֵל! לְמִנְחָה שְׁלוּחָה.</p>
</blockquote>

<blockquote>
<p>2 וְהוּא אוֹת הֲכִי לֵב מְלָכִים לְבָבִי,   / וְיָדְךָ קְמוּצָה, וְיָדִי פְתוּחָה.</p>
</blockquote>

<br>  

<h2 id="–לג–">–לג–</h2>

<h3 id="שירבשבחהפלפולבשעתהלימוד.">שיר בשבח הפלפול בשעת הלימוד.</h3>

<p>(המשקל: המרנין 0– – – / 0– – – / 0– – – / 0– – – )</p>

<br>  

<blockquote>
<p>1 אֲדַמֶּה רַב בְּלֹא פִּלְפּוּל  /לְנִדְמֶה רַב בְּלֹא שֶׁלַח,</p>
</blockquote>

<blockquote>
<p>2 אֲשֶׁר בָּא ֵ<strong>בֵֿין</strong> סְמוּכֵי עַם  /כְּבָא קֶבֶר בְּלֹא כֶּלַח.</p>
</blockquote>

<blockquote>
<p>3 וְלֹא יִשְׁאַל, וְלֹא יָשִׁיב,  / וְשִׂיחוֹ קַר, וּמוֹחוֹ לַח.</p>
</blockquote>

<blockquote>
<p>4 בְּרוּחַ עַל פְּנֵי מַיִם    / בְּלִי חוֹבֵל אֳנִי יִשְׁלַח.</p>
</blockquote>

<blockquote>
<p>5 הֲקָרָא מִבְּלִי פִּלְפֵּל   / בְּסִיר אֶל מַאֲכָל תִּצְלַח?</p>
</blockquote>

<blockquote>
<p>6 וְיִיטַב שׁוּם בְּלֹא לֶחֶם,  /וְיִטְעַם סִיר בְּלֹא מֶלַח.</p>
</blockquote>

<br>  

<h2 id="–לד–">–לד–</h2>

<h3 id="יוסףמתלונןעלהבוזלוזכהבקחתואתרעיתו.">יוסף מתלונן על הבוז לו זכה בקחתו את רעיתו.</h3>

<p>(המשקל: המרובה 0– – – / 0– – – / 0– – //0– – – / 0– – – / 0– – )</p>

<br>  

<blockquote>
<p>1 בְּזִיתֶם לִי, לְעַגְתֶּם לִי, יְדִידַי,   /בְּקַחְתִּי בַּת מְאָסוּהָ שְׁכֵנַי.</p>
</blockquote>

<blockquote>
<p>2 הֲבִקְּשׁוּ הֵם בְּחִירָתִי בְּבוֹחְרָם,  / וְאֶגָרָע אֲנִי מֵהֶם, אֲדֹנִי?</p>
</blockquote>

<blockquote>
<p>3 הַטּוֹב אֶבְחַר אֲשֶׁר מָאַס לְבָבִי,  /וְאֶשְׂנָה אֶת אֲשֶׁר טוֹבָה בְּעֵינַי?</p>
</blockquote>

<br> 

<h2 id="–לה–">–לה–</h2>

<h3 id="שיראלהאחיםמפיסהאברהםוכנראהגםדניאלוהאחריםשלאסייעולמשוררבעתשהותובפיסה.">שיר אל האחים מפיסה, אברהם וכנראה גם דניאל והאחרים, שלא סייעו למשורר בעת שהותו בפיסה.</h3>

<p>(המשקל: המהיר ב' – – 0– / – – 0– / – – // – – 0– / – – 0– / – – )</p>

<br>  

<blockquote>
<p>1 אֵיךְ אֶעֱשֶׂה שִׁירִים, וְאֵין אִתִּי  /חָדָשׁ לְעֵת כָּזֹאת בְּמַחְשַׁבְתִּי?</p>
</blockquote>

<blockquote>
<p>2 רַק כִּי נְדוֹד הֵסִיר מְשׂוֹשִׂי כָּל  /שִׁבְתִּי בְּעִיר <strong>פִּיסָה</strong> עֲדֵי שָׁבְתִּי.</p>
</blockquote>

<blockquote>
<p>3 אַתָּה וְאָחֶיךָ הֲלֹא שַׁתָּה     /חָדְשִׁי לְבַלָּהוֹת וְשַׁבָּתִי.</p>
</blockquote>

<blockquote>
<p>4 וַיִּלְבְּשׁוּ בִּלְתָּךְ זְמִירֵי שַׂק,    /עַד צָחֲקוּ שָׂרִים לְמִשְׁבַּתִּי?</p>
</blockquote>

<blockquote>
<p>5 הֵן שָׁמְעָהּ אָזְנִי בְּשׁוּבִי כִּי    /עַמוּד יְמִינִי קָם בְּתוֹשַבְתִּי.</p>
</blockquote>

<blockquote>
<p>6 אִם הוּא כְּאַבְרָהָם שְׁמָעֵהוּ   /לֵאמוֹר: &#8220;יְדַבֵּר מָר וְהִקְשַׁבְתִּי.&#8221;</p>
</blockquote>

<blockquote>
<p>7 אִם הוּא כְקַשׁ – רוּחִי יְפִיצֶנוּ,  /בְּגוּפִי בּוֹ וְנֹוֹשַׁבְתִּי.</p>
</blockquote>

<blockquote>
<p>8 אוֹ אִם גְּדִי אַתָּה, וְהוּא חַיָּה   /רָעָה – אֲנִי אֶכְרוֹת וְהֵשַׁבְתִּי.</p>
</blockquote>

<br>  

<h2 id="–לו–">–לו–</h2>

<h3 id="שירלמשהמריאטישסרבלקנותלמשורראפרסקיםבעתשהללוהיומצוייםבשוקורקלאחרשאזלומןהשוקהעמידפניםכמוכןלקנותם.">שיר למשה (מריאטי?) שסרב לקנות למשורר אפרסקים בעת שהללו היו מצויים בשוק, ורק לאחר שאזלו מן השוק העמיד פנים כמוכן לקנותם.</h3>

<p>(המשקל: המרובה 0– – – / 0– – – / 0– – //0– – – / 0– – – / 0– – )</p>

<br>  

<blockquote>
<p>1 אֲפַרְכֵּס בַּאֲפַרְסֵקִים עֲרֵבִים,     /וְאַטִּיף מִשְּׁמֵי שִׁירַי רְבִיבִים;</p>
</blockquote>

<blockquote>
<p>2 וְלֹא אֶשְׁקוֹל בְּמִיץ רִימּוֹן מְחִירָם,   / וְלֹא אֶקַּח תְּמוּרָתָם עֲנָבִים.</p>
</blockquote>

<blockquote>
<p>3 ׀ וְקָל בּוֹ רַק ׀ קְנִיתֵימוֹ בְּעִתָּם,    /וְהָיוּ אָז מְנָת מֶלֶךְ חֲשׁוּבִים.</p>
</blockquote>

<blockquote>
<p>4 וְאָז, מֹשֶׁה, חֲשַׁבְתִיךָ רְחַב לֵב,    / וְדַנְתִּיךָ בְּלִבִּי רֹאשׁ נְדִיבִים.</p>
</blockquote>

<blockquote>
<p>5 וְעַתָּה – כַּעֲבוֹר זִכְרָם וּמִכְרָם,    / וְאֵינָם עַל פְּנֵי חוּצוֹת רְטוּבִים –</p>
</blockquote>

<blockquote>
<p>6 לְרִיק תִּלְאֶה לְהִתְרָאֶה כְּחָפֵץ    / קְנוֹתָם לִי בְּרוֹב רוּבֵּי זְהָבִים.</p>
</blockquote>

<blockquote>
<p>7 לְכִילַי קָצְרוּ יָדָיו וְצָרוּ,       /בְּהִמָצֵא מְגָדִים עַל נְתִיבִים;</p>
</blockquote>

<blockquote>
<p>8 וּבָם חָפֵץ לְעֵת אָפֵס וְנֶעְדַּר     /מְצִיאוּתָם, וְאָז כִּסָּיו רְחָבִים.</p>
</blockquote>

<br>  

<h2 id="–לז–">–לז–</h2>

<h3 id="מכתםבשבחכתיבתשיריםמקוריים.">מכתם בשבח כתיבת שירים מקוריים.</h3>

<p>(המשקל: המרנין 0– – – / 0– – – / 0– – – / 0– – – )</p>

<br>  

<blockquote>
<p>1 אֲשֶׁר יֵאוֹת  /בְּהַמְצָאוֹת  /יֶהִי בַּשִּׁיר  / לְעֵד וּלְאוֹת.</p>
</blockquote>

<blockquote>
<p>2 וְרַעְיוֹנָיו   /בְּהֶגְיוֹנָיו  / יְחַו נִסִּים   / וְנִפְלָאוֹת.</p>
</blockquote>

<blockquote>
<p>3 וְאִם נֶעְדַּר  / עֲדִי הָדָר  / וּבָתָּיו שָׁוְא  /מְמוּלָאוֹת –</p>
</blockquote>

<blockquote>
<p>4 זְמִירוֹתָיו  /וְאִמְרוֹתָיו  /לְצֵא יִהְיוּ  / מְמוּלָאוֹת.</p>
</blockquote>

<br> 

<h2 id="–לח–">–לח–</h2>

<h3 id="סוניטהאירוניתלמנגניהשירפלגיאטורים.">סוניטה אירונית ל&#8217;מנגני השיר', פלגיאטורים.</h3>

<p>(המשקל: מעין השלם ב' – – 0 – / – – 0– / – – 0 /– – 0– / – – 0 – / – – 0 – )</p>

<br>  

<blockquote>
<p>1 מַהְרוּ, לְכוּ בָנִים וְשִׁמְעוּ אֵלַי,</p>
</blockquote>

<blockquote>
<p>2 מִבְחַר נְגִידֵי שִׁיר אֲלַמֵּד אֶתְכֶם.</p>
</blockquote>

<blockquote>
<p>3 אַף כָּל-אֲשֶׁר אֶשְׁכּוֹן בְּחֶבְרָה אִתְכֶם</p>
</blockquote>

<blockquote>
<p>4 הִתְנַגְּשׁוּ וּתְמַשְּׁשׁוּ כָּל-כֵּלַי.</p>
</blockquote>

<blockquote>
<p>5 בֹּאוּ בְּאוּלָמַי וְחֶדְרֵי אֵילַי,</p>
</blockquote>

<blockquote>
<p>6 וּקְחוּ מְשׂוֹשׂ עֵינַי וּמָלָאוּ כִּיסְכֶם.</p>
</blockquote>

<blockquote>
<p>7 נוֹחַ יְהִי לִי בֹאֲכֶם אַף צֵאתְכֶם.</p>
</blockquote>

<blockquote>
<p>8 נָדִיב אֲנִי לָתֵת; לְקַחַת – כִּילַי.</p>
</blockquote>

<br>  

<blockquote>
<p>9 חוּשׁוּ בְּעוֹד צִבְאוֹת זְמִירַי יָצְאוּ</p>
</blockquote>

<blockquote>
<p>10 יַחְדָּו בְּעֶזְרַתְכֶם, וְעָלַי אֶמֶשׁ</p>
</blockquote>

<blockquote>
<p>11 צִוּוּ לְטַהֵר מִשְׂפַתְכֶם נֶגַע.</p>
</blockquote>

<br>  

<blockquote>
<p>12 כִּי לֹא בְּכָל-עִתִּים מְלֹא מָן תִּמְצְאוּ</p>
</blockquote>

<blockquote>
<p>13 מִגְרַשׁ שְׂדֵה עִירְכֶם הֲלֹא הַשֶּׁמֶשׁ</p>
</blockquote>

<blockquote>
<p>14 חִישׁ יַעֲלֶה עָלָיו, וְיִמַּס רֶגַע!</p>
</blockquote>

<br>  

<h2 id="–לט–">–לט–</h2>

<h3 id="שירעלישמעאלמריאטיהרתחןוההפכפך.">שיר על ישמעאל (מריאטי) הרתחן וההפכפך.</h3>

<p>(המשקל: התנועות – – – – / – – – – / – – – – / – – – – )</p>

<br>  

<blockquote>
<p>1 מִי זֶה יִשְׁכּוֹן   /עִם יִשְׁמָעאֵל   / רֶגַע, עֵת   /יִשְׁתַּנֶּה טָעְמוֹ?</p>
</blockquote>

<blockquote>
<p>2 בּוֹ בִֿלְבַב גּוּר  /אַרְיֵה סָגוּר.   /אֵיכָה יָגוּר  / יוֹסֵף עִמּוֹ?</p>
</blockquote>

<blockquote>
<p>3 יִטְרֹף טַרְפוֹ   / בַּחְרוֹן אַפּוּ,   /מִמּוּל עָרְפּוּ  /יִשְׁבּוֹר גָרְמוֹ.</p>
</blockquote>

<blockquote>
<p>4 עֵת יִתְעַבֵּר   / עַל כָּל גֶּבֶר –   /יַבְרִיחֶנּוּ    /חִישׁ מֵעִמּוֹ.</p>
</blockquote>

<blockquote>
<p>5 מִקִּצְפּוֹ תִרְעַשׁ / הָאָרֶץ.     /לֹא יָכִילוּ   / גּוֹיִים זָעְמוֹ.</p>
</blockquote>

<br>  

<h2 id="–מ–">– מ –</h2>

<h3 id="שירעלספרהקאנוןלאבן-סינאספריסודברפואהאז">שיר על ספר ה&#8220;קאנון&#8221; לאבן-סינא, ספר יסוד ברפואה אז,</h3>

<p>(המשקל: המרובה 0– – – / 0– – – / 0– – //0– – – / 0– – – / 0– – )</p>

<br>  

<blockquote>
<p>1 אֲנִי סֵפֶר לְבֵן סִנֵי מְכוּנֶה,    /וְחָלְיָךְ אֶל בְּרִיאוּת, דּוֹד, אֲשַׁנֶּה.</p>
</blockquote>

<blockquote>
<p>2 וְכָל רוֹפֵא אֲשֶׁר יִסְכַּל נְתִיבִי   /לְרֶדֶת אֶל שָׁאוֹל דַּרְכָּךְ יְפַנֶּה.</p>
</blockquote>

<blockquote>
<p>3 לְךָ חַיִים בְּעֶצֶם בִּי קְנוּיִים,    /וּבִי מָוֶת בְּמִקְרֶה לָךְ יְאוּנֶה.</p>
</blockquote>

<br>  

<h2 id="–מא–">– מא –</h2>

<h3 id="שירשבחלראשי-העםוהצטנעותעצמית.">שיר שבח לראשי-העם והצטנעות עצמית.</h3>

<p>(המשקל: המרובה 0– – – / 0– – – / 0– – //0– – – / 0– – – / 0– – )</p>

<br>  

<blockquote>
<p>1 לְרָאשֵׁי עַם הָבָה  /שְׁבָחוֹת לִרְבָבָה,  / וְשִׂימֵם עַל צָבָא  /חֲיָלִים נִפְרָדִים;</p>
</blockquote>

<blockquote>
<p>2 אֲשֶׁר שִׂכְלָם מָהִיר  /וְכַשֶּׁמֶשׁ מַזְהִיר   /וְלָאוֹר הַבָּהִיר   /זְמָמָיו נִצְמָדִים.</p>
</blockquote>

<blockquote>
<p>3 וְתוֹךְ פִּיהֶם רָצוּף  /דְּבַשׁ עִם נוֹפֶת צוּף, וְ/לָהֶם הוֹד פַּרְצוּף  /וּמִלִּים נֶחְמָדִים.</p>
</blockquote>

<blockquote>
<p>4 וְכָמוֹנִי שָׁפֵל,   /חֲדַל בִּינוֹת, תָּפֵל  /בְּלִי מֶלַח, אָפֵל, –  /הֲיִדְמֶה לִנְגִידִים?</p>
</blockquote>

<blockquote>
<p>5 הֲלֹא כַעְנַן בֹּקֶר   /אֲנִי, אִם אֵחָקֵר,   /וְחֵיל דוֹבְרֵי שֶׁקֶר  /אֲשֶׁר הֵפֶךְ בּוֹדִים.</p>
</blockquote>

<blockquote>
<p>6 /גְּוִיָּתִי תּוֹהוּ,    /וְנִשְׁמָתִי בוֹהוּ,   וְ/אִם יוֹדֶה פִּיהוּ –  /כְּמוֹ מֵאָה עֵדִים.</p>
</blockquote>

<br>  

<h2 id="–מב–">–מב–</h2>

<h3 id="שירידידותלמאירןוירגה.">שיר ידידות למאיר ן' וירגה.</h3>

<p>(המשקל: המהיר ב' – – 0– / – – 0– / – – // – – 0– / – – 0– / – – )</p>

<br>  

<p>שיר אל כמהר&quot;ר מאיר ן' וירגה</p>

<p>(אקרוסטיכון יוסף –)</p>

<blockquote>
<p>1 -מִיּוֹם רְאוֹת זְמִירָתְךָ שִׁירַי     /-יַם שִׂכְלְךָ עָבַר גְּאוֹן שׁוּרַי.</p>
</blockquote>

<blockquote>
<p>2 -אוֹדָךְ, יְדִיד שַׂמְתִּיו מְאוֹר חָשְׁכִּי,  /-וַאֶעֱלֵהוּ עַל בְּכוֹר שׁוֹרִי.</p>
</blockquote>

<blockquote>
<p>3 -יָסַף בְּחֵן שִׁירָךְ וְהֵרִים כָּל     /-סִיר מִנְּתִיב רַגְלִי וְאַשּׁוּרִי,</p>
</blockquote>

<blockquote>
<p>4 -רָפָא בְּטוּב טַעְמוֹ נְגִינָתִי,     -/פָּרַח מְקוֹם הָרִי וּמִישׁוֹרִי.</p>
</blockquote>

<br>  

<h2 id="–מג–">–מג –</h2>

<h3 id="שירעליגהעיקריםלרמבם">שיר על י&quot;ג העיקרים לרמב&#8217;ם,</h3>

<p>(המשקל: המהיר ב' – – 0– / – – 0– / – – // – – 0– / – – 0– / – – )</p>

<br>  

<blockquote>
<p>1 נִמְצָא וְאֶחָד הוּא אֱלוֹהֵינוּ,    /לֹא גּוּף וְלֹא הוֹוֶה, אֲבָל קַדְמוֹן.</p>
</blockquote>

<blockquote>
<p>2 אֵין לַעֲבוֹד בִּלְתּוֹ, וְאִמְרָתוֹ    /תִּזַּל בְּפִי יוֹדְעָיו כְּטַל חֶרְמוֹן.</p>
</blockquote>

<blockquote>
<p>3 לֹא קָם כְּמֹשֶׁה צִיר וְדָת נָתַן,   /אֵצֶל אֱלוֹהִים הָיְתָה אָמוֹן?</p>
</blockquote>

<blockquote>
<p>4 נִצְחִית קְבָעָה צוּר לְשׁוֹמְרֶיהָ,   /אֵין מִלְּפָנָיו פּוֹעֳלוֹ יִטְמוֹן.</p>
</blockquote>

<blockquote>
<p>5 עַל טוֹב רַע גּוֹמֵל, וּבֶן יִשַּׁי יִשְׁלַח, וְסוֹף יָקִים קְהַל הָמוֹן.</p>
</blockquote>

<br>  

<h2 id="–מד–">– מד –</h2>

<h3 id="גםשירזהעליגהמידותלרמבם.">גם שיר זה על י&quot;ג המידות לרמב&#8217;ם.</h3>

<p>(המשקל: המרובה 0– – – / 0– – – / 0– – //0– – – / 0– – – / 0– – )</p>

<br>  

<blockquote>
<p>1 דְּעוּ צוּרְכֶם וְדִבְקוּ בוֹ, עֲבָדָיו,   /אֲשֶׁר נִמְצָא וּבִרְיוֹתָיו שְׂהָדָיו.</p>
</blockquote>

<blockquote>
<p>2 וְהוּא אֶחָד, וְאֵין עוֹד מִלְבַדּוֹ,   /וּמַמְצִיא כָּל וּמַבִּיט אֶל יְחִידָיו.</p>
</blockquote>

<blockquote>
<p>3 וְהוּא קַדְמוֹן בְּלֹא גֶּשֶׁם, וְגוֹמֵל   /לְשׂוֹנְאָיו רַע, וְטוֹבָה אֶל יְדִידָיו.</p>
</blockquote>

<blockquote>
<p>4 וּמַשְׁפִּיעַ נְבוּאָה אֶל בְּנֵי אִישׁ,   /וְרַק לוֹ יַעֲבוֹדוּן מַעֲבָדָיו.</p>
</blockquote>

<blockquote>
<p>5 וְדָת נָתַן בְּיַד מֹשֶׁה לְעַמּוֹ,    /וְהוּא שָׁלַח נְבִיאָיו וַחֲסִידָיו.</p>
</blockquote>

<blockquote>
<p>6 וְלֹא יָמִיר לְעוֹלָם דָּת וְלֹא עַם,   /וְחִישׁ יִשְׁלַח מְקַבֵּץ אֶל שְׂרִידָיו.</p>
</blockquote>

<blockquote>
<p>7 וְיָקִים שׁוֹכְנֵי דוּמָה, וְזֹאת הִיא  /אֱמוּנָתִי בְּעִקָּרֵי יְסוֹדוֹתָיו.</p>
</blockquote>

<br>  

<h2 id="–מה–">–מה –</h2>

<h3 id="שירלחנכה.">שיר לחנכה.</h3>

<p>(המשקל: הארוך ו' 0– – / 0– – / 0– – / – – – / 0– – / – – – / 0– – / – – – )</p>

<br>  

<blockquote>
<p>1 בְּכִסְלֵו, כַּף-הֵא בּוֹ,  / יְשַׂמַּח עַם לִבּוֹ,  /וְיַגִּיד כָּל טוּבוֹ   לָעַמִּים וּלְאוּמִים</p>
</blockquote>

<blockquote>
<p>2 וְתִשְׁמַע כָּל-בִּרְיָה   / גְּבוּרַת מַתִּתְיָה,  /אֲשֶׁר יָדוֹ הוֹיָה   לְהַכְחִיד חֵיל קָמִים</p>
</blockquote>

<blockquote>
<p>3 בְּצוּר חִזְקוֹ נֶעְזַר,   /וְגֵרַשׁ גּוֹי אַכְזָר,  / וְחָק עוֹלָם גָּזַר   לְבָרְים וּתְמִימִים,</p>
</blockquote>

<blockquote>
<p>4 לְהַדְלִיק עַל אוֹדוֹת  / תְּשׁוּעוֹת וּתְעוּדוֹת / וְלַעֲבוֹד וּלְהוֹדוֹת  לְאֵל רָם עַל רָמִים</p>
</blockquote>

<blockquote>
<p>5 אֲשֶׁר עָשָׂה נִסִּים   / וְהֵגֵן עַל חוֹסִים  / עֲדֵי שָׂם כָּל-שׁוֹסִים בְּזוּיִים וּזְעוּמִים</p>
</blockquote>

<blockquote>
<p>6 וְעֲל כֵּן בִּשְׁמֹנָה    /תְּהִי לָנוּ עֶדְנָה!  / בְּבָשָׂר וּגְבִינָה    וְנִלְעַג אֶל צָמִים.</p>
</blockquote>

<blockquote>
<p>7 וְנוֹדֶה וּנְפַלֵּל,     /וְנִגְמוֹר הַהַלֵּל,  /וְנֵר נוֹסִיף כָּל-לֵיל  שְׁמֹּנַת הַיָּמִים.</p>
</blockquote>

<br> 

<h2 id="–מו–">– מ&quot;ו –</h2>

<h3 id="שירלחנוכהישורוןבובניישראלבזכרםפלאיאל">שיר לחנוכה ישורון בו בני ישראל / בזכרם פלאי אל</h3>

<p>(המשקל: המרובה O––– / O ––– / O –– / / O ––– / O ––– / O ––</p>

<br>

<blockquote>
<p>1 בְּזָכְרִי אָז יְמֵי שִׁבְתִּי בְּצוּקָה     / וּבַת עַמִּי בְּיַד אוֹיֵב מְבַכָּה,</p>
</blockquote>

<blockquote>
<p>2 זְמַן נִמְסַר מְעוֹן צוּרִי בְּיַד צָר;     /וּבָטְלָה דָת מְזֻקֶקֶת וְזַכָּה,</p>
</blockquote>

<blockquote>
<p>3 בְּבֹא יָוָן וְשָׂם הַחִים בְּמוֹ פִּי,      /וְאֶל עַבְדּוּת מְשָׁכָנִי בְּחַכָּה,</p>
</blockquote>

<blockquote>
<p>4 וְחֶמְדַּת כָּל-צְבִימִלֵּא פְּגָרִים,     / וְהַדְרַת תּוֹאֳרִי שִׁחֵת וְדִכָּא,</p>
</blockquote>

<blockquote>
<p>5 וְיוֹם עֵינַי וְלִבִּי אֶל אֲדֹנַי,       /וְתִקְוָתִי מְמֻשֶׁכֶת, אֲרֻכָּה, –</p>
</blockquote>

<blockquote>
<p>6 הֲלֹא נִיחַם לְרָעָתִי וְרִחַם,       /וְאֶרֶץ לוֹחֲצַי סִלָּה וְהִכָּה,</p>
</blockquote>

<blockquote>
<p>7 וְנָתַן עֹז בְּמַתִּתְיָה וּבָנָיו,       /אֲשֶׁר יִחֵללְעֹז יוֹצְרוֹ וְחִכָּה;</p>
</blockquote>

<blockquote>
<p>8 וְגֵרַשׁ צָר וְטִהֵר עִיר וּמִקְדָּשׁ      / וְפָרַשׂ צֵל עֲלֵי רֹאשִׁי וְסֻכָּה.</p>
</blockquote>

<blockquote>
<p>9 וְאִיתְרַבֵּי [בנס] יוֹמֵין תְּמַנְיָאמְשַׁח רַבֵּי דְאִשְׁתַּכַּח בְּפַכָּא,</p>
</blockquote>

<blockquote>
<p>10 וְאִדְלִיקבֵּי, בְּגוֹ הֵיכְלָא, שְׁרָגָא     וְ/אַקִימְנָה [בנשמת] אֵל לְדַכָּא,   ?</p>
</blockquote>

<blockquote>
<p>11 יְחִי שָׁרְשׁוֹבְּגַן עֵדֶן עֲדֵי עַד,      /וְיוֹנַקְתּוֹ תְּהִי לַחַה וְרַכָּה,</p>
</blockquote>

<blockquote>
<p>12 וְנֶצַח נִזְכְּרָה צִדְקוֹ וְנוֹדֶה       /אֱלֹהִים חַי בְּכִסְלֵו, בַּחֲנֻכָּה.</p>
</blockquote>

<br>  

<h2 id="–מז–">– מ&quot;ז –</h2>

<h3 id="שיריפהחברוכמהרריוסףצרפתיזללחשוקתובהיותהעלהמשברזועקתבחבליה">(שיר יפה חברו כמהר&#8220;ר יוסףצרפתי ז&#8221;ל לחשוקתו בהיותה על המשבר זועקת בחבליה)</h3>

<p>(המשקל: O––– –– O– –– )</p>

<br>  

<blockquote>
<p>1 לְמוּל פָּנַי         /יוֹם זָרְחָה שִׁמְשֵׁךְ</p>
</blockquote>

<blockquote>
<p>2 בְּרַעְיוֹנַי         /הִתְלַקְּחָה אִשֵּׁךְ.
<br><br />
3 - יְבֹרַךְ יוֹם         /עָמְדֵּךְ לְעֻמָתִי,</p>
</blockquote>

<blockquote>
<p>4 וְאֵל אָיוֹם        / הֵקִים אֲלֻמָּתִי.</p>
</blockquote>

<blockquote>
<p>5 יְהִי פִדְיוֹם        / וּפְדוּת לְאֻמָּתִי,</p>
</blockquote>

<blockquote>
<p>6 וְלַהְמוֹנַי          / אוֹרָה יְהִי מוֹשֵׁךְ,</p>
</blockquote>

<blockquote>
<p>7 וְאֶל מוֹנַי       /בּוֹ יֵאֲמֵשׁחֹשֶׁךְ</p>
</blockquote>

<blockquote>
<p>9 - וְכִי נִהְיִית  /וַיֹּחֲזֵךְ חֶבֶל</p>
</blockquote>

<blockquote>
<p>10 הֲלֹא שַׁיִת           / כִּסָּה פְּנֵי תֵבֵל</p>
</blockquote>

<blockquote>
<p>11 וְכָל-בַּיִת            /הִתְעַטְּפָה אֵבֶל.</p>
</blockquote>

<blockquote>
<p>12 אֲזַי מָתְנִי              / חָלוּ בְּצִירנַפְשֵׁךְ,</p>
</blockquote>

<blockquote>
<p>13 וּמַעְיָנָי              /מָרוּ כְּכוֹס רוֹשֵׁךְ.</p>
</blockquote>

<blockquote>
<p>14 לְמוּל פָּנַי</p>
</blockquote>

<blockquote>
<p>15 - סְמוּכִים הֵם            /לִבּוֹת יְדִידַיִךְ</p>
</blockquote>

<blockquote>
<p>16 אֲשֶׁר לָהֶם            /חֵפֶץ בְּחַיַּיִךְ,</p>
</blockquote>

<blockquote>
<p>17 וְעֵינֵיהֶם             /צוֹפוֹת לְעוֹשַׂיִךְ.</p>
</blockquote>

<blockquote>
<p>18 עֲדֵי אַדְנַי            /הֵאִיר נְתִיב יָקְשֵׁךְ,</p>
</blockquote>

<blockquote>
<p>19 וּמִסִּינַי             /זָרַח עֲלֵי רֹאשֵׁךְ.</p>
</blockquote>

<blockquote>
<p>20 לְמוּל פָּנַי</p>
</blockquote>

<blockquote>
<p>21 - פְּנִי נָא לִי       /חֵן טוֹב בְּרֹב חַסְדֵּךְ,</p>
</blockquote>

<blockquote>
<p>22 וְהַאְצִילִי              /עָלַי מְאוֹר הוֹדֵךְ,</p>
</blockquote>

<blockquote>
<p>23 וְאַל תַּפְלִי            /בֵּינֵךְ וּבֵין עַבְדֵּךְ.</p>
</blockquote>

<blockquote>
<p>24 וּמַעְיָנָי             / אַמְתִּיק בְּצוּף דִּבְשֵׁךְ,</p>
</blockquote>

<blockquote>
<p>25 וּבִרְנָנַי             / עַל טוֹב אֱהִי דוֹרְשֵׁךְ.</p>
</blockquote>

<blockquote>
<p>26   לְמוּל פָּנַי</p>
</blockquote>

<blockquote>
<p>27 - חֲשַׁקְתִּינִי          / וָאֶחְשְׁקֵךְ, עָפְרָה.</p>
</blockquote>

<blockquote>
<p>28 - זְבִיוּקְנִי         / עַצְמִי – וְאֶמְכֹּרָה!</p>
</blockquote>

<blockquote>
<p>29 - קְחִי מֶנִּי         / הַהוֹן וְהַמִּשְׂרָה.</p>
</blockquote>

<blockquote>
<p>30 וְקִנְיָנַי –        /לָךְ הֵם וְשַׁי מֶשֶׁךְ</p>
</blockquote>

<blockquote>
<p>31 וְתַחְנוּנַי           / הַעְלִי מְעוֹן קָדְשֵׁךְ.</p>
</blockquote>

<blockquote>
<p>32  לְמוּל פָּנַי</p>
</blockquote>

<p>(תם)</p>

<br>

<h2 id="–מח–">– מח –</h2>

<h3 id="שיראהביםבמליןערבים">שיר אהבים במלין ערבים</h3>

<p>(המשקל: ––O– –– ––O– –– ––O–)</p>

<br>

<blockquote>
<p>1 עָפְרָה, תְּנִי תוֹדָה           / לִשְׁכַן לְרוּם שׁוֹכְנִי</p>
</blockquote>

<blockquote>
<p>2   אַף רַנְּנִי</p>
</blockquote>

<blockquote>
<p>3 - אַתְּ בֵּין בְּנוֹת         / הַחֵן <strong>מְאֻשֶּׁרֶת</strong>,</p>
</blockquote>

<blockquote>
<p>4 וּבְמַחֲנוֹת               / דּוֹדִים מְעֻטֶּרֶת.</p>
</blockquote>

<blockquote>
<p>5 לָךְ נַעֲנוֹת              / לִבּוֹת מְתֵי קֶרֶת.</p>
</blockquote>

<blockquote>
<p>6 כָּל-מִסְכְּנוֹת            /חַסְדֵּךְ, מְשּׂוֹשׂ עֶדְנִי,</p>
</blockquote>

<blockquote>
<p>7      לִי תִּצְפְּנִי.</p>
</blockquote>

<blockquote>
<p>8 עָפְרָה, תְּנִי&#8230;</p>
</blockquote>

<blockquote>
<p>9 - שֵׁם, יַּעֲלָה,          /טוֹב לָךְ בְּכָל-עֵבֶר.</p>
</blockquote>

<blockquote>
<p>10 לָךְ מַעֲלָה             / עַל כָּל-בְּנוֹת גֶּבֶר,</p>
</blockquote>

<blockquote>
<p>11 כָּל-מַחֲלָה             /תַּבְרִיא, וְכָל-שֶׁבֶר.</p>
</blockquote>

<blockquote>
<p>12 בָּךְיִחֲלָה           /נַפְשִׁי לְהֶגְיוֹנִי</p>
</blockquote>

<blockquote>
<p>13    אָנָּא פְּנִי.</p>
</blockquote>

<blockquote>
<p>14 עָפְרָה, תְּנִי&#8230;</p>
</blockquote>

<blockquote>
<p>15 -רַבּוּ בְּלִי        /מִסְפָּר יְדִידַיִךְ,</p>
</blockquote>

<blockquote>
<p>16 תַּחַת עֲלֵי            /חִשְׁקֵךְ וְדוֹדַיִךְ.</p>
</blockquote>

<blockquote>
<p>17 בָּם גַּעֲלִי             /מִהְיוֹת עֲבָדַיִךְ.</p>
</blockquote>

<blockquote>
<p>18 בָּם בַּחֲלִי.              /אַךְ בִּי, מְאוֹר עֵינִי,</p>
</blockquote>

<blockquote>
<p>19 הִתְעַדְּנִי.</p>
</blockquote>

<blockquote>
<p>20 עָפְרָה, תְּנִי&#8230;</p>
</blockquote>

<blockquote>
<p>21 - הֵן מִשְּׁמֵי             / קֶדֶם נְתָנוּךְ לִי</p>
</blockquote>

<blockquote>
<p>22 לִהְיוֹת יְמֵי             /חֶלְדֶּךְ צֳרִי חֶבְלִי,</p>
</blockquote>

<blockquote>
<p>23 אַף כָּל-דְמֵי             / לִבִּי, וְאַתְּ חֶבְלִי,</p>
</blockquote>

<blockquote>
<p>24 רַוִּי בְּמֵי            / כַּדֵּךְ צְמָא בִטְנִי,</p>
</blockquote>

<blockquote>
<p>25    כִּי לָךְ אֲנִי.</p>
</blockquote>

<blockquote>
<p>26   עָפְרָה תְּנִי&#8230;</p>
</blockquote>

<blockquote>
<p>27 -יוֹם נִפְגְּעָה             / עֵינִי בְּזִיו שִׁמְשֵׁךְ</p>
</blockquote>

<blockquote>
<p>28 - וָאֶפְרְעָה          / יָמִים עֲצַת נָטְשֵׁךְ.</p>
</blockquote>

<blockquote>
<p>29 - סוֹף כָּרְעָה            /בִּרְכִּי בְּפַח יָקְשֵׁךְ.</p>
</blockquote>

<blockquote>
<p>30 - פֶן אֶגְוְעָה –           / חִישׁ נָא לְתַחְנוּנִי,</p>
</blockquote>

<blockquote>
<p>31 רַעְיָה, עֲנִי!עָפְרָה, תְּנִי&#8230;</p>
</blockquote>

<br>  

<h2 id="–מט–">– מט –</h2>

<h3 id="שיראלכלהתעדהכליהבנסועדודהמעליה">שיר אל כלה תעדה כליה / בנסוע דודה מעליה</h3>

<p>(המשקל: ––O– –– ––O– Θ )</p>

<br>

<blockquote>
<p>1  אֵיךְ אֶשְׁכְּחָה מַרְאֵךְ,      /מַרְאֵה אֱלֹהִים,</p>
</blockquote>

<blockquote>
<p>2  אוֹ זִיו הֲדַר שִׁמְשֵׁךְ,       /מַחְשִׁיךְ נְגוֹהִים,</p>
</blockquote>

<blockquote>
<p>3 אוֹ רוּם כְּבוֹד שִׁבְתֵּךְעַל כָּל-גְּבוֹהִים?</p>
</blockquote>

<blockquote>
<p>4  אַתְּ מַחְמָדִי, אַתְּ            /שִׂמְחַת יְגוֹנִי.</p>
</blockquote>

<blockquote>
<p>5 אִם אִשְׁכְּחָה יֹפְיֵךְ&#8230;</p>
</blockquote>

<br>  

<blockquote>
<p>6  רֹאשֵׁךְ כְּכַרְמֶל הוּא,       /עפְרָה תְּמִימָה.</p>
</blockquote>

<blockquote>
<p>7  שְׂעַרֵךְ כְּאָרְגָמָן,         /אָזְנֵךְ נְעִימָה.</p>
</blockquote>

<blockquote>
<p>8  וּשְׁתֵּי בְּנוֹת עֵינֶךְ         /כִּכְסִיל וְכִימָה.</p>
</blockquote>

<blockquote>
<p>9  מִצְחֵךְ כְּעֶצֶם הוֹד          /גַּלְגַּל שְׁמִֹנִִי.</p>
</blockquote>

<blockquote>
<p>10 אִם אֶשְׁכְּחָה יָפְיֵךְ&#8230;</p>
</blockquote>

<br>  

<blockquote>
<p>11 גַּבּוֹת לְךָ בִּדְמוּת          /קֶשֶׁת עֲנָנִים,</p>
</blockquote>

<blockquote>
<p>12 יוֹרוּ בְּלֵב דּוֹדִים         / חִצִּים שְׁנוּנִים.</p>
</blockquote>

<blockquote>
<p>13 יָקָר עֲלֵי מִצְחֵךְ          /צִיץ מִפְּנִינִים.</p>
</blockquote>

<blockquote>
<p>14 נוֹשֵׂא אֲשָׁמַי הוּא,  /נוֹשֵׂא עֲווֹנִי.</p>
</blockquote>

<blockquote>
<p>15     אִם אֶשְׁכְּחָה יָפְיֵךְ&#8230;</p>
</blockquote>

<br>

<blockquote>
<p>16 בָּרָק בְּתוֹךְ עַפְעַפַּיִךְ יְעוֹפֵף.</p>
</blockquote>

<blockquote>
<p>17 הַחֵן וְהַשֵּׂכֶל     /אוֹתָן יְחוֹפֵף.</p>
</blockquote>

<blockquote>
<p>18 כָּל-צוּר לְעֻמָּתָם   /קָשֶׁה יְרוֹפֵף.</p>
</blockquote>

<blockquote>
<p>19 שָׁםשׁוֹכְנִים תָּמִיד  /לִבִּי וְעֵינִי.</p>
</blockquote>

<blockquote>
<p>20      אִם אֶשְׁכְּחָה יָפְיֵךְ..</p>
</blockquote>

<blockquote>
<p>21 אַפֵּךְ כְּמִגְדַּל עוֹז   /עוֹמֵד כְּמִצְפֶּה,</p>
</blockquote>

<blockquote>
<p>22 גִּזְרַת שְׁבוֹ, סַפִּיר,   /שֹׁהַם וְיָשְׁפֶּה.</p>
</blockquote>

<blockquote>
<p>23 מֵקִים בְּרוּחוֹ כָּל:  / נִכְפֶּה וְנִסְפֶּה.</p>
</blockquote>

<blockquote>
<p>24 מִנְּהוּ מְקוֹר רוּחִי,  / כֹּחִי וְאוֹנִי.</p>
</blockquote>

<blockquote>
<p>25      אִם אֶשְׁכְּחָה יָפְיֵךְ&#8230;</p>
</blockquote>

<br>

<blockquote>
<p>26 חִכֵּךְ כְּיַיִן הטוֹב   /תּוֹמֵךְ מְזוֹנֵךְ,</p>
</blockquote>

<blockquote>
<p>27 וּדְבַשׁ וְגַם חָלָב   /תַּחַת לְשׁוֹנֵךְ.</p>
</blockquote>

<blockquote>
<p>28 יוֹדוּ בְּנֵי אֵלִים     / אֶל שִׁיר גְּרוֹנֵךְ.</p>
</blockquote>

<blockquote>
<p>29 גִּילִי וְשִׂמְחָתִי     /הוּא, גַּם שְׂשׂוֹנִי.</p>
</blockquote>

<blockquote>
<p>30      אִם אֶשְׁכְּחָה יָפְיֵךְ&#8230;</p>
</blockquote>

<br>

<blockquote>
<p>31 אִמְרוֹת תְּבוּנָתֵךְ,   /עָפְרָה, עֲרֵבוֹת.</p>
</blockquote>

<blockquote>
<p>32 בָּשְׂמֵי לְחָיַיִךְ      /מָלְאוּ רְחוֹבוֹת.</p>
</blockquote>

<blockquote>
<p>33 יִדְּמוּ לְשִׁנַּיִךְ      / עֶדְרֵי קְצוּבוֹת.</p>
</blockquote>

<blockquote>
<p>34 אָדְמוּ שְׂפָתַיִךְ     / מִדַּם וְשָׁנִי.</p>
</blockquote>

<blockquote>
<p>35     אִם אֶשְׁכְּחָה יָפְיֵךְ&#8230;</p>
</blockquote>

<br>

<blockquote>
<p>36 צַוָּאר כְּעַמּוּד שֵׁשַּׁ תַּחַת לְרֹאשֵךְ,</p>
</blockquote>

<blockquote>
<p>37 מָשׁוְּך בְּחוּט חֶסֶד,  /מַזְהִיר בְּחֹשֶׁךְ.</p>
</blockquote>

<blockquote>
<p>38 מַטֶּה בְּחֶלְקָתוֹ   /לִבּוֹת וּמוֹשֵׁךְ.</p>
</blockquote>

<blockquote>
<p>39 בּוֹ תַאֲוָתִי, בּוֹ     /מִשְׁעַן גְּאוֹנִי.</p>
</blockquote>

<blockquote>
<p>40    אִם אֶשְׁכְּחָה יָפְיֵךְ&#8230;</p>
</blockquote>

<br>

<blockquote>
<p>41 חֵיקֶךְ וְשָׁדַיִךְ      /כִּשְׁנֵי עֳפָרִים</p>
</blockquote>

<blockquote>
<p>42 הַנָּעִים בְּשָׁטְפָם   / בֵּין הַכְּפָרִים.</p>
</blockquote>

<blockquote>
<p>43 לֹא יַעֲבוֹר רוּחַ   /בֵּין הַבְּתָרִים.</p>
</blockquote>

<blockquote>
<p>44 אֵשׁ אַהֲבָתִי בָּם   /מֵעִירצְפוּנִי.</p>
</blockquote>

<blockquote>
<p>45     אִם אֶשְׁכְּחָה יָפְיֵךְ&#8230;</p>
</blockquote>

<br>

<blockquote>
<p>46 רַכַּת בְּשָׁנִים אַתְּ,   /עַלְמָה צְנוּעָה.</p>
</blockquote>

<blockquote>
<p>47 בִּטְנֵךְ כְּעֶשֶׁת שֵׁן,   /מַעְיַן יְשׁוּעָה.</p>
</blockquote>

<blockquote>
<p>48 חֶלְקַת שְׂדֵה עֵדֶן,   /אַךְ לֹא זְרוּעָה.</p>
</blockquote>

<blockquote>
<p>49 שָׁם מַחְשָׁבִיהוּא,  /שָׁם רַעֲיוֹנִי.</p>
</blockquote>

<blockquote>
<p>50          אִם אֶשְׁכְּחָה יָפְיֵךְ&#8230;</p>
</blockquote>

<br>

<blockquote>
<p>51 שׁוֹרְרֵךְ כְּיָרֵחַ      /בְּלִי פְגִימָה.</p>
</blockquote>

<blockquote>
<p>52 שׁוֹקֵךְ וְאַלְיָתֵךְ   /מָנָה תְּמִימָה.</p>
</blockquote>

<blockquote>
<p>53 לָאִישׁ אֲשֶׁר יִהְיוּ   /אֵלֶּה תְרוּמָה</p>
</blockquote>

<blockquote>
<p>54 יָשִׂישׂ וְלֹא יָחוּשׁ   / אֶל רִישׁ וְעֹנִי.</p>
</blockquote>

<blockquote>
<p>55            אִם אֶשְׁכְּחָה יָפְיֵךְ&#8230;</p>
</blockquote>

<br>

<blockquote>
<p>56 יָפִית בְּמִגְבָּעוֹת    /לִפְנֵי יְדִידִים,</p>
</blockquote>

<blockquote>
<p>57 בִּסְעִיף וּבִמְעִיל הוֹד, אַף בִּרְדִידִים.</p>
</blockquote>

<blockquote>
<p>58 עַל צַוְאֲרוֹנַיִךְ      /נָעְמוּ רְבִידִים.</p>
</blockquote>

<blockquote>
<p>59 נָעַמְתְּ בְּסוּת עֲדִי   /וּכְסוּת מְדִינִי.</p>
</blockquote>

<blockquote>
<p>60            אִם אֶשְׁכְּחָהיָפְיֵךְ&#8230;</p>
</blockquote>

<br>

<blockquote>
<p>61 יָפוּ בְּיָדַיִךְ,       /יַעְלָה, צְמִידִים.</p>
</blockquote>

<blockquote>
<p>62 אַף אֶצְבְּעוֹתַיִךְ   /מִפָּז חֲמוּדִים.</p>
</blockquote>

<blockquote>
<p>63 נָעְמוּ בְּטַבָּעוֹת   /זָהָב אֲפוּדִים,</p>
</blockquote>

<blockquote>
<p>64 מַעְשֵׂהיְדֵי אָמָּן,   /אִישׁ תַּחְכְּמוֹנִי.</p>
</blockquote>

<blockquote>
<p>65            אִם אֶשְׁכְּחָה יָפְיֵךְ&#8230;</p>
</blockquote>

<br>

<blockquote>
<p>66 עֵת תִּצְעֲדִי אֶל קוֹל תּוֹף וַחֲלִילִים</p>
</blockquote>

<blockquote>
<p>67 יָפוּ פְְּּֿעָמַיִךְ       /אָז בַּנְּעָלִים.</p>
</blockquote>

<blockquote>
<p>68 אָז מָלְאוּ זִיוֵךְ     /כָּל-הַשְּׁבִילִים.</p>
</blockquote>

<blockquote>
<p>69 אֶשְׁכַּח שְׁנָתִי אָז,   /אֶשְׁכַּח מְזוֹנִי.</p>
</blockquote>

<blockquote>
<p>70          אִם אֶשְׁכְּחָה יָפְיֵךְ&#8230;</p>
</blockquote>

<br>

<blockquote>
<p>71 מִמַּחֲצָב עֶלְיוֹן     /נַפְשֵׁךְ חֲצוּבָה.</p>
</blockquote>

<blockquote>
<p>72 נוֹצְרָה בְּבֶטֶן      /בַּת נָדִיב חֲשׁוּבָה</p>
</blockquote>

<blockquote>
<p>73 נָפַח בְּאַפֵּךְ      / אֵל רוּחַ נְדִיבָה.</p>
</blockquote>

<blockquote>
<p>74 יִרְאַת אֱלֹהִים אַתְּ,  /שׁוֹכֵן מְעוֹנִי.</p>
</blockquote>

<blockquote>
<p>75          אִם אֶשְׁכְּחָה יָפְיֵךְ&#8230;</p>
</blockquote>

<br>

<blockquote>
<p>76 כֻּלֵּךְ נְעִימָה אַתְּ,   /מוּם אֵין בְּגוּפֵךְ.</p>
</blockquote>

<blockquote>
<p>77 אֵין בּוּז בְּנַפְשֵׁךְ, אוֹ חָכְמָה תְּשׁוּפֵךְ.</p>
</blockquote>

<blockquote>
<p>78 טוֹבָה כְּרֵאשִׁיתֵךְ   /תְּהִי בְסוֹפֵךְ.</p>
</blockquote>

<blockquote>
<p>79 שָׂאנָא, צְבִיָּה;    /עַל קֹצֶר לְשׁוֹנִי.</p>
</blockquote>

<blockquote>
<p>80            אִם אֶשְׁכְּחָה יָפְיֵךְ&#8230;</p>
</blockquote>

<br>

<blockquote>
<p>81 הֵן עוֹד וְעוֹד יֵשׁ בָּך /אַלְפֵי שְׁבָחוֹת.</p>
</blockquote>

<blockquote>
<p>82 קִצְרוּ בְּסִפּוּרָם    /שִׁיחוֹת וְשִׁיחוֹת.</p>
</blockquote>

<blockquote>
<p>83 בִּינָה בְּלִבּוֹת אֵין,   /חָכְמָה בְטוּחוֹת,</p>
</blockquote>

<blockquote>
<p>84 אֶדֹּם לְזֹאת, רַעְיָה, /אֶחְבּשׁ גְּרוֹנִי.</p>
</blockquote>

<blockquote>
<p>85          אִם אֶשְׁכְּחָה יָפְיֵךְ&#8230;</p>
</blockquote>

<br>

<blockquote>
<p>86 שָׁלוֹם, אֲשֵׁרָה, לָךְ, /שָׁלוֹם נְוָתֵךְ,</p>
</blockquote>

<blockquote>
<p>87 שִׁבְתֵךְ וְקִימָתֵךְ,   /בּוֹאֵךְ וְצֵאתֵךְ.</p>
</blockquote>

<blockquote>
<p>88 שָׁלוֹם לְיוֹלָדֵךְ     /וּלְכָל-עֲדָתֵךְ.</p>
</blockquote>

<blockquote>
<p>89 בָּרוּךְ יְהִי יוֹצְרֵךְ,   /צוּרִי וְקוֹנִי.</p>
</blockquote>

<blockquote>
<p>90          אִם אֶשְׁכְּחָה יָפְיֵךְ&#8230;</p>
</blockquote>

<p><strong>תם ונשלם</strong></p>

<h2 id="–נ–">– נ –</h2>

<h3 id="שירחברהמשוררמתהפךמרעלטובומטובלרע">שיר חבר המשורר מתהפך מרע לטוב ומטוב לרע</h3>

<p>(המשקל: המהיר ב ––O– / ––O– /–– // ––O– / ––O– / –– )</p>

<br>

<blockquote>
<p>1 נִבְדָּל תִּהִי מֵרַע, וְאַל תִּפְרַע.נִכְחָךְ תְּשַׁו יֹשֶׁר וְאַל מִכְשֹׁל.</p>
</blockquote>

<blockquote>
<p>2 תִּגְדַּל וְלֹא תִדַּל, הֲכִי בָךְאֵל       יִישַׁע, וְאַל רֶשַׁע בְּךָ יִמְשֹׁל.</p>
</blockquote>

<br>  

<h2 id="–נא–">– נא –</h2>

<h3 id="וזההפכו:">וזה הפכו:</h3>

<p>( המשקל: ה מהיר ב' ––O– / ––O– / –– // ––O– / ––O– / –– )</p>

<br>

<blockquote>
<p>1 מִכְשֹׁל וְאַל יֹשֶׁר תְּשַׁו נִכְחָךְ.       /תִּפְרַע, וְאַל מֵרַע תְּהִי נִבְדָּל.</p>
</blockquote>

<blockquote>
<p>2 יִמְשֹׁל בְּךָ רֶשַׁע, וְאַל יִישַׁע        /אֵל בָּךְ, הֲכִי תִדַּל וְלֹא תִגְדַּל.</p>
</blockquote>

<br>  

<h2 id="–נב–">– נב –</h2>

<h3 id="שיראליעקבנשאאשהכעורה">שיר אל יעקב נשא אשה כעורה</h3>

<p>(המשקל: המהיר ב' ––O– / ––O– / –– // ––O– / ––O– / –– )</p>

<br>

<blockquote>
<p>1 אֶקּוֹב אֲשֶׁר אֶת יַעֲקֹב עָקַב,       / וַיַּחֲלִיף אִשְׁתּוֹ אֲשֶׁר זָבַן.</p>
</blockquote>

<blockquote>
<p>2 חָשַׁב לְנַשֵּׁק אֶת פְּנֵי אִשְׁתּוֹ,       / וַיַּרְא וְהִנֵּה הֵם פְּנֵי לָבָן.</p>
</blockquote>

<br>  

<h2 id="–נג–">– נג –</h2>

<h3 id="אלאישבןמחפירמבאיש">אל איש בן מחפיר מבאיש</h3>

<p>(ה(המשקל: המרובה O––– / O––– / O–– // O––– / O––– / O–– )</p>

<br>

<blockquote>
<p>1 אֱמוֹר נִפְעָם,אֱוִיל נִזְעָם וּבוּז עַם:     /הֲיֵשׁ בָּךְ אוֹת    /לְךָ תֵּאוֹת וְתִנְעַם?</p>
</blockquote>

<blockquote>
<p>2 וְאַתְּ כִּפְעוֹר,  /כְּבֶן צִפּוֹר וְכִבְעוֹר,    /כְּבֶן יָקֶה וְרַבְשָׁקֵה וּבִלְעָם.</p>
</blockquote>

<br>  

<h2 id="–נד–">– נד –</h2>

<h3 id="שיראלבנייצחק">שיר אל בני יצחק</h3>

<p>(המשקל: המרובה O––– / O––– / O–– // O––– / O––– / O––)</p>

<br>

<blockquote>
<p>1 בְּנֵי יִצְחָק מְתֵי עָתָק וְלָצוֹן,      וְנִכְלֵיהֶם לְבַד לָהֶם לְרָצוֹן.</p>
</blockquote>

<blockquote>
<p>2 נְשִׂיאִים הֵם לְרֹאשׁ עֶדְרֵי פְרָאִים – בְּהֵמָה זֶה, וְזֶה בָקָר, וְזֶה צֹאן.</p>
</blockquote>

<br>  

<h2 id="–נה–">– נה –</h2>

<h3 id="שיראלהמעיניםבליהשגחה">שיר אל המעינים בלי השגחה</h3>

<p>(המשקל: המרובה O––– / O––– / O–– // O––– / O––– / O––)</p>

<br>

<blockquote>
<p>1 אֲשֶׁר יָרוּץ כְּצִיר חָרוּץ בְּחָכְמוֹת,   /וְלֹא יֵרֵד לְסוֹף טַעְמָם וְנִמְקָם</p>
</blockquote>

<blockquote>
<p>2 כְּאִישׁ עָבַר מְצוּלוֹת יָם וְדָכְיָם  /בְּצִי קַל, מִבְּלִי הַרְגִּישׁ לְעָמְקָם.</p>
</blockquote>

<br>  

<h2 id="–נו–">– נו –</h2>

<p>((המשקל: המהיר ב' ––O– / ––O– / –– // ––O– / ––O– / –– )</p>

<br>  

<blockquote>
<p>1 אֵין לַעֲנוֹשׁ נוֹשְׂאֵי נְשׁוֹת זִמָּה,  /הַמְטַמְּאִים עָרְשָׂם וּמִטָּתָם.</p>
</blockquote>

<blockquote>
<p>2 אִם חָטְאוּ – הֵם יִשְּׂאוּ שֶׁבַע   /מִיַּד נְשׁוֹתֵיהֶם כְּחַטָּאתָם.</p>
</blockquote>

<br>  

<h2 id="–נז–">– נז –</h2>

<h3 id="שיראלנבליההמוןאשרינשאולשםממון">שיר אל נבלי ההמון / אשר ינשאו לשם ממון</h3>

<p>(המשקל: המרובה (O––– / O––– / O–– // O––– / O––– / O––)</p>

<br>  

<blockquote>
<p>1 אֲשֶׁר עַלְמָה יְזַוֵּג לוֹ לְהוֹנָהּ,       /וְלֹא יַבִּיט לְעַצְמָהּ וַהֲמוֹנָהּ–</p>
</blockquote>

<blockquote>
<p>2 אֱמֶת, אֵין זוֹ נְכוֹנָה לוֹ לְעֶזְרָה,      /וְלֹא קָם לוֹ לְמִקְנֶה רַקמְמוֹנָה.</p>
</blockquote>

<blockquote>
<p>3 וְהוּא עֶבֶד וְהִיא חָפְשִׁית וּבִמְעוֹן     /גְבוּרוֹת הַזְּמָן בָּנְתָה מְעוֹנָהּ.</p>
</blockquote>

<blockquote>
<p>4 וְתַחַת יַד גְּאוֹן רוּחָה יְעֻנֶה,       /וְיִתְגַּנֶּהלְקוֹל מַעְנֶה זְדוֹנָה.</p>
</blockquote>

<blockquote>
<p>5 גְּבִירְתּוֹ הִיא, וְהוּא מִקְנַת זְהָבָהּ,     /וְחָיַב לָה שְׁאֵר, כְּסוּת וְעוֹנָה.</p>
</blockquote>

<br>  

<h2 id="–נח–">– נח –</h2>

<h3 id="עודבעניןהראשון">עוד בענין הראשון</h3>

<p>(המשקל: המרובה (O––– / O––– / O–– // O––– / O––– / O––)</p>

<br>

<blockquote>
<p>1 דְּבַק, נָבָל, בְּטִפְּשִׁית וְקַח שִׁית      / נְצוּרַת לֵב, פְּנֵי כֶלֶב, כְּכוּשִׁית.</p>
</blockquote>

<blockquote>
<p>2 וְאִם תָּלוּי בְּכִיסָה יַחֲסָהּ – אַתְּ      /לְמָמוֹנָהּ וְהוֹנָה לִבְּךָ שִׁית!</p>
</blockquote>

<blockquote>
<p>3 וְרָם קַרְנָךְ וְתוֹסִיף אִם מְעַט הִיא     /בְּעֵינֶיךָ עֲלֵי קֶרֶן חֲמִישִׁית.</p>
</blockquote>

<blockquote>
<p>4 עֲדֵי עִם רוֹב מְמוֹנָךְ זֶה תְּבַזֶּה      / עֲלוֹת אֶל מַעֲלָה נִצְחִית וְנַפְשִׁית.</p>
</blockquote>

<blockquote>
<p>5 אֲנִי אַךְ זֹאת אֲבַקֵּשׁ מֵאֱלוֹהִים,     /אֲשֶׁר נַעְלָה בְּאֵין תִּכְלָהוְרֵאשִׁית:</p>
</blockquote>

<blockquote>
<p>6 יְזַמֵּן לִי בְּתוּלַת חֵן, אֲשֶׁר כָּל       /פְּאֵר אִתָּה, וּמִשְׁפַּחְתָהּ אֱנוֹשִית;</p>
</blockquote>

<blockquote>
<p>7 וּמַה לִּי הוֹן, וְאַחְרֵי בּוֹחָרִי בָּה     / מְנוּחָה אֶמְצְאָה, שִׂכְלִית וְחוּשִׁית?!</p>
</blockquote>

<blockquote>
<p>8 וְנִשְׁמָתִי בְתוֹךְ גֵּוָהּאֲסוּרָה,       /עֲדֵי צֵאתָהּ לְסוֹף חוֹרִית וְחָפְשִׁית.</p>
</blockquote>

<blockquote>
<p>9 וְזֹאת מֵאֵל אֶהִי שׁוֹאֵל יְמוֹתַי      /פְּעָמַיִם, וְלֵילוֹתַי שְׁלִישִׁית.</p>
</blockquote>

<br>  

<h2 id="–נט–">– נט –</h2>

<h3 id="לאנשיםלהםממוןמאחריםוקשהעליהםלשלם">לאנשים להם ממון מאחרים וקשה עליהם לשלם</h3>

<p>(המשקל: השלם ב' ––O– / ––O– / ––O– / / ––O– / ––O– / –––)</p>

<br>  

<blockquote>
<p>1 אִם הֶעֱלִיתֶם כַּנְּשָׁרִים אֵבֶר,       /וַתִּשְׁמְנוּ בִּרְכוּשׁ וְהוֹן כָּל-גֶּבֶר –</p>
</blockquote>

<blockquote>
<p>2 מַה תִּדְאֲגוּ אוֹ תִשְאֲגוּ אִם יַעֲלוּ     /פַּעַם לְמִשְׁקֹלֶתלְסוֹחֵר עוֹבֵר?</p>
</blockquote>

<blockquote>
<p>3 פִּרְעוּ בְּנִשְׁיֵכֶם רְכוּשְׁכֶםעַד כְּלוֹת הוֹנְכֶם, וְשִׂימוּ עַל אֱלֹהִים שֵׂבֶר.</p>
</blockquote>

<blockquote>
<p>4 אַל תַּחְשְׁבוּ כִּי יִשְׁכְּבוּ לַמָּוְתָה      /נוֹשִׁים, וְלִפְנֵיכֶם יְכַלֵּם דֶּבֶר;</p>
</blockquote>

<blockquote>
<p>5 אוֹ תַעֲלֶה עַל רוּחֲכֶם כִּי תִנְחֲלוּם,    / יוֹם יַחֲצוֹב לָהֶם זְמַנָּם קֶבֶר.</p>
</blockquote>

<blockquote>
<p>6 כִּי בָר וְשֶׁבֶר יֵשׁ לְהַחְיוֹת בַּר, וְיֵשׁ לִשְׁבּוֹר מְתַלְעוֹת הַחֲטָאִים שֶׁבֶר.</p>
</blockquote>

<br>  

<h2 id="–ס–">– ס –</h2>

<h3 id="שיריאהבים">שירי אהבים</h3>

<p>(המשקל: המרובה (O––– / O––– / O–– // O––– / O––– / O––)</p>

<br>  

<blockquote>
<p>בְּזָכְרִי הוֹד הֲדַר זִיוָהּ, וּבִיקֹד</p>
</blockquote>

<blockquote>
<p>בְּרַעְיוֹנַי וּבֵין עֵינַי דְּמוּתָהּ,</p>
</blockquote>

<blockquote>
<p>בְּעֵת תֶּעְגַּבלְקוֹל עוּגָב וְתִרְקֹד,</p>
</blockquote>

<blockquote>
<p>וּבֵין יַעְלוֹת זְמַנָּהּ אֵין כְּמוֹתָהּ,</p>
</blockquote>

<blockquote>
<p>וְתִמְשׁוֹךְ בַּעֲבוֹתוֹת חֵן וְתַעְקוֹד</p>
</blockquote>

<blockquote>
<p>אֱלוֹהִים בָּחֳרִי וּבְנֵי תְמוּתָה –</p>
</blockquote>

<br> 

<blockquote>
<p>אֲבָרֵךְ יוֹם רְצַעַתְנִי בְּדַלְתָּהּ,</p>
</blockquote>

<blockquote>
<p>בְּטֶרֶם תֵּת זְמַן דּוֹדַילְבִלְתָּהּ.</p>
</blockquote>

<br>  

<h2 id="–סא–">– סא –</h2>

<h3 id="אחר">אחר</h3>

<p>(המשקל: המרובה (O––– / O––– / O–– // O––– / O––– / O––)</p>

<br>  

<blockquote>
<p>בְּעוֹדִי חַי לְעֵין אַחַי אֲסוֹבֵב</p>
</blockquote>

<blockquote>
<p>מְכוֹן שִׁבְתֵּךְ, וְלֹא אָחוּשׁ לְשׁוּרָי.</p>
</blockquote>

<blockquote>
<p>וְאֶת דַּלְתוֹת פְּתָחָיִךְ אֲחוֹבֵב</p>
</blockquote>

<blockquote>
<p>וְאָכִין לַעֲבוֹדָתֵךְ אֲשׁוּרָי.</p>
</blockquote>

<blockquote>
<p>בְּמִלַּי יוֹרְדֵי דוּמָהאֲדוֹבֵב,</p>
</blockquote>

<blockquote>
<p>וְאָקִיץשׁוֹכְנֵי עָפָר בְּשִׁירָי.</p>
</blockquote>

<br>  

<blockquote>
<p>עֲדֵי תִשְׁעִי נְהִי שַׁוְעִי וְדִמְעִי</p>
</blockquote>

<blockquote>
<p>בְּנוֹד יִשְׁעֵךְ, וְתִשָּׁמְעִי לְשִׁמְעִי.</p>
</blockquote>

<br>

<h2 id="–סב–">– סב –</h2>

<p>(המשקל: המרובה (O––– / O––– / O–– // O––– / O––– / O––)</p>

<br>

<blockquote>
<p>ְאִם רָחַקְתְּ, צְבִיָּה, מִמְּגוּרָי –</p>
</blockquote>

<blockquote>
<p>קְרוֹבָה אַתְּ לְעַצְמִי מִבְּשָׂרִי.</p>
</blockquote>

<blockquote>
<p>וְאִם חָפְשִׁי אֲנִי נֶחְשָׁב לְשׁוּרָי –</p>
</blockquote>

<blockquote>
<p>גְּבִירִי נִיב שְׂפָתַיִךְ וְשָׂרִי.</p>
</blockquote>

<blockquote>
<p>וְאִם אַרְחִיב לְעֵין רוֹאַי אֲשוּרָי–</p>
</blockquote>

<blockquote>
<p>תְּאַסְרִי חִישׁ כְּרֶגַע מַאֲסָרִי.</p>
</blockquote>

<br>  

<blockquote>
<p>לְבַדֵּךְאַתְּ לְמִיתָתִיאֲשֵׁמָה,</p>
</blockquote>

<blockquote>
<p>וְתָשִׁיבִי בְּחֶפְצֵךְ בִּי נְשָׁמָה.</p>
</blockquote>

<br>  

<h2 id="–סג–">– סג –</h2>

<h3 id="שירבמחניפים">שיר במחניפים</h3>

<p>(המשקל: המהיר ב' ––O– / ––O– / –– // ––O– / ––O– / ––)</p>

<br>  

<blockquote>
<p>1 אַל תַּאֲמִין בַּמַחֲנִיפִים, כִּי       / לִבָּם, יְדִידִי, עַז כְּלֶב כֶּלֶב.</p>
</blockquote>

<blockquote>
<p>2 יוֹםיִזְבְּחוּ עַצְמָם וְיַקְרִיבוּ        /הַדָּם לְפָנֶיךָ וְהַחֵלֶב –</p>
</blockquote>

<blockquote>
<p>3 אָז כּוֹנְנוּ חִצָּם עֲלֵי יֶתֶר,        / לִירוֹת בְּמוֹ אֹפֶל לְיִשׁרֵי לֵב.</p>
</blockquote>

<br>

<h2 id="–סח–ftn1">– סח – <a href="#fn:1" id="fnref:1" title="see footnote" class="footnote"><sup>1</sup></a></h2>

<h3 id="שירחרפותלפלוניאלמוני">שיר חרפות לפלוני אלמוני</h3>

<p>(המשקל: המרובה (O––– / O––– / O–– // O––– / O––– / O––)</p>

<br>

<blockquote>
<p>1 חֲסַר דֵּעוֹת, מְקוֹר מִדּוֹת גְּרוּעוֹת,     /תְּמוֹל חָרַד לְקוֹל הַבְלֵי שְׁמוּעוֹת,</p>
</blockquote>

<blockquote>
<p>2 וְאֶל פַּרְדֵּס זְמִירִי בָא, וְעָזַב       /פְּרִי חַיִּים וְלִקֵּט לוֹ פְּקוּעוֹת.</p>
</blockquote>

<blockquote>
<p>3 וּמַה פִּשְׁעִי בְּמוֹת סָכַל לְפִצְעִי,      /אֲשֶׁר אֹבוֹתבְּתוֹך לִבּוֹ קְרוּעוֹת.</p>
</blockquote>

<blockquote>
<p>4 בְּקַחְתוֹ מִקְּרַבשִׁירַי חֲרָבוֹת       /וְהֵבִיאָם בְּכִלְיוֹתָיו תְּקוּעוֹת.</p>
</blockquote>

<blockquote>
<p>5 וְאִם כָּשַׁל בְּמַהְמוֹרַת אֲמָרַי,      / וְרוּם קְרֵני גְאוֹן לִבּוֹ גְדוּעוֹת –</p>
</blockquote>

<blockquote>
<p>6 הֲלֹא זֶה אוֹת אֲשֶׁר חָשְׁכוּ מְאוֹרָיו,    / וְכִי רַגְלָיו בְּטִיט יָוֵן טְבוּעוֹת.</p>
</blockquote>

<blockquote>
<p>7 בְּאַבְדַּן כֹּל תְמִימִים יַחֲרִישׁוּן,      /וְאֵיךְ גַּנָּבלְבַד יַרְבֶּה שְׁבוּעוֹת.</p>
</blockquote>

<blockquote>
<p>8 הֲיֵשׁ יוֹצֵר יְהִי חוֹשֵׁש לְקִשְׁקוּשׁ     / קְדֵרוֹתָיו, לְבַדאִם הֵם רְעוּעוֹת?</p>
</blockquote>

<br>  

<h2 id="–סט–">– סט –</h2>

<h3 id="שיריוכיחהמשוררבמאמריוויקנאתופשזמיריו">שיר יוכיח המשורר במאמריו / ויקנא תופש זמיריו</h3>

<p>(המשקל: המרובה (O––– / O–– / O–– // O––– / O––– / O––)</p>

<br> 

<blockquote>
<p>1 וְאִם הוֹלְכִים זְמִירוֹתַיחֲשֵׁכִים,     /וְרַעְיוֹנַי בְּעִנְיָנַי נְבֹכִים, –</p>
</blockquote>

<blockquote>
<p>2 בְּהַזְכִּירִי כְבוֹד עַיִשׁ בְּשִׁירַי,      / בְּנֵי מַחְלִילְאַיִןלִי עֲרוּכִים.</p>
</blockquote>

<blockquote>
<p>3 בְּהַעְלוֹתִי הֲדָרָהעַל שְׂפָתִי,       /וּבָנֶיהָ סְבִיבוֹת לָהּ עֲרוּכִים</p>
</blockquote>

<blockquote>
<p>4 אֲזַי אוֹרִי יְנוֹצֵץ עַל זְמִירִי,       / וּמִמִּשְׁגֶּהמְזִימֹּתַי חֲשׂוּכִים.</p>
</blockquote>

<blockquote>
<p>5 חֲמָסִי עַל בְּלִיַּעַל וְקַנָּא,        / אֲשֶׁר כָּל-בּוּז זְמִירוֹתָיונְשׁוּכִים,</p>
</blockquote>

<blockquote>
<p>6 בְּגַנּוֹתוֹ בְּקִנְאָתוֹ אֲשֶׁר הֵם       /בְּשָׂרֵי עַם וּבִמְלִיצָיו נְסִיכִים.</p>
</blockquote>

<blockquote>
<p>7 אֲשֶׁר חִלֵּל זְמִירֵי אֵל יְהֹלֵל       / וְיִהְיוּ אוֹרְרֵי שִׁירָיו בְּרוּכִים.</p>
</blockquote>

<blockquote>
<p>8 הֲכִי הִבְרִיק בְּחִצֵּי רִיק שְׂפָתַיו,     / וְתוֹכְחוֹתָיובְּחַבְלֵי שָׁוְא מְשׁוִּכִים.</p>
</blockquote>

<blockquote>
<p>9 הֲלִבְנֵי עָשׁ אֲנִי אָכִין יְתֵדוֹת,      /וְהֵם לָעַד עֲלֵי מִצְעָד סְמוּכִים.</p>
</blockquote>

<blockquote>
<p>10 וְאִם יָתֵדכְּהַיּוֹם יַעֲמִידֵם,       /וְלָהֶם עַל פְּנֵי עָל מַהֲלָכִים.</p>
</blockquote>

<blockquote>
<p>11 וְאֵיךְ יַקְדִּים לְבָנֶיהָעֲבָדִים       / אֱנוֹש נִכְלָם, וְהֵם כֻּלָּם מְלָכִים.</p>
</blockquote>

<br>  

<h2 id="–ע–">– ע –</h2>

<p>(המשקל: המתפשט ד ––O– / –– / ––O– / –– / ––O– / –– / ––O– / –– /)</p>

<br>  

<blockquote>
<p>1 אוֹיָה וְאֵיךְ אֶפְרַע מוּסָר, וְסוֹף יִפְרַע    /לַכֹּל אֱלוֹהִים עַל טוֹב טוֹב וְעַל רַע רָע.</p>
</blockquote>

<blockquote>
<p>2 תֵּבֶל כְּגַן חָלָק לָנוּ בְּקַו חֻלַּק,      /אִישׁ אִישׁ כְּחֶלְקוֹ, לֹא יוֹסִיף וְלֹא יִגְרַע.</p>
</blockquote>

<blockquote>
<p>3 כִּי כַּזְּרָעִים הֵם מַעְשַׂי לְמִינֵיהֶם     /וּזְמָןכְּחֹם שֶׁמֶשׁ יוֹלִיד אֲשֶׁר אֶזְרַע.</p>
</blockquote>

<br>

<h2 id="–עא–">– עא –</h2>

<h3 id="שירבראותוצביהתכהןפארוביופיהתתעוררלהשתררעלהמשוררגםהשתרר">שיר בראותו צביה תכהן פאר וביופיה תתעורר / להשתרר על המשורר גם השתרר</h3>

<pre><code>(המשקל:  השלם ב' ––O– / ––O– / ––O– / / –O– / ––O– / –––)
</code></pre>

<br>

<blockquote>
<p>1 אֶרְאֶה צְבִיָּה עָלְתָה עַל יֶתֶר       /כָּל יַעֲלוֹת הַחֵן – וְאֶבְרַח סֵתֶר,</p>
</blockquote>

<blockquote>
<p>2 פֶּן תַעֲשֶׂה רֶשֶׁת בְּשַׂעְרָהּלִי וּפֶן אֶפֹּל בְּחִצִּים כּוֹנְנָה עַל יֶתֶר.</p>
</blockquote>

<blockquote>
<p>3 זֹאת מָלְכָה עַל כָּל-בְּנוֹת הַחֵן, וְעַל    /רֹאשָׁהּ שְׁנֵי אוּרִים וְכִדְמוּת כֶּתֶר.</p>
</blockquote>

<blockquote>
<p>4 יָפָה בְּטִבְעָהּ הִיא, וּבִלְתָּהּ כָּל-בְּנוֹת הַחֵן תְּכַבֵּסְנָה בְּסִיד וּבְנֶתֶר.</p>
</blockquote>

<br>  

<h2 id="–עב–">– עב –</h2>

<h3 id="שירואםרבטובובמספרשיריאליבוא">שיר ואם רב טובו / במספר שירי אל יבוא</h3>

<p>(המשקל: המרובה (O––– / O––– / O–– // O––– / O––– / O––)</p>

<br>  

<blockquote>
<p>1 כְּשׁוֹשַׁנָּה בְבֵין חוֹחִים צְפוּנָה,      /צְבִיָּתִי לְעוּמָתִי נְתוּנָה.</p>
</blockquote>

<blockquote>
<p>2 וְאֵיךְ יֶחְשֶׁה וְלֹא יִרְעַשׁ? וְיַקְשֶׁה     /כְּצוֹר לִבּוֹ אֲשֶׁר אֵין בּוֹ תְבוּנָה.</p>
</blockquote>

<blockquote>
<p>3 הֲקָם חָכָם וְאִישׁ עָנָו כְּמשֶׁה,      /וְנִתְקַשָּׁהבְּחִדּוּשׁ הַלְּבָנָה.</p>
</blockquote>

<br>  

<h2 id="–עג–">– עג –</h2>

<h3 id="שיראלשנירבניהשוא">שיר אל שני רבני השוא</h3>

<p>(המשקל: המרובה (O––– / O––– / O–– // O––– / O––– / O––)</p>

<br> 

<blockquote>
<p>1 זְמַן הִשְׁקָה לְבִין בוֹנֵיטוְאַבְרָם      /בְּכוֹס סִכְלוּת וְכִסָּם כַּסְּמִיכָה.</p>
</blockquote>

<blockquote>
<p>2 לְשָׁוחְטָם מַאֲכֶלֶת לוֹ, וְיָתֵד       / לְתָקְעָהּ חִישׁ בְּרַקָּתָם עֲרוּכָה.</p>
</blockquote>

<br> 

<h2 id="–עד–">– עד –</h2>

<p>(המשקל: המרובה (O––– / O––– / O–– // O––– / O––– / O––)</p>

<br>  

<blockquote>
<p>1 צְאִי, שִׁפְחָה שְׁחַרְחֹרֶת, קְדֵשָׁה,     /מְעִיל לַזוּתוְסוּת עַזּוּתלְבוּשָׁה.</p>
</blockquote>

<blockquote>
<p>2 כְּבוֹדֵךְ צֵאת בְּכֶרֶס שֶׂה עֲטוּפָה,     /וְאֵין פִרְשׁוֹמְלֹא אַפֵּךְ לְבוּשָׁה.</p>
</blockquote>

<br>  

<h2 id="–עה–">– עה –</h2>

<h3 id="שירמסהומריבהכלורצוףאהבה">שיר מסה ומריבה / כלו רצוף אהבה</h3>

<p>(המשקל: התנועות –––– / –––– / –––– / –––– )</p>

<br>

<blockquote>
<p>1 חַיִּים קָצִים לִשְׁנֵי לֵצִים,פּוֹרְצֵי גָדֵר,    /עִבְרִים נִצִּים,</p>
</blockquote>

<blockquote>
<p>2 אוֹכְלֵי חֶלְבִּי עִם דַּם לִבִּי        /וּלְהַכּוֹת בִּי    יוֹם יוֹם אָצִים.</p>
</blockquote>

<blockquote>
<p>3 סוּרוּ, אַחִים,צִינִים, פַחִים,       /לַגּוּף חוֹחִים,  לַלֵּב – חִצִּים!</p>
</blockquote>

<blockquote>
<p>4 אֵין בִּכְלֵיכֶם,אַף עָלֵיכֶם;        /רַק רַגְלֵיכֶם    לָרָע רָצִים.</p>
</blockquote>

<blockquote>
<p>5 הַרְפּוּ מֶנִּי,עוֹרְקֵי מִנִּי          /עֵדֵן גַנִּי      צִצִּים, פֹּרְחִים!</p>
</blockquote>

<blockquote>
<p>6 חוּץ מִגִּדְרִי שָׁמִיר יַפְרִיא.        /מִבֵּין יַעְרִי    יִכְלו קוֹצִים.</p>
</blockquote>

<br>  

<h2 id="–עו–">– עו –</h2>

<p>((המשקל: המרובה 0 ––– / 0 ––– / 0 –– // 0 ––– / 0 ––– / 0 ––)</p>

<br>  

<blockquote>
<p>1 <strong>גְּדִי</strong> סוֹהַר <strong>דְּלִי</strong> לָקַח שְׁפַל רֹאשׁ,   /וְיִדְאָגוּ <strong>בְשַבְּתַי</strong>, נֶעֱצָבוּ.</p>
</blockquote>

<blockquote>
<p>2 <strong>וְלַקֶּשֶׁת</strong> נְשׂוֹא הָרֹאש, <strong>וְלַדָּג</strong>     / מַמוֹן נִכְנַס וְכֵס <strong>צֶדֶק</strong> וְטוּבוֹ.</p>
</blockquote>

<blockquote>
<p>3 תְּמוּר עַ<strong>קְרָב</strong> יְהִי אָדוֹם וְנִלְחָם,   / תְּמוּר <strong>טָלֶה,וּמַאְדִּים</strong> שָׁם וְרִיבוֹ.</p>
</blockquote>

<blockquote>
<p>4 <strong>וְלָאַרְיֵה</strong> בְּבוֹר יוֹצֵא וְנִכְנָס,     /וְיִבְעַר אֵשׁ מְאוֹר <strong>שֶׁמֶשׁ</strong> סְבִיבוֹ.</p>
</blockquote>

<blockquote>
<p>5 וּבַר לֶחִי לְמֹאזְנַיִם <strong>וְלַשּׁוֹר</strong>      /מְמוֹן יוֹצֵא <strong>וְנוֹגַהּ</strong> עַל נְתִיבוֹ</p>
</blockquote>

<blockquote>
<p>6   וְחִבּוּר <strong>לַבְּתוּלָה לַתְּאוֹמִים</strong>     /יְהִי דֶרֶך, <strong>וְכוֹכָב</strong> יֶחֱנֶה בוֹ.</p>
</blockquote>

<blockquote>
<p>7 <strong>וְהַסַּרְטָן</strong> בְּלֹבֶן עַם קְהִלָּה     /בְּאַחְרוֹנָה, <strong>וְהַלְּבָנָה</strong> בְּקִרְבּוֹ.</p>
</blockquote>

<blockquote>
<p>8 וְסַף נִכְנָס בְּרֹאש <strong>קַו הַתְּלִי</strong> הוּא,   /וְסַף יוֹצֵא יְהִי שׁוֹכֵן זְנָבוֹ.</p>
</blockquote>

<br>  

<h2 id="–עז–">– עז –</h2>

<blockquote>
<p>1   וְאִם קָנָה סְכָכִי וַעֲרָבוֹת,      /זְבוּל אֶדְמֶה לְיוֹדְעַי וַעֲרָבוֹת.</p>
</blockquote>

<blockquote>
<p>2   אֲנִי זִכְרוֹן עֲנָנִים סָכְכוּ אָז לְיִשְׂרָאֵל בְּמִדְבָּר, בָּעֲרָבוֹת.</p>
</blockquote>

<br>

<h2 id="–פ-ftn2">– פ - <a href="#fn:2" id="fnref:2" title="see footnote" class="footnote"><sup>2</sup></a></h2>

<blockquote>
<p>1   כָּל-אִיש יָגֵל  בַּעְוֹן עֵגֶל,   עֵת בִּקְהַל עַם    יִשׁפּוֹך שִׂיחַ.</p>
</blockquote>

<blockquote>
<p>2   וּבְדוֹרְשִׁי בָם לִרְאוֹת טִיבָם כָּל רָב רִיבָם    שָׁוְא יָפִיחַ.</p>
</blockquote>

<blockquote>
<p>3   זֶה רִיק אוֹזֵר, זֶה שָׁוְא גּוֹזֵר, הַדִּין חוֹזֵר     אִם תּוֹכִיחַ.</p>
</blockquote>

<br> 

<h2 id="–פא–">– פ/ א' –</h2>

<p>(המשקל: המרובה 0 ––– / 0 ––– / 0 –– // 0 ––– / 0 ––– / 0 ––)</p>

<br> 

<blockquote>
<p>1   בְּאַשְׁפּוֹת עִיר יְהִי שִׁבְתָּךְ וְאָכְלָךְ,     / וְכִבְהֵמוֹת מְזוֹהָמוֹת מְלוֹךְ לָךְ!</p>
</blockquote>

<blockquote>
<p>2   הֲתִשְׁכּוֹן, יַעֲקֹב, בִּקְהַל קְדוֹשִׁים,     /וְאַתְּ בַּעַר, חֲזִיר יַעַר מְלֻכְלָךְ?!</p>
</blockquote>

<br>  

<h2 id="–פא–">– פא –</h2>

<p>(המשקל: המהיר ב' – – 0 – / – – 0 – / – – // – – 0 – / – – 0 – / – – )</p>

<br> 

<blockquote>
<p>1   בָּרָא וְהִמְצִיא כֹּל בְּחָכְמָה אֵל;      /אַךְ כֹּל בְּפֶשַע הַזְּמַן חָרַב.</p>
</blockquote>

<blockquote>
<p>2   בָרַח בְּכוֹרַת מַחְמַד תֵּבֶל,     /וּלְמַעֲנוֹ כָּל זִיו אֱנוֹשׁ עָרַב.</p>
</blockquote>

<blockquote>
<p>3   בָּרַע וּבַשָּׁוְא אָהֲבָה נַפְשׁוֹ.     / כָּל פּוֹעֲלֵי אָוֶן וְרִיק קֵרַב.</p>
</blockquote>

<blockquote>
<p>4   בָּרָק חֲנִיתוֹ כָּל נְדִיבֵי עַם      /הִבְהִיל, וְאוֹתָם לַחֲטוֹף
אָרַב.</p>
</blockquote>

<br>  

<h2 id="–פב–">– פב –</h2>

<blockquote>
<p>1   יְשׁנָה אַתְּ. אֲנִי נֵעוֹר וְנוֹדֵד,</p>
</blockquote>

<blockquote>
<p>2   וּמִתְנַמְנֵם סְבִיב בֵּיתֵךְ, עֲדִינָה.</p>
</blockquote>

<blockquote>
<p>3   יְשֵׁנָה אַתְּ. אֲנִי צוּרִים אֲעוֹדֵד!</p>
</blockquote>

<blockquote>
<p>4   בְּמַכְאוֹבִי, וְאַחְשִׁיךְ הַלְּבָנָה.</p>
</blockquote>

<blockquote>
<p>5   יְשֵׁנָה אַתְּ. וְזִיו מַרְאֵךְ יְשׁוֹדֵד</p>
</blockquote>

<blockquote>
<p>6   תְּנוּמָה מִבְּנוֹת עֵינַי וְשֵׁנָה.</p>
</blockquote>

<br>  

<blockquote>
<p>7   בְּצַלְמֵךְ כָּל מְזִמּוֹתַי כְּנוּסִים,</p>
</blockquote>

<blockquote>
<p>8   וְכַדּוֹנַג בְּתוֹךְ אִשֵּׁךְ נְמַסִּים.</p>
</blockquote>

<br> 

<h2 id="–פג–">– פג –</h2>

<p>(המשקל: המרובה 0 ––– / 0 ––– / 0 –– // 0 ––– / 0 ––– / 0 ––)</p>

<br> 

<blockquote>
<p>1   בְּגַב עֵינֵך, צְבִיַּת חֵן, סְגֻלָּה</p>
</blockquote>

<blockquote>
<p>2   לְשׁוֹדֵד מִמְּשׂוֹשׂ תֵּבֵל פְּאֵרוֹ.</p>
</blockquote>

<blockquote>
<p>3   וְלוֹ תַבְנִית חֲצִי קֶשֶׁת עֲגֻלָּה,</p>
</blockquote>

<blockquote>
<p>4   כְּמוֹת סַהַר, בְּהִתְחַדֵשׁ מְאוֹרוֹ.</p>
</blockquote>

<blockquote>
<p>5   וְהוּא עוֹמֵד עֲלֵי עַיִן כְּגֻלָּה,</p>
</blockquote>

<blockquote>
<p>6   כְּנֵזֶר הוֹד לְנִיצוֹצָיו וְאוֹרוֹ.</p>
</blockquote>

<br>  

<blockquote>
<p>7   וְהֵם רָצִים כְּרוּץ חִצִּים חֲרוּצִים,</p>
</blockquote>

<blockquote>
<p>8   וְכָל-עֵת יוֹצְאִים נֶגְדִּי חֲלוִּצִים.</p>
</blockquote>

<br>  

<h2 id="–פד–">– פד –</h2>

<p>(המשקל: המרובה 0 ––– / 0 ––– / 0 –– // 0 ––– / 0 ––– / 0 ––)</p>

<br>  

<blockquote>
<p>1   מְאוֹר עֵינֵךְ וְנִצּוֹצָיו חֲצָצִים,</p>
</blockquote>

<blockquote>
<p>2   וְגַבּוֹתָיו קְשָׁתוֹת הֵם דְּרוּכוֹת.</p>
</blockquote>

<blockquote>
<p>3   וְלִפְרוֹץ בַּחֲשׁוּקַיִךְ פְּרָצִים</p>
</blockquote>

<blockquote>
<p>4   בְּכָל-עֵת הֵם עֲלֵי יֶתֶר עֲרוּכוֹת.</p>
</blockquote>

<blockquote>
<p>5   לְמַחְצָם מוֹפְלִים יוֹם יוֹם רְצוּצִים</p>
</blockquote>

<blockquote>
<p>6   רְבָבוֹת, גוֹוְעִים מֵאֵין אֲרוּכוֹת.</p>
</blockquote>

<br>  

<blockquote>
<p>7   וְלִבֵּךְ זָר וְעַז מִצּוֹר וְאַכְזָר</p>
</blockquote>

<blockquote>
<p>8   וּמִמֵּך אֵין יְדִיד נִצּוֹל וְנְעֶזָר.</p>
</blockquote>

<br>  

<h2 id="–פה–">– פה –</h2>

<p>(המשקל: המרובה 0 ––– / 0 ––– / 0 –– // 0 ––– / 0 ––– / 0 ––)</p>

<br>  

<blockquote>
<p>1   אֲהָהּ, כַּמָּה מְצוֻא חִנֵּך אֲשַׂבֵּר,</p>
</blockquote>

<blockquote>
<p>2   וּבַמָּה אֶת פְּנֵי חַסְדֵּךְ אֲכַפֵּר?</p>
</blockquote>

<blockquote>
<p>3   וְכָל-עֵת שִׁיר בְּמַהְלָלֵךְ אֲחַבֵּר,</p>
</blockquote>

<blockquote>
<p>4   וְגָדְלֵךְ בּוֹ לְכָל-יָבֹא אֲסַפֵּר.</p>
</blockquote>

<blockquote>
<p>5   וְלֵב כֶּלֶב נְהִי בִּכְיִי יְשַׁבֵּר,</p>
</blockquote>

<blockquote>
<p>6   וְכִלְיוֹתָיו לְאָבָק דַּק יְעַפֵּר.</p>
</blockquote>

<br>  

<blockquote>
<p>7   וְאַתְּ שָׁמִיר לְבָבֵךְ שַׂמְתְּ וְעָרְפֵּךְ,</p>
</blockquote>

<blockquote>
<p>8   וְאָזְנֵךְ אֶל תְּחִנּוֹתַי כְּמַשְׁפֵּךְ.</p>
</blockquote>

<br>  

<h2 id="–פו–">– פו –</h2>

<p>(המשקל: המרובה 0 ––– / 0 ––– / 0 –– // 0 ––– / 0 ––– / 0 ––)</p>

<br> 

<blockquote>
<p>1   בְּעוֹדֵךְ רַעֲנָנָה כַזְּמוֹרָה,</p>
</blockquote>

<blockquote>
<p>2   בְּהַבְשִׁיל אֶשְׁכְּלוֹתַיִךְ עֲנָבִים,</p>
</blockquote>

<blockquote>
<p>3   וּבֵין חוֹחִים כְּשׁוֹשַנָּה שְׁמוּרָה</p>
</blockquote>

<blockquote>
<p>4   הֲדַר רֵיחֵךְ וְטוֹב טַעְמֵךְ עֲרֵבִים –</p>
</blockquote>

<blockquote>
<p>5 הֲטוֹב כִּי סוֹרְרָה תְהִי, וּמוֹרָה</p>
</blockquote>

<blockquote>
<p>6   בְּתֹך דּוֹדִים כְּקַשׁ אֶל תּוֹך לְהָבִים?!</p>
</blockquote>

<br>  

<blockquote>
<p>7   וְזִקְנָה תִּמְצְאֵךְ רֶגַע, וְשֵׂיבָה,</p>
</blockquote>

<blockquote>
<p>8   וּמֵאֵין דּוֹד בְּמַר תִּבְכִּי, עֲצֵבָה.</p>
</blockquote>

<br>  

<h2 id="–פז–">– פז –</h2>

<p>(המשקל: המרובה 0 ––– / 0 ––– / 0 –– // 0 ––– / 0 ––– / 0 ––)</p>

<br>  

<blockquote>
<p>1   רְאִי, עָפְרָה, הֲכִי עָפָר יְסוֹדֵךְ,</p>
</blockquote>

<blockquote>
<p>2   וְאֶל עָפָר תְּשׁוּבָתֵךְ וְסוֹפֵךְ.</p>
</blockquote>

<blockquote>
<p>3   וְסַף הוֹדֵךְ, וְתַם לָרִיק כְּבוֹדֵךְ</p>
</blockquote>

<blockquote>
<p>4   בְּבֹא רִמָּה וְתוֹלֵעָה בְּגוּפֵךְ.</p>
</blockquote>

<blockquote>
<p>5   זְמָן יִלְחוֹך עֲפַר רַגְלֵךְ בְּעוֹדֵךְ</p>
</blockquote>

<blockquote>
<p>6   צְבִיַּת חֵן, וְעִם זִקְנָה יְשׁוֶּפְךְ.</p>
</blockquote>

<br>  

<blockquote>
<p>7   חֲזִי חֶסְרוֹן יְסוֹד גֵוֵךְ וְדוֹפְיֵךְ,</p>
</blockquote>

<blockquote>
<p>8   וְאַל תִּגְאִי לְטוֹב מַרְאֵךְ וְיוֹפְיֵךְ!</p>
</blockquote>

<br>  

<h2 id="–פח–">– פח –</h2>

<p>(המשקל: המרובה 0 ––– / 0 ––– / 0 –– // 0 ––– / 0 ––– / 0 ––)</p>

<br> 

<blockquote>
<p>1   זְמָן יַשְׁפִּיל לְסוּס אַבִּיר גְּאוֹנוֹ</p>
</blockquote>

<blockquote>
<p>2   בְּתֵת אֶל פִּיו וּבֵין שִׁנָּיו רְסָנִים.</p>
</blockquote>

<blockquote>
<p>3   וְיִמְזוֹג סַם לְכֹל, יָמִית מְזוֹנוֹ,</p>
</blockquote>

<blockquote>
<p>4   וְכִרְבִיבִים יִשַׁבֵּר הָאֲבָנִים.</p>
</blockquote>

<blockquote>
<p>5   זְמָן צוּרִים בְּרוֹב כֹּחוֹ וְאוֹנוֹ</p>
</blockquote>

<blockquote>
<p>6   יְשִׂימֵם חִישׁ לְאָבָק דַּק טְחוּנִים.</p>
</blockquote>

<br>  

<blockquote>
<p>7   אֱמֶת, אֵין לַזְּמָן שֵׁבֶט יְרוֹעֵךְ,</p>
</blockquote>

<blockquote>
<p>8   וְאֵין כּוֹכָב וְעֶבְרוֹת דּוֹד יְנִיעֵך.</p>
</blockquote>

<br>  

<h2 id="–פט–">– פט –</h2>

<p>(המשקל: המרובה 0 ––– / 0 ––– / 0 –– // 0 ––– / 0 ––– / 0 ––)</p>

<br> 

<blockquote>
<p>1   זְמָן, הַחֵן אֲשֶׁר זָרַע בְּמִצְחֵךְ –</p>
</blockquote>

<blockquote>
<p>2   יְאַסְּפֵהוּ וְלֹא יוֹסִיף לְתִתּוֹ.</p>
</blockquote>

<blockquote>
<p>3   וְכֵס גָּבְהֵךְ אֲשֶׁר חָשַבְתְּ לְנִצְחֵך –</p>
</blockquote>

<blockquote>
<p>4   שְאוֹל יוֹרִיד בְּבֹא יוֹמוֹ וְעִתּוֹ.</p>
</blockquote>

<blockquote>
<p>5   וְחֶבֶל, בּוֹ קְשַרְתִּנִי בְּנוֹצְחֵךְ</p>
</blockquote>

<blockquote>
<p>6   זְמָן יִכְרוֹת בְּמַזְמַרְתּוֹ וְאִתוֹ.</p>
</blockquote>

<br>  

<blockquote>
<p>7   זְמָן מַשְׁפִּיל, זְמָן מֵרִים וּמֵקִים.</p>
</blockquote>

<blockquote>
<p>8   וְעוֹשֶׂה <strong>דִין</strong> וּמִשְׁפָּט לַעֲשׁוּקִים.</p>
</blockquote>

<br>  

<h2 id="–צ–">– צ –</h2>

<p>(המשקל: המרובה 0 ––– / 0 ––– / 0 –– // 0 ––– / 0 ––– / 0 ––)</p>

<p><br></p>

<blockquote>
<p>1   הֲלא זִקְנָה תְבַלֶּה כָּל-הֲוָיָה,</p>
</blockquote>

<blockquote>
<p>2   עֲדֵי בָאָה לְתַכְלִיתָהּ וְסוֹפָהּ.</p>
</blockquote>

<blockquote>
<p>3   וְכָל-דּוֹמֵם וְצוֹמֵחַ וְחַיָּה</p>
</blockquote>

<blockquote>
<p>4   זְמָן יָנִיף לְפָנֶיהָ תְנוּפָה.</p>
</blockquote>

<blockquote>
<p>5   וְכָל-מוּרְכָּב לְתַחְתִּיּוֹת נְשִׁיָּה</p>
</blockquote>

<blockquote>
<p>6   תְּרִיצֵהוּ כְּרוּץ גַּלְגַּל, כְּסוּפָה.</p>
</blockquote>

<br>  

<blockquote>
<p>7   וְכֵן זִקְנָה הֲדַר יוֹפְיֵךְ תְבַלֶּה,</p>
</blockquote>

<blockquote>
<p>8   וּמוּמַיִךְ לְעֵינֵי כֹּל תְּגַלֶּה.</p>
</blockquote>

<br>

<h2 id="–צא–">– צא –</h2>

<p>(המשקל: המרובה 0 ––– / 0 ––– / 0 –– // 0 ––– / 0 ––– / 0 ––)</p>

<br>

<blockquote>
<p>1   יְמֵי זִקְנָה מְעָט מִזְעָר וְרָעִים</p>
</blockquote>

<blockquote>
<p>2   מְלֵאִים צִיר וְיָגוֹן וַאֲנָחָה.</p>
</blockquote>

<blockquote>
<p>3   בְּכָל-מַכָּה וְחֹלִי רַע נְגוּעִים,</p>
</blockquote>

<blockquote>
<p>4   וּבָם קֶבֶר לְכָל-גֶּבֶר וְשׁוּחָה.</p>
</blockquote>

<blockquote>
<p>5   יְמֵי בַחְרוּת וְשַׁחְרוּת שַׁעֲשׁוּעִים</p>
</blockquote>

<blockquote>
<p>6   וְכָל-בִּרְיָה בְּחֶבְרָתָם שְׂמֵחָה.</p>
</blockquote>

<br>  

<blockquote>
<p>7   בְּחִבָּה חַבְּקִי, עַלְמָה, עֲלָמִים</p>
</blockquote>

<blockquote>
<p>8   בְּעוֹד נוֹצֵץ בְּמִצְחֵךְ זִיו עֲלוּמִים!</p>
</blockquote>

<br>  

<h2 id="–צב–">– צב –</h2>

<p>(המשקל: המרובה 0 ––– / 0 ––– / 0 –– // 0 ––– / 0 ––– / 0 ––)</p>

<br>  

<blockquote>
<p>1   בְּחָכְמָה שַׂעֲרוֹת רֹאשֵׁךְ אֲרוּגִים,</p>
</blockquote>

<blockquote>
<p>2   בְּתוֹךְ רֶשֶת תְּמוֹל, יַעְלָה, רְאִיתִים,</p>
</blockquote>

<blockquote>
<p>3   סְבִיב עָרְפֵּךְ וְקָדְקֹדֵךְ נְסוֹגִים,</p>
</blockquote>

<blockquote>
<p>4   מְלֶאכֶת חוֹשְׁבִים, מַעְשֵׂה עֲבוֹתִים.</p>
</blockquote>

<blockquote>
<p>5   וְיוֹצְאִים מֵחֲרַכֶּיהָ שְׂרוּגִים</p>
</blockquote>

<blockquote>
<p>6   כְּצֵאת שֶׁמֶשׁ בְּעָבְרוֹ בֵּין הַבְּתָרִים.</p>
</blockquote>

<br>  

<blockquote>
<p>7   אֲזַי לָכַדְתְּ בְּרֶשֶׁת זוּ עֲצָמִים</p>
</blockquote>

<blockquote>
<p>8   וְאָסַרְתְּ בַּעֲבוֹתוֹת שַׂעְרֵךְ זְמָמִים.</p>
</blockquote>

<br>  

<h2 id="–צג–">– צג –</h2>

<p>(המשקל: המתקרב 0 –– / 0 –– // 0 –– 0 –– // 0 –– / 0 –– // 0 ––/ 0 ––)</p>

<br>  

<blockquote>
<p>1   בְּזִבְחֵי עֲדָנִים וּמִשְׁתֵּה חֲתָנִים,   /בְּיוֹם אֵל יְצַו אֶל   שְׁלֹמֹה שְׁלוֹמוֹ,</p>
</blockquote>

<blockquote>
<p>2   יְדַלֵּג וְיִשְׂגַּב, / וְיֶעְגַּב עֲלֵי גַב    /כְּלֵי שִׁיר, וְעוּגָב   יְסוֹבֵב נְאוּמוֹ</p>
</blockquote>

<blockquote>
<p>3   וְחָלָה מְחוּלוֹ, /וּמֵת מִבְּלִי לוֹ    /בְּלִילוֹ לְשָׂבְעָה    בְּלִילוֹ וְיוֹמוֹ.</p>
</blockquote>

<blockquote>
<p>4   בְּצִירוֹ בְּצִירוֹ צֳרִי אֶל בְּשָׂרוֹ,   / וְצוּר מֵהֲדוֹמוֹ    בְּצוּמוֹ הֲמָמוֹ.</p>
</blockquote>

<blockquote>
<p>5   זְמוֹרוֹת זְמִירוֹת לְמַד פִּיו לְמַרְפֵּא  / וּבָם כָּל-שְׁנָתוֹ,    שְׁנָתוֹ וְנוּמוֹ.</p>
</blockquote>

<blockquote>
<p>6   וְעֵינוֹ בְּיֵינוֹ,  וְרוּחוֹ בְּסִיחוֹ    / יְנַחֵם, וְיַחֵם    לְחוּמוֹ לְחֻמּוֹ.</p>
</blockquote>

<br>  

<h2 id="–צד–">– צד –</h2>

<p>(המשקל: המהיר ב' – – 0 – / – – 0 – / – – // – – 0 – / – – 0 – / – – )</p>

<blockquote>
<p>1   דּוֹדִי, יְדִיד הוֹדִי וְהוֹד חֶמְדִּי,    /קִשְׁרִי בְּךָ גָּדֵל וְהִצָּמְדִי,</p>
</blockquote>

<blockquote>
<p>2   עַד כִּי בְּשִׁבְתִּי עִמְּךָ, יוֹאָב,     /מוֹשַׁב אֱלוֹהִים אֶחְשְׁבָה עִמְדִי.</p>
</blockquote>

<blockquote>
<p>3   אִם יִפְגְּעוּ בִי מַלְאֲכֵי עֶלְיוֹן,     /אוֹ יִתְפְּשׂוּ אֵלִים כְּנַף בִּגְדִּי –</p>
</blockquote>

<blockquote>
<p>4   אֵלֶּה וְאֵלֶּה בִּלְתְּךָ, הַשָּׂר,      /הֶבֶל כְּצִיץ נוֹבֵל וְשָׁוְא נֶגְדִּי.</p>
</blockquote>

<blockquote>
<p>5   רֶגַע לְנַפְשִׁי יֶעֱרַב שִׁמְשִׁי,      /עֵת אֶחֱשׁוֹב נוּדִי וְהִפָּרְדִי.</p>
</blockquote>

<blockquote>
<p>6   עֵת מִמְּךָ אֶרְחַק, וְאִם שַׁחַק    /אֶסַּק – הֲלֹא אֶדְמֶה שְׁאוֹל יוֹרְדִי.</p>
</blockquote>

<blockquote>
<p>7   הִפָּרְדְךָ מֶנִּי הֲמָמָנִי.       /דַּלְתִּי וְעָמַדְתִּי עַל גִּלְדִּי.</p>
</blockquote>

<blockquote>
<p>8   שָׂבְתִּי כְּבֵן שִׁבְעִים תְּמוֹל, לוּלֵא   / שַׁבְתָּ וְחִדַּשְתָּ יְמֵי חֶלְדִּי.</p>
</blockquote>

<br>  

<h2 id="–צה–">– צה –</h2>

<p>(המשקל: השלם – – 0 – / – – 0 – / – – 0 –// – – 0 – / – – 0 – / – – 0 –)</p>

<br> 

<blockquote>
<p>1   בִּכְלוֹת מְאוֹר נֵרִי, וְאִם כָּהָה וְנָס  /לֵחֹה אֲחַבֵּר שִׁיר בְּטֶרֶם אֶשְׁכְּבָה.</p>
</blockquote>

<blockquote>
<p>2   אָחִישׁ לְהַשְׁלִימוֹ בְּמַתְכֻּנְתוֹ, עֲדֵי   /יְהִי כְּלִיל יוֹפִי, וְלֹא אֶתְעַכְּבָה.</p>
</blockquote>

<blockquote>
<p>3   כִּי כָבְדּוּ עֵינַי, וְנַפְשִׁי עַל כְּרוב    /שֵׁנוֹת וְעַל עָבֵי תְנוּמוֹת רָכְבָה.</p>
</blockquote>

<br> 

<h2 id="–צו–">– צו –</h2>

<p>(המשקל: המרובה 0 ––– / 0 ––– / 0 –– // 0 ––– / 0 ––– / 0 ––)</p>

<br>  

<blockquote>
<p>1   לְאֵל זָבְחָה לְבָבְךָ, דּוֹד, וּפָלְחָה      /וְכִזְרוֹעוֹ עַשֵּׂה חַיִל וְצָלְחָה!</p>
</blockquote>

<blockquote>
<p>2   וְהַעְלִים סוֹד מֵאֲהוּבַת לְבָבְךָ    /לְכִי תִיכוֹל עֲלֵיה כּורָא דְמָלְחָה.</p>
</blockquote>

<br>  

<h2 id="–צז–">– צז –</h2>

<p>(המשקל: הקטוע – – 0 – / – 0–– / – 0 –// – – 0 – / – 0–– / 0 – –)</p>

<br>  

<blockquote>
<p>1   מוֹרֵה נְבוּכִים וְאוֹר לַחֲשֻכִּים      / קוּמָה וְעַל כָּל-מְלָאכָה מְלֹכָה!</p>
</blockquote>

<blockquote>
<p>2   וְּזעַם בְּנִקְלֶה חֲסַר לֵב, מְגַלֶּה      / פָּנִים בְּךָ רַק כְּדָת וַהֲלָכָה.</p>
</blockquote>

<br>  

<h2 id="–צח–">– צח –</h2>

<p>(המשקל: המהיר ב' – – 0 – / – – 0 – / – – // – – 0 – / – – 0 – / – – )</p>

<blockquote>
<p>1   שַׁחֵר רְצוֹן קוֹנָךְ וְהַכְעֵס אֶת    /יִצְרָךְ, אֲשֶׁר עַד כֹּה בְּךָ לֹחֶם.</p>
</blockquote>

<blockquote>
<p>2   אַל, יַעֲקֹב, אַל תֶּאֱהַב שֵׁנָה!    /עוּרָה, פְּקַח עֵינָךְ, שְׂבַע לָחֶם!</p>
</blockquote>

<br>  

<h2 id="–צט–">– צט –</h2>

<p>(המשקל: המרובה 0 ––– / 0 ––– / 0 –– // 0 ––– / 0 ––– / 0 ––)</p>

<br>  

<blockquote>
<p>1  כְּמָן יוֹרֵד יְמֵי נוֹעַר, יְדִידַי,      /אֲשֶׁר בַּעַר בְּרַגְלוֹ דָּשׁ וְרָמַס.</p>
</blockquote>

<blockquote>
<p>2  לקוט שחר מזונך אל תאחר!     /ראה, יום בא, וחם השמש –ונמס!</p>
</blockquote>

<br>  

<h2 id="–ק–">– ק –</h2>

<p>המשקל: הארוך 0 ––/ ––– / 0 –– /––– / 0 –– / –––/ 0 –– / –––)</p>

<br> 

<blockquote>
<p>1 אֲבוֹי עַל דּוֹר אוֹבֵד,    /וּבֶן בָּקָר עוֹבֵד,   /עֲווֹן עֵגֶל פָּרָה    /וְאֵין חָכָם יָבֶן.</p>
</blockquote>

<blockquote>
<p>2 וְאִם אוֹמַר: &#8220;בִּינוּ לְהִטָּהֵר!&#8221; –יַעְנוּ: &#8220;בְּיוֹם מָחָר פָּרָה תְּטַהֵר צוֹאַת בֵּן!&#8221;</p>
</blockquote>

<br>  

<h2 id="–קא–">– קא –</h2>

<p>(המשקל: השלםב&#8217;– – 0 – / – – 0 – / – – 0 –// – – 0 – / – – 0 – / – – –)</p>

<br> 

<blockquote>
<p>1   אִם בֶּאֱדוֹמִי הַצְּבִיָּה חָשְׁקָה,    /וְתֶּאֱהַב לָבְנִי כְּאִישׁוֹן עֵינָהּ –</p>
</blockquote>

<blockquote>
<p>2   כִּי בָם מְאוֹרוֹת עַל בְּשָׂרָה יִזְרְחוּ,  /וּבְחוֹלְפָם יֶחְשַׁךְ כְּאִישׁוֹן עֵינָהּ.</p>
</blockquote>

<br>

<h2 id="–קב–">– קב –</h2>

<p>(המשקל: המרובה 0 ––– / 0 ––– / 0 –– // 0 ––– / 0 ––– / 0 ––)</p>

<br>  

<blockquote>
<p>1      אֲשֶׁר יָכִין תְּבוּאָתוֹ בְּבֵיתוֹ     /לְפִי אָכְלוֹ וְצָרְכּוֹ כָּל-שְׁנָתוֹ –</p>
</blockquote>

<blockquote>
<p>2      אֱמֶת, יֹאכַל סְעוּדָתוֹ בְּשִׂמְחָה,   /וְאִם יִשְׁכַּב –וְעָרְבָה לוֹ שְׁנָתוֹ.</p>
</blockquote>

<br>  

<h2 id="–קג–">– קג –</h2>

<p>(המשקל: התנועות –––– / –––– /–––– / ––––)</p>

<br>  

<blockquote>
<p>1  אִם מִקְרֶה זָר, /אוֹ שוֹט אַכְזָר    /קִנְיָנָךְ אוֹ גוּפָךְ נָגַע –</p>
</blockquote>

<blockquote>
<p>2  חִיש הֵרָפֵא,  /פֶּן תִסָּפֵה,     /אִם יִתְפַּשֵּׁט בָּךְ הַנֶּגַע!</p>
</blockquote>

<br>  

<h2 id="–קד–">– קד –</h2>

<p>(המשקל: התנועות ––– – / –––– / – – –– / – –––)</p>

<br>  

<blockquote>
<p>1   צוּר יִשְׁתַּבַּח,    /מֵקִים צֶמַח     /צַדִּיק לָנוּ,  /סוֹלֶת קֶמַח.</p>
</blockquote>

<blockquote>
<p>2   מַמְתִּיק לֵב מַר      /עֵת שִׁיר יֹאמַר,      /בּוֹ כִּבְתָּמָר  /הַחֵן יִצְמַח.</p>
</blockquote>

<blockquote>
<p>3   בּוֹ כָּל אִישׁ נוּג    /יִמְצָא תַעְנוּג,    / וּנְכֵה רוּחַ   יָגֵל, יִשְׂמַח.</p>
</blockquote>

<blockquote>
<p>4   וּבְצֵאת מִלַּת    / פִּיהוּ –מַעְלַת    /כָּל שִׁיר זוּלַת שִׁירוֹ תִּמַּח.</p>
</blockquote>

<br>  

<h2 id="–קה–">– קה –</h2>

<p>(המשקל: המרובה 0 ––– / 0 ––– / 0 –– // 0 ––– / 0 ––– / 0 ––)</p>

<br>  

<blockquote>
<p>1   בְּמִסְתָּר יֶאֱרוֹב רָשַׁע עֲנִיִּים,    /וְיִמְשׁוֹךְ לַחֲטוֹף אוֹתָם בְּרִשְׁתּוֹ.</p>
</blockquote>

<blockquote>
<p>2   וּמַאְוָיָו וְחַיָּיו יַחֲטוֹף אֵל,     /וְרָשׁ יִירַשׁ פְּקֻדָּתוֹ וְאִשְׁתּוֹ.</p>
</blockquote>

<br> 

<h2 id="–קו–">– קו –</h2>

<p>(המשקל: המרובה 0 ––– / 0 ––– / 0 –– // 0 ––– / 0 ––– / 0 ––)</p>

<br>  

<blockquote>
<p>1   אֲנִי גוּמָה כְּנִדְגָלוֹת אֲיֻמָּה,     /וְקִבְרוֹת אִיש אֲנִי אַלְבִּישׁ כְּלִימָה.</p>
</blockquote>

<blockquote>
<p>2   וְאֵין שׁוּחָה כְּמונִי הוֹד מְשׁוּחָה,   /בְּעוֹד <strong>מַרְקוּס</strong> בְּקִרְבִּי, רֹאש לְאֻמָּה.</p>
</blockquote>

<blockquote>
<p>3   גְּבִיר הֶגְמוֹן מְלָאוֹהוּ כְּרִימוֹן    /שְׂפַת דָּתִים <strong>ויון</strong> כָּל-מְזִמָּה.</p>
</blockquote>

<blockquote>
<p>4   אֲבוֹי, תֵּבֵל אֲשֶׁר נִשְׁאַר בְּחֶבֶל,    /לְבוּשׁ אֵבֶל, שְׂבַע הֶבֶל וְזִמָה.</p>
</blockquote>

<blockquote>
<p>5   וְאַשְׁרֵי כַן אֲשֶׁר הוּכָן לְשִׁבְתּוֹ,    / כְּמוֹהוּ אֵין בְּבֵית מָוֶת וְדוּמָה.</p>
</blockquote>

<blockquote>
<p>6   אֲנִי, דוֹדִים, מְעוֹן בִּינוֹת וְחָכְמוֹת,  / וְלֹא קֶבֶר לְגֶבֶר גּוּשׁ וְרִמָּה.</p>
</blockquote>

<br>  

<h2 id="–קז–">– קז –</h2>

<p>(המשקל: המרובה 0 ––– / 0 ––– / 0 –– // 0 ––– / 0 ––– / 0 ––)</p>

<br>  

<blockquote>
<p>1  מְסֻלְסָלוֹת וְתִפְאֶרֶת כְּלוּלוֹת     / וּמִמֵטַב גְּוִיָּתִי אֲצוּלוֹת,</p>
</blockquote>

<blockquote>
<p>2  אֲשֶׁר אַתֶּן בְּתוֹךְ חֵיקִי סְגוּרוֹת,    / וּבִלְבָבִי וּבֵין טוּחַי נְעוּלוֹת –</p>
</blockquote>

<blockquote>
<p>3  קְרַבְנָה לִי וְהַבְנָה לִי לְקוֹלִי,     /וְאָזְנַיִם לְמִשְׁמַעְתִּי חֲלוּלוֹת.</p>
</blockquote>

<blockquote>
<p>4  הֲלֹא לִשְׁלָשְׁתְּכֶם בָּא עֵת יְדִידוּת,      /וְעֵת לִהְיוֹת אֱלֵי עֹפֶר בְּעוּלוֹת,</p>
</blockquote>

<blockquote>
<p>5  וְנָכוֹנוּ שְׁדֵי חֵפֶץ בְּחֵיקְכֶם,      /וְלִבּוֹת דּוֹד לְמַרְאֵכֶן אֲמוּלוֹת;</p>
</blockquote>

<blockquote>
<p>6  וְאַתֶּן מַעֲדַן מֶלֶךְ וְחַלּוֹת,       /בְּנוֹפֶת צוּף וְשֶמֶן טוֹב בְּלוּלוֹת;</p>
</blockquote>

<blockquote>
<p>7  וְהוֹאַלְתִּי מְצֹא לָכֶם מְנוּחָה –    / צְבִי חֶמְדָּה וְחָתָן טוֹב לְמוּלוֹת.</p>
</blockquote>

<blockquote>
<p>8  וְלֹא יַסְפִּיק רְכוּשִׁי רַק לְאַחַת,    /לְמוֹהַר בַּת וְלִנְדוּנְיַת בְּתוּלוֹת.</p>
</blockquote>

<blockquote>
<p>9  סְעִיפַי יֵרְדוּ עִמְקֵי חֲקִירוֹת,     / וְנָבוֹכוּ בְּאָרְחוֹת לֹא סְלוּלוֹת.</p>
</blockquote>

<blockquote>
<p>10  הגֲדָוֹל רַחְמְכֶם מִכֶּם בְּשָׁנִים,    / וְאִם מֵרַחְמְכֶם אַתֵּן גְדוֹלוֹת?</p>
</blockquote>

<blockquote>
<p>11  יְצוּרַי יֶחֱזוּ לִי שָׁוְא וְתָפֵל,      / וְאֵין לִי בְּאָזְנַי קוֹל הֲמוּלוֹת.</p>
</blockquote>

<blockquote>
<p>12  אֲשֶׁר תָּשִׁיב שְׁאֵלָה זוּ –יְהִי לָהּ    / צְרוֹר כַּסְפִּי, וְעִתָּהּ עֵת כְּלוּלוֹת.</p>
</blockquote>

<br>  

<h2 id="–קח–">– קח –</h2>

<p>(המשקל: המרובה 0 ––– / 0 ––– / 0 –– // 0 ––– / 0 ––– / 0 ––)</p>

<br>  

<blockquote>
<p>1  לְמוּל רַחְמִי אֲנִי רַכָּה בְּשָׁנִים,    / וְאוּלָם זֶה מְפֻרְסָם לַשְּׁכֵנִים:</p>
</blockquote>

<blockquote>
<p>2  עַדֶן לֹא צָמְחוּ שַׂעְרוֹת זְקָנִי,     /וְלוּ הַיּוֻם זְקָן כִּזְקַן זְקֵנִים.</p>
</blockquote>

<br>  

<h2 id="–קט–">– קט –</h2>

<p>(המשקל: המרובה 0 ––– / 0 ––– / 0 –– // 0 ––– / 0 ––– / 0 ––)</p>

<br>  

<blockquote>
<p>1  אֲנִי הַיּוֹם אֱלֵי רַחְמִי עֲרוּכָה     /כְּיוֹלֵדָה לְנִין יוֹצֵא יְרֵכָהּ.</p>
</blockquote>

<blockquote>
<p>2  עֲדֶן לֹא צָמְחוּ שִׁנָּיו, לְרַחְמִי,     /וּפִי טוֹחֵן כְּמַכְתֵּשׁ, כַּמְּדוּכָה.</p>
</blockquote>

<br>  

<p>– קי –</p>

<p>(המשקל: המרובה 0 ––– / 0 ––– / 0 –– // 0 ––– / 0 ––– / 0 ––)</p>

<br>  

<blockquote>
<p>1   יְמוֹת רַחְמִי מְעוּטוֹת מִיְּמוֹתַי,    /וְטַעַם טוֹב אֲחַוֶּה מֵאֲחוֹתַי:</p>
</blockquote>

<blockquote>
<p>2   הֲכִי עִתּוֹ לְיַנֵּק זֶה וְדַדּוֹ,         /לְמֵאָז אֵם גְּמָלַתְנִי שְׁנוֹתַי.</p>
</blockquote>

<br> 

<p>– קיא –</p>

<p>(המשקל: השלםב&#8217;– – 0 – / – – 0 – / – – 0 –// – – 0 – / – – 0 – / – – –)</p>

<br>  

<blockquote>
<p>1   יִצְטַעֲרוּ הַמְצַחֲקִים עֵת יֶחֱזוּ    /בִּפְרַע קְלָפִים בָּם פְּרָעוֹת רָעוֹת.</p>
</blockquote>

<blockquote>
<p>2   מַה תִּקְרְאוּ צוֹחֵק לְאִיש נוּצַח,      / וְהוּא יִשְׁקוֹל לְנוֹצְחָיו בִּדְמָעוֹת מָעוֹת?</p>
</blockquote>

<br>  

<h2 id="–קיב–">– קיב –</h2>

<p>(המשקל: המהיר ב' – – 0 – / – – 0 – / – – // – – 0 – / – – 0 – / – – )</p>

<br>  

<blockquote>
<p>1  מִי הוּא אֲשֶׁר חָתַךְ לְהוֹרָתוֹ     / רֹאשׁ <strong>הַגְּוִיָּה</strong> צַר וְיָשֵׁב רֹאשׁ?</p>
</blockquote>

<blockquote>
<p>2  עוֹד שָׂם חֲצִי <strong>אָבִיו</strong> שְׂמֹאלִי עַל <strong>יָמִין</strong>,  /וְחִבֵּר שֵׁם אֲשֶׁר אֶדְרוֹשׁ.</p>
</blockquote>

<br>  

<p>– קיג –</p>

<p>(המשקל: התנועות ––– – / –––– / – – –– / – –––)</p>

<br>  

<blockquote>
<p>1   עָפְרָה יָפָה   /כִּי נִשְׁקָפָה,  /מַרְאָהּ נָאֶה, /קוֹלָהּ עָרֵב –</p>
</blockquote>

<blockquote>
<p>2   <strong>אֵין עֵין</strong> בִּרְיָה תִּשְׂבַּע יָפְיָהּ  /מִן הַבֹּקֶר   /עַד הָעֶרֶב.</p>
</blockquote>

<br>  

<h2 id="–קיד–">– קיד –</h2>

<p>(המשקל: התנועות – – – – / – – – – / – – – – / – – – – )</p>

<br>  

<blockquote>
<p>1 קוּם, רִיב אִתִּי,  /אִישׁ מִלְחַמְתִּי!   /אֶדְרוֹךְ קַשְׁתִּי,    אָרִיק חַרְבִּי.</p>
</blockquote>

<blockquote>
<p>2 יִהְיוּ כֵּלַי     /מִבְחַר מִלַּי!     /צֵא, צֵא אֵלַי,    הִלָּחֵם בִּי!</p>
</blockquote>

<br> 

<h2 id="–קטו–">– קטו –</h2>

<p>(המשקל: המרובה 0 – – – / 0 – – – / 0 – – // 0 – – – / 0 – – – / 0 – –)</p>

<br>  

<blockquote>
<p>1 הֲיַאְצִיל שִׁיר לְךָ, יוֹסֵף, בְּרָכָה,  / עֲדֵי תוֹרֶה בְּבֵית דִּינוֹ הֲלָכָה?</p>
</blockquote>

<blockquote>
<p>2 וְעֵינְךָ בַּבְּקָרִים שׁוֹכְבָה, עַד   / עֲלוֹת שֶׁמֶשׁ שְׁלִישִׁית מַהֲלָכָהּ.</p>
</blockquote>

<br>

<h2 id="–קיו–">– קיו–</h2>

<blockquote>
<p>1 וְאִם חֶרֶב בְּצַוָּארְךָ עֲרוּכָה,   / וְקֶשֶׁת הַזְּמָן נֶגְדָּךְ דְּרוּכָה –</p>
</blockquote>

<blockquote>
<p>2 יְהִי לִבְּךָ בְּאֵל דָּבֵק, יְחִיאֵל,   / וְתִקְוָתְךָ בְּחֶמְלָתוֹ בְּרוּכָה.</p>
</blockquote>

<blockquote>
<p>3 וְהוּא חֶרֶב זְמָן יִשְׁבּוֹר וְקַשְׁתּוֹ,  /וְאֶל פִּצְעָךְ יְכוֹנֵן שִׁיר אֲרוּכָה.</p>
</blockquote>

<br>  

<h2 id="–קיז–">– קיז –</h2>

<p>(המשקל: השלם ג – –0 – / – – 0 – / – – – // – –0– / – – –)</p>

<br>  

<blockquote>
<p>1 מַה לָּךְ, יְלִיד שֶׁקֶר וְזֶרַע אַיִן,   /מָלֵא כְּנוֹד שֵׂכָר וְנֵבֶל יַיִן?</p>
</blockquote>

<blockquote>
<p>2 סוֹב חַרְבְּךָ מֶנִּי! הֲלִשְׁתּוֹת תַּחְשׁוֹב      /דָּמִי כְּדַם עֵנָב, שְתוּם הָעַיִן?!</p>
</blockquote>

<br>

<h2 id="–קיח–">– קיח –</h2>

<p>(המשקל: המרובה 0 – – – / 0 – – – / 0 – – // 0 – – – / 0 – – – / 0 – –)</p>

<br>  

<blockquote>
<p>1 בְּהַסְגִּירִי בְּתֹוך <strong>פִּי סוֹד</strong> וְדַלְתּוֹ  /בְּמַסְגֵּר תַּעֲמוֹד – סִתְרִי יְכֻסֶּה.</p>
</blockquote>

<blockquote>
<p>2 וְעֵת תִּפּוֹל – שְׁמִי יִגַַּל מְהֻפָּךְ,   /וְכָל-אִישׁ לַחֲטוֹף סוֹדוֹ יְנַסֶּה.</p>
</blockquote>

<br>  

<h2 id="–קיט–">– קיט –</h2>

<p>(המשקל: המרובה 0 – – – / 0 – – – / 0 – – // 0 – – – / 0 – – – / 0 – –)</p>

<br>  

<blockquote>
<p>1 אֲנִי אֵרֵד בְּתַחְתִּיּוֹת אֲדָמָה,   /וְאִם לֹא אֶחֱזֶה מִשָּׁם נְגוֹהִים.</p>
</blockquote>

<blockquote>
<p>2 וְאֶשְׁכּוֹן בֵּין הֲמוֹן שִׁדּוֹת לְבַדִּי,  /וְרַעְיוֹנַי וְעֵינַי אֶל גְּבוֹהִים.</p>
</blockquote>

<blockquote>
<p>3 בְּעוֹד סָמוּךְ לְבָבִי בָּאֲדֹנַי,    /וְנִשְׁעֲנִים זְמָמַי בֶּאֱלוֹהִים.</p>
</blockquote>

<br>  

<h2 id="–קכ–">– קכ –</h2>

<p>(המשקל: המתקרב – –/ 0 – – // 0 – – / 0 – – // 0 – – / 0 – – // 0 – – / 0 – –)</p>

<br>  

<blockquote>
<p>1 זְמָן שַׂר וְרֹאשׁ עַם יְנָאֵץ וְיִזְעַם, וְיַשְׁפִּיל וְיַפִּיל גְּבִיר תַּם וְיָשָׁר.</p>
</blockquote>

<blockquote>
<p>2 חֲסַר לֵב וְחָמֵץ   בְּכָל-עֹז יְאַמֵּץ, וּבוֹ רֵיק כְּשׂוֹרֵק בְּעֵדֶן יְאֻשַּׁר.</p>
</blockquote>

<br>  

<h2 id="–קכא–">– קכא –</h2>

<p>(המשקל: המהיר ב' ( – –0 – / – – 0 – / – – // – –0– / – – 0 –/– –)</p>

<br>  

<blockquote>
<p>1 יוֹם תֹּאכְלוּ פִּתִּי וּמֶרְקַחְתִּי,      /דּוֹדִים, וְיֵט הַפֶּה וְהַחֵיךְ לָהּ –</p>
</blockquote>

<blockquote>
<p>2 אִמְרוּ בְּשִׁיר עָרוּךְ: &#8220;יְהִי בָרוּךְ הַמְלַמְּדָהּ יַחְדָּו וְהָאוֹכְלָהּ!&#8221;.</p>
</blockquote>

<br> 

<h2 id="–קכב–">– קכב –</h2>

<p>(המשקל: – –0 – / – – 0 – / – – 0 – / – –0– / – – 0 – / – – – )</p>

<br>  

<blockquote>
<p>1 הִסְתַּכְּלִי, נַפְשִׁי, וְשׁוּרִי פוֹעֲלֵךְ,</p>
</blockquote>

<blockquote>
<p>2 הִשְׁתַחֲוִי אֵלָיו וְכִרְעִי בֶרֶך;</p>
</blockquote>

<blockquote>
<p>3 פֶּן יֶחֱרֶה אַפּוֹ וְתֹאבְדִי דֶרֶך</p>
</blockquote>

<blockquote>
<p>4 סוּרָה עֲלֵי פִשְׁעֵךְ וְעַל רֹב מַעֲלֵך.</p>
</blockquote>

<br> 

<blockquote>
<p>5 אוֹרִי בְּאוֹר שֵׂכֶל וּמָרוֹם יַעֲלֵךְ,</p>
</blockquote>

<blockquote>
<p>6 יָאִיר וְיַגִּיהַּ בְּחָשְכֵּךְ נֵרֵךְ.</p>
</blockquote>

<blockquote>
<p>7 אַך נוֹתְנִים אֶל תַּעֲנוּגִים עֵרֶךְ –</p>
</blockquote>

<blockquote>
<p>8 חִשְׁבִים כְּחוּט רַגְלֵךְ וְכִשְׂרוֹךְ נַעֲלֵךְ!</p>
</blockquote>

<br> 

<blockquote>
<p>9 הוּא יִגְאֲלֵךְ. הוּא יַעֲלֵךְ מִשָּׁחַת.</p>
</blockquote>

<blockquote>
<p>10 הוּא אֶת פְּנֵי אֵל חֵן וְחֶסֶד לָךְ יְמַן.</p>
</blockquote>

<blockquote>
<p>11 מַה תִּפְסְחִי עַל זֹאת וּמָה אַתְּ בוֹדְדָה?</p>
</blockquote>

<br> 

<blockquote>
<p>12 הֵן טוֹב בְּגַן עֵדֶן מְלֹא כַף נָחַת,</p>
</blockquote>

<blockquote>
<p>13 מִכָּל-פְּאֵר תֵּבֶל וְחֶמְדַּת הַזְּמָן</p>
</blockquote>

<blockquote>
<p>14 הָרַע, אֲשֶׁר אַתְּ בּוֹ כְּהַיּוֹם נוֹדְדָה!</p>
</blockquote>

<br> 

<h2 id="–קכג–">– קכג –</h2>

<p>(המשקל: המרובה 0 – – – / 0 – – – / 0 – – // 0 – – – / 0 – – – / 0 – –)</p>

<blockquote>
<p>1 קְחָה יַעְלָה פְּחוֹת מִנָּךְ מְעֻלָּה,   /וְלֹא תִהְיֶה, יְדִיד, נִכְנָע לְעֻלָּהּ.</p>
</blockquote>

<blockquote>
<p>2 וְהָרֵעַ לְמַפְרֵעַ קְנֵה לָךְ,     / וְיוֹסִיף עַל גְּדֻלַּתְךָ גְּדֻלָּה.</p>
</blockquote>

<br>  

<h2 id="–קכד–">– קכד –</h2>

<p>(המשקל: המרובה 0 – – – / 0 – – – / 0 – – // 0 – – – / 0 – – – / 0 – –)</p>

<br>  

<blockquote>
<p>1 לְבַת גִּילָךְ יְפַת מַרְאֶה קְנֵה לָךְ,  /וּמַשְׂכֶּלֶת לְהָקֵל מֵעֲמָלָךְ.</p>
</blockquote>

<blockquote>
<p>2 וּבַת טוֹבִים פְּרִי בִטְנָהּ יְשׁוּבַּח,  /וְשִׂים מָשָׁל אֲחוֹת נַחְשׁוֹן לְמוּלָךְ.</p>
</blockquote>

<br> 

<h2 id="–קכה–">– קכה –</h2>

<p>(המשקל: המתקרב – –/ 0 – – // 0 – – / 0 – – // 0 – – / 0 – – // 0 – – / 0 – –)</p>

<br>  

<blockquote>
<p>1 נְגִינוֹת עֲגוּנוֹת   /וְקִינוֹת אֲנוּנוֹת      /וְהֶמְיַת יְגוֹנוֹת    /אֲיֵלִיל וְאָהִים,</p>
</blockquote>

<blockquote>
<p>2 וְאֶשָּׂא תְלֻנּוֹת,   /טְעָנוֹת מְעֻנּוֹת,    /וְתִנּוֹת מְתַנּוֹת    /לְקוֹלִי תְמֵהִים.</p>
</blockquote>

<blockquote>
<p>3 לְאוֹר יוֹם אֲשֶׁר בָּא,   וְ/חָרְבָה חֳרָבָה,      /וְכָל-יוֹשְבֵי בָהּ    /בְּקִרְבָּה כְּמֵהִים.</p>
</blockquote>

<blockquote>
<p>4 וְזַעַם פְּרָעָם,   /בְּרֹאשָׁם פְּצָעָם,   /וְהוּעַם פְּאֵר עַם   /וְנוֹעַם נְגוֹהִים.</p>
</blockquote>

<blockquote>
<p>5 נְגִידִים וְדוֹדִים  /לְיִצְחָק חֲרֵדִים,   /וְנָדִים שְׂרִידִים      וְתוֹהִים וּבוֹהִים.</p>
</blockquote>

<blockquote>
<p>6 נְדִיבִים וְשׁוֹעִים,  /וְרֵעִים וְרוֹעִים,      /קְרוּעִים וְצוֹעִים   בְּמַר אֶל גְּבוֹהִים.</p>
</blockquote>

<blockquote>
<p>7 צְבַא רִיק וְשַׁחַק  /לְבַשׁ שֵׁשׁ וּצְחַק      /לְיִצְחָק אֲשֶׁר חָק   /בְּכִסְאוֹ אֱלוֹהִים.</p>
</blockquote>

<br>  

<h2 id="–קכו–">– קכו –</h2>

<p>(המשקל: השלם ג – –0 – / – – 0 – / – – – // – –0– / – – –)</p>

<br>  

<blockquote>
<p>1 אִם בַּחֲרִיצוּתְךָ זְמָן אָנַסְתָּ,   / דּוֹד, עַד כְּדֵי מִחְיָתְךָ כִּנַּסְתָּ.</p>
</blockquote>

<blockquote>
<p>2 עֵת תַּהֲרוֹס יוֹתֵר וְתַעְפִּיל לַעְלוֹת בִּנְיַן מְעַט הוֹנַךְ אֲזַי הָרַסְתָּ.</p>
</blockquote>

<blockquote>
<p>3 אִם תָּפֻשָׂה רַב יָדְךָ ­– לֹא תֶאְסוֹף דָּבָר, וְתָפַשְׂתָּ מְעַט – תָּפַשְׂתָּ.</p>
</blockquote>

<br>

<h2 id="–קכז–">– קכז –</h2>

<p>(המשקל: התנועות – – – – / – – – – / – – – – / – – – – )</p>

<br>  

<blockquote>
<p>1 אוֹתִי תִשְׂטוֹם   / עַל הוֹלְכֵי תוֹם,   /וּבְרוּם גֵּ&#8217;וָךְ     עָלַי תָרוּם,</p>
</blockquote>

<blockquote>
<p>2 לֵאמוֹר: אַגִּיד   /אֶל הַנָּגִיד      /שִׁירוֹת אִמְרוֹת      /פִּיךָ הוֹרוּם.</p>
</blockquote>

<blockquote>
<p>3 זֹאת חֶרְפַּתְךָ   /וּכְלִימַתְךָ!     /קוּם, הַשְׁמִיעֵם      /אֶל כּוֹכְבֵי רוּם!</p>
</blockquote>

<blockquote>
<p>4 שִׂכְלָךְ כָּרַע    /בֵּין כָּל-מוּם רַע,   /אוֹ נִצְטָרַע,     /אוֹ הוּא חָרוּם.</p>
</blockquote>

<blockquote>
<p>5 גָּלָה סוֹדוֹ,    /מָטָה יָדוֹ,     /וּמְעִיל הוֹדוֹ     /כֻּלוֹ פָרוּם.</p>
</blockquote>

<blockquote>
<p>6 בָּתִּים שָׁרְתִּי      /לִךָ שָׁלַחְתִּי     /לֹא מִדַּעְתִּי     /זָרִים זָרוּם.</p>
</blockquote>

<blockquote>
<p>7 אִם עַל גַּבָּךְ    /יַחְרוֹשׁ אוֹיְבָך    /וּבְחִצִּים בָּךְ     /לֵצִים יוֹרוּם, –</p>
</blockquote>

<blockquote>
<p>8 בַּמֶּה עַתָּה    /יוֹסֵף חָטָא?     /צַוֵּם אַתָּה     /כִּי יַסְתִּירוּם!</p>
</blockquote>

<blockquote>
<p>9 שׁוּב, הִמָּלֵךְ    /עַל זֶה חֵלֵךְ!     /מַה זֶּה הוֹלֵך    /מוּמָךְ פָּרוּם?</p>
</blockquote>

<blockquote>
<p>10 רֵיק מִתְנַשֵּׂא   /לֹא תָכוֹם שֶׂה,    /כִּי כָּל כּוֹסֵה     /קָלוֹן עָרוּם.</p>
</blockquote>

<br>  

<h2 id="–קכח–">– קכח –</h2>

<p>(המשקל: – –0 – / – – 0 – / – – 0 – / – –0– // – – 0 – / – – – )</p>

<br>  

<blockquote>
<p>1 אֵיכָה, שְׁלֹמֹה, תִּטְּשֵׁנִי, שַׂר שְׁלוֹם</p>
</blockquote>

<blockquote>
<p>2 נַפְשִׁי וְאֵיךְ תּוּכַל עֲזוֹב רֵעֶךָ?</p>
</blockquote>

<blockquote>
<p>3 חַיִּים תְלֻונּוֹתַי בְּפִי יִשְעֶךָ,</p>
</blockquote>

<blockquote>
<p>4 גִּזְרַת שְׁבוֹ אַתְּ לִי וּמַחְצַב יַהֲלוֹם.</p>
</blockquote>

<br>  

<blockquote>
<p>5 לוּלֵי רְאִיתִיךָ בְּחֶזְיוֹנוֹת חֲלוֹם</p>
</blockquote>

<blockquote>
<p>6 וָאֶעֱלוֹז לַיְלָה בְּשַׁעְשׁוּעֶיךָ –</p>
</blockquote>

<blockquote>
<p>7 יוֹם עִמְּךָ נָסַע בְּיוֹם נָסְעֶךָ</p>
</blockquote>

<blockquote>
<p>8 רוּחִי, אֲזַי נִשְׁבַּע לְבִלְתִּי שׁוּב הֲלוֹם.</p>
</blockquote>

<br>  

<blockquote>
<p>9 כֹּה יֵט חֲסָדָיו לָךְ וְכֹה יִצּוֹרְךָ</p>
</blockquote>

<blockquote>
<p>10 צוּרָךְ! פְּקַח עָלַי לְטוֹב עֵינֵיךָ</p>
</blockquote>

<blockquote>
<p>11 כִּי חָלְשָׁה נַפְשִׁי וְדַעְתִּי פָּרֻשָׁה.</p>
</blockquote>

<br>  

<blockquote>
<p>12 אוֹ שׁוּב עֲמוֹס עָלַי כְּלַל מַחְסוֹרְךָ</p>
</blockquote>

<blockquote>
<p>13 אוֹ צַו לְזוּן אוֹתִי בְּשֻׁלְחָנֶךָ,</p>
</blockquote>

<blockquote>
<p>14 לֶחֶם לְפִי טַפִּי וְטַפָּךְ אֶדְרְשָׁה.</p>
</blockquote>

<br>  

<h2 id="–קכט–">– קכט –</h2>

<p>(המשקל: המרובה 0 – – – / 0 – – – / 0 – – // 0 – – – / 0 – – – / 0 – –)</p>

<br>  

<blockquote>
<p>1 פְּתַח פִּיךָ, מְשׂוֹשׂ אָרֶץ וְהוֹדָהּ,     /וּבִתְחִנָּה נְשָׂא רִינָה חֲמוּדָה.</p>
</blockquote>

<blockquote>
<p>2 וּמַס תַּשְׁלִים מְשָׁלִים הַנְּעִימִים,    / וְהֵמָּה גִיל וְשִׂמְחַת בֵּית יְהוּדָה.</p>
</blockquote>

<br>  

<h2 id="–קל–">– קל –</h2>

<p>(המשקל: המרובה 0 – – – / 0 – – – / 0 – – // 0 – – – / 0 – – – / 0 – –)</p>

<br>  

<blockquote>
<p>1 אֲנִי אֶל הָאֱמֶת אַטֶּה לְבָבִי,    /וְכָל-חֶדְרֵי קְרָבַי לָהּ אֲפַנֶּה.</p>
</blockquote>

<blockquote>
<p>2 ופִּי יַגִּיד תְּהִלּוֹת הַיְּשָׁרִים,    / וְרוּם מַעֲלְלֵי עִקֵּשׁ אֲגַנֶּה.</p>
</blockquote>

<blockquote>
<p>3 וְאַל נָא יִשְּׂאוּ פָנַי פְּנֵי אִישׁ,   / וְאֵל אָדָם בְּתֵבֶל לֹא אֲכַנֶּה.</p>
</blockquote>

<br> 

<h2 id="–קלא–">– קלא –</h2>

<p>(המשקל: המתקרב – –/ 0 – – // 0 – – / 0 – – // 0 – – / 0 – – // 0 – – / 0 – –)</p>

<br>  

<blockquote>
<p>1 לְאוֹהֵב יְדִידוֹ   /וְצֶדֶק נְגִידוֹ,     /וְאֵין קֵץ לְרוּם כֵּס /הֲדָרוֹ וְהוֹדוֹ.</p>
</blockquote>

<blockquote>
<p>2 וּצְנִיפַת חֲלִילִי,  /וְשִׁיר מַהֲלָלִי    /יְהִי לִי לְהַרְאוֹת /פְּלִיאוֹת כְּבוֹדוֹ.</p>
</blockquote>

<br>  

<h2 id="–קלב–">– קלב –</h2>

<p>(המשקל: המהיר ב' ( – –0 – / – – 0 – / – – // – –0– / – – 0 –/– –)</p>

<br>  

<blockquote>
<p>1 חוּשָׁה, עֲרוֹךְ, צוּר, עַל דְּרָכֵינוּ     / זִיו נֵר בְּנוֹ יִשַּׁי נְסִיכֵנוּ.</p>
</blockquote>

<blockquote>
<p>2 יוֹרִישׁ מְשַׂנְּאִים מִגְּבוּלָךְ אָז         / גּוֹרָלְךָ תַּפִּיל בְּתוֹכֵנוּ.</p>
</blockquote>

<br> 

<h2 id="–קלג–">– קלג –</h2>

<p>(המשקל: המרובה 0 – – – / 0 – – – / 0 – – // 0 – – – / 0 – – – / 0 – –)</p>

<br>  

<blockquote>
<p>1 מְאֹד אַל תַּעֲמִיס, דּוֹד, עַל עֲמִיתָךְ,    / וְאִם הוּא סָר לְמִשְׁמַעְתָּךְ כְּעַבְדָּךְ!</p>
</blockquote>

<blockquote>
<p>2 הֲיֵשׁ עֶבֶד לְךָ נִרְצָע כְּרַגְלָךְ? –      /וְתִלְאֶה מִנְּשׂוֹא טָרְחָךְ וְכָבְדָּךְ.</p>
</blockquote>

<br> 

<h2 id="–קלד–">– קלד –</h2>

<p>(המשקל: השלם ו – –0 – / – – 0 – //– –0– / – – 0 –)</p>

<br>  

<blockquote>
<p>1 אֶקְרָא תְעָלוֹת יַעֲלוֹת      /הַחֵן אֲשֶׁר בִּי מוֹעֲלוֹת.</p>
</blockquote>

<blockquote>
<p>2 אַךְ לִי תְעָלוֹת מְעֻלּוֹת –     /אָרִים בְּשִׁיר הַמַּעֲלוֹת.</p>
</blockquote>

<br>

<h2 id="–קלה–">– קלה –</h2>

<p>(המשקל: המהיר ב' ( – –0 – / – – 0 – / – – // – –0– / – – 0 –/– –)</p>

<br>  

<blockquote>
<p>1 מַה נַּחֲזִיק טוֹבָה לְתוֹלְדוֹת יוֹם,  /אוֹ מַה נְּסַפֵּר לַזְּמָן רַבָּה?</p>
</blockquote>

<blockquote>
<p>2 נַחְנוּ כְּכוֹכָבִים בְּתוֹך גַּלְגַּל,    /תָּמִיד בְּהֵקֶף רַב וּבִמְסִבָּה.</p>
</blockquote>

<blockquote>
<p>3 זֶה יַעֲלֶה לִמְרוֹם שְׁחָקִים, עֵת   /יֵרֵד כְּנֶגְדּוֹ זֶה תְהוֹם רַבָּה.</p>
</blockquote>

<br>  

<h2 id="–קלו–">– קלו –</h2>

<p>(המשקל: התנועות – – – – / – – – – / – – – – / – – – – )</p>

<br>  

<blockquote>
<p>1 תַּלְמִיד חוֹקֵר,   /הָרִים עוֹקֵר –    /הִשָּׁמֵר לָךְ  /מִן הַשֶּקֶר!</p>
</blockquote>

<blockquote>
<p>2 נֶגְדּוֹ חֶרֶב     /שִׂכְלָךְ יִרֶב,     / מִן הָעֶרֶב   /עַד הַבֹּקֶר.</p>
</blockquote>

<br> 

<h2 id="–קלז–">– קלז –</h2>

<p>(המשקל: המהיר ב' ( – –0 – / – – 0 – / – – // – –0– / – – 0 –/– –)</p>

<br>  

<blockquote>
<p>1 חֵטְא עַמְּךָ, צוּרִי, מְחַל מָחוֹל!  / הַפְרִיש וְהַבְדִּיל קָדְשְׁךָ מֵחוֹל!</p>
</blockquote>

<blockquote>
<p>2 שׁוּר יַעֲקֹב כִּי שָׁח, וּמָעַט עַם   /מִן הָעֲנָקִים רָם וְרַב מֵחוֹל.</p>
</blockquote>

<blockquote>
<p>3 קַבֵּץ פְּזוּרֵינוּ לְעֵין עַמִּים!    /מִתְחַכְּמִים לָךְ מִבְּנֵי מָחוֹל.</p>
</blockquote>

<blockquote>
<p>4 וּנְרַנֵּנָה חַסְדָּךְ בְּקוֹל תּוֹדָה    /עַל תּוֹף וְעַל כִּנּוֹר וְעַל מָחוֹל.</p>
</blockquote>

<br> 

<h2 id="–קלח–">– קלח –</h2>

<p>(המשקל: המרובה 0 – – – / 0 – – – / 0 – – // 0 – – – / 0 – – – / 0 – –)</p>

<br>  

<blockquote>
<p>1 בְּתִמְהוֹן, יַעֲקֹב, נַפְשָׁךְ צְלוּלָה,  /וְלִבָּתְךָ בְּקִרְבָתְךָ אֲמוּלָה.</p>
</blockquote>

<blockquote>
<p>2 וְלָך רוֹאוֹת וּבָם לֹא תֶחֱזֶה כֹּל,  /וְאָזְנַיִם – וְלֹא תִשְׁמַע הֲמוּלָה.</p>
</blockquote>

<blockquote>
<p>3 יְקִיצָתְךָ לְנוּמַת כָּל-בְּנֵי אִישׁ,   /וְנוּמָתְךָ – לְמִיתָתָם מְשׁוּלָה.</p>
</blockquote>

<blockquote>
<p>4 וְעִם הֶבְלָךְ סְבָרוֹת לָךְ, אֲשֶׁר לֹא  /כְּתוֹרַת אֵל וְדָתוֹ הַכְּלוּלָה.</p>
</blockquote>

<blockquote>
<p>5 אֱמֶת, לֹא אֵדְעָה שֹׁרֶשׁ יְסוֹדָךְ,  /וּמֵאַיִן יְחִידָתְךָ אֲצוּלָה.</p>
</blockquote>

<blockquote>
<p>6 הֲמִנִּשְׁמַת אֱלוֹהִים לִבְּךָ רֵיק,   /וּמֵהֶרְגֵּש גְּוִיָּתְךָ שְׁלוּלָה?!</p>
</blockquote>

<blockquote>
<p>7 כְּחִזָּיוֹן לְעֵינַי אַתְּ, וְדִמְיוֹן,    /כְּצוּרַת שָׁוְא וְכִתְמוּנָה חֲלוּלָה.</p>
</blockquote>

<blockquote>
<p>8 שְמָעֵנִי, – וְאִם אַתְּ מִבְּנֵי אִישׁ – /זְרַע דֵּעָה, וְתִקְצוֹר אֶת יְבוּלָהּ!</p>
</blockquote>

<blockquote>
<p>9 וְהָקִיץ מִשְּׁנַת עַצְלוּת עֲצֵלִים,   /וְשִׂים נַפְשָׁךְ בְּחַצְרוֹת בִּין נְעוּלָה.</p>
</blockquote>

<blockquote>
<p>10 וְאִם אַתְּ, יַעֲקֹב, מַעְשֵׂה כְּשָׁפִים, /וּמֵעִמְקֵי שְׁאוֹל נַפְשָׁך שְׁאוּלָה –</p>
</blockquote>

<blockquote>
<p>11 דְּעֶה, כִּי מָאֲסוּ אָרְחָךְ אֲנָשִׁים,  /וְחֶבְרָתְךָ לְכָל-גֶּבֶר גְּעוּלָה.</p>
</blockquote>

<blockquote>
<p>12 בְּאֵל אַשְׁבִּיעֲךְ: שׁוּב אֶל עֲפָרָךְ,  /הֲכִי אֵלָיו מְסִילָתְךָ סְלוּלָה!</p>
</blockquote>

<br>  

<h2 id="–קלט–">– קלט –</h2>

<p>(המשקל: השלם ו – –0 – / – – 0 – //– –0– / – – 0 –)</p>

<br>  

<blockquote>
<p>1 הוֹי, יַעֲקֹב, כֶּלֶב עֲקוֹב הַלֵב, וּמַה    /תַּכְלִים זְקַן יָמִים וְעַל דָּת תַּעֲבוֹר?</p>
</blockquote>

<blockquote>
<p>2 יִבְעַר חֲרוֹן אֵל בָּךְ, וְיַעְרֶה עַד יְסוֹד גִּזְעָךְ, וְיִשְׁבּוֹר אֶת גְּאוֹן בִּצְעָךְ שְׁבוֹר.</p>
</blockquote>

<br>  

<h2 id="–קמ–">– קמ –</h2>

<p>(המשקל: המתקרב – –/ 0 – – // 0 – – / 0 – – // 0 – – / 0 – – // 0 – – / 0 – –)</p>

<br>  

<blockquote>
<p>1 יְלִיד שַׁעֲשׁוּעִים,  /וְיַקִּיר וְנָעִים,    /וְרוּחוֹ וְשִׂיחוֹ    מְשַׁבֵּר סְלָעִים.</p>
</blockquote>

<blockquote>
<p>2 וּמַקְשִׁיב לְהָשִׁיב, /וּמַשְׂכִּיל לְהוֹשִׁיב   /אֲמָרוֹת בְּחִידוֹת   /חֲמוּדוֹת, וְדֵעִים.</p>
</blockquote>

<blockquote>
<p>3 סְגַרְתִּיו בְּמִלִּים,  /בְּיַם הַמְּשָׁלִים,      /וְקָרַע גְּאוֹנוֹ     /כְּאַלְפֵי קְרָעִים.</p>
</blockquote>

<blockquote>
<p>4 פְּגַשְׁתִּיו, צְרַפְתִּיו, /בְּבוֹר בִּין בְּחַנְתִּיו,  /וְטָהוֹר מְצָאתִיו   /כְּעֶצֶם רְקִיעִים.</p>
</blockquote>

<blockquote>
<p>5 חֲקַרְתִּיו בִּמִדָּה  /בְּחֵשֶׁב אֲפוּדָה,      /וְהִרְבָּה בְּלִי קֵץ      /לְקַבֵּץ סְלָעִים.</p>
</blockquote>

<blockquote>
<p>6 וְהוֹסִיף וְחִסַּר,  /וְחִלֵּק בְּאִסָּר,    /וְעָרַךְ וְדִקְדֵּק    /לְהַדֵּק רְגָעִים.</p>
</blockquote>

<blockquote>
<p>7 הֲיַגְדִּיל שְׁבָחָיו  /מְשׁוֹרֵר בְּשִׂיחָיו? –  /וְהוּא בֶן חֲשׁוּבִים,  /נְדִיבִים וְשׁוֹעִים.</p>
</blockquote>

<blockquote>
<p>8 כְּאַחִים וְאַחְיוֹת, / שְׂרָפִים וְחַיּוֹת,      / וְרֹאשָן וְסוֹפָן    /כְּאוֹפַן קְבוּעִים.</p>
</blockquote>

<blockquote>
<p>9 וְהָאֵם בְּתוֹכָן   /כְּעַיִש עֲלֵי כַן,    / וְהֵם לָהּ סְבִיבָהּ   /כְּאוּרִים נְטוּעִים.</p>
</blockquote>

<blockquote>
<p>10 וְהוּא שָׁם בְּנַפְשָׁם /כְּרוּב עָף בְּרֹאשָם,  /בְּטוּבוֹ וְנִיבוֹ     /שְׂמָחוֹת שְׂבֵעִים.</p>
</blockquote>

<blockquote>
<p>11 אֲדוֹן לַיְּלָדִים,  / וְהֵם לוֹ עֲבָדִים,   /וְכֻלָּם בְּעֶרְכּוֹ    /וְחֻקּוֹ גְרוּעִים.</p>
</blockquote>

<blockquote>
<p>12 וּמִי יַעֲרוֹךְ לוֹ?  / הֲיֵשׁ אִישׁ מְשָׁלוֹ?  / יְלִיד שַׁעֲשׁוּעִים    /וְיַקִּיר וְנָעִים.</p>
</blockquote>

<br>  

<h2 id="–קמא–">– קמא –</h2>

<p>(המשקל: המרובה 0 – – – / 0 – – – / 0 – – // 0 – – – / 0 – – – / 0 – –)</p>

<br>  

<blockquote>
<p>1 מְאוֹרוֹת עַל פְּנֵי עָפְרָה יְאִירוּן,  /וְאֹפֶל וְעֲרָפֶל אַל יְגוּרוּן;</p>
</blockquote>

<blockquote>
<p>2 וְלַהוֹלְכִים נְתִיב חֵשֶׁק חֲשֵׁכִים  /יְחַוּוּן מַהֲלָך יָשָׁר וְיוֹרוּן.</p>
</blockquote>

<blockquote>
<p>3 הֲיֵשׁ נוֹפֶת, לְבַד תַּחַת לְשׁוֹנָהּ,  וְ/אִם פִּיוֹת בְּרִינָה שִׁיר יְשוּרוּן?</p>
</blockquote>

<blockquote>
<p>4 וְאֵי בִרְיָה לְיָפְיָהּ תַּעֲרוֹךְ? אוֹ   /בְּמַה זֶּה חוֹשְקִים עֶדְנָה יְמִירוּן?</p>
</blockquote>

<blockquote>
<p>5 וְלָהּ צֶמֶד שְׁדֵי חֶמֶד בְּחֵיָקהּ,   /לְמִשְׁמַעְתָּם יְסוּרוּן.</p>
</blockquote>

<blockquote>
<p>6 וְטוּב רֵיחַ שְׁמָנֶיהָ וּבָשְׂמֵי    /לְבוּשָׁהּ שוֹכְנֵי עָפָר יְעִירוּן.</p>
</blockquote>

<blockquote>
<p>7 <strong>אֲשֵׁרַת</strong> חֵן קְרָאוּה,ָ וְאַשְׁרֵי    /יְדִידִים זֹאת בְּמֶמְשַׁלְתָּם יְשׁוּרוּן.</p>
</blockquote>

<blockquote>
<p>8 וְרוֹכְבִים עַל שְׁמֵי רוּם גַּאֲוָתָהּ,  /וּּפִּיּוֹת בָּה נְשִׁיקוֹת יַעֲתִירוּן.</p>
</blockquote>

<blockquote>
<p>9 וְלוּ זָרְחוּ כְּצַלְמָהּ הָאֲשֵׁרוֹת,   /אֲשֶׁר נָכְרִים בְּצֵל הֶבְלָם יְגוּרוּן –</p>
</blockquote>

<blockquote>
<p>10 הֲלֹא צִוָּה אֲזַי מֹשֶה לְעָבְדָם,   /בְּצֵאת מִבֵּית עֲבָדִים עַם יְשׁוּרוּן.</p>
</blockquote>

<br>  

<h2 id="–קמב–">– קמב –</h2>

<p>(המשקל: המתקרב – –/ 0 – – // 0 – – / 0 – – // 0 – – / 0 – – // 0 – – / 0 – –)</p>

<br>  

<blockquote>
<p>1 מְדוּרַת לְהָבִים  /וְלַהַט שְׁבִיבִים    /אֲשֶׁר בֵּין שְׁדֵי    /חֵיק צְבִיַּת אַהֲבִים</p>
</blockquote>

<blockquote>
<p>2 מְעַוֶּה וּבוֹלֵק   /וְדוֹלֵק בְּמֵעַי     /וְסוֹעֵר וּבוֹעֵר    /בְּתוֹך הַקְּרָבִים.</p>
</blockquote>

<blockquote>
<p>3 הֲיֵשׁ לִי מְנוּסָה? – /וְעִתִּי לְחוּצָה,    /וְרִשְׁתָּהּ פְּרוּשָׂה      /בְּכָל-הַנְּתִיבִים.</p>
</blockquote>

<blockquote>
<p>4 וְתַפְלִיג כְּאֵבַי,   /וְאֵין רָב יְרִיבַי,      /וְעַל כָּל-חֲבִיבַי    / תְּשַׁו מַאֲרָבִים.</p>
</blockquote>

<blockquote>
<p>5 תְּעוֹרֵר יְגוֹנוֹת,  / וְעַל כָּל-לְשׁוֹנוֹת   / תְּהַפֵּךְ לְקִינוֹת    /זְמִירִים עֲרֵבִים.</p>
</blockquote>

<blockquote>
<p>6 וְתִצְעַק, וְתַחְרִישׁ, /וְתִשּׁוֹך וְתַפְרִישׁ,   /וְתוֹרִישׁ מְרִיבָה   /וְצִיר בַּעֲצַבִּים.</p>
</blockquote>

<blockquote>
<p>7 אֲנִי מִמְּצוּקוֹת  /וְשׁוּחוֹת עֲמוּקוֹת   /אֲמָרֵר נְאָקוֹת    /מְקוֹם שִׁיר שְׂגָבִים.</p>
</blockquote>

<blockquote>
<p>8 וְאֵין מַאֲמִין בִּי,  אֲבַל כָּל-כְּאֵבִי    וְחֶבְלֵי לְבָבִי     חֲשׁוּבִים כְּזָבִים.</p>
</blockquote>

<blockquote>
<p>9 בְּקִרְבִּי רְוָיָה,   /וְאֵין לִי רְאָיָה,    /וְאֵין דָּן בְּלִי עֵד      חֲבוּר הַעֲצַבִּים.</p>
</blockquote>

<blockquote>
<p>10 בְּכֵן זֹאת אֲסוּרָה /בְּמִשְׁמָר נְצוּרָה,   /בְּבֵית אַהֲבָתִי    /תְּהִי עָד, עֲרֵבִים.</p>
</blockquote>

<blockquote>
<p>11 עֲדִי טוֹב, /שְׁדֵי חֵיק בְּנִזְקִי תְּשַׁלֵּם,   / וְיַטִּיף מְקוֹרָהּ    /בְּאִשִּׁי רְבִיבִים.</p>
</blockquote>

<br>  

<h2 id="–קמג–">– קמג –</h2>

<p>(המשקל: הקלוע(המשקל: המרובה – – 0 – / – 0 – – / – – // – – 0 – / – 0 – – / 0 – –)</p>

<br>  

<blockquote>
<p>1 משֶׁה, דְּרוֹשׁ לִי:  /הֲלִמְשׁוֹרְרִים יֵשׁ   /בָּתֵּי זְמִירִים וְשִׁירִים לְהַשְׂכִּיר?</p>
</blockquote>

<blockquote>
<p>2 לַעְרוֹך שְבָחוֹת  /נְגִיד הַזְּמָן, אוֹ       /תוֹרוֹת שְׁלוֹמִים לְפָנָיו לְהַזְכִּיר?</p>
</blockquote>

<blockquote>
<p>3 אֶשְׁקוֹל שְׂכָרָם,  /וְאִם רָם – הֲכִי אֵין לִי שִׁיר וּמִזְמוֹר לְדָוִד לְהַזְכִּיר?</p>
</blockquote>

<br>  

<h2 id="–קמד–">– קמד –</h2>

<p>(המשקל: המרובה 0 – – – / 0 – – – / 0 – – // 0 – – – / 0 – – – / 0 – –)</p>

<br>  

<blockquote>
<p>1 אֲשֶׁר יַרְבּוּ בְאֵין צַחוֹת אֲמָרִים,     /וְשִׁירִים יִצְבְּרוּ אַלְפֵי חֳמָרִים,</p>
</blockquote>

<blockquote>
<p>2 וְהֵם מִצּוּף בְּחֵיךְ סָכָל מְתוּקִים,    / וְנִמְאָסִים לְכָל-מַשְׂכִּיל וּמָרִים –</p>
</blockquote>

<blockquote>
<p>3 כְּאֶרֶץ חָרְבָה מֵאִיש, וְאֵין בָּהּ     /לְבַד עֶדְרֵי פְרָאִים וַחֲמוֹרִים.</p>
</blockquote>

<br>  

<h2 id="–קמה–">– קמה –</h2>

<p>(המשקל: המרובה 0 – – – / 0 – – – / 0 – – // 0 – – – / 0 – – – / 0 – –)</p>

<blockquote>
<p>1 אֲנִי סֵפֶר לְבֶן סִינַא מְכֻנֶּה,    / וְחָלְיָךְ אֶל בְּרִיאוּת, דּוֹד, אֲשַׁנֶּה.</p>
</blockquote>

<blockquote>
<p>2 וְכָל-רוֹפֵא אֲשֶׁר יִסְכַּל נְתִיבִי –  / לְרֶדֶת אֶל שְׁאוֹל דַּרְכָּךְ יְפַנֶּה.</p>
</blockquote>

<blockquote>
<p>3 לְךָ חַיִים בְּעֶצֶם בִּי קְנוּיִים,      / וּבִי מָוֶת בְּמִקְרֶה לָךְ יְאֻנֶה.</p>
</blockquote>

<br>  

<h2 id="–קמו–">– קמו –</h2>

<p>(המשקל: השלם ו – –0 – / – – 0 – //– –0– / – – 0 –)</p>

<br>  

<blockquote>
<p>1 טֶרֶם תְּכַזֵּב מַאֲמָר –      / אֵלָיו בְּעִיּוּן דַּק פְּנֵה!</p>
</blockquote>

<blockquote>
<p>2 וּבְמַעֲמַקֵּי לִבְבָךְ        /אֶלֶף פְּעָמִים בּוֹ שְׁנֵה!</p>
</blockquote>

<blockquote>
<p>3 אַל נָא תְּהִי בוֹש לָאֱמֶת,     /יַעְקֹב, הֱיוֹתְךָ נַעֲנֶה;</p>
</blockquote>

<blockquote>
<p>4 פֶּן בּוֹש תְּהִי עֵת סִפְרְךָ     /יָקוּם– וְנֶגְדָּךְ יַעֲנֶה.</p>
</blockquote>

<br>  

<h2 id="–קמז–">– קמז –</h2>

<p>(המשקל: המרובה 0 – – – / 0 – – – / 0 – – // 0 – – – / 0 – – – / 0 – –)</p>

<br>  

<blockquote>
<p>1 סְגוֹר הַלֵּב מְעוֹן הַסּוֹד וּבֵיתוֹ   /בְּעוֹדוֹ חַי, וְהוּא קִבְרוֹ בְּמוֹתוֹ.</p>
</blockquote>

<blockquote>
<p>2 כְּבַד פֶּה הוּא בְמַעְנֵהוּ, וְצָלוּל   /בְּבוֹר שָפֵל וְסוּת אֹפֶל כְּסוּתוֹ.</p>
</blockquote>

<blockquote>
<p>3 וּמִסְגַּרְתּוֹ לְשוֹן בַּעְלָיו לְדַלְתּוֹ,  /וְרַק יוֹצְרוֹ וְהוּא יוֹדְעִים עֲצָתוֹ.</p>
</blockquote>

<blockquote>
<p>4 וְהוּא תָמִיד לְמַזְכֶּרֶת לְפָנָיו,   /וְאִם לֹא יַעֲלֵהוּ עַל שְׂפָתוֹ.</p>
</blockquote>

<blockquote>
<p>5 נוֹשֵׁא אֶל אֲדוֹנָיו יָד לְבִלְתִּי      /עֲבוֹר פִּיהוּ, וְכָרַת לוֹ בְרִיתוֹ.</p>
</blockquote>

<blockquote>
<p>6 שְׁתִיקָה הִיא לְאָצוּר בּוֹ דְבוּקָה, /וְטוֹב סֵבֶל לְחֵבֶל נַחֲלָתוֹ.</p>
</blockquote>

<blockquote>
<p>7 וְלֹא יִבּוֹל לְבַבַ חָכָם וְיִסְבּוֹל,   /וְלֹא יוּכַל לְבַב סָכָל שְׂאֵתוֹ.</p>
</blockquote>

<blockquote>
<p>8 וְסוֹד נִרְצָה אֲשֶׁר יָצָא בְּעִתּוֹ,   /וְאִם יָחִישׁ לְהַכְרִית אַחֲרִיתוֹ.</p>
</blockquote>

<br> 

<h2 id="–קמח–">– קמח –</h2>

<p>(המשקל: המהיר ב' ( – –0 – / – – 0 – / – – // – –0– / – – 0 –/– –)</p>

<br>  

<blockquote>
<p>1 מַה בָּעֲרוּ הָאוֹמְרִים כִּי עַל    /כָּל בֶּן תְּמוּתָה יִמְשְׁלוּ אִישִׁים!</p>
</blockquote>

<blockquote>
<p>2 מַה טוֹב יְהִי לָהֶם סְגוֹר פִּיהֶם,  /אוֹ יִהְיו הַשּׁוֹמְעִים חֵרְשִׁים,</p>
</blockquote>

<blockquote>
<p>3 אַחַרַ אֲשֶׁר נַחְנוּ לְאָכְלָה אֶל      / כִּנָּה, זְבוּב, פִּשְׁפֵּשׁ וּפַרְעוֹשִׁים.</p>
</blockquote>

<br> 

<h2 id="–קמט–">– קמט –</h2>

<p>(המשקל: היתדות (0 – / 0 – / 0– / – // 0 – / 0 –/ 0– / 0–)</p>

<br>  

<blockquote>
<p>1 זְמָן, בְּמוֹר דְּרוֹר אֱמוֹר:     /הֲטוֹב יְהִי רְמוּס חֲמוֹר?</p>
</blockquote>

<blockquote>
<p>2 וְאִם אֱוִיל וּבֶן בְּלִי       /יְצַו לְאִישׁ גְּבִיר וּמוֹר?</p>
</blockquote>

<blockquote>
<p>3 לְזֹאת גְּעַר בְּכָל-כְּסִיל,     /וְכַרְמְךָ, זְמָן, זְמוֹר!</p>
</blockquote>

<blockquote>
<p>4 וּמִיְּדֵי מְחַבְּלִים        / מְתֵי יְקָר וּבִין שְׁמוֹר!</p>
</blockquote>

<br> 

<h2 id="–קן–">– קן –</h2>

<p>(המשקל: היתדות (0 – / 0 – / 0– / – // 0 – / 0 –/ 0– / 0–)</p>

<br>  

<br>  

<blockquote>
<p>1 תְּנָה לְךָ בְּאָכְלְךָ,       / גְּבוּל. הֲטוֹב תְּהִי זְאֵב?</p>
</blockquote>

<blockquote>
<p>2 הֲלֹא אֱכוֹל דְּבַשׁ לְרוֹב      /בְּבִטְנְךָ יְשַׁו כְּאֵב!</p>
</blockquote>

<br>  

<h2 id="–קנא–">– קנא –</h2>

<p>(המשקל: התנועות – – – – / – – – – / – – – – / – – – – )</p>

<br>  

<blockquote>
<p>1 דּוֹד, עַל שִׂכְלָךְ  /אוֹ מַהְלָלָךְ  /לַאֹ תוֹצִיא לָךְ    /אָרֶץ צִמְחָהּ.</p>
</blockquote>

<blockquote>
<p>2 סוֹב מִדֶּלֶת    /הָאַיֶּלֶת!   /חָכְמַתָּא לֵית    / אִי לֵית קַמְחָה!</p>
</blockquote>

<blockquote>
<p>3 אוֹרַח יוֹשֶׁר    /לִקְנוֹת עֹשֶר, / אִם דַּל מִלֵּב     /<strong>שִׂמְחָה</strong> נִמְחָה.</p>
</blockquote>

<blockquote>
<p>4 כִּי לָרָשִׁים    /וּלְעַקָּשִׁים  /עֶצֶב, וּלְיִשְׁרֵי    /לֵב – שִׂמְחָה.</p>
</blockquote>

<br>  

<h2 id="–קנב–">– קנב –</h2>

<p>(המשקל: המרנין 0 – – – / 0 – – – / 0 – // 0 – – – / 0 – – – / 0 – )</p>

<br>  

<blockquote>
<p>1 מְכוֹרוֹת חֶפְצְךָ, יִצְחָק, כְּסֵה!     /וְשוּב מִכָּל-שְׁגָגוֹת תַּעֲשֶׂה.</p>
</blockquote>

<blockquote>
<p>2 שְׁמוֹר, אַל תַּחֲלִיף הֶבֶל בְּרִיק,     /וְאַל פֶּטֶר חֲמוֹר תִּפְדֶּה בְּשֶׂה.</p>
</blockquote>

<br>  

<h2 id="–קנג–">– קנג –</h2>

<p>(המשקל: המהיר ב' ( – –0 – / – – 0 – / – – // – –0– / – – 0 –/– –)</p>

<br>  

<blockquote>
<p>1 צוֹר, יַעֲלָה, לִבֵּךְ וְשָׁמִיר עַז.      / נִיב מַחְשְׁבֵךְ רֹאש פְּתָנִים מַר:</p>
</blockquote>

<blockquote>
<p>2 אִמְרוֹת שְׂפָתַיִךְ חֳרָבוֹת הֵם,   /מִפַּחֲדָם שַׂעְרַת אֱנוֹש תִּסְמַר.</p>
</blockquote>

<blockquote>
<p>3 שָׁלַּחְתְּ מְדוּרַת אֵשׁ בְּעַצְמוֹתַי,  /מִדָּם וְעַד בָּשָׂר וְעוֹר נִכְמָר.</p>
</blockquote>

<blockquote>
<p>4 לִבִּי סְחַרְחַר מִפְּנֵי פַחְדֵּךְ,    / עֵת אֶחֱזַק – קִרְבִּי הֲלֹא יֶחְמַר!</p>
</blockquote>

<blockquote>
<p>5 אִם יָם אֲנִי, עָפְרָה, וְאִם תַּנִּין,  /כִּי תִתְּנִי אֶל צַעֲדִי מִשְׁמָר?</p>
</blockquote>

<blockquote>
<p>6 אוֹ אִם בְּשָׂרִי עַז וְנָחוּש, כִּי      / יוֹם יוֹם בְּלִבִּי תִּתְקְעִי מַסְמָר?</p>
</blockquote>

<blockquote>
<p>7 חוּשִׁי לְעֶזְרָה, יַעֲלָה: עַל מָה   /דִּין אוֹהֲבֵךְ אֶל מָוְתָה נִגְמָר?</p>
</blockquote>

<blockquote>
<p>8 כִּי כָל-זְמָמָיו עֻלְּפוּ שָׁכְבוּ    /יַחְדָּו לְרַגְלַיִךְ כְּתֹא מִכְמָר.</p>
</blockquote>

<br>  

<h2 id="–קנד–">– קנד –</h2>

<h3 id="שיראלאישידאגהמשוררלפרידתווישמחלמעלתושולחמרומיהעירהגדולהאלהמכתשלהנהיגממלכהשפלה">שיר אל איש ידאג המשורר לפרידתו / וישמח למעלתו,/ שולח מרומי, העיר הגדולה,/ אל המכתש, להנהיג ממלכה שפלה</h3>

<p>(המשקל: הקטוע –– 0 – / ––0 – // ––0 – / ––0 – )</p>

<br>  

<blockquote>
<p>1   אֶלְבַּשׁ שְׂמָחוֹת וְגִילִים,   /אַךְ יֹאחֲזוּנִי חֲבָלִים.</p>
</blockquote>

<blockquote>
<p>2   יִבְעַר כְּמוֹ אֵשׁ לְבָבִי,    / יִסְעַר כְּשֶׁטֶף נְחָלִים.</p>
</blockquote>

<blockquote>
<p>3   יַחַד בְּנוֹשֵׂא מְיֻחָד,     / אֶרְאֶה הֲפָכִים כְּלוּלִים.</p>
</blockquote>

<blockquote>
<p>4   כָּזְבוּ בְזֹאת הַיְוָנִים,    / שָׁעוּ בְּדִבְרֵי הֲבָלִים,</p>
</blockquote>

<blockquote>
<p>5   עֵת בֵּיאֲרוּ כִּי בְּאֶחָד    /לֹא יִשְּׂאוּם הַשְּׂכָלִים.</p>
</blockquote>

<blockquote>
<p>6   אֵיךְ מִמְּךָ, דּוֹד, כְּהַיּוֹם      /בִּי גִיל וְעֶצֶב אֲצוּלִים!</p>
</blockquote>

<blockquote>
<p>7   אֶשְׂמַח לְגוֹדֶל כְּבוֹדָךְ,    /אַךְ לִי כְאֵבִים וְחִילִים,</p>
</blockquote>

<blockquote>
<p>8   כִּי תֵט אֲשׁוּרִים וְתַרְחִיק  / מִמִּשְכְּנוֹתַי גְּבוּלִים.</p>
</blockquote>

<blockquote>
<p>9   אֵין לִי אֲמָרִים חֲשׁוּבִים,  /אוֹ אֵי נְעִימוּת מְשָׁלִים?</p>
</blockquote>

<blockquote>
<p>10  מִי מַעֲקַשִּׁים כְּמוֹתְךָ    /יָסִיר, וְיַישִׁיר שְׁבִילִים?</p>
</blockquote>

<blockquote>
<p>11  מַה טּוֹב שְׁכוֹן לָךְ בְּרוֹמֵי   /תֵבֵל, מְצֻוֶּה גְדוֹלִים</p>
</blockquote>

<blockquote>
<p>12  מִהְיוֹת אֲדוֹן בַּשְּׁפֵלָה,    /כּוֹתֵשׁ <strong>בְּמַכְתֵּשׁ</strong> אֱוִילִים!</p>
</blockquote>

<br>  

<h2 id="–קנה–">–קנה –</h2>

<h3 id="שירמוכיחהמשוררהאוהביםוהקרוביםמונעיםממנופרותהטוביםוהערביםאחריהקימוהאלהיםמחליוחלירעאשרכמעטנפלכרע">שיר מוכיח המשורר האוהבים והקרובים / מונעים ממנו פרות הטובים והערבים,/ אחרי הקימו האלהים מחליו חלי רע / אשר כמעט נפל כרע</h3>

<p>(המשקל: המהיר ב' –– 0 – / ––0 – // ––0 – / ––0 – / ––)</p>

<br>  

<blockquote>
<p>1   אַחְרֵי רְפָאָנִי אֱלוֹהַי – זֶה     /הֵימָן וְזֶה דַּרְדַּע וְזֶה כַּלְכּוֹל,</p>
</blockquote>

<blockquote>
<p>2   יִתְחַכְּמוּ כֻּלָּם עֲדֵי שָׁקְלָם     / אָכְלִי בְּמֹאזְנַיִם וּבַמִּשְׁקוֹל.</p>
</blockquote>

<blockquote>
<p>3   אֵין אִישׁ פְּרִי יָבִיא לְאָכְלָה, אוֹ   /יַקְרֵב כְּגַרְגֵּר עִנְבֵי אֶשְׁכּוֹל.</p>
</blockquote>

<blockquote>
<p>4   אֶקְרָא עֲלֵי עַרְשִׂי לְכָל-יוֹדְעַי,    / עֵת אֶחֱזֶם אוֹכְלִים וְאָרִים כֹּל:</p>
</blockquote>

<blockquote>
<p>5   &#8220;אַל תַּעְזְבוּנִי, אִם רְפָאָנִי     /צוּרִי! הֲבוּ לִי, אוֹכְלָה מִכֹּל!&#8221;</p>
</blockquote>

<br>  

<h2 id="–קנו–">– קנו –</h2>

<h3 id="עודבלכתועלמשענתולבדומאיןמחזיקבידוהוסיףלחברוכהדבר:">עוד בלכתו / על משענתו / לבדו,/ מאין מחזיק בידו,/ הוסיף לחבר/ וכה דבר:</h3>

<blockquote>
<p>1   שִׁירִי הוֹאֶל  קַח שֶׁבַח אֶל    / בּוֹרֵא חֶלֶד  /רָם עַל כָּל-אֵל.</p>
</blockquote>

<blockquote>
<p>2   מֵקִים אוֹתִי  /יוֹם נֶחְלֵיתִי     /מִשַּׁחַת אֶל  /מִשְׁכָּנוֹת אֵל.</p>
</blockquote>

<blockquote>
<p>3   וּבְעֵת לֶכְתִּי  /בּוֹ נִסְמַכְתִּי,    / אַף תָּמַכְתִּי, / עַד שָם בִּי אֵל.</p>
</blockquote>

<br>  

<h2 id="–קנז–">– קנז –</h2>

<h3 id="עודבמנועאביוממנואתהמזוןוהחלישלחבמשמניורזוןוהואבידהרעבכבדלמסעובד">עוד במנוע אביו ממנו את המזון / והחלי שלח במשמניו רזון/ והוא ביד הרעב כבד/ למס עובד</h3>

<p>(המשקל: התנועות – –– – / – –– – / – –– – / – –– –)</p>

<br>  

<blockquote>
<p>1   שִׁמְשִׁי יֶעְרַב  עֵת אֶל הָרַב     /עַל אָכְלִי רָב  /אַפּוֹ יִלְהַב;</p>
</blockquote>

<blockquote>
<p>2   כִּי אִם אֵין לִי מִשְׁנֵה אָכְלִי –    /כָּל-עַצְמוֹתַי  תֹּאמַרְנָה: &#8220;הָב!&#8221;</p>
</blockquote>

<br>  

<h2 id="–קנח–">– קנח –</h2>

<h3 id="המשוררקללאישמאנשיגאולתואשראוהתמותתוקללהובשירהנחרזתקללהנמבזת.">המשורר קלל איש מאנשי גאולתו / אשר אוה תמותתו / קללהו בשירה נחרזת / קללה נמבזת.</h3>

<p>(המשקל: המרובה 0–– –/ 0–– – / 0–– // 0–– – / 0–– –/ 0––)</p>

<br>  

<blockquote>
<p>1   אֲשֶׁר אִוָּה תְמוּתָתִי בְּחָלְיִי,     /בְּחָשְׁבוֹ אַחֲרֵי חָלְפִי לְרִשְׁתִּי –</p>
</blockquote>

<blockquote>
<p>2   תְּמוּרָתִי תְּהִי נַפְשׁוֹ וְתַחְתִּי,    / וְהוּא יִפּוֹל בְּמִכְמַרְתִּי וְרִשְׁתִּי.</p>
</blockquote>

<br>  

<h2 id="–קנט–">– קנט –</h2>

<h3 id="עודקללאתאיששמחלנפלווישאמשלו:">עוד קלל את איש שמח לנפלו / וישא משלו:</h3>

<p>(המשקל: המרובה 0–– –/ 0–– – / 0–– // 0–– – / 0–– –/ 0––)</p>

<br>  

<blockquote>
<p>1   אֲשֶׁר הִרְוָה מְזִמּוֹתָיו בְּחֶדְוָה    /בְּיוֹם אָנִי – אֲנִי אֶשְׂמַח בְּאֵידוֹ.</p>
</blockquote>

<blockquote>
<p>2   בְּאֵין גּוֹאֵל יְהִי נִמְכָּר, וְיַד אֵל    /תְּהִי בּוֹ, עַד יְפַלַּח חֵץ כְּבֵדוֹ.</p>
</blockquote>

<blockquote>
<p>3   וְלֹא יִזְנַח אֲשֶׁר דָּאַג וְנֶאְנַח     /לְעֶזְרָה לוֹ בְּמוֹט רַגְלוֹ בְּעוֹדוֹ.</p>
</blockquote>

<br>  

<h2 id="–קס–">– קס –</h2>

<p>(המשקל: המתקרב 0–– / 0–– // 0–– / 0–– // 0–– / 0–– // 0–– / 0––)</p>

<br>  

<blockquote>
<p>1   אֱנוֹשׁ מַר וְדָוֶה    /לְשׁוּבִי מְקַוֶּה,   /בְּמוֹתִי לְרַוֵּה    שְׂמָחוֹת לְבָבוֹ.</p>
</blockquote>

<blockquote>
<p>2   בְּשַׁעְרוֹ בְּשִׂכְלוֹ /לְהַשְקִיט עֲמָלוֹ   /בְּהַרְבּוֹת בְּלֹא לוֹ   קְבוּצַת זְהָבוֹ.</p>
</blockquote>

<blockquote>
<p>3   אֱלֹהִים בְּעָנְשׁוֹ /יְאַבֵּד רְכוּשׁוֹ,   / וְיָשִׁיב בְּרֹאשׁוֹ    עֲמַל מַחֲשָבוֹ.</p>
</blockquote>

<blockquote>
<p>4   וְיִקְדַּר בְּרִישׁוֹ /מְאוֹר יוֹם לְנַפְשׁוֹ,  / וְנוֹשֶׁה – לְבוּשׁוֹ   יְפַשֵּׁט בְּחוֹבוֹ.</p>
</blockquote>

<blockquote>
<p>5   וְחַיָּיו בְּיַד צָר בְּתוֹךְ מַאֲסָר צַד   / יְבַלֶּה, וְיִקְצַר    לְבַב רָב יְרִיבוֹ.</p>
</blockquote>

<blockquote>
<p>6   וְיִדְבַּק בְּאוֹנוֹ לְחִכּוֹ לְשׁוֹנוֹ,    / וְיַשְׁפִּיל גְּאוֹנוֹ    אֲשֶׁר עָב רְכוּבוֹ.</p>
</blockquote>

<blockquote>
<p>7   וְיִמַּס בְּשָׂרוֹ, / וְעַצְמוֹ בְּצִירוֹ,   / יְדֻבַּק לְעוֹרוֹ     וְאֵד יַעֲזִיבוֹ.</p>
</blockquote>

<blockquote>
<p>8   בְּאֵבֶל יְאוֹנֵן, /בְּמִסְפֵּד יְקוֹנֵן,    /וְאֵין לוֹ יְחוֹנֵן    וְיִפְנֶה לְנִיבוֹ.</p>
</blockquote>

<blockquote>
<p>9   וְיַלְדֵי זְמַנִּים בְּחִצִּים שְׁנוּנִים      / וְחֶבְרַת יְגוֹנִים    יְרוּצוּן סְבִיבוֹ.</p>
</blockquote>

<blockquote>
<p>10  וּבוֹ צַר יְחַצֵּץ וְרֹאשׁוֹ יְרַצֵּץ,    /וְגֵווֹ יְפוֹצֵץ     בְּצוּר מַאֲרָבוֹ.</p>
</blockquote>

<blockquote>
<p>11  וְסוֹף סוֹף יְהוֹשְׁלַךְ /לְיַנְשׁוּף וְשָלָךְ,  /וְאָפַס וְהָלַךְ,    וּמִי זֶה יְשִׁיבוֹ?</p>
</blockquote>

<blockquote>
<p>12  וּמִי יֵאֱנַח לוֹ /וְיָנוּד לְחֶבְלוֹ,    /וְיִבְכֶּה בְּאֶבְלוֹ?      הֲיֵשׁ אִישׁ אֲהֵבוֹ?</p>
</blockquote>

<blockquote>
<p>13  הֲלֹא יוֹם יְדוּקַּר כְּמוֹת צֹאן וּבָקָר  /יְהִי אוֹר וְיָקָר    לְכָל-עַם קְרוֹבוֹ.</p>
</blockquote>

<blockquote>
<p>14  וְתוֹפֶת מְסָעֵר / בְּנַפְשׁוֹ יְבַעֵר,    /וְאוֹתָהּ יְנַעֵר     בְּתוֹךְ אֵשׁ לְהָבוֹ.</p>
</blockquote>

<blockquote>
<p>15  וְיִשְׂבַּע נְדוּדִים,    /בְּשׁוּרוֹ חֲסִידִים   /בְּגַן מַחֲמַדִים    וְעֵדֶן בְּטוּבוֹ.</p>
</blockquote>

<blockquote>
<p>16  וְיִזְכּוֹר עֲווֹנוֹ /וְגוֹבַה זְדוֹנוֹ,    /וְיַחְדָּו לְשׁוֹנוֹ    וּפִיו יַעֲנוּ בוֹ.</p>
</blockquote>

<blockquote>
<p>17  לְזֹאת נָא, נְבוֹנַי וְזֶרַע אֱמוּנַי,    /חֲזוּ אוֹר אֲדֹנַי    וְהַלְכוּ נְתִיבוֹ.</p>
</blockquote>

<br>  

<h2 id="–קסא–">– קסא –</h2>

<h3 id="המשוררחברמרקחתמשבחתמכלמאכלאשרעלהארץמתחתואחריאשרעשהמעשהגמרוישאמשלוויאמר:">המשורר חבר מרקחת משבחת / מכל מאכל אשר על הארץ מתחת / ואחרי אשר עשה מעשה גמר / וישא משלו ויאמר:</h3>

<p>(המשקל: המהיר ב' –– 0 – / ––0 – // ––0 – / ––0 – / ––)</p>

<br>  

<blockquote>
<p>1   יוֹם תֹּאכְלוּ פִּתִּי וּמֶרְקַחְתִּי    / דּוֹדִים, וְיֵט הַפֶּה וְהַחֵיךְ לָהּ.</p>
</blockquote>

<blockquote>
<p>2   וּבְקוֹל כְּאֶחָד תַּעֲנוּ לֵאמֹר:     / &#8220;לֹא טוֹב רְאוֹת הַקֵּץ לְכָל-תִּכְלָה&#8221;.</p>
</blockquote>

<blockquote>
<p>3   אִמְרוּ בְּשִיר עָרוּךְ: &#8220;יְהִי בָרוּךְ הַמְלַמְּדָהּ יַחְדָּו וְהָאוֹכְלָה!&#8221;.</p>
</blockquote>

<br>  

<h2 id="–קסב–">– קסב –</h2>

<h3 id="שירעלספרמדקדוקנקראספרהבחור">שיר על ספר מדקדוק נקרא, &#8220;ספר הבחור&#8221;</h3>

<p>(המשקל 0 ––– / 0 –– // 0 ––– / 0 ––)</p>

<br>  

<blockquote>
<p>1   אֲנִי סֵפֶר בְּדִקְדּוּק     /אֲחַר סוֹדוֹת וְרָזִים.</p>
</blockquote>

<blockquote>
<p>2   וְעָרְלַת פֶּה אֲרַפֵּא      /לְדַלֵּי נִיב וְרָזִים,</p>
</blockquote>

<blockquote>
<p>3   בְּתֵת צַחוֹת בְּשִׂיחוֹת    / יְהוּדִים הַפְּרָזִים,</p>
</blockquote>

<blockquote>
<p>4   בְּטוּב חֶמְדַּת מְלִיצוֹת    /וְהוֹד מִבְחַר חֲרָזִים.</p>
</blockquote>

<blockquote>
<p>5   שְמִי רָצוּי לְאַחַי,     / וּבָחוּר כָּאֲרָזִים.
<br></p>
</blockquote>

<h2 id="–קסג–">– קסג –</h2>

<h3 id="עודאחרעוברלסוחר">עוד אחר / עובר לסוחר</h3>

<p>(המשקל: המתפשט ד' –– 0 – / –– // ––0 – / /––// ––0 – / –– // ––0 – /</p>

<br>  

<blockquote>
<p>1 אֶתְמוֹל לְאֵלִיָּה  /בִּינָה יְלָדָתְנִי    /רוּחוֹ בְּקִרְבִּי בָא   רֶגַע – וְנִבֵּאתִי.</p>
</blockquote>

<blockquote>
<p>2 נֵזֶר וְלִוְיַת חֵן   / לֵוִי עֲלֵי רֹאשִׁי,    /עַל מַעֲרָכוֹת שִיר   שָׁם שַׁעֲרֵי בֵיתִי.</p>
</blockquote>

<blockquote>
<p>3 עַד לַיְהוּדִים כָּל  /חֶמְדַּת לְשׁוֹן קֹדֶשׁ  /מִפַּאֲתֵי תוֹרָה    תַּרְתִּי וְהֵבֵאתִי.</p>
</blockquote>

<blockquote>
<p>4 אַל תִּשְׁאֲלוּ מֶנִּי  /מַה שֵּׁם קְרָאוּנִי.   /דִּרְשׁוּ מְסִלַּת חוּר  שֶאַחֲרֵי בֵיתִי.</p>
</blockquote>

<br>  

<h2 id="–קסד–">– קסד –</h2>

<h3 id="שיריםנכתבועלכתובהמוציאיםעלהמשוררדבהכיגםהואעםלצניםנבא.האחדמימיןהמגלהשלחהחתןאלהכלה:">שירים נכתבו על כתובה,/ מוציאים על המשורר דבה / כי גם הוא עם לצנים נבא. / האחד, מימין המגלה,/ שלח החתן אל הכלה:</h3>

<p>(המשקל: המרובה 0–– –/ 0–– – / 0–– // 0–– – / 0–– –/ 0––)</p>

<br>  

<blockquote>
<p>1   וְאִם בִּטְנָךְ בְּחֵץ קַשְׁתִּי אֲפַלַּח –      /דְּבַשׁ טוּבֵךְ לְתוֹךְ קִרְבֵּךְ אֲשַׁלַּח.</p>
</blockquote>

<blockquote>
<p>2   בְּרִית מֶלַח, צְבִיָּתִי, לְעָבְדֵךְ       / הֲכִינוֹתִי, וְלֵב טָהוֹר, מְמֻלָּח.</p>
</blockquote>

<br>  

<h2 id="–קסה–">– קסה –</h2>

<h3 id="וגםהיאכאולתותעננוובנפשתדרשנו">וגם היא כאולתו תעננו / ובנפש תדרשנו</h3>

<p>(המשקל: המרובה 0–– –/ 0–– – / 0–– // 0–– – / 0–– –/ 0––)</p>

<br>  

<blockquote>
<p>1   לְךָ, מֹשֶׁה, בְּתוֹך בִּטְנִי תְּפִלּוֹת   / מְלֵאוֹת חֵן, וְגֻלּוֹת צוּף נְעוּלוֹת.</p>
</blockquote>

<blockquote>
<p>2   בְּמַטֶּה הַךְ בְּצוּר סָתוּם וְחָתוּם,  / וְתִהְיֶה לִי חֲתַן דָּמִים לְמוּלוֹת.</p>
</blockquote>

<br>  

<h2 id="–קסו–">– קסו –</h2>

<h3 id="שירחברוהמשוררבשלשהרופאיםאשרבשםיעקבקראום">שיר חברו המשורר בשלשה רופאים אשר בשם יעקב קראום</h3>

<p>(המשקל: המהיר ב' –– 0 – / ––0 – // ––0 – / ––0 – / ––)</p>

<br>  

<blockquote>
<p>1   שָׂא לִי, אֱלוֹהַי, אִם אֲנִי חוֹטֵא,   /וּכְמַדְקְרוֹת חֶרֶב אֱהִי בוֹטֶה.</p>
</blockquote>

<blockquote>
<p>2   רוֹפְאִים בְּשֵׁם יַעְקֹב שְׁלֹשָׁה הֵם:  / זֶה רַע, וְזֶה רָשָׁע, וְזֶה – שׁוֹטֶה.</p>
</blockquote>

<br> 

<h2 id="–קסז–">– קסז –</h2>

<h3 id="שיראלהמשורריםאשרדמולנצחאותובשירים">שיר אל המשוררים אשר דמו לנצח אותו בשירים</h3>

<p>(המשקל: התנועות – –– – / – –– – / – –– – / – –– –)</p>

<br>  

<blockquote>
<p>1   עוּרָה, שִׁירִי / וּבְכוֹר שׁוֹרִי  /לִקְרַאת אִמְרַת      בֵּית הַמֶּדִי!</p>
</blockquote>

<blockquote>
<p>2   הַכֵּה אוֹתָם, / וּבְרִשְׁעָתָם  / אֶל רַקָּתָם     /תֵּן מַסְמָרִי.</p>
</blockquote>

<blockquote>
<p>3   אֶרְקַח רִקְחִי /עַל מִזְבָּחִי,  /יִנְדּוֹף רֵיחִי     /וּבְרוּר מוֹרִי.</p>
</blockquote>

<blockquote>
<p>4   יַעְרוֹף לִקְחִי, יִשְׁאַף רוּחִי, /אַף נִחוֹחִי     מִמּוּגְמָרִי.</p>
</blockquote>

<blockquote>
<p>5   אָרִים דִּגְלִי  /עַל כָּל-חֵילִי. /מִי יָּקוּם לִי     /בְּשִׁיר מוֹרִי?</p>
</blockquote>

<blockquote>
<p>6   אֶכְרוֹת זֵדִים /שֶׁקֶר בּוֹדִים, הַנִּלְכָּדִים      /תּוֹך מִכְמָרִי.</p>
</blockquote>

<blockquote>
<p>7   אִישׁ אַל יִפְעוֹר פִּיהוּ כִּבְעוֹר! /כִּי אִם אֵעוֹר    /עַל מִשְׁמָרִי –</p>
</blockquote>

<blockquote>
<p>8   עַל רוּם מִגְדַּל /כָּל-שִיר יִגְדַּל /גַּרְגִּיר חַרְדָּל     מִמִּזְמוֹרִי.</p>
</blockquote>

<br>  

<h2 id="–קסח–">– קסח –</h2>

<h3 id="שירוהוארשותלברכו">שיר והוא רשות לברכו</h3>

<p>(המשקל: המרובה 0–– –/ 0–– – / 0–– // 0–– – / 0–– –/ 0––)</p>

<br>  

<blockquote>
<p>1   – יְמִינָךְ רוֹמְמָה, שׁוֹכֵן מְעוֹנִי,         / וְהַשְׁמַע קוֹל לְקַבֵּץ אֶת הֲמוֹנַי;</p>
</blockquote>

<blockquote>
<p>2   – וְגַלֵּה נָא זְרוֹעָך, אֵל אֱמוּנָה,         / לְעֵין אוֹיְבַי, וְרִיב רִיבַי וּמוֹנַי.</p>
</blockquote>

<blockquote>
<p>3   – סְגוֹר לִבִּי וְטוּב נִיבִי יְסַפֵּר       /תְּפִלָּתְךָ, וְצִדְקָתְךָ – רְנָנָי.</p>
</blockquote>

<blockquote>
<p>4   – פְּנוּ נָא לִי וּמוּל קוֹלִי, קְהָלִי,         /שְׂאוּ זִמְרָה וּבָרְכוּ אֶת אֲדֹנַי.</p>
</blockquote>

<br>  

<h2 id="–קסט–">– קסט –</h2>

<h3 id="שיראלשלמהמפושיפונצי">שיר אל שלמה מפושיפונצי</h3>

<p>(המשקל: התנועות – –– – / – –– – / – –– – / – –– –)</p>

<br>  

<blockquote>
<p>1   פִּיהוּ יִבְלוֹם     /קוֹרֵא שָׁלוֹם /לִשְׁלֹמֹה, כִּי  /שֶקֶר נִסְכּוֹ.</p>
</blockquote>

<blockquote>
<p>2   הוּא אַף חֵימָה,   /הוּא מִלְחָמָה. /עַל הָאְדָּמָה  /אֵין אִישׁ עֶרְכּוֹ.</p>
</blockquote>

<blockquote>
<p>3   בּוֹ כָּל-נִכְאָב    / יוֹאָב יִדְאַב,  /בּוֹ חֹדֶשׁ אָב  /יָמֶשׁ חָשְׁכּוֹ.</p>
</blockquote>

<blockquote>
<p>4   בִּטְנוֹ רוֹעִים     /יִקְרָא רֵעִים, /מֵעִם שׁוֹעִים /יַטֶּה דַּרְכּוֹ.</p>
</blockquote>

<blockquote>
<p>5   אֶקְרָא בִּשְׁמוֹ    /שִׁיר לִשְׁלֹמֹה /אַף כִּי זַעְמוֹ / מָלֵא סֻכּוֹ.</p>
</blockquote>

<blockquote>
<p>6   אַךְ לִי יִדְמֶה    /כִּקְרֹא סוֹמֵא /סַגִּיא נָהוֹר  /עַל צַד הֶפְכּוֹ.</p>
</blockquote>

<blockquote>
<p>7   כֻּלוֹ עָרְמָה,     / כֻּלוֹ מִרְמָה,  /כֻלוֹ רִמָּה   /בִּמְלֹא אָרְכֹּו.</p>
</blockquote>

<blockquote>
<p>8   אִם רֹאשׁ שַׂמְתִּיו,  /אוֹ כִּבַּדְתִּיו - /לֹא יָדַעְתִּיו,  /דּוֹדִים, עַד כֹּה!</p>
</blockquote>

<br>  

<h2 id="–קע–">– קע –</h2>

<h3 id="שירחברהמשוררבשובולשלום">שיר חבר המשורר בשובו לשלום</h3>

<p>(המשקל: המרובה 0–– –/ 0–– – / 0–– // 0–– – / 0–– –/ 0––)</p>

<br>  

<blockquote>
<p>1   אֲנִי אֶעְלוֹז בְּתוֹךְ אַחַי וְרֵעַי,    / וְאֶתְנַחֵם לְמִקְרַי וּלְפְּגָעַי.</p>
</blockquote>

<blockquote>
<p>2   וְאֶתְחַזֵּק בְּלֵב אַמִּיץ לְעֻמַּת     /זְמָן בּוֹגֵד, וְאִם רַבּוּ נְגָעַי.</p>
</blockquote>

<blockquote>
<p>3   אֲבָרֵךְ צוּר אֲשֶׁר עַד כֹּה בְּחַסְדּוֹ   / עֲזָרַנִי, וְגַם חָבַש פְּצָעַי.</p>
</blockquote>

<blockquote>
<p>4   וְהֵסִיר מִמְּקוֹר לִבִּי אֲנָחוֹת,    /וּמִלְחָיַי וְעַפְעַפַּי דְמָעַי.</p>
</blockquote>

<blockquote>
<p>5   בְּכָל-עִתִּי שְׁבָחָיו עַל לְשׁוֹנִי,     /וּמַהְלָלוֹ בְּמוֹ פִּי כָּל-רְגָעַי.</p>
</blockquote>

<br>  

<h2 id="–קעא–">– קעא –</h2>

<h3 id="שיראלאישעושהזמיריםוהםעלחוגמליצותזרמדורים">שיר אל איש עושה זמירים / והם על חוג מליצות זר מדורים</h3>

<p>(המשקל: המרובה 0–– –/ 0–– – / 0–– // 0–– – / 0–– –/ 0––)</p>

<br>  

<blockquote>
<p>1   אֲשֶׁר יָרִים בְּקוֹל עָרֵב זְמִירִים,      /וְהֵם עַל חוּג מְלִיצוֹת זָר סְדוּרִים –</p>
</blockquote>

<blockquote>
<p>2   כְּאִישׁ אַיִן לְאָכְלָה מֵאֲשֶׁר לוֹ,       / וְזִמֵּן עַל סְעוּדַת דּוֹד חֲבֵרִים.</p>
</blockquote>

<br>  

<h2 id="–קעב–">– קעב –</h2>

<h3 id="שיראליעקבנשאאשהכעורה">שיר אל יעקב נשא אשה כעורה</h3>

<p>(המשקל: המהיר ב' –– 0 – / ––0 – // ––0 – / ––0 – / ––)</p>

<br>  

<blockquote>
<p>1   אֶקוֹב אֲשֶׁר אֶת יַעֲקֹב עָקַב,     וַיַּחֲלִיף אִשְׁתּוֹ אֲשֶׁר זָבַן.</p>
</blockquote>

<blockquote>
<p>2   חָשַׁב לְנַשֵּׁק אֶל פְּנֵי אִשְׁתֹּו,     וַיַּרְא וְהִנֵּה הֵם פְּנֵי לָבָן.</p>
</blockquote>

<br>  

<h2 id="–קעג–">– קעג –</h2>

<h3 id="שיראליהודימבטעינוקרבאלהאחיה">שיר אל יהודי מבט עינו קרב אל האחיה</h3>

<p>(המשקל: התנועות – –– – / – –– – / – –– – / – –– –)</p>

<br>  

<blockquote>
<p>1   קָשֶׁה הָיָה  /עַל-כָּל בִּרְיָה     /בֹּא אִישׁ עִבְרִי    אֶל נָכְרִיָּה;</p>
</blockquote>

<blockquote>
<p>2   אַךְ זֶה רָחוֹק /לִמְאֹד מֵחוֹק    /כָּל-דָּת, שָׁכְבוֹ    אֶת הָאַחְיָה.</p>
</blockquote>

<blockquote>
<p>3   אַתָּה עַתָּה  /בָּה כָּשַׁלְתָּ,     /כִּמְעַט עָשְׂתָּה    בָּךְ כַּלָּיָה.</p>
</blockquote>

<blockquote>
<p>4   לִפְרוֹעַ עַל   /זֶה הַמַּעַל      /אַפַּיִם – יַד     אֵל בָּךְ הוֹיָה!</p>
</blockquote>

<blockquote>
<p>5   כִּמְעַט אָמַר  /וּבְלֵב גָּמַר      /לִשְלוֹחַ בָּך     שַלְהֶבֶת יָה,</p>
</blockquote>

<blockquote>
<p>6   לוּלֵי קָרָךְ   /צֶדֶק הוֹרָךְ,     /וּבְכֵן צוּרָךְ     נַפְשָׁךְ חִיָּה.</p>
</blockquote>

<blockquote>
<p>7   פִי חֶטְאָךְ קָם לִנְקוֹם נָקָם,    /וַיְּלַמֵּד בָּךְ      קָטֵגוֹרְיָה;</p>
</blockquote>

<blockquote>
<p>8   הִגִּיד רִשְׁעָךְ  /אֶל צוּר יִשְׁעָךְ,    /סִפֵּר פִּשְׁעָךְ     בִּרְחוֹב קִרְיָה,</p>
</blockquote>

<blockquote>
<p>9   לֵאמֹר: חֵבֶל  /יֹאחַז תֵּבֶל,     /יִלְבַּשׁ אֵבֶל,     בִּגְדֵּי בִכְיָה.</p>
</blockquote>

<blockquote>
<p>10  תֶּחְשַׁךְ חַמָּה, /יֵרְדוּ עִמָּהּ     / כּוֹכְבֵי כִימָה    אֶל תַּחְתִּיָּה.</p>
</blockquote>

<blockquote>
<p>11  כִּי יוֹם נֻדָּהּ  /מֵחֵיק דּוֹדָהּ    / סָר מִיהוּדָה     מַחְמַד יָפְיָהּ.</p>
</blockquote>

<blockquote>
<p>12  אַל יִרְאַת אֵל בְּיִשְׂרָאֵל!     / מָלְאוּ כֻלָּם     שַׁעְרוּרִיָּה!</p>
</blockquote>

<blockquote>
<p>13  הֵן יוֹם אֶתְמוֹל בִּבְלִי נָמוֹל     /וּבְלֹא לֻמַד     דַּת עִבְרִיָּה</p>
</blockquote>

<blockquote>
<p>14  בָּנָה חִי אֵל  /בֵּית הָאֵלִי,     /בָּתִּים לִכְהֻנָּה    וּלְוִיָּה.</p>
</blockquote>

<br>  

<h2 id="–קעד–">– קעד –</h2>

<h3 id="ספורעניןקרהלאישעםחשוקתו">ספור ענין קרה לאיש עם חשוקתו</h3>

<p>(המשקל: המהיר ב' –– 0 – / ––0 – // ––0 – / ––0 – / ––)</p>

<br>  

<blockquote>
<p>1   אֵשׁ בּוֹעֲרָה חוֹשְׁקִים וְאוֹכֶלֶת    /עָפְרוֹת וְאַיְלוֹת חֵן מְחוֹלֶלֶת –</p>
</blockquote>

<blockquote>
<p>2   הִיא דָלְקָה אֶתְמוֹל בְּחֵיק עַלְמָה,  /כִּדְלֹק לְשוֹן לַהַב בְּגַחֶלֶת.</p>
</blockquote>

<blockquote>
<p>3   קָם דּוֹד אֲשֶׁר מֵאָז לְעָבְדָהּ לָהּ      / אִזְמֵל בְּאָזְנוֹ שָׂם וּבַדֶּלֶת,</p>
</blockquote>

<blockquote>
<p>4   וַיֵּטֵ לְנַשֵּׁב עַל פְּנֵי חַסְדָּהּ,      /כִּקְרַע יְרִיעַת יָד מְטֻלְטֶלֶת.</p>
</blockquote>

<blockquote>
<p>5   אָז בַּחֲרוֹת אַפָּהּ עֲנַתְהוּ: &quot;הָס,      / בּוּז עַם, מְקוֹר עַזּוּת וְאִוֶּלֶת!</p>
</blockquote>

<blockquote>
<p>6   הֶרֶף, אֱוִיל! אַל נָא זְהַב אוֹפִיר   / יִטְמָא בְמַגַּע יָד מְגוֹאֶלֶת!&quot;</p>
</blockquote>

<br>  

<h2 id="–קעה–">– קעה –</h2>

<h3 id="בקשהלהודותלאליעזיומעזיומפלטילי">בקשה להודות לאלי / עזי ומעזי ומפלטי לי</h3>

<p>(המשקל: המרובה 0–– –/ 0–– – / 0–– // 0–– – / 0–– –/ 0––)</p>

<br>  

<blockquote>
<p>1   אֲדוֹן הַכֹּל, מְכַלְכֵּל כֹּל בְכֹחוֹ,    /וּבִמְרוֹמִים מְקוֹם שִׁבְתּוֹ וְנוּחוֹ;</p>
</blockquote>

<blockquote>
<p>2   אֲשֶׁר קָדַם בְּאַחְדּוּתוֹ לְכָל-יֵשׁ,      /וְלֹא נִבְרָא – וּבָרָא כֹּל בְּרוּחוֹ.</p>
</blockquote>

<blockquote>
<p>3   וְאֵינוֹ גוּף, וְלֹא כֹחַ אֱלֵי גוּף,    /וּבִשְׁלִילָה יְתוֹאַר הוֹד שְׁבָחוֹ.</p>
</blockquote>

<blockquote>
<p>4   וְהוּא רִאשׁוֹן בְּלֹא רֵאשִׁית, וְאַחְרוֹן / בְּלֹא אַחְרִית, וְאֵין תִּכְלָה לְנִצְחוֹ.</p>
</blockquote>

<blockquote>
<p>5   אֲשֶׁר הוֹצִיא יְסוֹדוֹת מִבְּלִי מָה,   /וְנָטָה דוֹק וְכָאֹהֶל מְתָחוֹ.</p>
</blockquote>

<blockquote>
<p>6   וְאָדָם מֵעֲפַר אָרֶץ יְצָרוֹ,      / וְהִשְׂכִּילוֹ וְשָׁת חָכְמָה בְּטוּחוֹ.</p>
</blockquote>

<blockquote>
<p>7   וְעוֹד בָּחַר בְּאַבְרָהָם וְזַרְעוֹ     /וְלִהְיוֹת לוֹ לְעַם, מִנּוֹף לְקָחוֹ.</p>
</blockquote>

<blockquote>
<p>8   וְהִשְׁמִיעַ נְבוּאָתוֹ וְדָתוֹ         /לְיִשְׂרָאֵל בְּיַד מֹשֶׁה, שְׁלוּחוֹ.</p>
</blockquote>

<blockquote>
<p>9   וְנִצְחִית הִיא, וְהֵם נֶצַח עֲדָתוֹ,      /וְיֵבוֹשׁ גּוֹי אֲשֶׁר כָּזָב בְּשִיחוֹ.</p>
</blockquote>

<blockquote>
<p>10  בְּחִיר עֶלְיוֹן לְבַד אֵלָיו יְיַחֵד,    /וְלֹא אֶל זָר עֲבוֹדָתוֹ בְּשׁוּחוֹ.</p>
</blockquote>

<blockquote>
<p>11  בְּגַן עֶדְנוֹ יְשַׁו עוֹשֵׂי רְצוֹנוֹ,     /וְזֵד יָהִיר בְּאֵשׁ תָּפְתּוֹ קְדָחוֹ.</p>
</blockquote>

<blockquote>
<p>12  הֲכִי צוֹפֶה פְּעֻלּוֹת אִישׁ וּבוֹחֵן    / סְגוֹר לִבּוֹ וְהַכָּתוּב בְּלוּחוֹ.</p>
</blockquote>

<blockquote>
<p>13  וְעִתּוֹת הַזְּמָן עוֹמְדִים לְפָנָיו,    / וְהוּא יִפְתַּח וְיִסְגוֹר אֶת בְּרִיחוֹ.</p>
</blockquote>

<blockquote>
<p>14  וְהוּא רֶגַע יְשַׁנֶּה כֹּל בְּחֶפְצוֹ,     /וְלֹא יִשְׁנֶה; וּמִי הוּא זֶה נְצָחוֹ?!</p>
</blockquote>

<blockquote>
<p>15  וְהִסְגִּיר עַם סְגֻלָּתוֹ בְּיַד צָר     /קְצוֹת אָרֶץ, וּמִשָּׁלוֹם זְנָחוֹ.</p>
</blockquote>

<blockquote>
<p>16  וּבוֹ לֹא יַעֲשֶׂה כָלָה לְעוֹלָם,     /וְאִם נָס מַחֲמַד יָפְיוֹ וְלֵיחֹה.</p>
</blockquote>

<blockquote>
<p>17  אֱמֶת, יִשְׁלַח בְּיָמֵינוּ לְקַבֵּץ     /פְּזוּרֵינוּ בְנוֹ יִשַּׁי, מְשִיחוֹ.</p>
</blockquote>

<blockquote>
<p>18  וּבָחַר עוֹד בְּהַר צִיּוֹן, וְיִשְׁעֶה    /בְּנִיחוֹחָיו וּבִזְבָחָיו וְרֵיחוֹ.</p>
</blockquote>

<blockquote>
<p>19  וְיוֹרִיד טַל לְהַחְיוֹת אֶת גְּוִיַּת    / אֲשֶׁר גָּוַע וְהַמָּוֶת טְבָחוֹ.</p>
</blockquote>

<blockquote>
<p>20  לְהָכִין לַנְּבוּכִים בּוֹר חֲשֵׁכִים,   / וּמַהְלָכִים לְכָל-הוֹלְכִים נְכוֹחוֹ.</p>
</blockquote>

<blockquote>
<p>21  וְלִוְיָתָן לְיִשְׁרֵי לֵב יְתַקֵּן,      /אֲשֶר מֵאָז לְצַדִּיקִים מְלָחוֹ.</p>
</blockquote>

<blockquote>
<p>22  כְּאֶחָד יִקְרְאוּהוּ אָז יְצוּרָיו     /&#8220;אֲדוֹן הַכֹּל, מְכַלְכֵּל כֹּל בְּכֹחוֹ&#8221;.</p>
</blockquote>

<br> 

<h2 id="–קעו–">– קעו –</h2>

<h3 id="שיראלעבדיהאלחבקוחיקנכריהבחרותאףהגויםביהודיםלאבדםעדשפוךדם.">שיר אל עבדיה / אל חבקו חיק נכריה,/ בחרות אף הגוים ביהודים לאבדם/ עד שפוך דם.</h3>

<p>(המשקל: הארוך ו 0–– /–– – // 0–– // –– – // 0–– / ––– // 0–– / –– –</p>

<br>  

<blockquote>
<p>1   בְּשָׁפְכִי בִּנְגִינָה   / עֲתָרָה וּתְחִינָּה,      / לְקוֹלִי אָזְנֶיךָ קְשׁוּבוֹת תִּהְיֶינָה.</p>
</blockquote>

<blockquote>
<p>2   וְעַל רֹאשׁ עֹבַדְיָה   / בְּשָׁכְבוֹ נָכְרִיָּה    / שְׁפוֹך אַפֶּךָ, יָה,    וְעֵינָיו תִּכְלֶינָה!</p>
</blockquote>

<blockquote>
<p>3   וּמִסֵּתֶר עֶלְיוֹן    /חוֹנֵן עַל עַם אֶבְיוֹן!  /וְעֵינֵינוּ צִיּוֹן  בְּיָפְיוֹ תִרְאֶינָה.</p>
</blockquote>

<blockquote>
<p>4   וְשׁוֹמְרֵי הַחֻקִּים   /וְהַתּוֹרוֹת הָקִים,   /וְנַפְשׁוֹת צַדִּיקִים בְּצִדְקָם תִּחְיֶינָה.</p>
</blockquote>

<blockquote>
<p>5   וּמִמֶנּוּ הָרִים    /מְצוּקוֹת אַכְזָרִים,  /וּמַשְׂטֵמֹת זָרִים בְּבוּז עַם תִּדְכֶינָה.</p>
</blockquote>

<blockquote>
<p>6   הֲיֶחְזֶה אוֹר רָשָׁע,  /וְנוֹאֵף יִוָּשַׁע?    /וְאֶל שִׁנֵי פֶשַׁע מְנוֹרוֹת תִּכְבֶּינָה.</p>
</blockquote>

<blockquote>
<p>7   אֲנִי יִצְרִי אֶלְחַץ,   /וְלֵב אֶל אֵל אֶרְחַץ,  /וְיָדָיו – אִם יִמְחַץ – לְמַחְצִי תִרְפֶּאנָה.</p>
</blockquote>

<blockquote>
<p>8   הֲיִמְשׁוֹל זָר עָלַי,   /בְּהָמוֹן מַעְלָלַי?      / וְעִם טוּב מִפְעָלַי   /הֲיָדַי תִרְפֶּינָה?</p>
</blockquote>

<blockquote>
<p>9   אֱוִיל עָנְשׁוֹ יִסְבּוֹל,  /וְאוֹיֵב בּוֹ יַחְבּוֹל,   /וְצִיץ חַסְדּוֹ יִבּוֹל,   וְעֵינָיו תִּכְהֶינָה.</p>
</blockquote>

<blockquote>
<p>10  וְאִם יֵשׁ בּוֹ חָסֵר   / תְבוּנָה יִוָּסֵר,    /וְשִׁנָּיו בַּבּוֹסֶר    אֲשֶׁר בָּם תִּקְהֶינָה.</p>
</blockquote>

<br>  

<h2 id="–קעז–">– קעז –</h2>

<h3 id="שירחרזיםעַלמחזורהלועזיםכאלוהואמדברומליםמחבר">שיר חרזים / עַל מחזור הלועזים / כאלו הוא מדבר / ומלים מחבר</h3>

<p>(המשקל: הארוך ו 0 –– / ––– // 0 –– / ––– // 0 –– / ––– // 0 –– / –––)</p>

<br>  

<blockquote>
<p>1   אֲנִי חֵילִים אֶאְזוֹר  / לְעַם אָחוֹר נָזוֹר,  /וְאֶל עַמִּי אָכִין לְכָל-מַכָּה מָזוֹר</p>
</blockquote>

<blockquote>
<p>2   וְאַעְלֶה קוֹלָם אֶל  / מְרוֹמִים, לִפְנֵי אֵל,  / וְלִבְנֵי יִשְׂרָאֵל בְּצָרָתָם אֶעְזוֹר.</p>
</blockquote>

<blockquote>
<p>3   בְּקִרְבִּי נִרְשָׁמִים   /תְּפִלּוֹת הַיָּמִים,   /וּמִנְהַג הָרוֹמִים   לְעַם לוֹעֵז אֶגְזוֹר</p>
</blockquote>

<blockquote>
<p>4   וְלִהְיוֹתִי חוֹזֵר    /לְעִתִּים בִּדְמוּת זֵר  /וְכִסְבִיב רֹאשׁ נֵזֶר – קְרָאוּנִי מַחְזוֹר</p>
</blockquote>

<br>  

<h2 id="–קעח–">– קעח –</h2>

<h3 id="שיראלמשההפחידהקהלהבנענעולולבובביתהתפלה">שיר אל משה הפחיד הקהלה / בנענעו לולבו בבית התפלה</h3>

<p>(המשקל: המרובה 0 ––– / 0 ––– / 0 –– // 0 ––– // 0 –– – / 0 ––)</p>

<br>  

<blockquote>
<p>1   בְּתֵת משֶׁה בְּלוּלָבוֹ תְהִלָּה     /לְיוֹצְרוֹ – נָע מְעוֹן בֵּית הַתְּפִלָּה;</p>
</blockquote>

<blockquote>
<p>2   וְכִמְעַט כָּל-אֲשֶׁר מָצָא לְשֵׂשֵׂת    /צְדָדָיו בָּחֳרִי הָרַס וְסִלָּה.</p>
</blockquote>

<blockquote>
<p>3   וְזֵה עֵינוֹ יְכַסֶּה פֶּן תְּנוּקַר,     /וְזֶה יָגֵן עֲלֵי לִבּוֹ תְּחִלָּה.</p>
</blockquote>

<blockquote>
<p>4   וְזֶה יָכִין לְהִמָּלֵט אֲשׁוּרָיו,     /בְּסַקֵּל בָּעֲרָבָה לִבּוֹ מְסִלָּה.</p>
</blockquote>

<blockquote>
<p>5   הֲמִצְוָה יַעֲשֶׂה אִישׁ בָּעֲבֵרָה,    /וְהִיא סִבָּה לְהַשְׁחָתָה וְעִלָּה?!</p>
</blockquote>

<blockquote>
<p>6   הֲלֹא צִוָּה נְטוֹל לוּלָב אֱלוֹהִים,      /וְלֹא רוֹמַח לְהַבְהִיל הַקְּהִלָּה!</p>
</blockquote>

<br>  

<h2 id="–קעט–">– קעט –</h2>

<h3 id="שיראללוקהאשרתמיםדעוולומדלשוןהקדשממישלאידעו">שיר אל לוקה אשר תמים דעו, / ולומד לשון הקדש ממי שלא ידעו</h3>

<p>(המשקל: המתקרב 0 –– / 0 –– // 0 –– / 0 –– // 0 –– / 0 –– // 0 ––)</p>

<br>  

<blockquote>
<p>1   הֲתוֹעִיל תְּשׁוּקָה   /וְנֶפֶשׁ אֲדוּקָה /בְּלִמוּד שְׂפַת הַיְהוּדִים      לְלוּקָה?</p>
</blockquote>

<blockquote>
<p>2   וְלֹא עֵין נְשָׁרִים      /וְיֹשֶר אֲשׁוּרִים    /וְחָשׁכוּ וּבָם אֵין אֲבוּקָה דְלוּקָה.</p>
</blockquote>

<blockquote>
<p>3   הֲיֵינִיק בְּשַד רֵיק וְצָמוּק עֲגָלִים?   /וְאִם בָּעֲצָמוֹת    תְּמוֹצֵץ עֲלוּקָה?</p>
</blockquote>

<br>  

<h2 id="–קפ–">– קפ –</h2>

<h3 id="גזומיםאליעקבעלרועמפעלו">גזומים אל יעקב על רוע מפעלו</h3>

<p>(המשקל: הקטוע ב' –– 0 – / – 0 –– / 0 –– // –– 0 – / – 0 – – / 0 ––)</p>

<br>  

<blockquote>
<p>1   הוֹי, יַעֲקֹב, אִישׁ   /מְעַוֵּת וּמַבְאִישׁ!   /יוֹם קוּם אֱלוֹהִים  /לַמִשְׁפָּט בְּחַרְבּוֹ –</p>
</blockquote>

<blockquote>
<p>2   כָּל-זֵד יְשׁוּפַךְ    /כְּבֵדוֹ, וְיֶהְפַּךְ    /יוֹמוֹ לְלֵילוֹ     /וְשַׁחְרוֹ לְעַרְבּוֹ.</p>
</blockquote>

<br>  

<h2 id="–קפא–">– קפא –</h2>

<h3 id="שירעלמסכתפורים">שיר על מסכת פורים</h3>

<p>(המשקל: המרובה 0 ––– / 0 ––– / 0 –– // 0 ––– // 0 –– – / 0 ––)</p>

<br>  

<blockquote>
<p>1   קְרָא שִׂיחוֹת, יְדִיד נַפְשִׁי, נְכוֹחוֹת     /לְהִתְעַנֵּג בְּמִשְׁמַנֵּי מְנוּחוֹת.</p>
</blockquote>

<blockquote>
<p>2   יְסוּרוּן מִמְּךָ תּוּגוֹת לְבָבָךְ,        /וּמִקִּרְבָּךְ יְנוּסוּן חִישׁ אֲנָחוֹת.</p>
</blockquote>

<blockquote>
<p>3   וְתִלְמַד בָּם הֲלָכוֹת לֹא שְׁמַעְתָּם,      /וְלֹא נוֹדְעוּ לְכָל-לִבּוֹת וְטוּחוֹת,</p>
</blockquote>

<blockquote>
<p>4   אֲשֶׁר צוּרִי לְצִירוֹ לֹא מְסָרָם,       /בְּהַנְחִילוֹ לְחֵילוֹ דָת וְלוּחוֹת.</p>
</blockquote>

<blockquote>
<p>5   וְסוֹד יַיִן מְשֻמָר בָּעֲנָבַיו         /לְיוֹם פּוּרִים, לְמֶמְשֶׁלֶת בְּרוּחוֹת.</p>
</blockquote>

<blockquote>
<p>6   וּמַה שָּׂכָר לְאִישׁ יִשְׁכַּר וְחַטַּאת         /אֲשֶׁר לָגְמָיו לְלֹג מֵימָיו מְתוּחוֹת.</p>
</blockquote>

<blockquote>
<p>7   וְכֵלָיִים אֲשֶׁר קִטְנִית מְלֵאִים,      / וּבִטְנֵיהֶם בְּעִשְׂבֵּיהֶם נְפוּחוֹת.</p>
</blockquote>

<blockquote>
<p>8   שְׂאוּ זִמְרָה, יְדִידִים, לַזְּמוֹרָה!         / וְעֵינֵיכֶם לְכוֹס יֵינְכֶם פְּקוּחוֹת.</p>
</blockquote>

<blockquote>
<p>9   וְיָגֵל כֹּל בְּדַם עֵנָב וְאֶשְׁכּוֹל,        /בְּשִׁלּוּחַ לְבֵית כָּל-אָח אֲרוּחוֹת,</p>
</blockquote>

<blockquote>
<p>10  וּבִקְרֹא אִישׁ לְמַרְתֵּפוֹ חֲבֵרָיו,       /וְלִשְׂפָתָיו חֲבִיוֹתָיו פְּתוּחוֹת.</p>
</blockquote>

<blockquote>
<p>11  וּמִי יוּכַל – לְבַד סָכָל – לְקַיֵּם         /דְּבַר פּוּרִים וּמַסֶּכֶת בְּדִיחוֹת?</p>
</blockquote>

<blockquote>
<p>12  אֲנִי אֶלְבַּשׁ בְּסִיּוּם סוּת כְּסִילוּת,     / וּבוֹ כָּל-מַחְשְׁבוֹת טוּחִי בְּטוּחוֹת.</p>
</blockquote>

<blockquote>
<p>13  וְעִם רֵעַי – וְאִם רַבּוּ פְּצָעַי –       /בְּכוֹסִי אֶשְׁבְּעָה שׂוֹבַע שְׂמָחוֹת.</p>
</blockquote>

<br>  

<h2 id="–קפב–">– קפב –</h2>

<h3 id="וזהלךמשפטהמלוכה">וזה לך / משפט המלוכה</h3>

<p>(המשקל: הארוך ו 0 –– / ––– // 0 –– / ––– // 0 –– / ––– // 0 –– / –––)</p>

<br>  

<blockquote>
<p>1   אֲשֶׁר סוֹעֵד הֵלֶךְ,   /וּמֵישָׁרִים הוֹלֵךְ   /יְהִי רַק הוּא מֶלֶךְ  / לְכָל-רָאשִים נִשָּׂא.</p>
</blockquote>

<blockquote>
<p>2   מְסַדֵּר מַעְרָכָה   / לְפוּרִים כַּהְלָכָה   / בְּיֵינוֹת לִבְרָכָה    /וָּבם כֹּחוֹ נִסָּה.</p>
</blockquote>

<blockquote>
<p>3   וְהוּא שׁוֹתֶה שִׁכּוֹר,  /וְעָמָל לֹא יִזְכּוֹר   וְ/כָל-יֵשׁ לוֹ יִמְכּוֹר   /לְפִרְסוּמֵי נִסָּא.</p>
</blockquote>

<br>  

<h2 id="–קפג–">– קפג –</h2>

<h3 id="שיראלמשהבדברהשירהכתובבסימןפאסובבחלילה">שיר אל (משה) בדבר השיר הכתוב בסימן פ&quot;א סובב חלילה</h3>

<p>(המשקל: הארוך ו' 0 –– / ––– // 0 –– / ––– )</p>

<br>  

<blockquote>
<p>1   קְרָא, משֶׁה, עֲגֻלָּה     /תְּסוֹבֵב בַּמְּסִלָּה,</p>
</blockquote>

<blockquote>
<p>2   וּבָהּ אַהְבָה מְרוּבָה     /וְתוֹכַחַת מְגוּבָּלָה.</p>
</blockquote>

<blockquote>
<p>3   וְאִם הָכְתַר וְעֻטַּר     /מְרֻבָּעִי כְּגֻלָּה –</p>
</blockquote>

<blockquote>
<p>4   לְמִזְמוֹרִי וְשִׁירִי      /יְהִי שִׁיר זֶה סְגֻלָּה!
<br></p>
</blockquote>

<h2 id="–קפד–">– קפד –</h2>

<h3 id="אלדוברשקריםושוטהואחרעצתונוטהוכמדקרותחרבבוטה">אל דובר שקרים ושוטה / ואחר עצתו נוטה / וכמדקרות חרב בוטה</h3>

<p>(המשקל: היתדות 0 – / 0 – / 0 – / 0 –/ 0 – / 0 – / 0 – / 0 –)</p>

<br>  

<blockquote>
<p>1   בְּמִשְׁכְּנֵי אֱמֶת חֲנֵה!    /וּבָם מְרוֹר לְךָ בְּנֵה.</p>
</blockquote>

<blockquote>
<p>2   וְדָת מְכַזְּבִים מְאוֹס,    /וְחַיֶּיךָ – אֲדוֹן סְנֵה.</p>
</blockquote>

<blockquote>
<p>3   לְכָל אֲשֶׁר יְדַבְּרוּ      /מְתִים בְּשִׂכְלְךָ פְנֵה,</p>
</blockquote>

<blockquote>
<p>4   וְגַם תְּקֵל בְּמִכְרְעָךְ,     /וְחַד לְחַד מְנֵה מְנֵה.</p>
</blockquote>

<blockquote>
<p>5   וְדִבְּרוֹת גְּבִיר יְקָר     /בְּלִבְּךָ מְאֹד שְׁנֵה,</p>
</blockquote>

<blockquote>
<p>6   וְשָׁח הֲיֵה לְכָל-אֲשֶׁר    /יְצַו לְךָ, וְנַעֲנֶה.</p>
</blockquote>

<blockquote>
<p>7   וְטוֹב גְּמוֹל לְכָל-אֱנוֹשׁ,    /וְרוֹב מְאַהֲבִים קְנֵה,</p>
</blockquote>

<blockquote>
<p>8   וְהֵן כְּהֵן וְלָאו כְּלָאו     /לְכָל-אֶנוֹשׁ, בְּנִי, עֲנֵה!</p>
</blockquote>

<br>  

<h2 id="–קפה–">– קפה –</h2>

<h3 id="שירבששהמדותהגבורה">שיר בששה מדות הגבורה</h3>

<p>(המשקל: המרובה 0 ––– / 0 ––– / 0 –– // 0 ––– // 0 –– – / 0 ––)</p>

<br>  

<blockquote>
<p>1   חֲמִשָּׁה הֵם בְּמִלְחַמְתָּם מְגֻנִּים      /וְיֵשׁ שִׁשִּׁי לְבַד רָצוּי לְשׁוּרָיו:</p>
</blockquote>

<blockquote>
<p>2   אֲשֶׁר נִלְחָם הֲכִי יֵחַם בְּכַעְסוֹ,    /וְהַלָּמֵד לְהִתָּגֵר מִנְּעוּרָיו,</p>
</blockquote>

<blockquote>
<p>3   וְאִישׁ נִמְנָע בְּרוֹחַ לוֹ, וּמָרְגָּל    /לְנַצֵּחַ, וְהַבּוֹשׁ מֵחֲבֵרָיו.</p>
</blockquote>

<blockquote>
<p>4   וְנִלְחָם עַל דְּבַר שֶׁקֶר מְשׁוּבָּח    /בְּהַדְרִיכוֹ לְתַכְלִית טוֹב אֲשׁוּרָיו.</p>
</blockquote>

<br>  

<h2 id="–קפו–">– קפו –</h2>

<h3 id="שירמשושהעלדרךהראשוןיערבלשכלוימתקללשון">שיר משושה על דרך הראשון / יערב לשכל וימתק ללשון</h3>

<p>(המשקל: המרובה –– 0 – / –– 0 – / –– // –– 0 – // –– 0 – / ––)</p>

<br>  

<blockquote>
<p>1   הָרַם אֲשֶׁר בִּקֵּש עֲלוֹת הָרִים,    /אַחַר אֲשֶׁר עָנָו שְׁאוֹל יָרָה –</p>
</blockquote>

<blockquote>
<p>2   הָרֵי גְאוֹנוֹ יִשְׁפְּלוּ, עַד כִּי      /יִפּוֹל כְּאִישׁ נִבְזֶה בְּבוֹר כָּרָה.</p>
</blockquote>

<blockquote>
<p>3   הָרַךְ וְהֶעָנוֹג בְּאוֹיְבֵי אֵל –     /לַכֹּל יְהִי מִרְמָס בְּיוֹם צָרָה.</p>
</blockquote>

<blockquote>
<p>4   הָרָץ בְּדַרְכֵי אֵל יְשׂוֹגַב אַךְ     / דֶּרֶך מְתֵי עַוְלָה תְהִי זָרָה.</p>
</blockquote>

<blockquote>
<p>5   הָרָז וְהַדַּל בַּחֲסִידִים עִם      /מַלְאָךְ תְּמוֹל נִלְחַם וְגַם שָׂרָה.</p>
</blockquote>

<blockquote>
<p>6   הָרָשׁ בְּמִצְווֹת וַחֲסַר לֵבָב     /סוֹפוֹ יְהִי כַּלַּעֲנָה מָרָה.</p>
</blockquote>

<br>

<h2 id="–קפז–">– קפז –</h2>

<h3 id="שירלמשוררבהניחוהחטףתמורתהתנועה">שיר למשורר בהניחו החטף תמורת התנועה</h3>

<p>(המשקל: המרנין 0 ––– / 0 ––– // 0 ––– // 0 –– – )</p>

<br>  

<blockquote>
<p>1   בְּהַמְלִיכָךְ בְּשִׁירָךְ אוֹת      /חֲטוּפָה – תַּעֲמוֹל לַשָּׁוְא.</p>
</blockquote>

<blockquote>
<p>2   לְעֶבֶד אֶמְכְּרָה מֶלֶךְ     /אֲשֶׁר יִשָּׂא שְׁמוֹ <strong>לַשָּׁוְא</strong>.</p>
</blockquote>

<br>  

<h2 id="–קפח–">– קפח –</h2>

<h3 id="שיראלפלוניאלמוניעלמעשהשהיה">שיר אל פלוני אלמוני על מעשה שהיה</h3>

<p>(המשקל: המרובה 0 ––– / 0 ––– / 0 –– // 0 ––– // 0 –– – / 0 ––)</p>

<br>  

<blockquote>
<p>1   יְרִיד הִפְרִידְךָ מֶנִּי, עֲמִיתָךְ,     /מְרוֹם הָרִים לְרַפּאֹת מַחֲלָתוֹ.</p>
</blockquote>

<blockquote>
<p>2   וְשָׁמָּה יֹאכְלוּ בָנִים רְעֵבִים,     /וְלֹא אוֹרִישׁ אֱנוֹשׁ מִנַּחֲלָתוֹ.</p>
</blockquote>

<blockquote>
<p>3   וְיִכְבֶּה מִלְּבַב הַשָּׂר יְקוֹדוֹ,     /וּמֵאַף יַעֲקֹב אֵשׁ גַּחֲלָתוֹ.</p>
</blockquote>

<br>  

<h2 id="–קפט–">– קפט –</h2>

<h3 id="שירחברהמשוררעלעצמובמדות">שיר חבר המשורר על עצמו במדות</h3>

<p>(המשקל: הארוך ו' 0 –– / ––– // 0 –– / ––– // 0 –– / –––)</p>

<br>  

<blockquote>
<p>1   יְחִידָתִי, חִזְקִי    /וְהַרְחִיקִי נִזְקִי,      /וּבִמְתֵּי שָׁוְא דִּלְקִי  /בְּרָמְחִי וְשִׁלְטִי.</p>
</blockquote>

<blockquote>
<p>2   וּמִכַּף נִגָּשִׁים    /וְעוֹנִים בִּקְדֵשִׁים  / וְרַע עָלַי חוֹרְשִׁים   /פְּנִי לָךְ, הִמָּלְטִי</p>
</blockquote>

<blockquote>
<p>3   וְדוּמָה לִי יִישַׁר,   /וּבוֹ לִבִּי נִקְשָׁר.      /בְּמָרָה זוֹ אֶכְשַׁר   /כְּבָוֹלְעִי כֵן פּוֹלְטִי.</p>
</blockquote>

<br> 

<h2 id="–קצ–">– קצ –</h2>

<h3 id="מזמורשירליוםהשבת">מזמור שיר ליום השבת</h3>

<p>(המשקל: המתקרב 0 –– / 0 –– // 0 –– / 0 –– // 0 –– / 0 –– // 0 ––)</p>

<br>  

<blockquote>
<p>1   בְּשִׁשָּׁה אֲנוֹדֵד    /וְרַגְלַי אֲעוֹדֵד    /בְּכָל-עֵת לְצוֹדֵד   /מְזוֹן מַאֲכָלִי,</p>
</blockquote>

<blockquote>
<p>2   וְיוֹם הַשְׁבִיעִי    / יְהִי שַׁעֲשׁוּעִי,    / וּבוֹ מִשְּׁבוּעִי     יְהִי סוֹף עֲמָלִי.</p>
</blockquote>

<blockquote>
<p>3   וְאַטִּיף רְסִיסִי    / וּמִיץ יֵין עֲסִיסִי   /וְיוֹמִי בְכוֹסִי    /אֲקַדֵּשׁ לְאֵלִי.</p>
</blockquote>

<blockquote>
<p>4   וְאֶשְׂבַּע בְּרָכָה    /בְּמַפָּה עֲרוּכָה,   / וְכָל-טוּב בְּתוֹכָה,   /לְהַפְלִיא בְּגִילִי.</p>
</blockquote>

<blockquote>
<p>5   וּמִשְׁנֶה בְּלַחְמִי      /לְאַנְשֵׁי שְׁלוֹמִי    /בְּלֵילִי וְיוֹמִי     /עֲרוּכִים לְמוּלִי.</p>
</blockquote>

<blockquote>
<p>6   וְאֶל דַּר עֲרָבוֹת    /זְמִירוֹת עֲרֵבוֹת      /יְשׁוּרוּן סְבִיבוֹת   /נְתִיבוֹת גְּבוּלִי.</p>
</blockquote>

<blockquote>
<p>7   וְכַלָּה כְּלוּלָה    / תְּהִי לִי תְהִלָּה,      /וְגוּלַת סְגֻלָּה    / וְהַדְרַת כְּלִילִי.</p>
</blockquote>

<blockquote>
<p>8   וְאוֹר יוֹם בְּחָשְׁכִּי  /יְנוֹצֵץ לְדַרְכִּי,    /וְאוֹדֶה לְמַלְכִּי    /בְּשִׁיר עַל חֲלִילִי.</p>
</blockquote>

<blockquote>
<p>9   חֲצִי יוֹם וְעֶדְיוֹ    /בְּטוּבוֹ וּפִרְיוֹ    /לְיוֹצְרִי, וְחֶצְיוֹ –   /לְאָכְלָה יְהִי לִי.</p>
</blockquote>

<blockquote>
<p>10  וּבִשְׁלָשׁ אֲכִילוֹת   /וְאַרְבַּע תְּפִילּוֹת   /לְנוֹרָא עֲלִילוֹת    /אֲחַר מַהֲלָלִי.</p>
</blockquote>

<blockquote>
<p>11  וְתוֹך הַהֲפֵכָה    /אֲנִי בַּחֲשֵׁיכָה,    / בְּבֹא לֵיל מְלָאכָה   /וְאָשׁוּב לְפָעְלִי.</p>
</blockquote>

<blockquote>
<p>12  וְנֶפֶשׁ יְתֵרָה     /תְּעוֹפֵף לְצוּרָהּ,      /וְאֶשְׁאַר בְּצָרָה    /מְסֹעָר בְּחִילִי.</p>
</blockquote>

<blockquote>
<p>13  וְלוּלֵי בְּשָׁמַי     /יְעִידוּן זְמָמַי –    /הֲתָקִים עֲצָמַי?      /וְשָׁמָה בְנָפְלִי.</p>
</blockquote>

<blockquote>
<p>14  כְּבֶן הַשְּבִיעִי    /סְגֻלַּת שְׁבוּעִי,    /מְנוּחַת יְגִיעִי    / וְיוֹשֶׁר שְׁבִילִי.
<br></p>
</blockquote>

<h2 id="–קצא–">– קצא –</h2>

<h3 id="שירחרפותאלסופרכתבאגרתנגדהמשורר">שיר חרפות אל סופר כתב אגרת נגד המשורר</h3>

<p>(המשקל: המהיר ב' –– 0 – / –– 0 – / –– // –– 0 – //–– 0 – / ––)</p>

<br>  

<blockquote>
<p>1   יִמַּח וְיִסַּח שֵׁם אֲשֶׁר כָּתַב     /אֶת זֹאת, וְלִקְלָלָה יְהִי זִכְרוֹ.</p>
</blockquote>

<blockquote>
<p>2   אֶשְׂמַח לְמַפַּלְתוֹ וְיָגִילוּן      /לִבִּי וְרַעְיוֹנַי בְּיוֹם נָכְרוֹ.</p>
</blockquote>

<blockquote>
<p>3   יוֹם יִמְכְּרוּהוּ מַלְאֲכֵי מָוֶת     /וּבְנֵי נְשִׁיָּה יִתְּנוּ מִכְרוֹ –</p>
</blockquote>

<blockquote>
<p>4   אָז אֶעֱרוֹךְ אֶל אֵל תְּפִלּוֹתַי,     / אָז אוֹמְרָה: &#8220;בָּרוּךְ יְהִי עוֹכְרוֹ!&#8221;</p>
</blockquote>

<br> 

<h2 id="–קצב–">– קצב –</h2>

<h3 id="שיאאהביםעלעלמהאנוסה">שיא אהבים על עלמה אנוסה</h3>

<p>(המשקל: המרובה 0 ––– / 0 ––– / 0 –– // 0 ––– // 0 –– – / 0 ––)</p>

<br>  

<blockquote>
<p>1   צְבִיָּהָ מִבְּנוֹת דּוֹרִי אֲנוּסָה,    / אֲשֶׁר שַׂמְתְּ כָּל-יְפַת תֹּאַר מְכֻסָּה,</p>
</blockquote>

<blockquote>
<p>2   וְצָחַקְתְּ אֶל צְבַא מָרוֹם בְּיוֹפְיֵךְ,   /וְהַשֶּׁמֶשׁ בְּכַף רַגְלֵךְ דְרוּסָה?</p>
</blockquote>

<blockquote>
<p>3   תְּמוֹל לָכְדָּה מְצוֹדָתֵךְ זְמָמַי,    / וְרִשְׁתֵּךְ עַל מְזִימוֹתַי פְרוּשָׂה,</p>
</blockquote>

<blockquote>
<p>4   וְנַפְשִׁי גָרְסָה אֶל תַּאֲוָתֵךְ      /בְּמַשַּׂא מַחְשְׁבוֹת חִשְׁקֵךְ עֲמוּסָה.</p>
</blockquote>

<blockquote>
<p>5   פְּנֵי חַסְדֵּך, מְשׂוֹשׂ לִבִּי, אֲפַלֵּל    /וְאוֹמְרָה: &quot;נָא חֲמוֹל עָלַי וְחוּסָה,</p>
</blockquote>

<blockquote>
<p>6   וְהַטֵּה לֵב גְּבִירְתָךְ אֶל צְלוֹתִי,   / לְחוֹן נֶפֶשׁ בְּטִיט נַעְלָהּ רְמוּסָה!&quot;</p>
</blockquote>

<blockquote>
<p>7   יְדִידָה, אִם שְׁלוֹמֵךְ לִי – אֲבַזֶּה      /חֲמַת שַׁחַק וְבַם אֶרֶץ כְּעוּסָה,</p>
</blockquote>

<blockquote>
<p>8   וְלֹא אָחוּשׁ – בְּבָחְרֵךְ בִּי – הֲתִחְיֶה  /גְוִיָּתִי, לְכָל-יוֹדְעַי מְאוּסָה.</p>
</blockquote>

<blockquote>
<p>9   לְהֶבֶל כָּל-רְכוּשׁ תֵּבֵל אֲדַמֶּה,    /לְבַד תִּהְיִי בְאוֹצְרוֹתַי כְּמוּסָה.</p>
</blockquote>

<blockquote>
<p>10  וְלֹא אִירָא לְנַפְשִׁי תּוֹך לְבָאִים,      /בְּמָצְאִי בֵין זְרוֹעַיִךְ מְנוּסָה.</p>
</blockquote>

<blockquote>
<p>11  בְּיוֹפְיֵךְ אַחֲלִיף תָּמָר וְאָמִיר    /בְּחִין עֶרְכֵּךְ פְּאֵר נָשִׁים, הֲדָסָה.</p>
</blockquote>

<blockquote>
<p>12  הֲדַר בִּלְתֵּךְ לְעוּמָתֵךְ נְמִבְזֶה,    /וְכָל-חֶמְדָּה לְפָנַיִךְ כְּנוּסָה.</p>
</blockquote>

<blockquote>
<p>13  וּמִי יִתֵּן וְאֶגְוַע מָחֳרַת יוֹם,     /וְלֹא אֶטְעַם בְּתֵבֵל עוֹד פְּרוּסָה –</p>
</blockquote>

<blockquote>
<p>14  וְתֶהִי לִי יַעֲלַת חֵן כְּהַיּוֹם,     /מְפֻתָּה, אוֹ כְּנוּסָה, אוֹ אֲנוּסָה.</p>
</blockquote>

<br>  

<h2 id="–קצג–">– קצג –</h2>

<h3 id="עודחברעליההמשורר">עוד חבר עליה המשורר</h3>

<p>(המשקל: המתפשט ד' –– 0 – / –– // – – 0 –/ –– // –– 0 – / –– // –– 0 – / ––)</p>

<br>  

<blockquote>
<p>1   בִּי, יַעֲלָה, יִחַר    /אַפֵּך וְיִתְאַחַר,    /הַיּוֹם וְהַלַּיְלָה,    /עַד יַעֲלֶה שַׁחַר.</p>
</blockquote>

<blockquote>
<p>2   אֶתְמוֹל לְכַדְתִּינִי,  /וּכְשֶׂה עֲקַדְתִּינִי.   /הַיּוֹם רְצַחְתִּינִי.   /מַה תַּעֲשִׂי מָחָר?</p>
</blockquote>

<br>  

<h2 id="–קצד–">– קצד –</h2>

<h3 id="עודאליהחבר">עוד אליה חבר</h3>

<p>(המשקל: המהיר ב' –– 0 – / –– 0 – / –– // –– 0 – //–– 0 – / ––)</p>

<br>  

<blockquote>
<p>1   הַיַּעֲלָה אֶתְמוֹל לְכַדְתַּנִי,      / וּבְסַף מְזוּזָתָהּ רְצָעְתַנִי.</p>
</blockquote>

<blockquote>
<p>2   אָסְרָה בְּחֶבְלֵי חֵן זְרוֹעוֹתַי     / יַחַד, וְעַל רֹאשִׁי פְּצָעַתְנִי.</p>
</blockquote>

<blockquote>
<p>3   הַיּוֹם לְחַצְתַּנִי, בְּחֵץ לַהַט     / מִצְחָהּ עֲשַׁקְתַּנִי, בְּצָעַתַּנִי.</p>
</blockquote>

<blockquote>
<p>4   מַה תַּעֲשִׂי לִי עוֹד, וְהֵן כִּקְרַע בִּגְדֵּי בְּלָאוֹת כֵּן קְרָעַתְנִי?!</p>
</blockquote>

<blockquote>
<p>5   לֹא תַחֲרִידֵנִי בְּיוֹם מָחָר,     / אַחַר אֲשֶׁר הַיּוֹם רְצָחְתָנִי.</p>
</blockquote>

<br> 

<h2 id="–קצה–">– קצה –</h2>

<h3 id="שירחברהמשוררעלימיהפורים">שיר חבר המשורר על ימי הפורים</h3>

<p>(המשקל: המתקרב 0 –– / 0 –– // 0 –– / 0 –– // 0 –– / 0 –– // 0 ––)</p>

<br>  

<blockquote>
<p>1   יְהַלֵּל הֲגִיגִי     / בְּיוֹם תַּעֲנוּגִי    /לְמַשְׁפִּיל אֲגָגִי    /וּמֵרִים עֲדָתִי,</p>
</blockquote>

<blockquote>
<p>2   אֲשֶׁר קָם בְּחַרְבּוֹ  / וְהִשְׁחִית בְּאוֹיְבוֹ;  / וְהִקְשִׁיב בְּטוּבוֹ   /לְקוֹל צַעֲקָתִי.</p>
</blockquote>

<blockquote>
<p>3   בְּיוֹם זֶה מְנוּחָה,  / וּמִנְחָה שְׁלוּחָה      /תְּשַׁבַּח בְּשִׂמְחָה   /וְגִיל דַאֲגָתִי.</p>
</blockquote>

<blockquote>
<p>4   וְאֶקְרָא מְגִלָּה    /בְּתוֹךְ עַם סְגֻלָּה,   /וְאֶתֵּן תְּהִלָּה    /לְמַקְשִׁיב צְלוֹתִי.</p>
</blockquote>

<blockquote>
<p>5   וְהָמָן אֲקַלֵּל,    /וְרִשְׁעוֹ אֲמַלֵּל    /בְּקוּמוֹ לְחַלֵּל    גְּאוֹן נַחֲלָתִי.</p>
</blockquote>

<blockquote>
<p>6   וְלִבִּי אֲוַתֵּר     /לְנִין קִישׁ וְאֶסְתֵּר,  /וְרַגְלִי תְּנַתֵּר     /בְּחַדְרֵי נְוָתִי.</p>
</blockquote>

<blockquote>
<p>7   וְאָרִים בְּמוֹרָא    /בְּרֹאשׁ כָּל-אֲמִירָה  /עֲנַף הַזְּמוֹרָה    /
לְעֵץ גַּאֲוָתִי,</p>
</blockquote>

<blockquote>
<p>8   וְאָשִׁיר, וְאָרוֹן,      / וְאֶקְרַא בְּגָרוֹן,    /וְאָגִיל בְּזִכְרוֹן    / פְּדוּת עַם בְּרִיתִי.</p>
</blockquote>

<blockquote>
<p>9   וְחֵיק הַצְּבִיָּה    / אֲחַבֵּק, וְהָיָה    / בְכוֹסִי רְוָיָה,    /לְמִרְמָס – חֲבִיתִי.</p>
</blockquote>

<blockquote>
<p>10  וְאֶשְׁכַּח פְּגָעַי    /וּמִקְרֵי רְגָעַי,    / וּפִצְעֵי פְּשָׁעַי     /בְּיוֹם אַחֲרִיתִי.</p>
</blockquote>

<blockquote>
<p>11  וְאָכִין לְשִׁנַּי     /הֲמוֹן מַעֲדָנַי,    / וּבִּדְמֵי גְּפָנַי     /אֲכַבֵּס כְּסוּתִי.</p>
</blockquote>

<blockquote>
<p>12  וְאֶבְחַר לְיָפֶה    /בְּמַשְׁקֶה וְאוֹפֶה,   /וְטַבָּח מְשׁוּבָּח    /בְּשַׂר תַּאֲוָתִי.</p>
</blockquote>

<blockquote>
<p>13  מְבוּשָׁל וְצָלִי    / לְמִשְׂגָּב יְהִי לִי,      /וְלֶחֶם וְקָלִי     / אֲשַׁוֶּה רִנָּתִי.</p>
</blockquote>

<blockquote>
<p>14  וְאֶשְׁכַּר וְאִישַׁן    /כְּאַחַי בְּשׁוּשָׁן    בְּ/מִיץ טוֹב וְיָשָׁן,   /וְעָרְבָה שְׁנָתִי.</p>
</blockquote>

<blockquote>
<p>15  וְאֶעְבוֹד בְּהוֹנִי    /וְכֹחִי וְאוֹנִי     /לְכָל-תַּחְכְּמוֹנִי    /בְּחַיַּי וּמוֹתִי.</p>
</blockquote>

<blockquote>
<p>16  בְּיַד אֶל שְׁלוֹמִי,   /וְשָׁכְבִי וְנוּמִי,    /וְשִׁבְתִּי וְקוּמִי,    /ובוֹאִי וְצֵאתִי.</p>
</blockquote>

<blockquote>
<p>17  וְלוֹ כָל-כְּבוֹדִי    /וְזִיוִי וְהוֹדִי,     /וְחֶפְצֵי מְאוֹדִי    /בְּשָׂדִי וּבֵיתִי.</p>
</blockquote>

<blockquote>
<p>18  בְּצִלּוֹ אֲקַנֵּן,     /וְדָתוֹ אֲשַׁנֵּן,    / וּבִזְמִיר אֲרַנֵּן,    / וְאֶשְׁכַּח בְּכִיתִי.</p>
</blockquote>

<blockquote>
<p>19  וְאֶבְטַח בְּנוֹרַא   / עֲלִילוֹת מְקוֹרָא,   /בְּעֶבְרָה וְצָרָה    /יְהִי לִי פְּדוּתִי.</p>
</blockquote>

<br>  

<h2 id="–קצו–">– קצו –</h2>

<h3 id="נשאהמשוררלשירידועלהמוניםהמגנביםהערמוניםמאתעבדו.">נשא המשורר לשיר ידו / על המונים, / המגנבים הערמונים / מאת עבדו.</h3>

<p>כי תחת אשר לא ידע מנינם / יצאו לחפשי חנם, / ולא תבער בנפשם גהנם.</p>

<p>(המשקל: התנועות –––– /–––– / –––– /–––– )</p>

<br>  

<blockquote>
<p>1   דּודַי, עַבְדִּי  / בַּעַר מוֹנִים;     /אֵין לוֹ מִסְפָּר    בָּעַרְמוֹנִים.</p>
</blockquote>

<blockquote>
<p>2   גִּנְבוּם גָּנוֹב!  /כִּי תַחַת זֹאת    / הַתּוֹפֶת לֹא     תִּבְעַר, מוֹנִים!</p>
</blockquote>

<br>  

<h2 id="–קצז–">– קצז –</h2>

<h3 id="שירעלגודלשנתעבדהמשורראשרלאיתעורררקבעתהאוכל">שיר על גודל שנת עבד המשורר, / אשר לא יתעורר / רק בעת האוכל</h3>

<p>(המשקל: המרובה 0 ––– / 0 ––– / 0 –– // 0 ––– // 0 –– – / 0 ––)</p>

<br>  

<blockquote>
<p>1   שְׁנַת עוֹלָם לְעַבְדִּי בַּבְּקָרִים    / וְיַחְדָּו יֶחֱשַׁךְ שִׂכְלוֹ וְעֵינָיו.</p>
</blockquote>

<blockquote>
<p>2   וּבַמִּטָּה תְּכַסֵּהוּ עֲלָטָה,         /וְלֹא יִזְכּוֹר – כְּאִישׁ שִׁכּוֹר – יְגוֹנָיו.</p>
</blockquote>

<blockquote>
<p>3   וְאָז תִּיטַב לְנִשְׁמָתוֹ שְׁנָתוֹ,     /בְּעֵת יֵהוֹם תְּהוֹם מִבֵּין עֲנָנָיו,</p>
</blockquote>

<blockquote>
<p>4   וְעֵת הוֹמִים לְאֻמִּים בָּרְחוֹבוֹת,      / וְיַשְׁמִיעַ הֲמוֹן עַמִּים שְׁאוֹנָיו.</p>
</blockquote>

<blockquote>
<p>5   וְכִי תוּכַן עֲלֵי שֻׁלְחָן סְעוּדָה,    / אֲזַי יַרְגִּישׁ בְּנוּדוֹ עַל אֲדָנָיו,</p>
</blockquote>

<blockquote>
<p>6   וְיֵעוֹרוּ יְצוּרָיו מִשְּׁנָתָם,         / לְקוֹל שִׂיחוֹ וְטוּב רֵיחַ עֲדָנָיו.</p>
</blockquote>

<blockquote>
<p>7   כְּמוֹ כֶלֶב חֲרַשׁ בַּרְזֶל מְעוֹרֵר    /בְּקִשְׁקוּשָׁיו וּפַטִּישָׁיו שְׁכֵנָיו,</p>
</blockquote>

<blockquote>
<p>8   וְהוּא יִישַׁן לְקִשְׁקוּשׁוֹ וְנִקְשׁוֹ,   / וְיִתְעוֹרֵר לְקוֹל שִׁנֵּי אֲדוֹנָיו.</p>
</blockquote>

<br> 

<h2 id="–קצח–">– קצח –</h2>

<h3 id="תשובתשירשולחאלהמשורר">תשובת שיר שולח אל המשורר</h3>

<p>(המשקל: התנועות –––– /–––– / –––– /–––– )</p>

<br>  

<blockquote>
<p>1   אֵיכָה יִדְמֶה  לָךְ אִישׁ נִדְמֶה,      / נִבְזֶה, רָזֶה,     נֶחְשָׁב בַּמֶה?</p>
</blockquote>

<blockquote>
<p>2   אִם לֹא סָמַךְ עַל סוּלָמָךְ     / אֶלֶף אַלְפּין     מִילִין רוֹמֵי.</p>
</blockquote>

<blockquote>
<p>3   אִיך כִּתְרָךְ עַל רֹאשִׁי יַעַל?    / אִם יָמִיר   /טָהוֹר בַּטָּמֵא?</p>
</blockquote>

<blockquote>
<p>4   לָךְ כָּל-סֵתֶר  עִם הַכֶּתֶר.     /לִי הַיֶּתֶר,      /נְטוּל דָּמֵי.</p>
</blockquote>

<br>  

<h2 id="–קצט–">– קצט –</h2>

<h3 id="תשובהאלאיששאלהמשוררילמדהודעתוחכמה">תשובה אל איש שאל המשורר ילמדהו דעת וחכמה</h3>

<p>(המשקל: המרובה 0 ––– / 0 ––– / 0 –– // 0 ––– // 0 –– – / 0 ––)</p>

<br>  

<blockquote>
<p>1   בְּהִמַּלְאוֹת בְּבֵית מוֹרִי מְקוֹרִי   / אֲרַוֶּה מֵי בְּאֵר צָמֵא בְּבוֹרִי.</p>
</blockquote>

<blockquote>
<p>2   וְאֶזָּהֵר לְהִטָּהֵר וְאֶדְרוֹשׁ     / לְטַהֵר סִיג בְּנֵי דּוֹרִי בְּבוֹרִי.</p>
</blockquote>

<blockquote>
<p>3   הֲמִבּוּרוּת, הֲמִבּוֹר אַעֲלֶה בוּר,      / בְּעוֹד עָצוּר אֲנִי, אָסוּר בְּבוֹרִי?!</p>
</blockquote>

<br>  

<h2 id="–ר–">– ר –</h2>

<h3 id="שירבשבחהתמר">שיר בשבח התמר</h3>

<p>(המשקל: המהיר ב' –– 0 – / –– 0 – / –– // –– 0 – //–– 0 – / ––)</p>

<br>  

<blockquote>
<p>1   מִכָּל-פְּרִי פִּרְיִי לְחֵיךְ נִרְצָה,    / טוֹב מִדְּבַשׁ מִנִּי דְבַשׁ נִמְצָה.</p>
</blockquote>

<blockquote>
<p>2   אֶגְאֶה אֲנִי, תָּמָר, וְאֶתְאַמָּר,    / אִם בִּי לְבַד לוּלָב לְזוּג נִמְצָא.</p>
</blockquote>

<br> 

<h2 id="–רא–">– רא –</h2>

<h3 id="שיראלאישאשרמרובצומוצפדעורועלעצמו">שיר אל איש אשר מרוב צומו / צפד עורו על עצמו</h3>

<p>(המשקל: המהיר ב' –– 0 – / –– 0 – / –– // –– 0 – //–– 0 – / ––)</p>

<br>  

<blockquote>
<p>1   תַּחַת אֲשֶׁר צַמְתָּ, וְלָךְ כֶּרֶס    / רָעֵב לְפַת לֶחֶם, וְאֵין פּוֹרֵס;</p>
</blockquote>

<blockquote>
<p>2   עַדַ יָבְשׁוּ עַצְמוֹת גְּוִיָּתְךָ,      /כָּעֵץ אֲכָלוֹ אֵשׁ וְכַחֶרֶס –</p>
</blockquote>

<blockquote>
<p>3   צֵא נָא לְאוֹר יוֹמָם, מְצָא עֶדְנָה! עַל כֵּס שְׁבָה, עֵת יַעֲלֶה חֶרֶס!</p>
</blockquote>

<blockquote>
<p>4   וּקְנֵה חֲרָסִים לָךְ וְצִפָּרְנֵי     / הַנֵּץ וְהַנֶּשֶׁר וְהַפֶּרֶס!</p>
</blockquote>

<blockquote>
<p>5   כִּי הִכְּךָ צוּרָךְ בְּכָל-עוֹרָךְ      / בִּשְׁחִין וּבַגָּרָב וּבַחֶרֶס.</p>
</blockquote>

<br>  

<h2 id="–רב–">– רב –</h2>

<h3 id="שירכאלוהספרמדברובשבחומתגבר">שיר כאלו הספר מדבר / ובשבחו מתגבר</h3>

<p>(המשקל: המתקרב 0 –– / 0 –– // 0 –– / 0 –– // 0 –– / 0 –– // 0 ––)</p>

<br>  

<blockquote>
<p>1   אֱנוֹשׁ יֶחֱזֶה בִי,      / וְיָרוּץ נְתִיבִי.    /לְמַרְאֵה כְּתָבִי    / יְצוּרָיו תְּמֵהִים.</p>
</blockquote>

<blockquote>
<p>2   בְּשׁוּרוֹ קְשָׁרַי    /וְיוֹשֶׁר אֲשׁוּרִי,   / וְשׁוּרַי לְנֶגְדוֻ     /כְּתוֹהִים וּבוֹהִים.</p>
</blockquote>

<blockquote>
<p>3   כְּאוֹבוֹת כְּאוֹתוֹת   /בְּרוּם עָל חֲרוּתוֹת,  /טְהוֹרוֹת, בְּהִירוֹת  /כְּאוֹרוֹת גְּבוֹהִים.</p>
</blockquote>

<blockquote>
<p>4   וּפִרְיִי מְהֻדָּר,    / וְגַפְנִי סְמָדָר,    /וּבִי יֶחֱזֶה דָר    /נְשִׁיָּה נְגוֹהִים.</p>
</blockquote>

<blockquote>
<p>5   פְּנוּ בִי, בְּרוּאִים,   / וְתִרְאוּ פְּלָאִים –   /<strong>כְּתוּבִים</strong>   כְּתוּבִים בְּאֶצְבַּע אֱלוֹהִים.</p>
</blockquote>

<br>  

<h2 id="–רג–">– רג –</h2>

<h3 id="וזההשירהשניאלמשורראשרשםתנועהלעבד">וזה השיר השני אל משורר אשר שם תנועה לעבד</h3>

<p>(המשקל: התנועות –––– /–––– / –––– /–––– )</p>

<br>  

<blockquote>
<p>1   הַשָּׂם מֶלֶךְ  /נִקּוּד חֵלֵךְ –  /מִנֶּגְדּוֹ לֵךְ,  /דּוֹדִי, הָלוֹךְ!</p>
</blockquote>

<blockquote>
<p>2   כִּי אֵין רוֹעֵה שִׁירִים תּוֹעֶה,  /רַק תַּחַת עֶ– /–בֶד כִּי יִמְלוֹךְ!</p>
</blockquote>

<br>  

<h2 id="–רד–">– רד –</h2>

<h3 id="שיראלאישהתחיללקרואפסוקואכתלמודואכחזראלהפסוק">שיר אל איש התחיל לקרוא פסוק וא&#8220;כ תלמוד וא&#8221;כ חזר אל הפסוק</h3>

<p>(המשקל: הקטוע ב' –– 0 – / – 0 –– / 0 –– // –– 0 – / – 0 – – / 0 ––)</p>

<br>  

<blockquote>
<p>1   מִקְרָא בְּתַלְמוּד וְתַלְמוּד בְּמִקְרָא,  /הֵמִיר שְׁתַּיִם חֲלִיפוֹת בְּחֹדֶש.</p>
</blockquote>

<blockquote>
<p>2   יֵרְדוּ מְאוֹרָיו בְּצֵל מַעֲלוֹתָיו,    /אוַּלי דְלֵית לִין דְמַעְלִין
בְּקֹדֶש.</p>
</blockquote>

<br>  

<h2 id="–רה–">– רה –</h2>

<h3 id="שיאאלאישממונהעלהקהלאויבלאביו">שיא אל איש ממונה על הקהל אויב לאביו</h3>

<p>(המשקל: המרובה 0 ––– / 0 ––– / 0 –– // 0 ––– // 0 –– – / 0 ––)</p>

<br>  

<blockquote>
<p>1   אֱוִיל נַעְנֶה; לְעַם נִזְעָם מְמֻנֶּה,   / כְּסִיל נִבְעָת, חֲסַר דַּעַת, מְגֻנֶּה!</p>
</blockquote>

<blockquote>
<p>2   הֲלֹא תִכְבּוֹשׁ שְׂפַת חֶלְקָךְ וְתֵבוֹשׁ,  /וְתַחְתּוֹם פֶּה כְּנִכְפֶּה, רֵיק מְשֻׁנֶּה,</p>
</blockquote>

<blockquote>
<p>3   אֲשֶׁר תַּרְעִים כְּדֹב רֵעִים מְרֵעִים,  /וְלִבָּךְ אַחֲרֵי רִשְׁעָךְ תְּזַנֶּה</p>
</blockquote>

<blockquote>
<p>4   ְּבֵנֶזר אֵל חֲסִידֵי אֵל, שְׁמוּאֵל,    /כְּבִן נוּן, אוֹ כְּכָלֵב בֶּן יְפוּנֶה.</p>
</blockquote>

<blockquote>
<p>5   הֲבִכְזָבִים וְדִבְרֵי שָׁוְא נְבוּכִים      /כְּמוֹתָךְ אִישׁ כְּסִיל, מַבְאִישׁ יְעַנֶּה</p>
</blockquote>

<blockquote>
<p>6   צְבִי נַעְלָה וְגִילַת עַם סְגֻלָּה,     /בְּטוּב טַעְמוֹ לְכָל-עַמּוֹ מְהַנֶּה?!</p>
</blockquote>

<blockquote>
<p>7   הַשָּׂר מַעְמִיד בְּצִדְקָתוֹ עֲדָתוֹ,    /וְלִפְנֵיהֶם נְתִיב נַחַת מְפַנֶּה.</p>
</blockquote>

<blockquote>
<p>8   אֲשֶׁר טוּב מַעֲשָׂיו מָלְאוּ אֲדָמוֹת,   /וְשַׁחַק מִפְעֲלוֹת צִדְקוֹ יְתַנֶּה.</p>
</blockquote>

<blockquote>
<p>9   יְעַנֵּהוּ בְּיַד אוֹיְבָיו אֱלוֹהָיו,     /וְעֵת צַר לוֹ, וְיִצְעַק – לֹא יְקַנֵּא.</p>
</blockquote>

<blockquote>
<p>10  הֲלֹא קָנֹא וְנוֹקֵם אֵל לְצָרָיו,    /וְאֵל עַוָּל וְרָשָׁע לֹא יְבַנֶּה.</p>
</blockquote>

<blockquote>
<p>11  לְדוֹמֶיךָ יְרַדֵּף חֵטְא, וְחָסִיד    / יְסוֹבֵב הַזְּכוּת פַּלֵט וְרוֹנֵי.</p>
</blockquote>

<blockquote>
<p>12  כְּמוֹתָךְ זֵד בְּלִיַּעַל יְחוֹרָם,     / וְכָל-עֲוֹן לְצַדִּיק לֹא יְאֻנֶּה.</p>
</blockquote>

<br>  

<h2 id="–רו–">– רו –</h2>

<p>(המשקל: המהיר ב ––0 – / ––0 – / –– // ––0 – / ––0 – / ––)</p>

<br>  

<blockquote>
<p>1   הִשְׁתַעְשְׁעוּ וּשְׁעוּ, כְּצוֹר חִזְקוּ.      / בֵּית יִשְׂרָאֵל הַקַּב וְהַנָּקִי.</p>
</blockquote>

<blockquote>
<p>2   גַּעְלוּ בְּעָם נִזְעָם, בְּלִיַּעַל,      /וּבְכָל-גְּלִיל רוֹמִי וְאִיטַלְקִי,</p>
</blockquote>

<blockquote>
<p>3   טֶרֶם בְּחֶטְאָם תִּסַּפוּ, טֶרֶם    / אַרְצָם תְּגָרְשְׁכֶם וְחוּץ תָּקִיא;</p>
</blockquote>

<blockquote>
<p>4   טֶרֶם חֲרוֹת אַף רָם וּמִתְנַשֵּׂא,   / מַשְׁפִּיל שְׁאוֹל לִרְאוֹת וּמַעְמִיקִי.</p>
</blockquote>

<blockquote>
<p>5   הִתְנַעֲרוּ! עוּרוּ! פְּנוּ לָכֶם!     / סוּרוּ! רְדוּ מִתּוֹךְ עֲמָלֵקִי!</p>
</blockquote>

<br> 

<h2 id="–רז–">– רז –</h2>

<p>(המשקל: המרובה 0––– / 0––– / 0 –– // 0––– / 0 ––– / 0 ––)</p>

<br> 

<blockquote>
<p>1   אֲהָהּ, רֵעַי, לְאֵלִיָּה וְאוֹיָה!    / אֲהָהּ, כִּי מָלְאוּ לִבּוֹת אֲנִיָּה,</p>
</blockquote>

<blockquote>
<p>2   וְהִתְנַעְרוּ בְּמֵי דִמְעָה מְאוֹרוֹת,   /כְּהִתְנָעֵר בְּיָם סוֹעֵר אֳנִיָּה.</p>
</blockquote>

<blockquote>
<p>3   וּמִי זֶה הֶאֱפִיל אוֹרְכֶם וְנֵרְכֶם,   / וְהִשְׁאִירְכֶם בְּצַלְמָוֶת וְצִיָּה?</p>
</blockquote>

<blockquote>
<p>4   ופִלחַּ חֵץ בְּיוֹם אֵדְכֶם כְּבֵדְכֶם,   / וּבוֹ אֵשׁ דַּאֲגָה חבש <strong>כויה</strong>.</p>
</blockquote>

<blockquote>
<p>5   אֲבוֹי מִדְרָשׁ, וּמִי פָרַשׂ חֲרָמִים   / וְצָד מִמַּחֲמַד יָפְיֵךְ צְדִיָּה.</p>
</blockquote>

<blockquote>
<p>6   וְלֹא הֶחְרִישׁ עִם שָׂם אִישׁ אֱלוֹהִים  /בְּיַד מָוֶת, וְעִם דָּרֵי נְשִׁיָּה.</p>
</blockquote>

<blockquote>
<p>7   בְּנֵי הַטּוֹב, שְׂאוּ מִסְפֵּד אֱלֵי טוֹב   / אֲשֶׁר עָרַב וְקָרַב אֶל נְטִיָּה.</p>
</blockquote>

<blockquote>
<p>8   וּמִי יַעְזוֹר לְשִׁבְרְכֶם בְּמָזוֹר?    / וּמִי יַחְבּוֹשׁ לְמַכָּתְכֶם רְטִיָּה?</p>
</blockquote>

<blockquote>
<p>9   אֲנִי קָטֹן לְתַלְמִידָיו, וְנַפְשִׁי     /הֲלֹא מִכָּל-יְצִיר חֹמֶר עֲנִיָּה,</p>
</blockquote>

<blockquote>
<p>10  וְזָכִיתִי בְּקַטְנוּתִי מְעַט קָט     / בְּמִדּוֹתָיו וְדֵעוֹתָיו זְכִיָּה.</p>
</blockquote>

<blockquote>
<p>11  אֲבוֹי, פֵּשֶׁר וְטוֹב יוֹשֶׁר אֲמָרָיו!   / אֲבוֹי, שִׂיחוֹ וְרוּחוֹ הַנְּקִיָּה!</p>
</blockquote>

<blockquote>
<p>12  אֲבוֹי, עוֹבֵד בְּכָל כֹּחוֹ וְעוֹשֶׂה    / מְלֶאכֶת אֵל בְּמִשְׁפָּט, לֹא רְמִיָּה!</p>
</blockquote>

<blockquote>
<p>13  לְזֹאת אֶדְאַג, וּמַר אֶזְעַק וְאֶשְׁאַג   /בְּקוֹל, כִּשְׁאֹג עֲלֵי טַרְפָּהּ לְבִיָּה,</p>
</blockquote>

<blockquote>
<p>14  וְאֶת רִגְבֵי עֲפַר קִבְרוֹ אֲלַחֵךְ,    / וְחִבַּקְתִּים כְּחַבֵּק דּוֹד צְבִיָּה.</p>
</blockquote>

<blockquote>
<p>15  זְכור חִשְׁקוֹ לְעָבְדָּךְ, צוּר, וְצִדְקוֹ,  / וְתֵן חֶלְקוֹ בְּשוֹכְנֵי רוּם עֲלִיָּה.</p>
</blockquote>

<blockquote>
<p>16  וְעַד שׁוֹכְנֵי עֲפָר מָוֶת יְקִיצוּן,    /וְתָבִיא לַחֲסִידִים יוֹם תְּחִיָּה</p>
</blockquote>

<blockquote>
<p>17  צְרוֹר נַפְשׁוֹ בְּחַיֵּי עַד, וְהָקֵל    / עֲפַר קִבְרו, וְהַנַּח הַגְּוִיָּה.</p>
</blockquote>

<br> 

<h2 id="–רח–">– רח –</h2>

<p>(המשקל: השלם ב' ––0 – / ––0 – / –– 0 – // ––0 – / ––0 – / –––)</p>

<br>  

<blockquote>
<p>1   קִינָה שְׂאִי, הַבַּת יְרוּשָׁלַיִם!    /אָרֶץ שְׁבִי! הִשְׁתַּטְחִי אַפַּיִם!</p>
</blockquote>

<blockquote>
<p>2   קִרְעִי מְעִיל הוֹדֵךְ, וְעֶדְיֶךְ נַצְּלִי!   /סִפְקִי לְקוֹל בִּכְיֵךְ בְּמַר כַּפַּיִם!</p>
</blockquote>

<blockquote>
<p>3   לֹא עֵת נְטוֹת גָרוֹן, וְלֹא עֵת שִׁיר וְרוֹן, /אוֹ בָּאֲזוֹר זָהָב חֲגוֹר מָתְנַיִם;</p>
</blockquote>

<blockquote>
<p>4   אוֹ לַעֲלוֹת עַל צַוְאֲרוֹנַיִךְ רְבִיד    /חֶמְדָּה, וְלֶכֶת בָּעֲדִי עָדַיִים!</p>
</blockquote>

<blockquote>
<p>5   עֵת לַעֲשׂוֹת אֵבֶל וְעֵת לִזְעוֹק, עֲדֵי   /יִרְעַשׁ שְׁאוֹל, יִתְגַּעֲשׁוּ שָׁמַים;</p>
</blockquote>

<blockquote>
<p>6   אוֹ עַד מְקִיר דִּמְעָה כְּנַחַל יַעֲרוֹף,  /יִתְרוֹצְצוּ מֵימָיו כְּמִטְרוֹת מַיִם.</p>
</blockquote>

<blockquote>
<p>7   הָיִית כְּלִי חֵפֶץ, כְּלִילַת הוֹד וְחֵן,   /יָפָה וְרַבַּת יוֹנְקֵי שָׁדַיִם.</p>
</blockquote>

<blockquote>
<p>8   בָּךְ כָּל-צְבִי חֵשֶׁק, וְאַת הָיִית לְכָל  /עֹפֶר פְּרִי חַיִּים וְאוֹר עֵינַיִם.</p>
</blockquote>

<blockquote>
<p>9   הִשְׁתַּחֲווּ כָּל מַמְלְכוֹת אָרֶץ לְמוּל  /זִיוֵך, וְנִכְחֵךְ כָּרְעוּ בִּרְכַּיִם.</p>
</blockquote>

<blockquote>
<p>10  לָךְ שָׁחֲחוּ כֻּלָּם, וַיֶּחֱרוּ אֶל דְּבִיר   / קָדְשֵׁךְ, בְּכָל-לֵב נָשְׂאוּ <strong>יָדַיִם</strong>.</p>
</blockquote>

<blockquote>
<p>11  הָה אַחֲרֵי עָזְבֵךְ גְּבִירֵךְ, אַחֲרֵי    /מָשַׁכְתְּ יְדִידֵי עַם בְּעַפְעַפַּיִם,</p>
</blockquote>

<blockquote>
<p>12  וַתִּשְׁכְּחִי אַהְבַת מְטַהְרֵךְ מִדְּמֵי   / טֻמְאַת נְעוּרִים עַל שְׂדוֹת מִצְרַיִם.</p>
</blockquote>

<blockquote>
<p>13  הַמַּאֲכִילֵךְ מָן, וּמַעְלֶה לָך בְּאֵר   / מַיִם וְשָׁלוֹם רַב בְּאַמָּתַיִם.</p>
</blockquote>

<blockquote>
<p>14  וַיַנְוֵךְ בִּנְוֵה מְעוֹן עֻזּוֹ, בְּשִׁיר    / מַעְלוֹת וּבִמְחוֹלוֹת וּבִמְצִלְתַּיִם,</p>
</blockquote>

<blockquote>
<p>15  הִסְתִּיר פְּנֵי חַסְדּוֹ, הֲיֶחְזֶה בְּךָ,   / וְאַתְּ זוֹנָה בְּכָל-עוֹבֵר כְּבַת דִּבְלַיִם?!</p>
</blockquote>

<blockquote>
<p>16  אֵיךְ יֵט בְּחֶמְלָה לָךְ, וְאֵיךְ בָּך יֶחֱזֶה –/ עֵת תִקְרְאִים וְתִפְשְׂקִי שׁוֹקַיִם?!</p>
</blockquote>

<blockquote>
<p>17  הוֹי, כִּי לְעָפָר שַׁחְתְּ, וְכָל-הַמְנַאֲפִים /שָׁרְקוּ בְּנָפְלֵךְ, חָרְקוּ שִׁנַּיִם!</p>
</blockquote>

<blockquote>
<p>18  זַעְקִי וְהֵאַנְקִי וְעָפָר הַעֲלִי     /רָב על עֵדִי רֹאשֵׁך, מְלֹא חָפְנַיִם!</p>
</blockquote>

<blockquote>
<p>19  אוֹיָה לְמַפַּלְתֵךְ! אֲבוֹי עַל זֹאת וְאוֹי /לִבְנֵי יְהוּדָה עִם בְּנֵי אֵפְרַיִם!</p>
</blockquote>

<blockquote>
<p>20  לֹא אֶתְּנָה פוּגַת לְקוֹל בִּכְיִי עֲדֵי   /אֶל נַאֲקָתִי יִצְלְלוּ אָזְנַיִם.</p>
</blockquote>

<blockquote>
<p>21  הֵאָנְחִי, כַּיַּעֲנָה אֵבֶל עֲשִׂי!     /הֵאָנְחִי, עַד יֶהֱמוּ מֵעַיִם!</p>
</blockquote>

<blockquote>
<p>22  עַד כָּל-מְאוֹר יִקְדַּר וְאוֹר יוֹם יֶחֱשַׁךְ, /עַד יִלְבְּשׁוּ שַׂק מַלְאֲכֵי מַחְנַיִם</p>
</blockquote>

<blockquote>
<p>23  עַד כַּאֲשֶׁר שָׁתִית אֲשֶׁר עָשׂוּ לָךְ שָׂמְחוּ –/ יִשְׁתּוּ וְיִמְצוּ לַעֲנָה כִּפְלַיִם;</p>
</blockquote>

<blockquote>
<p>24  אוֹ עַד יְדִידֵך חִישׁ יְשַׁלַח לָךְ פְּדוּת – / קִינָה שְׂאִי, הַבַּת יְרוּשָׁלַיִם!</p>
</blockquote>

<br>  

<h2 id="–רט–">– רט –</h2>

<p>(המשקל: המהיר ב' ––0 – / ––0 – / –– // ––0 – / ––0 – / ––)</p>

<br>

<blockquote>
<p>1   אִם אֶכְתְּבָה שִׁירָה וְאָעִירָה    /עַל מַעֲשֵׂה הַטוֹב וְהַנָּאוֹת,</p>
</blockquote>

<blockquote>
<p>2   יֹאמַר בְּלִיַּעַל הֲכִי הוּא עַל     / חֶסְרוֹן יְדִיעָתִי לְעֵד וּלְאוֹת.</p>
</blockquote>

<blockquote>
<p>3   אִִם אֶפְתְּחָה שִׁירוֹת בְּטִיב עָפְרוֹת,  / נִרְאוֹת כְּתַרְשִׁישׁ, הוֹד מְמוּלָאוֹת</p>
</blockquote>

<blockquote>
<p>4   אַף לַחֲכַם לֵבָב וְלַשׁוֹבָב      / כִּכְתַב אֱלוֹהִים הֵם וְכִנְבוּאוֹת.</p>
</blockquote>

<blockquote>
<p>5   יוֹם אֶמְכְּרֵם אֶל עַם לְטוּב שִמְעָם  /הִנָּם בְּכָל-הוֹנָם מְסוּלָאוֹת.</p>
</blockquote>

<blockquote>
<p>6   אַךְ הֵן זְמִירֵי בִין בְּאָזְנֵיהֶם    /קִינוֹת, כְּקוֹל יַעְנוֹת וְקוֹל דָּאוֹת</p>
</blockquote>

<blockquote>
<p>7   בִּכְלַל, אֱנוֹש קָרֵב לְכָל-עָרֵב,    /חַפֵּשׂ וְתִמְצָא כֵן בְּכָל-פֵּאוֹת;</p>
</blockquote>

<blockquote>
<p>8   אַךְ מַחְשְׁבוֹת לִבּוֹת הֲמוֹנֵי עַם    /מִבֹּא עֲדֵי הַמַּעֲלָה לָאוֹת.</p>
</blockquote>

<blockquote>
<p>9   הַמְנַצְּחִים בַּתַּעֲנוּגוֹת הֵם     / מִפּוֹעֲלֵי רָמוֹת וְנִפְלָאוֹת.</p>
</blockquote>

<blockquote>
<p>10  עַל כֵּן עֲלֵי עָשׂוֹר אֲנִי בוֹנֶה     / בָּתִים לְאַיְלוֹת עִיר וְלִצְבָאוֹת.</p>
</blockquote>

<blockquote>
<p>11  הַתַּעֲנוּג טִבְעָם. רְאֵה – הָעָם    / אֶל קִרְקְסָאוֹת יֵט וְטֵטְרָאוֹת.</p>
</blockquote>

<blockquote>
<p>12  וּמְרַקְּדִים דּוֹדִים בְּכָל-גִּבְעָה    /עַל מַעֲלוֹת רָמוֹת וְנִשָּׂאוֹת.</p>
</blockquote>

<blockquote>
<p>13  כַּלוֹת בְּנוֹת שִׁשִּׁים לְקוֹל סִכְלוּת   / מִתְפָּרְצוֹת, רָצוֹת וּמִתְגָּאוֹת.</p>
</blockquote>

<blockquote>
<p>14  עָפְרוֹת לְקוֹל תּוּפִּים וְכִנּוֹרוֹת    / יוֹצְאוֹת לְרִבּוֹאוֹת וְלַמֵּאוֹת.</p>
</blockquote>

<blockquote>
<p>15  אִיש מִמְּתֵי הַמַּעֲלָה אֵיךְ לֹא    / שִׂכְלוֹ וְלִבּוֹ יַעֲצִים מֵרְאוֹת,</p>
</blockquote>

<blockquote>
<p>16  יוֹם יֶחֱזֶה שוֹק וַחֲזֵה יַעְלוֹת    /עוֹשִׂים לְרוֹב נִסִּים וְנִפְלָאוֹת.</p>
</blockquote>

<br>  

<h2 id="–רי–">– רי –</h2>

<p>(המשקל: הקלוע –0 –– / –0–– // ––0 – / ––0 – )</p>

<br>  

<blockquote>
<p>1   חוֹתְנִי, יוֹם מִגְּאוֹנוֹ     /שָׁח וְהִשְׁפִּיל בַּעֲווֹנוֹ,</p>
</blockquote>

<blockquote>
<p>2   אוֹרְחִים לַיְלָה שְׁלשָׁה    /נִקְבְּצוּ אֶל תּוֹך מְלוֹנוֹ.</p>
</blockquote>

<blockquote>
<p>3   <strong>יַעֲקֹב</strong> בִּשְׁמָם קְרָאָם    / צוּר שְׁלשְׁתָּם מִמְּעוֹנֹו.</p>
</blockquote>

<blockquote>
<p>4   מִכְּהֻנָּה, מִלְּוִיָּה,      /מִשְּׁאַר שִׁבְטֵי הֲמוֹנוֹ.</p>
</blockquote>

<blockquote>
<p>5   זֶה עֲקֵבָיו לַתְּבוּנוֹת,    /זֶה עֲקֵבָיו אֶל מְזוֹנוֹ,</p>
</blockquote>

<blockquote>
<p>6   זֶה לְעָקֵב שָׂם עֲקֵבָיו,    /רָץ לְמַלֵּא אֶת רְצוֹנוֹ.</p>
</blockquote>

<br>  

<h2 id="–ריא–">– ריא –</h2>

<p>(המשקל: המהיר ב' ––0 – / ––0 – / –– // ––0 – / ––0 – / ––)</p>

<br>  

<blockquote>
<p>1   יַלְדָּה מְתוֹאֶרֶת בְּאֶצְבַּע יָהּ,     /אַתְּ מַעֲשֵׂה מָרָן דְּבִשְׁמַיָּא.</p>
</blockquote>

<blockquote>
<p>2   אַתְּ מַעֲשֵׂה יָדָיו לְהִתְפָּאֵר,     /חֶמְדַּת בְּנוֹת אִמָּה יְהוּדִיָּה.</p>
</blockquote>

<blockquote>
<p>3   חֶמְדַּת בְּנוֹת תֵּבֵל וְטוּבָם אַתְּ,    /אַתְּ מַחֲזֶה כִּרְאִי לְכָל-בִּרְיָה.</p>
</blockquote>

<blockquote>
<p>4   הוֹד וַהֲדַר אִמֵּךְ בְּפָנַיִךְ,         / יָפְיָהּ עֲלֵי מִצְחֵךְ כְּצִיץ הָיָה.</p>
</blockquote>

<blockquote>
<p>5   אַךְ בַּת בְּלִיַּעַל וְרָשָע אַתְּ,      /זָרָה פְּעוּלָתוֹ וְנָכְרִיָּה.</p>
</blockquote>

<blockquote>
<p>6   נוֹדַע לְכָל-עוֹבֵר כְּאִיש עוֹבֵר     /עַל דָּּת וְעַל תּוֹרָה פְּלִילִיָּה.</p>
</blockquote>

<blockquote>
<p>7   זֶה מַחֲשִׁיך נֵרֵךְ וְזֶה הוֹפֵךְ     / נוֹגַהּ כְּאוֹר שִׁמְשֵׁך לְמַאְפֵּלְיָה.</p>
</blockquote>

<blockquote>
<p>8   בּוֹזֵךְ וּמַשְפִּילֵךְ – וְאִם גָבַהְתְּ –   /לִהְיוֹת גְּרוּעַת כֹּל וְתַחְתִּיָּה.</p>
</blockquote>

<blockquote>
<p>9   מִי יַהֲרוֹג הוֹרֵךְ, וְאֶת זִכְרוֹ     /יִמְחֶה וְיִשָּׁכַח לְעַלְמַיָּא?!</p>
</blockquote>

<blockquote>
<p>10  אזָ יִקְרְאֵךְ רוֹאֵךְ מְשׂוֹשׂ אָרֶץ,   / עֶגְלָה כְּלִילַת חֵן יְפֵהפִיָּה.</p>
</blockquote>

<br>  

<h2 id="–ריב–">– ריב –</h2>

<p>(המשקל: המרובה 0––– / 0––– / 0 –– // 0––– / 0 ––– / 0 ––)</p>

<br>  

<blockquote>
<p>1   אֲהָהּ עָלַי, וּמַה פִּשְׁעִי וְחוֹבִי?    / וּמַדּוּעַ זְמָן הִגְדִּיל כְּאֵבִי?</p>
</blockquote>

<blockquote>
<p>2   וְלָמָּה זֶה אֱהִי נִבְזֶה בְּקִבְרֵי    /בְּנֵי דוּמָה, אֲשֶׁר הֵמָּה סְבִיבִי?</p>
</blockquote>

<blockquote>
<p>3   בְּקִרְבִּי אָכְלָה רִמָּה גְּוִיַּת     / אֱוִיל – יִצְחָק לְמִשְׁפַּחַת שִטובי;</p>
</blockquote>

<blockquote>
<p>4   וְעָלְתָּה צַחֲנַת פִּרְשׁוֹ וּבָאְשׁוֹ,    /וּמִפִּגְרוֹ לְשוֹן אֵש שֻלְּחָה בִי.</p>
</blockquote>

<blockquote>
<p>5   וְעוֹדוֹ חַי גְּרוֹן תִּמְסָח גְּרוֹנוֹ,    /וְשִׁנַּיִם בְּפִיו לִטְרוֹף כְּלָבִיא.</p>
</blockquote>

<blockquote>
<p>6   חֲזִיר יַעַר, אֱוִיל, בַּעַר, מְכוֹעָר,   /בִלְתִּי חָשׁ לְנִיב חוֹזֶה וְנָבִיא.</p>
</blockquote>

<blockquote>
<p>7   לְמִי אָהִים לְבָבִי מִגְּבוֹהִים,    /וְאֶל מִי תַעֲרוֹף עֵינִי רְבִיבִי?</p>
</blockquote>

<blockquote>
<p>8   וְלָמָּה אֶחֱזֶה כוֹכַב כְּבוֹדִי     /אֲשֶׁר הָיָה בְּמִזְרַח – מַעֲרָבִי?</p>
</blockquote>

<blockquote>
<p>9   תְלֻנָּתִי לְגְוֹרָלִי וְחֶבְלִי,       /וּמִלְחַמְתִּי לְכוֹכָבִי וְרִיבִי.</p>
</blockquote>

<br>  

<h2 id="–ריג–">– ריג –</h2>

<p>(המשקל: המרובה 0––– / 0––– / 0 –– // 0––– / 0 ––– / 0 ––)</p>

<br>  

<blockquote>
<p>1   פְּנוּ, דוֹדִים, לְמִלְחֶמֶת יְדִידִים   / אֲשֶׁר הֵמָּה בְּפַח חֵשֶׁק לְכוּדִים.</p>
</blockquote>

<blockquote>
<p>2   וּמַעְנֵיהֶם בְּהִוַּכָח שְׁנֵיהֶם     /בְּטוּב מִלִּים וּבִמְשָׁלִים חֲמוּדִים.</p>
</blockquote>

<blockquote>
<p>3   וְעֹז חֵמוֹת וְאֵימוֹת הָעֲלָמוֹת,    / מְרִיבָתָם וְאַהְבָתָם צְמָדִים;</p>
</blockquote>

<blockquote>
<p>4   וּמַמְתַּקִּים אֲשֶׁר בִּשְׂפַת חֲשׁוּקִים,  /בְּדַבְּרָם אֶל בְּנוֹת הַחֵן נְגִידִים.</p>
</blockquote>

<blockquote>
<p>5   כְּלֵי נִשְׁקָם בְּהֵאָבְקָם בְּחֶשְׁקָם,   / וּמַהְתַּלּוֹת וְתַחְבּוּלוֹת עַבָדִים.</p>
</blockquote>

<blockquote>
<p>6   וְנִכְלֵיהֶם, כְּלֵי חָמָס כְּלֵיהֶם,    / לְשׂוּם שֶׁבֶר בְּלֵב גֶּבֶר וּפִידִים.</p>
</blockquote>

<blockquote>
<p>7   וְקָשְׁרָם עַל כְּבוֹד בַּעַל לְגָנְבוֹ,    /וּמוֹרְדִים בּוֹ בְּכָל-עִתּוֹת מְרָדִים.</p>
</blockquote>

<blockquote>
<p>8   וְשָׁם עָרְמוֹת וּמִרְמוֹת הַזְּקֵנוֹת,   / וְאֵיךְ פּוֹרְשׂוֹת בְּכָל-חוּצוֹת מְצוֹדִים.</p>
</blockquote>

<blockquote>
<p>9   וְשָׁם שִׂיחוֹת תְּדַבֶּרְנָה שְׁפָחוֹת,      / לְהַדְלִיק אֵשׁ בְּלֵב דּוֹדִים, וְאוּדִים;</p>
</blockquote>

<blockquote>
<p>10  תְּרַוֶּינָה גְבִירוֹת רוֹש וְלַעְנָה    / בְּהַרְבּוֹתָן, בְּקִרְבָתָן, חֲשָׁדִים.</p>
</blockquote>

<blockquote>
<p>11  וְקוֹל אַהְבִים בְּמַכְאוֹבִים עֲצֵבִים,  / יְצוּרֵיהֶם בְּצִירֵיהֶם פְּרוּדִים.</p>
</blockquote>

<blockquote>
<p>12  בְּכִי דִמְעָם, נְהִי שַׁוְעָם, וְשָׂבְעָם   / בְּאַף זַעַם, בְּנִבְזֵי עַם נְדודִים.</p>
</blockquote>

<blockquote>
<p>13  וְצִוְחָתָם, וְאַנְחָתָם, וְאֵיךְ הֵם   / בְּכָל-רֶגַע בְּכָל-פֶּגַע חֲרֵדִים,</p>
</blockquote>

<blockquote>
<p>14  וְגַם חֶבְלָם בְּצִיר הֶבְלָם וְאֶבְלָם,   /בְּתֵת מִלִּים כְּמוֹ דַלִּים מְרוּדִים.</p>
</blockquote>

<blockquote>
<p>15  וְשֶׁבֶת כָּל נְבוֹנֵי עַם, כְּכַלְכּוֹל,    / בְּיַד אִשָׁה, בְּלִי בוּשָׁה, שׁדוּדִים;</p>
</blockquote>

<blockquote>
<p>16  מְנֻגָּפִים, יְחֵפִים לַאֲלָפִים,     / וְנִדָּפִים בְּכָל-פִּנוֹת וְנָדִים'.</p>
</blockquote>

<blockquote>
<p>17  אֲחַר שִׂיחָם, נְדוֹד אָרְחָם וְטָרְחָם  / בְּסָבְלָם מַעֲמַס אַלְפֵי פְרָדִים.</p>
</blockquote>

<blockquote>
<p>18  וְהָעֵת יִכְשְׁלוּ, יִבְלוּ וְיִכְלוּ      /בְּמַשְׂאוֹתְהֶם מְאֹד מֵהֶם כְּבֵדִים.</p>
</blockquote>

<blockquote>
<p>19  וְאֵין בִּינָה, וְאֵין עֵצָה נְכוֹנָה,    / וְאֵין מַכְשִׁיר, וְאֵין מַיְשִׁיר צְעָדִים,</p>
</blockquote>

<blockquote>
<p>20  לְגֶבֶר גָּבְרוּ עָלָיו עֲלָמוֹת,      /וְשָׂמוּ בָּחֳרִי רַגְלָיו בְּסַדִים.</p>
</blockquote>

<blockquote>
<p>21  וּבַמֶּה יִשְׁעֲנוּ שׁוֹעִים בְּאַהְבִים,      /וְאֵיפֹה יִמְצְאוּ סֶמֶךְ, סְעָדִים?</p>
</blockquote>

<blockquote>
<p>22  וְאֵין בָּאַהֲבָה מַחְסֶה וּמִכְסֶה,    /וְאֵין חוֹמֵל, וְאֵין גּוֹמֵל חֲסָדִים.</p>
</blockquote>

<blockquote>
<p>23  וְהִיא תִשְׁבּוֹר גְּוִיַּת אִישׁ וְתִקְבּוֹר,  /וְהִיא תִצְבּוֹר בְּלֵב גִּבּוֹר פְּחָדִים?</p>
</blockquote>

<blockquote>
<p>24  וְהִיא תַשְׁפִּיל גְבַהּ רוּחַ וְתַפִּיל,      /וְהִיא תַעְבִיר גְּאוֹן מַגְבִּיר גְּדוּדִים.</p>
</blockquote>

<blockquote>
<p>25  מְתֵי הַשֵּׁם וְהַשֵּׂכֶל תְּגָרְשֵׁם     /בְּאַף, מִהְיוֹת בְּבֵית עֶלְיוֹן פְּקִידִים;</p>
</blockquote>

<blockquote>
<p>26  וּמֵעֶדְנָה וְעַד זִקְנָה וְשֵׂיבָה     /בְּעוּלָהּ יַעֲבוֹדוּן, לָהּ פְקוּדִים.</p>
</blockquote>

<blockquote>
<p>27  שְׁבָחֶיהָ בְּכָל-עֵת הָאֱוִילִים     /בְּשֶׁקֶר עוֹרְכִים נֶגְדָּה וּבוֹדִים.</p>
</blockquote>

<blockquote>
<p>28  אֲדַמֶּה פָעֳלָם הֶעְדֶּר גְּשָׁמַי,     / וְשָׁמַי מָלְאוּ רוּחוֹת וְאֵדִים.</p>
</blockquote>

<blockquote>
<p>29  וְשָׁוְא שִׁירוֹת לְפַתּוֹת הַגְּבִירוֹת,   /וְרִיק לַהְמוֹת כְּאִמּוֹת עַל יְחִידִים,</p>
</blockquote>

<blockquote>
<p>30  וְאַךְ כֶּסֶף לְבַב יַעְלוֹת יְאַסֵּף,    /וְתֵת רֵעִים צְעִיפִים עִם רְדִידִים.</p>
</blockquote>

<blockquote>
<p>31  וְהַזָּהָב יְנַשֵּׂא דוֹד וְיִרְהַב,     /וְיַצְמִיחַ בְּכָל-חוֹחַ נְרָדִים;</p>
</blockquote>

<blockquote>
<p>32  וְהוּא נָשִׂיא, וְהוּא יַשִּׂיא אֲנָשִׁים,  וְ/הוּא יַנְעִים יְשִׁישִׁים עִם יְלָדִים.</p>
</blockquote>

<blockquote>
<p>33  וְרוֹב מַשְׂאוֹת יְשִׁיבוּן לֵב צְבָאוֹת   /וְטוֹב מֵרוֹן – עֲלֵי גָרוֹן רְבִידִים.</p>
</blockquote>

<blockquote>
<p>34  תְּנוּ מָנוֹת וּמַתָּנוֹת לְעָפְרוֹת,    /וְלַיָּפוֹת – חֲלִיפוֹת כָּל-בְּגָדִים!</p>
</blockquote>

<blockquote>
<p>35  הֲכִי קִצְפָּם יְרַב נֵזֶם בְּאַפָּם,    /וְתֵת דּוֹדָם עֲלֵי יָדַם צְמִידִים.</p>
</blockquote>

<blockquote>
<p>36  וְכֵן עָפְרָה בְּדוֹד תֶּחְשַׁק וְתִשַׁק,      /תְּרַוֵּהוּ כְּחֶפְצֵהוּ מְגָדִים,</p>
</blockquote>

<blockquote>
<p>37  וְלֹא תָזִיד בְּדַרְכָּהּ עוֹד, וְתַזִּיד    /כְּתַאְוָתוֹ לְשָׂבְעָתוֹ נְזִידִים.</p>
</blockquote>

<blockquote>
<p>38  אֲבָל מַה טּוֹב וּמַה נָּעִים, צְנוּעִים,  /נְטוֹת מֶנָּהּ, וְסוּר אַל הַצְּדָדִים!</p>
</blockquote>

<blockquote>
<p>39  לְנִכְלֵיהֶם וְכַבְלֵיהֶם שְׁלֹמֹה     /וְדָוִד הֵם שְׁנֵיהֶם לָךְ שְׂהֵדִים.</p>
</blockquote>

<blockquote>
<p>40  בְּקִרְבָּם מַלְאֲכֵי מָוֶת יְגוּרוּן,    /וְשָׂעִיר עִם הֲמוֹן שִׁדּוֹת וְשֵׁדִים;</p>
</blockquote>

<blockquote>
<p>41  וְאֵלֶּה שׁוֹדְדִים יוֹם יוֹם בְּנֵי אִישׁ  /בְּכִשְׁפֵיהֶן, וְכָל-חַי מַאֲבִידִים.</p>
</blockquote>

<blockquote>
<p>42  בְּרַח יוֹפְיָן, רְאֵה דוֹפְיָן, הֲכֵי הֵם   /כְּלֵי נִדָּה בְּסוּת חֶמְדָּה אֲפוּדִים!</p>
</blockquote>

<blockquote>
<p>43  מְאוֹס צוּפָן, הֲכִי סוֹפָן צְנִינִים      /שְׁנוּנִים בָּךְ, וְתוֹך לִבָּךְ שְׁפוּדִים.</p>
</blockquote>

<blockquote>
<p>44  כְּסִילִים הֵם אֲשֶׁר נַעְנִים אֲלֵיהֶם,  /מְשׁוּגָעִים, אֲשֶׁר כּוֹרְעִים וּמוֹדִים.</p>
</blockquote>

<blockquote>
<p>45  מְלִיבֵּיאָה לְכָל-רַעְיָה, וְדוֹדָהּ –      /לְנֵס אָקִים לְכָל-חוֹשְׁקִים וְדוֹדִים,</p>
</blockquote>

<blockquote>
<p>46  וְיִטּוּ מִנְּתִיב חֵשֶׁק לְאֻמִּי      /וְאִשּׁו, יִבְרְחוּ מִכָּל-יְקוֹדִים.</p>
</blockquote>

<blockquote>
<p>47  וּמִלִּבָּם יְכַבּוּהוּ וְקִרְבָּם   ,      /וְשָׁרָשָׁיו יְעָרוּ עַד יְסוֹדָם.</p>
</blockquote>

<blockquote>
<p>48  פְּנֵה אֵלַי, הַט אֹזֶן לְמִלַּי,     / וּבִי תִצְהַל עֲדַת וּקְהַל שְׂרִידִים.</p>
</blockquote>

<blockquote>
<p>49  הֲטוֹב תִּהְיוּ לְבוּז, רֵעַי וְשׁוֹעַי,   / בְּחֶרְמֵי יַעֲלוֹת יַחְדָּו אֲגוּדִים,</p>
</blockquote>

<blockquote>
<p>50  בְּאֵין אֶיָל וְקַרְנֵי עוֹז, כְּאַיָּל    / וְכִתְיָשִׁים בְּיַד נָשִׁים עֲקוּדִים?</p>
</blockquote>

<pre><code>         ( )         ( )         ( )         ( )         ( )         ( )
</code></pre>

<blockquote>
<p>51  אֲנִי יוֹסֵף, בְּנוֹ הָרַב שְׁמוּאֵל,    /נְשִׂיא לַמְיַחֲדִים, דָּת מַעֲמִידִים,</p>
</blockquote>

<blockquote>
<p>52  מְקוֹר חָכְמָה וּמַעְיַן כָּל-מְזִימָה,   /לְאֹהֶל יַעֲקֹב מִשְׁעַן יְתֵדִים,</p>
</blockquote>

<blockquote>
<p>53  וְצָרְפַתִּי יְכַנוּהוּ; הֲלֹא הוּא     /אֲשֶׁר שֵׁרֵת גְּדוֹל מוֹשְׁלִים וְרוֹדִים –</p>
</blockquote>

<blockquote>
<p>54  אֲדוֹן יוּלְיוּס וְכֹהֵן רֹאשׁ לְאֻמִּים,  /אֲשֶׁר הִשְמִים גְּאוֹן רָמִים וְזֵדִים.</p>
</blockquote>

<blockquote>
<p>55  אֱמֶת הֶעְתִּיק לְשׁוֹנִי זֶה, לְהַמְתִּיק  / עֳנִי רָשִׁים וְלֵב אִישִׁים טְרוּדִים.</p>
</blockquote>

<blockquote>
<p>56  וְרַק עִנְיָן אֲנִי מַעְתִּיק, וְעוֹרֵךְ    / פְּאֵר שִׂיחַי לְאַחַי הַיְהוּדִים.</p>
</blockquote>

<blockquote>
<p>57  עֲדַת לֵצִים, אֲשֶׁר נֶגְדִּי חֲלוּצִים –  / הֲיוֹ יִהְיוּ בְּמִדָּתָם מְדוּדִים,</p>
</blockquote>

<blockquote>
<p>58  וּבָעֲרָה בָם לְלֹא חִנָּם גְהִנָּם,    /אֲשֶׁר שָׁם הֵם לְתֵת הַדִּין עֲתִידִים.</p>
</blockquote>

<blockquote>
<p>59  וְדִינוּנִי בְּזֹאת לִזְכוּת, הֲמוֹנִי,    /חֲסִידִים כָּל-עֲדִי חֶמְדָּה עֲנוּדִים.</p>
</blockquote>

<blockquote>
<p>60  וְחִישׁ יִזְרַח עֲלֵי רֹאשְׁכֶם מְאוֹרְכֶם, / וְיִזְבֶּדְכֶם אֱלוֹהִים טוֹב זְבָדִים.</p>
</blockquote>

<blockquote>
<p>61  בְּהַדְלִיק אֶת לְבַבְכֶם יַעֲלַת חֵן,      /וְתִהְיוּן תּוֹך יְקוֹד חֵילִים וְאֵידִים</p>
</blockquote>

<blockquote>
<p>62  כְּאֶחָד מַהֲרוּ עוּרוּ וְסוּרוּ!     /פְּנוּ, דוֹדִים, לְמִלְחֶמֶת <strong>יְדִידִים</strong>!</p>
</blockquote>

<p>תם ונשלם</p>

<br>

<h2 id="–ריד–">– ריד –</h2>

<p>(המשקל: המרובה 0––– / 0––– / 0 –– // 0––– / 0 ––– / 0 ––)</p>

<br>

<blockquote>
<p>1   זְעוּמֵי אֵל וּמָנוּאֵל חֲבֵרָם,     /וְעוֹזְרֵיהֶם, וְאַבְרָהָם גְּבִירָם,</p>
</blockquote>

<blockquote>
<p>2   וְכָל-בּוּז עָם אֲשֶׁר לוֹ יָד בְּרֹשְׁעָם,  /וְהַקָּרֵב לְחַרְחֵר רִיב עֲבוֹרָם;</p>
</blockquote>

<blockquote>
<p>3   אֲשֶׁר תָּעוּ וְהִתְעוּ אֶת עֲדָתָם,    /וְהֶחְשִׁיכוּ בְּעַב רִשְׁעָם מְאוֹרָם,</p>
</blockquote>

<blockquote>
<p>4   וְנָגְעָה עַד נְשִׂיא הַדּוֹר לְשׁוֹנָם,    /וְכִמְעַט זָרְקוּ בוֹ כּוֹס מְרוֹרָם; –</p>
</blockquote>

<blockquote>
<p>5   כְּאֶחָד הֵם, נְשׁוֹתֵיהֶם וְטַפָּם,    /וְקִנְיָנָם וְכָל-הוֹנָם יְחוֹרָם.</p>
</blockquote>

<blockquote>
<p>6   וְיִתְלַקַּח חֲרוֹן אַף הָאֱלוֹהִים    /בְּעַצְמֵיהֶם, וּבִבְשָׂרָם וְעוֹרָם.</p>
</blockquote>

<blockquote>
<p>7   בְּרוּם מִבְצַר מְעוֹנָם יַעֲלֶה צַד,      /וְצוֹרֵר יַחֲנֶה בִּמְרוֹם הֲרָרָם.</p>
</blockquote>

<blockquote>
<p>8   עֲצֵי פִרְיָם בְּקַרְדֻּמּוֹת יְשַׁחֵת,    /בְּמַזְמֵרוֹת גְּאוֹן רָמֵי אֲמִירָם.</p>
</blockquote>

<blockquote>
<p>9   וְכַרְמֵי נַעֲמָנִים יִטְּעוּ, אַךְ      /לְגוֹי אַכְזָר וְזָר יִהְיֶה בְצִירָם.</p>
</blockquote>

<blockquote>
<p>10  וְשָׂדוֹת יִזְרְעוּ, אַך בַּתְּבוּאוֹת    /לְגָרְנוֹ יֶאֱסוֹף נָכְרִי עֲמִירָם.</p>
</blockquote>

<blockquote>
<p>11  גְּדוּד אוֹיֵב רְכוּשׁ חֵילָם יְשׁוֹדֵד,   / וְכָל-מִקְנָם וְצֹאנָם, אַף בְּקָרָם.</p>
</blockquote>

<blockquote>
<p>12  וְכִלְחוֹך שׁוֹר יְרַק שָׂדֶה יְלַחֵךְ    / יְבוּל עֵצָם וְכָל-דֶּשֶׁא חֲצִירָם.</p>
</blockquote>

<blockquote>
<p>13  שְׁבִי חֶרֶב וְשׁוֹד יִרֶב בְּאַרְצָם,    / וְכַף רַעַל שְׁפוּכָה עַל מְגורָם,</p>
</blockquote>

<blockquote>
<p>14  וְכָל-אָלוֹת יְגוֹרֵיהֶם, אֲשֶׁר צוּר      /בְּיַד צִירוֹ לְיִשְׂרָאֵל מְסָרָם.</p>
</blockquote>

<blockquote>
<p>15  מְנֻדָּחִים יְבַקְּשׁוּ בַּפְּתָחִים,     /בְּחוֹסֶר כֹּל כְּסוּתָם עִם שְׁאֵרָם.</p>
</blockquote>

<blockquote>
<p>16  רְעֵבִים מִבְּלִי לֶחֶם לְשָׂבְעָם,    /צְמֵאִים מִבְּלִי מַיִם בְּבוֹרָם.</p>
</blockquote>

<blockquote>
<p>17  יְחֵפִים מִבְּלִי מִנְעָל לְרַגְלָם,     /וְסוּת בָּלוּי לְהִתְכַּסּוֹת בְקוֹרָם.</p>
</blockquote>

<blockquote>
<p>18  בְּשִׁבְתָּם יִצְמְחוּ תוּגוֹת בְּלִבָּם,      /וְיִכָּשֵׁל – בְּלֶכְתָּם חוּץ – אֲשׁוּרָם.</p>
</blockquote>

<blockquote>
<p>19  אֲשֶׁר הֵם יִמְאֲסוּ – יִבְחַר אֱלוֹהִים, / וְיִמְאַס בָּחֳרִי אַפּוֹ בְּחִירָם.</p>
</blockquote>

<blockquote>
<p>20  יְאַמֵּץ עוֹז מְשַׂנְּאֵיהֶם, וְכִדְמוּת      /גְּדִי עִזִּים יְשַׁסַּע גֵּו אֲבִירָם.</p>
</blockquote>

<blockquote>
<p>21  וְרִשְׁעָם וַעֲווֹן בִּצְעָם יְלַהְטֵם,    /וְדָלְקָה בָם לְשׁוֹן אֵשׁ מִנְּחִירָם.</p>
</blockquote>

<blockquote>
<p>22  וְיוֹמָם יֶחֱשַׁך שִׁמְשָׁם, וְלַיְלָה    /מְאוֹר אֵשׁ יַאֲפִיל נָגְהוֹ בְּנֵרָם.</p>
</blockquote>

<blockquote>
<p>23  דְּצַ&#8220;ך עָדָ&#8221;ש בְּאָחָ&quot;ב יִדְבְּקוּ בָם,   /לְכַלּוֹת מִגְּדוֹלָם עַד צְעִירָם.</p>
</blockquote>

<blockquote>
<p>24  וְיָחוֹגוּ וְיָנוּעוּ נְבוּכִים,       /כְּשִׁכּוֹרִים אֲשֶׁר יַיִן עֲבָרָם.</p>
</blockquote>

<blockquote>
<p>25  וְכָל-חֹלִי וּמַכָּה בָם תְּקַנֵּן,     /וְאֵין צָרִי לְמַכְאוֹבָם וְצִירָם.</p>
</blockquote>

<blockquote>
<p>26  עֲדֵי תִדְבַּק לְשׁוֹן חֶלְקָם לְחִכָּם,   וְ/תִמַּקְנָה בְּנוֹת עֵינָם בְּחוֹרָם.</p>
</blockquote>

<blockquote>
<p>27  וְנֶכֶד אַל יְהִי לָהֶם, וְלֹא <strong>נִין</strong>,    / הֲכִי יַשְׁבִּית אֱלוֹהִים אֶת מְקוֹרָם.</p>
</blockquote>

<blockquote>
<p>28  וְחֶטְאָם לַצְּמִיתוּת יִמְכְּרֵם אֶל      /מְצוּקוֹת יוֹם, וְאֵין נוֹתֵן שְׂכָרָם.</p>
</blockquote>

<blockquote>
<p>29  וְאֵיכָה יִתְּנוּ כָפְרָם וּמִמְכָּר     /עֲדֵי עַד חֵטְא חֲדַל שֵׁעוּר מְכָרָם.</p>
</blockquote>

<blockquote>
<p>30  וּבַעְבוּר תַּם בְנִכְלֵיהֶם אֲחִיהֶם      / זְמַנָּם כֵּן בְּלִי חֶמְלָה מְכָרָם.</p>
</blockquote>

<blockquote>
<p>31  זְמָן בָּם יַעֲשֶׂה יוֹם יוֹם שְׁפָטִים   /וְיַרְבֶּה בַּאֲשֶׁר יִפְנוּ מְגוּרָם.</p>
</blockquote>

<blockquote>
<p>32  וְחִצָּיו הַשְּׁנוּנִים בָּם יְפַלַּח,     /וְיִשַׁבְּרוּ וְאֵין חוֹבֵשׁ מְזוֹרָם.</p>
</blockquote>

<blockquote>
<p>33  וְנָפְלוּ לַעֲפַר מָוֶת חֲלָלִים,      /וְאָכְלוּ עוֹף וְחַיָּה אֶת בְּשָׂרָם.</p>
</blockquote>

<blockquote>
<p>34  וּפִגְרֵיהֶם בְּקִבְרָם יִבְאֲשׁוּ, עַד אֲשֶׁר / יִלְאֶה שְׂאֵת בַּאְשָׁם עֲפָרָם.</p>
</blockquote>

<blockquote>
<p>35  כְּחָכָם בָּם וְכַסָּכָל יְסוּפוּן,     /וְיִכָּרְתוּ כְּדַלָּם כַּעֲשִׁירָם.</p>
</blockquote>

<blockquote>
<p>36  אֲשֶׁר חָפְשִׁי יְהִי בָהֶם – יְדֻקָּר,      /וְלַטֶּבַח זְמָן יוֹצִיא אֲסִירָם.</p>
</blockquote>

<blockquote>
<p>37  וּמֵימֵיהֶם וְלַחְמָם רוֹשׁ בְּלוּלִים,   /וְסַם רוֹעֵץ בְּקַלַּחְתָם וְסִירָם.</p>
</blockquote>

<blockquote>
<p>38  הֲיִבְכֶּה אִישׁ וְכַף יַכֶּה בְמוֹתָם,      /וְהֵמָּה גָרְמוּ בִכְיָה לְדוֹרָם?!</p>
</blockquote>

<blockquote>
<p>39  וּמִי לֹא יִהְיֶה כַּיּוֹם בְּעוֹכְרָם,    /וְהֵם עָבְרוּ אֲשֶׁר הוּנַף וְהוּרָם?!</p>
</blockquote>

<blockquote>
<p>40  וְאִם הֵם מַאֲסוּ חָכְמָה – הֲיֶחְדַּל  /חֲכַם לֵב מֵעֲרוֹת נֶגַע שְׁאֵרָם?</p>
</blockquote>

<blockquote>
<p>41  זְבוּל יָגִיל, וְיַעַלְזוּ עֲרָבוֹת      /לְהֵעָדְרָם, וְיִשְּׂאוּ קוֹל זְמִירָם.</p>
</blockquote>

<blockquote>
<p>42  וְשִׁבְעָה כּוֹכְבֵי לֶכֶת כְּאֶחָד     /בְּחִבָּה יַחְגְּרוּ חֶמְדַּת אֲזוֹרָם.</p>
</blockquote>

<blockquote>
<p>43  וּמַזָּרוֹת בְּרוֹן יַחַד זְמִירוֹת     /יְרִיעוּן מוּל גְּאוֹן נִצְחָם וְצוּרָם.</p>
</blockquote>

<blockquote>
<p>44  וְצוּר יִשְׂמַח לְהִשָּׁמְדָם וְאָבְדָם,      / הֲכִי נִחַם אֲשֶׁר כָּכָה יְצָרָם.</p>
</blockquote>

<blockquote>
<p>45  וְתִפְצַחְנָה בְּרִנָּה פֶה אֲדָמוֹת,    /וְהֶהָרִים יְכַסֵּם סוּת הֲדָרָם.</p>
</blockquote>

<blockquote>
<p>46  לְחָלְפָם בַּעֲלֵי כָנָף יְשִׂישׂוּן,     /וְעַל רֹאשָׁם יְנוֹצֵץ הוֹד אֲוֵירָם.</p>
</blockquote>

<blockquote>
<p>47  בְּהֵמוֹת עִם הֲמוֹן חַיּוֹת בְּשָׂדוֹת   /בְּנַפְשׁוֹתָם לְנַצֵּל זִיו פְּאֵרָם.</p>
</blockquote>

<blockquote>
<p>48  וְתוֹך סִיר נַחֲלֵי גָפְרִית יְעֻנּוּ,    / וְלֹא יֶחְסַר מְדוּרָתָם וְאוֹרָם.</p>
</blockquote>

<blockquote>
<p>49  כְּקֹרַח סָף יְהִי סוֹפָם לְהַכְרִית,      /וְאַחְרִיתָם – כְּדָתָן וְאֲבִירָם.</p>
</blockquote>

<p>תם ונשלם</p>

<br>

<h2 id="–רטו–">– רטו –</h2>

<p>(המשקל: המהיר ב' ––0 – / ––0 – / –– // ––0 – / ––0 – / ––)</p>

<br>

<blockquote>
<p>1   אִם לָךְ, יְדִיד עוֹשֵׂה זְמִירִים רָשׁ,  /טִיב דַּל רְכוּשׁ וּדְרוּשׁ סְגוֹר יִירָשׁ.</p>
</blockquote>

<blockquote>
<p>2   לָךְ, הַצְבִי, אֵין כֹּל – וְאַתְּ עָשִׁיר;  /לִי כֹּל – וְעִם כָּל-זֶה אֲנִי נוֹרָשׁ.</p>
</blockquote>

<blockquote>
<p>3   יוֹם נָדְדוּ אִישִׁים, וְיוֹם חַרְבּוֹ!      /עַל מַחֲמַד תֵּבֵל זְמָן פָּרַשׂ,</p>
</blockquote>

<blockquote>
<p>4   עַל מַחֲמָדָיו שֻׁלְּחָה רִשְׁתָּךְ,     / שִׂכְלַךְ לְבַד מָלַךְ, וְהוּא נוֹרַשׁ.</p>
</blockquote>

<blockquote>
<p>5   זִמְרָה פְתַח, דּוֹד! מַה לָּךְ לִשְׁאוֹל  /תִּרְגַז? הֲבִינָתְךָ לְזֹאת תֶחְרַשׁ?</p>
</blockquote>

<blockquote>
<p>6   רָגְזָה שְׁאוֹל אֶל כָּל-אֱוִיל וּכְסִיל,   /וּלְכָל-אֲשֶׁר עַל רִיק וְשָׁוְא הָשְׁרָשׁ.</p>
</blockquote>

<blockquote>
<p>7   חָכָם הֲיֵשׁ יִרְקַח כְּשׁירָךְ? אִם      /כִּדְמוּת זְמִירָך יַעֲשֶׂה חָרָשׁ?</p>
</blockquote>

<blockquote>
<p>8   זַךְ לִבְּךָ, עַל כֵּן אֱמֶת יַחְרוֹשׁ.    /הֶבֶל וְרִיק לֵב בִּלְתְּךָ חָרַשׁ.</p>
</blockquote>

<blockquote>
<p>9   קִנְיָן וְהוֹן וּרְכוּשׁ אֲשֶׁר אֵינוֹ    /מָךְ מֵרְכוּש לֹא מִמְּךָ דָּרַשׁ.</p>
</blockquote>

<blockquote>
<p>10  יִתְאַו וְיִשְׁתּוֹקֵק סְגוֹר פִּיךָ,     /אִם לָךְ יְדִיד עוֹשֶׂה זְמִירִים רָשׁ.</p>
</blockquote>

<br>  

<h2 id="–ריו–">– ריו –</h2>

<p>(המשקל: ––0 – / ––0 – / ––0 – / ––0 – / ––0 – / –––)</p>

<br>  

<blockquote>
<p>1   פִּיךָ פְּתַח, יִצְחָק, זְמִירוֹת שׁוֹרֵרָה</p>
</blockquote>

<blockquote>
<p>2   אֶל שִׂכְלְךָ, מָרוֹם מְרוֹמִים בָּאוּ,</p>
</blockquote>

<blockquote>
<p>3   אוֹ עַל מְלִיצִים נֶגְדְּךָ יִצְבָּאוּ</p>
</blockquote>

<blockquote>
<p>4   בִּשְׂפַת רְנָנוֹת קוּם, קְרָבוֹת עוֹרְרָה!</p>
</blockquote>

<br>  

<blockquote>
<p>5   עוּרָה וְעַל שָׁרִים כְּגִבּוֹר שׂוֹרְרָה,</p>
</blockquote>

<blockquote>
<p>6   שׁוּר: יוֹם שְׂפָתֶיךָ בְּשִיר נִבָּאוּ</p>
</blockquote>

<blockquote>
<p>7   הִתְנַכְּרוּ, מִפַּחְדְּךָ הָחְבָּאוּ.</p>
</blockquote>

<blockquote>
<p>8   נָמְקָה לְשׁוֹנָם בָּם וּפוֹר הִתְפּוֹרְרָה.</p>
</blockquote>

<br>  

<blockquote>
<p>9   לֹא מֵחֲשׁוֹב כִּי יֵשׁ מְשׁוֹרֵר יַעֲרוֹךְ</p>
</blockquote>

<blockquote>
<p>10  לָךְ בַּזְּמָן לִבִּי נְשָׂאַנִי בְּנוֹת</p>
</blockquote>

<blockquote>
<p>11  מִזְמוֹר לְהַשְׁמִיעָךְ, לְךָ פַּעְמוֹנִי.</p>
</blockquote>

<br>  

<blockquote>
<p>12  אַךְ אֶחֱזֶה נוֹצָר לְצוּרוֹ יַעֲרוֹךְ</p>
</blockquote>

<blockquote>
<p>13  שִׁירִים, הַיֶחְדַּל פִּי כְּהַיּוֹם לַעֲנוֹת</p>
</blockquote>

<blockquote>
<p>14  שִׁיר מַהֲלָל אֶל אִישׁ אֲשֶׁר כָּמוֹנִי?</p>
</blockquote>

<br> 

<h2 id="–ריז–">– ריז –</h2>

<p>(המשקל: התנועות –– –– / –––– / –––– / –––– )</p>

<br> 

<blockquote>
<p>1   יוֹאָב לִצְבּוֹר  מָעוֹת גִּבּוֹר.    / מִי הִקְשָׁה אֵלָיו – וַיִשְׁלָם?</p>
</blockquote>

<blockquote>
<p>2   עלַ כֵּס יוֹשֵׁב, מָעוֹת חוֹשֵב,    /וּלְנֶגְדוֹ –עַם    יִשְּׂאוּ קוֹלָם.</p>
</blockquote>

<blockquote>
<p>3   אֵלֶּה – בִּכְלֵי בֵיתָם; אֵלֶּה –    /בָּאִים בִּכְסוּתָם וּמְעִילָם.</p>
</blockquote>

<blockquote>
<p>4   אַך לֹא יוּרַק כִּיס כַּסְפּוֹ, רַק    /עַל עֵרָבוֹן שָׁוֶה כִפְלָם.</p>
</blockquote>

<blockquote>
<p>5   בּוֹ תוֹלִים הֵם אֶת עֵינֵיהֶם.    /בּוֹ תִקְוָתָם וּמְנַת חֶבְלָם.</p>
</blockquote>

<blockquote>
<p>6   אֶל זֶה מַקְשִׁיב, אֶל זֶה מֵשִׁיב.      / הוּא שִׂמְחָתָם. הוּא צִיר חֶבְלָם.</p>
</blockquote>

<blockquote>
<p>7   שִׁמְשָׁם יֶחְשַׁךְ הָעֵת נָּשַׁך;     / אַךְ עֵת מָכְרוֹ – יִגְדַּל אֶבְלָם.</p>
</blockquote>

<blockquote>
<p>8   כָּל-הַמַּשְׁבִּית מִן הָרִבִּית     /כִּפְרוּטָה – הוּא יָשׁוּב נִכְלָם.</p>
</blockquote>

<blockquote>
<p>9   אֶל הֶעָשִׁיר  אֹמֶר יַכְשִׁיר,    /יִמְשׁוֹך אוֹתוֹ אֶל תּוֹך אוּלָם.</p>
</blockquote>

<blockquote>
<p>10  אִם בֶּחָנוּת  /אִישׁ מִסְכֵּנוּת – נוֹטֵל חַיָּיו מִן הָעוֹלָם.</p>
</blockquote>

<br>  

<h2 id="–ריח–">– ריח –</h2>

<p>(המשקל: המרנין 0 – –– / 0 ––– // 0––– / 0 ––– )</p>

<br>  

<blockquote>
<p>1   יְגוֹנוֹתַי   /וְאַנְחוֹתַי   /עֲרָכְתִים, צוּר לְנֶגְדֶּךָ.</p>
</blockquote>

<blockquote>
<p>2   וְתֵת קוֹלוֹת  /כְּאַיָּלוֹת   /בְּבֵיתְךָ, עִם יְדִידֶיךָ.</p>
</blockquote>

<blockquote>
<p>3   בְּתַחְנוּנִים  /לְךָ עוֹנִים  / וְדוֹרְשִׁים רוֹב חֲסָדֶיךָ.</p>
</blockquote>

<blockquote>
<p>4   שְׁעֵה שַׁוְעָם! /וְאֶת דִּמְעָם  /עֲצוֹר, וּנְצוֹר בְּנוֹדֶךָ!</p>
</blockquote>

<blockquote>
<p>5   וְאוֹתִי דַל   /בְּדָפְקִי דַל,  /שְׂבַע חִצֵּי נְדוּדֶיךָ</p>
</blockquote>

<blockquote>
<p>6   פְּנֵה אֵלַי,   /וְחַנֵּנִי!    / תְּנָה עֻזָּךְ לְעַבְדֶּךָ.</p>
</blockquote>

<blockquote>
<p>7  פְּנֵה אֵלַי וְחַנֵּנִי.</p>
</blockquote>

<blockquote>
<p>8   וְאִם פִּשְׁעִי,  /אֲדוֹן יִשְׁעִי,  /לְמִפְגָּע לָךְ יְשִׂימֵנִי;</p>
</blockquote>

<blockquote>
<p>9   וְאֵין מֵבִיא  /לְמַכְאוֹבִי   /אֲרוּכָה תַּחֲלִימֵנִי;</p>
</blockquote>

<blockquote>
<p>10  וְרָב עָצְבִּי,  /וְצִיר לִבִּי,  וְ/טוֹבָה נָדְחָה מֶנִּי;</p>
</blockquote>

<blockquote>
<p>11  וְחַתְחַתִּים  /בְּכָל-עִתִּים  /יְסוֹבוּנִי לְהוּמֶנִי –</p>
</blockquote>

<blockquote>
<p>12  הֲלֹא שִׂיחִי  /וּמִבְטָחִי   /בְּךָ! אַל תַּאֲשִׁימֶנִי.</p>
</blockquote>

<blockquote>
<p>13  וְלַעְגוּנָה   /תְּנָה עֶדְנָה,  / הֲבִיאֶנָה בְּסוֹדֶךָ.</p>
</blockquote>

<blockquote>
<p>14  פְּנֵה אֵלַי וְחַנֵּנִי.</p>
</blockquote>

<blockquote>
<p>15  סְלַח וּמְחוֹל  /מְשׁוּלֵי חוֹל,  /מְקַוִּים אֶת סְלִיחָתְךָ.</p>
</blockquote>

<blockquote>
<p>16  וְאַל תַּכְלִים / עֲדַת גּוֹלִים,  /בְּבוֹאָם בֵּית מְנוּחַתְךָ.</p>
</blockquote>

<blockquote>
<p>17  זְרֵה זֵדִים  /אֲשֶׁר בּוֹדִים  /שְׁקָרִים לֹא כְּשִׂיחָתְךָ.</p>
</blockquote>

<blockquote>
<p>18  וְאִם עַבְדָּךְ  / יְקַו חַסְדָּךְ  /בְּדַל וְדָך אֲרוּחָתְךָ.</p>
</blockquote>

<blockquote>
<p>19  וּבָךְ בָּטַח,  /וּבָך שָׁטַח.  /פְּקוֹד אוֹתוֹ בְּשִׂמְחָתְךָ!</p>
</blockquote>

<blockquote>
<p>20  וְרַוֵּהוּ,    /וְהַנְוֵהוּ    /בְּחַדְרֶךָ וְהוֹדֶךָ.</p>
</blockquote>

<blockquote>
<p>21 פְּנֵה אֵלַי וְחַנֵּנִי.</p>
</blockquote>

<blockquote>
<p>22  פְּרְוֹק צָרָה  /וְעוֹל עֶבְרָה,  /אֲשֶׁר אֵין קֵץ לְתַכְלִיתָהּ.</p>
</blockquote>

<blockquote>
<p>23  וְלִשְׂפַת פֶּה  /אֱנוֹשׁ נִכְפֶּה  /שְׁלַח מַרְפֵּה  לְמַחְלָתָהּ.</p>
</blockquote>

<blockquote>
<p>24  וּמִכּוֹבְשִׁי   /פְּדֵה נַפְשִׁי,  וְ/סוֹב שִׁמְשִׁי  לְמַעְלָתָהּ!</p>
</blockquote>

<blockquote>
<p>25  נְחֵה אוּמָה  /בְּיָד רָמָה,  /אֲשֶׁר צָמְאָה לְנַחְלָתָהּ!</p>
</blockquote>

<blockquote>
<p>26  וְהַכֵּה רֹאשׁ  / אֲשֶׁר יִדְרוֹש  /שְׁפוֹךְ מֵי רוֹשׁ בְּגַחַלְתָּהּ.</p>
</blockquote>

<blockquote>
<p>27  גְּאָלֶנָּה    /וְהַעְלֶנָּה   /כְּמִנּוֹף אָז גְדוּדֶיךָ.</p>
</blockquote>

<blockquote>
<p>פְּנֵה אֵלַי וְחַנֵּנִי.</p>
</blockquote>

<br> 

<h2 id="–ריט–">– ריט –</h2>

<p>(המשקל: המרנין 0 – – – / 0 – – – // 0 – – – / 0 – – –)</p>

<br>

<blockquote>
<p>1   אֲנִי עֵנָב יְלִיד גֶּפֶן,        /קְרָאוּנִי פְּרִי נֹחַ.</p>
</blockquote>

<blockquote>
<p>2   בְּאָשְׁרִי כִּי לְכָל-יוֹדְעַי       / אֲנִי מִכָּל-פְּרִי נֹחַ.</p>
</blockquote>

<br> 

<h2 id="–רכ–">– רכ –</h2>

<p>(המשקל: המרובה 0 – – – / 0 – – – / 0 – – // 0 – – – / 0 – – – / 0 – –)</p>

<br>

<blockquote>
<p>1   אֲנִי מֵיטַב בְּנֵי אִמִּי וְחֶמְדָּם,    /אֲשֶׁר מַרְאִי בְּסוֹד סוֹבְאִי אֲדַמְדָּם.</p>
</blockquote>

<blockquote>
<p>2   וְכָל-עַיִן בְּטוּב עֵינִי אֲחַבְלֵל,    / וּבִדְמוּתִי וְעַצְמוּתִי אָדַם
דָּם.</p>
</blockquote>

<br> 

<h2 id="–רכא–">– רכא –</h2>

<p>(המשקל: התנועות – – – – / – – – – / – – – – /– – – –)</p>

<br>

<blockquote>
<p>1   חוּמִּי אֶל-עָל    /תָּמִיד יַעַל.  /עַל כֵּן לִי עַל     כָּל-רֹאשׁ נָוֶה.</p>
</blockquote>

<blockquote>
<p>2   צָהוֹב אֶצְהַב    / כִּזְהוֹב זָהָב,  /וּכְאוֹר לַהַב     מַרְאִי נָאוֶה.</p>
</blockquote>

<br>

<h2 id="–רכב–">– רכב –</h2>

<p>(המשקל: המרובה 0 – – – / 0 – – – / 0 – – // 0 – – – / 0 – – – / 0 – –)</p>

<br>

<blockquote>
<p>1   בְּשֵׁם אִמִּי     /קְרָאוּנִי – תְּאֵנָה;  /וְאֶמְתַּק מִדְּבַשׁ אֶל חֵיק בְּעָלַי.</p>
</blockquote>

<blockquote>
<p>2   לְמִי אֶשְׁוֶה בְּכַסּוֹתִי מְבוֹשֵׁי        /אֲבִי כָל-אִישׁ וְאֵם כָּל-חַי בְּעָלַי.</p>
</blockquote>

<br> 

<h2 id="–רכד–ftn3">– רכד – <a href="#fn:3" id="fnref:3" title="see footnote" class="footnote"><sup>3</sup></a></h2>

<p>(המשקל: השלם – – 0 – / – – 0 – / – – 0 –// – – 0 – / – – 0 – / – – 0 –)</p>

<br>

<blockquote>
<p>1   רִמוֹן אֲנִי מָתוֹק, וּבִי חָמוּץ. הֲיֵשׁ  /מִכָּל-פְּרִי הָעֵץ אֲשֶׁר לוֹ יַעֲרוֹךְ?</p>
</blockquote>

<blockquote>
<p>2   הַאִם תְּמוּנַת כֹּל בְשׁוּלֵי הַמְּעִיל?   /רַק אֶת תְּמוּנָתִי בְּצַלְאֵל
יַעֲרוֹךְ!</p>
</blockquote>

<br>  

<h2 id="–רכה–">– רכה –</h2>

<p>(המשקל: המרובה 0 – – – / 0 – – – / 0 – – // 0 – – – / 0 – – – / 0 – –)</p>

<br>

<blockquote>
<p>1   אֲנִי זַיִת, וִּבִי עָשָׂה לְבֵית אֵל    /כְּרוּבִים אַף דְּלָתַיִם שְׁלֹמֹה.</p>
</blockquote>

<blockquote>
<p>2   וְשָׁמַרְתִּי עֲלַי עָלַי לְבַדִּי,      / לְהַשְׁמִיעַ לְבֶן לֶמֶך שְׁלוֹמוֹ.</p>
</blockquote>

<br>

<h2 id="–רכו–">– רכו –</h2>

<p>(המשקל: המרובה 0 – – – / 0 – – – / 0 – – // 0 – – – / 0 – – – / 0 – –)</p>

<br>

<blockquote>
<p>1   שְׁמִי יִצְהָר, וּבִי צוֹהַר יְנוֹצֵץ,    / וְאַחְלִיק כָּל אֲשֶׁר אֶפּוֹל בְּחֶלְקוֹ.</p>
</blockquote>

<blockquote>
<p>2   וְחֵיךְ אִשָּׁה לְבַד מֶנִּי חֲלַקְלַק;    /אַבָל אַפְרִיד, וְהוּא – יִמְשׁוֹךְ בְּחֶלְקוֹ.</p>
</blockquote>

<br>  

<h2 id="–רכז–">– רכז –</h2>

<p>(המשקל: התנועות – – – – / – – – – / – – – – /– – – –)</p>

<br>

<blockquote>
<p>1   שָׁאַל דּוֹדִי שֵׁם מוֹלִידִי,      / וָאֶעֶנְהוּ: <strong>כִּשְׁמוֹ</strong> כֵּן הוּא.</p>
</blockquote>

<blockquote>
<p>2   אַך אֶל הוֹסִיף עָלָיו, כִּי כֵן     /תִּקַּח אָזְנָךְ שֶׁמֶץ מִנְּהוּ.</p>
</blockquote>

<br>  

<h2 id="–רכח–">– רכח –</h2>

<p>(המשקל: הארוך ו' 0 – – /– – – // 0 – – / – – – // 0 – – /– – –)</p>

<br>

<blockquote>
<p>1   <strong>כְּקֹהֶלֶת</strong> בָּאתִי,      /<strong>וְרוּת</strong> בִּמְסִלָּתִי    /לְהַקְרִיב מִנְחָתִי לְאֵל, וּתְנוּפָתִי.</p>
</blockquote>

<blockquote>
<p>2   <strong>וְשִׁיר</strong> שִׁירִים    /אֲבָל <strong>אֵיכָה</strong> שִׁבְרִי,  עֲדֵי יֹאמַר צוּרִי: &#8220;לְמַחְצָם רָפָאתִי!&#8221;</p>
</blockquote>

<blockquote>
<p>3   <strong>מְגִלָּה</strong>, יֹום צֵאתָהּ  /חֲקוּקָה וַחְרוּתָה –  /קְרָא, מַשְׂכִּיל, אוֹתָהּ &#8220;אֲחוֹתִי יָפָתִי!&#8221;</p>
</blockquote>

<blockquote>
<p>4   וּמֵחַיִּים, אָחִי,    /קְנֵה חַיִּים וּתְחִי,   /וְאַל תָּשִׁיב רוּחִי לְרֵיקָם לִשְׂפָתַי.</p>
</blockquote>

<blockquote>
<p>5   וְשִׁיר זֶה הַנֶּעְרָב   /בְּשֵׁם יוֹסֵף הָקְרָב,  /אֲשֶׁר הוֹלִיד הָרַב שְׁמוּאֵל צָרְפָתִי.</p>
</blockquote>

<p>&#8220;כאלו הוא מדבר&#8221;.</p>

<br>  

<h2 id="–רכט–">– רכט –</h2>

<p>(המשקל: המרובה 0 – – – / 0 – – – / 0 – – // 0 – – – / 0 – – – / 0 – –)</p>

<br>

<blockquote>
<p>1   – יְחַו שִׁירִי וְטוּב נוֹעַם זְמִירִי    /בְּרוֹב עַם חַסְדְּךָ, מַלְכִּי וְצוּרִי;</p>
</blockquote>

<blockquote>
<p>2   – וְיַשְׁמִיעַ בְּמִקְהָלוֹת לְאוּמִים      / פְּלָאֶיךָ בְּמַכְאוֹבִי וְצִירִי.</p>
</blockquote>

<blockquote>
<p>3   – סְגֻלַּת נִיב שְׂפָתַי לָךְ לְמִנְחָה!      /הֲרִימוֹתִי, וְחֶמְדַּת מַאֲמָרִי.</p>
</blockquote>

<blockquote>
<p>4   – פְּנֵה וּשְׁעֵה לְתוֹדָתִי, אֱלוֹהִים,   /וְיָבֹא נָא בְּאָזְנֶיךָ דְּבָרִי.</p>
</blockquote>

<blockquote>
<p>5   – בְּשַׁרְבִיט חֵן נְגַע, צוּר, עַל שְׂפָתַי,  /וְיָפִיץ מַעְיְנוֹתָיו חוּץ מְקוֹרִי.</p>
</blockquote>

<blockquote>
<p>6   – נְגַע רֶגַע וְלֹא יִיעַף וְיִיגַע,     /לְרוּץ עַל מַעֲרָכוֹת שִׁיר יְאוֹרִי.</p>
</blockquote>

<blockquote>
<p>7   – רְבָבוֹת נִפְלְאוּת עֻזָּךְ אֲסַפֵּר,    /אֲסַפֵּר גָּדְלְךָ, נֵזֶר פְּאֵרִי.</p>
</blockquote>

<blockquote>
<p>8   – בְּרִבְבוֹת עַם אֲחַו טוּבְךָ, בְּנוֹעַם  /הֲדַר שִׂיחִי אֲפַן רוּחִי, גְּבִירִי.</p>
</blockquote>

<blockquote>
<p>9   – יְלִידֵי הַזְּמָן חָשְׁבוּ לְהַחְשִׁיךְ      /אֱלֵי נַפְשִׁי תְמוֹל שִׁמְשִׁי וְנֵרִי.</p>
</blockquote>

<blockquote>
<p>10  – שְאוֹל אָמַר לְחָטְפֵנִי בְּמִכְמָר      / וְיָמַי מִהַרוּ אֵדִי וְשִׁבְרִי.</p>
</blockquote>

<blockquote>
<p>11  – מְרוֹם שִׁבְתִּי אֲזַי שָׁפֵל בְּאוֹנִי,   /אֲזַי כָּרַע בְּחֹלִי רַע הֲדָרִי.</p>
</blockquote>

<blockquote>
<p>12  – וּבָא רָקָב עֲלֵי מִשְׁכָּב בְּעַצְמִי      / וְאָכַל כֶּאֱכוֹל קַשׁ אֵשׁ בְשָׂרִי.</p>
</blockquote>

<blockquote>
<p>13  – אֱמֶת, אֵלִי, בְּצַעְקִי לָךְ בְּחִילִי,  / אֲהָהּ, אֵין לִי לְבַד עַצְמִי וְעוֹרִי!</p>
</blockquote>

<blockquote>
<p>14     – לְךָ עֵינַי וְרַעְיוֹנַי תְּלוּיִים,     / וְתוֹחַלְתִּי בְךָ שַׂמְתִּי וְשִׂבְרִי.</p>
</blockquote>

<blockquote>
<p>15  – צְרוֹר חַיִּים וְחֵשֶׁק מַאֲוָיִם    /בְּיָדְךָ הֵם, צְרוֹר צוּרִי, צְרוֹרִי!</p>
</blockquote>

<blockquote>
<p>16  – רְפָא אוֹתִי, וּמַה בֶּצַע בְּמוֹתִי?   /הֲיוּדַק אַחֲרֵי חָלְפִי עֲפָרִי?</p>
</blockquote>

<blockquote>
<p>17  – פְּדִיתָנִי, וְאֶת קָרְאִי &#8220;אֱלֹהַי!&#8221;   /עֲנִיתָנִי, וְקָרָאתָ דְרוֹרִי.</p>
</blockquote>

<blockquote>
<p>18  – תְּמַכְתָּנִי בְּמוֹט רַגְלַי, וְתַעְלָה      / בְּחֶבְלִי הֶעֱלִיתָ לִי, וְצָרִי.</p>
</blockquote>

<blockquote>
<p>19  – יְהִי שִׁמְךָ כְּעַל כָּל-זֹאת מְבוֹרָךְ  / גְּדוֹל כֹּחַ, מְפַתֵּחַ אֲסִירִי.</p>
</blockquote>

<blockquote>
<p>20  – מְפַלְּטִי לִי וּמִשְׂגַּבִּי בְּנָפְלִי,    /וְגַם פִּדְיוֹם וּמַחְסֶה יוֹם מְגוּרִי;</p>
</blockquote>

<blockquote>
<p>21  וְחָמַלְתָּ וְחַסְתָּ עַל עֲלוּמַי,      /וְנָטַעתָ לְעֵץ חַיִּים אֲמִירִי.</p>
</blockquote>

<blockquote>
<p>22  הֲיֵה עִמִּי וְהַחְיֵנִי לְעָבְדָּךְ,     / וְאַל תִּקְצוֹר בְּאִבּוֹ אֶת קְצִירִי.</p>
</blockquote>

<blockquote>
<p>23  וְשִׂים בִּינָה לְהַשְׂכִּילְךָ בְּקִרְבִּי,      / וְאַל תַּחְסִיר – בְּעוֹדִי חַי – שְׁאֵרִי.</p>
</blockquote>

<blockquote>
<p>24  נְחֵה אוֹתִי בְּנַחַת כָּל-יְמוֹתַי,    / וְהַדְרִיךְ אֶל מְחוֹז חֶפְצָךְ אֲשׁוּרִי.</p>
</blockquote>

<blockquote>
<p>25  וְדַבֵּק נָא לְתוֹרַתְךָ לְבָבִי,     / וְסוֹף אֶסּוֹף לֶרוֹב יָמִים עֲמִירִי.</p>
</blockquote>

<blockquote>
<p>26  וְצַוֵּה אָז לְאָסְפֵנִי בְּבוֹרָךְ,     /וְיוֹם חָשְׁכִּי הֲיֵה, מַלְכִּי, מְאוֹרִי.</p>
</blockquote>

<blockquote>
<p>27  וְלָעַד חַסְדְּךָ עִמִּי וְטוּבְךָ,      /יְחַו שִׁירִי וְטוּב נוֹעַם זְמִירִי.</p>
</blockquote>

<br>  

<h2 id="–רל–">– רל –</h2>

<p>(המשקל: הקטוע ב' – – 0 – / – 0 – – / 0 – – // – – 0 – / – 0 – – / 0 – –)</p>

<br>

<blockquote>
<p>1   עַל יָד יְשַׁלֵּם אֱלוֹהִים מְגִינָם       /לִמְלַמְּדֵי דָת וְתוֹרָה בְּחִנָּם.</p>
</blockquote>

<blockquote>
<p>2   נוֹטֵל שְׂכָרוֹ בְּלִמּוּד חֲבֵרוֹ        / סוֹפוֹ יְהִי רָשׁ וְיִירַשׁ גְּהִנָּם.</p>
</blockquote>

<br>  

<h2 id="–רלא–">– רל / א –</h2>

<p>(המשקל: המרובה – – 0 – / – – 0 – / – – // – – 0 – /– – 0 – / – –)</p>

<br>

<blockquote>
<p>1   אִם לֹא בְּבַחְרוּתְךָ דְּבַר יָהִיר</p>
</blockquote>

<blockquote>
<p>2   תִּדְחֶה, בְּחִיר נַפְשִׁי, כְּמִצְווֹתַי –</p>
</blockquote>

<blockquote>
<p>3   עֵת בָּא בְּסַף דַּלְתּוֹ עֲוִיל תַּזְהִיר:</p>
</blockquote>

<blockquote>
<p>4   &#8220;נֶגֶד כְּסִיל לֵךְ! בּוֹא בְּרַבוֹתַי!&#8221;</p>
</blockquote>

<br>  

<h2 id="–רלא–">– רלא –</h2>

<p>(המשקל: – – 0 – / – – )</p>

<br>

<blockquote>
<p>1   אָדָם, שְׁמוֹר רַגְלָךְ</p>
</blockquote>

<blockquote>
<p>2   מוּל אֵל! סְבִיב! הוּא לָךְ.</p>
</blockquote>

<blockquote>
<p>3   לִבָּךְ תְּנָה אֵלַי.</p>
</blockquote>

<blockquote>
<p>4   הַסְכֵּת, שְׁמַע מִילַּי!</p>
</blockquote>

<blockquote>
<p>5   תָּרֶב גְּדֻלַּתְךָ –</p>
</blockquote>

<blockquote>
<p>6   תִּשְׂנָא אֲזַי דָּתְךָ!</p>
</blockquote>

<blockquote>
<p>7   כַּוֵּן בְּעֵת שַׁוְעָךְ,</p>
</blockquote>

<blockquote>
<p>8   תִּמְצָא פְּדוּת יִשְׁעָךְ.</p>
</blockquote>

<blockquote>
<p>9   טַהֵר לְנִיב הֶגְיוֹן</p>
</blockquote>

<blockquote>
<p>10  עַם זָךְ וְחַף רַעְיוֹן,</p>
</blockquote>

<blockquote>
<p>11  אֶת אֵל בְּלִי דִמְיוֹן</p>
</blockquote>

<blockquote>
<p>12  יִזְעַם לְקוֹל אֶבְיוֹן.</p>
</blockquote>

<blockquote>
<p>13  הַסְכֵּתֵ דְּבַר שֶׁפֶר,</p>
</blockquote>

<blockquote>
<p>14  דַּת אֵל וְנִיב שֶׁפֶר.</p>
</blockquote>

<blockquote>
<p>15ּ  אִם לִבְּךָ</p>
</blockquote>

<blockquote>
<p>16  תָּכִין בְּבֵית הָאֵל –</p>
</blockquote>

<blockquote>
<p>17  אֵל רָם אֲזַי</p>
</blockquote>

<blockquote>
<p>18  יֶעְתַּר לְכָל-שׁוֹאֵל.</p>
</blockquote>

<blockquote>
<p>19  תָּבִין גְּאוֹן צוּרָך,</p>
</blockquote>

<blockquote>
<p>20  תִּכְבוֹשׁ שְׁאוֹן יִצְרָךְ.</p>
</blockquote>

<blockquote>
<p>21  רֵאשִׁית דְּבַר דִּינָךְ,</p>
</blockquote>

<blockquote>
<p>22  עִסְקָךְ וּמַתָּנָךְ –</p>
</blockquote>

<blockquote>
<p>23  צֶדֶק פְּעֻלָּתְךָ</p>
</blockquote>

<blockquote>
<p>24  תָּשִׁיב תְּשׁוּבָתְךָ.</p>
</blockquote>

<blockquote>
<p>25  אָדָם, שְׁמוֹר רַגְלָך</p>
</blockquote>

<blockquote>
<p>26  בֵּית אֵל! תְּשַׁו! מוּלָך.</p>
</blockquote>

<blockquote>
<p>27  דַּע אֵל, וְעָבְדֵּהוּ,</p>
</blockquote>

<blockquote>
<p>28  הַשְׁכֵּם לְנָוֶהוּ.</p>
</blockquote>

<blockquote>
<p>29  הַבֵּט אֱלֵי סוֹפָךְ.</p>
</blockquote>

<blockquote>
<p>30  תָּבוּז צְרוֹר כַּסְפָּך</p>
</blockquote>

<blockquote>
<p>31  אֶל מוּל פְּנֵי עֶלְיוֹן</p>
</blockquote>

<blockquote>
<p>32  תִּהְיֶה תְמִים רַעְיוֹן.</p>
</blockquote>

<blockquote>
<p>33  אֶל נִיב יְהִי רִשְׁיוֹן</p>
</blockquote>

<blockquote>
<p>34  לָבוֹא בְּרוּם חֶבְיוֹן.</p>
</blockquote>

<br>  

<h2 id="–רלב–">– (רלב) –</h2>

<p>(המשקל: – – 0 – / – – 0 – / – – 0 – / – – 0 – / – – 0–)</p>

<br>

<blockquote>
<p>1   מַה תִּכְסְפוּ, לִבּוֹת יְדִידַי, שֶׁבֶר</p>
</blockquote>

<blockquote>
<p>2   וּרְכוּשׁ אֲשֶׁר חָנַן לְיוֹסֵף הַזְּמָן?</p>
</blockquote>

<blockquote>
<p>3   הֵן אִם קְלָפִים הַשְּׁדוּפִים לוֹ יְמַן –</p>
</blockquote>

<blockquote>
<p>4   יִתְחַלְּפוּ אֵלָיו, וְלָכֶם – שֶׁבֶר!</p>
</blockquote>

<br>  

<blockquote>
<p>5   <strong>הַכּוֹס וְהַיַּנְשׁוּף</strong> בְּשׁוּמוֹ שֶׂבֶר</p>
</blockquote>

<blockquote>
<p>6   <strong>חַרְבּוֹ</strong> מְשׂוֹשׂ טוּבוֹ, <strong>וּמַקְלוֹ</strong> נֶאֱמָן.</p>
</blockquote>

<blockquote>
<p>7   כָּל-מִסְפְּרֵי <strong>דַּלּוּת</strong> יְקַוֶּה צוּף וּמָן,</p>
</blockquote>

<blockquote>
<p>8   ִיגְאֶה בְּרוֹם הֵן כַּנְּשָׁרִים אֵבֶר.</p>
</blockquote>

<br>  

<blockquote>
<p>9   אוֹ אִם לְרֵעָיו טוּב <strong>וְרֵאשִׁית</strong> יֵרֶב</p>
</blockquote>

<blockquote>
<p>10  נִכְזָב לְאַכְזֵב כָּל-אֲשֶׁר זָמָמוּ.</p>
</blockquote>

<blockquote>
<p>11  אֵלָיו לְאוֹת אֶחָד כְּאֶחָד יִרְבְּיוּן</p>
</blockquote>

<br>  

<blockquote>
<p>12  יָשִׂים מְאוֹר שִׁמְשָׁם לְמַחְשַׁךְ עֶרֶב</p>
</blockquote>

<blockquote>
<p>13  אִם מִבְּלַי הֶבְדֵּל שְׁתֵּיהֶם קָמוּ</p>
</blockquote>

<blockquote>
<p>14  מִטוּב זְמָמָיו מֵעֲמִיתוֹ יִרְוְיוּן.</p>
</blockquote>

<br>  

<h2 id="–רלג–">– (רלג) –</h2>

<p>(המשקל: התנועות – – – – / – – – – // – – – – /– – – –)</p>

<br>

<blockquote>
<p>1   יֹפִי סֵדֶר זֹאת הַתְּפִלָּה!         /הִנֵּה מַה טּוֹב וּמַה נַּעְלָה!</p>
</blockquote>

<blockquote>
<p>2   מָה רַב יָפְיָהּ! מָה רַב טוּבָהּ!    /אֵין עוֹד עַל עָפָר כִּמְשָׁלָהּ.</p>
</blockquote>

<blockquote>
<p>3   רַבּוּ מַעְשֶׂיהָ, כֻּלָם חָכְמָה.     /כָּבוֹד אוֹמֶרֶת כֻּלָהּ.</p>
</blockquote>

<blockquote>
<p>4   לֹא דַיָּהּ לִמְלִיצוֹתֶיהָ       / גַּם בַּתִּקּוּן שֶׁל כָּל-מִלָּה.</p>
</blockquote>

<blockquote>
<p>5   נָיָר חָדַשׁ, כֵּלִים טוֹבִים,      /אָמָן בָּקִי הוּא בֶּן גִּילָהּ.</p>
</blockquote>

<blockquote>
<p>6   כַּמִּנְהָג הַסְּפָרְדִי נִדְפַּס      / יֹפִי סֵדֶר זֹאת הַתְּפִלָּה.</p>
</blockquote>

<br>  

<blockquote>
<p>1   תְּמוּנוֹת, תְחִנּוֹת, תְּפִלּוֹת סְפָרָד</p>
</blockquote>

<blockquote>
<p>2   עֲרוּכוֹת כְּשֻלְחָן, וְלֶאְכוֹל מְזוּמָן.</p>
</blockquote>

<blockquote>
<p>3   וּפִיּוּט וּפִזְמוֹן בְּתוֹכוֹ מְפוֹרָד;</p>
</blockquote>

<blockquote>
<p>4   בְּסוֹפוֹ תְחַפֵּשׂ וְתִמְצָא מְסוּמָן.</p>
</blockquote>

<br>  

<h2 id="–רלד–">– (רלד) –</h2>

<blockquote>
<p>1   אֲלֵיכֶם גָלוּת יְהוּדָה וְאֶפְרַיִם, / מִקְּצֵה הַשָּׁמַיִם עַד קְצֵה הַשָּׁמַיִם, / אֲלֵיכֶם</p>
</blockquote>

<blockquote>
<p>בְּשוֹרוֹת אָרוֹן, / אֶקְרַא בְּגָרוֹן; / כִּי אֶרְאֶה הַסֵּפֶר / הַנּוֹתֵן אִמְרֵי שֶׁפֶר. /</p>
</blockquote>

<blockquote>
<p>גְּדוֹלִים חִקְקֵי לֵב הוֹצִיאוּ אוֹתוֹ / מֵעַרְפִּלֵּי חֲתוּלָתוֹ, / כְּחָתַן מְחֻפָּתוֹ, /</p>
</blockquote>

<blockquote>
<p>וְכַעְלוֹתוֹ בְּמַסְלוּלוֹ, / וְשָׁלִישִׁים עַל כֻּלּוֹ, / תּוֹרָה, נְבִיאִים וּכְתוּבִים</p>
</blockquote>

<blockquote>
<p>5   רְצוּפִים, / מְתוּקִים מִדְּבַש וְנֹפֶת צוּפִים, / הוֹלְכִים שְׂדֵה צוֹפִים / עֶבֶד</p>
</blockquote>

<blockquote>
<p>לֶחֶם רַב, / לְכָל-תַּלְמִיד וָרַב, / מִמִּזְרָח לְמַעֲרָב; / לֶחֶם מִשְׁנֶה לְפִי אָכְלָם,/</p>
</blockquote>

<blockquote>
<p>סוֹעֲדִים לָעַד וּלְעוֹלָם. / מִקְרָא וְתַרְגּוּם מִתְנוֹצְצִים כְּבָזָק, / גֶּבֶר בְּאָחִיו</p>
</blockquote>

<blockquote>
<p>לֹא יִזַּק, / וְאִישׁ אֶל רֵעֵהוּ יֹאמַר &#8220;חֲזָק&#8221;. / הַמִּשְׂרָה כְּזֵר זָהָב סָבִיב</p>
</blockquote>

<blockquote>
<p>10  תְּיַפֵּם, / וּמִבַּיִת וּמִחוּץ תְּצַפֵּם, / בְּבֵיאוּרִים בְּרוּרִים / מִמְּאוֹרִים מְאִירִים,/</p>
</blockquote>

<blockquote>
<p>מְפָרְשִים חֲרָשִׁים, / מְחוּכָּמִים יְשִׁישִים. / וּכְהִגָּלוֹת בְּגָלוּת <strong>רוֹמָה</strong></p>
</blockquote>

<blockquote>
<p>12  אוֹתוֹתָיו כְּאוֹתוֹת חֲרוּתוֹת בַּשָּׁמַים, / חֶמְדָּה לַלֵּב וְתַאֲוָה לָעֵינַים, / אֲנִי,</p>
</blockquote>

<blockquote>
<p>יֹוסֵף אֲחִיכֶם, / אָמַרְתִּי לִשְׂפָתַי: &quot;אַל דֳמִי לָכֶם! / צְאוּ, מַנְגִינַי,</p>
</blockquote>

<blockquote>
<p>כְּנַחַל יִשְטוֹף, / וּשְׂאוּ זִמְרָה וּתְנוּ תֹף! / וְגַם אַתֶּם, רַעְיוֹנַי, / לְכוּ</p>
</blockquote>

<blockquote>
<p>15  נְרַנֵּנָה לַאֲדֹנַי! / אֲנִי טֶרֶם אֲכַלֶּה לְחַוּוֹת / כָּל-אֲשֶׁר הוֹאַלְתִּי לְצַוּוֹת, / וְהִנֵּה</p>
</blockquote>

<blockquote>
<p>לַהֲקַת מִשְׁקָלִי הָעֲרֵבִים, / יָצְאוּ פֶתַח שְׂפָתַי נִצָבִים, / וְיַחְדָּו בִּרְצוֹנִי</p>
</blockquote>

<blockquote>
<p>מִתְרַצֵּה / כָּל-חֵלָם מִקָּצֶה. / זֶה מִתְהַלֵּל בְּשֶׁקֶל קָדְשׁוֹ, / וְזֶה מִתְפָּאֵר בְּמֶתֶק</p>
</blockquote>

<blockquote>
<p>דִּבְשׁוֹ, / לֵאמוֹר: &#8220;עֲלֵי יָנִיחַ צַדִּיק רֹאשׁוֹ!&#8221; / בֵּין דָּא לְדָא – / וַתְהִי</p>
</blockquote>

<blockquote>
<p>20  חֲרָדָה. / וַיְּקַבֵּץ רֶגַע עַל לְשׁוֹנִי / הֶגְיוֹנִי, / וַיֵּאָסְפוּ כָּל-מִלַּי אֵלַי, /</p>
</blockquote>

<blockquote>
<p>וַיְּחַבְּרוּ שִׁיר בֶּן אַרְבָּעִים וּשְׁתַּיִם, / מְזוּקָק שִׁבְעַתָּיִם. /</p>
</blockquote>

<blockquote>
<p>בְּראשֵׁי בָּתָּיו / שְׁמִי וְשֵׁם אֲבִי נִכְתַּב. / וְעַל שׁוּלֵי הַסֵּפֶר נִכְתַּב</p>
</blockquote>

<blockquote>
<p>וְנֶחְתַּם. / וּבַעַל בְּעַמִּי, / מְבַקֵּשׁ עַל שְׁמִי / וְדוֹרֵש בִּשְׁלוֹמִי / פֶּתַח</p>
</blockquote>

<blockquote>
<p>בָּתַּי יִמְצָאֶנּוּ, / וְשָׁם יְדַבֵּר עִמִּי. /</p>
</blockquote>

<blockquote>
<p>25  וְדִבְרֵי הַשִּׁירָה / כְּאִלּוּ הַתּוֹרָה / תִּשַּׂא זְמִירֶיָה, / תָּשִׁיב אֲמָרֶיהָ, /</p>
</blockquote>

<blockquote>
<p>לַנּוֹטִים מֵאַחֲרֶיהָ. / וּבִרְאוֹת חֵיָלהּ / עַל מַעֲלָה נַעֲלָה, / וּמִמְשָׁל רַב</p>
</blockquote>

<blockquote>
<p>מִמְשָׁלָהּ – / וַתִּשָּׂא מְשָׁלָהּ:</p>
</blockquote>

<br>  

<h2 id="–רלה–">– (רלה) –</h2>

<p>(המשקל: השלם ב' – – 0 – / – – 0 – / – – 0 –// – – 0 – / – – 0 – / – – 0 –)</p>

<br>

<blockquote>
<p>1   אָן תִּצְעֲדִי, עֵדָה בְּאֵל נוֹשַׁעַת?    /אָן תִּצְעֲדִי מִזֶּה לְבַקֵּשׁ דַּעַת?</p>
</blockquote>

<blockquote>
<p>2   נָכוֹן בְּכִלְיוֹתַי מְעוֹן בִּינוֹת, וְיָד      / לִי עַד שְׁמֵי הַמַּעֲלוֹת נוֹגַעַת.</p>
</blockquote>

<blockquote>
<p>3   יוֹצְרִי יְצָרַנִי כְּלִילַת הוֹד, וְשָׂם      /בִּי מִמְּקוֹר חַיִּים, בְּאֵר נוֹבַעַת.</p>
</blockquote>

<blockquote>
<p>4   יָדוֹ בְּשֶׁפע כָּל-שְׁלֵמוּת כּוֹנְנָה    /אוֹתִי בְּאֵין יִתְרוֹן וְלֹא מִגְרַעַת.</p>
</blockquote>

<blockquote>
<p>5   וָאֶהְיֶה יוֹם יוֹם אֲנִי אָמוֹן בְּחֵיק  / סוֹדוֹ, מְצַחֶקֶת וּמִשְׁתַּעֲשַׁעַת.</p>
</blockquote>

<blockquote>
<p>6   סוֹדוֹ בְּחֵיקִי שָׂם, בְּטֶרֶם דּוֹק יְהִי  /סוֹבֵב, וְהָאָרֶץ תְּהִי שׁוֹקַעַת.</p>
</blockquote>

<blockquote>
<p>7   פָּדָה בְּחֶמְלָתוֹ קְהִלָּתוֹ, אֲשֶׁר    /הָיְתָה לְפַרְעֹה אָז, בְּנֹף, נִכְנַעַת.</p>
</blockquote>

<blockquote>
<p>8   בִּזְכוּת אֲבוֹתֶיהָ לְסִינַי קֵרְבָה,    /הוּא יַעֲנֶה קוֹלוֹ, וְהִיא שׁוֹמַעַת.</p>
</blockquote>

<blockquote>
<p>9   נֶצַח לְמֵאָז צוּר נְתַנָּנִי בְּעֵץ     / דַּעַת, עֲלֵי לִבָּם אֲנִי נִטַּעַת.</p>
</blockquote>

<blockquote>
<p>10  הָיוּ עֲנָפָי צֵל, וּפִרְיִי הֶחֱיָה     /נֶפֶשׁ בְּכִסְלוּת נוֹדְדָה, גוֹוַעַת.</p>
</blockquote>

<blockquote>
<p>11  – רֹאשִי כְמוֹ רָמִים, וְיָדִי מִשִּׁאוֹל  /תִּמְשׁךְ גְּוִיַּת אִישׁ בְבֹץ טוֹבַעַת.</p>
</blockquote>

<blockquote>
<p>12  – בִּי יֵשְׁבוּ מוֹשַׁב אֱלֹהִים אוֹהֲבַי,  /בִּי מִתְּהוֹם נַפְשָׁם לְרוֹם נוֹסַעַת.</p>
</blockquote>

<blockquote>
<p>13  – רַבִּים בְּתֵבֵל עַם מְשׁוּלִים לַחֲמוֹר, / הַסָּר מְשׁוּךְ אַפְסָר, כְּסוּי מִרְדַּעַת.</p>
</blockquote>

<blockquote>
<p>14  – בִּי יַעֲטוּ מוּסָר בְּדַבְּרִי-בָם וְעֵת  / עִתִּים לְהַשְׁלִימָם אֱהִי קוֹבַעַת,</p>
</blockquote>

<blockquote>
<p>15  – יִשְּׂאוּ כְצִיץ אוֹתִי, כְּנֵזֶם, כַּעֲנָק,  / כַּעְגִיל וְכַצְּמִידִים וְכַטַּבַּעַת.</p>
</blockquote>

<blockquote>
<p>16  – שָלוֹם בְּמִשְׁכָּנֵי, וְלַצַּדִּיק אֲנִי      / אַצְדִּיק, וְלָרָשָע אֲנִי מִרְשַׁעַת.</p>
</blockquote>

<blockquote>
<p>17  – מָאֵס בְּמַחְמָדִי כְּשַׁסַּע בָּחֳרִי      /אַרַיֵה גְדִי – נַפְשׁוֹ אֱהִי שׁוֹסַעַת.</p>
</blockquote>

<blockquote>
<p>18  – וּבְחִשְׁקֵי הָרִיק חֲנִית אָרִיק אֲשֶׁר / נַפְשָׁם כְּמֻכַּת שָׁוְא וְכִמְנֻגַּעַת.</p>
</blockquote>

<blockquote>
<p>19  – אַיּוּמָה אֲשֶׁר תַּחְמֹד בְּיָפְיִי תַעֲמֹד, /תֹאבַד אֲשֶׁר חֻקִּי תְהִי פּוֹרַעַת.</p>
</blockquote>

<blockquote>
<p>20  – לִי עֹז לְצוֹרֵר צַר, לְכָל-צִיר לִי צֳרִי. / נֶפֶשׁ אֲנִי כָּל-קוֹבְעַי קוֹבַעַת.</p>
</blockquote>

<blockquote>
<p>21  – צֵא, עַם אֱלֹהִים, וַחֲזֵה בִי יוֹם אֲנִי הָדָר וְהוֹד עַל הַיְּקוּם שׁוֹפַעַת.</p>
</blockquote>

<blockquote>
<p>22  – רִיב עִם יְלָדַי, הֲכִי כָּל-גּוֹי וְכָל  / אֻמָּה לְפָנַי סוֹגְדָה, כּוֹרַעַת.</p>
</blockquote>

<blockquote>
<p>23  – פִּתְאֹם עֲזָבוּנִי בְּנֵי בִטְנִי, כְּאֵם  / חֵיק מִיְלָדֶיהָ וְשָׁד מוֹנַעַת.</p>
</blockquote>

<blockquote>
<p>24  – תּוֹרָה אֲנִי מוֹרָה לְהַלְבִּין חֵטְא! /וְאִם אָדָם כְּשָנִים הוּא וְכַתּוֹלַעַת.</p>
</blockquote>

<blockquote>
<p>25  – יָסַד נְדִיב לֵב סוֹד יְסוֹדָתִי, וְשָׂם  / אוֹתִי בְּקַצְווֹת הַיְּקוּם נוֹדַעַת.</p>
</blockquote>

<blockquote>
<p>26  – זָרַח לְבֵית <strong>בּוֻמְבֵּירְג</strong> וְדָנִיאֵל שְׁמוֹ, /נֶפֶשׁ חֲסִידַי לוֹ לְבַד נִרְצַעַת.</p>
</blockquote>

<blockquote>
<p>27  – צִדְקַת אֱלֹהִים פָּעֳלוּ יָדָיו, לְזֹאת  /לוּ אֶהְיֶה תָמִיד בְּאֵל פּוֹגַעַת.</p>
</blockquote>

<blockquote>
<p>28  – לוֹ יָד בְּנִיב קֹדֶשׁ, וְכִמְעַט כָּל      /שְׂפַת בִּלְתוֹ בְּחוּג הַמַּאֲמָר צוֹלַעַת.</p>
</blockquote>

<blockquote>
<p>29  – חוּשׁוּ, קְנוּ חַיִּים, בְּנֵי אֵל חַי! /תְּנוּ לְבַב לְדָבְקָה בָּהּ וְיָד פּוַרַעת.</p>
</blockquote>

<blockquote>
<p>30  – זִכְרוּ אֲשֶׁר נֶפֶשׁ מְתֵי כֵילוּת לְאֵל  /תָּמִיד כְּחוֹטֵאת הִיא וְכִמְתַּעֲתַּעַת.</p>
</blockquote>

<blockquote>
<p>31  – קִנְיַן חֲמוּדוֹתַי, עֲדַת עַמִּי, קְנוּ,  /אִם מֵאֱלֹהִים אַתְּ זְכוּת תּוֹבַעַת.</p>
</blockquote>

<blockquote>
<p>32  עֶשְׂרִים וְאַרְבָּעָה סְפָרִים חֻקְּקוּ   /יַחַד בְּמִכְתָּב דַּק וּבִמְרֻבַּעַת.</p>
</blockquote>

<blockquote>
<p>33  אוֹתוֹת בְּעֵט בַּרְזֶל חֲדָשִׁים חָרְתוֹ,  /אֵין מוֹרְדָה בָהֶם וְאֵין פּוֹשַׁעַת.</p>
</blockquote>

<blockquote>
<p>34  כֻּלָּם מְתֻרְגָּמִים, וּבַמְסוֹרָה סְבִיב  / כָּל-דַּף מְכֻפֶּלֶת, כְּזֵר נִרְקַעַת.</p>
</blockquote>

<blockquote>
<p>35  כֻּלָּם מְנֻקָּדִים בְּטַעְמֵי חֵן, אֲשֶׁר   / נֹעַם נְגִינָתָם לְרוֹם בּוֹקַעַת.</p>
</blockquote>

<blockquote>
<p>36  רַשִּ&quot;י וֶּבן עֶזְרָה מְפָרְשִׁים בָּם, הֲלֹא /יָדַם לְשַׂעֲרַת הָאֱמֶת קוֹלַעַת.</p>
</blockquote>

<blockquote>
<p>37  בֶּן גֵּרְשׁוֹן בִּקְצַת וְהַקַּמְחִי לְרֹאשׁ  / הַמְדַקְדְּקִים צָנִיף עֲלֵי מִגְבַּעַת.</p>
</blockquote>

<blockquote>
<p>38  הָרְפָּ&quot;ה שְׁנַת צֵאתִי <strong>בְּוֶנֶצְיָה</strong> לְאוֹר,  /הָעִיר אֲשֶׁר אֶרֶץ וְיַם רוֹגַעַת.</p>
</blockquote>

<blockquote>
<p>39  עוּרִי, קְהִלָּתִי, וְרוּצִי אַחֲרַי,    /הַפּוֹסְחָה עַל שָּׁוְא וּמִתְרוֹעַעַת!</p>
</blockquote>

<blockquote>
<p>40  לֹא תֶחֱזִי בִי עִזְבִי כִּבְנֵי אֱנוֹשׁ    / מִיץ לְעָנוֹת לָעוּ מְלֹא קֻבַּעַת.</p>
</blockquote>

<blockquote>
<p>41  עַד אָן, חֲסֵרַת בִּין, בְּחָכְמוֹת כּוֹזְבוֹת / תִּשְׁתַכְּרִי יוֹם יוֹם כְּמִשְׁתַּגַּעַת?!</p>
</blockquote>

<blockquote>
<p>42  אִם לֹא תְּמַהְרִי חִישׁ וְאֵלַי תִּצְעֲדִי – /אָן תִצְעֲדִי, עֵדָה בְּאֵל נוֹשַׁעַת?</p>
</blockquote>

<p>תם ונשלם</p>

<br>  

<h2 id="–רלו–">– (רלו) –</h2>

<p>(המשקל: המתקרב 0 – – / 0 – – // 0 – – // 0 – – // 0 – – / 0 – –// 0– – / 0 – –)</p>

<br>  

<blockquote>
<p>1 בְּשׁוּרִי בְּחֶמְדַּת  /פְּאֵר הוֹד כְּתַב דָּת  /מְחֻקָּק, מְזֻקָּק    /כְּכוֹכְבֵי מְעוֹנַי</p>
</blockquote>

<blockquote>
<p>2 נְתַנָּהּ אֱלוֹהִים  /אֲזַי מִגְּבוֹהִים    /לְחֹפֶשׁ וְנֹפֶשׁ     /לְנֶפֶשׁ הֲמוֹנַי.</p>
</blockquote>

<blockquote>
<p>3 אֲשׂמֵם כְּנִבְהָל,  /וְאֶעְלֹז וְאֶצְהַל,      /וְאֶשָּׂא בְּקָהָל    /זְמִירֵי רְנָנַי.</p>
</blockquote>

<blockquote>
<p>4 בְּהַרְבּוֹת נְדִיבִים /סְפָרִים חֲשׁוּבִים,  /לְהַכְשִׁיר וּלְהַיְשִׁיר  /נְתִיב עַם אֱמוּנַי</p>
</blockquote>

<blockquote>
<p>5 אֲדַמֶּה אֲנִי כִּי   /אֱלֹהַי וּמַלְכִּי    /בְּיוֹם זֶה לְטוֹב לִי  /נְתַנָהּ בְּסִינַי.</p>
</blockquote>

<blockquote>
<p>6 לְזֹאת כַּהֲלָכָה,  /כְּתֹם הַמְּלָאכָה,   /בְּשִׁירָה עֲרוּכָה    אֲבָרֵךְ אֲדֹנַי.</p>
</blockquote>

<br>  

<h2 id="–רלז–">– (רלז) –</h2>

<p>(המשקל: השלם ב' – – 0 – / – – 0 – / – – 0 –// – – 0 – / – – 0 – / – – 0 –)</p>

<br>

<blockquote>
<p>1 אֶבְכֶּה, יְדִידִי, אֶסְפְּדָה, לִילָה,     /– יוֹם נֶאֱסַף, נִגְוַע אֲבֵל לִשְׁאוֹלָה.</p>
</blockquote>

<blockquote>
<p>2 – מַר יִצְעֲקוּ, יִבְכּוּ זְמָמַי, יִנְאֲקוּ, – /וּבָם &#8220;אֲבוֹי!&#8221; עִם &#8220;הִי!&#8221; וִ&quot;הוֹי! אַקְבִּיָלה.</p>
</blockquote>

<blockquote>
<p>3 – שֶׁבֶר עֲלֵי שֶׁבֶר לְצוּקָה אֶשְכְּנָה,    /– סוּרוּ, מְאַהְבַי בְבֶכִי אֶגְמֹלָה!</p>
</blockquote>

<blockquote>
<p>4 – הוֹי עַל צְבִי הַחֵן, עַטֶּרֶת הַזְּמָן,    /– פָּנָה מְקוֹם מָוֶת, שְׁאוֹל, קֵץ תִּכְלָה!</p>
</blockquote>

<blockquote>
<p>5 אוֹיָה, יְדִיד חֶמֶד וְנֶטַע נַעֲמָן!     /אוֹיָה, יְהוֹסֵף! שַׂר בְּרִית וּפְלִילָה!</p>
</blockquote>

<blockquote>
<p>6 אֵיכָה יְמוֹתֶיךָ בְּזַעַם נִדְּמוּ,         /כִּי פָעְרָה שְׁאוֹל פִּיהָ, הִבְהִילָה.</p>
</blockquote>

<blockquote>
<p>7 אֵיך מַלְאֲכֵי מָוֶת חֲרוּצִים דָּרְכוּ    / חִצִּים, וְקַשְׁתָּם נֶגְדְּךָ נָגֹלָה!</p>
</blockquote>

<blockquote>
<p>8 אֵיך שְׁאָפוּךָ חִישׁ, וְרוּחָךְ טָרְפוּ?!    / אֵיך נִגְוְעָה נַפְשָׁךְ כְּבִכְרָה קַלָּה?!</p>
</blockquote>

<blockquote>
<p>9 אֵיך נִהְיָה שָׁמָה פְּאֵרָךְ, דּוֹד? וְאֶל      /מִי זֶה אֲדַמֶּה שִׁבְרְךָ, אַמְשִׁילָה?</p>
</blockquote>

<blockquote>
<p>10 אֵיֵך אֶשְׁכְּנָה תֵבֵל, וְאַתָּה תַעֲמֹד    / לִקְהַל רְפָאִים, בֵּין שְׁאוֹל וּמְצוּלָה?</p>
</blockquote>

<blockquote>
<p>11 אֶשְׁאַג בְּקוֹל יַעְנָה גְּדוּעָה, אֶפְרְעָה      / רֹאשִׁי, עֲלֵי אֵפֶר בְּמַר אֶפֹּלָה.</p>
</blockquote>

<blockquote>
<p>12 אֶבְכֶּה, וְגַם אֶסְפֹּק וְאַכֶּה כַּף בְּכַף,   / אֶזְעַק וְאָרִים קוֹל בְּקִינָה בָלָה.</p>
</blockquote>

<blockquote>
<p>13 עַל דּוֹד, הֲכִי נֶחְמָד וְדָתוֹ הָיְתָה    / אֶל יוֹדְעֵי סֵפֶר לְהוֹד, לִגְדוּלָה.</p>
</blockquote>

<blockquote>
<p>14 אִם בַּתְּעוּדוֹת-אֵל אֲמָרָיו מָתְקוּ    /נֹפֶת וְצוּף מִן מָן, פְּאֵר וּתְהִלָּה;</p>
</blockquote>

<blockquote>
<p>15 אִם בַּעֲלֵי חָכְמוֹת לְנַפְשָׁם דָּרְשׁוּ רֹאש – /בָּחֳרוּ בוֹ יוֹם אֲהָהּ וּתְפִילָה.</p>
</blockquote>

<blockquote>
<p>16 לוּ דָרְשׁוּ גַּם רוֹפְאֵי גִלְעָד לְשַׂר –    /תָּמִיד לְהוֹרוֹתָם אֱמֶת וּסְגוּלָה.</p>
</blockquote>

<blockquote>
<p>17 לוּ בוֹחֲרֵי הַשִּׁיר עֲטֶרֶת נָתְנוּ,     / גַּם רוֹדְפֵי חֵשֶׁק בְּרָב חֵן מִלָּה;</p>
</blockquote>

<blockquote>
<p>18 אוֹיָה, מְשׂוֹשִׂי, כִּי לְמֵאָז נָעֲמוּ     /לִי הוֹד אֲמָרֶיךָ / לְנַפְשִׁי נַחְלָה.</p>
</blockquote>

<blockquote>
<p>19 אוֹיָה, הֲכִי הָיוּ לְחִכִּי צוּף וּמָן!    /אוֹי, כִּי הֲדָרָם עִם מְאוֹרָם כִּי גָלָה!</p>
</blockquote>

<blockquote>
<p>20 לוּ כָל זְהַב הוֹנִי לְךָ לִפְדוּת יְהִי,    / לוּ אוֹצְרוֹת כַּסְפִּי לְךָ לִגְאוּלָה –</p>
</blockquote>

<blockquote>
<p>21 הֵן אֶתְּנָה חִישׁ קַל וְלֹא אֶפְנֶה יְמִין   / עַל מַחְשְׁבוֹתָי, לְבַל אִשְׂמְאִילָה!</p>
</blockquote>

<blockquote>
<p>22 בַּמֶּה אֲנַחֵם אֶת לְבָבִי נֶאֱנָח,     / אַף כִּי דְמָעוֹת עַיִן לְךָ אַשְפִּילָה.</p>
</blockquote>

<blockquote>
<p>23 רַק עֵת אֲחשב בְּשַׁחַק נפשך      /תִּהְיֶה עֲדֵי נֶצַח, וְשָם כַּף רַגְלָהּ.</p>
</blockquote>

<blockquote>
<p>24 עִם חֵיל חֲסִידָי אֵל, קְדוֹשָׁיו בָּחֳרוּ   / דָּחוּ לְנְפְשָׁם, שִחֲרוּ לִמְסִלָּה.</p>
</blockquote>

<blockquote>
<p>25 עַד בּוֹא מְשִׁיחֵנוּ, פְּדוּת לִמְיַחֲלָיו    /אֶל כָּל-קְהַל עַמִּי שְׁמוֹ נוֹחִילָה.</p>
</blockquote>

<blockquote>
<p>26 עַד כִּי אֱלֵי צִיּוֹן בְּשִׁירִים נַעֲלֶה     /אֶבְכֶּה, יְדִידִי, אֶסְפְּדָה, אֵילִילָה.</p>
</blockquote>

<br> 

<div class="footnotes">
<hr />
<ol>

<li id="fn:1">
<p>במקור הסרוק שיר סח בא אחרי שיר סג – הערת פב&quot;י. <a href="#fnref:1" title="return to body" class="reversefootnote">&#160;&#8617;</a></p>
</li>

<li id="fn:2">
<p>שירים: עח; עט; חסרים במקור המודפס. <a href="#fnref:2" title="return to body" class="reversefootnote">&#160;&#8617;</a></p>
</li>

<li id="fn:3">
<p>במקור המודפס חסר שיר – רכג – הערת פב&quot;י. <a href="#fnref:3" title="return to body" class="reversefootnote">&#160;&#8617;</a></p>
</li>

</ol>
</div>

</body>
</html>



<hr />את הטקסט לעיל הפיקו מתנדבי <a href="https://benyehuda.org/">פרויקט בן־יהודה באינטרנט</a>.  הוא זמין תמיד בכתובת הבאה:<br /><a href="https://benyehuda.org/read/2608">https://benyehuda.org/read/2608</a></div></body></html>