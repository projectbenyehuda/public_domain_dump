<!DOCTYPE html PUBLIC "-//W3C//DTD XHTML 1.0 Transitional//EN" "http://www.w3.org/TR/xhtml1/DTD/xhtml1-transitional.dtd"><html xmlns="http://www.w3.org/1999/xhtml" xml:lang="he" lang="he" dir="rtl"><head><meta http-equiv="Content-Type" content="text/html; charset=utf-8" /></head><body dir='rtl' align='right'><div dir="rtl" align="right"><!DOCTYPE html>
<html xmlns="http://www.w3.org/1999/xhtml" lang="en">
<head>
	<meta charset="utf-8"/>
	<title>השיר האחד עשר [יְיָ הַצַּדִּיק כִּי מִי כָמֹהוּ]</title>
	<meta name="author" content="נפתלי הרץ וייזל"/>
</head>
<body>

<blockquote>
<br />
</blockquote>

<blockquote>
<p>יְיָ הַצַּדִּיק כִּי מִי כָמֹהוּ,</p>

<p>בּוֹרֵא אֶרֶץ חשֶׁךְ תֹּהוּ וָבֹהוּ,</p>

<p>וּבְצִדְקָתוֹ לִיצוּרָיו הֱכִינֶהָ,</p>

<p>תַּחַת חשֶׁךְ בִּדְבַר פִּיו אוֹר הוֹפִיעַ,</p>

<p>תַּחַת בֹּהוּ, יַם יַבָּשָׁה רָקִיעַ,</p>

<p>תַּחַת תֹּהוּ, שָׂם כַּגַן חָרְבוֹתֶיהָ.</p>

<p>חוֹקְרִים! אִם אֶל מַעֲשֵׂה אֵל תַּבִּיטוּ,</p>

<p>כִּי גָאוּ מִבִּינַת אָדָם תַחְלֹטוּ,</p>

<p>בִּרְאוֹתְכֶם מַחְשְׁבוֹתָיו לִמְאֹד עָמָקוּ,</p>

<p>מִנְּמָלִים עַם לֹא עָז עַד חַיְתוֹ יָעַר,</p>

<p>מִן הָאֵזוֹב בַּקִּיר עַד עֲצֵי יָעַר,</p>

<p>בִּתְבוּנָה עֲשׂוּיִם שֶׁבַע זֻקָּקוּ.</p>

<p>אָכֵן לָדַעַת דַּרְכֵי אֵל מַה טּוֹבוּ,</p>

<p>בַּעֲבוּר תֵּלְכוּ בָהֶן, זֹאת בַּל תַּחְשֹׁבוּ,</p>

<p>בֵּין הַטּוֹב וּבֵין הָרַע בַּל תַּבְדִּילוּ,</p>

<p>אֲמַרְתֶּם &quot;כִּי נַחְקוֹר מַעֲשָׂיו רַב לָנוּ,</p>

<p>&#8220;כִּי בַעֲבוּר לִרְאוֹת גָּדְלוֹ אֵל עָשָׂנוּ&#8221;.</p>

<p>גַּאֲוַתְכֶם תַּחְשׁוֹב זֹאת, לִשְאוֹל תַּשְׁפִּילוּ.</p>

<p>כִּי שָׁוְא פִּיכֶם, כִּי אִם מַעֲשֵׂי אֵל גָּאוּ,</p>

<p>חֻקּוֹת שָׁמַיִם וָאָרֶץ שָׂגָאוּ,</p>

<p>וּגְדֻלַּת יוֹצֵר כֹּל בָּהֶם נוֹדָעַת,</p>

<p>לֹא בַעֲבוּר עוֹשֵׂי רָע, חֹק בַּל יִשְׁמֹרוּ,</p>

<p>אֵל אָמַר וַיֶּהִי, וַיְצַו חֲקֹרוּ,</p>

<p>לֹא עַל זֹאת יוּשָׁר אַשְׁרֵי מָצָא דָעַת.</p>

<p>כִּי מַה יִתְרוֹן לָאִישׁ כָּל זֶה יוֹדֵעַ,</p>

<p>אִם לִבּוֹ רַע, אִם מוּסָר בַּל שֹׁמֵעַ,</p>

<p>הַאִם בּוֹ יִשְׂמַח אֵל יִרְצֶה מַעֲשֵׂהוּ,</p>

<p>הַאֵל יִשְׁתַּחֲווּ לוֹ צִבְאוֹת שָׁמַיִם,</p>

<p>יִשְׁאַל מַהֲלָלוֹ מִיּוֹנְקֵי שָׁדַיִם?</p>

<p>כִּי אֳמָן גָּדוֹל הוּא אֱנוֹשׁ יוֹדֵהוּ?</p>

<p>אַף כִּי רֻבֵּי מַעֲשָׂיו הֶעֱלִים מִמֶּנּוּ,</p>

<p>צָבָא רַב יִרְאֶה אִישׁ, מֵבִין אֵינֶנּוּ,</p>

<p>יֵשׁ דֶּשֶׁא, יֵשׁ חַיִּים, לֹא לוֹ נִכָּרוּ,</p>

<p>אַף כִּי אִם יִשָּׂא אִישׁ מָרוֹם עֵינַיִם,</p>

<p>יָבֶן אֶל חֵיל אוֹרִים עַל חוּג שָׁמַיִם,</p>

<p>מַה מַּעֲשֵׂיהֶם יִשְׁאַל? לָמָּה נוֹצָרוּ?</p>

<p>אוֹ מָה הוֹעִיל לִיצוּרָיו עוֹשֵׂה פֶלֶא,</p>

<p>כִּי הֶרְאָה לִבְנֵי אָדָם מַעֲשָׂיו אֵלֶּה,</p>

<p>הֲיִדְמוּ לוֹ? אִם לַעֲשׂוֹת כֵּן יִתְגָּאוּ?</p>

<p>הֵן כָּל יוֹשְׁבֵי תֵבֵל לוֹ יִתְאַסָּפוּ,</p>

<p>יַמְתִּיקוּ סוֹד יַעֲמוֹלוּ עַד יִיעָפוּ,</p>

<p>גַּם כַּנְפֵי הַזְּבוּבִים לֹא הֵם יִבְרָאוּ,</p>

<p>אַךְ בַּעֲבוּר יִירְאוּ אֵל, בַּעֲבוּר יֶחְכָּמוּ,</p>

<p>וּלְבַעֲבוּר עֲשׂוֹת טוֹב נִבְרָאוּ כֻּלָּמוֹ,</p>

<p>אָז יִדְמוּ לוֹ בִּדְרָכָיו אִם יֵלֵכוּ,</p>

<p>צֶדֶק מִשְׁפָּט וּמֵישָׁרִים יִלְמָדוּ,</p>

<p>חָכְמַת אֱלֹהִים הֵם מִכֹּל נֶחְמָרוּ,</p>

<p>כָּל מַעֲשֵׂי אֵל עֲלֵיהֶן יִסָּמֵכוּ.</p>

<p>כִּי הַחָכְמָה אֶצְלוֹ אָמוֹן הָיָתָה,</p>

<p>כִּי חוֹתָמָהּ אֱמֶת, אֵין בָּהּ עַוְלָתָה,</p>

<p>כֹּל פָּעַל מֵאָז, שָׁת עֶדְיָהּ עָלֵימוֹ,</p>

<p>בָּהּ כָּל עֲפַר אָרֶץ, בָּהּ מָדַד מַיִם,</p>

<p>גַּם בָּהּ שָקַל רוּחַ, תִּכֵּן שָׁמַיִם,</p>

<p>בָּהּ יָצַר בַּמְּרוֹמִים כָּל צִבְאוֹתֵימוֹ.</p>

<p>בָּהּ מוֹשֵׁל מִמְּעוֹנוֹ עַד אַפְסֵי אָרֶץ.</p>

<p>עַל פִּיהָ שָׁלוֹם רָב, עַל פִּיהָ קָרֶץ,</p>

<p>אֵין נִפְתָּל אֵין עִקֵּש בִּנְתִיבוֹתֶיהָ,</p>

<p>לִבְנֵי אָדָם חָקְקָה תּוֹרוֹת יִנְצוֹרוּ,</p>

<p>וּלְבֵית יַעֲקֹב יָסְפָה חֻקִּים יִשְמֹרוּ</p>

<p>גַּם עַל חַיּוֹת וּשְׂרָפִים חֻּקּוֹתֶיהָ.</p>

<p>בָּהּ חָמַד אֱלֹהִים, עִמּוֹ נִצֶבֶת,</p>

<p>מִכָּל חַי נֶעְלָמָה, מִכֹּל נִשְׂגֶּבֶת,</p>

<p>צוּר הֵבִין דַּרְכָּה וּמְקוֹמָהּ יוֹדֵעַ,</p>

<p>כָּל סָתוּם כָּל חָתוּם כָּל צוּק כָּל קֶשֶׁר,</p>

<p>מִישׁוֹר הֵם לִפְנֵי אֵל יוֹדֵעַ פֶּשֶׁר,</p>

<p>עַל חֻקָּיו מִי מוֹסִיף אוֹ מִי גוֹרֵעַ?</p>

<p>כֵּן יִשְׁפּוֹט אִישׁ לֹא בָא בִמְשׂוּכַת חֶרֶק,</p>

<p>אִם לִבּוֹ לֵב אֱנוֹשׁ שָׂשׂ לַעֲשׂוֹת צֶדֶק,</p>

<p>אַף כִּי יוֹצְרוֹ, יָדָיו זֹאת בּוֹ חָקָקוּ,</p>

<p>אִם אֵל נוֹטַע אֹזֶן הֲלֹא שׁוֹמֵעַ,</p>

<p>אֵל הַמְּלַמֵּד דַּעַת הֲלֹא יוֹדֵעַ,</p>

<p>כֵּן אֵל מוֹרֶה צֶדֶק מַעֲשָׂיו צָדָקוּ.</p>

<p>רַק אֱוִילִים מֵרוֹב פִּשְׁעָם יֶהְבָּלוּ,</p>

<p>וּלְעַקֵּשׁ מִשְׁפְּטֵי צֶדֶק יִתְהַלָּלוּ,</p>

<p>דַּלֵּג עַל רֹאשׁ הָהָר יַחְפּוֹץ צוֹלֵעַ,</p>

<p>אֶת כֹּל לֹא יָבִינוּ, לֹא הוּא יֹאמֵרוּ,</p>

<p>וּבְמַלְכוּת אֵל וּבְמֶמְשַׁלְתּוֹ שִׁקֵּרוּ,</p>

<p>יָזְמוּ לֹא יֵיטִּיב אֵל גַּם לֹא יָרֵעַ.</p>

<p>כִּי תִפְאֶרֶת כָּל הַמַּעֲשִׂים יַהֲרֹסוּ.</p>

<p>וּמְזִמּוֹת עַל מִפְעֲלוֹת אֵל יַחְמֹסוּ,</p>

<p>לֵאמֹר: &quot;חֻקּוֹת עוֹלָם הֵם לֹא יִשְתַּנּוּ,</p>

<p>&quot;חֹק לַמַּיִם, חֹק לָאֵשׁ, חֹק לַסַּעַר,</p>

<p>&quot;מַיִם יוֹרְדִים מַטָּה, אֵשׁ תִּבְעַר יַעַר,</p>

<p>&#8220;גַּם תַּחַת יַד אֲדוֹנָם לֹא יִתְעַנּוּ&#8221;.</p>

<p>לֹא יַאֲמִינוּ כִּי אֵל נֶאְדָּר בַּקֹּדֶשׁ,</p>

<p>אִם שֶׁמֶשׁ עֵת שָׁנָה, נֹגַהּ עֵת חֹדֶשׁ,</p>

<p>כִּי יַחְפּוֹץ הָאֱלֹהִים יֵהָפְכוּ רָגַע,</p>

<p>יָמִיר חֹק בַּחֹק כַּלְּבוּשׁ יַחֲלִיפֵמוֹ,</p>

<p>פַּעַם יַמְעִיט פַּעַם יוֹסִיף עָלֵימוֹ,</p>

<p>בַּעֲבוּר הַרְבּוֹת עֹנֶג אוֹ הַרְבּוֹת נָגַע,</p>

<p>אִם חֻקֵּי חָכְמַת אֵל דּוֹר דּוֹר יַעֲמֹדוּ,</p>

<p>גַּם זֶה שָׂם חֹק אִם עַמִּים בּוֹ יִמְרֹדוּ,</p>

<p>תָּעֹז יָדוֹ לַעֲשׂוֹת לוֹ שֵׁם תִּפְאֶרֶת,</p>

<p>וּלְהוֹדִיעֵם עֻזּוֹ חֻקָּיו יָמוּשׁוּ,</p>

<p>וּבְפַחִים חֲדָשִׁים צָרָיו יָקוּשׁוּ,</p>

<p>אָז יִירְאוּ מִתֵּת עוֹד כָּתֵף סוֹרֶרֶת.</p>

<p>כִּי מִי יַחְכִּים פּוֹשְׁעִים, מִי טוֹב יוֹרֵמוֹ,</p>

<p>הֲלֹא לִרְאוֹת יוֹשֶׁר עוֹצְמִים עֵינֵימוֹ,</p>

<p>רַק כִּי תָּעֹז יַד אֵל בּוֹזָיו תַּכְרִיעַ,</p>

<p>תּוֹרֵם כִּי פִיהֶם שָׁוְא וִימִינָם שָׁקֶר,</p>

<p>כִּי רָם יְיָ וּלְכֹחוֹ אֵין חֵקֶר,</p>

<p>וּבְהֵיכָלוֹ כֻּלּוֹ כָּבוֹד מַשְׁמִיעַ.</p>

<p>גַּם יוֹשְׁבֵי אַדְמַת חָם כַּאֲשֶׁר מָרָדוּ,</p>

<p>הֶרְאָם עֱזוּז נוֹרָאוֹתָיו וַיֶּחְרָדוּ,</p>

<p>רָאוּ כִּי עַל כָּל חֹק יַד אֵל נֹּבֶרֶת,</p>

<p>הֶרְאָם כִּי כָל אֲשֶׁר יַחְפּוֹץ אֵל יַעַשׂ,</p>

<p>וּבְפִיחַ כִּבְשָׁן יַרְבֶּה לָאֱוִיל כַּעַשׂ,</p>

<p>קַל אֵין כָּמוֹהוּ הִכְבִּיד כָּעֹפֶרֶת.</p>

<p>יוֹם שָׁקַל אֵל מַעֲשֵׂיהֶם בַּמּאֹזְנַיִם,</p>

<p>שָׁלַח יָדוֹ וַיְפַרְפֵּר אֶת מִצְרַיִם,</p>

<p>דִּמּוּ כִּי אֶל אֶרֶץ אַחֶרֶת בָּאוּ,</p>

<p>כִּי חֻקּוֹת אַרְצָם בַּעֲצַת אֵל הִשְׁתַּנּוּ,</p>

<p>גַּם חֻקּוֹת שָׁמֵיהֶם תַּחְתָּיו הִתְעַנּוּ,</p>

<p>אֲשֶׁר לֹא רָאוּ אֲבוֹתֵיהֶם רָאוּ.</p>

<p>הָאָרֶץ לֹא יָרַד גֶּשֶׁם עָלֶיהָ,</p>

<p>בָּרָד וַהֲמוֹן מַיִם כִּסּוּ פָּנֶיהָ,</p>

<p>שָׁמְעוּ סַעַר, רָאוּ אֵשׁ מִתְלַקָּחַת,</p>

<p>אֶרֶץ לֹא בָא בָהּ בַּעַל הַכְּנָפַיִם,</p>

<p>עַתָּה בָא וַיַחְשִׁיךְ אוֹר בַּצָּהֳרַיִם,</p>

<p>רָגְשׁוּ זֵדִים מִפְּנֵי זֹאת הַמִּשְׁלַחַת.</p>

<p>צוּרִי! צִדְקוֹתֶיךָ לַכֹּל אוֹדִיעַ,</p>

<p>וֶעֱזוּז נוֹרְאוֹתֶיךָ שִׁירִי יַבִּיעַ,</p>

<p>שׁוּר נָא כִּי עֲמָלִי לִכְבוֹד חוֹרֶךָ;</p>

<p>אָנָא! צִדְקָתְךָ מִמָּרוֹם נִשְׁקֶפֶת,</p>

<p>אֶל נֶפֶשׁ אֲשֶׁר אֵלֶיךָ שׁוֹאֶפֶת,</p>

<p>תַּשְׁקִיף אֵלָי וּתְכוֹנֵן שִׁיר עַבְדֶּךָ.</p>

<br />
</blockquote>

<blockquote>
<p>עָלָה<sup>[</sup><a href="#fn:1" id="fnref:1" title="see footnote" class="footnote"><sup>1</sup></a><sup>]</sup> צַלְמָוֶת מִמַּיִם,<sup>[</sup><a href="#fn:2" id="fnref:2" title="see footnote" class="footnote"><sup>2</sup></a><sup>]</sup> שַׁחַת מֵאֶרֶץ,<sup>[</sup><a href="#fn:3" id="fnref:3" title="see footnote" class="footnote"><sup>3</sup></a><sup>]</sup></p>

<p>וּרְשָׁעִים עַל נִפְלְאוֹת אֵל עַד כֹּה לֹא הִשְׂכִּילוּ,</p>

<p>לֹא אָמְרוּ מַה נּוֹרָא שׁוֹפְטֵנוּ נִירָאֶנּוּ,</p>

<p>קוֹלוֹ נִשְׁמַע וּנְשַׁלַּח עַמּוֹ מֵעָבְדֵנוּ,</p>

<p>אַךְ כִּמְטִיל בַּרְזֶל וּנְחשֶׁת חַרְצֻבּוֹת רֶשַׁע,</p>

<p>כִּי שֵׁמַע שֵׁם יְיָ יִשְׁמַע לֵץ וָכָעַס,</p>

<p>צַר לוֹ כִּי יֵשׁ עָלָיו אָדוֹן, יֶשׁ אֵל מִמַּעַל,</p>

<p>בּוֹחֵן לִבּוֹ! חוֹקֵר כִּלְיוֹתָיו, אוֹהֵב צֶדֶק;</p>

<p>לָלֶכֶת בִּשְׁרִירוּת לִבּוֹ נַפְשׁוֹ חָפֵצָה.</p>

<p>אִם אֵל אֱמוּנָה יְיָ אֵין בּוֹ עַוְלָתָה,</p>

<p>בִּתְבוּנָה כּוֹנֵן שָׁמַיִם וּבְחָכְמָה אָרֶץ,</p>

<p>אֶת כֹּל יָדוֹ עָשָׂתָה הוּא אָמַר וַיֶּהִי,</p>

<p>וַיְצַו אָדָם עַל תֵּבֵל, בַּכֹּל הִמְשִילָהוּ,</p>

<p>בַּעֲבוּר יִשְׁמוֹר תּוֹרוֹתָיו, יִנְצוֹר תֹּם וָישֶׁר,</p>

<p>אֵיכָה יָבִין זֹאת לֵב מָלֵא הוֹלֵלוּת רֶשַׁע?</p>

<p>בַּל לָמַד צֶדֶק, שׂוֹנֵא מִשְׁפָּט בּוֹזֶה דָעַת,</p>

<p>כַּצֵּל אֵין כֹּל בּוֹ, אִמְרֵי בִינָה לוֹ נֶחְשָׁבוּ,</p>

<p>הָרְשָׁעִים יוֹזְמִים, כָּמוֹהֶם כֵּן אֱלֹהֵימוֹ,</p>

<p>כַּאשֶׁר מִרְמָה חָמָס וָשׁוֹד בָּהֶם יִמְשֹׁלוּ,</p>

<p>כֵּן משְׁלִים יַחְדָּו בָּאֱלִילִים לָהֶם בָּחָרוּ,</p>

<p>וּבְיוֹם אֵידָם עַל כֵּן מִשְפְּטֵי אֵל לֹא הִצְדִּיקוּ,</p>

<p>זָעַף לִבָּם עַל יְיָ לָמָּה זֶה יַכֵּמוֹ,</p>

<p>בַּעֲבוּר עֲבָדִים נִבְזִים רוֹמְסִים טִיט וָחֹמֶר,</p>

<p>וַיְמָאֲנוּ הַקְשֵׁב לוֹ וַעֲצַת עֶלְיוֹן מָאָסוּ,</p>

<p>לָזֹאת יוֹם בָּא אֱלֹהִים לִשְׁפּוֹט בּוֹעֲרִים אֵלֶּה,</p>

<p>רֵאשִית דָּבָר הוֹדִיעָם כִּי יֵשׁ אֵל מִמַּעַל,</p>

<p>נוֹרָא הוֹדוֹ וּמַלְכוּתוֹ בַּכֹּל מָשָׁלָה.</p>

<p>שֵׁנִית הוֹדִיעָם כִּי בִּלְעָדוֹ אֵין אֱלוֹהַּ,</p>

<p>וֵאלֹהֵי הָעַמִּים מֵהֶבֶל הֵם גַּם יָחַד,</p>

<p>עַתָּה הוֹרָם כִּי יְיָ אֵל חָפֵץ חֶסֶד,</p>

<p>וּלְעֵת יִגְבַּהּ בַּמִּשְפָּט בִּצְדָקָה מַעֲשֵׂהוּ,</p>

<p>וִימַלֵּט צַּדִּיק, אַךְ אַחֲרִית רָשָׁע נִכְרָתָה,</p>

<p>אַף כֵּן כַּאֲשֶּׁר הֶרְאָם מֶמְשַׁלְתּוֹ מַה שָּׂנָאָה,</p>

<p>הוֹרָם עַל הַסֵּדֶר, כִּי מִי מוֹרֶה כָמוֹהוּ.</p>

<p>רֵאשִׁית דָּבָר הוֹדִיעָם קוֹלוֹ עַל הַמַּיִם,</p>

<p>עַל הַדָּגָה עַל נֶפֶשׁ חַיָּה בָּם רוֹמֶשֶׂת,</p>

<p>וַיּוֹדִיעֵם שֵׁנִית אֶת קוֹלוֹ עַל הָאָרֶץ,</p>

<p>עַל צוֹנֶה וַאֲלָפִים כֻּלָּם, עַל חַיְתוֹ יַעַר,</p>

<p>עַתָּה הוֹרָם כִּי קוֹלוֹ גַּם עַל הָרָקִיעַ,</p>

<p>עַל אוֹצְרוֹתָיו, עַל בָּרָד אֵשׁ גֶּשֶׁם וָרוּחַ,</p>

<p>עַל מַחְנוֹת הַדָּאִים בּוֹ בַּעֲלֵי הַכְּנָפַיִם,</p>

<p>כִּי מוֹשֵׁל בַּכֹּל הוּא, יִקְרָא לָהֶם יָבוֹאוּ,</p>

<p>וִיצַוֵּם לַעֲשׂוֹת דָּבָר, יֹאמְרוּ לוֹ הִנֵּנוּ,</p>

<p>כִּי יֹאמַר הַרְפּוּ יֶדְכֶם מֵעֲשׂוֹת עוֹד יֶחְדָּלוּ.</p>

<p>כִּי לוֹ הָאֵיתָנִים, אִם יַחֲלִיפֵם יַחֲלֹפוּ,</p>

<p>בִּמְסִבּוֹתָיו יִרְבּוּ, בִּמְסִבּוֹתָיו יִמְעָטּוּ.</p>

<p>מַּחְלֹקֶת הַשְּׁלִישִׁית הַזֹאת הַמְּלֵאָה פַחַד,</p>

<p>אֲשֶׁר צִוָּה עַל חֶבֶר פּוֹשְׁעִים לֹא פָּחָדוּ,</p>

<p>רוֹב גָּדְלוֹ וָעֱזוּז נוֹרְאוֹתָיו לָהֶם הֶרְאָתָה,</p>

<p>חֶבֶר חַנוֹת אֵל עִם עֻזּוֹ, לָהֶם לִמֵּדָה,</p>

<p>אָז יָדְעוּ פִּשְׁעֵיהֶם כִּי לַיְיָ חָטָאוּ,</p>

<p>גַּם הַפַּעַם טֶרֶם שָׂם אֶת אוֹתוֹתָיו בָּמוֹ,</p>

<p>מוֹפֵת נָתַן לָהֶם יַבְעִית שָׂרִים וָמֶלֶךְ,</p>

<p>אוּלַי כִּי יָשׁוּבוּ תִּגָל אָזְנָם בַּלָּחַץ,</p>

<p>כִּי אָמַר<sup>[</sup><a href="#fn:4" id="fnref:4" title="see footnote" class="footnote"><sup>4</sup></a><sup>]</sup> יְיָ אֶל משֶׁה וַיְצַוֵּהוּ:</p>

<p>&quot;קוּם הָכֵן לָךְ גַּם אַתָּה גַּם אַהֲרֹן אָחִיךָ,</p>

<p>&quot;וּמְלֹא חָפְנֵיכֶם פִּיחַ כִּבְשָׁן לָכֶם קָחוּ,</p>

<p>&quot;עַל כַּף משֶׁה יֻתַּן וּזְרָקוֹ הַשָּׁמַיְמָה,</p>

<p>&quot;משֶׁה! מוּל עֵינֵי פַרְעֹה וַעֲבָדָיו תַּעֲשֶׂנּוּ,</p>

<p>&quot;בַּל יֹאמְרוּ מִצְרַיִם לֹא יָדְךָ זֹאת עָשָׂתָה,</p>

<p>&quot;מִמַּרְאֵה עֵינֵיהֶם אַבִּירֵי לֵב יִתְמָהוּ,</p>

<p>&quot;כִּי רֶגַע זָרַקְתָּ מִצְעָר זֶה מִכַּפֶּךָ,</p>

<p>&quot;כִּמְעַט מִלֹּא דָּבָר, מִמְּלֹא חָפְנַיִם פִּיחַ,</p>

<p>&quot;יִהְיֶה אָבָק עָצוּם עַל כָּל אֶרֶץ מִצְרָיִם,</p>

<p>&quot;וּבְרִדְתּוֹ מַטָּה נֶגַע גַּם קָלוֹן יִמְצָאוּ,</p>

<p>&quot;כִּי אִם יִפּוֹל עַל אָדָם אוֹ עַל בֶּהֱמַת אָרֶץ,</p>

<p>יִהְיֶה בִּבְשָׂרָם לִשְׁחִין אֲבַעְבֻּעוֹת פּוֹרֵחַ.</p>

<p>גָּבְהוּ<sup>[</sup><a href="#fn:5" id="fnref:5" title="see footnote" class="footnote"><sup>5</sup></a><sup>]</sup> מַעֲשֵׂה הָאֱלֹהִים, מִדַּעַת נִפְלָאוּ,</p>

<p>הִכְבִּיד עַל צָרָיו בַּפִּיחַ אֵין קַל כָּמוֹהוּ,</p>

<p>הִמְצִיא אָבָק בַּל יִסָּפֵר מִמְּלֹא חָפְנַיִם,</p>

<p>כֹּחַ מַעֲשָׂיו הֶרְאָם וַיְלַמֵּד תּוֹעֵי רוּחַ,</p>

<p>כִּי יוֹצֵר הַכֹּל הוּא, כַּאֲשֶׁר יַחְפּוֹץ כֵּן יַעַשׂ,</p>

<p>וּגְבוּרוֹתָיו יַעֲשֶׂה בַכֹּל, עִם כֹּל יַעֲשֵׂמוֹ,</p>

<p>עֵץ רִקָּבוֹן לוֹ כַּבַּרְזֶל, תֶּבֶן כָּאֶבֶן,</p>

<p>אִם מֵרֵאשִׁית קָרָא אֵל אֶת כֹּל מִן הָאַיִן,</p>

<p>מִי זֶה יַעֲצוֹר בַּעֲדוֹ מֵעֲשׂוֹת דּוֹר דּוֹר כָּהֵנָּה,</p>

<p>כִּי יָקוּם אֵל יָשִׂים עַז מֶצַח וּקְשֵׁה עֹרֶף</p>

<p>כַּדּוֹנָג נָמֵס מֵאֵשׁ וּכְמוֹץ לִפְנֵי רוּחַ.</p>

<p>כַּאֲשֶׁר בִדְבַר פִּיו פִּיחַ דַּק הִכְבִּיד כַּנְּחוּשָׁה,</p>

<p>הָאָבָק הַזֶּה הִפִּיל עֲלֵיהֶם מִלְמַעְלָה,</p>

<p>אוֹת כִּי הָאוֹתוֹת הַבָּאוֹת מֵעָל תֵּרַדְנָה,</p>

<p>סַעַר גֶּשֶם בָּרָד וָאֵשׁ גַּם עוֹף שָׁמָיִם,</p>

<p>וּכְבוֹאָנָה תִּתְבַּלַּע חָכְמַת יוֹעֲצֵי אָוֶן,</p>

<p>כִּי לַעֲשׂוֹת כֵּן לֹא יִתְפָּאֵר קָרוּץ מֵחֹמֶר,</p>

<p>שׁוֹרֵץ בָּאָרֶץ עַל בָּמֳתֵי עַב אֵיךְ יָעַל.</p>

<p>כַּאֲשֶׁר הַשָּׁמַיִם אֲשֶׁר עַל רֹאשׁ מִצְרַיִם,</p>

<p>בַּעֲלוֹת הַפִּיחַ מִתְּכוּנָתָם הִתְקַלְקָלוּ,</p>

<p>כֵּן מֵאוֹתוֹת הַבָּאוֹת חֲדָשׁוֹת תִּצְמַחְנָה,</p>

<p>חֻקּוֹת אַרְצָם גַּם חֻקּוֹת שָׁמֵיהֶם יִשְׁתַּנּוּ,</p>

<p>אֶת לֹא רָאוּ אֲבוֹתֵיהֶם יִרְאו הַפָּעַם.</p>

<p>הָקֵם<sup>[</sup><a href="#fn:6" id="fnref:6" title="see footnote" class="footnote"><sup>6</sup></a><sup>]</sup> מִצְוַת אֱלֹהִים הַנְּבִיאִים מִהֵרוּ,</p>

<p>וּמְלֹא חָפְנֵיהֶם מִפִּיחַ כִּבְשָן לָקָחוּ,</p>

<p>בּוֹ לִפְנֵי הַמֶּלֶךְ וַעֲבָדָיו הִתְיַצָּבוּ,</p>

<p>אַךְ טֶרֶם עָשׂוּ הַמּוֹפֵת דַּבֵּר הֵחֵלוּ:</p>

<p>&quot;הַגֵּד נָא מֶלֶךְ עַד מָתַי תַּקְשֶׁה עָרְפֶּךָ,</p>

<p>&quot;מוֹפְתִים רָאוּ עֵינֶיךָ רָעוֹת הִשִּׂיגוּךָ,</p>

<p>&quot;מַה יִתְּנוּ מַה יּוֹסִיפוּ, לַשָּׁוְא הִכִּיתִיךָ,</p>

<p>&quot;עוֹד מַכְאוֹבְךָ נֶגְדֶּךָ תִּצְעַק הוֹשִׁיעֵנִי,</p>

<p>&quot;יָסוּר הַמַּכְאוֹב, מֵהַשְׂפִּיל יָסוּר לִבֶּךָ,</p>

<p>&quot;בַּל תֹּאמַר פּוֹעֵל זֹאת יוּכַל לִפְעוֹל כָּהֵנָּה,</p>

<p>&quot;חִישׁ אֶכָּנַעַ מִפָּנָיו טֶרֶם יַשְׁחִיתֵנִי,</p>

<p>&quot;הַאֵל זֶה לֹא תִירָא אֲשֶׁר עָשָׂה שָׁמַיִם,</p>

<p>&quot;וּמְרוֹמִים וּצְבָאוֹת כַּאֲשֶׁר צִוָּה נִבְרָאוּ,</p>

<p>&quot;אִם הוּא אֵל עָשָׂם, יִפְקוֹד גַּם עַל כֻּלָּם יַחַד,</p>

<p>&quot;יֹאמַר לַחֶרֶס לֹא תִזְרַח, יַאֲפִיל יָרֵחַ,</p>

<p>&quot;וִישַׁנֶּה מִנְהַג אֲרָצוֹתֹ, חֻקּוֹת שָׁמָיִם,</p>

<p>&quot;וִיהַפְּכֵם כַּחֹמֶר חוֹתָם, כַּלְּבוּשׁ יַחְלֹפוּ.</p>

<p>&quot;הַאֲזִינָה פַּרְעֹה, לֹא חִנָּם זֹאת הִשְׁמַעְתִּיךָ,</p>

<p>&quot;אָכֵן אוֹתוֹת כָּאֵלֶּה רוֹבְצִים עַל פִּתְחֶךָ,</p>

<p>&quot;וּקְרוֹבִים לָבוֹא עַל שָׁמֶיךָ, עַל אַרְצֶךָ,</p>

<p>&quot;וּמְלֹא פַחַד תִּרְאֶה אֶת לִרְאוֹת לֹא הֶאֱמַנְתָּ,</p>

<p>&quot;זָרוֹת דִּבַּרְתִּי לָךְ, נִפְלָאוֹת הוֹדַעְתִּיךָ,</p>

<p>&quot;מַדּוּעַ לֹא תִשְׁאַל מוֹפֵת אִם כֵּן דִּבַּרְתִּי,</p>

<p>&quot;יָדַעְתִּי מַה לָּךְ, יָרֵא אַתָּה כִּי אֶעֱשֶׂנּוּ,</p>

<p>&quot;זֶה דֶרֶךְ אֱוִיל, לֹא יֶאֱהַב לֵץ לוֹ הוֹכֵחַ,</p>

<p>&quot;אַךְ אֲבַדוֹן וּשְׁאוֹל נֶגֶד עֵינֵי אֱלֹוהַּ,</p>

<p>&quot;אַף כִּי לֵב אָדָם כָּמוֹךָ, עַל כֵּן צִוָּנִי,</p>

<p>&quot;לָתֵת מוֹפֵת כִּי מוֹצָא פִי אֱמֶת יוֹרֶךָ.</p>

<p>&quot;הַבֵּט מַה עַל כַּפִּי זֶה הַמְּעַט, זֶה הַפִּיחַ,</p>

<p>&quot;גַּם אַתֶּם יוֹעֲצֵי רָע אֶל פִּיחַ זֶה הַבִּיטוּ,</p>

<p>&quot;גּוּרוּ לָכֶם אִם אֶזְרוֹק אוֹתוֹ הַשָּׁמָיְמָה.</p>

<p>כִּרְאוֹת<sup>[</sup><a href="#fn:7" id="fnref:7" title="see footnote" class="footnote"><sup>7</sup></a><sup>]</sup> אִישׁ אֱלֹהִים כִּי אֵין בָּהֶם שׁוֹמֵעַ,</p>

<p>גַּם דַּבְּרוֹ אִתָּם כִּמְדַבֵּר אֶל עֲצֵי יָעַר,</p>

<p>זָרַק אֶת הַפִּיחַ מִכַּפּוֹ הַשָּׁמַיְמָה,</p>

<p>וַיִּבָּהַלוּ זֵדִים, חָכְמָתָם הִסְתַּתָּרָה,</p>

<p>כִּי מִטְרַת אָבָק רָאוּ כִּכְסוּת לָרָקִיעַ,</p>

<p>וַתְּהִי חֶרְדַּת אֱלֹהִים כַּאֲשֶׁר יָרַד אָרְצָה,</p>

<p>כִּי בִּמְקוֹם שֶׁיִפּוֹל הָיָה לִשְׁחִין פּוֹרֵחַ,</p>

<p>בִּבְשָׂרָם אֲבַעְבֻּעוֹת מֵרֹאשׁ עַד כַּף רֶגֶל,</p>

<p>לִשְׁחִין רָע עַל כָּל בִּרְכַּיִם עַל כָּל שׁוֹקַיִם,</p>

<p>לֹא יוּכַל הֵרָפֵא טֶרֶם עָבַר עֵת זָעַם,</p>

<p>יָרַד רָע עַל הָאָדָם גַּם עַל בֶּהֱמַת אָרֶץ,</p>

<p>בַּעֲבוּר יִרְאוּ בוּז תּוֹעֲבוֹתָם לָהֶם יַעֲבֹדוּ,</p>

<p>עֵת הֵמָּה עַל תּוֹעֲבוֹת גֹּבַה לִבָּם יִמַּקּוּ.</p>

<p>כִּי חֶרְפָּה וּשְׁפָטִים לִגְבוֹהֵי לֵב נָכוֹנוּ,</p>

<p>כִּי גַּבְהוּת לֵב מַחֲלָה רָעָה מִי יִרְפָּאֶנָּה,</p>

<p>עַל חַכְמֵי לֵב תִּלְעַג, מִי אָדוֹן לִי אוֹמֶרֶת,</p>

<p>הָאֵל לָשֶׁבֶת מַגְבִּיהִי, לִרְאוֹת מַשְׁפִּילִי,</p>

<p>בִּגְאוֹנוֹ יִשְׁפְּטֶנָּה עַד עָפָר יַשְּׁפִּילֶנָּה,</p>

<p>כַּאֲשֶׁר הִתְעַלֵּל בַּעֲדַת גֵּאִים וּבְצוּרֵמוֹ,</p>

<p>וַיְצַו: עַל מִצְחוֹת אֵלֶּה תִּזְרַח הַצָּרַעַת,</p>

<p>לֵאמֹר: סוּרוּ מֵעַל אָהֳלָהּ אַל בָּהּ תִּגָּעוּ,</p>

<p>פֶּן תִּדְבַּק בָּכֶם רָעָה וִהְיִיתֶם כָּמוֹהָ,</p>

<p>אַף כֵּן הַרְחֵק מִשָּׁכֵן רָע, מִיּוֹעֵץ אָוֶן,</p>

<p>מוֹרֶה חִצִּים וּמָוֶת כִּי יַשְׁחִית נַפְשֶׁךָ,</p>

<p>עַל כֵּן<sup>[</sup><a href="#fn:8" id="fnref:8" title="see footnote" class="footnote"><sup>8</sup></a><sup>]</sup> הַפַּעַם, רַב מִכָּל יוֹשְׁבֵי הָאָרֶץ,</p>

<p>עַל חַרְטוּמֵי פַּרְעֹה הַצָּרַעַת גָּבָרָה.</p>

<p>הָאֲנָשִׁים הָאֵלֶּה יוֹעֲצֵי רַע וּבְלִיַּעַל,</p>

<p>וּלְהִתְקוֹמֵם אֶל יְיָ גָּבַהּ לִבָּמוֹ,</p>

<p>לֹא יָכְלוּ לַעֲמוֹד לִפְנֵי משֶׁה מִפָּנֶיהָ,</p>

<p>שָׁם נָפְלוּ פּוֹעֲלֵי אָוֶן, שָׁם מִבּוּז שָּׂבָעוּ,</p>

<p>אִם מִמּוֹפֵת תַּנִּים וּמִכִּנִּים נִכְלָמוּ,</p>

<p>אַף כִּי מִן הַשְּׁחִין בּוּז וּמַכְאוֹב בּוֹ חֻבָּרוּ,</p>

<p>כִּי פַּרְעֹה וַעֲבָדָיו אִישׁ אֶת רֵעוֹ מָאָסוּ,</p>

<p>אֶל כָּל מָקוֹם פָּנוּ שָׁם גָּרָב שָׁם יַלֶּפֶת.</p>

<p>זוּלָתִי צִירֵי עֶלְיוֹן רַע לֹא יָדָעוּ,</p>

<p>כָּעַמּוּדִים גִּזְרַת סַפִּיר הָיוּ לַיּוֹפִי.</p>

<p>בּוּז<sup>[</sup><a href="#fn:9" id="fnref:9" title="see footnote" class="footnote"><sup>9</sup></a><sup>]</sup> שָׁבַר לֵב פַּרְעֹה, מַכְאוֹבוֹ עָצַם מֶנּוּ,</p>

<p>כֹּחוֹ הִכְשִׁילוֹ, לֹא יָכוֹל עוֹד הַקְשׁוֹת עֹרֶף,</p>

<p>מֵאֶפֶס יַד בִּקֵּשׁ לֵאמֹר לַאֲסוּרִים צֵאוּ,</p>

<p>אַךְ לֹא זֹאת חָפֵץ אֵל, הוּא רָאָה מַה יוֹרֶנּוּ,</p>

<p>לֹא שִׂכְלוֹ לֹא דַעְתּוֹ, כִּי אִם מַכְאוֹב וָבשֶׁת,</p>

<p>כִּי סָכָל הוּא, נָבָל הוּא, אִישׁ נִבְעַר מִדַּעַת,</p>

<p>נַפְשׁוֹ עֲוֹנָה בָּהּ, מִכְסֵה אָוֶן עָלֶיהָ,</p>

<p>בַּל תִּירָא אֵל, בַּל תֵּדַע אֵל, בַּל תֶּאֱהַב צֶדֶק,</p>

<p>אִם הוּא מֵאֵין הַכֶּר ישֶׁר רַק מִכִּשְׁלוֹן כֹּחַ,</p>

<p>חָפֵץ לַעֲזוֹב דַּרְכּוֹ, אֱלֹהִים לֹא רָצָהוּ,</p>

<p>אֲבָל חִזֵּק לֵב פַּרְעֹה הֶחֱלִיף בּוֹ כֹּחַ,</p>

<p>לִסְבּוֹל עָנְיוֹ כַּמַּטָּרָא לַחֵץ שָׂמָהוּ,</p>

<p>יִשְׁלַח חִצָּיו בּוֹ וּבְרִשְׁעָתוֹ יַמְרֶה פִּיהוּ,</p>

<p>עַד כִּגְמוּל יָדָיו יָשִׁיב לוֹ, עַד יִקּוֹם מֶנּוּ,</p>

<p>כִּי אֵל צַדִּיק הוּא, וּכְאֹרַח אִישׁ יַמְצִיאֶנּוּ,</p>

<p>אִישׁ מֵעֵז עַל דַּעְתּוֹ, גּוֹבֵר עַל עֲצַת שָׂכֶל,</p>

<p>יָעֹז גַּם עַל מַכְאוֹב, יִגְבַּר גַּם עַל פֶּגַע,</p>

<p>לִהְיוֹת מָשָׁל אֶל חַנְפֵי לֵב אוֹת לִבְנֵי מֶרִי.</p>

<p>לָכֵן<sup>[</sup><a href="#fn:10" id="fnref:10" title="see footnote" class="footnote"><sup>10</sup></a><sup>]</sup> כַּאֲשֶׁר חִזֵּק יְיָ לֵב הַמֶּלֶךְ,</p>

<p>לֹא שָׁמַע אֶל משֶׁה אֶת הָעָם לֹא שִׁלֵּחַ,</p>

<p>כַּאֲשֶׁר דִּבֶּר יְיָ, מֵרֹאשׁ סוֹף יוֹדֵעַ.</p>

<p>אִם יָדַע אֵל כִּי מִנּוֹרָאוֹת לֹא נִשְׁמָעוּ,</p>

<p>אֲשֶׁר יָבִיא הַפַּעַם עַל מוֹרְדֵי אוֹר אֵלֶּה,</p>

<p>אַף כִּי יִשְׁתּוֹמֵמוּ עֵת עֵינֵיהֶם תִּרְאֶינָה,</p>

<p>כִּי מִמַּעַל לָהֶם יִקְרַע אֵל הַשָּׁמַיִם,</p>

<p>לַמְטִיר עֲלֵיהֶם מִטְרַת פַּחַד, מִטְרַת מָוֶת,</p>

<p>הֵמָּה יַמְרוּ בּוֹ וּסְגוֹר לִבָּם לֹא יִקְרָעוּ,</p>

<p>לִרְאוֹת מֵעֱזוּז מַעֳשָׂיו כִּי אַשְׁרֵי לוֹ שׁוֹמֵעַ,</p>

<p>לֹא כָלוּ רַחֲמָיו וַיַּשְׁמִיעֵם אִמְרֵי נוֹעַם,</p>

<p>בַּעֲבוּר הַצֵּל לַאֲשֶׁר לוֹ אָזְנַיִם לִשְׁמוֹעַ,</p>

<p>כִּי טֶרֶם בָּא הָאוֹת, טֶרֶם הֵחֵל הַנָּגֶף,</p>

<p>כַּאֲשֶׁר שָׁלַח אֶת משֶׁה אֶל סוֹד פּוֹעֲלֵי אָוֶן,</p>

<p>הַזְהֵר אֶתְהֶם וּלְהַגִּיד לָהֶם מַה יִּקְרֵמוֹ,</p>

<p>צִוָּהוּ כִּי גַּם עַל אִוַּלְתָּם יוֹכִיחֵמוֹ,</p>

<p>וּבְפִיו שָׂם דָּבָר לֵאמֹר כַּדְּבָרִים הָאֵלֶּה:</p>

<p>יְיָ<sup>[</sup><a href="#fn:11" id="fnref:11" title="see footnote" class="footnote"><sup>11</sup></a><sup>]</sup> אֱלֹהֵי הָעִבְרִים יוֹעֵץ פֶּלֶא,</p>

<p>&quot;הִפְלִיא לַעֲשׂוֹת מֵאָז, הִפְלִיא גַּם עַל אַרְצֶךָ,</p>

<p>&quot;אוֹמֵר לְךָ שַׁלַּח אֶת עַמִּי כִּי יַעַבְדֵנִי,</p>

<p>&quot;כִּי אִם יוֹם יוֹם מָרִיתָ כַּאֲשֶׁר הִגַּפְתִּיךָ,</p>

<p>&quot;גַּם דִּבַּרְתָּ סָרָה עַל שׁוֹפֵט כָּל הָאָרֶץ,</p>

<p>&quot;הַצָּרוֹת אָבִיא עָלֶיךָ עַתָּה תִּכְבַּדְנָה,</p>

<p>&quot;כַּאֲשֶׁר הִכְבִּיד הַמּוֹפֵת מִמּוֹפְתִים קִדְּמוּהוּ,</p>

<p>&quot;עַד כִּי מִנּוֹרָאוֹת אֶעֱשֶׂה עִמְּךָ הַפָּעַם,</p>

<p>&quot;כָּל מַגֵּפוֹתַי הִגַּפְתִּיךָ בָּם עַד הֵנָּה,</p>

<p>&quot;לֹא שַׂמְתָּ לָהֶן לִבֶּךָ, לֹא בָם בִּינוֹתָ,</p>

<p>&quot;עַתָּה אֲנִי שׁוֹלֵחַ כֻּלָּם אֶל לִבֶּךָ,</p>

<p>&quot;וּבְלֵב כָּל עֲבָדֶיךָ וּבְלֵב כָּל עַמֶּךָ,</p>

<p>&quot;מֵחֲדָשׁוֹת תִּצְמַחְנָה עַל הַיְּשָׁנוֹת תִּשְּׁפֹּטוּ,</p>

<p>&quot;כִּי<sup>[</sup><a href="#fn:12" id="fnref:12" title="see footnote" class="footnote"><sup>12</sup></a><sup>]</sup> מִכְלוֹל צֶדֶק הָיוּ, מַעֲשֵׂה אֵל רַב חֶסֶד,</p>

<p>&quot;תִּרְאוּ כִּי רַק מִיֶּדְכֶם זֹאת לָכֶם הָיָתָה,</p>

<p>&quot;לֹא מִיָּדִי לֹא מִלִּבִּי אֶתְכֶם עִנֵּיתִי,</p>

<p>&quot;אָז דַּבֵּר רַע עַל הָרִאשׁוֹנוֹת בַּל תּוֹסִיפוּ,</p>

<p>&quot;כִּי בִּצְדָקָה נֻגַּפְתֶּם בִּלְבַבְכֶם תָּבִינוּ,</p>

<p>&quot;נָא מֶלֶךְ<sup>[</sup><a href="#fn:13" id="fnref:13" title="see footnote" class="footnote"><sup>13</sup></a><sup>]</sup> הַקְשִׁיבָה, אֶשְׁאָלְךָ וַהֲשִׁיבֵנִי,</p>

<p>&quot;הַיִּפָּלֵא מִמֶּנִּי עוֹשֵׂה הַשָּׁמַיִם,</p>

<p>&quot;הַצֵּל אֶת עַמִּי וּלְהוֹצִיאוֹ מֵאַרְצֵךָ,</p>

<p>&quot;כִּי אֲדַבְּרָה לָךְ תַּחְנוּנִים לֵאמֹר שַׁלְּחֵמוֹ,</p>

<p>&quot;הוֹסֵף צָרָה עַל צָרָה בַּעֲבוּר הַכְנִיעֶךָ?</p>

<p>&quot;אִם בִּמְלוֹא כַף פִּיחַ אֶת שָׁמֵיכֶם הִשְׁחַתִּי,</p>

<p>&quot;לַמְטִיר אָבָק לִשְׁחִין אֲבַעְבֻּעוֹת פּוֹרֵחַ,</p>

<p>&quot;לוּ רַק הַכְחֵד אֶתְכֶם מִן הָאָרֶץ חָפַצְתִּי,</p>

<p>&quot;שָׁלַחְתִּי אֶת יָדִי וָאַךְ אֶתְכֶם בַּדָּבֶר,</p>

<p>&quot;הֵן אֶפֶס אַתֶּם, כִּי אֶשֹׁף בָּכֶם תִּיבָשׁוּ.</p>

<p>&quot;אַף לֹא בַּעֲבוּר זַךְ אַתָּה אֵין בָּךְ מִשְׁפָּט מָוֶת,</p>

<p>&quot;מִבֵּין הַמֵּתִים הָרַבִּים אוֹתְךָ הֶחֱיֵיתִי,</p>

<p>&quot;כִּי אִם לֹא תֵיטִיב, מָרָה תִהְיֶה אַחְרִיתֶךָ,</p>

<p>&quot;וּגְמוּל שָׁמוּר לָךְ עַל כָּל רוֹעַ מַעֲלָלֶיךָ,</p>

<p>&quot;אַךְ בַּעֲבוּר<sup>[</sup><a href="#fn:14" id="fnref:14" title="see footnote" class="footnote"><sup>14</sup></a><sup>]</sup> הַרְאוֹתְךָ אֶת כֹּחִי הֶעְמַדְתִּיךָ,</p>

<p>&quot;כִּי רַב כֹּחַ, כִּי צַדִּיק אָנִי, יוֹדֶה פִּיךָ,</p>

<p>&quot;כִּי אֲנִי הָאֵל הַמְּלַמֵּד לָאָדָם דָּעַת,</p>

<p>&quot;אִם אַתָּה מִדַּעַת אוֹתִי לִבְּךָ שִׁחַתָּ,</p>

<p>&quot;רַב הָעָם בִּלְעָדֶךָ אֲשֶׁר יֵדָעוּנִי,</p>

<p>&quot;גַּם עַד קַצְוֵי אֶרֶץ כָּבוֹד לִשְׁמִי יִתֵּנוּ,</p>

<p>&quot;כִּי יִשְׁמְעוּן אֶת אוֹתוֹתַי אֲשֶׁר בָּכֶם שַׂמְתִּי,</p>

<p>&quot;וּבְנֵי עַוְלָה לַעֲשׂוֹת כָּמוֹכֶם לֹא יוֹסִיפוּ,</p>

<p>&quot;אֶל דּוֹר אַחֲרוֹן יוֹרוּם, אֶל בָּנִים יִוָּלֵדוּ.</p>

<p>&quot;עוֹדְךָ<sup>[</sup><a href="#fn:15" id="fnref:15" title="see footnote" class="footnote"><sup>15</sup></a><sup>]</sup> מִסְתּוֹלֵל עִם עַמִּי, עַם לִי קָנִיתִי,</p>

<p>&quot;תִּתְפָּאֵר כִּי מַלְכָּם אַתָּה וּלְךָ יַעֲבֹדוּ,</p>

<p>&quot;וַאֲנִי הֶרְאִיתִיךָ כִּי מֶלֶךְ עַל כֹּל אָנִי,</p>

<p>&quot;הֶרְאִיתִיךָ כִּי אֱלִילֶיךָ רִיק וָתֹהוּ,</p>

<p>&quot;וּבְכָל זֹאת לֹא שַׁבְתָּ עָדַי, לֹא שִׁחַרְתַּנִי,</p>

<p>&quot;אִם נָקֵל לָךְ זֹאת, קָשׁוֹת מֵאֵלֶּה אַרְאֶךָּ,</p>

<p>&quot;כִּי אֲנִי אֱלֹהֵי הַשָּׁמַיִם אוֹדִיעֶךָ,</p>

<p>&quot;עַל אַרְצֶךָ הֶעָבִים בָּרָד לֹא הִמְטִירוּ,</p>

<p>&quot;חֲזִיזִים וּרְעָמִים לֹא הֶחֱרִידוּ יוֹשְׁבֶיהָ,</p>

<p>&quot;קוֹל בָּא לִפְנֵי הֲמוֹן מַיִם לֹא בָהּ שָׁמָעוּ,</p>

<p>&quot;כִּי תַלְמֵי אַרְצְךָ מֵרְבִיבִים לֹא יִתְמוֹגָגוּ,</p>

<p>&quot;כִּי מִדּוֹר דּוֹר מִמֵּי הַיְּאוֹר תִּשְׁתֶּה מָיִם,</p>

<p>&quot;אַף כִּי זֶה דַרְכָּה מִיּוֹם הִוָּסְדָהּ עַד עַתָּה,</p>

<p>&quot;כָּעֵת מָחָר<sup>[</sup><a href="#fn:16" id="fnref:16" title="see footnote" class="footnote"><sup>16</sup></a><sup>]</sup> הִנְנִי מַמְטִיר בָּרָד עָלֶיהָ,</p>

<p>&quot;כָּבֵד לִמְאֹד יִהְיֶה, עִמּוֹ תִּהֲלֵךְ אֵשׁ אָרְצָה,</p>

<p>&quot;גֶּשֶׁם רַב אוֹרִיד, קוֹלוֹת בִּסְעָרָה אַשְׁמִיעַ,</p>

<p>&quot;לֹא כַּאֲשֶׁר יוֹם יוֹם בָּאֲרָצוֹת רַבּוֹת תֵּרַדְנָה,</p>

<p>&quot;כִּי אִם בֶּעֱזוּז יָדִיִ וּבְאַפִּי אוֹרִידֵמוֹ,</p>

<p>&quot;כַּחֶרֶב תַּהֲרוֹג אַבְנֵי הַבָּרָד יַהֲרֹגוּ,</p>

<p>&quot;אָדָם וּבְהֵמָּה אִם בַּשָּׂדֶה יִמָּצֵאוּ,</p>

<p>&quot;כַּאֲשֶׁר יֵרֵד עֲלֵיהֶם הַבָּרָד וָמֵתוּ,</p>

<p>&quot;וּבְרֹגֶז<sup>[</sup><a href="#fn:17" id="fnref:17" title="see footnote" class="footnote"><sup>17</sup></a><sup>]</sup> רַחֵם אֶזְכּוֹר, רַבִּים יִמָּלֵטוּ,</p>

<p>&quot;כִּי רַק כָּל בַּשָּׂדֶה הַבָּרָד יַשְׁחִיתֶנּוּ,</p>

<p>&quot;וַאֲשֶׁר בַּבָּתִּים לֹא בָם יַד הַבָּרָד יֶהִי,</p>

<p>&quot;בַּעֲבוּר אֲפַלְּטֵמוֹ וּלְבַעֲבוּר אֲנַסֵּמוֹ,</p>

<p>&quot;כָּל חָרֵד לִדְבָרִי יַצִּיל נַפְשׁוֹ בַּבָּיִת,</p>

<p>&quot;וַאֲשֶׁר לֹא יַאֲמִינוּ בִּי לַמָּוֶת יִכְרָעוּ,</p>

<p>&quot;אָז יִרְאוּ כִּי אִישׁ שׁוֹמֵעַ לִי יִשְכֹּן בֶּטַח,</p>

<p>&quot;גַּם אִם תַּחַת קָנֶה וָסוּף יָשִׂים נָוֵהוּ,</p>

<p>&quot;וּמַמְרֵה בִּי אֵין מִבְטַח לוֹ בִּמְצוּדַת סָלַע,</p>

<p>&quot;כִּי בָרָד שׁוֹבֵר בַּשָּׂדֶה אַלּוֹן וָאָרֶז,</p>

<p>&quot;לֹא יַהֲרוֹס בַּיִת בָּנוּי מִקָּנֶה וָחֹמֶר,</p>

<p>&quot;לָכֵן הַאֲזִינוּ וַעֲצַת עֶלְיוֹן אַל תָּפֵרוּ,</p>

<p>&quot;שִׁלְּחוּ הַשָּׂדֶה כָּל יֶשׁ לָכֶם בּוֹ הֵעִיזוּ,</p>

<p>&quot;הָאָדָם גַּם הַבְּהֵמָה יֵאָסְפוּ הַבָּיְתָה,</p>

<p>&quot;טֶרֶם יֵרֵד עֲלֵיהֶם הַבָּרָד וָמֵתוּ.</p>

<p>&quot;פּוֹעֲלֵי אָוֶן! יָדַעְתִּי מֶה עָלַי תַּחְשֹׁבוּ,</p>

<p>&quot;מַחְשְׁבוֹתַי וּדְרָכַי כָּמוֹכֶם עוֹשִׂים הֵמָּה,</p>

<p>&quot;מֵאֵין דִּין שָׂנֵאתִי, מֵאֵין מִשְפָּט אָהַבְתִּי,</p>

<p>&quot;גּוֹי אֲשֶׁר אֵהָב גַּם כִּי יִרְשַׁע אֲבָרְכֶנּוּ,</p>

<p>&quot;גּוֹי אֲשֶׁר אֶשְׂנָא גַּם כִּי יִצְדַּק אֲקַלְלֶנּוּ,</p>

<p>&quot;וּבְיַעַן אוֹתָנוּ שָׂנֵא, חִנָּם יַכֵּנוּ.</p>

<p>&quot;חָלִילָה לִּי, אֵל צַדִּיק אָנִי, בִּי אֵין עָוֶל,</p>

<p>&quot;לִי הֵם הָעַמִּים כֻּלָּם, מִי זֶה פּוֹעֵל צֶדֶק</p>

<p>&quot;אָנֹכִי מָגֵן לוֹ, יוֹם רַע אֲנִי מַחְסֵהוּ,</p>

<p>&quot;וּמִי זֶה מִבֵּית יִשְׂרָאֵל אִישׁ חָפֵץ רֶשַע,</p>

<p>&quot;כִּגְמוּלוֹ אָשִׁיב לוֹ, מֵרַע לֹא אֲמַלְּטֶנּוּ,</p>

<p>&quot;כִּי צֶדֶק חָפַצְתִּי וּמֵישָׁרִים אָהַבְתִּי,</p>

<p>&quot;וּמְכַבְּדַי אֲכַבֵּדָה וּבוֹזַי יֵקָלוּ.</p>

<p>&quot;וּלְהַרְאוֹת כִּי כִסְאִי נָכוֹן וּמְכוֹנוֹ צֶדֶק,</p>

<p>&quot;חַיִּים וּמָוֶת הַיּוֹם לִפְנֵיכֶם נָתַתִּי,</p>

<p>&quot;שִׁמְעוּ אֵלַי וִחְיוּ, אַל תַּמְרוּ כִּי תָמוּתוּ,</p>

<p>&quot;כִּי אִיש יִירָאֵנִי עֲצָתִי תַּצִּילֶנּוּ,</p>

<p>&quot;וּבּוֹזֶה אֲמָרַי רָעָתוֹ תַהַרְגֶּנּוּ,</p>

<p>&quot;נַפְשׁוֹ עָלָיו תִּזְעַק, הוֹי תֹּאמַר לִבְעָלֶיהָ.</p>

<p>שׁוֹמֵעַ<sup>[</sup><a href="#fn:18" id="fnref:18" title="see footnote" class="footnote"><sup>18</sup></a><sup>]</sup> אִמְרֵי אֵל זֹאת אֶל אַהֲרֹן הוֹדִיעַ,</p>

<p>עִם הַדְּבָרִים הָאֵלֶּה לַמֶּלֶךְ הָלָכוּ,</p>

<p>אֶת הַכֹּל הִגִּידוּ לוֹ, דָּבָר לֹא הִפִּילוּ,</p>

<p>גַּם שׁוֹטְטוּ בַחוּצוֹת וּבָרְחוֹבוֹת עִיר דָּרָכוּ,</p>

<p>מַה יִּקְרֵם קָרְאוּ לָמוֹ, וַעֲצַת אֵל הִשְׁמִיעוּ,</p>

<p>לֵאמֹר: &quot;יָעַץ יְיָ רָעָה עַל מִצְרַיִם,</p>

<p>&quot;אִישׁ אֶת אָחִיו אִישׁ אֶת רֵעֵהוּ הַגִּידוּהָ,</p>

<p>&quot;נַפְשׁוֹתֵיכֶם גַּם נַפְשׁוֹת מִקְנֵיכֶם מַלֵּטוּ,</p>

<p>&quot;כָּעֵת מָחָר כֻּלְּכֶם הַבַּיְתָה תֵאָסֵפוּ,</p>

<p>&quot;הָבוּ לַיְיָ כָּבוֹד, בִּדְבָרָיו הַאֲמִינוּ,</p>

<p>&quot;כִּי אִם תַּמְרוּ, חֶרֶב אֶל בִּטְנֵיכֶם תִּתֵּנוּ,</p>

<p>&#8220;כִּי מוֹת תָּמוּתוּ אִם בַּשָּׂדֶה תִמָּצֵאוּ&#8221;.</p>

<p>וַעֲצַת אֵל הָיְתָה כִּמְצָרֵף סִיגִים מִכָּסֶף,</p>

<p>כִּי הַיָּרֵא אֶת דְּבַר יְיָ וִיכַבְּדֵהוּ,</p>

<p>הֵנִיס אֶל הַבָּתִּים אֶת עֲבָדָיו וּמִקְנֵהוּ,</p>

<p>וֶאֱוִילִים<sup>[</sup><a href="#fn:19" id="fnref:19" title="see footnote" class="footnote"><sup>19</sup></a><sup>]</sup> וּבְיִרְאַת יְיָ לֹא בָחָרוּ,</p>

<p>קִנְיָנָם וּמִקְנֵיהֶם בַּשָּׂדוֹת עָזָבוּ.</p>

<p>מִכֹּבֶד לֵב פַּרְעֹה כִּי רַב לֹא הִטָּה אֹזֶן</p>

<p>אֶל קוֹל אִישׁ לֹא נָפַל אַחַת מִדְּבָרָיו אָרְצָה</p>

<p>כָּל הַיּוֹם הַהוּא הִתְעוֹלֵל עֲלִילוֹת רֶשַׁע,</p>

<p>עַל דִּבְרֵי משֶׁה חָשַׁב אָוֶן, דִּבֵּר תֹּהוּ,</p>

<p>וּכְבוֹא יוֹם הַמָּחֳרָת בָּאָה אִמְרַת אֳלוֹהַּ,</p>

<p>וַיֹּאמֶר<sup>[</sup><a href="#fn:20" id="fnref:20" title="see footnote" class="footnote"><sup>20</sup></a><sup>]</sup> אֶל משֶׁה: &quot;הַט יָדְךָ עַל שָׁמָיִם,</p>

<p>וִיהִי בָרָד כָּבֵד עלַ כָּל אֶרֶץ מִצְרָיִם,</p>

<p>&quot;עַל הָאָדָם עַל הַבְּהֵמָה עַל כָּל צוֹמֵחַ,</p>

<p>&#8220;מִן הָעֵשֶׂב בַּשָּׂדֶה עַד עֲצֵי הַיָּעַר&#8221;.</p>

<p>וַיֵּט משֶׁה<sup>[</sup><a href="#fn:21" id="fnref:21" title="see footnote" class="footnote"><sup>21</sup></a><sup>]</sup> עַל הַשָּמַיִם אֶת מַטֵּהוּ,</p>

<p>וַיְיָ נָתַן קוֹלוֹת, קוֹל סוֹעֶה וָסָעַר,</p>

<p>כִּי הֵטִיל רוּחַ גָּדוֹל עַל כָּל אַדְמַת צֹעַן,</p>

<p>וַיַּמְטֵר בָּרָד רָב וַיּוֹרֶד גִּשְׁמֵי זָעַף,</p>

<p>וּכְאִישׁ חֵמוֹת מִקַּלְעוֹ אֲבָנִים קוֹלֵעַ,</p>

<p>כֵּן אַבְנֵי הַבָּרָד מִן הַסַּעַר קֻלָּעוּ,</p>

<p>הָלְכוּ מֵאוֹצְרוֹתֵיהֶן כַּחִצִּים מִקֶּשֶׁת,</p>

<p>וַיַּכּוּ כָּל אֲשֶׁר פָּגְעוּ בִשְׂדֵה מִצְרַיִם,</p>

<p>אָדָם וּבְהֵמָה מִבָּרָד זֶה לֹא נִמְלָטוּ,</p>

<p>כָּל עֵשֶׂב הִכּוּ, כָּל עֲצֵי שָׂדֶה שִׁבֵּרוּ,</p>

<p>וּבְרֶדֶת<sup>[</sup><a href="#fn:22" id="fnref:22" title="see footnote" class="footnote"><sup>22</sup></a><sup>]</sup> הַבָּרָד וַתִּהֲלַךְ גַּם אֵשׁ אָרְצָה,</p>

<p>לֹא כָּאֵשׁ בָּרָק הָאוֹכֶלֶת בַּעֲצֵי יָעַר,</p>

<p>וּבְאֵין עוֹד דָּבָר תֹּאחַז בּוֹ רֶגַע אֵינֶנָּה,</p>

<p>אַךְ הָאֵשׁ הַזֹּאת בֵּין אַבְנֵי קֶרַח הָלָכָה,</p>

<p>כִּי הָיָה בָּרָד וּבְתּוֹכוֹ אֵשׁ מִתְלַקַּחַת,</p>

<p>מִבְּלִי דָבָר עוֹמֶדֶת, בַּמַּיִם בּוֹעֶרֶת,</p>

<p>וַתְּלַהֵט מוֹסְדֵי אֶרֶץ עַד תַּחְתִּית יָקָדָה,</p>

<p>וּבְהַכּוֹת הַבָּרָד עֵץ וּפִרְיוֹ מִמַּעַל,</p>

<p>הִשְׁמִידָה הָאֵשׁ גַּם אֶת שָׁרָשָׁיו מִתָּחַת,</p>

<p>וּבְהָמִית הַבָּרָד אָדָם וּמִקְנֵהוּ,</p>

<p>אָכְלָה אֵשׁ פִּגְרֵיהֶם, גַּם הֵם לֹא הָיוּ לָמוֹ,</p>

<p>וּלְהַרְאוֹת לָרְשָׁעִים נִפְלְאוֹת אֵל מַה נּוֹרָאוּ,</p>

<p>גַּם לַהֲבוֹת אֵשׁ הַגְּדוֹלָה הַזֹּאת הִתְאַפָּקוּ,</p>

<p>אִם עַל פִּגְרֵי הַחַיּוֹת הָרָעוֹת תַּעֲבֹרְנָה,</p>

<p>כִּי הַחַיּוֹת הָרָעוֹת מִן הַבָּרָד מֵתוּ,</p>

<p>לֹא בָם אָחְזָה לֶהָבָה, לֹא בָם אֵשׁ שָׁלָטָה,</p>

<p>בַּעֲבוּר יִרְאוּ מֶה עֲוֹנָם וּמַה פִּרְיֵהוּ,</p>

<p>אִם אֵשׁ בּוֹעֶרֶת בַּבָּרָד וּבְתוֹךְ הַמָּיִם,</p>

<p>בִּגְוִיַּת חַיָּה הַנֶּאֱכֶלֶת לֹא בִּעֵרָה,</p>

<p>יַעַן מֶה? יַעַן שֻׁלְּחוּ בָם יוֹם הַמִּשְׁלַחַת.</p>

<p>אָזְ יֵדְעוּ כִּי חֲמַת יְיָ בָּם יָצָאָה,</p>

<p>עַל כֵּן רַק עַל מַחֲמַדֵּיהֶם הָאֵשׁ שַׁלָּטֶת,</p>

<p>וַאֲשֶׁר גָּעֲלָה נַפְשָׁם בָּמוֹ הֵם יִמָּלֵטוּ,</p>

<p>וּמִסֻּכַּת<sup>[</sup><a href="#fn:23" id="fnref:23" title="see footnote" class="footnote"><sup>23</sup></a><sup>]</sup> שָׁלוֹם עַל רָאשֵׁי אוֹהֲבֵי צֶדֶק,</p>

<p>רָאוּ כִּי אֵל מָגֵן לַצַּדִּיק הוּא מַחְסֵהוּ,</p>

<p>כִּי כַסֻּכָּה לַחְסוֹת בָּהּ מִסַּעַר מִזָּרָם,</p>

<p>הָיוּ הַשָּׁמַיִם אֲשֶׁר עַל אֶרֶץ גּשֶׁן,</p>

<p>שָׁם לֹא הָיָה בָרָד, שָׁם אֵין סַעַר וָגָשֶׁם,</p>

<p>כִּי שָׁם יָשְׁבוּ עַמּוֹ, עַם אֲשֶׁר אָהֵב סֶלָה.</p>

<p>אִישׁ לֵב<sup>[</sup><a href="#fn:24" id="fnref:24" title="see footnote" class="footnote"><sup>24</sup></a><sup>]</sup> אַרְיֵה בּוֹ יִמַּס מִפְּחָדִים כָּאֵלֶּה,</p>

<p>מַרְאֶה עֵינָיו וּמִשְׁמַע אָזְנָיו יֶחֶלְמוּהוּ,</p>

<p>גֶּשֶׁם מוּזָר לַכֹּל עַל אֶרֶץ לֹא נֻּשָּׁמָה,</p>

<p>קֹלוֹת אֱלֹהִים בִּסְעָרָה לִמְאֹד יַחֲרִידוּ,</p>

<p>רַב מִקּוֹל רַעַם, רַב מִקּוֹל חַיּוֹת יִשְׁאָגּוּ,</p>

<p>בָּרָד הוֹלֵךְ פִּתְאוֹם כַּחֵץ מִכֹּחַ הַסָּעַר,</p>

<p>שׁוֹבֵר אֲרָזִים, מַשְׁחִית כָּל עֵץ וּפִרְיֵהוּ,</p>

<p>כָּבֵד כָּמוֹהוּ כָּל יוֹשְׁבֵי תֵבֵל לֹא רָאוּ,</p>

<p>וּמִבָּרָד זֶה בָּתֵּי חֹמֶר לֹא נֶהֱרָסוּ,</p>

<p>תּוֹךְ אֲבָנָיו אֵשׁ מִתְלַקַּחַת מִתְיַצָבֶת,</p>

<p>עַל מַיִם גּוֹבֶרֶת, וּמֵאֲכוֹל חַיָּה תֶּרֶף,</p>

<p>כִּי עַל פִּי יְיָ הָאֵתָנִים הִשְׁלִימוּ,</p>

<p>כַּאֲשֶׁר בָּא לִשְפּוֹט אֶת הַחַטָּאִים הָאֵלֶּה.</p>

<p>עַל פַּרְעֹה וַעֲבָדָיו אֵימַת מָוֶת נָפָלָה</p>

<p>הִיא בִּפְנֵי רָעָתָם כַּדֶּלֶת בַּרְזֶל קָמָה,</p>

<p>מֵחֲשׁוֹב רַע, מִדַּבֵּר אָוֶן, בַּעֲדָם סָגָרָה,</p>

<p>הִיא הַיְשִׁירָה דַרְכָּם, אֶת מִשְׁפְּטֵי אֵל הִלֵּלוּ,</p>

<p>כִּי מִמִּסְתּוֹפְפִים בַּבָּתִּים וַיִּמָּלֵטוּ,</p>

<p>רָאוּ כִּי יִרְאַת יְיָ מֵרַע מַצֶּלֶת.</p>

<p>אָז גַּאֲוַת מֶלֶךְ וּבָשְׁתּוֹ קוּם בַּל יוּכָלוּ,</p>

<p>כִּי גָבַר פַּחְדוֹ אֶת לֵב הַמֶּלֶךְ הִכְנִיעַ,</p>

<p>וּבְהִכָּנְעוֹ שָׁלַח אֲנָשָׁיו יוֹם הַזָּעַם,</p>

<p>לִקְרוֹא אֶת עַבְדֵי יְיָ אֵלָיו יָבוֹאוּ,</p>

<p>בַּעֲבוּר הִתְחַנֵּן אֲלֵיהֶם כִּי יוֹשִׁיעוּהוּ.</p>

<p>כַּאֲשֶׁר בָּאוּ<sup>[</sup><a href="#fn:25" id="fnref:25" title="see footnote" class="footnote"><sup>25</sup></a><sup>]</sup> כֹּה דִבֶּר אֲלֵיהֶם הַמֶּלֶךְ:</p>

<p>&quot;כִּי עַל כָּל אֵל גָּדוֹל יְיָ, כִּי רַב כֹּחַ,</p>

<p>&quot;כִּי פּוֹעֵל צֶדֶק הוּא, אוֹהֵב כָּל אֹהֲבֵי צֶדֶק,</p>

<p>&quot;מֵאָז הִגַּדְתֶּם לִי, כָּל מוֹצָא פִּיכֶם דָּעַת,</p>

<p>וּלְקוֹלְכֶם לֹא שָׁמַעְתִּי, חָטָאתִי הַפָּעַם,</p>

<p>&quot;כִּי אִם מִמּוֹפֵת פִּיחַ הַכִּבְשָׁן רָאִיתִי,</p>

<p>&quot;כִּי שׁוֹלְחֲכֶם יוֹצֵר הַכֹּל, כֹּל יֹאמַר יֶהִי,</p>

<p>&quot;אֵיךְ כַּאֲשֶׁר הַעִידוֹתֶם בִּי עַל מִטְרַת אָבֶן,</p>

<p>&quot;אֹזֶן לֹא הִטֵּיתִי וּלְנַפְשִׁי לֹא יָרֵאתִי?</p>

<p>&quot;וּלְאֵל יוֹעֵץ טוֹב אֹרַח חַיִּים יוֹדִיעֵנִי,</p>

<p>&quot;וּבְרָגְזוֹ רַחֵם יִזְכּוֹר, כָּבוֹד לֹא נָתַתִּי,</p>

<p>&quot;עַד רָאוּ עֵינַי, עַד נָמֵס לִבִּי מִפָּחַד,</p>

<p>&quot;מִקּוֹלוֹת מִבָּרָד וּמֵאֵשׁ מִתְלַקָּחַת,</p>

<p>&quot;כָּל הַנּוֹרָאוֹת יִעַדְתָּ הַיּוֹם חָזִיתִי,</p>

<p>&quot;עַל כֵּן נָפְלוּ פָּנַי וּמִדַּרְכִּי אָשׁוּבָה.</p>

<p>&quot;כִּי כַּאֲשֶׁר חָזוּת קָשָׁה זֹאת עֵינַי תִּרְאֶינָה,</p>

<p>&quot;רוֹאֶה לִבִּי אֱמֶת, כָּעֵת נַפְשִׁי יוֹדָעַת,</p>

<p>&quot;כִּי יְיָ הוּא הַצַּדִּיק אֵין בּוֹ עַוְלָתָה,</p>

<p>&quot;לֹא יַעַן כִּי מִצְרַיִם אַבִינוּ יַכֵּנוּ,</p>

<p>&quot;לֹא יַעַן כִּי יִשְׂרָאֵל אֲבִיכֶם תַּצְלִיחוּ,</p>

<p>&quot;אַךְ צֶדֶק שָׂם לַקַּו וּמִשְׁפָּט לַמִּשְׁקֹלֶת,</p>

<p>&quot;אֲנִי גַּם עַמִּי הָרְשָׁעִים, בָּגֹד בָּגַדְנוּ,</p>

<p>&quot;לַעֲשׂוֹת רַע עִם טוֹבִים לֹא עִמָּנוּ הֵרֵעוּ,</p>

<p>&quot;וּלְקוֹל יְיָ וּלְמִצְוֹתָיו לֹא שָׁמַעְנוּ,</p>

<p>&quot;עַל כֵּן הָרָעָה הַגְּדוֹלָה הַזֹּאת בָּאַתְנוּ,</p>

<p>&quot;הַיּוֹם הַבָּרָד לָנוּ עֵד, גַּם הָאֵשׁ עֵדָה,</p>

<p>&quot;כִּי אַשְׁרֵי אִישׁ יָרֵא אֵל וּבְקוֹלוֹ שׁוֹמֵעַ,</p>

<p>&quot;כִּי אָדָם וּבְהֵמָה מַלְּטָה אֹזֶן שֹׁמָעַת,</p>

<p>&quot;עַתָּה כִּי הוֹרַנִי<sup>[</sup><a href="#fn:26" id="fnref:26" title="see footnote" class="footnote"><sup>26</sup></a><sup>]</sup> אֵל, כַּבֵּד אֲכַבְּדֵהוּ,</p>

<p>&quot;אֶת הָעָם אֲשַׁלֵּחָה, לַעֲמוֹד לֹא תוֹסִיפוּ,</p>

<p>&quot;כִּי זַךְ לִבִּי, לֹא עוֹד אֶעֱשֶׂה כַּאֲשֶׁר עָשִׂיתִי,</p>

<p>&quot;הֵתַלְתִּי בָּכֶם פָּעֲמַיִם, לֹא אֲשַׁלֵּשָׁה,</p>

<p>&quot;גַּם אַתֶּם עֲשּׂוּ טוֹב, אֶל יְיָ הַעְתִּירוּ,</p>

<p>&quot;יֹאמַר: רַב מִהְיּוֹת בָּרָד מַשְׁחִית חַי וָצֶמַח,</p>

<p>&quot;רַב מִהְיוֹת קוֹלוֹת אֱלֹהִים הַמְּזָרִים פָּחַד.</p>

<p>וַיַּעַן<sup>[</sup><a href="#fn:27" id="fnref:27" title="see footnote" class="footnote"><sup>27</sup></a><sup>]</sup> משֶׁה אֶת אִישׁ הַלָּשׁוֹן וַיֹּאמֶר:</p>

<p>&quot;לוּ כַּאֲשֶׁר דּוֹבֵר פִּיךָ יַחֲשׁוֹב גַּם לִבֶּךָ,</p>

<p>&quot;גַּם קוֹלְךָ יִשְׁמַע אֵל, טֶרֶם תִּקְרָא יַעֲנֶךָ,</p>

<p>&quot;גַּם אִם לַחֲטוֹא הִרְבֵּיתָ, הוּא יַרְבֶּה לִסְלוֹחַ,</p>

<p>&quot;עַתָּה כִּי אַיִן, כִּי רַק מִפַּחַד דִּבַּרְתָּ,</p>

<p>&quot;אַעְתִּיר בַּעַדְךָ אָנִי, מִמְּצוּקָתְךָ אֶפְדֶּךָ,</p>

<p>&quot;הַיּוֹם תִּוָּשֵׁעַ טֶרֶם יָבוֹא הַשָּׁמֶשׁ,</p>

<p>&quot;כִּי לֹא עֵת הַמָּחֳרָת לִתְשׁוּעָתְךָ אָשִׂימָה,</p>

<p>&quot;כַּאֲשֶׁר בִּצְפַרְדֵּעַ וּבְעָרוֹב לָךְ שַׂמְתִּי,</p>

<p>&quot;בַּל תֹּאמַר הָאֵיתָנִים אֶל אֵיתָנָם שָׁבוּ,</p>

<p>&quot;יָדַעְתִּי כִּי חֻקּוֹת עוֹלָם אֵין דָּבָר לָמוֹ,</p>

<p>&quot;עִם קֹלוֹת וָאֵש אֲשֶׁר מִכֹּחָם נִשְׂגָבוּ,</p>

<p>&quot;אֵלֶּה נִפְלְאוֹת אֵל הֵם, בָּאָרֶץ לֹא נִבְרָאוּ,</p>

<p>&quot;וּמִי שַׁלִּיט בָּהֶם זוּלָתִי אֵל מִמָּעַל,</p>

<p>&quot;לָכֵן כַּאֲשֶׁר תֶּחְדַּל מִדַּבֵּר עוֹד מִלֶּיךָ,</p>

<p>&quot;וַאֲנִי מֵהֵיכָלְךָ זֶה אֶל הָעִיר אֵצֵאָה,</p>

<p>&quot;אֶפְרֹשׂ כַּפַּי אֶל יְיָ לַעְתִּיר בַּעֲדֶךָ,</p>

<p>&quot;בַּעֲבוּר תִּרְאֶה כִּי רֶגַע אֶת כַּפַּי אֶפְרֹשָׂה,</p>

<p>&quot;הַקּוֹלוֹת יֶחְדָּלוּן וּבָרָד אַל יֶהִי,</p>

<p>&quot;לֹא בַּעֲבוּר צִדְקָתְךָ, לֹא בִּגְלַל יָשְׁרֶךָ,</p>

<p>&quot;אֶקְרָא אֶל אֱלֹהַי וּבְרוֹב חַסְדּוֹ יַעֲנֵנִי,</p>

<p>&quot;כִּי אִם בַּעֲבוּר תֵּדַע כִּי לַיָי הָאָרֶץ,</p>

<p>&quot;וּכְחֶפְצוֹ יַעֲשֶׂה בָּהּ כִּבְיַד יוֹצֵר הַחֹמֶר</p>

<p>&quot;יִקְרָא אֵלֶיהָ עַמּוּדֶיהָ יִתְפַּלָּצוּ,</p>

<p>&quot;חֻקּוֹת עוֹלָם שָׁת בָּהּ מֵאָז עַל פִּיו יִחְלֹפוּ,</p>

<p>&quot;עַד יַעֲבוֹר זַעֲמוֹ אָז חֻקּוֹתֶיהָ יָשׁוּבוּ,</p>

<p>&quot;כִּי בַּעֲבוּר הַרְאוֹתְךָ כֹּחוֹ אֵל הֶעֱמִידֶךָ.</p>

<p>&quot;פֶּן תֹּאמַר<sup>[</sup><a href="#fn:28" id="fnref:28" title="see footnote" class="footnote"><sup>28</sup></a><sup>]</sup> בִּלְבָבֶךָ, עַל כֵּן אַעְתִּיר בַּעֲדֶךָ</p>

<p>&quot;בַּעֲבוּר תֵּיטִיב גַּם אַתָּה, חֵלֶף טוֹב עָשִׂיתִי,</p>

<p>&quot;וּתְשַׁלַּח אֶת עַם יְיָ כַּאֲשֶׁר דִּבַּרְתָּ,</p>

<p>&quot;לֹא כֵן הוּא, גַּם עַתָּה הָתֵל בָּנוּ תּוֹסִיפוּ,</p>

<p>&quot;אֶת מִשְׁפַּט לֵב אֲנָשִׁים כָּמוֹכֶם יָדַעְתִּי,</p>

<p>&quot;אַתָּה וַעֲבָדֶיךָ לֹא תִרְאוּ אוֹר עַד נֶצַח,</p>

<p>&quot;יִרְאַת אֵל בַּל תָּבִינוּ, חָכְמָה לֹא תִמְצָאוּ,</p>

<p>&quot;מֵהוֹד אֵל מִגָּדְלוֹ וּכְבוֹדוֹ לֹא תֵבוֹשׁוּ,</p>

<p>&quot;בַּעֲבוּר כַּבֵּד שֵׁם קָדְשׁוֹ הֵיטֵב לֹא תֵיטִיבוּ,</p>

<p>&quot;מִשּׁוֹט נָקָם תִּירָאוּ מִשְּׂאֵת אֵל תֵּחַתּוּ,</p>

<p>&quot;וּכְנוֹס אִישׁ מִפְּנֵי הָאֲרִי מִפְּנֵי אֵל תָּנוּסוּ,</p>

<p>&quot;וּכְשׁוֹב אִישׁ אֶל דַרְכּוֹ אִם הָאֲרִי עוֹד אֵינֶנּוּ,</p>

<p>&quot;כֵּן אַחֲרֵי יַעֲבֹר שׁוֹט אֶל דַּרְכֵיכֶם תָּשׁוּבוּ,</p>

<p>&quot;רֶגַע יֶחְדַּל הַבָּרָד לִירוֹא אֵל תֶּחְדָּלוּ,</p>

<p>&quot;אֵין עוֹד קוֹלוֹת אֱלֹהִים, קוֹל עַנּוֹת תַּשְׁמִיעוּ,</p>

<p>&quot;לֹא תֵיטִיבוּ וּדְרוֹר לַאֲסוּרִים לֹא תִקְרָאוּ,</p>

<p>&quot;טֶרֶם מִפְּנֵי יְיָ הָאֱלֹהִים תּירָאוּ.</p>

<p>&quot;כִּי יְיָ הוּא הָאֱלֹהִים הוּא יִשְׁפֹּט אָרֶץ,</p>

<p>&quot;וּבְעוֹדוֹ נִצָּב לָרִיב עִמָּכֶם תִּשְׁמָעוּ,</p>

<p>&quot;דִּמְעָה עַל כָּל פָּנִים יִהְיֶה יוֹם תֹּאמְרוּ צֵאוּ,</p>

<p>&quot;בַּיּוֹם הַהוּא נוֹרָא יִהְיֶה הָאֵל שׁוֹפְטֵנוּ,</p>

<p>&quot;וּבְיָד חֲזָקָה אָז מֵאַרְצְכֶם יוֹצִיאֵנוּ,</p>

<p>&quot;כִּי גַּם הַיּוֹם בַּצַּר לָךְ כָּמוֹנִי יָדַעְתָּ,</p>

<p>&quot;לוּ אֹמַר אֵלֶיךָ לֹא אַעְתִּירָה בַעֲדֶךָ,</p>

<p>&quot;עַד שִׁלַּחְתָּ אֶת עַם אֱלֹהַי מֵאַרְצֶךָ,</p>

<p>&quot;מִקּוֹלוֹת מִבָּרָד נָא לֵכוּ, תָּרִים קוֹלֶךָ,</p>

<p>&quot;אַךְ לֹא בָזאֹת חָפֵץ אֵל, לַמְרוֹת יַנִּיחֶךָ,</p>

<p>&quot;עַד תַּכְלִית אַפּוֹ, עַד שִׁלֵּם לָךְ רָעוֹתֶיךָ,</p>

<p>&quot;וּמַה תַּכְלִית אַפּוֹ? מֵרֵאשִית לָךְ אָמַרְתִּי,</p>

<p>&quot;עַד עַל מִטַּת בֵּן יִירָשֶׁךָ יַעֲלֶה קָטֶב,</p>

<p>&quot;בֵּין שַׁעֲרֵי מָוֶת תַּעֲמֹדוּ יוֹם תֹּאמְרוּ צֵאוּ,</p>

<p>&quot;לָכֵן טֶרֶם יִבְעַר כִּמְעַט אַפּוֹ הַשְׂכִּילוּ,</p>

<p>&quot;שִׂימוּ לִבְּכֶם<sup>[</sup><a href="#fn:29" id="fnref:29" title="see footnote" class="footnote"><sup>29</sup></a><sup>]</sup> וּלְנִפְלְאוֹת אֵל הַיּוֹם הַבִּיטוּ,</p>

<p>&quot;אוֹרְגֵי שֵׁשׁ יִבְכּוּ שׁוֹתֵי שֵׁכָר יִתְאַבָּלוּ,</p>

<p>&quot;כִּי נֻכְּתָה הַפִּשְׁתָּה גַּם הַשְּׂעוֹרָה נֻכָּתָה,</p>

<p>&quot;יַעַן אַחֲרֵי נֻכּוּ לֹא יוֹסִיפוּ לִצְמוֹחַ,</p>

<p>&quot;כִּי הַשְּׂעוֹרָה אִביב פִּשְתָּה תּוֹךְ גִּבְעוֹלֶיהָ,</p>

<p>&quot;אָכֵן הַחִטָּה<sup>[</sup><a href="#fn:30" id="fnref:30" title="see footnote" class="footnote"><sup>30</sup></a><sup>]</sup> נִשְׁאָרָה גַּם הַכֻּסֶּמֶת,</p>

<p>&quot;כִּי אֲפִילוֹת הֵנָּה אִם נֻכָּתוּ עוֹד תִּצְמַחְנָה,</p>

<p>&quot;אַךְ שׁוּרוּ וּתְמָהוּ לָמָּה כַנֵּד נִצָבוּ,</p>

<p>&quot;יַעַן מֶה לֹא נָגַע בָּהֶן מַשְׁחִית הַצֶּמַח,</p>

<p>&quot;בִּפְנֵי שׁוֹבֵר אַלּוֹן צִיץ יִמָּל אֵיך קָם בֶּטַח,</p>

<p>&quot;בַּעֲבוּר הַרְאוֹתְכֶם אָרְחוֹת אֵל מַה נָּעֵמוּ,</p>

<p>&quot;כִּי הוּא מִשְגַּב לַדָּךְ, יוֹם הַגְּבוֹהִים יִשְׁפָּלוּ,</p>

<p>&quot;יוֹם שַׁחוּ אֲרָזִים, גִּבְעוֹלִים דַּקִּים קָמוּ,</p>

<p>&quot;אַךְ אֶל מַעֲשֵׂה הָאֱלֹהִים לִבְּכֶם בַּל תִּתֵּנוּ,</p>

<p>&#8220;בּוֹזֵי חָכְמָה אַתֶּם, דַּרְכֵי מוּסָר תִּפְרָעוּ&#8221;.</p>

<p>כַּאֲשֶׁר כִּלָּה<sup>[</sup><a href="#fn:31" id="fnref:31" title="see footnote" class="footnote"><sup>31</sup></a><sup>]</sup> דַּבֵּר שָׁמַר אֶת מוֹצָא פִיהוּ,</p>

<p>וּבְצֵאתוֹ מֵעִם פַּרְעֹה לָלֶכֶת הָעִירָה,</p>

<p>כִּמְעַט רַגְלָיו מִבֵּית הַמֶּלֶךְ לֹא נִתָּקוּ,</p>

<p>פָּרַשׂ אֶת כַּפָּיו אֶל יְיָ הַשָּׁמַיְמָה,</p>

<p>וַיֹּאמֶר: &quot;אָנָּא יְיָ גַּם הַיּוֹם עֲשֵׁה חֶסֶד,</p>

<p>&quot;עִם עַבְדֶּךָ, הָקֵם אֹמֶר אֲשֶׁר הִבְטַחְתִּי</p>

<p>&quot;לִבְלִיַּעַל זֶה, כִּי מִצָּרָתוֹ תּוֹשִׁיעֶנּוּ,</p>

<p>&quot;כִּי לֹא יֵטִיב גַּם אַחֲרֵי יִרְוַח לוֹ רָאִיתִי,</p>

<p>&quot;יוֹם סָר הַצְּפַרְדֵּעַ, יוֹם סָרָה הַמִּשְׁלַחַת,</p>

<p>&quot;אַךְ כַּאֲשֶׁר זֶה פַּעֲמַיִם פָּנָיו הֱבִישׁוֹתָ,</p>

<p>&quot;כִּי אַתָּה אֵל כִּי גִלוּלָיו שָׁוְא הוֹדָה פִּיהוּ,</p>

<p>&quot;גַּם הַיּוֹם מִפַּחְדְּךָ פָּנָיו בּשֶׁת כִּסָּתָה,</p>

<p>&quot;וּמְלוֹא פַחַד כִּי צַדִּיק אַתָּה פִּיו כִּבְּדֶּךָ,</p>

<p>&quot;וּשְׂבַע בּוּז כִּי רָשָׁע הוּא שִׂפְתוֹתָיו תַּבַּעְנָה,</p>

<p>&quot;כֵּן הַגְדֵּל חַסְדְּךָ וֶאֱמוֹר דַּי אֶל נִפְלְאוֹתֶיךָ,</p>

<p>&quot;מָטָר קוֹלוֹת אֵשׁ וּבָרָד עַתָּה יֶחְדָּלוּ,</p>

<p>&#8220;בַּעֲבוּר יִרְאֶה כִּי בִּתְפִלָּתִי זֹאת עָשִׂיתָ&#8221;.</p>

<p>שָׁמַע אֵל רִנַּת עַבְדוֹ כַּאֲשֶׁר שָׁאַל כֵּן יַעַשׂ,</p>

<p>סַעַר הֵקִים לִדְמָמָה הַקּוֹלוֹת חָדֵלוּ,</p>

<p>חָדְלוּ בָּרָד וָאֵשׁ, מָטָר לֹא נִתַּךְ אָרְצָה,</p>

<p>הַנְּשִׂיאִים הֶעֱלָה עַל צֹעַן מִקְצֵה אָרֶץ,</p>

<p>מֵחֲזִיזֵי אֵשׁ יוֹם הַגֶּשֶׁם לֹא עוֹד נִתָּכוּ,</p>

<p>וַיְצַב עַל הֶעָבִים וַיְשַׁלְחֵם וַיֵּלֵכוּ.</p>

<p>כִּי מַעֲשֵׂה נִפְלָאוֹת אֵל רַק עַד מוֹעֲדָם יָקוּמוּ,</p>

<p>כִּכְלוֹת מוֹעֵד שָׂם לָמוֹ הַחֻקִּים יָשׁוּבוּ,</p>

<p>גַּם מִטְרַת עַב עַל אַדְמַת צֹעַן מַעֲשֵׂה פֶלֶא,</p>

<p>כִּי חֹק נָתַן לָהּ אֵל לִשְׁתּוֹת מִן הַיְאוֹר מָיִם,</p>

<p>עַל כֵּן כִּכְלוֹת נִפְלָאוֹתָיו חָדַל גַּם הַגָּשֶׁם.</p>

<p>וּלְעֵת יָצָא<sup>[</sup><a href="#fn:32" id="fnref:32" title="see footnote" class="footnote"><sup>32</sup></a><sup>]</sup> משֶׁה מֵעִם מֶלֶךְ מִצְרָיִם,</p>

<p>מֵחַלּוֹן הֵיכָלוֹ הִבִּיט אַחֲרָיו הַמֶּלֶךְ,</p>

<p>וַיַּרְא כִּי כַּאֲשֶׁר פָּרַשׂ כַּפָּיו וַיְהִי שָׁקֶט,</p>

<p>קוֹלוֹת אֵשׁ בָּרָד וּמָטָר יַחְדָּו חָדֵלוּ.</p>

<p>תַּחַת יוֹדֶה לָאֵל עוֹשֶׂה לָרְשָׁעִים חָסֶד,</p>

<p>וַיּוֹסֶף לַחֲטֹא, הָרָה עָמָל הוֹלִיד אָוֶן,</p>

<p>כִּרְאוֹת רָשָׁע כִּי חָדַל גַּם מִטְרַת הַמָּיִם</p>

<p>כַּאֲשֶׁר חָדְלוּ קוֹלוֹת וּבָרָד, דִּבֶּר אָוֶן:</p>

<p>&quot;לָמָּה חָדַל הַמָּטָר? עַל זֶה לֹא שָׁאָלְתִּי,</p>

<p>&quot;מַה זֶּה עָשָׂה אֱלֹהִים כִּי אָפְסוּ כֻּלָּמוֹ?</p>

<p>וַיַּכְבֵּד לִבּוֹ הוּא וַעֲבָדָיו רַב הַכֹּבֶד,</p>

<p>עַד כִּי נִפְלְאוֹתָיו אֵל מֵאֶפֶס לָהֶם נֶחְשָׁבוּ,</p>

<p>כִּי עַל רוֹב פִּשְעָם יַד יְיָ בָּם הָיָתָה,</p>

<p>הַכְבֵּד אֶת לִבָּם עוֹד יַעַן לַחֲטֹא שָׁאָלוּ,</p>

<p>קוֹלוֹת אֱלֹהִים קוֹל מַחֲרִיד לֹא בָּם הִשְׁאִירוּ,</p>

<p>זִכְרוֹן בָּרָד וָאֵשׁ כַּמֵּת מִלֵּב שָׁכָחוּ,</p>

<p>וַיֶּחֱזַק<sup>[</sup><a href="#fn:33" id="fnref:33" title="see footnote" class="footnote"><sup>33</sup></a><sup>]</sup> לֵב פַּרְעֹה כִּי הָיָה מֵלא כֹחַ,</p>

<p>כַּאֲשֶׁר הָיָה טֶרֶם אוֹת אוֹ מוֹפֵת קָרָהוּ,</p>

<p>כִּי שִׁקֵּר בֶּאֱמוּנָתוֹ, חִלֵּל אִמְרֵי פִיהוּ,</p>

<p>וּבְקוֹל עַבְדֵי יְיָ לֹא אָבָה לִשְמוֹעַ,</p>

<p>וּכְדַבְּרָם אִתּוֹ מִשְפָּטִים עַזּוּת יַעֲנֵמוֹ,</p>

<p>עַל נִפְלְאוֹת הָאֵל דִּבֶּר שָוְא, דִּבֶּר גָּבוֹהַּ,</p>

<p>מָאַס אֱמֶת בָּטַח עַל תֹּהוּ, וּבְעֵינָיו יִבֶז,</p>

<p>שַׁלַּח אֶת יִשְרָאֵל לַעֲבוֹד אֶת אֱלֹהֵימוֹ,</p>

<p>כַּאֲשֶׁר דִּבֶּר יְיָ אֶל עַבְדּוֹ מִקֶּדֶם.</p>

<p>מַה נִּפְלָא מִמּשֶׁה עַזּוּת רָשָׁע הַפָּעַם,</p>

<p>אִם יָדַע כִּי הָתֵל בָּאֵל חָפֵץ פּשֵׁעַ,</p>

<p>כִּי כֵן אָמַר לוֹ, כֵּן דִּבֶּר עָלָיו קוֹנֵהוּ,</p>

<p>זֹאת לֹא הֶאֱמִין כִּי עַז וַחֲדַל פַּחַד יַעֲשֶׂנּוּ,</p>

<p>אֶל לִבּוֹ דִבֵּר אִישׁ הָרוּחַ: &quot;מַה נִּפְלֵאתִי,</p>

<p>&quot;אָמַרְתִּי אֶתְמוֹל כִּי יִזְכּוֹר, לִבּוֹ יַכֶּנּוּ,</p>

<p>&quot;בּשֶׁת יִלְבַּשׁ כִּי שִׁלֵּשׁ חַלֵּל אִמְרֵי פִּיהוּ,</p>

<p>&quot;וּמִי לֹא יֵדַע כַּאֲשֶׁר צָרוֹת אִישׁ תִּרְבֵּינָה,</p>

<p>&quot;גַּאֲוָתוֹ תִּמְעֵט, מֵרָעוֹת עֵינָיו תִּשְׁפַּלְנָה,</p>

<p>&quot;וּבְמַהֲתַלּוֹתָיו פַּעֲמַיִם כָּזֹאת קָרָהוּ,</p>

<p>&quot;מִצָּרָה אֶל צָרָה מִעֵט מִדַּבֵּר אָוֶן,</p>

<p>&quot;מִצָּרָה אֶל צָרָה הֲתוּלָיו הִכְלִימוּהוּ,</p>

<p>&quot;עַתָּה כִּי חִתַּת אֱלֹהִים עָלָיו הָיָתָה,</p>

<p>&quot;אַחֲרֵי קוֹלוֹת בָּרָד וָאֵשׁ אֶמֶשׁ בִּעֲתוּהוּ,</p>

<p>&quot;הוֹסִיף לַחֲטוֹא, הִרְבָּה לָצוֹן וַיְּדַבֵּר כָּחַשׁ,</p>

<p>&quot;מֵאֵן הִכָּלֵם, בַּשָּׁמַיִם יָשִׁית פִּיהוּ,</p>

<p>&quot;וּכְאִישׁ לֹא רָאָה עָמָל כֵּן שַׁאֲנָן מִפַּחַד,</p>

<p>&quot;חָזָק לִבּוֹ כַּיּוֹם הָרִאשׁוֹן אֵלָיו בָּאתִי,</p>

<p>&quot;אֲהָהּ מַה יִּקְרֵנִי אִם עוֹד אֵלָיו אָבוֹאָה,</p>

<p>&quot;כִּי מֵחֻקּוֹת כָּל אָדָם חֻקֹּתָיו נֶהְפָּכוּ,</p>

<p>&quot;אֱלֹהִים יַחְקָר זֹאת כִּי הוּא תַעֲלוּמוֹת יוֹדֵעַ,</p>

<p>&#8220;וּבוֹ אֶבְטַח עַד אֶרְאֶה מָה אַחֲרִית כָּל אֵלֶּה&#8221;.</p>

<p>עוֹדוֹ מִתְבּוֹנֵן, עוֹד כִּלְיוֹתָיו יִשְׁתּוֹנֵנוּ,</p>

<p>&quot;וַיֹּאמֶר<sup>[</sup><a href="#fn:34" id="fnref:34" title="see footnote" class="footnote"><sup>34</sup></a><sup>]</sup> יְיָ אֵלָיו: &quot;לָמָה חָרַדְתָּ?</p>

<p>&quot;בֹּא אֶל פַּרְעֹה אֶת אֲשֶׁר אֲצַוֶּךָ צַוֵּהוּ,</p>

<p>&quot;הָסֵר מֵעָלֶיךָ אֶת הֲמוֹן דַּאֲגוֹתֶיךָ,</p>

<p>&quot;יָדַעְתִּי כִּי לֵב פַּרְעֹה יַאֲמִין לַעֲשׂוֹת חָיִל,</p>

<p>&quot;אִם כֹּחוֹ סָר הִתְחַדֵּשׁ בּוֹ עַתָּה כַּנֶּשֶׁר,</p>

<p>&quot;חָזָק הוּא כַּאֲשֶׁר הָיָה בִּתְחִלַּת בּוֹאֶךָ,</p>

<p>&quot;אֵיךְ הָיְתָה זֹאת עַד עַתָּה לֹא לָךְ הִגַּדְתִּי,</p>

<p>&quot;אַךְ טֶרֶם תֵּלֵךְ שֹׁרֶשׁ דָּבָר אוֹדִיעֶךָ:</p>

<p>&quot;דַּע כִּי אֲנִי יְיָ אֶת לִבּוֹ הִכְבַּדְתִּי,</p>

<p>&quot;גַּם הִכְבַּדְתִּי אֶת לֵב עֲבָדָיו הַיּוֹעֲצִים אָוֶן,</p>

<p>&quot;פֶּן יִשְׁמַע לָהֶם אִם מֵרֹךְ לֵב יִיעָצוּהוּ,</p>

<p>&quot;הַקְשֵׁב לִדְבָרַי מִפַּחַד וּמִבְּלִי דַעַת,</p>

<p>&quot;וַאֲנִי עַד אֶל בּוֹר יָנוּס הַמְרוֹתוֹ צִוִּיתִי,</p>

<p>&quot;אִם מֵרוֹב צָרָה יֵחָת אֲחַזְקֶנּוּ אָנִי,</p>

<p>&quot;וּבַסֵּדֶר הַזֶּה לַעֲשׂוֹת כֵּן הַחִילוֹתִי,</p>

<p>&quot;כִּי אִם מִמּוֹפֵת פִּיחַ הַכִּבְשָׁן הִקְדַּמְתָּ,</p>

<p>&quot;לוּלֵי לִסְבּוֹל מַשָּׂאוֹ אֶת לִבּוֹ חִזַּקְתִּי,</p>

<p>&quot;כִּי עַתָּה לִרְאוֹת אֶת מִצְרַיִם לֹא תוֹסִיפוּ,</p>

<p>&quot;עַל קוֹלוֹת וּבָרָד עַל אֵשׁ הַמִּתְלַקַּחַת,</p>

<p>&quot;אֵיךְ יִגְבַּהּ לִבּוֹ לוּלֵי יָדִי זֹאת עָשָׂתָה,</p>

<p>&quot;אִם פַּרְעֹה וַעֲבָדָיו כִּבְּדוּ לֵב עַד הַחֵצִי,</p>

<p>&quot;אַרְבָּעָה אוֹתוֹת וּשְׁנֵי מוֹפְתִים לֹא הֶלְאָמוֹ,</p>

<p>&quot;עַתָּה הֵמָּה נִלְאוּ אֶעֱשֶׂה הַחֵצִי אָנִי,</p>

<p>&quot;כִּי כַּמִּסְפָּר הַזֶּה עֲלֵיהֶם עוֹד יַעֲבֹרוּ,</p>

<p>&quot;טֶרֶם שַׁלַּח אֶת עַמִּי מִזֶּה אַנִּיחֵהוּ,</p>

<p>&quot;לֹא כָאוֹתוֹת רִאשׁוֹנִים הָאַחֲרוֹנִים הֵמָּה,</p>

<p>&quot;הָרִאשׁוֹנִים מִמָּשְׁחָתָם בִּי מָרָדוּ,</p>

<p>&quot;לֹא עֲזַרְתִּים, כֹּח עַל כֹּחָם לֹא הוֹסַפְתִּי,</p>

<p>&quot;עַל כֵּן זִכְרוֹן הַצָּרוֹת בִּלְבַד צַר הִשְׁאִירוּ,</p>

<p>&quot;אִם אָמְנָם הֵתֶל בָּךְ, אֶת הָעָם לֹא שִׁלֵּחַ,</p>

<p>&quot;בִּשְׂפָתָיו כִּבְּדֶּךָ, רַךְ מִשֶּׁמֶן עָנֶךָ,</p>

<p>&quot;כִּי לֵב אֱנוֹשׁ הוּא קָטֹן מֵהָכִיל כָּאֵלֶּה,</p>

<p>&quot;עַתָּה כִּי חִזַּקְתִּיו אָנִי, עַזּוּתוֹ יִרֶב,</p>

<p>&quot;רֶגַע יִתְחַנֵּן לָךְ, רֶגַע יִקְצוֹף עָלֶיךָ,</p>

<p>&quot;קָשׁוֹת יַעֲנֶךָ, יִלְעַג לָךְ גַּם יַכְלִימֶךָ,</p>

<p>&quot;גַּם הֱמִיתְךָ בֶּחָרֶב יֹאמַר עַל פָּנֶיךָ,</p>

<p>&quot;כִּי גָאוֹן לִפְנֵי שָׁבֶר, מָשְׁחַת לִפְנֵי מָוֶת,</p>

<p>&quot;קָרוֹב לִשְׁאוֹל תַּחְתִּית רֶגֶל צַר עוֹמֶדֶת,</p>

<p>&quot;אַתָּה אַל תֵּחַת מִגְּאוֹנוֹ כִּי אִתְּךָ אָנִי,</p>

<p>&quot;הָבֵא שִׁלּוּמִים עַל רֹאשׁ פַּרְעֹה עַל מִצְרָיִם,</p>

<p>&quot;אֶת אוֹתוֹתַי וּמוֹפְתַי עַל רֹאשָׁם יָחוֹלוּ,</p>

<p>&quot;כִּי עַם כֶּבֶד עָוֹן הֵמָּה, אָחוֹר נָזוֹרוּ,</p>

<p>&quot;בַּעֲוֹנָם יִמַּקּוּ וּבְמַעֲלָם יִלָּכֵדוּ,</p>

<p>&quot;אִם אוֹתוֹתַי יָקָר מִזּוֹלֵל לֹא יוֹצִיאוּ,</p>

<p>&quot;וּבְלֵב מֶלֶךְ דַּעַת אֱלֹהִים לֹא יָבִיאוּ,</p>

<p>&quot;יֵשׁ רַבִּים מֵעַם הָאָרֶץ לָהֶם יוֹעִילוּ,</p>

<p>&quot;גַּם כָּל גּוֹיֵי הָאָרֶץ כִּי יִשְׁמְעוּם יִירָאוּ,</p>

<p>&quot;אַב אֶל בָּנִים וּבָנִים לִבְנֵיהֶם יַגִּידוּ,</p>

<p>&quot;מוֹפְתַי אֲשֶׁר בָּם בַּעֲדַת גֵּאִים הִתְעַלַּלְתִּי,</p>

<p>&quot;גַּם אוֹתוֹתַי וּמִשְׁפָּטַי אֲשֶׁר בָּם שַׂמְתִּי,</p>

<p>&quot;וּבִנְתִיבוֹת מִשְׁפָּטַי רַבִּים יִתְבּוֹנָנוּ,</p>

<p>&quot;אִם יָשְׁרָם תֶּחֱזֶה עֵינֵימוֹ צֶדֶק יִלְמָדוּ,</p>

<p>&#8220;כִּי אֲנִי יְיָ אֵין כָּמוֹנִי יֵדָעוּ&#8221;.</p>

<p>&quot;עַתָּה בֹּא אֶל פַּרְעֹה וַחֲדָשׁוֹת הַשְׁמִיעֵהוּ,</p>

<p>&quot;כִּי אֶל צָרָה רִאשׁוֹנָה אָבִיא לוֹ אַחֶרֶת,</p>

<p>&quot;אַף הִיא תוֹרֶנּוּ כִּי מוֹסְדוֹת הָאָרֶץ לִי יִשְׁמָעוּ,</p>

<p>&quot;וַאֲנִי הַמּוֹצִיא מֵאוֹצְרוֹתָיו אֶת הָרוּחַ,</p>

<p>&quot;כִּי כַּאֲשֶׁר אַבְנֵי בָרָד מֵרוּחִי קֻלָּעוּ,</p>

<p>&quot;עַד לֹא עָמַד בִּפְנֵיהֶם כָּל חַי כָּל צוֹמֵחַ,</p>

<p>&quot;כֵּן מֵרוּחַ קָדִים אַשִּׁי מָוֶת עָלֵימוֹ,</p>

<p>&quot;וּבְרוּחַ יָם חָזָק מִמָּוֶת אֲפַלְטֵמוֹ,</p>

<p>&quot;אֱמוֹר אֶל פַּרְעֹה אֶת עַזּוּת נַפְשׁוֹ רָאִיתִי,</p>

<p>&quot;הִנֵּה קָרָאתִי עָלָיו אֶת עוֹף הַשָּׁמַיִם,</p>

<p>&quot;קָטֹן הוּא, מֶלֶךְ אֵין לוֹ, מִשְׂחָק הוּא לַנָּעַר,</p>

<p>&quot;וּגְאוֹן מֶלֶךְ יַשְׁפִּיל וִידַכֵּא אַנְשֵׁי חַיִל,</p>

<p>&quot;כִּי עִם חַיִל גָּדוֹל יָבוֹא, עָצוּם מַחֲנֵהוּ.</p>

<p>&#8220;עַל מוֹרְדֵי אוֹר אֵלֶּה אֶת הָאַרְבֶּה צִוִּיתִי&#8221;.</p>

<p>אִמְרוֹת אֱלֹהִים עַל נֶפֶשׁ מֹשֶה עָרָבוּ,</p>

<p>וַיַּגֵּד אֶת הַדְּבָרִים אֶל אַהֲרֹן אָחִיהוּ,</p>

<p>עַבְדֵי אֵל אָזְרוּ חַיִל אָחוֹר לֹא נָסוֹגוּ,</p>

<p>וּפְנֵיהֶם מִכְּלִימּוֹת צָרֵיהֶם לֹא הִסְתִּירוּ,</p>

<p>בָּטְחוּ בִּישׁוּעַת אֵל כִּי מֵרַע יַצִּילֵמוֹ,</p>

<p>וַיָּבוֹאוּ<sup>[</sup><a href="#fn:35" id="fnref:35" title="see footnote" class="footnote"><sup>35</sup></a><sup>]</sup> אֶל פַּרְעֹה, וּבְסוֹד פּוֹעֲלֵי אָוֶן</p>

<p>כַּחוֹמוֹת נִצָּבוּ, אֶל הַמֶּלֶךְ דִּבֵּרוּ:</p>

<p>&quot;כִּי תַחְפּוֹץ הָתֵל בָּנוּ מֵרֹאשׁ לָךְ הִגַּדְתִּי,</p>

<p>&quot;נוֹרָאוֹת רַבּוֹת וּגְדוֹלוֹת רָאוּ עֵינֶיךָ,</p>

<p>&quot;גַּם קוֹלוֹת אֱלֹהִים וּבָרָד הִפְחִידוּךָ,</p>

<p>&quot;וּכְגֶבֶר אֵין אֱיָל הִתְחַנַּנְתָּ אֵלֵינוּ,</p>

<p>&quot;לֵאמֹר הַעְתִּירוּ בַעֲדִי, גַּם בָּשְׁתְּךָ כִּסָּתְךָ,</p>

<p>&quot;הֲשָׁכַחְתָּ כָּל אֵלֶּה וּלְשַׁאֲנָן נֶהְפַּכְתָּ,</p>

<p>&quot;וּבְאֵין אָדוֹן לָךְ תּוֹסִיף חַטָּאת תַּגְדִּיל פָּשַׁע,</p>

<p>&quot;וּמִי זֶה הִגִּיד לָךְ כִּי כָלוּ צָרוֹתֶיךָ,</p>

<p>&quot;כִּי עַל רָעָתְךָ לֹא יוֹסִיף אֵל הַכּוֹתֶךָ,</p>

<p>&quot;וּלְדַבֵּר אֵלֶיךָ קָשׁוֹת אֲנִי שָׁלוּחַ,</p>

<p>&quot;וּלְהַגִּיד לָךְ צָרָה חֲדָשָׁה הֵנָּה בָּאתִי,</p>

<p>&quot;עַל כֵּן הַאֲזֵן פַּרְעֹה מַה דִּבֶּר צוּר עָלֶיךָ,</p>

<p>&quot;כֹּה אָמַר יְיָ מֶלֶךְ עַל כָּל הָאָרֶץ,</p>

<p>&quot;הוּא אֱלֹהֵי הָעִבְרִים הָעָם אָהֵב סֶלָה.</p>

<p>&quot;הָהּ! עַד מָתַי לֵעָנוֹת מִפָּנַי מֵאַנְתָּ,</p>

<p>&quot;וּבְהַמְרוֹתְךָ יֹאמַר לִבֶּךָ כִּי תַלְאֵנִי,</p>

<p>&quot;הִכִּיתִיךָ אָכֵן חִצַּי לֹא בָךְ כִּלִּיתִי,</p>

<p>&quot;וּנְכוֹנִים הֵם לָךְ, מַטָּרָה לָהֶם שַׂמְתִּיךָ,</p>

<p>&quot;עַתָּה מַהֵר שַׁלַּח עַמִּי כִּי יַעַבְדֵנִי,</p>

<p>&quot;כִּי אִם מָאֵן אַתָּה שַׁלְּחֵם, מָה רַע חֶלְקֶךָ,</p>

<p>&quot;כִּי הִנְנִי מֵבִיא מָחָר אַרְבֶּה בִּגְבוּלֶךָ,</p>

<p>&quot;אִם מִלְפָנִים לֹא נִרְאָה עַל אַדְמַת מִצְרָיִם,</p>

<p>&quot;אֶל יוֹם<sup>[</sup><a href="#fn:36" id="fnref:36" title="see footnote" class="footnote"><sup>36</sup></a><sup>]</sup> מִשְׁפָּטִי יָבוֹא יַחֲמוֹד אֶת אַרְצֶךָ,</p>

<p>&quot;כַּבָּרָד כַּגֶּשֶׁם עַל אַרְצְךָ לֹא יָרָדוּ,</p>

<p>&quot;וּבְיוֹם זַעֲמִי צִוִּיתִים לָבוֹא וַיָּבֹאוּ,</p>

<p>&quot;כֵּן יִנְעַם עַתָּה לָאַרְבֶּה עִשְבֵי הָרֶיךָ,</p>

<p>&quot;וּמְנוּחָתוֹ יִמְצָא עַל רִגְבֵי אַדְמָתֶךָ.</p>

<p>&quot;הִנְנִי קוֹרֵא חַיִל גָּדוֹל לָבוֹא עָלֶיךָ,</p>

<p>&quot;אוֹר יוֹמָם יִמְנַע מִכֶּם וִיכַס עֵין הָאָרֶץ,</p>

<p>&quot;כִּי בֵּין שֶׁמֶשׁ וּבֵין רוֹאָיו כָּעָב יָעוּפוּ,</p>

<p>&quot;אֶת יֶתֶר הַפְּלֵטָה אֲשֶׁר לָכֶם נִשְׁאֶרֶת,</p>

<p>&quot;כָּל אֲשֶׁר לֹא הִשְׁחִית הַבָּרָד הוּא יאֹכְלֶנּוּ,</p>

<p>&quot;אָז גַּם הַחִטָּה גַּם הַכֻּסֶּמֶת תֹּאבַדְנָה,</p>

<p>&quot;כִּי אִם מֵאַרְבֶּה נָגֹזוּ לֹא עוֹד תִּצְמַחְנָה,</p>

<p>&quot;זִכְרוּ מַה קָּרְכֶם כַּאֲשֶׁר בָּאָה הַצְפַרְדֵּעַ,</p>

<p>&quot;גַּם אָדָם שִׁחֲתָה מֵחִתַּתְכֶם לֹא יָרֵאָה,</p>

<p>&quot;עָלְתָה אֶל אַרְמְנוֹת שָׂרִים, בָּאָה הֵיכְלֵי מֶלֶךְ,</p>

<p>&quot;כֵּן הָאַרְבֶּה הַזֶּה אֲשֶׁר אֲנִי שֹׁלֵחַ,</p>

<p>&quot;מֵאָדָם לֹא יֵחָת וּבְשַׂרְכֶם לוֹ נָתַתִּי,</p>

<p>&quot;כִּי הִנֵּה בָּתֶּיךָ וּבָתֵּי עֲבָדֶיךָ,</p>

<p>&quot;וּבָתֵּי כָּל מִצְרַיִם, מֶנְּהוּ יִמָּלֵאוּ,</p>

<p>&quot;יִשְׂרְטוּ בָכֶם שָׂרָטֶת וִינַקְּרוּ עֵינָיִם,</p>

<p>&quot;כִּי אַרְבֶּה כָמוֹהוּ לֹא רָאוּ אֲבוֹתֶיךָ</p>

<p>&quot;וַאֲבוֹת אֲבוֹתֶיךָ,גַּם אֵלֶּה אֲשֶׁר גָּרוּ</p>

<p>&quot;בָּאֲרָצוֹת אֲשֶׁר תָּבוֹא מִשְׁלַחַת זֹאת שָׁמָּה,</p>

<p>&#8220;לֹא בָאָה גַּם פַּעַם אַחַת כָּזֹאת לָרוֹעַ&#8221;.</p>

<p>כַּאֲשֶׁר כִּלָּה דַבֵּר פָּנָה אֲלֵיהֶם עֹרֶף,</p>

<p>לִשְׁמוֹעַ מַה יַעֲנוּ רֶגַע לֹא הִתְמַהְמֵהַּ,</p>

<p>נַפְשׁוֹ יוֹדַעַת כִּי לֹא יָשׁוּבוּ מֵאָוֶן,</p>

<p>גַּם כָּל אֲשֶׁר יַעֲנוּ אִם הֵיטֵב אִם הָרֵעַ,</p>

<p>דִּבְרֵי בָלַע וּלְשׁוֹן שֶׁקֶר אָזְנָיו תִּשְׁמַעְנָה,</p>

<p>וַיֵּצֵא מֵעִם פַּרְעֹה כָּאִישׁ לֹא שׁוֹמֵעַ.</p>

<p>לֵב פַּרְעֹה<sup>[</sup><a href="#fn:37" id="fnref:37" title="see footnote" class="footnote"><sup>37</sup></a><sup>]</sup> לֹא פָחַד, כִּי אֵל מִקְשָׁה עָשָׂהוּ,</p>

<p>גַּם עֲבָדָיו יוֹעַצֵי רַע לֵב אֶבֶן לִבָּמוֹ,</p>

<p>אַךְ רַבִּים מֵעֲבָדָיו שָׁמְעוּ וַתֹּאחֲזֵם רָעַד,</p>

<p>יַחְדָּו הִתְלַחָשׁוּ יָמִין וּשְׂמֹאל הִבִּיטוּ,</p>

<p>אִם יֶשׁ בָּם דּוֹבֵר לַמֶּלֶךְ, אִם יֵשׁ מוֹכִיחַ,</p>

<p>יָשֶׁת יָדוֹ עָלָיו עַל פָּנָיו יוֹכִיחֶנּוּ.</p>

<p>מֶלֶךְ אֲשֶׁר מִשִּׁמְמוֹת לֵב לֹא יָדַע פָּחַד,</p>

<p>בִּרְאוֹתוֹ כִּי עַל עֲבָדָיו נָפְלָה אֵימָתָה,</p>

<p>שָׁאוֹל שָׁאַל אוֹתָם: &quot;מַה לָכֶם כִּי תָגוּרוּ?</p>

<p>&quot;הַיֵּהָפֵךְ פִּתְאֹם לֵב גִּבּוֹר אֶל לֵב נַעַר,</p>

<p>&quot;יֵחַת מִקּוֹל גַּעֲרַת הוֹרָיו, יִירָא מִשָּׁבֶט,</p>

<p>&quot;כַּאֲשֶׁר אַתֶּם עוֹשִׂים, הוֹי נוֹאֲלוּ שָׂרֵי צֹעַן!</p>

<p>&quot;הָשֵׁב דָּבָר לַמֶּלֶךְ אֶת רוּחָם אִמֵּצוּ,</p>

<p>&quot;אִם לֹא אֶת מַכּוֹת הָאָרֶץ כָּל תַּחֲלוּאֶיהָ</p>

<p>&quot;אֲשֶׁר חִלָּה יְיָ בָּהּ רָאוּ עֵינֶיךָ,</p>

<p>&quot;מִי יֹאמַר לֹא כֵן הוּא וִיכַזֵּב אֲמָרֵינוּ,</p>

<p>&quot;פִּצְעֵי יוֹשְׁבֵי הָאָרֶץ יָקוּמוּ יָעִידוּ,</p>

<p>&quot;עוֹד בֶּהָרוֹת בִּבְשָׂרָם מִשֵּׁן הַצְּפַרְדֵּעַ,</p>

<p>&quot;מִשִּׁנֵּי הַחַיּוֹת, מֵאֲבַעְבֻּעוֹת בָּם פָּרָחוּ,</p>

<p>&quot;אַיֵּה הַמֵּתִים בַּצָּמָא לֹא מָצְאוּ מַיִם,</p>

<p>&quot;אֵיפֹה הַמֻּכִּים מִבָּרָד, מֵאֵשׁ אֻכָּלוּ,</p>

<p>&quot;גַּם הַדָּגָה מֵתָה, מִקְנֵנוּ הִמְעִיט הַדֶּבֶר,</p>

<p>&quot;אַדְמָתֵנוּ תִּזְעַק וּתְלָמֶיהָ תִּבְכֶּינָה,</p>

<p>&quot;יַעַר יִלְבַּשׁ אֵבֶל כִּי אֲרָזָיו גֻּדָּעוּ,</p>

<p>&quot;שׁוּר הַתְּאֵנָה לֹא תִפְרַח, כִּחֵשׁ מַעֲשֵׂה זַיִת,</p>

<p>&quot;גַּם גֶּפֶן לֹא תִפְרַח שָׂרִיגֶיהָ שֻׁבָּרוּ,</p>

<p>&quot;הַפִּשְׁתָּה נֻכָּתָה גַּם הַשְׂעוֹרָה אֵינֶנָּה,</p>

<p>&quot;לֹא נִשְׁאַר לָנוּ כִּי אִם חִטָּה עִם כֻּסֶּמֶת,</p>

<p>&quot;אִם עוֹד עָרְפְּךָ תַּקְשֶׁה מָחָר יֹאבְדוּ גַּם אֵלֶּה,</p>

<p>&quot;כִּי כִדְבַר משֶׁה מָחָר הָאַרְבֶּה יֹאכְלֵמוֹ,</p>

<p>&quot;אִם רוֹמְמוֹת אֵל אֲשֶׁר בִּגְרוֹנָם בַּל נַאֲמִינָה,</p>

<p>&quot;וּגְדוֹלוֹת דּוֹבְרִים עַל הָעִבְרִים זָרוֹת לָנוּ,</p>

<p>&quot;הִנֵּה הָאוֹתוֹת טֶרֶם בּוֹאָנָה בִּשֵּׂרוּ,</p>

<p>&quot;גַּם אַחֲרֵי בוֹאָנָה כַּאֲשֶׁר הֶעְתִּירוּ סָרוּ,</p>

<p>&quot;כֵּן הָאַרְבֶּה הָאָיוֹם הַזֶּה יַבְהִילֵנוּ,</p>

<p>&quot;כִּי בוֹא יָבוֹא וּכְצֵאת שֶׁמֶשׁ יַחֲשִׁיךְ בַּעֲדֵנוּ,</p>

<p>&quot;הֲלֹא טוֹב אִם יִשְׁמַע אֲדוֹנֵנוּ הַמֶּלֶךְ,</p>

<p>&quot;וִישַׁלַּח הָעָם אֶת חַג יְּיָ יָחֹגּוּ,</p>

<p>&quot;כִּי אָז תָּשׁוּב יַד אֱלֹהִים מֵעָלֵינוּ,</p>

<p>&quot;הֲלֹא בַּעֲבוֹר הַחַג לַעֲבוֹדָתָם יָשׁוּבוּ.</p>

<p>&quot;כִּי עַד מָתַי יִהְיֶה דָבָר זֶה מוֹקֵשׁ לָנוּ,</p>

<p>&quot;הִנֵּה שָׂרִיד לֹא תַשְׁאִיר אִם עוֹד תִּתְמַהְמֵהַּ,</p>

<p>&quot;אִם תּוֹסֵף הַפְצֵר תּוֹסֵף שֶׁבֶר עַל שִׁבְרֵנוּ,</p>

<p>&#8220;הֲטֶרֶם תִּשְׁמַע תֵּדַע כִּי אָבְדָה מִצְרַיִם&#8221;.</p>

<p>בִּשְׂפָתַיִם<sup>[</sup><a href="#fn:38" id="fnref:38" title="see footnote" class="footnote"><sup>38</sup></a><sup>]</sup> מָלְאוּ זָעַם עָנָם הַמֶּלֶךְ,</p>

<p>וַיֹּאמַר אֲלֵיהֶם: &quot;אֶת דִבְרֵיכֶם שָׁמַעְתִּי,</p>

<p>&quot;אֱמֶת כִּי הָאִישׁ משֶׁה הִרְבָּה חֲלָלֵינוּ,</p>

<p>&quot;הִמְעִיט אֶת מִקְנֵנוּ, הֵשַׁם אֶת אַדְמָתֵנוּ,</p>

<p>&quot;יְיָ אֲשֶׁר עִמּוֹ לוֹ הַמְשֵׁל וָפַחַד,</p>

<p>&quot;אַךְ אִם הוּא רָב עִמָּנוּ, לֹא יָרִיב לָנֶצַח,</p>

<p>&quot;אַף לֹא עַד עוֹלָם אֶל משֶׁה זֶה יִתֵּן חֹסֶן,</p>

<p>&quot;נִכְלִיּוֹתָיו גַּם עָלָיו חֲמַת אֵל תָּבֵאנָה,</p>

<p>&quot;כִּי משֶׁה מִתְנַכֵּל לִי, בּוֹ רוּחַ אַחֶרֶת,</p>

<p>&quot;לֹא לָחֹג חַג יוֹלִיךְ אֶת הָעָם הַמִּדְבָּרה,</p>

<p>&quot;וּלְמוֹעֵד אֲשֶׁר שָׂם יָשִׁיב אוֹתָם מִצְרַיְמָה,</p>

<p>&quot;תַּחַת יַד אֲדוֹנָיו לַעֲבוֹד עֲבוֹדַת עָבֶד.</p>

<p>&quot;אָכֵן אַחֲרֵי בּוֹאָם שָׁמָּה לֹא עוֹד יָשׁוּבוּ,</p>

<p>&quot;חָפְשִׁים נָחְנוּ יֹאמַר הָעָם וּדְרוֹר יִקְרָאוּ,</p>

<p>&quot;פָּרַקְנוּ עוֹל פַּרְעֹה קוּם משֶׁה וּמְשָׁל בָּנוּ,</p>

<p>&quot;אָז יִלְבַּשׁ גֵּאוּת וּבְתַרְמִית לֵב יִשְׁמַע לָמוֹ,</p>

<p>&quot;תַּחַת אֲמָרִים יַחְגּוֹר חֶרֶב, יִדְרוֹךְ קָשֶׁת,</p>

<p>&quot;וּבְלִבּוֹ יִשְׂמַח לֵאמֹר: מִרְמוֹתַּי הִצְלִיחוּ,</p>

<p>&quot;הֲנָקֵל זֹאת לָכֶם שָׂרַי הָתֵל בַּמֶּלֶךְ,</p>

<p>&quot;וּלְחַלֵּל הוֹדוֹ אִם צָרַי שָׂפָה יַפְטִירוּ:</p>

<p>&quot;אֵיךְ נִפְתָּל פַּרְעֹה אַךְ עֲבָדִים בּוֹ מָשָׁלוּ,</p>

<p>&quot;וּמַה יַעֲנוּ? כֻּלָּם מָשָׁל עָלַי יִשָּׂאוּ,</p>

<p>&quot;עֶבֶד מַשְׂכִּיל וּמֶלֶךְ סָכָל זֹאת פָּעָלוּ.</p>

<p>&quot;עַד נֶצַח לֹא אַאֲמִין כִּי הָעִבְרִים הָאֵלֶּה,</p>

<p>&quot;עַם יְיָ הֵמָּה כַּאֲשֶׁר דּוֹבֵר אֵלֵינוּ.</p>

<p>&quot;הַאִם בַּעֲבָדִים מִדּוֹר דּוֹר יִבְחַר אֱלוֹהַּ,</p>

<p>&quot;מִכָּל שָׂרֵי הַמְּדִינוֹת מִכָּל שָׂרֵי צֹעַן,</p>

<p>&quot;פֶּתִי יַאֲמִין כָּל דָּבָר וּמְלָכִים יַחְקֹרוּ.</p>

<p>&quot;תַּחְבּוּלַת משֶׁה זֹאת, גַּאֲוָתוֹ כֵּן הִשְׂכִּילָה,</p>

<p>&quot;וּלְעֵינֵיכֶם שָׂרַי יוֹשֶׁר מִלָּי אוֹכִיחַ,</p>

<p>&quot;כִּי אֶת אֲשֶׁר לֹא עָשִׂיתִי אֶעֱשֶׂה הַפָּעַם,</p>

<p>&quot;פֹּה מִרְמַת לִבָּם אֲגַלֶּה, פֹּה אֲנַסֵּמוֹ,</p>

<p>&quot;כִּי חָכְמָתִי עָמְדָה לִי גַּם אַתֶּם תּוֹדוּנִי,</p>

<p>&quot;קִרְאוּ לִי אֶת הַנְּבִיאִים כִּי יָבוֹאוּ הֵנָּה.</p>

<p>כַּאֲשֶׁר שָׁבוּ, כֹּה דִּבֶּר לָהֶם הַבְּלִיַּעַל:</p>

<p>&quot;צָרָה חֲדָשָׁה יְעַדְתֶּם בּוֹאָה לֹא שָׁמַעְתִּי,</p>

<p>&quot;אֲשֶׁר לֹא עָשִׂיתִי מֵאָז אֶעֱשֶׂה הַפָּעַם,</p>

<p>&quot;טֶרֶם תִּגַּע בִּי יַד אֱלֹהֵיכֶם אֶשְׁמָעָה,</p>

<p>&quot;וַאֲשַׁלַּח אֶת הָעָם לָלֶכֶת הַמִּדְבָּרָה,</p>

<p>&quot;אַךְ מִי וָמִי הַהוֹלְכִים וּמִי פֹּה תָּשְׁאִירוּ?</p>

<p>וַיֹּאמֶר משֶׁה: &quot;הִנֵּה חַג יְיָ לָנוּ!</p>

<p>&quot;וּמַה תִּשְׁאַל מִי הַהוֹלְכִים? כֻּלָּנוּ נֵלֵכָה,</p>

<p>&quot;בִּנְעָרֵינוּ וּבִזְקֵנֵינוּ חַג זֶה נָחֹגָּה,</p>

<p>&quot;טַפֵּנוּ וּבְנוֹתֵינוּ חֶלְקָם בּוֹ יִקָּחוּ,</p>

<p>&quot;גַּם צֹאנֵנוּ וּבְקָרֵינוּ נוֹלִיךְ עִמָּנוּ,</p>

<p>&#8220;וּנְשַׁלְּמָה בָּם אֶת נִדְבוֹתֵינוּ וּנְדָרֵינוּ&#8221;.</p>

<p>כִּכְלוֹת<sup>[</sup><a href="#fn:39" id="fnref:39" title="see footnote" class="footnote"><sup>39</sup></a><sup>]</sup> משֶׁה מִדַּבֵּר פָּתַח רָשָׁע פִּיהוּ:</p>

<p>&quot;שָׂרַי וַעֲבָדַי! נָא שִׂימוּ לֵב, נָא הַשְׂכִּילוּ,</p>

<p>&quot;אִם לֹא כַאֲשֶׁר דִּבַּרְתִּי אָזְנֵיכֶם שָׁמָעוּ,</p>

<p>&quot;הָעָם כֻּלּוֹ! גַּם אֶת הַטַּף פֹּה לֹא יַשְׁאִירוּ,</p>

<p>&quot;גַּם הַצֹּאן גַּם הַבָּקָר לַמִּדְבָּר יוֹלִיכוּ,</p>

<p>&quot;מִי לֹא יָבִין זֹאת כִּי רָעָה חוֹרֵשׁ עָלֵינוּ,</p>

<p>&quot;כִּי לֹא מִפִּי יְיָ הַדְּבָרִים יָצָאוּ,</p>

<p>&quot;הַיְצַוֶּה יְיָ כִּי עָלוֹת יַעַבְדוּהוּ?</p>

<p>&quot;אַךְ אִם לֵב משֶׁה הָרָה עָמָל יֵלֵד שָׁקֶר?</p>

<p>&quot;עֲצָתוֹ תֻפַר תַּחְבּוּלוֹתָיו לֹא תִצְלַחְנָה.</p>

<p>&quot;אָז פָּנָה אֶל משֶה וּבְזַעְפּוֹ נָתַן אֹמֶר:</p>

<p>&quot;הַגֵּד אִם יֵיטִיב לַיָי לֵב חוֹרֵשׁ אָוֶן,</p>

<p>&quot;כַּאֲשֶׁר לִבְּךָ חוֹרֵשׁ הַיּוֹם מִרְמָה וָכַחַשׁ,</p>

<p>&quot;לִגְנוֹב עַבְדֵי עוֹלָם מִתַּחַת יַד מַלְכֶּךָ,</p>

<p>&quot;אֲשֶׁר אֲבוֹתָיו מִדּוֹר דּוֹר לוֹ הִנְחִילָמוֹ,</p>

<p>&quot;אָיוֹם שׁוֹלְחֶךָ, אִם בִּשְׁמוֹ שֶׁקֶר דִּבַּרְתָּ,</p>

<p>&quot;יִקְצוֹף גַּם עָלֶיךָ, יַסְתִּיר פָּנָיו מִמֶּךָּ,</p>

<p>&quot;וִיהִי עִמָּכֶם כַּאֲשֶׁר טַפְּכֶם אֲשַׁלֵּחַ.</p>

<p>&quot;לֹא בִּפְקוּדַת יְיָ זֹאת עָלַי צִוִּיתָ,</p>

<p>&quot;אַךְ רָעָה וּמִרְמָה נֶגֶד פְּנֵיכֶם תַּעֲמוֹדְנָה.</p>

<p>&quot;אֲנָשִׁים גַּם נָשִׁים כָּל הַגְּבָרִים יֵלֵכוּ,</p>

<p>&quot;כָּל הַיּוֹדְעִים דַּעַת אֶת יְיָ יַעֲבֹדוּ,</p>

<p>כִּי עַל זֹאת בִּקַּשְׁתֶּם. עַל זֹאת לָכֶם נִרְצֵיתִי,</p>

<p>&quot;לֹא כֵן הַטַּף הַזֶּה מַה יַּעֲשׂוּ אֵלֶּה שָׁמָּה,</p>

<p>&quot;עַתָּה משֶׁה! כִּי בָאתָ בַּעֲבוּר רַמּוֹתֵנִי,</p>

<p>&quot;מָה אוֹסִיף דַּבֵּר עוֹד, שׁוֹמֵר הֵיכָלִי קוּמָה,</p>

<p>&#8220;הוֹצִיאָה מֵעַל פָּנַי הָאֲנָשִׁים הָאֵלֶּה&#8221;.</p>

<p>וַיָּקָם וַיְגָרֶש אֹתָם מִבֵּית הַמֶּלֶךְ.</p>

<p>לֹא נִפְלָא<sup>[</sup><a href="#fn:40" id="fnref:40" title="see footnote" class="footnote"><sup>40</sup></a><sup>]</sup> עוֹד מִמּשֶׁה כִּי פַרְעֹה יִבְזֵהוּ,</p>

<p>כִּי יְיָ אָמַר לוֹ גָּאוֹן רָשָע יִרֶב,</p>

<p>וּמֵעֲשׂוֹת טוֹב יִרְחַק כַּאֲשֶׁר יִקְרַב לַמָּוֶת,</p>

<p>עוֹד לֹא נִתְּקוּ רַגְלֵי משֶׁה מֵחֲצֲר הַבַּיִת,</p>

<p>וַיָי אָמַר אֵלָיו: &quot;קוּם הַךְ אֶת בּוֹזֶיךָ</p>

<p>&quot;הִכּוֹן וּנְטֵה אֶת יָדְךָ עַל אֶרֶץ מִצְרָיִם,</p>

<p>&quot;בַּעֲבוּר הַעַל הָאַרְבֶּה הַעִידוֹתָ לָמוֹ,</p>

<p>&quot;יַעַל, וּמִהְיוֹת מִשְׁכַּן לוֹ לֹא יֶחְדַּל בַּיִת,</p>

<p>&quot;כִּי אֵין בַּיִת אֲשֶׁר לֹא בוֹ רַגְלָיו יִשְׁכּוֹנוּ,</p>

<p>&quot;וּפְרִי כָּל עֵץ יֹאכַל גַּם כָּל עֵשֶׂב הָאָרֶץ,</p>

<p>&#8220;אֶת כָּל הִשְׁאִיר הַבָּרָד הָאַרְבֶּה יֹאכְלֶנּוּ&#8221;.</p>

<p>וַיֵּט משֶׁה מַטֵּהוּ עַל אֶרֶץ מִצְרָיִם,</p>

<p>וַיָי נִהַג כָּל הַיּוֹם גַּם כָּל הַלָּיְלָה</p>

<p>הַהוּא רוּחַ קָדִים בָּאָרֶץ עַד הַבֹּקֶר,</p>

<p>הֶעֱבִיר רוּחַ עַזָּה לִהְיוֹת אוֹת לִבְנֵי מֶרִי,</p>

<p>כִּי קָרוֹב יוֹם אֵידָם פֶּן מִדַּרְכָּם יָשׁוּבוּ.</p>

<p>אַךְ רוּחַ מַפִּיל מִגְדָּלִים לֹא יַפִּיל רֶשַׁע,</p>

<p>הַבֹּקֶר הָיָה אֲזַי עַל כַּנְפֵי הָרוּחַ</p>

<p>נִשָּׂא הָאַרְבֶּה לִמְקוֹמוֹת לֹא לוֹ נוֹצָרוּ,</p>

<p>וַיַּעַל עַל כָּל מִצְרַיִם לִגְבוּלוֹתֶיהָ,</p>

<p>וּבְכָל מָקוֹם דָּרְכָה רַגְלוֹ מָצָא מָנוֹחַ,</p>

<p>בָּהָר בַּבִּקְעָה בַּשָּׂדֶה, בַּגַּן וָכָרֶם,</p>

<p>בִּמְגוּרַת יוֹשְׁבֶיהָ וּבִמְעוֹנוֹת שָׂרֶיהָ,</p>

<p>אֶל הֵיכַל מֶלֶךְ בָּא אֵין מָגוֹר לוֹ מִגָּבֶר,</p>

<p>כָּבֵד לִמְאֹד, מִנְּשׂוֹא אוֹתוֹ קָצְרָה כָּל נָפֶשׁ,</p>

<p>מִלְפָנִים לֹא רָאֲתָה תֵבֵל אַרְבֶּה כָמוֹהוּ,</p>

<p>אַחֲרָיו לֹא תִרְאֶה תֵבֵל עוֹד אַרְבֶּה יִדְמֵהוּ,</p>

<p>חֵילוֹ הַגָּדוֹל כִּסָּה אֶת עֵין כָּל הָאָרֶץ</p>

<p>הוּא הֶחֱשִׁיךְ אָרֶץ כָּל לֵב הֶחֱשִׁיכָה תוּגָה,</p>

<p>לִרְאוֹת מַה פָּעַל הָאַרְבֶּה דָּאֲבָה כָּל עָיִן.</p>

<p>כִּי כָל אֲשֶׁר הוֹתִיר הַבָּרָד הוּא יַחְסְלֶנּוּ,</p>

<p>מִפְּרִי כָּל עֵץ עַד כָּל הָעֵשֶׂב הִשְׁחִית פִּיהוּ.</p>

<p>נָמַס<sup>[</sup><a href="#fn:41" id="fnref:41" title="see footnote" class="footnote"><sup>41</sup></a><sup>]</sup> לֵב מֶלֶךְ וַעֲבָדָיו רָאוּ וַיִּירָאוּ,</p>

<p>נָפְלָה עֲלֵיהֶם אֵימָתָה גַּם מָלְאוּ בשֶׁת,</p>

<p>לָשֵׂאת עֵינֵיהֶם הַיּוֹם אֶל אִישׁ חֵרְפוּ אָמֶשׁ,</p>

<p>וִידַבְּרוּ לוֹ תַחֲנוּנִים כִּי יַעְתִּיר בַּעֲדֵמוֹ,</p>

<p>אַךְ גַּאֲוַת רָשָׁע מָה הִיא יוֹם יִגְדַּל הַשֶּׁבֶר,</p>

<p>אַף כֵּן צָרַת פַּרְעֹה עַל גַּאֲוָתוֹ קָשָׁתָה,</p>

<p>וַיְמַהֵר לִקְרֹא משֶׁה גַּם אַהֲרֹן וַיֹּאמֶר:</p>

<p>&quot;מֵחַטּאֹתַי כִּי רַבּוּ בּוֹשְׁתִּי גַם נִכְלַמְתִּי,</p>

<p>&quot;אוֹי לִי כִּי לַיְיָ אֱלֹהֵיכֶם חָטָאתִי,</p>

<p>&quot;נִפְלְאוֹתָיו רָאִיתִי אָכֵן עָדָיו לֹא שַׁבְתִּי,</p>

<p>&quot;גַּם לָכֶם חָטָאתִי כִּי אַנְשֵׁי שֵׁם בָּזִיתִי,</p>

<p>&quot;אִישׁ אֱלֹהִים! כִּי גָּדוֹל עֶרְכְּךָ יָדַעְתִּי,</p>

<p>&quot;נָא כִגְדֻּלַת עֶרְכֶּךָ כֵּן הַגְדֵּל חַסְדֶּךָ</p>

<p>&quot;עִם סָכָל כָּמֹנִי, כִּי כַּחֲסַר לֵב פָּעַלְתִּי,</p>

<p>&quot;אָנָּא משֶׁה! שָׂא נָא חַטָּאתִי אַךְ הַפָּעַם,</p>

<p>&quot;אֶל יְיָ אֱלֹהֵיכֶם בַּעֲדִי הַעְתִּירוּ,</p>

<p>&quot;הֲלֹא אֲמַרְתֶּם כִּי הוּא מַרְבֶּה לִסְלוֹחַ,</p>

<p>&quot;אֵלָיו תִּשְּׂאוּ כַּפֵּיכֶם אֵלָיו תִּתְחַנָּנוּ,</p>

<p>&quot;כִּי רַק אֶת הַמָּוֶת הַזֶּה יָסִיר מִמֶּנִי.</p>

<p>שָׁמַע<sup>[</sup><a href="#fn:42" id="fnref:42" title="see footnote" class="footnote"><sup>42</sup></a><sup>]</sup> משֶׁה וַיִּדֹּם דָּבָר לֹא עָנָהוּ</p>

<p>רָאָה כִּי בָשְׁתּוֹ רַבָּה עַל פָּנָיו צַלְמָוֶת,</p>

<p>וּמַה יַעֲנֶה אִישׁ נִכְבָּד אֶל נִקְלֶה כָמוֹהוּ,</p>

<p>אֲשֶׁר יִרְאֶה אוֹר, רַגְלָיו לִשְׁאוֹל תֵּרַדְנָה,</p>

<p>הֲיֹאמַר לוֹ שָׁמַעְתִּי אֶעֱשֶׂה כִדְבָרֶיךָ,</p>

<p>אִם תִּשְׁמַע גַּם אַתָּה תַּעֲשֶׂה כֹּל צִוִּיתִיךָ,</p>

<p>הֲיוּכַל עֲשׂוֹהוּ? הֲיֵט אָזְנוֹ לִשְׁמוֹעַ?</p>

<p>אִם יוֹצֵר לִבּוֹ לִשְׁמוֹעַ לֹא יַנִּיחֶנּוּ,</p>

<p>גַּם פַּרְעֹה אַף כִּי צַר לוֹ לֹא אָמַר הַעְתִּירוּ</p>

<p>בַּעֲדִי אֶל יְיָ, אֶת הָעָם אֲשַׁלֵּחַ,</p>

<p>כִּי הַגֵּד זֹאת עַתָּה לִבּוֹ בַּל יִמְלָאֶנּוּ,</p>

<p>מֵרוֹב חֶרְפָּה יָדַע כִּי לֹא עוֹד בּוֹ יַאֲמִינוּ,</p>

<p>עַל כֵּן נֶאֱמָן לֹא שָׁאַל, עִקֵּשׁ לֹא הִבְטִיחַ,</p>

<p>וַיֵּצֵא מֵעִם נֵצֶר נִתְעָב זֶה הָעִירָה,</p>

<p>וַיֶּעְתַּר אֶל יְיָ יִרְפָּא אֶת הָאָרֶץ,</p>

<p>וַיֹּאמֶר: &quot;אֵל טוֹב גַּם עִם אֹיֶבְךָ הֵטִיבָה,</p>

<p>&quot;אֶת הַמָּוֶת הַזֶּה אֶת הָאַרְבֶּה הָסִירָה.</p>

<p>&quot;כִּי אִם מוּסָר וּשְׁפָטִים לַלֵּצִים נָכוֹנוּ,</p>

<p>וּמִתְקוֹמְמֶיךָ מֵרָעָתָם לֹא יָשׁוּבוּ,</p>

<p>&quot;כַּאֲשֶׁר אַתָּה אֱלֹהַי אֶת אָזְנִי גִלִּיתָ,</p>

<p>הֲלֹא גַּם אִם תּוֹשִׁיעֵם הַיּוֹם לֹא יִנָּקוּ,</p>

<p>&quot;כִּי עַד בֹּא קִצָּם לֹא יָשׁוּב מֵהֶם אַפֶּךָ,</p>

<p>&quot;מַלֵּט הַיּוֹם אֶת קָמֶיךָ בַּעֲבוּר יֵבוֹשׁוּ,</p>

<p>&#8220;כִּי יִרְאוּ כִּי אֵל טוֹב אַתָּה, כִּי טוֹב עַבְדֶּךָ&#8221;.</p>

<p>וַתַּעַל רִנָּתוֹ וּתְפִלָּתוֹ נִשְׁמָעָה.</p>

<p>כִּי אֵל שַׁלִּיט בָּרוּחַ לִכְלֹוא אֶת הָרוּחַ,</p>

<p>הָפַךְ אֶל רוּחַ יָם חָזָק רוּחַ הַקָּדִים,</p>

<p>עַל כַּנְפֵי רוּחַ יָם נִשָּׂא הָאַרְבֶּה הָלְאָה,</p>

<p>יִשָּׂאֵהוּ מִדְבָּרָה, יַם־סוּף יִתְקָעֵהוּ,</p>

<p>לֹא נִשְׁאַר גַּם אַרְבֶּה אֶחָד בִּגְבוּל מִצְרָיִם.</p>

<p>אִם נִפְלְאוֹת בּוֹרֵא רוּחַ רָאוּ עַם וָמֶלֶךְ,</p>

<p>לֹא זָכְרוּ הַשְפֵּל רוּחָם לִפְנֵי עֹשֵׂה פֶלֶא,</p>

<p>לֵאמֹר: &quot;מֶלֶךְ הַגּוֹיִם מִי לֹא יִירָאֶךָ,</p>

<p>&#8220;וּמִי סָכָל יִמְנַע מֵעֲשׂוֹת דָּבָר צִוִּיתָ&#8221;.</p>

<p>זֹאת לֹא עָשׂוּ, כִּי אֶת יְיָ לֹא יָדָעוּ,</p>

<p>עַל כֵּן שַׁלַּח אֶת הָעָם מִטּוּב לֵב מֵאֵנוּ,</p>

<p>וּלְשַׁלְּחֵם מִדַּאֲבוֹן נַפְשׁוֹתָם לֹא יָכֹלוּ,</p>

<p>כִּי יְיָ חִזֵּק אֶת לִבָּם לֹא יִתְּנֵמוֹ,</p>

<p>לֵאמֹר לָאֲסוּרִים צֵאוּ, עַד יִכְלֶה זָעַם.</p>

<br />
</blockquote>

<blockquote>
<br />
</blockquote>

<div class="footnotes">
<hr />
<ol>

<li id="fn:1">
<p>) <strong>עלה וגו',</strong> השיר הזה מתחיל מן ויאמר ה&#8216; אל משה
ואל אהרן קחו לכם מלא חפניכם פיח כבשן וגו&#8217; (שמות ט&#8216; ח&#8217;), עד ויאמר ה&#8216;
אל משה נטה ידך על השמים ויהי חשך וגו&#8217; (שם י' כ&quot;א): <a href="#fnref:1" title="return to body" class="reversefootnote">&#160;&#8617;</a></p>
</li>

<li id="fn:2">
<p>) <strong>צלמות ממים</strong>, זהו הסדר הראשון דם  וצפרדע: <a href="#fnref:2" title="return to body" class="reversefootnote">&#160;&#8617;</a></p>
</li>

<li id="fn:3">
<p>) <strong>שחת מארץ</strong>, זה הסדר השני ערוב ודבר: <a href="#fnref:3" title="return to body" class="reversefootnote">&#160;&#8617;</a></p>
</li>

<li id="fn:4">
<p>) <strong>כי אמר וגו'</strong>, (שמות ט&#8216; פסוק ח&#8217; וט'): <a href="#fnref:4" title="return to body" class="reversefootnote">&#160;&#8617;</a></p>
</li>

<li id="fn:5">
<p>) <strong>גבהו וגו'</strong>. דברי המשורר לכל נפלאות אל: <a href="#fnref:5" title="return to body" class="reversefootnote">&#160;&#8617;</a></p>
</li>

<li id="fn:6">
<p>) <strong>הקם וגו'</strong>, (שמות ט&#8216; פסוק י&#8217;): <a href="#fnref:6" title="return to body" class="reversefootnote">&#160;&#8617;</a></p>
</li>

<li id="fn:7">
<p>) <strong>כראות</strong> וכו', (שם שם י'): <a href="#fnref:7" title="return to body" class="reversefootnote">&#160;&#8617;</a></p>
</li>

<li id="fn:8">
<p>) <strong>על כן</strong> וכו', (שמות י&quot;א): <a href="#fnref:8" title="return to body" class="reversefootnote">&#160;&#8617;</a></p>
</li>

<li id="fn:9">
<p>) <strong>בוז</strong> וכו', עד סוף הענין יתבארו לקורא מדברינו  בפתיחת הספר: <a href="#fnref:9" title="return to body" class="reversefootnote">&#160;&#8617;</a></p>
</li>

<li id="fn:10">
<p>) <strong>לכן</strong> וכו'. (שם שם י&quot;א): <a href="#fnref:10" title="return to body" class="reversefootnote">&#160;&#8617;</a></p>
</li>

<li id="fn:11">
<p>) <strong>ויי</strong> וכו', (שמות ט' י&quot;ג): <a href="#fnref:11" title="return to body" class="reversefootnote">&#160;&#8617;</a></p>
</li>

<li id="fn:12">
<p>) <strong>כי</strong> וכו', (שם שם י&quot;ד): <a href="#fnref:12" title="return to body" class="reversefootnote">&#160;&#8617;</a></p>
</li>

<li id="fn:13">
<p>) <strong>נא מלך</strong> וכו', (שם שם ט&quot;ו): <a href="#fnref:13" title="return to body" class="reversefootnote">&#160;&#8617;</a></p>
</li>

<li id="fn:14">
<p>) <strong>אך בעבור</strong> וכו', (שם שם ט&quot;ז): <a href="#fnref:14" title="return to body" class="reversefootnote">&#160;&#8617;</a></p>
</li>

<li id="fn:15">
<p>) <strong>עודך</strong> וכו', (שם שם י&quot;ז): <a href="#fnref:15" title="return to body" class="reversefootnote">&#160;&#8617;</a></p>
</li>

<li id="fn:16">
<p>) <strong>כעת מחר</strong> וכו', (שם שם י&quot;ח): <a href="#fnref:16" title="return to body" class="reversefootnote">&#160;&#8617;</a></p>
</li>

<li id="fn:17">
<p>) <strong>וברוגז</strong> וכו', (שם שם י&quot;ט): <a href="#fnref:17" title="return to body" class="reversefootnote">&#160;&#8617;</a></p>
</li>

<li id="fn:18">
<p>) <strong>שומע</strong> וכו', (שם שם כ'): <a href="#fnref:18" title="return to body" class="reversefootnote">&#160;&#8617;</a></p>
</li>

<li id="fn:19">
<p>) <strong>ואוילים</strong> וכו', (שם שם כ&quot;ב): <a href="#fnref:19" title="return to body" class="reversefootnote">&#160;&#8617;</a></p>
</li>

<li id="fn:20">
<p>) <strong>ויאמר ה'</strong> וכו', (שם שם כ&quot;ב): <a href="#fnref:20" title="return to body" class="reversefootnote">&#160;&#8617;</a></p>
</li>

<li id="fn:21">
<p>) <strong>ויט משה</strong> וכו', (שם שם כ&quot;ג): <a href="#fnref:21" title="return to body" class="reversefootnote">&#160;&#8617;</a></p>
</li>

<li id="fn:22">
<p>) <strong>וברדת</strong> וכו', (שם שם כ&quot;ד): <a href="#fnref:22" title="return to body" class="reversefootnote">&#160;&#8617;</a></p>
</li>

<li id="fn:23">
<p>) <strong>ומסכת</strong> וכו', (שם שם כ&quot;ו): <a href="#fnref:23" title="return to body" class="reversefootnote">&#160;&#8617;</a></p>
</li>

<li id="fn:24">
<p>) <strong>איש לב</strong> וכו', עד סוף הענין (שם שם  כ&quot;ד): <a href="#fnref:24" title="return to body" class="reversefootnote">&#160;&#8617;</a></p>
</li>

<li id="fn:25">
<p>) <strong>כאשר באו</strong> וכו', (שם שם כ&quot;ז): <a href="#fnref:25" title="return to body" class="reversefootnote">&#160;&#8617;</a></p>
</li>

<li id="fn:26">
<p>) <strong>עתה כי הורני</strong> וכו' עד סוף הענין (שמות ט'  כ&quot;ח): <a href="#fnref:26" title="return to body" class="reversefootnote">&#160;&#8617;</a></p>
</li>

<li id="fn:27">
<p>) <strong>ויען</strong> וכו'. שם שם כ&quot;ט): <a href="#fnref:27" title="return to body" class="reversefootnote">&#160;&#8617;</a></p>
</li>

<li id="fn:28">
<p>) <strong>פן תאמר</strong>. וכו' (שם שם ל'): <a href="#fnref:28" title="return to body" class="reversefootnote">&#160;&#8617;</a></p>
</li>

<li id="fn:29">
<p>) <strong>שימו לבכם</strong> וכו', (שם שם ל&quot;א): <a href="#fnref:29" title="return to body" class="reversefootnote">&#160;&#8617;</a></p>
</li>

<li id="fn:30">
<p>( <strong>אכן החטה</strong> וכו', (שם שם ל&quot;ב): <a href="#fnref:30" title="return to body" class="reversefootnote">&#160;&#8617;</a></p>
</li>

<li id="fn:31">
<p>) <strong>כאשר כלה</strong> וכו' עד סוף הענין (שם שם  י&quot;ז): <a href="#fnref:31" title="return to body" class="reversefootnote">&#160;&#8617;</a></p>
</li>

<li id="fn:32">
<p>) <strong>ולעת יצא</strong> וכו', (שם שם ל&quot;ד): <a href="#fnref:32" title="return to body" class="reversefootnote">&#160;&#8617;</a></p>
</li>

<li id="fn:33">
<p>) <strong>ויחזק</strong> וכו', (שם שם ל&quot;ה): <a href="#fnref:33" title="return to body" class="reversefootnote">&#160;&#8617;</a></p>
</li>

<li id="fn:34">
<p>( <strong>ויאמר</strong> וכו' עד סוף הענין (שם י&#8216; פסוק א&#8217;  וב'): <a href="#fnref:34" title="return to body" class="reversefootnote">&#160;&#8617;</a></p>
</li>

<li id="fn:35">
<p>) <strong>ויבואו</strong> וכו' (שם שם ג'): <a href="#fnref:35" title="return to body" class="reversefootnote">&#160;&#8617;</a></p>
</li>

<li id="fn:36">
<p>) <strong>אל יום</strong> וכו' עד סוף הענין (שם שם ד&#8216; ה&#8217;  ו'): <a href="#fnref:36" title="return to body" class="reversefootnote">&#160;&#8617;</a></p>
</li>

<li id="fn:37">
<p>) <strong>לב פרעה</strong> וכו' (שם שם ז'): <a href="#fnref:37" title="return to body" class="reversefootnote">&#160;&#8617;</a></p>
</li>

<li id="fn:38">
<p>) <strong>בשפתים</strong> וכו' (שם שם ח&#8216; ט&#8217;): <a href="#fnref:38" title="return to body" class="reversefootnote">&#160;&#8617;</a></p>
</li>

<li id="fn:39">
<p>) <strong>ככלות</strong> וכו' (שם י' י&quot;א): <a href="#fnref:39" title="return to body" class="reversefootnote">&#160;&#8617;</a></p>
</li>

<li id="fn:40">
<p>) <strong>לא נפלא</strong> וכו'<strong>,</strong> עד סוף הענין (שם שם מן  י&#8220;ב עד ט&#8221;ז): <a href="#fnref:40" title="return to body" class="reversefootnote">&#160;&#8617;</a></p>
</li>

<li id="fn:41">
<p>) <strong>נמס</strong> וכו' עד סוף הענין (שם שם ט&#8220;ז  י&#8221;ז): <a href="#fnref:41" title="return to body" class="reversefootnote">&#160;&#8617;</a></p>
</li>

<li id="fn:42">
<p>) <strong>שמע</strong> וכו' עד סופו (שם שם י&#8220;ח י&#8221;ט כ'): <a href="#fnref:42" title="return to body" class="reversefootnote">&#160;&#8617;</a></p>
</li>

</ol>
</div>

</body>
</html>



<hr />את הטקסט לעיל הפיקו מתנדבי <a href="https://benyehuda.org/">פרויקט בן־יהודה באינטרנט</a>.  הוא זמין תמיד בכתובת הבאה:<br /><a href="https://benyehuda.org/read/33336">https://benyehuda.org/read/33336</a></div></body></html>