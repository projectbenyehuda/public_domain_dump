<!DOCTYPE html PUBLIC "-//W3C//DTD XHTML 1.0 Transitional//EN" "http://www.w3.org/TR/xhtml1/DTD/xhtml1-transitional.dtd"><html xmlns="http://www.w3.org/1999/xhtml" xml:lang="he" lang="he" dir="rtl"><head><meta http-equiv="Content-Type" content="text/html; charset=utf-8" /></head><body dir='rtl' align='right'><div dir="rtl" align="right"><!DOCTYPE html>
<html xmlns="http://www.w3.org/1999/xhtml" lang="en">
<head>
	<meta charset="utf-8"/>
	<title>קַיִן</title>
	<meta name="author" content="לורד ביירון / דוד פרישמן"/>
</head>
<body>

<h2 id="מַשָּׂארִאשׁוֹןftn1">מַשָּׂא רִאשׁוֹן<a href="#fn:1" id="fnref:1" title="see footnote" class="footnote"><sup>1</sup></a></h2>

<h3 id="מַעֲרָכָהרִאשׁוֹנָה">מַעֲרָכָה רִאשׁוֹנָה</h3>

<p>כִּכָּר מחוץ לעדן. מועד צאת השׁמשׁ.</p>

<p>אדם, חוה, קין הבל, עדה וצלה מקריבים קרבן.</p>

<br>

<blockquote>
<p><strong>אָדָם</strong></p>
</blockquote>

<blockquote>
<p>אֱלֹהִים, אֱלֹהֵי נֶצַח, אֵין-תַּכְלִית, כֹּל יוֹדֵעַ! –</p>

<p>אֲשֶׁר יָצַרְתָּ בְּמַאֲמָר אֶחָד מִתְּהוֹמוֹת בְּמַחֲשַׁכִּים</p>

<p>אֶת הָאוֹר עַל הַמַּיִם – קָדוֹשׁ, קָדוֹשׁ, קָדוֹשׁ!</p>

<p>לְמוֹעֵד שׁוּב הָאוֹר, אֵל שַׁדַּי, קָדוֹשׁ, קָדוֹשׁ!
<br><br />
<strong>חַוָּה</strong></p>
</blockquote>

<blockquote>
<p>אֱלֹהִים! הַבּוֹרֵא יוֹם, וְגַם הִבְדַּלְתָּ וְהִפְרַדְתָּ</p>

<p>בֹּקֶר מִנִּי לַיְלָה, וְהֵם הָיוּ לְפָנִים אֶחָד –</p>

<p>אֲשֶׁר חָלַקְתָּ גַּל מִן גָּל וְקָרָאתָ לְחֵלֶק אֶחָד</p>

<p>מִמִּפְעָלְךָ רָקִיעַ – קָדוֹשׁ, קָדוֹשׁ, קָדוֹשׁ!
<br><br />
<strong>הֶבֶל</strong></p>
</blockquote>

<blockquote>
<p>אֱלֹהִים! הַקּוֹרֵא שֵׁמוֹת לִיסוֹדוֹת כֻּלָּם יַחַד:</p>

<p>עָפָר – יָם – רוּחַ – וָאֵשׁ; וְעַל יוֹם וְעַל לַיְלָה</p>

<p>וְעַל עוֹלָמוֹת אֲשֶׁר אוֹר לָהֶם וַאֲשֶׁר צֵל לָהֶם מֵהֵמָּה</p>

<p>הוֹסַפְתָּ גַּם יְצוּרִים, לִשְׂמוֹחַ עַל כָּל אֵלֶּה,</p>

<p>וּלְאַהֲבָה אֹתָם וְאֹתְךָ גַּם יַחְדָּו – קָדוֹשׁ, קָדוֹשׁ!
<br><br />
<strong>עָדָה</strong></p>
</blockquote>

<blockquote>
<p>אֱלֹהִים, אֱלֹהֵי הַנֶּצַח, אֲדוֹנֵי כָל הַמַּעֲשִׂים!</p>

<p>הַבּוֹרֵא יְצוּרִים טוֹבִים וְיָפִים וְנֶחְמָדִים אֵלֶּה,</p>

<p>לְאַהֲבָה אֹתָם זוּלָתְךָ מִכָּל דָּבָר עַל הָאָרֶץ –</p>

<p>תְּנֵנִי וְאֹהַב אֹתְךָ וְגַם אֹתָם –: קָדוֹשׁ, קָדוֹשׁ!
<br><br />
<strong>צִלָּה</strong></p>
</blockquote>

<blockquote>
<p>אֱלֹהִים! שָׁאַתָּה אָהַבְתָּ וּבָרָאתָ וּבֵרַכְתָּ כֻּלָּם,</p>

<p>וְרַק לִזְחוֹל פֹּה עִמָּנוּ נָתַתָּ גַּם לַנָּחָשׁ</p>

<p>וּלְגָרֵשׁ אֶת-אָבִינוּ מִקֶּרֶב גַּן הָעֵדֶן –</p>

<p>שָׁמְרֵנוּ נָא מֵעַתָּה מִכָּל רָעָה –: קָדוֹשׁ, קָדוֹשׁ!
<br><br />
<strong>אָדָם</strong></p>
</blockquote>

<blockquote>
<p>בְּנִי קַיִן, רֵאשִׁית אוֹנִי, לָמָּה הֶחֱשֵׁיתָ אַתָּה?
<br><br />
<strong>קַיִן</strong></p>
</blockquote>

<blockquote>
<p>מַה-יֵּשׁ לִי לְדַבֵּר?
<br><br />
<strong>אָדָם</strong></p>
</blockquote>

<blockquote>
<p>הִתְפַּלֵּל.
<br><br />
<strong>קַיִן</strong></p>
</blockquote>

<blockquote>
<p>הַאִם לֹא אַתֶּם הִתְפַּלַּלְתֶּם?
<br><br />
<strong>אָדָם</strong></p>
</blockquote>

<blockquote>
<p>הִתְפַּלַּלְנוּ: כֵּן דִּבַּרְתָּ, וּבְכָל לִבֵּנוּ וּמְאֹדֵנוּ.
<br><br />
<strong>קַיִן</strong></p>
</blockquote>

<blockquote>
<p>וּבְקוֹל גָּדוֹל הִתְפַּלַּלְתֶּם, וַאֲנִי שָׁמַעְתִּי אֶתְכֶם.
<br><br />
<strong>אָדָם</strong></p>
</blockquote>

<blockquote>
<p>וֵאלֹהִים גַּם הוּא שְׁמָעָנוּ, כִּי כָכָה קִוְּתָה נַפְשִׁי.
<br><br />
<strong>הֶבֶל</strong></p>
</blockquote>

<blockquote>
<p>אָמֵן!
<br><br />
<strong>אָדָם</strong></p>
</blockquote>

<blockquote>
<p>רַק אַתָּה, בְּנִי בְכוֹרִי, רַק אַתָּה עוֹדְךָ מַחֲשֶׁה.
<br><br />
<strong>קַיִן</strong></p>
</blockquote>

<blockquote>
<p>אַךְ טוֹב כִּי אֶעֱשֶׂה כֵּן.
<br><br />
<strong>אָדָם</strong></p>
</blockquote>

<blockquote>
<p>מַדּוּעַ?
<br><br />
<strong>קַיִן</strong></p>
</blockquote>

<blockquote>
<p>אֵין לִי דָבָר לִשְׁאַל.
<br><br />
<strong>אָדָם</strong></p>
</blockquote>

<blockquote>
<p>וְאַף דָּבָר לְהוֹדוֹת עָלָיו אֵין לָךְ?
<br><br />
<strong>קַיִן</strong></p>
</blockquote>

<blockquote>
<p>לֹא.</p>
</blockquote>

<blockquote>
<p><strong>אָדָם</strong></p>
</blockquote>

<blockquote>
<p>הַאֵין אַתָּה חַי?
<br><br />
<strong>קַיִן</strong></p>
</blockquote>

<blockquote>
<p>הַאֵינֶנִּי הוֹלֵךְ לָמוּת?
<br><br />
<strong>חַוָּה</strong></p>
</blockquote>

<blockquote>
<p>אוֹיָה! פְּרִי הָעֵץ, אֲשֶׁר צִוָּה אֱלֹהִים אוֹתָנוּ</p>

<p>לְבִלְתִּי אֲכָל מִמֶּנּוּ, הוּא בָשֵׁל עַתָּה לִנְפּוֹל.
<br><br />
<strong>אָדָם</strong></p>
</blockquote>

<blockquote>
<p>וְאוֹתוֹ נֶאֱסַף עַתָּה וְנֹאכַל מִמֶּנּוּ. – אֵלִי!</p>

<p>מַדּוּעַ זֶה וְלָמָּה נָטַעְתָּ אֶת עֵץ הַדַּעַת?
<br><br />
<strong>קַיִן</strong></p>
</blockquote>

<blockquote>
<p>אַךְ לָמָּה לֹא לְקַחְתֶּם פְּרִי מֵעֵץ הַחַיִּים?</p>

<p>כִּי עַתָּה יְכָלְתֶּם לָעֹז וְלָלֶכֶת עִמּוֹ קֶרִי.
<br><br />
<strong>אָדָם</strong></p>
</blockquote>

<blockquote>
<p>בְּנִי! אַל תִּתֵּן תִּפְלָה: כַּנָּחָשׁ דִּבַּרְתָּ עַתָּה.
<br><br />
<strong>קַיִן</strong></p>
</blockquote>

<blockquote>
<p>וְלָמָּה לֹא? הֵן <strong>אֱמֶת</strong> הָיוּ דִבְרֵי הַנָּחָשׁ:</p>

<p>גַּם <strong>הָיָה</strong> עֵץ הַדַּעַת; גַּם <strong>הָיָה</strong> עֵץ הַחַיִּים:</p>

<p>אָכֵן טוֹב מְאֹד הַדַּעַת, טוֹבִים גַּם הַחַיִּים;</p>

<p>וְאֵיךְ אֵפוֹא זֶה יָרֵעוּ אִם יִהְיוּ שְׁנֵיהֶם יַחַד?
<br><br />
<strong>חַוָּה</strong></p>
</blockquote>

<blockquote>
<p>בְּנִי, כְּכָל הַדְּבָרִים אֲשֶׁר דִּבַּרְתִּי אֲנִי בַּעֲוֹנִי,</p>

<p>בְּטֶרֶם עוֹד נוֹלַדְתָּ, תְּדַבֵּר אַתָּה עַתָּה:</p>

<p>אַל אַבֵּט אֶת-הַוָּתִי מִשְׁנֶה בְּהַוָּתֶךָ.</p>

<p>הֵן שַׁבְתִּי וְנִחַמְתִּי. אַל אַבֵּט זַרְעִי עַתָּה</p>

<p>נֹפֵל מִחוּץ לָעֵדֶן גַּם הוּא אֶל תּוֹךְ הַפַּחַת</p>

<p>אֲשֶׁר נִלְכְּדוּ בוֹ אֲבוֹתָיו בְּעוֹדָם בְּתוֹךְ הָעֵדֶן.</p>

<p>קַבֵּל, בְּנִי, בְּרָצוֹן אֶת-כֹּל כְּפִי <strong>שֶׁיֶּשְׁנוֹ</strong> –</p>

<p>לוּ כֵן עָשִׂינוּ אָנוּ, כִּי אָז שָׁלַוְתָּ אָתָּה.
<br><br />
<strong>אָדָם</strong></p>
</blockquote>

<blockquote>
<p>הִנֵּה שָׁלְמָה תְפִלָּתֵנוּ. כִּי עַל כֵּן לְכוּ וְנֵלְכָה</p>

<p>אִישׁ אִישׁ מִזֶּה לְפָעֳלוֹ – הֵן נָחוּץ דְּבַר פָּעֳלֵנוּ.</p>

<p>וְאוּלָם אֵינֶנּוּ כָבֵד: עוֹד חֲדָשָׁה הָאֲדָמָה,</p>

<p>וּבְרָצוֹן תִּתֶּן-לָנוּ בִּמְעַט עֲבוֹדָה פִּרְיָהּ.
<br><br />
<strong>חַוָּה</strong></p>
</blockquote>

<blockquote>
<p>רְאֵה אָבִיךָ, קַיִן, הִנֵּה עָלֵז הוּא וְשָׁלֵו</p>

<p>וּמְקַבֵּל כֹּל בְּאַהֲבָה; עֲשֵׂה, בְּנִי, כָּמוֹהוּ.</p>
</blockquote>

<p>(אדם וחוה הולכים)</p>

<blockquote>
<p><strong>צִלָּה</strong></p>
</blockquote>

<blockquote>
<p>הַאַף אֵין זֹאת אֵפוֹא, אָחִי?
<br><br />
<strong>הֶבֶל</strong></p>
</blockquote>

<blockquote>
<p>לָמָּה אֵפוֹא תַלְבִּישׁ קַדְרוּת אֶת מִצְחֶךְ,</p>

<p>וְהִיא הֵן לֹא תוֹשִׁיעַ, וְרַק חֲמַת אֱלֹהִים תְּעוֹרֵר.
<br><br />
<strong>עָדָה</strong></p>
</blockquote>

<blockquote>
<p>קַיִן, מַחְמַד לִבִּי, הֲכִי מִתְאַנֵּף אַתָּה?
<br><br />
<strong>קַיִן</strong></p>
</blockquote>

<blockquote>
<p>לֹא, עָדָה! רַק חָפַצְתִּי הִוָּתֵר מְעַט לְבַדִּי.</p>

<p>הֶבֶל, לִבִּי כֹאֵב; אַךְ רֶגַע עוֹד וְיַעֲבוֹר.</p>

<p>לֵךְ נָא, אָחִי, לְפָנַי – בִּמְהֵרָה אָבֹא אַחֲרֶיךָ.</p>

<p>גַּם אַתֶּן פֹּה, אַחְיוֹתַי, אַל נָא לִי תְחַכֶּינָה;</p>

<p>לָמָּה אֶגְמָלְכֶן רָעָה תַּחַת כָּל טוֹבַתְכֶן:</p>

<p>בְּעוֹד רֶגַע אָבֹא אַחֲרֵיכֶן.
<br><br />
<strong>עָדָה</strong></p>
</blockquote>

<blockquote>
<p>וָלֹא – אָז אָשׁוּב הֵנָּה וַאֲבַקֶּשְׁךָ לִי מִפֹּה.
<br><br />
<strong>הֶבֶל</strong></p>
</blockquote>

<blockquote>
<p>יְהִי שְׁלוֹם אֱלֹהִים עָלֶיךָ, אָחִי, וְעַל רוּחֶךָ.</p>
</blockquote>

<p>(הבל, צלה ועדה הולכים)</p>

<blockquote>
<p><strong>קַיִן</strong> (לבדו)</p>
</blockquote>

<blockquote>
<p>וְלָזֹאת יִקָּרֵא חַיִּים! – עֲבוֹדָה! אַךְ <strong>לָמָּה</strong> אֶעֱבוֹד?</p>

<p>רַק עֵקֶב לֹא הִתְחַזֵּק אָבִי עַל הַמָּקוֹם</p>

<p>אֲשֶׁר הָיָה לוֹ בָּעֵדֶן. אַךְ <strong>לִי</strong> וְלָזֹאת מָה אֵפוֹא?</p>

<p>אֲנִי אָז לֹא-נוֹלַדְתִּי: לֹא שָׁאַלְתִּי כִּי אִוָּלֶד,</p>

<p>וְגַם עָלֹץ לֹא עָלַצְתִּי בְּחֶלְקִי כִּי נוֹלַדְתִּי.</p>

<p>מַדּוּעַ לְקוֹל הַנָּחָשׁ שָׁמַע וּלְקוֹל הָאִשָּׁה?</p>

<p>אוֹ לָמָּה זֶה, אִם שָׁמַע, עַל-כָּכָה סָבֹל נִסְבֹּל</p>

<p>וּבַמֶּה עֲוֹנוֹ גָדוֹל? הֵן שָׁתוּל הָיָה הָעֵץ –</p>

<p>וְלָמָּה אֵפוֹא אֹמַר: לֹא הָיָה הָעֵץ גַּם לוֹ?</p>

<p>אִם לֹא גַם לוֹ, עַל מַה-זֶּה נִטַּע קָרוֹב אֵלָיו</p>

<p>וְכֻלּוֹ יָפֶה וְנֶחְמָד וְתַאֲוָה לָעֵינָיִם?</p>

<p>אַךְ הֵם רַק דָּבָר אֶחָד יַעֲנוּ עַל כָּל הַשְּׁאֵלוֹת:</p>

<p>&#8220;<strong>הוּא</strong> חָפֵץ – <strong>וְהוּא</strong> הֵן טוֹב&#8221;. אַךְ מִי לִי זֹאת יוֹכִיחַ?</p>

<p>הֲבַאֲשֶׁר הוּא כֹל יָכוֹל כִּי לָכֵן טוֹב מִכֹּל הוּא?</p>

<p>וַאֲנִי עַל-פִּי הַפְּרִי רַק אֶשְׁפּוֹט – וְהוּא מַה מַּר –</p>

<p>אֲשֶׁר נָטַל עָלַי לְאָכְלָה עַל חֵטְא, וְהוּא לֹא חֶטְאִי.</p>

<p>אַךְ מָה הַמַּרְאֶה פִּתְאֹם? – צֶלֶם מַלְאָךְ צַלְמוֹ,</p>

<p>רַק פָּנָיו לָבְשׁוּ קַדְרוּת וּמַרְאֵהוּ סָר וְזָעֵף</p>

<p>שִׁבְעָתַיִם מִן הָרוּחוֹת: לָמָּה אֵפוֹא אֶרְעַד?</p>

<p>עַל מַה-זֶּה אִירָא אֹתוֹ יוֹתֵר מִן הָרוּחוֹת</p>

<p>אֲשֶׁר אֶרְאֵם יוֹם וָיוֹם עִם חַרְבָּם הַלֹּהֶטֶת</p>

<p>עַל יַד מְבוֹא הַשַּׁעַר, שֶׁשָּׁם בְּכִלְיוֹן נֶפֶשׁ</p>

<p>נִצַּבְתִּי פְּעָמִים הַרְבֵּה לְמוֹעֵד בֵּין-עַרְבַּיִם,</p>

<p>לְהַבִּיט לְתוֹךְ הַגָּן, אֶל נַחֲלָתִי זֹאת לְפָנִים,</p>

<p>אוּלַי תִּרְאֶה עֵינִי בְּרַק אוֹר וְלוּ רַק רֶגַע,</p>

<p>בְּטֶרֶם הַלַּיְלָה יֵרֵד עַל הַחוֹמוֹת הַסְּגוּרוֹת לָנוּ</p>

<p>וְעַל רָאשֵׁי כָל הָעֵצִים הָרָמִים וְהַנִּשָּׂאִים,</p>

<p>הַגְּבֹהִים מִן הַסּוֹלְלוֹת, אֲשֶׁר יִשְׁמְרוּ הַכְּרוּבִים אוֹתָן?</p>

<p>אִם שְׂרָפִים לֹא יָרֵאתִי, חוֹגְרֵי אֵשׁ הָהֵמָּה,</p>

<p>עַל מַה-זֶּה אִירָא אֵפוֹא אֶת-זֶה הַקָּרֵב עַתָּה?</p>

<p>רַק אֵין זֶה כִּי הוּא עָצוּם מֵהֵמָּה כֻּלָּם יַחַד,</p>

<p>אַךְ לֹא כְמוֹהֶם נֶחְמָד, וְאוּלַי אֵינֶנּוּ נֶחְמָד</p>

<p>כְּכֹל שֶׁהָיָה לְפָנִים וּכְכֹל שֶׁיּוּכַל לִהְיוֹת:</p>

<p>גַּם אֵין זֶה כִּי רַק מַכְאוֹב נִלְוָה אֶל אַלְמוּתוֹ,</p>

<p>הַאֻמְנָם? אִם יֵשׁ מַכְאוֹב גַּם בִּלְעֲדֵי &#8220;הָיֹה אָדָם&#8221;?</p>

<p>הִנֵּה הוּא בָא.</p>
</blockquote>

<p>(לוציפר בא)</p>

<blockquote>
<p><strong>לוּצִיפֶר</strong></p>
</blockquote>

<blockquote>
<p>בֶּן-אָדָם!
<br><br />
<strong>קַיִן</strong></p>
</blockquote>

<blockquote>
<p>מִי אַתָּה, הָרוּחַ?
<br><br />
<strong>לוּצִיפֶר</strong></p>
</blockquote>

<blockquote>
<p>אֲדוֹן הָרוּחוֹת אָנֹכִי.
<br><br />
<strong>קַיִן</strong></p>
</blockquote>

<blockquote>
<p>אִם כֵּן הוּא, לָמָּה עֲזַבְתָּם וּבָאתָ אֶל הֶעָפָר?
<br><br />
<strong>לוּצִיפֶר</strong></p>
</blockquote>

<blockquote>
<p>יָדַעְתִּי מַחְשְׁבוֹת עָפָר, אַף אָחוּשׁ עִמּוֹ וְעִמֶּךָּ.
<br><br />
<strong>קַיִן</strong></p>
</blockquote>

<blockquote>
<p>הַאֻמְנָם! הֲגַם מַחְשְׁבוֹתַי אָנֹכִי אַתָּה יוֹדֵעַ?
<br><br />
<strong>לוּצִיפֶר</strong></p>
</blockquote>

<blockquote>
<p>הֵן מַחְשְׁבוֹת כֹּל יָדַעְתִּי, אֲשֶׁר עֵרֶךְ מַחֲשָׁבוֹת עֶרְכָּן; –</p>

<p>הֲלֹא הוּא חֵלֶק אַלְמוּתְכֶם הַדֹּבֵר בְּלִבְּכֶם פְּנִימָה.
<br><br />
<strong>קַיִן</strong></p>
</blockquote>

<blockquote>
<p>מָה חֵלֶק אַלְמָוֶת הַזֶּה? הֵן אֹתוֹ כִּסּוּ מִמֶּנּוּ;</p>

<p>עֵץ-חַיִּים לֹא נִתַּן לָנוּ, כִּי אָשֹׁם אָשֵׁם אָבִי,</p>

<p>וְעֵץ-הַדַּעַת גַּם הוּא, כִּי נֶחְפְּזָה אִמִּי בַּעֲשׂוֹתָהּ,</p>

<p>נֶאֱכַל בְּעוֹדוֹ בֹסֶר, וּפִרְיוֹ הָיָה מָוֶת.
<br><br />
<strong>לוּצִיפֶר</strong></p>
</blockquote>

<blockquote>
<p>רַק רַמֵּה רִמּוּ אוֹתְךָ: הֵן תִּרְאֶה כִּי אַתָּה חַי.
<br><br />
<strong>קַיִן</strong></p>
</blockquote>

<blockquote>
<p>אֶחְיֶה, אָמְנָם כֵּן הוּא, וְאוּלָם לְבַעֲבוּר אָמוּת.</p>

<p>וּבִחְיוֹתִי לֹא הָיִיתִי שׂנֵא אֶת-הַמָּוֶת,</p>

<p>לוּלֵא בְקִרְבִּי רוּחַ, הַנּוֹלַד בִּי בְּהִוָּלְדִי,</p>

<p>וְלוּלֵא לַחַיִּים תְּשׁוּקָה, אֲשֶׁר קָצֹר קָצְרָה יָדִי</p>

<p>לִכְבּוֹשׁ אוֹתָהּ בְּקִרְבִּי, וַאֲשֶׁר בָּזֹה אֶבְזֶה אוֹתָהּ</p>

<p>כִּבְזוֹתִי גַם אֶת-נַפְשִׁי, וְרַק לֹא אוּכַל הַכְנִיעָהּ –</p>

<p>כִּי עַל-כֵּן חַי אָנֹכִי. מִי יִתֵּן וְלֹא חָיִיתִי!
<br><br />
<strong>לוּצִיפֶר</strong></p>
</blockquote>

<blockquote>
<p>חַי אַתָּה וּלְעוֹלָם תִּחְיֶה: אַל תְּדַמֶּה בְנַפְשֶׁךָ</p>

<p>כִּי אֲדָמָה זֹאת, שֶׁהִיא רַק כְּסוּתְךָ אֲשֶׁר תַּחֲלִיף,</p>

<p>הִיא עֶצֶם דְּבַר הַחַיִּים – הַכְּסוּת הַזֹּאת הֵן תֶּחְדַּל,</p>

<p>אַךְ אַתָּה זֶה גַם לֹא תִמְעַט אָז מִהְיוֹת מֵעָתָּה.
<br><br />
<strong>קַיִן</strong></p>
</blockquote>

<blockquote>
<p>לֹא <strong>אֶמְעַט</strong>! אַךְ לָמָּה לֹא <strong>אַרְבֶּה</strong> הֱיוֹת מֵעַתָּה?
<br><br />
<strong>לוּצִיפֶר</strong></p>
</blockquote>

<blockquote>
<p>אוּלַי תִּהְיֶה כָמוֹנוּ.
<br><br />
<strong>קַיִן</strong></p>
</blockquote>

<blockquote>
<p>וּמָה אַתֶּם אֵפוֹא?
<br><br />
<strong>לוּצִיפֶר</strong></p>
</blockquote>

<blockquote>
<p>בְּנֵי נֶצַח אֲנַחְנוּ.
<br><br />
<strong>קַיִן</strong></p>
</blockquote>

<blockquote>
<p>וּשְׁלֵוִים אַתֶּם?
<br><br />
<strong>לוּצִיפֶר</strong></p>
</blockquote>

<blockquote>
<p>תַּקִּיפִים אֲנַחְנוּ.
<br><br />
<strong>קַיִן</strong></p>
</blockquote>

<blockquote>
<p>אֲבָל הֲגַם שְׁלֵוִים?
<br><br />
<strong>לוּצִיפֶר</strong></p>
</blockquote>

<blockquote>
<p>לֹא; וְאַתָּה?
<br><br />
<strong>קַיִן</strong></p>
</blockquote>

<blockquote>
<p>אֵיךְ אֶשְׁלַו אָנֹכִי? רְאֵה אֹתִי וְהַבִּיטָה.
<br><br />
<strong>לוּצִיפֶר</strong></p>
</blockquote>

<blockquote>
<p>הוֹי עָפָר וָאֵפֶר! וְאַתָּה זֶה תִתְאַמֵּר</p>

<p>כִּי אֻמְלָל הָיִיתָ! אַתָּה!
<br><br />
<strong>קַיִן</strong></p>
</blockquote>

<blockquote>
<p>אֻמְלַלְתִּי: אַךְ מָה אַתָּה בְּכָל תָּקְפְּךָ וּגְבוּרָתֶךָ?
<br><br />
<strong>לוּצִיפֶר</strong></p>
</blockquote>

<blockquote>
<p>אָנֹכִי הוּא הַמִּתְאַמֵּץ לִהְיוֹת כָּאֵל הַלָּז</p>

<p>אֲשֶׁר יָצֹר יָצַר אֹתְךָ, וַאֲשֶׁר לוּ אֲנִי יְצַרְתִּיךָ</p>

<p>כִּי עַתָּה לֹא הָיִיתָ אֵת אֲשֶׁר הָיִיתָ עַתָּה.
<br><br />
<strong>קַיִן</strong></p>
</blockquote>

<blockquote>
<p>הִנֵּה כִמְעַט כֵּאלֹהִים מַרְאֶיךָ, וְאוּלָם – –
<br><br />
<strong>לוּצִיפֶר</strong></p>
</blockquote>

<blockquote>
<p>אֱלֹהִים אֵינֶנִּי: וְיַעַן חָסַרְתִּי הֱיוֹת אֱלֹהִים,</p>

<p>לָכֵן הֱיוֹת לֹא אֶחְפֹּץ אַחֵר מֵאֲשֶׁר הִנֵּנִי.</p>

<p>הֵן גָּבֹר גָּבַר הוּא; וְעַל-כֵּן יִמְשָׁל-נָא!
<br><br />
<strong>קַיִן</strong></p>
</blockquote>

<blockquote>
<p>מִי?</p>
</blockquote>

<blockquote>
<p><strong>לוּצִיפֶר</strong></p>
</blockquote>

<blockquote>
<p>הַבֹּרֵא אֶת אָבִיךָ וַאֲשֶׁר בָּרָא אֶת הָאָרֶץ – –
<br><br />
<strong>קַיִן</strong></p>
</blockquote>

<blockquote>
<p>וְאֶת הַשָּׁמַיִם וְכָל צְבָאָם. כֵּן שָׁמַעְתִּי אֶת-שְׂרָפָיו</p>

<p>מְזַמְּרִים אֵלָיו יַחְדָּו; וְכָכָה דִּבֵּר אָבִי.
<br><br />
<strong>לוּצִיפֶר</strong></p>
</blockquote>

<blockquote>
<p>הֵם מְדַבְּרִים – כִּי נָטַל עֲלֵיהֶם לְדַבֵּר כָּכָה,</p>

<p>וָלֹא, כִּי עַתָּה הָיוּ אֶת אֲשֶׁר הָיִיתִי אָנֹכִי –</p>

<p>וַאֲשֶׁר אַתָּה הָיִיתָ – אִם רוּחַ וְאִם אָדָם.
<br><br />
<strong>קַיִן</strong></p>
</blockquote>

<blockquote>
<p>וּמָה אֵפוֹא זֹאת?
<br><br />
<strong>לוּצִיפֶר</strong></p>
</blockquote>

<blockquote>
<p>נֶפֶשׁ הִיא שֶׁתָּהִין לִהְיוֹת כְּיַד אַלְמוּתָהּ –</p>

<p>נֶפֶשׁ הִיא שֶׁתָּהִין לְהַבִּיט אֶל הֶעָרִיץ</p>

<p>וְאֶל-פָּנָיו הַמְלֵאִים עֹז אֲשֶׁר לְעוֹלָם לֹא יִתַּמּוּ,</p>

<p>וּלְהַגִּיד לוֹ עַל-פָּנָיו כִּי רָעָתוֹ אֵינָהּ טוֹבָה!</p>

<p>אִם הוּא אוֹתָנוּ עָשָׂה, כְּפִי שֶׁאוֹמֵר לָנוּ –</p>

<p>וַאֲנִי הֵן טֶרֶם אֵדַע אַף טֶרֶם לָהּ אַאֲמִינָה –</p>

<p>אַךְ הוּא אִם עָשָׂה אוֹתָנוּ, לֹא <strong>יוּכַל</strong> כַּלּוֹתֵנוּ:</p>

<p>בְּנֵי אַלְמָוֶת אֲנַחְנוּ! – אָמְנָם כֵּן, עָשָׂנוּ,</p>

<p>כִּי יוּכַל עַנּוֹתֵנוּ: – הַנִּיחוּ לוֹ! הוּא גָדוֹל –</p>

<p>אַךְ בְּגָדְלוֹ לֹא יִשְׁלַו יוֹתֵר מֵאֲשֶׁר אָנוּ בְּמִלְחַמְתֵּנוּ!</p>

<p>מִטּוֹבָה לֹא תֵצֵא רָעָה; וְהוּא מֶה עֹשֶׂה אֵפוֹא?</p>

<p>אֲבָל יֵשֶׁב לוֹ עַל-כִּסְאוֹ הַשָּׁמֵם שָׁם וּבֹדֵד,</p>

<p>יִבְרָא לוֹ עוֹלָמוֹת, לְבַעֲבוּר לֹא תֶאֱרַכְנָה</p>

<p>שְׁנוֹת הֲוָיָתוֹ עָלָיו הָרַבּוֹת וְהָאֲרֻכּוֹת</p>

<p>שֶׁתַּכְלִית אֵין לָהֵנָּה, וְלֹא יִהְיוּ לוֹ לְמַשָּׂא</p>

<p>עִתּוֹת בְּדִידוּתוֹ הָרַבּוֹת, מֵאֵין לוֹ חָבֵר לְנַפְשׁוֹ;</p>

<p>יִצְבָּר-לוֹ כַדּוּר עַל כַּדּוּר: אַךְ יָחִיד הוּא לָנֶצַח,</p>

<p>עָרִיץ הוּא בְּלִי סוֹף וּבְלִי גְבוּל וְעַד בִּלְתִּי תַכְלִית;</p>

<p>לוּ יָכוֹל לְכַלּוֹת נַפְשׁוֹ, כִּי עַתָּה חֶסֶד עָשָׂה</p>

<p>עִם נַפְשׁוֹ הוּא לְבַדּוֹ, הַגָּדוֹל מִכָּל חֲסָדָיו:</p>

<p>אֲבָל יוֹסִיף-לוֹ וְיִמְשׁוֹל וְיִגְדַּל-נָא עִם עָנְיוֹ!</p>

<p>עַל-הַמְּעַט אָדָם וְרוּחוֹת נֹשְׂאִים וְסֹבְלִים יַחַד –</p>

<p>וּבְסָבְלֵנוּ חֲבֵרִים יַחְדָּו, וְהָפְכוּ מְצֻקּוֹתֵינוּ,</p>

<p>שֶׁאֵין לָהֶן מִסְפָּר מֵרֹב, וְנָקַלּוּ לָנוּ לְשֵׂאתָן,</p>

<p>מֵחֶמְלָה רַבָּה שֶׁנִּרְחַשׁ כֻּלָּנוּ פֹּה לְכֻלָּנוּ!</p>

<p>אַךְ <strong>הוּא</strong>! עַד כַּמָּה אֻמְלָל, כַּמָּה עָנִי הוּא בִּמְרוֹמָיו</p>

<p>וְעַד כַּמָּה יִסְעַר בְּעָנְיוֹ בְּלִי מַעְצוֹר וּבְלִי כָל-שֶׁקֶט</p>

<p>וְרַק לִבְרֹא וְלִבְרֹא עָלָיו, וְלָשׁוּב וְלִבְרֹא וְלִבְרֹא –
<br><br />
<strong>קַיִן</strong></p>
</blockquote>

<blockquote>
<p>דְּבָרִים אַתָּה דֹבֵר, שֶׁהֵם זֶה יָמִים רַבִּים</p>

<p>חָלְפוּ כְמוֹ חֶזְיוֹנוֹת גַּם קֶרֶב מַשְׂכִּיּוֹת לִבִּי:</p>

<p>מֵעוֹדִי לֹא יָכֹלְתִּי וְלֹא יָדַעְתִּי לִמְצֹא קֶשֶׁר</p>

<p>בֵּין זֶה שֶׁרָאֲתָה עֵינִי וְזֶה שֶׁשָּׁמְעָה אָזְנִי.</p>

<p>אָבִי וְאִמִּי מְדַבְּרִים עַל נְחָשִׁים אֵלַי יוֹם יוֹם,</p>

<p>וְעַל פְּרִי וְעַל עֵצִים שֹׁנִים: עֵינַי רֹאוֹת הַשְּׁעָרִים</p>

<p>שֶׁל הַמָּקוֹם אֲשֶׁר הֵמָּה קֹרְאִים לוֹ גַּן עֶדְנָם</p>

<p>וּכְרוּבִים שֹׁמְרִים אֹתוֹ בְּחַרְבוֹת אֵשׁ לֹהֶטֶת,</p>

<p>וְלֹא יִתְּנוּ לָבוֹא שָׁמָּה לֹא אֹתָם וְגַם לֹא אֹתִי:</p>

<p>אָחוּשׁ עֹל הָעֲבוֹדָה שֶׁאֶעֱבוֹד יוֹם יוֹם תָּמִיד</p>

<p>וְעֹל רוּחִי הַחוֹשֵׁב תָּמִיד: עֵינַי רֹאוֹת מִסָּבִיב</p>

<p>עוֹלָם כֻּלּוֹ וּמְלֹאוֹ אֲשֶׁר בּוֹ אֲנִי כְאֶפֶס,</p>

<p>וַאֲשֶׁר קוֹל בְּקֶרֶב לִבִּי יַגִּיד לִי עִם-זֹאת</p>

<p>כִּי אֲנִי אֲנִי הָאָדוֹן לְכָל עִנְיָן שָׁם וְדָבָר –</p>

<p>וַאֲנִי דִּמִּיתִי תָמִיד: רַק לִי מְצֻקּוֹת אֵלֶּה. –</p>

<p>אָבִי הִנֵּה נִכְנָע מְעַט מְעַט בְּרֹב הַיָּמִים;</p>

<p>אִמִּי פָנָה רוּחָהּ אֲשֶׁר עָרַג תָּמִיד לָדַעַת</p>

<p>עַל אַף הָאֹמְרִים תָּמִיד כִּי קִלְלַת עוֹלָם תִּנְחַל;</p>

<p>אָחִי הָיָה לְרֹעֶה הַמַּקְרִיב יוֹם בְּיוֹמוֹ</p>

<p>מִבְּכֹרוֹת צֹאנוֹ וְחֶלְבָּן לֵאלֹהִים זֶה אֲשֶׁר צִוָּה</p>

<p>כִּי רַק בְּזֵעַת אַפַּיִם תִּתֵּן הָאֲדָמָה כֹּחָהּ;</p>

<p>אֲחוֹתִי צִלָּה תְּזַמֵּר וְתָרֹן לוֹ בַּשַּׁחַר</p>

<p>בְּטֶרֶם רֹן בַּבֹּקֶר הַצִּפֳּרִים בַּשָּׁמַיִם;</p>

<p>וְעָדָה, זֹאת סְגֻלָּתִי, זֹאת אִשְׁתִּי מַחְמַד נַפְשִׁי,</p>

<p>גַּם הִיא לֹא תָבִין רוּחִי וְאֵת אֲשֶׁר יָצִיק אֹתוֹ.</p>

<p>לֹא מָצָאתִי אִישׁ עַד הֵנָּה אֲשֶׁר נָשָׂא עִמִּי וַיָּבֶן.</p>

<p>וִיהִי מַה יִּהְיֶה אֵפוֹא – אֶתְחַבֵּר נָא עִם רוּחוֹת.
<br><br />
<strong>לוּצִיפֶר</strong></p>
</blockquote>

<blockquote>
<p>לוּלֵא עַל-פִּי נִשְׁמָתְךָ וּסְגֻלּוֹתֶיהָ מָצָאתִי אוֹתְךָ</p>

<p>כָּשֵׁר לְהִתְחַבְּרוּת זֹאת, כִּי עַתָּה לֹא הָיִיתִי</p>

<p>עוֹמֵד לְפָנֶיךָ הַיּוֹם: גַּם נָחָשׁ הָיָה רַב לְךָ,</p>

<p>לְבַעֲבוּר הַשִּׂיא אוֹתְךָ. כָּאָז וּכְמוֹ לְפָנִים.
<br><br />
<strong>קַיִן</strong></p>
</blockquote>

<blockquote>
<p>הַאַתָּה אֵפוֹא זֶה אֲשֶׁר פִּתָּה אָז אֶת אִמִּי?
<br><br />
<strong>לוּצִיפֶר</strong></p>
</blockquote>

<blockquote>
<p>אָנֹכִי לֹא אֲפַתֶּה, כִּי אֱמֶת רַק אֲדַבֵּר:</p>

<p>הַאֻמְנָם לֹא עֵץ דַּעַת הָיָה הָעֵץ הַהוּא?</p>

<p>הַאֻמְנָם לֹא עֵץ חַיִּים הָיָה הָעֵץ עִם פִּרְיוֹ?</p>

<p><strong>הֶאָנֹכִי</strong> זֶה צִוִּיתִי לְבִלְתִּי אֲכָל מִמֶּנּוּ?</p>

<p>הֶאָנֹכִי זֶה נָטַעְתִּי עֵצִים לֹא-יֵאָכְלוּ</p>

<p>וַעֲשִׂיתִים תַּאֲוָה לְמַרְאֶה וּנְתַתִּים בְּקִרְבַת אֲנָשִׁים</p>

<p>טְהוֹרִים וּנְקִיִּים וּתְמִימִים, לְעוֹרֵר רַק תַּאֲוָתָם?</p>

<p>לוּ אֲנִי עָשִׂיתִי – לְאֵלִים עָשִׂיתִי אֶתְכֶם;</p>

<p>אַךְ הוּא, הַמְגָרֵשׁ אֶתְכֶם, הוּא גֵרֵשׁ אֶתְכֶם מִלְּפָנָיו,</p>

<p>פֶּן &#8220;תִּקְחוּ מֵעֵץ הַחַיִּים וִהְיִיתֶם אֱלֹהִים כָּמוֹנוּ&#8221;.</p>

<p>הַאֻמְנָם כָּכָה הָיוּ הַדְּבָרִים אֲשֶׁר דִּבֶּר?
<br><br />
<strong>קַיִן</strong></p>
</blockquote>

<blockquote>
<p>הוּא דִבֵּר כָּזֹאת וְאָנֹכִי שְׁמַעְתִּיהָ מִפִּי אֵלֶּה</p>

<p>אֲשֶׁר שָׁמְעוּ אֹתָהּ בְּאָזְנָם מִפִּיו מִתּוֹךְ הַסְּעָרָה.
<br><br />
<strong>לוּצִיפֶר</strong></p>
</blockquote>

<blockquote>
<p>וּבְכֵן מִי אֵפוֹא הָיָה הַשֵּׁד הַבָּא לְהַשְׁחִית?</p>

<p>הֲזֶה שֶׁמֵּאֲנָה נַפְשׁוֹ לְתִתְּכֶם לִרְאוֹת חַיִּים,</p>

<p>וְאִם זֶה שֶׁנַפְשׁוֹ חָשְׁקָה הַנְחִילְכֶם חַיֵּי נֶצַח,</p>

<p>חַיִּים שֶׁיֵּשׁ בָּם שִׂמְחָה וְתַעֲצֻמוֹת עֹז וָדַעַת?
<br><br />
<strong>קַיִן</strong></p>
</blockquote>

<blockquote>
<p>הוֹי, לוּ לָקֹחַ לָקְחוּ מִן הָעֵצִים הַשְּׁנַיִם יַחַד,</p>

<p>אוֹ לוּ גַם מִן הָאֶחָד לָקֹחַ לֹא לָקָחוּ!
<br><br />
<strong>לוּצִיפֶר</strong></p>
</blockquote>

<blockquote>
<p>הָאֶחָד <strong>כְּבָר</strong> לְקַחְתֶּם, וְהַשֵּׁנִי <strong>תּוּכְלוּ</strong> קַחַת.
<br><br />
<strong>קַיִן</strong></p>
</blockquote>

<blockquote>
<p>בַּמָּה?
<br><br />
<strong>לוּצִיפֶר</strong></p>
</blockquote>

<blockquote>
<p>אִם תַּקְשׁוּ וּתְחַזְקוּ לִבְּכֶם וִהְיִיתֶם מַמְרִים תָּמִיד.</p>

<p>אֵין דָּבָר אֲשֶׁר יוּכַל לַכְנִיעַ אֶת הָרוּחַ</p>

<p>כָּל-עוֹד מִתְחַזֵּק הָרוּחַ לִהְיוֹת אֶת שֶׁיֶּשְׁנוֹ</p>

<p>וְלִהְיוֹת לְרֹאשׁ כָּל דָּבָר וְכָל עִנְיָן פֹּה מִסָּבִיב –</p>

<p>הֵן עָשׂוּי הָרוּחַ לִמְשֹׁל וְלִשְׁפּוֹךְ עַל-כֹּל מֶמְשַׁלְתּוֹ.
<br><br />
<strong>קַיִן</strong></p>
</blockquote>

<blockquote>
<p>אַךְ הַגֵּד, הַאַתָּה אֵפוֹא פִתִּיתָ אֶת אֲבוֹתָי?
<br><br />
<strong>לוּצִיפֶר</strong></p>
</blockquote>

<blockquote>
<p>אֲנִי? הוֹי עָפָר נִבְזֶה! לָמָּה הָיָה לִי לְפַתּוֹת?
<br><br />
<strong>קַיִן</strong></p>
</blockquote>

<blockquote>
<p>הֵן אָמֹר אוֹמְרִים כֻּלָּם: הַנָּחָשׁ הָיָה רוּחַ.
<br><br />
<strong>לוּצִיפֶר</strong></p>
</blockquote>

<blockquote>
<p>מִי יֹאמַר כָּזֹאת? וְהִיא לֹא כְתוּבָה שָׁם בִּמְרוֹמִים:</p>

<p><strong>הָאֶחָד</strong> גְּבַהּ הַלֵּב לֹא יִרְבֶּה לְכַזֵּב כָּכָה,</p>

<p>וְרַק יִרְאַת אָדָם וְסִכְלוּת הֵן הֵן תֹּאמַרְנָה תָמִיד</p>

<p>לְהַעֲמִיס כָּל הַחֲטָאִים עַל צַוַּאר רוּחַ מִמָּרוֹם.</p>

<p>הַנָּחָשׁ <strong>הָיָה</strong> נָחָשׁ – לֹא גָדוֹל אוֹ קָטָן בְּעֶרְכּוֹ</p>

<p>מִן הָאָדָם אֲשֶׁר אֹתוֹ הַשִּׂיא הִשִּׂיא בִּדְבָרִים,</p>

<p>כִּי הוּא גַם הוּא רַק עָפָר – אַךְ עָרוּם הַרְבֵּה מִמֶּנּוּ.</p>

<p>כִּי עַל כֵּן הוֹלִיכוֹ שׁוֹלָל, וַיֵּדַע מֵרֹאשׁ הַמַּכְאוֹב</p>

<p>אֲשֶׁר יִתֵּן הַדַּעַת לָאָדָם אַחֲרֵי הַנַּחַת הַמְעַטָּה.</p>

<p>הַאֻמְנָם חָשַׁבְתָּ בְּלִבְּךָ כִּי אָנֹכִי לָבשׁ אֶלְבַּשׁ</p>

<p>דְּמוּת יְצוּר גֹּוֵעַ אֲשֶׁר זֶה גוֹרָלוֹ לָמוּת?
<br><br />
<strong>קַיִן</strong></p>
</blockquote>

<blockquote>
<p><strong>אַךְ בְּקֶרֶב</strong> הַיְצוּר הַהוּא הֵן שָׁכַן שֵׁד הַמַּשְׁחִית?
<br><br />
<strong>לוּצִיפֶר</strong></p>
</blockquote>

<blockquote>
<p>בְּקֶרֶב אֵלֶּה שֶׁאוֹתָם הַטֵּה הִטָּה בִּדְבָרִים</p>

<p>בִּלְשׁוֹנוֹ הַשְּׁסוּעָה בְּפִיו, רַק בָּמוֹ עֹרֵר שֵׁד.</p>

<p>וַאֲנִי זֹאת אֹמַר אֵלֶיךָ: הַנָּחָשׁ הָיָה נָחָשׁ,</p>

<p>וְאַתָּה שְׁאַל הַכְּרוּבִים הַשּׁוֹמְרִים אֶת עֵץ הַמַּתְעֶה. –</p>

<p>כִּי יַעַבְרוּ אַלְפֵי שָׁנִים עַל עֲפָרְךָ אֲשֶׁר יִכְלֶה</p>

<p>וְעַל עֲפַר זַרְעֲךָ אַחֲרֶיךָ וְזֶרַע זַרְעֲךָ אַחֲרֶיךָ,</p>

<p>אָז אוּלַי יָקוּם דֹּר אֲשֶׁר אֶת חֶטְאֲכֶם זֶה הַקַּדְמֹנִי</p>

<p>יַלְבִּישׁ מָשָׁל כָּזֶה, וְיָשִׂים גַּם לִי הַדְּמוּת</p>

<p>אֲשֶׁר תַּעֵב אֲתַעֵב אֹתָהּ, כְּתַעֲבִי אֶת כָּל-נֶפֶשׁ</p>

<p>הַמִּשְׁתַּחֲוָה לָאֵל הַלָּז אֲשֶׁר בָּרָא אֶת בְּרִיּוֹתָיו</p>

<p>רַק אַךְ לְהִשְׁתַּחֲוֹת אֵלָיו וְלִפְנֵי נִצְחוֹ הַנּוֹרָא;</p>

<p>אַךְ אָנוּ רֹאֵי הָאֱמֶת, עָלֵינוּ גַם לְהַגִּידָהּ.</p>

<p>אֲבוֹתֶיךָ הַתְּמִימִים שָׁמְעוּ לְקוֹל רֶמֶשׂ וְנָפָלוּ.</p>

<p>מַה-בֶּצַע אֵפוֹא לָרוּחוֹת כִּי נַסֵּה יְנַסּוּ אֹתָם?</p>

<p>הָאוֹצָר נֶחְמָד הָיָה גַן עֵדֶן זֶה הַצָּר,</p>

<p>אֲשֶׁר רוּחוֹת הַמְלֵאִים תָּמִיד מְלֹא רֹחַב כָּל הָעוֹלָם –</p>

<p>אַךְ רְאֵה נָא, הִנֵּה דְבָרִים אָנֹכִי דֹבֵר אֵלֶיךָ</p>

<p>אֲשֶׁר אַתָּה לֹא יָדַעְתָּ וְלֹא תֵדַע וְלֹא תַשִּׂיגָם</p>

<p>גַּם אַחֲרֵי כָל-אֲכָלְךָ מִן הָעֵץ הַנוֹתֵן דָּעַת.
<br><br />
<strong>קַיִן</strong></p>
</blockquote>

<blockquote>
<p>וּבְכָל זֶה אֵין לְךָ דָּבָר בֵּין אוֹצְרוֹת כָּל הַדַּעַת</p>

<p>לְהַגִּידוֹ לִי וְאָנֹכִי לֹא חָפַצְתִּי לָדַעַת אוֹתוֹ</p>

<p>וְלֹא צָמֵאתִי לָדַעַת אוֹתוֹ וְלֹא לֵב לִי לָדַעַת אוֹתוֹ.
<br><br />
<strong>לוּצִיפֶר</strong></p>
</blockquote>

<blockquote>
<p>אַךְ הֲיָקוּם לֵב בְּךָ גַּם לִרְאוֹת וּלְהַבִּיט אוֹתוֹ?
<br><br />
<strong>קַיִן</strong></p>
</blockquote>

<blockquote>
<p>נַסֵּנִי נָא.
<br><br />
<strong>לוּצִיפֶר</strong></p>
</blockquote>

<blockquote>
<p>הֲיָקוּם לֵב בְּךָ לִרְאוֹת אֶת הַמָּוֶת?
<br><br />
<strong>קַיִן</strong></p>
</blockquote>

<blockquote>
<p>הַמָּוֶת עוֹד טֶרֶם נִרְאָה.
<br><br />
<strong>לוּצִיפֶר</strong></p>
</blockquote>

<blockquote>
<p>אֲבָל בֹּא יָבֹא אֶל-נָכוֹן.
<br><br />
<strong>קַיִן</strong></p>
</blockquote>

<blockquote>
<p>אָבִי יֹאמַר עָלָיו כִּי הִנּוֹ דָבָר נוֹרָא,</p>

<p>וְאִמִּי תֵּבְךְּ אִם יַזְכִּיר אִישׁ אֶת-שְׁמוֹ אֵלֶיהָ;</p>

<p>וְהֶבֶל יִשָּׂא עֵינָיו אֶל מְרוֹמֵי הַשָּׁמַיִם,</p>

<p>וְצִלָּה תוֹרִיד אַרְצָה עֵינֶיהָ וּמִתְפַּלֶּלֶת;</p>

<p>וְעָדָה תַבִּיט דּוּמָם אֵלַי וְלֹא תְדַבֵּר.
<br><br />
<strong>לוּצִיפֶר</strong></p>
</blockquote>

<blockquote>
<p>וְאַתָּה?
<br><br />
<strong>קַיִן</strong></p>
</blockquote>

<blockquote>
<p>מַחֲשָׁבוֹת לֹא אֵדַע מָה הֵן בֹּעֲרוֹת בְּקֶרֶב לִבִּי</p>

<p>לְשֵׁמַע שֵׁם הַמָּוֶת הַגָּדוֹל וְהַנּוֹרָא הַזֶּה,</p>

<p>שֶׁהוּא, כְּפִי הַנִּרְאֶה, אֵין עוֹד מִמֶּנּוּ מִפְלָט.</p>

<p>הַאוּכַל הֵאָבֵק עִמּוֹ? בְּעוֹדִי נַעַר נֶאֱבַקְתִּי</p>

<p>עִם כְּפִיר אֲרִי בַּשָּׂדֶה, בַּעֲשׂוֹתִי לִי שַׁעֲשׁוּעִים,</p>

<p>עַד-נִמְלָט מִתַּחַת יָדִי וַיִּבְרַח בְּעוֹדוֹ שֹׁאֵג.
<br><br />
<strong>לוּצִיפֶר</strong></p>
</blockquote>

<blockquote>
<p>אֵין לוֹ דְמוּת הַגּוּף; וּבְכָל זֶה הוּא בוֹלֵעַ</p>

<p>כָּל יָצוּר אֲשֶׁר צֶלֶם יְלוּד הֶעָפָר צַלְמוֹ.
<br><br />
<strong>קַיִן</strong></p>
</blockquote>

<blockquote>
<p>הַאֻמְנָם, וַאֲנִי אָמַרְתִּי רַק יְצוּר הוּא וְלוֹ גַם דְּמוּת:</p>

<p>כִּי מִי, אִם לֹא יְצוּר, יָרֵעַ כֵּן לִיצוּרִים?
<br><br />
<strong>לוּצִיפֶר</strong></p>
</blockquote>

<blockquote>
<p>שְׁאַל אֶת פִּי הַמְכַלֶּה!
<br><br />
<strong>קַיִן</strong></p>
</blockquote>

<blockquote>
<p>אֶת מִי?</p>
</blockquote>

<blockquote>
<p><strong>לוּצִיפֶר</strong></p>
</blockquote>

<blockquote>
<p>אֶת הַבֹּרֵא – קְרָא לוֹ שֵׁם כְּכֹל שֶׁיִּהְיֶה עִם לִבְּךָ:</p>

<p>הֵן הוּא אֶת בְּרֻאָיו יִבְרָא לְבַעֲבוּר רַק כַּלּוֹתָם.
<br><br />
<strong>קַיִן</strong></p>
</blockquote>

<blockquote>
<p>לֹא יָדַעְתִּי כָזֹאת, אַךְ לִבִּי תָמִיד לִי הִגִּידָה</p>

<p>מֵאָז אֶל אָזְנִי נָגַע שֵׁמַע הַמָּוֶת הַלָּז:</p>

<p>הֵן מַה הוּא לֹא יָדַעְתִּי, רַק אָבִין כִּי הוּא נוֹרָא.</p>

<p>לִפְעָמִים דָּרַשְׁתִּי אַחֲרָיו וָאַבֵּט אֶל תּוֹךְ הַלַּיְלָה</p>

<p>הַגָּדוֹל וְהָאָיוֹם וְהַנּוֹרָא וָאֶחְדֹּר אֶל תּוֹךְ הַחֲשֵׁכָה.</p>

<p>וּבְרַחֵף צִלְלֵי עַד עַל חוֹמוֹת גַּן הָעֵדֶן</p>

<p>לְנֹגַהּ בְּרַק הַחֲרָבוֹת הַלֹּהֲטוֹת בְּיַד הַכְּרוּבִים,</p>

<p>אָז אָז אָרַבְתִּי אֵלָיו וְחָשַׁבְתִּי: עַתָּה יָבֹא;</p>

<p>כִּי עִם-יִרְאָתִי הַגְּדוֹלָה נֵעוֹרָה גַם תַּאֲוָתִי</p>

<p>לָדַעַת מַה-הַדָּבָר שֶׁכָּכָה יַפְלִיאֵנִי –</p>

<p>אַךְ דָּבָר טֶרֶם יָבֹא. אָז סַבֹּתִי עֵינַי</p>

<p>הַכֹּאֲבוֹת לִי וִיגֵעוֹת מִן הַמָּקוֹם שָׁם-נוֹלַדְנוּ</p>

<p>וְשָׁם הָעֵדֶן הַסָּגוּר עַל-מַסְגֵּר מִלְּפָנֵינוּ,</p>

<p>לְהַבִּיט אֶל פְּנֵי הַמְאוֹרוֹת מִלְּמַעְלָה בְּתוֹךְ הַתְּכֵלֶת</p>

<p>הַיָּפִים עַד לְהַפְלִיא, הֲמוֹת גַּם הֵם יָמוּתוּ?
<br><br />
<strong>לוּצִיפֶר</strong></p>
</blockquote>

<blockquote>
<p>אוּלַי – וְאוּלָם יַאֲרִיכוּ שָׁנִים הַרְבֵּה אַחֲרֶיךָ</p>

<p>וְגַם אַחֲרֵי צֶאֱצָאֶיךָ.
<br><br />
<strong>קַיִן</strong></p>
</blockquote>

<blockquote>
<p>מָה אֶשְׂמַח עַל זֹאת: אֲנִי לֹא הָיִיתִי מֵמִית אֹתָם –</p>

<p>רַק נֶחְמָדִים הֵם לְהַפְלִיא. אַךְ מַה-זֶּה אֵפוֹא מָוֶת?</p>

<p>יְרֵאתִיו, דִּמִּיתִיו, וְאָמְנָם דָּבָר הוּא מַה-נּוֹרָא;</p>

<p>אַךְ מַה הוּא טֶרֶם אֵדַע: צָרָה הִיא שֶׁתָּבוֹא</p>

<p>עָלֵינוּ וְכָל זַרְעֵנוּ אִם חָטָאנוּ וְאִם לֹא חָטָאנוּ,</p>

<p>אִם כָּכָה וְאִם כָּכָה יִהְיֶה – אַךְ <strong>מַה</strong> הוּא מִשְׁפַּט הַצָּרָה?
<br><br />
<strong>לוּצִיפֶר</strong></p>
</blockquote>

<blockquote>
<p>כִּי תָשׁוּבוּ אֶל הֶעָפָר.
<br><br />
<strong>קַיִן</strong></p>
</blockquote>

<blockquote>
<p>הֲבָזֹאת יְבוֹאֵנִי דַעַת?
<br><br />
<strong>לוּצִיפֶר</strong></p>
</blockquote>

<blockquote>
<p>לֹא אֵדַע אֶת הַמָּוֶת, וְלָכֵן לֹא אוּכַל לַעֲנוֹת.
<br><br />
<strong>קַיִן</strong></p>
</blockquote>

<blockquote>
<p>לֹא צָרָה הִיא כִּי אֶהְיֶה לְעָפָר שׁוֹקֵט וְדוּמָם:</p>

<p>הוֹי לוּ מֵאָז מֵרֵאשִׁית לֹא הָיִיתִי בִּלְתִּי עָפָר!
<br><br />
<strong>לוּצִיפֶר</strong></p>
</blockquote>

<blockquote>
<p>שְׁאֵלָה מַה נִּפְתָּלָה וְקַלָּה מִשְּׁאֵלַת אָבִיךָ!
&lt;
אָבִיךָ שָׁאַל דַּעַת – –
<br><br />
<strong>קַיִן</strong></p>
</blockquote>

<blockquote>
<p>אַךְ לִחְיוֹת הֵן לֹא שָׁאַל, כִּי לָמָּה זֶה לֹא שָׁלַח</p>

<p>אֶת-יָדוֹ אֶל עֵץ הַחַיִּים וְלָקַח וְאָכַל מִמֶּנּוּ?
<br><br />
<strong>לוּצִיפֶר</strong></p>
</blockquote>

<blockquote>
<p>כִּי נִמְנָע מֵעֲשׂוֹת כֵּן.
<br><br />
<strong>קַיִן</strong></p>
</blockquote>

<blockquote>
<p>הוֹי חַטָּאת קָשָׁה כַשְּׁאוֹל! לוּ הֵחִישׁ מְעַט בַּעֲשׂוֹתוֹ</p>

<p>וְלוּ רַק קָטַף רֵאשִׁית מִפְּרִי הָעֵץ הַזֶּה: –</p>

<p>וְאוּלָם לוּלֵא אָכַל מֵעֵץ הַדַּעַת, כִּי עַתָּה</p>

<p>לֹא יָדַע אֶת הַמָּוֶת. אוֹיָה! לֹא יְדַעְתִּיו,</p>

<p>וְרַק יָרֹא אִירָאֶנּוּ – אִירָא וְלֹא אֵדַע מָה!
<br><br />
<strong>לוּצִיפֶר</strong></p>
</blockquote>

<blockquote>
<p>וַאֲנִי הַיּוֹדֵעַ כֹּל, אֲנִי לֹא אִירָא דָבָר,</p>

<p>וְעַתָּה רְאֵה וְדַע מַה בֶּצַע בְּדֵעָה בְרוּרָה.
<br><br />
<strong>קַיִן</strong></p>
</blockquote>

<blockquote>
<p>הַתְלַמְּדֵנִי כֹל גַּם אֹתִי?
<br><br />
<strong>לוּצִיפֶר</strong></p>
</blockquote>

<blockquote>
<p>אִם תַּעֲשֶׂה לִי אַחַת.
<br><br />
<strong>קַיִן</strong></p>
</blockquote>

<blockquote>
<p>מַה הִיא?</p>
</blockquote>

<blockquote>
<p><strong>לוּצִיפֶר</strong></p>
</blockquote>

<blockquote>
<p>אִם תִּכְרַע אֵלַי וְתִשְׁתַּחֲוֶה – לִי אֲדֹנָי אֱלֹהֶיךָ.
<br><br />
<strong>קַיִן</strong></p>
</blockquote>

<blockquote>
<p>לֹא אַתָּה הוּא אֱלֹהִים אֲשֶׁר אָבִי יַעֲבוֹד אוֹתוֹ.
<br><br />
<strong>לוּצִיפֶר</strong></p>
</blockquote>

<blockquote>
<p>לֹא.</p>
</blockquote>

<blockquote>
<p><strong>קַיִן</strong></p>
</blockquote>

<blockquote>
<p>הֲדָמִיתָ אֵלָיו?
<br><br />
<strong>לוּצִיפֶר</strong></p>
</blockquote>

<blockquote>
<p>לֹא; – דָּבָר אֵין לִי עִמּוֹ! וְגַם לֹא אֶשְׁאַל כָּזֹאת:</p>

<p>אֶשְׁאַל כִּי אֶעֱלֶה עָלָיו – אֶשְׁאַל כִּי אֶשְׁפַּל מִמֶּנּוּ –</p>

<p>רַק רֵעַ אֵלָיו לֹא אֶהְיֶה אוֹ עֶבֶד לְמִמְשַׁל עֻזּוֹ.</p>

<p>לְבָדָד אָנֹכִי יוֹשֵׁב; כֵּן הוּא, וְאוּלָם גָּדַלְתִּי: –</p>

<p>הֵן רַבִּים אִתִּי אֵלֶּה הָעוֹבְדִים אֹתִי עַתָּה,</p>

<p>וְרַבִּים מֵהֶם עוֹד יִהְיוּ – הֱיֵה נָא לָהֶם הָרִאשׁוֹן.
<br><br />
<strong>קַיִן</strong></p>
</blockquote>

<blockquote>
<p>לֹא כָרַעְתִּי עוֹד מֵעוֹלָם אֶל אֵל אֲדֹנֵי אָבִי</p>

<p>גַּם אַחֲרֵי-פָצַר הֶבֶל פְּעָמִים הַרְבֵּה בִי</p>

<p>לְהַקְרִיב עִמּוֹ יַחְדָּו: – וְאֵלֶיךָ לָמָה אֶכְרַע?
<br><br />
<strong>לוּצִיפֶר</strong></p>
</blockquote>

<blockquote>
<p>הַאֱמֶת הִיא? הַלְפָנָיו מֵעוֹלָם לֹא כָרַעְתָּ?
<br><br />
<strong>קַיִן</strong></p>
</blockquote>

<blockquote>
<p>אִם כָּכָה לֹא דִבַּרְתִּי? – אִם אִלְּצַנִי אִישׁ לְדַבֵּר?</p>

<p>אֵיךְ אֵפוֹא דַעְתְּךָ אֶת-כֹּל לֹא הִגִּידָה לָךְ מֵרֹאשׁ?
<br><br />
<strong>לוּצִיפֶר</strong></p>
</blockquote>

<blockquote>
<p>אַךְ יֵשׁ שֶׁאֵין כֹּרֵעַ אֵלָיו – וְלִי הוּא יִכְרָע!
<br><br />
<strong>קַיִן</strong></p>
</blockquote>

<blockquote>
<p>וַאֲנִי לֹא אֶכְרַע וְלֹא אֶשְׁתַּחֲוֶה – וִיהִי מִי.
<br><br />
<strong>לוּצִיפֶר</strong></p>
</blockquote>

<blockquote>
<p>וּבְכָל זֹאת עַבְדִּי אַתָּה: אִם אֹתוֹ רַק לֹא תַעֲבוֹד</p>

<p>הֵן לִי בָּזֹאת הָיִיתָ.
<br><br />
<strong>קַיִן</strong></p>
</blockquote>

<blockquote>
<p>בַּמָּה?
<br><br />
<strong>לוּצִיפֶר</strong></p>
</blockquote>

<blockquote>
<p>הֵן הָבִין תָּבִין כָּזֹאת עוֹד מְעַט – וְאַחֲרֵי כֵן.
<br><br />
<strong>קַיִן</strong></p>
</blockquote>

<blockquote>
<p>הוֹרֵנִי אֵפוֹא עַתָּה אֶת תַּעֲלֻמוֹת דְּבַר הֱיוֹתִי.
<br><br />
<strong>לוּצִיפֶר</strong></p>
</blockquote>

<blockquote>
<p>כִּי עַתָּה לֶךְ נָא אַחֲרַי וְאָנֹכִי אוֹלִיכֶךָ.
<br><br />
<strong>קַיִן</strong></p>
</blockquote>

<blockquote>
<p>וְאוּלָם עָלַי לָלֶכֶת לַעֲבוֹד אֶת הָאֲדָמָה,</p>

<p>כִּי פָצִיתִי פִי – –
<br><br />
<strong>לוּצִיפֶר</strong></p>
</blockquote>

<blockquote>
<p>מַה פָּצִיתָ?
<br><br />
<strong>קַיִן</strong></p>
</blockquote>

<blockquote>
<p>לֶאֱסוֹף אֶת רֵאשִׁית בִּכֻּרֵי פְרִי הָאֲדָמָה.
<br><br />
<strong>לוּצִיפֶר</strong></p>
</blockquote>

<blockquote>
<p>לָמָּה?
<br><br />
<strong>קַיִן</strong></p>
</blockquote>

<blockquote>
<p>לְהַקְרִיב קָרְבָּן יַחְדָּו עִם הֶבֶל הַמִּזְבֵּחָה.
<br><br />
<strong>לוּצִיפֶר</strong></p>
</blockquote>

<blockquote>
<p>הַאִם בְּעֶצֶם פִּיךָ לֹא אָמַרְתָּ לִּי כִּי אַתָּה</p>

<p>לֹא כָרַעְתָּ עוֹד מֵעוֹלָם אֶל-זֶה שֶׁעָשָׂה אוֹתְךָ?
<br><br />
<strong>קַיִן</strong></p>
</blockquote>

<blockquote>
<p>כֵּן – אַךְ הִנֵּה חָזְקוּ דִבְרֵי הֶבֶל עָלַי;</p>

<p>שְׁכֶם אַחַד לוֹ עָלַי בַּקָרְבָּן הַזֶּה – וְעָדָה – –
<br><br />
<strong>לוּצִיפֶר</strong></p>
</blockquote>

<blockquote>
<p>לָמָּה עָצַרְתָּ בַּדְּבָרִים?
<br><br />
<strong>קַיִן</strong></p>
</blockquote>

<blockquote>
<p>הִיא אֲחוֹתִי; בְּיוֹם אֶחָד וּבְרֶחֶם אֶחָד רֻקַּמְנוּ;</p>

<p>וְהִיא בִדְמָעוֹת אִלְּצַתְנִי עַד כִּי אֶת-פִּי פָצִיתִי;</p>

<p>לְבִלְתִּי רְאוֹת דִּמְעָתָהּ נָכוֹן אָנֹכִי תָּמִיד</p>

<p>לַעֲשׂוֹת כָּל-דָּבָר וְדָבָר – וְלַעֲבוֹד כֹּל שֶׁתֹּאמַר.
<br><br />
<strong>לוּצִיפֶר</strong></p>
</blockquote>

<blockquote>
<p>הָבָה לֵךְ נָא אַחֲרָי!
<br><br />
<strong>קַיִן</strong></p>
</blockquote>

<blockquote>
<p>הִנֵּנִי.</p>
</blockquote>

<p>(עדה באה)</p>

<blockquote>
<p><strong>עָדָה</strong></p>
</blockquote>

<blockquote>
<p>אָחִי, הִנֵּה בָאתִי עַתָּה בַּעֲבוּרֶךָ;</p>

<p>כִּי בָאָה עֵת הַמְּנוּחָה לְהָשִׁיב אֶת נַפְשֵׁנוּ –</p>

<p>וּמְקוֹמְךָ נִפְקֹד נִפְקַד; הֵן אָמְנָם גַּם בַּבֹּקֶר</p>

<p>לְמוֹעֵד עֵת הַמְּלָאכָה נִפְקַד מְקוֹמְךָ בָּנוּ;</p>

<p>וְאוּלָם אֲנִי עָשִׂיתִי תַּחְתֶּיךָ אֶת-הַמְּלָאכָה:</p>

<p>רְאֵה, פִּרְיֵנוּ בָשֵׁל וּמַזְהִיר כְּמוֹ הָאוֹר</p>

<p>אֲשֶׁר עָשָׂה אוֹתוֹ בָּשֵׁל: הָבָה וְלֵךְ נָא עִמִּי.
<br><br />
<strong>קַיִן</strong></p>
</blockquote>

<blockquote>
<p>הַאֻמְנָם טֶרֶם תִּרְאִי?
<br><br />
<strong>עָדָה</strong></p>
</blockquote>

<blockquote>
<p>מַלְאָךְ אָנֹכִי רֹאָה; רַבִּים כָּמוֹהוּ רָאִינוּ:</p>

<p>אִם יֶשְׁנוֹ לוֹקֵחַ חֵלֶק עִמָּנוּ בְּעֵת הַמְּנוּחָה? –</p>

<p>יְהִי נָא בֹאוֹ בָּרוּךְ.
<br><br />
<strong>קַיִן</strong></p>
</blockquote>

<blockquote>
<p>אֲבָל הוּא אֵינֶנּוּ דֹמֶה לַמַּלְאָכִים שֶׁרָאִינוּ.
<br><br />
<strong>עָדָה</strong></p>
</blockquote>

<blockquote>
<p>הַאֻמְנָם אֵפוֹא יֵשׁ עוֹד מַלְאָכִים גַּם אֲחֵרִים?</p>

<p>אַךְ יְהִי נָא בֹאוֹ בָּרוּךְ כְּיֶתֶר הַמַּלְאָכִים</p>

<p>אֲשֶׁר נָשׂא נָשְׂאוּ פָנֵינוּ לִהְיוֹת לְאֹרְחִים לָנוּ –</p>

<p>הֲיֶשְׁנוֹ הוֹלֵךְ עִמָּנוּ?
<br><br />
<strong>קַיִן</strong></p>
</blockquote>

<p>(אל לוּצִיפֶר)</p>

<blockquote>
<p>אִם יֶשְׁךָ הוֹלֵךְ עִמָּנוּ?
<br><br />
<strong>לוּצִיפֶר</strong></p>
</blockquote>

<blockquote>
<p>אַחַת שָׁאַלְתִּי מֵעִמְּךָ כִּי לִי תִהְיֶה עָתָּה.
<br><br />
<strong>קַיִן</strong></p>
</blockquote>

<blockquote>
<p>הִנְנִי וְאֵלֵךְ עִמּוֹ.
<br><br />
<strong>עָדָה</strong></p>
</blockquote>

<blockquote>
<p>וְאוֹתָנוּ תַעֲזוֹב?
<br><br />
<strong>קַיִן</strong></p>
</blockquote>

<blockquote>
<p>כֵּן.
<br><br />
<strong>עָדָה</strong></p>
</blockquote>

<blockquote>
<p>הֲגַם <strong>אוֹתִי</strong>?</p>
</blockquote>

<blockquote>
<p><strong>קַיִן</strong></p>
</blockquote>

<blockquote>
<p>הוֹי, עָדָה חֶמְדָּתִי!
<br><br />
<strong>עָדָה</strong></p>
</blockquote>

<blockquote>
<p>קָחֵנִי נָא עִמֶּךָ.
<br><br />
<strong>לוּצִיפֶר</strong></p>
</blockquote>

<blockquote>
<p>לֹא, אֵין לָהּ לָלֶכֶת.
<br><br />
<strong>עָדָה</strong></p>
</blockquote>

<blockquote>
<p>מִי אַתָּה כִּי תִתְפָּרֵץ אֶל בֵּין לִשְׁנֵי לְבָבוֹת?
<br><br />
<strong>קַיִן</strong></p>
</blockquote>

<blockquote>
<p>אֱלֹהִים הוּא.
<br><br />
<strong>עָדָה</strong></p>
</blockquote>

<blockquote>
<p>אֵי מִזֶּה יָדַעְתָּ?
<br><br />
<strong>קַיִן</strong></p>
</blockquote>

<blockquote>
<p>כִּי כְדַבֵּר אֱלֹהִים יְדַבֵּר.
<br><br />
<strong>עָדָה</strong></p>
</blockquote>

<blockquote>
<p>גַּם הַנָּחָשׁ כֵּן עָשָׂה, וְכִזֵּב.
<br><br />
<strong>לוּצִיפֶר</strong></p>
</blockquote>

<blockquote>
<p>שָׁגִית, עָדָה! – הַאִם לֹא עֵץ הַדַּעַת הָיָה הָעֵץ?
<br><br />
<strong>עָדָה</strong></p>
</blockquote>

<blockquote>
<p>כֵּן – לְשִׁבְרֵנוּ לָנֶצַח.
<br><br />
<strong>לוּצִיפֶר</strong></p>
</blockquote>

<blockquote>
<p>וְאִם צָרָה הִיא הַדַּעַת – אַךְ כַּזֵּב לֹא כִזֵּב הַנָּחָשׁ;</p>

<p>וְאִם הַשִּׂיא הִשִּׂיא אֶתְכֶם, הֵן הִשִּׂיא רַק עַל-אֱמֶת;</p>

<p>וֶאֱמֶת לְפִי תְכוּנָתָהּ אֵינֶנָּה כִּי אִם טוֹבָה.
<br><br />
<strong>עָדָה</strong></p>
</blockquote>

<blockquote>
<p>וְאוּלָם כֹּל אֲשֶׁר יָדַעְנוּ עַל פִּיהָ לֹא הֵבִיא לָנוּ</p>

<p>זוּלָתִי הוָֹה עַל-הוָֹה וְשֶׁבֶר נוֹסָף עַל-שֶׁבֶר;</p>

<p>נְדוּדִים וְלֵב רַע וָרֹגֶז וַעֲבוֹדָה וְזֵעַת אַפַּיִם;</p>

<p>לֵב יוֹסֵר עַל-מַה שֶּׁהָיָה – וְתִקְוָה אֶל-מַה שֶׁלֹּא יָבֹא.</p>

<p>הוֹי, קַיִן! אַל נָא תֵלֵךְ מִזֶה עִם זֶה הָרוּחַ,</p>

<p>סְבֹל אֶת אֲשֶׁר סָבַלְנוּ וֶאֱהָבֵנִי – הֵן אֹהַבְךָ.
<br><br />
<strong>לוּצִיפֶר</strong></p>
</blockquote>

<blockquote>
<p>הֶאָהַבְתִּו שְׁכֶם אֶחָד עַל אִמֵּךְ וְעַל אָבִיךְ?
<br><br />
<strong>עָדָה</strong></p>
</blockquote>

<blockquote>
<p>כֵּן. הֲיֵשׁ בָּזֶה חֵטְא?
<br><br />
<strong>לוּצִיפֶר</strong></p>
</blockquote>

<blockquote>
<p>עוֹד אָיִן, אַךְ יָבֹא יוֹם וְנֶחְשַׁב לְחֵטְא לְזַרְעֵךְ.
<br><br />
<strong>עָדָה</strong></p>
</blockquote>

<blockquote>
<p>מָה! הֲיִבָּצֵר מִבִּתִּי לְאַהֲבָה אֶת-חֲנוֹךְ אָחִיהָ?
<br><br />
<strong>לוּצִיפֶר</strong></p>
</blockquote>

<blockquote>
<p>לֹא כְאַהֲבָתֵךְ אַתְּ אֶת קַיִן.
<br><br />
<strong>עָדָה</strong></p>
</blockquote>

<blockquote>
<p>הוֹי אֵלִי! הֲיִמָּנְעוּ אֵלֶּה מֵאַהֲבָה אִישׁ אֶת אָחִיו</p>

<p>וְהַחֲיֵה בְּאַהֲבָתָם זֶרַע אֲשֶׁר יֶאֱהַב גַּם הוּא אִישׁ אָחִיו?</p>

<p>אִם לֹא שָׁדַיִם אֵלֶּה הֵינִיקוּם אֶת הֶחָלָב?</p>

<p>וְהוּא, אֲבִיהֶם פֹּה, אִם לֹא בְרֶחֶם אֶחָד</p>

<p>וְאִם לֹא בְמוֹעֵד אֶחָד נוֹלָד עִמִּי יַחְדָּו?</p>

<p>וַאֲנַחְנוּ שְׁנֵינוּ יַחְדָּו לֹא אָהַבְנוּ אִישׁ אֶת אָחִיו?</p>

<p>וְאִם פָּרִינוּ וְאִם רָבִינוּ, לֹא יָלַדְנוּ אֵפוֹא זֶרַע</p>

<p>אֲשֶׁר יֶאֱהַב אִישׁ אֶת אָחִיו כְּאָהֲבֵנוּ אֲנַחְנוּ אֹתָם?</p>

<p>הוֹי קַיִן! בְּשֵׁם אַהֲבָתִי שֶׁאֹהַבְךָ, אַל נָא תֵלֵךְ</p>

<p>עִם הָרוּחַ הַמַּר הַזֶּה; הוּא לֹא לָנוּ וְלֹא כָמוֹנוּ.
<br><br />
<strong>לוּצִיפֶר</strong></p>
</blockquote>

<blockquote>
<p>הַחֵטְא שֶׁאָמַרְתִּי אֵלַיִךְ, אָנֹכִי לֹא חוֹלַלְתִּיו;</p>

<p>וְלָכֶם אֵינֶנּוּ חֵטְא – לוּ גַם לְחֵטְא יֵחָשֵׁב</p>

<p>לָאֵלֶּה הַבָּאִים אַחֲרֵיכֶם עַל מְקוֹמְכֶם אַחֲרֵי מוּתְכֶם.
<br><br />
<strong>עָדָה</strong></p>
</blockquote>

<blockquote>
<p>אַךְ מַה זֶה אֵפוֹא חֵטְא שֶׁאֵינֶנּוּ חֵטְא לְעַצְמוֹ?</p>

<p>הַאֻמְנָם יֵהָפְכוּ מַעֲשֵׂינוּ לַחֲטָאִים אוֹ לִצְדָקוֹת</p>

<p>עַל פִּי סִבָּה מִחוּץ פַּעַם בְּכֹה וּפַעַם בְּכֹה? –</p>

<p>אִם כֵּן, רַק עֲבָדִים אֲנַחְנוּ לְכָל – –
<br><br />
<strong>לוּצִיפֶר</strong></p>
</blockquote>

<blockquote>
<p>גַּם גְּבֹהִים מִכֶּם לֹא הָיוּ בִּלְתִּי אִם עֲבָדִים:</p>

<p>וְיֵשׁ עוֹד גְּבֹהִים מִכֶּם וּמֵהֶם גַּם שְׁנֵיכֶם יַחְדָּו</p>

<p>שֶׁהָיוּ נַעֲשִׂים גַּם הֵמָּה עֲבָדִים, לוּלֵא הֵבִינוּ</p>

<p>גַּם בַּצַּר לָהֶם לְבַכֵּר לַעֲמוֹד עַל-דַּעַת עַצְּמָם</p>

<p>מֵהִתְמַכֵּר תָּמִיד לַחֲנֻפָה הַמְלֵאָה מְצֻקּוֹת חֲלָקוֹת</p>

<p>וּלְתוֹדָה וְרִנָּה וּתְפִלָּה, כָּל אִישׁ לְטוֹבַת נַפְשׁוֹ,</p>

<p>שֶׁהֵמָּה מִתְפַּלְּלִים תָּמִיד לֵאלֹהִים שֶׁהַכֹּל יָכוֹל,</p>

<p>רַק יַעַן שֶׁהַכֹּל יָכוֹל, וְלֹא מֵאַהֲבָתָם אֹתוֹ,</p>

<p>כִּי אִם מִיִּרְאָה אֹתוֹ וּמִתִּקְוָה לִגְמוּל וְשָׂכָר.
<br><br />
<strong>עָדָה</strong></p>
</blockquote>

<blockquote>
<p>הָאֵל שֶׁהַכֹּל יָכוֹל הוּא אֵל גַּם טוֹב לַכֹּל.
<br><br />
<strong>לוּצִיפֶר</strong></p>
</blockquote>

<blockquote>
<p>הֶהָיָה גַם בָּעֵדֶן אֵל הַטּוֹב לַכֹּל?
<br><br />
<strong>עָדָה</strong></p>
</blockquote>

<blockquote>
<p>הוֹי שָׂטָן! אַל בְּיֹפִי תְנַסֵּנִי; הֵן יָפִיתָ</p>

<p>שִׁבְעָתַיִם מִן הַנָּחָשׁ – וְרַק רְמִיָּה עִמְּךָ כָּמוֹהוּ.
<br><br />
<strong>לוּצִיפֶר</strong></p>
</blockquote>

<blockquote>
<p>רַק אֱמֶת עִמִּי כָּמוֹהוּ. שַׁאֲלִי פִי חַוָּה אִמֵּךְ:</p>

<p>הַאִם לֹא מָצְאָה אֵפוֹא אֶת-הַדַּעַת טוֹב וְרָע?
<br><br />
<strong>עָדָה</strong></p>
</blockquote>

<blockquote>
<p>הוֹי אִמִּי! הַפְּרִי שֶׁאָכַלְתְּ, הוּא הֵבִיא שֹׁאָה עַל זַרְעֵךְ</p>

<p>הַגְּדוֹלָה שִׁבְעִים וְשֶׁבַע מִן הַשֹּׁאָה שֶׁהֵבִיא עָלַיִךְ;</p>

<p>הִנֵּה אַתְּ יְמֵי נְעוּרַיִךְ בִּלִּית בְּגַן הָעֵדֶן</p>

<p>עִם רוּחוֹת טוֹבוֹת וּטְהֹרוֹת וַתִּשְׁלְוִי עִם חֶבְרָתָן;</p>

<p>וְאוּלָם אֲנַחְנוּ, בָּנַיִךְ, טוּב עֵדֶן לֹא יָדַעְנוּ,</p>

<p>וּשְׂעִירִים סֹב סַבֻּנוּ הַמְדַבְּרִים בִּשְׂפַת אֱלֹהִים</p>

<p>וּמְנַסִּים יוֹם יוֹם אוֹתָנוּ, בְּשַׁגָּם רוּחֵנוּ בָנוּ</p>

<p>מַמְרֶה עִמָּנוּ תָּמִיד וּמִתְהַלֵּךְ רַק בִּגְדֹלוֹת –</p>

<p>כְּכֹל שֶׁעָשָׂה הַנָּחָשׁ גַּם לָךְ בְּעוֹדֵךְ שְׁלֵוָה</p>

<p>וּבְעוֹדֵךְ תַּמָּה וּטְהֹרָה וְרוּחֵךְ מְלֵאָה נַחַת.</p>

<p>לֹא אוּכַל לַעֲנוֹת דָּבָר אֶת יְצוּר אַלְמָוֶת זֶה</p>

<p>הָעוֹמֵד פֹּה לְפָנַי; לֹא אוּכַל לְתַעֵב אֹתוֹ;</p>

<p>בְּיִרְאָה המְלֵאָה עֲדָנִים אֶרְאֵהוּ וְאַבִּיט אֵלָיו,</p>

<p>וְנוּס מִפָּנָיו לֹא אוּכַל: בְּעֵינָיו יוֹשֶׁבֶת חֶמְדָּה</p>

<p>שֶׁתֶּאֱסוֹר עֵינַי הָרֹעֲדוֹת וְתִקְשׁוֹר אֹתָן אֶל עֵינָיו;</p>

<p>לִבִּי יִתְפָּעֵם מְאֹד; אֶחֱרַד, וְעִם כָּל אֵלֶּה</p>

<p>אֶמָּשֵׁךְ הָלֹךְ וְהִמָּשֵׁךְ, הָלֹךְ וְהִמָּשֵׁךְ אֵלָיו: –</p>

<p>קַיִן – קַיִן – הַצִּילָה אַתָּה אֹתִי מִיָּדוֹ!
<br><br />
<strong>קַיִן</strong></p>
</blockquote>

<blockquote>
<p>לָמָּה תִירְאִי, עָדָה? וְזֶה רוּחַ רָע אֵינֶנּוּ.
<br><br />
<strong>עָדָה</strong></p>
</blockquote>

<blockquote>
<p>אֵינֶנּוּ אֲדֹנָי אֱלֹהִים – גַּם מִבְּנֵי אֱלֹהִים אֵינֶנּוּ:</p>

<p>רָאִיתִי כְרוּבִים וּשְׂרָפִים; לֹא כְמַרְאֵיהֶם מַרְאֵהוּ.
<br><br />
<strong>קַיִן</strong></p>
</blockquote>

<blockquote>
<p>יֵשׁ רוּחוֹת גְּבֹהִים מֵהֵמָּה – וְהֵם הֲלֹא אֶרְאֶלִּים.
<br><br />
<strong>לוּצִיפֶר</strong></p>
</blockquote>

<blockquote>
<p>וּגְבֹהִים יֵשׁ וְנִשָּׂאִים גַּם מֵאֶרְאֶלִּים אֵלֶּה.
<br><br />
<strong>עָדָה</strong></p>
</blockquote>

<blockquote>
<p>כִּדְבָרֶיךָ כֵּן הוּא – וְאוּלָם מְבֹרָכִים מֵהֵמָּה אֵינָם.
<br><br />
<strong>לוּצִיפֶר</strong></p>
</blockquote>

<blockquote>
<p>אִם לְעַבְדֻּת תִּקָּרֵא בְרָכָה – כִּי אָז, כִּדְבָרֵךְ, אָיִן.
<br><br />
<strong>עָדָה</strong></p>
</blockquote>

<blockquote>
<p>שָׁמֹעַ שָׁמַעְתִּי אוֹמְרִים: הַשָּׂרָף <strong>אֹהֵב</strong> הַרְבֵּה –</p>

<p>וְהַכְּרוּב <strong>יוֹדֵעַ</strong> הַרְבֵּה – כִּי עַל כֵּן אָמַרְתִּי: אֵין זֹאת,</p>

<p>רַק כְּרוּב הָרוּחַ הַזֶּה – וְלָכֵן אֵינֶנּוּ אֹהֵב.
<br><br />
<strong>לוּצִיפֶר</strong></p>
</blockquote>

<blockquote>
<p>וְאִם דַּעַת הַרְבֵּה יַשְׁמִיד וִיכַבֶּה כָּל-אַהֲבָה,</p>

<p>מַה מִּשְׁפַּט אֱלֹהִים זֶה אֵפוֹא, אֲשֶׁר יָכֹל לֹא תוּכָלוּ</p>

<p>לְהוֹסִיף לְאַהֲבָה אֹתוֹ אִם אֹתוֹ רַק תֵּדָעוּ?</p>

<p>אִם הַכְּרוּב הַיּוֹדֵעַ כֹּל אֵין חֵלֶק לוֹ בָּאַהֲבָה,</p>

<p>אָז אַהֲבַת הַשָּׂרָף אֵינָהּ בִּלְתִּי אִם חֹסֶר-דַּעַת:</p>

<p>שְׁנֵי אֵלֶּה לֹא יִתְחַבְּרוּ; כִּי כֵן יוֹכִיחַ הָעֹנֶשׁ</p>

<p>אֲשֶׁר נֶעֶנְשׁוּ אֲבוֹתֵיכֶם עַל דְּבַר הֲזִידָם לַעֲשׂוֹת.</p>

<p>בַּחֲרוּ לָכֶם אֵפוֹא בֵּין הָאַהֲבָה וּבֵין הַדָּעַת –</p>

<p>בְּחִירָה אַחֶרֶת אָיִן; אֲבִיכֶם בָּחַר חֶלְקוֹ</p>

<p>זֶה כְבָר; וְהִנּוֹ עוֹבֵד אֱלֹהָיו, וְרַק מִיִּרְאָה.
<br><br />
<strong>עָדָה</strong></p>
</blockquote>

<blockquote>
<p>הוֹי קַיִן! בְּחַר אַהֲבָה.
<br><br />
<strong>קַיִן</strong></p>
</blockquote>

<blockquote>
<p>הָאַהֲבָה <strong>אֵלַיִךְ</strong>, עָדָה, בָּהּ לֹא אֶבְחַר עוֹד –</p>

<p>בְּהִוָּלְדִי נוֹלְדָה עִמִּי – וְזוּלָתֵךְ לֹא אֹהַב דָּבָר.
<br><br />
<strong>עָדָה</strong></p>
</blockquote>

<blockquote>
<p>וְאֶת אֲבוֹתֵינוּ?
<br><br />
<strong>קַיִן</strong></p>
</blockquote>

<blockquote>
<p>הֶאָהֲבוּ אֹתָנוּ הֵמָּה בְּאָכְלָם מִן הָעֵץ,</p>

<p>וְאָנוּ גָּרשׁ גֹּרַשְׁנוּ כֻלָּנוּ מִן הָעֵדֶן?
<br><br />
<strong>עָדָה</strong></p>
</blockquote>

<blockquote>
<p>עוֹד טֶרֶם אָז נוֹלַדְנוּ – וְאִלּוּ גַם הָיִינוּ,</p>

<p>הַאִם לֹא נֶאֱהַב אֹתָם וְאֶת בָּנֵינוּ, קַיִן?
<br><br />
<strong>קַיִן</strong></p>
</blockquote>

<blockquote>
<p>הוֹי חֲנוֹךְ בְּנִי הַקָּטָן! וַאֲחוֹתוֹ נִלְעֶגֶת-לָשׁוֹן!</p>

<p>לוּ כִמְעַט יָדַעְתִּי כִּי הֵמָּה יִהְיוּ שְׁלֵוִים,</p>

<p>אָז אוּלַי עוֹד אָמַרְתִּי: אֶשְׁכְּחָה כָּל-הַנַּעֲשֶׂה – –</p>

<p>אַךְ זֹאת הֵן לֹא תִשָּׁכַח בִּשְׁלשֶׁת אַלְפֵי דֹרוֹת!</p>

<p>לֹא יְכַבֵּד אִישׁ עַד עוֹלָם זִכְרוֹן אִישׁ וְאִשָּׁה</p>

<p>אֲשֶׁר זָרְעוּ בְּיוֹם אֶחָד אֶת זֶרַע כָּל-הָרָעָה</p>

<p>עִם זֶרַע אָדָם יַחַד לְדֹרוֹתָיו לְעוֹלָם וָעֶד!</p>

<p>הֵם אָכְלוּ מִן הָעֵץ אֲשֶׁר דַּעַת בּוֹ וַחֲטָאָה –</p>

<p>וְלֹא אָמְרוּ דַי לֶעָמָל אֲשֶׁר מָצֹא מָצָא <strong>אֹתָם</strong>,</p>

<p>כִּי עוֹד הוֹלִידוּ <strong>אֹתִי</strong> – וְגַם אֹתָךְ – וְאֶת כָּל אֵלֶּה</p>

<p>הַמְּעַטִּים הַחַיִּים עַתָּה, וְאֶת הֶהָמוֹן הָרַב וְהַגָּדוֹל</p>

<p>וְאֶת אֶלֶף אַלְפֵי הָאֲלָפִים וְכָל רִבֹּא רִבְבוֹת הָרְבָבָה</p>

<p>חִסְרֵי כָל מִנְיָן וְמִדָּה וְחִדְּלֵי כָל מִסְפָּר וָקֶצֶב</p>

<p>אֲשֶׁר יִהְיוּ עוֹד אַחֲרֵינוּ, לְבַעֲבוּר נָחֲלָם הָרָעָה</p>

<p>אֲשֶׁר תִּגְדַּל עוֹד וְתִרְבֶּה גַם הִיא עִם רֹב הַיָּמִים! –</p>

<p><strong>וְעָלַי</strong> הֱיוֹת לְאָב לִיצוּרִים אֲשֶׁר כָּאֵלֶּה!</p>

<p>הֵן יָפְיֵךְ אַתְּ וְאַהֲבָתֵךְ – וְאַהֲבָתִי אֲנִי וּמְשׂוֹשִׂי,</p>

<p>וְכָל רֶגַע נֶחְמָד וְטוֹב, וְכָל שָׁעָה טוֹבָה וּמְתוּקָה,</p>

<p>וְכָל שֶׁנַּחְמוֹד בְּבָנֵינוּ, וְגַם בָּנוּ בְּעֶצֶם נַפְשֵׁנוּ,</p>

<p>כָּל אֵלֶּה הֵן יַצְעִידוּ, גַּם אֹתָם גַּם אֹתָנוּ,</p>

<p>בְּקֶרֶב שָׁנִים מְעַטּוֹת הַמְלֵאוֹת חֵטְא וּמַכְאוֹב –</p>

<p>(רַק מְעַטּוֹת הֵן, וְאוּלָם מְלֵאוֹת תָּמִיד צָרָה,</p>

<p>וְרַק שֶׁיֵּשׁ לִרְגָעִים כִּי נִמְצָא בָהֵן אַף נַחַת)</p>

<p>אֶל הַמָּוֶת – הוּא הַדָּבָר אֲשֶׁר מָה הוּא לֹא יָדַעְנוּ!</p>

<p>רַק אֵין זֹאת כִּי לֹא מִלֵּא הָעֵץ הַהוּא תִּקְוָתָם</p>

<p>אֲשֶׁר קִוּוּ הֵם מִמֶּנּוּ: – אִם חָטְאוּ אֶת חַטָּאתָם,</p>

<p>כִּי עַתָּה עַל-הַמְּעַט הָיָה לָהֶם לָדַעַת</p>

<p>אֶת אוֹצְרוֹת כָּל הַדַּעַת – וְגַם אֶת סוֹד הַמָּוֶת.</p>

<p>וּמַה זֶּה הֵמָּה יוֹדְעִים? – הֵן רַק כִּי הֵם אֻמְלָלִים.</p>

<p>הַפְּרִי וְנָחָשׁ דְּרוּשִׁים לְהוֹרוֹת כָּזֹאת אֹתָנוּ?
<br><br />
<strong>עָדָה</strong></p>
</blockquote>

<blockquote>
<p>אֲנִי אֵינֶנִּי אֻמְלָלָה, קַיִן, וְלוּ שָׁלַוְתָּ – –
<br><br />
<strong>קַיִן</strong></p>
</blockquote>

<blockquote>
<p>שְׁלִי לָךְ אֵפוֹא לְבַדֵּךְ – אָנֹכִי אֵין לִי דָּבָר</p>

<p>עִם שַׁלְוָה זֹה שֶׁתַּשְׁכִּיל אֹתִי וְאֶת כָּל בֵּיתִי.
<br><br />
<strong>עָדָה</strong></p>
</blockquote>

<blockquote>
<p>לְבַדִּי אֲנִי לֹא אוּכַל וְלֹא <strong>אֶחְפֹּץ</strong> לִהְיוֹת שְׁלֵוָה:</p>

<p>וְרַק עִם אֵלֶּה יַחְדָּו מִסָּבִיב פֹּה, אָמַרְתִּי,</p>

<p>יָכֹלְתִּי לִהְיוֹת שְׁלֵוָה, גַּם לְנֹכַח פְּנֵי הַמָּוֶת</p>

<p>אֲשֶׁר, עֵקֶב לֹא יְדַעְתִּיו, לֹא יִהְיֶה לִי לַחֲרָדָה,</p>

<p>אִם אָמְנָם הוּא עֲרָפֶל אֲשֶׁר הוֹד וּמוֹרָא עִמּוֹ –</p>

<p>לוּ אֶשְׁפּוֹט עַל אֹדוֹתָיו לְפִי כֹל שֶׁשָּׁמָעְתִּי.
<br><br />
<strong>לוּצִיפֶר</strong></p>
</blockquote>

<blockquote>
<p>וּלְבַדֵּךְ, אַתְּ אוֹמֶרֶת, לֹא תוּכְלִי לִהְיוֹת שְׁלֵוָה?
<br><br />
<strong>עָדָה</strong></p>
</blockquote>

<blockquote>
<p>לְבַדִּי, אֵלִי, אֵלִי! מִי יוּכַל לִהְיוֹת שָׁלֵו</p>

<p>כָּל-עוֹדוֹ גַלְמוּד וּבָדָד, אוֹ מִי זֶה טוֹב וְיָשָׁר?</p>

<p>הֵן בְּדִידוּתִי הָיִיתִי חוֹשְׁבָה לְנַפְשִׁי כְמוֹ חַטָּאָה,</p>

<p>אִם לֹא שֶׁקִּוְּתָה נַפְשִׁי כִּי אַבִּיט עַד מְהֵרָה</p>

<p>אֶת אָחִי, הוּא גַם אָחִיו, וּבָנֵינוּ וַאֲבוֹתֵינוּ.
<br><br />
<strong>לוּצִיפֶר</strong></p>
</blockquote>

<blockquote>
<p>וְאוּלָם הֵן גַּם אֵלֵךְ רַק בָּדָד הוּא וְגַלְמוּד;</p>

<p>הֲשָׁלֵו הוּא גַם הוּא וְטוֹב בִּהְיוֹתוֹ בָדָד?
<br><br />
<strong>עָדָה</strong></p>
</blockquote>

<blockquote>
<p>לֹא בָדָד הוּא וְגַלְמוּד, הֵן עִמּוֹ כָּל-מַלְאָכָיו,</p>

<p>וּלְפָנָיו בְּנֵי תְמוּתָה, לְבַעֲבוּר הֵיטִיב עִמָּם,</p>

<p>וְהוּא מִתְעַנֵּג תָּמִיד מִדֵּי עֲשׂוֹתוֹ עֹנֶג;</p>

<p>מַה-יִּתֵּן לְנֶפֶשׁ עֹנֶג יוֹתֵר מֵהָבִיא עֹנֶג?
<br><br />
<strong>לוּצִיפֶר</strong></p>
</blockquote>

<blockquote>
<p>שַׁאֲלִי אָבִיךְ הַמְּגֹרָשׁ מֵעֵדֶן זֶה לֹא כַבִּיר;</p>

<p>אוֹ שַׁאֲלִי בְּנוֹ בְכֹרוֹ: שַׁאֲלִי אֶת לִבֵּךְ עַצְמֵךְ;</p>

<p>הֵן לִבֵּךְ לֹא יָנוּחַ.
<br><br />
<strong>עָדָה</strong></p>
</blockquote>

<blockquote>
<p>אוֹי לִי! לֹא! וְאַתָּה – הֲמִשָּׁמַיִם אַתָּה?
<br><br />
<strong>לוּצִיפֶר</strong></p>
</blockquote>

<blockquote>
<p>אִם לֹא מִשָּׁם אָנֹכִי, אָז שַׁאֲלִי נָא לָזֹאת</p>

<p>אֶת יוֹצֵר כָּל הַטּוֹב (אֲשֶׁר מָלֵא פִיךְ תְּהִלָּתוֹ),</p>

<p>הַגָּדוֹל, הַגִּבּוֹר וְהַנּוֹרָא, הַטּוֹב וּמֵיטִיב לַכֹּל,</p>

<p>אֲשֶׁר יָצַר אֶת הַחַיִּים וְאֶת-כֹּל שֶׁנְּשָׁמָה בְאַפּוֹ;</p>

<p>כִּי סוֹדוֹ הוּא לָעַד אֲשֶׁר הַסְתֵּר יַסְתִּירֶנּוּ.</p>

<p>וְלָנוּ לָשֵׂאת וְלִסְבּוֹל – וְגַם יֵשׁ אֲחָדִים בָּנוּ</p>

<p>אֲשֶׁר הִמְרוּ וַיַּקְשׁוּ עָרְפָּם וַיֵּלְכוּ עִמּוֹ בְּקֶרִי,</p>

<p>אֲבָל שְׂרָפָיו יֹאמְרוּ לָנוּ: לַשָּׁוְא כָּל-אֵלֶּה יַחַד.</p>

<p>אַךְ הִנֵּה טוֹב לְנַסּוֹת, אִם יֵשׁ שֶׁרָאֹה נִרְאֶה</p>

<p>כִּי בִלְתִּי הַנִּסָּיוֹן לֹא יִיטַב לָנוּ יוֹתֵר:</p>

<p>יֵשׁ חָכְמָה בְּקֶרֶב רוּחַ, וְהִיא גַם תָּבִיא אוֹתוֹ</p>

<p>בְּאַחֲרִיתוֹ אֶל אֹרַח יָשָׁר, כְּמוֹ בְּחֶשְׁכַת תְּכֵלֶת</p>

<p>זֹאת עֵינְכֶם, צְעִירֵי אָדָם, תֵּאוֹר לְפֶתַע פִּתְאֹם</p>

<p>לְנֹגַהּ בְּרַק הַכּוֹכָב הַשּׁוֹמֵר מוֹצָאֵי בֹקֶר</p>

<p>וְהוֹלֵךְ לִפְנֵיכֶם בְּאוֹרוֹ וּפֹתֵחַ שַׁעֲרֵי יוֹם.
<br><br />
<strong>עָדָה</strong></p>
</blockquote>

<blockquote>
<p>מַה יָּפֶה הַכּוֹכָב הַהוּא; אֲהַבְתִּיו בַּעֲבוּר יָפְיוֹ.
<br><br />
<strong>לוּצִיפֶר</strong></p>
</blockquote>

<blockquote>
<p>לָמָּה לֹא תַעַבְדִיהוּ?
<br><br />
<strong>עָדָה</strong></p>
</blockquote>

<blockquote>
<p>אָבִינוּ רַק אֶת-זֶה שֶׁלֹּא-יֵרָאֶה יַעֲבוֹד.
<br><br />
<strong>לוּצִיפֶר</strong></p>
</blockquote>

<blockquote>
<p>אַךְ הֵן רַק מַה-שֶּׁנִּרְאָה וַחֲמוּדוֹ הֵם הָעֵדוּת</p>

<p>עַל זֶה שֶׁלֹּא-יֵרָאֶה; הַכּוֹכָב הַמַּזְהִיר הַלָּז</p>

<p>הוּא הוּא הַמּוֹצִיא וּמֵבִיא אֶת צִבְאוֹת הַשָּׁמַיִם.
<br><br />
<strong>עָדָה</strong></p>
</blockquote>

<blockquote>
<p>אָבִינוּ יֹאמַר לָנוּ כִּי רָאָה פָנִים אֶל פָּנִים</p>

<p>אֶת אֵל זֶה אֲשֶׁר עָשָׂה אוֹתוֹ וְאֶת אִמֵּנוּ.
<br><br />
<strong>לוּצִיפֶר</strong></p>
</blockquote>

<blockquote>
<p>הַרְאִיתִיו גַּם אַתְּ?
<br><br />
<strong>עָדָה</strong></p>
</blockquote>

<blockquote>
<p>כֵּן – בְּמִפְעָלָיו.
<br><br />
<strong>לוּצִיפֶר</strong></p>
</blockquote>

<blockquote>
<p>וְאוּלָם בְּעֶצֶם צַלְמוֹ?
<br><br />
<strong>עָדָה</strong></p>
</blockquote>

<blockquote>
<p>לֹא – רַק בְּאָבִי אֲשֶׁר בְּצֶלֶם אֱלֹהִים הוּא עָשׂוּי;</p>

<p>אוֹ בְמַלְאָכָיו רְאִיתִיו הַדֹּמִים גַּם אֵלֶיךָ –</p>

<p>וְרַק מַזְהִירִים יוֹתֵר, אִם אָמְנָם אֵינָם יָפִים</p>

<p>וְלֹא עֲצוּמִים הֵם כָּמוֹךָ בְּתַבְנִיתָם וּבְמַרְאֵיהֶם:</p>

<p>דִּמְיֹנָם כְּשֶׁמֶשׁ מַחֲרִישׁ הַמֵּאִיר בְּאוֹר צָהֳרָיִם,</p>

<p>וְאוּלָם מַרְאֶיךָ אַתָּה כְּמַרְאֵה עֶצֶם הַלַּיְלָה,</p>

<p>אֲשֶׁר עָבִים אֲרֻכּוֹת וּלְבָנוֹת תִּדְבַּקְנָה לָאַרְגָּמָן</p>

<p>הַכֵּהֶה בְמַרְאֵה נָגְהוֹ, וְכוֹכָבִים לָרֹב יְיַפּוּ</p>

<p>אֶת מְלֹא הַכִּפָּה הַנִּפְלָאָה הַמְלֵאָה תַּעֲלֻמּוֹת נֶצַח</p>

<p>וּמְלֵאָה צִבְאוֹת עוֹלָם, וּמַרְאֵיהֶם כְּמַרְאֵה שְׁמָשׁוֹת;</p>

<p>מַה-יָּפִים הֵם וְנָאֲוִים, מֶה עָצוּם וְרַב מִסְפָּרָם;</p>

<p>לֹא יַכּוּ בְעִוָּרוֹן עַיִן, וַאֲלֵיהֶם כָּל-לֵב יִמְשֹׁכוּ,</p>

<p>כִּי עַל-כֵּן בִּדְמָעוֹת יְמַלְּאוּ אֶת עֵינַי בִּרְאוֹתִי אֹתָם,</p>

<p>וְגַם אַתָּה כְמוֹהֶם תַּעֲשֶׂה: תְּמַלֵּא בִדְמָעוֹת עֵינָי.</p>

<p>מַרְאֶיךָ כְּמַרְאֵה אֻמְלָל: חֲמָל-נָא וְאַל תַּעֲשֵׂנוּ</p>

<p>גַּם אָנוּ פֹה אֻמְלָלִים, אָז אֶבְכֶּה לְךָ וְאָנוּד.
<br><br />
<strong>לוּצִיפֶר</strong></p>
</blockquote>

<blockquote>
<p>אוֹיָה! הַדְּמָעוֹת הָאֵלֶּה! לוּ רָאִית וְלוּ יָדַעַתְּ</p>

<p>אֶת הַיָּם הַגָּדוֹל וְהָרָחָב אֲשֶׁר יִשָּׁפֵךְ עוֹד וְעוֹד– –
<br><br />
<strong>עָדָה</strong></p>
</blockquote>

<blockquote>
<p>מֵעֵינָי?
<br><br />
<strong>לוּצִיפֶר</strong></p>
</blockquote>

<blockquote>
<p>מֵעֵינֵי כֹל.
<br><br />
<strong>עָדָה</strong></p>
</blockquote>

<blockquote>
<p>מִי זֶה כֹל?</p>
</blockquote>

<blockquote>
<p><strong>לוּצִיפֶר</strong></p>
</blockquote>

<blockquote>
<p>כָּל אֶלֶף אַלְפֵי הָאֲלָפִים – כָּל רִבֹּא רִבְבוֹת הָרְבָבָה –</p>

<p>אֲשֶׁר יְמַלְּאוּ פְּנֵי הָאֲדָמָה – וַאֲשֶׁר תֵּשַׁם מֵהֶם הָאֲדָמָה –</p>

<p>וַאֲשֶׁר יְמַלְאוּ עַד אֶפֶס מָקוֹם אֶת הַשְּׁאוֹל, וַאֲשֶׁר כֻּלָּם,</p>

<p>כֻּלָּם מֵחֵיקֵךְ יֵצֵאוּ.
<br><br />
<strong>עָדָה</strong></p>
</blockquote>

<blockquote>
<p>הוֹי קַיִן, רַק מְקַלֵּל הָרוּחַ הַזֶּה אֹתָנוּ.
<br><br />
<strong>קַיִן</strong></p>
</blockquote>

<blockquote>
<p>הַנִּיחִי לוֹ לְדַבֵּר; אָנֹכִי אַחֲרָיו אֵלֵךְ.
<br><br />
<strong>עָדָה</strong></p>
</blockquote>

<blockquote>
<p>אָנָּה?
<br><br />
<strong>לוּצִיפֶר</strong></p>
</blockquote>

<blockquote>
<p>עַד הַמָּקוֹם אֲשֶׁר מִשָּׁם יָשׁוּב אַחֲרֵי שָׁעָה;</p>

<p>אַךְ בַּשָּׁעָה הַזֹּאת יַבִּיט מַעֲשֵׂי יָמִים רַבִּים.
<br><br />
<strong>עָדָה</strong></p>
</blockquote>

<blockquote>
<p>אֵיךְ תִּהְיֶה כָּזֹאת?
<br><br />
<strong>לוּצִיפֶר</strong></p>
</blockquote>

<blockquote>
<p>הַאִם הַבֹּרֵא אֶתְכֶם לֹא עָשָׂה מִנּוֹשָׁנוֹת</p>

<p>אֶת-עוֹלָם הֶחָדָשׁ הַזֶּה בְּקֶרֶב יָמִים מְעַטִּים?</p>

<p>וַאֲנִי, הָעוֹזֵר אַחֲרָיו בִּמְלַאכְתּוֹ זֹאת, לֹא אוּכַל</p>

<p>לְהַרְאוֹתְכֶם בַּשָּׁעָה הָאַחַת אֶת-כֹּל שֶׁאֵל הַזֶּה</p>

<p>עֹשֶׂה בְיָמִים רַבִּים וּמְכַלֶּה בְּיָמִים מְעַטִּים?
<br><br />
<strong>קַיִן</strong></p>
</blockquote>

<blockquote>
<p>לְכָה וְנֵלְכָה.
<br><br />
<strong>עָדָה</strong></p>
</blockquote>

<blockquote>
<p>הֲשׁוֹב יָשׁוּב בֶּאֱמֶת בְּקֶרֶב שָׁעָה אֶחָת?
<br><br />
<strong>לוּצִיפֶר</strong></p>
</blockquote>

<blockquote>
<p>יָשׁוּב. מִחוּץ לִזְמָן אָנוּ וּמַעֲשֵׂינוּ עוֹמְדִים,</p>

<p>וּשְׁנוֹת נֶצַח אָנוּ לֹחֲצִים אֶל תּוֹךְ הַשָּׁעָה הָאַחַת.</p>

<p>וּמַאֲרִיכִים שָׁעָה אַחַת לַעֲשׂוֹתָהּ לִשְׁנוֹת נֶצַח;</p>

<p>אֵין אָנוּ שֹׁאֲפִים רוּחַ עַל-פִּי מִדַּת בְּנֵי הָאָדָם –</p>

<p>אַךְ זֶה הוּא סוֹד כָּמוּס. קַיִן, לֵךְ נָא עִמִּי.
<br><br />
<strong>עָדָה</strong></p>
</blockquote>

<blockquote>
<p>הֲיָשׁוּב?
<br><br />
<strong>לוּצִיפֶר</strong></p>
</blockquote>

<blockquote>
<p>כֵּן, אִשָּׁה! הוּא הָאֶחָד מִכָּל-אָדָם עַל הָאָרֶץ</p>

<p>אֲשֶׁר שׁוֹב יָשׁוּב שֵׁנִית מִן הַמָּקוֹם הַהוּא אֵלַיִךְ<a href="#fn:2" id="fnref:2" title="see footnote" class="footnote"><sup>2</sup></a>,</p>

<p>לְבַעֲבוּר יְחַיֶּה זֶרַע וְהוֹשִׁיב אֶת הָאֲדָמָה</p>

<p>וְאֶת הַמָּקוֹם הַלָּז גַּם הוּא, הָרֵיקִים וּמְחַכִּים אֵלָיו!</p>

<p>עַד עַתָּה הֵן כִּמְעַט עוֹד רֵיקִים הֵם מִיּוֹשְׁבִים.
<br></p>
</blockquote>

<blockquote>
<p><strong>עָדָה</strong></p>
</blockquote>

<blockquote>
<p>וְאַתָּה אַיֵּה יוֹשֵׁב?
<br><br />
<strong>לוּצִיפֶר</strong></p>
</blockquote>

<blockquote>
<p>מִקְּצֵה הַמֶּרְחָב עַד קָצֵהוּ, כִּי אַיֵּה אֵיפֹה אֵשֵׁב?</p>

<p>בִּמְקוֹם שָׁם אֵלֵךְ יוֹשֵׁב, אוֹ אֱלֹהַיִךְ – שָׁם גַּם אָנִי:</p>

<p>עִמִּי יְחַלֵּק יַחְדָּו כָּל דָּבָר וְיֵשׁ וְנִמְצָא;</p>

<p>אֶת הַחַיִּים וְאֶת הַמָּוֶת – אֶת הַזְּמָן וְאֶת הַנֶּצַח –</p>

<p>אֶת שָׁמָיו אֲשֶׁר מִמַּעַל וְאֶת אַרְצוֹ אֲשֶׁר מִתַּחַת –</p>

<p>וְאֵת אֵינוֹ שָׁמַיִם וָאָרֶץ, וְרַק מָעוֹן הוּא לָאֵלֶּה</p>

<p>אֲשֶׁר יָשְׁבוּ שָׁם לְפָנִים אוֹ יֵשְׁבוּ שָׁם בְּאַחֲרִיתָם –</p>

<p>זֶה הוּא מְקוֹמִי אָנִי! <strong>עִמּוֹ</strong> אֲחַלֵּק מְקוֹמוֹ,</p>

<p>וְלִי עוֹד יֵשׁ מֶמְשָׁלָה אֲשֶׁר שָׁמָּה הוּא אֵינֶנּוּ.</p>

<p>הֵן אִלּוּ לֹא הָיִיתִי אֵת אֲשֶׁר אָמַרְתִּי אֵלַיִךְ,</p>

<p>הֲיָכֹל יָכֹלְתִּי אֵפוֹא לַעֲמוֹד פֹּה לְפָנַיִךְ?</p>

<p>הֵן מַלְאָכָיו יַבִּיטוּ בָנוּ –
<br><br />
<strong>עָדָה</strong></p>
</blockquote>

<blockquote>
<p>גַּם בְּדַבֵּר הַנָּחָשׁ הַיָּפֶה אֶל אִמֵּנוּ הֵם הִבִּיטוּ.
<br><br />
<strong>לוּצִיפֶר</strong></p>
</blockquote>

<blockquote>
<p>קַיִן! הֲלֹא שָׁמַעְתָּ. אִם צָמֵא אַתָּה לָדַעַת,</p>

<p>אָנֹכִי אָנֹכִי אַשְׁקִיט צִמְאוֹנְךָ זֶה לָדַעַת;</p>

<p>לֹא אֲהַלֵּל אֵלֶיךָ פְּרִי אֲשֶׁר יִהְיֶה לְךָ לְאָכְלָה,</p>

<p>וַאֲשֶׁר גָּזֹל יִגְזוֹל מִמְּךָ אַף אֶת יֶתֶר מְעַט הַטּוֹבָה</p>

<p>שֶׁהוֹתִיר עוֹד לְךָ מַכְנִיעֶךָ. לֶךְ נָא אַחֲרָי.
<br><br />
<strong>קַיִן</strong></p>
</blockquote>

<blockquote>
<p>הֵן דִּבַּרְתִּי כֵן, הָרוּחַ.</p>
</blockquote>

<p>(לוציפר וקין הולכים)</p>

<blockquote>
<p><strong>עָדָה</strong></p>
</blockquote>

<p>(הולכת אחריהם וקוראת)</p>

<blockquote>
<p>קַיִן! אָחִי! קַיִן!</p>
</blockquote>

<br>  

<blockquote>
<h2 id="מַשָּׂאשֵׁנִי">מַשָּׂא שֵׁנִי</h2>
</blockquote>

<blockquote>
<h3 id="מַעֲרָכָהרִאשׁוֹנָה">מַעֲרָכָה רִאשׁוֹנָה</h3>
</blockquote>

<p>התהום במרחב</p>

<blockquote>
<p><strong>קַיִן</strong></p>
</blockquote>

<blockquote>
<p>עַל בָּמֳתֵי רוּחַ אֶדְרוֹךְ וְלֹא אֶפּוֹל; וְאוּלָם</p>

<p>יָרֵאתִי פֶּן אֶפֹּל.
<br><br />
<strong>לוּצִיפֶר</strong></p>
</blockquote>

<blockquote>
<p>בְּטַח בִּי וּבִכְנָפָיו יִשָּׂא לָבֶטַח אוֹתְךָ</p>

<p>הָרוּחַ שֶׁאָנֹכִי אָנֹכִי בוֹ הַמּוֹשֵׁל.
<br><br />
<strong>קַיִן</strong></p>
</blockquote>

<blockquote>
<p>הַאוּכַל לַעֲשׂוֹת כָּכָה וְלֹא אֶחֱטָא לֵאלֹהִים?
<br><br />
<strong>לוּצִיפֶר</strong></p>
</blockquote>

<blockquote>
<p>תַּאֲמֵן – וְלֹא תִפֹּל! אַל תַּאֲמֵן – וְתִסָּפֶה!</p>

<p>כֵּן הָיָה דֹבֵר אֵלֶיךָ אֱלֹהֶיךָ זֶה הָאַחֵר</p>

<p>אֲשֶׁר יִקְרָא לִי שֵׁד מַשְׁחִית בְּאָזְנֵי כָל מַלְאָכָיו;</p>

<p>וְהֵם בְּשֵׁם זֶה יִקְרְאוּ לִבְרוּאִים נַעֲנִים וּשְׁפָלִים</p>

<p>שֶׁהֵם, מִבִּלְתִּי הֲבִינָם הַיּוֹצֵא מִגְּבוּל חוּשֵׁיהֶם,</p>

<p>יַעֲרִיצוּ רַק הַדְּבָרִים אֲשֶׁר תִּצַּלְנָה אָזְנֵיהֶם לְשִׁמְעָם,</p>

<p>וְיֹאמְרוּ רַע וָטוֹב לְכֹל אֲשֶׁר יַחְשְׁבוּ בְּאִוַּלְתָּם</p>

<p>כִּי רַע הוּא אוֹ טוֹב. לֹא אֶחְפּוֹץ בְּעֵדָה כָזֹאת:</p>

<p>אִם יֶשְׁךָ עוֹבֵד אֹתִי וְאִם אֵינְךָ עוֹבֵד אֹתִי,</p>

<p>הָעוֹלָמוֹת רָאֹה תִרְאֶה מִחוּץ לְעוֹלָמְךָ הַקָּטָן,</p>

<p>וּסְפֵקוֹת לֹא אֶטַּע בְּלִבְּךָ לִהְיוֹת לְךָ לִמְצֻקּוֹת</p>

<p>לְמַרְאֵה כָל-הַדְּבָרִים מִחוּץ לְחַיֶּיךָ הַדַּלִּים,</p>

<p>וְלֹא אַכְבִּיד עָלֶיךָ יָדִי לְהָצִיק לְךָ גַּם אָנִי.</p>

<p>כִּי יָבוֹא יוֹם וְאִישׁ הַנִּשָּׂא עַל נִטְפֵי מַיִם</p>

<p>יֹאמַר לְאָחִיו: &#8220;בְּטַח בִּי, וְהִתְהַלֵּךְ עַל פְּנֵי הַמַּיִם&#8221;,</p>

<p>וְהָאִישׁ הַהוּא יִתְהַלֵּךְ לָבֶטַח עַל פְּנֵי הַגַּלִּים.</p>

<p>וַאֲנִי לֹא אֹמַר &#8220;בְּטַח בִּי&#8221;, לִהְיוֹת לְךָ הַדְּבָרִים</p>

<p>לְחֻקָּה בֵּינִי וּבֵינְךָ, חֻקָּה וְלֹא תֵעָבֵר,</p>

<p>לֵאמֹר לְךָ כִּי בָהּ, רַק בָּהּ תְּשׁוּעָתְךָ תְּלוּיָה;</p>

<p>וְרַק בַּאֲשֶׁר אָעוּף עוּף נָא עִמִּי יַחְדָּו</p>

<p>דֶּרֶךְ הַתְּהוֹמוֹת הָאֵלֶּה, וְאָנֹכִי אַרְאֶה אֹתְךָ</p>

<p>אֶת הַדְּבָרִים אֲשֶׁר אַתָּה לֹא תוּכַל כַּחֵשׁ בָּמוֹ,</p>

<p>אֶת-דִּבְרֵי יְמֵי כָל-עָבַר וְאֶת-דִּבְרֵי יְמֵי הַהֹוֶה</p>

<p>וְאֶת-דִּבְרֵי יְמֵי עֲתִידוֹת הָעוֹלָמוֹת אֲשֶׁר יִהְיוּ.
<br><br />
<strong>קַיִן</strong></p>
</blockquote>

<blockquote>
<p>הוֹי אֵל, אוֹ שֵׁד, אוֹ גַם הֱיֵה אֵת אֲשֶׁר תִּהְיֶה,</p>

<p>הֲזֹאת שָׁם אַדְמָתֵנוּ?
<br><br />
<strong>לוּצִיפֶר</strong></p>
</blockquote>

<blockquote>
<p>הֲטֶרֶם תַּכִּיר הֶעָפָר אֲשֶׁר מִמֶּנּוּ אָבִיךָ נוֹצַר?
<br><br />
<strong>קַיִן</strong></p>
</blockquote>

<blockquote>
<p>הֲיִתָּכֵן כִּי הוּא זֶה? אִם שָׁם הַטַּבַּעַת הַקְּטַנָּה</p>

<p>אֲשֶׁר עֵינָהּ כְּעֵין הַתְּכֵלֶת וּמְרַחֶפֶת עַל-פְּנֵי הָרוּחַ,</p>

<p>וְסָבִיב לָהּ כְּגַלְגַּל, הַקָּטָן מִמֶּנָּה הַרְבֵּה</p>

<p>וְדֹמֶה לָאוֹר הַמֵּאִיר אֶת הַלַּיְלָה בְּאַרְצֵנוּ אָנוּ,</p>

<p>הֲזֶה הוּא עֵדֶן גַּנֵּנוּ? וְהַחוֹמָה אַיֵּה אֵיפֹה</p>

<p>אֲשֶׁר הָיְתָה לּוֹ מִסָּבִיב? וְשׁוֹמְרָיו אַיֵּה אֵיפֹה?
<br><br />
<strong>לוּצִיפֶר</strong></p>
</blockquote>

<blockquote>
<p>הַרְאֵנִי נָא הַמָּקוֹם אֲשֶׁר תֹּאמַר: שָׁם הָעֵדֶן.
<br><br />
<strong>קַיִן</strong></p>
</blockquote>

<blockquote>
<p>אֵיךְ אוּכַל? הֵן אֲנַחְנוּ כְּקַרְנֵי שֶׁמֶשׁ נָעוּף,</p>

<p>וְהַמָּקוֹם הַהוּא, בְּעוּפֵנוּ, יִקְטַן הָלֹךְ וְקָטֹן</p>

<p>וְיִמְעַט הָלֹךְ וּמְעַט, וְכַאֲשֶׁר יִקְטַן וְכַאֲשֶׁר יִמְעַט</p>

<p>כֵּן תִּגְדַּל מַחֲגֹרֶת אוֹרוֹ וְתֵלֵךְ הָלֹךְ וְגָדוֹל,</p>

<p>וְדִמְיוֹנוֹ כְּאוֹר הַמָּאוֹר אֲשֶׁר חֲשַׁבְתִּיו לְמָאוֹר עָגוֹל</p>

<p>בִּרְאוֹתִי אֹתוֹ מֵרָחוֹק בְּעוֹדִי בִּגְבוּל הָעֵדֶן,</p>

<p>וְדִמִּיתִי כִּי הוּא הֶעָגוֹל מִכָּל כּוֹכְבֵי הַשָּׁמַיִם;</p>

<p>וְעַתָּה הִנֵּה אֶחְשׁוֹב: הַמְּאוֹרֹת הָהֵם גַּם שְׁנֵיהֶם</p>

<p>יִסְתַּפְּחוּ פֹה גַם הֵם, מִדֵּי שֶׁנַּרְחִיק מֵהֵמָּה,</p>

<p>אֶל צְבָא הַכּוֹכָבִים סָבִיב אֲשֶׁר אֵין לָהֶם מִסְפָּר וָקֶצֶב,</p>

<p>שֶׁהֵם, מִדֵּי עוּפֵנוּ הָלֹךְ וְהַרְחֵק מֵהֵמָּה,</p>

<p>יַגְדִּילוּ מִסְפַּר צְבָאָם לְאַלְפֵי רִבּוֹא רְבָבוֹת.
<br><br />
<strong>לוּצִיפֶר</strong></p>
</blockquote>

<blockquote>
<p>וְלוּ יִהְיֶה כִּי יֵשׁ עוֹלָמוֹת הַגְּדוֹלִים הַרְבֵּה יֶתֶר</p>

<p>מֵעוֹלָמְךָ פֹּה מִתַּחַת, וִיצֻרִים יוֹשְׁבִים שָׁמָּה</p>

<p>הַנַּעֲלִים הַרְבֵּה יֶתֶר עַל הַיְצֻרִים בְּעוֹלָמֶךָ,</p>

<p>וּמִסְפָּרָם רַב וְעָצוּם שִׁבְעָתַיִם מִן הֶעָפָר</p>

<p>עַל פְּנֵי הָאֲדָמָה הַדַּלָּה אֲשֶׁר שָׁם לְךָ מִתַּחַת, –</p>

<p>אַף אִלּוּ הֶעָפָר יִרְבֶּה אֶלֶף פְּעָמִים כָּכָה</p>

<p>וְחָיֹה יִחְיֶה כֻּלּוֹ, – וְרַק קֵץ כָּל אֵלֶּה יִהְיֶה</p>

<p>לִגְוֹעַ וּלְהֵעָנוֹת, מָה אָז הָיִיתָ חשֵׁב?
<br><br />
<strong>קַיִן</strong></p>
</blockquote>

<blockquote>
<p>כִּי אָז הָיִיתִי גֵא עַל מַחֲשָׁבָה גְדוֹלָה כָּזֹאת</p>

<p>שֶׁתָּכִיל דְּבָרִים כָּאֵלֶּה וְתַשִּׂיג אֶת כָּל זֹאת.
<br><br />
<strong>לוּצִיפֶר</strong></p>
</blockquote>

<blockquote>
<p>אַךְ לוּ הַמַּחֲשָׁבָה הַגְּדוֹלָה וְהָרָמָה וְהַנִּשְׂגָּבָה הַזֹּאת</p>

<p>מְחֻבָּרָה תִהְיֶה אֶל חֹמֶר כְּעֶבֶד אֶל אֲדוֹנוֹ,</p>

<p>וְדַעַת דְּבָרִים כָּאֵלֶּה, אוֹ הַתְּשׁוּקָה לִדְבָרִים כָּאֵלֶּה</p>

<p>אוֹ לְנַעֲלִים גַּם עַל אֵלֶּה, אֲסוּרִים וּקְשׁוּרִים יִהְיוּ</p>

<p>אֶל צְרָכִים נִבְזִים וּשְׁפָלִים, נֶאֱלָחִים וּמְתֹעָבִים כֻּלָּם;</p>

<p>וְאִלּוּ גַם הַנֶּחְמָד וְהַמָּתוֹק מִתַּעֲנֻגֶיךָ</p>

<p>יְהִי רַק שִׁפְלוּת מְתוּקָה אוֹ תַרְמִית בְּזוּיָה וּשְׁפָלָה,</p>

<p>לְעוֹרֵר גִּידֵי בְשָׂרְךָ וְלִקְסָם-לְךָ כָּל כָּזָב</p>

<p>רַק אַךְ לְבַעֲבוּר הוֹלִידְךָ גוּפִים וּנְשָׁמוֹת חֲדָשִׁים</p>

<p>אֲשֶׁר זֶה-גּוֹרָלָם יִהְיֶה לִהְיוֹת חַלָּשִׁים כֻּלָּם,</p>

<p>וַאֲשֶׁר הַמְעַט מֵהֵמָּה רַק רֶגַע יִשְׁלוּ – –
<br><br />
<strong>קַיִן</strong></p>
</blockquote>

<blockquote>
<p>הָרוּחַ! לֹא אֶדַע קְטַנָּה אוֹ גְדוֹלָה עַל דְּבָר הַמָּוֶת,</p>

<p>וְרַק שֶׁנּוֹרָא הוּא וַאֲשֶׁר אֲבוֹתַי יֹאמְרוּ עָלָיו</p>

<p>כִּי נַחֲלָה הוּא נוֹרָאָה אֲשֶׁר הֵם הִנְחִילוּ אֹתִי</p>

<p>בְּהַנְחִילָם אֹתִי אַחֲרֵיהֶם אֶת חַיַּי אֵלֶּה פֹה,</p>

<p>שֶׁהֵם גַּם הֵמָּה אֵינָם – לוּ אֶשְׁפּוֹט לְפִי הַנִּסְיוֹנוֹת</p>

<p>אֲשֶׁר קָנִיתִי לִי עַד עַתָּה – נַחֲלָה טוֹבָה וּשְׁלֵוָה.</p>

<p>אַךְ הָרוּחַ! אִם אֱמֶת נָכוֹן כָּל הַדָּבָר אֲשֶׁר דִּבַּרְתָּ</p>

<p>(וַאֲנִי אֶת צוֹק נְבוּאַת הָאֱמֶת הַזֹּאת הֵן אָחוּשׁ),</p>

<p>כִּי עַתָּה תְּנֵנִי לָמוּת: כִּי הוֹלִיד זֶרַע חַיִּים</p>

<p>הַהוֹלֵךְ לִרְאוֹת עָמָל וּתְלָאָה שָׁנִים הַרְבֵּה</p>

<p>וְאַחַר מוֹת יָמוּתוּ, הֵחָשֵׁב תֵּחָשֵׁב בְּעֵינַי</p>

<p>כִּזְרוֹעַ זֶרַע מָוֶת וְהוֹלִיד רֶצַח חָדָשׁ.
<br><br />
<strong>לוּצִיפֶר</strong></p>
</blockquote>

<blockquote>
<p>לֹא תוּכַל לָמוּת <strong>כָּלִיל</strong> – כִּי יֵשׁ בְּקִרְבְּךָ דָּבָר</p>

<p>אֲשֶׁר חָיֹה יִחְיֶה אַחֲרֶיךָ.
<br><br />
<strong>קַיִן</strong></p>
</blockquote>

<blockquote>
<p><strong>הַשֵּׁנִי</strong> לֹא דִבֶּר כָּזֹאת בְּאָזְנֵי אָבִי הַנִּדָּח</p>

<p>בְּגָרְשׁוֹ אֹתוֹ מֵעֵדֶן וּבְכָתְבוֹ לוֹ עַל-מִצְחוֹ</p>

<p>אֶת אוֹתֹת כְּתַב הַמָּוֶת. וְאַתָּה לוּ שְׁמָעֵנִי,</p>

<p>הַשְׁמֵד נָא מִקִּרְבִּי אֶת הַהוֹלֵךְ בְּקִרְבִּי לָמוּת</p>

<p>וּבְיִתְרִי אֱהִי גַם אָנִי כְּאַחַד הַמַּלְאָכִים.
<br><br />
<strong>לוּצִיפֶר</strong></p>
</blockquote>

<blockquote>
<p>הִנֵּה <strong>אָנֹכִי</strong> מַלְאָךְ: הֲתַחְפֹּץ הֱיוֹת כָּמֹנִי?
<br><br />
<strong>קַיִן</strong></p>
</blockquote>

<blockquote>
<p>לֹא אֵדַע מִי אַתָּה וּמָה: רָאֹה אֶרְאֶה כֹּחֶךָ,</p>

<p>אַף אֶרְאֶה כִּי תַרְאֵנִי הַדְּבָרִים מִחוּץ לְכֹחִי</p>

<p>וּמִחוּץ לְכֹחַ כִּשְׁרוֹנִי הַנָּתוּן לִי בְּהִוָּלְדִי,</p>

<p>אַף כִּי כָל-אֵלֶּה יַחַד עוֹד קְטַנִּים וּמְעַטִּים הֵמָּה</p>

<p>מִכְּפִי מַאֲוַיַּי הָרַבִּים וּכְפִי שֶׁאוּכַל לְהַשִּׂיג.
<br><br />
<strong>לוּצִיפֶר</strong></p>
</blockquote>

<blockquote>
<p>מָה אַתֶּם אֵפוֹא בִּגְאוֹנְכֶם כִּי הַשְׁפֵּל תַּשְׁפִּילוּ לָשֶׁבֶת</p>

<p>וְעִם תּוֹלָעִים יַחְדָּו תָּגוּרוּ עַל פְּנֵי עֲפַר הָאָרֶץ?
<br><br />
<strong>קַיִן</strong></p>
</blockquote>

<blockquote>
<p>וְאַתָּה מִי אֵפוֹא וּמָה כִּי מְרוֹמִים אַתָּה שׁוֹכֵן</p>

<p>וְעוֹבֵר אֶת גְּבוּל הַיְקוּם וּמְקוֹם שֶׁשָּׁם אַלְמָוֶת,</p>

<p>וּבְכָל זֹאת זֶה דִמְיוֹנְךָ כְּעָצֵב וּמְלֵא מַמְרֹרוֹת.
<br><br />
<strong>לוּצִיפֶר</strong></p>
</blockquote>

<blockquote>
<p>לֹא רַק זֶה דִמְיוֹנִי, כִּי אִם כָּכָה אָנֹכִי בֶּאֱמֶת;</p>

<p>וְלָכֵן אֶשְׁאַל אִם תַּחְפּוֹץ כִּי תִהְיֶה בֶּן-אַלְמָוֶת.
<br><br />
<strong>קַיִן</strong></p>
</blockquote>

<blockquote>
<p>אָמַרְתָּ כִּי מִשְׁפָּטִי לִהְיוֹת בֶּן-אַלְמָוֶת</p>

<p>אִם אֶחְפּוֹץ וְאִם אֲמָאֵן. זֶה עַתָּה כָּזֹאת שָׁמַעְתִּי –</p>

<p>כִּי עַל כֵּן (אִם טוֹב הַדָּבָר הַזֶּה וְאִם לֹא)</p>

<p>תְּנֵנִי נָא וְאֶטְעַם אֶת אַלְמוּתִי עַתָּה מֵרֹאשׁ.
<br><br />
<strong>לוּצִיפֶר</strong></p>
</blockquote>

<blockquote>
<p>כָּזֹאת עָשִׂיתָ זֶה כְּבָר וּבְטֶרֶם פָּגַשְׁתִּי אוֹתְךָ.
<br><br />
<strong>קַיִן</strong></p>
</blockquote>

<blockquote>
<p>בַּמָּה?
<br><br />
<strong>לוּצִיפֶר</strong></p>
</blockquote>

<blockquote>
<p>בָּזֹאת כִּי עֻנֵּיתָ.
<br><br />
<strong>קַיִן</strong></p>
</blockquote>

<blockquote>
<p>הַאֻמְנָם כָּל צָרָה בַּת-אַלְמָוֶת?
<br><br />
<strong>לוּצִיפֶר</strong></p>
</blockquote>

<blockquote>
<p>עוֹד אָנוּ וּבָנֶיךָ אַחֲרֶיךָ נַחְקוֹר וְנִבְחַן כָּל-זֹאת.</p>

<p>אַךְ עַתָּה הַבִּיטָה וּרְאֵה! הַאֻמְנָם לֹא נֶחְמָד הַמַּרְאֶה?
<br><br />
<strong>קַיִן</strong></p>
</blockquote>

<blockquote>
<p>מַה יָּפִיתָ וּמֶה הָדַרְתָּ, הוֹי גַּלְגַּל הָרָקִיעַ!</p>

<p>וְאַתֶּם מַה יְּפִיתֶם, הַרְרֵי הַמְּאוֹרֹת הַגְּדוֹלִים</p>

<p>הַהוֹלְכִים הָלוֹךְ וָאוֹר! מָה אַתֶּם וּמַה מִּשְׁפַּטְכֶם?</p>

<p>מַה מִּדְבַּר תְּכֵלֶת הָרוּחַ אֲשֶׁר אֵין לוֹ גְּבוּל וְתַכְלִית</p>

<p>וַאֲשֶׁר אַתֶּם בּוֹ מִתְגַּלְגְּלִים כֶּעָלִים אֲשֶׁר רָאִיתִי</p>

<p>עַל גַּלֵּי מֵי הַנָּהָר הַזַּכִּים בְּגַן הָעֵדֶן?</p>

<p>הֲחֹק לִתְקוּפַתְכֶם נִתַּן אֲשֶׁר רוּץ תָּרוּצוּ עַל-פִּיהוּ?</p>

<p>וְאִם חָפְשִׁים בִּבְלִי כָל מַעֲצוֹר, וְכַאֲשֶׁר יִשָּׂאֲכֶם הָרוּחַ</p>

<p>כֵּן תִּסְעוּ בְּרַחֲבֵי הַיְקוּם בְּלִי קֵץ וְתַכְלִית וָקֶצֶב –</p>

<p>אֲשֶׁר תֵּלֶא נַפְשִׁי מֵחֲקוֹר – כִּי מִלְּאַנִי הַנֵּצַח שִׁכָּרוֹן?</p>

<p>הוֹי אֵל! הוֹי אֵלִים! אוֹ גַם הֱיוּ אֵת אֲשֶׁר תִּהְיוּ!</p>

<p>מַה נֶּחְמָדִים אַתֶּם כֻּלְּכֶם! מַה נִּשְׁגְּבוּ מִפְעָלֵיכֶם,</p>

<p>מִפְעָלִים לְפִי כָל מִקְרֶה אוֹ הֱיוּ אֵת אֲשֶׁר תִּהְיוּ!</p>

<p>תְּנוּנִי וְאָמוּת כְּמוֹת כָּל אַבְקוֹת הֶעָפָר הַדַּקִּים</p>

<p>(אִם יֵשׁ שֶׁהֵם יָמוּתוּ) אוֹ תְנוּנִי עַתָּה וְאֵדַע</p>

<p>וְאַכִּיר וְאָבִין אֶתְכֶם עַל-פִּי עָצְמְכֶם וְעַל-פִּי בִינַתְכֶם!</p>

<p>הֵן נַפְשִׁי בָּרֶגַע הַזֶּה לֹא דַלָּה עוֹד וּקְטַנָּה,</p>

<p>אַף כִּי בְשָׂרִי דַל וּמִצְעָר, מֵרְאוֹת כָּל-אֲשֶׁר אֶרְאֶה;</p>

<p>הוֹי רוּחַ! תְּנֵנִי לָמוּת אוֹ לִרְאוֹת אוֹתָם מִקָּרוֹב.
<br><br />
<strong>לוּצִיפֶר</strong></p>
</blockquote>

<blockquote>
<p>הַאֵינְךָ קָרוֹב לְמַדַּי? הַבֵּט לָאָרֶץ וּרְאֵה!
<br><br />
<strong>קַיִן</strong></p>
</blockquote>

<blockquote>
<p>אֵי אֵיפֹה הִיא עַתָּה? לֹא אֶרְאֶה עוֹד כָּל-דָּבָר</p>

<p>זוּלָתִי יַם מְאוֹרֹת גְּדוֹלִים בִּבְלִי כָל-מִסְפָּר.
<br><br />
<strong>לוּצִיפֶר</strong></p>
</blockquote>

<blockquote>
<p>הַבֵּט שָׁם?
<br><br />
<strong>קַיִן</strong></p>
</blockquote>

<blockquote>
<p>לֹא אוּכַל לִרְאוֹתָהּ.
<br><br />
<strong>לוּצִיפֶר</strong></p>
</blockquote>

<blockquote>
<p>הֵן הִיא עוֹד נוֹצֶצֶת.</p>
</blockquote>

<blockquote>
<p><strong>קַיִן</strong></p>
</blockquote>

<blockquote>
<p>הִנֵּה! זֹאת הִיא שָׁם!
<br><br />
<strong>לוּצִיפֶר</strong></p>
</blockquote>

<blockquote>
<p>כֵּן הוּא.
<br><br />
<strong>קַיִן</strong></p>
</blockquote>

<blockquote>
<p>רְאֵה, מָה אַתָּה דֹבֵר? הֵן זְבוּבֵי אֵשׁ רָאִיתִי</p>

<p>וְתוֹלָעֵי אֵשׁ בְּעוּפָם בָּעֲרָפֶל בְּתוֹךְ הַיַּעַר</p>

<p>וְעַל-פְּנֵי יְרַק הָאָחוּ לְמוֹעֵד בֵּין-עַרְבָּיִם,</p>

<p>וְשִׁבְעִים וְשֶׁבַע פְּעָמִים הִזְהִירוּ אֵלֶּה יוֹתֵר</p>

<p>מִן הָעוֹלָם כֻּלּוֹ שָׁם, אֲשֶׁר הוּא הַנּוֹשֵׂא אוֹתָם.
<br><br />
<strong>לוּצִיפֶר</strong></p>
</blockquote>

<blockquote>
<p>תּוֹלָעִים וְעוֹלָמוֹת רָאִיתָ, וּשְׁנֵיהֶם מַזְהִירִים וְנוֹצְצִים –</p>

<p>וּמֶה חָשַׁבְתָּ עֲלֵיהֶם?
<br><br />
<strong>קַיִן</strong></p>
</blockquote>

<blockquote>
<p>כִּי יָפִים הֵם גַּם שְׁנֵיהֶם, אִישׁ אִישׁ בַּאֲשֶׁר הוּא שָׁם,</p>

<p>וְהַלַּיְלָה הַמַּלְבִּישׁ שְׁנֵיהֶם תִּפְאֶרֶת וְחֵן וָיֹפִי, –</p>

<p>אֶת זְבוּב הָאֵשׁ הַקָּטֹן הַמַּזְהִיר מִדֵּי תְעוּפָתוֹ,</p>

<p>וְאֶת הַכּוֹכָב הַמֵּאִיר תָּמִיד הַנֶּחְפָּז מִדֵּי תְקוּפָתוֹ, –</p>

<p>הֵן אֵין זֹאת כִּי גַם הוּא יֵשׁ מוֹשֵׁל לוֹ וּמַנְהִיג.
<br><br />
<strong>לוּצִיפֶר</strong></p>
</blockquote>

<blockquote>
<p>וּמִי הוּא זֶה וּבַמָּה?
<br><br />
<strong>קַיִן</strong></p>
</blockquote>

<blockquote>
<p>אֶת זֹאת הַרְאֵנִי אַתָּה.
<br><br />
<strong>לוּצִיפֶר</strong></p>
</blockquote>

<blockquote>
<p>הֲיַעֲמוֹד בְּךָ לִבְּךָ לִרְאוֹת?
<br><br />
<strong>קַיִן</strong></p>
</blockquote>

<blockquote>
<p>אֵיךְ אֵדַע כָּזֹאת מֵרֹאשׁ אִם <strong>יַעֲמוֹד בִּי לִבִּי</strong> לִרְאוֹת?</p>

<p>עַד כֹּה לֹא מָצָאתָ דָּבָר לְהַרְאוֹת אֹתִי, וְלִבִּי</p>

<p>לֹא עָמַד בִּי לִרְאוֹתוֹ.
<br><br />
<strong>לוּצִיפֶר</strong></p>
</blockquote>

<blockquote>
<p>כִּי עַתָּה לְכָה נָא עִמִּי. הֲתַחְפּוֹץ לִרְאוֹת עַתָּה</p>

<p>דְּבָרִים הַהוֹלְכִים לָמוּת אוֹ דְבָרִים בְּנֵי אַלְמָוֶת?
<br><br />
<strong>קַיִן</strong></p>
</blockquote>

<blockquote>
<p>מָה אֵפוֹא הַדְּבָרִים בְּטִבְעָם?
<br><br />
<strong>לוּצִיפֶר</strong></p>
</blockquote>

<blockquote>
<p>יֵשׁ חֵלֶק לָהֶם בִּשְׁנֵיהֶם: בַּמָּוֶת וְאַלְמָוֶת יַחְדָּו;</p>

<p>אַךְ מַה קָּרוֹב יוֹתֵר אֶל לִבְּךָ?
<br><br />
<strong>קַיִן</strong></p>
</blockquote>

<blockquote>
<p>הַדְּבָרִים אֲשֶׁר אֶרְאֶה.
<br><br />
<strong>לוּצִיפֶר</strong></p>
</blockquote>

<blockquote>
<p>אַךְ מֶה <strong>הָיָה</strong> קָרוֹב יוֹתֵר אֵלֶיךָ וְאֶל לִבֶּךָ?
<br><br />
<strong>קַיִן</strong></p>
</blockquote>

<blockquote>
<p>הַדְּבָרִים שֶׁלֹא רָאִיתִי וַאֲשֶׁר עֲלֵיהֶם לִי יֵאָמַר:</p>

<p>לָנֶצַח לֹא יֵרָאוּ – הֵם פִּלְאֵי סִתְרֵי הַמָּוֶת.
<br><br />
<strong>לוּצִיפֶר</strong></p>
</blockquote>

<blockquote>
<p>וּמָה אִם אַרְאֶה אוֹתְךָ הַדְּבָרִים אֲשֶׁר מֵתוּ,</p>

<p>כְּכֹל שֶׁהֶרְאֵיתִי אוֹתְךָ הַדְּבָרִים שֶׁלֹּא יָמוּתוּ?
<br><br />
<strong>קַיִן</strong></p>
</blockquote>

<blockquote>
<p>לוּ תַעֲשֶׂה כִדְבָרֶךָ.
<br><br />
<strong>לוּצִיפֶר</strong></p>
</blockquote>

<blockquote>
<p>הָבָה וְנָעוּפָה אֵפוֹא בְּעָצְמַת כֹּח כְּנָפֵינוּ.
<br><br />
<strong>קַיִן</strong></p>
</blockquote>

<blockquote>
<p>מַה מַּרְבִּים אֲנַחְנוּ עַתָּה לִבְקוֹעַ אֶת יַם הַתְּכֵלֶת!</p>

<p>הַכּוֹכָבִים מִלְּפָנֵינוּ יִכְבּוּ! וְהָאֲדָמָה! אֵי הָאֲדָמָה?</p>

<p>תְּנֵנִּי נָא וְאֶרְאֶנָּה, כִּי מִמֶּנָּה הֵן לֻקָּחְתִּי.
<br><br />
<strong>לוּצִיפֶר</strong></p>
</blockquote>

<blockquote>
<p>הִנֵּה הִיא מֵאַחֲרֶיךָ, וּבַיְקוּם נֶחְשֶׁבֶת עַתָּה</p>

<p>מְעַט יוֹתֵר מִמַּה שֶׁאַתָּה נֶחְשֹׁב נֶחְשַׁבְתָּ בְּתוֹכָהּ;</p>

<p>וְאוּלָם אַל תַּחְשׁוֹב בְּלִבְּךָ כִּי תוּכַל לְהִמָּלֵט מִקִּרְבָּהּ;</p>

<p>שׁוֹב תָּשׁוּב אֵלֶיהָ בִּמְהֵרָה; חֵלֶק הִיא מִנֶּצַח</p>

<p>אֲשֶׁר נִתַּן לְךָ וְלִי.
<br><br />
<strong>קַיִן</strong></p>
</blockquote>

<blockquote>
<p>אֵי אֵיפֹה תוֹלִיכֵנִי עַתָּה?
<br><br />
<strong>לוּצִיפֶר</strong></p>
</blockquote>

<blockquote>
<p>אֶל אֲשֶׁר לְפָנֶיךָ הָיָה! אֶל גֹּלֶם רֵאשִׁית הָעוֹלָם,</p>

<p>שֶׁגַּם עוֹלָמְךָ אַתָּה רַק שָׂרִיד הוּא מִמֶּנּוּ.
<br><br />
<strong>קַיִן</strong></p>
</blockquote>

<blockquote>
<p>הַאֻמְנָם לֹא חָדָשׁ הָעוֹלָם?
<br><br />
<strong>לוּצִיפֶר</strong></p>
</blockquote>

<blockquote>
<p>לֹא יוֹתֵר מִן הַחַיִּים; וְלֹא חָדָשׁ יוֹתֵר מִמְּךָ</p>

<p>וְלֹא חָדָשׁ גַּם מִמֶּנִּי, וְלֹא גַם מִן הַיְצֻרִים</p>

<p>אֲשֶׁר חָשֹׁב נַחְשׁוֹב עֲלֵיהֶם כִּי נַעֲלוּ עַל שְׁנֵינוּ יַחַד;</p>

<p>רַבִּים לֹא יִתַּמּוּ, וְיֵשׁ רַבִּים בֵּין הַיְצֻרִים</p>

<p>הַנִּרְאִים כְּמוֹ אֵין רֵאשִׁית לָהֵם, וְהֵם כָּמוֹךָ</p>

<p>הֵחֵלּוּ גַם הֵם בְּשִׁפְלוּת; וִיצֻרִים רַבִּים נִמְחוּ,</p>

<p>הַגְּדוֹלִים מֵאֵלֶּה הַרְבֵּה, לְבַעֲבוּר יִתְּנוּ מָקוֹם</p>

<p>לִיצֻרִים הַקְּטַנִּים הַרְבֵּה מִכָּל-דִּמְיוֹן אֲשֶׁר יֻשָּׂג;</p>

<p>וְנִמְחוּ רַק <strong>לִרְגָעִים</strong>, כִּי <strong>הַמֶּרְחָב</strong> כַּאֲשֶׁר הוּא</p>

<p>מֵעוֹלָם לֹא <strong>הִשְׁתַּנָּה</strong> וְלֹא <strong>יִשְׁתַּנֶּה</strong> עַד עוֹלְמֵי עַד,</p>

<p>וּבְהִשְׁתַּנּוֹת דָּבָר לֹא יָמוּת, וְיָמוּת רַק עֲפָרוֹ;</p>

<p>אַךְ אַתָּה מֵעָפָר אַתָּה – וְלָכֵן לֹא תוּכַל הָבִין</p>

<p>זוּלָתִי שֶׁהָיָה עָפָר, וְאוֹתוֹ רָאֹה תִרְאֶה.
<br><br />
<strong>קַיִן</strong></p>
</blockquote>

<blockquote>
<p>עָפָר – הוֹי רוּחַ! כֹּל שֶׁתַּחְפּוֹץ אוּכַל לִרְאוֹת.
<br><br />
<strong>לוּצִיפֶר</strong></p>
</blockquote>

<blockquote>
<p>הָבָה וְנָעוּף אֵפוֹא!
<br><br />
<strong>קַיִן</strong></p>
</blockquote>

<blockquote>
<p>מַה נֶּחְפָּזִים עַתָּה הַמְּאוֹרֹת לִקְדּוֹר וְלִכְבּוֹת וְלַחֲלוֹף,</p>

<p>וְרַבִּים מֵהֵמָּה גָדְלוּ כְּכֹל אֲשֶׁר קָרַבְנוּ אֲלֵיהֶם,</p>

<p>וּפְנֵיהֶם כִּפְנֵי עוֹלָמוֹת.
<br><br />
<strong>לוּצִיפֶר</strong></p>
</blockquote>

<blockquote>
<p>אָכֵן עוֹלָמוֹת הֵם.
<br><br />
<strong>קַיִן</strong></p>
</blockquote>

<blockquote>
<p>וְגַנֵּי עֵדֶן יֵשׁ בָּם?
<br><br />
<strong>לוּצִיפֶר</strong></p>
</blockquote>

<blockquote>
<p>אוּלַי יֵשׁ.
<br><br />
<strong>קַיִן</strong></p>
</blockquote>

<blockquote>
<p>וּבְנֵי אָדָם יֵשׁ?
<br><br />
<strong>לוּצִיפֶר</strong></p>
</blockquote>

<blockquote>
<p>כֵּן, אוֹ יְצֻרִים הַנַּעֲלִים גַּם עֲלֵיהֶם.
<br><br />
<strong>קַיִן</strong></p>
</blockquote>

<blockquote>
<p>הַאֻמְנָם? וְיֵשׁ שָׁם גַּם נְחָשִׁים?
<br><br />
<strong>לוּצִיפֶר</strong></p>
</blockquote>

<blockquote>
<p>הֶחָפֹץ חָפַצְתָּ אֵפוֹא כִּי בִלְעָדֵיהֶם יִהְיֶה אָדָם?</p>

<p>כִּי תֶחְדַּל נִשְׁמַת כָּל חַי זוּלָתִי הַהוֹלֵךְ עַל שְׁתַּיִם?
<br><br />
<strong>קַיִן</strong></p>
</blockquote>

<blockquote>
<p>מַה נֶּחְפָּזִים הַמְּאוֹרוֹת לִבְרוֹחַ! אָנָה אֲנַחְנוּ עָפִים?
<br><br />
<strong>לוּצִיפֶר</strong></p>
</blockquote>

<blockquote>
<p>אֶל עוֹלַם מְקוֹר הַנְּשָׁמוֹת, אֲשֶׁר הָיוּ לְפָנִים יְצֻרִים</p>

<p>וּבְקִצָּן תִּהְיֶינָה לִצְלָלִים.
<br><br />
<strong>קַיִן</strong></p>
</blockquote>

<blockquote>
<p>מַה יֵּלֵךְ הַחשֶׁךְ וְחָזָק – כְּבָר כָּבוּ הַכּוֹכָבִים.
<br><br />
<strong>לוּצִיפֶר</strong></p>
</blockquote>

<blockquote>
<p>וְאוּלָם עוֹד אַתָּה רֹאֶה.
<br><br />
<strong>קַיִן</strong></p>
</blockquote>

<blockquote>
<p>מָה אָיוֹם הָאוֹר הַזֶּה! לֹא שֶׁמֶשׁ עוֹד וְיָרֵחַ;</p>

<p>לֹא צְבָא הַכּוֹכָבִים הָרַבִּים אֲשֶׁר מִסְפָּר אֵין לָהֵמָּה.</p>

<p>וְנֹגַהּ הַתְּכֵלֶת הַכֵּהָה אֲשֶׁר לְלֵיל הָאַרְגָּמָן יֶחְוָר</p>

<p>וְהָיָה לַעֲרָפֶל נוֹרָא, וְעֵינַי רֹאוֹת עַתָּה</p>

<p>רַק הַרְרֵי חֳמָרִים חֳמָרִים הַמְלֵאִים חֶשְׁכַת נֶצַח;</p>

<p>אַךְ שׁוֹנִים מִן הָעוֹלָמוֹת אֲשֶׁר קָרֹב קָרַבְנוּ אֲלֵיהֶם,</p>

<p>שֶׁהֵמָּה חֲגוּרִים אוֹר וּמְלֵאִים חַיִּים רַבִּים,</p>

<p>אֲשֶׁר אֵד כִּי נֶחְלַק מֵהֶם וְנִרְאֲתָה תַּבְנִית דְּמוּת</p>

<p>כִּדְמוּת בְּקָעוֹת עֲמֻקּוֹת וְהָרִים גְּדוֹלִים וְרָמִים;</p>

<p>וְרַבִּים הַשּׁוֹלְחִים נִיצוֹצִים, וְרַבִּים הַמְפַלְּגִים פְּלָגִים</p>

<p>וּמַעְיְנוֹת מַיִם רַבִּים, וְרַבִּים הַחוֹגְרִים אוֹרֹת,</p>

<p>וּלְבָנוֹת לָהֶם מִסָּבִיב, הַנִּרְאוֹת כַּאֲדָמוֹת יָפוֹת: –</p>

<p>וְתַחַת כָּל-אֵלֶּה עַתָּה רַק חשֶׁךְ, אֲפֵלָה וּזְוָעָה.
<br><br />
<strong>לוּצִיפֶר</strong></p>
</blockquote>

<blockquote>
<p>וְאוּלָם עוֹד בָּהִיר לְמַרְאֶה. הֵן מָוֶת שָׁאַלְתָּ לִרְאוֹת</p>

<p>וְאֶת כֹּל הַהוֹלֵךְ לָמוּת?
<br><br />
<strong>קַיִן</strong></p>
</blockquote>

<blockquote>
<p>לֹא אֶשְׁאַל; אֲבָל יַעַן יָדַעְתִּי אֲשֶׁר יֶשְׁנוֹ,</p>

<p>וְכִי חַטַּאת אָבִי סִגְּרָה אוֹתָנוּ כֻלָּנוּ אֵלָיו,</p>

<p>אֶת נַפְשׁוֹ הוּא וְאוֹתִי וּבֵיתִי וְזַרְעִי אַחֲרַי,</p>

<p>כִּי עַל כֵּן חָפַצְתִּי לִרְאוֹת לִרְצוֹנִי עַתָּה כָּרֶגַע</p>

<p>אֶת-מַה שֶּׁיַרְאוּ אֹתִי בְּחָזְקָה בַּיּוֹם הָאַחֲרוֹן.
<br><br />
<strong>לוּצִיפֶר</strong></p>
</blockquote>

<blockquote>
<p>הַבִּיטָה וּרְאֵה!
<br><br />
<strong>קַיִן</strong></p>
</blockquote>

<blockquote>
<p>רַק חשֶׁךְ אֲפֵלָה מִסָּבִיב.
<br><br />
<strong>לוּצִיפֶר</strong></p>
</blockquote>

<blockquote>
<p>וְכֵן יִהְיֶה פֹּה עַד עוֹלָם; אַךְ נִפְתַּח נָא הַשְּׁעָרִים!
<br><br />
<strong>קַיִן</strong></p>
</blockquote>

<blockquote>
<p>רַק תִּמְרוֹת עָשָׁן כָּבֵד עוֹלֹת מִשָּׁם – מָה אֵלֶּה?
<br><br />
<strong>לוּצִיפֶר</strong></p>
</blockquote>

<blockquote>
<p>בֹּא אֶל הַשַּׁעַר!
<br><br />
<strong>קַיִן</strong></p>
</blockquote>

<blockquote>
<p>הַאוּכַל לָשׁוּב?
<br><br />
<strong>לוּצִיפֶר</strong></p>
</blockquote>

<blockquote>
<p>שׁוֹב תָּשׁוּב! הֱיֵה בָטוּחַ: כִּי אֵיכָה אֵיפוֹא תִּהְיֶה</p>

<p>אֶרֶץ הַמָּוֶת נוֹשֶׁבֶת? דַּלָּה הִיא עַתָּה וּקְטַנָּה,</p>

<p>וְעַל יָדְךָ תִּגְדַל וְתִרְחַב וְעַל יַד דֹּרוֹתֶיךָ אַחֲרֶיךָ.
<br><br />
<strong>קַיִן</strong></p>
</blockquote>

<blockquote>
<p>הִנֵּה הֶעָבִים נִפְתָּחוֹת לְפָנֵינוּ הָלֹךְ וְהִפָּתַח</p>

<p>וּמַקִּיפוֹת אוֹתָנוּ סָבִיב.
<br><br />
<strong>לוּצִיפֶר</strong></p>
</blockquote>

<blockquote>
<p>לֵךְ לְפָנַי!
<br><br />
<strong>קַיִן</strong></p>
</blockquote>

<blockquote>
<p>וְאַתָּה?
<br><br />
<strong>לוּצִיפֶר</strong></p>
</blockquote>

<blockquote>
<p>אַל תִּירָא – הֵן בִּלְעָדַי יָכֹל לֹא יָכֹלְתָּ</p>

<p>לָצֵאת מִחוּץ לְעוֹלָמְךָ. הָלְאָה, מִזֶּה וָהָלְאָה!</p>
</blockquote>

<p>(באים אל תוך העבים)</p>

<blockquote>
<h2 id="מַעֲרָכָהשְׁנִיָּה">מַעֲרָכָה שְׁנִיָּה</h2>
</blockquote>

<p>שְׁאוֹל</p>

<p>לוציפר וקין באים</p>

<blockquote>
<p><strong>קַיִן</strong></p>
</blockquote>

<blockquote>
<p>מַה שּׁוֹקְטִים וּמֶה עֲצוּמִים הָעוֹלָמוֹת הַקֹּדְרִים הָאֵלֶּה!</p>

<p>כִּי אָמְנָה הִנֵּה יֵשׁ פֹּה יוֹתֵר מֵעוֹלָם אֶחָד,</p>

<p>וְגַם נוֹשְׁבוּ יוֹתֵר הַרְבֵּה מִגַּלְגַּלֵּי הָאוֹר הַנּוֹצְצִים</p>

<p>וְהַמְרַחֲפִים בְּהָמוֹן גָּדוֹל עַל-בְּלִימָה בִּמְרוֹמֵי שַׁחַק,</p>

<p>עַד כִּי חָשַׁבְתִּי אֹתָם לִצְבָא מְאוֹרֹת רַבִּים</p>

<p>הַצּוֹבְאִים עַל שְׁמֵי שָׁמַיִם, וְלֹא לְעוֹלָמוֹת נוֹשָׁבִים,</p>

<p>וְרַק אַחֲרֵי כִּי קָרַבְתִּי הָלֹךְ וְקָרֵב אֲלֵיהֶם</p>

<p>וָאֵרֶא וְהִנֵּה חֳמָרִים, וְכִמְעַט בַּיָּד יֻקָּחוּ,</p>

<p>וְהוֹלְכִים הָלוֹךְ וְגָדוֹל, וְהֵם עֲשׂוּיִם יוֹתֵר</p>

<p>לִהְיוֹת לְחַיִּים מָעוֹן מֵהֱיוֹת בְּעַצְמָם חַיִּים.</p>

<p>אַךְ פֹּה כָּל-דָּבָר מָלֵא עֲלָטָה וַעֲרָפֶל וּצְלָלִים,</p>

<p>וְאוֹמֵר לַכֹּל כִּי פֹה יוֹם אֶתְמוֹל אֲשֶׁר חָלָף.
<br><br />
<strong>לוּצִיפֶר</strong></p>
</blockquote>

<blockquote>
<p>הִנֵּה מַמְלֶכֶת הַמָּוֶת. – הֲתַחְפּוֹץ לִרְאוֹתוֹ עַתָּה?
<br><br />
<strong>קַיִן</strong></p>
</blockquote>

<blockquote>
<p>עַד אִם יָדַעְתִּי הֵיטֵב מַה מָּוֶת זֶה בֶּאֱמֶת</p>

<p>לֹא אֵדַע לַעֲנוֹת דָּבָר. אַךְ אִלּוּ יִהְיֶה בֶאֱמֶת</p>

<p>כְּכֹל שֶׁדִּבֵּר אָבִי בְּמַשָּׂא חֲזוֹנוֹ הַנִּפְרָץ,</p>

<p>כִּי עַתָּה הוּא – – הוֹי אֵלִי! לֹא יַעֲמֹד לִבִּי לַחְשׁוֹב</p>

<p>אֶת דְּבַר הַמַּחֲשָׁבָה הַזֹּאת עַד קִצָּהּ וְעַד תַּכְלִיתָהּ!</p>

<p>אָרוּר הַבֹּרֵא חַיִּים שֶׁדַּרְכָּם דֶּרֶךְ מָוֶת!</p>

<p>וְאָרוּר צְרוֹר הַחַיִּים, אֲשֶׁר לֹא קָם בּוֹ כֹּחַ הַתְּחִיָּה,</p>

<p>וַיָּשָׁב וַיִּכְלֶה וַיֹּאבַד – וְגַם מִנָּקִי וְצַדִּיק!
<br><br />
<strong>לוּצִיפֶר</strong></p>
</blockquote>

<blockquote>
<p>הֶאָבִיךָ אַתָּה מְקַלֵּל?
<br><br />
<strong>קַיִן</strong></p>
</blockquote>

<blockquote>
<p>הַהוּא לֹא קִלֵּל אֹתִי מִדֵּי הוֹלִידוֹ אֹתִי?</p>

<p>הַהוּא לֹא קִלֵּל אֹתִי בְּטֶרֶם עוֹד נוֹלַדְתִּי,</p>

<p>כִּי עָרַב לִבּוֹ אֹתוֹ וַיֹּאכַל מִפְּרִי הָעֵץ</p>

<p>אֲשֶׁר צַוֵּה צִוּוּ אֹתוֹ לְבִלְתִּי אֲכָל מִמֶּנּוּ?
<br><br />
<strong>לוּצִיפֶר</strong></p>
</blockquote>

<blockquote>
<p>רַק טוֹב דִּבַּרְתָּ עַתָּה: קְלָלָה תַּחַת קְלָלָה</p>

<p>הִיא בֵינְךָ וּבֵין אָבִיךָ – אַךְ בָּנֶיךָ מָה וְאָחִיךָ?
<br><br />
<strong>קַיִן</strong></p>
</blockquote>

<blockquote>
<p>יְחַלְּקוּ נָא עִמִּי הַקְּלָלָה, עִם אֲבִיהֶם וְעִם אֲחִיהֶם!</p>

<p>הֲיֵשׁ לִי נַחֲלָה זוּלָתָהּ? כִּי עַל כֵּן אַנְחִילָהּ אַחֲרַי. –</p>

<p>הוֹי אַתֶּן מַמְלְכוֹת אֹפֶל, מַמְלָכוֹת עֲצֻמּוֹת וּגְדֹלוֹת,</p>

<p>הַמְּלֵאוֹת צְלָלִים וּמַרְאוֹת וְחֶזְיוֹנוֹת נוֹרָאִים וַאֲיֻמִּים,</p>

<p>אֲשֶׁר יַחְלְפוּ עַל-פָּנַי כֻּלָּם, וְרֶגַע בְּהִירִים לְמַרְאֶה</p>

<p>וְרֶגַע קֹדְרִים וַחֲשֵׁכִים, אַ מְלֵאִים עָצְמָה וָכֹחַ</p>

<p>וְתוּגָה חֲרִישִׁית גַּם יַחַד – מָה אֵפוֹא אַתֶּם כֻּלְּכֶם?</p>

<p><strong>הַחַיִּים</strong> אַתֶּם אֵפוֹא, אוֹ אִם <strong>חֲיִיתֶם</strong> אֵפוֹא?
<br><br />
<strong>לוּצִיפֶר</strong></p>
</blockquote>

<blockquote>
<p>גַּם זֶה וְגַם זֶה כְּאֶחָד.
<br><br />
<strong>קַיִן</strong></p>
</blockquote>

<blockquote>
<p>מָה אֵפוֹא זֶה הַמָּוֶת?
<br><br />
<strong>לוּצִיפֶר</strong></p>
</blockquote>

<blockquote>
<p>הַאֻמְנָם? הַאִם לֹא הִגִּיד לָכֶם הָעֹשֶׂה אֶתְכֶם</p>

<p>כִּי חַיִּים חֲדָשִׁים יֵשׁ אַחֲרֵי הַמָּוֶת?
<br><br />
<strong>קַיִן</strong></p>
</blockquote>

<blockquote>
<p>עַד כֹּה לֹא הִגִּיד דָּבָר בִּלְתִּי כִי נָמוּת כֻּלָּנוּ.
<br><br />
<strong>לוּצִיפֶר</strong></p>
</blockquote>

<blockquote>
<p>אוּלַי עוֹד יָבֹא יוֹם, וְהוּא גַלֵּה יְגַלֶּה לָכֶם</p>

<p>גַּם אֶת יֶתֶר הַתַּעֲלֻמָה.
<br><br />
<strong>קַיִן</strong></p>
</blockquote>

<blockquote>
<p>בָּרוּךְ הַיּוֹם הַהוּא!
<br><br />
<strong>לוּצִיפֶר</strong></p>
</blockquote>

<blockquote>
<p>כֵּן; בָּרוּךְ הַיּוֹם הַהוּא! הֵן לָזֹאת תִּקְרָא בְרָכָה,</p>

<p>אִם בִּמְצֻקּוֹת מוֹקְשֵׁי מָוֶת אֲשֶׁר תִּקְצַר כָּל-לָשׁוֹן מֵהַגִּיד</p>

<p>וּבְמַכְאוֹבִים נוֹרָאִים וּגְדוֹלִים אֲשֶׁר לֹא יֶחְדְּלוּ עַד הָעוֹלָם</p>

<p>יְגַלֶּה סוֹדוֹ הַכָּמוּס לְרִבְבוֹת אַבְקוֹת עָפָר,</p>

<p>שֶׁהֵם עוֹד טֶרֶם הָיוּ וְטֶרֶם עוֹד יֻלָּדוּ,</p>

<p>וַאֲשֶׁר רַק לְבַעֲבוּר זֹאת בָּרֹא בָּרָא אֹתָם!
<br><br />
<strong>קַיִן</strong></p>
</blockquote>

<blockquote>
<p>וּמִי הַצְּלָלִים הַגְּדוֹלִים אֲשֶׁר עֵינַי תִּרְאֶינָה מִסָּבִיב</p>

<p>בְּעוּפָם אָנֶה וָאָנָה? – אֵין צַלְמָם כְּצֶלֶם הָרוּחוֹת</p>

<p>שֶׁרָאוּ עֵינַי בָּעֵדֶן בַּגָּן הַסָּגוּר מִלְּפָנַי,</p>

<p>וְגַם אֵין צֶלֶם אָדָם לָהֶם כְּאָדָם אוֹ הֶבֶל</p>

<p>אוֹ כְצַלְמִי אוֹ צֶלֶם אִשְׁתִּי וַאֲחוֹתִי, אוֹ צֶלֶם זַרְעִי;</p>

<p>לֹא תֹאַר אָדָם תָּאֳרָם, וְגַם תֹּאַר מַלְאָךְ אֵינֶנּוּ,</p>

<p>וְאוּלָם אִם לֹא הִגִּיעוּ אֶת תֹּאַר דְּמוּת הַמַּלְאָךְ</p>

<p>עוֹד נַעֲלִים הֵמָּה הַרְבֵּה עַל-הָאָדָם בְּרֹב גַּאֲוָתָם</p>

<p>וּבְיָפְיָם וּבְגֹדֶל עָצְמָם וּבְכֹחָם הַנִּכָּר לְמַרְאֶה,</p>

<p>אַךְ צַלְמָם זָר וְנִפְלָא; לֹא רָאִיתִי עוֹד כָּאֵלֶּה.</p>

<p>אֵין לָמוֹ כַּנְפֵי הַשָּׂרָף, אֵין לָמוֹ פְּנֵי הָאָדָם</p>

<p>אוֹ פְנֵי הַחַיּוֹת הַגְּדוֹלֹת אוֹ כֹּל שֶׁנְּשָׁמָה בְאַפּוֹ;</p>

<p>אַךְ גְּדֹלוֹת הֵן וְיָפוֹת כַּחַיּוֹת הַגְּדֹלוֹת וְיָפוֹת</p>

<p>הָעֲצֻמּוֹת מִכָּל-הֶחָי, וְאוּלָם לֹא יִדְמוּ אֲלֵיהֶן,</p>

<p>עַד-נִבְצְרָה כִמְעַט מִמֶּנִּי לִקְרֹא לָהֵמָּה חַיּוֹת.
<br><br />
<strong>לוּצִיפֶר</strong></p>
</blockquote>

<blockquote>
<p>וּבְכָל-זֹאת חָיוּ גַם הֵמָּה.
<br><br />
<strong>קַיִן</strong></p>
</blockquote>

<blockquote>
<p>אַיֵּה?
<br><br />
<strong>לוּצִיפֶר</strong></p>
</blockquote>

<blockquote>
<p>בִּמְקוֹם שָׁאַתָּה חַי.
<br><br />
<strong>קַיִן</strong></p>
</blockquote>

<blockquote>
<p>אֵיפֹה?</p>
</blockquote>

<blockquote>
<p><strong>לוּצִיפֶר</strong></p>
</blockquote>

<blockquote>
<p>בִּמְקוֹם לוֹ תִקְרָא אֶרֶץ יָשְׁבוּ לְפָנִים גַּם הֵמָּה.
<br><br />
<strong>קַיִן</strong></p>
</blockquote>

<blockquote>
<p>אָדָם הוּא הָרִאשׁוֹן.
<br><br />
<strong>לוּצִיפֶר</strong></p>
</blockquote>

<blockquote>
<p>הָרִאשׁוֹן לְמִינְךָ, כֵּן הוּא – אַךְ שָׁפָל וְקָטֹן הַרְבֵּה</p>

<p>מִהְיוֹתוֹ אַף הָאַחֲרוֹן לַיְצֻרִים הָאֵלֶּה פֹּה.
<br><br />
<strong>קַיִן</strong></p>
</blockquote>

<blockquote>
<p>וּמָה הֵם עָתָּה?
<br><br />
<strong>לוּצִיפֶר</strong></p>
</blockquote>

<blockquote>
<p>אֶת-מַה שֶּׁהָיֹה תִהְיֶה גַם אַתָּה בְּאַחֲרִיתֶךָ.
<br><br />
<strong>קַיִן</strong></p>
</blockquote>

<blockquote>
<p>אַךְ מֶה <strong>הָיוּ</strong>?</p>
</blockquote>

<blockquote>
<p><strong>לוּצִיפֶר</strong></p>
</blockquote>

<blockquote>
<p>יְצֻרִים חַיִּים וְנַעֲלִים וּנְבוֹנִים וְטוֹבִים וְיָפִים,</p>

<p>אֲשֶׁר עָלוּ הַרְבֵּה בְּעָצְמָם עַל כֹּל שֶׁהָיָה אָבִיךָ</p>

<p>וְלוּ עוֹד בְּעֵדֶן בַּגָּן, וְעַל כָּל אֲשֶׁר יִהְיֶה אַחֲרֶיךָ</p>

<p>דּוֹר אֶלֶף הַשִּׁשִּׁים הַבָּא, שֶׁהוּא שִׁבְעָתַיִם יִגְדַּל</p>

<p>(אַף אַחֲרֵי שֶׁיַּשְׁחִית אֶת-דַּרְכּוֹ) מִמְּךָ וּמִבִּנְךָ עַתָּה; –</p>

<p>וְעַד-כַּמָּה זֶה יֶחֱלַשׁ וְיִרְפֶּה הֵן תֶּחֱזֶה אַתָּה מִבְּשָׂרֶךָ.
<br><br />
<strong>קַיִן</strong></p>
</blockquote>

<blockquote>
<p>אוֹי לִי! וְגַם <strong>כָּאֵלֶּה</strong> אָבְדוּ וְנִכְחָדוּ?
<br><br />
<strong>לוּצִיפֶר</strong></p>
</blockquote>

<blockquote>
<p><strong>כִּדְבָרְךָ</strong>; הֵמָּה אָבְדוּ וְחָלְפוּ מֵעַל אַדְמָתָם,</p>

<p>כְּכֹל שֶׁתֹּאבַד אַתָּה מֵעַל אַדְמָתְךָ אָתָּה.
<br><br />
<strong>קַיִן</strong></p>
</blockquote>

<blockquote>
<p>הֶהָיְתָה אַדְמָתִי אַדְמָתָם?
<br><br />
<strong>לוּצִיפֶר</strong></p>
</blockquote>

<blockquote>
<p>כֵּן הוּא.
<br><br />
<strong>קַיִן</strong></p>
</blockquote>

<blockquote>
<p>וְאוּלָם לֹא כְמִשְׁפָּטָהּ וְלֹא כְתַבְנִיתָהּ עָתָּה.</p>

<p>הֵן קְטַנָּה הִיא וְדַלָּה מִנְּשׂא יְצֻרִים כָּאֵלֶּה.
<br><br />
<strong>לוּצִיפֶר</strong></p>
</blockquote>

<blockquote>
<p>כֵּן דִּבַּרְתָּ, לְפָנִים נִשְׂגְּבָה שִׁבְעָתָיִם.
<br><br />
<strong>קַיִן</strong></p>
</blockquote>

<blockquote>
<p>וּמַדּוּעַ נָפְלָה כָּכָה?
<br><br />
<strong>לוּצִיפֶר</strong></p>
</blockquote>

<blockquote>
<p>שְׁאַל אֶת-הַמַּפִּיל אֹתָהּ.
<br><br />
<strong>קַיִן</strong></p>
</blockquote>

<blockquote>
<p>וְאוּלָם אֵיךְ הָיְתָה כָּזֹאת?
<br><br />
<strong>לוּצִיפֶר</strong></p>
</blockquote>

<blockquote>
<p>כִּי נִפֵּץ יְסוֹדוֹתֶיהָ וַיְבִיסֵם יַחְדָּו</p>

<p>וַיָּבָל אֹתָם כֻּלָּם לִבְלִי-קֶצֶב אִישׁ בְּאָחִיו,</p>

<p>וַיְסַכְסֵךְ עַד-כִּי חָזַר הָעוֹלָם לְתֹהוּ וָבֹהוּ</p>

<p>כְּמִשְׁפַּט תֹּהוּ וָבֹהוּ שֶׁנִּבְנָה מֵהֶם הָעוֹלָם:</p>

<p>מַעֲשִׂים נוֹרָאִים כָּאֵלֶּה אִם מְעַטִּים הֵם בִּזְמָן,</p>

<p>רַבִּים הֵמָּה מְאֹד בְּקֶרֶב שְׁנוֹת הַנֶּצַח. –</p>

<p>קוּם וּבֹא נָא אֵפוֹא וּרְאֵה פֹה אֶת-כָּל עָבָר.
<br><br />
<strong>קַיִן</strong></p>
</blockquote>

<blockquote>
<p>מַה-נּוֹרָא הוּא!
<br><br />
<strong>לוּצִיפֶר</strong></p>
</blockquote>

<blockquote>
<p>אַךְ אֱמֶת וֶאֱמוּנָה כֻּלּוֹ. רְאֵה נָא פֹה הַנְּשָׁמוֹת:</p>

<p>לְפָנִים הָיוּ אֵלֶּה חֹמֶר כָּמוֹךָ אָתָּה.
<br><br />
<strong>קַיִן</strong></p>
</blockquote>

<blockquote>
<p>הַאֶהְיֶה בְאַחֲרִיתִי כְּמוֹהֶן?
<br><br />
<strong>לוּצִיפֶר</strong></p>
</blockquote>

<blockquote>
<p>זֶה שֶׁעָשָׂה אוֹתְךָ יַעַנְךָ עַל כָּל אֵלֶּה. –</p>

<p>רַק אַעֲבִיר עַל-פָּנֶיךָ אֶת הַהוֹלְכִים מִלְּפָנֶיךָ,</p>

<p>וּמָה <strong>שֶּׁהָיוּ</strong> אֵלֶּה הֵן תָּבִין בִּלְבָבֶךָ,</p>

<p>כְּכֹל שֶׁתּוּכַל לָבִין בְּקֹצֶר מְנַת בִּינָתְךָ</p>

<p>וְקֹצֶר מְנַת הַחֵלֶק אֲשֶׁר חָלַק לְךָ בֹּרְאֶךָ</p>

<p>גַּם בְּנַחֲלַת יִתְרוֹן רוּחַ וְגַם בִּגְבוּרַת חַיֵּי בְשָׂרִים.</p>

<p>הַדָּבָר הַמְּשֻׁתָּף לָכֶם גַּם יַחַד הוּא – <strong>הַחַיִּים</strong></p>

<p>אֲשֶׁר הָיוּ לָהֶם וּלְךָ <strong>וְהַמָּוֶת</strong> הַנָּכוֹן לִשְׁנֵיכֶם;</p>

<p>וְהַנּוֹתָר מִן הַנַּחֲלוֹת הַדַּלּוֹת שֶׁלִּשְׁנֵיכֶם</p>
</blockquote>

<blockquote>
<p>הוּא רַק כְּכֹל שֶׁיֵּאוֹת לְרֶמֶשׂ דַּל וְנִבְזֶה</p>

<p>הַנּוֹלָד מִטִּיט הַיָּוֵן, אֲשֶׁר נוֹתָר מִן הָעוֹלָם</p>

<p>שֶׁהָיָה לְכוֹכָב זֶה עַתָּה וַאֲשֶׁר מָעוֹן הוּא לִיצֻרִים</p>

<p>הַמּוֹצְאִים נַחַת וְשַׁלְוָה בַסַּנְוֵרִים שֶׁעַל עֵינֵיהֶם –</p>

<p>הוּא עֵדֶן גַּן הַסִּכְלוּת, אֲשֶׁר נֶעֱקַר הַדַּעַת מִתּוֹכוֹ</p>

<p>כְּעִנְבֵי רוֹשׁ אַכְזָרִי. – רְאֵה הַיְצֻרִים הַנַּעֲלִים</p>

<p>אֵת אֲשֶׁר הֵמָּה עַתָּה אוֹ אֲשֶׁר לְפָנִים הָיוּ;</p>

<p>וְאִם תִּגְעַל נַפְשְׁךָ אֹתָם, אָז שׁוּב נָא אֶל אַדְמָתְךָ</p>

<p>לַעֲבוֹד וְלִשְׁמוֹר אֹתָהּ – כִּי לָבֶטַח אֲשִׁיבְךָ אֵלֶיהָ.
<br><br />
<strong>קַיִן</strong></p>
</blockquote>

<blockquote>
<p>לֹא כִּי פֹה אֵשֵׁב.
<br><br />
<strong>לוּצִיפֶר</strong></p>
</blockquote>

<blockquote>
<p>עַד מָתַי?
<br><br />
<strong>קַיִן</strong></p>
</blockquote>

<blockquote>
<p>עַד נֶצַח! אִם עַל נַפְשִׁי לָשׁוּב מִן הָעוֹלָם,</p>

<p>בְּבֹא הַיּוֹם הָאַחֲרוֹן, אֶל הַמָּקוֹם הַנִּפְלָא הַזֶּה,</p>

<p>אָז טוֹב לִי כִּי אִוָּתֵר; נִלְאֵיתִי נְשׂוֹא הֶעָפָר</p>

<p>אֲשֶׁר רָאוּ עֵינַי – תֵּן נָא וְאֵשֵׁב בְּגֵיא צַלְמָוֶת.
<br><br />
<strong>לוּצִיפֶר</strong></p>
</blockquote>

<blockquote>
<p>כָּזֹאת לֹא תִהְיֶה לְעוֹלָם: הֵן בְּמַרְאֶה רַק וּבְחָזוֹן</p>

<p>רֹאֶה אַתָּה עַתָּה אֶת כָּל-הֹוֶה פֹה בֶּאֱמֶת.</p>

<p>לְבַעֲבוּר הֱיוֹתְךָ נָכוֹן לְמָעוֹן זֶה, עָלֶיךָ</p>

<p>לַעֲבוֹר אֶת-הַדֶּרֶךְ אֲשֶׁר עָבְרוּ בוֹ כָּל-אֵלֶּה</p>

<p>הַנִּרְאִים אֵלֶיךָ פֹּה – אֶת דֶּרֶךְ שַׁעַר הַמָּוֶת.
<br><br />
<strong>קַיִן</strong></p>
</blockquote>

<blockquote>
<p>וּמָה הַשַּׁעַר אֵפוֹא אֲשֶׁר עָבַרְנוּ אֹתוֹ הֵנָּה?
<br><br />
<strong>לוּצִיפֶר</strong></p>
</blockquote>

<blockquote>
<p>שְׁעָרִי הוּא! וְאוּלָם כִּי עוֹד עָלֶיךָ לָשׁוּב,</p>

<p>לָכֵן אֶשָּׂא אוֹתְךָ גַּם פֹּה בִּנְאוֹת צַלְמָוֶת</p>

<p>אֲשֶׁר אֵין בּוֹ נִשְׁמַת חַיִּים מִבַּלְעָדֶיךָ אָתָּה.</p>

<p>רְאֵה אֶת-כֹּל מִסָּבִיב, וְאוּלָם אַל נָא תַחְשׁוֹב</p>

<p>כִּי פֹה-לָךְ מָקוֹם לָגוּר, עַד אָמְנָם יוֹמְךָ יָבוֹא.
<br><br />
<strong>קַיִן</strong></p>
</blockquote>

<blockquote>
<p>הֲגַם אֵלֶּה פֹה לֹא יוּכְלוּ לָשׁוּב אֶל הָאֲדָמָה?
<br><br />
<strong>לוּצִיפֶר</strong></p>
</blockquote>

<blockquote>
<p>אַדְמָתָם <strong>הֵם</strong> לָנֶצַח אָבְדָה לָהֶם וְאֵינָהּ –</p>

<p>כִּי הִיא הֵן שֻׁנְּתָה פְלָאִים עַל-פִּי מַהְפֵּכוֹת רַבּוֹת,</p>

<p>עַד הַכֵּר לֹא יַכִּירוּ אַף מְלֹא הַשַּׁעַל הָאֶחָד</p>

<p>מִכָּל הַקְּלִפָּה הַחֲדָשָׁה שֶׁקָּפְאָה כִּמְעַט זֶה עַתָּה –</p>

<p>מַה-יָּפָה – הוֹי, מַה-יָּפָה הָיְתָה הָאֲדָמָה הַהִיא!
<br><br />
<strong>קַיִן</strong></p>
</blockquote>

<blockquote>
<p>וְיָפָה הִיא גַם עַתָּה. לֹא רִיב לִי עִם הָאֲדָמָה,</p>

<p>אִם גַּם עָלַי עוֹד לָשׁוּב, וְרַק שֶׁבְּלִי עֲבוֹדָה</p>

<p>לֹא תוּכַל נַפְשִׁי הִתְעַנֵּג עַל זִיו הֲדַר תִּפְאַרְתָּהּ,</p>

<p>וְרַוֵּה בְדַעַת אֶת אַלְפֵי מַחְשְׁבוֹת לִבִּי הַצְּמֵאוֹת,</p>

<p>וְהָסִיר אֶת אַלְפֵי מוֹרָאַי מִפְּנֵי מָוֶת וּמִפְּנֵי חַיִּים.
<br><br />
<strong>לוּצִיפֶר</strong></p>
</blockquote>

<blockquote>
<p>רָאִיתָ אֶת עוֹלָמְךָ וּמַה-מִּשְׁפָּטוֹ עַתָּה,</p>

<p>אַךְ לִבְּךָ טֶרֶם יָבִין אֶת צֵל כֹּל מַה-שֶּׁהָיָה.
<br><br />
<strong>קַיִן</strong></p>
</blockquote>

<blockquote>
<p>וְאֵלֶּה הַחַיּוֹת הַגְּדֹלוֹת אוֹ הַגְּלָמִים הַנּוֹרָאִים,</p>

<p>אֲשֶׁר נוֹפְלִים הֵם (כְּנִרְאֶה) בְּשִׂכְלָם מִן הַיְצֻרִים</p>

<p>שֶׁעָבַרְנוּ אוֹתָם עַתָּה, וְדֹמִים אֶל הַפְּרָאִים</p>

<p>שׁוֹכְנֵי הַיַּעַר הַנּוֹרָא עַל הָאָרֶץ שָׁם מִתַּחַת,</p>

<p>הַמַּרְגִּיזִים אֶת הָעֵצִים בַּלַּיְלָה בְּשַׁאֲגוֹתֵיהֶם,</p>

<p>וְרַק שֶׁהֵם גְּדוֹלִים וּגְבֹהִים פִּי עֲשָׂרָה</p>

<p>מִן הַחוֹמוֹת הַנִּשָּׂאוֹת הַמַּכְתִּירוֹת אֶת הָעֵדֶן,</p>

<p>וְעֵינֵיהֶם קֹדְחוֹת אֵשׁ כְּחַרְבוֹת אֵשׁ הַכְּרוּבִים,</p>

<p>וּמַלְתְּעוֹת פִּיהֶם דֹּמוֹת לָעֵצִים הַנִּשָּׂאִים</p>

<p>אֲשֶׁר נֶחְשְׂפוּ קְלִפּוֹתֵיהֶם וַעֲנָפֵיהֶם – מִי הֵם אֵלֶּה?
<br><br />
<strong>לוּצִיפֶר</strong></p>
</blockquote>

<blockquote>
<p>חַיּוֹת הַמַּמּוֹת הֵנָּה אֲשֶׁר הָיוּ בְעוֹלָמְךָ לְפָנִים; –</p>

<p>וְהֵן לְרִבֹּא רְבָבוֹת קְבֻרוֹת בְּבֶטֶן הָאֲדָמָה.
<br><br />
<strong>קַיִן</strong></p>
</blockquote>

<blockquote>
<p>וְעַל-פְּנֵי הָאֲדָמָה מִמַּעַל אֵין אַחַת עוֹד מֵהֵנָּה?
<br><br />
<strong>לוּצִיפֶר</strong></p>
</blockquote>

<blockquote>
<p>אָיִן: מִינְךָ הָרָפֶה לֹא הָיָה עֹצֵר כֹּחַ</p>

<p>לַעֲמוֹד בַּמִּלְחָמָה בִּפְנֵיהֶן, וְהַקְּלָלָה הָרֹבֶצֶת עָלָיו</p>

<p>אָז הָיְתָה רַק לְמוֹתָר – כִּי הָיוּ מַשְׁמִידוֹת אֹתוֹ.
<br><br />
<strong>קַיִן</strong></p>
</blockquote>

<blockquote>
<p>אַךְ לָמָּה זֶה <strong>מִלְחָמָה</strong>?
<br><br />
<strong>לוּצִיפֶר</strong></p>
</blockquote>

<blockquote>
<p>שָׁכֹחַ שָׁכַחְתָּ הַדְּבָרִים בְּגָרְשׁוֹ מִן הָעֵדֶן –</p>

<p>מִלְחָמָה עִם כָּל הַיְצֻרִים, וּמָוֶת לְכָל הַיְצֻרִים,</p>

<p>וּמַחֲלָה לְרֹב הַיְצֻרִים, וּפְגָעִים וָחֳלָיִים רַבִּים;</p>

<p>כָּל-אֵלֶּה פְּרִי הָעֵץ אֲשֶׁר צֻוָּה: לֹא תֹאכְלֶנּוּ.
<br><br />
<strong>קַיִן</strong></p>
</blockquote>

<blockquote>
<p>וְאוּלָם הַחַיּוֹת הָאֵלֶּה – הֶאָכְלוּ אֵפוֹא גַם הֵנָּה,</p>

<p>כִּי בַעֲבוּר זֹאת גַּם הֵנָּה מוֹת תָּמוֹתְנָה כֻלָּן?
<br><br />
<strong>לוּצִיפֶר</strong></p>
</blockquote>

<blockquote>
<p>הֵן הִגִּיד לָכֶם יוֹצֶרְכֶם: הַחַיּוֹת לֹא נִבְרָאוּ</p>

<p>בִּלְתִּי אִם לְמַעַנְכֶם, כְּמוֹכֶם אַתֶּם לְמַעֲנוֹ. –</p>

<p>הֲיִיטַב גּוֹרָלָן אֵפוֹא מִכֶּם וּמְנַת גּוֹרַלְכֶם?</p>

<p>לוּלֵא נָפַל אָדָם, כִּי עַתָּה עָמְדוּ כֻלָּן.
<br><br />
<strong>קַיִן</strong></p>
</blockquote>

<blockquote>
<p>אוֹיָה! מָה אֻמְלָלוּ! עֲלֵיהֶן לְחַלֵּק גּוֹרָל</p>

<p>גַּם יַחַד עִם אָבִינוּ וְיַחַד גַּם עִם בָּנָיו;</p>

<p>עִמָּנוּ – שֶׁהָיָה חֵלֶק לָנוּ בַּתַּפּוּחַ;</p>

<p>עִמָּנוּ – שֶׁהָיָה חֵלֶק לָנוּ בְּעֵץ הַדַּעַת!</p>

<p>רַק כָּזָב הָיָה הָעֵץ – אֵין אָנוּ יוֹדְעִים דָּבָר.</p>

<p><strong>דַּעַת</strong> הִבְטִיחַ אוֹתָנוּ, אַף כִּי <strong>בִמְחִיר</strong> הַמָּוֶת –</p>

<p>אַךְ הֵן הִבְטִיחַ <strong>דַּעַת</strong>: וּמָה אֲנַחְנוּ <strong>יוֹדְעִים</strong>?
<br><br />
<strong>לוּצִיפֶר</strong></p>
</blockquote>

<blockquote>
<p>רַק אֵין זֹאת כִּי הַמָּוֶת מֵבִיא <strong>לִמְרוֹם</strong> הַדַּעַת;</p>

<p>הֵן הוּא מִכָּל-הַדְּבָרִים הַדָּבָר הַנֶּאֱמָן הָאֶחָד,</p>

<p>וְלָכֵן אוּלַי יָבִיא אֶל דַּעַת <strong>בָּטוּח וְנָכוֹן</strong>:</p>

<p>אוֹ אָז עֵץ אֱמֶת הָיָה, אִם גַּם עֵץ מָוֶת הָיָה.
<br><br />
<strong>קַיִן</strong></p>
</blockquote>

<blockquote>
<p>מָה אָפֵל הַגְּבוּל הַזֶּה! הֵן עֵינַי תִּרְאֶינָה אֹתוֹ,</p>

<p>וְאוּלָם אֶל תַּכְלִית חִקְרוֹ לֹא תוּכַל נַפְשִׁי לָבוֹא.
<br><br />
<strong>לוּצִיפֶר</strong></p>
</blockquote>

<blockquote>
<p>עֵקֶב אֲשֶׁר יוֹמְךָ עוֹד הַרְחִיק יַרְחִיק חֻקּוֹ,</p>

<p>וְהַחֹמֶר טֶרֶם יָבוֹא לְחֵקֶר תַּכְלִית רוּחַ –</p>

<p>אַךְ עַתָּה רַב כִּי תֵדַע אֲשֶׁר יֵשׁ גְּבוּל כָּזֶה.
<br><br />
<strong>קַיִן</strong></p>
</blockquote>

<blockquote>
<p>כִּי מָוֶת יֵשׁ – אֶת-זֹאת יָדַעְנוּ זֶה מֵאָז.
<br><br />
<strong>לוּצִיפֶר</strong></p>
</blockquote>

<blockquote>
<p>אֲבָל לֹא יָדַעְתָּ מַה מֵּאַחֲרָיו.
<br><br />
<strong>קַיִן</strong></p>
</blockquote>

<blockquote>
<p>אֶת-זֹאת גַּם עַתָּה טֶרֶם אֵדָע.
<br><br />
<strong>לוּצִיפֶר</strong></p>
</blockquote>

<blockquote>
<p>עַתָּה הִנֵּה יָדַעְתָּ כִּי יֵשׁ מֵאַחֲרֶיךָ עוֹלָם,</p>

<p>כִּי עוֹלָמוֹת רַבִּים וְשֹׁנִים יֵשׁ עוֹד מֵאַחֲרֶיךָ –</p>

<p>וְכָל-אֵלֶּה אַתָּה טֶרֶם יָדַעְתָּ עוֹד בַּבֹּקֶר.
<br><br />
<strong>קַיִן</strong></p>
</blockquote>

<blockquote>
<p>וְאוּלָם מְכֻסִּים כָּל-אֵלֶּה בַּעֲלָטָה וּצְלָלִים רַבִּים.
<br><br />
<strong>לוּצִיפֶר</strong></p>
</blockquote>

<blockquote>
<p>רַק שְׂמַח בְּחֶלְקְךָ זֶה; יָבֹא יוֹם וּבְרֻרִים</p>

<p>עוֹד הָיֹה יִהְיוּ כָל-אֵלֶּה לְעֵינֵי אַלְמוּתֶךָ.
<br><br />
<strong>קַיִן</strong></p>
</blockquote>

<blockquote>
<p>וְהָרוּחַ הַנּוֹזֵל הַהוּא אֲשֶׁר עֵינוֹ כְּעֵין הַתְּכֵלֶת,</p>

<p>וְהוּא נוֹזֵל מִסָּבִיב לָנוּ, וְדִמְיוֹנוֹ כְּמַעְיַן מַיִם</p>

<p>אֲשֶׁר חֲשַׁבְתִּיו רֶגַע לַנָּהָר הַיּוֹצֵא מִן הָעֵדֶן</p>

<p>וְעֹבֵר עַל-פְּנֵי אָהֳלִי, וְרַק שֶׁחֻפִּים אֵין לוֹ</p>

<p>וּמַרְאֵהוּ מַרְאֵה שְׁחָקִים – מַה הוּא אֵפוֹא זֶה?
<br><br />
<strong>לוּצִיפֶר</strong></p>
</blockquote>

<blockquote>
<p>יֵשׁ רַבִּים, וְהֵמָּה קְטַנִּים, כָּמוֹהוּ עַל אַדְמָתְךָ,</p>

<p>וּבָנֶיךָ לְחֻפָּם יֵשְׁבוּ – הוּא גֹלֶם יַם אוֹקְיָנוֹס.
<br><br />
<strong>קַיִן</strong></p>
</blockquote>

<blockquote>
<p>כְּמוֹ לֻקָּח מֵעוֹלָם אַחֵר; כְּשֶׁמֶשׁ נוֹזֶלֶת מַרְאֵהוּ –</p>

<p>וּמִי הַחַיּוֹת הַגְּדֹלוֹת כַּעֲנָקִים לְמַרְאֵה עֵינַיִם</p>

<p>הַמְשַׂחֲקוֹת שָׁם עַל-פָּנָיו הַמְּלֵאִים זִיו מִמַּעַל?
<br><br />
<strong>לוּצִיפֶר</strong></p>
</blockquote>

<blockquote>
<p>הֵם יוֹשְׁבָיו – וְהֵם מִלְּפָנִים תַּנִּינֵי לִוְיָתָן הָיוּ.
<br><br />
<strong>קַיִן</strong></p>
</blockquote>

<blockquote>
<p>וּמִי הַנָּחָשׁ הַגָּדוֹל, אֲשֶׁר מִדָּה אֵין לְגָדְלוֹ,</p>

<p>הַזּוֹקֵף מִתּוֹךְ הַתְּהוֹם אֶת רַעֲמָתוֹ הָעֲבֻתָּה</p>

<p>וּמֵרִים קָדְקֹד רֹאשׁוֹ הַגָּבוֹהַּ פִּי עֲשָׂרָה</p>

<p>מִן הָאֶרֶז הַגָּבוֹהַּ מִכָּל אַרְזֵי אֵל הָרָמִים,</p>

<p>וּכְמוֹ הוּא חָפֵץ לִצְנוֹף אֶת גְּוִיָּתוֹ הָאֲיֻמָּה</p>

<p>סְבִיב הַגַּלְגַּלִּים הַגְּדוֹלִים אֲשֶׁר רָאִינוּ אֹתָם עַתָּה,</p>

<p>הַאֵין לוֹ מִשְׁפָּט אֶחָד עִם מִשְׁפַּט הַנָּחָשׁ הַלָּז</p>

<p>אֲשֶׁר רָבַץ לְחֹם הַיּוֹם בָּעֵדֶן תַּחַת הָעֵץ?
<br><br />
<strong>לוּצִיפֶר</strong></p>
</blockquote>

<blockquote>
<p>חַוָּה אִמְּךָ יוֹדַעַת לְהַגִּיד מֵאֵין כָּמוֹהָ</p>

<p>אֶת מִשְׁפַּט הַנָּחָשׁ הַלָּז אֲשֶׁר הַשִּׂיא הִשִּׂיא אֹתָהּ.
<br><br />
<strong>קַיִן</strong></p>
</blockquote>

<blockquote>
<p>מַה נּוֹרָא מַרְאֵה הַנָּחָשׁ; רַק אֵין זֶה כִּי הַלָּז</p>

<p>יָפֶה הָיָה מִמֶּנּוּ שִׁבְעִים וְשֶׁבַע פְּעָמִים.
<br><br />
<strong>לוּצִיפֶר</strong></p>
</blockquote>

<blockquote>
<p>הֲמֵעוֹדְךָ לֹא רְאִיתוֹ?
<br><br />
<strong>קַיִן</strong></p>
</blockquote>

<blockquote>
<p>רַבִּים כָּמוֹהוּ רָאִיתִי (אוֹ אֲשֶׁר נִקְרְאוּ בַּשֵּׁם הַזֶּה)</p>

<p>וְאוּלָם הַנָּחָשׁ הַהוּא אֲשֶׁר הִלֵּל הַפְּרִי הָרָע,</p>

<p>אוֹ יְצוּר הַדֹּמֶה אֵלָיו בִּדְמוּתוֹ, לֹא רָאִיתִי.
<br><br />
<strong>לוּצִיפֶר</strong></p>
</blockquote>

<blockquote>
<p>הֶאָבִיךָ לֹא רָאָהוּ?
<br><br />
<strong>קַיִן</strong></p>
</blockquote>

<blockquote>
<p>לֹא; אִמִּי הִשִּׂיאַתְהוּ – וְאֹתָהּ הִשִּׂיא הַנָּחָשׁ.
<br><br />
<strong>לוּצִיפֶר</strong></p>
</blockquote>

<blockquote>
<p>אִישׁ טוֹב! אִם יָבֹא יוֹם וְאִשְׁתְּךָ תַּשִּׂיאֶךָ,</p>

<p>אוֹ תָבֹאנָה נְשֵׁי בָנֶיךָ לְהַשִּׂיא אֶת בַּעֲלֵיהֶן</p>

<p>לַעֲשׂוֹת דָּבָר חָדָשׁ אוֹ לַעֲשׂוֹת דָּבָר זָר,</p>

<p>אָז חֲקֹר וְדַע בִּתְחִלָּה מִי הַמַּשִּׂיא <strong>אוֹתָן</strong>.
<br><br />
<strong>קַיִן</strong></p>
</blockquote>

<blockquote>
<p>אֵחַרְתָּ מְעַט עֲצָתְךָ: הֵן עַתָּה לֹא הַנְּחָשִׁים</p>

<p>יָבֹאוּ עוֹד לְהַשִּׂיא בִדְבָרִים אֶת הַנָּשִׁים.
<br><br />
<strong>לוּצִיפֶר</strong></p>
</blockquote>

<blockquote>
<p>אַךְ הִנֵּה יֵשׁ בָּאָרֶץ עוֹד דְּבָרִים אֲחֵרִים וְרַבִּים</p>

<p>אֲשֶׁר תַּשִּׂיא אִשָּׁה אִישָׁהּ וַאֲשֶׁר יַשִּׂיא אִישׁ אֶת אִשְׁתּוֹ –</p>

<p>וְלָכֵן אָמַרְתִּי טוֹב כִּי יֵדְעוּ בָנֶיךָ לְהִזָּהֵר!</p>

<p>רַק טוֹבָה הָיְתָה עֲצָתִי, וְאַף כִּי לְרָעָה לְנַפְשִׁי;</p>

<p>וְאוּלָם מִהְיוֹתָהּ אֱמֶת הֵן עָשׂה לֹא תַעֲשׂוּהָ –</p>

<p>וּבְכֵן לֹא יֹאבַד דָּבָר מִמֶּנִּי גַּם בְּהַגִּידִי.
<br><br />
<strong>קַיִן</strong></p>
</blockquote>

<blockquote>
<p>לֹא אָבִין לִדְבָרֶיךָ.
<br><br />
<strong>לוּצִיפֶר</strong></p>
</blockquote>

<blockquote>
<p>מַה מְּאֻשָּׁר אַתָּה אֵפוֹא! גַּם אַתָּה וְגַם עוֹלָמְךָ</p>

<p>עוֹד חֲדָשִׁים יוֹתֵר מִדָּי. הֵן בְּלִבְּךָ אַתָּה חוֹשֵׁב</p>

<p>כִּי אֻמְלָל אַתָּה וְרָשָׁע: הַאֻמְנָם חָשַׁבְתָּ כָּזֹאת?
<br><br />
<strong>קַיִן</strong></p>
</blockquote>

<blockquote>
<p>אִם רָשַׁעְתִּי טֶרֶם אֵדַע; אַךְ אֻמְלָל אֲנִי מְאֹד.
<br><br />
<strong>לוּצִיפֶר</strong></p>
</blockquote>

<blockquote>
<p>הוֹי, אַתָּה הַבְּכֹר הָרִאשׁוֹן, הַבֵּן לָאָדָם הָרִאשׁוֹן!</p>

<p>רִשְׁעָתְךָ הָרַבָּה כֻלָּהּ – וְלוּ גַם רָשָׁע אַתָּה,</p>

<p>וּפְגָעֶיךָ וְכָל מַכְאוֹבֶיךָ – וְלוּ גַם מְאֹד אֻמְלַלְתָּ,</p>

<p>כָּל-אֵלֶּה הֵם רַק עֵדֶן מָלֵא תֻמָּה וָנַחַת</p>

<p>אִם נַשְׁוֵם אֶל רִשְׁעָתְךָ וּנְדַמֵּם לִפְגָעֶיךָ</p>

<p>הָעֲתִידִים לִהְיוֹת נַחֲלָתְךָ בַּיָּמִים הַבָּאִים לִקְרָאתֶךָ;</p>

<p>וּמְצֻקּוֹת הָאֵלֶּה גַם יַחַד בָּרָעוֹת הַכְּפוּלוֹת הָהֵנָּה,</p>

<p>גַּם הֵן רַק עֵדֶן יִהְיוּ אִם נַשְׁוֵן אֶל כָּל-אֵלֶּה</p>

<p>אֲשֶׁר יַעֲשׂוּ וְיִשְׂאוּ אַחֲרֶיךָ זֶרַע זֶרַע זַרְעֶךָ,</p>

<p>אֲשֶׁר יִרְבּוּ בִּרְבוֹת הַדֹּרוֹת כַּחוֹל עַל-פְּנֵי הָאֲדָמָה</p>

<p>(כִּי בֶאֱמֶת רַק הַחוֹל יוֹסִיפוּ עַל הָאֲדָמָה). –</p>

<p>קוּם וְנָשׁוּב עַתָּה וְנָבוֹא אֶל הָאֲדָמָה!
<br><br />
<strong>קַיִן</strong></p>
</blockquote>

<blockquote>
<p>הֲבַעֲבוּר רַק לַמְּדֵנִי כָזֹאת הֲבֵאתַנִי הֵנָּה?
<br><br />
<strong>לוּצִיפֶר</strong></p>
</blockquote>

<blockquote>
<p>הַאִם לֹא דַעַת שָׁאַלְתָּ?
<br><br />
<strong>קַיִן</strong></p>
</blockquote>

<blockquote>
<p>כֵּן: לְבַעֲבוּר אֶמְצָא הַדֶּרֶךְ לִהְיוֹת שָׁלֵו.
<br><br />
<strong>לוּצִיפֶר</strong></p>
</blockquote>

<blockquote>
<p>אִם הָאֱמֶת הִיא הַדֶּרֶךְ, אָז פֹּה הִיא לְעֵינֶיךָ.
<br><br />
<strong>קַיִן</strong></p>
</blockquote>

<blockquote>
<p>אִם כֵּן הוּא, אָז רַק הֵיטִיב אֵל אָבִי אֲשֶׁר עָשָׂה,</p>

<p>כִּי צִוָּה עַל הָעֵץ לְבִלְתִּי אֲכָל מִמֶּנּוּ.
<br><br />
<strong>לוּצִיפֶר</strong></p>
</blockquote>

<blockquote>
<p>וְיוֹתֵר הֵיטִיב לַעֲשׂוֹת לוּ גַם לֹא נָטַע אֹתוֹ.</p>

<p>אֶפֶס יָדֹעַ הָרָע אֵינֶנּוּ עוֹד מִשְׁמָר מֵרָע;</p>

<p>הָרָע מִתְגַּלְגֵּל וְהָיָה לְחֵלֶק בְּכָל הַיְצֻרִים.
<br><br />
<strong>קַיִן</strong></p>
</blockquote>

<blockquote>
<p><strong>בְּכָל</strong> הַיְצֻרִים – לֹא: לֹא אַאֲמִין כַּדָּבָר הַזֶּה:</p>

<p>אָנֹכִי פֹה, רְאֵה נָא, רַק צָמֵא אָנֹכִי לַטּוֹב.
<br><br />
<strong>לוּצִיפֶר</strong></p>
</blockquote>

<blockquote>
<p>וּמִי זֶה אֵפוֹא וּמָה לֹא תִצְמָא נַפְשׁוֹ לַטּוֹב?</p>

<p>מִי אֵפוֹא יַעֲשֶׂה הָרָע רַק בַּעֲבוּר הַמַּר אֲשֶׁר בּוֹ?</p>

<p><strong>לֹא</strong> – אֵין אִישׁ כָּזֶה! הָרָע הוּא רַק הַשְּׂאוֹר</p>

<p>בְּקֶרֶב כָּל-נֶפֶשׁ חַיָּה וּבְכָל אֲשֶׁר חַי אֵינֶנּוּ.
<br><br />
<strong>קַיִן</strong></p>
</blockquote>

<blockquote>
<p>הִנֵּה הַגַּלְגַּלִּים הַיָּפִים, הַנֶּחְמָדִים לְמַרְאֵה עֵינַיִם,</p>

<p>הָרְחוֹקִים וּמְלֵאִים נֹגַהּ וּמִסְפָּר אֵין לָהֵמָּה,</p>

<p>אֲשֶׁר רְאִינוּם בְּטֶרֶם יָרַדְנוּ אֶל בִּקְעַת צַלְמָוֶת הַלֵּזוּ,</p>

<p>אֶל תּוֹכָם לֹא יַחְדֹּר רָע – הֵן יָפִים הֵמָּה כָּכָה.
<br><br />
<strong>לוּצִיפֶר</strong></p>
</blockquote>

<blockquote>
<p>רַק מֵרָחוֹק רָאִיתָ אֹתָם –
<br><br />
<strong>קַיִן</strong></p>
</blockquote>

<blockquote>
<p>מַה-תְּדַבֵּר? הֵן הַמֶּרְחָק רַק הַמְעִיט יַמְעִיט נָגְהָם –</p>

<p>רַק אֵין זֹאת כִּי מִקָּרוֹב עוֹד נֶחְמְדוּ שִׁבְעָתָיִם.
<br><br />
<strong>לוּצִיפֶר</strong></p>
</blockquote>

<blockquote>
<p>גְּשָׁה נָא אֶל הַדְּבָרִים הַיָּפִים עַל-פְּנֵי הָאָרֶץ</p>

<p>וּקְרַב אֲלֵיהֶם וּבַקֵּשׁ אֶת יָפְיָם לְךָ מִקָּרוֹב.
<br><br />
<strong>קַיִן</strong></p>
</blockquote>

<blockquote>
<p>כָּזֹאת עָשִׂיתִי כְבָר – הַנֶּחְמָד מִכָּל-הַדְּבָרִים,</p>

<p>חֲמַדְתִּיו יוֹתֵר הַרְבֵּה בְּקָרְבִי אֵלָיו מְאֹד.
<br><br />
<strong>לוּצִיפֶר</strong></p>
</blockquote>

<blockquote>
<p>רַק נַפְשְׁךָ אַתָּה מַשְׁלֶה. – וּמָה הַדָּבָר אֵפוֹא</p>

<p>שֶׁהוּא, בִּהְיוֹתוֹ קָרוֹב לְעֵינֶיךָ, הָיָה נֶחְמָד</p>

<p>מִן הַדְּבָרִים הַנֶּחְמָדִים אֲשֶׁר נִרְאוּ-לָךְ מֵרָחוֹק?
<br><br />
<strong>קַיִן</strong></p>
</blockquote>

<blockquote>
<p>אֲחוֹתִי עָדָה הִיא. – כָּל-כּוֹכְבֵי הַשָּׁמַיִם</p>

<p>וּתְכֵלֶת הַלַּיְלָה הַכֵּהָה אֲשֶׁר יָאִיר אֹתוֹ הַגַּלְגָּל</p>

<p>שֶׁמַּרְאֶה לוֹ כְרוּחַ אוֹ כְעוֹלָם מָלֵא רוּחוֹת –</p>

<p>אוֹ צִבְעֵי בֵין-עַרְבַּיִם בַּשַּׁחַר אוֹ בַנֶּשֶׁף –</p>

<p>אוֹ שֶׁמֶשׁ מִדֵּי עֲלוֹתָהּ – אוֹ רִדְתָּהּ וּבֹאָהּ –</p>

<p>אֲשֶׁר אָז תְּמַלֵּא עֵינַי בַּהֲדָרָהּ דִּמְעוֹת נַחַת,</p>

<p>כִּי אַבִּיט וְלִבִּי תִמְשׁוֹךְ בְּעָצְמַת רֹב קְסָמֶיהָ</p>

<p>אֶל חֶבְיוֹן עֵדֶן הֶעָבִים הַנּוֹסְעוֹת מוּל הַמַּעֲרָב –</p>

<p>וְצֵל יַעַר – וְעָנָף יָרוֹק – אוֹ שִׁירַת קוֹל הַצִּפּוֹר –</p>

<p>צִפּוֹר לַיְלָה כִּי תָשִׁיר בִּנְעִימוֹת כְּמוֹ אַהֲבָה,</p>

<p>עַד-כִּי יִתְעָרֵב שִׁירָהּ עִם שִׁירַת קוֹל הַכְּרוּבִים</p>

<p>לְמוֹעֵד רֶדֶת לַיְלָה עַל חוֹמוֹת גַּן הָעֵדֶן; –</p>

<p>כָּל-אֵלֶּה הֵם כְּאֶפֶס לְעֵינַי וְגַם לִלְבָבִי</p>

<p>אִם אַשְׁוֶה אֶל עָדָה אֹתָם וַאֲדַמֵּם אֶל פָּנֶיהָ:</p>

<p>מֵאֶרֶץ וְשָׁמַיִם אֶפְנֶה רַק אַךְ לְהַבִּיט אֵלֶיהָ.
<br><br />
<strong>לוּצִיפֶר</strong></p>
</blockquote>

<blockquote>
<p>רַק טוֹב כִּי בְנֵי תְמוּתָה חַלָּשִׁים וְחִדְלֵי כֹחַ,</p>

<p>בְּרֵאשִׁית בִּכֻּרֵי הַבְּרִיאָה בִּפְרוֹחַ רֵאשִׁית אוֹנָהּ</p>

<p>וּבִשְׁכַב הָאָדָם הָרִאשׁוֹן אֶת הָאִשָּׁה הָרִאשׁוֹנָה,</p>

<p>הוֹלִידוּ זֶרַע כָּזֶה; אֲבָל מִקְסַם כָּזָב גַּם זֹאת.
<br><br />
<strong>קַיִן</strong></p>
</blockquote>

<blockquote>
<p>רַק מִבִּלְתִּי הֱיוֹתְךָ אָח לָהּ תַּחְשֹׁב כַּדָּבָר הַזֶּה.
<br><br />
<strong>לוּצִיפֶר</strong></p>
</blockquote>

<blockquote>
<p>בֶּן אָדָם! אָח אָנֹכִי לַאֲשֶׁר אֵין לוֹ זָרַע.
<br><br />
<strong>קַיִן</strong></p>
</blockquote>

<blockquote>
<p>כִּי עַתָּה פֹה אֲנַחְנוּ אֵין לָנוּ עִמְּךָ דָּבָר.
<br><br />
<strong>לוּצִיפֶר</strong></p>
</blockquote>

<blockquote>
<p>אוּלַי לִי אֲנִי עוֹד דָּבָר לִי אֵלֶיךָ.</p>

<p>אָכֵן אִם יֶשׁ-לָךְ נֶפֶשׁ, וְהִיא בְעֵינֶיךָ יָפָה</p>

<p>וְנֶחְמָדָה מִכָּל-אֲשֶׁר בָּאָרֶץ, לָמָּה אֻמְלָל אַתָּה?
<br><br />
<strong>קַיִן</strong></p>
</blockquote>

<blockquote>
<p>לָמָּה חַי אָנֹכִי? לָמָּה <strong>אַתָּה</strong> אֻמְלָל?</p>

<p>אַף לָמָּה אֻמְלָל כָּכָה כָּל-יֵשׁ וְנִמְצָא בָאָרֶץ?</p>

<p>וְגַם הוּא, בֹּרְאֵנוּ זֶה, רַק אֵין זֶה כִּי הוּא אֻמְלָל,</p>

<p>עֵקֶב הוּא הַבֹּרֵא הַיְצֻרִים שֶׁאֻמְלָלוּ!</p>

<p>כִּי הִנֵּה בְרֹא כִלָּיוֹן אֵינֶנּוּ פְרִי רוּחַ שַׁלְוָה;</p>

<p>וּבְכָל-אֵלֶּה יֹאמַר אָבִי כִּי הַכֹּל, הַכֹּל יָכוֹל:</p>

<p>אַךְ לָמָּה זֶה הָרָע – אִם הוּא רַק כֻּלּוֹ טוֹב?</p>

<p>כַּדָּבָר הַזֶּה שָׁאַלְתִּי פִי אָבִי, וְהוּא עָנָנִי:</p>

<p>עֵקֶב כִּי הָרָע הוּא אֹרַח אֶל הַטּוֹב.</p>

<p>מַה זָר וְנִפְלָא הַטּוֹב אֲשֶׁר אֵין לוֹ מָקוֹר אַחֵר</p>

<p>זוּלָתִי מְקוֹר הָרָע, זֶה אוֹיְבוֹ הָאַכְזָרִי.</p>

<p>תְּמוֹל שִׁלְשֹׁם רָאִיתִי שֶׂה אֲשֶׁר נָשַׁךְ אֹתוֹ פֶּתֶן:</p>

<p>טְלֵה חָלָב זֶה הָאֻמְלָל הִתְגּוֹלֵל בְּרֹב מַכְאוֹבָיו</p>

<p>עַל-פְּנֵי יְרַק הַשָּׂדֶה, וְאִמּוֹ נִצְּבָה עָלָיו,</p>

<p>וְהִיא גֹעָה וְשֹׁרֶקֶת מֵחֶמְלָה וְרַחֲמִים רַבִּים;</p>

<p>אָבִי קָטַף עֵשֶׂב וַיָּשֶׂם עַל הַפֶּצַע;</p>

<p>וּלְאִטּוֹ שָׁב הַיְצוּר הַדַּל הַהוּא לַחַיִּים,</p>

<p>וַיָּקָם וַיִּתְעוֹדֵד וַיִּינַק עֲטִינֵי אִמּוֹ,</p>

<p>וְאִמּוֹ עוֹד חֹרֶדֶת וְלוֹקֶקֶת בְּתַאֲוַת נֶפֶשׁ</p>

<p>אֶת עוֹרְקֵי בְשַׂר הַטָּלֶה הַשָּׁבִים לְחַיִּים שֵׁנִית.</p>

<p>רְאֵה נָא! דִּבֶּר אָדָם, אֵיךְ יֵצֵא טוֹב מֵרָע!
<br><br />
<strong>לוּצִיפֶר</strong></p>
</blockquote>

<blockquote>
<p>וּמֶה עָנִיתָ אֹתוֹ?
<br><br />
<strong>קַיִן</strong></p>
</blockquote>

<blockquote>
<p>לֹא דָבָר; אָבִי הוּא: וְאוּלָם בְּלִבִּי חָשַׁבְתִּי</p>

<p>כִּי טּוֹב שִׁבְעָתַיִם הָיָה לַחַיָּה הַדַּלָּה הַזֹּאת</p>

<p>אִם לֹא מִתְּחִלָּה נִשְּׁכָה מֵהֱיוֹת נְשׁוּכָה תְּחִלָּה</p>

<p>וְשָׁבָה אַחֲרֵי כֵן לַחַיִּים בְּמַדְוִים רַבִּים,</p>

<p>וְלוּ עַל-פִּי הָעֵשֶׂב אֲשֶׁר הִשְׁמִיד אֶת הָרָעַל.
<br><br />
<strong>לוּצִיפֶר</strong></p>
</blockquote>

<blockquote>
<p>אַךְ רְאֵה נָא, אַתָּה אוֹמֵר: מִכָּל הַדְּבָרִים הַנֶּחְמָדִים</p>

<p>אָהַבְתָּ רַק אֶת זֹאת אֲשֶׁר יָנְקָה עִמְּךָ יַחְדָּו</p>

<p>חֲלֵב אִמְּךָ, וְאֶת חֲלָבָהּ תֵּינִיק גַּם בָּנֶיךָ – –
<br><br />
<strong>קַיִן</strong></p>
</blockquote>

<blockquote>
<p>כֵּן הוּא, כֵּן דִּבַּרְתִּי: מֶה הָיִיתִי לוּלֵא הִיא?
<br><br />
<strong>לוּצִיפֶר</strong></p>
</blockquote>

<blockquote>
<p>וַאֲנִי מַה בִּלְעָדֶיהָ?
<br><br />
<strong>קַיִן</strong></p>
</blockquote>

<blockquote>
<p>הַאֵינְךָ אֹהֵב דָּבָר?
<br><br />
<strong>לוּצִיפֶר</strong></p>
</blockquote>

<blockquote>
<p>וֵאלֹהֶיךָ מַה זֶה אֹהֵב?
<br><br />
<strong>קַיִן</strong></p>
</blockquote>

<blockquote>
<p>אֶת כָּל הַיְצֻרִים יֶאֱהַב – כָּכָה יֹאמַר אָבִי;</p>

<p>אַךְ אוֹדֶה כִּי אָנֹכִי עַל-פִּי חֶבְלָם לֹא אֶרְאֶנָּה.
<br><br />
<strong>לוּצִיפֶר</strong></p>
</blockquote>

<blockquote>
<p>וְלָכֵן אֵינְךָ רֹאֶה אִם <strong>אָנֹכִי</strong> אֹהֵב וְאִם לֹא</p>

<p>מִלְּבַד אִם יִהְיֶה דָבָר נִכְבָּד וְגָדוֹל לַכֹּל,</p>

<p>שֶׁאָז דְּבַר הַיָּחִיד יִמַּס כְּמוֹ הַשֶּׁלֶג.
<br><br />
<strong>קַיִן</strong></p>
</blockquote>

<blockquote>
<p>שֶׁלֶג! מַה זֶה שֶׁלֶג?
<br><br />
<strong>לוּצִיפֶר</strong></p>
</blockquote>

<blockquote>
<p>שְׂמַח בְּחֶלְקְךָ זֶה כִּי אֵינְךָ עוֹד יוֹדֵעַ</p>

<p>אֵת אֲשֶׁר בָּנֶיךָ אַחֲרֶיךָ יָחוּשׁוּ אַף יֵדָעוּ;</p>

<p>כִּי הִנֵּה מִתְחַמֵּם אַתָּה בְּאֶרֶץ אֵין בָּהּ חֹרֶף.
<br><br />
<strong>קַיִן</strong></p>
</blockquote>

<blockquote>
<p>הַאֵינְךָ אֹהֵב דָּבָר אֲשֶׁר יִדְמֶה אֵלֶיךָ וְיִשְׁוֶה?
<br><br />
<strong>לוּצִיפֶר</strong></p>
</blockquote>

<blockquote>
<p>הַאֻמְנָם אֹהֵב <strong>אַתָּה</strong> אֶת-עַצְמְךךָ וְאֶת-נַפְשֶׁךָ?
<br><br />
<strong>קַיִן</strong></p>
</blockquote>

<blockquote>
<p>כֵּן, אַךְ יוֹתֵר אֹהַב אֵת אֲשֶׁר יִקַּח אֶת לִבִּי</p>

<p>וְאֵת אֲשֶׁר, בְּאַהֲבָתִי אֹתוֹ, יִהְיֶה יוֹתֵר מִמֶּנִּי.
<br><br />
<strong>לוּצִיפֶר</strong></p>
</blockquote>

<blockquote>
<p>וְאוּלָם כָּל זֹאת אָהַבְתָּ אַךְ רַק מִהְיוֹתָהּ יָפָה,</p>

<p>כְּאַהֲבַת אִמְּךָ תַּפּוּחַ &#8220;כִּי תַאֲוָה לָעֵינַיִם&#8221;;</p>

<p>וּבְחָדְלָהּ מִהְיוֹת יָפָה וְחָדְלָה גַם אַהֲבָתְךָ,</p>

<p>כְּכֹל שֶׁיֶּחְדַּל מִמְּךָ כָּל חֵשֶׁק אָז וְתַאֲוָה.
<br><br />
<strong>קַיִן</strong></p>
</blockquote>

<blockquote>
<p>חָדֹל מִהְיוֹת יָפָה! אֵיךְ יִהְיֶה כַּדָּבָר הַזֶּה.
<br><br />
<strong>לוּצִיפֶר</strong></p>
</blockquote>

<blockquote>
<p>בִּרְבוֹת הַיָּמִים וְהָיָה.
<br><br />
<strong>קַיִן</strong></p>
</blockquote>

<blockquote>
<p>אֲבָל יָמִים רַבִּים עָבְרוּ, וְעוֹד אָדָם וְגַם אִמִּי</p>

<p>יָפוּ שְׁנֵיהֶם יַחְדָּו: לֹא כְעָדָה וְכַכְּרוּבִים –</p>

<p>וְאוּלָם יָפִים מְאֹד גַּם שְׁנֵיהֶם.
<br><br />
<strong>לוּצִיפֶר</strong></p>
</blockquote>

<blockquote>
<p>וְכָל-זֹאת חָדֹל תֶּחְדַּל גַּם מֵהֶם וְגַם מֵאִתָּהּ.
<br><br />
<strong>קַיִן</strong></p>
</blockquote>

<blockquote>
<p>צַר לִי עַל-זֹאת; וְאוּלָם לֹא אֶמְעַט מֵאַהֲבָה אֹתָהּ.</p>

<p>אַף הִנֵּה בַּאֲבוֹד יָפְיָהּ, אָז אוֹמֵר אֲנִי בְּלִבִּי,</p>

<p>כִּי הַבֹּרֵא כָּל-הַיֹּפִי, לוֹ יֹאבַד פִּי-שְׁנַיִם</p>

<p>מֵאֲשֶׁר לִי אֲנִי הָרֹאֶה אֶת-מִפְעָלוֹ עֵת שֶׁיֹּאבַד.
<br><br />
<strong>לוּצִיפֶר</strong></p>
</blockquote>

<blockquote>
<p>רַק אָנוּד-לָךְ כִּי אַתָּה אֹהֵב מַה-שֶּׁיֹאבַד.
<br><br />
<strong>קַיִן</strong></p>
</blockquote>

<blockquote>
<p>וַאֲנִי אֲנִי לָךְ אָנוּד כִּי אֵינְךָ אֹהֵב דָּבָר.
<br><br />
<strong>לוּצִיפֶר</strong></p>
</blockquote>

<blockquote>
<p>וְאָחִיךָ – הַאֵינוֹ אֵפוֹא קָרוֹב מְאֹד לִלְבָבְךָ?
<br><br />
<strong>קַיִן</strong></p>
</blockquote>

<blockquote>
<p>לָמָּה זֶה לֹא יִהְיֶה?
<br><br />
<strong>לוּצִיפֶר</strong></p>
</blockquote>

<blockquote>
<p>אָבִיךָ אֲהֵבוֹ מְאֹד – וְכֵן אֲהֵבוֹ גַּם אֱלֹהֶיךָ.
<br><br />
<strong>קַיִן</strong></p>
</blockquote>

<blockquote>
<p>וְגַם אָנֹכִי.
<br><br />
<strong>לוּצִיפֶר</strong></p>
</blockquote>

<blockquote>
<p>אָכֵן טוֹב וְעָנָו אַתָּה כִּי תַעֲשֶׂה כַּדָּבָר הַזֶּה.
<br><br />
<strong>קַיִן</strong></p>
</blockquote>

<blockquote>
<p>עָנָו!
<br><br />
<strong>לוּצִיפֶר</strong></p>
</blockquote>

<blockquote>
<p>הֵן שֵׁנִי הוּא לָרֶחֶם וְשַׁעֲשֻׁעִים הוּא לְאִמְּךָ.
<br><br />
<strong>קַיִן</strong></p>
</blockquote>

<blockquote>
<p>יְהִי נָא לָהּ שַׁעֲשֻׁעִים; אַךְ לְפָנָיו הָיֹה הָיָה</p>

<p>הַנָּחָשׁ שַׁעֲשֻׁעֶיהָ.
<br><br />
<strong>לוּצִיפֶר</strong></p>
</blockquote>

<blockquote>
<p>וְגַם לְאָבִיךָ?
<br><br />
<strong>קַיִן</strong></p>
</blockquote>

<blockquote>
<p>מָה אֵפוֹא לִי וְלָאֵלֶּה? הַאֻמְנָם לֹא אֹהַב עַל-זֹאת</p>

<p>אֵת אֲשֶׁר יֶאֱהָבוּ כֻלָּם?
<br><br />
<strong>לוּצִיפֶר</strong></p>
</blockquote>

<blockquote>
<p>וְגַם אֱלֹהִים אֵל שַׁדַּי – אֲדֹנָי אֱלֹהֵי הָרַחֲמִים,</p>

<p>הָאֵל הַטּוֹב וְהַמֵּטִיב הַנּוֹטַע הָעֵדֶן הַסָּגוּר –</p>

<p>גַּם הוּא אֶת-פָּנָיו יָאִיר לְאָחִיךָ רַק לְהֶבֶל.
<br><br />
<strong>קַיִן</strong></p>
</blockquote>

<blockquote>
<p>מֵעוֹדִי לֹא רְאִיתִיו וְלֹא אֵדַע אִם יָאִיר פָּנָיו.
<br><br />
<strong>לוּצִיפֶר</strong></p>
</blockquote>

<blockquote>
<p>אַךְ מַלְאָכָיו הִנֵּה רָאִיתָ.
<br><br />
<strong>קַיִן</strong></p>
</blockquote>

<blockquote>
<p>רַק מְעַט מְאֹד.
<br><br />
<strong>לוּצִיפֶר</strong></p>
</blockquote>

<blockquote>
<p>וְאוּלָם דֵּי הַכִּיר כִּי הֵמָּה אֹהֲבִים רַק אֶת אָחִיךָ:</p>

<p>הֵן קָרְבְּנוֹתָיו יֵרָצוּ כֻלָּם.
<br><br />
<strong>קַיִן</strong></p>
</blockquote>

<blockquote>
<p>אוּלַי! אַךְ לָמָּה תְדַבֵּר כָּל-אֵלֶּה בְּאָזְנַי עַתָּה?
<br><br />
<strong>לוּצִיפֶר</strong></p>
</blockquote>

<blockquote>
<p>עַל-כִּי זֶה כְבָר חָשַׁבְתָּ כָּל-אֵלֶּה בִּלְבָבֶךָ.
<br><br />
<strong>קַיִן</strong></p>
</blockquote>

<blockquote>
<p>וְאִם חָשֹׁב חָשַׁבְתִּי כָּכָה, לָמָּה תְעוֹרֵר עַתָּה</p>

<p>הַמַּחֲשָׁבָה בִי שֶׁהִיא – –</p>
</blockquote>

<p>(ידום, ופתאם בסערת נפשׁ.) –</p>

<blockquote>
<p>הָרוּחַ! <strong>פֹּה</strong> אֲנַחְנוּ בִגְבוּל עוֹלָמְךָ <strong>אַתָּה</strong>;</p>

<p>אַל תְּדַבֵּר אֵפוֹא עַתָּה עַל עוֹלָמִי אֲשֶׁר <strong>לִי</strong>.</p>

<p>הִרְאִיתָ אֹתִי פְּלָאוֹת: הִרְאִיתָ עֲנָקִים אֹתִי,</p>

<p>עֲנָקִים עֲצֻמִּים וּגְדוֹלִים, עֲנָקִים מִדֹּר הַקַּדְמֹנִי</p>

<p>שֶׁהָיוּ בְּטֶרֶם הָאָדָם אַף יָשְׁבוּ עַל-פְּנֵי הָאֲדָמָה,</p>

<p>אֲשֶׁר זֹאת אַדְמָתִי עַתָּה רַק שָׁרִיד הִיא מִמֶּנָּה;</p>

<p>הִרְאִיתָ אֹתִי רִבְבוֹת עוֹלָמוֹת מַעֲשֵׂה-כוֹכָב</p>

<p>אֲשֶׁר אֲלֵיהֶם רַק יִלָּוֶה כְּחָבֵר רָחוֹק וְעָכוֹר</p>

<p>גַּם עוֹלָם זֶה שֶׁלָּנוּ בְּמֶרְחַב נְאוֹת הַנֶּצַח;</p>

<p>הִרְאִיתָ צְלָלִים אֹתִי שֶׁקָּרְאוּ בַשֵּׁם הַנּוֹרָא</p>

<p>אֲשֶׁר הֵבִיא אָבִי אֵלֵינוּ אוֹתוֹ, הוּא – הַמָּוֶת;</p>

<p>הִרְאִיתָ אֹתִי הַרְבֵּה – אַךְ לֹא אֶת-כֹּל הִרְאִיתָ;</p>

<p>הַרְאֵנִי נָא הַמָּקוֹם, הַרְאֵנִי אֵיפֹה הוּא,</p>

<p>אֲשֶׁר שָׁם אֵל שַׁדַּי יוֹשֵׁב בְּחֶבְיוֹן גַּן עֲדָנוֹ –</p>

<p>אוֹ גַן עֲדָנְךָ <strong>אַתָּה</strong>: אַיֵּה הַמָּקוֹם הַזֶּה?
<br><br />
<strong>לוּצִיפֶר</strong></p>
</blockquote>

<blockquote>
<p><strong>פֹּה</strong> וּבִמְלֹא הַמֶּרְחָב.
<br><br />
<strong>קַיִן</strong></p>
</blockquote>

<blockquote>
<p>הֵן מָעוֹן לָכֶם גַּם אַתֶּם – כְּמִשְׁפַּט כָּל-יְצוּר;</p>

<p>הָאֲדָמָה מָעוֹן לֶעָפָר, הָעוֹלָמוֹת – לְיוֹשְׁבֵי בָם;</p>

<p>כֹּל-אֲשֶׁר נְשָׁמָה בְּקִרְבּוֹ יִחְיֶה בְּקֶרֶב עוֹלָמוֹ;</p>

<p>וְאֵלֶּה גַם הֵם אֲשֶׁר חָדְלָה וְחָלְפָה מִקִּרְבָּם הַנְּשָׁמָה,</p>

<p>נְשָׁמָה <strong>כָמוֹנוּ אֲנַחְנוּ</strong>, אָמַרְתָּ: מָעוֹן לָהֵמָּה;</p>

<p>וְשַׁדַּי גַּם הוּא וְאַתָּה רַק מָעוֹן לָכֶם גַּם אַתֶּם –</p>

<p>הֲיִשְׁכֶם אַתֶּם יוֹשְׁבִים בְּמָקוֹם אֶחָד יַחְדָּו?
<br><br />
<strong>לוּצִיפֶר</strong></p>
</blockquote>

<blockquote>
<p>לֹא! מוֹשְׁלִים אֲנַחְנוּ יַחַד, וְאוּלָם נִפְרָדִים נֵשֵׁב.
<br><br />
<strong>קַיִן</strong></p>
</blockquote>

<blockquote>
<p>מִי יִתֵּן וּמִשְּׁנֵיכֶם רַק הָיֹה יִהְיֶה אֶחָד!</p>

<p>אוֹ לוּ לְחֵפֶץ אֶחָד הַיְסוֹדוֹת שֶׁהִתְפָּרְדוּ</p>

<p>(אֲשֶׁר אֵין זֶה כִּי הִתְפָּרְדוּ בְּסַעֲרַת רִיב וּמָדוֹן)</p>

<p>הִתְאַחֲדוּ וְשָׁבוּ עַתָּה וְהָיוּ שְׁנֵיהֶם אֶחָד.</p>

<p>אֵיךְ הָיְתָה כָזֹאת כִּי רוּחוֹת מְלֵאֵי תְבוּנָה וָשֶׂכֶל,</p>

<p>רוּחוֹת בְּאֶפֶס תַּכְלִית, יִתְפָּרְדוּ כְּמוֹכֶם עַתָּה?</p>

<p>אִם לֹא כְאַחִים הֱיִיתֶם בְּרוּחֲכֶם וּתְכוּנַתְכֶם?</p>

<p>אִם לֹא בְמִדָּה אַחַת הָעֹז לָכֶם וָנֶצַח?
<br><br />
<strong>לוּצִיפֶר</strong></p>
</blockquote>

<blockquote>
<p>אִם אַתָּה לֹא אָח לְהֶבֶל?
<br><br />
<strong>קַיִן</strong></p>
</blockquote>

<blockquote>
<p>אַחִים אֲנַחְנוּ, אַף נִהְיֶה; וְאוּלָם לוּ גַם אָיִן –</p>

<p>הֲיִדְמֶה לַבָּשָׂר רוּחַ? אִם יֵשׁ כִּי הוּא יִתְפָּרֵד?</p>

<p>כִּי יִתְפָּרֵד אֵין-הַתַּכְלִית וְחָלַק מֵעִם אַלְמָוֶת?!</p>

<p>רַק רִיב וְהַסְגִּיר תֵּבֵל לְמַשְׁחִית. – בַּעֲבוּר מָה?
<br><br />
<strong>לוּצִיפֶר</strong></p>
</blockquote>

<blockquote>
<p>בַּעֲבוּר הַמֶּמְשָׁלָה.
<br><br />
<strong>קַיִן</strong></p>
</blockquote>

<blockquote>
<p>הָאָמֹר לֹא אָמַרְתָּ כִּי שְׁנֵיכֶם אֵלֵי נֶצַח?
<br><br />
<strong>לוּצִיפֶר</strong></p>
</blockquote>

<blockquote>
<p>כֵּן הוּא!
<br><br />
<strong>קַיִן</strong></p>
</blockquote>

<blockquote>
<p>וְזֹאת הַתְּכֵלֶת הָרְחוֹקָה חִסְרַת כָּל מִדָּה שֶׁאֶרְאֶה,</p>

<p>הַאֵינָהּ אֵפוֹא גַם הִיא רָקִיעַ בְּאֶפֶס תַּכְלִית?
<br><br />
<strong>לוּצִיפֶר</strong></p>
</blockquote>

<blockquote>
<p>כֵּן.
<br><br />
<strong>קַיִן</strong></p>
</blockquote>

<blockquote>
<p>מַדּוּעַ אֵפוֹא לֹא תוּכְלוּ לִמְשֹׁל שָׁם גַּם שְׁנֵיכֶם? –</p>

<p>הֲצַר הַמָּקוֹם שָׁמָּה? – לָמָּה מָדוֹן יִהְיֶה?
<br><br />
<strong>לוּצִיפֶר</strong></p>
</blockquote>

<blockquote>
<p>גַּם <strong>שְׁנֵינוּ</strong> משְׁלִים שָׁם.
<br><br />
<strong>קַיִן</strong></p>
</blockquote>

<blockquote>
<p>וְאוּלָם מִשְּׁנֵיכֶם הָאֶחָד הוּא יוֹצֵר וּפוֹעֵל הָרָע.
<br><br />
<strong>לוּצִיפֶר</strong></p>
</blockquote>

<blockquote>
<p>מִי מִשְּׁנֵינוּ?
<br><br />
<strong>קַיִן</strong></p>
</blockquote>

<blockquote>
<p>אַתָּה! הֵן אִם אֱמֶת כִּי יֶשְׁךָ יָכוֹל לַעֲשׂוֹת</p>

<p>הַטּוֹב לִבְנֵי הָאָדָם, מַדּוּעַ לֹא תַעֲשֶׂנּוּ?
<br><br />
<strong>לוּצִיפֶר</strong></p>
</blockquote>

<blockquote>
<p>מַדּוּעַ לֹא יַעֲשֶׂנּוּ זֶה שֶׁעָשָׂה אֶתְכֶם?</p>

<p>אֲנִי אֵינֶנִּי עֹשְׂכֶם; פָּעֳלוֹ וְאוּלָם לֹא פָעֳלִי.
<br><br />
<strong>קַיִן</strong></p>
</blockquote>

<blockquote>
<p>יְהִי כֵן, נִהְיֶה פָעֳלוֹ, אִם תֹּאמַר: פָּעֳלוֹ אָנוּ;</p>

<p>אַךְ הַרְאֵה אֹתִי מְעוֹנְךָ אוֹ הַרְאֵה מְעוֹנוֹ <strong>הוּא</strong>.
<br><br />
<strong>לוּצִיפֶר</strong></p>
</blockquote>

<blockquote>
<p>יָכֹל יָכֹלְתִּי הַרְאוֹתְךָ אֶת שְׁנֵיהֶם עַתָּה יַחְדָּו;</p>

<p>אַךְ יָבֹא יוֹם וְתִרְאֶה הָאֶחָד מֵהֵמָּה עַד עוֹלָם.
<br><br />
<strong>קַיִן</strong></p>
</blockquote>

<blockquote>
<p>וְלָמָּה לֹא עַתָּה?
<br><br />
<strong>לוּצִיפֶר</strong></p>
</blockquote>

<blockquote>
<p>הֵן רוּחַ הָאָדָם בְּךָ כִּמְעַט לֹא עָצְרָה כֹחַ</p>

<p>לְהַשִּׂיג בִּמְנוּחַת נֶפֶשׁ אֶת הַמְעַט שֶׁהֶרְאֵיתִי אוֹתְךָ,</p>

<p><strong>וְאַתָּה</strong> זֶה שֶׁתָּהִין לָקוּם וּלְהָרִים הַצָּעִיף</p>

<p>מִן הַסּוֹד הַכָּפוּל הַגָּדוֹל! מֵרָאשֵׁי הַיְסוֹדוֹת הַשְּׁנַיִם!</p>

<p>לְבַעֲבוּר הַבִּיטְךָ אֲלֵיהֶם בְּמַחֲבֵא חֶבְיוֹן עֻזָּם!</p>

<p>הוֹי עָפָר! כְּבוֹשׁ תְּשׁוּקָתְךָ אֲשֶׁר תֶּחְשַׁק בְּגֹבַהּ לִבְּךָ;</p>

<p>לוּ אֶחָד מֵהֵמָּה רָאִיתָ, גַּם אָז הֲלֹא גָוַעְתָּ!
<br><br />
<strong>קַיִן</strong></p>
</blockquote>

<blockquote>
<p>תְּנֵנִי אֵפוֹא וְאֶגְוַע, רַק אֶרְאֶה וְאַבִּיט אֹתָם!
<br><br />
<strong>לוּצִיפֶר</strong></p>
</blockquote>

<blockquote>
<p>כָּזֹאת יְדַבֵּר אִישׁ בֶּן חֹטֶפֶת הַתַּפּוּחַ!</p>

<p>וְאוּלָם לוּ גַם תִּגְוַע, אַךְ הַבֵּט לֹא תַבִּיטֵם;</p>

<p>רַק יוֹשֵׁב עוֹלָם הַשֵּׁנִי יַבִּיט וְיִרְאֶה אֹתָם.
<br><br />
<strong>קַיִן</strong></p>
</blockquote>

<blockquote>
<p>בֶּן עוֹלַם הַמָּוֶת?
<br><br />
<strong>לוּצִיפֶר</strong></p>
</blockquote>

<blockquote>
<p>גַּם מָוֶת זֶה אֵינֶנּוּ בִּלְתִּי אִם רַק מָבוֹא.
<br><br />
<strong>קַיִן</strong></p>
</blockquote>

<blockquote>
<p>כִּי-עַתָּה לֹא יְרֵאתִיו כְּכֹל שֶׁיָּרֵאתִי אֹתוֹ,</p>

<p>עֵקֶב שֶׁיָּבִיא אוֹתָנוּ אֶל דָּבָר בָּטוּחַ וְנָכוֹן.
<br><br />
<strong>לוּצִיפֶר</strong></p>
</blockquote>

<blockquote>
<p>וְעַתָּה קוּם וָבֹא וַאֲשִׁיבְךָ אֶל עוֹלָמְךָ,</p>

<p>לְבַעֲבוּר תַּפְרֶה וְתַרְבֶּה בָּאָרֶץ זֶרַע אָדָם,</p>

<p>וְתֹאכַל וְתִשְׁתֶּה וְתַעֲבוֹד בְּזֵעַת אַפֶּיךָ וְתֶחֱלֶה,</p>

<p>וְתִשְׂחַק וְתִבְכֶּה וְתִישָׁן וְתָמוּת בָּאַחֲרוֹנָה.
<br><br />
<strong>קַיִן</strong></p>
</blockquote>

<blockquote>
<p>וְלָמָּה זֶה רָאִיתִי הַדְּבָרִים שֶׁהִרְאִיתָנִי?
<br><br />
<strong>לוּצִיפֶר</strong></p>
</blockquote>

<blockquote>
<p>הֲדַעַת לֹא שָׁאַלְתָּ? אִם לֹא הוֹרֵיתִי אוֹתְךָ,</p>

<p>בַּכֹּל שֶׁהֶרְאִיתִיךָ, כִּי תֵדַע אֶת עַצְמֶךָ?
<br><br />
<strong>קַיִן</strong></p>
</blockquote>

<blockquote>
<p>אוֹי לִי! רֹאֶה אָנֹכִי כִּי אַיִן אֲנִי וָאֶפֶס.
<br><br />
<strong>לוּצִיפֶר</strong></p>
</blockquote>

<blockquote>
<p>אַף אָמְנָם זֹאת הִיא תַכְלִית הַדַּעַת לְכָל-הָאָדָם,</p>

<p>לְהַכִּיר דְּבַר הָאֶפֶס בִּתְכוּנַת כָּל-יְצוּר;</p>

<p>וְאַתָּה קוּם וְהַנְחֵל הַתּוֹרָה הַזֹּאת אַחֲרֶיךָ,</p>

<p>אָז תִּמְנַע מִבָּנֶיךָ מַכְאוֹבִים וּמַדְוִים רַבִּים.
<br><br />
<strong>קַיִן</strong></p>
</blockquote>

<blockquote>
<p>הוֹי רוּחַ רָם עֵינַיִם! רַק תַּרְבֶּה תְדַבֵּר גֵּאוּת;</p>

<p>וְאוּלָם בְּכָל גַּאֲוָתְךָ יֵשׁ עֶלְיוֹן גַּם עָלֶיךָ.
<br><br />
<strong>לוּצִיפֶר</strong></p>
</blockquote>

<blockquote>
<p>לֹא! בְּשֵׁם הַשָּׁמַיִם אֲשֶׁר יִתְמוֹךְ, וּבְשֵׁם הַתְּהוֹם</p>

<p>וּבְשֵׁם עוֹלָמוֹת וְחַיִּים חִסְרֵי כָל-מִדָּה וָקֶצֶב</p>

<p>אֲשֶׁר הוּא וַאֲנִי גַם יַחַד תָּמַכְנוּ שְׁנֵינוּ – לֹא!</p>

<p>מְנַצֵּחַ יֵשׁ לִי – כֵּן הוּא; וְאוּלָם עֶלְיוֹן – לֹא!</p>

<p>כָּל-יָצוּר מִשְׁתַּחֲוֶה אֵלָיו – וְאוּלָם לֹא אָנֹכִי:</p>

<p>נִלְחָם אָנֹכִי בּוֹ כְּכֹל שֶׁנִּלְחַמְתִּי תָּמִיד</p>

<p>גַּם בִּמְרוֹמֵי שְׁמֵי שָׁמַיִם. אֶת-כֹּל בִּשְׁנוֹת הַנֶּצַח,</p>

<p>וּבְקֶרֶב תְּהוֹמוֹת הַשְּׁאוֹל הָעֲמֻקָּה מִכָּל-עֹמֶק,</p>

<p>וּבְקֶרֶב גְּבוּלוֹת הַמֶּרְחָב הַגָּדוֹל בְּאֶפֶס תַּכְלִית,</p>

<p>וּבְקִצְבֵי כָל-הַזְּמַנִּים הָאֲרֻכִּים מִכָּל-אֹרֶךְ.</p>

<p>אֶת-כֹּל אֶת-כֹּל גַּם יַחַד אֶדְרוֹשׁ מִיָּדוֹ בְּרִיבִי!</p>

<p>וְעוֹלָם עַל-עוֹלָם יִתְפַּלָּץ וְכוֹכָב עַל-כּוֹכָב יִתְפַּלָּץ</p>

<p>וִיקוּם עַל-יְקוּם יִתְפַּלָּץ בְּמוֹסְדֹתֵיהֶם כֻּלָּם יַחַד,</p>

<p>עַד-תֹּם הַמִּלְחָמָה הַגְּדוֹלָה הַזֹּאת – אִם יֵשׁ שֶׁתִּתֹּם –</p>

<p>וְהִיא הֵן טֶרֶם תִּתֹּם עַד-יֶחְדַּל הוּא אוֹ אָנִי!</p>

<p>וּמַה-זֶה יַעֲצָר כֹּחַ לְהָתֵם אַלְמוּתֵנוּ,</p>

<p>וּלְצַוּוֹת גְּבוּל לָאֵיבָה שֶׁאָיַבְנוּ אִישׁ אֶת-אָחִיו?</p>

<p>בִּהְיוֹתוֹ הוּא הַכּוֹבֵשׁ יִקְרָא לַנִּכְבָּשׁ רָע;</p>

<p>וְאוּלָם אַיֵּה הַטּוֹב אֲשֶׁר נָתֹן יִתֵּן הוּא?</p>

<p>הֵן אִלּוּ כְבַשְׁתִּיו אֲנִי, כִּי עַתָּה מִפְעָלָיו <strong>הוּא</strong></p>

<p>נֶחְשְׁבוּ לְרָעִים כֻּלָּם. וְאַתֶּם, בְּנֵי תְמוּתָה,</p>

<p>חֲדָשִׁים וּגְמוּלִים מֵחָלָב, מָה אֵפוֹא הַחֲמֻדוֹת הַטֹּבוֹת</p>

<p>שֶׁנָּתַן לָכֶם עַד עַתָּה וּלְעוֹלַמְכֶם זֶה הַקָּטֹן?
<br><br />
<strong>קַיִן</strong></p>
</blockquote>

<blockquote>
<p>רַק מְעַט מְאֹד מְאֹד; וּמְרֹרוֹת בָּהֵנָּה הַרְבֵּה.
<br><br />
<strong>לוּצִיפֶר</strong></p>
</blockquote>

<blockquote>
<p>שׁוּב אֵפוֹא לְעוֹלָמְךָ עִמִּי, וּבָאתָ וְאָכַלְתָּ עַתָּה</p>

<p>אֶת יֶתֶר כָּל-הַמָּתוֹק אֲשֶׁר הֵכִין לְךָ וּלְכֻלָּם;</p>

<p>הַטּוֹב וְהָרָע הֵם דְּבָרִים לְפִי-עַצְמָם וּתְכוּנָתָם,</p>

<p>וְלֹא לְפִי הַנּוֹתֵן יִהְיוּ טוֹב אוֹ רָע –;</p>

<p>אִם נָתַן לָכֶם הַטּוֹב – אָז הוֹדוּ לוֹ וְזַמְּרוּ;</p>

<p>וְאִם רָעָה תֵצֵא <strong>מִמֶּנּוּ</strong>, אַל תֹּאמְרוּ: <strong>מִמֶּנִּי</strong> יָצְאָה,</p>

<p>עַד חָקֹר חֲקַרְתֶּם הֵיטֵב וּמְצָאתֶם הַמָּקוֹר הַנֶּאֱמָן;</p>

<p>וּלְפִי-מִלִּים אַל נָא תִשְׁפּוֹט, וְלוּ גַם רוּחוֹת דִּבְּרוּ,</p>

<p>כִּי אִם לְפִי הַפְּרִי אֲשֶׁר יִתֵּן עֵץ חַיֵּיכֶם.</p>

<p><strong>מַתָּנָה אַחַת טוֹבָה</strong> נָתַן הַתַּפּוּחַ הָרָע –</p>

<p><strong>הַתְּבוּנָה</strong> בְּקֶרֶב לִבְּכֶם –: אַל תִּתְּנוּ לְיָרֵא אֶתְכֶם</p>

<p>וְלִכְבּוֹשׁ וְלַחְסוֹם אוֹתָהּ בְּדַבֵּר אֲלֵיכֶם עָרִיץ</p>

<p>לְפַתּוֹת אֶתְכֶם לְהַאֲמִין דְּבָרִים שֶׁלֹּא-יֵאָמְנוּ,</p>

<p>לְמֹרַת כָּל-חוּשֵׁיכֶם וְכָל-רֶגֶשׁ לִבְּכֶם פְּנִימָה;</p>

<p>חֲקֹר לְךָ וּסְבֹל לְךָ – וּבְנֵה נָא עוֹלָם פְּנִימִי</p>

<p>בְּקֶרֶב לְבָבְךָ אַתָּה – אִם נֹפֵל הַחִיצוֹנִי;</p>

<p>כֵּן תִּקְרַב הָלֹךְ וְקָרֵב אֶל תְּכוּנַת סוֹד הַבְּרִיאָה,</p>

<p>עַד-תִּצְלַח בַּמִּלְחָמָה גַּם עִם תְּכוּנָתְךָ אָתָּה.
<br></p>

<h2 id="מַשָּׂאשְׁלִישִׁי">מַשָּׂא שְׁלִישִׁי</h2>
</blockquote>

<blockquote>
<h3 id="מַעֲרָכָהרִאשׁוֹנָה">מַעֲרָכָה רִאשׁוֹנָה</h3>
</blockquote>

<p>הארץ בקרבת העדן, כמשׁפט המשׂא הראשׁון</p>

<p><strong>קין ועדה</strong> באים</p>

<blockquote>
<p><strong>עָדָה</strong></p>
</blockquote>

<blockquote>
<p>הַס! קַיִן, הִתְהַלֵּךְ לְאַט.
<br><br />
<strong>קַיִן</strong></p>
</blockquote>

<blockquote>
<p>טוֹב; וְאוּלָם מַדּוּעַ?
<br><br />
<strong>עָדָה</strong></p>
</blockquote>

<blockquote>
<p>חֲנוֹךְ בְּנֵנוּ הַקָּטֹן יָשֵׁן עַל-מִשְׁכָּבוֹ</p>

<p>עַל סִבְכֵי עָלִים רַכִּים אֲשֶׁר תַּחַת עֵץ הַכֹּפֶר.
<br><br />
<strong>קַיִן</strong></p>
</blockquote>

<blockquote>
<p>עֵץ כֹּפֶר! רַק עֵץ קֹדֵר הָעֵץ הַזֶּה מֵאָז,</p>

<p>וּכְמוֹ יִתְאַבֵּל דּוּמָם עַל כָּל-אֲשֶׁר יִשְׁכַּב בְּצִלּוֹ;</p>

<p>מָה אוֹתוֹ אֵפוֹא בָּחַרְתְּ לְשִׂימוֹ לְכִפָּה לִבְנֵנוּ?
<br><br />
<strong>עָדָה</strong></p>
</blockquote>

<blockquote>
<p>כִּי פֹארֹת לוֹ הַחוֹתְמוֹת כְּמוֹ לַיְלָה בְּעַד הַשֶּׁמֶשׁ,</p>

<p>וְלָכֵן אָמַרְתִּי טוֹב הוּא לְשִׂימוֹ לְסִתְרָה לַיָּשֵׁן.
<br><br />
<strong>קַיִן</strong></p>
</blockquote>

<blockquote>
<p>לְסִתְרָה לְיָשֵׁן אֶת שְׁנָתוֹ הָאַחֲרוֹנָה – וַאֲרֻכָּה עַד נֶצַח;</p>

<p>וְאוּלָם יְהִי אֲשֶׁר יִהְיֶה – קוּמִי, הֲבִיאִינִי נָא אֵלָיו.</p>
</blockquote>

<p>(הולכים אל הילד)</p>

<blockquote>
<p>מַה נֶּחְמָד הַנַּעַר לְמַרְאֶה! לְחָיָיו הַקְּטַנּוֹת מַה צַּחוּ</p>

<p>בְּאֹדֶם בְּשָׂרָן הַטָּהוֹר וְעֹלוֹת בְּצֶבַע מַרְאֵיהֶן</p>

<p>עַל מַרְאֵה שׁשַׁנֵּי הֶעָלִים שֶׁרֻפְּדוּ מִתַּחַת לָהֵנָּה.
<br><br />
<strong>עָדָה</strong></p>
</blockquote>

<blockquote>
<p>וּשְׂפָתָיו מַה נֶּחְמְדוּ הֵנָּה, וּפְתוּחוֹת הֵנָּה כִּמְעָט!</p>

<p>לֹא; אַל נָא תִשַּׁק לַיֶּלֶד, רַק <strong>עַתָּה</strong> חֲדַל וְלֹא תִשַּׁק:</p>

<p>עוֹד רֶגַע וְהֵקִיץ מִשְּׁנָתוֹ – עוֹד רֶגַע וְעָבַר הַמּוֹעֵד</p>

<p>אֲשֶׁר הַסְכֵּן הִסְכִּין הַיֶּלֶד לִישׁוֹן יוֹם יוֹם בַּצָּהֳרַיִם;</p>

<p>וְאוּלָם חָמַלְתִּי לַפְרִיעוֹ בְּטֶרֶם הִגִּיעָה הָעֵת לוֹ.
<br><br />
<strong>קַיִן</strong></p>
</blockquote>

<blockquote>
<p>רַק צָדְקוּ דְבָרַיִךְ; אֲחַכֶּה, אַאֲרִיךְ אֶת-נַפְשִׁי וַאֲחַכֶּה.</p>

<p>הֵן צוֹחֵק הוּא עַתָּה וְיָשֵׁן! – יְשַׁן לְךָ אֵפוֹא וּצְחַק,</p>

<p>אַתָּה הַיֹּרֵשׁ הַקָּטֹן, הַיֹּרֵשׁ הָרַךְ וְהַצָּעִיר</p>

<p>לְנַחֲלַת הָעוֹלָם הֶחָדָשׁ: יְשַׁן לְךָ אֵפוֹא וּצְחַק!</p>

<p>הֵן אַתָּה כָעֵת בִּרְגָעֶיךָ הַצְּחוֹק וְהַשֵּׁנָה גַּם יַחַד</p>

<p>מְפִיקִים רַק חֶדְוָה נֶאֱמָנָה וּמְלֵאִים נִקְיֹן כָּל-תֻּמָּה!</p>

<p>אַתָּה הַפְּרִי לֹא אָכַלְתָּ – וְלֹא תֵדַע כִּי עֵירוֹם אָתָּה!</p>

<p>הַאֻמְנָם יָבֹא יוֹם וְגַם אַתָּה תַּרְצֶה עֲוֹנוֹת</p>

<p>אֲשֶׁר אַתָּה לֹא יָדַעְתָּ וַאֲשֶׁר עָשׂה לֹא עָשִׂינוּ</p>

<p>גַּם אַתָּה גַם אָנֹכִי? אַךְ עַתָּה יְשַׁן אֶת שְׁנָתְךָ!</p>

<p>לְחָיָיו הַקְּטַנּוֹת מִתְאַדְּמוֹת וְרָחַב הַצְּחוֹק עַל שִׂפְתוֹתָיו,</p>

<p>וְאִישׁוֹן בַּת עֵינוֹ יֶחֱרַד מִתַּחַת לְשִׂבְכַת גַּבּוֹתָיו</p>

<p>הַכֵּהוֹת כְּעַנְפֵי הַכֹּפֶר הַסֹּכְכוֹת עָלָיו מִלְמָעְלָה;</p>

<p>וּפְתוּחוֹת מְעַט וּמִבֵּינָן מְאִירָה הַתְּכֵלֶת הַטְּהֹרָה</p>

<p>מִדֵּי אֲשֶׁר יִישַׁן אֶת שְׁנָתוֹ. רַק אֵין זֶה כִּי חֹלֵם הוּא עַתָּה –</p>

<p>וְאוּלָם מַה יִּרְאֶה בַּחֲלוֹמוֹ? רַק יֵשׁ כִּי הוּא רֹאֶה הָעֵדֶן! –</p>

<p>כֵּן! רְאֵה נָא בַחֲלוֹם אֶת הָעֵדֶן, הוֹי בְּנִי אֲשֶׁר נִדַּח מִנַּחֲלָה!</p>

<p>וְאוּלָם רַק חֲלוֹם הוּא; גַּם אַתָּה, גַּם בָּנֶיךָ וְגַם אֲבוֹתֶיךָ</p>

<p>עַד עוֹלָם לֹא תוֹסִיף כַּף רַגְלָם לִדְרוֹךְ אֶת חֶלְקַת הָאָרֶץ</p>

<p>עַל אַדְמַת מְקוֹם הַתַּעֲנֻגוֹת הַסָּגוּר מִפְּנֵיהֶם לָנֶצַח!
<br><br />
<strong>עָדָה</strong></p>
</blockquote>

<blockquote>
<p>הוֹי קַיִן מַחֲמַדִּי! רַב לָךְ, אַל תִּלְאַט בְּאָזְנֵי בְנֵנוּ</p>

<p>מְרֹרוֹת וְקִינוֹת כָּאֵלֶּה עַל-כָּל אֲשֶׁר עָבַר וְחָלָף:</p>

<p>אַף מַה-לָּךְ כִּי תָמִיד תִּתְאַבֵּל עַל עֵדֶן הַלָּז אֲשֶׁר אָבָד?</p>

<p>הַאֻמְנָם לֹא תִמְצָא יָדֵנוּ עֲשׂוֹת לָנוּ אַחֵר תַּחְתֵּיהוּ?
<br><br />
<strong>קַיִן</strong></p>
</blockquote>

<blockquote>
<p>אַיֵּה?
<br><br />
<strong>עָדָה</strong></p>
</blockquote>

<blockquote>
<p>אִם פֹּה אוֹ בְכָל אֲשֶׁר תַּחְפּוֹץ: בִּמְקוֹם אֲשֶׁר אַתָּה שָׁמָּה,</p>

<p>שָׁם לֹא תָחוּשׁ נַפְשִׁי אֶת חֶסְרוֹן הָעֵדֶן הַלָּז</p>

<p>אֲשֶׁר אַתָּה זֶה מִתְאַבֵּל אֶל-הִלָּקְחוֹ כָּל-הַיָּמִים.</p>

<p>הַאֵינְךָ אַתָּה לִי, הַאֵין לִי זֶה נְעָרֵנוּ,</p>

<p>וְאָבִינוּ וְאָחִינוּ וְצִלָּה – זֹאת אָחוֹת הַנֶּחְמָדָה,</p>

<p>וְחַוָּה שֶׁנָּתְנָה חַיִּים לָנוּ וּסְגֻלּוֹת רַבּוֹת?
<br><br />
<strong>קַיִן</strong></p>
</blockquote>

<blockquote>
<p>כֵּן – וְאֶת הַמָּוֶת שֶׁהוּא בֵּין סְגֻלּוֹתֶיהָ.
<br><br />
<strong>עָדָה</strong></p>
</blockquote>

<blockquote>
<p>קַיִן! הִנֵּה הָרוּחַ הַגֵּאָה וְרָם הֶעָיִן</p>

<p>אֲשֶׁר עִמּוֹ הָלַכְתָּ מִזֶּה הֶעֱצִיבְךָ עַל-אַחַת שֶׁבַע.</p>

<p>קִוִּיתִי כִּי כָל-הַנִּפְלָאוֹת אֲשֶׁר אָמַר וַאֲשֶׁר רָאִיתָ,</p>

<p>וּמַרְאוֹת הָעוֹלָם מִקֶּדֶם וּמַרְאוֹת הָעוֹלָם עַתָּה,</p>

<p>אֲשֶׁר אַתָּה דֹבֵר אֵלַי, הֵם יִמְסְכוּ בְקִרְבְּךָ שַׁלְוָה</p>

<p>וְנָתְנוּ לְךָ גַּם נַחַת אֲשֶׁר תִּתֵּן לָאָדָם הַדַּעַת;</p>

<p>וְאוּלָם רֹאָה אָנֹכִי כִּי הֵרַע לְךָ מוֹלִיכֶךָ;</p>

<p>אַךְ אָמְנָם אוֹדֶה אוֹתוֹ וְאֶסְלַח לְכֹל אֲשֶׁר עָשָׂה</p>

<p>עֵקֶב הֲשִׁיבוֹ אוֹתְךָ אֵלֵינוּ פֹה בִּמְהֵרָה.
<br><br />
<strong>קַיִן</strong></p>
</blockquote>

<blockquote>
<p>בִּמְהֵרָה?
<br><br />
<strong>עָדָה</strong></p>
</blockquote>

<blockquote>
<p>רַק חָלְפוּ כִשְׁתַּיִם שָׁעוֹת מֵאָז הֲלַכְתֶּם מִזֶּה:</p>

<p>שְׁתֵּי שָׁעוֹת <strong>אֲרֻכּוֹת</strong> אֵלַי, וְאוּלָם רַק <strong>שָׁעוֹת</strong> לַשָּׁמֶשׁ.
<br><br />
<strong>קַיִן</strong></p>
</blockquote>

<blockquote>
<p>אַךְ אָמְנָם מָצָאתִי עֵת לִי לְקָרְבָה עַד הַשֶּׁמֶשׁ,</p>

<p>וָאֵרֶא עוֹלָמוֹת שֹׁנִים שֶׁהֵאִיר לָהֶם לְפָנִים</p>

<p>וְהָאִיר עוֹד לֹא יוֹסִיף לָהֵמָּה לְנֵצַח נְצָחִים;</p>

<p>וְעוֹלָמוֹת רָאִיתִי שֶׁהוּא לֹא הֵאִיר לָהֶם מֵעוֹלָם;</p>

<p>וַאֲנִי חָשַׁבְתִּי: שָׁנִים חָלְפוּ מֵאָז וְעַד עָתָּה.
<br><br />
<strong>עָדָה</strong></p>
</blockquote>

<blockquote>
<p>רַק שָׁעוֹת חָלָפוּ.
<br><br />
<strong>קַיִן</strong></p>
</blockquote>

<blockquote>
<p>כִּי עַתָּה יוֹדֵעַ הָרוּחַ לָתֵת לַזְּמָן הָרְוָחָה.</p>

<p>וּמוֹדֵד הוּא מִדָּתוֹ לְפִי כָל-שֶׁיַּבִּיט עַל-פִּיהוּ,</p>

<p>אִם חֲמֻדוֹת וְאִם תּוֹעֵבוֹת, אִם קְטַנּוֹת וְאִם עֲצֻמּוֹת.</p>

<p>רָאִיתִי גְלָמִים נִפְלָאִים, גָּלְמֵי יְצֻרִים אֵין-תַּכְלִית;</p>

<p>עָבַרְתִּי עַל-פְּנֵי עוֹלָמוֹת אֲשֶׁר כָּבוּ וְחָדְלוּ מֵהָאִיר;</p>

<p>וּבְהַבִּיט עֵינַי הַנֶּצַח חָשַׁבְתִּי כִּי קוֹנֶה אָנֹכִי</p>

<p>נִטְפֵי דֹרוֹת אֲחָדִים מִשְּׁנוֹתָיו שֶׁאֵין לָהֶן מִדָּה;</p>

<p>אַךְ עַתָּה אָחוּשׁ שֵׁנִית מַה דַּל וְחָדֵל אָנֹכִי.</p>

<p>רַק יָפֶה דִבֶּר הָרוּחַ כִּי אַיִן אָנֹכִי וָאָפֶס.
<br><br />
<strong>עָדָה</strong></p>
</blockquote>

<blockquote>
<p>מַדּוּעַ דִּבֶּר כָּזֹאת? כָּזֹאת לֹא דִבֶּר אֵל שַׁדָּי.
<br><br />
<strong>קַיִן</strong></p>
</blockquote>

<blockquote>
<p>כֵּן הוּא, הוּא לֹא <strong>דִבֶּר</strong>; כִּי רַב לוֹ אִם <strong>עָשָׂה</strong> אֹתָנוּ</p>

<p>לְאַיִן וְאֶפֶס בָּאָרֶץ כְּכֹל אֲשֶׁר עַתָּה הָיִינוּ;</p>

<p>וְאַחֲרֵי הַחֲנִיפוֹ בַחֲלָקוֹת לֶעָפָר יְלוּד הָאֲדָמָה</p>

<p>לְתִתּוֹ לְהַבִּיט רֶגַע נְגֹהוֹת מְאוֹרוֹת הָעֵדֶן</p>

<p>וּנְגֹהוֹת מְאוֹרוֹת אַלְמָוֶת, אָז יָשׁוּב וְהֵשִׁיב אֹתוֹ</p>

<p>לְעָפָר וְאֵפֶר כַּתְּחִלָּה – אַךְ לָמָּה זֶה אֵפוֹא וְעַל מַה זֶּה?
<br><br />
<strong>עָדָה</strong></p>
</blockquote>

<blockquote>
<p>הֵן תֵּדַע לָמָּה וְעַל מַה זֶּה – עַל חֵטְא שֶׁחָטְאוּ הוֹרֵינוּ.
<br><br />
<strong>קַיִן</strong></p>
</blockquote>

<blockquote>
<p>מָה אֵפוֹא לָזֹאת וְלָנוּ? אִם חָטְאוּ, יָמוּתוּ <strong>הֵמָּה</strong>!
<br><br />
<strong>עָדָה</strong></p>
</blockquote>

<blockquote>
<p>לֹא יָפֶה דִבַּרְתָּ הַפַּעַם, וְגַם לֹא מִלִּבְּךָ דִּבַּרְתָּ,</p>

<p>וְרַק מַה שֶּׁדִּבֶּר הָרוּחַ אֲשֶׁר עִמּוֹ אָרַחְתָּ לָלָכֶת.</p>

<p>מִי יִתֵּן וָמַתִּי <strong>אָנֹכִי</strong> וְלוּ רַק יִחְיוּ <strong>הֵמָּה</strong>!
<br><br />
<strong>קַיִן</strong></p>
</blockquote>

<blockquote>
<p>כָּזֹאת דִּבַּרְתִּי גַם אָנִי – לוּ רַק יָדֹעַ יָדַעְתִּי</p>

<p>כִּי קָרְבָּן כָּזֶה יַשְׂבִּיעַ אֶת בֶּטֶן בּוֹלֵעַ הַחַיִּים,</p>

<p>אֲשֶׁר אָכֹל יֹאכַל כָּל-חַי וּבִטְנוֹ לֹא תִשְׂבַּע לָנֶצַח,</p>

<p>וְהַיָּשֵׁן הַקָּטָן הַלָּז, הָאַדְמֹנִי וִיפֵה הָעֵינַיִם,</p>

<p>לֹא יִטְעַם לָנֶצַח הַמָּוֶת וּתְלָאוֹת וּמְצֻקּוֹת הָאָדָם,</p>

<p>וְהַנְחִיל לֹא יַנְחִיל אֹתָם לָאֵלֶּה הַיּוֹצְאִים מִמֵּעָיו<a href="#fn:3" id="fnref:3" title="see footnote" class="footnote"><sup>3</sup></a>.</p>

<p>רְאִי, <strong>אֲנַחְנוּ</strong> נְקִיִּים: מָה אֵפוֹא עָשִׂינוּ אָנוּ</p>

<p>כִּי לָנוּ לִהְיוֹת קָרְבָּן עַל-דָּבָר אֲשֶׁר נַעֲשָׂה</p>

<p>בְּטֶרֶם עוֹד נוֹלַדְנוּ, וְכִי דָרשׁ יִדָּרֵשׁ קָרְבָּן</p>

<p>לְכַפֵּר עָוֹן נֶעְלָם אֲשֶׁר אֵין יוֹדֵעַ מַה הוּא –</p>

<p>הֲבֶאֱמֶת גָּדוֹל הֶעָוֹן לִרְדּוֹף לְבַקֵּשׁ דָּעַת?</p>
</blockquote>

<blockquote>
<p><strong>עָדָה</strong></p>
</blockquote>

<blockquote>
<p>אוֹיָה! רַק חָטָאתָ בִשְׂפָתֶיךָ עַתָּה, קַיִן,</p>

<p>וְאָזְנַי שָׁמְעוּ אוֹתְךָ כִּמְדַבֵּר דִּבְרֵי בָלַע.
<br><br />
<strong>קַיִן</strong></p>
</blockquote>

<blockquote>
<p>כִּי עַתָּה עִזְבִי אוֹתִי!
<br><br />
<strong>עָדָה</strong></p>
</blockquote>

<blockquote>
<p>לֹא אֶעֱזוֹב לָנֶצַח אוֹתְךָ, וְלוּ אֱלֹהִים יַעֲזָבְךָ.
<br><br />
<strong>קַיִן</strong></p>
</blockquote>

<blockquote>
<p>הַגִּידִי, מַה-פֹּה לְפָנֵינוּ?
<br><br />
<strong>עָדָה</strong></p>
</blockquote>

<blockquote>
<p>שְׁנֵי מִזְבְּחוֹת הֵמָּה פֹה אֲשֶׁר בָּנָה הֶבֶל בְּלֶכְתְּךָ,</p>

<p>לְבַעֲבוּר הַקְרִיב עֲלֵיהֶם קָרְבָּן לָאֵל בְּשׁוּבֶךָ.
<br><br />
<strong>קַיִן</strong></p>
</blockquote>

<blockquote>
<p>וּמִי זֶה הִגִּיד לוֹ כִּי אֶהְיֶה <strong>אָנֹכִי</strong> נָכוֹן</p>

<p>לְהַקְרִיב עִמּוֹ כָּרֶגַע אֶת קָרְבַּן אִשֶּׁה זֶה</p>

<p>אֲשֶׁר מַקְרִיב הוּא יוֹם יוֹם בְּעֵינַיִם שַׁחוּ לֶעָפָר</p>

<p>הַמְּפִיקוֹת יִרְאָה שְׁפָלָה וְעַנְוַת עֶבֶד מַקְשִׁיב,</p>

<p>וּבְאֶפֶס רַחֲשֵׁי נֶפֶשׁ, לְהַחֲנִיף רַק לַיּוֹצֵר?
<br><br />
<strong>עָדָה</strong></p>
</blockquote>

<blockquote>
<p>אַךְ טוֹב הוּא אֲשֶׁר יַעֲשֶׂה.
<br><br />
<strong>קַיִן</strong></p>
</blockquote>

<blockquote>
<p>רַב לוֹ מִזְבֵּחַ אֶחָד; אָנֹכִי אֵין לִי קָרְבָּן.
<br><br />
<strong>עָדָה</strong></p>
</blockquote>

<blockquote>
<p>קַח אֵפוֹא פְּרִי אֲדָמָה, כָּל רֵאשִׁית בִּכֻּרֵי הָאָרֶץ,</p>

<p>וְצִיצִים וּפְרָחִים יָפִים וְנִצָּנִים וְלֶקֶט כָּל-צֶמַח:</p>

<p>כָּל-אֵלֶּה קָרְבַּן אִשֶּׁה נִיחוֹחַ לְאֵל אֱלֹהֶיךָ,</p>

<p>אִם תָּשׁוּב אֵלָיו וְתִנָּחֵם וְתַקְרִיב בְּשִׁפְלוּת רוּחַ.
<br><br />
<strong>קַיִן</strong></p>
</blockquote>

<blockquote>
<p>כִּי עָבַדְתִּי וְחָרַשְׁתִּי וְעָמַלְתִּי בְּזֵעַת אַפִּי</p>

<p>בְּלַהַט חֹם הַשֶּׁמֶשׁ כַּקְּלָלָה אֲשֶׁר קֻלַּלְתִּי: –</p>

<p>ומַה-לִּי <strong>עוֹד</strong> לַעֲשׂוֹת? עַל-מַה זֶה תִּשְׁפַּל רוּחִי?</p>

<p>הַעַל הַמִּלְחָמָה הַחֲזָקָה עִם כָּל-הַיְקוּם מִסָּבִיב</p>

<p>שֶׁלִּי לְהִלָּחֵם תָּמִיד עַל הַלֶּחֶם אֲשֶׁר אֹכַל?</p>

<p>וְעַל-מַה זֶה אוֹדֶה אֵל? הַעַל כִּי עָפָר אָנֹכִי</p>

<p>וּבֶעָפָר אָנֹכִי זוֹחֵל עַד שׁוּבִי אֶל הֶעָפָר?</p>

<p>וְאִם אַיִן אֲנִי וָאֶפֶס – הַאֶהְיֶה לְחוֹנֵף עַל אֶפֶס,</p>

<p>וֶאֱהִי כְּאִלּוּ שָׂמַחְתִּי עַל עָנְיִי וְעַל-כָּל עֲמָלִי?</p>

<p>לָמָּה אָשׁוּב וְאֶנָּחֵם? הַעַל-חֵטְא שֶׁחָטָא אָבִי?</p>

<p>וַאֲנַחְנוּ אֶת-חֶטְאוֹ זֶה הֵן רָצִינוּ כְבָר כִּפְלַיִם</p>

<p>עַל-פִּי כָל-מַה שֶּׁסָּבַלְנוּ וּמַה שֶּׁנָּשָׂאנוּ עַד עַתָּה,</p>

<p>וְשִׁבְעִים וְשִׁבְעָה נִרְצֵהוּ עַל-פִּי כָל הַתְּלָאוֹת הָרַבּוֹת</p>

<p>הַבָּאוֹת עוֹד עַל-זַרְעֵנוּ אַחֲרֵינוּ עַד קֵץ הַיָּמִים.</p>

<p>בְּנֵנוּ הַקָּטָן, הַפֶּרַח, הַיָּשֵׁן פֹּה אֶת-שְׁנָתוֹ,</p>

<p>בְּחֵיקוֹ יִשָּׂא אֶת-זֶרַע דְּבַר כָּל הָרָעָה הַגְּדוֹלָה</p>

<p>שֶׁתִּמְצָא אֶת-רִבֹּא רִבְבוֹת הַדֹּרוֹת הַבָּאִים אַחֲרָיו.</p>

<p>הֵן טוֹב וְיָפֶה עָשִׂיתִי לוּ עַתָּה בִשְׁנָתוֹ אֲחַזְתִּיו</p>

<p>וְנִפַּצְתִּיו פֹּה אֶל-הַסֶּלַע, מֵאֲשֶׁר יִחְיֶה וּמְצָאוּהוּ – –
<br><br />
<strong>עָדָה</strong></p>
</blockquote>

<blockquote>
<p>הוֹי אֵלִי! אַל תִּגַּע בַּנַּעַר – בִּנְעָרִי! בִּנְעָרְךָ <strong>אַתָּה</strong>?</p>

<p>הוֹי קָיִן! – –</p>
</blockquote>

<blockquote>
<p><strong>קַיִן</strong></p>
</blockquote>

<blockquote>
<p>אַל תִּירְאִי! לוּ יִתֶּן-לִי אִישׁ מְלֹא הַשָּׁמַיִם כּוֹכָבִים</p>

<p>עִם הַכֹּחַ הַמְגַלְגֵּל אֹתָם, לֹא עָמַד בִּי לִבִּי גַם אָז</p>

<p>לִנְגּוֹעַ אֶל-נֶפֶשׁ הַיֶּלֶד זוּלָתִי בִנְשִׁיקָה כְּאָב.
<br><br />
<strong>עָדָה</strong></p>
</blockquote>

<blockquote>
<p>וְלָמָּה נוֹרָאִים כָּכָה הַדְּבָרִים הַיּוֹצְאִים מִפִּיךָ?
<br><br />
<strong>קַיִן</strong></p>
</blockquote>

<blockquote>
<p>אָמַרְתִּי: טוֹב לוֹ יוֹתֵר לְבִלְתִּי רָאֹה חַיִּים,</p>

<p>מֵרְאוֹתוֹ חַיִּים וּמָצֹא בַלָּהוֹת רַק עִם תְּלָאוֹת</p>

<p>הַמְחַכּוֹת-לוֹ, וְרַע מִזֶּה, אֲשֶׁר יַנְחִיל זַרְעוֹ אַחֲרָיו;</p>

<p>וְאוּלָם כִּי רָעִים הַדְּבָרִים בְּעֵינַיִךְ, לָכֵן אֹמַר: –</p>

<p>טוֹב יוֹתֵר הַרְבֵּה הָיָה לוּלֵא הוּלַד נוֹלָד.
<br><br />
<strong>עָדָה</strong></p>
</blockquote>

<blockquote>
<p>הוֹי, אַל-נָא תְדַבֵּר כָּכָה! מֶה הָיְתָה שִׂמְחָה בִּלְעָדָיו?</p>

<p>מֶה הָיְתָה שִׂמְחַת אִמּוֹ בִּלְעָדָיו בְּשָׁמְרָהּ אוֹתוֹ</p>

<p>וְתֵינִיק וּתְשַׁעֲשַׁע אוֹתוֹ? הַס! הֵן הוּא מִתְעוֹרֵר.</p>

<p>חֲנוֹךְ בְּנִי הַמָּתוֹק!</p>
</blockquote>

<p>(תגשׁ אל הילד.)</p>

<blockquote>
<p>הוֹי קַיִן! רְאֵה נָא אוֹתוֹ.</p>

<p>מַה-יָּפִיק חַיִּים וְעָצְמָה וּגְדֻלָּה וְיֹפִי וּנְעִימוֹת,</p>

<p>מַה-יִּדְמֶה וְיִשְׁוֶה אֵלַי – מַה-יִּדְמֶה וְיִשְׁוֶה אֵלֶיךָ</p>

<p>בִּהְיוֹתְךָ רַךְ וָטוֹב, אָז הִנֵּה <strong>כֻלָּנוּ</strong> שֹׁוִים;</p>

<p>אִם לֹא כֵן אֵפוֹא, קַיִן? גַּם אֵם גַּם אָב גַּם בֵּן,</p>

<p>כֻּלָּנוּ אוֹתוֹת פָּנֵינוּ כַּמַּיִם הַפָּנִים לַפָּנִים,</p>

<p>עֵת <strong>טוֹבִים וְרַכִּים אֲנַחְנוּ</strong>, עֵת <strong>טוֹב וָרַךְ</strong> גַּם <strong>אָתָּה</strong>.</p>

<p>אַהֲבֵנוּ נָא אֵפוֹא, קַיִן! וּלְמַעֲנֵנוּ כֻלָּנוּ עֲשֶׂה נָא</p>

<p>וֶאֱהֹב אֶת נַפְשְׁךָ אַתָּה, כִּי אוֹתְךָ אֲנַחְנוּ אֹהֲבִים.</p>

<p>רְאֵה נָא! כִּי יִצְחַק בִּשְׂפָתָיו, כִּי יִשְׁלַח אֶת זְרֹעוֹת יָדָיו</p>

<p>וּתְכֵלֶת עֵינָיו יִפְקַח בִּמְאֹד לְבָרֵךְ אֶת אָבִיו;</p>

<p>וְעַצְמוֹתָיו הָרַכּוֹת תִּרְחַפְנָה וְתִרְעַדְנָה מֵעָצְמַת שִׂמְחָה.</p>

<p>אַל תִּשָּׂא עוֹד תְּלָאָה עַל-שְׂפָתְךָ! הַכְּרוּבִים חִסְרֵי פְרִי בָטֶן</p>

<p>קִנְאוּךָ כִּי שִׂמְחָה כְאָב לָךְ! בָּרֵךְ נָא אוֹתוֹ, קַיִן!</p>

<p>עוֹד מִלִּים בִּלְשׁוֹנוֹ אַיִן לְהוֹדוֹת לְךָ עַל-בִּרְכָתְךָ,</p>

<p>אַךְ נַפְשׁוֹ בְקִרְבּוֹ תָּחוּשׁ, וְנַפְשְׁךָ תָחוּשׁ גַּם אָתָּה.
<br><br />
<strong>קַיִן</strong></p>
</blockquote>

<blockquote>
<p>הֱיֵה נָא בָרוּךְ, הַנַּעַר! אִם כֹּחַ לְבִרְכַּת אָדָם</p>

<p>לְהָגֵן עָלֶיךָ לְבַעֲבוּר הַצִּילְךָ מִקִּלְלַת נָחָשׁ!
<br><br />
<strong>עָדָה</strong></p>
</blockquote>

<blockquote>
<p>בָּטוּחַ וְסָמוּךְ לִבִּי, יֶשׁ-כֹּחַ לְבִרְכַּת הָאָב</p>

<p>לִשְׁמוֹר מִנִּכְלֵי פֶתֶן אֶת-בְּנוֹ הַיּוֹצֵא מִמֵּעָיו.
<br><br />
<strong>קַיִן</strong></p>
</blockquote>

<blockquote>
<p>וַאֲנִי לֹא אַאֲמִין בָּזֹאת; אַךְ בָּרוּךְ יְהִי וּמְבֹרָךְ.
<br><br />
<strong>עָדָה</strong></p>
</blockquote>

<blockquote>
<p>הִנֵּה אָחִינוּ בָא.
<br><br />
<strong>קַיִן</strong></p>
</blockquote>

<blockquote>
<p>הִנֵּה זֶה הֶבֶל אָחִיךְ.</p>
</blockquote>

<p>(הבל בא)</p>

<blockquote>
<p><strong>הֶבֶל</strong></p>
</blockquote>

<blockquote>
<p>שָׁלוֹם, קַיִן! אָחִי. יְהִי שְׁלוֹם אֱלֹהִים עָלֶיךָ.
<br><br />
<strong>קַיִן</strong></p>
</blockquote>

<blockquote>
<p>הֶבֶל, בָּרוּךְ אַתָּה!
<br><br />
<strong>הֶבֶל</strong></p>
</blockquote>

<blockquote>
<p>אֲחוֹתֵנוּ הִגִּידָה לָנוּ כִּי כָרַתָּ בְרִית עִם רוּחַ</p>

<p>וַתִּרְחַק לָלֶכֶת עִמּוֹ אֶל-מִחוּץ לְכָל גְּבוּלֵינוּ.</p>

<p>הֲיֶשְׁנוֹ מִן הָרוּחוֹת אֲשֶׁר רָאִינוּ גַם לְפָנִים</p>

<p>וְדַבֵּר דִּבַּרְנוּ עִמָּהֶם כְּדַבְּרֵנוּ אֶל אָבִינוּ?
<br><br />
<strong>קַיִן</strong></p>
</blockquote>

<blockquote>
<p>לֹא.</p>
</blockquote>

<blockquote>
<p><strong>הֶבֶל</strong></p>
</blockquote>

<blockquote>
<p>כִּי אָז מַה-תֶּאֱרַח אֵלָיו? מִי אוֹתוֹ יַעֲרוֹב לְךָ</p>

<p>אִם אֵינוֹ אֹיֵב לָעֶלְיוֹן – –
<br><br />
<strong>קַיִן</strong></p>
</blockquote>

<blockquote>
<p>וְאֹהֵב לִבְנֵי הָאָדָם. הֶהָיָה כָזֶה הָעֶלְיוֹן –</p>

<p>אוֹ זֶה אֲשֶׁר קָרֹא תִקְרָא לוֹ כָּכָה?
<br><br />
<strong>הֶבֶל</strong></p>
</blockquote>

<blockquote>
<p><strong>תִּקְרָא לוֹ</strong>! מַה-זָּרִים דְּבָרֶיךָ, אָחִי, עַתָּה.</p>

<p>עָדָה, עִזְבִינוּ רֶגַע – כִּי קָרְבָּן אֲנַחְנוּ מַקְרִיבִים.
<br><br />
<strong>עָדָה</strong></p>
</blockquote>

<blockquote>
<p>שָׁלוֹם, קַיִן אִישִׁי! אַךְ חַבֵּק אֶת-בִּנְךָ בַּתְּחִלָּה.</p>

<p>מִי יִתֵּן וְרוּחוֹ הַשְּׁלֵוָה וַעֲבוֹדַת הֶבֶל הַקְּדוֹשָׁה</p>

<p>יָשִׁיבוּ אֶל-לִבְּךָ הַשָּׁלוֹם וִיחַדְּשׁוּ בְךָ רוּחַ טָהוֹר!</p>
</blockquote>

<p>(עדה הולכת, ולוקחת הילד עמה)</p>

<blockquote>
<p><strong>הֶבֶל</strong></p>
</blockquote>

<blockquote>
<p>אֵי אֵיפֹה הָיִיתָ?
<br><br />
<strong>קַיִן</strong></p>
</blockquote>

<blockquote>
<p>לֹא אֵדָע.
<br><br />
<strong>הֶבֶל</strong></p>
</blockquote>

<blockquote>
<p>וְלֹא תֵדַע אֵת אֲשֶׁר רָאִיתָ?
<br><br />
<strong>קַיִן</strong></p>
</blockquote>

<blockquote>
<p>רָאִיתִי אֶת אַרְצוֹת הַמָּוֶת, וְאֵת אֲשֶׁר לְעוֹלָם לֹא יָמוּת,</p>

<p>וְאֶת סִתְרֵי תַעֲלֻמוֹת הַמֶּרְחָב עִם נוֹרְאוֹתָיו וְכָל-תַּעֲצֻמוֹתָיו</p>

<p>אֲשֶׁר אֵין לוֹ מִדָּה וּגְבוּלִים וַאֲשֶׁר אֵין לוֹ חֵקֶר וָקֶצֶב</p>

<p>וְעוֹלָמוֹת שֶׁהָיוּ רָאִיתִי וַאֲשֶׁר עוֹדָם, וְלֹא יִסָּפֵרוּ –</p>

<p>וְעֵרֶב דְּבָרִים נִפְלָאִים אֲשֶׁר יַכּוּ כָל-לֵב בְּתִמָּהוֹן,</p>

<p>וּשְׁמָשׁוֹת וּלְבָנוֹת וַאֲדָמוֹת בְּהֶמְיַת קוֹל שָׁאוֹן וַהֲמֻלָּה,</p>

<p>וְהֵמָּה כִמְעַט הֲמָמוּנִי עַד אָמְנָם עַתָּה לֹא אֶסְכּוֹן</p>

<p>לִשְׁמוֹעַ קוֹל אָדָם בְּדַבְּרוֹ: עָזְבֵנִי נָא אֵפוֹא, הֶבֶל.
<br><br />
<strong>הֶבֶל</strong></p>
</blockquote>

<blockquote>
<p>הִנֵּה בְקֶרֶב עֵינֶיךָ בֹּעֶרֶת עַתָּה אֵשׁ זָרָה –</p>

<p>הִנֵּה עַל לֶחְיְךָ צֶבַע וְצָרֶבֶת לוֹ מַה זָּרָה –</p>

<p>הִנֵּה שְׂפָתֶיךָ תִּצַּלְנָה וּמְצִלָּה לְקוֹלָן מַה זָּרָה –</p>

<p>מַה מִּשְׁפַּט כָּל-אֵלֶּה אֵפוֹא?
<br><br />
<strong>קַיִן</strong></p>
</blockquote>

<blockquote>
<p>מִשְׁפַּט כָּל-אֵלֶּה – – אַחֲלַי, קוּם וְעָזְבֵנִי נָא עַתָּה.
<br><br />
<strong>הֶבֶל</strong></p>
</blockquote>

<blockquote>
<p>לֹא אֵלֵךְ עַד אִם הִתְפַּלַּלְנוּ גַם יַחַד פֹּה וְהִקְרַבְנוּ.
<br><br />
<strong>קַיִן</strong></p>
</blockquote>

<blockquote>
<p>הֶבֶל, רְאֵה בִקַּשְׁתִּיךָ, הַקְרֵב נָא אַתָּה לְבַדְּךָ –</p>

<p>כִּי אוֹתְךָ בָּחַר אֵל שַׁדַּי לְאַהֲבָה אוֹתְךָ בִּמְאֹד.
<br><br />
<strong>הֶבֶל</strong></p>
</blockquote>

<blockquote>
<p>וְאָנֹכִי קִוְּתָה נַפְשִׁי כִּי יֶאֱהַב אֹתָנוּ גַּם <strong>שְׁנֵינוּ</strong>.
<br><br />
<strong>קַיִן</strong></p>
</blockquote>

<blockquote>
<p>אַךְ אֹתְךָ יֶאֱהַב יוֹתֵר: וְאָנֹכִי לֹא אֶדְאַג לָזֹאת;</p>

<p>גַּם חָרוּץ אַתָּה לָעֲבוֹדָה שִׁבְעָתַיִם יוֹתֵר מִמֶּנִּי;</p>

<p>עָבְדֵהוּ נָא אֵפוֹא אַתָּה – וְאוּלָם אֹתִי הָנִיחָה –</p>

<p>רַק-עַתָּה הָנִיחָה אֹתִי וַעֲשֵׂה עֲבוֹדָתְךָ בִּלְעָדָי.
<br><br />
<strong>הֶבֶל</strong></p>
</blockquote>

<blockquote>
<p>אֵיךְ, אָחִי, הָיִיתִי נִקְרָא בֵן לְאָבִינוּ הַגָּדוֹל,</p>

<p>לוּ אֹתְךָ, בְּנוֹ הַבְּכֹר, לֹא כִבַּדְתִּי לְפִי-עֶרְכֶּךָ.</p>

<p>וְלוּ אֹתְךָ לֹא בִקַּשְׁתִּי לַעֲבוֹד עִמִּי יַחְדָּו</p>

<p>הָעֲבוֹדָה לֵאלֹהֵינוּ, וְלָצֵת וְלָבֹא לְפָנַי</p>

<p>וְלִהְיוֹת לִי לְכֹהֵן – כִּי לְךָ הַנַּחֲלָה הַזֹּאת.
<br><br />
<strong>קַיִן</strong></p>
</blockquote>

<blockquote>
<p>וַאֲנִי הַנַּחֲלָה הַזֹּאת לֹא שָׁאַלְתִּי לִי מֵעוֹדִי.
<br><br />
<strong>הֶבֶל</strong></p>
</blockquote>

<blockquote>
<p>מַה יִּכְאַב לִבִּי עַל-זֹאת; אַחֲלַי, קוּם עַל נַחֲלָתְךָ;</p>

<p>רֹאֶה אֲנִי אֶת-נַפְשְׁךָ כִּי מָסוּךְ בְּקִרְבָּהּ תִּמָּהוֹן;</p>

<p>אוּלַי עֲבוֹדַת הַקֹּדֶשׁ תְּשִׁיבְךָ מְעַט לִמְנוּחָתֶךָ.
<br><br />
<strong>קַיִן</strong></p>
</blockquote>

<blockquote>
<p>לֹא, לֹא; אֵין דָּבָר בָּאָרֶץ אֲשֶׁר יָשִׁיב אֹתִי לִמְנוּחָה.</p>

<p>לִמְנוּחָה, אָמַרְתִּי?! אוֹי לִי, לֹא יָדַעְתִּי עוֹד מֵעוֹדִי</p>

<p>מְנוּחָה אַף רֶגַע אֶחָד, אִם אָמְנָם יְסוֹדוֹת הָאָרֶץ</p>

<p>רָאִיתִי בְנוּחָם מִזַּעְפָּם. הֶבֶל, עָזְבֵנִי לְנַפְשִׁי!</p>

<p>אוֹ תְנֵנִי וְאֶעֱזוֹב אֹתְךָ וְעָשִׂיתָ אֵת אֲשֶׁר תַּעֲשֶׂה.
<br><br />
<strong>הֶבֶל</strong></p>
</blockquote>

<blockquote>
<p>לֹא תִהְיֶה; רַק יַחְדָּו נַעֲבֹד. אַל תֵּלֵךְ עִמִּי בְּקֶרִי.
<br><br />
<strong>קַיִן</strong></p>
</blockquote>

<blockquote>
<p>אִם דֶּרֶךְ אֵין לִנְטוֹת – – טוֹב, מָה אֵפוֹא עָלַי לַעֲשׂוֹת?
<br><br />
<strong>הֶבֶל</strong></p>
</blockquote>

<blockquote>
<p>בְּחַר לְךָ פֹה אֶת הָאֶחָד מִן הַמִּזְבְּחוֹת הַשְּׁנַיִם הָאֵלֶּה.
<br><br />
<strong>קַיִן</strong></p>
</blockquote>

<blockquote>
<p>בְּחַר אַתָּה לִי: בְּעֵינַי גַּם שְׁנֵיהֶם חָצִיר וָאָבֶן.
<br><br />
<strong>הֶבֶל</strong></p>
</blockquote>

<blockquote>
<p>בְּחַר אַתָּה!
<br><br />
<strong>קַיִן</strong></p>
</blockquote>

<blockquote>
<p>הִנֵּה בָחָרְתִּי.
<br><br />
<strong>הֶבֶל</strong></p>
</blockquote>

<blockquote>
<p>אֶת הָרָם מִשְּׁנֵיהֶם בָּחַרְתָּ, וְאוּלָם לְךָ יָאֲתָה,</p>

<p>כִּי אַתָּה הַבְּכוֹר. וְעַתָּה קוּם הָכֵן קָרְבָּנֶךָ.
<br><br />
<strong>קַיִן</strong></p>
</blockquote>

<blockquote>
<p>אַיֵּה קָרְבָּנְךָ אַתָּה?
<br><br />
<strong>הֶבֶל</strong></p>
</blockquote>

<blockquote>
<p>שָׂא עֵינְךָ וּרְאֵה אֶת קָרְבָּנִי – אֶת בְּכֹרֹת הַצֹּאן וְחֶלְבֵּהֶן</p>

<p>רַק קָרְבַּן עֹנִי הֵבֵאתִי, קָרְבַּן רֹעֵה צֹאן.
<br><br />
<strong>קַיִן</strong></p>
</blockquote>

<blockquote>
<p>וְלִי אֵין צֹאן כָּמוֹךָ, אִישׁ עוֹבֵד אֲדָמָה אָנֹכִי,</p>

<p>וְלֹא אוּכַל לָתֵת דָּבָר זוּלָתִי אֲשֶׁר תִּתֵּן</p>

<p>עֲבוֹדָתִי לִי גַּם אָנִי – הִנֵּה פְּרִי הָאֲדָמָה:</p>
</blockquote>

<p>(מלַקט פרי האדמה)</p>

<blockquote>
<p>רְאֵה מַה שֹּׁנִים הֵמָּה בְּפִרְחֵיהֶם וּבְצִיצֵּיהֶם.</p>
</blockquote>

<p>(עורכים מזבחותיהם ומבעירים עליהם אשׁ)</p>

<blockquote>
<p><strong>הֶבֶל</strong></p>
</blockquote>

<blockquote>
<p>אָחִי, כִּי אַתָּה הַבְּכֹר, הַגֶּשׁ נָא אַתָּה רִאשׁוֹנָה</p>

<p>תּוֹדָתְךָ וְדִבְרֵי תְפִלָּתְךָ עִם קָרְבַּן מִנְחָתֶךָ.
<br><br />
<strong>קַיִן</strong></p>
</blockquote>

<blockquote>
<p>לֹא –; חָדָשׁ אֲנִי בִּכְמוֹ אֵלֶּה; הוֹרֵנִי אַתָּה הַמַּעֲשֶׂה.</p>

<p>וְאֶעֱשֶׂה אָנֹכִי אַחֲרֶיךָ – כְּכֹל אֲשֶׁר תִּמְצָא יָדִי.
<br><br />
<strong>הֶבֶל</strong></p>
</blockquote>

<p>(כורע)</p>

<blockquote>
<p>אֱלֹהַי! שֶׁיָּצַרְתָּ אֹתָנוּ וְנָפַחְתָּ הַנְּשָׁמָה בְּאַפֵּנוּ,</p>

<p>וּבֵרַכְתָּ אֹתָנוּ כֻּלָּנוּ, וּבַחֲטֹא לְךָ אָבִינוּ</p>

<p>לֹא גָמַלְתָּ הָרָעָה לָנוּ, וַתִּשְׁמוֹר אֶת-זַרְעוֹ אַחֲרָיו</p>

<p>מִקֶּרֶץ וַאֲבַדּוֹן וּבְלִי, אֲשֶׁר הָיוּ נְכוֹנִים אֲלֵיהֶם,</p>

<p>כִּי גָדוֹל מִשְׁפַּט צִדְקָתְךָ כְּגֹדֶל הֲמוֹן רַחֲמֶיךָ,</p>

<p>שֶׁהֵמָּה מְשׂוֹשׂ דְּרָכֶיךָ, וְנָתַתָּ כַפָּרָה וּסְלִיחָה</p>

<p>לִהְיוֹת לָנוּ כְעֵדֶן כִּי נִזְכּוֹר חֲטָאֵינוּ הָרַבִּים: –</p>

<p>אֵל אֶחָד אֲדֹנֵי הָאוֹר! אֵל הַטּוֹב וְהַהוֹד וְהַנֵּצַח;</p>

<p>שֶׁהַכֹּל רַע בִּלְעָדֶיךָ וַאֲשֶׁר עִמְּךָ אֵין-מִי יִשְׁגֶּה,</p>

<p>כִּי תַהֲפֹךְ לְטוֹב הָרָע – בְּאֵין חֵקֶר לִגְבוּרוֹתֶיךָ –</p>

<p>קַח מִיַּד עַבְדְּךָ הָרִאשׁוֹן, הוּא רֹעֵה הַצֹּאן הָרִאשׁוֹן,</p>

<p>אֶת בְּכֹרֹת רֵאשִׁית צֹאנוֹ אֲשֶׁר יַקְרִיב לְךָ בַּעֲנָוָה –</p>

<p>הֵן דַּל הוּא – כִּי אֵיזֶה קָרְבָּן נֶחְשָׁב יִהְיֶה בְּעֵינֶיךָ? –</p>

<p>וְאוּלָם קָחֵהוּ בְרָצוֹן, וְהָיָה לְךָ לְתוֹדָה</p>

<p>מֵאִישׁ הַמַּקְרִיב אֹתוֹ לְעֵינֵי שָׁמֶיךָ הָרָמִים</p>

<p>מִדֵּי הִשְׁתַּחֲוֹתוֹ לֶעָפָר, כִּי מִן הֶעָפָר לֻקָּח,</p>

<p>וְלִבּוֹ מָלֵא כָבוֹד לְךָ וּלְשִׁמְךָ עַד נֶצַח!
<br><br />
<strong>קַיִן</strong></p>
</blockquote>

<p>(עומד קוממיות בדברו)</p>

<blockquote>
<p>הָרוּחַ! הֱיֵה אֲשֶׁר תִּהְיֶה וּמָה אַתָּה וּבַאֲשֶׁר אַתָּה,</p>

<p>אַף אוּלַי כֹּל-יָכֹל אַתָּה – וְאִם טוֹב, בָּזֹאת יִוָּדֵעַ</p>

<p>כָּל-טוּבְךָ לְעֵינֵי הַשֶּׁמֶשׁ כִּי תַעֲבִיר הָרָע מִיצֻרֶיךָ;</p>

<p>אֵל שַׁדַּי עַל-פְּנֵי הָאֲדָמָה! אֱלֹהִים אֱלֹהֵי הַשָּׁמַיִם!</p>

<p>אַף אוּלַי עוֹד שֵׁמוֹת אֲחֵרִים וְשֹׁנִים לְךָ וְרַבִּים,</p>

<p>כִּי כְרֹב מִפְעָלֶיךָ הַשֹּׁנִים כֵּן רַבּוּ תָאֳרֶיךָ הַשֹּׁנִים –:</p>

<p>אִם שֹׁחַד תְּפִלָּה אָהַבְתָּ, כִּי עַתָּה הֵא לְךָ תְפִלָּה!</p>

<p>אִם תַּחְפּוֹץ כִּי נִקְנֶה אֶת לִבְּךָ בְּמִזְבְּחוֹת לְאַהֲבָה אוֹתָנוּ</p>

<p>וּבְקָרְבָּנוֹת נַעֲשֶׂה-לָּךְ חֹנֶף, הֵא קָרְבָּן לְךָ וּמִזְבֵּחַ!</p>

<p>הִנֵּה אֲנָשִׁים שְׁנַיִם מְבִיאִים קָרְבָּנוֹת אֵלֶיךָ:</p>

<p>אִם דָּם חָמַדְתָּ וְאָהַבְתָּ – כִּי עַתָּה פֹה מִזְבַּח הָרֹעֶה</p>

<p>הֶעָשֵׁן עַל-יַד יְמִינִי, וְעָלָיו מִבְּכֹרֹת הַצֹּאן,</p>

<p>אֲשֶׁר עֶשֶׁן רֵיחַ פִּגְרֵיהֶם עֹלֶה עַד לְשָׁמֶיךָ;</p>

<p>וְאוּלָם אִם פְּרִי הָאֲדָמָה וּפְרָחֶיהָ וְצִיצֶיהָ הַמְּתֻקִים</p>

<p>מֹצְאִים חֵן בְּעֵינֶיךָ, עִם הָרוּחַ הַצַּח וְהַטָּהוֹר,</p>

<p>אֲשֶׁר שָׁם שִׁטַּחְתִּים לַשֶּׁמֶשׁ הַמְחַמֵּם לָהֶם עַד הִבְשִׁילוּ,</p>

<p>וְיִתְרוֹן לָהֶם כִּי חַיִּים לֹא יֹאבְדוּ לָהֶם בְּמַכְאוֹבִים,</p>

<p>וְיוֹתֵר שֶׁהֵמָּה מוּבָאִים לְחַלּוֹת פָּנֶיךָ בַּעֲנָוָה</p>

<p>לְהַבִּיט פָּעֳלֵינוּ אָנוּ, הֵם אוֹתוֹת פָּעֳלֶיךָ אַתָּה!</p>

<p>אִם בָּמָה וְקָרְבָּן-אַיִן וּבְאֶפֶס-דָּמִים מִזְבֵּחַ</p>

<p>יוּכְלוּ לְהַטּוֹת אֶת-לִבְּךָ, אָז הַבֶּט נָא הֵנָּה וּרְאֵה!</p>

<p>וְזֶה הַמַּקְרִיב הַקָּרְבָּן, כְּכֹל שֶׁעֲשִׂיתוֹ – כֵּן הוּא;</p>

<p>וְהוּא לֹא יִשְׁאַל דָּבָר אֲשֶׁר אֹתוֹ יַשִּׂיג הָאָדָם</p>

<p>אַךְ רַק בְּכָרְעוֹ עַל-בֶּרֶךְ: אִם רַע הוּא בְּעֵינֶיךָ, פְּגַע בּוֹ!</p>

<p>כִּי לְךָ הַכֹּחַ לַעֲשׂוֹתָהּ – וְהוּא מַה נֶּגְדְּךָ יַעֲשֶׂה?</p>

<p>וְאִם טוֹב הוּא וְיָשָׁר בְּעֵינֶיךָ, עֲשֵׂה לוֹ כַטּוֹב בְּעֵינֶיךָ!</p>

<p>פְּגַע בּוֹ אוֹ חֲמָל נָא אֹתוֹ, כִּי הַכֹּל נָתוּן בְּיָדֶךָ;</p>

<p>וְטוֹב וְרַע גַּם הֵמָּה הֵן אֵינָם טוֹב וְרַע</p>

<p>כִּי אִם לְפִי רְצוֹנֶךָ. וּמָה הֵם לְעַצְמָם לֹא אֵדַע</p>

<p>כִּי אֲנִי כֹל-יָכוֹל אֵינֶנִּי, וְגַם כִּשְׁרוֹן אֵין לִי לְהָבִין</p>

<p>אֶת מִשְׁפַּט הַיְכֹלֶת הַלֵּזוּ, וְרַק לָשֵׂאת וְלִסְבּוֹל עֻשֵּׂיתִי</p>

<p>אֵת כָּל אֲשֶׁר תִּפְקֹד עָלַי; אַף אֶשָּׂא תָמִיד וְאֶסְבּוֹל.</p>
</blockquote>

<p>(אשׁ המזבח אשׁר להבל תהיה לעמוד אשׁ להבה גדולה העולה</p>

<p>השמימה; תחת אשר רוח חזקה תהרוס את המזבח אשׁר לקין</p>

<p>ואת כל פריו תזרה על פני האדמה מסביב).</p>

<blockquote>
<p><strong>הֶבֶל</strong></p>
</blockquote>

<p>(כורע)</p>

<blockquote>
<p>הוֹי, אָחִי, קוּם הִתְפַּלֵּל! אֵל שַׁדַּי הִתְאַנֵּף בָּךְ.
<br><br />
<strong>קַיִן</strong></p>
</blockquote>

<blockquote>
<p>בַּמָּה אֵפוֹא?
<br><br />
<strong>הֶבֶל</strong></p>
</blockquote>

<blockquote>
<p>כִּי הִנֵּה אֶת פֶּרְיְךָ זָרָה עַל-פְּנֵי הָאֲדָמָה מִסָּבִיב.
<br><br />
<strong>קַיִן</strong></p>
</blockquote>

<blockquote>
<p>הֵם לֻקְּחוּ מִן הָאֲדָמָה, וְאֶל הָאֲדָמָה שׁוֹב יָשׁוּבוּ,</p>

<p>וְזַרְעָם יַפְרֶה שֵׁנִית בְּטֶרֶם הַקַּיִץ יָבֹא.</p>

<p>וְאוּלָם קָרְבָּנְךָ אַתָּה, אֲשֶׁר הִקְרַבְתָּ מִן הַבָּשָׂר,</p>

<p>בָּרוּךְ וּמְבֹרָךְ יוֹתֵר; רְאֵה, מַה יִּינְקוּ שָׁמַיִם</p>

<p>וְיֹאכְלוּ אֶת-אֵשׁ הַלֶּהָבָה הֶעָבָה מֵעָצְמַת דָּמִים!
<br><br />
<strong>הֶבֶל</strong></p>
</blockquote>

<blockquote>
<p>אַל תָּשֶׂם לֵב לָזֹאת כִּי רָצָה אֱלֹהִים קָרְבָּנִי,</p>

<p>רַק מַהֵר וְהַקְרֵב שֵׁנִית בְּטֶרֶם הַמּוֹעֵד יַעֲבוֹר.
<br><br />
<strong>קַיִן</strong></p>
</blockquote>

<blockquote>
<p>לֹא אוֹסִיף עוֹד לִבְנוֹת מִזְבֵּחַ וְלֹא אַחֲרִישׁ אִם יִבָּנֶה.
<br><br />
<strong>הֶבֶל</strong></p>
</blockquote>

<p>(קם)</p>

<blockquote>
<p>קַיִן! מַה-תֹּאמַר לַעֲשׂוֹת?
<br><br />
<strong>קַיִן</strong></p>
</blockquote>

<blockquote>
<p>אֶת-זֶה אֶנְתּוֹץ אֲשֶׁר עָלְתָה חֲנֻפָּתוֹ עַד לֶעָבִים</p>

<p>לִהְיוֹת לְפֶה בַּעֲשָׁנוֹ לִתְפִלָּתְךָ הַנִּפְתָּלָה –</p>

<p>אֶת-מִזְבַּחֲךָ פֹה אֶהֱרוֹס עִם דְּמֵי הַשֵּׂיוֹת וְעִם הַכְּבָשִׂים</p>

<p>אֲשֶׁר יָנְקוּ חֲלֵב אִמּוֹתָם וּבְדָמָם פֹּה נֶחֱנָקוּ.
<br><br />
<strong>הֶבֶל</strong></p>
</blockquote>

<p>(מתקומם לו)</p>

<blockquote>
<p>לֹא תַעֲשֶׂה כַּדָּבָר הַזֶּה: – חָלִילָה לְךָ לְהוֹסִיף</p>

<p>עַל אִמְרֵי פִיךָ הָרָעִים גַּם עוֹד מַעֲשֶׂיךָ הָרָעִים!</p>

<p>הַנַּח לַמִּזְבֵּחַ וְעָמָד – הֵן קָדוֹשׁ הוּא לְשַׁדַּי,</p>

<p>כִּי הִנֵּה שָׁעָה אֵלָיו וּלְקָרְבָּנוֹ זֶה בְּרָצוֹן.
<br><br />
<strong>קַיִן</strong></p>
</blockquote>

<blockquote>
<p>שָׁעָה אֵלָיו! וּבְרָצוֹן! בַּמֶּה נֶחְשָׁב הָרָצוֹן הַנַּעֲלָה</p>

<p>אֲשֶׁר רָצָה הַבָּשָׂר הֶעָשֵׁן וְתִמְרוֹת עֲנַן הַדָּמִים,</p>

<p>אִם הַשְׁוֵה נַשְׁוֶה אֹתוֹ אֶל יִלְלַת אִמּוֹת הַצֹּאן,</p>

<p>לִקְרוֹעַ לֵב עֵת רֻטְּשׁוּ עוּלֵיהֶן לְנֶגֶד עֵינֵיהֶן?</p>

<p>אוֹ שַׁוְעַת הַצֹּאן הָאֵלֶּה הַתְּמִימוֹת אַף אֻמְלָלוֹת</p>

<p>אֲשֶׁר אַתָּה חָנַקְתָּ אֹתָן בְּמַאֲכַלְתְּךָ בְּרֹב קָדְשֶׁךָ?</p>

<p>הֵעָלֵה מִזֶּה! בַּל יוֹסִיף עֵד הַדָּם הַזֶּה</p>

<p>לַעֲמוֹד לְעֵינֵי הַשֶּׁמֶשׁ לְחֶרְפָּה לְכָל הָעוֹלָם!
<br><br />
<strong>הֶבֶל</strong></p>
</blockquote>

<blockquote>
<p>הוֹי אָחִי, גֶשׁ-לְךָ הָלְאָה! אַל תִּגַּע לְרָעָה אֶל מִזְבְּחִי,</p>

<p>זוּלָתִי קָרְבָּן אַחֵר אִם תַּקְרִיב – לְךָ אֶתְּנֶנּוּ.
<br><br />
<strong>קַיִן</strong></p>
</blockquote>

<blockquote>
<p>קָרְבָּן אַחֵר! הֵעָלֵה, פֶּן יִהְיֶה הַקָּרְבָּן הַזֶּה – –
<br><br />
<strong>הֶבֶל</strong></p>
</blockquote>

<blockquote>
<p>מַה זֶה דִבַּרְתָּ עַתָּה?
<br><br />
<strong>קַיִן</strong></p>
</blockquote>

<blockquote>
<p>הֵעָלֵה מִזֶּה – הֵעָלֵה! – אֱלֹהֶיךָ אֹהֵב דָּמִים! –</p>

<p>שִׂים לִבְּךָ לַדָּבָר הַזֶּה: – פֶּן יָקְרָב לוֹ עוֹד <strong>יוֹתֵר</strong>!
<br><br />
<strong>הֶבֶל</strong></p>
</blockquote>

<blockquote>
<p><strong>בִּשְׁמוֹ</strong> הַגָּדוֹל אָנֹכִי מִתְיַצֵּב פֹּה בֵּינְךָ</p>

<p>וּבֵין הַמִּזְבֵּחַ הַזֶּה אֲשֶׁר נָשָׂא מִלְּפָנָיו חָסֶד.
<br><br />
<strong>קַיִן</strong></p>
</blockquote>

<blockquote>
<p>אִם נַפְשְׁךָ אַתָּה אָהַבְתָּ, אָז גְּשָׁה לְךָ אַל תִּקְרַב,</p>

<p>עַד אִם זֵרִיתִי אַרְצָה אֶת חֲצִיר הַמִּזְבֵּחַ הַזֶּה</p>

<p>וְהוּשַׁב אֶל הַדֹּמֶן אֲשֶׁר לֻקַּח מִמֶּנּוּ: – פֶּן – –
<br><br />
<strong>הֶבֶל</strong></p>
</blockquote>

<p>(מתקומם לו)</p>

<blockquote>
<p>אֲנִי אֱלֹהַי אָהַבְתִּי יוֹתֵר מִן הַחַיִּים.
<br><br />
<strong>קַיִן</strong></p>
</blockquote>

<p>(מכה אותו על רקוֹתיו בלפיד אשׁ אשׁר לקח מעם המזבח)</p>

<blockquote>
<p>כִּי עַתָּה חַיֶּיךָ הַקְרֵב קָרְבָּן לַאדֹנָי אֱלֹהֶיךָ;</p>

<p>הֵן יֶאֱהַב קָרְבָּן חַי.
<br><br />
<strong>הֶבֶל</strong></p>
</blockquote>

<p>(נופל)</p>

<blockquote>
<p>מֶה עָשִׂיתָ, אָחִי?
<br><br />
<strong>קַיִן</strong></p>
</blockquote>

<blockquote>
<p>אָחִי!
<br><br />
<strong>הֶבֶל</strong></p>
</blockquote>

<blockquote>
<p>הוֹי אֵלִי! אֱסֹף אֶת-עַבְדְּךָ, וּסְלַח לְמַכֵּה אֹתוֹ</p>

<p>כִּי לֹא יָדַע אֲשֶׁר עָשָׂה. – תֵּן, קַיִן – תֶּן לִי יָדְךָ;</p>

<p>הַגֵּד לְצִלָּה הַדַּלָּה – –
<br><br />
<strong>קַיִן</strong></p>
</blockquote>

<p>(אחרי רגע תמהון)</p>

<blockquote>
<p>אֶת-<strong>יָדִי</strong>! הֲלֹא הִיא אֲדֻמָּה, וְעָלֶיהָ – מָה?</p>
</blockquote>

<p>(דממה ארֻכּה, – מתבונן לאט אל כל סביבו)</p>

<blockquote>
<p>אַיֵּה אָנֹכִי? לְבַדִּי! אַיֵּה הֶבֶל? אַיֵּה קַיִן?</p>

<p>הֲיֵשׁ כִּי אָנֹכִי אֹתוֹ – –? הוֹי אָחִי, קוּם, הָקִיצָה! –</p>

<p>מָה אַתָּה שׁוֹכֵב בָּזֶה עַל-פְּנֵי יְרַק הָאֲדָמָה?</p>

<p>וְעַתָּה לֹא עֵת שֵׁנָה: – מַה כָּכָה יַלְבִּינוּ פָנֶיךָ?</p>

<p>מָה אֵפוֹא זֶה, הַאֻמְנָם – – עוֹד בֹּקֶר מָלֵאתָ חַיִּים!</p>

<p>הֶבֶל! רְאֵה בִקַּשְׁתִּיךָ, אַל תַּרְבֶּה תְהַתֵּל עוֹד בִּי!</p>

<p>הֵן אֹתְךָ בְחֵמָה הִכִּיתִי, וְאוּלָם לֹא עַד לְהַשְׁחִית.</p>

<p>אַף אָמְנָם גַּם אַתָּה מַדּוּעַ הָיִיתָ מִתְקוֹמֵם אֵלַי?</p>

<p>רַק הֲתֻלִּים אֵפוֹא עִמְּךָ; לְהַחֲרִידֵנִי אַתָּה אוֹמֵר: –</p>

<p>הֵן אָמְנָם הִכִּיתִי אֹתְךָ – וְאוּלָם רַק מַכָּה אֶחָת.</p>

<p>הִתְנוֹדֵד נָא אֵפוֹא – הִתְנוֹדֵד – רַק נוֹד הִתְנוֹדֵד אֵפוֹא!</p>

<p>כֵּן אָמְנָה – טוֹב אֵפוֹא, טוֹב! – כִּי נְשָׁמָה עוֹד בְּאַפֶּךָ!</p>

<p>פְּחֵה נָא בִי אֵפוֹא בְּפִיךָ! הוֹי אֱלֹהִים! אֱלֹהִים!
<br><br />
<strong>הֶבֶל</strong></p>
</blockquote>

<p>(רפה מאד)</p>

<blockquote>
<p>מִי זֶה אֵפוֹא הַמַּזְכִּיר פֹּה בְּשֵׁם אֱלֹהִים?
<br><br />
<strong>קַיִן</strong></p>
</blockquote>

<blockquote>
<p>רוֹצְחֲךָ הוּא.
<br><br />
<strong>הֶבֶל</strong></p>
</blockquote>

<blockquote>
<p>יִסְלַח אֱלֹהִים לוֹ. – קַיִן! נַחֵם אֶת-צִלָּה הַדַּלָּה: –</p>

<p>עוֹד אָח לָהּ רַק אֶחָד.</p>
</blockquote>

<p>(הבל מת)</p>

<blockquote>
<p><strong>קַיִן</strong></p>
</blockquote>

<blockquote>
<p>וְלִי גַם אֶחָד אָיִן! – מִי עָשָׂה לַחֲדַל-אָח אֹתִי?</p>

<p>עוֹד עֵינָיו הִנֵּה פְקוּחוֹת! וּבְכֵן אֵינֶנּוּ מֵת!</p>

<p>הַמָּוֶת דֹּמֶה לַשֵּׁנָה; וְהַשֵּׁנָה סֹגֶרֶת עֵינֵינוּ.</p>

<p>גַּם שְׂפָתָיו הִנֵּה פְתוּחוֹת; וּבְכֵן גַּם רוּחוֹ יַשִּׁיב;</p>

<p>וַאֲנִי רַק טֶרֶם אָחוּשׁ: – וְאוּלָם זֶה לִבּוֹ! – לִבּוֹ! –</p>

<p>אֶרְאֶה, הַעוֹד בּוֹ יִתְפָּעֶם? אוּלַי – – אַךְ לֹא! – הוֹי לֹא!</p>

<p>רַק חֲלוֹם הוּא וְחֶזְיוֹן לַיְלָה, אוֹ אֵין זֶה כִּי אָנֹכִי</p>

<p>יְלִיד עוֹלָם אַחֵר אָנֹכִי, מְקוֹם שָׁם כָּל רָע וְכָל מָשְׁחָת.</p>

<p>הָאֲדָמָה נֹזֶלֶת מִסָּבִיב: – מַה זֹּאת? אַךְ רָטְבָה תַחְתָּי;</p>
</blockquote>

<p>(ישׂים ידו על מצחו, ואחרי כן יתבונן בה)</p>

<blockquote>
<p>אַךְ טַל לֹא הָיָה בָזֶה! דָּם הוּא – דָּמִי הוּא –</p>

<p>דְּמֵי אָחִי וְדָמִי הוּא; וַאֲנִי הַשּׁוֹפֵךְ אֹתָם!</p>

<p>מֶה עוֹד לִי אֵפוֹא וְלַחַיִּים אִם אֲנִי בְעֶצֶם יָדִי</p>

<p>גָּזֹל גָּזַלְתִּי הַחַיִּים מֵעַצְמִי וּבְשָׂרִי אָנִי?</p>

<p>וְאוּלָם מִי יֹאמַר כִּי מֵת! – הֲלִדְמָמָה נִקְרָא מָוֶת?</p>

<p>לֹא; עוֹד יָשׁוּב וְיִיקַץ; כִּי עַל-כֵּן אֶשְׁמוֹר פֹּה אֹתוֹ?</p>

<p>מִי יֹאמַר כִּי דַלִּים הַחַיִּים עַד-יִכְבּוּ בִמְהֵרָה כָּכָה! –</p>

<p>גַּם דִּבֶּר אֵלַי מֵאָז – – מָה אֵלָיו אֲדַבֵּר אָנֹכִי?</p>

<p>אָחִי! – אַךְ לֹא: בְּשָׁמְעוֹ הַשֵּׁם הַזֶּה לֹא יַעֲנֶה.</p>

<p>הֵן אַחִים לֹא יַהַרְגוּ הָאֶחָד אֶת הַשֵּׁנִי.</p>

<p>רַק דַּבֵּר אֵלַי – רַק דַּבֵּר – עוֹד מִלָּה בְּקוֹלוֹ הַנָּעִים,</p>

<p>לְבַעֲבוּר אֶשָּׂא וְאֶשְׁמַע גַּם קוֹלִי אֲנִי בְּדַבְּרִי!</p>
</blockquote>

<p>(צלה באה)</p>

<blockquote>
<p><strong>צִלָּה</strong></p>
</blockquote>

<blockquote>
<p>קוֹל חָזָק כְּנוֹפֵל אַרְצָה שָׁמַעְתִּי; מֶה הָיָה בָּזֶה?</p>

<p>הִנֵּה זֶה קַיִן לְפָנַי; וְשָׁמֹר יִשְׁמֹר אֶת אִישִׁי. –</p>

<p>מָה, אָחִי, תַּעֲשֶׂה בָזֶה? הֲיִישַׁן? הוֹי שָׁמַיִם!</p>

<p>מַה כָּכָה הִלְבִּינוּ פָנָיו, מָה אֵפוֹא הַזֶּרֶם הַזֶּה? –</p>

<p>לֹא, לֹא! חָלִילָה, לֹא דָם הוּא; כִּי מִי זֶה יִשְׁפּוֹךְ אֶת-דָּמוֹ?</p>

<p>הֶבֶל! – מֶה הָיָה בָּזֶה? מִי עָשָׂה אֵלֶּה אֵפוֹא?</p>

<p>גַּם תְּנוּעָה הִנֵּה אֵין לוֹ; אֵין לוֹ נְשָׁמָה בְּאַפּוֹ.</p>

<p>וְיָדָיו נִשְׁמָטוֹת מִיָּדַי כְּאֶבֶן בְּאֶפֶס חַיִּים!</p>

<p>הוֹי קַיִן הָאַכְזָר! עַל-מַה זֶה לָבוֹא לֹא קִדַּמְתָּ,</p>

<p>כִּי תוּכַל לְהַצִּיל אֹתוֹ בְּעוֹד מוֹעֵד מִן הָרָעָה?</p>

<p>יְהִי מִי יִהְיֶה הַטֹּרֵף, הֵן אַתָּה חָזַקְתָּ מִמֶּנּוּ,</p>

<p>וְאַתָּה הָיִיתָ מַפְרִיד בֵּינוֹ וּבֵין מַכְרִיעוֹ</p>

<p>מִדֵּי הִתְנַפְּלוֹ עָלָיו! – אָבִי! – חַוָּה! – עָדָה! –</p>

<p>חוּשׁוּ וּבֹאוּ הֵנָּה! הִנֵּה הַמָּוֶת בָּאָרֶץ!</p>
</blockquote>

<p>(צלה הולכת וקוראת לאבותיה ועוד)</p>

<blockquote>
<p><strong>קַיִן</strong></p>
</blockquote>

<p>(לבדו)</p>

<blockquote>
<p>וּמִי הֱבִיאוֹ לָאָרֶץ? – אֲנִי – אֲשֶׁר שֵׁם הַמָּוֶת</p>

<p>הָיָה לִי תָמִיד לִזְוָעָה, עַד חַיַּי כֻּלָּם הָרְעָלוּ</p>

<p>אַף לוּ רַק הָגִיתִי בוֹ רֶגַע וּבְטֶרֶם רְאִיתִיו בְּעֵינַי –</p>

<p>אֲנִי הֵבֵאתִיו הֵנָּה, וּבְעֶצֶם יָדִי הִשְׁכַּבְתִּי</p>

<p>אֶת אָחִי זֶה אֶל חֵיקוֹ הַקַּר כִּכְפוֹר וְדוּמָם,</p>

<p>וּכְאִלּוּ לֹא עָמְדָה לוֹ יָדוֹ לָקַחַת לְבַדּוֹ אֶת שְׁלָלוֹ,</p>

<p>שֶׁאֵין לוֹ מִפְלָט מִפָּנָיו, גַּם לוּלֵא הָיִיתִי לוֹ עוֹזֵר.</p>

<p>הִנֵּה הֱקִיצוֹתִי עַתָּה – רַק חֲלוֹם בְּעִנְיָן רָע</p>

<p>מָסַךְ בְּקִרְבִּי תִּמָּהוֹן; אַךְ <strong>הוּא</strong> לָנֶצַח לֹא יִיקָץ!</p>
</blockquote>

<p>(אדם, חוה, עדה וצלה באים)</p>

<blockquote>
<p><strong>אָדָם</strong></p>
</blockquote>

<blockquote>
<p>קוֹל זַעֲקַת צִלָּה הַמָּרָה הוּא הֵבִיא אוֹתִי הֵנָּה.</p>

<p>מָה אֵפוֹא רֹאוֹת עֵינַי? – הוֹי אֱמֶת! – בְּנִי! – בְּנִי!</p>
</blockquote>

<p>(לחוה)</p>

<blockquote>
<p>רְאִי אִשָּׁה אֶת-מַעֲשֵׂי הַנָּחָשׁ וּמַעֲשַׂיִךְ אַתְּ גַּם יָחַד!
<br><br />
<strong>חַוָּה</strong></p>
</blockquote>

<blockquote>
<p>אַל תְּדַבֵּר עַתָּה בָּזֶה: רַב לִי כִּי מַלְתְּעוֹת הַנָּחָשׁ</p>

<p>מְנַקְּרוֹת בְּלִבִּי פְנִימָה. הוֹי בְּחִיר כָּל זַרְעִי, הֶבֶל!</p>

<p>רַק גָּדוֹל מֵעֲוֹן אֵם הָעֹנֶשׁ כִּי <strong>אוֹתוֹ</strong> לָקַחְתָּ מִמֶּנּוּ!
<br><br />
<strong>אָדָם</strong></p>
</blockquote>

<blockquote>
<p>מִי זֶה אוֹ מַה זֶה הָעֹשֶׂה? – דַּבֶּר נָא דָבָר, קַיִן.</p>

<p>הֲלֹא אַתָּה הָיִיתָ בָזֶה; הֲמַלְאָךְ רַע עָשָׂהוּ</p>

<p>אֲשֶׁר אֵין אֵל שַׁדַּי בְּלִבּוֹ? אִם חַיָּה רָעָה מִיָּעַר?
<br><br />
<strong>חַוָּה</strong></p>
</blockquote>

<blockquote>
<p>אוֹיָה! אוֹר נוֹרָא יִבָּקַע כְּרַעַם אֵלַי מֵעָבִים!</p>

<p>פֹּה לַפִּיד הַנִּטְבָּל בְּדָם! מֵעִם הַמִּזְבֵּחַ לָקוּחַ</p>

<p>וְשָׁחוֹר מֵעָשָׁן כֻּלּוֹ וְאָדֹם מִן – –
<br><br />
<strong>אָדָם</strong></p>
</blockquote>

<blockquote>
<p>דַּבֵּר, בְּנִי! דַּבֵּר, וְנַחֲמֵנוּ כִמְעַט מֵעָנְיֵנוּ,</p>

<p>כִּי לָמָה אֻמְלָלִים נִהְיֶה אֶלֶף פְּעָמִים כָּכָה.
<br><br />
<strong>עָדָה</strong></p>
</blockquote>

<blockquote>
<p>דַּבֵּר, קַיִן! וְהַגֵּד כִּי לֹא <strong>אַתָּה</strong> הוּא הָעֹשֶׂה.
<br><br />
<strong>חַוָּה</strong></p>
</blockquote>

<blockquote>
<p>רַק הוּא הָעֹשֶׂה. אֶרְאֶנָּה – אֶת-רֹאשׁוֹ יוֹרִיד בַּאֲשָׁמוֹ,</p>

<p>וְעֵינָיו יְכַסֶּה בְיָדָיו הַנּוֹטְפוֹת וְנוֹזְלוֹת דָּם.
<br><br />
<strong>עָדָה</strong></p>
</blockquote>

<blockquote>
<p>רַק עָוֶל תַּעֲשִׂי לוֹ, אִמִּי – קַיִן, לָמָּה תַעֲמֹד?</p>

<p>קוּם הִתְחַטֵּא אֵפוֹא מִן הָאַשְׁמָה הַנּוֹרָאָה,</p>

<p>כִּי אֵין זֹאת רַק הַמַּכְאוֹב הִמְלִיטָהּ מִפִּי אִמֵּנוּ.
<br><br />
<strong>חַוָּה</strong></p>
</blockquote>

<blockquote>
<p>אֵל שַׁדַּי! תְּהִי נָא נֶצַח קִלְלַת הַנָּחָשׁ בּוֹ!</p>

<p>הֵן דֹּמֶה הוּא אֶל מִינוֹ יוֹתֵר מִדְּמוֹתוֹ אֵלֵינוּ.</p>

<p>יְהִי נָא מְשׁוֹמֵם כָּל יָמָיו! יְהִי נָא – –
<br><br />
<strong>עָדָה</strong></p>
</blockquote>

<blockquote>
<p>עֲצֹרִי! אַל נָא תְקַלְלִי, אִמִּי, כִּי הוּא לָךְ בֵּן;</p>

<p>עֲצֹרִי, אַל נָא תְקַלְלִי, אִמִּי, כִּי הוּא לִי אָח</p>

<p>וִיבָמִי הוּא וּבַעֲלִי – –
<br><br />
<strong>חַוָּה</strong></p>
</blockquote>

<blockquote>
<p>וּלְמַעֲנוֹ אֵין לָךְ אָח – וּלְצִלָּה בַּעַל אַיִן –</p>

<p>וְלִי <strong>אֵין בֵּן</strong>! – וְלָכֵן מֵעִם-פָּנַי יְגֹרָשׁ לָנֶצַח!</p>

<p>אֲנַתֵּק הַחֲבָלִים בֵּינֵינוּ כַּאֲשֶׁר נִתַּק הוּא הַחֲבָלִים</p>

<p>אֲשֶׁר קָשְׁרוּ אֹתוֹ אֶל זֶה מִלֵּדָה – – מָוֶת! מָוֶת!</p>

<p>מַדּוּעַ לֹא <strong>אֹתִי</strong> לָקַחְתָּ, הַנֶּחֱלָטָה לְךָ רִאשׁוֹנָה?</p>

<p>אוֹ לָמָּה זֶה לֹא עַתָּה אַתָּה לוֹקֵחַ אוֹתִי?
<br><br />
<strong>אָדָם</strong></p>
</blockquote>

<blockquote>
<p>חַוָּה! אַל תִּתְּנִי מַכְאוֹבֵךְ הַנִּפְרָץ בְּסַעֲרַת רוּחַ</p>

<p>לְהַכְרִיעַ אֹתָךְ תַּחְתָּיו וְלַחֲטֹא בְּעֵינֵי אֱלֹהִים!</p>

<p>רְאִי, רַק גּוֹרָל קָשֶׁה נִבָּא עָלֵינוּ מֵאָז;</p>

<p>וְעַתָּה בְּבֹאוֹ עָלֵינוּ, בַּעֲנָוָה וּבְשִׁפְלוּת רוּחַ</p>

<p>נִשָּׂא נָא אֹתוֹ וְנִסְבּוֹל, וְרָאָה אֲדֹנָי אֱלֹהֵינוּ</p>

<p>כִּי עֲבָדִים נֶאֱמָנִים אֲנַחְנוּ לְחֶפְצוֹ הַקָּדוֹשׁ לָנוּ.
<br><br />
<strong>חַוָּה</strong></p>
</blockquote>

<p>(מורה על קין)</p>

<blockquote>
<p>חֶפְצוֹ!! כֵּן הוּא, רַק חֵפֶץ רוּחַ הַמָּוֶת הוּא</p>

<p>אֲשֶׁר לָבַשׁ צֶלֶם בָּשָׂר, וְאָנֹכִי רַק אָנֹכִי</p>

<p>הֵבֵאתִיו עַל הָאָרֶץ לִזְרוֹעַ אוֹתָהּ מֵתִים.</p>

<p>תִּרְבַּצְנָה כָל-אָלוֹת הַחַיִּים בּוֹ עַד עוֹלְמֵי עוֹלָמִים!</p>

<p>יַדִּיחוּ אֹתוֹ תְלָאוֹתָיו דֶּרֶךְ כָּל-מִדְבָּר נוֹרָא,</p>

<p>כַּאֲשֶׁר גַּם אָנוּ נִדַּחְנוּ מִקֶּרֶב הַגָּן מִן הָעֵדֶן,</p>

<p>עַד יַעֲשׂוּ בָנָיו גַּם לוֹ כַּאֲשֶׁר עָשׂוּ יָדָיו לְאָחִיו!</p>

<p>תִּהְיֶינָה בוֹ כַנְפֵי הַכְּרוּבִים הַלֹּהֲטוֹת בָּאֵשׁ הָאֹכֶלֶת,</p>

<p>וְחַרְבָּם הַמְּרוּטָה תְּעוֹפֵף עַל-רֹאשׁוֹ בַּיּוֹם וּבַלַּיְלָה –</p>

<p>אֶל-פֶּתֶן תִּגַּע כַּף רַגְלוֹ מִדֵּי אֲשֶׁר יֵלֵךְ בְּדֶרֶךְ –</p>

<p>יֵהָפֵךְ כָּל-פְּרִי אַדְמָתוֹ לְעָפָר בְּפִיו וּלְחָצָץ –</p>

<p>וְעֵשֶׂב הַמֻּצָּע תַּחְתָּיו לַנִּיחַ אֶת-רֹאשׁוֹ עָלָיו</p>

<p>לְבַעֲבוּר הֱיוֹת לוֹ לְרֵבֶץ, יִשְׁרוֹץ וְיִרְמוֹשׂ עַקְרַבִּים!</p>

<p>יִרְאֶה בַחֲלוֹמוֹ תָמִיד קָרְבָּנוֹ עִם דָּמָיו הַשְּׁפוּכִים!</p>

<p>וּבְהָקִיץ לֹא יִסְּחוּ מִנֶּגְדּוֹ כָּל-מוֹקְשֵׁי מְצֻקּוֹת הַמָּוֶת!</p>

<p>כָּל-מֵימֵי הַנְּחָלִים הַזַּכִּים אֲשֶׁר יֶחֱרַד אֲלֵיהֶם בְּצָמְאוֹ</p>

<p>לְטַמְּאָם בִּשְׂפָתָיו הַקֹּדְחוֹת, יֵהָפְכוּ וְהָיוּ לְדָם!</p>

<p>כָּל-יְסוֹד מִתַּחַת לְרַגְלָיו יֵחָלֵץ וְיָנוּס מִלְּפָנָיו!</p>

<p>יֶאֶרְכוּ חַיָּיו בַּמְצֻקּוֹת אֲשֶׁר יָמוּת אַחֵר בָּהֵנָּה!</p>

<p>יֵמַר שִׁבְעָתַיִם מוֹתוֹ מִמָּוֶת שֶׁהֵבִיא הוּא!</p>

<p>גֶּשׁ הָלְאָה, הֹרֵג-אָחִיו! גַּם הִנֵּה יִקָּרֵא &#8220;קַיִן&#8221;</p>

<p>לְאִישׁ כָּזֶה מֵעַתָּה וְעַד רִבְבוֹת אַלְפֵי הַדֹּרוֹת</p>

<p>שֶׁתִּהְיֶה לָהֶם לְתוֹעֵבָה, גַּם אַחֲרֵי הֱיוֹתְךָ אֲבִיהֶם.</p>

<p>יִמַּל וְיִיבַשׁ הֶחָצִיר מִתַּחַת לְכַפּוֹת רַגְלֶיךָ!</p>

<p>יַחֲשׂךְ הַיַּעַר מִמְּךָ אֶת-צִלּוֹ כִּי תֵשֵׁב לָנוּחַ!</p>

<p>הָאָרֶץ תַּחְשׂוֹךְ – מָעוֹן! הֶעָפָר – מָקוֹם לְקֶבֶר!</p>

<p>הַשֶּׁמֶשׁ – אֶת-נֹגַהּ אוֹרָהּ! וְשָׁמַיִם – אֶת אֱלֹהֵיהֶם!</p>
</blockquote>

<p>(חוה הולכת)</p>

<blockquote>
<p><strong>אָדָם</strong></p>
</blockquote>

<blockquote>
<p>קַיִן! קוּם וָלֵךְ – לֹא נוֹסִיף לָשֶׁבֶת יַחְדָּו</p>

<p>וְלִי עֲזֹב הַמֵּת – עֲרִירִי אָנֹכִי מֵעַתָּה –</p>

<p>לֵךְ! אַל תּוֹסֵף לִרְאוֹת אֶת-פָּנַי עַד הָעוֹלָם.
<br><br />
<strong>עָדָה</strong></p>
</blockquote>

<blockquote>
<p>אַל תְּדַבֵּר כָּכָה, אָבִי, בְּרֶגַע הִפָּרְדוֹ מֵעִמְּךָ:</p>

<p>אַל תּוֹסֵף עַל-קִלְלַת חַוָּה קִלְלָתְךָ אַתָּה עַל-רֹאשׁוֹ!
<br><br />
<strong>אָדָם</strong></p>
</blockquote>

<blockquote>
<p>אָנֹכִי לֹא אֲקַלֵּל! תְּהִי רוּחוֹ בוֹ קִלְלָתוֹ.</p>

<p>לְכִי וְנֵלְכָה, צִלָּה!
<br><br />
<strong>צִלָּה</strong></p>
</blockquote>

<blockquote>
<p>הַנִּיחֵנִי פֹה וְאִוָּתֵר וְאֶשְׁמוֹר אֶת-גּוּפַת אִישִׁי.
<br><br />
<strong>אָדָם</strong></p>
</blockquote>

<blockquote>
<p>עוֹד נָבוֹא וְנָשׁוּב הֲלוֹם, רַק יֵלֵךְ מִזֶּה בַתְּחִלָּה</p>

<p>הָעֹשֶׂה לָנוּ אֵלֶּה. קוּמִי וְנֵלְכָה, צִלָּה!
<br><br />
<strong>צִלָּה</strong></p>
</blockquote>

<blockquote>
<p>עוֹד רַק נְשִׁיקָה אַחַת עַל הַחֵמָר הַלָּבָן הַזֶּה</p>

<p>וְעַל שְׂפָתַיִם אֵלֶּה שֶׁחַמּוּ לְפָנִים – לִבִּי! לִבִּי!</p>
</blockquote>

<p>(<strong>אדם וצלה</strong> הולכים ובוכים)</p>

<blockquote>
<p><strong>עָדָה</strong></p>
</blockquote>

<blockquote>
<p>קַיִן! הֲלֹא שְׁמַעְתָּהּ, עָלֵינוּ לָלֶכֶת מִזֶּה.</p>

<p>נְכוֹנָה אֲנִי לַדֶּרֶךְ, גַּם בָּנֵינוּ נְכוֹנִים יִהְיוּ.</p>

<p>אָנֹכִי אֶשָּׂא אֶת-חֲנוֹךְ, וְאַתָּה שָׂא אֶת-אֲחוֹתוֹ,</p>

<p>אַךְ נֵלְכָה בְּטֶרֶם יֵרֵד הַשֶּׁמֶשׁ וּבְטֶרֶם יָבֹא,</p>

<p>פֵּן יִהְיֶה עֲנַן הַלַּיְלָה בַדֶּרֶךְ בַּמִּדְבָּר עָלֵינוּ. –</p>

<p>רַק דַּבֵּר דָּבָר אֵלַי <strong>אֵלַי</strong> –<strong>שֶׁלְךָ אָנֹכִי</strong>.
<br><br />
<strong>קַיִן</strong></p>
</blockquote>

<blockquote>
<p>עִזְבִינִי!
<br><br />
<strong>עָדָה</strong></p>
</blockquote>

<blockquote>
<p>הִנֵּה כֻלָּם עֲזָבוּךָ.
<br><br />
<strong>קַיִן</strong></p>
</blockquote>

<blockquote>
<p>וְלָמָּה תִתְמַהְמְהִי אַתְּ? אִם אַתְּ לֹא תִירְאִי אֵפוֹא,</p>

<p>לָשֶׁבֶת פֹּה עִם-אִישׁ אֲשֶׁר יָדוֹ עָשְׂתָה אֵלֶּה?
<br><br />
<strong>עָדָה</strong></p>
</blockquote>

<blockquote>
<p>לֹא אִירָא דָבָר, קַיִן, זוּלָתִי עָזֹב אֹתְךָ.</p>

<p>הַאֻמְנָם בְּקִרְבִּי אֶרְגַּז לַמַּעֲשֶׂה אֲשֶׁר נַעֲשָׂה</p>

<p>וַאֲשֶׁר שָׁדַד אָח מֵעִמְּךָ, אַךְ אַל נָא אֲדַבֵּר בָּזֶה –</p>

<p>כִּי דָבָר הוּא שֶׁבֵּינְךָ וּבֵין אֱלֹהִים הַגָּדוֹל.
<br><br />
<strong>קוֹל מִקֶּרֶב</strong></p>
</blockquote>

<p>(קורא)</p>

<blockquote>
<p>קַיִן! קַיִן!
<br><br />
<strong>עָדָה</strong></p>
</blockquote>

<blockquote>
<p>הֲשָׁמַעְתָּ אֶת הַקּוֹל?
<br><br />
<strong>הַקּוֹל מִקֶּרֶב</strong></p>
</blockquote>

<blockquote>
<p>קַיִן! קַיִן!
<br><br />
<strong>עָדָה</strong></p>
</blockquote>

<blockquote>
<p>הַקּוֹל כְּקוֹל מַלְאָךְ.</p>
</blockquote>

<p>(מלאך אלהים בא)</p>

<blockquote>
<p><strong>הַמַּלְאָךְ</strong></p>
</blockquote>

<blockquote>
<p>אֵי הֶבֶל אָחִיךָ?
<br><br />
<strong>קַיִן</strong></p>
</blockquote>

<blockquote>
<p>הֲשֹׁמֵר אָחִי אָנֹכִי?
<br><br />
<strong>הַמַּלְאָךְ</strong></p>
</blockquote>

<blockquote>
<p>קַיִן! מֶה עָשִׂיתָ? קוֹל דְּמֵי אָחִיךָ צֹעֲקִים</p>

<p>אֶל אֱלֹהִים מִן הָאֲדָמָה! – וְעַתָּה אָרוּר אָתָּה</p>

<p>מִן הָאֲדָמָה אֲשֶׁר פָּצְתָה אֶת-פִּיהָ לָקַחַת</p>

<p>אֶת-דְּמֵי אָחִיךָ מִיָּדֶךָ. כִּי תַעֲבֹד אֶת הָאֲדָמָה</p>

<p>לֹא תוֹסֵף תֵּת-כֹּחָהּ לָךְ; נָע וָנָד תִּהְיֶה בָאָרֶץ!
<br><br />
<strong>עָדָה</strong></p>
</blockquote>

<blockquote>
<p>גָּדוֹל עֲוֹנוֹ מִנְּשׂוֹא. הֵן גֵּרַשְׁתָּ אֹתוֹ הַיּוֹם</p>

<p>מֵעַל פְּנֵי הָאֲדָמָה, וּמִפְּנֵי אֱלֹהִים יִסָּתֵר,</p>

<p>וְהָיָה נָע וָנָד בָּאָרֶץ, וְהָיָה כָל-מֹצְאוֹ יַהַרְגֵהוּ.
<br><br />
<strong>קַיִן</strong></p>
</blockquote>

<blockquote>
<p>מִי יִתֵּן וְהָיָה כָזֶה! אַךְ <strong>אַיֵּה</strong> אֶמְצָא אֵלֶּה</p>

<p>אֲשֶׁר הָרֹג יַהַרְגוּ אֹתִי? וְהָאֲדָמָה רֵיקָה מֵאָדָם?
<br><br />
<strong>הַמַּלְאָךְ</strong></p>
</blockquote>

<blockquote>
<p>הֵן אַתָּה הָרַגְתָּ אָחִיךָ; אַךְ מִי זֶה יָסֶךְ אֵפוֹא</p>

<p>עָלֶיךָ מִפְּנֵי בִנְךָ כִּי יָבֹא יוֹם וַהֲרָגְךָ?
<br><br />
<strong>עָדָה</strong></p>
</blockquote>

<blockquote>
<p>הוֹי מַלְאַךְ הָאוֹר! חֲמָל נָא, אַל תֹּאמַר עוֹד כִּי שָׁדַי</p>

<p>הַנִּקְשׁוֹת וְהַצֹּמְקוֹת הָאֵלֶּה, הַמֵּינִיקוֹת בָּזֶה אֶת-בְּנִי,</p>

<p>מֵינִיקוֹת בָּזֶה רוֹצֵחַ, וְאַף כִּי רוֹצֵחַ אָבִיו.
<br><br />
<strong>הַמַּלְאָךְ</strong></p>
</blockquote>

<blockquote>
<p>וְלוּ – אֲזַי גַּם הוּא לֹא יִהְיֶה זוּלָתִי כְאָבִיו.</p>

<p>הַחַוָּה לֹא הֵינִיקָה אֶת חֲלָבָהּ גַּם אֶת-זֶה</p>

<p>שֶׁעַתָּה תִרְאִי אֹתוֹ מְגֹאָל פֹּה בְּדָמוֹ?</p>

<p>הַאֻמְנָם הֹרֵג-אָחִיו מוֹלִיד הֹרֵג-אָביו, –</p>

<p>וְאוּלָם כָּזֹאת לֹא תִהְיֶה – אֲדֹנָי אֱלֹהֶיךָ וַאֲדֹנִי</p>

<p>הוּא צִוָּה אֹתִי לֵאמֹר: שִׂים נָא אוֹת לְקַיִן</p>

<p>לְבִלְתִּי הַכּוֹת-אֹתוֹ כָּל-מֹצְאוֹ. לָכֵן כָּל-הֹרֵג קַיִן</p>

<p>שִׁבְעָתַיִם יֻקָּם. – וְעַתָּה קוּם וּקְרַב אֵלַי!
<br><br />
<strong>קַיִן</strong></p>
</blockquote>

<blockquote>
<p>מַה-תֹּאמַר לַעֲשׂוֹת לִי?
<br><br />
<strong>הַמַּלְאָךְ</strong></p>
</blockquote>

<blockquote>
<p>אָשִׂים אוֹת עַל-מִצְחֲךָ: וְלֹא יֵעָשֶׂה לְךָ לְעוֹלָם</p>

<p>כְּכֹל שֶׁעָשִׂיתָ אַתָּה לָאִישׁ הַשֹּׁכֵב פֹּה.
<br><br />
<strong>קַיִן</strong></p>
</blockquote>

<blockquote>
<p>לֹא, רַק מוֹת אָמוּת!</p>
</blockquote>

<blockquote>
<p><strong>הַמַּלְאָךְ</strong></p>
</blockquote>

<blockquote>
<p>הָיֹה לֹא תִהְיֶה.</p>
</blockquote>

<p>(<strong>המלאך</strong> שָׂם אות על מצח <strong>קין</strong> )</p>

<blockquote>
<p><strong>קַיִן</strong></p>
</blockquote>

<blockquote>
<p>מִצְחִי בֹּעֵר בָּאֵשׁ, אַךְ מֶה הָאֵשׁ הַזֹּאת</p>

<p>לְעֻמַּת הָאֵשׁ בְּקִרְבִּי. מַה-יֶּשׁ לָךְ לַעֲשׂוֹת עוֹד?</p>

<p>נָכוֹן אֲנִי לִקְרָאתוֹ כְּכֹל אֲשֶׁר תִּשָּׂא נַפְשִׁי.
<br><br />
<strong>הַמַּלְאָךְ</strong></p>
</blockquote>

<blockquote>
<p>חֲזַק לֵב הָיִיתָ מִבֶּטֶן וְקָשֶׁה וְאֹהֵב מֶרִי,</p>

<p>כָּאֲדָמָה הַקָּשָׁה הָיִיתָ אֲשֶׁר אֹתָהּ תַּעֲבֹד מֵעַתָּה;</p>

<p>וְאוּלָם זֶה שֶׁהָרַגְתָּ רַק רַךְ וְעָנָו הָיָה,</p>

<p>וַיְהִי כְמוֹ הָעֵדֶר אֲשֶׁר נָהַג אוֹתוֹ בַּשָּׂדֶה.
<br><br />
<strong>קַיִן</strong></p>
</blockquote>

<blockquote>
<p>רַק קָרוֹב מְאֹד יֻלַּדְתִּי מֵאַחֲרֵי חֲטֹא אֲבוֹתַי;</p>

<p>בְּטֶרֶם עוֹד תִּתְרַפֵּא אִמִּי מִן הַנָּחָשׁ</p>

<p>וּבְעוֹד מִתְאַבֵּל אָבִי וּמִתְעַצֵּב עַל הָעֵדֶן.</p>

<p>רַק הִנְנִי אֶת-אֲשֶׁר הִנְנִי; לֹא שָׁאַלְתִּי חַיִּים לְנַפְשִׁי,</p>

<p>וְגַם לֹא עָשִׂיתִי נַפְשִׁי. וְאוּלָם לוּ יָכֹלְתִּי</p>

<p>תֵּת חַיַּי תַּחַת <strong>זֶה</strong>, <strong>וְאֹתוֹ</strong> אֶגְאַל מֵעָפָר – –</p>

<p>מַדּוּעַ לֹא תִהְיֶה כָזֹאת? תֶּן נָא לוֹ וְיָשׁוּב,</p>

<p>וַאֲנִי פֹה אֶשְׁכַּב תַּחְתָּיו! אוֹ אָז וְנָתַן אֱלֹהִים</p>

<p>חַיִּים לָאִישׁ שֶׁיֶּאֱהַב וּמִמֶּנִּי יִקַּח סֵבֶל</p>

<p>שֶׁאֹתוֹ לֹא אָהַבְתִּי וְלֹא חָמַדְתִּי לָשֵׂאת אֹתוֹ.
<br><br />
<strong>הַמַּלְאָךְ</strong></p>
</blockquote>

<blockquote>
<p>מִי יָשׁוּב וִירַפֵּא רֶצַח? הֵן נַעֲשָׂה אֲשֶׁר נַעֲשָׂה!</p>

<p>לֵךְ עַתָּה! מַלֵּא חָקְךָ אֶת-דְּבַר כָּל יוֹם וָיוֹם!</p>

<p>וְאַל יִדְמוּ עוֹד מַעֲשֶׂיךָ אֶל הָאַחֲרוֹן שֶׁעָשִׂיתָ!</p>
</blockquote>

<p>(המלאך יחלוף)</p>

<blockquote>
<p><strong>עָדָה</strong></p>
</blockquote>

<blockquote>
<p>הִנֵּה הָלַךְ, קוּם וְנֵלְכָה; שׁוֹמַעַת אָנֹכִי עַתָּה</p>

<p>קוֹל חֲנוֹךְ הַקָּטָן זֹעֵק מִסִּבְכֵי סֻכָּתֵנוּ.
<br><br />
<strong>קַיִן</strong></p>
</blockquote>

<blockquote>
<p>עוֹד הַנַּעַר טֶרֶם יֵדַע לָמָּה זֶה הוּא בֹכֶה!</p>

<p>וַאֲנִי כִי דָם שָׁפַכְתִּי וְדִמְעָה לֹא אוּכַל לִשְׁפּוֹךְ!</p>

<p>אַךְ לוּ בְאַרְבַּעַת הַנְּהָרוֹת הַיּוֹצְאִים מִן הָעֵדֶן</p>

<p>רָחַצְתִּי נִשְׁמָתִי עַתָּה, לֹא תִטְהַר עוֹד לְעוֹלָם.</p>

<p>הַתְדַמִּי כִּי יוּכַל בְּנִי לְהַבִּיט עוֹד אֶל פָּנָי?
<br><br />
<strong>עָדָה</strong></p>
</blockquote>

<blockquote>
<p>לוּ דִמִּיתִי כִּי לֹא יוּכַל, אָז – –
<br><br />
<strong>קַיִן</strong></p>
</blockquote>

<p>(יעצור אותה מִדַּבֵּר)</p>

<blockquote>
<p>חִדְלִי הִתְנַבֵּא רָעָה: כְּבָר רַבּוֹת שָׂבַעְנוּ כָזֹאת:</p>

<p>לְכִי נָא אֶל הַיְלָדִים; רַק מְעַט וְאָבוֹא אַחֲרַיִךְ.
<br><br />
<strong>עָדָה</strong></p>
</blockquote>

<blockquote>
<p>לֹא אֶעֱזָבְךָ פֹה עִם הַמֵּת; רַק עִמִּי תֵלֵךְ יַחְדָּו.
<br><br />
<strong>קַיִן</strong></p>
</blockquote>

<blockquote>
<p>עֵד נֶצַח, הוֹי עֵד מֵת! אֲשֶׁר דָּמְךָ טֶרֶם יִשְׁקוֹט</p>

<p>וְאֶת פְּנֵי הָאֲדָמָה יָעִיב וְאֶת פְּנֵי הַשָּׁמַיִם!</p>

<p>אֵת אֲשֶׁר אַתָּה <strong>עַתָּה</strong> – אֲנִי לֹא אֵדָעֶנָּה!</p>

<p>וְאוּלָם אִם רֹאֶה <strong>אַתָּה</strong> אֵת אֲשֶׁר עַתָּה <strong>אֲנִי</strong>,</p>

<p>אָז יָדַעְתִּי מְאֹד כִּי אַתָּה הָיִיתָ סֹלֵחַ לָאִיש</p>

<p>אֲשֶׁר נַפְשׁוֹ בוֹ וְאֵלוֹ לֹא יִסְלְחוּ לוֹ לָנֶצַח. –</p>

<p>יְהִי נָא שָׁלוֹם עָלֶיךָ! לֹא אוּכַל וְגַם לֹא אָהִין</p>

<p>לָגֶשֶׁת וְלִנְגּוֹעַ אֵלֶיךָ, אֲשֶׁר כָּכָה עָשִׂיתִי אֹתָךְ.</p>

<p>אֲנִי, שֶׁשְּׁנֵינוּ יַחְדָּו יָצָאנוּ מֵרֶחֶם אֶחָד</p>

<p>וְיָנֹק יָנַקְנוּ שְׁנֵינוּ הֶחָלָב מִשַּׁד הָאַחַת</p>

<p>וְאַמֵּץ אִמַּצְתִּי אֹתְךָ אֶל לִבִּי לֹא אַחַת וּשְׁתַּיִם</p>

<p>בְּתֻמַּת אַהֲבַת אַחִים וּבְעוֹד הָיִינוּ יְלָדִים</p>

<p>אֲנִי לֹא אוֹסִיף לִרְאוֹת פָּנֶיךָ עוֹד לָנֶצַח,</p>

<p>וְעָשׂה לְךָ לֹא אוּכַל כְּכֹל שֶׁהָיִיתָ אַתָּה</p>

<p>עֹשֶׂה לִי אֲנִי – לְהַשְׁכִּיב בַּקֶּבֶר אֶת בְּשָׂרְךָ</p>

<p>בַּקֶּבֶר הָרִאשׁוֹן הַזֶּה הֶחָצוּב פֹּה לְאָדָם.</p>

<p>מִי יַחְצוֹב אֵפוֹא הַקֶּבֶר? הוֹי, אֲדָמָה! אֲדָמָה:</p>

<p>תַּחַת כָּל פִּרְיֵךְ הָרַב אֲשֶׁר תַּתְּ לִי מֵאָז וְעַד עַתָּה</p>

<p>אֲנִי מֵשִׁיב לָךְ אֶת זֶה. – נֵלְכָה אֶל הַמִּדְבָּר.</p>
</blockquote>

<p>(<strong>עדה</strong> כורעת לארץ ונושׁקת את גופת <strong>הבל</strong>)</p>

<blockquote>
<p><strong>עָדָה</strong></p>
</blockquote>

<blockquote>
<p>קֵץ נוֹרָא וּבְטֶרֶם מוֹעֵד, אָחִי, הָיָה חֶלְקֶךָ!</p>

<p>מִכָּל הַמִּתְאַבְּלִים עָלֶיךָ, רַק אָנֹכִי אֵין לִי לִבְכּוֹת.</p>

<p>מֵעַתָּה אַךְ זֹאת פְּקֻדָּתִי: הוֹבִישׁ – לֹא שָׁפֹךְ דְמָעוֹת;</p>

<p>וְאוּלָם בֵּין כָּל הַמִּתְאַבְּלִים לֹא יִהְיֶה מִתְאַבֵּל כָּמֹנִי,</p>

<p>כִּי לֹא רַק עָלֶיךָ אֶתְאַבֵּל, כִּי גַם עַל הָאִישׁ פֹּה הֹרְגֶךָ.</p>

<p>קוּם, קַיִן! וְאֶשָּׂא עַתָּה אֶת סִבְלְךָ עִמְּךָ יַחְדָּו.
<br><br />
<strong>קַיִן</strong></p>
</blockquote>

<blockquote>
<p>קִדְמַת עֵדֶן מִזְרָחָה יִהְיֶה דַרְכֵּנוּ; כִּי הוּא</p>

<p>הַשָּׁמֵם מִכָּל הַדְּרָכִים, וְלָכֵן נָכוֹן לְרַגְלַי.
<br><br />
<strong>עָדָה</strong></p>
</blockquote>

<blockquote>
<p>נְהַג בִּי! הֱיֵה לִי אַתָּה לְמוֹרֵה-דֶרֶךְ, וּלְךָ</p>

<p>יוֹרֶה אֱלֹהֵינוּ הַדֶּרֶךְ! הָבָה, וְנִשָּׂא בָנֵינוּ.
<br><br />
<strong>קַיִן</strong></p>
</blockquote>

<blockquote>
<p>וְזֶה אֲשֶׁר יִשְׁכַּב פֹּה בָּנִים לֹא הָיוּ לוֹ.</p>

<p>אָנֹכִי הֶחֱרַבְתִּי הַמָּקוֹר אֲשֶׁר מִמֶּנּוּ הָיָה יוֹצֵא</p>

<p>זֶרַע טוֹב וָרַךְ, לְשַׁוּוֹת הוֹד וָהֶדֶר</p>

<p>עַל-זֹאת רְפִידָתוֹ הַחֲדָשָׁה שֶׁעָשָׂה לְיוֹם חֲתֻנָּתוֹ,</p>

<p>וְאָז הוּא הָיָה מְפַנֵּק גַּם דָּמִי הַזֹּעֵף תָּמִיד</p>

<p>בְּהִתְחַתֵּן בָּנֵינוּ אַחֲרֵינוּ בִּבְנֵי הֶבֶל! – הוֹי הֶבֶל!
<br><br />
<strong>עָדָה</strong></p>
</blockquote>

<blockquote>
<p>יְהִי שָׁלוֹם עִמּוֹ!
<br><br />
<strong>קַיִן</strong></p>
</blockquote>

<blockquote>
<p>וְאוּלָם לֹא <strong>עִמִּי</strong> – –</p>
</blockquote>

<p>(הולכים)</p>

<div class="footnotes">
<hr />
<ol>

<li id="fn:1">
<p>הכוונה למה שהיום מכנים בעברית &#8220;מערכה&#8221;, ואילו ב&#8220;מערכה&#8221; להלן הכוונה למה שהיום נקרא &#8220;תמונה&#8221; (סצינה). [הערת צוות פרויקט בן&#8211;יהודה] <a href="#fnref:1" title="return to body" class="reversefootnote">&#160;&#8617;</a></p>
</li>

<li id="fn:2">
<p>במקור יבוא פה החרוז השׁני בשׁני חצאי לבנה, לאמר: (The first and last who shall return, save ONE). והמתרגם העברי השׁמיט אותו, מטעם מובן, מתרגומו. <a href="#fnref:2" title="return to body" class="reversefootnote">&#160;&#8617;</a></p>
</li>

<li id="fn:3">
<p>במקור באים פה עוד החרוזים האלה:
.<strong>Adah</strong>
How know we that some such atonement May not redeem our race one day?
.<strong>Cain</strong>
By sacrificing
The harmless for the guilty? What atonement Were there?<br />
והמתרגם העברי השׁמיט אותם, מטעם מובן, מתרגומו. <a href="#fnref:3" title="return to body" class="reversefootnote">&#160;&#8617;</a></p>
</li>

</ol>
</div>

</body>
</html>



<hr />את הטקסט לעיל הפיקו מתנדבי <a href="https://benyehuda.org/">פרויקט בן־יהודה באינטרנט</a>.  הוא זמין תמיד בכתובת הבאה:<br /><a href="https://benyehuda.org/read/2866">https://benyehuda.org/read/2866</a></div></body></html>