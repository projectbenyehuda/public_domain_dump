<!DOCTYPE html PUBLIC "-//W3C//DTD XHTML 1.0 Transitional//EN" "http://www.w3.org/TR/xhtml1/DTD/xhtml1-transitional.dtd"><html xmlns="http://www.w3.org/1999/xhtml" xml:lang="he" lang="he" dir="rtl"><head><meta http-equiv="Content-Type" content="text/html; charset=utf-8" /></head><body dir='rtl' align='right'><div dir="rtl" align="right"><!DOCTYPE html>
<html xmlns="http://www.w3.org/1999/xhtml" lang="en">
<head>
	<meta charset="utf-8"/>
	<title>נו־יורְק (פּוֹאֵמָה 1917)</title>
	<meta name="author" content="שמעון גינצבורג"/>
</head>
<body>

<blockquote>
<p>פּוֹאֵמָה בִּפְרוֹזָה,</p>
</blockquote>

<blockquote>
<p>פּוֹאֵמָה אֱלֹהִית גַּם שְׂטָנִית,
אַדִּירָה־אֲיֻמָּה,</p>
</blockquote>

<blockquote>
<p>הַכְּתוּבָה בַחֲרוּזִים־לְבָנִים!</p>
</blockquote>

<blockquote>
<p>אֲשֶׁר מִגְדָּלַיִךְ – רָאשֵׁיהֶם בָּעָב, עַנְקֵי־זְוָעָה</p>
</blockquote>

<blockquote>
<p>וּנְתוּנִים בֵּין חוֹמוֹת נַנָּסִים,</p>
</blockquote>

<blockquote>
<p>וְהָיוּ כִדְמוּת חֲרוּז אֶחָד, כֹּה נוֹרָא בְאָרְכּוֹ, שֵׁשׁ אַמּוֹת וָזֶרֶת,</p>
</blockquote>

<blockquote>
<p>מִתְמוֹדֵד בֵּין שְׁנֵי חֲרוּזִים קְצָרִים.</p>
</blockquote>

<blockquote>
<p>אֲשֶׁר מִשְׁקַל שִׁירֵךְ לֹא־מֻדְרָג, פִּתְאוֹמִי</p>
</blockquote>

<blockquote>
<p>וּפַעַם כָּאֶשֶׁד הוּא מְקַפֵּץ,</p>
</blockquote>

<blockquote>
<p>וּפַעַם הוּא שׁוֹטֵף כִּשְׁטֹף מַיִם רַבִּים בָּאָבִיב,</p>
</blockquote>

<blockquote>
<p>וּפַעַם בִּכְבֵדוּת יִתְנַהֵל וּשְׁרִיקָה.</p>
</blockquote>

<blockquote>
<p>אֵין קֶצֶב־הַמִּשְׁקָל לְשִׁירֵךְ, יְצִירָה רַבָּתִי,</p>
</blockquote>

<blockquote>
<p>וּמִלִּים בָּךְ רַבּוֹת, כֹּה פִרְאִיּוֹת, זָרוֹת,</p>
</blockquote>

<blockquote>
<p>כִּרְבוֹת הֲמוֹנַיִךְ־גֵּרַיִךְ בָּךְ,
נוֹהֵי־הָעַיִן פּוֹלַנִּים,</p>
</blockquote>

<blockquote>
<p>וְעִלְגֵי הַלָּשׁוֹן אִיטַלְקִים</p>
</blockquote>

<blockquote>
<p>שְׁחַרְחֹרִים וְנָאוִים וְעֵינֵיהֶם – גֶּחָלִים;</p>
</blockquote>

<blockquote>
<p>וְגֶרְמַנִּים כְּחֻלֵּי־הָעַיִן</p>
</blockquote>

<blockquote>
<p>וּצְהֻבֵּי־הַשֵּׂעָר, וְאִירְלַנְדִים</p>
</blockquote>

<blockquote>
<p>הַנּוֹשְׂאִים בְּחֶבְיוֹן־עֵינֵיהֶם מוֹלַדְתָּם:
אִי־אִיזְמוֹרַגְדִּים;</p>
</blockquote>

<blockquote>
<p>וִיהוּדִים מִזְדַּעְזְעִים תָּמִיד – בֵּין שְׁלשָׁה עוֹלָמוֹת;</p>
</blockquote>

<blockquote>
<p>תְּחוּם גִּלוּת־&#8220;יוּרָפּ&#8221;, וּמֶרְחַב־אֲמֵרִיקָה, וְאֶרֶץ־הַקֹּדֶשׁ – –</p>
</blockquote>

<blockquote>
<p>וְאֹזֶן לֹא־רְגִילָה הֲמֻלָּה בָךְ תַּקְשִׁיב</p>
</blockquote>

<blockquote>
<p>הֲמֻלָּה לֹא חֵן לָה וְלֹא נֹעַם, –</p>

<br />

<p>אַךְ אֹזֶן־הַמְשׁוֹרֵר בְּהַלְמוּת לְבָבֵךְ הַגָּדוֹל</p>
</blockquote>

<blockquote>
<p>מַבְחֶנֶת שִׁיר קָצוּב,</p>
</blockquote>

<blockquote>
<p>וְרִתְּמוּס שֶׁל יָם אֲשֶׁר שׁוֹמֵר עָלָיִךְ&#8230;</p>
</blockquote>

<blockquote>
<p>שִׁיר נֵבֶל אֱלֹהִי גַם שְׂטָנִי,</p>
</blockquote>

<blockquote>
<p>לֹא הָיָה כָמֹהוּ עֲנָק, נֵבֶל אֶלֶף־הַנִּימִים,</p>
</blockquote>

<blockquote>
<p>אֲשֶׁר נֶפֶשׁ, נֶפֶשׁ לוֹ נִימָה,</p>
</blockquote>

<blockquote>
<p>וְיוֹמָם וָלַיְלָה עַל מֵיתְרֵי לֵב יֶלֶד, וְנַעֲרָה, וְזָקֵן</p>
</blockquote>

<blockquote>
<p>בְּאַלְפֵי אֶצְבָּעוֹת לֹא־נִרְאוֹת אַט פּוֹרֵט אֵל פֶּלִאי,</p>
</blockquote>

<blockquote>
<p>וְצֵל שָׂטָן פּוֹרֵט מֵאַחֲרָיו&#8230;</p>

<br />
</blockquote>

<blockquote>
<p>וְהָיָה לִי יוֹמֵךְ, נוֹ־יוֹרְק,</p>
</blockquote>

<blockquote>
<p>נְגִינַת־נְגִינוֹת, לֹא שָׁמְעָה כְמוֹתָהּ בְּנִינְוֵה</p>
</blockquote>

<blockquote>
<p>אָזְנוֹ שֶׁל יוֹנָה,</p>
</blockquote>

<blockquote>
<p>וְסִמְפּוֹנִיַּת־יָהּ, אֹזֶן וַגְנֶרִית לֹא שְׁעָרַתָּהּ.</p>
</blockquote>

<blockquote>
<p>בָּהּ אַשְׁדוֹת נְגִינוֹת שֶׁל פְּגָעִים,</p>
</blockquote>

<blockquote>
<p>עִם אַשְׁדוֹת־הַדְּמָעוֹת בַּחשֶׁךְ, מֻגָּרִים בַּמּוֹרָד</p>
</blockquote>

<blockquote>
<p>כְּמַפַּל הַמַּיִם הָרַבִּים לְבָדָד, בְּאֵין נֶפֶשׁ חַיָּה –</p>
</blockquote>

<blockquote>
<p>וְעוֹלוֹת וּמְאִירוֹת, כַּקְּשָׁתוֹת, תּוֹךְ אַשְׁדוֹת־מַחְשַׁכִּים</p>
</blockquote>

<blockquote>
<p>זְמִירוֹת שֶׁל שְׁמָשׁוֹת־נְשָׁמוֹת&#8230;</p>
</blockquote>

<blockquote>
<p>בָּהּ צְחוֹק שֶׁל יְלָדִים,</p>
</blockquote>

<blockquote>
<p>עִם נַחֲרַת גּוֹסֵס לִפְנַי וְלִפְנִים, רֶגַע־רֶגַע מִתְעָרֵב&#8230;</p>
</blockquote>

<blockquote>
<p>בָּהּ שִׁירַת־הָאוֹר לְזוּג יוֹנִים,</p>
</blockquote>

<blockquote>
<p>הוּא עֶלֶם רַךְ עִם נַעֲרָתוֹ,
מִתְרַפְּקִים עַל סַפְסָל בַּפַּרְדֵּס</p>
</blockquote>

<blockquote>
<p>בְּזֹהַר־הַבֹּקֶר הַטּוֹב לְיוֹם־נִיסָן הַצָּעִיר, הַמֵּקִיץ</p>
</blockquote>

<blockquote>
<p>וּמְגַחֵךְ אֲלֵיהֶם בְּאוֹר שֶׁמֶשׁ־הַזָּהָב מִתּוֹךְ הָעֲרָפֶל, –</p>
</blockquote>

<blockquote>
<p>וְאֶנְקַת חֲלָלָה, הָעוֹלָה מִתְּהוֹם, עַל הַסַּפְסָל הַסָּמוּךְ,</p>
</blockquote>

<blockquote>
<p>הַמְעַלְּעָה טֻמְאָתָהּ,</p>
</blockquote>

<blockquote>
<p>וְאוֹר חַמָּה, כְּאוֹר אֵם רַחֲמָנִית, אֵין־אוֹנִים לְטַהֲרָהּ&#8230;</p>
</blockquote>

<blockquote>
<p>בָּהּ נְגִינָה עַלִּיזָה, פּוֹחֶזֶת לְנַעֲרָה,</p>
</blockquote>

<blockquote>
<p>רִאשׁוֹנָה זֶה בֵרְכָה בְסוֹד
&#8220;שֶׁהֶחֱיָנוּ&#8221; עַל נִצַּת־נְעוּרֶיהָ,</p>
</blockquote>

<blockquote>
<p>תִּנָּשֵׂא צְעִירָה וְקַלָּה, כְּבִכְרָה, לִקְרַאת סַעֲרוֹת־אָבִיב</p>
</blockquote>

<blockquote>
<p>וְשָׁדֶיהָ, זֶה עַתָּה הָעָגְלוּ, מְרַקְּדִים לְפָנֶיהָ</p>
</blockquote>

<blockquote>
<p>כִּשְׁנֵי סְיָחִים קְטַנִּים וְקַלִּים;</p>
</blockquote>

<blockquote>
<p>וּבְדַרְכָּהּ לְפָנֶיהָ כְּבָר יֶאֱרֹב הַשִּׁקּוּץ הַטָּמֵא,</p>
</blockquote>

<blockquote>
<p>אַף יָשִׁיר לָהּ שִׁיר־הָעַכָּבִישׁ,</p>
</blockquote>

<blockquote>
<p>עֵת יֶאֱרֹג אֶת קוּרָיו הַחֲזָקִים, אֶת רִשְׁתּוֹ נוֹרָאָה,</p>
</blockquote>

<blockquote>
<p>שֶׁרַגְלָהּ, עֲנֻגָּה וּקְטַנָּה, אֵין־אוֹנִים לְנַתְּקָהּ –</p>
</blockquote>

<blockquote>
<p>לְצוֹדֵד אֶת נַפְשָׁהּ, לִנְשׁוֹק לָהּ נְשִׁיקַת־עַכָּבִישׁ</p>
</blockquote>

<blockquote>
<p>וּלְשַׁקֵּץ עַד עוֹלָם אֶת מַעְיַן־חַיֶּיהָ הַטָּהוֹר&#8230;</p>
</blockquote>

<blockquote>
<p>וְיֵשׁ אֲשֶׁר בָּהּ בָּרַכֶּבֶת, הַנּוֹשֵׂאת הֲמוֹנִים</p>
</blockquote>

<blockquote>
<p>אֶל שִׁעְבּוּד יוֹם־יוֹם בְּתוֹךְ מִגְדְּלֵי־חֲרשֶׁת,</p>
</blockquote>

<blockquote>
<p>יִזְדַמְּנוּ בְּלִי־מֵשִׂים מְרַצֵּחַ, וְקָרְבָּנוֹ לֶעָתִיד,</p>
</blockquote>

<blockquote>
<p>וְשׁוֹפֵט,</p>
</blockquote>

<blockquote>
<p>וְתַלְיָן־מְמֻנֶּה עֲלֵי כִסֵּא־מָוֶת חַשְׁמַלִּי&#8230;</p>
</blockquote>

<blockquote>
<p>הֵם חֶבֶר הַמְּנַגְּנִים בְּסִמְפּוֹנְיָה רַבַּת־מוֹרָאִים.</p>

<br />
</blockquote>

<blockquote>
<p>וְלֵילֵךְ, נוֹ־יוֹרְק,</p>
</blockquote>

<blockquote>
<p>לֵילֵךְ לִי נְגִינַת־נְגִינוֹת שֶׁל קְסָמִים.</p>
</blockquote>

<blockquote>
<p>כִּי דְרוֹר יִקְרָא עֶרֶב לְעַבְדֵי־הַכְּרָךְ,</p>
</blockquote>

<blockquote>
<p>וּנְשָׂאוּם בִּשְׁרִיקַת־אֲנָקָה רַכְּבוֹת־הַבַּרְזֶל</p>
</blockquote>

<blockquote>
<p>הָלְאָה מִבָּתֵּי־חֲרשֶׁת, מִגְדָּלִים חֲשֵׁכִים עֲזוּבִים</p>
</blockquote>

<blockquote>
<p>וּמְהַרְהֲרִים הִרְהוּר מְאֹד שָׁחוֹר בְּצֵל בֵּין הַשְּׁמָשׁוֹת, –</p>
</blockquote>

<blockquote>
<p>וְקִדְּמָם אָז לֵילֵךְ בִּכְשָׁפִים וּבְאוֹרוֹת־הַכְּשָׁפִים:</p>
</blockquote>

<blockquote>
<p>בְּשַׁרְשְׁרוֹת־נְגֹהוֹת לְבָתֵּי־מְשַׂחֲקִים מְרֻבּוֹת־הַגְּוָנִים,</p>
</blockquote>

<blockquote>
<p>הָרוֹעֲדוֹת בְּרוּם רְחוֹב־בְּרוֹדְוֵי וּסְחוֹר־סְחוֹר מִשְׁתַּפְּכוֹת;</p>
</blockquote>

<blockquote>
<p>וְאוֹתִיּוֹת־אֵשׁ טְמִירוֹת נִגְלוֹת, כִּכְתֹבֶת יָד פִּלְאִית</p>
</blockquote>

<blockquote>
<p>רוֹעֶדֶת, כּוֹתֶבֶת בְּכֶסֶף וּבְזָהָב אוֹת־אוֹת, וְרוֹעֶדֶת –</p>
</blockquote>

<blockquote>
<p>וְשֵׁנִית מֵעַיִן מִתְעַלְּמוֹת, וְחוֹזְרוֹת מִתְגַלּוֹת,</p>
</blockquote>

<blockquote>
<p>וּנְגֹהוֹת לֹבֶן, וּתְכֵלֶת, וִירַקְרַק, וְאַרְגְוַן־מֶלֶךְ</p>
</blockquote>

<blockquote>
<p>מִשְׁתַּפְּכִים וּלְגוֹנֵי־הַגְּוָנִים מִתְפּוֹצְצִים, שָׁרִים</p>
</blockquote>

<blockquote>
<p>מִזְמוֹרָם, שִׁיר־לָיְלָה.</p>
</blockquote>

<blockquote>
<p>וְהִשְׁלִיךְ לֵיל־כְּרָךְ אֶל תּוֹךְ נֶפֶשׁ כָּל חַי אֶת חַכָּתוֹ,</p>
</blockquote>

<blockquote>
<p>וּפָעַם הַשִּׁיר אֶת כָּל לֵב.</p>
</blockquote>

<blockquote>
<p>בְּהֵיכַל־הַנְּגִינָה, זֶה
דְּבִיר־מֶטְרָפּוֹלִין –</p>
</blockquote>

<blockquote>
<p>שָׁם עוּגָב חַי, קוֹסֵם אִיטַלְקִי</p>
</blockquote>

<blockquote>
<p>בְּשַׁאֲגַת־אַרְיֵה שׁוֹלֵחַ לַחָפְשִׁי סְעָרָה</p>
</blockquote>

<blockquote>
<p>מֵעוֹלָם שֶׁל הוֹד, –</p>
</blockquote>

<blockquote>
<p>בְּתָאֵיהֶם, נִשְׁעָנִים בַּלָּאט עַל עַמּוּדֵי־הַשַּׁיִשׁ,</p>
</blockquote>

<blockquote>
<p>אֲדוֹנִים בִּפְרַקִּים וּגְבִירוֹת בַּעֲדָיֵי־עֲדָיִים</p>
</blockquote>

<blockquote>
<p>יִשָּׁטְפוּ בְנַחֲשׁוֹל הַסַּעַר הַבָּא וּמִתְקָרֵב אֶל נַפְשָׁם,</p>
</blockquote>

<blockquote>
<p>וְאָחֲזוּ בְעַמּוּדֵי־הַשַּׁיִשׁ, כִּמְבַקְּשֵׁי מַשְׁעֵנָה</p>
</blockquote>

<blockquote>
<p>אַחֲרוֹנָה, וְנִסְחֲפוּ וְנִגְרְפוּ, קְצָפוֹת דּוֹמֵמוֹת,</p>
</blockquote>

<blockquote>
<p>עַל גַּלֵּי סִמְפּוֹנְיַת־עֵדֶן סוֹעֶרֶת בֶּהָדָר.</p>
</blockquote>

<blockquote>
<p>וּבְבָתֵּי־הַבָּמוֹת, הֵם מִקְדְשֵׁי־כְּרָךְ</p>
</blockquote>

<blockquote>
<p>לִתְמוּנוֹת מִתְנוֹדְדוֹת אִלְמוֹת –</p>
</blockquote>

<blockquote>
<p>כִּי יִכְהֶה הָאוֹר וְכָל הַבַּיִת אַט יֶחְשַׁךְ,</p>
</blockquote>

<blockquote>
<p>וְזָעוּ לְפֶתַע הַצְּלָלִים עַל בַּד, כְּמוֹ בִּפְקֻדַּת יַד אַשָּׁף,</p>
</blockquote>

<blockquote>
<p>וְקָמוּ הַתְּמוּנוֹת הָאִלְמוֹת, וְאִתָּן הַתַּאֲווֹת, לְשַׂחֵק;</p>
</blockquote>

<blockquote>
<p>וּפָתַח – עֲנָק מֻזְהָב – עוּגָב בִּנְגִינָה חֲרִישִׁית, חֲגִיגִית</p>
</blockquote>

<blockquote>
<p>לִצְלִילִים אִטִּים, עֲגוּמִים, מְלַוֵּי הַמָּחוֹל לַתַּאֲווֹת</p>
</blockquote>

<blockquote>
<p>הַסּוֹעֲרוֹת בְּעוֹלָם כֹּה קָרוֹב, כֹּה רָחוֹק, רַב הוֹד
וּמוֹרָאִים&#8230;</p>

<br />
</blockquote>

<blockquote>
<p> אַחֲרֵי חֲצוֹת,</p>
</blockquote>

<blockquote>
<p>כִּי יִפְרֹשׂ בַּכְּרָךְ שַׂר־הַלַּיְלָה אֶת כְּנָפָיו לְכָל אָרְכָּן,</p>
</blockquote>

<blockquote>
<p>שֶׁמְּנוּחָה וְשִׁכְחַת־עַבְדוּת מַשִּׁיבוֹת;</p>
</blockquote>

<blockquote>
<p>כִּי יַאְפִּיל עַל עַצְמוֹ הַפַּרְדֵס הַגָּדוֹל וְחָלַם חֲלוֹמוֹ,</p>
</blockquote>

<blockquote>
<p>חֲלוֹם עָבָר, עֵת כְּרָךְ עִם חוֹמוֹתָיו לֹא בָא עוֹד בִּגְבוּלוֹ</p>
</blockquote>

<blockquote>
<p>וְלֹא סְגָרוֹ מֵאַרְבָּע רוּחוֹתָיו;</p>
</blockquote>

<blockquote>
<p>כִּי אַלְפֵי הַכְּרָכִים בְּהֵיכַל־הַסְּפָרִים, בֵּית־שַׁיִשׁ,</p>
</blockquote>

<blockquote>
<p>יָנוּחוּ בְּתוֹךְ הָאֲרוֹנוֹת וְעָרְבוּ לָהֶם חֲלוֹמוֹתָם,</p>
</blockquote>

<blockquote>
<p>וּבְחַדְרֵי־הַשְּׂכִיּוֹת יְקַר אוֹצְרוֹת־רוּחַ בַּחשֶׁךְ יָנוּמוּ; –</p>
</blockquote>

<blockquote>
<p>סְגוּרִים הֲמוֹנֵי הָאָדָם שֶׁל כְּרָךְ בִּפְנִים בָּתֵּי־חוֹמוֹת,</p>
</blockquote>

<blockquote>
<p>מִלְיוֹנִים לֹא נִרְאִים&#8230;</p>
</blockquote>

<blockquote>
<p>וַאֲנִי אָז מִתְהַלֵּךְ בַּלֵּילוֹת וְצוֹלֵל בְּנִבְכֵי נוֹ־יוֹרְק,</p>
</blockquote>

<blockquote>
<p>כְּמוֹ יוֹנָה – בְנִינְוֵה</p>
</blockquote>

<blockquote>
<p>(אָנֹכִי – לֹא נָבִיא וְלֹא בֶן־נְבִיאִים,</p>
</blockquote>

<blockquote>
<p>אַךְ יוֹרֵשׁ נִיצוֹצָם בְּדָמִי וּמַמְשִׁיךְ מַחְשַׁבְתָּם קוֹדֶרֶת)</p>
</blockquote>

<blockquote>
<p>לֹא קֹב כְּרָךְ יָדַעְתִּי וְלֹא בָרֵךְ:</p>
</blockquote>

<blockquote>
<p>נוֹ־יוֹרְק הֲמָמַנִי, בְּלָעַנִי,</p>
</blockquote>

<blockquote>
<p>וָאֱהִי מְהַלֵּךְ בּוֹ עָיֵף וְסַר יָמִים רַבִּים,</p>
</blockquote>

<blockquote>
<p>כְּבוּשׁ גָּדְלוֹ, מְשֻׁעְבָּד, מְבֻלְבָּל;</p>
</blockquote>

<blockquote>
<p>כִּמְצַפֶּה לְגִלּוּי שַׂר־<strong>כְּרָךְ</strong>, דִּמִּיתִיהוּ וְלֹא
יְדַעְתִּיהוּ&#8230;</p>
</blockquote>

<blockquote>
<p>וָאֶתְעֶה לְבַדִּי בַּלֵּיל בְּאֵין־סוֹף שֶׁל רְחוֹבוֹת,</p>
</blockquote>

<blockquote>
<p>כַּקָּסוּם בְּתוֹךְ לַבִּרִינְתָּה; וּלְפָנַי רַק חוֹמוֹת,</p>
</blockquote>

<blockquote>
<p>רַק חוֹמוֹת –</p>
</blockquote>

<blockquote>
<p>וַתְּהִי עָלַי רֶגַע יַד־חָזוֹן, וָאֲשַׁפְשֵׁף אֶת עֵינַי:</p>
</blockquote>

<blockquote>
<p>הַאֵין זוֹ נִינְוֵה עַתִּיקָה, לְתוֹכָהּ תָּעִיתִי וָאָבוֹא?</p>
</blockquote>

<blockquote>
<p>אוֹ שֶׁמָּא הִיא גוּפָהּ, הִיא גוּפָהּ הוּבְאָה לְכָאן בְּיַד־אַשָּׁף,</p>
</blockquote>

<blockquote>
<p>גַּם הִיא גַם יוֹשְׁבֶיהָ?</p>
</blockquote>

<blockquote>
<p>וְהִנֵּה הֵם סְגוּרִים בַּחוֹמוֹת, חֲנוּטִים בָּן, זֶה
אַלְפֵי־שָׁנִים!&#8230;</p>
</blockquote>

<blockquote>
<p>וָאַט אָזְנִי דוּמָם – אָז אַקְשִׁיב קוֹל נְהִימָה חֲרִישִׁית:</p>
</blockquote>

<blockquote>
<p>לֹא יָנוּם נוֹ־יוֹרְק וְלֹא יִישָׁן.</p>

<br />
</blockquote>

<blockquote>
<p>וְגֻנְּבוּ לְאָזְנַי בְּנוֹת־קוֹלוֹת – פְּלִיטֵי־מִבָּתִּים,</p>
</blockquote>

<blockquote>
<p>מְגַלֵּי הַסּוֹדוֹת שֶׁל לָיְלָה. וָאֵלֵךְ אַחֲרֵיהֶם&#8230;</p>
</blockquote>

<blockquote>
<p>הִגִּיעַ וּבָא &#8220;חֲבָט! חֲבָט!&#8221; שֶׁל כַּדּוּרִים בַּשֻּׁלְחָן הַיָּרֹק:</p>
</blockquote>

<blockquote>
<p>בְּאוֹר חַלּוֹן פָּתוּחַ שָׁם צְעִירִים מְשַׂחֲקִים,</p>
</blockquote>

<blockquote>
<p>מְאַחֲרֵי־שֶׁבֶת בְּבֵית־הַבִּילְיַארְד וּפְנֵיהֶם – לֶהָבָה,</p>
</blockquote>

<blockquote>
<p>הַחֵטְא – זֶה הַחִלּוֹ לַחֲרוֹת עֲלֵיהֶם רִשּׁוּמוֹ: בְּנֵי־לָיְלָה.</p>
</blockquote>

<blockquote>
<p>וּדְיוֹטָה רַק אַחַת לְמַעְלָה – שָׁם כְּתֹבֶת אוֹר אָדֹם:</p>
</blockquote>

<blockquote>
<p>&#8220;גַּן עֵדֶן הַתַּחְתּוֹן&#8221; – לִנְגִינַת כְּלֵי זֶמֶר יְרַחֲפוּ בְּלִי־הֶרֶף</p>
</blockquote>

<blockquote>
<p>עַל פְּנֵי הַחַלּוֹנוֹת הַסְּתוּמִים, כְּצִלֲלֵי דָם וְאַרְגָּמָן,</p>
</blockquote>

<blockquote>
<p>מְנִיפוֹת־אַרְגָּמָן, לְמֵאוֹת, שֶׁל פַּרְפְּרֵי־לַיְלָה מְרַקְּדִים,</p>
</blockquote>

<blockquote>
<p>וָאוֹסִיף וָאֵלֵךְ בָּרְחוֹב – וָאֶעֱמֹד לְיַד עֲנָק־חַלּוֹן:</p>
</blockquote>

<blockquote>
<p>שָׁם נַעֲרָה חֲשׂוּפַת־הַשּׁוֹק כַּשִּׁכּוֹרָה,</p>
</blockquote>

<blockquote>
<p>מְחוֹל־תַּאֲוָה תְּחוֹלֵל, וְשַׁמָּשִׁים מַלְבִּינֵי־מַפִּיּוֹת</p>
</blockquote>

<blockquote>
<p>מְרַפְרְפִים בֵּין שׁוּרֵי־שׁוּרוֹת שֶׁל אוֹרְחִים לְבוּשֵׁי־הַשְּׁחֹרִים,</p>
</blockquote>

<blockquote>
<p>וְהִתְעָרֵב צִל־צְלִיל שֶׁל מִזְלָגוֹת וְכוֹסוֹת עִם בְּרַק מַפּוֹת
צְחֹרוֹת,</p>
</blockquote>

<blockquote>
<p>וְלַחַשׁ בִּעְבּוּעִים שֶׁל שֵׁכָר עִם צִלְצְלֵי־שָׁמַע&#8230;</p>
</blockquote>

<blockquote>
<p>וּבְסִמְטָה מִנֶּגֶד</p>
</blockquote>

<blockquote>
<p>אַט נִשָּׂא מִמַּרְתֵּף קוֹל מִצְהֲלוֹת פְּרוּעִים</p>
</blockquote>

<blockquote>
<p>וּנְגִינָה שֶׁל כִּנּוֹר מִתְיַפַּח בְּבֵית מִמְּכַּר אַהֲבָה</p>
</blockquote>

<blockquote>
<p>שֶׁל כּוּשִׁיּוֹת סְבוּאוֹת&#8230;</p>
</blockquote>

<blockquote>
<p>וָאֶעֱבֹר הָלְאָה – וָאַקְשִׁיב בַּדְּמָמָה קוֹל עָמוּם,</p>
</blockquote>

<blockquote>
<p>כְּעֵין הֵד בָּא מֵעוֹלָם הַתַּחְתּוֹן,</p>
</blockquote>

<blockquote>
<p>זֶה עוֹלָם הַתַּחְתּוֹן, אֲשֶׁר מְצוּדָתוֹ דֹּם פְּרוּשָׂה</p>
</blockquote>

<blockquote>
<p>בְּתַחְתִּיּוֹת נְפַשׁוֹת, וְעָלָה בַלַּיְלָה</p>
</blockquote>

<blockquote>
<p>וְנִרְאֶה בְּרִשְׁתּוֹת־רִשְׁתּוֹתָיו, לְמִן רְחוֹב־רִיוֶרְסַיְד מְזוֹרוֹת,</p>
</blockquote>

<blockquote>
<p>הַנִּשְׁקָף עַל פְּנֵי נְהַר הוֹדְסוֹן מִמְּרוֹם בָּתֵּי־שַׁיִשׁ שַׁחְצָנִים</p>
</blockquote>

<blockquote>
<p>שָׁם קִנֵּי מִתְנַוְּנִים, נְמַקִּים בְּעָשְׁרָם, הָעוֹבְדִים בְּרֶטֶט</p>
</blockquote>

<blockquote>
<p>לִפְנַי וְלִפְנִים לָעַשְֹתֹּרֶת, וְאֵין סוֹף לְפוּלְחַן־תּוֹעֵבָה:</p>
</blockquote>

<blockquote>
<p>מַעֲשֵׂי &#8220;סְדוֹם&#8221;, חַטְאוֹת &#8220;צָרְפַת&#8221;, עִם שְׁפַל דַּרְכֵי &#8220;כְלָבִים&#8221;
–</p>
</blockquote>

<blockquote>
<p>וְעַד הַסִּמְטָאוֹת הָאוֹרְבוֹת, הַצָּרוֹת אֲשֶׁר בְּ<strong>עִיר־סִינִים</strong>,</p>
</blockquote>

<blockquote>
<p>קַן־רֶצַח שֶׁל כְּרָךְ שָׁם, וּבְתִמְרוֹת עַב־עָנָן וְאוֹר כֵּהֶה,</p>
</blockquote>

<blockquote>
<p>בְּחַדְרֵי־חֲדָרִים, כְּכֹהֵן בְּקֹדֶשׁ־קֳדָשִׁים, לְאֵל־מָוֶת</p>
</blockquote>

<blockquote>
<p>אֲנָשִׁים וְנָשִׁים שָׁם קְטֹרֶת הָאָפִּיוֹן מַעֲלִים&#8230;</p>

<br />
</blockquote>

<blockquote>
<p>וָאֶעֱבֹר הָלְאָה, דֹּם נוֹשֵׂא אֶת מַשָּׂא <strong>נוֹ־יוֹרְק</strong></p>
</blockquote>

<blockquote>
<p>וּבְפִי אֵין דְּבַר־אֵל. הַס! יְשֵׁנִים הָרְחוֹבוֹת,</p>
</blockquote>

<blockquote>
<p>רַק מְנַקֵּי־רְחוֹב שְׁנַיִם עֵרִים,
מְדִיחִים בְּסִלּוֹן שֶׁל מַיִם,</p>
</blockquote>

<blockquote>
<p>מִשְׁתַּפֵּךְ כַּקֶּשֶׁת בְּקוֹל אֲחוּז־תְּנוּמָה, אֶת
צִדֵּי־הָרְחוֹבוֹת</p>
</blockquote>

<blockquote>
<p>וְאֶת אֶמְצָעִיתָן, שֶׁדּוּמָם יַפְקִירוּ אֶת עַצְמָם לָרַחְצָה,</p>
</blockquote>

<blockquote>
<p>כְּחַיּוֹת רַחֲבוֹת־גַּב שְׁחֹרוֹת, עֲדֵי הֱיוֹת לָהֶם בָּרָק&#8230;</p>
</blockquote>

<blockquote>
<p>וָאֶשָּׂא אֶת עֵינַי וָאָצִיץ אֶל אַחַד הַבָּתִּים: בְּרוּמוֹ</p>
</blockquote>

<blockquote>
<p>אִישׁ עוֹמֵד בַּחַלּוֹן הַמּוּאָר, כִּי נָדְדָה שְׁנָתוֹ:</p>
</blockquote>

<blockquote>
<p>אֵין זֹאת כִּי עָיֵף מִנְּשׂוֹא בְעֹל חַיִּים,</p>
</blockquote>

<blockquote>
<p>רַק תָּפֹר וְגָזֹר וְתָפֹר, וְגָזֹר וְתָפֹר וְגָזֹר,</p>
</blockquote>

<blockquote>
<p>וּכְבָר לַחֲשֹׁב פָּסַק מֹחוֹ –</p>
</blockquote>

<blockquote>
<p>וְהִזְדַקֵּר בַּחַלּוֹן וְהִבִּיט לְמַטָּה מִמְּרוֹם
דְּיוֹטָה־שִׁשִּׁית:</p>
</blockquote>

<blockquote>
<p>לְמַטָּה שָׁם יַעֲמֹד מַלְאַךְ־הַמָּוֶת בַּחשֶׁךְ וִיחַכֶּה!&#8230;</p>
</blockquote>

<blockquote>
<p>וְעוֹלֶה מֵרָחוֹק בָּרְחוֹב קוֹל מִרְכֶּבֶת־טְרַם עוֹבְרָה,</p>
</blockquote>

<blockquote>
<p>קוֹל אֲחוּז־שֵׁנָה וְלֵאֶה וּמְצַלְצֵל כְּפֵהוּק מְמֻשָּׁךְ.</p>
</blockquote>

<blockquote>
<p>וּלְפֶתַע קוֹל צְעָקָה נוֹקֶבֶת –</p>
</blockquote>

<blockquote>
<p>לֹא נוֹדַע אֵי מִזֶּה בָאָה – כְּצַעֲקַת נִרְצָח לְעֶזְרָה!</p>
</blockquote>

<blockquote>
<p>נוֹקֶבֶת, נוֹקֶבֶת – וּשְׁבָרִים – וְאַחַר תִּפָּסֵק.</p>
</blockquote>

<blockquote>
<p>וְעֵת רַבָּה יְסַמֵּר עוֹד שְׂעַר טַיָּל יָחִיד לַצְּעָקָה.</p>

<br />
</blockquote>

<blockquote>
<p>הַס הָשְׁלַךְ בִּרְחוֹב־הַמִּגְדָּלִים. הֵיכָלוֹת־מִגְדָּלִים,</p>
</blockquote>

<blockquote>
<p>בָּהֶם אֵילֵי־וָאל, וְאַדִּירֵי זוּ תֵבֵל, אוֹצְרוֹתָם הִפְקִידוּ –</p>
</blockquote>

<blockquote>
<p>כַּחוֹלְמִים יַעֲמֹדוּ, וְהִרְהוּר שַׁחֲצָנִי</p>
</blockquote>

<blockquote>
<p>מְרַחֵף עַל פְּנֵיהֶם עֵת יִישְׁנוּ לָבֶטַח.</p>
</blockquote>

<blockquote>
<p>וְיֵשׁ אֲשֶׁר יַעֲבֹר אַבְטוֹמָבִּיל, תּוֹעֵה־דֶרֶךְ, מְאֻחָר,</p>
</blockquote>

<blockquote>
<p>בֵּין חוֹמוֹת עֲנָקִים, בִּרְחוֹב זֶה הַצָּר וְהַמֵּצַל –</p>
</blockquote>

<blockquote>
<p>וְרָעֲמוּ פָנִים בַּחֲלוֹמָם</p>
</blockquote>

<blockquote>
<p>עַל חֻצְפָּה שֶׁל זֶה: לְהַפְרִיעַ אֶת שְׁנָתָם!</p>
</blockquote>

<blockquote>
<p>בְּרֹאשׁ הַמִּגְדָּלִים הָאֵלֶּה נִשָּׂא שָׁם הֵיכַל־הֵיכָלוֹת,</p>
</blockquote>

<blockquote>
<p>וְהוּא צוֹפֶה פְּנֵי גֶשֶׁר־וִילְיַאמְסְבּוּרְג, מְקַדֵּם פְּנֵי
נוֹסְעָיו</p>
</blockquote>

<blockquote>
<p>כַּמֶּלֶךְ, בְּכֶתֶר־כְּתָרִים שֶׁל שָׁהֳמֵי־נְגֹהוֹת, מֵרָחוֹק.</p>
</blockquote>

<blockquote>
<p>וָאֶעֱמֹד מֵרָחוֹק מִשְׁתָּאֶה לַתְּקִיפוּת</p>
</blockquote>

<blockquote>
<p>וְלַגָּאוֹן הַזֶּה הַמַּלְכוּתִי, וָאֶשְׁאַל אֶת נַפְשִׁי:</p>
</blockquote>

<blockquote>
<p>הֲפֹה בֵית הַמֶּלֶךְ, הֲפֹה בֵית <strong>הַמֹּלֶךְ</strong>?</p>
</blockquote>

<blockquote>
<p>הַשּׂר שֶׁל הַכְּרָךְ, וַאדוֹנָיו, וּמוֹשְׁלָיו?</p>
</blockquote>

<blockquote>
<p>הֲפה בֵית־הַיּוֹצֵר לַעֲבוֹתוֹת הַפָּז וְהַחֲטָאִים,</p>
</blockquote>

<blockquote>
<p>וּלְכַבְלֵי הַבַּרְזֶל וְהַפֶּרֶךְ מְלוֹא תֵבֵל רַבָּתִי?</p>
</blockquote>

<blockquote>
<p>מִכָּאן יֵצֵא צָו וּדְבַר־מַלְכוּת, וְעַד קַצְוֵי־תֵבֵל רָץ קַוּוֹ –</p>
</blockquote>

<blockquote>
<p>וְכָל בָּאֵי־עוֹלָם לְמִשְׁמַעְתּוֹ, דֹּם, כְּפוּפֵי־רֹאשׁ, סָרִים&#8230;</p>
</blockquote>

<blockquote>
<p>פֹּה גוֹרַל אֲרָצוֹת וּמְדִינוֹת יֵחָרֶץ,</p>
</blockquote>

<blockquote>
<p>וְחֹפֶשׁ לְאֻמִּים עַל פִּיו לָהֶם נֶחְתָּם, אוֹ נִגְזָל;</p>
</blockquote>

<blockquote>
<p>וּמִלְחֲמוֹת־דָּמִים בֵּין עַמִּים, בִּרְצוֹתוֹ, תָּכְרַזְנָה&#8230;</p>
</blockquote>

<blockquote>
<p>וְשֶׁמָּא פֹה גַּם בֵּית־הָאוֹצָר לַסַּעַר הַגָּדוֹל,</p>
</blockquote>

<blockquote>
<p>הָאָסוּר בַּתְּהוֹם, דַּלְתּוֹ סְגוּרָה וַחֲתוּמָה בְּשִׁבְעָה
חוֹתָמוֹת,</p>
</blockquote>

<blockquote>
<p>וְהַמֹּלֶךְ – מַפְתֵּחַ־הַזָּהָב בְּיָדוֹ לְשַׁעַר־הַתְּהוֹם.</p>
</blockquote>

<blockquote>
<p>וּבְמָנְעוֹ הַסַּעַר מִצֵּאת מִמַּאֲסֶרוֹ – וְהָיְתָה הָרְוָחָה,</p>
</blockquote>

<blockquote>
<p>וְנָשְׁקוּ עֲבָדִים אֶת יָדוֹ לְשָׁלוֹם וּלְשׂבַע,</p>
</blockquote>

<blockquote>
<p>וְשָׁפְכוּ אֳמָנִים אֶת נַפְשָׁם בִּיצִירוֹת־הַיֹּפִי, –</p>
</blockquote>

<blockquote>
<p>וְהוּא מִמְּרוֹם־כִּסְאוֹ דֹּם יַשְׁקִיף וִיגַחֵךְ;</p>
</blockquote>

<blockquote>
<p>עַד יָקוּץ בַּמְּנוּחָה, וְעִקֵּם צְחוֹק־אַכְזָר אֶת שְׂפָתָיו
הֶעָבוֹת</p>
</blockquote>

<blockquote>
<p>וְשָׁלַח יַד־מֹלֶךְ, וְשִׁלַּח הַסַּעַר הַנּוֹרָא לַחָפְשִׁי</p>
</blockquote>

<blockquote>
<p>עַל רָאשֵׁי עֲבָדָיו&#8230;</p>
</blockquote>

<blockquote>
<p>וְנִשְּׂאוּ בַסּוּפָה כַּמֹּץ, הֵם וּבְנֵיהֶם מַחֲמַדֵּי־עֵינֵיהֶם,</p>
</blockquote>

<blockquote>
<p>וְשָׁמַע הַמֹּלֶךְ צַעֲקוֹתָם – וְצָחַק אֶת צְחוֹקוֹ אַכְזָרִי,</p>
</blockquote>

<blockquote>
<p>וְנִפְזְרוּ עַצְמוֹת בְנֵי־אָדָם, כַּזֶּרַע, עַל הָרִים וּבְקָעוֹת</p>
</blockquote>

<blockquote>
<p>וְעַרְבוֹת־הָעוֹלָם אֶת דָּמָם תִּרְוֶינָה&#8230; –</p>
</blockquote>

<blockquote>
<p>וָאֶשָּׂא אֶת עֵינַי אֶל מְרוֹם בֵּית־הַמֶּלֶךְ הַנִּרְדָּם בּוֹטֵחַ –</p>
</blockquote>

<blockquote>
<p>וַתִּפֹּל עָלַי מָרָה־שְׁחֹרָה מוּזָרָה,</p>
</blockquote>

<blockquote>
<p>וְחֵפֶץ תְּקָפַנִי: לָקֹב; אַךְ נֶאֶלְמָה הַקְּלָלָה עַל שְׂפָתַי,</p>
</blockquote>

<blockquote>
<p>וְדָבָר כֹּה חָרִיף – כִּדְבַר־אֵל לֹא בֻטָּא – מְכַרְסֵם לְבָבִי.</p>

<br />
</blockquote>

<blockquote>
<p>בְּטֶרֶם עוֹד הֵאִיר הַשַּׁחַר,</p>
</blockquote>

<blockquote>
<p>עוֹד כְּחַלְחֹל חֲלַל אֲוִיר־כְּרָךְ: וְהַלַּיְלָה הֶעָיֵף</p>
</blockquote>

<blockquote>
<p>מִמִּקְרֵי־לֵיל – גְּנֵבוֹת־מַחְתֶּרֶת וּבְעֵרוֹת־אַרְגָּמָן</p>
</blockquote>

<blockquote>
<p>– בְּבָתִּים וּנְשָׁמוֹת</p>
</blockquote>

<blockquote>
<p>שֶׁנָּם וְלֹא נָם כָּל הָעֵת מִפַּחַד סַכָּנוֹת לֹא צְפוּיוֹת</p>
</blockquote>

<blockquote>
<p>הָאוֹרְבוֹת בְּחֶשְׁכַת הַכְּרָךְ, – כְּבָר הִתְעוֹרֵר מִשְּׁנָתוֹ,</p>
</blockquote>

<blockquote>
<p>שְׁנַת־הַבִּעוּתִים, וְהֵקִיץ</p>
</blockquote>

<blockquote>
<p>בִּשְׁאוֹן עֶגְלוֹת־אַבְטוֹמָבִּילִים מוֹבִילִים פַּת שַׁחֲרִית,</p>
</blockquote>

<blockquote>
<p>בְּשַׁעֲטַת פַּרְסוֹת הַסּוּס וּבְצִלְצוּל בַּקְבּוּקֵי־הֶחָלָב</p>
</blockquote>

<blockquote>
<p>בְּחֵיק הַעֲגָלָה הַמְּרַקְדָה,</p>
</blockquote>

<blockquote>
<p>בְּפֵהוּק הָרַכָּב מַלְבִּין־הַמַּדִּים בַּצֵּל עַל הַדּוּכָן</p>
</blockquote>

<blockquote>
<p>וְשׁוֹרֵק לַחֲלָלוֹ שֶׁל לַיְלָה – זֶה צִפְצוּף שֶׁל צִפּוֹר מַשְׁכִּימָה</p>
</blockquote>

<blockquote>
<p>לַכְּרָךְ –</p>
</blockquote>

<blockquote>
<p>וּבְצַעֲדַת תִּק־תַּק חֲרִישִׁית וּמְדוּדָה לִצְלָלִים רִאשׁוֹנִים</p>
</blockquote>

<blockquote>
<p>מִתְנוֹעֲעִים בְּצִדֵּי רְחוֹבוֹת:</p>
</blockquote>

<blockquote>
<p>לַכְּרָךְ בָּנִים־חוֹרְגִים הֵם, <strong>חַסְרֵי־עֲבוֹדָה</strong>,</p>
</blockquote>

<blockquote>
<p>מִזְדָּרְזִים לְהַשְׁכִּים בִּתְפִלַּת־חֲשָׁאִים</p>
</blockquote>

<blockquote>
<p>לְפִתְחוֹ שֶׁל מִגְדַּל־הַחֲרשֶׁת.</p>
</blockquote>

<blockquote>
<p>אֵין זֹאת כִּי שָׁם בְּהֵיכָלוֹ הַמֶּלֶךְ, <strong>שַׂר־כְּרָךְ</strong>, אֲחוּז־תְּנוּמָה</p>
</blockquote>

<blockquote>
<p>עוֹד מַחֲזִיק חוּט־סְתָרִים בְּיָדוֹ, מִמֶּנוּ לֹא יֶרֶף.</p>
</blockquote>

<blockquote>
<p>וְרִבֲבוֹת קְצָווֹת לַחוּט – כְּרִבֲבוֹת חַכּוֹת</p>
</blockquote>

<blockquote>
<p>מֻשְׁלָכוֹת בְּנַפְשׁוֹת־עֲבָדָיו;</p>
</blockquote>

<blockquote>
<p>וְכִי הוּא, בְּסוֹף אַשְׁמֹרֶת־הַלַּיִל הָאַחֲרוֹנָה, בּוֹ יִמְשֹׁךְ –</p>
</blockquote>

<blockquote>
<p>וְצִלְצְלוּ שְׁעוֹנִים־מְעוֹרְרִים, וְצִלְצְלוּ בְנַפְשׁוֹת־הָאָדָם:</p>
</blockquote>

<blockquote>
<p>וְקָפְצוּ מֵחֲלוֹמָם, וְקָמוּ בְחָפְזַת־קַדַּחַת&#8230;</p>
</blockquote>

<blockquote>
<p>וְהַנַּעֲרָה כִי תִישַׁן עוֹד – דּוֹמֶה: נֶחְפָּזָה הִיא לִישׁוֹן,</p>
</blockquote>

<blockquote>
<p>לִגְמֹעַ הַכּוֹס, כּוֹס הַשֵּׁנָה הַמְּתוּקָה, עַד גְּמִירָה, עַד
גְּמִירָה,</p>
</blockquote>

<blockquote>
<p>בְּטֶרֶם תִּגָּזֵל&#8230;</p>
</blockquote>

<blockquote>
<p>עַד תֵּצֵא הַחַמָּה – וְנָהַר הֲמוֹן הַמִּלְיוֹנִים</p>
</blockquote>

<blockquote>
<p>כִּשְׁטֹף מַיִם רַבִּים, כִּי קָרְאָה לָהֶם שְׁרִיקַת־חָלִיל</p>
</blockquote>

<blockquote>
<p>לְפֻלְחַן הַמֶּלֶךְ&#8230;</p>

<br />
</blockquote>

<blockquote>
<p>רַק אֶחָד יֵשׁ מוֹרֵד בְּמַלְכוּת,</p>
</blockquote>

<blockquote>
<p>בְּמַלְכוּת הַמֹּלֶךְ הָאַדִּיר; וַאֲנִי יְדַעְתִּיהוּ.</p>
</blockquote>

<blockquote>
<p>עִם הָנֵץ הַשֶּׁמֶשׁ</p>
</blockquote>

<blockquote>
<p>וְהִזְהִיב רָאשֵׁי אִלָּנוֹת בַּפַּרְדֵּס, וָאָבוֹא אֶל תּוֹכוֹ</p>
</blockquote>

<blockquote>
<p>וָאֶרְאֶה: בְּעִמְקֵי הַגָּן רַב־הַשְּׁבִילִים שָׁם פִּנָּה
נִסְתָּרָה,</p>
</blockquote>

<blockquote>
<p>עָדֶיהָ חֹל־כְּרָךְ לֹא יַגִּיעַ.</p>
</blockquote>

<blockquote>
<p>בְּפִסְגַּת־הֶהָרִים, מַצְּנִיעֵי סוֹד־קְדוּמִים בְּתוֹכָם</p>
</blockquote>

<blockquote>
<p>(מָסֹרֶת, לִי סָח גַּנָּן זָקֵן, עַל מִבְצַר־מַסַּדָּה</p>
</blockquote>

<blockquote>
<p>שֶׁל הוֹדִיִּים לוֹחֲמִים נוֹאָשִׁים, פֹּה הָיָה מִקְלָטָם</p>
</blockquote>

<blockquote>
<p>וּפֹה נָפְלוּ כֻלָּם עַד אֶחָד לְרַגְלֵי מְנַצֵּחַ, &#8220;אֵל לָבָן&#8221;;</p>
</blockquote>

<blockquote>
<p>רַק שָׂרָם גִּבּוֹרָם – נִשְׁמָתוֹ עֲדֶן פֹּה תִּסְתּוֹפֵף</p>
</blockquote>

<blockquote>
<p>וְקוֹל, כִּילֵל יַנְשׁוּף, תַּשְׁמִיעַ בַּלֵּילוֹת בְּחֶבְיוֹן־הַסְּלָעִים),</p>
</blockquote>

<blockquote>
<p>בְּרֹאשׁ קִיר־הַצּוּרִים הָרָם וְהַתָּלוּל,</p>
</blockquote>

<blockquote>
<p>הָאָרוּג וּמְשֻׁזָּר בִּרְצוּעוֹת־אִלְכָּסוֹן שֶׁל קִסּוּס מִתְפַּתֵּל</p>
</blockquote>

<blockquote>
<p>שָׁם בַּיִת גַּמָּדִי הִתְבַּצֵּר, דְּמוּת אַרְמוֹן
גַּמָּדִי־אַגָּדִי,</p>
</blockquote>

<blockquote>
<p>וְחָצֵר לוֹ סָבִיב, כִּדְמוּת חֲצַר־מַלְכוּת.</p>
</blockquote>

<blockquote>
<p>שְׁמוֹנֶה צַפְצָפוֹת נִצָּבוֹת שָׁם זְקוּפוֹת־הַקּוֹמָה,</p>
</blockquote>

<blockquote>
<p>כִּשְׁמוֹנָה גִבּוֹרִים שׁוֹמְרֵי־הָרֹאשׁ בַּחֲצַר־מַלְכוּת יַעֲמֹדוּ;</p>
</blockquote>

<blockquote>
<p>וַעֲרֻגוֹת־הַפְּרָחִים רַבֵּי־הַגְּוָנִים מְלַבְלְבִים סָבִיב – –</p>
</blockquote>

<blockquote>
<p>עִם־שַׁחַר, עִם שַׁחַר אַשְׁכִּימָה לֶהָרִים הַטְּלוּלִים,</p>
</blockquote>

<blockquote>
<p>אַשְׁגִּיחָה אֶל אַרְמוֹן זֶה קָט וְאַגָּדִי מֵרָחוֹק;</p>
</blockquote>

<blockquote>
<p>וָאֵרֶא בְּדִמְדּוּמֵי־הַשַּׁחַר חֲזוֹן־אוֹר בְּהָקִיץ:</p>
</blockquote>

<blockquote>
<p>יָצָא שַׂר לָבָן מֵאַרְמוֹן גַּמָּדִי, אִישׁ־שֵׂיבָה</p>
</blockquote>

<blockquote>
<p>לְבֶן־מַדִּים, לְבֶן־שֵׂעָר, כִּדְמוּת בֶּן־מָאתַיִם –</p>
</blockquote>

<blockquote>
<p>מַלְכָּא קַטְשִׂיקָא<a href="#fn:1" id="fnref:1" title="see footnote" class="footnote"><sup>1</sup></a>,</p>
</blockquote>

<blockquote>
<p>שַׂר עוֹלַם־חֲלוֹם, עוֹלַם־קְדוּמִים שֶׁחָרֵב!</p>
</blockquote>

<blockquote>
<p>גּוֹלֶה – כְּגִבּוֹר־הָעוֹלָם הַנַּעֲרָץ בְּאִי סַנְקְט־הֵילֶינָה&#8230;</p>
</blockquote>

<blockquote>
<p>וְיָרַד בִּצְעָדָה חֲרִישִׁית שֶׁל רוּחַ אֶל בְּרֵכַת־הַפַּרְדֵּס,</p>
</blockquote>

<blockquote>
<p>הַסְּגוּרָה בֵּין הָרִים לִכְרָךְ; וְהִיא כְבָר הֵקִיצָה</p>
</blockquote>

<blockquote>
<p>וְקִדְּמָה חֲרִישִׁית, מַזְהִירָה</p>
</blockquote>

<blockquote>
<p>פְּנֵי מַלְכָּהּ אֲהוּבָהּ, קַטְשִׂיקָא הֶעָנֹג הַחוֹלֵם,</p>
</blockquote>

<blockquote>
<p>וְרִטֵּט, בְּרוּחַ־הַבֹּקֶר, מִתְעַדֵּן כָּל מִשְׁטַח־מֵימֶיהָ,</p>
</blockquote>

<blockquote>
<p>וְצָחֲקָה לוֹ בַּהֲמוֹן גּוּמוֹת־חֵן – זַהֲרוּרִים&#8230;</p>
</blockquote>

<blockquote>
<p>וַתְּהִי כַּחוֹלֶמֶת עַל יָמִים מִקֶּדֶם,</p>
</blockquote>

<blockquote>
<p>עֵת הָיָה אֹפֶק־שָׁמַיִם כֹּה רָחָב, כֹּה עָמֹק, כֹּה בָהִיר;</p>
</blockquote>

<blockquote>
<p>עֵת, מְזַנֵּק מֵעַב יַעֲרוֹת־עַד, יַעֲרוֹת־גִּיל שֶׁעִטְּרוּהָ –</p>
</blockquote>

<blockquote>
<p>בָּם נַהֲמַת חַיְתוֹ־הַבָּר וּמִצְהֲלוֹת צְעִירֵי־צַיָּדִים</p>
</blockquote>

<blockquote>
<p>אֲדֻמֵּי־עוֹר לַיְלָה וָיוֹם אֶת לְבָבָהּ הִרְנִינוּ, –</p>
</blockquote>

<blockquote>
<p>קַטְשִׂיקָהּ רִאשׁוֹנָה בָּא בְקַשְׁתּוֹ וַיַעֲמֹד בַּסּוּף עֲלֵי־חוֹפָהּ</p>
</blockquote>

<blockquote>
<p>בְּצֵל אַלּוֹן צָעִיר – הוּא עַכְשָׁו רַב־פֹּארוֹת, שָׂב דּוֹרוֹת&#8230;</p>
</blockquote>

<blockquote>
<p>אָז יִפֹּל עָלֶיהָ</p>
</blockquote>

<blockquote>
<p>צֵל בָּתֵּי־הַחוֹמוֹת הַגְּבוֹהִים, מִקָּרוֹב בָּהּ צוֹפִים
נִזְעָמִים,</p>
</blockquote>

<blockquote>
<p>וְזָכְרָה לְפֶתַע, כִּי שׁוֹמְרִים הֵם אוֹתָהּ, שְׁבוּיָתָם, –</p>
</blockquote>

<blockquote>
<p>וְעָבַר עִם רוּחַ כַּצֵּל עַל פָּנֶיהָ וּבְיִרְאָה תְרַטֵּט&#8230;</p>

<br />
</blockquote>

<blockquote>
<p>וּבָאָה שְׁעַת הַצָּהֳרָיִם בְּכָל חֻמָּהּ וְזָהֳרָהּ.</p>
</blockquote>

<blockquote>
<p>קַטְשִׂיקָא נָם נוּמַת צָהֳרָיִם בְּאַרְמוֹן גָּלוּתוֹ,</p>
</blockquote>

<blockquote>
<p>וְחוֹלֵם – לְקוֹל שִׁכְשׁוּךְ, רִנָּה שֶׁל מִזְרְקֵי־מַיִם;</p>
</blockquote>

<blockquote>
<p>וּלְרַגְלֵי דְבִיר־מַלְכָּהּ הַבְּרֵכָה הִתְקַפְּלָה עַל
עוֹלָם־מֵימֶיהָ</p>
</blockquote>

<blockquote>
<p>וְעַל חֲלוֹמוֹת הַהוֹד וְהַתִּפְאֶרֶת שֶׁעָבְרוּ&#8230; – בְּאוֹתָהּ
הַשָׁעָה</p>
</blockquote>

<blockquote>
<p>יִנָּשֵׂא הַשַּׁלִּיט שַׂר־כְּרָךְ בְּרַכֶּבֶת־הַבַּרְזֶל</p>
</blockquote>

<blockquote>
<p>בִּשְׁרִיקַת־הַבּוּז לַנֶּחְשָׁלִים, אֵין רַחֲמִים, אֵין רַחֲמִים לָהֵמָּה,</p>
</blockquote>

<blockquote>
<p>עַל פְּנֵי גִשְׁרֵי־בַרְזֶל אַדִּירָיו – וּבָא כִמְנַצֵּחַ,</p>
</blockquote>

<blockquote>
<p>כְּפַרְעֹה, לְפַקֵּד מַעַרְכוֹת הֲמוֹנָיו עֲבָדָיו,</p>
</blockquote>

<blockquote>
<p>הַבּוֹנִים לוֹ בְּזֵעַת־הָאָף עָרֵי מִסְכְּנוֹת עִם פִּירַמִּידוֹת.</p>
</blockquote>

<blockquote>
<p>וְעָלָה בְ&#8220;מַעֲלִית&#8221;<a href="#fn:2" id="fnref:2" title="see footnote" class="footnote"><sup>2</sup></a> מִגְדַּל־חֲרָשְׁתּוֹ – כְּלוּב־בַּרְזֶל,
הַיּוֹרֵד</p>
</blockquote>

<blockquote>
<p>וְעוֹלֶה, בְּלוֹעַ תְּהוֹם רָב, בְּשַׁלְשְׁלָאוֹת תּוֹךְ
פְּרוֹזְדוֹר־גֵּיהִנֹּם,</p>
</blockquote>

<blockquote>
<p>בִּפְנִימוֹ מִתְגַּלְגְּלִים עַנְקֵי־גַלְגַּלִּים וּמְנַסְּרִים</p>
</blockquote>

<blockquote>
<p>וְעַבְדֵי־מְכוֹנָה יַעֲמְדוּ עָלֶיהָ, וְחִישׁ־קַל יְשַׁמְּשׁוּהָ,</p>
</blockquote>

<blockquote>
<p>גְּלוּיֵי הֶחָזוּת הַשְּׂעִירִים,</p>
</blockquote>

<blockquote>
<p>נִשְׂרָפִים בְּלַבּוֹת־חֹם עוֹלוֹת מִגְּבִרְתָּם, וּנְעָרוֹת
מִתְעַלְפוּת</p>
</blockquote>

<blockquote>
<p>יוֹשְׁבוֹת יוֹם תָּמִים וּמְנַעְנְעוֹת בְּיָדָן וּבְרַגְּלָן
בְּלִי־הֶרֶף,</p>
</blockquote>

<blockquote>
<p>כִּזְבוּבִים בָּרֶשֶׁת; וְעָבַר שַׂר־כְּרָךְ</p>
</blockquote>

<blockquote>
<p>בֵּין שׁוּרוֹת אַמְהוֹתָיו, הַכְּפוּפוֹת לְמֵאוֹת עַל
שֻׁלְחֲנוֹת־מְלַאכְתָּן,</p>
</blockquote>

<blockquote>
<p>וְשָׂם עֵינָיו בַּיָּפוֹת וַחֲטוּבוֹת־הַגִּזְרָה – –</p>
</blockquote>

<blockquote>
<p>מֵרוֹם שֶׁמֶשׁ צָר עַל חַלּוֹנֵי־חַלּוֹנִים שֶׁל מִגְדַּל־הַחֲרשֶׁת</p>
</blockquote>

<blockquote>
<p>וְדֹם יִיצַק זָהָב רוֹתֵחַ אֶל תּוֹכוֹ,</p>
</blockquote>

<blockquote>
<p>אַף יִשְׁטֹף, כִּבְמָטָר שֶׁל אֵשׁ, כָּל הַבַּיִת הַגָּדוֹל,
הַנּוֹרָא,</p>
</blockquote>

<blockquote>
<p>אַךְ עַנְקֵי־גַלְגַּלִּים כְּקֶדֶם רַבֵּי־עַקְשָׁנוּת מְנַסְּרִים,</p>
</blockquote>

<blockquote>
<p>וְסָגַר עַל טַרְפּוֹ – הֶהָמוֹן הַדָּךְ – שַׁעַר, גָּלְיַת עֲנָקִי:</p>
</blockquote>

<blockquote>
<p>וְהִתְבַּשְּׁלוּ הָעָם בְּתוֹךְ הַבַּיִת, כַּבָּשָׂר בְּסִיר גָּדוֹל,
שָׁפוּת</p>
</blockquote>

<blockquote>
<p>עֲלֵי אֵשׁ־גֶּחָלָיו –</p>
</blockquote>

<blockquote>
<p>וְהִתְיַחֵד הַמֹּלֶךְ עִם שְׁבוּיָיו,</p>
</blockquote>

<blockquote>
<p>וְשָׁלְחוּ חֲלִילָיו, עָרִיצִים, שְׁרִיקָתָם כִּנְהִימָה שֶׁל חַיָּה</p>
</blockquote>

<blockquote>
<p>אַכְזָרִית דּוֹרֶסֶת, עֵת כַּפָּהּ עַל טַרְפָּהּ, וְאֵין מַצִּיל;</p>
</blockquote>

<blockquote>
<p>וְאַחֲרֶיהָ כָּל עַנְקֵי־מִגְדָּלָיו כִּשְׂטָנִים אָז יַעֲנוּ
בִּשְׁרִיקָה</p>
</blockquote>

<blockquote>
<p>שֶׁל חֻצְפָּה לַשֶּׁמֶשׁ וְיָרְקוּ עֲשָׁנָם בִּפְנֵי הַשָּׁמַיִם&#8230;</p>

<br />
</blockquote>

<blockquote>
<p>אָז יִקְרָא <strong>שַׂר־אוֹר</strong> לְעֶזְרָתוֹ אֶת אֶחָיו אֵיתָנִים,</p>
</blockquote>

<blockquote>
<p>הִלָּחֵם בְּשַׂר־הַחֲרשֶׁת הַצָּעִיר, הַמְּחֻצָּף־בּוֹטֵחַ,</p>
</blockquote>

<blockquote>
<p>גּוֹזֵל מַלְכוּתוֹ, זֶה מֶרְחַב־יָהּ בָּהִיר, וּמְטַמְּאָהּ
בַּקִּיטוֹר.</p>
</blockquote>

<blockquote>
<p>וְקָרָא לְשַׂר שֶׁל עֲרָפֶל, הוּא עַנְנִיאֵל</p>
</blockquote>

<blockquote>
<p>הַמּוֹלֵךְ עַל שֶׁבַע וְעֶשְׂרִים וּמֵאָה מְדִינָה שֶׁל עָבִים;</p>
</blockquote>

<blockquote>
<p>לְשַׂר שֶׁל הַבָּרָק, אוּרִיאֵל, לוֹ חֶרֶב־הַזָּהָב הַפִּלְאִית;</p>
</blockquote>

<blockquote>
<p>וְאֶל רַעַמְיָהוּ, הַשַּׂר שֶׁל הָרַעַם, לוֹ גַבּוֹת־הַזַּעַם, –</p>
</blockquote>

<blockquote>
<p>לָהֶם וּלְכָל צְבָאָם.</p>
</blockquote>

<blockquote>
<p>אָז יָבוֹא בְּחַשְׁרַת הֶעָבִים לָצוּר עַל הַכְּרָךְ, מִבְצַר־מֹּלֶךְ,</p>
</blockquote>

<blockquote>
<p>שַׂר־אוֹר וְגִבּוֹרָיו, דּוֹמֶה אֱלֵי אֲגַמֶּמְנוֹן הַמֶּלֶךְ</p>
</blockquote>

<blockquote>
<p>הַצּוֹבֵא עַל טְרוֹיָה עִם בְּחִירֵי מְלָכִים, גִּבּוֹרִים שֶׁל יָוָן.</p>
</blockquote>

<blockquote>
<p>וְעָמְדָה חַשְׁרַת צִי אַדִּיר עַל בָּתֵי־חֲרשֶׁת מִגְדָּלִים –</p>
</blockquote>

<blockquote>
<p>וְקָדְרוּ כִפְלַיִם וְשָׁתְקוּ בְנֵי־שַׁחַץ שְׁתִיקַת־הַזְּוָעָה.</p>
</blockquote>

<blockquote>
<p>רְעָמִים רְחוֹקִים בְּרוּם־עוֹלָם עָבָרוּ, בְּטֶרֶם קְרָב הוּחַל,</p>
</blockquote>

<blockquote>
<p>כְּשִׁקְשׁוּק מַרְכְּבוֹת־אֵלִים בְּעָבְרָם לְפַקֵּד צִבְאוֹתָם,</p>
</blockquote>

<blockquote>
<p>מַעַרְכוֹת־גִּבּוֹרִים, וְלָתֵת לָהֵמָּה צַוֵּיהֶם אַחֲרוֹנִים;</p>
</blockquote>

<blockquote>
<p>וְעָמְדוּ בְלִי־נִיד הַמִּגְדָּלִים בְּנֵי־שַׁחַץ, קְדוֹרַנִּים
וּזְקוּפִים.</p>
</blockquote>

<blockquote>
<p>אָז יִשְׁלֹף אוּרִיאֵל אֶת חֶרֶב־הַזָּהָב מִתַּעֲרָהּ</p>
</blockquote>

<blockquote>
<p>וֶהֱעִיפָהּ עַל רָאשֵׁי מִגְדָּלִים: נִתַּן הָאוֹת לַמִּלְחָמָה –</p>
</blockquote>

<blockquote>
<p>וַתִּפְרֹץ מִיָּד&#8230;וְשֵׁנִי לוֹ גִבּוֹר – הַשַּׂר שֶׁל הָרַעַם,</p>
</blockquote>

<blockquote>
<p>וְהוֹצִיא אֶת רַעֲמוֹ וֶהֱטִילוֹ כַּדִּיסְקוּס עַל רָאשֵׁי עֳפָלִים,</p>
</blockquote>

<blockquote>
<p>וָזָע הָאֲוִיר כַּפָּצוּעַ בֵּינוֹתָם, וְהִתְפּוֹצֵץ הַדִּיסְקוֹס –</p>
</blockquote>

<blockquote>
<p>וְעֹפֶל וָבַחַן עֲנָקִיִּים עוֹד בִּמְנוּחָתָם יַעֲמֹדוּ:</p>
</blockquote>

<blockquote>
<p>וַיִטּשׁ הַקְּרָב. בְּרוּם־עוֹלָם כִּידוֹנִים, כִּידוֹנִים</p>
</blockquote>

<blockquote>
<p>שֶׁל זָהָב נוֹצֵצוּ, וּרְעָמִים אַחֲרֵי רְעָמִים הוּטָלוּ –</p>
</blockquote>

<blockquote>
<p>כִּכְרוּזִים שֶׁל מְרִי וּמַהְפֵּכָה&#8230;מְרִי וּמַהְפֵּכָה!</p>
</blockquote>

<blockquote>
<p>וְעָנוּם עֹפֶל וָבַחַן כְּקֶדֶם בִּשְׁתִיקָה שֶׁל חֻצְפָּה</p>
</blockquote>

<blockquote>
<p>וּבְתוֹכָם גַלְגִּלֵי־מְכוֹנוֹתָם כְּקֶדֶם עֲנָקִיִּים מְנַסְּרִים,</p>
</blockquote>

<blockquote>
<p>וְהֶחֱרִישׁ קוֹל שְׁאוֹן הַגַּלְגַּלִּים אֶת קוֹל הֲמוֹן־יָהּ
בַּשָּׁמַיִם:</p>
</blockquote>

<blockquote>
<p>וְלֹא יָבוֹא כְרוּז רַעַם בַּגַּלְגַּל לְאָזְנֵי עַם עוֹבְדִים
בַּפָּרֶךְ,</p>
</blockquote>

<blockquote>
<p>וְלֹא יֻדְלַק אַף רֶגַע שְׁבִיב מֶרֶד וּקְרָב בְּעֵינֵיהֶם&#8230;</p>
</blockquote>

<blockquote>
<p>וּכְקֶדֶם מַמְלֶכֶת שַׂר־שֶׁמֶשׁ,</p>
</blockquote>

<blockquote>
<p>מֶרְחַב־יָהּ בָּהִיר, בְּיַד מֹלֶךְ.</p>
</blockquote>

<blockquote>
<p>אָז יָלִיט שַׂר־שֶׁמֶשׁ, פָּצוּעַ
בִּלְבָבוֹ, אֶת פָּנָיו בֶּעָבִים!</p>
</blockquote>

<blockquote>
<p>וְהֵם רָצִים, כִּצְבָאוֹת נוֹאָשִׁים.</p>
</blockquote>

<blockquote>
<p>וְנִגְּרָה דִמְעָתָם הַכְּבֵדָה־הַכְּבֵדָה לָאָרֶץ הַצְּחִיחָה</p>
</blockquote>

<blockquote>
<p>לְבַטָּלָה, וְאָבְדָה בֵין אֵימֵי־מִגְדָּלִים&#8230;</p>
</blockquote>

<blockquote>
<br />

<p>וְרַד, חֲלַל־קְרָב, שַׂר־הַשֶּׁמֶשׁ</p>
</blockquote>

<blockquote>
<p>וְצָנַח לָאָרֶץ מִתְבּוֹסֵס בְּדָמוֹ –</p>
</blockquote>

<blockquote>
<p>וְהִזָּה הַדָּם עֲלֵי אַלְפֵי הַשְּׁמָשׁוֹת בְּחַלּוֹנוֹת־עֳפָלִים.</p>
</blockquote>

<blockquote>
<p>וְהֶאְדִימוּ עַל קִירוֹת הַמִּגְדָּל כְּכִתְמֵי דָם שָׁפוּךְ:</p>
</blockquote>

<blockquote>
<p>וְנִדְמוּ הַמְּכוֹנוֹת בְּצֵל־הַדִּמְדּוּמִים כְּחַיְתוֹ־בְרֵאשִׁית,</p>
</blockquote>

<blockquote>
<p>שֶׁנְהַבֵּי־אַגָּדָה, וְנִדְמָה: אֵל – חַיּוֹת קְדוֹשׁוֹת בְּהֵיכָל,</p>
</blockquote>

<blockquote>
<p>אֲדֻמּוֹת שִׁנַּיִם – מִדְּמֵי קָרְבְּנוֹתָן&#8230;</p>
</blockquote>

<blockquote>
<p>וְיָצְאוּ הֲמוֹנִים, עֲיֵפִים וּרְצוּצִים, מִמִּגְדַּל־הַחֲרשֶׁת</p>
</blockquote>

<blockquote>
<p>הַשָּׁחוֹר, וְהִשְׁאִירוּ בוֹ יוֹמָם, כַּאֲבֵלִים – אֶת מֵתָם;</p>
</blockquote>

<blockquote>
<p>וְעָלוּ בְּמַרְכְּבוֹת־עִלִּית<a href="#fn:3" id="fnref:3" title="see footnote" class="footnote"><sup>3</sup></a><strong>,</strong> וְיָרְדוּ בְּמַרְכְּבוֹת־תַּחְתִּית</p>
</blockquote>

<blockquote>
<p>הֲמוֹן־הַמִּילְיוֹנִים, וּבְעֵינָם בַּקָּשָׁה אִלֶּמֶת: שָׂאוּנוּ,</p>
</blockquote>

<blockquote>
<p>שָׂאוּנוּ־נָא, אַחִים, מִכָּאן אֶל מֵעֵבֶר לְהָרֵי־הַחשֶׁךְ!&#8230;</p>
</blockquote>

<blockquote>
<p>וְנִדְחֲקוּ מְכֻסִּים בַּפִּיחַ וְנִצְפְּפוּ תּוֹךְ הַמִּרְכָּבוֹת</p>
</blockquote>

<blockquote>
<p>אֲנָשִׁים וּנְעָרוֹת, עַל פְּנֵיהֶן פִּיחַ עִם פּוּךְ הִתְעָרָבוּ,</p>
</blockquote>

<blockquote>
<p>וְשָׁרְקוּ חֲלִילֵי הַמַּסָּע־הַמָּהִיר – וְנִשָּׂא בִצְוָחָה</p>
</blockquote>

<blockquote>
<p>עַל־פְּנֵי גִשְׁרֵי־בַרְזֶל, עֲנָקִים בְּרוּם־אֲוִיר תְּלוּיִים בְּנֵס.</p>
</blockquote>

<blockquote>
<p>וְצָעֲקוּ נְעָרוֹת – כִּי הָיָה הֶהָמוֹן הַצָּפוּף גּוּשׁ אֶחָד,</p>
</blockquote>

<blockquote>
<p>גּוּף אֶחָד, בְּלִי מָקוֹם לְמַחַט; וְדָבֵק בְּשַׂר נָבָל</p>
</blockquote>

<blockquote>
<p>אֶל גְּוִיַּת הַתַּמָּה, בְּמִתְכַּוֵּן וְשֶׁלֹּא בְּמִתְכַּוֵּן&#8230;</p>
</blockquote>

<blockquote>
<p>וְהוּטְלָה יְפֵהפִיָּה צְעִירָה בִּזְרוֹעוֹת הַזָּקֵן הַיּושֵׁב,</p>
</blockquote>

<blockquote>
<p>וּלְבֵין בִּרְכֵּי נַעֲרָה יְהוּדִית יִדָּחֵף אִיטַלְקִי.</p>
</blockquote>

<blockquote>
<p>וְגִשְׁרֵי־הַבַּרְזֶל יִצְוָחוּ:</p>
</blockquote>

<blockquote>
<p>הוֹי בֹּאוּ, בְּנֵי כְּרָךְ, הַמְּקֻבָּצִים מֵעַמִּים כֹּה שׁוֹנִים
כֹּה רַבִּים</p>
</blockquote>

<blockquote>
<p>אֶל דּוּד אֶחָד מְהַתֵּךְ, וְהֻתַּכְתֶּם בְּתוֹכוֹ, וְהֻתַּכְתֶּם!&#8230;</p>
</blockquote>

<blockquote>
<p>וּשְׁכִינָה שֶׁבִּי מָה אוֹמֶרֶת, בִּדְחָק אֵין־אֲוִיר זֶה נֶחְנֶקֶת?
–</p>
</blockquote>

<blockquote>
<p>&#8220;יוֹם בָּא – מֹלֶךְ! כְּרָךְ! – וְנֶהְפַּכְתֶּם, וְנֶהְפַּכְתֶּם!&#8221;</p>

<br />
</blockquote>

<blockquote>
<p>בִּשְׁעַת תְּפִלַּת־מִנְחָה</p>
</blockquote>

<blockquote>
<p>לְאִיֵּי הַזָּהָב הַפְּזוּרִים בְּרוּם־אֹפֶק, נוֹהִים</p>
</blockquote>

<blockquote>
<p>כַּחֲלוֹמוֹת־הָאֵל אֲשֶׁר תָּעוּ לְבֵין חוֹמוֹת־כְּרָךְ, – וַאֲנִי
יוֹשֵׁב</p>
</blockquote>

<blockquote>
<p>בַּפַּרְדֵּס, מִתְרַפֵּק בִּיגוֹן בֵּין־הַשְּׁמָשׁוֹת עֲלֵי
אָחוֹת־כַּלָּה,</p>
</blockquote>

<blockquote>
<p>בְּצֵל אִילָן עֲלֵי שְׂפַת־הַבְּרֵכָה. וָאֶרְאֶה בֶּחָזוֹן:</p>
</blockquote>

<blockquote>
<p>מֵעֵבֶר לַבְּרֵכָה, עַל חוֹפָהּ הַשֵּׁנִי, בִּמְקוֹם שָׁם יִתְאַדְּמוּ</p>
</blockquote>

<blockquote>
<p>בְּצִבְעֵי־אַרְגָּמָן וְרִידֵי־הַתְּכֵלֶת לִסְלָעִים חֲשׂוּפִים</p>
</blockquote>

<blockquote>
<p>נִשְׁקָפִים מְעֹרִים בְּתַחְתִּית הַמַּיִם, וְכוֹתָרוֹת שֶׁל עֵצִים</p>
</blockquote>

<blockquote>
<p>תַּשְׁחֵרְנָה שָׁם, שְׁקוּעוֹת בְּהַרְהוֹרֵי־דִמְדּוּמִים, – שָׁם
יֵשֵׁב חֲשָׁאי</p>
</blockquote>

<blockquote>
<p>בְּצֵל אִילָן מַלְכָּא קַטְשִׂיקָא, כֹּה נוּגֶה וְכוֹאֵב בְּשִׁבְיוֹ,</p>
</blockquote>

<blockquote>
<p>וְהַבְּרֵכָה, אִלֶּמֶת, שׁוֹמֵמָה, עָלָיו דֹּם מִתְרַפְּקָה</p>
</blockquote>

<blockquote>
<p>בִּיגוֹן בֵּין הַשְּׁמָשׁוֹת&#8230;</p>
</blockquote>

<blockquote>
<p>אַט רִטְּטָה רוּחַ בֵּין דִּשְׁאֵי־הַחוֹף הַחֲרִישִׁים, וְעָבְרָה</p>
</blockquote>

<blockquote>
<p>כְּאֶצְבְּעוֹת מְנַגֵּן עַל נִימֵי לְבָבִי, – וְהָמָה כַכִּנּוֹר.</p>
</blockquote>

<blockquote>
<p>אָז תַּטֶּה לִי אָזְנָהּ תַּמָּתִי, וָאָשִׁיר לָהּ שִׁירַת־הַיָּגוֹן:</p>
</blockquote>

<blockquote>
<p>&quot;כִּי בָרָא הָאֵל אֶת־עוֹלָמוֹ, צָפָה אַחֲרִיתוֹ מֵרֵאשִׁית</p>
</blockquote>

<blockquote>
<p>וַיִּקְרָא בְּסֵפֶר־הַדּוֹרוֹת שֶׁל אָדָם&#8230;וּמִשֶּׁהִגִּיעַ</p>
</blockquote>

<blockquote>
<p>לְפָרָשָׁה שֶׁל כְּרָךְ, אוֹרוּ עֵינָיו, כִּבְיָכוֹל, וְקָרְנָה
הַפָּרָשָׁה</p>
</blockquote>

<blockquote>
<p>בְּאוֹר שֶׁל חֲלוֹם אֱלֹהִי, כִּתְמוּנַת־הוֹד רַבַּת־הַגְּוָנִים:</p>
</blockquote>

<blockquote>
<p>דּוֹר יָבוֹא – וְיָשְׁבוּ בְנֵי־אָדָם בִּכְרָךְ שֶׁבֶת־אַחִים,</p>
</blockquote>

<blockquote>
<p>וְנִתְלוּ בַּאֲוִירוֹ פַּרְדֵּסִים, כְּגַנֵּי שְׁמִירָמִית
הַמַּלְכָּה,</p>
</blockquote>

<blockquote>
<p>כִּגְשָׁרִים שֶׁל עֵדֶן:</p>
</blockquote>

<blockquote>
<p>וְהָיָה הַכְּרָךְ – עֵץ־הַחַיִּים הַגָּדוֹל, וְחָיוּ בְצִלּוֹ</p>
</blockquote>

<blockquote>
<p>הֲמוֹנֵי הָאָדָם וְאָכְלָה כָל־נֶפֶשׁ מִפִּרְיוֹ הַמָּתוֹק&#8230;</p>
</blockquote>

<blockquote>
<p>וְהָיוּ לָהֶם עַנְקֵי &#8220;גְלָמִים&#8221; מְכוֹנוֹת, לַעֲשׂוֹת חֹל־מְלַאכְתָּם,</p>
</blockquote>

<blockquote>
<p>וְהֵמָּה, אֲדוֹנֵי־חַיֵּיהֶם, בְּיָפְיוֹ שֶׁל עוֹלָם יִדְבָּקוּ</p>
</blockquote>

<blockquote>
<p>לְאַהֲבָה אֶת־כָּל־הַנִמְצָא וְלִמְחוֹת מֵעַל כָּל פָּנִים דִּמְעָה.</p>
</blockquote>

<blockquote>
<p>וְרָאוּ אֶת פְּנֵי אֲדֹנָי, אֵל הַחַיִּים, בִּתְמוּנוֹת־הַחֶמְדָּה</p>
</blockquote>

<blockquote>
<p>וּשְׂכִיּוֹת הַיֹּפִי שֶׁנֶּאֱסַף מִכָּל־פִּנּוֹת עוֹלָם וְהוּבָא,</p>
</blockquote>

<blockquote>
<p>כְּאוֹצְרוֹת־הַקֹּדֶשׁ, לַכְּרָךְ&#8230;</p>
</blockquote>

<blockquote>
<p>וְשָׁמְעוּ אֶת־קוֹל אֲדֹנָי מִתְהַלֵּךְ בְּתוֹךְ פַּסֵּי־חַשְׁמַל</p>
</blockquote>

<blockquote>
<p>כַּבָּזָק מִתְרוֹצְצִים,</p>
</blockquote>

<blockquote>
<p>בְּקוֹלוֹת רְעָמִים עַל רָאשֵׁי מִגְדָּלִים בַּכֹּחַ מִתְפּוֹצְצִים,</p>
</blockquote>

<blockquote>
<p>בִּשְׁאוֹן גַּלֵּי־יָם, תְּכֵלֶת־יָם, וּבִנְגִינַת סִמְפוֹנִיּוֹת,</p>
</blockquote>

<blockquote>
<p>שַׁי עָרֵב, הֵבִיאוּ לַכְּרָךְ כָּל־הָעַמִים וְכָל־הָאֲרָצוֹת&#8230;</p>
</blockquote>

<blockquote>
<p>וְאֵין סוֹף לְאוֹר אֱלֹהִי שֶׁל חֲלוֹם־הַחֲלוֹמוֹת הַגָּדוֹל.</p>
</blockquote>

<blockquote>
<p>וּבְשָׁעָה שֶׁקָּרָא אֵל פָּרָשָׁה זוֹ, עָמַד הַשָּׂטָן מֵאַחֲרָיו</p>
</blockquote>

<blockquote>
<p>וְזָמַם אֶת זְמָמוֹ&#8230;גַּם עָשָׂה!</p>
</blockquote>

<blockquote>
<p>מִסֵּפֶר־אֵל גֻּנְּבָה הַפָּרָשָׁה, וּבָא דַף מְזֻיָּף
בִּמְקוֹמָהּ&quot;&#8230;</p>
</blockquote>

<blockquote>
<p>אָז יִכְבּוּ אִיֵּי־הַזָּהָב וְהִשְׁחִירוּ בָאֹפֶק, בְּרוּמוֹ.</p>
</blockquote>

<blockquote>
<p>רִטְטָה חֶרֶשׁ תַּמָּתִי, וַתִּשְׁאַל:</p>
</blockquote>

<blockquote>
<p>&#8220;בְּחִיר לִבִּי, וּפָרָשַׁת־הָאוֹר – הַעוֹד תָּשׁוּב תִּמָּצֵא?&#8221;</p>
</blockquote>

<blockquote>
<p>וָאוֹרִיד אֶת רֹאשִׁי וָאֶדֹּם, וְאֵין מַעֲנֶה בְּפִי.</p>
</blockquote>

<blockquote>
<p>וְזָרַח הַשֶּׁמֶשׁ וּבָא בִּמְדִינַת־הַכְּרָךְ בְּאֵין שִׁנּוּי,</p>
</blockquote>

<blockquote>
<p>וְעָבַר הַקַּיִץ.</p>
</blockquote>

<blockquote>
<p>וְהִתְעַצֵּב אֶל לִבּוֹ שַׂר־אוֹר וְכָתַב בַּפָּז שֶׁל הַבָּצִיר</p>
</blockquote>

<blockquote>
<p>צַוָּאַת שַׂר חוֹלֶה לָמוּת, וְנָשְׂאוּ הֶעָלִים הַצְהֻבִּים,</p>
</blockquote>

<blockquote>
<p>שַׁלֶּכֶת פַּרְדֵּסִים, בָּרוּחַ אֶת בְּשׂוֹרַת־הַיָּגוֹן.</p>
</blockquote>

<blockquote>
<p>וּבֵרַךְ הַשֶּׁמֶשׁ בְּאַהֲבָה שְׁיָרַת הַסִּיסִים הַקְּטַנּוֹת,</p>
</blockquote>

<blockquote>
<p>הַמְרַקְּדוֹת עַל כַּרְכֹּב הַמִּזְרָק בַּפַּרְדֵּס וְשׁוֹתוֹת
בְּפִטְפּוּט,</p>
</blockquote>

<blockquote>
<p>וּבְלִבָּן הַקָּט כְּבָר הִתְעוֹרֵר פַּחַד־הַחֹרֶף הַקַּדְמוֹן&#8230;</p>
</blockquote>

<blockquote>
<p>עוֹד מְעַט וְהִתְנַשְּׂאוּ בִיעַף וּבִצְוָחָה חֲרִישִׁית לַמָּרוֹם,</p>
</blockquote>

<blockquote>
<p>וּפְרוּשׂוֹת כְּנָפַיִם תֵּצֶאנָה מֵחֶשְׁכַת־הַכְּרָךְ אֶל
אוֹר־דָּרוֹם,</p>
</blockquote>

<blockquote>
<p>וְנִשְׁאַר הַכְּרָךְ שׁוֹמֵם עָזוּב מִצִפּוֹר־דְּרוֹר קְטַנָּה
אַחֲרוֹנָה.</p>
</blockquote>

<blockquote>
<p>לַבֹּקֶר – וְעָפוּ בָרוֹם
סִיעוֹת־סִיעוֹת מְאִירוֹת, וְיָרְדוּ</p>
</blockquote>

<blockquote>
<p>בְשָׁעָה זוֹ אִישׁ אִישׁ בִּשְׁלַבִּים חֲשֵׁכִים בִּפְרוֹזְדּוֹר שֶׁל
טַחַב,</p>
</blockquote>

<blockquote>
<p>חִישׁ־חִישׁ לַעֲבוֹדַת חָק־יוֹמָם&#8230;וְיַלְדֵיהֶם הַחִוְּרִים</p>
</blockquote>

<blockquote>
<p>יְצַחֲקוּ עֲזוּבִים בְּחֶשְׁכַת הַמִּסְדְּרוֹן, וְיָצְאוּ לִרְחוֹבוֹת</p>
</blockquote>

<blockquote>
<p>לֹא־טְהוֹרִים וְהוֹמִים, פְּרוֹזְדּוֹרִים שֶׁל טֻמְאָה, מוֹבִילִים</p>
</blockquote>

<blockquote>
<p>אֱלֵי לַבִּירִינְתָּא שֶׁל חֵטְא –</p>
</blockquote>

<blockquote>
<p>וְלֹא יִשָּׂא הַיֶּלֶד אֶת עֵינָיו לִרְאוֹת בְּאוֹר שֶׁמֶשׁ
בַּמָּרוֹם!</p>
</blockquote>

<blockquote>
<p>וְאַחֲרֵי שְׁיָרוֹת שָׁמַיְמִיּוֹת, טוֹבְלוֹת בַּתְּכֵלֶת וְטוֹבְעוֹת,</p>
</blockquote>

<blockquote>
<p>נַפְשׁוֹ לֹא תֵצֵא, כְּצִפּוֹר־דְּרוֹר קְטַנָּה, קַלִּילָה&#8230;</p>

<br />
</blockquote>

<blockquote>
<p>הוֹי יַלְדֵי יִשְׂרָאֵל, תִּינוֹקוֹת בֵּית־רַבָּם! אֲשֶׁר
הִכַּרְתִּיכָם</p>
</blockquote>

<blockquote>
<p>בְּלֶכְתְּכֶם אֶל הָאַסְכּוֹלָה בַּבֹּקֶר־בַּבֹּקֶר, בֵּין יַלְדֵי</p>
</blockquote>

<blockquote>
<p>אִיטַלְקִים וְאִירִים, בַּמָּאוֹר שֶׁל פְּנֵיכֶם הַבָּרִים, בָּהֶם</p>
</blockquote>

<blockquote>
<p>יֵשׁ מַשֶּׁהוּ מִן נֹגַהּ־סַהַר, אוֹר עֶלְיוֹן וְנֶאֱצָל;</p>
</blockquote>

<blockquote>
<p>וְיֶתֶר עַל זֶה: בְּעֵינֵיכֶם, בְּבָבוֹת עֵינֵיכֶם הַתַּמּוֹת,</p>
</blockquote>

<blockquote>
<p>בָּהֵן אֵי־שָׁם חָבוּי גֵּץ בִּינָה עֶלְיוֹנָה וְנִיצוֹץ־נְבוּאָה</p>
</blockquote>

<blockquote>
<p>וַחֲלוֹם שֶׁל מָשִׁיחַ, שֶׁבְּנֶפֶשׁ הָאֶחָד מִכֶּם יִתְלַקֵּחַ</p>
</blockquote>

<blockquote>
<p>בְּאַחֲרִית־הַיָּמִים וְהֵאִיר הָעוֹלָם מִסּוֹפוֹ וְעַד סוֹפוֹ, –</p>
</blockquote>

<blockquote>
<p>הוֹי יַלְדֵי־יִשְׂרָאֵל, הַנְּתוּנִים בַּשְּׁבִי! הִשְׁבַּעְתִּיכֶם:</p>
</blockquote>

<blockquote>
<p>כִּי תֵלְכוּ עֲיֵפִים בָּעֶרֶב־בָּעֶרֶב אֶל בֵּית תַּלְמוּד־תּוֹרָה,</p>
</blockquote>

<blockquote>
<p>סִפְרֵיכֶם בִּידֵיכֶם – כַּכַּדִּים לִשְׁאֹב מִמַּבּוּעַ יִשְׂרָאֵל</p>
</blockquote>

<blockquote>
<p>וּלְהַשְׁקוֹת בְּמֵימָיו הַחַיִּים אֶת נַפְשׁוֹתֵיכֶם הַזַּכּוֹת, –</p>
</blockquote>

<blockquote>
<p>אַל דֳּמִי וְאַל מְנוּחָה לָכֶם! וְהֵאִירָה הַתּוֹרָה עֵינֵיכֶם,</p>
</blockquote>

<blockquote>
<p>וּבֵרְכָה אֶת רוּחֲכֶם וְהִפְרְתָה אוֹתוֹ, וַחֲזַקְתֶּם וּגְדַלְתֶּם</p>
</blockquote>

<blockquote>
<p>וִהְיִיתֶם כְּמִגְדַּל הָאוֹר, וְהוֹצֵאתֶם עַם־כְּרָךְ מִגָּלוּתוֹ</p>
</blockquote>

<blockquote>
<p>מִשִּׁעְבּוּד־הַמֹּלֶךְ, וְהִכְנַסְתֻּם אֶל מַלְכוּת־הַיֹּפִי.</p>
</blockquote>

<blockquote>
<p>הוֹי יַלְדֵי־יִשְׂרָאֵל, הַנְּתוּנִים בְּצִפָּרְנֵי שַׂר־כְּרָךְ,
הִשְׁבַּעְתִּיכֶם!</p>
</blockquote>

<blockquote>
<br />
</blockquote>

<blockquote>
<p>בָּא חֹרֶף לָעוֹלָם: קוֹל צְעָדָיו בַּכְּרָךְ לֹא יִשָׁמַע,</p>
</blockquote>

<blockquote>
<p>בְּנַסֵּר גַּלְגִּלָּיו כְּמִנְהָגָם. אָז יִשְׁלַח שַׂר־חֹרֶף</p>
</blockquote>

<blockquote>
<p>(הַיוֹשֵׁב בְּהֵיכָל שֶׁל כְּפוֹר טָמִיר, נָשׂוּא עַל כֶּתֶף־עֲנָנִים)</p>
</blockquote>

<blockquote>
<p>מַלְאָכִים אֶל שַׂר־כְּרָךְ עַל כַּנְפֵי הַשָּׁלֶג הָרִאשׁוֹן:</p>
</blockquote>

<blockquote>
<p>&#8220;כֹּה אָמַר כְּפוֹר־סָבָא הַמֶּלֶךְ, כָּל מְדִינוֹת מֶמְשַׁלְתְּךָ לִי
הֵן!&#8221;</p>
</blockquote>

<blockquote>
<p>וַיֵּצֵא שַׂר־כְּרָךְ, הוּא וּפְקִידָיו הַגֵּאִים,</p>
</blockquote>

<blockquote>
<p>וְרָמְסוּ בְּרִכְבֵי־בַרְזִלָּם אֶת מַלְאֲכֵי־חֹרֶף הַקַּלִּים.</p>
</blockquote>

<blockquote>
<p>חִכָּה שַׂר־חֹרֶף עַד בּוֹשׁ, כְּמוֹ נַפּוֹלֵיאוֹן – לְמִּפְתָּחוֹת</p>
</blockquote>

<blockquote>
<p>שֶׁל שַׁעֲרֵי מוֹסְקְבָה הַבִּירָה, וּפָנָיו מְעֻנָּנִים:</p>
</blockquote>

<blockquote>
<p>לֹא שָׁבוּ מַלְאָכָיו עֲדַיִן&#8230;מַלְאֲכֵי־כְּרָךְ אָז יָבֹאוּ:</p>
</blockquote>

<blockquote>
<p>עַמּוּדִים שֶׁל קִיטוֹר מַשְׁחִירִים, מִתְאַבְּכִים וְעוֹלִים
שָׁמַיְמָה,</p>
</blockquote>

<blockquote>
<p>וּתְשׁוּבָה בְּצִדָּם: קוֹל שְׁרִיקָה חֲצוּפָה לַחֲלִילֵי־מִגְדָּלִים.</p>
</blockquote>

<blockquote>
<p>וַיִּזְעַם כְּפוֹר־סָבָא, וַיַּזְעֵק אֶת חֵילוֹ: צְבָא רוּחוֹת
מְמֻנִּים</p>
</blockquote>

<blockquote>
<p>עַל אוֹצְרוֹת הַכְּפוֹר וְהַקֶּרַח – וַיִתֵּן לָהֵמָּה צַו־מַלְכוּת:</p>
</blockquote>

<blockquote>
<p>&quot;צְאוּ, כָּל מְשַׁרְתַי וְעוֹשֵׂי־רְצוֹנִי, וְצוּרוּ עַל כְּרָךְ זֶה</p>
</blockquote>

<blockquote>
<p>יָמִים כַּלֵילוֹת, וּכְבַשְׁתֶּם לִי מִבְצַר־מִבְצָרִים זֶה יָהִיר&quot;.</p>
</blockquote>

<blockquote>
<p>וַיֵּצְאוּ גִבּוֹרָיו הַפִּלְאִים לִמְלַאכְתָּם וְלַקְּרָב
הַחֲרִישִׁי.</p>
</blockquote>

<blockquote>
<p>בַּיוֹם הַשְּׁלִישִׁי,</p>
</blockquote>

<blockquote>
<p>וַיַּעַל שֶׁמֶשׁ־חֹרֶף לַמִּצְפֶּה – וַיַּרְא: שְׁלַל אֲבָנִים</p>
</blockquote>

<blockquote>
<p>טוֹבוֹת מֻשְׁלָכוֹת בָּרְחוֹבוֹת, וְשִׁכְבַת־הַתְּכֵלֶת לַשֶּׁלֶג</p>
</blockquote>

<blockquote>
<p>מַעֲטִירָה לְגַגּוֹת־הַחוֹמוֹת וּלְמַעַשְׁנוֹתָן מַשְּׁחִירוֹת.</p>
</blockquote>

<blockquote>
<p>עָלַס לְבַב שַׂר־הַשֶּׁמֶשׁ לַחֲזוֹת בְּאוֹר מֶרְחַב־יָהּ מַלְבִּין –</p>
</blockquote>

<blockquote>
<p>וַיָּקָם וַיִּיר לְלֵב־כְּרָךְ, שׂוֹנְאוֹ־צוֹרֲרוֹ, חִצֵּי זְהָבוֹ:</p>
</blockquote>

<blockquote>
<p>נִתְקְעוּ חִצֵּי־הַזָּהָב בַּשֶּׁלֶג, סַנְוֵרִים לָעָיִן</p>
</blockquote>

<blockquote>
<p>וְהָיָה לַכְּרָךְ מַרְאֵה־חַג, כְּמוֹ נֶהְפַּךְ עִיר־כַּדְכֹּד
אַגָּדִית&#8230;</p>
</blockquote>

<blockquote>
<p>אָז יָגִיל כְּפוֹר־סָבָא רַב־זַעַם בְּטִירַת־מַלְכוּתוֹ הַטְּמִירָה:</p>
</blockquote>

<blockquote>
<p>נֶאֱסַר שַׂר־כְּרָךְ בְּרִשְׁתוֹתָיו זוֹ פָרַשׂ לוֹ,
רִשְׁתוֹת־הַזֹּהַר,</p>
</blockquote>

<blockquote>
<p>נִתְּנוּ בְנַרְתִּיקִים שֶׁל כֶּסֶף הָאִילָנוֹת הַחוֹלְמִים
בָּרְחוֹבוֹת,</p>
</blockquote>

<blockquote>
<p>נִתְלוּ קַרְחֹלִים, כִּשְׁבָטִים שֶׁל פָּז, בְּשֹוּלֵי גַגּוֹת
וְזִיזִים,</p>
</blockquote>

<blockquote>
<p>כֻּסּוּ בְּמַפִּיּוֹת־צְחוֹר שִׂבְכוֹת־בַּרְזֶל וּגְדֵרוֹת&#8230;</p>
</blockquote>

<blockquote>
<p>וּבְזָוִית מֻצְנָעָה בַּפַּרְדֵּס – שָׁם כַּרְמְלִית־חֶמְדָּה</p>
</blockquote>

<blockquote>
<p>הוֹרִיקָה בַקַּיִץ, וְעַתָּה הִיא זְרוּעָה מִפֶּה לְפֶה סֻכָּר</p>
</blockquote>

<blockquote>
<p>שֶׁל אִבְקַת־הַשֶּׁלֶג הַצְּחוֹרָה – בְּשִׁלְגִּית רְתוּמָה לְסוּסִים,</p>
</blockquote>

<blockquote>
<p>מַכְסִיפֵי־מְצִלּוֹת וּשְׂרֻקִּים גַּם שְׁנֵיהֶם, שַׂר־שֵׂיבָה דֹּם
חוֹלֵם,</p>
</blockquote>

<blockquote>
<p>שְׁלוּב־זְרוֹעוֹת עִם רַעְיָה לִימִינוֹ יוֹשֶׁבֶת, חֲלוֹם־חֹרֶף
עָדִין,</p>
</blockquote>

<blockquote>
<p>עֵת בְּרִשְׁתוֹת־הַתְּכֵלֶת שְׁנֵי סוּסָיו יָטוּסוּ סְבִיב כַּרְמְלִית</p>
</blockquote>

<blockquote>
<p>בָּעִגּוּל, וְחוֹזְרִים חֲלִילָה, כְּמוֹ עָגִים הֵם עֻגָּה שֶׁל
קְסָמִים,</p>
</blockquote>

<blockquote>
<p>רַגְלֵיהֶם – כַּחֲצָאֵי־הַקְּשָׁתוֹת, פַּרְסוֹתָם שְׁהָמִים
מַתִּיזוֹת&#8230;</p>
</blockquote>

<blockquote>
<p>שְׁכוּר־הַנִּצָחוֹן אָז יָבוֹא כְּפוֹר־סָבָא בִּכְבוֹדוֹ וּבְעַצְמוֹ</p>
</blockquote>

<blockquote>
<p>בְּאַחַד הַלֵּילוֹת בְּשַׁעֲרֵי־הַכְּרָךְ בְּמִרְכֶּבֶת־נִצָּחוֹן,</p>
</blockquote>

<blockquote>
<p>וְהָלַךְ צְבָא־רוּחוֹת לְפָנָיו, וּבִשְּׂרָה הַסּוּפָה אֶת בּוֹאוֹ –</p>
</blockquote>

<blockquote>
<p>וּפָגְעוּ בְּמֶרְכַּבְתּוֹ גִבּוֹרֵי שַׂר־כְּרָךְ הָעֲרוּכִים</p>
</blockquote>

<blockquote>
<p>לִקְרָאתוֹ בְּאַלְפֵיהֶם, בְּיָעִים שֶׁל בַּרְזֶל מְזֻיָּנִים&#8230;</p>
</blockquote>

<blockquote>
<p>וְעָמְדוּ לְטַאטֵא מִקֶּרֶב הַכְּרָךְ אֶת־ מִרְכֶּבֶת כְּפוֹר־סָבָא;</p>
</blockquote>

<blockquote>
<p>וְעָנְתָה לְסַעֲרַת־רוּחוֹתָיו נְקִישַׁת־הַיָּעִים עַקְשָׁנִית.</p>
</blockquote>

<blockquote>
<p>וְנִטַּשׁ הַקְּרָב כָּל הַלַּיְלָה, וּבְצֵאת שַׂר־הַשֶּׁמֶשׁ לַבֹּקֶר –</p>
</blockquote>

<blockquote>
<p>וְרָאָה: רְחוֹבוֹת מַשְׁחִירִים כְּמוֹ תְמוֹל וּכְמוֹ שִׁלְשׁוֹם,
עֲגָלוֹת</p>
</blockquote>

<blockquote>
<p>מוֹבִילוֹת לִקְבוּרָה כָּל עֶדְיוֹ שֶׁל חֹרֶף, אֲבָנָיו הַטּוֹבוֹת:</p>
</blockquote>

<blockquote>
<p>עֲלֵיהֶן מִתְעוֹפְפִים עוֹרְבִים, קַבְּרָנִים מַשְׁחִירֵי־הַמַּלְבּוּשׁ</p>
</blockquote>

<blockquote>
<p>בִּ&#8220;קְרַע!&#8221;</p>
</blockquote>

<blockquote>
<p>וַעֲשַׁן קְטֹרֶת עוֹלָה, מִסְתַּלְסְלָה, קְטֹרֶת לְשַׂר־כְּרָךָ מְנַצֵּחַ&#8230;</p>

<br />
</blockquote>

<blockquote>
<p>אַךְ שָׁעָה יֵשׁ תָּבוֹא הֲרַת עוֹלָם־עָתִיד, נֶאְדֶּרֶית בַּכֹּחַ –</p>
</blockquote>

<blockquote>
<p>שַׂר־כְּרְָךְ אָז יִשְׁתּוֹמֵם, הוּא גוּפוֹ, לְהוֹד וְלִגְבוּרָה
מִתְגַלָּה.</p>
</blockquote>

<blockquote>
<p>בָּא גִבּוֹר־עָם נַעֲרָץ לָעִיר! וַיֵּהָפְכוּ הָרְחוֹבוֹת יָם־אָדָם,</p>
</blockquote>

<blockquote>
<p>יָם נִקְרַע לִשְׁנַיִם לִפְנֵי תַהֲלוּכַת־עָם קִסְרִית.</p>
</blockquote>

<blockquote>
<p>יָם שָׁחוֹר, רַב אֹמֶן וְחַשְׁמַל! וְהִשְׁחִירוּ חַלּוֹנוֹת
וְהִלְבִּינוּ;</p>
</blockquote>

<blockquote>
<p>וְהָיָה מְלוֹא כָל גְזוּזְטְרָה, כָּל אֶדֶן שֶׁל חַלּוֹן, כָּל
בְּלִיטָה</p>
</blockquote>

<blockquote>
<p>בַּדְּיוֹטָה הַשְּׁנִיָה, הַשְּׁלִישִׁית, הָרְבִיעִית –
מְחִיאוֹת־כַּפָּיִם,</p>
</blockquote>

<blockquote>
<p>מִדֵּי עֲבוֹר מַחְמַד־הָאֻמָּה בָּאַבְטוֹמָבִּיל בֵּין שְׁנֵי קִירוֹת־</p>
</blockquote>

<blockquote>
<p>הָאָדָם הַצָּפוּף. וָאֶרְאֶה בֶּחָזוֹן: <strong>יְמוֹת הַמָּשִׁיחַ</strong>.</p>
</blockquote>

<blockquote>
<p>בַּכְּרָךְ בֹּקֶר אֶחָד בְּשׂוֹרַת הַגְּאֻלָּה הַפִּלְאִית עָבָרָה –</p>
</blockquote>

<blockquote>
<p>וּבְאוֹתוֹ הַבֹּקֶר לֹא שָׁרַק שׁוּב חָלִיל בְּמִגְדְּלֵי־מֹלָךְ.</p>
</blockquote>

<blockquote>
<p>וְיָצְאָה, כִּלְשׁוֹן־יָם רְחָבָה מַשְׁחִירָה, תַּהֲלוּכַת־הָעָם</p>
</blockquote>

<blockquote>
<p>וְהִתְפַּתְּלָה לְאֹרֶךְ הָרְחוֹבוֹת, וְדִגְלֵי הוֹד מַלְכוּת
לִפְנֵיהֶם –</p>
</blockquote>

<blockquote>
<p>וּמְשִׁיחָם בְּרֹאשָׁם.</p>

<br />
</blockquote>

<blockquote>
<p>וְעָבְרוּ הַמְנַגְּנִים לְפָנָיו – בְּהַרְעִים הַתֹּף אַזְהָרָתוֹ</p>
</blockquote>

<blockquote>
<p>לְשַׂר־כְּרָךְ הֶעָרִיץ, רַב־שְׂטָנִים – וְרִבֲבוֹת אָדָם מֵאַחֲרָיו,</p>
</blockquote>

<blockquote>
<p>וְעָנוּ לַקּוֹל לִבּוֹתֵיהֶם אֱמוּנָה וּשְׁבוּעָה חֲגִיגִית</p>
</blockquote>

<blockquote>
<p>בְּלֶכְתָּם בַּסָּךְ בַּד בְּבַד אֶת קֶצֶב הַהַלְמוּת לַתֻּפִּים,</p>
</blockquote>

<blockquote>
<p>שׁוֹשַׁנִים אֲדֻמּוֹת בְּדַשׁ־בִּגְדָם וְשִׁירַת הַגְּאֻלָּה
בִּלְבָבָם&#8230;</p>
</blockquote>

<blockquote>
<br />
</blockquote>

<blockquote>
<p>מָשִׁיחַ! מָשִׁיחַ! זֶה בִּצְבֵּץ לְפֶתַע הַשַּׂר <strong>שֶׁל הָאֻמָּה</strong> –</p>
</blockquote>

<blockquote>
<p>הָאֵל הַמִּסְתַּתֵּר מֵאָז וּמֵעוֹלָם – וְנִתְגַלָּה בִּכְבוֹדוֹ.</p>
</blockquote>

<blockquote>
<p>וְהִנֵּה הֵם פָּנָיו הַהוֹלְכִים בַּקְּרָב, בְּיָדוֹ דֶגֶל הַיְשׁוּעָה:</p>
</blockquote>

<blockquote>
<p>&#8220;הוֹי עָרוּ, בְּנֵי־דְרוֹר, עַד הַיְסוֹד בָּם, כָּל מִגְדְּלֵי־שָׂטָן!&#8221; –</p>
</blockquote>

<blockquote>
<p>וַחֲלוֹם שֶׁל שָׁמַיִם חֲדָשִׁים וְאֶרֶץ חֲדָשָׁה בִּלְבָבוֹ&#8230; –</p>
</blockquote>

<blockquote>
<p>כִּמְדֻמֶּה לִי: שָׁם, בְּרוּם־אֲוִיר, אַט מַלְאַךְ־אוֹר כּוֹתֵב בְּחֶרֶט</p>
</blockquote>

<blockquote>
<p>שֶׁל זָהָב לְעֵינֵי שַׂר־כְּרָךְ: &#8220;מְנֵא מְנֵא תְּקֵל וּפַרְסִין&#8221;&#8230;</p>

<br />
</blockquote>

<blockquote>
<p>וַיָּבוֹא הַלָּיְלָה,</p>
</blockquote>

<blockquote>
<p>וַאֲנִי נִשָּׂא בְּרֶכֶב־הַבַּרְזֶל עַל פְּנֵי
גֶשֶׁר־וִילְיַאמְסְבּוּרג, נִשְׁקָף</p>
</blockquote>

<blockquote>
<p>כְּסוּסוֹ שֶׁל עוֹג, עֲנָק־בַּרְזֶל, אֲשֶׁר מִנִּי חוֹף אֶל חוֹף זִנֵּק</p>
</blockquote>

<blockquote>
<p>וְנִקְפָּא בְּיַד אַשָּׁף פִּלְאִי וְנִשְׁאַר כָּךְ עוֹמֵד וְתָלוּי,</p>
</blockquote>

<blockquote>
<p>רַגְלָיו הַקְּדוּמוֹת בְּחוֹף זֶה וְהָאֲחוֹרוֹת בְּחוֹף זֶה – תּוֹךְ
דִּלּוּגוֹ.</p>
</blockquote>

<blockquote>
<p>וְסָבִיב, מִשְּׁנֵי עֶבְרֵי גֶשֶׁר, מֵרָחוֹק, בַּחֲלָלוֹ שֶׁל לַיְלָה,</p>
</blockquote>

<blockquote>
<p>כִּתְלוּיוֹת עַל בְּלִימָה, תִּרְעַדְנָה שַׁלְשְׁלוֹת־שַׁלְשְׁלוֹת אִשִּׁים,</p>
</blockquote>

<blockquote>
<p>הֲמוֹן אוֹרוֹת, אוֹרוֹת,</p>
</blockquote>

<blockquote>
<p>וְזוֹ לְזוֹ רוֹמְזוֹת, וְזוֹ לְזוֹ קוֹרְאוֹת – –</p>
</blockquote>

<blockquote>
<p>בְּאוֹתוֹ הָרֶגַע גַּם נַפְשִׁי בְּנִבְכֵי הַלַּיְלָה צָלָלָה,</p>
</blockquote>

<blockquote>
<p>נִמְשֶׁכֶת אֱלֵי אַחְיוֹתֶיהָ, הָאִשִּׁים הַשְּׁלוּחוֹת כָּמוֹהָ</p>
</blockquote>

<blockquote>
<p>לְהָאִיר בְּלֵיל־עוֹלָם.</p>
</blockquote>

<blockquote>
<p>וָאֹמַר לְלִבִּי: מִי הִדְלִיק אֶת גִּנְזֵי הַמְּאוֹרוֹת הַלָּלוּ,</p>
</blockquote>

<blockquote>
<p>שֶׁגְּנָזָם הַבּוֹרֵא מֵאָז – וַיִּמְצָא סוֹד־אֵל וַיִּדְלֶנּוּ,</p>
</blockquote>

<blockquote>
<p>וַיִּרְקֹם בָּאִשִּׁים הַמֶּרְחָב, כִּרְקֹם שַׁפְרִיר־אֵל בַּכּוֹכָבִים?</p>
</blockquote>

<blockquote>
<p>לֵב אָדָם הוּא, אָצַל הָאֵל מִתְּבוּנָתוֹ לוֹ מְעַט מִנִּי הַרְבֵּה! –</p>
</blockquote>

<blockquote>
<p>אָז תַּעֲבֹר סְפִינָה חֲרִישִׁית בַּנָּהָר הָאָפֵל לְמָטָּה;</p>
</blockquote>

<blockquote>
<p>וְנִדְמָה לִי: שָׁט לֵב־הָאָדָם שָׁט חֶרֶשׁ בִּסְפִינַת־מִסְתּוֹרִין;</p>
</blockquote>

<blockquote>
<p>וּקְבַרְנִיט לוֹ, אֶחָד נֶאְדָּרִי, טָמִיר וְנֶעְלָם וְרָחוֹק</p>
</blockquote>

<blockquote>
<p>וְתַקִּיף־הַיָּד, הוּא יַנְחֵהוּ בַדֶּרֶךְ אֶל חוֹף מֵי־מְנוּחוֹת&#8230;</p>
</blockquote>

<blockquote>
<p>וָאֶשָּׂא אֶת עֵינַי אֶל עָל לַכּוֹכָבִים,</p>
</blockquote>

<blockquote>
<p>הֵם אַלְפֵי עֵינַיִם שֶׁל רוֹאֶה־וְלֹא־נִרְאֶה אֶחָד;</p>
</blockquote>

<blockquote>
<p>וָאָחוּשׁ בְּלִבִּי אֶת יָדוֹ אֱמוּנָה, נֶאְדֶּרֶת,</p>
</blockquote>

<blockquote>
<p>הַנְּטוּיָה אֶל כְּרָךְ זֶה מִלְמָעְלָה&#8230;</p>
</blockquote>

<blockquote>
<p>וְכָל אוֹתוֹ לֵיל מָלְאוּ קְרָבַי שִׁיר חָדָשׁ,</p>
</blockquote>

<blockquote>
<p>וּמַשָּׂא נְיוּ־יוֹרְק עָבַר, הָיָה לְהִמְנוֹן־בִּטָּחוֹן. – –</p>
</blockquote>

<blockquote>
<p>וּבְשׁוּבִי לַבֹּקֶר הָעִירָה, בַּגֶּשֶׁר מְטַיֵּל אֲרֻכּוֹת,</p>
</blockquote>

<blockquote>
<p>וָאָסֵב אֶת עֵינַי הַצִּדָּה – וְגֶשֶׁר־עוֹג שֵׁנִי לִי נִרְאָה:</p>
</blockquote>

<blockquote>
<p>הִשְׁתַּטַּח לוֹ דֹּם עַל אֲגַפָּיו, שֶׁצּוּרַת הַנֵּבֶל לָהֵמָּה,</p>
</blockquote>

<blockquote>
<p>וְעַל חוּטֵי־בַרְזִלּוֹ הַמְּתוּחִים לָהֶם קוֹמְמִיוּת; וְנִדְמוּ</p>
</blockquote>

<blockquote>
<p>כְמֵיתָרִים שֶׁל נִבְלֵי־יָהּ תְּלוּיִם, עֲנָקִיִּים, גְּנוּזִים
וְעוֹמְדִים</p>
</blockquote>

<blockquote>
<p>וּמְחַכִּים בְּבִטְחָה לַמְנַגֵּן הַטָּמִיר וְנֶעְלָם, שֶׁיָּבוֹא</p>
</blockquote>

<blockquote>
<p>וְנִגֵּן עֲלֵיהֶם אֶת־שִׁירַת הֶעָתִיד הַגָּדוֹל&#8230;</p>
</blockquote>

<p>ניוי־ יורק 1917</p>

<div class="footnotes">
<hr />
<ol>

<li id="fn:1">
<p>קטשיק — ראש לשבט הודי. <a href="#fnref:1" title="return to body" class="reversefootnote">&#160;&#8617;</a></p>
</li>

<li id="fn:2">
<p>Elevator. <a href="#fnref:2" title="return to body" class="reversefootnote">&#160;&#8617;</a></p>
</li>

<li id="fn:3">
<p>Elevated. <a href="#fnref:3" title="return to body" class="reversefootnote">&#160;&#8617;</a></p>
</li>

</ol>
</div>

</body>
</html>



<hr />את הטקסט לעיל הפיקו מתנדבי <a href="https://benyehuda.org/">פרויקט בן־יהודה באינטרנט</a>.  הוא זמין תמיד בכתובת הבאה:<br /><a href="https://benyehuda.org/read/21546">https://benyehuda.org/read/21546</a></div></body></html>