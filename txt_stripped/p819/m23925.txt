


	
	אולת שמחה לחסר לב
	



אך שמתי עיני על העלה 47 מן “המליץ” ומחזה שוא נגלה
לפני, ראיתי איש אחד ושמו יצחק ראזאווסקי פער פיו לבלי חוק לפאר ולרומם,
לעלה ולקלס בדברי בן ישי את מפעלות העת החיה, את מצב העברים בקיעוו
וביחוד את אדונו ה' יואל נתן טולטשינסקי, אשר, לפי דבריו “עת חגג
השר הג”ג בעזאק אחד ממועדי ביתו, בין קרואיו היו גם הגבירים ר' יואל
נתן טולטשינסקי ור' משה וויינשטיין, ולפניהם הוכן שלחן מלא מטעמים
ומגדנות לפי דתנו – עוד הוסיף השר להראות לעין העם" כי דין אחד ומשפט אחד
בעיניו ליהודים ונוצרים, כי בראותו כי אחרו פעמי הגביר טולטשינסקי שלח
אליו את שר צבאו (?) לחלותו שנית. “הגידה נא סופר מהיר, מי שם בפיך דברי
הבל ורעות רוח האלה, ואיזה רוח נשאך לשלוח דבריך אל “המליץ”? אם מטרתך
היתה לרומם את העברים, כי גם המה נתכבדו להיות בין הקרואים, א”כ מדוע פסחת
על הסוחר הנודע ה' קופערניק, הראש והראשון לכל דבר טוב ומועיל בקיעוו
אשר גם הוא היה בין הקרואים ואשר נתכבד לא פעם ולא שתים, עוד טרם השתקע
אדונך בקיעוו, להקרא אל מועדים כמו אלה? ואם אמרת בלבך: הן המ“ע פתוח
לפני, אצא בתהלות אין חקר לאדוני, למען ירצע את אזני במרצע והייתי לו עבד
עברי כל ימי; אולם הטרם תדע, כי לחרפה היא בעיני אנשים משכילים בעת הזאת
להתפאר בדברים כמו אלה, ורק החסידים והבטלנים, המבלים כל ימיהם בספורי
מעשי הבל תחת התנור והכיריים בבית המדרש, אך המה ישמחו שמחה בלי מצרים
מדברים שלא היו ולא נבראו. אך מלבד כל אלה, הלא מאמרך הקטן מלא מן הקצה
אל הקצה שקרים וכזבים, באמרך בשמחת עגל לא לומד כי “לפניהם הוכן שלחן
מלא מטעמים ומגדנות לפי דתנו וכי בראות הג”ג כי אחרו פעמי הגביר
טולטשינסקי שלח אליו את שר צבאו (?) לחלותו שנית”. הלא צחוק עשית לנו
בזה! האמנם תדמה, כי בבית הג“ג נקבצו חסידים ואנשי מעשה, ושם הכינו להם
תבלין וחמים למען יזמרו זמירות?.. וכי לסעודת מצוה נקרא אדונך כי ישלח
אחריו הג”ג פעם ושתים, אשר לא כן יעשה גם להשרים הגדולים ע“פ חוקי
העטיקעטע. ומה תעשה ליום פקודה? אם יודעו דבריך אלה להג”ג מפי עושי
רצונו, היודעים שפת עבר, וידרוש ממך לאמת את דבריך?..

והנה בל אתמה על האיש ראזאווסקי, אשר בחפצו להתראות בשער
ולהתאבק תחת רגלי אנשים, אשר מצנפתם היא תורתם וחכמתם, ובגדיהם הארוכים –
צדקתם וישרת לבם, יצא בדברים בדוים; כי לפניהם יוכל לכתוב, להגיד ולספר
כטוב בעיניו, כי המה גם במופתים יאמינו וכל בינת אדם רחקה מהם; אולם צר לי
מאד, כי המו“ל אשר עיניו בראשו יקבל מאמרים נבערים כאלה במ”ע, אשר מלבד
כי לא יביאו כל תועלת להעברים, עוד יוכלו להרע להם; כי מה יאמר הג"ג, אם
תקח אזנו שמץ מדברי הבל כאלה, אשר העברים יתפארו נגדה נא לכל עם, שנתכבדו
להיות קרואים על המועד ויוסיפו עוד שקרים ופתיות, שהוכן לפניהם שלחן מלא
מטעמים לפי דתנו, וכי שלח את שר צבאו (?) שנית לחלות את
טולטשינסקי? הלא בזה עוד יקלו בעיניו ויראה שגם “נשיאי ישראל”, לא ראו
אור השכלה מימיהם ובחשך יתהלכו, ומה יאמר על עמא דבר?..

ועל דבר מצב היהודים בקיעוו, הלא שחוק עשה לנו הסופר
הגדול ה' ראזאווסקי בהכחישו את החי וספר דברים שלא היו מעולם ע“ד שווי
הזכיות. הלא המ”ע “קיעווליאנין” כמעט בכל נומר ונומר ישים כבוד העברים
לעפר, ומלבד כל אלה אף כל הזכיות, שנתן לנו הקיר“ה אין להם מקום בשלימות
בקיעוו, כמו ע”ד הבעלי מלאכות, אשר לא יתנום לע"ע להאחז בקיעוו, וכפי
הנשמע נשאלה שאלה אודות זה – ובכל זאת האיש ראזאווסקי בשמחת עגל יצהיל
ויקרא בגרון "האח! מה זאת תראינה עינינו וכו‘, שווי הזכיות ירומם מאשפות
וכו’ ". ובכן

יראה כבודו, כי האיש ראזאווסקי, מלבד ששבחיו ותהלותיו
הבל ורעות רוח הנה, עוד יוכל בשקריו להרע להכלל, ולכן מוטל על כבודו
להדפיס את הדברים האלה, ולהראות לעין כל, כי שגגה יצאה מלפניו, באספו את
מאמר ראזאווסקי, מבלי חקור אם אמת הדבר; ובימים הבאים ישמור את מ“ע מלצבור
בקרבו דברי הבל וחלומות, אשר נער יכתבם, כי מלבד שיפגום בכבודו, עוד
ימשוך עליו לזות שפתים, ובזה שלום.”

מן המאמר הזה נראה, כי הכותב יתנפל על ה' ראזאווסקי:

א) כי שקר ענה בספרו, כי הג"ג הכין להקרואים העברים שלחן לפי דתנו;

ב) כי לו גם אמת היה, כי עתה אין שוה הדבר להתפאר בו, כי
מה בכך אם נקראו איזה עברים? וההתפארות הזאת תראה, כי עומדים אנחנו עוד
בשפל המדרגה… כלום מתפארים האחרים?..

ג) כי שקר ענה בכבוד הג“ג לאמר “כי שלח שנית את שר
צבאו (שמעו נא, שר צבאו!) לה' טולטשינסקי לקרא לו” וכן לא יעשה! אחרי
כל אלה יעיר הכותב את אזן המו”ל כי לא נכון לקבל מאמרים כאלה בכלל “יען כי
לא יביאו כל תועלת להעברים” ואת מאמר ה' ראזאווסקי בפרט, המלא עוד שקרים
ופתיות, על זה עשה ה' צעדערבוים את ההערה המחוכמת הזאת.

“מה שקראת תגר על הכותב הבדאי צדקת, כי אם שקר בפיהו,
כאשר תעיד אתה ואיש אמונים אחר לפנינו, מלבד שלא עשה בזה כבוד לאדונו,
נבלה היא לבדות מלבו ולכזב בכתב. אך בהתלוננך עלינו על אשר אספנו דבריו,
אתך תלין משוגתך, כי אם מתנגד הוא למושגך, אין בזה שום דבר
מתנגד אל רוח הסבלנות השוררת כעת בלב מלכים ושרים, וכאשר שמענו, נמנה
בהם גם השר הג”ג, והוא בחפצו לקרא אל שלחנו מכל אום ואמונה וידע מראש, כי
היהודים השנים (מדוע אך שנים? הלא הכותב הוסיף גם שלישי!) מחזיקים מעשי
אבותיהם בידיהם ולא יאכלו מאכלות אסורות להם עפ“י דתם, ולמען לא ישבו
בטלים להביט אל לוע המסובים, הכין להם מאכלים מותרים להם.”

מה החלום הזה אשר חלמת, ה' צעדערבוים? מי הגיד לך, כי
מתנגד הוא למושג הכותב? הלא הכותב יאמר ששקר הדבר, א"כ זה מופת
נאמן, אשר גם אתה תאמין בו; אך הכותב יוסיף עוד, כי לו היה גם אמת, כי
עתה אין במה להתפאר, כי כלום שפלים אנחנו מיתר האנשים? וכל אשר נוסיף
להתפאר נוסיף להראות, כי אין אנחנו ראוים לזה… אך מלבד כל אלה מדבריך
“למען לא ישבו בטלים להביט אל לוע המסובים” נראה, כי לא תדע אף מנהגי
משתה ושמחה אצל שרים נכבדים, כי הקרואים לא יבואו אך לאכול
ולשתות, אך להתרועע את אדוני המשתה או את הקרואים, וכל אחד ואחד יוכל
לאכול כאות נפשו או לחדול, והעברים, היודעים מראש, כי אי איפשר להם
ליהנות מהסעודה הכללית, ילכו לביתם ולא יחכו על מאכלים המותרים
להם…

“הן הכותב לא אמר, כי שלח לקרא אליו שוחט ומלצר עברי וקנה
כלים חדשים למעניהם; או צוה באכסניא יהודית להכין להם בשר ודגים וקוגעל
כאשר אהבו, ומטעמים ומגדנות יוכלו להיות גם צוננים, לפתן, פירות וכדומה –
ובפרט כי כפי שידענו בבירור תהלוכות שני הגבירים הנכבדים לא נגעו בתבשיל
ובצלי שאינם משל יהודי, ומדוע איפוא לא נאמין, כי הושיטו להם המותר
להם?”

אך ה' ראזאווסקי אמר בפה מלא, כי
לפניהם הוכן שלחן מלא מטעמים ומגדנות לפי דתנו, א“כ שלח הג”ג אחרי
שוחט ומלצר ועשה להם דגים וקוגעל כאשר אהבו! כי אם תמצא לומר שלא כן
היה, מאי לפי דתנו? ואם זה קאי על פירות ולפתן המותרים להעברים, מאי קא
משמע לן; ובמה יתפאר ה' ראזאווסקי בהמליץ? הלא הדברים האלה עומדים הכן
לפני כל הקרואים! ומי אמר לך כי הגבירים האלה נגעו חלילה בתבשיל וצלי
שאינם משל יהודי?

“ובפרט כי רוח סבלנות כזאת לא חדשה הוא אתנו ולא אחת פגשנו במה”ע כי הכינו שרים ואלופים משתה ליהודים ע“פ דתם”.

פשיטא! אם שרים ואלופים יעשו משתה ליהודים, הלא
על כרחם לעשות עפ“י דתם; אולם אם יעשה ג”ג משתה לא ליהודים ואך בקרבם
היו איזה יהודים, אז לא שמענו עוד כי יכינו למענם שלחן מיוחד!..

“וגם פה בעירנו הנאורה קרה לפני שלש שנים למועד הזה, כי
עשה הבאנקיר המילליאנער, הנאור קאנסיל פרס, יוני מבטן ה' ראללי, משתה
לבוחרים להיות ראש הסוחרים, וידע כי נמצאו ביניהם יהודים אחדים שמקפידים
על מאכל כשר וימן להם מאכלי כשר כדת וכדין.”

גם משם אינה ראיה! כי אינה דומה משתה אשר יעשה הסוחר
לסוחרים, אשר ביניהם נמצא עברים, למשתה אשר יעשה ג"ג לאחרים ובתוכם שנים
(לפי דבריך) שלשה עברים.

“ומה כל החרדה הזאת אשר תחרד לנו, פן יודע הדבר
להג”ג: כי לו היה אמת כאשר יכלנו להאמין אחרי אשר חתם עצמו הכותב,
וכאשר הוא איננו יוצא מדרך הטבע, לא לבושת ולא לכלמה הוא לו; ואם
טפל שקרים, יצחק השר לפתיות הכותב, כאשר יצחק על כל דבר בודה דבר
במ“ע, ולא יאנף על המו”ל, שאינו נביא (האף כי מו"ל עברי אינו אלא שומם,
כי למה יעמול לבהלה ותודה אין לו לא מן המתפלספים ולא מן המתחסדים), ואינו
מחויב להחזיק לו חוקר דין לשלחו לדרוש ולחקור אחרי מוצא כל
דבר."

מה החלום אשר חלמת, ה' צעדערבוים? מי חרד לך חרדה? מי
הגיד לך כי הג“ג יחרד עליך? הלא אין כל רמז לזה בדברי הכותב! ואך
צל ההרים אתה רואה כהרים. בלי כל ספק חשבת, כי דברי הכותב “ומה תעשה ליום
פקודה אם יורעו דבריך אלה לה”גג מפי עושי רצונו, היודעים שפת עבר,
וידרוש ממך לאמת את דבריך” נאמרו אליך, ובאמת נאמרים הם לה'
ראזאווסקי, ולא חרדה היא אך שאלה. ומה שאמרת במאמר המוסגר, כי
מו“ל עברי אינו אלא שומם וכו' ותודה אין לו וכו' – כבר אמרתי, כי קריאות
כאלה למותר! “הדג יבקש מים עמוקים, והאיש – את הטוב לו” יאמר משל
הרוסי, והמו”ל העברים יתאוננו פעמים רבות “למה נעמול לבהלה” ובכל זאת
לא ישליכו הלאה את מלאכתם זאת, הלא דבר הוא!… ואם נאמר כי יחידי הדור
המה, אשר יקריבו את גופם ונפשם עולה כליל על מזבח הטוב והמועיל – אך
כבר ראיתי בני עליה והמה מעטים: אם שנים הם, לא מוציאי לאור מ“ע עברים
הם, אם מאה הם לא מוציאי לאור מ”ע עברים הם, אם אלף הם לא מוציאי לאור
מ"ע וכו' ואפילו אם רבבה הם…

“המעטים שקרים. ותהפוכות בכל מ”ע, ורק על המו“ל העברי
יזעף לבו? ומדוע לא יתאנף בכל מה”ע, אשר האמינו לדברי הכותב מרעטישצע
כי נס גדול היה שם, כי הנער הנוצרי אשר תפשוהו היהודים והביאוהו
במכורת בריתם, שב לאמונתו ביום קדשו הוא יום איוואן הקדוש? ומי
דבר תועה על האד' וויעסטניק, כאשר הדפיס מקרה שקרה בקישינוב, כי אשה
נוצרית אחת אשר חלתה מחלת האיצטומכא ימים רבים ורק בחכמת הרופא וו…
הקיאה צפרדע חי לעיניו? האף כי הוא נגד הטבע, כאשר הוכיחו אחרי כן?
ועוד כמה וכמה ענינים המתנגדים אל השכל ואל הטבע, ואין בכך כלום, ורק על
המו“ל העברי יצא הקצף, כי האמין דברים שאינם מתנגדים לא אל השכל ולא
אל הטבע, ואין בהם משום מכשול להשכלת העברים, כי לאו בארנבת וחזיר תליא
מילתא (מי דבר פה ההשכלת העברים, ואיזה מילתא תליא בארנבת וחזיר, לא זכינו
להבין…)”.

אחרי אשר ה' צעדערבוים ישנה וישלש, כי הכותב אמר שהג“ג
יזעף עליו, עברנו עוד הפעם על המאמר הזה ולא מצאנו מלבד הדברים האלה מאומה
“אולם צר לי מאד כי המו”ל, אשר עיניו בראשו (בלי כל ספק לא ידע עוד
הכותב כי יכתוב המו"ל הערה נפלאה כזאת…) יקבל מאמרים נבערים כאלה במ”ע,
אשר מלבד כי לא יביאו כל תועלת להעברים עוד יוכלו להרע להם. כי מה
יאמר ה“גג, אם תקח אזנו שמץ מדברי הבל כאלה, אשר העברים יתפארו נגדה נא
לכל עם שנתכבדו להיות קרואים אל המועד ויוסיפו עוד שקרים
ופתיות, שהוכן לפניהם שלחן מלא מטעמים ומגדנות לפי דתנו, וכי שלח
את שר צבאו (?) שנית לחלות את ה' טולטשינסקי. הלא בזה עוד יקלו
בעיניו” וכו‘. ובקצה המאמר נאמר “ובימים הבאים ישמור את מ”ע מלצבור
בקרבו דברי הבל וחלומות, אשר נער יכתבם, כי מלבד שיפגום
בכבודו, עוד ימשוך עליו לזות שפתים." א“כ כל איש אשר עיניו
בראשו, יראה, כי הכותב לא אמר דבר וחצי דבר מקצף הג”ג על המו"ל
העברי, וה’ צעדערבוים ברא לו זאת ברוח דמיונו הכביר. אך לו יהי
כדבריו, כי הכותב אמר, שהג“ג יאנף עליו, גם אז צדק הכותב. האומנם
לכבוד הוא לגענעראל – גובערנאטאר, אשר יאמרו עליו שקר במ”ע, כי
הכין מטעמים לפי דת העברים וכי שלח שנית את שר צבאו לבקש איש
עברי אחד? אין לך בזיון מזה, וכדי בוז וקצף! שר צבא הגענעראל–גובערנאטער,
הוא ג“כ שר גדול ונכבד, ואיך לא יזעף לב שניהם, אם איזה כותב יטפול
שקר לאמר, כי הג”ג שלח את שר צבא (?!) לחלות שנית, אשר לא
היה מעולם מקרה כזה, כי ישלח ג“ג שנית לבקש על המשתה, ומי הוא עוד
השליח? שר צבאו! א”כ יש הזכות והמשפט לקצוף על שקרים והבלים כאלה…
ומה ענין זה לההבלים הרבים, הנמצאים בכל מה“ע? מה לג”ג עם הקאת צפרדע חי?
אולם במקום ששקר והבל נוגע בכבודם, כמו המקרה הזה לאמר, שהג“ג שלח
את שר צבאו לחלות שנית את אחד הקרואים, אז יש לו הזכות והמשפט
לקצוף ולהביא במשפט את הכותב ואת המו”ל, אשר לבו לא יבין, כי הוא דבר
הנמנע וקבל זאת במ“ע, ולא עשה על זה כל הערה. עתה בא וראה, כי מלבד שבראת
לך קצף הג”ג ברוח דמיונך, תחטא עד כה נגד ההגיון עד כי התאדמו גם
פני… אך נבא נא אל יתר הערתך.

“ועל השנות הקריאה, לא נכחד, כי היה לפלא גם בעינינו
(ומדוע לא הערות מאומה, כדרכך תמיד?), אך אמרנו, אולי שכחוהו
בראשונה וישלח אחריו שנית.”

חי אני! כי לא תשמע בעצמך מה שתכתוב! הן אם שכחוהו
בראשונה א"כ איך שלחו אחריו שנית? הלא אז יהיה זה הפעם הראשונה!…
ומדוע לא היה לפלא בעיניך אשר שלחו אחריו שר צבא? ומדוע תעשה
את עצמך כלא יודע בדבר הזה גם כעת? הבה ענה על השאלות האלה! הצדק את עצמך
ואת ה' ראזאווסקי על השקר הנראה לעין כל הזה! הלא עמדך חבילות חבילות
של תשובות ותירוצים…

“ובכן הרגיעה איש יקר, יאמר ה' צעדערבוים, ואל תדאג
לכבודנו כי יחולל ואתו גם כבוד ישראל (הניחא על כבודו! אבל איך ימחל על
כבוד ישראל?) כאלו אנחנו ערבים בעד כל לוקח לשונו וינאום נאום שקר
ותרמית לבו (ומי ערב? אם אך תקבל שקר ותרמית לב!). וכבר אמרנו לא
אחת כי נחשוב את מה”ע למראות הצובאות, יבא כל איש ויראה פניו ונפשו
ויכירו אחיו את מעלותינו ושגעונו, ואם ענה כחש יבא רעהו
וחקרו."

מלבד כי אין כל קשור וחבור באלה הדברים האחרונים, כי
איך “יכירו אחיו את מעלותיו ושגעונו במראות הצובאות”? ואיך יענה
האחד כחש במראות הצובאות ורעהו יבא וחקרו? ומה לנו מראות הצובאות להביט
על אחרים? אך מלבד כל אלה לא ידענו מה היא המדה הקדושה, אשר יתפאר בה
ה' צעדערבוים, כי “חק שם לו והבטחה נתן לאסוף דברי כל איש ואיש”?
א“כ יוכלו כל החייטים, סנדלרים, פחמים וכדומה להיות מוציאים לאור
מכתבי עתים! הלא כל אחד מהם יוכל לאסוף מן כל הבא לידו, ואם האחד ישקר,
או ידבר הבל ורעות רוח יבא השני וחקרו… בין כה נמנה ומקובל בעיני כל
מביני דעת, כי מו”ל מ“ע דרוש להיות איש חכם ונבון, אשר עיניו בראשו
להבין דבר מתוך דבר, להבחין בין הבל ורעות רוח ובין דברים נכבדים, לשקול
כל דבר בפלס שכלו אם ראוי הוא לדפוס או לא, אם יביא תועלת או הפסד וכדומה;
אולם לעשות מ”ע “למראות הצובאות” אשר בו יראה כל איש את פניו, או לבית
מרזח, ששם יתאספו אנשים שונים רחוקים מן הקצה אל הקצה, וכל אחד ואחד
מהם יקרא בקולו – יוכל אך איש, אשר לא ידע מימינו לשמאלו, ולא יבין
ערך מכתב עתי ופעולותיו… אך מזה נדבר עוד בהמשך דברינו.

"והלואי, כי ישמור ד' אותנו מספורים מחללים באמת כבוד
עמנו וקדושת אמונתנו, כדברים המשחיתים את מוסר העם, ולא יבואו כותבי פלסתר
להבאיש ריחנו במאמריהם בשפת נכר בעיני שכנינו (ע"ד “כותבי פלסתר בשפת
נכר” עי' פרח 3), ולא נבוש באספנו מאמרים כאלה (כמו מאמר ראזאווסקי, כבוד
ותהלה לך!) ואולת חסרי לב אל חיקם תשוב ואנחנו נקיים.

בהדברים האחרונים “ואולת חסרי לב אל חיקם תשוב ואנחנו נקיים” נוכל ללמוד שני פנים:

א) כי זאת נאמר אל הכותב הזה, כי הוא חסר לב על תלונותיו, והוא ה' צעדערבוים, נקי;

ב) כי זאת נאמר על ה' ראזאווסקי, אשר כתב מאמר נבער, וה'
צעדערבוים קבלו, בכל זאת הוא נקי, יען כי “אולת חסרי לב (ה' ראזאווסקי)
אל חיקם תשוב (ע"י הכותב), ואנחנו נקיים”,

לפי שטתו הראשונה: “ואם ענה כחש יבא השני וחקרו”. אך
בין כה וכה לא צדק ה' צעדערבוים: באופן הראשון, לא ידענו אם הכותב זכה
לשם “חסר לב” – ובאופן השני איננו נקי ה' צעדערבוים, כי לו אמר “וכזב
חסרי לב אל חיקם תשוב” אז יש לו עוד מליץ אחד מני אלף (אם גם חכם עדיף
מנביא…); אולם אם יאמר “ואולת חסרי לב אל חיקם תשוב” – אז אך בו
העון, כי למה יקבל אולת במ"ע, למען אשר תשוב אחרי כן אל חיק
כותבה,הלא טוב הוא שלא תבא לעולם לגמרי…





8.

בגליון 6 יבא מאמר קטן מאת הד"ר קולישער. אל המאמר הזה עשה ה' צעדערבוים את ההערה הזאת:

“ראשית מאמרך נאמר בהשכל ודעת, בתום ואמונת אמון, אך אתה
יקירי סלח אם החלטנו לגנוז אותו, כי עוד לא בא מועד, לגלות יותר מטפח. גם
אנחנו כמוך ידענו כל זאת, ודברינו אשר השגת עליהם רגילים בפי הפוסחים על
שתי הסעיפים. אך גם על זאת אנחנו מצטערים, כי הרבינו שונאינו ומנדינו
ותמורתם לא יבא הצד שכנגדם לתמוך בידינו (זה הוא העיקר! זה הוא האבן פנה
כי יבואו לתמוך בידו!…, ועליך לשקול, כי המליץ הוא הראשון בין מ”ע
לעמנו בלשוננו,אשר יצא בחרב נטויה (מתי?) נגד המימינים (וגם זאת לצדקה
תחשב לו? ונגד המשמאילים. עד יבא מועד, כי יותן דרור לכל איש להוציא את
כל לבו ולא יוסיף המדבר והמו“ל לדאבה עוד. מי יתן והיתה זאת
בימינו”.

מי יתן! נאמר גם אנחנו; אך ההערה הזאת תורנו למדי, כי ה'
צעדערבוים לא יחשוב את מ“ע למראות הצובאות, אשר כל איש יוכל לראות
בו, והאות, כי גם דברי ה' קולישער לא קבל, אם גם הודה בפה מלא שנאמרו
“בהשכל ודעת, בתום ואמונת אמון”, וכל זה מפני “שלא יבא הצד שכנגד לתמוך
בידו”.. בין כה מזה נוכל לראות ג”כ, כי “מצטער הוא ה' צעדערבוים” על הטוב
אשר עשה (לפי דעתו), יען כי לא יבא הצד שכנגדם לתמוך בידו,
והבן…





9.

שם יבא מאמר קטן “בשורה טובה” המתחיל בדברים כאלה:
“קראתי דבר נפלא אשר כמעט הייתי כנדהם משמחה פתאומית.” ומה הוא הדבר
הנפלא, אשר בקרא אודותיו ה' ניימאן היה כמעט כנדהם, – הוא כי מצאו חמשה
חומשי תורה במעבה האדמה במקום אחד!… “תקותי בטוחה, יסיים המבשר הנדהם כי
הבשורה הזאת תרנן ותשמח את לבב כל איש דורש תושיה ואמת, ויודה לה' כי
לעולם חסדו, להיטיב עמנו ולשמור אותנו (מאי אותנו לענין הזה?)
ושפתנו בל ידח ממנו נדח (איזה נדח? הלא יש אתנו ת"ל חמשה חומשי
תורה!…)” וידוע תדע, כי הדבר הזה הוא שקר גמור, כאשר כתב דאקטאר
לעווי מלונדון (עיין הכרמל שנה זאת).





10.

הילד שעשועים ה' אבראמאוויץ לא טעה במחשבתו, כי יבואו
סופרי ישראל לבכות ולהתחנן אליו כי לא ישליך את עטו מידו. ה' סלאנימסקי
אשר לפניו בכה ה' אבראמאוויץ, כי יגיד לו את משפטו על פעולותיו וספריו,
הנה בא בא במכתב נעים ונחמד, המתחיל “לידידי החכם המפואר סופר מהיר ודובר
צחות מוה' שלום יעקב אבראמאוויץ ני' " והמסיים! “אחת היא על כן אמרתי אל
תרף ידך מלעבוד עבודת הסופרים וכו' “, א”כ שישו ושמחו סופרי ישראל,
כי לא הודח מכם נדח, ובפרט ילד שעשועים כזה… אך באמצע מכתב ה'
סלאנימסקי פגשנו מקום אחר אשר יחשוד את ה' סלאנימסקי, כי יהתל בה'
אבראמאוויץ. שם הוא אומר: “ולמה איפו יקל בעיניך העתקות ספרי תולדות
הטבע, אשר תועלתם רבה, ובפרט אשר בספרך זה נמצאו הערות רבות
ומושכלות הנוגעות לידיעות הארניטהאלאגיע אצל חז”ל בתלמוד ומדרשים, והם
ישרים למוצאי דעת.” האף אין זאת כי צחוק הוא, אשר בספר “תולדות הטבע” יהי
הפרט הערות הנוגעת לדברי חז”ל בתלמוד ומדרשים?…

אך על אחת נתפלא על ה' סלאנימסקי. הוא אומר לה'
אבראמאוויץ, “שלבבו לא ידאג בקרבו, כי אינו חכם מומחה בידיעה הזאת”
ויביא לו לראיה את ה' בערנשטיין, שהוא אוטודידאקט ולא ראה מעודו את פני
האוניווערסיטעט, בכל זאת שנה הרבה וכתב ספרים הרבה, עד כי שמו יצא לתהלה
ותפארת בארץ אשכנז כיום". האומנם, נשאל אנחנו, שה' בערנשטיין, החכם
הטבעי המפורסם הזה לא שחר את בית הרכבת הכעמיא לאבאראטאריא) ולא עשה
בעצמו נסיונות? האומנם כל הספרים הרבים והעצומים שכתב ה' בערנשטיין
המה אך ילידי קריאת ספרים הרבה, ובלי כל נסיונות הגיע עד הלום? לא טבעים
אנחנו, אך כמדומה לנו, שאי אפשר ללמוד וללמד חכמת הטבע מבלי עשות
נסיונות בלאבאראטאריום; בין כה חכמינו הגדולים ברוסיא, יכתבו אנאטאמיא,
אם גם לא ראו מעודם עצמות אדם מת. לכן כמדומה אין להביא ראיה מה'
בערנשטיין על ה' אבראמאוויץ, כי הראשון עשה בלי כל ספק הרבה נסיונות, אם
גם לא שחר את האוניווערזיטעט, – והאחרון…





11.

בגליון הזה, למאמר אחד “קול קורא”, אשר כותביו, תלמידי
בימה“ר בזיטאמיר, יפנו אל נדיבי עמנו לעזור להתלמידים העניים בבית המדרש
ההוא, יבא המו”ל בהערה, אשר בה יאמר, כי ראוי ונכון לתמוך בידי התלמידים
מכמה טעמים, ובתוכם גם הטעם הזה: כי אם לא יתמכו בידם אז יבואו רחמנא ליצלן
אל בית האוניווערזיטעט. הלא כה הם דבריו:

“כי בראות הצעירים האלה את מצבם הנוכחי, כי ברע הוא וכי
כבד עליהם לשבת על התורה והעבודה, יוסיפו לראות אל תכליתם למרחוק ויעצב
רוחם למחזה גורל אחיהם הרבנים והמורים כי ברע הוא (מה ענין מצב הרבנים
והמורים לזה? הלא בתלמידים, החפצים להיות מורים ורבנים, הכותבים מדברים!..)
ויאמרו אל לבם, “למה אנחנו עמלים”? ויעזבו את בימד”ר הרבנים לבקש להם דרך
אחר, אשר ייטב להם בהוה ובבא (האין זאת רעה גדולה?), או עכ"פ אם ירעבו
ללחם עתה (ר"ל בבקשם הדרך האחר), ידעו כי תקוה נשקפת להם לימים יוצרו. וכה
עינינו אורות, כי מבחר התלמידים ילכו להאוניווערזיטעטין (גם זה אסון
גדול!); לא כן אם תושיטו להם יד עזר, לא ידאגו לפיהם, וינעם להם להקדיש
ימיהם לתורה ותעודה.

שמע מינה, כי תלמידי האוניווערזיטעטין לא יקדישו ימיהם
“לתורה ועבודה” א"כ חובה על כל איש לתמוך בידי תלמידי בית מדרש הרבנים,
למען בל יבקשו להם חלילה “דרך אחר, אשר ייטב להם בהוה ובבא”..





12.

בגליון 9, 10 יש “בקשה” ובגליון 11 “אזהרה אחרונה” מאת ה'
צעדערבוים אל החתומים, כי ישלמו בעד “המליץ” אשר נשלח להם עד הלום. והנה
אם כי באמת דבר נבזה הוא, אשר החתומים לא ישלמו בעד המ“ע עד החודש השלישי
(ועד בכלל, כנראה “מאזהרה האחרונה” בגליון 11), ומה גם אם ישלחו (לפי דברי
המו"ל בעצמם) את ציריהם לנגוש בם בכל פעם; בכל זאת, לפי דעתנו,
אך המו”ל אשם בזה ולא החתומים. הן לא שמענו עוד, אשר מו“ל מ”ע בשפה אחרת
ישלח את עליו לאשר לא שלמו בעדו עד שני חדשים ויותר בין כה מוציאי לאור
מכתבי עתים עברים יעשו כזאת, א“כ חטאתם בראשם ולמה איפו יתאוננו רע
באזנינו?… ובפרט אשר המו”ל יאמרו בעצמם: “ואלה אשר גם בפעם הזאת
ישכחו אותנו, נלמוד ממשפטם לדעת, כי לא יתנו לב למ”ע (זאת יכלו
לדעת גם אחרי חודש ימים, ועוד לפני העת ההיא, ומדוע אחרו עד שלשה
חדשים?…) ולא יהיה בנו חטא, אם לא נאבה להיות להם למס, ונחדל מהיום
והלאה לשלוח להם את העלים, עד אם יחסרו להם ויפשפשו במעשיהם וימצאו
הפשע באמתחותיהם (?) ויתקנו שגיאתם וייטב גם לנו.

כבוד ותהלה למו“ל מ”ע עברי, כי ישלח את עליו שלשה חדשים
בלי כסף, ישלח בכל פעם את צירו לנגוש בם, ואחרי כן יכתוב
בקשות ואזהרות אחרונות, ועוד יקוה, כי יפשפשו לוקחי “המליץ”
עד הלום בעל כרחם במעשיהם, ויתקנו שגיאתם וייטב לו… בין כה פה
המקום להעיר על דבר אחד! מדברי המו“ל נראה, כי עד הלום “היה למס” על
לוקחי “המליץ” ושלח בכל פעם את צירו לנגוש בם”, בין כה צא וראה,
קורא יקר, את דברי ה' צעדערבוים במאמרו הנפלא והמחוכם “משען סופרים”
(המליץ 1867 עלה 3). אשר יאמר שם כי קצר כח מה“ע להוציא לאור בקרת
אמתית (sic) על כל ספר שיצא מבית הדפוס” מפאת כמה
וכמה סבות ומהן גם זאת: “כי אם לא יוסיף המו”ל להגיד עליהם (על הספרים
החדשים) כל השבחים המפורשים בלפיכך, יקדישו עליו (המחברים) מלחמה,
ויקראו מלא על מה“ע היוצא מתחת ידו, וידם בכל עת על העליונה, כי חציפתם
(?) עצומה ונכליה (?!) אדירים מכבוד המו”ל, המתכבד לשבת בביתו, ולא
יעמיס עליו לא שר לא ישאלם מאתו. ע“כ. בלי כל ספק שכח ה' צעדערבוים
את דבריו בגליון הזה, אשר אמר בפירוש: “שאלתנו ובקשתנו מאת היחידים
ממכירינו בעירנו, אשר חלקנו להם הכבוד הראוי להם, לשלוח להם
העלים משנה זאת טרם שלחו המחיר, כי יאבו בטובם לשלוח לנו
כעת” א”כ “העמיס עליו גם לאשר לא שאלם מעתו”. אך אין מקפידין על דברים
קלים כאלה – ובפרט את ה' צעדערבוים!…

מדי דברי על אודות המאמר הנפלא “משען סופרים”, הנני
להרחיב מעט הדבור אודותיו ועל המטרה הקדושה, הצפונה בקרבו; ותקותנו
חזקה, כי בל יחרה להקוראים אם הבאנו פרח אחד משנת 1867 בין הפרחים
לשנת 1866, כי השעה צריכה לכך.

בעת אשר כל בר דעת יודע ומודה שרבוי הספרים
בליטעראטור הוא סימן טוב, וכל אשר יפרצו הספרים, תפרוץ הדעת בעם, בא
ה' צעדערבוים במאמר “משען סופרים”, אשר בו הוא מעורר ליסד חברת
“משען סופרים”, אשר מטרתה תהיה להמעיט מספר הספרים, אשר נתרבו,
בעונותינו הרבים, בשפת עבר. ואם גם ה' צעדערבוים לא יאמר כזאת ברור
ומפורש, להפך הוא אומר עוד, כי מטרת החברה תהיה:

א) "לתמוך בידי סופרים הגונים;

ב) להוזיל מחיר הספרים לכל אנשי החברה ולהפיץ בעם ספרים מועילים במחיר מצער;

ג) להכין באדעססא בית מקרא ספרים עברים."

א“כ לפי ההשקפה הראשונה הרעיון הזה יקר מאד ותועלתו
מרובה; אבל בא ואראה לך את הכונה הרצופה בזה. “להגיע אל המטרה הזאת,
יאמר ה' צעדערבוים, נחוץ לבחור ועד ראשי ועוד ועד שני לעבור על כתבי
יד המחברים והמה יחוו משפט צדק בלי משוא פנים אם ראוי לתמכם או לא”.
והנה אם גם בזה לא תמצא עון אשר חטא, אך בסוף דבריו, הסיר ה' צעדערבוים
בבלי דעת את המסכה הנסוכה על החברה הזאת: “כי מבלי הצר (בידים) למחברים
להוציא ספריהם, יאמר ה' צעדערבוים, אך ממילא לא ימצאו קופצים על
ספריהם, אשר לא השיגו משען מהחברה, כי לא יארכו הימים והועד יקנה לו
אמון העם לדעת כי באמונה הוא עשה; ועוד מי מהמחברים יוכל עמוד נגדם
בממכר הספרים”? א”כ ברור כשמש כי מטרת ה' צעדרבוים איננה לתמוך בידי
מחברים הגונים, אך ליסד כעין אינקוויזיציאן על ספרי עבר, והיה אם המחבר
ימצא חן בעיני הועד, אזי יהיה מחבר הגון וספרו מועיל ויזכה לראות
אור הדפוס; אולם אם מאיזה סבה מן הסבות (אשר רבות הנה מאד) לא ימצא איזה
מחבר חן בעיני הועד, אז יוכל לשרוף את ספרו בידו, כי “לא ימצאו קופצים על
ספרים, אשר לא השיגו משען מהחברה ועוד מי יוכל לעמוד נגדם בממכר
הספרים”? את המטרה הזאת נראה גם בראשית המאמר “משען סופרים”, אשר אביא
לך ממנו אפס קצהו, למען תראה ישרת לב ה' צעדערבוים, מחשבתו הרצויה, דבריו
המחוכמים ומשפטו הצדק.

"עינינו הרואות יאמר ה' צעדערבוים, כי בזמנינו זה
גברה קנאת סופרים בישראל, המחברים יפרצו לרוב וספרים ירבו לאין קץ
(זה הוא אסון גדול!!). אך היש אדונים לאלה להביט אל פעלם
ולהיטיב תעודתם אל תכלית נרצה? מי יכחיש כי אין משים! (איך אין
אדונים? הלא ת"ל הבקרת (цензура) עודה חיה
וקיימה, וגם דעת הקהל לא תחריש…). כל הרוצה לטול את השם יבא ויטול, אף
אם לא קרא ולא שנה ולא שמש תלמידי חכמים, ובלבד שירהב בנפשו עז לאמר
“מחבר אני”.

אך מה לך ולהמחברים הנבערים האלה? אם ישנם באמת “פרחי
המחברים אשר ישחיתו (לפי שיטתך) רגשות הדור החדש ונטיותיו וכח
משפטו, אשר לא קראו ולא שנו ולא שמשו תלמידי חכמים, וכי כל רעיון
בריא וכל הגיון ישר אין בקרבם” – אז הלא המה בעצמם ישבעו קלון
מכבוד, ואין איש אשר יקרא את ספריהם, והוא הוא ענשם, ולמה עוד לך
לשחת דבריך הנעימים? אך נבא נא אל יתר חכמותיו!

“ידענו כי ימצאו כאלה אשר ישימו אשם את מה"ע על אשר לא יוציאו לאור בקרת אמתית (sic) על
כל ספר שיצא מבית הדפוס, למען ידעו הקוראים לקרב או לרחק (כונת ה'
צעדערבוים במלת מה"ע, הוא המו“ל, כי מ”ע לא יוציא לאור בקרת
אמתית, אך המוציא לאור הוא הוא המוציא לאור בקרת במ“ע; א”כ שים לבך,
קורא יקר, אל ענות רוח ה' צעדערבוים, האומר כי יאשימו אותו על אשר
לא יוציא לאור בקרת אמתית על כל ספר, כמו אשר יש לאל ידו להוציא בקרת
אמתית על כל ספר…). אולם הטרם תדעו כי קצר כח המ”ע בישראל לתקן את
המעוות. מלבד אשר רבים מהמחברים יחשבו את עצמם לעומדים למעלה במצב
הדעת ממה“ע, וספריהם למביאים יותר תועלת ולא לכבוד להם לשלוח ספרים
למשפטם (פה ג“כ תחת מה"ע יבין ה' צעדערבוים את המו”ל, כי אין מצב
הדעת למה“ע, ואין איש אשר ישלח ספר למשפט מ”ע; א“כ שים לבך עוד
לענות רוחו, כי רבים יחשבו את עצמם לעומדים גבוה, כמו הוא דבר
הנמנע… ומלבד כל אלה ראה כח הגיון של ה' צעדערבוים, כי אם רבים
יחשבו את עצמם לעומדים גבוה במצב הדעת ממה”ע ולא לכבוד להם לשלוח
ספריהם למשפטם, לכן לא יוכל המה"ע להוציא בקרת אמתית על כל ספר?!…); ואלה
אשר ישפילו את עצמם לכבד את המו”ל (פה נאמר ברור ומפורש: המו“ל,
א”כ גם שם המו"ל, כאשר הוכחנו.) בתשורה – חוברת אחת, אשר מחירה עולה
מספר קאפ‘, ומה גם אם כתבו עוד בכתב ידם בשער ספרם טורים אחדים להחניף
את המו“ל ומכתב עתהו ולהללו בפניו, הלא יאמינו כי קנו אותו כעבד
להם, ולא ידעו, כי נוח לו להמו”ל לשלם להם המחיר הקטן משנה כנדבה
הגונה ולא יצטרכו לבלות עתותם (?) היקרה להם למקרא הבליהם
(sic); והיה אם לא יוסיף המו"ל (עוד הפעם המו"ל) להגיד
עליהם כל השבחים המפורשים בלפיכך וכו’. יקדישו עליו מלחמה ויקראו
מלא על מה“ע היוצא מת”י וידם תמיד על העליונה, כי חציפתם (!) עצומה ונכליה
(?!) אדירים מכבוד המו“ל, המתכבד לשבת בביתו ולא
יעמיס עליו לאשר לא ישאלם מאתו (התבינו? יד המחברים אשר לא הגיד עליהם
המו“ל כל השבחים המפורשים בלפיכך, על העליונה, יען כי המו”ל מתכבד לשבת
בביתו ולא יעמיס את עליו לאשר לא ישאלם מאתו!… זה הוא הגיון וזה הוא
שכל ישר!…); אך מלבד זאת מה יועיל המו”ל (ברור ומפורש המו"ל) בבקורתו?
הן עולם הפוך היה בימינו: אם יוסיף מ“ע (עוד הפעם מ“ע! הלא מהמו”ל
ידבר?…) לפאר ולרומם ספר יקר ממחבר רב תושיה לא יעלה על לב איש
לקנותו; אך כאשר יוציא משפט חרוץ על ספר שאין בו לא טהרת הלשון ולא
רעיון נאמן, לא מטרה נכונה ולא סדר ישר, ומה גם אם יעיד עליו כי משחתו
בו לחבל כרם האמונה ולהתעות את הצעירים; או אז ירבו הקופצים על הס' הזה
והסופר הנבער והקל שבקלים יורם וימנה במחברים מצוינים, או גם
במשליכים את נפשם מנגד בשביל קדוש ספרות העברית ומצוה לקרבם ולתמכם,
וכל המוסיף ללעוג ולחרוץ לשון על עתיקים וכן שלמים, הרי זה
משובח”.

לכן, יען אשר ישנם מחברים עזי פנים, אשר יחשבו את עצמם
לעומדים גבוה מהמו“ל ולא ישלחו את ספריהם למשפטו, ויען אשר המו”ל מתכבד
לשבת בביתו ולא יעמיס את עליו לאשר לא ישאלם מאתו, ויען אשר יודה בפה
מלא כי אין לו כל פעולה על עדת הקוראים, ולהפך המה יעשו אך ההפך – א"כ
לא יוכל לתת בקרת אמתית על כל ספר היוצא מתחת הדפוס – לכן בא הא'
צעדערבוים אל הרעיון הנפלא הזה, ליסד חברת “משען סופרים”, אשר מטרתה תהיה
לתמוך בידי מחברים הגונים, ואז למותר יהיה לכתוב בקרת אמתית על
כל ספר, כי יצאו אך ספרים יקרים, אשר ישיגו משען מהחברה – וספרים
אשר לא השיגו משען מהחברה לא יראו אור “כי מבלי הצר (בידים) למחברים
להוציא ספריהם, אך ממילא לא ימצאו קופצים על ספריהם אשר לא השיגו
משען מהחברה – ועוד מי מהמחברים יוכל עמוד נגדם בממכר הספרים”? אנחנו
מצדנו נברכהו מקרב לב עמוק, כי החברה היקרה הזאת תעלה ותצליח בידו, למען
כבוד קדושת ספרותנו ולמען הצלחת כלל ופרט ישראל…





13.

עוד בגליון הזה יבא פרח נחמד אחד והוא מכתב ה' ריבקין אל
המו"ל אשר בו יאמר: “מקצר רוח ומעבודה רבה, אשר לא אוכל לקרא לי דרור,
הייתי כאלם לא יפתח פיו ולא הודעתיך מכל הנעשה תחת שמש עירנו (אם תחפוץ
לדעת, קורא יקר, מה שם העיר הגדולה הזאת, אשר ה' ריבקין יצטדק, כי לא
הודיע מכל הנעשה תחת שמשה? ידוע תדע, כי העיר הזאת היא בערעזאווקע
הבירה, רבתי במדינות ושרתי ברוסיא!), ויען כי שנאה נפשי להיות מוכיח
בשער לא היה עם לבי להתעבר על ריב לא לי; אך שמעה אזני ותבן לה, כי האמת
מקיר תזעק: למה אתה מחשה? גם עלה באזני קול אחי צועקים אלי: “היה אתה לנו
לפה” ואען ואומר”:

והנה עד שאנחנו משתוממים, איך “שמעה אזנו ותבן לה כי
האמת מקיר תזעק: למה אתה מחשה?” כי אם האמת מקיר תזעק, הלא היא בעצמה
תזעק, ולמה לה לזעוק אל אוהבה ריבקין: למה אתה מחשה“? אך נניח שהאמת
מקיר תזעק: למה אתה מחשה, אך מה היא הצעקה והזעקה, הסכת ושמע קורא
יקר! הרב מבערעזאווקע, אשר קבל עד הלום ששה רו”כ לשבוע “יפער פיהו לבלי
חק ומבקש כי יוסיפו לו עוד שני רו”כ לשבוע"!!! “שמע ידידי (הוא ה'
צעדערבוים, אשר אליו נכתב המכתב הזה) והשתומם” יקרא ה' רבקין. אך ה'
ריבקין לא יאמר עוד די, ישפוך מליצות אין קץ ויצב בדבריו בעצמו
(sic) ואותיות הקריאה למכביר והנה ראוי ונכון היה להביא כל המכתב פה, אך נסתפק באיזה מקומות:

“וירא הרב כי הוא קורא ואין עונה (לתת לו עוד שני רו"כ לשבוע) ויחשוב את עדתו לעדה קשה עורף (sic) הזה
לא לי הוא, אך מעשה ידי הכותב בעצמו), ובתחבולות אשר לא יעשה (עאכ“ו רב
ומו”ץ!!) (גם המאמר המוסגר הזה ושני אותיות הקריאה לא לי המה), התאמץ כי
ישיבו השוחטים את תעריהם (?) אל תעריהם ולא ישחטו וכו‘. אך בפיהם דברו (השוחטים) וברגליהם נסו ואין רודף אותם. הן באין
תפונה פחד ורחב לבם (אם פחד מאי רחב? ואם רחב מאי פחד? אין פחד ורחב אלא
שמחה פתאומית, אשר תביא גם פחד בלב האדם ברגעים הראשונים, ולשמחת
השוחטים מה זו עושה?) מחמת הרב וכו’. ויהי רעב בעיר, לא רעב ללחם, כי אם
רעב לבשר, כי קרא הרב הרהב לרעב וגם בא אל העיר; שני שבועות ובשר לא בא
אל פי יושבי העיר (שני שבועות! אי שמים!) (גם הקריאה הזאת לא לי היא);
אז ראו כל בשר יחדיו כי אין בשר לכל בשר, וכל האנשים בשבתם על סיר הבשר
בשכבר הימים אמרו בלבם: מה יעשה הבשר לנו? (השמעתם? האנשים אשר ישבו על
סיר הבשר בשכבר הימים ורעבים עתה לבשר, אמרו בלבם: מה יעשה הבשר לנו?),
ולהם עיני בשר ולא ראו מה תלד השעה אם הרב ישפוך חמתו וקץ כל בשר (לאכול)
בא! ועתה בשרם עליהם יכאב, כי הרב אכל בשרם ומחה פיהו ואמר: דבקה עצמי
לבשרי! אשאל גם אני: איך הדבר הזה לא יהיה לדראון לכל בשר”??

ואנחנו ג“כ נשאל: איך הדבר הזה לא יהיה דראון לכל בשר, כי
קאלאמבורי בשר כאלה יבואו בדפוס?… אך נפלא הוא ג”כ קץ המכתב הנפלא
הזה.

“וחלילה לך, ידידי, (גם זה מוסב לה' צעדערבוים) להעיר
אזנו של הרב למוסר, הס כי לא להזכיר, כי מה בצע אם נחבירה עליו מילין
ואזנו מילין לא תבחן וישים לאל מלתנו!!! (כל השלשה אותות האלה מידי ה'
ריבקין בעצמו יצאו), אך זאת מגמתי: אשים דברי בפי מליצך, למען דעת כל
רבני הארץ, כי בדורנו זה (דור דעה) (גם זאת לה' ריבקין) יציץ פועל און (?!)
(זאת לנו!) אמנם בעיר מצער ואנשים בה מעט, אשר ליהודים חשך
במושבותם”!

אשרי ה' צעדערבוים! כי לו כותבים כאלה, אשר יכנוהו עוד בריש גלי: ידידי!…





14.

קורא יקר! אם תפגוש בעלה 10 מאמר “ניוטאן” לפני המאמר
כתובת גדולה ורחבה “מבחינת עולם”, המתחלת בדברים כמו אלה “השמים לרום וארץ
לעומק ורוחב לב נבון אין חקר, היכלכל לב שמים וכו‘, וכו’, ואחרי כן עוד
לכבוד אוהבי ואהובי רע יקיר לי החכם הנכבד ה' יוסף יהודא לערנער בב”ד"
– ואחרי המאמר תפגשנה עיניך פראזען כאלה: “זאת תורת האדם הגדול בענקים,
אשר לכבוד שמו יקר יתן כל אוהב חכמה, כי לו החכמה לו הדעת, לו שם
геній, לו הבינה, לו התפארת – כי לו נאה.” אחרי כל אלה
אל תקוה לשמוע חדשות ונצורות מפי ה' ריבקין אודות החכם הגדול הזה (ולך
היה הזכות לקות כמו אלה, אחרי כתובת גדולה מבחינת עולם, ובפרט אשר ה'
ריבקין יקדיש את המאמר הזה להחכם הנכבד ה' יוסף יהודה לערנער
מבערדיטשוב…), – חלילה! כי איה איפו יקח ה' ריבקין חדשות ונצורות על
אודות ניוטאן, אך הלא כבר ידעת את ה' ריבקין לפראזיאלאג, לכן אילן גדול
מצא ותלה בו בוקי סריקי (פרחי מליצותיו), ויספר על אודות ניוטאן אך את
המקרה שקרה לו עם התפוח, הנודע כבר לכל – ואת הספור הנודע הזה הלקוח משפת
רוסיא הקיף פנים ואחור במליצות נשגבות וראמות (כמו: בן אדם שא עיניך
וראה! השמים מספרים כבוד אל ומעשה ידיו יגידו השמש הירח והכוכבים, איה
סופר ואיה מונה נפלאות הטבע? וכו') ועוד לא אמר די ויביא מליצות קשות מס'
בחינת עולם – ואת כל זה הקדיש להחכם הנכבד ה' י. י. לערנער… ובלי כל
ספק אחרי הדפסת מאמרו הזה, אמר ה' ריבקין: שישו בני מעי שישו, כי קניתי
עולמי בשעה אחת; על אודות ניוטאן, דברתי במאמר קצר אחד, וגם הוא מלא
מראשו ועד סופו בפרחי מליצות ובכן מי ידמה לי ומי ישוה לי?…





15.

על המאמר היקר “משא הוראדנא” אשר כבר הזכרנוהו (פרח 3) בא
בגליון 11 מכתב אחד מאת פלוני ה' ליב בירגער, אשר ישליך שקוצים על כותב
המאמר ההוא, יכנהו בשם “עמלק” ויבטלו כעפרא דארעא. ולמען תדע, קורא יקר,
עד כמה יקרה האמת לה' בירגער אביא מקום אחד ממכתבו. בעל המאמר “משא
הוראדנא” בהערה אחת (גליון 3) יספר חדוש אחד מרובי תורותיו של איזה צדיק
(מבלי הזכרת שמו) בהוראדנא וכה דבריו: אציג נא בזה אחד מרובי תורותיו (של
הצדיק) למען יתענגו גם הקוראים, ולמען ישמע בערינשטיין ויבוש,
סלאנימסקי – ויחורו פניו, כי הצדיק הראה לעין כל, כי כל חכמתם תתבלע וכלם
מהבל המה יחד; הן המה יעמיקו חקר בחכמת הטבע, וביד הצדיק לשדד
מערכותיו, ונתן ע“ז אות ומופת חותך מיניה וביה: הן ידענו כי ילדה
פחותה מן ג' שנים בתוליה חוזרין וזה ע”פ דרך הטבע, אך כאשר ימלאו לה ג'
שנה, שוב אין בתוליה חוזרין ואין כל חכמי הטבע יכולין לשנות מזה
אפילו כקוצי של יוד; לא כן הוא הצדיק, כי יש לאל ידו לעבר את השנה עוד
חדש אחד, ובזה החדש מוכרחין בתוליה לחזור, כי הוא נחשב בג' השנים, עכ“ל.
וידעתי כי רבים מקטני אמנה לא יאמינו, כי יצאו הדברים האלה מפיו של
אותו צדיק. ואנכי אשר אזני שמעו ולא זר, הנני לתת דין וחשבון לפני דעת
הקהל אם יכחישוני על פני”. ע"ז ישיב ה' בירגער כדברים האלה:

“כן גם במאמר הזה אשר מצא המלגלג על דברי חכמים מקום
להתגדר בו, הוא מאמר ר' אבין בירושלמי (כתובות פרק א' הלכה ב'), לא נמנע
גם הגר”א זצלה“ה להביאו בחדושיו במשניות (בנתיה דמר שמואל), ובלי תפונה
אם יחיה המלגלג ימי תרח (מי הגיד לו כי תרח חיה הרבה?) לא יגיע עד קרסליו
בתורה; וללגלג על דברי חכמים וחדותם ימצא הרבה – וזאת השגגה אשר יצאה
מת”י מליץ טוב, כי מהראוי להעלות על דעתך כי איש כר“נ (הוא בלי כל ספק
הצדיק, אשר ידבר אודותיו כותב “משא הוראדנא”), לא יבטה דברים כאלה, אם
אין בתלמוד מקורם, ור”נ מה כי תלינו עליו?".

א“כ גם בירגער מודה שהצדיק ר”נ דבר דברי הבל ורעות רוח
ההם, אבל הוא אומר, כי בתלמוד מקורם, א“כ אין להתלונן על ר”נ. אך מלבד
שבתלמוד נמצא אך המאמר הזר הזה, ולא השקלא וטריא שהוציא מזה ר“נ,
והכותב “משא הוראדנא” לא ילגלג על התלמוד, אך על ר”נ שהוציא הבל ורעות
רוח כזה, שהצדיק יוכל לעבר את השנה ובזה ישנה את השנה, ועוד תמך
יסודותיו על התלמוד, ועל זה היה לו הצדקה והזכות ללגלג כלל העולה על רוחו.
ופה המקום להעיר, כי בכל מקום אשר מאמרי התלמוד (ומה גם שלא בדבר הלכה)
מתנגדים לחוקי הטבע, אינם הלכה, וכבר דברו מזה קמאי דקמאי, והאחרון ריב"ל
בספרו “זרובבל”; ולהוציא מהדברים הזרים ההם הלכה למעשה הוא אולת ורעות
רוח, כי בכל עת יד האמת, או הטבע, על העליונה.

ומדי דברי בזה לא אוכל לעצור משחוק פי בהעלותי על זכרוני
את אשר ספרו לי עוד כשהייתי תינוק שגאון אחד התיר ולד אחד, הנולד אחר
שלשה עשר חדשים, אחרי אשר הלך בעל האשה למדינת הים, מן התורה ר“ל: מן
התלמוד. ויען כי הדבר הזה נכבד מאד מצד עצמו, אספרה בסגנון הספור ובלשונו.
מעשה שהיה כך היה: אשה אחת שהלך בעלה למדינת הים, ילדה בן אחרי
שלשה עשר חדשים, והיו מרננין אחריה, כי לא מבעלה נתעברה; אבל האשה
היתה כשירה וצנועה ותבך על הלעז שהוציאו על בנה, ותקם ותלך אל גאון הדור
אחד (הללו אומרים: הגאון מוה' פלוני ז“ל, והללו אומרים: הגאון מוה' פלוני
ז”ל), ותבך לפניו לאמר: רבי יודעת אנכי שכשירה אני והולד הזה הוא מבעלי
שהלך למדינת הים זה שלשה עשר חדשים, וכאשר שמעתי מגאון תורתו ועוצם
קדושתו, הנני באה אל מעלתו, כי יוכיח מתורתנו הקדושה (אשר בה כל רז לא
נעלם וכל החכמות נכללות בה) שאשה תוכל ללדת אחרי הריון משלשה עשר
חדשים: שלשה ימים ושלשה לילות חפש הגאון ההוא בכל הספרים ולא מצא.
נחלשה דעתו עליו וזלגו עיניו דמעות ונתנמנם. בחלומו נתגלה אליו אליהו
הנביא ואמר לו אל תצטער הרבה בני, לך אל ארגז ספריך והוציא משם איזה ספר,
אז על הדף הראשון שיזדמן לידך, ובשורה הראשונה תמצא פתרון הסוד הזה.
הגאון הקיץ משנתו והנה חלום! וימהר אל ספריו, ויוציא משם ספר קטן, והנה
הגדה של פסח, ויפתחה, ולפניו נגלו על הדף הראשון, בשורה הראשונה
הדברים האלה: “דנת מלך גרר בחלום לילה” ופני הגאון צהלו מרוב שמחה. וזה
פתרון החדה: דנת מלך גר בחלום לילה, אימתי היתה זאת? בפסח! ואיתא בגמרא
(ר“ה דף י”א ע"א) “בפסח נולד יצחק” ואיתא במדרש (פ' תולדות) “ואלה תולדות
יצחק, אברהם הוליד את יצחק, מלמד שהקב”ה צר קלסתר פניו של אברהם בקלסתר
פניו של יצחק; לפי שהיו ליצני הדור מרננין מאבימלך נתעברה, מה עשה הקב”ה
צר קלסתר וכו' “; ואיתא ג”כ (ר“ה דף י”א), תנא אותה שנה מעוברת היתה (ר"ל
השנה מיום שאברהם היה אצל אבימלך עד שילדה שרה את יצחק); א“כ ברור
כשמש, שאשה תוכל ללדת אחרי הריון משלש עשרה חדשים, שאם תמצא לומר
שהוא דבר הנמנע, למה היה לו להקב”ה לצייר קלסתר פנים של אברהם בקלסתר פנים
של יצחק, מפני שהיו ליצני הדור מרננין מאבימלך נתעברה שרה? אימתי היתה
שרה אצל אבימלך? בפסח! אימתי ילדה את יצחק? בפסח השני! והשנה ההיא היתה
עוד מעוברת, א“כ איך יכלו ליצני הדור לרנן, הלא עברו כבר שלשה עשר
חדשים, ולמה היה לו להקב”ה לצייר וכו‘? שמע מינה שאשה תוכל להיות הרה
שלשה עשר חדשים, ולכן היו ליצני הדור מרננין, ולכן הוכרח כביכול הקב"ה
לצייר קלסתר פניו וכו’ ".

נודה בפה מלא, כי אך גאון יוכל להוציא מדברים רחוקים כאלה
תוכן כזה; אולם ספרי הטבע יורונו למדי, כי הוא דבר הנמנע שאשה תהיה הרה
שלשה עשר חדשים, ולא היה עד מקרה כזה בעולם, ואחרי אשר נקח את הטבע
לחוק קים, אז באמת יפלא אחד מהמקומות ההם… ומניחים אנחנו לבעלי התלמוד
לישב את הדוחק הזה שהטבע מתנגד להגמרא בר"ה ולהמדרש.





16.

לפלא כי בגליון זה (11) כן ביתר הגליונות יבא מאמר “השמש
והכוכבים” מאת ה' ליפאווסקי – בין כה המאמר הזה ומאת הכותב הזה נדפס כבר
בלי כל שנוי בהמליץ לשנת 1864 (עלה 22, 23, 25)!?… האומנם פרח כזה
דרוש להיות שתי פעמים?…





17.

לא לחנם קרא ה' צעדערבוים את מ“ע בשם “המליץ”, יען כי
הוא באמת מליץ יושר בין אנשים שונים ולמטרות שונות. בגליון 12 יספר
לנו ה' צעדערבוים, כי ביום השני לחג הפסח שמע באיזה ביהכנ”ס זמרת אברך
אחד, אשר ירד שם לפני התבה; והנה אחרי התהלות הרבות, אשר יפזר לו שם
יאמר: “ובהלך נפש אמרנו, מה טוב היה, לו הואיל קהל אחינו בשוק חדש לשום
משרת ש”ץ בבית כנסתם על שכם האברך הנחמד לשמים ולבריות הזה“. האף אין
זאת, כי זה קול מליץ יושר? כן ימליץ לפעמים המליץ גם בעד מעשה אופה,
ומעשה שהיה כך היה: בגליון 48,49, 50 משנה עברה נדפסה הודעה מרבני המו”ץ
באדעססא, כי מעשה אופה של הנוצרים, העשוים על חמאה, אסורים; ולכן יפנו אל
אנשי העיר, כי יקחו מאפה חמאה אצל ר' ליב שטיינער, הטובים ג“כ. על זה
עשה ה' צעדערבוים את ההערה הזאת: “אין לנו להתערב בד”ת, אך טעמנו מהפת
מאפה חמאה של שטיינער הנ”ל, ומצאנו כי לא נופל הוא משל נחתום אינו יהודי
(א"כ אכל לחם אסור עד כה?…)





18.

בגליונות 12, 13, 15, 16, 17, 18, תבא בקרת ה' מרגליות על
מחברתי “חקר דבר”. והנה יש אתנו גם להעיר רבות על הבקרת הזאת, אך פה נדבר
אך מן הערות ה' צעדערבוים, אשר הקיף בהן את כל מאמר ה' מרגליות, ואשר
תכלנה להחשב להפרחים היותר נחמדים בין כל “פרחי המליץ”.

א) ה' מרגליות יאמר בהמשך דבריו (גליון 12) “כל אשר
קרא מאמרי ה' אבראמאוויץ והופכי בזכותו נגד הארקאווי, יסכים אתנו, כי בכל
דבריו, אשר נמצא בהם גם דברים טובים, מרוב שיחו וכעסו ידבר”. על זה עשה
ה' צעדערבוים את ההערה הזאת:

“רב לכם מבקרים צעירים (?!) להתקלס בה' אבראמאוויץ, כי גם
אנחנו לא נשאנו פניו במקום שמצאנו לנחוץ להעיר עליו, אך לא שכחנו כרגע
כשרונותיו הטובים, ולו גם התרגז עלינו ויכתוב מרורות נגדנו, נסלח לו בגלל
הטוב אשר פעל”.

אך אנחנו לא זכינו להבין מה יחפוץ ה' צעדערבוים בזה?
האומנם שכח ה' מרגליות את כשרונות ה' אבראמאוויץ? הלא באותו צד אמר
בפירוש “ה' אבראמאוויץ, אשר באמת יש לו כשרונות טובות, אשר יוכלו להביא
רב תועלת, חפץ לעמוד בראש המבקרים”. א“כ לא שכח ה' מרגליות את כשרונות ה'
אבראמאוויץ – אך מלבד זה, מה לכשרונות ה' אבראמאוויץ עם דעת ה' מרגליות,
כי הראשון “מרוב שיחו וכעסו ידבר” נגד ה' הארקאווי? הן ה' צעדערבוים, הלא
לא יכחיש את דברי ה' מרגליות בזה; א”כ מי בקש זאת מידו להיות מליץ יושר
לה' אבראמאוויץ לפני המבקרים הצעירים? כן מי בקש מידו לזכור לו עונות
ראשונים, כי כתב מרורות נגדו? בלי כל ספק חפץ להראות, כי רב סליחות הוא
וכי לא יקום ולא יטור לה' אבראמאוויץ. אך מי לא יראה, כי לא פה המקום ולא
עתה שעת הכושר!…

ב) בגליון 15 יאמר ה' מרגליות: וביחוד יקרו דבריו (של
החקר־דבר) על אודות “שירי תפארת” ואלה הם:" ופה המקום להעיר עד כמה שגה
ווייזיל לנטוע הכרם הזה בשפת עבר למען התדמות אל ליטעראטורי העמים, ולא
נתן אל לב, כי יש כבר על שדמת ליטעראטור העברית כרם חמד כזה, אשר אין
ערוך לפניו, הלא המה ספרי תנ“ך, ומה לנו לעשות עוד כמעשה העמים, אם כבר
יש בידינו אבן יקרה כזאת (ח"ד. צד 41)”.

מעולם לא אמרתי קבלו דעתי בנדון זה, לכל אדם יש הזכות
להסכים עמדי ולהכחישני בדבר משפטי על רעיון “שירי תפארת”. (ובפרט ה'
צעדערבוים, אשר ברכהו ד' במ"ע ויוכל לכתוב בו ככל העולה על רוחו…);
אולם כל איש יודה, כי בדברי ההם לא אשמתי, לא זדתי, לא פשעתי – אך אמרתי
כי לעשות “העלדענגעריכט מאזעס” על תבנית שירי העמים, למותר, יען כי יש
אתנו ספרי תנ“ך, הגבוהים הרבה יותר בשיריהם וברעיוניהם מכל שירי העמים
בדרך זה. – אך לא כן ידמה ה' צעדערבוים! בהערתו הנוראה לדברי ה'
מרגליות יאמר, כי דברי אלו במחברתי “חקר־דבר” המה “חלול כבוד גדולי ישראל
שוכני מרומים בצל כנפי השכינה”, אחרי כן יכנס עוד “דברי פלסתר על ראשי
עם קודש”; אחרי כן יספר כי ווייזיל היה “נצר מגדולי הפרתמים (?) בעמנו,
תלמיד מובהק לרב שכב”ה מוה' יהונתן אייבשיץ ז”ל, תלמידו של המדקדק המפואר
ר' זלמן הענא ז“ל, אוהב ואהוב להרמב”ן נ"ע, כמו אשר חפצתי אנכי להגיד
בדברי ההם כי ווייזיל לא היה "נצר מגדולי הפרתמים, תלמיד מובהק וכו' ",
ועוד לא יסתפק בזה ה' צעדערבוים ויבא עוד לסתור את דברי בדברי יאסט, המרבה
לספר בשבח “שירי תפארת” ואשר יכנם "גראססעס העלדענגעדיכט מאזעס
“שירי תפארת”; ומלבד כי ה' צעדערבוים כתב את הדברים האלה באותיות
גדולות ומרובעות, יוסיף עוד בשני חצאי לבנה: "השמעת מבקר
“העלדענגעדיכט”? ברוסיא (כלומר בשפת רוסיא?!) Ироическая Позма
ואם גם יכול להעתיק Ґероическая Позма או גם מבלי להעתיק מאומה – אך בזה חפץ בלי כל ספק להראות
לי:

א) שיוכל היות, כי לא אבין מה הוא “העלדענגעדיכט”;

ב) כי מאימת המלה Ироическая חיל ורעדה יאחזני; ואחרי כל אלה יתן עלי בעז קולו
לאמר:

"ועל איש כזה ירשה לעצמו איש צעיר לימים (אהה! ד'
אלהים!) לחוות דעה ולהקטין פעלו, על גבר חכם בעז כמוהו, אשר ספרי הקודש
היו שעשועים כל ימיו יאמר מבקר חדש, כי לא נתן אל לב, כי כבר על שדמת
ליטעראטור העברית יש כרם חמד כזה וכו' “, אין זאת כי אם שלא קרא “שירי
תפארת” בעת כתבו בקרתו (?), כי לולא זאת הבין לערוך מליצות המשורר
האלהי הזה, אשר גלה מצפונות בלשונו וכח מליצתו בספרי הקדש”.

ומה אעשה אנכי האומלל אחרי אימות ופחדים כאלה יוצאים
מפורש מפי ה' צעדערבוים? הלא עלי להטמן במחילת עפר מפני הדר גאונו!…
אך הידעתם אדוני הקוראים, כי איש צעיר לימים אנכי (כאשר הודיע לכם ה'
צעדערבוים ברוב חסדו זה פעמים רבות), וכבר נמנה ומקובל, כי הצעירים
בימינו אלה עזי פנים המה! ולכן אתפאר לפניכם, כי גם אני עז פנים, ומלבד
שלא נפל לבי מכל קריאות ה' צעדערבוים, אך אעיז לאמר גם אחרי
שהשמיענו, כי ווייזיל היה “נצר מגדולי הפרתמים, תלמיד מובהק לרשכבה”ג
ר' יונתן, אוהב ואהוב להרמבמ“ן”, כן אחרי תהלות ותשבחות יאסט, וכל יתר
הפחדים – כי כבר יש כרם חמד כזה (כשירי תפארת) על שדמת ליטעראטור העברית,
והמה ספרי תנ“ך, אשר אין ערוך עליהם, וכי לשוא עשה ווייזיל את
ההעלדענגעריכט, או Ироическая Позма , כי חיי משה וזמנו, כבר מתוארים בספרי תנ”ך.

אך בא נא וראה, קורא יקר, איך לא הבין ה' צעדערבוים
(במחילת כבודו הגדול) את דברי ב“חקר דבר” ולכן בא עלי ברעם ורעש. הן
במחברתי לא אמרתי משפטי על ספר “שירי תפארת”, לא כתבתי עליו שם
בקרת, אך אמרתי שם בדרך אגב, כי רעיון “שירי תפארת” לעשות
”העלדענגעדיכט" (או Ироическая Позма ) כמתכונת שירי העמים, למותר, יען כי יש אתנו ספרי תנ“ך
העומדים גבוה הרבה מכל “ההעלדענגעדיכטען” שנכתבו בשפות אחרות. א”כ
לא חפצתי מעולם “להקטין פעל” ווייזיל, – כי יוכל היות ששירו בעצמו
מאד נעלה, אך הרעיון “העלדענגעדיכט” למותר; ומה א“כ כל קריאותיו:
“ועל איש כזה ירשה לעצמו איש צעיר לימים לחוות דעתו ולהקטין פעלו וכו‘,
וכו’? אבל עכשיו כיון שבא לידי לדבר אודות “שירי תפארת”, הנני אומר
בפה מלא, מבלי הבט שווייזיל היה “נצר מגדולי הפרתמים, תלמיד מובהק
לרשכבה”ג וכו' " מבלי הבט על התהלות ותשבחות שפזר יאסט להשירי
תפארת” – כי השירי תפארת אינם בשום אופן “גראססעס העלדענגעדיכט”, וכי
לבד שלמותר המה, עוד עומדים המה בשפל המדרגה בערך הרעיונות
ובערך הרוח החיים אשר בקרבם. “שירי תפארת” המה אך מליצות ראמות
ונשגבות, מראשיתם ועד אחריתם מלאים המה תהלות ותשבחות לאלהים, אשר
בלי מספר נפזרו על כל ספרי תנ”ך ואשר לא יגיעו לקרסולם ביופי ונועם.
חרוז אחד מהשירה הנשגבה “שירת הים”, יכריע את כל “השירי תפארת”. בכלל
רוח שירה מרחפת על כל קורות העברים בספר תורת משה, רוח אשר ממנו ימלא לב
הקורא ויצהל – ורוח עכרון וכהה יחלוף על פני כל “שירי התפארת”, עד אשר
לא ידענו אם יוכל בעל נפש היפה לקחת אותם להחילם ולגמרם עד תומם בפעם
אחת, כי המה יפזרו קרחם על הקורא (המבין) בהרוח הכהה המרחף עליהם
ובהמליצות הדומות זו לזו ואשר נשנו אך במילים שונים. הרעיון האחד,
אשר יעבור בכל “השירי תפארת” הוא כי אלהים גדול ונורא, עושה נפלאות
וכדומה; אולם כל זה ידענו מספרי תנ"ך, אשר כל דבריהם מלאים שלהבתיה,
גאון אל ועוזו.

והנה ידענו, כי רבים יקומו עלינו, יכחישו אותנו,
ויאמרו, כי “השירי תפארת” נעלים ונשגבים, כי שיריהם נעימים לאזן שומעת,
ועונג אין קץ שבעה נפשם לקרא אותם, אך כבר נודע, כי לא חיך כל אדם יתענג
על מה שיתענג משנהו; ובדבר הזה נאמר:

о вкусахъ не спорятъв; את אשר ערב
בעיני זה מגונה ונתעב בעיני משנהו; לכן לא נוכל מעולם לאמר משפט חרוץ על
דבר התלוי בטעם. הן ה' מיצקון, בכתבו שיריו, חשב בלי כל ספק כי משורר
הנהו וכי שיריו נעלים ונשגבים, – והנה באתי אנכי ואמרתי למשל, כי חרוז
כזה: (“כנור דוד”, שיר “תשועת עולמים”, בית 7)


הם עליה את אלה ישרי דרך



לחצו עשות רעה עמם הכבירו,



ובהכנעם עת למו כרעו ברך,



עת נכחדו, אז אותה פה השאירו,



השאירו אותה הה! וכלמזכרת



כי היו (!) פה דרכם כסל נכרת


חסר טעם וריח הוא, ואין בו כל יופי ולא שירה; אך שאלו
נא את ה' מיצקון, אם לא יאמר לכם, כי גם השיר הזה נעים ונשגב?… ולא
די שה' מיצקון יחשוב כזאת, אך ישנם הרבה מיצקונים החושבים כמוהו, וה'
לערנער יכנהו על אפי ועל חמתי “המשורר הנכבד”, ובן בלי שם אחד צד“ה יאמר,
כי יקום במהרה בימינו סופר אחד, אשר יראה "צדקת המשורר הזה”… א"כ
בדברים כמו אלה אין להתוכח…

עתה נשוב אל הערת ה' צעדערבוים!

“ועוד נשאלהו ברוח איש איירופי, יאמר ה' צעדערבוים, מה
עשה געסנער בהאידיליען שלו, ודומיהם רבים בכל הלשונות העתיקות והחיות,
האם אין גם להם העתקת התנ"ך? ולמה אחזת בקרנות המזבח לכסות על
פשעיך”?

הבחלום או בהקיץ תדבר ה' צעדערבוים? על איזה פשעים
חפצתי לכסות? איה איפו המה? ובאיזה קרנות המזבח אחזתי? ומה להעמים
והלשונות עם העתקת התנ“ך? העברים יסתפקו בתנ”ך, יען כי בהם כל חיי רוחם
ועמם, אבל איך יסתפקו העמים האחרים בהעתקת התנ"ך?…

“ובכלל הרשה ה' קאוונער לעצמו, יוסיף ה' צעדערבוים,
לבקר גדולים חקרי לב, ומה גם את הוגי התלמוד ומפרשיו, בעת אשר לפי
שנותיו (עוד הפעם שנותי כעצם בגרונו!) לא יוכל להתפאר, כי קרא ושנה אך
חלק האלפי מכל ספרי מאורי ישראל בכל ענפי הדינים והחכמות במשך אלפים שנה
ויותר, ואיה מבקר איירופי, טרם בא עד תכלית דברי המבוקרים”?…

ואנכי ג“כ אשאלהו “איה מבקר איירופי טרם בא עד תכלית דברי
המבוקרים”? איה איפו מצא במחברתי, כי יצאתי לבקר הוגי התלמוד ומפרשיו?
הלא אין כל רמז לזה במחברתי! א”כ, מלבד שלא בא ה' צעדערבוים בכבודו
ובעצמו אל תכלית דברי, לא קראם אפילו… כן לא אבין, מה היא העזות לבקר
(כדבריו) את הוגי התלמוד ומפרשיו? הגם הוגי התלמוד כלם קדושים, כי כל
הנוגע בהם ירה יירה?…

“וכן שגה מאד בהשערתו על ריב”ל ז“ל, יוסיף ה' צעדערבוים, כאשר העיר בצדק מבקרו”.

שקר גמור! מבקרי ה' מרגליות (באותו צד) לא יאמר, כי
שגיתי מאד, להפך הוא יאמר שם “ואם גם היה הרשות להמחבר, לפי
דעתו, להוציא משפט כזה על אודות לעווינזאהן, בכל אלה לא יפה עשה,
בראותו כי לעווינזאהן עמל בכל עז לכסות על מטרתו”. א“כ, מבקרי יאמר שהיה
לי הרשות להוציא משפט כזה על אודות לעווינזאהן, אך, לפי דעתו, לא יפה
עשיתי, יען כי לעווינזאהן חפץ לכסות מטרתו. אך בזה אינני מסכים גם עם
ה' מרגליות, יען כי לעווינזאהן בעודו בחיים חייתו, ובהיותו בתנאים אחרים
עמל בכל עז להסתיר מטרתו; אולם אנחנו, אחרי מות האיש הדגול מרבבה הזה,
נוכל לגלות מטרתו בספריו הרבים לעין השמש, למען יראו רבים ויחכמו… אך
יהיה איך שיהיה, גם לפי דעת ה' מרגליות לא שגיתי מאד, אך לא יפה
עשיתי, בין כה ה' צעדערבוים יאמר בקול מושל ומצוה, ובלי כל אות
ומופת לדבריו, כי שגיתי מאד, ויתמוך עוד יסודותיו על מבקרי… א”כ
עוד הפעם נשאלהו בשאלתו: “איה איפו מבקר איירופי, טרם בא עד תכלית דברי
המבוקרים”?

“וכה חטא חטאה גדולה (?!) בהמעיטו יקרת שירי המליץ
הנפלא אייכענבוים נ”ע, ראשון לדוברי צחות בקצרה בשפתנו, וחרוזיו מעטי הכמות
רבי האיכות (?) הן העתקותיו נפלאים (נפלאות?) והגיוני רוחו מזוקקים, עד כי
הרבו להללם כל כותבי העתים הגדולים באשכנז וישתוממו גם רוסים על העתקת
“הקרב” בשפת ארצנו".

לא ידעתי מה היה לו לה' צעדערבוים, כי בכל מלה ומלה יחטא
נגד האמת והצדק? כפי הנראה יבא עלי בעקיפין וישת עלי חטאת לא אדע שחרה
בזדון, – כי מלבד שאיננה חטאה גדולה להמעיט יקרת שירי משורר איזה
שיהיה, אך אנכי לא עשיתי כזאת מעולם, ולמען תראה, קורא יקר, עד כמה
יטפח ה' צעדערבוים את האמת על פניה, אביא פה כל דברי אודות
אייכענבוים. “לא נוכל מבלי להזכיר את שם החכם הנכבד אייכענבוים
נ”ע, אמרתי במחברתי “חקר־דבר” (צד 47), האיש הגדול הזה היה נכבד
בעמו, דורש טוב לכל אדם ומהיר במלאכתו מלאכת החנוך, אך בכל זאת לא
נראה לעין את פעולותיו, כי רובם ככלם ילדי חריצות (קונסט) יתירה המה
אשר לא הביאו תועלת נראית לעינים. ספרו “קול זמרה” מלא הוא שירים ערבים
ונעימים מאד, אך אין איש אשר הוציא מהם תועלת לצרכי החיים; “הקרב” מעשה
ידי יוצר נפלא, אך כראשון בלי תועלת. ואת שירו האחרון “הקוסם”
לא אבינה, – הן נפלא הוא מאד מאד, אך לא ידעתי מדוע לא בחר לו
המשורר הגדול הזה מחזה מחיי אחינו העברים? וילך לשיר על ארצות מצרים,
על אנשים גדולים כאלה, אשר יש לאל ידם לעשות ולא יעשו, ירבה עוד הקצף
והחימה. – הלא זה האיש אייכענבוים אם אך חפץ, אז הביא לנו תועלת רבה
ושמו וזכרו היה בקרבנו לברכה עד עולם."

א"כ כל איש אשר עיניו בראשו יראה, כי לא נגעתי בכבוד
אייכענבוים אף כמלא השערה, אדרבה הרבתי יתר מדאי לספר בשבחו; ומה שאמרתי
שספריו לא הביאו תועלת. הלא אין איש אשר יכזיבני על פני! אין איש
אשר יואל לאמר, כי “הקרב” הביא תועלת. כל איש יסכים אתנו, כי אייכענבוים
הועיל הרבה יותר, אם בחר מחזה מחיי העברים לשירו, מאשר שר על אדמת
מצרים. עתה צא וראה, קורא יקר, מה היא החטאה הגדולה שחטאתי בזה… חי
אני, כי לא אוכל לעצור מצחוק פי למראה הפראזען האלה! אך כן הוא דרך ה'
צעדערבוים תמיד להתנפל על הכותב, מבלי להתבונן על מובן דבריו, ולכן ינפץ
תמיד את מצחו… ועוד הפעם אשאלהו: איה איפו מבקר איירופי, טרם בא עד
תכלית המבוקרים?…

אחרי החכמות, האמת והצדק, אשר נמצאו בהערה זאת יאמר ה' צעדערבוים ברוחב פה:

“ובכן אם אתה לו שמענו (הימצא אויל כזה?) כלך מדרך זו,
ואם תתאו להתחרות בסופרים, קום פשוט בגדודי המחברים חדשות לבקרים צעירים
כימיך דבאך, וקח מהם את חליצתם, המה ישיבו אמרים וימודו לך אל חיקך
גדפותם. (אפונה! אם יוכל מי להתחרות עמדך וה' גאטטלאבער בחכמה הזאת…)
והגדולים יאמרו “יקומו נא הנערים ויצחקו לפנינו”, אך בגדולי אנשי שם,
החיים אחרי מותם, אל תגע לרעה”.

מהערתך זאת אשר נתחנוה לנתחים, ברור נראה למי לצחוק
לפני מי? לא ידענו אם אחד מהצעירים מוכשר להלאות את הקוראים בחכמות
כאלה, אשר נמצאו בהערתך היקרה, אשר תשאר לדורות “ודברי הימים יביאו
בחשבון מעשה” אם לא שפטת על כל ענין עד מקום שיד הבקרת האמתית
מגעת". אשרי הדור שזכה לך ולחכמותיך!…

ג) בגליון 16 יאמר ה' מרגליות: “והנה ה' קאוונער שכח
להראות על חסרון אחד במליץ וקו”מ, והוא: כי אין רוח אחר במהלכם ומטרתם
וכו', ואם גם המו“ל המליץ יראה לתת רוח אחד למכתב עתו בהערותיו אל כל
המאמרים, אולם לא בכל מקום תעלה זאת בידו, ופעמים רבות ישחית בחפצו לתקן;
ומלבד כל אלה המו”ל יגע אך בשאלות הקהל, אולם כל המאמרים המדעיים, או
קורות הימים אשר יביאו אליו, המה יבואו במ“ע כמו שהם, אם גם אין בהם רעיון
אחד ומטרה אחת”.

“בנוגע לענין מה”ע, יעיר על זה ה' צעדערבוים, כבר השיבונו
בעתו לידידנו האי“ש, אך על המבקר נתפלא אם ישמיענו חדשות
(sic), כי לחסרון יחשב למ”ע בקבלו דעות
שונות (אין כל רמז לזה בדברי ה' מרגליות; הוא יאמר כי אין רוח אחד,
וזה הוא באמת חסרון, כאשר נדבר מזה להלן), ולדעתנו הוא להיפך, ומ“ע מתנבא
בסגנון אחד, אינו אלא נוטה לצד מן הקצוות, וכל המרבה לאסוף דעות מתנגדות
הרי זה משובח (הני מילי ברוח אחר ומהלך אחר, אבל במהלכים שונים, הרי זה
גרוע ביותר, כי א“כ, אין זה מ”ע אך אסיפות דעות מתנגדות, ולמה לנו
המו"ל?..), כי יצא כנוגה משפט, ורשות להמו”ל לחוות דעתו כאיש פרטי, ובלבד
שלא יאמר קבלו דעתי".

כפי הנראה לא הבין ה' צעדערבוים גם פה את דברי ה'
מרגליות, לכן נבא ונבאר לו יותר: כל איש אשר עיניו בראשו יודע, כי מוציא
לאור מכתב עתי דרוש להצב לו מטרה מראש, אשר אליה יהין, ואם יפגוש על דרכו
אבני נגף אז עליו להסירן וללכת רומם אל מטרתו, למען לא יכשלו בהן ההולכים
בעקבותיו; לכן יראה המו“ל, אשר לפניו מטרה ידועה מראש, כי העובדים אתו
בעבודה הזאת ילכו עמו שלובי זרוע ולא יעוף האחד השמים, והשני לא ירד
המים, והשלישי לא ילך אחורנית כמשל הנודע Лебд, Щука и Ракъ
והנה במטרה אחת ומהלך אחד יוכלו להיות דעות שונות; זה
יאמר למשל, כי להשיג המטרה הזאת דרושים אלה האמצעיים, והשני יאמר כי
האמצעיים האלה לא טובים המה ויתן לפי דעתו אמצעיים אחרים טובים מהראשונים,
– ואז אם המו”ל יקבל דברי האחד ולא יקבל דברי השני, אז יהיה באמת “נוטה
לאחד מן הקצוות”; אולם אם לא יקבל דברים נגד מהלכו ומטרתו, תבא עליו ברכה,
– כי זאת היא תהלתו. נבאר את דברינו עוד יותר: נניח כי איזה מ“ע שם לו
למטרה מראש להראות כי היעזואיטים (או החסידים) ירעו וישחיתו מאד, אז
יתאספו המון סופרים, אשר דעתם ג”כ כי היעזואיטים רעים למין האנושי, וכל אחד
ואחד ישתדל להביא עצות איך לברוח מהם ואיך להתיצב להם לשטן; אז החובה על
המו“ל לקבל דעות מתנגדות, איך לעצור בעד רעת היעזואיטים, – ואם יקבל
דברי האחד ודברי השני לא יקבל, יהיה “נוטה לאחד מן הקצוות”, יען כי כל
סופריו הלא בדעה אחת, כי היעזואיטים צרעת ממארת בבשר האדם, לכן עליו לקבל
כלדברי סופריו, למען יצא כנוגה משפט. אולם אם יבא איש, אשר לפי אולתו או
לפי תנאים אחרים ימצא, כי היעזואיטים מועילים הרבה מאד והמה פאר מין
האנושי, – אז כל איש יודה כי אין כל הצדקה להמו”ל לקבל דברים כאלה במכתב
עתו, ואם יבואו במכתב עת אחר, אז עליו להתקומם נגדם, יען כי המה נגד מהלכו
ומטרתו; ואם יאבה המו“ל לקבל דברים נגד מהלכו ומטרתו ולעשות הערות דמשתמען
לתרי אנפין, אז ירמה את הבריות, או אין לו כל מטרה ואך את נפשו ישמור…
והנה לך עוד משל אחד: זה כמה שנים אשר יתוכחו החכמים איזה שטה היא
משובחת להפיץ השכלה בין המון העם, אם שטת ההכרח ללמוד או שטת החופש
והדרור; הללו אומרים זאת משובחת והללו אומרים זאת משובחת, אבל כונת שני
הצדדים, כי ההמון יראה אור ההשכלה; אולם אם יבא איש ויאמר, כי מות בהשכלה
לההמון, כי טוב הוא אשר יהיו עורים וכדומה, – הגם אז תאמר, כי המו”ל דרוש
לאסוף דעות מתנגדות?… ברוח זה אמר ה' מרגליות, כי אין רוח אחד במטרת
“המליץ” ומטרתו: זה בא וצועק מרה על תועבות החסידים, וזה בא (ה' צעדערבוים
בכבודו ועצמו, עי' פרח 1) ואומר “אין לנו עסק בזה אם יאמין העם באחד קדוש
(!!), הצדיקים רובם חכמים מחוכמים וכו'; זה בא ואומר, כי המשכילים הצעירים
אנשים טובים וישרים המה, כי יש להם מטרה מועלת, אשר אליה יהינו, – וזה
בא ואומר, כי “הצעירים מוכשרים אך לגלח את זקנם לצאת במחול משחקים עם בנות
עם הארץ ורוחם לא נאמנה עם אל ועם קדושיו” (עי' המליץ 1865 עלה 9, 10)
וכדומה. זה הוא באמת משגה גדולה לאחד במ”ע שתי קצוות רחוקות כאלה… “ואם
גם המו”ל “המליץ”, יאמר ה' מרגליות, יראה לתת רוח אחד למכתב עתו בהערותיו
על כל המאמרים, אולם לא בכל מקום תעלה זאת בידו, ולפעמים רבות ישחית בחפצו
לתקן“; אולם אנחנו נפונה, אם יחפוץ ה' צעדערבוים לתקן… הערותיו לכל
המאמרים אינן “לתת רוח אחר למכתב עתו” כי הבעל דין בעצמו יאמר, “שמ”ע
מתנבא בסגנון אחר אינו אלא נוטה לצד מן הקצוות” אך הוא יחפוץ לאחוז את
החבל בשתי הקצוות, לצאת ידי כל הצדדים, כאשר יאמר ההמוני. אך מי לא
יסכים אתנו, כי כל איש מחויב ללחום בעד דעות נבררות וקשורות בנפשו בכל
לבבו ומאודו, אבל לא להשביע את הזאב ולשמור את הצאן, כי זאב עם כבש לא
יגור לעולם, והאדם החפץ לכרות ברית ביניהם אינו אלא טועה, ולחנם ידמה
בנפשו, כי יצליח בידו להונות את אחרים…

“וכל זאת רק בשקלא וטריא של עסקי הכלל, יאמר ה'
צעדערבוים, אבל על דברי חכמות קבועות וקורות הימים אין להעיר, כי המה
ע”פ רוב העתקות, ועל המו“ל רק לשפוט אם טובים הם אם רעים, ואם קבלם כבר
הסכים עליהם. ובכל זאת יש לפעמים גם הערות על מאמרים כאלה”.

הלא צחוק הוא איך יסתור ה' צעדערבוים את דבריו בעצמו
תוך כדי דבור? פה יאמר כי על דברי חכמות קבועות אין להעיר, ואחרי
כן יאמר כי יש לפעמים גם הערות על מאמרים כאלה, א“כ יש להעיר,
ויש סבות המסבבות את ההערות גם על דברי חכמות. אך למען לא תחזור בך לאמר
עוד הפעם אין להעיר, אבאר לך, כי יש ויש להעיר גם על דברי חכמות
וקורות הימים. יש השקפות שונות על דבר אחד ויש הבנות שונות במעשה שהיה.
יש אנשים אשר האיקוויזיציאן תמצא חן בעיניהם עד הלום ויביאו ראיה
לדבריהם, כי האפיפיור ומחנהו הסכים לזה; אולם הודות לאל, כי נתרבו
האפקורסים ולא יאמינו עוד בקדושת האפיפור וטהרתו, ויאמרו, כי
האינקוויזיציאן היתה הרעה היותר הגדולה בתבל. חכמים רבים יראו לך לדעת מן
קורות הימים כי הסבלנות הביאה רעה גדולה מאד ליושבי תבל בכלל
ולהכריסטענטהום בפרט; אולם כל איש נבון יודע ויראה לך מן קורות הימים,
שהסבלנות הוא עמוד העולם, מקור החיים ואושר גופני ורוחני; א”כ גם בקורות
הימים יש מהלך מיוחד והשקפה מיוחדת, – וגם לעינינו יולדו מופתים רבים
המאמתים את דברינו. מה רבו למשל הדעות אודות נאפאלעאן הגדול! אלה אומרים,
כי היה איש אכזר עריץ וחפץ לדכא עמים רבים תחת רגליו; ואלה ישימו בשמים
תהלתו, יאמר כי חפץ להצליח את כל יושבי תבל, לרוממם משפל מצבם ולעשות
למענם את הארץ לגן עדן – ואיך נוכל לתוך את הסתירות האלה? אך לכל אדם
יש השקפה מיוחדת, כל איש יביט מנקודת הראות שלו; הקאנסערוואטאר יביא לך
ראיות אין קץ מקורות העולם, כי דעותיו נאמנו עד מאד, – והפרוגרעסיסט יראה
לך ההפך. א“כ נחוץ לדעת איך להבין מעשה שהיה בקורות העולם ואיך לבררו
וללבנו… ומה שנוגע לחכמות קבועות, הן ישנן רבות אשר באמת אין להעיר
עליהן כמו חכמת החשבון, פהיזיק, כעמיא וכדומה; אולם ישנן חכמות אחרות,
אשר לא יחפוץ שומר הבלי שוא לקבלן, כמו המופתים שיביאו חכמים רבים
שהעולם נברא זה כמה אלפי מילליאן שנה, שהאדם הוא נצר מקופים ובעלי חיים
אחרים וכדומה. צא וראה כי לפני שנות מאות אחדות שרפו את האנשים חיים,
יען כי אמרו שהארץ תסוב את השמש ולא השמש את הארץ; בין כה אין פוצה פה
ומצפצף נגד זה כעת. א”כ ישנן גם חכמות קבועות, אשר יש להן רוח אחד ומטרה
מיוחדת, אשר לא תמצא חן בעיני רבים… והבן אם תוכל…

ד) בגליון 17, 18 תאר לפנינו ה' מרגליות בדעת והשכל
את היחס בין הזקנים והצעירים ויתן לפנינו מחזה נאמן מהריב אשר התגלע
ביניהם. ייטיב נא הקורא לקרא את דבריו וימצא נחת (הן רואה אנכי את
הסארקאזם, העומד לפתחי פי השועלים הקטנים לאמר, כי אנכי אהלל את ה'
מרגליות, יען כי הוא יהללני בבקרתו… אולם הן נשאתי וסבלתי חרפות
וגדופים, אשר השליכו עלי אויבי לרוב, ואיך יפלו פני לסארקאזם קטן
כזה?… לכן אסלח מקרב לב עמוק להמהתל ההוא, ייטיב לבו ומה מני
יהלוך?…). על דברי ה' מרגליות בשני גליונות ההם עשה ה' צעדערבוים את
ההערה הזאת:

“תמה תמה נקרא! כי המבקר הנבון באמת הזה, אשר כל מגמתו
להטות את הסופרים הנחשבים בעיניו לזקנים (ביחוסם אל בר בי רב דחד יומא) כי
לא יתעברו על ריב הבקורת האמתית אם תגע בהם, ובמתינות ובהכחשת אהבת עצמם
יקבלו עליהם את הדין; המבקר הנכבד הזה המשבח ומפאר מעלת בני הדור החדש,
המדברים בלי שום איבה ושנאה, לא ברעש ולא בהתלהבות וחרון, רק את אשר
תשים האמת בפי תבונתם המזוקקה אותו ישמרו לדבר; המבקר היקר הזה בעצמו
יעיד בהישישים (שקפצה אולי עליהם זקנה) לבלי ירגיזו את הצעירים,
פן יצאו לקראתם במלחמת תנופה. ואם כן קשה ממה נפשך: אם יתרגזו גם
הצעירים ויחגרו ראשית אונם וכח עלומיהם לקחת נקמה מהחלושים מהם,
הלא יעזבו דרכם המשובח ויהיו כהזקנים האלה המתעברים על ריבם לבד, ואם רק
ילחצו לדבר מה שעצרו עד כה במילין, הלא יודה כי גם לפניהם משוא פנים,
ורק קנאת הנצחון תלהיבם להוציא את כל לבם”. –

אחרי אשר קראנו את השורות האלה השתוממנו באמת על ה'
מרגליות מה היה לו לנפול במשגה כזאת? אולם מה מאד השתוממנו, כי לא מצאנו,
אחר חפוש רב, אף זכר להאשמה הזאת בדברי ה' מרגליות; ומה השתוממנו עוד
יותר, בהגלות לעינינו, כי ה' צעדערבוים, השמח לאי הגיון הזה, אשר מצא
בדברי ה' מרגליות, לא ידע פשוט קרוא את דברי ה' מרגליות, ולכן בא
לכלל טעות ולההערה הזאת… עתה אבאר את דברי. ה' מרגליות, יאמר בהמשך
דבריו:

“הן הצעירים נראו עם דעות חדשות, עם שאלות חיים חדשות,
אשר אליהן יהינו בכל לבם ונפשם, ויחפצו לתאחד יחד עם הזקנים ללכת למעלה
להשכיל שלובי זרוע; אולם איך נפלו משמים ארץ, בראותם כי הזקנים, תחת
לשאת יחד את דגל ההשכלה, יתנפלו עליהם בלי כל אשמה ופשע, קמו כלם חברים
להחזיק מוסדות יהדות העברים, כמו אשר הצעירים יחפצו להרסם. אולם הצעירים
בראותם כי האויטאדידאקטים לא יבקשו את האמת, יצאו לקראתם
במלחמת תנופה וישתיקו אותם. המלחמה הזאת עודנה באבה, אם גם בלי משטמה
כזאת; עד הלום שומעים אנחנו קול ענות נגד הצעירים, אולם לא קול גבורה
אנחנו שומעים, לא קול נצחון, אך קול ענות מלחמה האחרון, קול מבשר, כי רפו
ידי הלוחמים”. (עלה 18, צד 218).

על זה תמך ה' צעדערבוים את יסודותיו, כי קרא והבין את
הדברים: “אולם הצעירים בראותם, כי האויטאדידאקטים לא יבקשו את
האמת, יצאו לקראתם במלחמת תנופה וישתיקו אותם בעתיד, ואת המלה
יצאו קרא בצירה היוד, ולכן יאמר בהערתו: המבקר היקר הזה יעיד
בהישישים לבלי ירגיזו את הצעירים פן יצאו לקראתם במלחמת תנופה,
וא”כ קשה ממה נפשך וכו' “. אבל מה יאמר ה' צעדערבוים אם נגלה את אזנו,
כי כונת דברי מרגליות המה לא בעתיד אך בעבר, ותחת המלה יצאו דרוש
להיות קמץ תחת היו”ד כלומא יצאו כבר; וישתיקו אותם, פה ג“כ הוא”ו
בפת“ח והוא יהיה וא”ו המהפך מעתיד לעבר, ולא וא“ו החבור – ובכן תהיה כונת
ה' מרגליות: “אולם הצעירים בראותם (כלומר, ראו כבר) כי האוטאדידאקטים
לא יבקשו (הוא עתיד במקום בינוני ור"ל: אינם מבקשים) את האמת,
יצאו לקראתם במלחמת תנופה וישתיקו אותם” כלומר כבר יצאו
וכבר השתיקו אותם; א”כ אין כל מקום לפליאתו וקריאתו “תמה! תמה!” כי ה'
מרגליות לא יעיד בהישישים שלא יצאו, אך יספר ממעשה שהיה… עתה
עוד הפעם נשאלהו: "איה איפו מבקר איירופי טרם בא עד תכלית דברי
המבוקרים?…

והנה ה' צעדערבוים בקצה הערתו הזאת יאמר “ונקוה כי המבקר
המבין הזה יודה לדברינו”. ואנחנו ג"כ נקוה כי ה' מרגליות מאהבתו
לה' צעדערבוים יודה כי כיון יצאו ולא יצאו…





19.

בגליונות 13, 15, 16, 17, אחרי מאמר ה' מרגליות, כרוך
מאמר אחר “עת לחשות ועת לדבר” מאת זעירא דמן תלמידי בית מדרש הרבנים
בזיטאמיר היילפערין, אשר בא לטעון נגדי בדבר מאמרי “לא שלום ולא אמת”,
הנדפס בהמליץ שנה חמשית (עלה 18, 19), ובדבר מאמרי השני “השקפה קטנה
וכו' " והנה על דבר מאמר היילפערין לא אדבר מאומה, כי לכבוד יהיה לו אם
אדבר אודותיו שנים שלשה מלים, וזאת היתה בלי ספק מטרתו מראש, כי אבא
עמו בדברים, – והוא אחד מן חברת “בעלי הלהפך” (עי' מאמרי “אין דבר”) אך
יען ה' צעדערבוים, בהערתו לראש מאמר היילפערין, אמר כי “המליץ עליו (על
היילפערין) אחד מן הגדולים”, ואנחנו אשר לא זכינו לדעת מי הוא הגדול
הזה, לכן נחקור את גדלו ע”י מליצתו על היילפערין; ובזה אביא מקום אחד
מהמאמר המחוכם “עת לחשות”, למען יראה הקורא, מי הוא היילפערין ומי הוא
הגדול, אשר המליץ עליו, ומי הוא צעדערבוים, אשר אסף את המאמר
הזה.

במאמרי “לא שלום ולא אמת” הנזכר אמרתי בהמשך דברי:
“שמח לבנו לראות כמה דברים טובים ונכוחים ב”קול מבקר" לה'
גאטטלאבער, ונפש היפה תקוץ לשמוע, איך המחנך הנכבד הזה יתפאר, כי
“האדון פאסטעלס הרבה לדבר עמו ביחוד יותר משלש שעות רצופות וגם
כבדהו וישגבהו כי ידע שמו” (המליץ 31 שנה רביעית), “כי ברוב חסדו
(של האדון פאסטעלס) וטובו גלה רצונו לבקרו בביתו, אבל לדאבון
לבו הוכרח להגיד לו כי צר לו המקום וכו' כן מסר לו את האדרעססא כתוב
בעצם ידו (חשיבות גדולה!), למען יוכל לכתוב אליו לפעטערבורג” (שם)
וכו‘. הראיתם שמחת האיש הנכבד הזה, כשמחת ילד, אשר הבטיחו לו, כי
יביאו לו איזה כלי משחק – וראו, כי השמחה הזאת לא יכלה למצוא לה
גבולים בלב ה’ גאטטלאבער, אך פרצה ותעבור חוק ותבא גם בדפוס…"

כל איש ישר הולך יבין, כי לא חפצתי בזה להשפיל את
כבוד ה' גאטטלאבער, להפך אקראהו “המחנך הנכבד” “איש נכבד” וכדומה;
אך הראיתי לעין כל את הילדות אשר בסופרים כאלה להתפאר ברבים, וכן לא
יעשה בליטעראטורי העמים. והנה עוד בקצה מאמרי ההוא עשה ה' צעדערבוים
הערה גדולה ורחבה, ובין יתר הדברים אמר שם להצדיק את ה' גאטטלאבער
לאמר: “ולמה נחשבהו כיהורא, בעת אשר נוכל להצדיקו, כי בקש להלל ענונותו
של השר”. אך הקורא המבין הלא יבין מה היתה כונת ה' גאטטלאבער בהתהללות
ההן… עתה בא היילפערין והשמיענו דבר חדש לאמר:

“ומה גם שפה (ר“ל ע”ד התפארות ה' גאטטלאבער) נוכל לאמר
שאך להלל את ענות ה' פאסטעלס היתה כונתו, כי לא בזה ולא שקץ מעון עני
ויואל בטובו לבקר את סופרי ישראל במגורם, אשר לא רבים מגדולי העמים
יעשו כן”.

אך כבר יודע הקורא, כי ההצטדקות הזאת לה' צעדערבוים
הוא, והיילפערין אמרה בשם כבודו ועצמו… אך מה ישתומם הקורא על
ההערה, אשר הביא היילפערין בעצמו לדבריו, לאמר:

“אחרי אשר הואל הנכבד ה' אב”ג לשבת כבוד בתוכנו
ואחרי הראותי לו את מאמרי זה, אמר לי שהצטדקותי זאת לא מצאה חן בעיניו,
וכי באמת יודע הוא בעצמו כי שגגה יצאה פה מתחת עטו, אך היה מצטער על אשר
נתן מקום לבעל דין לחלוק".

מה תגיד לזה, קורא יקר? הבעל דין בעצמו יודה, כי "שגגה
יצאה מתחת עטו, תלמידו מצדיקו בדרך זר, אשר לא מצאה חן בעיניו, איש
גדול אחד ימליץ טוב על התלמיד – וה' צעדערבוים יקבל את המאמר הזה
וידפיסנו… אלה מליציך יושר, ישראל! אלה גדוליך ואלה מוציאי
לאור מכתבי עתך!





20.

ה' צעדערבוים הנהו נאמן תמיד למטרתו ולמהלכו במכתב
עתו להיות “המליץ” בין אנשים שונים. הן בא איש צעיר אחד לאדעססא,
מילידי איטאליא, לפרוט על פי הנבל; והנה ה' צעדערבוים (בגליון 18)
יאמר:

“והנה חשבנו לחוב קדוש (?) עלינו להעיר אזני אחינו פה,
כי כל איש מישראל אשר לב לו להבין וכבוד עמו יקר לו, יחיש לבוא ליום
המועד, ולבנו נכון ובטוח, כי יתנו לנו אחרי כן תודות אלף (אות באות ככל
יתר הסרסורים) על אשר העירונו אזניהם לדבר הזה.”

בגליון 19 יספר לנו ה' צעדערבוים, כי היה על הקאנצערט,
כי נפשו שבעה לראות את כל הקהל הגדול וכו‘. ואחרי תהלות רבות להמנגן
יספר, כי “מעיני רבים ובפרט מעפעפי נשים עדינות התנוצצו פניני דמעה
כשהם ואחלמה (?) על לחייהם”; איך עלתה ביד ה’ צעדערבוים לראות פניני
דמעות מתנוצצים על לחיי נשים עדינות, פליאה מנו! אחרי כן יתאר לנו את
הוד תאר קאנסאלא (שם המנגן), כמו יחפוץ לשדך אותו לפני בת תלמיד חכם,
– ואלה דבריו:

“נוסף לזה חופש מצבתו לפני קהל ועדה וחמדת תארו ישוו
הוד והדר על זמירותיו; על פניו אשר שמש קדים שזפתם ועל חוטמו הישר
ישכון טהור נפש איש יהודי, על מצחו ילינו קרני שכל טוב ומחשבה
עמוקה (ובגליון 21 יכנהו, לא ידענו מאיזה סבה, בשם “קל הדעת”…),
עיניו השחורים ירוצצו ומפיקים רוח חיים למעלה להשכיל ושפתיו נוטפות
צחוק מרחיב לב”.

מי ציר כה' צעדערבוים?… אך לאחרונה לא יכל עוד ה' צעדערבוים להתאפק ויבא אל מטרתו להמליץ, וכה דבריו:

“לבנו נכון ובטוח, כי בפעם השנית יוסיפו רבים מאחינו ויהיו זריזים להכין להם אותות המבוא טרם ימכרום”.





21.

בגליון 16 יבא מאמר יקר אחד בשם “קול קורא” מאת יצה“ל
ב”ר ב"ר, אשר בו יעיר ויעורר הכותב את אזן סופרי ישראל לפתח את שדמת
הבעללעטריסטיק, ויראה בהשכל ודעת את התועלת, אשר תצמח מזה, ובקצה מאמרו
יאמר, כי ראוי ונכון ליסד חברה, אשר תתמוך בידי הכותבים חזיונות, למען
יצאו חזיונותיהם לאור וישיגו המטרה הדרושה, ולא יהיו ספריהם
וחזיונותיהם כנפל אשת בל חזה שמש, כאשר לדאבון נפשנו רואים אנחנו, כי
החוזה חזיונות הראשון מאפו לא הוציא עוד את חלק מסיפורו הנפלא “עיט
צבוע”, יען כי אין לו לכסף מוצא. ועל זה עשה ה' צעדערבוים הערה נפלאה,
ובין יתר הדברים יאמר:

“ולדבר הזה (ר"ל להרחיב את הבעללעטריסטיק), אך למותר
לעשות חברה מיוחדה (אם לא להחזיק בידי מחברי ספרים מועילים), כי לו רבו
לוקחי מה”ע אז היה ביד המו“ל להוסיף כהנה וכהנה, כאשר אמרנו זה כמה, ובכן
אחרי אשר צלחה עליך רוח קנאות לקנא לשפתנו ולמה”ע, קום נא ואסוף
בעירך וסביבותיה חתומים רבים על “המליץ” וממך יראו אחרים ויעשו
כמוך, ואז תראה מה נעשה למלאות חפצך וחפץ כל שופטי פעולות המו"ל
(בטרם הגיעו למקומם), ואף כי רבו הדעות בישראל נתאמץ לצאת חפץ
כלם.

יחי ה' צעדערבוים! פה הסיר מעליו את הלוט, פה הראה לעין
השמש את חפצו ומטרתו במ"ע. המטרה הראשית הוא לאסוף חתומים הרבה על
“המליץ”, ואז נראה מה יעשה לנו למלאות את חפצנו: “אף כי רבו הדעות
בישראל נתאמץ לצאת חפץ כלם” הדברים המעטים האלה המה המפתח לבא אל מטרת
“המליץ” ומהלכו; הוא אשר דברנו (18 ג) כי הערות ה' צעדערבוים לכל
המאמרים אינן “לתת רוח אחד ומהלך אחד למכתב עתו” כאשר חשב בתומו ה'
מרגליות, אך יחפוץ “לצאת כל הצדדים” – ודבריו פה כמאה עדים דמי
לדברינו. ופליאה מנו, מדוע הציב ה' צעדערבוים על דגל מכתב עתו “שלח
אורך ואמתך המה ינחוני” ולא הציב את הדברים הקדושים והטהורים האלה:
אף כי רבו הדעות בישראל נתאמץ לצאת חפץ כלם"?…





22.

בגליון 19 יבא מאמר “ציון תמרורים” מאת צבי הכהן
שערשעווסקי, אשר בו יודיע, כי בין לילה עזבנו הרב הגאון הגדול נזר
עמו ותפארת לאומו הנודע ומפורסם לתהלה מוה' שמואל אביגדור
תוספאה". הכותב בהתלהבות רוחו יאמר: “מי לא שמע את שמעו, ומי לא
ידע את שמו. וגם בלעדי זאת (בלעדי מה?) הן תהלתו על ארץ רבה” כן הוא
אמנם, כל הארץ מלאה תהלת הרב הגאון הגדול: באנגליא, צרפת, איטאליא
וגערמאניא שמו כשמן תורק; בכל ארצות הברית באמעריקא הציבו לו ציוני
עד (Moнументы) – כי גדולים היו מעשיו ועלילותיו
בעד המין האנושי בכלל ובעד העברים בפרט. הוא עזב אחריו ספרים רבים
(תנא תוספאה, מנחת בכורים, מצפה שמואל, שאילות שמואל ועוד עמדו בכתובים
“כלילות שמואל” אשר לפי דברי הכותב “הוא מקור נפתח בדרכי החריפות
והבקיאות מסודר ע”פ א"ב בטוב טעם ודעת), אשר האירו לארץ ולדרים אשר
הפילו פני ניוטאן, גאליליי, שפינוזא, מענדעלסאהן, דארווין וכדומה; לכן
“קנה לו שם עולם עדי עד, וזכרו יחיה עדי נצח”.





23.

בגליונות 20, 21, 22, 23, 24 יבא מאמר ה' צעדערבוים
“השקפה כוללת על חברת מפיצי השכלה בין היהודים ברוסיא, משנת 1865”.
המאמר הזה יקר ונכבד, ודברים רבים בו נאמרו בהשכל ודעת, אך על אחת אעיר
את אזנו. בהערתו להמאמר הזה (גליון 24) בהביאו דברי “החשבון” על דבר
“הצפירה” אשר לא יכלה, לדאבון לבב, לצאת אל הפועל, מסבות שאינן תלויות
בהועד, יאמר:

“עוד הפעם עלינו להעיר, כי גם אנחנו נקיים בדבר הזה.
מצדנו עשינו כל יכלתנו ונקדיש חצי הגליון למאמרי “ידיעות העולם והטבע”,
אך כאשר נבאנו מראש, כי לא נצלח באופנים כאלה לבא למחוז החפץ, כן
היה עמלנו לריק”.

וזה ללא אמת! מי לא יזכור את הבשורה,“אור חדש” להתחלת
החלק “ידיעות העולם והטבע” אשר שם אמר בפירוש, כי השנוי הזה יביאו
אור חדש אל העברים, והרבה שם להלל את הדבר החדש, אשר הביא במ"ע, כמו
הביא גאולה לעולם; בין כה יתהפך פה כחומר חותם לאמר “כי נבא מראש,
אשר לא יצלח”, ובאמת עמלו אשר היה לריק, הוא הוא אשר אכף עליו להשליך
אחרי גו את המחלקה “ידיעות העולם והטבע”…





24.

בגליון 20 יבא מאמר אחד מאת ג“ר א”ר, המתחיל בדברים כאלה:

“דיניוויץ. זה כשמונה ירחים אשר עזבתי עיר מגורי ואת
אנשיה עיר קטנה היא בפלך פאדאליען, ובאתי הלום לשקול בפלס האמת (מה?)
ולתור ולדרוש את מסבות הזמן מראש ועד סוף”.

איך הוא בעיניך, קורא יקר? איש אחד בא לדיניוויץ לתור
ולדרוש את מסבות הזמן מראש ועד סוף?!! כל חכמי תבל ילאו זה כמה לדרוש אף
חלק האלפי ממסבות הזמן, ואיש אחד בא לדיניוויץ לתור ולדרוש את מסבות הזמן
מראש ועד סוף!…

“לאשר ראיתי, יוסיף הכותב, דור הולך ודור בא על ארץ רבה
והימים מסבותם יתהפכו ולא ידע אנוש ערכם, עד שכל היצירים למדו
לשונם שקר ואון ועמל בקרבם, ועל הצדק ישליכו חרבם”.

זאת היא מליצה! הימים מסבותם יתהפכו ולא ידע אנוש ערכם
עד שכל היצירים למדו לשונם דבר שקר וכו'. כמדומה שהמליץ הנשגב הזה
בעצמו לא ירד אל עומק כונת מליצותיו הנשגבות…

"ואומר עם לבבי אחרי ראותי אנשי מגורי כי בוזי חכמה המה,
גם עלי נטרו איבה בלבבם (מכלל שאני אוהבי חכמה…) אלך לי אל עיר ק..
.ץ, אולי אמצא פה אוהבי החכמה ומנוח לנפשי. ואבא ואראה הה! (בלי הה! לא
יוכל כל כותב להניע יד ורגל), גם פה עיר הגדולה לא זרח עוד נוגה המאה התשע
עשרית (גם בלי המאה התשע עשרית כותבים כאלה כגוף בלי נפש); גם פה
ישתרר כח הפאנטאיזמוס וכו' וכו' ".

ואחרי אשר יעלה גרה אשר נשנה ונשלש בכל ספרי העברים
החדשים, כי אין איסור לישראל ללמוד שפות זרות, ואחרי אשר יאמר כי
“רש”י הצרפתי היה בקי בטוב לשון צרפת" (חדוש נפלא?), ואחרי אשר “יפער פיו
לבלי חוק” (דברי הכותב בעצמו) ליסר אנשי ק…ץ שבע על חטאתיהם, ישים אל
חכו שופר" ויקרא:

“אך למה זה אנכי? מדוע אכביר מלין ללא יועיל, ומדוע אתן
את נפשי להרים עטי נגדם. לכן אמרתי חיש מהר אצא מאת פני העיר (פנה זיוה,
פנה הודה!) יען שקול ענות גבורה (!?) נשמע אלי למרחוק לאמר: לך לך אל
עיר מולדתך. אל הקול הזה הקשבתי ובאתי אל עיר מגורי ופה מצאתי מפלט לי
ליום כי יעבור עלי זעם”.

בלי כל ספק שכח הכותב הנפלא הזה כי כתב בראש מאמרו
“שאנשי עיר מגורו בוזי חכמה המה, וגם עליו נטרו איבה בלבבם”… או אולי
אנשי עירו שמעו ג"כ את קול ענות גבורה הנשמע (משמים, מארץ, מים? לא
זכינו לדעת!) אליו כי ישוב לעיר מולדתו, לכן השלמו עמו…

אך צא וראה כי ב“תיבת נח” להעלה הזה נאמר בהשכל ודעת:
“ובכלל נאמר לסופרים שלא שמשו כל צרכן ושפת קודש איננה שגורה בעטם
בדקדוקה ובסגנונה, ועשתנותיהם לא נזדככו עוד, לדעת, כי לא כל הנטפל בפה
יוכל לבא בכתב ומכ”ש בדפוס, וכי אך למחסור הקדמות רחבות וכנפי מליצות
חידות, וכי רק תוכן הענינים יבוקש כיום במשכילים". ובכל זאת עוד בעלה הזה
נאסף המאמר מדיניוויץ, המלא רעות רוח כאלה…





25.

בגליון 22 יבא מאמר “מפקד היהודים” הנעתק מהמ"ע.
Cъв. ΠoЧт. בין יתר הדברים הנעתקים יבואו הדברים האלה:

“בין היהודים נמצאו שם (באדעססא) 13 מחברים מהם 3 בשפת
רוסיא, 3 בשפת אשכנז, 2 בשפת צרפת. 2 בשפת איטאליא (?), 3 בלשונות (?)
עבריות”.

על זה יאמר המעתיק בשני חצאי לבנה: "באמרו לשונות
נראה, כי כונתו לשפת יהודית, והיא איננה עברית אך גערמאנית וכו'
".

אך באמת שגה פה המעתיק; הכותב לא אמר בלשונות עבריות, אך на еврейскoмъ языкахъ, והמלה языкахъ
מוסבת על כל השפות האחרות ג"כ, כי כן הוא כלל בדקדוק שפת
רוסיא, אשר שם העצם אחרי תארים שונים רבים יבא בסימן הרבים, כמו למשל
הרוסי יאמר

oнъ им(1Ђетъ красный, черный и бвлый

כן אמר שם הכותב במה"עCЂв. Πoчт. כי יש סופרים עברים באדעססא: изъ кoтoрыхъ 3 пишутъ на
русскомъ языкЂ, 3 на нЂмецкoмъ, 2 на Французскомъ, 2 на

Языкахъ; италіанскoмъ и 3 на ебрeϋскмӧ

א“כ כיון הסופר אך לשפה אחת, והראיה כי אמר: языкахъ на ебрeϋскмӧ ולא eбрeϋскυхӧ на; א”כ אין כל מקום להערת המעתיק, אשר לא הבין דברי
הכותב…





26.

בגליון הזה יבא מאמר יקר אחד “עמילן של סופרים” מאת ה'
סלאנימסקי, אשר בו יספר לנו איך מורא מצב המחברים העברים, כי לרוב לא
ימכרו הספרים ולא יוציאו גם כסף ההוצאות, כי הסוכנים ישלמו אך החצי או
השליש, ולפעמים לא רחוקות לא ישלמו כלום. “מן יגיעת הסופרים בארצנו יאכלו
רק המדפיסים, המו”ס ותגריהם, יאמר ה' סלאנימסקי, והמחבר ישבע עמל ותלאה
לאסוף ולכנוס על הוצאות הדפוס ולא יותר“. ובאמת אין רע ומר מגורל סופר
עברי! צא וראה, כי זה האיש סלאנימסקי, אשר רוח המשכילים, המתנגדים,
החסידים והפרושים נוחה הימנו, ובכל זאת ישבע (לפי דבריו) עמל ותלאה ולא
יצא שכרו בהפסדו. “ספרי “כוכבא דשביט” מהדורא תנינא, יאמר ה' סלאנימסקי,
הנדפס בשנת תרי”ד, בעת אשר פחד הקאמעט נפל על המון העם בארצנו, ומכל עבר
ופנה שאלו אחריו, מסרתי ג”כ להמדפיס בעד 200 עקזעמפליארין; הוא מכרו
לאלפים, ואנכי שלחתי הר' עקזעמפליארין לעיר ב'. ושמה נמכרו כלם במחיר יקר,
אבל לידי לא הגיע רק כ“ה רו”כ, מה ששלח לי גביר אחד ממכבדי, אשר ידע כי
מחיר הספרים, נבלעו שמה בידי הסוכן".

זו תורה וזו שכרה! אך אחת זרה בעינינו, בקצה דבריו יאמר ה' סלאנימסקי:

“אך זה חלק טוב נתן אלהים לבני האדם והם המבקרים
(מפוזר גם אצל הכותב). כי המה יירשו להם העטרה להתגדל על המחברים, בלי
יגיעת נפש ודאגת כסף”.

אולם אנחנו לא נבין, במה יפלא המבקר העברי מהמחבר? הלא
יאמר, כי המחבר ישבע עמל ותלאה מספריו, והאומנם מבקרים אינם מחברים?
הלא כראשונים כאחרונים ישוחו מעוצר רעה ויגון בדבר מכירת ספריהם (אם
ידפיסו ספריהם)! ואיזו עטרה ירשו להם המבקרים להתגדל על המחברים בלי
יגיעת נפש ודאגת כסף? הלא יש גם להם יגיעת נפש ודאגת כסף, וגורלם עוד
רע ומר מגורל המחברים, כי הם מורדפים עוד בלי חשך מהאחרונים הנוקמים
ונוטרים כנחש ויורדים לחיי המבקרים, אם לא יסכימו עמדם באיזה דבר! ומה ענין
יגיעת נפש ודאגת כסף לעטרה שירשו להם המבקרים? ואם כונת ה' סלאנימסקי
שהמבקרים לא ישיתו לב “ליגיעת נפש ודאגת כסף” המחברים, ויבקרו את
ספריהם; אך לא נוכל לחשוד את ה' סלאנימסקי כי יחפוץ שיגיעת נפש ודאגת
כסף המבקרים, תהיינה מעוז ומחסה נגד הבקרת, אם גם האמת עם המבקרים… כן
לקח ה' סלאנימסקי את הוראת המלה “מבקר” לרעה לא בצדק; יען כי מדבריו
נראה שהמבקרים יתגדלו על כל המחברים – ובאמת המבקרים יתגדלו אך על
שועלים קטנים ומחברים נבערים, אולם לפני מחברים חכמים יכרעו ברך ויבררו
וילבנו את דעותיהם ויתנו להם כבוד ותהלה.





27.

בגליון הזה יצעק איש ת"ם אחד בתומתו “קול אומר קרא”! את העתקת שני ספורי ה' יוסף ראבינאוויטש: траФной и
НаслЂдствеиныйШ אשר העתיקם ה' קאנעלסקי, ויקרא את שם
האחד “המנורה” (לא ידענו מדוע לא קרא את שמו “מנורת הירושה” כראוי?…)
ושם השני “בן עונש”. הנה מלבד אשר ה' קאנעלסקי לא הבין מטרת ה'
ראבינאוויטש בספוריו אלה, אשר כתבם בעד הרוסים, למען יראו וידעו את אנקת
העברים ותלאותיהם, למען יראו איך נאמן לב העברי לארץ מולדתו ולמלכו, ובכל
זאת ישוח מעוצר רעה ויגון ולא יתנו לו הזכיות אשר יש לכל אדם באשר הוא
אדם – ודבריו עשו באמת פרי ורושם גדול, ומאז נשתנו עלינו העתים לטובה;
א“כ הספורים האלה נכתבו למען הרוסים ולא למען העברים, א”כ למותר היה
להעתיקם לשפת עבר, אשר אין להם ערך גדול כזה בשפת עבר, – אך מלבד כל
אלה ההעתקה בעצמה נשחתה ונמאסה, ואין בה אף זכר מהעונג אשר תשבע נפשנו
בקראנו את ספורי ה' ראבינאוויטש בשפת רוסיא. כל ההעתקה מלאה מליצות גבוהות
וראמות, על כל מלה ומלה כמה וכמה פסוקים מספרי תנ"ך, כמה וכמה מליצות
במילים שונים? עד כי תקוץ בהם נפש היפה וישליך את ההעתקה בשאט נפש.
מודעת היא לכל ששפת עבר עמוקה וקצרה ותכיל במלה אחת כמה וכמה מלות משפות
נכריות, בין כה העתקת ה' קאנעלסקי תחזיק פי שנים בכמותה, לעומת הספורים
בשפת רוסיא; מזה יוכל הקורא לשפוט על יקרת ההעתקה ועל בינת האיש התם
הצועק “קול אומר קרא!”…





28.

בגליון 24 לראש העלה תבא “מודעה” כזאת: “להמציא לקוראינו
חדשות מקרוב יש את לבבנו לחלק את פעלינו ולהוציא את “המליץ” ביום ב'
בכל שבוע ושבוע, ואת “הקול מבשר” ביום ה'.”

והנה כל תינוק יוכל להבין את כונת המו“ל, אשר יחפוץ בלי
כל ספק, כי החתומים על “המליץ” לבד, או על “הקול מבשר” לבד, יחתמו על
שניהם, למען יהיה להם שתי פעמים בשבוע החדשות השונות, הדוחקות זו את זו
– ובזה אין כל עון וחטא, כי כל איש יחפוץ למצא יותר קונים על סחורתו; אבל
לא כן יבארו המו”ל בעצמם בגליון 25.

“מזה יראו קוראינו, יאמרו המו”ל, כי כל חפצנו
ומגמתנו להיות להועיל לאחינו בכל מה דאפשר ולא נחוס על העמל הרב אשר
נעמוס על שכמנו ועל הוצאות משנה אשר נקח עלינו בחלוקת העלים פעמים בשבוע,
ולבנו נכון ובטוח כי יבינו אחינו יותר אל פעולתנו, וידעו כי באמונה אנחנו
עושים עמם (ומי הטיל ספק בזה?…) וישיתו אל לב, כי לא למענינו, רק
למעניהם, לטובתם ולהנאתם ולתועלת הכלל, ראוי וישר, כי כל איש אשר חננו ד',
יאציל את המחיר המצער לשנה לחתום על שני מכתבי העתים האלה, המקודשים
רק לדברים נחוצים לכל בן ישראל לדעתם ובזה יתמכו בידינו ויחזיקו
לבבנו להוסיף אומץ ולבצע חפץ נפשנו, להגדיל את העלים ולעשות בהם שנויים
מועילים ולהביאם לתכלית השלימות (sic), ככל
אשר יורנו הנסיון והבקיאות בענין אשר הקדשנו לו עתותינו וכוחותינו
וכשרונותינו."

מה תגד לזה, קורא יקר? מוציאי לאור מ“ע “המליץ וקו”מ”
יאמרו בפה מלא, כי כל חפצם ומגמתם להיות להועיל, וכי לא למענם, אך
למעניהם, לטובתם והנאתם ולתועלת הכלל ראוי לכל איש, אשר חננו ד'
להאציל את המחיר המצער (שמונה רו"כ לשנה הוא מחיר מצער?!…) לחתום על
שני מכתבי העתים האלה, ודוקא האלה, ולא על מכתבי עתים אחרים, יען
כי המו“ל מכתבי עתים אחרים רעים וחטאים המה, אשר יבקשו גם איזה תועלת
עצמם בפעולתם; לא כן הם יעשו אך לטובת הכלל – ובפרט, כי שני מכתבי
העתים האלה מקודשים רק לדברים נחוצים לכל בן ישראל לדעתם, כמו:
“אין לנו עסק בזה אם יאמינו העם באחד קדוש”, מכתב ה' ראזאווזסקי והערת ה'
צעדערבוים על מכתב מכחישו, מאמר ה' אבראמאוויץ “דברים אחרים” ומאמר
היילפערין “עת לחשות ועת לדבר”, קריאת יצאו תחת יצאו ולעשות על זה הערה
גדולה, מליצות ה' ריבקין והכותב הפיליסוף מדיניוויץ וכדומה לאלפים, – כל
אלה, קורא נכבד, דברים נחוצים לכל בן ישראל לדעתם, לכן ראוי וישר
באמת כי כל איש אשר חננו ד' יחתום על שני מכתבי העתים האלה דוקא, אשר
בהם אך פרחים נחמדים ולא על אחרים, המלאים אך קוצים. ואתם בני
ישראל, מאמינים בני מאמינים, רחמנים בני רחמנים, מהרו והביאו את שני
מכתבי העתים האלה אל בתיכם, למענכם, לטובתכם והנאתכם ולתועלת הכלל, כי
המוציאים לאור ימלאום מן הקצה אל הקצה בדברים נחוצים לכל בן ישראל
לדעתם – ואם תוסיפו כהנה וכהנה לחתום עליהם אז יביאו המו”ל את מכתבי העתים
האלה לתכלית השלימות, השומעים אתם, לתכלית השלמות? כי אם עד הלום
נראו על שדמותיהם גם איזה קוצים, אך אם כל איש אשר חננו ד' יחתום על
המ"ע, אז תמצאו בהם אך פרחים נעימים ונחמדים כמו מאמרי ה' ה' ראזאווסקי,
היילפערין, ריבקין, גאטטלאבער, לערנער וכל כת דיליה, – ועל כלם תבאנה הערות
ה' צעדערבוים, אשר תהינה לריח נחוח באף כלכם…





29.

בגליון 26 יודיעונו המו"ל, כי “מסבה לא נודעה מראש ובלתי
תלויה בהם תתעכב חלוקת העלים והוצאתם פעמים בשבוע כאשר חפצו, עד אשר
יודיעו במועדו.”

והנה כמעט שתי שנים חלפו מעת אשר הודיעו זאת המו"ל, ולא
ידענו מה נעשה עם דבריהם הקדושים בגליון 25, כי רק למענינו הם עושים,
וכי יביאו את העלים לתכלית השלמות… בלי כל ספק לא אכשר
דרא…





30.

עוד בגליון זה יבא מאמר ה' צעדערבוים “קץ ממלכת הכהנים”;
והנה בקצה מאמר הזה נאמר “סוף יבא” ושמחנו מאד, כי יבא קץ להמאמר הזה, אשר
דבר אין לו עם העברים ואשר לא יביא כל תועלת, כי מה לממלכת הכהנים עם
העברים? אך מה מאד נעצבנו אל לבנו לראות בנומער הבא “המשך יבא”,
והמאמר הזה הלך ונתמשך בעשרה עלים, אחרי כן שנה ה' צעדערבוים את
שמו (כי שנוי השם קורע גזר דין) וקרא אותו “ממשלת הכהנים” ונתמשך עוד
הפעם בעלים רבים, עד אשר נגמר בכי טוב. ועל מה לא ידבר ה' צעדערבוים
בהמאמר הארוך והנורא הזה? על מה לא ישא מדברו? בתחלה ידבר ממלחמת פרוסיה
ועסטרייך, אחרי כן הוריד ברוח נבואתו את האפיפיור מכס מלכותו המדינית;
אחרי כן יספר מעלילות היעזואיטים, איך חפצו לאחד כנסת היונית עם הכנסיה
הרומית־הקאטאלית ולא עלתה בידם; אחרי כן בא אל החסידים, המתנגדים,
הדרשנים, המתקנים; אל בני ליטא, אל בני פולין וכו' וכו' וכו‘. והנה אם גם
בכל המאמר הגדול והארוך הזה נמצאו מפוזרים כה וכה גם דברים טובים, אך
בכלל כל המאמר הנהו משא לעיפה, אין חוט מקשר חלקי המאמר זה בזה, ישנה
וישלש כל דבר עד אשר תקוץ בם נפשנו; מה שיכל איש אחר לכתוב בשתים שלש
דלתות ימלא הוא כמה וכמה גליונות; באמצע המאמר לא נדע מראשיתו,
ובאחריתו לא נדע מה אמר באמצע. כפי הנראה הבין ה’ צעדערבוים את שגיאתו
באמצע המאמר כי כל דבריו אינם נוגעים כלל וכלל לכלל ישראל, אשר אין להם
דבר עם הכנסיה היונית והקטולית ביחד, אשר אחת היא להם אם יהיה שלטון
מלוכה להאפיפיור או לא; לכן ראה לתקן והשתדל בכל עז למצא איזה אנאלאגיא
בחסידים עם היעזואיטים, ומן החסידים דלג וקפץ על יתר המאמרים והשאלות,
אשר אין להן כל קשור וחבור עם “קץ ממלכת הכהנים” או עם “ממשלת הכהנים”,
כי מה למבטא בני ליטא עם חפץ היעזואיטים לאחד את שתי הכנסיות? מה להמתקנים
בבערלין עם מלחמת פרייסען ועסטרייך? מה לחסידי לובלין וקאצק עם ממשלת
האפיפיור המדינית? אך ה' צעדערבוים כבר בא בסבך, וידבר על העצים והאבנים
תחת השמות המוזרים “קץ ממלכת הכהנים” “וממשלת הכהנים”, ויצא מן המאמר
הגדול הזה עיף ויגע ושמח בחלקו כי גדולות עשה… והנה לא פה המקום להביא
במשפט את כל דברי ה' צעדערבוים במאמרו הזה, ובפרט כי ה' צעדערבוים
הבטיחנו להוציא המאמר הזה בחוברת מיוחדה, ואז נדע מה לעשות, לדבר
אודותיו או לחדול; אולם פה בין הפרחים חשבנו לחובה להביאו, יען כי
יוכל להחשב ביניהם בערך סדרו, יפיו ושמו הגדול והנורא, ובערך

עוד דבר אחד, אשר ראינו להעיר עליו, והוא – כי ה' צעדערבוים ידבר על גוי
ואדם יחד כנביא ד‘, כמו אשר נגלו לפננו כל ספרי קורות הימים, ולא
יזכיר אף מקור אחד, אשר ממנו שאב את דבריו; בקצור ה’ צעדערבוים בונה
וסותר ככל העולה על רוחו במאמרו זה, יוריד את האפיפור ברוח פיו מכס
ממלכתו, ינבא על גוים רבים כאות נפשו, יספר מה שהיה מבלי הראות כל
מקור לדבריו וכותב כמו אשר היה מכתב עתי “המליץ” אך למענו ולמען
מאמריו המחוכמים ולא למען הקוראים.





32.

בגליון 27 יבא מאמר אחד “משא הבלי שוא” בין יתר הדברים
יאמר שם הכותב: “האחד הוא “המגיד” אשר אחרי תשע שנים הוא הראשון בעמו
אשר זכהו הזמן הטוב לראות איזה פרי ביגיעו, יען יחניף את תועי עמו
ובחלקות ידבר אתם, ואך מחוצה לו מתנוסס נס האמת והשלום, אכן לא באו
עקבותם פנימה”. הדברים האלה כנים ואמתים, כאשר יבין כל משכיל ע"ד אמת,
ולמותר להרבות דברים אודות זה, כי מי לא ידע את “המגיד” הריק, אשר אין
בקרבו מלבד הבל ורעות רוח? אולם לא כן ידמה ה' צעדערבוים! לא נדע
אם מסבת דעתו הפנימית, או מחפצו “לצאת ידי כל הדעות”, או מיראתו את
“המגיד” – אך בין כה וכה יצא בהערה נחמדה אשר תוכל להכתב על קורות
הליטעראטור העברית, בערך האמת וההגיון אשר בה.

“הפרזת על המדה, יאמר ה' צעדערבוים בהערה, ואם אספנו
דבריך אלה נגד רצוננו ודעתנו (?), הוא מפני החוק ששמנו לנו לתת
לכל איש להוציא משפטו, אך באמת שגית במשפטך על “המגיד”. אם הצליח ד'
פעלו בידו, הוא לא מפני שהוא עושה חנף בחלקות, רק לאשר בהתחילו
היו הוצאותיו מועטין מאד, בשבתו בעיר קטנה בפרוסיא, ופרנסתו מצא
מכהונה אחת אשר מצא שמה, וגם בחר לו מקום מורכז טוב, אשר משם
יוצאים הרצים לכל קצוי תבל ואינו תלוי בבני מדינה אחת (?), וכה נתפשטו
עליו בכל כנפי חלד”.

איך הוא הטעם הזה בעיניך, קורא יקר? יען כי ישב המו“ל
בעיר קטנה והוצאותיו מועטין, לכן נתפשטו עליו בכל כנפי חלד? ומי מעכב
בכל המו”ל לשבת בעיר קטנה? כן לא זכינו להבין, האם מאדעססא או מווילנא
לא יצאו הרצים לכל קצוי ארץ?… ומה כונתו באלה הדברים “ואינו תלוי
בבני מדינה אחת”? האם הוא או “הכרמל” תלוי בבני מדינה אחת? בקיצור הטעם
הזה הוא טעם ריר חלמות… אך מלבד כל זה מאן יימר לייה כי טעמו עדיף,
דלמא טעמא דההוא גברא עדיף? ומי נתן לו הרשות לאמר בפה מלא להכותב
“שגית במשפטך”! ובפרט אשר מעשים בכל יום מאמתים את דברי הכותב: הן
נודע הוא לכל, כי דרך החונף, הנוכל, הרמאי, הצבוע וכדומה צלחה הרבה
יותר מדרך אנשים תמימים וישרים… אך נבא נא אל יתר דברי ההערה.

“ואם יעצור ברוחו לבלי הגד לעמו פשעם גלוי לכל העמים
בקצה הארץ, אין עוד להאשימו כי חלקות ידבר, והוא לשטתו כי כאשר
ירבה העם לקרא מאמרי חכמה ושפת משכילים (?), יפקחו עיניהם ממילא
וייטיבו מעלליהם, מבלי אשר יצטרך להכלימם ומה בזאת אם לא ייאבה לדחות
את הקץ”?

לא ידענו מי נתן לו הרשות להכחיש את דברי הכותב
האומר, כי “המגיד יחנף תועי עמו ובחלקות ידבר אתם” ולאמר כי “המגיד”
יעצור ברוחו מבלי הגד? הן יש זכות לה' צעדערבוים לבקש את הכותב, כי
יביא עדים נאמנים לדבריו ש“המגיד” יחניף תועי עמו ובחלקות ידבר אתם; אך
כיון שהדפיס את דברי הכותב, קבל אותם כמו שהם, א“כ איך יכנה את
החניפות לתועי עמו והחלקות, אשר יאמר הכותב, לדברים בעלמא והוא יאמר
מעצמו, כי “המגיד” יעצור אך ברוחו וימצא עוד עליו זכות?…
האומנם חניפות וחלקות משותפים המה לעצירת ברוח מבלי הגד? אם הכותב
אמר מפורש כי “המגיד” יחנף את תועי עמו ובחלקות ידבר אתם בלי כל ספק יש
עמדו מופתים נאמנים, ולא כיון בזה, “שהמגיד” יעצור ברוחו, א”כ איך
עשה ה' צעדערבוים מזה דבר אחר?… כן איך הוא בעיניך, קורא יקר,
שיטת “המגיד” כי כאשר ירבה העם לקרא מאמרי חכמה (האם “בהמגיד”?…)
ושפת משכילים יפקחו עיניהם ממילא וייטיבו מעלליהם, מבלי אשר
יצטרך להכלימם“. כמדומה לנו שאם נחכה כי העם יפקח עיניו ממאמרי חכמה של
“המגיד”, אז יחלופו תתקע”ד דורות אחרי האלף הששי ולא נראה את הקץ…
ומה נפלאה שאלת ה' צעדערבוים: “מה בזה אם לא יאבה לדחות את הקץ”! הן הכותב
לא יתאונן על זה כי “המגיד לא ידחה את הקץ”, אך הוא מתעצב אל לבו כאיש
ישר שהמגיד “יחניף את תועי עמו” – ואז מלבד שלא ידחוק את הקץ,
אך ישוב עוד אחורנית וראוי לשים לב לזה…

“ומה שכר אלה, יוסיף ה' צעדערבוים אשר באהבתם העצומה
(למי? או למה?) ולא ישאו פנים, ולא יכסו על פשעי קהל ויחידים, האם ישיתו
לב לפעולתם גם המועט הזה המבינים והמקנאים להשכלה. כי לו אבו כל הצועקים
ככרוכיא רק דעת והשכלה, לו אבו המה לתמוך (במה?) בידי המו”ל (איזה?) כי אז
רב להם (למי רב?), יען מספרם יעלה הודות לאל יותר על מחזיקי מ“ע
לגוייהם.”

לא ידענו מי המה אשר באהבתם העצומה לא ישאו פנים? האם
מכבודו ומעצמו ידבר ה' צעדערבוים?… ומה יאמר כי מספר הצועקים
ככרוכיא רק דעת והשכלה יותר ממחזיקי מ“ע לגוייהם? מי לא יודע כי מחזיקי מ”ע
לגוייהם עד אלפי אלפים איש? האומנם יש בקרבנו צועקים ככרוכיא רק דעת
והשכלה יותר ממספר מחזיקי מ“ע לגוייהם? כן האין להצועקים ככרוכיא רק דעת
וההשכלה אלא לתמוך בידי המו”ל ולא יותר?… רב להם להמו“ל, אם הצועקים
ככרוכיא רק דעת והשכלה (אמתית) יתנו מנוח לאיזה מו”ל ולא יתיצבו להם
לשטן…





33.

ברוך ד' כי לא השבית מהגליון הזה אחד מבעלי הלהפך
(עי' מאמרי “אין דבר”) אשר יבא בתשובה לדובר אמת אחד וסותר את דבריו
בלי מופתים וראיות, אך בכח הלהפך לבדו. והנה אביא לך מן התשובה
הזאת פרחים אחדים לריח ניחוח.

"בקראי “המליץ” נומער 18 רעדה אחזתני ופיק ברכים תקפני
(צר לי מאד, כי לא הייתי אז אצל הכותב הזה, כי עתה נתתי לו טפות של תחיה
להחלימו ולהחזיקו…) בראותי בו מאמר אחד מאיש “דובר אמת”, אשר רגל על
לשונו (!) ועושה לרעהו רעה (!!!) את יראי ד' לא יכבד (!!!) ופיו פער לבלי
חוק לחרף את מערכות עירו וכו'. הוי! כותב כזב! רוח השנאה והקנאה מדברת
מתוך גרונך להחזיק במחלוקת קרח לעורר על הכהונה (?). אך אם אוצרות קרח
לך, הכסף יענה את הכל(sic), ואם עני אתה
ותענה עזות (!), דע כי אתה וכל עדתך הנועדים על הרב ידוקרו בחרב פיפיות
(אהה! ד' אלהים!), חרב הסופרים.

אלה סופריך ישראל! ואלה מליציך!

נפלאה ג"כ חתימת הכותב:

“הדובר אמת, וחותם בשמו אמת (אברהם מרגליות), איש וויטבעסק, המכונה (איפו? ומי יכנה אותו כן?) אברהם העברי”.

סימן בתוך סימן מסר לנו הכותב הזה שלא נחליפהו בשד…





34.

לראש גליון 28, 29, 30, 31, 32 יבא “חשבון של החברה
הגעאגראפית ברוסיא משנת 1865”. והנה עוד שאנחנו משתוממים למה לנו לדעת
חשבון החברה הזאת – קראנו את הדברים האלה: “בימים האלה הגיעה לידינו מחברת
כוללת בתוכה חשבון פעולות החברה חוקרי תכנית ותכונת הארץ בפעטערסבורג,
ובדעתנו, כי ינעם לבטח לקוראינו לשמוע מפעולות החברה הזאת (מאין ידע זאת
הכותב?) וכו', חשבנו לא למותר (ולעיל אמר, כי ינעם לבטח!) להוציא
מהמחברת את היותר נחוץ ולתתו לפני אחינו, לבעבור יראו את כבוד החברה
וידעו, כי אם רוח אחד לכל החברים אז ישיגו מטרתם וחפצם בידם יצליח”.

אך רוחנו לא נתקררה עוד בדברים האלה, ושאלתנו במקומה
עומדת: למה לנו “חשבון” גדול כזה, אשר אין לו דבר עם העברים? האומנם
למען הדבר הנודע הזה, “כי אם רוח אחד לכל החברים אז ישיגו מטרתם וחפצם בידם
יצליח” נחוץ הוא להביא חשבון גדול כזה?… ובפרט כי אין להקוראים שום
ידיעה מהחברה הזאת, מתכליתה ומטרתה, והכותב יפטם להם את “חשבון” החברה,אשר
לא ידעו על מה הטבעה. בלי כל ספק שכח הכותב לבאר את הדבר הקטן הזה… אך
מלבד כל זה, לפי דעתנו, אין להעברים כל תועלת מזה: ישנם דברים הרבה
העומדים ברומו של עולם ונחוצים מאד להעברים, ו“המליץ” לא יזכיר ולא יפקוד
אותם – ואודות החשבון הזה ידע הכותב מראש, כי ינעם לבטח להקוראים
לקרא אותו! יודע הוא את נפש הקוראים!…

והנה עד גליון 32 חשבנו כי החשבון הזה הוא מעשה ידי
המו“ל, אשר יש לו הרשות לפטם את קוראיו בכל אשר ימצא חן בעיניו, ואנחנו
הקוראים האומללים כשה לא יפתח פיו נקבל הכל באהבה; כן מהרבה מקומות נראה
לנו (כמו: ובדעתנו כי ינעם לבטח לקוראינו), לפי ההשקפה הראשונה, כי
המו”ל הוא כותב החשבון; אך מה מאד השתוממנו לראות בקצה החשבון שם “יוסף
יהודא לערנער”! והנה לא נתפלא מה היה לו לה' לערנער להעתיק “חשבון” כזה,
יען כי לכך נוצר… אולם לא ידענו מה היה לו להמו“ל לאסוף את
“החשבון” הזה ב”המליץ" ולתת לו עוד המקום הראשון בכל החמשה עלים
שנדפס בהם… כן מדוע לא בא ה' לערנער על החתום עד העלה האחרון, וגם
בתוכן הענינים לא נזכר שמו הלא דבר הוא!… על כל השאלות האלה חשבנו
למצא פשר בהערת המו"ל לקצה החשבון – והנה אם גם דברים רבים נבררו לנו, אך
גם איזה שאלות נוספו – והנני להביא את ההערה היקרה הזאת…

"רב תודה ממנו להאברך המשכיל ה' לערנער, אשר הואיל
בטובו לקחת המעמסה על שכמו להוציא קיצור החשבון היקר (?!) הזה
ולהעתיקו לשפתנו (לא ידענו מה ראה על ככה המו“ל להודות את ה' לערנער על
אשר העתיק לשפתנו חשבון פשוט כזה, אשר לא יביא כל תועלת להעברים, ולא קרה
עוד מקרה אחד אשר יתן תודה לעמל סופרים אחרים, אשר הביאו לפעמים מאמרים
יקרים באמת ב”המליץ"?…) והנה מלא את עבודתו על צד היותר טוב (חכמה
גדולה(?!) כאשר ראינו העתקתו בגוף החשבון; ובזה הקל מעלינו העבודה, אשר
חשבנו לחובה לעשותה (א"כ, לא נוסיף עוד להפליא…) כן לאשר אנחנו חברים
בהחברה המעולה והנכבדה הזאת (אך מה אשמים הקוראים?), וכן להיותה אחת מן
הגדולות והיותר מועילות בארץ, וראוי לכל (?) יליד רוסיא לדעת פעולותיה
הרבות אשר תעשה לארץ אחוזתנו. ועוד יש בזה תועלת פרטי (פרטית?) ליהודים,
כי ילמדו לדעת איך יבינו אחינו הרוסים להחזיק במעוז חברה מועילה אלה
בכספם, אלה בחכמתם, אלה בעמלם, אולי יקחו אחינו מוסר ויתנו לב להכין
ולהחזיק חברות מועילות להכלל ולא יעשו רק למען התפארת והכבוד, ולא יתקוטטו
על דברים של מה בכך, מקנאתם באחיהם, רק יכונו לשם המטרה שאליה כוננה
החברה.

אך כבר אמרנו, כי למען המוסר הפשוט הזה למותר העתקת
חשבון גדול כזה; אך מלבד זה, האומנם אין חברות מועילות בישראל?
כמדומה לנו, שאין גוי אחד בארץ שתהיינה בקרבו חברות רבות כבקרב אחינו.
בכל עיר ועיר, בכל כפר, בכל משפחה ישנן חברות לרוב, וכלן תביאנה איזה
תועלת – ולמה לנו להביא ראיה מחברה למודית אחת, אשר העברים לא ידעו ממנה
מאומה? אך בלי כל ספק נדרש המו"ל לאחת ממטרותיו להעתיק קצור החשבון אך
מיראתו את ליצני הדור שלא ירננו אחריו: למה לנו חשבון חברת הגעאגראפית?
לכן הכביר במלים, אבל ללא הועיל, כי העיני האנשים ההם ינקר?…





35.

בגליון הזה יבא מאמר קטן בשם “התנצלות” מאת עבדכם הנאמן
א.א. קאוונער, והוא תשובה “להמגיד” על השטנה שכתב עלי בגליון 24
לשנת 1866. והנה אם יפלא בעיניכם שם “התנצלות”, ואנכי לא חטאתי במאומה,
אשר אתנצל, אך דברתי משפטים עם השוחט מליק, אשר שם עלי עלילות דברים,
– אך כה חפץ ה' צעדערבוים, והוא באחד ומי ישיבנו… ומעשה שהיה כך
היה: כאשר נדפסה העלילה עלי ב“המגיד” כי במחברתי אכנה את התלמוד בשם
“גל הבל” וכי אתפאר בה שהגשתי מכתב בקשה לאסור את למוד התלמוד על בני
ישראל – ונוסף על העלילות האלה שפך עלי השוחט הזה חרפות וגדופים אשר
לא נשמעו עוד כמוהם (כמו: שוטה, רשע, גס רוח, אב בעזות ורך בחכמה,
עז פנים, הנער הנעור והריק, כסיל ובער, בחשך שמו יכוסה לדראון עולם,
וכדומה) ואחרי כל אלה יפנה עוד השוחט כמוסר גמור אל חברת “מרבי השכלה
בישראל” כי תסתום את פי כראוי לי – אז הכינותי מאמר קטן, לא להשיב
ל“המגיד” (כי כלום מקפידין עם שוחטים קלים כאלה..ומה מני יהלוך אם
איזה צבוע ישפוך עלי בוז וחרפה – ולא לכבוד הוא לבר דעת להשיב על
הלומותיו ודבריו), אך להראות להחברה הנכבדה, כי שקר בפי “המגיד” וכי
נבלה עשה בישראל לשים עלי עלילות דברים כאלה, אשר לא ידעתי שחרם. והנה
לו הבין ה' צעדערבוים את ערך מכתב עתי, יקרת מהלכו ומטרתו, כבוד סופריו
ועוזריו – אז חשב הוא בעצמו לחובה, מבלי כל מעיר ומעורר, להצדיקני,
כאחד מסופרי “המליץ”, לפני דעת הקהל ולהשיב אל “המגיד” חרפתו אל חיקו
ולהראות לעין כל, כי שקר בפיו – ובפרט כי ה' צעדערבוים היה הראשון,
אשר בקשני להיות בין סופריו, וכה דבריו:

"והשבע נשביע אותו כי ישלח לנו כפעם בפעם מאמרים
בשפת קדשנו, ואנחנו נאספם ולא נחמיצם, כי מהם נכיר את המעלות אשר יעלה
בסלם ההשכלה, ושפת קדשנו לא תאבד אחד מסופריה היקרים אשר יהי בידו
הכח להרים כבודה ולהרבות תועלתה. (“המליץ שנת תרכ”ד, עלה 14, בהערה
למאמרי “דבר אל סופרי ישראל”).

א“כ אם “המגיד” יכנני “נער נעור וריק כסיל ובער” וכדומה,
אז ישפיל גם את כבוד “המליץ”, אשר כתבתי שם תמיד, ואת כבוד ה'
צעדערבוים בעצמו… אך ה' צעדערבוים מלבד שלא תבע עלבוני (ובזה גם
עלבונו) מהשוחט מליק, אם גם הודה בפה מלא שאתי הצדיק – אך לא חפץ עוד
בתחלה לקבל גם את דברי תשובתי, ואך אחרי זמן נעתר לי לקבל את דברי
בשנוי השם מתשובה להתנצלות, הוסיף וגרע בהם כרצונו, ואנכי הוכרחתי
לשים אז בעפר פי ולדום, כי מה יכלתי עשו אם ה' צעדערבוים לא חפץ כלל וכלל
לקבל את דברי?… אולם פה במחברתי, אשר הנני אדון לעצמי, אוכל לעשות כטוב
בעיני ולהשיב ל”המגיד" חרפתו ושקריו שבעתים אל חיקו, – אך כבר אמרתי, כי
האיש המכבד את עצמו אף מעט מזעיר לא יבא בדברים עם השוחט הזה, אשר אין
כחו אלא בפיו לחרף ולגדף, להשליך שקוצים ע“י הגרף של רעי אשר ברכהו בו
ד', ויושב הנהו מחוץ למדינה, איפו חוקי הבקרת (צענזור) לא יגבילוהו,
ויוכל למלא את פיו חרפות וגדופים כאשר עם לבבו. ובפרט כי גם החברה
הנכבדה לא שמה לב לחלומותיו ושקריו וכבדתני במכתב מיוחד, אשר בו תתן
לי תודה על שלחי לה מחברותי; לכן למעני ולמען כבודי כי בל יחולל לא
אשיב מאומה ל”המגיד" ולא אוסיף לדבר אודות השוחט הזה מטוב ועד
רע.





36.

אחרי מאמרי זה יבא מאמר “אוהב ישראל” מה' מאנדעלקערן,
אשר בו יקרא בשם את הסופרים והשרים הגדולים, אשר היו אוהבי ישראל. והנה
אם גם המאמר הזה יקר ונכבד, אך לא ידענו מדוע הדפיסו ה' מאנדעלקערן שנית
“בהמליץ”, אחרי אשר המאמר הזה כבר נדפס ממנו ב“המגיד” (עלה 23, 24)?
האומנם יקר הוא עד כה, עד כי דרוש הוא להיות בשני מכתבי עתים כאחד?…
כן נעיד עוד על שני דברים;

א) “בהמליץ” נאמר בשולי המאמר בהערה: “בעקבות הכותב קורות ישראל עמנואל העכט”, בין כה ב“המגיד” לא הזכיר מזה.

ב) מדוע הוסיף ב“המגיד” עוד שמות אוהבי ישראל, כמו
פיראגאוו, באקל וכדומה, בין כה “בהמליץ” יפקד מקומם?… והנה ע“ד הראשון
נסכים עמדו, כי ידוע החכם פיראגאוו לאוהב ישראל גמור, כנראה ממאמרים רבים
הנדפסים ממנו, ומפעולותיו הגדולות אשר יעשה עד הלום לטובת חולי ישראל
והבריאים. אולם מה לבאקל עם אוהב ישראל? באקל הוא כותב קורות הימים
מצוין ע”פ שטה חדשה, אשר לא ידעו ממנה כל כותבי קורות הימים עד הלום, –
אך איה איפו דבר טובות על ישראל? הן בלי כל ספק האיש הדגול מרבבה הזה אהב
ישראל, כי אי אפשר שחכם כולל כמוהו יבדיל בין עם ועם לאהבה או לשנאה,
ובלי כל ספק אהב את העברי ככל האדם, אשר נשמת חיים באפו, אולם לקרוא אותו
אוהב ישראל לא נוכל, יען כי לא נדע איה איפו הראה את אהבתו ביחוד
לישראל. ובפרט כי במקומות אחדים מצאנו להיפך, אשר באקל יכנה את העברים
בשם שודדים וכדומה. הלא כה דבריו:


 Евреи запятнаны были
всевoзмoжными преступлеиіями, составляли племя грабителей – номадoвъ,
скитавшееся пo лицу земли, поднимавшее свoю руку на всякого челoвѢка и
вызвавшее то же самое сo стороны всякаго человѢка (Бокль, Истoря
цивилизаціи въ Англіи, 2 изданіе, стр. 590–591).


בלי כל ספק חפץ ה' מאנדעלקערן לזרוק אבק בעיני הקוראים, כי יודע הוא ג"כ שם האיש הגדול הזה, אשר מלא ממנו כל פה…





37.

בגליון 30 יבא מאמר קטן בשם “יד האמת רוממה”! מאת המליץ הנודע מאדילעווסקי, ואלה מליצותיו:

“כשמש הנאספה בערב על זהב הרקיע, או כבא עננה לכסות פניה
המזהירים לא תחגור עצבת (חדוש נפלא!), בידעה (מאין ידע המליץ הזה, כי
השמש יודעת?), כי למחרת מחכה לה יד מעיר (האם תישן השמש שנת
נעימים?… אך בלי כל ספק המליץ הזה הולך לשיטת המשורר הגדול מיצקון
האומר, כי השמש ראתה קרי, א“כ תישן ג”כ…) או העבים יריקו גשמיהם, עד כי
יטהרו השמים ותשוב השמש להגיה אורה, כן”…

הנמשל תוכל למצא בעצמך, קורא יקר, כי למה אינו דומה המשל
הזה, – לשכור אשר מרוב סבאו בקרבו יתנודד וראשו עליו כגלגל, אך בישנו
שנתו יקום כאחד האדם; לעגלון אשר עמדו סוסיו מלכת מאין כח, עד כי נתן למו
תבן ומספוא ויעשו דרכם; לאיש מזוהם ומלוכלך, עד אשר הלך אל בית המרחץ
ורחץ את בשרו וטהר… וכו'. אולם המליץ הזה יתן לנו נמשל אחר,
והוא:

“כן אור האמת אם יכוסה במשאון וענן השקר יעיב זהרה, עד כי
יאמינו רבים, כי האמת נעדרת, אך היא במנוחה שאננה תחכה עד יקום מעורר לצדק
וחשרת כזב תער חלאתה (לא זכינו להבין), אז תשוב לעשות שלטת בבני האדם
ובאורה יראו אור כל נדכא ונענה מפגעי התרמית”…

וכל החזון הזה הוא כי קמו ארבעה עשר אנשים ויזימו שני עדים, אשר נשבעו לשוא! ה' מאדילעווסקי במליצותיו יזכיר אותנו דברי


Гoгoлъ: Оно конечно, Александръ Македoнскій – герой, нo за чѣмъ же
стулъя лoматъ?


38.

המליץ הנפלא מדיניוויץ ג.ר., אשר בא שמה “לשקול בפלס
האמת ולתור ולדרוש אחרי מסבות הזמן מראש ועד סוף” (עי' פרח 24) בא עוד
הפעם בשערי “המליץ” במכתב גדול ורחב ידים מלא מליצות כיד ה' הטובה
עליו, והנה טרם נביא איזה פרחים מפרחי מליצותיו, נזכיר את הקורא, כי המליץ
מדיניוויץ כלה את מכתבו בגליון 20 בדברים האלה: “לכן אצא מאת פני העיר
הזאת, יען שקול ענות גבורה נשמע אלי למרחוק: לך לך אל עיר מולדתך”.
בדברים האלה יתחיל את מכתבו פה:

“כקול הרעם בגלגל, כן הקול: לך לך אל עיר מולדתך פלח (?)
קרב לבי. לזאת אמרתי אלך! אך אנה אלך ואנה מפניהם אברח? ויהי מה אלך
וביד ד' עתותי והוא הטוב בעיניו יעשה; אולי בדרך אלהי אבי יקרני, ששון
ישמיעני ודבר מה יראני והגדתי לעמי (השמעתם? המליץ הזה יקוה כי אלהים יקרה
לו בדרך, ישמיענו ששון…). וכגבור ירוץ ארח כן מחשבותי ורגלי ללכת
תאיצנה וחיש מהר חומות עיר קאמעניץ עזבתי, לא הבטתי מאחרי (ומה היה אם
הביט מאחריו?…), הלך הלכתי כאיש מורדף משד (!?), רצתי מלא הגות, ראיתי
אך ישימון. אדמה שוממה (זאת היא פאנטאזיע!). עדי באתי אל כפר אחד רחב
ידים. אמרתי פה אשב, אמצא בית מנוחות ותערב עלי שנתי (אחרי טלטול הדרך?)
פה בין האכרים עובדי אדמה אעבוד, אם אמנם נכריה לי העבודה הזאת לא נסיתי
בה, להיות איש שדה, לשכב על רצפת דשא (גם בזה לא נסה?), דמיתי כי פה
בוגדים לא יבגדו בי בגד ולא תחרידני לשון שקר ואמרי כזב”…

הן נכספה מאד נפשנו לדעת מי הוא האיש הנפלא הזה, אשר אליו
קולות כקול רעם בגלגל יקראו: לך לך אל עיר מולדתך, אשר יקוה כי ה'
יקרה לו על הדרך וישמיענו דבר ששון, אשר יצא מקאמעניץ כאיש מרדף
משד… אשר יפחד על כל צעד מבגד בוגדים, אשר לפי דבריו בעצמו “מפחד הוא
ממראה עיניו”, אשר יספר כל זאת בקהל רב – ואשר ה' צעדערבוים יחשוב לו
לחוב קדוש להביא חלומותיו בדפוס ולעשות בהם נחת רוח לקוראיו?…





39.

בגליון 32 יבואו שני מכתבים מביאליסטאק וקארלין, המספרים
מהבלי המגיד מקעלם הנודע, המקלל ומנאץ את המשכילים ואת המ"ע בישראל.
להמכתבים האלה עשה ה' צעדערבוים, כדרכו תמיד, הערה גדולה, אשר יטפח בה
את המגיד הזה על פניו. והנה בקצה ההערה מצאנו דברים מוזרים מאד, אשר לא
יכלנו להבינם מראש, ואך אחרי כן נגלה לנו כונתם – אך בין כה נודעה לנו
שגיאה גדולה ועצומה, אשר שגה ה' צעדערבוים, מבלי הבין את דברי
הכותב. הכותב יאמר:

“גם בעירנו דרש דרש המגיד, הסכל מלידה ומבטן הזה בחורף
העבר דרשות של הבל ברבים וצוח ככרוכיא על הבילדונג שנתרבה בימינו אלה,
ואשר הוא קורא בשם “בילינג”, וכל איש משכיל הוא קורא בשם “פישטשאק”,
עוד יתן קולו קול עז בשעה שהוא דורש: “אוי לנו כי כך עלתה בימינו, ומי
הוא מאורי מתעים צעירי עמנו? הלא המה ארבעה נגעים: המגיד, הכרמל, המליץ,
הצפירה. שמעו נא רבותי, יתלהב כצרעת ממארת וינגן בקול כידוע לכל שומעיו:
אם תבואו לבית המדרש ותראו נער שהוא קורא את הגאזעטען האלו ר”ל, בלי שום
ספק אפקורס הוא כשהוא נער, אפקורס הוא כשהוא אברך, אפקורס כשהוא זקן,
ומקצץ בנטיעות הוא: והמוציאים לאור את הגאזעטען האלו, מובטחני בהם כי אין
להם חלק לעולם הבא. ובהמשך דבריו סיים: גם אין להם חלק בסעודה של לויתן”.
יען המגיד הזה רעבתן הוא ורע עין על כל אוכל נתח בשר ודגים
כידוע".

על זה עשה ה' צעדערבוים הערה גדולה ובסוף דבריו יאמר:

“אך לאחת נשתומם, אם מצא בהמגיד עון אשר חטא שהוא
רעבתן (מנא ליה? לא ידענו) (הדברים האלה בשני חצאי הלבנה לא לי המה אך
לה' צעדערבוים) לבשר ודגים וע”כ מובטח הוא שלא יהיה לו חלק בסעודה של
לויתן, מדוע לקח גם מאתנו, יתר המו“ל, תקות העונג הזה לימים יוצרו? האם ראה
באספקלריא המאירה, כי כל מו”ל בישראל זולל דגים? – אולי יאמין כי המו“ל
מפונקים גדולים וכאשר יראו מנוולים כמוהו יושבים בראש ונוגעים בידיהם
כדרכו את בשר הדג המלוח, יהי לזרא באפם ולא יאבו לטעום ממנו”.

מלבד חדודי ה' צעדערבוים העמוקים והנעימים בהערה הזאת לא ידענה מה לשאלתו: “מנא ליה? לא ידענו”, מה ליתר
דבריו: “מדוע לקח מאתנו, יתר המו"ל, תקות העונג הזה לימים יוצרו”, ומה
לשאלתו האחרונה: “האם ראה באספקלריא המאירה, כי כל מו"ל בישראל הוא זולל
דגים”? ובאמת אין זכר ורמז בדברי הכותב ובדברי המגיד מקעלם, כי איזה מו“ל
יהיה זולל בשר ודגים!… אך הנני לפתור לכם את החדה הזאת ותראו עד
כמה מגיע כחה של בקרת אצל ה' צעדערבוים: ה' צעדערבוים חשב, כי הדברים
האחרונים אצל הכותב, “יען המגיד הזה רעבתן הוא ורע עין על כל אוכל נתח
בשר ודגים כידוע” המה עוד דברי המגיד מקעלם, והמגיד הנזכר בדברים האלה
הוא מ”ע “המגיד” א"כ יבואו דברי ההערה על מקומם:

“אך לאחת נשתומם, אם מצא (המגיד מקעלם) בהמגיד (מ"ע
“המגיד”) עון אשר חטא שהוא (ר“ל מ”ע המגיד) רעבתן (ולכן ישאל ה'
צעדערבוים: מנא ליה? להמגיד מקעלם שהמגיד הוא רעבתן. לא ידענו) לבשר
ודגים, וע”כ מובטח הוא (המגיד מקעלם) שלא יהיה לו (למ"ע “המגיד”) חלק
בסעודה של לויתן, מדוע לקח גם מאתנו, יתר המו"ל, תקות העונג הזה לימים
יוצרו? האם ראה (המגיד מקעלם) באספקלריא המאירה, כי כל מו"ל בישראל
זולל דגים? וכו' ":

אולם באמת שגה ה' צעדערבוים, כי הדברים “יען המגיד הזה
רעבתן הוא ורע עין על כל אוכל נתח בשר ודגים כידוע” אינם דברי המגיד מקעלם
אך דברי הכותב, אשר הוסיף מעצמו לאמר בדרך סאטירא, כי לכן “סיים (המגיד
מקעלם): “גם אין להם (להמו"ל) חלק בסעודה של לויתן” יען כי המגיד הזה
(ר"ל המגיד מקעלם) רעבתן הוא ורע עין על כל אוכל בשר ודגים, כידוע: א”כ
תרע עינו בהמו"ל ולא יתן להם חלק בסעודה של לויתן, יען כי הוא רעבתן
ויחפוץ לבלוע הכל. עתה יקרא הקורא את הערת ה' צעדערבוים וישתומם!…





40.

בגליון זה יבא מכתב מקאוונא, אשר בו יודיע הכותב, כי
הסופר הנודע מאפו ישכב על ערש דוי ואין איש חולה עליו. בהגיגי בהאיש
היקר הזה יחם לבי בקרבי, כי יגע ועמל לריק והוליד לבהלה ספריו הנחמדים,
ואין איש אשר יסעדהו על ערש דוי! זה חלק סופרי ישראל אשר הקריבו ימיהם,
כחותיהם וכל אשר יקר להם על עבודת עמם, ומה חלקם בעמלם? הן לא נוכל
להאשים את עם ישראל, אשר יעמדו מרחוק לסופריהם הנכבדים, כי עוד לא נשתלמו
כראוי ולא ירגישו חסרון בספרי שפת עבר, יען כי אין בהם רוח חיים.
סופרי העמים יראו ברכה בעמלם, יען העם אשר בעדו יכתבו ירגישו חסרון
בספרים, לכן יתנפלו על הספרים הטובים לקנותם, ובזה ימלאו כיס הסופרים כסף
לא כן אתנו! העברים לא ידרשו עוד ספרים טובים, לכן יגועו הסופרים ברעב.
לשוא א“כ יצעקו הסופרים מרה על גורלם המר, כי מי אשם בדבר? הן המה נבראו
טרם הוכנה להם אדמה פוריה; המה יזרעו את פרחיהם אל קוצים ולא ישיתו לב.
כבר אמרנו “לשוא נחפוץ לטעת כרם חמד על צחיחו סלע, לא יוסיפו ולא יתנו כל
צמחי שדה, כל פרחי חמד אם אך האדמה תחתם מלחה, ציה וחרבה”. כן היא אדמת
הסופרים מלחה, ציה וחרבה, לכן לא יראו הסופרים ברכה בעמלם. על הסופרים
לשדד ולפתח את אדמתם תחתם, ר”ל לעשות את העברים מוכשרים אל ספריהם, להפיח
בהם רוח חיים ואך אז יצליח חפצם בידם ויראו ברכה בעמלם.

תחת המכתב הזה עשה המו"ל הערה גדולה ויקרה במטרתה לעורר
את כל איש, אשר רוח עמו מפעם בקרבו לחוש לישע מאפו. אך כדרכו תמיד
להרבות לעג ולהג כמים, הוסיף גם פה דברים יתרים, חסרי כונה ורעיון.

“מושכי קשת מאחינו בלשונות איירופא, יקרא המו”ל מנהמת
לבו, זכרו דברי דוד בקינתו על שאול: אל תגידו בגת אל תבשרו בחוצות וכו'
פן תשמחנה כו' פן תעלוזנה כו' כי חרפה גדולה תהי לכל ישראל ומשטיננו
ילעגו לנו; ויתנו עדיהם כי אין בנו שום רגש לדעת להוקיר ספרות שפת
קודש, מקור אמונתנו ולאומתנו, ומה יקוו עוד ממנו סופרי חול"?…

הגידו מה יחפוץ המו“ל ממושכי קשת מאחינו בלשונות
איירופא? מה להקריאות “אל תגידו בגת” למחלת מאפו? ואם כונתו כי בל יספרו
אחינו מושכי קשת בלשונות איירופא (אם גם לא דבר מהם הכותב מאומה), כי
חרפה גדולה תהי לכל ישראל וכו'; א”כ מה יסיים “ומה יקוו עוד ממנו סופרי
חול”? כמה יגיעות שיגענו למצא פשר הדברים האלה ולא עלתה בידינו, ונניח את
הדבר הזה לאיש גדול ממנו כי יבא אל עומק כונתם.

“והיתה זאת להם לאות חדש, יוסיף המו”ל, כי אין אנו ראוים לזכיות אזרחים ביניהם (sic), כי אך את התועלת
לעצמנו נוציא מהן ולטובת הכלל (איזה כלל?) לא נבין מאומה, כטענותיהם בכלל
הנודעים (?) לכם ממה“ע היוצא בגלילותיכם”?

אפונה אם בדעת ברורה דבר זאת המו"ל! מה לזכיות אזרחים עם
לחץ מאפו? ובאיזה כח ההגיון יאמרו כי אין אנו ראוים לזכיות אזרחים, אם מאפו
ישכב על ערש דוי? ואיזה תועלת לעצמנו נוציא? ולאיזה טובת הכלל לא נבין?
זה הוא הגיון; זה הוא שכל ישר! וזאת היא דעת ברורה וצלולה!…

“עד מתי עוד לא תתנו לב, יאמר המו”ל בהמשך דבריו, כי
הסופרים הגדולים בקרבנו רע ומר גורלם רב יתר מאחד המחברים הריקים
והפוחזים, נערים חסרי דעת המתנבאים במחנה, כי הם יסבו בבתים ויעשו חונף
וימצאו די שכר, ויש אשר יפנו אליהם בכסף מלא, אחרי קראם רק מודעה אחת
במ“ע. ונבונים מצוינים אשר ירבו (מי?) לספר בשבחים במה”ע, ישבו בדד וידמו
באהליהם אוהל התורה ואין איש חולה מהם על חלים".

לא ידעתי אם דברי המו“ל נוסדים פה על מעשים בכל יום, או
ברוח הדמיון יסדתם! אך בין כה וכה מדוע לא יבאר לנו המו”ל סבת הדבר הזר
הזה? מדוע יפנו בכסף מלא להמחברים הריקים והפוחזים, אם גם הנערים
הריקים והפוחזים האלה הודיעו אך במה“ע? ומדוע אין איש חולה אם
נבונים מצוינים חולים, אם גם ירבו לספר בשבחם במה”ע? האומנם משוגעים
הם הקונים והקוראים? וא“כ אין להביא ראיה ממשוגעים… אך בלי כל ספק ראה
זאת המו”ל בחלום, כי בהקיץ לא תקרינה זרות כאלה, אשר יפנו אל נערים
ריקים ופוחזים, חסרי דעת בכסף מלא אחרי מודעה אחת, ולנבונים מצוינים לא
ישיתו לב…





41.

שימו יד לפה כל האפקורסים, זעומי אלהים! כי בא ה'
צעדערבוים ברוב גאונו במאמרו “תכלה השנה וקללותיה” (גליון 33) המתחיל
בדברים נוראים כאלה: “עוד גרגיר חול אחד מהר הנצח נפל בתהום העבר, ואם
נעמיד המצפה על קנה הראות המגדיל” וכו' (עי' פרח 1), ואחרי כן יאמר:

“ועתה ישחקו להם קלי הדעת, אשר בהפקירא ניחא להם, על
המאמינים כי שופט עליון יקצוב מראש תעודתו כל שנה ושנה מה תבוא לבריאי
עולם; יאמרו להם נביאי שקר (?) כי כל הימים שוין ואין יתרון לאחד מן
השני להגיד עתידות לארץ ולדרים (התבינו? איך יש יתרון ליום אחד מן השני
להגיד עתידות לארץ ולדרים?…); הן כל אשר לב לו להשכיל עלי דבר יבין, כי
השנויים והתמורות בכל פרק זמן הקפת השמש והירח על צירם (השמעתם? הקפת
השמש והירח על צירם?…), לא במקרה יבואו, ורק בהשגחה גבוהה ובכח
רצון נשגב”.

האף אין זאת, כי כל הספקות וכל הספרים הרבים והעצומים
שנכתבו בענין זה, כלם נמלחו כעשן מפילוסופיא של ה' צעדערבוים הגוזר ואומר
בלי כל מופתים וחקירות כי השנוים והתמורות בכל פרק זמן הקפת השמש
והירח על צירם יבואו לא במקרה אך בהשגחה גבוהה… אך אין מקפחין
שכר שיחה נאה: בקצה דרשתו (כפשוטה וכמשמעה) יעיר ה' צעדערבוים, כי ראוי
הוא לתמוך בידי האלמנות והיתומים, אשר נותני לחמם מתו מחולירע. אולם לא
נדע למה היה לו למען הרעיון הזה להכביר במלים ומליצות, לגלות עמוקות כי יש
יתרון ליום אחד מן השני, לדרוש תלי תילין דרשות של הבל במשנת “בארבעה
פרקים העולם נידון”? מדוע מוציאי לאור מכתבי עתים בשפות איירופיות, בחפצם
להעיר את אזן הקוראים אל דבר טוב ונכון, לא ירקדו כאילים על הררי
הפילוסופיא, לא יעופו במרום לראות איך השמש תסוב על צירה, לא יבואו בעמקי
הסחאלאסטיק, אך יבררו את הדבר הטוב מצד הטוב הנמצא בקרבו, וכל איש אשר
לב אדם בקרבו יתן ידים למחשבותיו ויתמוך בכל אשר לאל ידו.





42.

בגליון הזה בהערה למכתב אחד מבערדיטשוב יעיר המו“ל את אזן
הרב ר' יוזפא מב”ד, כי יצא לישע עמו וכו' ובעד זה יאמר “ואנחנו נפרסם
שמו בכל הארץ, כי גדולות עשה”.

היו נכונים כל ממלכות תבל והכינו אותות כבוד
(медалъ) לה' יוזפא מב"ד, כי עוד מעט יבא “המליץ” ויפרסם את שמו בכל הארץ כי גדולות עשה (ר"ל יעשה)!!…





43.

מה נשתנה מ"ע עברי מכל מכתבי העתים שבעולם? שבכל מכתבי
העתים אם יבא חג או מועד, לא יזכירו מזה כלום המוציאים לאור, לא יעוררו את
העם למוסר בימיהם הנוראים, לא יצוו להעם לשמוח בימי שמחותיהם, לא
יעוותו את פסוקי העוואנגליום, לא ירבו לעג ולהג כמים, אך הולכים המה תמיד
במהלכם, ולא יחפצו להעשות כהני האמונה; לא כן מכתבי העתים העברים (וביחוד
“המליץ”), בהגיע איזה חג או מועד, או יום זכרון בקורות ימי עמנו – ואהה!
אלהים, המוציאים לאור יהפכו לדרשנים, בבלי דעת ובלי חשבון יעשו ערב רב
ממדרשים, ילקוטים, פסוקי תהלים וכדומה, אשר אין בהם כל קשור וחבור, לסמא
את הקורא – והנה דרשה לפניהם; ונוכל לאמר בפה מלא, כי הדרשן בעצמו לא ידע
מה שידרוש. אך התשובה היא באמת, כי עבדים אנחנו אל מוציאי לאור מכתבי
עתים ברוסיא ולא נוכל לצאת חפשי מהם אפילו ביד חזקה וזרוע נטויה, והרי אנו
ובנינו ובני בנינו משועבדים לדרשות ה' צעדערבוים, כי אפילו כלנו חכמים,
כלנו נבונים, כלנו יודעים הרבה יותר מה' צעדערבוים בעצמו, מחויבים אנחנו
לקרוא דרשותיו; וכלה מרבה לקרותם הרי זה מבלה זמנו בתהו…

דרשות כאלה הנה “שבת שבתון” אשר נדפסה בגליון 34
ו“בסוכות תשבו”, אשר לא קמה כמוה לרוע מיום נבראו דרשות לישראל; אין זאת
כי אם בריאה יברא ה' וישים בפי ה' צעדערבוים דרשות כאלה ליסר בהן את
החוטאים שבע על חטאתיהם. ולא אזכר מתי ראיתי ערב רב כזה: פה תפגוש, קורא
יקר, מליצות אשר תקהינה שיניך בהן, חקירות, אשר לרוב רוממותן לא תבין אף
שמץ מהן, פה תמצא פסוקי תהלים, מדרשים, הזוהר גם האושפיזין – וכל אלה
סבוכות ואחוזות זו בזו בלי כל רעיון המקשר אותן, בלי כל דעה חדשה ובריאה,
בלי כל מטרה; אך קול דברים אתה שומע ולא תדע ראשית, אחרית ותכלית. לולא
יראתי את קוראי, כי יתאוננו עלי אשר אביא מופתים יותר מדי ואשר תקוץ כבר
בהם נפשם, כי עתה הבאתי את כל הדרשה, אשר נדפסה בגליון 35, והיתה לנס! אך
אסתפק במועט מן המועט ואביא לך גרגיר מליצה אחת, גרגיר דרשה וגרגיר
חכמה. וידוע תדע, כי לא חפשתי את הגרוע, אך לקחתי כסדר, ומה שעלתה בידי
הבאתי לך.

המליצה מדברת: “יעבוד (היהודי) בחריצות בכרם לבבו שנה
שנה בקרוב ימי נצניו; יעזקהו יסקלהו (בר"ה) מכל אבן נגף וקמשונים, יכרות
הזלזלים הגרועים במזמרות התשובה, ישים לשטף רגשותיו תעלה, להרטיב
אדמת לבבו הצחיחה, בדמעות עיניו (התבוננו נא היטיב: לשטף רגשותיו
יעשה תעלה להרטיב אדמת לבבו, בדמעות עינים, ולא נדע במה ירטיב את אדמת
לבבו הצחיחה בשטף רגשותיו או בדמעות עיניו…)”.

הדרשה תדרש: “ומה יקרו דברי חז”ל בהביטנו על המשך
הכתובים (שויתי ד' לנגדי תמיד, תודיענו ארח חיים, שובע שמחות את פניך
נעימות בימינך נצח) שבהם נוכל למצא רמז כדרך חז"ל לשלשת מועדים בחדש
השביעי: אחרי שהכיר (בר"ה) רוממות שדי, כמו שאמר “שויתי ד' לנגדי תמיד”
(איך, שויתי ד' לנגדי תמיד, יורה על ר"ה, לא זכינו לדעת…), יבקשהו
להודיעו ארח חיים לתקן מדותיו, לשמור פקודי ה' ולהתנהג בנחת עם בריותיו
(ביו"כ) (וכל זה יורה הפסוק תודיענו ארח חיים?…), ואז ישבע שובע שמחות
(בסוכות) וחייתו ינעם לו לנצח (?).

החכמה תקרא: (בדברו ממעלות האושפיזין) “יעקב שגר את לבן ותרי”ג מצות שמר" ובזה תמו כל הליכות יעקב…

לא אלמן ישראל בדור שה' צעדערבוים בו! ובכל זאת לא נוכל להתאפק ולאמר בדברי קרילאוו: Бвда колъ пирoги начнетъ печъ
сапoжникъ, а сапoги точитъ пирoжникъ.

45.

בגליון זה יאמר ה' פעלדשטיין במאמרו “עין בקרת” כדברים האלה:

"ועתה אשובה אליך אדון נכבד, ארז רם ונשא, גם אתך
אדבר משפטים, אם אמנם יקר ואהוב אתה לי ובעליך היוצא (היוצאים?) לאור
אשתעשע תמיד כאשר ידעת זאת מכבר (א"כ למה היה לו לשנות הדברים הידועים
האלה בפומבי?.) וביחוד הראיתי לך זאת לדעת במכתבי אשר שלחתי לכבודך
ביום מלאת לך חמשים שנה וכו' "

מה מאושרים המה המוציאים לאור מכתבי עתים עברים! להם
יכתבו מכתבים ביום מלאת להם חמשים שנה, הכותבים יתפארו בזה בריש גלי
והמוציאים לאור בעצמם ידפיסו הדברים האלה לשמחת לבבינו ולעונג רוחנו.
ולפלא בעינינו כי לא ידפיסו גם את המכתבים…





46.

אשרי המחברים שה' צעדערבוים מבקרם! ה' צעדערבוים הוא בטבע
איש טוב ומטיב, לכן יהלל כל הבא לידו… ליצני הדור אומרים אפילו, כי
יפזר מלא חפנים תהלות להמחברים, יען המחברים יכתבו לו על שער ספריהם:
להארז הגדול, הרב והנשא, מאור הגולה, רבן של ישראל וכו' וכו' (עי'
“המליץ” שנת 1867, עלה 3, במאמרו “משען סופרים”); אך מי ישים לב לליצני
הדור? ובפרט, כי ה' צעדערבוים בעצמו יאמר “דברי הימים יביאו בחשבון
מעשנו אם לא שפטנו על כל ענין עד מקום שיד הבקרת האמתית ושכל ישר
מגיעים (המליץ 37, 1866)”. א"כ הנוכל עוד לתת אוזן קשבת לליצני הדור, בעת
אשר ה' צעדערבוים בכבודו ובעצמו יאמר כי דברי הימים יביאו בחשבון
מעשיו… אך בין כה וכה המחברים שמחים בה' צעדערבוים וה' צעדערבוים
שמח וטוב לב עם המחברים. ראה למשל את “בקרת ספרים” לה' צעדערבוים, ותראה,
כי כל הספרים יקרים, כי כלם טובים וישרים והמחברים מאירים לארץ ולדרים…
אך ביותר מצא חן בעיני משפט ה' צעדערבוים על הס' “שמע שלמה” לה'
זעלקינד.

“המשורר המלומד והנכבד הזה, יאמר ה' צעדערבוים, כבר נודע
בספרות העברית בספרו “שירים לשלמה” וגם “קול שלמה” אשר נתהללו בפי
מבינים בארץ ובחוץ לארץ. ועתה לעת זקנתו עוד רוח השיר תפעמהו וישורר עוד
חדשים וגם תקן את הישנים למלאות חפץ השוקקים (הרבים הם?) לשיריו
ומליצותיו. שפת המחבר ורוממות הגיונו יעידו (תעדנה?) על מתת ד' אשר
נתנה לו ועל חריצותו הרבה לקנות שלימות (!?) בלשונות ומדעים”,

שאל נא את ה' צעדערבוים ויגד לך איך שפה ורוממות הגיון תעדנה על חריצות לקנות שלמות (sic) בלשונות ומדעים?…





47.

המליץ הנודע ממאחנאווקע (לא ה' ריבקין, אך ה'
מאדילעווסקי) עשה לנו חסד של אמת, בהביאו לנו פרחי מליצה אחדים בגליון
37, אשר כבר נכספה, כלתה, השתוקקה, כמה, צמאה, ערגה, עיפה ושאפה (יותר
אין עמדי, יוכל היות מליץ אחר יודע עוד, יגד נא ותברכנו נפשי) להם נפשי
הצחיחה, היבשה, הצמאה והחריבה.

"דור הולך ודור בא והארץ לעולם עומדת, יתחיל ה'
מאדילעווסקי. אל העלים אשר על העצים אדמה את בני האדם, בהריחם (מי יריח?
האדם, העצים או העלים?) כי החורף מתעתד לבא ישגשגו (איך ישגשגו
האנשים, או העצים או העלים, בהריחם את החורף מתעתד לבא?…) יבולו
ויחרגו ממסגרותיהם (השמעתם? בהרף עין ישגשגו יבולו ויחרגו
ממסגרותיהם!…) ואם ישב עלימו רוח קל מהרה יעופו אל ארץ גזרה
ועקבותיהם לא נודעו. כן נבקעו מעינות גיא צלמות ומחלת החלי רע
בעירנו וכו' ".

יחי המליץ מאדילעווסקי! אל העלים אשר על העצים ידמה את
האדם, בהריחם את החורף מתעתד לבא וכו' וכן נבקעו מעינות גיא צלמות
ומחלת החלי רע… אך כבר ידענו את ה' מאדילעווסקי לממשל משלים (עי' פרח
37).





48.

בגליון הזה תבא קארעספאדענץ אחת מווילנא מאת ה' לינאווסקי.
הכותב הזה, “בהציגו כף רגלו בפעם הראשונה על שדמת הליטעראטור” (לשון מליץ
אחר) אמר להקריב מנחת עני לה' צעדערבוים והוא: קב של חנופה; אבל מנחתו
זאת הביא מלא חפנים ובמדה גדושה מאד, – ואלה הן קצות חניפותיו.

“מלה אחת ממכתב עתך היקר המליץ בארצנו תרעיש ותרגיז
עולמות סכלות אין מספר”; “לו ראית איך בני עמך יאהבוך עבור עמלך זה
בעדם ובעד גאולתם ממ”ט שערי סכלות, איך יוקירו את יקרת שמך, איך כל
(!?) קורא מכתב עתך היקר יחרות את שמך על לוח לבו למזכרת אהבה, כי יראה
כי הוא השם הראשון אשר קורא לו “אוהב עמי באמת” אשר החזון הזה אין נפרץ
כעת בימינו… ובתפלה חרישית יתפלל אל ד' כי יחזקך ולא ירפך וכו' וכו'
".

והנה לא ידענו מה אכף עליו, על הכותב הזה, לפזר לה'
צעדערבוים תהלות ותשבחות כאלה נגד האמת והצדק ונגד הידוע ומפורסם; אך נסלח
לו, יען כי תוכן מכתבו נכבד, ויצא הפסד החניפות בשכר הדברים הטובים,
הנמצאים במכתבו – אך ה' צעדערבוים שמח על המקרה הזה ויאסוף בשתי ידיו את
החניפות ועשה הערה גדולה, אשר לא זכינו להבין ממנה מלבד ענותנותו הגדולה
והישועות אשר יביא לנו במכתב עתו.

“ואף כי לזרא לנו (האומנם?…) יאמר ה' צעדערבוים,
להדפיס במ”ע שלנו תהלות ותשבחות עלינו ועל המ“ע היוצאים על ידינו, אך
הזמן גרם להחפיר (במכתב הבר בי רב דחד יומא הזה?…) פני הלוקחים לשונם
וינאמו נאום שקר להוציא עלינו לעז לאמר, כי “המליץ והקו”מ” מלמדים זכות על
הסכלות והחסידות והארז בעצמו יסך בצל דליותיו על מורדי אור, ואם יוכרח
לפעמים לדבר סרה על הצדיקים ועל החסידים, מליו משתמעין לתרי אנפין, ונקל
לפרשם לשבח".

אולם אנחנו נוסיף, כי הארז בעצמו באמת יסך בצל דליותיו
על מורדי אור (המה החסידים) ולא ידבר במילין משתמעין לתרי אפי, אך יאמר
ברור כשמש, שהצדיקים חכמים מחוכמים וכו'. והנני להביא איזה ראיות.

א) בגליון 43 (ש"ע), יאמר ה' אבראמאוויץ בהמשך מאמרו “עין משפט” כדברים האלה:

“כשם שאי אפשר לכל עם בעולם, שיהיו כלם חכמים ונבונים
כך אי אפשר שיהיו כלם אנשי מדות ואוכלים רק יגיע כפיהם. ובכל זאת
אנחנו בטוחים, כי לו נשתנו עלינו העתים לטובה, נתמעטו גם מיוחסינו
הצדיקים והבטלנים שבדור, ולא נופלים היינו מכל היהודים שבממלכות
גערמאניה, צרפת ואנגליא ובארצות הברית באמעריקא”.

על זה העיר ה' צעדערבוים ההערה הנפלאה הזאת:

“צא וחשוב את מספרי כהני האמונה (איזה?…) ועוזריהם
ויתר הפקידים והמתווכים בכל עיר וכפר, החיים על חשבון העם ואינם עוזרים
בשום אופן (!?) לזכך המושגים בקרב עדתם, לתקן המדות ולהעיר רגשות
מוסר, ותמצא כי לחנם הוצאת את הצדיקים מהכלל ותציגם במספר הפועלים בטלים
(מה הוא פועל בטל?). ובאמת לא ראי אלה כראי המיוחסים שבאומות,
באלה האחרונים נמצאו רבים החיים על חשבון זיעת עבדיהם, בשרירות לבם
ילכו יצחקו בקוביא לאבד אלפים ורבואות וישחיתו ויתעיבו עלילה, יען
הכנסותיהם מרובות ואת ד' ואמונתם, או תכלית העם ותועלתו לא ידעו, כי
אינם חושבים מאומה ורק בהפקירא ניחא להם. ומה מאד רחקו מהם הצדיקים. המה
לא יעותו מוסר (לא תמיד! אלפי נסיונות יעידו, כי יעותו ויעותו בעת אשר
נחוץ להם.) ואם יש ביניהם החיים חיי נחת ולא מנעו מבשרם כל טוב (על
חשבון מי?), אך לא כזוללים וסובאים ולא בלעגי מעוג את לוצצים (אך כל
זה הוא על חשבון ההמון, ומה לנו אם כזוללים וסובאים, אם לא?…),
אך במסבת עניים ואביונים (ר"ל הולכי בטל זוללים וסובאים, העוזבים
נשיהם בניהם ואבותיהם ולא יעשו מאומה), ולא יבלו ימיהם בהבל וריק,
אחד המרבה ואחד הממעיט יעיינו בספרים (איזה? אם “ילקוטי מהר”ן" “מגן דוד”
“ספורי מעשיות” וכדומה, א"כ טוב שלא יעיינו כלל…) יפנו לבם לתפלה
(ומה בכך?), יתיצבו כשופטים בין העם (ומי בקש זאת מידם? הלא על זה
אנו מצטערים!) ויש להם מטרה, אם טובה אם לא, ישפטו אחרים, אך לבם נאמן
לאלהים ועמם וכל מעשיהם ע”פ שטה קשורה בנפשם! (אך הלא גם להיעזואיטים
יש מטרה ושטה קשורה בנפשם, ובכל זאת רעים וחטאים הם…) ואם אין
כונתנו ללמד זכות על הצדיקים ועל שטתם

(ומה א"כ כונתו?…) יודעים אנחנו עד מאד כמה רעות
וזלזולים נצמחו לכלל עמנו בגללם, וביחוד בגלל המקנאים להם ומחרחרים ריב
על הדבקים באחרים, עד שיגישו משפטם בערכאות ויחולל על ידם שם ד' ועמו
(וכל רעת החסידים הוא אך בזה שיחרחרו ריב ויגישו משפטם בערכאות?… מכלל,
אם לא הגישו משפטם בערכאות, כי עתה לא מצא ה' צעדערבוים כל דבר רע
בהצדיקים, אם גם שונאים המה תכלית שנאה להשכלה, יפיצו חשך ואפילה בין
העברים וירבו אביונים בישראל – וכל הרעה הגדולה שיגישו משפטם
בערכאות!…); כן לא נעלם מאתנו כי יקבצו כסף תועפות מדלת העם בעד
הבטחותיהם תקותיהם ותנחומותיהם. אולם על כל אלה תוכל לכנותם בשם אחר, אך
לא בשם “בטלנים” כי פעולתם רבה ועצומה וכל העם נצב עליהם מן הבקר עד הערב
לשמוע עצתם ותורת פיהם (א“כ רעים הם עוד מהבטלנים, למה א”כ יתבע
עלבונם?…) וכחם אינו כח גשמי לקחת בחזקה, רק רוחני, כי נמשך אחריהם לב
העם המאמין בפלאותיהם וכמעט כלם יתנו להם ברצון טוב, בתקותם למצא עי“ז חן
בעיני ד' (אך בכל זאת אך הצדיקים חייבים בדבר. אם כלם יתנו להם ברצון
טוב, הוא יען שכלם טועים וחושבים בלבם שיש בהצדיקים ממש, אך האמונה
הנשחתה הזאת הלא נטעו ויטעו הצדיקים בעצמם ע“י ספריהם, ע”י גבאיהם וע“י
עושי רצונם. האדם הלא לא יולד חסיד אך בהיותו לאיש יפתוהו אחרים,
או נפתה לבבו אחרי ספריהם הנשחתים; א”כ יהיה איך שיהיה בכח גשמי או בכח
רוחני, בכל זאת ימלאו הצדיקים בתיהם זהב, אוכלים ושותים כבהמות, אינם
עושים מאומה, יצאו במלחמת תנופה נגד ההשכלה ומפיצים עוד חשך ואפילה).
וזה לך האות, כי לו הואילו המה בכחם הגדול לעזור למפיצי השכלה, להשגיח
על ביה”ס ובתי מדרש הרבנים ולהתיר לשומעם בקולם לבקרם, ולהקהלות לבחור
להם רבנים כאלה, כי עתה לא היה פוצה פה ומצפצף עליהם, וגם אתה לא מניתם בין
הבטלנים (חכם גדול. אם עשו כמו אלה, אז לא היו צדיקים, ואיך יכלנו
למנותם בין הבטלנים? הלא דבר נמנע הוא זה והוא נגד טבעם ומטרתם, – וזה כמו
אם נחפוץ לאמר: לו היו להחמור כנפים, כי עתה הגביה עוף השמים; איש העוזר
למפיצי השכלה, לא יוכל היות צדיק ולא יכסה חמס על לבושו לאכל חיל
אביוני אדם, אשר בנפשם יביאו לחמם).. ועתה אם יפעלו ההיפך, ופעולתם
עצומה, הרשות בידך להאשימם אך לא להבזותם (הרשות בידינו להבזותם
ולהאשימם כאבן נגף…). ובאמת אין בקרבנו כמעט שום אחד, זולתי
המחזירים על הפתחים אשר יחיו בלי שום פעולה על חשבון הכלל, ולא
נופלים מכל הרבנים והדיינים ונושאי משרה בקהלות גם הצדיקים".

עתה ראה, קורא יקר, איך ידבר ה' צעדערבוים סרה בהצדיקים!
הן מודה הוא שיפעלו ההיפך, ר“ל לא יעזרו למפיצי השכלה, לא יתירו
לשומעי בקולם לבקר את בית מדרש הרבנים, ויאסרו על הקהלות לבחור להם מתוכם
רבנים; כן מודה הוא שפעולתם עצומה, א”כ הרעה היוצאת מהם ג"כ עצומה,
– ובכל זאת יסיים בפה מלא: “ולא נופלים מכל הרבנים והדיינים ונושאי
משרה בקהלות גם הצדיקים”…

ב) בגליון א' לשנה זאת יאמר ה' צעדערבוים בפה מלא:
אין לנו עסק בזה אם יאמינו העם באחד קדוש להעריצו ולהפקיד עתותיהם בידו,
ובשכר זה ישחדו מכחם בעדו למען יוכל לשבת בשלוה, להקדיש ימיו לתורה
(?) ועבודה, לעשות שלום בין איש לאשתו, בין חתן וחותנו, איש לרעהו –
באמרנו למה יגרע נחלתם מכל שופט יועץ ורופא, הלוקחים שכרם
משלם“. א”כ ידמה את הצדיקים לשופט יועץ ורופא, אם גם האחרונים
מביאים תועלת והראשונים הפסד ונזק…

ג) לא את הצדיקים בלבד, כי גם את בנות הצדיקים יקח
תחת כנפיו. בגליון 32 מ“הקול מבשר” במאמרו “שעלטין אונטר דיא אויגין”
יאמר, כי החסידים דרושים לשכור לבת הצדיק, אשר באה לאדעססא, עגלת צב
לנסוע מדי יום ביומו לרחוץ בים, יען כי אצל אביה נוסעת בכרכרות
ועגלות צב יותר טובות. וזה לשונו הטהור והקדוש:

“וואס פסקיט איהר אזו אפ דעם רעבינס טאכטער? (הוא, כי
איש אחד הביא במשפט בשפת רוסיא את תעלולי החסידים, אשר ישכרו לבת
הצדיק עגלת צב.) זאלל זיא צו פוס געהן זיך באדען אין ים (ומדוע לא? ואם
לא תוכל, אז תשכור בכספה ולא על חשבון אחרים…) זיא איז אפשר בייא איהר
טאטין אין שענערע קאליסען געפאהרען (ועל חשבון מי יש אצל אביה עגלות צב
יותר טובות?). וויא געפעללט אייך דער חטא!”

א"כ לא יחשב לחטאת, אשר החסידים ישכרו עגלת צב לבת
הצדיק… והנה יכלתי להביא ראיות לרוב, אך אדמה, כי הקורא יסתפק גם
בזה…

בקצה הערתו למכתב ה' לינאווסקי, מתחרט ה' צעדערבוים על
ענותנותו הגדולה, אשר אמר “לזרא לנו תהלות ותשבחות” ועתה הוא בא
ואמר:

“ודברי הימים יביאו בחשבון מעשינו, אם לא בצדק שפטנו על כל ענין עד מקום שיד הבקרת האמתית (sic!) ושכל ישר מגיעים”.

כן הוא! דברי הימים יביאו בחשבון מעשיו כי שפט על כל
ענין עד מקום שיד הבקרת האמתית ושכל ישר מגיעים – ולאות עי' פרח 7,
18, 32, 39, 40 וכדומה לרוב…





49.

כבר נודע האיש התם לנותן עצות טובות וישרות. בגליון
22 נתן לנו התם הזה עצה טובה לקרות את העתקות ה' קאנעלסקי – והנה לא
ידענו כמה שמעו לעצתו, ואם הם משיבים לו תודה… עתה בא התם הזה בעצה
חדשה, לא לכלל הקוראים, אך לשני סופרים, האחד ה' צווייפעל והשני ה'
שאצקעס ויאמר להם: “לכו בכחכם זה להוציא מתעלומות חשך ספרים מועילים
כאלה”, כמו ה'

צווייפעל וה' שאצקעס לא ידעו מה לעשות בלתי עצתו. והנה
עד היום חשבנו (כנאמר בהגדה של פסח) שהתם ישאל, אך “מה זאת?” בין כה
בריאה ברא ד‘, שהתם הזה יתן עצות שלא כדרכו… אך למען הסיר הפליאה
הזאת אומר שהולך התם הזה לשיטת ה’ לערנער, אשר ברא (בהקדמתו לס'
“מורה הלשון”) לו ברוח דמיונו ארבעה בנים: חכם, רשע, לץ ושאינו יודע
לשאול, וכלם בשאלות שונות, וגם השאינו יודע לשאול, אשר ראוי היה
לפתוח לו, גם הוא ישאל ע“פ נס “בשלמי הספר הזה?”; א”כ, אם השאינו
יודע לשאול ישאל, אז התם יתן עצות… מצא מין את מינו
ונעור…





50.

אוי לו למ“ע שנערים (בשכל ובשנים) ימשלו בו! אוי לו
לנער, אשר נראה לו בחלום כי איש גדול הוא ויחפוץ לחות דעתו! איך המה
לצחוק הנערים, אשר חלב אמם לא נתיבש עוד מעל שפתותיהם ויתברכו בלבם, כי
כבר הגיע להם עדנה, הנערים האלה, אשר באו באיזה נס בחברת הבונים ויפתחו
פיהם לחות דעתם על ענין מה יתנגפו ויכשלו על כל צעד ושעל; בכל הגה והגה
היוצא מפיהם שומעים אנחנו, כי הם בעצמם אינם יודעים אודות מה ידברו. בגליון
39 נדפס מאמר קטן מב”ד, אחרי המאמר הקטן הזה באה הערה גדולה אחת מאת פלוני
יוסף יהודא לערנער, וזה דבריו:

“כאשר עשיתי עבודתי בהרעדאקציאן (בזה קא משמע לן, שעושה
הוא עבודתו בהרעדאקציאן, חשיבות גדולה!) בא לידי (?!) המכתב הנוכחי,
וזכרון עיר מולדתי התעורר בקרבי (כל אלה דברים נחוצים לכל בן ישראל
לדעתם) וכו‘; לא אכביר מילים (אני בכבודי ובעצמי!) אודות ה’ אבראמאוויץ
המתואר אצל הקורא כאיש נושא עליו משא הצבור ועיניו פקוחות על כל צרכי
העדה, אף לא אזכיר (עוד הפעם אני בכבודי ובעצמי!) מאומה מדברי הסופרים,
אשר יצאו בימים האחרונים לשבח ולפאר ולרומם מפעלותיו ולאמר לפניו כל
שירי התשבחות, יען כי אנו חיים במאה כזאת, אשר חזון תהלות שוא נפרץ,
ורבים המה כעת הבוראים להם ברוח דמיונם אנשי השם ויספרו צדקתם בשערים;
ובעיני (פשיטא!) הם כהמבקרים החדשים מקרוב באו, אשר ללצים יליצו וידמו
כי ירעישו תבל ומלואה”.

זה הוא הגיון! האנשים, הבוראים ברוח דמיונם אנשי
השם, ויספרו צדקתם בשערים נדמו להמבקרים החדשים זה מקרוב באו, אשר
ללצים יליצו וידמו כי ירעישו תבל ומלואה!… ובעלי הגיון כאלה עושים עבודתם
בהרעדאקציאן, כותבים בשם עצמם הערות, וממלאים בוז וקלון פני אנשים אשר לא
יבינו אל חקרם – והרעדאקציאן תתן הרשות להעושים עבודתם לעשות כטוב
בעיניהם… אשרי הרעדאקציאן שעושי עבודתה כאלה, ואשרי עושים עבודתם
כאלה שיש להם רעדאקציאן כזאת!..





51.

לראשית גליון 41 יבא ה' צעדערבוים ויקרא “קרבה שנת
השבע”! במאמרו זה יתפאר כי “לא עמל לריק, כי עמקים עטפו בר, כי הבשילו
אשכלות קהלות רבות ענבי חסד ואמת, כי לא חמל על סרבים וסלונים אשר
הכאיבו כל חלקה טובה ויסעף פארה במערצה ועל סעפות סעפים הרים יד”. והנה
אם גם לא נדע איזה עמקים יעטפו בר, ומאי רבותא אם לא יחמול איש על
סרבים וסלונים, ואיזה פארה סעף במערצה ואיזה ישועה צמחה מזה שעל
סעפות סעיפים הרים יד? אך בעד זאת יודיע לנו ה' צעדערבוים הלאה, כי
עשה כל אלה "רק בקנאתו לשם האמת ולתועלת אחיו, אשר יקרה לו מנפשו“;
א”כ עלינו להודות לד' כי לא אסף ממנו גואל, וישלח לנו מלאך מושיע, אשר
תועלת אחיו יקרה לו מנפשו, ואשר למען התועלת הזאת יוציא למעננו את
“המליץ”… אך ה' צעדערבוים לא יאמר עוד די, ויבטיחנו כי לאשרנו
ולטובתנו “לא יאבה לצאת לחפשי” – ולקץ כל הקצים יאמר:

“יובל (?) השנים שחלפו יתן תקוה בלבנו כי ישיתו אחינו לב ויבינו, כי תמים אנחנו עמם וכל מגמתנו רק (sic) להועיל להם ולעוררם להרים כבוד ישראל ותורתו בלאומים (ע"י
“המליץ”?), ומשנה טובה נשיג: נפשנו תשבע עדן לראות כי רבים יבואו לשבור
בר (ר"ל לחתום על “המליץ”…) לשבור רעבונם לדעת, וגם אנחנו נמצא חית
נפש, ולא נוסיף לדאבה עוד”.

ואם גם דבריו האחרונים סותרים מעט את דבריו הראשונים, אשר
אמר כי מגמתו רק להועיל לאחרים, אך אין מקפידין על דברים קלים
כאלה…





52.

פסחנו על שמונה עלים “המליץ” מבלי העיר עליהם מאומה, יען
כי רוח אחד בהם, וכבר קצה נפש הקורא, בלי כל ספק, בהלעג ולהג הרבה, אשר
נביא פה… היוצאים מן הכלל המה: קצה המאמר “ממשלת הכהנים” לה' צעדערבוים,
“והמחול לקראת המות”. מה שנוגע להמאמר הראשון, כבר אמרנו (פרח 31), כי
בדברים רבים יקר ונכבד הוא, ובפרט בהמשכים האחרונים, איפו יספר לנו ה'
צעדערבוים ממסתרי חסידי פולין, אשר היו זרים לרוב הקוראים, – וכן בנגעו שם
בקצה עטו בשאלות חיים אחדות; אך כבר אמרנו, כי לא נאבה לדבר ברחבה מן
המאמר הזה, טרם שיצא כלו מבית הדפוס, כאשר שמענו. ומה שנוגע להמאמר השני
“המחול לקראת המות”, לא נדבר ממנו מאומה, יען כי העתקה הוא, ואין אחריות
המעתיקים עלינו. עתה אבא אל העלה האחרון, אשר שם מצאתי איזה דברים הראוים
להעיר עליהם, ובזה נשים קץ לפרחינו אלה.





53.

נפסח על המכתב מפאוולאגראד, אשר בו יאמר הכותב, “עתה לא
נשאר לי כי אם להרים כשופר קולי”, ונבא אל מכתב ה' סמאלענסקי, אשר בא
להעיר על המאמר “קץ ממלכת הכהנים” בדבר אחד, והוא: ה' צעדערבוים יאמר שם
במאמרו, כי הליטים שונאים את הפולאנים, ויבא ה' סמאלענסקי, כאיש ליטי
ויאמר כי להפך, שהפולנים ישנאו את הליטים… כן ה' צעדערבוים אמר
שהליטים לא יבטאו כנכון, ויאמר ה' סמאלעסקי “מבטא בני ליטא נכון מאד (?)
כי המה יבטאו נכונה כל האותיות, לא כן בני פולין – המה לא יבינו לדבר אות
ה‘, כי ה’ וא' בפיהם נשתוו”. ומזה הוציא שמבטא בני ליטא נכון מאד!
והנה ה' סמאלענסקי לא הסתפק עוד בזה ויעש מלמטה הערה כזאת: "אולי משפת
איטלקית באה זאת להם, כי גם להם אין אות ה' ". כלומר, דעו רבותי! שיודע
אנכי שיש שפת איטלקית בעולם, וידיעתי גדולה כל כך, עד כי יודע אנכי שאין
בשפת איטאלקית אות ה‘; שאם תמצא לומר שלא זאת כונת ה’ סמאלענסקי, מדוע לא
הביא ראיה משפת רוסיא, הקרובה בפינו ובשפתנו, אשר גם בה אין אות ה'?…
הלאה יאמר: “בני פולין יקראו את הקמץ כמלאפום”, על זה עשה עוד הפעם הערה
ואמר: "זאת להם משפת צרפת, אשר על הרוב (sic) הברת o כהברת ou בפיהם, כמו recevoir יאמר
recevouar. למראה ההערה הזאת לא יכלתי עוד לעצור מצחוק
פי! תאותו העזה להראות לעין כל שפילאלאג גדול הוא הביאתהו לשגיאה גדולה
באמת. כל בר בי רב דחד יומא יודע שהברת o בשפת צרפת היא כהברתו הלאטיני o, ואך באיזה פרטים הוא יוצא מן הכלל, כמו לפני i, בין כה הפילאלאג הזה יאמר שהברת o בשפת צרפת על הרוב הוא ou, והביא ראיה מיוצא מן הכלל…

אך כל זה, קורא יקר, דברים קטנים, ואנחנו נבוא עמדך אל הערת ה' צעדערבוים למכתב ה' סמאלענסקי.

“חלילה, חלילה לנו, יאמר ה' צעדערבוים, לעצור בעד מי שירצה
להשיג עלינו ולשים לאל מלינו, כאשר ראו קוראינו פעמים רבות, כי אמונים
אנחנו לנס דגלנו לבקש אור ואמת, למרות עיני שוטנינו ומקנאינו (השטן
והמקנא אני הוא, אשר העזתי פנים לאמר בהכרמל (24 שנה ששית), כי הדגל
הזה הוא דגל כוזב ומזויף, ובזה בטה אותי במדקרת סאטירתו הנמרצה…), אך אתה
ידידנו המבקר תסלח לנו, אם נשיבך אמרים”…

ובזה יבא ה' צעדערבוים וסותר את דברי ה' סמאלענסקי; ופה המקום להעיר על שני דברים:

א) כבר בא מועד לבער את הידידות והאהבה מליטעראטור
העברית; אין ידיד ואין אוהב בדברים ליטעראטורים! הידידות בליטעראטור מביאה
לידי רבוי תארים, אשר כבר צוחו עליהם קמאי דקמאי, כי הכותב לאיש אחד
ידידי, אז יעניק עליו כל התהלות והתשבחות, הישנות והחדשות, למען
יאמרו: ראו איש פלוני כמה מכובד הוא שיש לו ידיד כזה…

ב) פעמים אין חקר יתפאר ה' צעדערבוים בהמדה הקדושה
אשר יעשה אתנו לפנים משורת הדין שיקבל דברים נגדו. ולפי דעתנו המדה
הקדושה הזאת בעצמה מין ערמה חדשה היא להוליך את הקוראים שולל ולסמא את
עיניהם. והאות, כי לא היה עוד מקרה אחד אשר יודה ה' צעדערבוים שצדקו דברי
המשיג; בכל מקום הוא יצא נקי בהצדקו, כלומר הוא חושב כן; יתנפל על הכותב
שלא ירד לעומק דבריו, יחפוש בדברי עצמו כונות אחרות, ירבה לעג ולהג כמים
ויבלבל את הקורא, אשר קולות וברקים הוא שומע וקול רעיון איננו שומע;
בקיצור הוא תמיד הצדיק בריבו… הלא דבר הוא!! ועד כמה צדק הוא בכל מקום
נגד מעיריו עי' פרח 7, 18 ג' וכדומה.





55.

בגליון זה יבא מכתב ה' שולמאן לה' צעדערבוים, אשר בו יאמר
על מרבית בני הנעורים כי “כל חכמתם וכל תבונתם וכל מדעם הלא הם: להיות
מלעיבים במלאכי אלהים, להיות מתעתעים בנביאי האמת והצדק, להבזות אם כל קודש
– היא שפת ד' אלהים ושפת משה ועבדיו הנאמנים” – אחרי כן יכנה ה' שולמאן
ברוב טובו את מרבית בני הנעורים בשם “בנים כחשים” ולכן יאמר: “המשכיל
בעת הזאת ידום” ולא יכתוב במ"ע “עד אשר יערה עלינו (ergo גם אני משכיל) ממרום”. אך תוך כדי דבור הדר ביה ה' שולמאן
מההיא ויאמר: “ואם כי לא משכיל אנכי אך כמקרהו (ר"ל כמקרה המשכיל, אשר
ידום בעת הזאת) קרה גם אותי, וכמוהו אשים יד לפה ולא אשמיע בחוץ קולי
להגיד לבני בלי בינה (המה מרבית בני הנעורים…) פשעם ולמתחכמים
עונם”.

ואם צר לך מאד, קורא יקר, כי הסופר הנודע הזה, אשר לו
מוקטר ומוגש תהלה מכל אפסים ואשר ברוב ענותנותו יאמר, כי איננו משכיל,
ישים יד לפה ולא ישמיע בחוץ קולו להגיד לבני בלי בינה פשעם (כמו זאת
היא מטרת כל סופר, ומבלעדי זה אין מה להגיד ולכתוב), – אז שובה למנוחתיך,
כי ה' שולמאן ברוב רחמיו וחסדיו יבטיח לנו, כי “ינער גם הוא, ידבר במר
נפשו וירוח לו, והיה בהניח לו ד' מעצבו ומרגזו ויתן לו כל מחסורו, ישמיע
גם הוא את קולו במ”ע “המליץ” ולע“ע הוא שולח לכבוד המו”ל “המליץ” מכתב
אחד, אשר שלח אליו המליץ היקר מוהר’ר נפתלי קעללער ז“ל, ובזה יבקש את מעלת
המו”ל, כי יאבה בטובו להדפיסו “בהמליץ”.

והנה בלי כל ספק תחכה ממכתב קעללער, כי גם הוא יגד לבני
בלי בינה פשעם, או הוא ידבר מדברים אחרים העומדים ברומו של עולם – חלילה!
מכתב קעללער הוא מכתב פשוט אשר יכבד וינשא את ה' שולמאן עד גבהי שחקים
וישמח שמחה גדולה על “המסתרי פאריז”. ויען כי דבריו על אודות “המסתרי
פאריז” ראוים למי שאמרם ולמי שנשלחו אליו, לכן אביאם פה, וגם יש בהם
תוכחת מוסר ליתר הסופרים, כי מקעללער יראו וכן יעשו לשמוח בספרים “כמסתרי
פאריז”, ולמען ידעו מעתיקים כאלה להתפאר אחרי כן בזה במכתב עתי…

"את מסתרי פאריז שלך (?), יכתוב ה' קעללער, קראתי זה לא
כביר ואשנה ואשלש בם (יש להפליא באמת על אומץ רוח כזה!), ושבעתי די
עונג. האח! האח! ראתה עיני (היוכל מליץ לכתוב בלי האח!…), כי הפלאת
במלאכתך ולא קם במעתיקים כמוך (איזה מעתיקים לא נאמר, אך בלי כל ספק
כונת ה' קעללער על המעתיקים האחרים בשפות החיות, א"כ הפריז מעט על
המדה)…

"פן ידעת אולי ממכתבי בהמגיד, כי יש לי חיך לטעום למאוס ברע ולבחור בטוב (אך אנחנו מסופקים בזה,

א) כי מעיקרא דדינא פירכא,

ב) הן ה' מיצקון נמנה אצלו בין המשוררים הגדולים; בין
כה אשמע תלונות מכל עברים, מדוע לקחתי במחברתי “חקר־דבר” לבקר איש כזה,
אשר כבר נמנו וגמרו, כי אינו יודע אף כקוצו של יו“ד מרוח השיר. ואם גם
יש שני יוצאים מן הכלל והמה: ה' לערנער וה' גאטטלאבער, אשר יכנו את
מיצקין בשם “המשורר הנכבד” אך אין מקפידין עליהן, יען כי הראשון יאמר
כזאת אך על אפי ועל חמתי, – והשני לא קרא את שיריו, כאשר יודה בפה מלא
(עי' המליץ 12 שנה שביעית) וג”כ על אפי ועל חמתי כנזכר שם בפירוש.) ובעת
אעמיד לפני מאמרים לבקרת, אז אמצה מהם עומק הדין, ונקה לא אנקה גם חסרון
קל. אולם בכל ספרך לא מצאתי גם פגימה קטנה שבקטנות, כלו (!) זהב סגור הן
מצד הלשון והן מצד קשור המליצה, ועליו ראוי לאמר, לא בא כבושם הזה מאז
נסתם חזון (!?)".

לא פה המקום לבקר את העתקת “מסתרי פאריז” ולהראות את ערכם
הקטן לכל העמים בכלל ולהעברים בפרט, אך מפני כבוד קעללער וכבוד עצמו, ראוי
היה לה' שולמאן לדין את הדברים האלה בגניזה…

56.

אחרי כן יבא מאמר “משפט צדק” מאת האיש החי בעולם
התוהו ה' גורלאנד. והנה מדי דברי בהאיש הזה לא אוכל לחשות מחתימתו על כל
מאמר ומאמר; וכה סדר חתימתו: "אני, כמו אשר נסתפק עוד בזה שהוא הוא,
ואם לא תדעו מי הוא האני ומה הוא האני, אז יוסיף: איש, אך גם זה מעט
לכן יוסיף: ח"י; אולם בהוספה הקטנה הזאת נוכל לדרוש שלשה
פנים:

א) חי ולא מת;

ב) שאף על פי שאני איש (כלומר אני אמרתי לכם) בכל זאת הנני חי ולא יותר;

ג) שחי המה ראשי תיבות חיים יונה, אך
לפעמים לא רחוקות פגשנו כי יכתוב חי בלי נקודות עליהם, א“כ יחפוץ
לכוון כל השלשה ביחד… אך עוד מעט הוא להקוראים, לכן יוסיף באותיות
גדולות: גורלאנד, ועוד לא יסתפק, לכן יוסיף: מאגיסטראנט (ועתה
מאגיסטר), ואם לא ידעתם מאיזה בית מדרש, אז יוסיף: מהאוניווערסיטעט,
ואיזה אוניווערסיטעט? אז יענה: בס"ט פעטערבורג, – וכל כי האי למה? כדי
לאיים את הקורא הפשוט, כי ידעו עם מי יש להם הגדולה לדבר… כי מי זכה
לדבר בחייו עם איש חי מאגיסטראנט (ועתה מאגיסטר) מהאוניווערסיטעט
בס"ט פעטערבורג; בין כה אני איש חי גורלאנד מאגיסטראנט מהאוניווערזיטעט
בס"ט פעטערבורג; לכן כרעו והשתחוו לפני, כי מאין כמוני… והנה האיש
הח”י הזה מלבד שיזכירנו תמיד שהוא איש וחי בשולי מאמריו, עוד יציב את
שמו הגדול והנורא, ברוב מאמריו גם בראשם; ועוד מעט לו, עד כי תחת כל הערה
והערה במאמריו יחתום “אני איש ח"י”. את הדבר הנפלא הזה נוכל לבאר, או
בזה שה' גורלאנד אוהב מאד לראות את שמו נדפס פעמים רבות. או בזה שיודע
הוא נפש הקורא, לכן יזכירבו תמיד כי הוא איש וחי… אך נשובה נא
אל ה“משפט צדק”! והנה אם תקוה מן האיש החי הזה חכמת שלמה, אז
תוחלתך נכזבה, כי הטרם תדע שפילאלאגים חיים כאלה מחבבין דברי הבל, אם
אך עתיקים המה – ודברים העומדים ברומו של עולם נחשבו בעיניהם להבל
ורעות רוח, אם אך בחיים יסודתם; גרגיר חול אחד, אשר אבד עליו כלח,
טוב בעיניהם ממרגליות אם לא עברו עליו שנות אלפים; ועליהם נאמר משל
קרילאוו “התרנגול והמרגליות”. כן הפילאלאג דנן מצא מציאה גדולה ונפל עליה –
והוא כתב יד ישן נושן או “פסק דין”, המספר, כי הקראים החרימו איש אחד
בשנת 1688, יען כי כחש בפקדון ממאה זהובים. המציאה הגדולה הזאת נתנה
שמחה בלב האיש החי, ויתן לה שם חדש: משפט צדק, ולתועלת כל
העולם כלו הוציא אותה בדפוס, הקיפה פנים ואחור בחכמות תרנגוליות; –
ולמען תתענג קורא יקר, על חכמות התרנגול הזה, אם לא עלתה עוד
בידך לקרות בהמליץ, אביא אותן פה עם איזה הערות –. וזה לשונו הטהור
והזה ב…

“רבו כמו רבו הדעות הישנות והחדשות בדבר הקראים, דתם
ותורתם, תהלוכות רוחם ומעשה ידם, ומעת הופיע מול עינינו הספר היקר
האחד בזמנינו בארצנו, מעשה ידי הרב החכם ר' שמחה פינסקער ז”ל, הבכירו
אשכלות ידיעתנו בדבר ספרות הקראים ויהי (מה?) לגפן אדרת, כידוע לאנשי
סגולה בעמנו; והנה לא באש דת ולא ברוח קדים ובער אבוא היום לפני
הקוראים לא לעטר את קרנות החכמה של בני מקרא ולא להשפיל גאונם כדרך
הרבים מגמת פני עתה, אבל ברצוני לחזק בראיה חדשה, כי מאז ועד עתה (?) בין
קהלות הקראים לא תפרוצנה ולא תרבינה המחלוקת והמפלגות כבין אחיהם
המתנגדים להם, וכי מעולם דאגו לשרש מתוכם אנשים סוררים ורעים
וכקוץ מונד השליכו מעל גיום עקשי פה אוהבי בצע ומכחישי
פקדון".

ואחרי הפראזען האלה יביא לנו את המציאה הגדולה, שאיש אחד
כחש בפקדון מאה זהובים, ובשביל זה החרימוהו אנשי עדתו, לקחו ממנו
חלקו לעולם הבא ויכנוהו “פושע ישראל”. והנה לו ראה מציאה כזאת לא
פילאלאג, כי עתה החליט אחרת, כי הקראים להפך אנשים קשים ופראים המה,
אשר יוכלו להחרים ולקחת חלק לעולם הבא מאיש שכחש בפקדון ממאה
זהובים, והחרם והחרפות והגדופים הם המה העדים, שהקראים עמדו אז על מעמד
השכלה שפל מאד ולא נפלאו מיתר שכניהם הטאטארים, יושבי קרים; אבל
הפילאלאג החי שמח על המקרה הזה, כנהו עוד בשם “משפט צדק” וישימהו
עוד לנס להעברים לקחת מוסר, כמו העברים רעים וחטאים מלידה ומבטן,
יכחישו ממון אחרים בזדון וכמו אין בנו אף מדה אחת טובה, אשר שקולה
נגד המדה המשוברת הזאת אצל הקראים… כמדומה לנו שקטנה מן המדות
הטובות, אשר העברי דשן בעקביו שקולה נגד אלפי מדות טובות ונחמדות
כאלה אשר מצא הפילאלאג החי. יקח הפילאלאג החי הזה את מצב הנשים וחנוכן אצל
העברים ואצל הקראים ויראה (אם יש לו עינים) למי היתרון ולמי נאוה תהלה!
וגם בדבר הזה שאנו דנין בו, האין טוב סבלנות העברים, אשר לא ימהרו
להחרים על דברים קטנים כאלה ואשר יאמרו כי אפילו פושעי ישראל מלאין
מצות כרמון?… העברים יאחזו בקרנות החרם לנגח בהם אך במקרים
מיוחדים, וזאת היא תהלתם!

אך מלבד כל זה, הנה הפילאלאג החי הזה לא הבין פשוט את
דברי הפסק, כי הקראים לא החרימו את האיש יוסף על כחשו בפקדון לבד, אך
על אשר “דבר ד' בזה חרף וגדף והרים יד בתורת משה ע”ה“, כנאמר בפירוש שם
בהפסק. א”כ מאי רבותא מהקראים? הלא גם העברים יחרימו אנשים כאלה! בין
כה הוא ידבר אך מהכחשת הפקדון, בעת אשר מן הפסק נראה כי
החרימוהו, יען “כחש בפקדון קדשים, דבר ד' בזה וחרף וגדף והרים יד
בתורת משה”? כן מיתר דברי הפילאלאג הזה בקצה הפסק נראה ג"כ שאך הכחשת
הפקדון אצלו העיקר, הלא כה דבריו:

"אלה הם דברי הפסק שהעתקתי אות באות מישן לחדש (הפלא ופלא!) ומהם אנו לומדים:

1) כי הקראים מתאמצים בכל עזם ויכלתם לבער מעל אדמת
קהלתם את הקוצים ואת הברקנים – הלא המה האנשים הרעים המכחישים פקדון
אחרים (ולא יותר?);

2) כי הנבלה (?) הזאת לא נשמעה בקהל הקראים חדשים
לבקרים והכחשת פקדון אין דבר נפרץ בהם (אך מאין הוציא כל זה? אם
מהפסק, הלא כבר אמרנו, כי הפסק הזה שאני,

א) כי כסף קדשים הוא ולכן התעוררו עליו ביותר,

ב) כי לפי דברי הפסק, בזה וחרף וגדף דבר ד' והרים יד
בתורת משה" ג“כ, א”כ אין להביא ראיה מזה, כי יוכל היות בינם לבין עצמם
הוא דבר נפרץ…);

3) וכי שם יוסף המכחיש (מזה עוד הפעם נראה כי לקח את
ההכחשה ליסוד מוסד החרם…) הרשום בשטר וכו' לאות דראון לזכר עולם, יוכל
להתנוסס לשבט מוסר מול עיני רבים גם בזמננו זה – וממון של אחרים
יהיו חביבים עליהם כשלהם"…

כן המה הפילאלאגים שלנו! ובכל זאת השוחט מליק יכתוב
עליהם “המאורות הגדולים”… אולם מה שנוגע אל המוסר, אשר חפץ הפילאלאג
החי להוציא מן הפסק הזה, אז נאמר שעמלו לריק. הן רואים אנחנו שגם אנשים,
אשר למדו ש“ס ופוסקים (ושם בלי כל ספק יש המוסר הזה…), אשר זכו גם
לבנים תלמידי חכמים, ובכל זאת ממון אחרים חביבין עליהם כשלהם, כלומר
אוהבים את כסף אחרים כשלהם וישימו אותו בתוך כליהם כשלהם, ובכל מקום
בואם יטמנו מהם כפות כסף למען בל ישימו בצלחתם… א”כ מוסר קל כזה לא
יועיל להם, ובשביל זה אינו כדאי הפסק דין הזה לבא בדפוס, להקרא בשם
“משפט צדק” כמו חכמה עמוקה טמונה בו ולהיות עוד לשבט מוסר ולנס להתנוסס
לאחינו העברים…










אות זו המופיעה שלש פעמים איננה נכונה, האות  המתאימה איננה נכללת בקובץ האותיות שלי  ↩










את הטקסט לעיל הפיקו מתנדבי פרויקט בן־יהודה באינטרנט.  הוא זמין תמיד בכתובת הבאה:https://benyehuda.org/read/23925