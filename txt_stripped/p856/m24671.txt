


	
	מלוכת שאול
	



הקדמה ומבוא הספר

מאשר כי כל מעשה האדם הזה בתבל, פעולותיו ותחבולותיו,
מסחריו וקנייניו, שבתו וקומו, צאתו ובואו, מאכלו ומשתהו, כולם יסובו אל
תכלית אחת נרצה מאת הבורא יתברך שמו; וכמו רובה קשת קולע ונוטר לשערה אחת,
בל ימצא מרגוע ובל יעמוד עדי השיג בחצו השערה אשר הקים למטרה, כן כל מעשי
האדם – באשר הוא אדם – לשום מטרה אחת ניצבה לכל פעולותיו, בל יטה ימין
ושמאל, אליה ירוצו עשתונותיו, והמטרה הזאת היא התכלית הנרצה מאת ה' מן האדם
הזה, והתכלית הזאת עבר באר אחרון הגאונים בזמן וראשם בחשיבות הרב
1 המורה צדק לעדת ישרון זלה“ה2 בח' פרקיו אשר הקדים למסכת אבות: ואלה דברי חכמ”זל במלות
מעוטות: וכל מעשיך יהיו לשם שמים.

והנה כאשר יתנכר בעיני האיכר ועובד אדמתו מנעוריו באמור
אליו, שעל־ידי משולש הרשום בלוח נבוא לידיעת גובה כוכב מכוכבי שמים, או
שעל־ידי צל האילן ומגדל בנוי לתלפיות נדע גובהו, ושאר דברים נפלאים אשר
נדעם על־ידי המשולש; כן יתנכר בעיני המון מהברואים בשמעם שעל־ידי מאכל האדם
ומשתהו ישיג התכלית הנרצה מאת ה‘, ובכל זאת כן הוא כאשר באר הרב ז"ל שם.
ואם הדבר כן בדבר הגופני, הלא יבצר מדבר רוחני עשות כמוהו? – היודע ומבין
יראה בעין שכלו כי השיר והמליצה הלא המה מהדברים הרמים המועילים להשגת
הבורא ולעבודתו. וכבר דיברו מזה הרבה חכמי העמים בספריהם, והמליץ הגדול
המפורסם מוה’ נפתלי הירץ וויזל והשלם ר"י אייכל בחיבוריהם, וברצות ה' אם
אדפיס ספר השירים אשר חיברתי3 אענה חלקי אף אני בענייני השיר והמליצה.

הספר הזה המובל לפניך, קורא נעים, הוא ראשית מלאכתי בדרכי
הלשון והמליצה. ואף שכבר לעתים מיודעים ערבתי לבי לגשת ולהתראה לפני יודעי
מדע בחיבורים קטנים, אמנה, הלא מצער המה בכמותם ואיכותם, וכאשר היין המשבח
בל יאבד עדנו בנפול בו שניים או שלושה נטפי מים, כן בל תורד לשון עבר
מגדולתה בהגלות נגלות אחת מהמחברתות הקטנות לפני קהל ועדה, הגם כי לא ישרה
בעיניהם. המליצה והלשון תעמודנה ביופים כאשר היו. אמנה, עתה בערוב לבי לגשת
עם ספר וחיבור כזה – אירא פן מקרה הספר הזה לבוא בידי המדברים מבני עמנו,
ויבוזו בלבם לא לבד כותבו ומחברו כי אם אף המליצה בעצמה; – ואנוכי הסיבותי
אז את כל אלה – ולכן שמעני־נא ידיד לבי קורא נעים!

דע, כי זה שלוש שנים עברו מדי החילותי לחבר הספר הזה.
וארבע מערכות הראשונות כתבתי עדן בארץ מולדתי בהיותי על שולחן גבר חכם בעוז
פאר האנשים ה"ה הקצין המפורסם הנגיד ר' זלמן ראטיבאר ללמוד עם בנו המופלג
שי'. ושתי מערכות האחרונות גם השיר על הכבוד המדומה, אשר העתקתי משיר האדון
פאן האללער4 הבא בסוף הספר, כתבתי פה פראג
הבירה. ואנוכי ידעתי גם ידעתי כי גדול כבוד האחרונות מן הראשונות; – גם
ידעתי, האף אמנה הספר הזה על פני כולו מחובר מלשון זך ונקייה, בכל זאת, די
מחסורו – אשר יחסר לו פעם להוסיף ופעם לגרוע – ואתה אחי הלא ידעת כי ספרים
כאלה בלשון עבר מעט המה ונער יכתבם, וכל מגמתי רק להרחיב את לשוננו אשר
איבדנו זה כמה – הלא תראה כי לא למען רבת המחיר אשר אמצא חיברתיהו, כי גלוי
וידוע לפני הרבה אנשים ממכירי אשר דיברתי עמהם אודות הספר הזה כי הוצאות
הדפוס רבה כמו רבה, יען תרתי אחרי אותיות יותר יפות ונייר לבן מאוד כאשר
לפניך; אף לא למען קנות כבוד ותפארת מבני עמנו, מאשר ידעתי נאמנה כי רבים
מהם בטרם יקראו בו שתיים או שלוש דלתות יחרקו שן עליו, כאשר טבע המון מן
הבוערים בעם בראותו דבר חדש בעיניהם כאלה. – – ראה תראה ידיד לבי! כי הספר
הזה על פני כולו מלא מוסר השכל, כי מוסר השכל שמתי מטרה לכל הרעיונות
הבאות5 בו.

והנה כאשר מנעורי ועד עתה שמתי מבטחי באלוהי, כי רק הוא
יודע את כל לבי, כי חפץ חסדו הוא; כן עתה אתה ה‘! צור לבבי, קרן ישעי
ומשגבי! הורני־נא דרך אלכה, רצה את דרכי! מלא חפצי לבבי אשר התפללתי אליך
זה כמה – לדפוק על דלתותיך יום־יום. כי ישרים דרכיך ה’! 6 כל הולך בהן ימצא עונג ועדן, אשר צפנת לישרים בלבותם, ולהתמימים
במעגלותם. אלה דברי ידידך, קורא נעים, המשתוקק לראות עלות כנפי הצלחותיך
בתורה, בחכמה ובאושר.

פה פראג הבירה בירח כסלו שנת התקנ"ד ליצירה.

יוסף האפרתי מטראפלוויץ





שמות המדברים

שאול, מלך על ישראל

אחינועם, המלכה

יונתן

בניהם

מלכישוע

מיכל

בנותיהם


מרב




קיש, אבי שאול

נר שרי צבאות שאול

אבנר

דוד, מבית לחם

ישי ואשתו, אבות דוד

שמואל, הרואה

להקת נביאים

גד החוזה

אביתר, בן אחימלך הכהן

אחימלך החתי

אבישי, בן צרויה

נשים, המשחקות

בעלת אוב

עזמות, בנה

ארכי, ברסי, קוסמות





שומרים לפני ארמון המלך

בקבקר

תחרע

עם הצבא, מישראל ומפלשתים





המערכה הראשונה: ארמון המלך





שאול (בשובו מהכות העמלקי) יונתן ושאר בניו





שאול


עוד חמתי כלבת אש בלבבי בוערת!

גם אחרי הכותיו לא מצאתי מרגוע.

משטין לבני עמי בעלותם ממצרים,

היום הזה בחרב נוקמת הפלתיהו.

אבד זכרו לנצח אל מאז הוכיח,

נקמתי נקמת מרום ודבריו מלאתי.




יונתן


כאשר את העמלקי הלזה הכרעת,

כן אבי המלך, כל צריך תכניע.

עוד יחיה זרע ישראל תחת שבטך

איש ואיש תחת גפנו ותאנתו בטח.




שאול


שמחה פחד, רנה ועצב, בי יסערו.

מה זה לי בזה היום, יום העוז וישע?

בני הנחמדים! הן עוד זכור אזכורה

יום בו התנבאתי ולאיש אחר נהפכתי,

תוך נפשי הוצק רוח חן מהול בישע

עוד נועם אמרי הרואה נפשי יודעת,

כי יותר מצוף דבש לחיך עסיס הטיפו.

כי אמלוך על ישראל הייתי יודע

הושיעם מידי עושי רע חמס מלאו,

אכן אם גם ברבות השנים אשר תבאנה

אצא בלבוש מלכות לפני אנשי החיל;

אם עוד אעוז על האויב להכריעהו



כאשר לנלחם על יבש7 – זאת לא ידעתי.




יונתן


שור אבי כי לבי בדבריך העצבת.

התחזק נא ורעה הצאן, צאן נחלתך!

שיות הפזורות האלה, שה הנדחה —

אן מושל צדיק כמוך, אבי המלך,

שונא רשע ובצע מעשקות ימצאו?

מה־תשמח התבל! מה יגילו בניה!

אם משמי מעל השמש עליהם זורחת,

ובהסתיר אורה כל פנים פארור יקבצו,

יושבים גלמוד ובתוגת לב יתהלכו,



כן לעם זה הנהוג משבטך8 יהי



וכמקרה יושבי החשך יקר מקרהו



אם מלהושיעם אחור נוסגת9 ידך.



מיום חבלתך אמך היית מלך,

מיום הולדך אותות מלכות בך נכרו –

כן שמעתי מפי אבנר שר צבאותיך,

מדוע זה תשים לאין זה הכח

בו משאר המתהלכים בתבל נבדלת?

כלנו בני אדם; כלנו אנשי רוח.

אך לא אל כלנו נתן מתנות המלך

כאשר לך אבי הנחמד, גבור החיל.

על מה תתאבל, למה תלבש עצבת?

אם עוד אראך כה אבחר מחיים המות.




שאול לוקח יד יונתן





שאול


הנך איש מחמד לבי! הנך גבור חיל –

גם היום אם ממלוך על ישראל אחדלה,

ישורן לא יאבד, יעקב לא ילך לתהו,

אם אתה, יונתן, העם הזה תסיע.

אך מני לקח ההוד תפארת הנזר.

מיום שובי מקרב מרגוע בל מצאתי.

ומעת לעת הנני רואה דמות מנגד

מבהיל גם נורא לבוש בשריון המלך

מתחת רגליו עטרה מובסת משלכת.



מהיות מלך לא חדלתי, ממלוך חדלתי –



הדר מלכות אין אתי גם לב מלכות אין.



כשושנה זאת המטרפה10 בפי העיט



אל־אחת הגאיות בישימון ישליכנה.




יונתן


אולי שמחתך מהכות אויב עמך

עוצם המשטמה נגד זרעו הרשע,

אולי אלה אשר סחרחרו היום לבך,

ובפנות אלה לבך לבוש בעוז יהי?




שאול


הנחמד מבני! לו כדברך כן יהי.

הנה שמואל הרואה! לך חיש בחדריך.




שמואל, שאול (זולת יונתן)





שאול


ברוך בואך הרואה לאלהי שמים!

הקימותי דברי האל על פיך צוני,

גבהות עמלק גם חסנו לארץ השפלתי,

גם חילו ופרשיו לטבח הכרעתי.

ממיטב הבזה דלת העם שללו,

גם מהם לקחו וידרו לאל מושיע.




שמואל


האזין נא בן קיש, לדברי הטה אזנך,

השתומם ושמע אמרי הרוכב שמים.

בחלום בחזיון לילה בא אלי ויאמר:

׳לך אל בן קיש המלך, דברי הודיעהו,

אנכי כל הנמצא בארץ בראתי

ארץ ושמי שמים מתהו המצאתי

אנכי מאז בעמים מלכים המלכתי,

תת עוז לחלש; תושיה לרפה ידים.

כח ליולדה – מידי! אין זולתי.

אנכי משמי קדשי בשפל נשקפתי,

ראיתי את האדם כי נעזב הנהו,

לכת אחרי התהו הועיל בל יוכלו,

הצליח אחרית ימיו אין בהם כח,

על כן מימות עולם על רוב הודו חמלתי,

כי מעשה ידי הוא, אנכי המצאתיהו.

מכל הנמצאים המתהלכים בארץ

אותו בחרתי ואפח בו רוח חיים.

אמרתי: מבחר מפעלותי לא ילך שחת!

אחד היה אברהם מבין חסרי דעת,

השתחוו לצבא מעל ולמעשי ידימו,

הוא תעב אותם וישלך נפשו מנגד

כל משפחתו ובית אביו נתן לחרם;

כי שמים וארץ אלה לא בראו

גם שמש ירח אין נפשו ידעה.

גם אנכי אופן הודעי גליתיהו –

הצלתיו מדורו וממשטמתמו.

לו נתתי זרע קדש, לי סגלת נצח.

אחרי כן צאצאיו אל מצרים ירדו



כן גזרה חכמתי כן מיום אז הוכחתי11 –



אלה בני רשעה ענום, העבידום בפרך.

מתוך כור הברזל הזה מתוך עם רהב

בזרוע עזי את זרע עבדי הוצאתי —

אחרי הכותי אותם מכת בלתי סרה.

זאת ראו ילדי תבל, שמעו מושלי ארץ,

ויחרגו ממסגרותם, מורך לב אחזתם.

מפני העם הרב הזה כלם נמגו,

ובני עמי קוממיות משביה הלכו,

לנער מהם לא חרץ איש זר את פיהו,

כלם חרדו, מחרב נוקמת יראו.

רק העמלקי הזה! עם חרף עושהו —

קם ככפיר ממעונתו לטרוף שה נאלמה,

השמד זרע אברהם, כלותו מארץ,

טרם שאף רוח מעבודת עם מצרים

(יצרי לבו ידעתי מטמוניו בראתי).

לא יד משה בחירי תגע בו, אז אמרתי,

גואל יעקב לא יפיל את זה הבליעל!

בן נון נערהו יפגע בו יכנו נפש,

ישפיל קדקד גבוריו, עד עפר יטהו,

על פגריהם רגלי זרע יעקב תרמסנה.

לי נקם גם שלום לגמול אל אנשי ארץ,

עת תמוטנה נפשותם לכת דרך רשע!

צויתי פקדתי השמידנו – ויהי!

משרת משה השמידו, ברגע כלהו.

זאת בתורתי לזכר עולם כתבתי,

בעבור ידע דור הבא רשעת הבליעל

ולהשבע על זרעו משטמת נצח.

אתה שאול! את פי מרית, עשו הסכלת,

את מיטב צאנו לקחת, עליו חמלת.

את החטאים האלה עוד לא כלית,

פרחי זדון מזרע הרשע השארת,

מאסת את אמרותי השלכתן מנגד,

גם אותך ממלוך על זרע יעקב מאסתי׳ – –




שאול


ידעתי את פשעי. אנא! שא נא הפעם.




שמואל


אל תוסיף דבר עוד. אלהים אמר, כן יהי.

מעי נכמרו. – אכן הועיל בל אוכלה.



נצח ישראל לא ינחם, נצב סלה. (הולך)




אבנר, יונתן, שאול





אבנר


שפעת נצח וישע לאדני המלך!




שאול


ברוך בואך אבנר, דודי גבור החיל!

הספרת צבאות עמי כאשר צויתיך?

העוד לבם לב אריה המס כל אויבמו?

העוד יתנדבו לכת לקרב ולמלחמת?




אבנר


מאז בגלגל עמם המלוכה חדשת,

אין פוצה פה ומצפצף, כלם יאהבוך,

כלם מקרב לבותם לאל יתחננו,

הוסף לך ימים על ימיך פה בארץ



ולהבריק12 מלכותך כזהר שחר בקר.



באור הזה ילכו יתרועעו אף ישירו.

עתה אדני המלך יסלח נא סלוח,

דבר קטן אשאל, אל נא יחר אפך.




שאול


אבנר, אבנר! עד מתי תמלל עוד כאלה?

מדי דברך מתי לא הטיתי אזן?

היש מאום תחת ממשלתי אתה לא ידעת?

אתה המוציא והמביא כל עם הארץ.

מדי צאתם לקראת אויב גברו ידיך,

אגג הלזה תפשת חיים בזרועיך.

ומה־זה עוד דבר קטן תשאל? דברה!




אבנר


יחיה אדני המלך ובניו לנצח!

יקום כסא מלכותו עד בלתי ירח.

מר לי מר אדני המלך רוחי אמללה,

בראותי זה תמול גם שלשם רוע פניך.



איה קרני פניך כשחר הבריקו13?



איה לבך לב שחל הדוך14 אויב לארץ?



אים איפו מצעדיך מעוז עמך!

מה־זה לך שאול דודי? אנא לי הגידה.

דם אבנר ישפך כמים! לך יושיע.




שאול


כי לבך שלומי יאבה, פניך יעידו.

עיניך אשר כגלגל תוך האופן ירוצצו,



הזורות איבה לקראת15 מתקוממי מלכך —



פצפצם מהר מארץ כלותם כרגע;

הן הנה רבות למאוד יותר לי תגדנה

מאשר כל שפה כל לשון דבר תוכלנה.

ידעתי אבנר, מלכותי נפשך חפצה,

כראותך כי לי העוז שמח לבך.

אך העוינו אתה גם אנכי יום אמש,

יען כי לא הכרתנו העמלקי כלה.

מיטב הצאן ומשאר הבזה בזונו,



כי גם16 זכרו מארץ ימחה – שכחנו.



על זה חרה אל, מלכותי קרע קרוע,

מגבהי שחק לבור צרה הפילני.




אבנר


איך ידעת כי בזה את פיהו מרית?




שאול


רגע שובי מקרב המון פלצות אחזוני,

לבי נבא לי נוראות וכבר ראיתי

העבים ממעל לראשי התרקעו.

ישבתי משמים ושמואל השב בא אלי,



עיניו הבריקו17 אף ודבר אל השמיעני.



אמרי פיהו את לבי ממקומו התירו,

עוד נהמה תוך אזני כנהמת רוח סער.




(מסיר פניו לבכות)





יונתן


הוי אבי; עוד פניך חמרמרו מבכי.




שאול


עוד, עוד – כן עד עולם אבכה בנפש מרה,

הוד מלכותי חלף מני גם רוחי סרה.




אבנר


התחזק ואמץ, מלך ישראל! אל תרף!

דבר הוא, קרה גם יקרה דור דור לנצח –

גם אל לא יתצך כי הוא אל נושא פשע.



העת18 הלוקחת לבות אנשי החיל,



תתה בלבבם מורא ואימה גם מורך,

לא לעד תפעל כזה, לא נצח זאת יהי.

איעצך המלך! ויהי שדי עזרך,

כזה רבות שמעתי, אבותי לי ספרו,

תלאות הרבות לאדם כחותיו תמוצנה,

כל גידיו ועורקיו עם כל עצמותיו תחלשנה –

רגע בל ירגיע ידמה למשתגע.

עתה שאול! עוד לא ימים רבים חלפו

כי הכית האויב גם חסנו שחת,

מזה שנו דמיך תפקידם קרבך.

מאז ידעת שר צבאותיך הנני,

השמד צר כלות בו חצי נפשי יכולה,

כחי עתה ככחי אז צאת לפני החיל

הורש מפניהם, כל הקמים הפילמו

ולהשוותם לדמן לאשפתות חוצה.

אך אתה המלך! לא נסית באלה.

די למלך שבת בהיכל, לשכון בית,

חשב על הצלחת עמו, רק לגזור אמר –

שב מעתה ביתה, לקרב אל תוסף לכת.

צוה, ואיש יודע נגן לך יבקשו,

הוא יפרוט על הכנור, לך ינעם לאזן.

עת קחת העצבון מושבו קרבך –



מהרבות חבור19 מנגינותיו ישכח,



וכמאז ומקדם יהי לבך שמח.




יונתן


דברי דודי השר לאזן מה נעמו!

גם אנכי ככה זה יומים יעצתי,

בל יצא אבי מדלתי ביתו וחוצה.

אכן הגד לך זאת אבי ירוא יראתי

מאשר ידעתי לבך כוסף בקרב לכת.



יושב מרום שם זאת תוך פי 20 שר צבאותיך.



עצתו עצת חכמה לך אבי ישע תצמיח,

אמרי פיהו ממליך מלכי ארץ הוכיח.




שאול


אך אבנר ובני יונתן את כל יוכלו!

אך לכם מחמדי לבי אשמע שמוע.

מיום מלכי אבנר אחרי פעמי הלכת –

כל עת קום האויב שמת נפשך בכפף,

כליתו מהר שרשתהו השמדתהו;

כי גם זולתי תעשה כה, לבי בטוח.

שור אבנר! עיני הצאן האלה עליך.

גם את יונתן תקח הוא יהי לך לעזר

לבו מלבב אביו קרץ, תחתי הנהו.

גם הוא יתמרמר נגד האויב בכעס,

פשח שסף ובלעהו חיש כמו רגע.

הוא זה ערב לבו וילך עם הנער

לקראת מצב הפלשתים מהר רץ כשחל,

על ידיו על רגליו עלה על שן הסלע.

גם לי גם לעם לא הגיד דבר וילך.

אך אהבת שניהם תוכו בערה כשלהבת

היא הציתה לבו ויכם מכת חרב.

אחרי עזר שדי אתם אנשי החיל

את עמי מידי גוי עזי נפש תצילו.




אחד מן עבדי המלך





עבד


נער יודע נגן בכנור ידעתי,

כאחד המשוררים יפרוט על פי הנבל.

גם לקרב לבו כלב האריה, גבור חיל

הכות לחי כל אויביו הכה ופצוע.

חכמתו תאיר פניו מעיניו תופיע –

אהוב מכל ובכל מקום יפנה יצליח.




שאול


איה העלם הזה? חיש דבר איהו?




עבד


אביו ישי יקרא, שם עירו בית לחם.




יונתן


הניח21 אבי ומצא אל נפשך מרגוע,



מחר אביאנו טרם השחר יופיע.




נשלמה המערכה הראשונה





המערכה השנית: שדה בית לחם





דוד רועה בצאן, וכינור קטן בידו. הרחק ממנו שוכב האריה המת אשר שיסע





דוד


מלכי ארץ! יושבי היכל ובית

התעדן עם צמחי כרם וזית



ספח החמת22; שכר לשחת –



ביין הטוב בטן תתמלאו

תור אחר הענג כאשר תמצאו

לא לכם מרגוע; לא לכם נחת.

סורו משם פה תחת השמים!

שורו תבנית אל תאוה לעינים!

את בנינו הנפלא פה תשקיפו;

על נרותיו הדולקים התפלאו

פעם יתגלו פעם יתחבאו

עדן וענג לנפש ירעיפו.




פורט על הכינור






אהבתיך יוצרי! מנעורי אהבתיך,

עוד רוחי בי כוסף דעת דרכך

אכן גדלת מאוד רוכב שמים!

האם תיטב תודת שפל הערך

לאשר כל צבאות מעל יכרעו ברך?



נבדלת – לא תראה מעינים23.



התאפק בל אוכל – לבי יודך,

תוכי לב רגש, זאת עשו ידיך,

בוער כלפידים על כנפי רוח.

פה גלות סתרי לב אתה נתת,

הגד לכל פלאך מה־פעלת

זאת ינעם לנפשי, זאת אכתוב על לוח.




פורט על הכינור, והולך אצל האריה המת ומביט מפלתו






אריה גבור חיל, צר לי עליך



כי פה מצאת מטרת חלדך24



פה הרגתך ידי, נפל כחך –

כן יקרה אל כל המעקש דרכהו

לעז מתגבר על חלש מנהו.



(אל העדר) חיה שיי! כי נקמתי נקמתך.




יונתן בא מרחוק עם נערו





דוד


מה־זה תראינה עיני שם? טועה אינני –

הוא בן שאול מלכנו, יונתן הנער,

מעיניו יציץ ישע גם לבו שמח.

כן בין מעברות הפלשתים עפעפיו הבריקו,

כן צעד לקראת אויב על לחי הכהו.

אכן מה מני יוכל בקש – לא ידעתי.




יונתן, דוד





יונתן


אלהים עמך עלם נחמד! רועה העדר.




דוד משתחווה






עד בלתי ירח יקום כסא מלכנו!

וברוך יונתן השר גבור החיל!




יונתן בפני עצמו






יפיו כשמש, תארו כעפעף השחר,




(אל דוד)






דבר נא אי מזה העיר אתה העלם?


דוד


שם אבי ישי, מושבי העיר בית לחם.


יונתן


גם שמך העלם נכסף לבי לדעת.


דוד


דוד.


יונתן


העוד לך אחים בית אביך זולתך?


דוד


עוד. אנכי הצעיר לזקוניו נולדתי,

דרך אבי תת לבנו הקטן העדר.


יונתן


חזק דוד! אל אמרתי הטה אזנך.


דוד


צפה צפיתי מנעורי דבר לשמוע

מפי מלכי ומשלישיו ומפיך –

מיום הולדי סר אל משמעתכם הנני

כאחד אנשים היושבים תחת השבט.


יונתן


בא אשקך. (כזה לא דמיתי25 לשמוע).



את שאול אבי ידעת כי איש הנהו

עוד לא שבה חרבו ריקם עת נלחם לחם,



עד עפר הדריך הרמיס26 גבורי החיל,



עוז כלשחל נתן לו אלה ממעל.

כאשר זאת מתת אל שדי אל מלכי ארץ

כן חפץ עתה היוצר להפוך דרכהו

ויקח עוז מלבבו, איש אחר הנהו.

איננו שאול – גם כתמול שלשם איננו.

אנכי עם שר הצבא פניו חלינו

בל יצא עוד לקרב אכן ישמור הבית.

עליך דוד שמעתי הנך איש חיל,



נגן עם כנור27 ובמיני זמר ידעת,



מנגינותיך טובות אל אזן שומעת,

שנות רגשות נפש מרע לטוב תוכלנה.

קום! הצאן האלה אל אחיך הניחה

ולך עמי הגבעה אל ארמון המלך.

כנורך אל אבי שעשועי נפש יהי,

תחת רוח כהה יתן לו לב שמח.


דוד


הנבזה כמוני יתראה לפני המלך?

הלא ימצא במלכות איש יקר ממני?


יונתן


הסיר כעת דוד כל ענוה מלבבך.

רק אתה האיש הזה מאין זולתך.

מימי זולתי היום לא הכרתיך,

עזה לך אהבתי כלפיד אש בוערת

מעתה אחי אקראך – כאח תחשבני.




(השקטה – דוד מביט בפני יונתן)





דוד


אחי, אחי! גם אתה מחמר קרצת

יחדו בנים לעליון ליוצר כל נחנו!

אתה מגזע המלכות, אני מך הערך –

מאדמה אחת נלקחנו, נפש לשנינו.

גלמי גם גלמך מגוש אחד נבראו

שושנה ועשב מאם אחת יצאו.

עתה הגד זאת אל אבי אלך הביתה,

אחרי כן אבוא אלך באשר תוליכני.


יונתן


גם אנכי אלך עמך אל בית אביך.



עתה אחי הבה! וברית עולם נכרתה28!


דוד


טרם דברך כרת לבי עם לבך

לנצח יקום, מיתריו לא ינתקו.




ארמון המלך: שאול, מיכל, מרב, ושאר בניו





שאול


מה עז העם הרב הזה, עם שוכן בטח!

מה יפו ילדי ישראל מטע אל נצח!

בנים כשתילי זיתים כגפן אדרת

רצים כצבי לקרב אדמו פנים כשחר

הלוך גם רנן בשיר לקראת מרי נפש –

ומה נחמד אף נעים היות מלך עלימו!

יפיפית ישראל! בך קננה הדעת,

חכמה בינה גם תחבולה בך התישבו –

כמעין הנובע תוך גנך הנמו,

משם ישתו ימצו גם יתעדנו בניך.

כל גויי הארצות הכלם יכלמו

יד על פה ישימו מדי שמעם מליך

גבורי כשדים גם חכמי יועצי מצרים

ממרחק יבואו למד מפיך דעת.

יפיפית ישורן! נעמת זרע קדש!



אלה אנשי מדע29 מנפלאות צורנו,



אלה נחמדים מנעימת מנגינותמו,

לאלה לב שחל הם גבורי החיל



בל ישובו מפני קמים גם כי עצמו. (השקטה)



עליך מטע נועם עליך מלכתי –



טרם לקח הדרתי מלכתי עליך. (משתגע)



הה! מה־נורא מראה האיש בני הביטו.

אוחז כסא מלכותי בחרי יהפכהו –

אך שמה מה־נורא מראות העומדים אלה –

למאוד גדלו עד לשמים עצמו,

כל כדור הארץ יאחזו בזרועותמו,

ישאוהו על אברתם אל כף הקלע –

איכם בני? איך מיכל? מלכישוע? – –


כולם


הננו אבינו, הננו! נא הרגיעה.


מיכל


רחם, נא אבי המלך, הרגע לבך.

למה תשומם? מדוע תאמין לתהו?

האותנו בניך הן תשכח שכוח?

הביטה ענינו את עינינו השקיפה

אדמו כתולע מרוב הדמעות שפכו.

הן כל עמך הגוי הזה אתה העצבת

וליוצאי חלציך כמעט אין רוח במו.

מי זה הצר לך? מי הוריד ממך עדיך?

לב יעקב טוב לך עתה כמאז וכמקדם –



על30 הצלחתך מצפים ומיחלים כלמו.



הסר החזיונות הנוראות האלה!



אמנם תהו המה ומאומת כל31 אין במו.



פה בניך ובנותיך אבי הביטה,

מחרכי חדר הארמון הזה השקיפה,

את כל התבל תביט וכמאז נצבה.

למה תחרד מחזיון יסודו האפס? –

היש מאומת כל לאין כי תירא ממנו?

גרש היגון הזה ושמח מלכותך,

גם צאצאיך אלה ילדו על ברכך.

שאול הנחמדה מבנותי, דבר אל תוסיפי!

הרכות לבי, בל אוכל התאפק מבכי,

ובבכי בחלה נפשי, מרך שנאתי.

תמהון לבי כמעט עבר, תוגה חלפה.

כפרו בני! אל נא עלי קצוף תקצופו,

מתוגיון לבותיכם נפשי צאת כלתה –



חצי שדי אלה אני מטרת הורותמו32.



עתה בני הנחמדים קומו ולכו –



הניחוני בדד – (הולכים פחי נפש)




שאול לבדו, מביט אחרי בניו – (השקטה)






בדד הניחוני! – הבדידה רעיה למר נפש.

אם חברת האדם לאדם גיל ונחת,

אם ההתהלכות בין יוצאי ירך מרגוע,

הנה אך מני שבת שמחת חברתמו.

הוי עמלק צר ואויב חותם כל הרשע!

אבי כל עושי זדון תבנית כל עושי פשע!

לו ידי בן עמרם מאז עד כלה כלוך,

לו השמיד כלה ממך גם פרסה גם זכר,

הרק אך החליאני עוד נשאר מזרעך?

מיום שובי מקרב, לבי ורוחי עזבוני.

אכן בי העון כי העול עשיתי.

כל צרות נפשי ממבועיה תקרנה –

כי אחרי מצות יוצר הכל לא הלכה,

באמריו מרתה חקות פיהו תעבה.

כה דבר הרואה: 'את כל החרם תחרימו

שור עם שה מנער עד זקן תשמידו!'

ודבריו אלה אך אחרי גוי השלכתי –

ולדברת שוכן מרום אזן לא הטיתי,

את אפו הצתי, לכן זעמו מלאתי.




שאול, יונתן, דוד





שאול


נצר מטעי, בן יקיר! ברוך בואך.

נפשי כמעט עליך בני צאת כלתה.

כאכר פולח ובוקע בארץ

אחרי זרעו לגשם צופה, לך צפיתי.

אך מי זה העלם שמה עמך הבאת?

יונתן שם העלם הזה דוד מעיר בית לחם.



הוא עם מנגינותיו33 ימתיק אחרית ימיך



קול כנורו נחמד אף נעים לשמע אזן

גם שפתותיו חן מלאו חן חן תבענה.

שאול למה זה מרחוק תעמוד אתה העלם?

למה תתבושש? גש הלום בלי מורך ואימה.




דוד משתחווה





דוד


אלה בלב אויבי אדני המלך ישכנו.


שאול


דבר נא העלם התשב פה בית המלך

לשכוח עיר מולדתך ובית אביך,

להיות כאחד מהאוכלים פה על שלחני?


דוד


כל משאלות לבך גם כל חפצי נפשך

לעשותן, מאז רוחי גם נפשי שוקקו.


שאול


רבים מן המשוררים לך היתרון נתנו,

על כל המנגנים בכנור אותך נשאו.

שמעה נא גם אתה מה הדבר קרני;

לעתות מיחדות הנני כמשתגע

מתמהון לב מדרכי עולם לא ידעתי.

אינני שאול כאשר בימים עברו,

כחותי עזבוני גם הדרתי חלפה.

על עצת יועצי חכמה לקרוא אותך שלחתי,

אולי תוכל אתה הסר תוגת מלכך.

לו יאבה היוצר שלח על ידך עזר,

זכר עולם זאת לך כי הושעת מלכך:

כל בית אביך חפשי בישראל אתנה

וכיד המלך לאשר חפץ משכרתך.


דוד


כל מצות אדני המלך אשמע שמוע.

הנותן עוז וישע אל מלכי ארץ

יפתח ארבות שמיו הפק מרפא למלך.




חדר אבנר: אבנר, אחינועם אשת שאול





אבנר


הבליגי מלכה! אל תוסיפי הרבה בכי,

צפי לאלהים כל מעשיו טובים אלינו.

אך מתמול אנחנו כלנו קצרי הדעת,



עורים לחזות ולחדר34 בפעולות אל נצח.



אולי בעבור נסותו, חציו בו הפגיע.

עירמים יצאנו מבטן אמותנו,

עושר ואשר אך מידי שדי לקחנו,

החיות רוח אפינו מרוחו לנו

גם תתו גם קחתו על קו יושר ילכו.

אחינועם אמנה לב גוש עפר נלאה לנשוא הכעס.



נטל המקרה35 יכביד על קרוץ מחמר.



הבט נא שר הצבא אבנר מודעתנו,

אשה קשת רוח אנכי מלאה דאבת נפש,

מיום שובו הביתה אליו לא נקראתי.

תוך גנת הביתן ראיתיו נורא מראהו –

ומעל פניו ישקיפו פחדי המות.

מי הכיר את שאול ומי יכירו עתה?

הן כשושנה מדי התפתח עליה

מרסיסי אגלי טל יזלו בין שקתותיה,

כן האדימו פניו. עתה פארור קבצו,

קדרו גם נפלו השליכו הדרתמו,

כמקרה השושנה עת יעל הקרח



כי יפרוש הסתיו מכברו36 על פני הטבע.



לא לכם מלכות! אל לכם נגעי אחינועם! –

פה הקבצנה כלכן את פני הבטנה

המה כראי מוצק במו השקף תוכלנה

כי אדם אנחנו קרוץ מחמר כלנו.

לא תשיגנו השמחה בלתי הפחד

גם שרות ומלכות המה מהבל יחד.




מיכל והקודמים





אחינועם


אך מה אתך חדשות כי כה מהרת ללכת?


מיכל


שמחי נא אמי כי בשר לך טובות באתי.

יונתן שב. עמו עלם נהדר ביופי,

כעפעף השחר תארו גם צח משלג –

יודע נגן בכנור ובמיני זמר

ובעת נגנו סר השגעון מאבינו.


אחינועם


צדקת בתי כי טובה הבשורה הלזו,

רפאת לב אמך ויהי אל שדי עזרך.

אמרותיך אלה חדרי לבי ירדו

הושיבו שמה שמחה תחת תוגת נפש.

עתה אל אתמהמה מלכת למלך

הראות לו שמחת לבי גם כי לא נקראתי.


מיכל


נקראת אמי נקראת! הגד לך זאת שכחתי.

כאשר תוגה הבאה תדח הנושנת

כן משמחה רבה כל חדוה תשכח.

מהרבות שמחת נפש על ביאת העלם

המשקיט רוח אבינו מרבות הזעף,

שמחתי לקרוא אותך שכחתי שכוח.

כפרי נא זאת אמי ידעת גם ידעת

כי אהבת בתך לך גדלה גם נפלאה.


אחינועם


אל תדאגי בתי הנעימה אל תדאגי,

חושי נא, גם אתה אבנר תלך עמנו.




חדר המלך: המלך, יונתן, מלכישוע, מרב, דוד (מנגן בכינור ומשורר)





1


בעוז שדי

ישמח מלך

יגל בישועתו;

תאות לבו

ינתן לו

יעוז בגבורתו.


פורט





2


ישחית אויביו

יפיל קמיו

יאזר בגבורה;

חכמת מלך

מסעד עמו

לעתות בצרה.


פורט





מדי נגנו יבואו אחינועם אבנר ומיכל, וכולם משתוממים על מיטב הניגון. דוד, כהביטו את כל בני המלך –





3


לעדר שדי

עולה מרחצה

עם קול המולה;



אל ורדי37 ריח



עם לב שמח



אין בם שכולה – (אל ורדי ריח וכו')




4


דמיתי אתכם

נטעי המלך

חדרי המדינה!

אשרך ארץ!

אין בך פרץ –



אשרך עדינה! (אשרך ארץ וכו')




שאול אל אבנר





שאול


גם זאת מתת אלהים תת עזרה בצרתה,

קול כנורו ערב ומה נאוה מראהו!

אשאף רוח כמעט תוגת לבי רפתה

על נועם שירת העלם נפשי שמחה.


אבנר


נא אדני המלך, הבט עיני העלם

וראה משם כל לבו כי הוא לב שמח.



שטפי אף38 מהול בנדיבות משם יציצו.



גם הוא איש יהי! חותם תכנית39 לאיש חיל,



גם הוא את עם ישרון תחת ידך יושיע –




יונתן ילך הלוך והלום אל דוד כאיש אשר אין לאל ידו להתאפק





יונתן


הנער המגהה מזור40 מלב המלך



העלם הנותן אל אבי עוז וכח



הוא מודעי וידידי אחי כמבטן – (נופל על צווארי דוד)


דוד


בן למלך האדיר; איש יודע לחם –



ומתפאר בנער מאחרי העדר – (נופל על צוואריו)



למדו כל רוזני הארץ ועשו כמהו!




(אחינועם לוקחת יד שאול)





אחינועם


לו ישמעני גם אני אישי המלך!

בוא עתה למשתה כי עבר הצהרים.

שאול כן אעשה רעיתי, גם עמך אשתעשע.

כאבי ככאבך נשאת, שמחי נא שמוח,

נשכח צרות עברו בל עוד יפקדו

לא יזכרו כי אם הרבות שמחתנו.




כולם הולכים אחר המלך והמלכה, יונתן ודוד אחוזי יד. זולת מרב ומיכל תשארנה





מרב


תמהתי אחותי כי לא פנית מנו עין.


מיכל


אמרי את הראית עלם כמוהו ביופי?

אך אחריש מיפיו. ראיתי זה יומים

שושנה יפיפיה גוברת על אחיותיה,

דמיתי גם בריח תעוז על כלמו,

אך אחרי הריחי אותה ותהי להפך –

אכן הבינה ודעת וחכמת העלם

אמנם ממלא חפנים מיפיו גדלו.


מרב


לו כן יהי, השכחת כי את בת למלך,

הוא אחד מדלת העם רועה העדר?


מיכל


גם זאת ידעתי אחותי כאשר את יודעת.

אמנה הסכלות בבני המלך גברה



היא פתה41 אותם דמות אדם לבדמו42



ושאר אנשי התבל לאין יחשובו –

ראית מבני המלכים גם מבני פלשת,

אך אמרי אם בין כלמו ראית כמוהו?

אך בו הטבע הנעימה יפיה גלתה!

אך בו יד היוצר הראתה את פלאותיה –

עלם נחמד למראה מלא חן ויופי,



אכן על חנו ויפיו תגבר בו הדעת.


(הולכה)





מרב לבדה





מרב


אך אהבתה העזה בלבבה דוברת,

חכמתו ותבונתו למסוה לקחה –

האת לבדך מיכל על כלנו גוברת

בל על יפיו רק על חכמתו את שמחה?

גם את כמונו! האמן זאת בל אוכלה –



זה גורלנו מנת חלקנו – נצב סלה!


(הולכה גם היא)





נשלמה המערכה השנית





המערכה השלישית: ארמון המלך

יונתן, דוד

דוד


מה־נפלאה עצת צורנו ומה נעמה!



קו המשפט בו הולכי שפל ישפטו



כלו חסד הוא, הצדקה בו למשקלת,



כל מעשי יוצר תמים עליו יתהלכו.



דע נא אחי לבי פג, אף רוחי בעתתני,



עת נקראתי הגבעה אל ארמון המלך.



נער אנכי דבר חכמות בל ידעתי,



התוכח עם פחות הארץ לא הרגלתי,



עניי ראה אלהים שפך ענוה וצדק



גם בלב היושב על כסא בזרע המלך —



אותך מצאתי כי יקרת מכל אלה.



הראות לי את גודל טובך החל
החלות,



שכחת שרש המלכות, אחי קראתני.



אל נא תמוש מני, אל נא תתיר הקשר



בו לבותנו גם נפשותנו נקשרו.


יונתן


כל עוד נשמתי בי דוד, אחיך אהי.



כל עוד תראינה עיני, גם אזני תשמענה,



רגלי תלכנה — לבי ידע כי עודנו —



אהיה רעך, אאהב אותך אהבת
נפש.



אך מה החרדה הזאת בן ישי! חרדת?



על בואך פה בית המלך לבי שמח.



מי ישמע מליך ולא יכיר צדקך?



נפש מי בל תכסוף היות כנפשך צודקת?



בן מלך אני אך כבני מלכים אינני.



בלתי נפש צודקת הדר מלכות הבל,



אך נפש משכלת מולכת על הארץ! —


דוד


לו לב כל מלכי ארץ יהגה כמוך



מה־תצלח מלכותם ומה נעמה תהי!



עתה רעי! דבר קטן אשאל ממך.



מדי עזבי אבי ימים רבים חלפו,



ארוצה נא בפנות היום אשוב הביתה



גלות אזני אבי מה רב חסדי בוראנו,



איך מתוך העדר43 לחצר מלך הביאני.



וכעת מחר הנני פה ארמון המלך.


יונתן


לך בשם אל ישרון, אל תתמהמה בדרך.


הולכים.

קיש, נר, אבנר, שאול (ויונתן עודנו עומד בירכתי הבית ובל יתראה)

קיש


כראותיך מחמד עיני! לבי שמח,



סרת44 תוגיון נפשך כחותי חזקה.



הלוחם מלחמת עמו עזרך יהי.



עוד בימי זקנה ושיבה תנהג עמך,



ובדם אויב ומתנקם תמחץ רגלך



תשמח אתה בעמיך אף הם בך ישמחו.


נר


כן יאמר אלהים, כן יוצר הכל יוכיח,



גדלו מנהגי45 שדי מועצותיו עמקו.



תתו תרופה לך עדות על תשועת עמך—



כעת יאמר אל יעקב: שנס מתניך!



לישורן: חזק! וחגור על ירך חרבך.


שאול


למה עתה ולא מאז? מה יום מיומים?



מיום מלכי עלימו מוכנים לטבח46



הכות בזרוע אויב הכה ופצוע.



זאת ידעתי שאול בן אחי, זאת ידעתי,



הנם גבורי חיל מיום משלך במו.



עץ שתול על מים ההוא לא יתן פרי?



עם נהוג משבטך ההוא לא יצליח?



לא מלך בלבד הנך אף גם מורה דרך,



מדי צאתם למערכה בראשם הלכת,



כלם אחוזי חרב, מידך זאת למדו.



אם כל מלכי ארץ ללחום התאספו,



עמך הגוי הזה עמך הפילום ארצה.



רק כעת אמרתי התחזק לבותמו



העיר תגבורת עזם ללחום יתלמדו,



כי הפלשתים מניפים יד, למרוד יחלו,



וכבר עשו חמס אצל גבולי הארץ.


שאול


מה־זה תשמענה אזני? דבר לא ידעתי.



מי הגיד זאת דודי? ספרה נא לי ספרה!


נר


אנכי ובני אבנר השמועה שמענו.



אמנה הרגיעה שאול אל תדאג המלך!



הבט שערת47 ראשי כי כשלג הלבינו



אך נקמת גוי מאויביו כאש בי יוקדת.



נקמת עם ישורן תשים דמי כמרקחת48 —



עוד ארכב על הסוס כאשר ידאה הנשר;



עוד אריק חנית לירות תוך בטן עזי נפש.


שאול


ספר נא לי אבנר כל הדברים שמעת.


אבנר


אלה דברי אחד העם תחת שבטך;



׳זה ימים רבים אנכי תרתי בארץ.



׳מדי עברי בעזקה העיר זו ראיתי:



׳מחנה הפלשתים ערוך לקרב
ולמלחמת



׳ובתוכם איש אחד גלית איש הבינים,



׳איש חזק גם אדיר, איום ונורא מראהו.



׳מיום תמו בני הענק לא נראה כמהו,



׳חסנו כאלון, גבהו שש אמות
וזרת.



׳כאשר פניו הבטתי עצמותי נבהלו,



׳כי כשאר בגדי האנשים בגדיו
אינימו.



׳חניתו גדולה שש מאות משקל הלהבת,



׳מרגל עד קדקד לבוש ברזל ונחשת.



׳עם רב מהפלשתים בפס דמים ישכנו,



׳גדפו יעקב גם אלהי העברים
חרפו׳.


קיש


אך רכי לבב המה הערלים האלה!



תחל ללחום את עם כחות מלכו חלפו.



אמנה בני שאול חדל מדאוג ישמח לבך!



כאשר עד כה אל אדיר נלחם מלחמתנו,



כן עוד ממרום קדשו ישלח מלאך מלחמת.



דע נא וראה כי נתח מנתחי49 הנך,



לבך לב שחל יודע כל יושב שער.



ממי זאת לך? מאל אביך ומאביך!



עוד בימי שיבתי קרני רשע אגדע!



אך זה היום שקויתי מאז צפיתי!



מימות נעורי עם אויבי ישראל נלחמתי,



הכי בעת זקנה ושיבה אדמה לנפל?



׳הבה אחי נר! אל נתמהמה בבית,



ממלך עז לא נירא, נירא מאלהינו!



שדי עוז לנו! נכנו לשמיר ושית



ובעת קום צר ומכאיב לא נרפה ידינו׳.


שאול


גזע העץ יכר מנצר עושה פרי.



את לבי הכוסף ללחום יודע אני.



מדי שמעי זאת ירתח דמי
כדם נער.



עתה אבנר חושה ופקוד אנשי החיל



בעבור יהיו מוכנים עם כל צבאותמו.


אבנר


כאשר צויתי כן אעשה, אדני המלך.


(הולך והנשארים אחריו) אחינועם מיכל יונתן

אחינועם


הבשורה הלזו מחדש תחליאני,



מכסא המלכות לארץ תורידני.



הלזה הפל גורלי היות אשה למלך



לבוא מצרה לצרה מדחי אל דחי?



הפלשתים יניפו יד, מלחמה יחלו —



מדי שמעי זאת רתת ורטט תאחזני.



כברק החודר בעבים לפני רעם



מרגיז כל לב ומחריד כל מתהלכי ארץ



מיראת קול עז הבא אחריו הולם פעם —



ובטרם יודע הקול אשר ישמע,



החזק הוא הרפה? כלם יבהלו,



כן חרד לבי מחמת הערלים האלה.



לב שאול ידעתי מלא באש מלחמת



לא ישקוט מגשת מול המורים בקשת,



מי יודע מה יקרהו משאון הנשק? —


מיכל


גם אנכי יונתן מדאוג לא חדלתי,
מה־זאת



עשה אלהים לנו? הבין נלאיתי



כי פתאום קמו הפלשתים ללחום עמנו.



אך הגד נא אחי איפו אתה היית



בעת ראשי הצבא כלם התיעצו?



כאשר באת הבית אך יצאו.



הגד הגד לי כי לא ילינו הלילה,



וכבר היום יערכו לקרב אנשי החיל



ובראשם זקני העם גם שאול אבינו.


אחינועם


ידעתי, יונתן — אהבתו לך גדלה,
יותר



מלעצתי עצתך ישמע שמוע.



דבר נא על לבו, אולי
לך יטה אזן,



בלתי לכת לפני העם כאשר עד
הנה


יונתן


זאת ידעת כי סר אל משמעתך הנני



גם זאת אעשה לך, אל לבו דבר אדברה



בלתי יערב לבו גשת מול מרי נפש,



כאשר עשה עד כה מדי צאתו
בחרב.



אכן למאוד תשגי אם זאת האמן תוכלי



פתות את אבי למנוע רגליו מלחם.



ראשון מני נולדת יותר מני ידעת,



אמנה לב גבורי חיל בל תוכלי דעת,



תשוקת איש לוחם מנעוריו ממך
נעלמה.



היא תתן עוז לחלש גם כח ליעף



ובלב זקנה ושיבה תושיב התגבורת.



היא תבריא איש חולה סרוח על הערש



תפתנו לעזוב המטה לאחוז החרב



לרוץ לקראת האויב הפילו לארץ.



אף כי היום הזה כאשר שמעתי
אמש



עזות הפלשתים בלתי50 על
תהו יסדה,



תוך מחניהם איש נורא עצום גבור
חיל,



אבני גזית יקח יטחן אותם כנתר51



ושאר אנשי תבל כזבובים לו
נערכו52.



׳אמנה אל תדאגנה, אל יעקב חי לנצח!



אתו רב חסד גם כוס מגיר שוד
ורצח:



חסד אל חוסיו, רצח לבוטחים על תהו.



על כן אמי ואת אחותי הרגענה!



בטחון הערלים הלוא בנוי על
אבני בהו,



אך עזרת שדי אל יעקב מהר
תשמענה׳.


(אחינועם ומיכל הולכות) יונתן לבדו

יונתן


׳חסנו כאלון גבהו שש אמות וזרת׳ —



הקיצה ישרון! מרי נפש התעוררו!



אל תשמחי פלשת! מהר תכסי באפל,



השכחת כי גם בנו אנשים ימצאו?



השכחת רבת מכתך מבן מנוח?



זכרי בו אחרי אסרך אותו בנחשתים,



רבים המית במותו מאשר המית בחיים,



לא אלמן ישראל מגבורי החיל,



הם ימירו נגה עזך לחשכת ליל.



דוד יונתן


יונתן


שמחת המצפה לדבר כי ימצאנו
גדולה



מכל שמחת אדם כי תשיגנו.



אך למה רעי התמהמהת זה יומים?


דוד


גם היום אחי הפרידה למאוד קשתה



לו בך זכרתי כי עתה עוד התמהמהתי.



אך הגד נא לי מדוע הנך לבדך?


איה אביך? איפו כל אנשי
המלך?


גם פניך זועפים, כתמול שלשם אינמו.


יונתן


הדבר אשר קרה מעת לכתך ממנו



למאוד נפלא גם דמות לא יוכל לבך.


דוד


חושה הגד לי כי נפשי נבהלה הנה,



האם רוח רעה לב המלך אחזתהו?


יונתן


דבר זר חדש כל שומעו אזניו
תצלנה:



מלכי פלשת ללחום עם ישראל אספו,



ובתוכם איש מגת, גלית איש הבינים,



נורא תארו כדמות מלאכי עברה וזעם,



דמו יבריק53 מפניו, עיניו יזרו פחד,



חמתו אש שורפת כתפתה מתלקחת.


דוד


איה המלך? איפו גבורי החיל?


יונתן


הלכו לקרב לקראת עזי פנים האלה.



לו גם אתה אחי היית פה יום אמש,



ידעתי כי כמוני שמחת גם אתה.



אש לוהט המלחמה בערה
על פנימו,



קיש, נר גם אבנר ובתוכם אבי המלך.



כאוד מצל מאש קרבו זיקי שלהבת



אם ירח האש, בוער כלפיד ברוח,



כן דברת מבשר מלחמה בלבם
פעלה



הציתה תוך הזקנים זיקי התגבורת.



כבחור הלובש עוז כן לבשו עזמו.



אך שמעו מהפליט מחשבת בני פלשת,



חיש מהר עפו דאו כנשרי
שמים,



כקרני השחר אדמו יקהת54 פנימו,



כברק שמים המציץ מחרכי שחק



כן נגהו מעין הזקנים הבטתמו.



אבנר דודי צוה לפקוד אנשי החיל



עתה בפס דמים מול הפלשתים
ישכנו.


דוד


הוי! רגשות נוראות קרב לבי יהמיו.



הגד אותן בל אוכל מהכיל נלאיתי



אך על זאת אתמה מדוע אתה נשארת?



כי אמרתי פן יחרה דוד בבואו
הנה



כי ימצא ארמון המלך ריק מבני חיל.



לכן נשארתי פה הגד לך את כל אלה.


(דוד נופל על צווארו)

דוד


אך את זאת אחי יונתן אביתי שמוע,



אות ומופת כי אהבתך לי אהבת אמון!



עתה יונתן היאות לנו שבת בית



עת כי מחנה ישראל בשדה הנמו?


יונתן


כן דמיתי גם אני טרם דברך כה



פן יוחר מועד הקרב אל נא נתמהמה.


(הולכים אחוזי יד)

אחינועם לבדה באה מצד אחד. הולכת כמה פעמים הלוך ושוב בסתרי מזימותיה. — אז תשא עיניה השמימה, ואומרת:

אחינועם


עתה בדד שארתי אין גם איש
בבית.



עתה לבי גם נפשי אל! אשפוך אליך.



משקיף משמי מעל להולכים פה בשפל!



הודות לך על תגמולותיך בל אוכלה —



זבחי לבי גלויים לך הרואה
ללבב!



הן מנשי כל העם הגבה הגבהתני,



כתר מלכות, הוד המשרה לאישי נתת.



כחותיו עזבוהו ופלשתים ילחמו —



אנא אל אלים, שלח חרון אפך
עלימו,



בל יוכלו הפלשתים עזי פנים האלה



לנגוע את בניך העליתם מצען55.



רב מחנה פלשת עד לשמים עצמה,



רק אתה עליון תשכון מעל
לשמים,



הורידם באף! כלם מתחת שמיך!



יראו הרשעים האלה ידעו כהנימו,



כי הם גם עצביהם המה מהבל יחד.



מידי גוי עז פנים אם את עמך תושיע,



ידעו בני תבל כי אין אלהים זולתך.



מה־טוב השתפך נפשו לפני אל רב חסד!



מהר תמצא רוח המלאה כוס
קבעת56



חיש תחלצנה העצמות מתוגיון מלאו.



גם זאת מתתך אל אדיר רוכב
שמים,



צעקת עני ונכה רוח תשמע שמוע



ומהר יודע כי נאקתו שמעת,



יען תתך לו אחרי פללו57 לב שמח. — —



גם לבי שמח אחרי בכיי לפניך,



נפשי הנבהלה עתה חדשות מגדת



וכבר רואה אנכי חללי עזי נפש —



נופלים בשאון קול השופר משוד ורצח



ומחנה שאול נושאים בידם נס עזמו.


מיכל באה מרחוק בטרם כילתה אמה לדבר

מיכל


אמי הנחמדה, כל היום לך
דאגתי,



תוגתך תוגתי וכאבך לי כאב נפש —



אמנה אם שוגה אינני צהלו פניך —



כן אמי, כן קויתי לראותך שמחה



עוד לא נודע מי יעוז בשדה
המערכת,



הנחרד מרעה אם גם התקוה נגדנו?


אחינועם


חכמת הבנות! שפתותיך חן תזלנה.



אך דעי כי גם טרם בואך לבי השקטתי.



רוחי גם נפשי לפני אל עליון שפכתי



וירוח לי מחזיונות אשר התקבצו.


מיכל נשקפת בעד החלון

מיכל


השקיפי נא אמי, שם מעל הרי אחו



יחיש איש רכב, פניו לארמון יביטו.



אם שוגה אינני הנהו מלכישוע.


אחינועם כהביטה

אחינועם


כלך אמת בתי אהובה! אף גם בזאת צדקת,



בן משכיל הוא ובשורה טובה יביא הנה.



מלכישוע והקודמים


מלכישוע


על יום טוב באתי, כנשר דאיתי
ביתה,



נפלאות ובשורות טובות אתי הבאתי,



מחנה פלשת עורף מפנינו הפכה,



הנה אבי עם שרי הצבאות
בדרך,



איש איש מישראל הולך נגן ורנן.


אחינועם


תודה לך אל אדיר! רק אתה זאת
עשית.



ברוך אתה בני לאלהים, נפשי החיית.



אם כבר עת שפכי שיחי נפשי זאת הגידה;



אוסיף שמוח עתה
יען אזני שמעה,



תקותי נמלאה, נפשי רק טוב
נבאה.


מיכל


איך היה הדבר נכספה נפשי לשמוע,



הראית יונתן עם רעו מבית לחם?


מלכישוע


הדבר אשר נהיה האזנה
והשתוממנה.



שלשה ימים מול מצב הפלשתים
עמדנו:



בפס דמים בין שכה ובין עזקה58 המה,



ואנחנו ממול מחנם בעמק האלה.



שני הרים גדולים שמה עד לב השמים,



באחד עמדנו ובשני עמדו,



הרר מזה והרר מזה הגיא בינינו



ובכל יום ויום יצא איש הבינים



נורא מראהו,
הוא חרף מערכותינו.



עוד לא נלחמנו, הנה דוד מבית
לחם



בא ויקפוץ כצבי על ההר לקראתנו,



כברק עבר תוך רחוב המחנה
למלך,



ויאמר אליו: ׳יסלח נא אדני המלך,



׳גלית הבליעל הזה המחרף עושהו,



׳גדלו וכלי נשקו כאין לי נחשבו!



׳אל רועני מעודי ישע
ילבישני,



׳עוז לי באלהים, בו אבוס צרי המלך.



׳אל תאמר: נער אתה, ללחום לא ידעת,



׳כי מלפנים כאשר את צאן אבי רעיתי׳



בא הארי והדוב לקחת שה
מהעדר



׳ואתחזק לקראתם, הפלתים לארץ.



׳יהיה הפלשתי הזה כאחד מאלה,



׳בל אירא מפני רשע כמוהם כמוהו׳.



כאשר כלה מדבר ענהו המלך:



׳לך לקראתו, חי לנצח יהיה עזרך!



׳אמנה כל איש מישראל שחקו לעגו.



על זאת לא השגיח הנער מבית
לחם



כי דברת המלך ישע לבבו
חזקה,



אז חלף רוח וישנס מתניו וירץ,



כראותו הפלשתי, קלע נגדו באבן



לקחה מילקוטו אשר
נשא על השכם



לא שנה לו ותטבע האבן במצח —



אז מהר שלף חרב גלית מתערה



וכרת ראשו קרע גויתו
וישסעהו.


מדי דברו תשתוממנה אחינועם ומיכל על אשר נעשה

אחינועם


מה ישמח לבי! גילי נפש אחינועם,



שכחי כל תוגיונך ההיה לך מקדם.



עתה יבואו, נלכה לקראתם שמח.


מיכל

כן אמי, חיש נרוצה, פן יקדמונו המה.

(הולכות)

אחינועם בלכתה

אחינועם


מה־נחמד ראות פני גבורים בשובם מלחם!



מלכישוע לבדו


מלכישוע


׳הראית את יונתן עם רעו מבית לחם?



׳עם רעו מבית לחם — רעו מבית לחם
—


(שוחק)


מדוע אחותי על מה את ככה שאלתני?



הבאמת נכספה נפשך לנערי העדר!



הצדוק צדקה מרב אחותך את אשר
דברה?



אלך כעת. אשמור עוד לשמוע מה יהי.


(הולך)

נשלמה המערכה השלישית

המערכה הרביעית: גבעה; רחוב המלך

שאול המלך, דוד מימינו, קיש משמאלו. יונתן אצל דוד. נר
אבנר ושאר שרי הצבאות ואנשי המלחמה הולכים על סדר תוך רחוב המלך. חצוצרות
וקול שופר. ומשני עברי הרחוב תעמודנה נשים המשחקות. בידיהן סלים מלאים
שושנים ופרחים, מהן תשלכנה על קרקע הרחוב עד ארמון המלך –





נשים המשחקות מעבר מזה.


הריעו בני גבעה עיר המלוכה הריעו!

הנה מלככם בא מהמלחמה בלי פגע

קול זמרה גם שירת תודה חושו הביאו

למלך האדיר הפך פלשת כמו רגע.

הממליך מלכים גם הוא נלחם במלחמותיו –


כלן


הכה שאול באלפיו אך דוד ברבבותיו


נשים המשחקות מעבר מזה


שלום בואך שאול, שלום בואך מלכנו!

שלום להולך מימין בן ישי גבור חיל!

שלום לכם שרי צבאות מכי שונאינו!

שלום להופכים נגה פלשת לחשכת ליל.

שלום למלך ולבן ישי ולצבאותיו –


כלן


הכה שאול באלפיו אך דוד ברבבותיו.


נשים המשחקות מעבר מזה


אלי פלשת זעקי מר כי נפלו גבוריך

אל אדיר שוכן מעל נלחם מלחמתנו,

על תהו בטחת אך אליל דגון אלהיך –

יקום נא יושיעך מתקף גבורינו!

איש לא נעדר מישראל מכל צבאותיו –


כלן


הכה שאול באלפיו אך דוד ברבבותיו.


נשים המשחקות מעבר מזה


שמחו בני יעקב! כל צבאות שאול רננו!

מצי אשקלון כוס הקבעת מרטי השער

ראש גלית גבורך הלא משלך ברחובותנו

טרף לעורבי נחל, מאכל לחית היער.

מה־נחמד מלך ישרון ומה נחמדו צבאותיו –


כלן


הכה שאול באלפיו אך דוד ברבבותיו.


חדר המלך: המלך, המלכה, קיש, נר, אבנר, יונתן, דוד.





אחינועם


אך זה היום שקויתי עתה מצאתיהו

רק אתה אישי המלך הנך יודע

מה גדלה שמחת לבי כיום חתונתנו.

כאשר רבבות שמחות את לבנו הרנינו

גם כל כוכבי בקר הריעו לקראתנו,

מיום תרועה הלז כזה עוד לא שמחתי

זולתי היום כי הכנע קדקד אויבנו –

בוא נא אישי מלך ישרון נשמח שמוח

ידעו היום עם שאול כי מלכם שמח

גם אתם שרי הצבאות גבורי חיל

איש איש בגבורתו – בואו לשלחן המלך.


קיש


אצבע אלהים זאת! –

לא נפל משערת ראש איש ישראל ארצה

לא נראה דמי הלוחמים בשדה המערכת

ופלשת הפכה עורף הלכה מפנינו

כאשר ילך רוצח איש בשאט בנפש

בראותו כי נודע נבלותו לעין השמש.


– אל דוד


היום הזה החלת הראות את גדלך

לך זאת זכרון נצח כבוד אל משפחתך.

ידע דור אחרון הבא כי איש מבית לחם

הניס האויב ויך איש נורא כשחל


יונתן


יותר ממה שקויתי לראות ראיתי

מאז הכירי אותך ידוע ידעתיך

לבי נבא לי כי בעל תחבולות אתה

היום הזה ראיתי לראות לא דמיתי


דוד


מפעלות שדי אלה אותי בחר לשלוח. –


שאול בינו לבין עצמו


בן ישי נער קטן מאחרי העדר

כבש לוחמי שאול בעת עמדו מנגד; –


אבנר


אבל מדוע כה זועפים פניך המלך!

היום הזה יודע עוצם מלכותך. –


יונתן


אולי נהמת המלחמה לבך הרגיזה

כי יעצתי נלכה ומחר נשחרך?


שאול


כן נכבדי האנשים. דברי בני צדקו.

מהרו אל המשתה אשר הכינה אחינועם

אנכי אתמהמה פה מרוב הדרך

אחרי השקט רוחי אף אנכי אבואה.


אחינועם


האוכל לטעום כל אכל בלתך המלך?

היתכן לי לשמוח על משתה היין

אם יעצב לבך אם אין הולכים פניך?


שאול


הרפי מפצור בי לכת עתה בל אוכלה.


כלם הולכים, ושאול נשאר לבדו.

שאול

“הכה שאול באלפיו אך דוד ברבבותיו”

(הולך הלוך ושוב)


בושו פני הכלמו; חיש הסתתרו!

מה־נבזית בן קיש! מה נבזה תפארתך

ארורות הנשים השרות עם שירותמו!

הוי גיא בן הנם תפתה ואבדון מתחת

מדוע לא פתחתם גרונכם למען כלע

אלה הארורות המאררות עם זמרותמו:

מיום בוא הנבזה הלז בחצר המלך

מיום ההוא עוד לא חדש ימים עברו

דמיתי הקל מחלתי ותהי להפך

כל תחלואותי ההיו לי בימי קדם

מיום צאתי מרחם היום התקבצו

כברקים יעבורו כלם כי יתגוררו –

הנמאס הזה אם יעמוד יום או יומים

גם מלוך ימלוך גם משול ימשול בארץ.


השקטה

(משתגע ומתנבא)


הוי שושן נחמדה! מה יפו מראותיך!

מה נעמת ונחמדת בעת עליך התפתחו

מה־נמאסת היום כי הסתו לקח הדריך

הן עשב זה וירק דשא תחתך פורח

אך את אבדת עד נצח בל תשובי הנה –

ימים יבואו פרח זה יחל לפרוח

ישמחו העוברים יריחו גם יתענגו. –

מה־קול הזה באזני אשר אנכי שומע?

קול אם אל בתה קול אב אל בניו כלמו;

בואו ילדים נחמדים! נשקו בר בית לחם

נשקו בן ישי עפר כפות רגליו לחכו

אב לכלנו מלך תוך ישראל הנהו

הקריבו אשכר! לו לבותיכם הכניעו

מי זה מלך בישראל? דוד מבית לחם

הוא הכה גבור פלשת הכה רבבותמו


(נוסף על שגעונו)


נפלו כוכבי שחק – נפלו נפלו לארץ

רדי שמש ממקומך כל כסילי מעל רדו

נפלו בזרוע כח על כל הולכי שפל

תתם כל הבריאה גם אתם תשברו

גם שאול ובן ישי יחדו יכרתו

רעדה ומהומה נוראה אף חרדת נצח

הפלצות תאחז כל העולמים יחד. –

תהום אל תהום יגעש ירעש יקרא מר צורח

תפתה אבדון ובור תחתיות ילחמו

מי ילך בתחלה בלעות עולמי שחק. – – –

נפלו נפלו. – בל יוסיפו לקום לנצח.

הארץ הארורה הזאת היתה לתהו –

גילו הרשעים יורדי בור! גילו ושמחו

כי נקרא דרור וחפש לכל יושבי צלמות

ארץ שמים וכסילי מעל אינמו –

חתחתים באפילה תהו ובהו יחד. –


(דוד בא ופורט על הכנור)


גם אחרי אשר כל העולמים התהפכו

בשאון והמון קץ כל בשר אלי השלכת? –



מות נמבזה ונמס! מות בן ישי הבליעל!


(דוקר אחריו בחנית)


הערל! מות אחרי מותך – מות כפלים –

ותהי נא זאת אחרית נקמת שאול המלך.




דוד מסב מפניו פעמים – והולך. שאול נופל על הכסא – מתעלף. ואבנר בא הולך וקרב אל שאול.

שאול


האתה אבנר? שמחתי לקראת בואך

ידעת כי ראש שרי צבאותי הנך.


אבנר


רק אחד מאנשי הצבא גם כי אהי

רק איש כשאר אנשי אדני שאול המלך

טוב לי מהיות שר הצבא באיי קדם. –


שאול


מה יהגה לבך אבנר מנער בית לחם?


אבנר


כאשר יהגו כל לבות רואי פני העלם

אלהים חפץ מלכותך אוהב עמך

לכן בעת שרי הצבאות זקנו

העת בה כחות אדני המלך לקחו

שלח ממרחק איש גבור יודע לחם


שאול


הטה אזנך אבנר האזין דברי מלכך

ישר מצאתיך לבי אגלה לך הפעם.


אבנר


דברת אדני המלך נכספתי לשמוע

מלאות כל מצותיו נפשי מאז מוכנת


שאול


לא אצוה כעת דבר עצתך אובה שמוע


אבנר


יואל אלה יורני טוב טעם בין צדק

תת עצה טובה רצויה לאדני המלך


שאול


מצא חן בעיני בן ישי מבית לחם

בתי הקטנה מיכל לאשה לו אתננה.



אבנר



זאת יעץ בורא העצות אדני המלך

איש יקר ממנו בארץ לא ידעתי


מה־נכבד יהיה ביתך ומה נעים יהי!

שאול


לך אבנר אל תוחר מהר לקרוא אותמו

גם קיש אבי נר אביך עמם יבואו.


אבנר


רגע הנה הנם פה בחדרך המלך


שאול


“זאת יעץ בורא העצות” כן, כן דברת

לו בעצתי זאת כל מחשבותי תמלאנה

תתי בתי לו הובילהו לבאר שחת –

אחרי זאת על אנשי הצבא אושיבהו

עם הפלשתים ילחם שם יתם הייהו.




קיש, נר, אבנר, יונתן, דוד, מיכל, אחינועם

קיש


עליון על כל יחליץ עצמותיך המלך

לראותך שמח בני שמחתי הפעם

בן אחי הגיד לי העצה אשר יעצת

בוחר אתה את בן ישי להיות חתנך

נבדלת בזה מכל מלכים זולתך

אות נאמן זאת כי לא תגביה לבך

על העטרה הזאת הנתונה על ראשך

לא בעבור הגבה לב בשמן המשחת

רק בעבור הצליח עמך תחת שבטך.

שנאת מהר ומתן שנאת הדר

מאסת התחתן עם בן מלך כמוך

בנת מרחוק לקחת איש גבור חיל.

גש בן ישי! גש דוד הכריע ברכך

תן תודה לבני כי בעיניו חן רב מצאת

מכל בחורי חמד מכלם הפלך

תת לך בתו היפה מיכל המאשרת.


שאול


כן בני דוד בתי מיכל תהיה אשתך




דוד נופל על ברכיו

דוד


הנני על ברכי יאות למלך כמוך

ומיום בואי לחצרך אדני המלך

הנה גם בעתות עמדי על רגלי אלה

רוחי גם נפשי לפני רוחך ישתוחחו –


(עוד על ברכיו להנשארים)


הנקלה זאת בעיניכם התחתן במלך

אנכי איש רש נקלה מאחרי העדר?

רב לי אדני המלך רב לי כי רצית –

רב לי אם לבך מלכי לחתן ירצני –

אכן התחתן בך מלך לעיני השמש? –

רועה צאן מנעוריו יתחתן עם בת מלך? –


שאול


מאין זולתך דוד! רק אותך בחרתי.

הוד ויקר תחת ידי לך נתנו הפעם

הכותך פלשת תגמול כל חסדי עליך


דוד


אם ישר הדבר בעיני אדני המלך

אם זאת נפשך חפצה מדבר אחדלה

הקושר לבות איש ואשה ירצך המלך



אל רועני מעודי ירצני גם אני. (נושק ידי שאול ועומד)


יונתן


יחיה בן ישי מבית לחם חתן המלך


כלם זולת מיכל


יחיה בן ישי מבית לחם חתן המלך


יונתן


הבה אחותי מיכל ותני ידך לבעל

לאשר חפץ ביקרו אבינו המלך


מוליכה אל דוד, ודוד נופל על צוארה.
קיש הולך ונושק את דוד ומיכל.

קיש


גם בימי שיבתי הח! כל זאת הראיתני –

יוצאת ירכי זאת לראות תחת ידיך

תחת ידיך דוד! איש גבור החיל!



מניח ידו על ראש שניהם – שקטים.



רדנה דמעותי! נועם אל נפשי אתנה –

אתה אלהים תברך הברכות מידיך.

עושי צדק כמוכם מאתכם יצאו

שמכם עד דור אחרון יקים עד על היושר.


כלם הולכים ודואג האדומי בא מעבר אחר מביט אחריהם – ועומד משתאה דואג בפ"ע עודנו בפתח


מיום החל האדם לפרוץ על הארץ

מיום עמים רבים אחד אחד נאספו

הן לא נשמע כדבר הזה המתמיה –

איש רועה את צאן אביו בא לחצר המלך

ובימים אחדים בת המלך לו נתנה

מיכל זאת היפה בנשים הצודקת? –

הזאת נקמתך שאול? הבזה תפיל שונאך? –


שאול, דואג

דואג


אלהים עמך אדני מלך ישנא שונאיך

יפילם עד עפר אף השמד ישמידמו. –


שאול


משקה למלך שאול מיום אז הנך

הגד דואג העוד לב מלכך שמח

כאשר היה מאז באת אלי לשרתני?


דואג


לבי יחרד הגד זאת לאדני המלך –


שאול


אל תחרד דואג דבר מצפוני לבך


דואג


השתנות בית המלך מוזר אל העין

זרות מפליאות נעשו לא יעש כהנה –

מזה אחריש אם בעיני המלך טוב, יהי.

אמנה לבי על זאת ירוה מעי נכמרו

בראותי הדרת מלכי מפניו הלכה. –


שאול


הס מדבר עוד ראיתי כי כל ידעת.

עבד נאמן! לך מצפוני לבי אודיע:

ידוע תדע כי בן ישי זה בן מות

לא ארף ממנו עד כי יתן למותה.


דואג


אם ככה רבה המשטמה תוך לבך

למה בתך לו תתה? למה הגבהתהו?


שאול


תתי בתי לו לאשה מוקש פח ורשת

שר האלף אשימהו לפול בידי פלשת


יונתן בא ודואג נשמט החוצה

יונתן


יסלח נא אבי למה חיש מהר הלכת

ומעל הקרואים מהשלחן ברחת

הכי נחם תתנחם היות בן ישי חתנך? –


שאול


הנחם או בלתי הנחם – הוא בן מות

דע יונתן! מות יומת דוד מבית לחם


יונתן


מי זה? מי זה יומת? דוד יומת? חתנך?

הוי הוי אבי! הכי שפתותיך זאת דברו

או הכי אזני לא כדת לשמוע שמעו?

השכחת תקף עזו עם איש הבינים?

השכחת עת לקחו מאויב נקמתך

ראית אבי ותשמח – מה־זה דברת

הכמו רגע אהבה אל שנאה התהפכה? –


שאול


גם אתה כמוני שיר הנשים שמעת

הכה שאול באלפיו אך דוד ברבבותיו.

התחת זאת לא יומת בן ישי מבית לחם?


יונתן


תחת זאת יומת דוד? נעויתי משמוע. –

הנשים הפתיות את בן ישי תמיתינה?

אנכי את לבב דוד כלבבי יודע

עודנו כאשר מצאתיו רועה צאן אביהו

לא גבה לבו גם בהיות חתן למלך. –

תומת המחשבה הרעה האמללה

המפתה אותך המת איש ישר בארץ

אך בל יומת דוד איש מלא טוב ויושר. –


שאול


הוי בני לו את לבי המר תדע ידוע

נפשי למאוד עגמה בעצמותי רצח. –

ובן ישי זה – כדברך יונתן, יהי.


יונתן


חי ראשי אבי! לב דוד טוב לך הנהו

מעשיו ומפעלותיו לך לכבוד ולתפארת


שאול


לך בני הנחמד שלחהו אלי ברגע

אחרי זאת אבוא עמו למשתה הצהרים



(יונתן הולך ונשאר שאול לבדו)


שאול


מבוא בדמים משפוך דם נקי מנעתני

חרון אפי חלף מני חמת מלך שככה

אך לבי השקט בל יאבה אף בל ינוח

עד כי יומת או יסתר מפני נצח –


שאול, דוד

שאול


האתה זה בן ישי? אן איפו היית?


דוד


בשורה טובה לאדני המלך הבאתי

גם אחרי מות גלית הגבור עוד הגדילו

עוד לא רפו הערלים האלה מלחם

ובכל יום ויום מתגרים עם עם המלך

כדוב שכול וכאריה ביער הנמו,

עמך הגוי הזה רק שסף ובלע

לכן שמתי נפשי בכפי מתני שנסתי

ואך בהם מכה רבה עד כי נפלו


(בהלך נפש)


שם נפלו חללים תחת הרי הגלבוע. –


שאול

משתגע ומתנבא


שם יפלו חללים תחת הרי הגלבוע.

מכה רבה הכה בן ישי בבני פלשת

שב מעתה המלך בחדר משכבך

עוז לא לבשת בן ישי לקח עזך.


(משורר)


“הכה שאול באלפיו” האלפים המלך

אך דוד, אך בן ישי לרבבות הכמו

לרבבות לרבבות – רבבות כוכבי השחק –

כלבנת הספיר יאירו, כלם יאירו

כטבעת המשבצה מאבני הבדלח

ובה אבן הראשה בתוך יושבת.

השחקים עם כוכביהם כלמו טבעת

אך אבן הראשה השמש הזורחת

ילדי ישראל אלה גם המה טבעת. –

אבן הראשה בן ישי מבית הלחם

מאור האבן הזאת יאירו כלמו –

כל אבני הקצות – תוכם שאול המלך –

תחרב אבן הראשה! – עמה הטבעת. –


דוד יחל לפרוט בכנור, שאול דוקר אחריו בחנית. (דוד רץ החוצה ושאול אחריו)





ניות ברמה

שמואל, ואצלו להקת הנביאים מתנבאים, מלבשים באדרי שער.

כלם


דרך כוכב מיעקב מישי בית לחם

חסן פלשת יכניע ובריחיו יגדע

דעת יודע רמות מבין איש יודע. –

בחור מעם הרימו מלך ביעקב שמהו

מאחר עלות הביאו הדר הלבישהו.


שמואל


שמעו בני בני עליון! אנכי זקנתי

עוד מעט לחסות תחת צל שדי אתהלכה

אתם בני שמרו משפט חסד ויושר

כי קרבו הצלחות ישראל מהר תבואנה –

נוראות בצדק יעשה דוד בארץ

בימיו יפרח משפט חסד ואמת ינשקו.


דוד בא ומשתחוה מול הדרת שמואל

שמואל


אל עליון אדיר קונה שמים וארץ!

מה־לך פה דוד? האינך בחצר המלך?

הגד נא מדוע ככה נפלו פניך?


דוד נושק ידי שמואל

דוד


הרואה הנכבד! נא אל יחר אפך

בעבור הנצל מכף המשגע ברחתי.

מדי יום ויום שנאת המלך נוספת.

הכותי גלית הפלשתי כל זאת הסבה

תחת כי יאהבני עד מות ישטמני

כל אמרותיו השמידני מעל הארץ

בין היותי ובין בלתי היותי אך כפשע

לולי אל שדי עזרי תחת ידיו מתי. –

רחם נא אבי! אהיה לוחך עפר רגליך

אך בל אראה פני המלך המשתגע.

את לבו ידעתי לא ירף מרדפני

מה־בצע ומה יועיל היות חתן למלך

אם המות כדוב אורב פתח הבית?

כי זה הלילה רקים את ביתי עטרו

המשגע הזה שלח אותם להמיתני

לולי אשתי היקרה את אזני גלתה

ובחלון ביתי עם החבל הורידתני

לולי היא וכבר מתי על יד הבליעל.


שמואל


הסר תוגה מלבבך דמעה מעיניך

גם זאת במחזה ראיתי גם זאת הראתי

כאשר ראיתי כי בימים תהיה מלך. –

ידעתי בני דוד עוד רדוף ירדפך

אמנה הרע לך אל שדי בל יעזבנו


אחד מבני הנביאים


אבי הרואה! הנה המלך בא הנה

ילך הלוך והלום כאיש נבער מדעת


שמואל


יבוא ובתוך שגעונו מפלתו ירא –

אתה דוד לך! ולאל שדי גל דרכך



מצדך יפיל אלף ורבבה מימינך. (דוד הולך)



שאול בא משורר ומשתגע


שאול


איפו בית אלקנה? בית הרואה איהו?

אן הרואה הדברים טרם יולדו?


בהביטו את שמואל


אתה הרואה – אתה הרואה הנך.

אתה על יעקב המלכתני. המלכתני.


שמואל


אנכי המלכתיך שאול, כן דברת

המלכתיך בשם אלהי צבאות. המלכתיך.


שאול פושט בגדיו וחוטף אדר אחד מבני הנביאים

שאול


המלכתני הרואה בימים עברו

בימים עברו בימים כבר חלפו –


מתנבא


דרך כוכב מיעקב, שמש לו זרחה

זרח השמש, בא השמש, בא השמש –

שאול מלך. מלך על ישראל יום אמש. –

דוד ימלוך, ימלוך דוד, ימלוך לנצח –

לענה וראש בלב שאול לענה שור ורצח.


להקת הנביאים ועמם שאול


דרך כוכב מיעקב מישי בית לחם

חסן פלשת יכניע ובריחיו יגדע

נצח יעקב בחר לו איש יודע לחם

דעת יודע רמות מבין איש יודע

בחור מעם הרימו מלך ביעקב שמהו

מאחר עלות הביאו הדר הלבישהו




גבעה: יונתן דוד. שניהם באים אחוזי יד.

דוד


הגד נא לי מה חטאתי לפני אביך

למה דקר אחרי בחניתו זה פעמים?

ולהנצל ממנו הרמה ברחתי –

גם שם בא לרדפני עתה מה אעשה אני



יונתן



ידעת אחי כי רוח עועים אחזתהו

לא משנאה עושה זאת למה ישנאך


דוד


אם הדבר כן מדוע רק עלי יחר?


יונתן


אין זאת אחי לו יש בלבו רעה עליך

מדוע לא יגיד לי מדוע יסתרנה


דוד


כי יודע ידידותנו כתאומי בטן

לכן אמר בל ידע יונתן ממנו –

אולם חי אני כי יערם עלי להרגני.


יונתן


האלהים אשר הושיב בקרבי נפש ורוח

הוא יודע כי טובתך נפשי בוחרת.

עתה אחי עוד מעט הדבר לך אודיע

האם מאת אבי הרעה לך כלתה.

הסתתר בשדה על האבן האול

שאול ישאל אבי בהפקד מושבך

אז אראה מה יענה אבי קשה עליך.

אך זה האות הנאמן ביני ובינך:

שלשת החצים אורה כמטחוי הקשת

נער קטן אקח עמי בבואי אליך

אם החץ ממך והנה אומר לנער

שלום לך ולכל אשר לך תדע ידוע.

אם החץ ממך והלאה אומר לעלם

תדע כי הרעה מאת אבי כלתה. –


דוד

אחי ורעי! אנכי אעשה כדברך.

(דוד נופל על צוארו)

יונתן לבדו

יונתן


האיש היקר הזה יומת מידי מלך? –

צדקת אחי כי הרעה לך כלתה

עוד אמרת אבי המת אותו בי נוהמת. –

אמנה בל יומת בן ישי, אלפים יומתו!

אלפי אלפים יאבדו הוא ישאר בארץ

מה־נבזה הארץ בנפול אנשי היושר

מה־בצעה מאלפי אלפים מבני הרשע?

כלענה וראש בין תלמי שדה הנמו –

כל חלקה טובה בם למלוח יהפיכו – –

לא, לא! בל יומת דוד! יחיה מטע נועם. השקטה

אמת חפץ אב לעשות צותי, בנו הנני –

אך אם טוב ויושר נגד חפצו ילחמו

האוכל עזוב מצותם מצות אל שמים? –

נותן תורות ללאומים! לא כן צויתני –

חקותיך אלה בל את אלה יפילו. –

תופר עצת אב? תופר עצת המושל בארץ?


בהלך נפש


עצות אלפי אלפים מבני אדם תופרנה

אך מעשי הצדקה והיושר בל יופרו

יחיה דוד! או גם יונתן יהי לאין. – –


(מרב באה)


מה אתך אחותי עד כי ללכת כה מהרת?


מרב


הלא דבר הוא. הנה כל הבוקר חפשתיך

כי אבינו שאל לך למשתה הצהרים.


יונתן


לכי! כמעט רגע גם אנכי אחריך (מרב הולכת)



התחזק לבי. התחזק! התאמץ כח!

משפט וצדק מעיניך בל יליזו.




חדר המלך: המלך המלכה, קיש נר אבנר, מרב ויונתן
אחריהם ושאר אנשי המלך. שלחן ערוך. ובו יושבים הגדול לפי גדלו והקטן לפי
קטנו.

אחינועם


בל אסלח לך את זאת שאול אישי המלך

מדי הלכת זה יומים לא ידעתי

גם עתה תהלוכותיך מני נפלאו.


שאול


זאת מתנת הנשים לדעת כל תחפוצנה. –


אחינועם


דעת כל בל אחפוץ לדעת זאת חפצתי.


שאול


זאת תדעי רעיתי אחר משתה הצהרים.



קיש

הפלשתים הערלים האלה עזי מצח

גם אחרי אשר הכו מדוד מבית לחם

לא ירפו מעשות נבלותם בגבולי ארץ.


שאול אל יונתן


איה דוד? מדוע לא בא אל הלחם?


יונתן


חלה את פני אתמול שלחהו בית לחם

כי אל כל משפחתו היום שמחה וזבח

על כן לא בא יומים אל שלחן המלך.


שאול קם בחרי אף


בן נעות המרדות! קול אביו בל שומע

רוע לבך ידעתי רוע מחשבותיך –

לבשתך ולבושת יולדתך זאת עשית

כסא המלכות – דע גם לי גם לך בל יהי

עתה חושה להביאו פה כי הוא בן מות.


(יונתן חורק שן)


למה יומת? מה עשה דוד מבית לחם?


שאול


היאות לך לשאול בעת כי מצוה הנני?

מות גם אתה בן סורר! בן מורה ובליעל!


דוקר אחריו בחנית, ויונתן נשמט החוצה.


מותו כל האנשים הבוחרים אשר שנאתי!


מכה בחניתו מלפנים ומאחור. ואבנר אוחז ידו

כלם


אל עליון אדיר ונורא! מה היה למלך?


אבנר


חרף מאף שאול, עזוב חמתך המלך!

מימי לשלוח ידי בך לא האמנתי,

עתה הפעם אמותה ארדה לשחת

טוב לי המותה מראות המון תוגות כאלה. –

מוט תתמוטט תבל יתפלצון עמודיה!

וכל בני אדם תחת השואה יתגלגלו –

אך בל יומת איש צדיק וטוב מן הארץ.

העידו זקני גבעה! הבמשפט וצדק

יומת איש המופת איש מלא טוב ויושר?

ויקטן החרי הזה בעיניך המלך

גם הטוב מבניך כמעט המתהו –

אם כאלה תעשה מה יהיה מכסאך?

גם אהבת העם אל בן ישי זה ידעת

עתה שאול כי דמו נדרש מידיך

זאת ישמעו, התכון אתה ומלכותך?

הסר מחשבות כאלה מתוך לבך

אם עודך בוחר אותי שר על צבאותיך

או אצא מפניך אסתתר לנצח. –


(מדי דברת אבנר – שך חמת שאול)

שאול אל קיש


אבי הנכבד! למה זה כלכם עזבתוני?



קיש מחבקו

בני, בני! –


שאול


רעית נפשי מדוע מנגד תעמודי?


אחינועם


אל מי אבוי גם תוגת נפש אישי המלך!

בעת ישכח המלך כי מלך הנהו

כי אם למלכה? אך היא חיק מלך שוכבת. –

בוא עתה אישי לשכב משכב הצהרים.




שדה: דוד בא מתחת אחד השיחים. וכנור קטן בידו הולך ופורט

דוד


חסד ומשפט אשירה לך אזמרה

גדלך עליון על כל! כל הימים אדברה

בכנור זה אורך אשפוך נפש ורוח,

עתה יתאבל כנורי שרים רדפוני

מהסתפח במחזה שדי גרשוני

עוד אודך יוצר הרים ובורא רוח.

גדול השחק הזה רק אתה כוננת

עמודיו ומיתריו רבית גם טפחת

בעולמות אין מספר למו כוננתהו

הם רבבות כדורי שחק למאוד גדלו

לפקודך ילכו ובלכתם יהלו

כל נמצא ויש במו אתה יסדתהו


פורט


מה־תהמי נפשי מה־תהמי ותשתוחחי?

מדוע עם יוצרך על שברך תתוכחי

שורי מיתרי כנרי כיני נגונמו

הנגונים לאזן איש מה מאוד נעמו

כקול שנאני שחק לפני אל ינהמו

וכרן יחד כוכבי בקר הרכבתמו. – –

אכן קולם אם אחד אחד יפרטו

ולעתות נפרדות בנפש ישרטו

זאת בל יערב; בל ינעם לאיש השומע;

ככנורי זה כל העולמות כלמו

כלם ככנור לך אתה תפרוט עלימו

טובים הקולות יחדו – רק אתה יודע.

מה יבין האנוש מתהלך תמס כמים?

איננו שומע אחד מני אלפים –

ובעיני אדם זה הדבר כמתעתע; –

מה־תהמי נפשי? מה־תהמי ותשתוחחי?

מדוע עם יוצרך על שברך תתוכחי?

כנור שדי זאת עשתה – אך הוא יודע.


יונתן בא עם נערו. דוד מתחבא תחת השכה

יונתן והנער

יונתן


פה עמק השוה את קשתותי אכינה

אתה על החצים אשר אורה תן עיניך.


הנער


כן אעשה אדני.


הנער הולך ממנו הרחק כמטחוי קשת. יונתן מורה החצים להעבירו. והנער ילך הלוך והלום ללקוט אותם.

יונתן


למה הנה והנה עיניך תשוטטנה?

החצים ממך והלאה חושה הביאמו.



הנער לוקט החצים ומביאם ליונתן



עתה לך העיר אנכי אבוא אחריך


(הנער הולך. דוד בא ממחבואו. יונתן לקראתו מתחבקים ובוכים)

יונתן


כן אחי עוד חמת אבי כלפיד בוערת

רוח העועים בלבבו עוד לא שככה

עתה הרחק נדוד אל שדי יהיה עזרך

גם אנכי עמך אלך עמך אמותה. –


(דוד נושק לחייו ובוכה)

דוד


תתאחדנה דמעות עיני עם דמעותיך

לעד כי גם נפשותנו לעד נקשרו. –

במצור ובמצוק עוד עצמותי תגלנה

עבי הדאגות אם על ראשי יתפשטו

ידידותך אחי אזכור העבים תרטשנה

שוב אתה בית אביך עמי אל תלכה

אם ייטב בעיני האל עוד שמחות יראנו. –


יונתן


שור עליון מגבהך; הבט לבותנו

אנא הוציא ממסגר אנחות נפשותנו.


(נושק את דוד והולך – דוד משתומם ומביט אחריו)

דוד


הנפש הזאת תוך גוש העפר שוכנת –

אישים נעדרי החומר שורו הביטו. –




נשלמה המערכה הרביעית





המערכה החמישית:

שדה מערת עדולם. אם הדרך. דוד בא כינורו על שכמו. חרב גלית הפלשתי אשר לקח מאחימלך הכוהן על זרועו. הולך ויושב על גבעה קטנה.





דוד


יונתן! הוי יונתן! מה מאוד לי יקרת,

הוי עלם נחמד איש מאין כמוהו!

אהבתי לך משנאת שאול לי גדלה –

גם שנאתו גם קנאתו נגדה מה המה?

צדיק אתה האל רוכב על חוג שמים,

בל אמרה את פיך כי מידך כל אלה.

רוחך שמים שפרה וימינך טפחתם



כדורים59 יקרים אלה מידך נגזרו –



וברואים נפלאים בם מיום אז הושבת,

אתה סבות עתותי מידך המה.

לו אביט קורות כל הימים אשר תבאנה,

גם הבאים אחריהם עד בלתי ירח,

כאשר אתה ברגע רואה את כלמו,



אז אדע נאמנה אבין כשרון סודמו60,



אשתומם על מפלאות עצתך, מה רב טובך!

משוט כל העולמות שמת חכמתך,

על פי המשוט הזה ילכו אף יעמודו,

על פיהו יומר לדממה רוח וסער,

ישבחו גלי הים הנורא וקרח,

יקיאו הררי עד אש פלדות עדי שמים,



יתגוללו הכדורים61 מיום הבראמו



מבלי שנות תפקידם כאשר צויתמו.

על פיהו נהייתי גם אנכי גם אני!

על פיהו אגוע אחלוף מארץ החיים

על פיהו אחיה אחרי מותי חיי נצח

אחיה בעולם אחר כי אין מספר למו

כה אלך מתבל לתבל אשר עשית



הלוך גם קרב, השג, אדיר! ישותך62 _ _



זה כל האדם – בלתו, כמוהו כאין.

למה אם כן אמרה היום בעת העני

הולך כצאן בלי מנהל אובד ומתעתע?



תרן ההצלחה63 משכני גם כי יהי,



אולי אשכח אז כי האכר הפולח

הבוקע בארץ הוא אדם כמוני –

כמוני? הוי אך טוב הוא אז יותר ממני!

הוי לכם מלכי ארץ יושבים ספונים בית,

אצבע אלהים על הקיר בששר ימשחו,

צאו השדה כאכר הזה עד הערב

הולך אל רגלי צמדו, הוא גדלו יודע –

גדל היוצר כתוב בעלה ודשא –

מה ישמח לבו בראותו טרם עלות שמש

יופי השחר מציץ מתחת הארץ

יחזה מחזה שדי וגבורותיו בעין.

מבקר עד הערב יעבוד עבודת פרך

אז יעבור עם צמדו גם עם תמתו בית.

שלות לבותם מרשמי פניהם מכרה

עוד יפנו פנים עוד אל אחריהם יביטו

עת הסתתר השמש עוד תשאיר אדמדמת

כהררי אש ומתוכם מראה הקשת – –

הם ימצאו נחת, אך הם מרגוע ימצאו,

ולאל יוצרם ממעמקי לבם יקראו.




ישי ואשתו אבות דוד באים הלוך והלום, דוד חרד לקראתם. נופל על צווארם





דוד


אבותי הנחמדים! מה עיני תראינה?



ישי



שמחתי לראותך בני – הוי אמות הפעם.



אשת ישי



אלף תודות למרום על החיות אותנו,

הראותו אותך דוד, נעדר מכל פגע.



בני – בני בני!


(בוכה)

דוד


על מה את בוכה אמי הנעימה! הגידי

תראי פני דוד בנך ואת בלתי שמחה?


אשת ישי


הוי דוד, כאשר מחלב שדי הינקתיך,



כאשר בזרוע חבקתיך עם64 ידי אלה,



אז שמח לבי, השיק מרוב טוב ונחת,

הבטתי יפיך – למלכות ארץ לעגתי,

פה בארץ דמיתי גור בין כוכבי מעל.

רנת כל כוכבי בקר היה לי קולך,



היה – אך היה! – (מסירה דמעותיה)




(ישי, העומד מדי דברה במר נפש)

ישי


אך עתה אבדו כל אלה מהר חלפו.

הן יקרו דמעות עיני כל עת בל תרדנה,

מיום שלחתיך למלך עוד סגרו –

אך עתה חזקו ממני בל אוכל למו.



גם לבי סחרחר גם מעי למאוד נכמרו65.







הגד נא במה חיבת ראשך למלך?



מדוע אתה הולך כאיש המתעתע66?



מה עשית? מה העול נמצא בידך?


(דוד הולך ומתייצב בין אביו ואמו, לוקח ידם)

דוד


אבותי! אבות ישרים!


אשת ישי


דע נא וראה כי אנשי בית לחם הציקונו,

מרמה ותוך הגידו אזננו שמעה:

'דוד רדף יען כי לא עשה כן – יען – '


ישי


יען הסתפחת בבני המלך – יען –


דוד


החרישו אבות ישרים אף לבכם הרגיעו!

ודעו כאשר יש אל יודע מסתרנו

כן חף בנכם מכל עול ומכל פשע.

כן ההמון דבר קטן יראו יגדילו –

מגדול גבוה מעט יתנו ראשו שמים,

לו היה המלך בריא כאשר מקדם

אמרתי אין זאת כי אם הקנאה אכלתני,

קנאת אנשי כזב אכלם זדון ופשע.

אמנה זאת ידעתם רוח ממרום אחזתהו

שירת נשים המשחקות הגדילה מוקדיה.

אנא אבות ישרים! חדלו מדאוג, הרפוני!

האל אשר רעני עת עמדי על העדר,



הושיב בלבבי העוז למית67 דוב ושחל,



גם המת איש הבינים עוז הלבישני,

יעזר לי, יעמוד לימין צדקי, בל אבושה.

גם שמואל הרואה מבטח עוז הבטיחני.

עתה אבותי הנחמדים! אל תלכו הביתה,

ההמון ישמח כי יצחק על פיד ועני.





הנה בעיני מלך מואב נכבד הנני,

אחלה פניו אצלו חדש ימים תגורו,

עד אדע מה יהי ומה יוצרי יוכיח,



אם להצלחה אם לפיד68 מנחה יריח –



חושו ולכו אליו, אחריכם הנני.




ישי ואשתו בלכתם





ישי ואשתו


אל נא תתמהמה מלבוא חיש אחרנו!




דוד לבדו





דוד


אם לא נפש משדי בנו כל יודעת

אם לא נפרדה ויחידה מעצמותינו –

דברו נא אתם המורים! הגד הגידו

התוכל לשאת משא כזה גדל הצער?



הלא יתפרד מזג הענינים69 קרבנו?



חלקי האדם החושבים מהר יחלופו

בעת כל המכאובות בינם יתיצבו,

ממשא כבד יובדלו יהיו לאין –

כבהמת שדי יהי כחיתו היער! –

אך אחת היא ברה כחמה, זאת נפשנו!

דבר אין לה עם הגויה – מנה נבדלה,

מקור כל המחשבות, מבוע הדעת,



ובעת נטל המקרה70 יחדור תוך לבנו,



היא קמה לעד כי תקום אחרי מותנו.


(הולך בסתרי מזימותיו, גד החוזה בא)





דוד, גד





דוד


שלום לך השב הנכבד, ברוך בואך!

כפר נא! מאין תבוא על אם הדרך?

מחזה שדי יראה על פניך אלה –




גד


מאת אל יושב הכרובים הנה שלחתי.

כה אמר אלי: 'לך אל בן ישי בית לחם

משבת עוד במצודה הזאת הזהירהו

אל יער חרת הלוך ילך'. כה צויתי.




דוד


לולי תמונת אדם אראה בתמונתך,

חשבתי דבר עם מלאך קולו קולך –

תודה לך איש האלהים! לאבותי ארוצה,

הנם כברת ארץ מפה, כמעט הלכו,

אז יער חרת אלך כאשר צויתני.




גד


לך. אל שדי עמך, הדרת עזו לפניך.




(דוד נושק ידיו והולך) גד לבדו, מביט אחריו






כיפעת קרני שחר בצפירת הבקר!

שישי ישראל! הצלחותיך הביטי!

ארמון השמחה פתח, חדריו חן מלאו,

סביבותיו יושר, צדק ומשפט בתוך –

מרועה אחד – בן ישי מבית הלחם



הוצק חן בלשונו ברכו אלהים למלך. (הולך)




גבעה: גינת הביתן. שאול ודואג האדומי באים.





דואג


כן הוא אדני המלך, כאשר לך אמרתי.

אנכי נבה הייתי עת בואו שמה,



גם צידה נתן לו הכהן על הדרך71



לא היה שם לחם כי אם לחם הקדש,

גם חרב גלית לקח, תקעה על הירך.

איש מצוק ומר נפש אליו התקבצו,

כחמש מאות איש יחדו. הוא השר עלימו,

זאת שמעתי ואגיד לאדוני המלך.




שאול


גם לחום ילחום. – הוי ואבוי! עבדי רמני,

פריי עצת אבנר ובני אך המה פתוני

קחת הבליעל הזה ואני פתיתי.

אנכי הנמהר אזן להם הטיתי.

לעצת הריקים שמעתי, ריקים כמוהו.

כתרו נא מתי און! יראו מחרון אף המלך –

חושה דואג מהר לקרוא הנה כלמו.




דואג משתחווה





דואג


צוך אעשה, לפקודת המלך הנני.


(הולך)





שאול לבדו

שאול


גרי מדבר רוחות זועות אן תתהלכנה72?



העת לכם התנינם במערות שבת?

חיש איש ממקומו! חיות טורפות התקבצו!

התעורר רוח זלעפות, שנס מתניך,

הפץ עברה וזעם, כלה בחמתך,

כלה כל הנמצא ונפח באש מתחת,

תחרד התפתה תפתחנה דלתותיה

ולשוני אש יצאו יעופו על הארץ



לתהו יהיה הכל73 הזה כמעט רגע.



התהפכי ארץ! נערי ההולכים עליך

העוד בל נלאית מיום אז לשאת כל אלה?

פוחה! הביטי השעירים עדך ירקדו,

האספי מרשעת האספי הסתתרי,

האפסי הרת עולם! האפסי והיי בהו

מות כל נמצא! התבקעי הארורה בתוך –

יצאו מבטנך זוחלי עפר בחמתמו

יפחו ראש גם לענה מסביב אל כל רוח



ישאב74 כל חי מהר, יחלופו אף יגועו.



העוד בל תטי אזנך? האינך שומעת?

עם העצום ונורא מגערתי חרדו

ולמלכי עז צויתי חיש מהר שמעו,



ואת עודך מסתוללי75 בלתי תתבקעי?




(ישקיף מול שמים וחורק שן)






לו הבריאה הזאת כל הדברים כוננת

התבל הזאת ומלואה כל בנינך



הוי לו בין שני אלה אוכל כתותמו76!



גם אתה בי התלת! בי – מלך שמתני.




(משורר ומשתגע)


שמתני מלך בישורון, מלך שמתני,

מה יפה הכתר – כתר על ראש המלך,

על ראש ש – לא לא, על ראש הרועה בעדר,

הרועה – הרואה – הוא על ראשו שמהו,

מרואה אל רועה – עם פח שמן משחהו –

רעה אז בצאן ירעה עתה נחלת קדש.

‘המלך בא’ מי זה בא? דוד מבית לחם!

מימינו הרואה, אחריו גבורי חיל,

עם רב כחול על הים מדן עד באר שבע.

זאת ליהודא נצר חטר מגזע ישי,

אלהיו יפהו במחגת שדי יתארנו,

כרע שכב כארי וכלביא מי יקימנו??


יושב על הכיסא, ראשו מטה בזרוע על השלחן. נר, אבנר, יונתן,
ועוד מעבדי המלך, דואג אחריהם. שאול מגביה ראשו – ובלתי רואה את
הבאים.





שאול


הה מה זאת? החלומות הנוראות77 האלה?



המעט ממך שדי פצפצני עת הקיצי,

וחתתני גם בחלומות חזיוני ליל?

ובנשף הדמיה אראה את הבליעל –

הולך הלוך והלום מוכתר כתר המלך.

ארור כל שרעף, ארור כל רעיון בנפש!

ארורים מחשבות האדם, הם פידו יגדילו – –


(מביט הבאים)


דור תהפוכות אתם, ריקים אנשי בליעל!

אין חולה מכם עלי, כלכם קשרתם קשר,

עבדי רמני, גם כלכם מאוס מאסתוני –


אל יונתן


עול! גרי תפתה מעיניך יציצו –

לו אמך עת ישבה על המשבר רטשה!

אך גם אנכי לו מתהום אל תהום השלכתי

ומקצה התבל עד קצויה קלעתי,

משעירים ועזאזלים טרם הולדתיך –

רק אתה את בן ישי זה הקם הקמת,

אתה המלוכה מבית אביך גנבת,

אתה –




רוצה לקחת החנית, מתעלף ונופל אחורנית. נר ודואג יחישו
ויובילוהו החדר פנימה. כל העומדים משתאים וחרדים איש לקראת רעהו. יונתן חרד
מאוד. נופל על הכיסא, ראשו על זרועו. אחינועם ומיכל באות חיש בתוך הבאים מן
החדר אשר הובל המלך:





אחינועם


אבנר, יונתן! חושו נא, בואו החדר!


מיכל


הוי אחי! פני אבינו כשלג הלבינו –


­­­­שתיהן


דברו נא מה נהיה כי השבץ אחזתהו?


אבנר


מדוע כה תצעקנה? חבינה כמעט רגע!

רוח העועים בו – העוד בל תכירוהו?




מלכישוע בא

מלכישוע


אליך אבנר דוד מאת אבי שלחתי,

חושה אל תעמוד ללכת אצלו החדר,

אנא חושה לבוא, חמתו כאש בוערת,

נוב עיר הכהנים הכה תכה מכת חרב.




אבנר


נוב עיר הכהנים? מה דברת מלכישוע?


מלכישוע


דברת אבי ומצוותיו הנה דברתי.


מיכל


השמעת אחי את קולו דובר אליך?


מלכישוע


כאשר זאת הרגע שומע אותך הנני.




אל אבנר בלאט


גם אחרי דוד ירדוף, חרון אפו גדלה.



מיכל



הסירי אמי דמעותיך, הנחמי!

הלא דבר ידבר אבינו ואת שומעת.



אחינועם



דובר, אך מה דובר? שדי! שלחה עזרתה,

מהמבוכה הזאת אל אלים הצילהו.



הצילני גם אני – הה כי כה נטבעתי78!


אבנר


בואי מלכה, שדי יעשה הטוב לנו,

גם את מיכל בואי יחדו נלך החדר.






כולם הולכים זולת מיכל נשארת. יונתן עודנו על כסאו כבתחילה.

מיכל הולכת אליו לאט לאט, עדי הגיעה אליו





מיכל


אחי מה נעשה בך? ומה היה לאבינו?

מדוע תשב כגבר עברו היין?


יונתן


דמותך תגדיל מכאובי, הסבי עיניך!


מיכל


אחותך העניה תגוע מרוב תוגיון נפש,

אם גם אתה תשכח מה גדלו צרותיה –

זאת עוד תקותי יונתן אחי בחיים

ומה ישאר לי אם גם אתה תשכחני?



אבינו חולה – חולה חלאת79 בלתי סרה,


אישי – (נחל דמעות מעיניה)

יונתן


הרפי!


מיכל


אישי היקר הולך אובד ומתעתע –


יונתן


הרפיני, מדקרות חרב אל לבי דבריך

אנא הרפי ממני! המות אמות לפניך?




מיכל בהלך נפש

מיכל


ובכל זאת דע אחי! יד מרום זאת עשתה –

מי הקשה וירב אליו וישאר בטח?

מי זה המרה את רוחו ודרכיו השכילו?

עוד כל ימי איחל בל איאש מתוחלת.

הנחמד מאחי! את לב אישי ידעת:

לו שרפי מעל פה בארץ יתהלכו,





בוש יבושו כי בן ישי יאור נגדמו –

הביט אחי אחותך, הבט דמעות עיניה –

אדם עפעפיה כי כמים תזלנה,

אך גם תוך לבה ראה, שמה שלח עיניך,

תראה כי מבטח ועוז לה באלהים סלה!!




(יונתן קם מעל השולחן – מחבק את אחותו)

יונתן


נשיקותי אלה עדי אהבתי תהיינה!

חכמת הבנות! דבריך יושר מלאו,

אמת וצדק במו מפי שדי יצאו,

באנה בנות הארץ, דברי אחותי תשמענה,

פה תבנית כלכן, מנה למדנה היושר,

בת מי יקרה היות אשת ישי מבית לחם?

אם לא את אחותי? גם לבי כעת החזקת.

כה יעשה לי היוצר, כה עם אחיך יהי,

כי לא יפול משערת ראש דוד בארץ!

אנכי אערבנו, אך מידי תבקשיהו.

עתה דבר אל יצא מפיך, רק החרישי,

לאל דרכך גלי, כן משפטך, את חרצת,

את אמור אמרת: מבטח לי באל שמים.

ובכחך זה הרגיעי, עלי התפארי!


מיכל


איפו אתה הולך? אחרית נחמתי אתה.


יונתן


השקיטי, כעת מחר אליך אשובה.

דרך מערת עדלם אשים פני ללכת,

שם דוד. אחזיק לבו החזק מקדם.

כי יגיד מה מעמך, חיש מהר תדעי.




יונתן הולך ומיכל נשארת

מיכל


גוש עפר רקב כמוני אשה קשת רוח,

התערב לבה דבר לפני כסאך?

בראת את האדם לטוב לו שמתהו –

לב נשים לי, כמעט מאחריך פניתי,

עת בא פיד בגבולי, עת כל אלה קרוני –

עזובה מאיש, הדר אדם הזה בארץ,

הכעסה מהאב, תגרת ידך אחזתהו,

תגרת ידך אל! בל תרף מנו זה כמה –

משטמת אבי אל אישי נקי מעול;

היכולתי שאת כל זאת מבלי המרה נגדך?

אך גם זאת מתתך גם אלה טובותיך.

מימים ימימה את כל אלה הבטת,

קורות הימים הבאים מאז ראית.

מרוב טובך בן ישי לאיש לי הפלית,

הוא בימי חלדי נפלאות ממך הורני:



'עת ההל נרך80 בל נשכח כי עפר נחנו,



‘ובעת הפיד בלתי התלונן על עצתך’.

מנפשות פותות אמרי החכם רחקו,



אך יודעת אני כי מנופת מתקו. ( הולכת)




יערת חרת: אחימלך החתי, אבישי בן צרויה. שרי צבאות דוד

אחימלך


נפשי אשים בכפי הלחם בעד סרננו,

יטפו דמי כמים, אשכר לו אקריבה,

כי איש הוא מאין כמוהו בבני החיל.

ומה הסכיל בן קיש כי רדפו ממחנהו!

אך שמעו הפלישתים מנו רעדה אחזתם,

דוד הנסיך הזה ועשרת אלפי חיל

במאזנים לעלות תקפו להם נשתוה.


אבישי


כן אתה דובר רע הקרב! כן דברת.

מעת באתי תחת צלו עוז התלבשתי,

אפול במחנה עצומה בל אירא מנמו,

הזכרה בנסיכי תתן לי עוז וכח.


אחימלך


מכל נפשות האדם גם נפשו נבדלה.

בקרות עת מוגה, לבו יאנח כמעט רגע,

חיש תחלוף האנחה תהיה כלא היתה.



עוז ומבטח בו, נגד כל באשה81 יעמודו,



בל יתנו שכן מסטין למנוחה נעמה.



זכור נא רעי מה עצמה82 אבלו זה יומים



על אודות אבותיו בעת צרתו בקרוהו,

פניו זעפו, עיניו מי דמעה מלאו,

אך חיש חלפו, רשמי פניו כדם האדימו,

כאיש קרב שללו עמו עת בואו מלחם –

ובנעימת שפתותיו אז דבר עמנו,



כאשר בל קרהו דבר מוגה83 הנפש.


אבישי


אותות נאמנות אלה על צדק ויושר.

מבטח לו באלהיו, מה איש כי יירא מנו?



מה כל השמחה? מה תוגת84 בארץ?



גם השמיחם גם הוגם85 אפס ואין.



כן שמעתיהו דובר זה פעם ופעמים:

'בל אמצא נחת בלבי, אף בל המרגוע,

'כי אם בתורי חדרי לבי נקיים מדופי

'וחפצים אהבת האדם וירוא שמים,

'אך בעת בקרי אותם נאלחים הנמו,

‘אז כבדה אנחתי, אבחר מנפשי חנק’.


אחימלך


הביט רעי, בוא יבוא שמה עמו נער,

אך בל ממחננו, כי כה פניו יעידו.

עתה הבט, מסיר מבין עיניו הדמע.


אבישי


עתה יריץ ידיו, ישא עיניו שמים.

בוא רעי נלכה המחנה טרם בואמו.


אחימלך


שדי מכל פיד ונגע שמור ישמרהו.






דוד אביתר





דוד


רוחי הוגית אביתר, לבי שברת,

דם נקי שפך, דם אוהבי צדק ויושר –

התחזק אביתר, הבט אל פני אלה!

על ידי נהיה כל זאת, אנכי הסבותי,

אך כאשר לא דמה הרוח תוך היער

עת שברו השקמה בחזקה עדי נפלה

לשבירת רגל ההלך עבר עליה,

כן בל דמיתי גם אני בהיותי שמה



הסב עם קחתי הצידה המת86 אביך.



דואג האדומי, העול רע ובליעל,

ממקור משחת זה זאת הנבלה נבעה.

כשחין באחד מאברי האדם פורח

אחר יאכל סביביו, כן דרך עושה רשע



מלא חמת נחש יגר אל כל הפוגע87 –



אך דע העלם! גם זאת משדי יצאה,

דבר לא יעשה בלתי יצא מפיהו.

עוד הייתי נער, זאת גמרתי האמנתי –

לולי זאת מה נחלה מכתי, מה חזקה!

כי רגשות לבי מכל הדברים ירכו.

כי אביט שמה אכר פולח בארץ

רודה בצמד בקר ומיסרם בשבט,

המו מעי להם. אביט תחת רגלימו,

שמה עש קטנה מרגלי השור נרמסת.

אסיר עיני משם אשאם מול שמים,

הה כי אחרד כי שמה פורח העיט



ומחנק צפור קטן מבלי עשות לו88 פשע.



אך כן צוה היוצר, כן מאז הוכיח.

לו נתכן עולם טוב מזה, עשו עשהו.

כל מעשיו טובים יען ממקור טוב נבעו.

עתה אביתר שב עמדי לי משמרת,

כי זה נפשי מבקש המבקש את נפשך.

יודע אלהיו גם בצרה ימצא נחת,

‘אך עשתונות רשע כמוץ תזרה הרחת’.




אביתר נופל לפניו ארצה ונושק ידיו





אביתר


הה! קטן ודל אני מהביט גדלך –

אנא ספחני נא! הנני לרחוץ רגליך.



דוד



מה החרדה הזאת? כלנו אדם נחנו –

לך עתה האהלי וסעד לבך פת לחם.



(אביתר הולך)




(יונתן בא, דוד חיש לקראתו, מתחבקים זמן רב)





דוד


איזו הרוח נשאך ויביאך הנה?


יונתן


רוחי גם נפשי הקשורות בך פה הביאוני,

עשתונותי ההוגות בך תמיד משכוני.


דוד


אך מה אתך חדשות? העם מיכל דברת?

הידוע ידעה דבר כי אלי הלכת?


יונתן


את הכל ידעה, טרם לכתי לה הגדתי.

הוי דוד! המאשרה הזאת, זאת אשתך,

מה עגמה נפשה ולבה כלכל בל יכולה.

מה מתוק אור השמש אל עיני ההלך

אחרי לכתו במדבר נורא כל הליל –

כן פניך כי תראה, כמוהו תרגיע.

זאת בל יתכן – אף היא תשיב לה אמריה – –


דוד


מאל שדי משכרתך, הוא יגמלך.

אל תרף יונתן נחם זאת המאשרת,

היא כל מגמתי כל עת לכתי על הדרך.


יונתן


זאת יעשה אחי. אך הגידה לי עתה

מי המה האנשים פה ביער פגעתי

כמלמדי קרב פניהם כגבורי החיל?


דוד


כאשר התעוני האלהים מבית אביך,

בככר הזה הלכתי, אלה פגעתי.

במצור ובמצוק לקחו טרף בתימו,

רבים מהם גרשו מן גו בעבור נשימו,

כל אלה חלו פני יחדיו התקבצו,

אהיה להם לשר, אתי תמיד ילכו.

לא למרוד באדני המלך זאת עשיתי,

חלילה לי זאת, עוד אהבתי לו גדלה,

אך מדאגה מדבר פן אויבים יקומו,

כי רבים רודפים לנרדף, נרדף כמוני,

ולמען הצל נפשי אתם הסתפחתי.


יונתן


חכמתך עמדה לך, חמת אבי בל שככה,

מדי יום ויום שנאתו לך מתגברת.

רדוף ירדפך, אך בל יוכל בך לגעת,

כי תשמור נפשך מאז איש חיל אתה.

אמנה דוד אחי! יושר לבבך ידעתי,

ידעתי אף כי ירדפך, נפשו שמור תשמורה.

אמנה משפט וצדק לא רבים יחכמו,

אנא תן עיניך בל יורוהו בקשת,

החשיכם בל ירבו נגדו את חצמו.




דוד לוקח יד יונתן

דוד


אמרותיך, אחי, לבת אהבה יציתו,

הנך איש אחי, דע כי לא תשא הארץ

יחדו לשבת עליה רבים כמוך.

גם כי מאחד הריקים אביך יהי,

אזרועי מקנה תשבר אם אמיתהו.

כי אדע מבנו, בן אוהב צדק ויושר,

חלילה לי שלח אצבע או אגרוף רשע.

אלהים יחקר זאת, בל יסלח עון ופשע.


יונתן


שדי מבטח ומחסה אל כל עושי צדק!

גם שאול אבי יודע כי תמלוך בארץ.

לו יסיר אל אלים שבט פחדו מנהו

מבלי יבהל מרוח רעה אחזתו,

אז גם שנאתו לך תוסר, את זאת ידעתי –

אף ישמח שמוח לראות אותך תחתהו.

גם אנכי אשמח להיות משנה למלך

למלך כמוך – אתה גבור החיל.

עתה נכרות ברית יקום לזרענו אחרנו.


דוד


הברית כרתה מיום אז קשרה לנצח.

כן מצות הצדקה כי היא עד בל עומדת –

מעללי איש טוב ממעמקי לבו יקרו,

דברי שוא ומדוחים מתנות אוהב רשע.

מואס חקי האדם ימאס אל ממעל,

אלה אחוזים ודבוקים יחד כשרשרת.

הצדקה מוסד הבריאה לא קול ברוח – –

משכרתה בל ימצא בארץ החיים.

היא לבד השלום, תגמול ללב בו יושבת – –

מקום מושבה משכן כל עדן ונחת,

לב יודעה ישחק אל כל מקרה ופגע.

אמת! הרשע פורח עושה פרי בארץ,

הזדון שולט, הכילות מביא העושר,

החנופה תקנה חסד מסרני הארץ.

אמנה היושר מביא הפיד אל הבית;

על כן אנשי היושר זעיר שם וזעיר שמה,

איש שוקל דעתו יודע כי כל זה הבל.

רוה מתענוגי תבל היא אבדן נפש,

הון ונכסים רבים את הבעלים יוגיעו,



נזרי הזהב יניאו 89את ראש נושאימו.



אך הצדקה לעד ועדי נצח מוסדיה,

היא חביון התם, בה יתחבא מכל פגע.

עתותינו בידי אל, הברם בל יכולנו,

אך איש הדעת ימיר למנוחה העוצב.

יפלו שמים, יכסוהו – אך בל יבעתוהו:

עתה אחי לך! אין כזמן רופא לפגע

ירפא מעת לעת ומרגע לרגע.


יונתן


כאבי נעכר, פרידתי היום מה קשתה!

מלוך תמלוך בישרון – אל תשכח אחיך –






(בוכה ונופל על צווארו)

דוד


למה תוסיף הרך לבי? הלא אחי אתה –

אחי כל עת נחיה פה גם אחרי המות – –



רפה היום לערוב, בא עתה אל האהל. (הולכים)




מדבר זיף לילה: (שאול, אבנר, דואג, נר, מקצת מאנשי המלחמה)

דואג


פה עמדתו. בגליל הזה נמצאהו.

לא נסוב מהככר הלז – כן צוית.


שאול


כן צויתי. אחפוץ ביקר איש אשר יכנו.

כחרב בלב כן רעיון הזה בנפש:

דוד עודנו בארץ עודו בחיים –




(הולך הלוך ושב)


גם חזיוני על משכבי כלם יעידו

‘בן ישי סבת מחלתי, הוא המבוע’.

הה אל יוצרני! מה זה בי? מה זה הסער?

האשפוך דם נקי אם אשפוך דמיו ארצה?

מה גדלה משטמתי? עצמותי חדרה –



מה עשה דוד? מה חרי90? ומה הפשע?


דואג


מיום עמדי בחצר ידעתני המלך!

ענה בי נגד אלה אם מצאת בי עול.

נפש האדם מאז לי למאוד יקרה,

אף כי נפש דוד איש חכם עושה חיל.

אמנה חלילה היום לאדני המלך

לשא אל פשעו זה על חרפו מלכותך

באסוף אליו אנשי חיל. מרד ומעל!




אבנר בפני עצמו

אבנר


(יליד תפתה ואבדון!)


דואג


אלה הם ריבי עם ישאו ידם במלך.

עד בית המלכות התנשא מני העדר,

עתה השתרר ישתרר גם על עמך,




(אבנר בפני עצמו)

אבנר


(מקור משחת ובליעל!)


דואג


לבי יכאב. מעשיו היו לנו תפארת,

אך עתה לבו נהפך, זאת מעשיו יעידו.


שאול


גם הגדת אנשי מדבר זיף תרשיעהו,

כי על פני הישימון מסתתר זה יומים.


אבנר


אם קול הצדקה עוד יקר בעיני המלך,

אם חמת תנין זה את נפשך עוד בל מלאה,



אם זיקת91 יושר אחת בלבבך בוערת,



אז גם אל שר לצבאיך הטה אזנך.

עד מתי תתפתה מהאדומי הלזה?

עוד דמי כהני נוב צועקים על חנם הרגו –

הרגיע נא מרגזך, שכך אפך,

מי הגיד לך כי דוד מבקש רעתך?

זכור! כי כרת כנף מעילך אך לא הרגך!

הנראה כזאת? הנשמע מאז כמוהו?

הגד עול! אם גם אתה כזה עשית?

כי תמצא אויבך הרק כנף המעיל תכרותה?


דואג


מדי שמעי מליך שערותי תסמרנה –

האתה שר הצבא נאמן כה למלך?

הלחנם החיה דוד במערה מלכנו?

הלא בעבור פתותו לאסף אותו הביתה?



ולהורידו אז פתאום מכסאו בשלי92



לבלי תעשה הנבלה לעיני השמש –

מיראתו את העם פן אז יתקבצו

לעשות לו כאשר עשה. – כן אבנר שמעתי.


אבנר


טוב כי אחריש מהשיב על תרמית לבך.

דע נא מלכי! כל מקום לכתך הנני!

הנני כמקדם הפל כל מתקוממיך,



אך אמון בדבר93 זקני עם לי ספרו,



עץ יבש גם כי ירטב ממטר שמים

ובני אדם יעמלו בו לחנם יעמולו,

כן איש כי יצרי לבו הרעים פתוהו



הטות אזן אל דברי מהותת94 ובליעל.



הוא אל עצות ישרי לבב בל יטה אזן,

אם כל היום ידרוש הדורש, ימאסהו.

הנני, הנני! מה חיי האדם בארץ?

אף כי חיי מיום סר רוח בין ממך

ומיום מצוא העול הזה חן בעיניך.




(מסיר פניו בחרי)

נר


אנכי אחריש. מבני זה יושר שמעת.

אשרי לך בן אחי כי תשמע לו, אשריך!


שאול


אבנר אבנר! אמרי פיך למשופטי שמתי,

אך בדבר הזה שמוע לך בל אוכלה.

בן ישי יומת יכרת מארץ החיים!

פן בהכרתו אכרת אף אנכי? – יהי!

מה־כל העדן הנתכן אחרי חיינו

נגד התחלואה הזאת תמיד סובבת

תוך עצמותי, כי אזכור: שאול עוד בחיים





ובן ישי זה המשח – הה המשח למלך!!



קום דואג! הרק חנית וסגור95 – גם אבנר אתה –



שים ידך על פיך ולך! ובוא אחרינו

כי טרם תזרח החרסה חללים יפולו –

אך עתה עיף הנני מרוב הדרך

אשען נא פה תחת האילן, ארגיעה.




(הולך ושוכב על הקרקע. אבנר ונר מימינו דואג משמאלו ושאר העם סביבותיו)





אישון לילה: דוד ואבישי באים על ראש גבעה אחת מצד
אחד, רב המקום ביניהם, ואחריהם איזה אנשים חלוצים ממחנה דוד, ובידי נער אחד
אבוקה.

אבישי


בוא יבוא על נכון, כן חתרים הגידו.

אכן, הבט נא מלכי, מי אלה לפנינו?

תבנית אנשים אראה תחת השוכות שמה

וחנית מעוכה מראשותי שוכב בתוך.




(דוד, אל אחד מאנשיו)

דוד


לך אתה בלאט וראה מי המה אלה.

גם בין על בגדי האיש השוכב בינמו.




(הנער הולך אליהם לאט לאט עד אחר התבונן, אז ישוב אל דוד)

דוד


מה אתה?


האיש


כלם אחוזי חרב, מבני ישראל המה,

השוכב בתוך הנה שאול המלך,

הוזים שוכבים כי תרדמה עליהם נפלה.


אבישי


הידד מלכי הידד! זה היום שקוית,

היום סגר אלהים את אויבך בידיך

לעשות לו כאשר דמה לעשות אל מחנך.

צוה מלכי! למות ולחיים הנני,

אקח החנית מראשו או חרב חודרת,

שם יומת אויבך שם יושפך דמיו ארצה

שם במקום הכין חצי נשקו להמיתך.


דוד


רוחך ישרה בעיני יען איש חיל אתה.

אך אל נא אבישי חלילה לך השחיתהו

חלילה לך המת משוח משחת קדש.

אין בידי אדם כמונו המת המלך.

האנו נשחית הודו נתן משמים?

מותו מידי ממליכו, אך מאמרי פיהו

על מטתו יגוע או בקרב ומלחמת.

כאשר יישר לו כן אבישי יהי, כן יהי!


אבישי


זאת לא האמנתי – אויבך משכב נגדך,

אויבך זה הרודף אחריך זה כמה –



לו עודך מסתולל96 בלתי הכותו ארצה?


דוד


שים ידך על פיך! כאשר אמרתי יהי.

לולי כי נחטא אם נמית מלך משוח

דבר הגבור! הכזה מעשה אנשי חיל?

המת אויב עת שוכב על הארץ בטח?

לא כזה בימי חרפי אנכי דמיתי –







כי טרם קומי לעד תרתי גם חקרתי

האם גם מתקוממי שנס מתניו ללחם,

אז קמתי כגבור, חומה ושור דלגתי,

הכות איש ריבי, מעל פני השמידהו.


אבישי


אך הגד נא מלכי, לו אתה פה ישנת,

אם שאול מצאך, ההמת לא המיתך?


דוד


אם לא סר רוח בין מעליו לא המיתני –

לו כדברך יהי בל יעש זאת ממני,

אם אחד עושה רשע הארשע גם אני?




אבישי


הטוב בעיניך עשה.




(דוד הולך בלאט לוקח החנית וצפחת המים מראש שאול, ושב אל מעמדו הקודם)

דוד


אבנר! אבנר! ענה נא גבור אל קול קוראך!




(אבנר מקיץ משנתו)

אבנר


מי זה? מי אתה שמה תקרא אל המלך?


דוד


מי כמוך אבנר שר לצבאות מלכך?

מה לכם כי תישנו במקום נכר לבטח?

כמעט יוכל אחד העם הרע למלך –

מה תענה אז אתה הגבור בבני חיל?




(אבנר עומד ממשכבו)

אבנר


הה! – דוד בן ישי!


דוד


חי אל כי בן מות אתה גם כל רעיך

כי כפשע בין המלך ובין המות.




(שאול ודואג עומדים)

דואג


מי זה? – הה – בן ישי!




(אוחז חרבו ורץ לקראת דוד. אבישי חיש נגדו)

אבישי

סור עול, סור! (יהדוף אותו עדי יפול מרחוק ארצה)

שאול


הקולך זה בני דוד? דוד! הה כי שגיתי.


דוד


קולי, קול מודעך, קול איש אשר רדפת.

עד מתי בל תכיר ישרי וצדקי נגדך?

ראה אבי! זה חדש ימים בידי נתת,

לא נגעתיך ובדרך טובה שלחתיך.

אם מפי אלי נהיה זאת, מנחה יריח.

אזבח לו תודה, משפטיו מדבש מתקו.

האף בל נדע איך מאיד טובה צומחת?

אך הוא יודע הוא המבין אל מעשינו.

אך אם ריקים ופוחזים פתו את לבך,

ארורים הם על רוע לבם תרמית נפשמו!

כמתעתע אלך ביום, אובד בלילה,

כמעט אין בי רוח מרוב שרב וקרח,

הוי מלכי עם מי תריב? את מי רדפת?

מה־בצע לך כי תרדוף אחרי איש כמוני?

קורא בהרים כי ירדוף אחרי תולעת



ישביע נפשו; אך אתה תתן מגרעת97.


שאול


חטאתי בני דוד, הוספתי לעשות פשע.

מה אעשה היום? שוב בני דוד לחצר מלך,

לא ארע לך עוד יען בעיניך יקרתי.

שגיתי, כפר נא! כי גדלת ממני –


דוד


יעבור אחד הנערים יקח חנית המלך.

כאשר נפשך מלכי היום בעיני יקרה,

כן תיקר נפשי בעיני האל עד לנצח.

הכר נא היום לבי וחדל מרדפני.



לו תדע מה טוב לבי זה (מורה על לבו) נגדך המלך!




(אחד מנערי שאול הולך ולוקח החנית מיד דוד)

שאול


דוד! יותר מאשר תוכל הגד ידעתי,

עשה תעשה גם יכול תוכל כל חפציך.




(בפנותו ללכת מעם דוד)






שדי! אלי! מדוע כה בי אנפת!!




נשלמה המערכה החמישית





המערכה השישית: לילה

מבוא ארמון המלך: בקבקר ותחרע, אחד מימין הארמון ואחד משמאלו. חלוצים וחגורי חרב כמנהג אנשי הצבא.





בקבקר


מדוע כה תחשה כעת רבה תחרע?

בא נתוכחה נא יחד על דברת מלכנו.




תחרע


הנה הלילה הזה קר ומלא קרח,

כמעט מרב הקרח רגלי תבצקנה.


בקבקר


צדקת אחי, הכפור וקרח גברו –

בל אוכל יחם בשמיכתי כל הלילה.

הכל שקט שלאנן, גם חשך בעדנו,

דבר לא יראה, איש ואיש ישן בטח.

גם נמר וליש חבואים במערתמו

בל יצאו משם לתור אחרי טרף.

שמעה אחי כי מר יצרח שמה הקאת.


תחרע


רעי בקבקר, הטה כעת לי אזנך,

היש לבך עמי כלבבי עם לבך?


בקבקר

יש ויש! – גש נער זקן! ותנה ידך. (תוקעים כף אל כף)

תחרע


הא לך ידי, גם לבי מהר לקראתך –

קח, קח אחי בקבקר, תוך לבך שאהו.


בקבקר


כתר המלכים בל אקח חלף לבך.


תחרע


לבות כמונו טוב מכל סגלת הארץ –

היערוב איש הצר לך עת עמדי מנגד?

האח! ביום המחרת בל יבוא עוד הנה.


בקבקר


או טוב מזה לא ילך! פה אחרית ימיהו.


תחרע


עתה אחי האזין את אשר אומר אליך.

דע, כי ליל שלשום שמרתי פה עם אחיעזר,

תור חצי הלילה הגיע, רעש שמעתי,

רעש גדול מחדר המלך פה שמענו.

לולי התרחק ממשמרתי אז יראתי,

ערבתי לבי, חי ראשי! חדרו הלכתי.


בקבקר


תור חצי הלילה? חלילה! תור חצי הלילה?

זאת לא עשיתי, אז השעירים יתקבצו –

הבט מדי דברי שערת ראשי סמרה –

הה בין חגוי הקיר אחבא; האל שמרני!


תחרע


ייראו האנשים היודעים מתרמיתמו,

אך בל אנו. כי לבנו טהור מדופי

בורא כל אלה לירוא מלפניו עשמו

לפני אנשי תרמית בל את יוצרם יכירו.


בקבקר


החשה, הח –


תחרע


מה זאת?


בקבקר


שומע אנכי קול מצעדים בחדר.


תחרע


גם אנכי שומע, נדדה שנת המלך.


פתח הארמון נפתח. שאול בא במלבושי ליל. דלת ראשו תולה מצדדי הראש בלי סדרים. השומרים מתייצבים איש על מקומו.

שאול


איו איפו? איה האיש הזה איהו?



איה האיש הלך רגע זאת98 מהחדר?



חיש הגידו אנא הלך? דברו, דברו!


בקבקר


גם קול גם קשב אין, אדננו המלך! –


תחרע


לו היה פה איש, על דברתי פה עודנו.


שאול


לא? הגם אתם נשבעתם הכאב לב המלך?

כלכם קשרתם קשר? כלכם עלי תשמחו?

מדוע אנכי רק אנכי ראיתי?

איך תהפוך בי ידיך ובערפי תאחזני,

הניד הנה והנה כקנה במים.

עת כל אנשי תבל ישמחו אמצא פחד,

עת רואה אנכי אויב נשקף בלעני,

תכה אותם בסנורים, ובי ילעגו

יניעו ראש אחרי מלכם, נגדי ישחקו;


(הולך הלוך ושב – השקטה)


הוי מתנקם צמא אל דמי דם המלך –

גם הערלים האלה עתה ילחמו.

כחותי – הה כי נאבדו! הלכו ממני.

מה זה? איך יסוב בעדי כל כדור הארץ –



ומה נקל לו לפול במשואות נצח99!



יבטלו הטוחנות100, תקרע המסכת – – –



כאשר תסוב גלגלתי פה — כן הם יסבו.

לבי מקפץ בי נפשי — הה הנה נבהלה!

עיני שוחה בדמעות, לבי בדמי רצח.

בדם! בדם? דם מי ישפך? הוי דם פלשת!

תאלמנה עתה שפתותי כי כחשו —

מה לעשות עתה? הכי אבדן וקץ באו?

הנתק חבלי הבריאה התור הגיעה?

הסיע כל העולמות מעמדתמו? – – –



אמנה עד אן תוליך אותם האמן101! עד אנה?



התעמידן על מצב אחר? — בל יתכנו.

גם שם תגלה ערותן — סיגים מלאו;

החרב תחריבם! החרב עד תהו ובהו.



ההיות בל ימצא — אז גם התלונה אין102 ־ ־



כל מקום עמדתן ברואיה יתלוננו.

מה לעשות? שמואל הרואה גוע ואיננו —

דוד איננו — מי ילחום עתה נגדמו?



אמנה אחת נשארה, עוד זאת אעשה טרם103 —



איש חולה על ערש דוי נחש בולע



אם יקוה לקום מחליו אחרי בלעהו104;



אחרית תקותי זאת אם היא לא תצלח יהי!

אדרוש בעלת אוב אולי אחת התחבאה

לא שמעה מצות המלך — אנסה הפעם.


(הולך בחפזה החדר)

בקבקר


רעי מה תאמר נפשך? מה זה מקרהו?

אך אות אחת מכל אמרותיו לא הבינותי.


תחרע


אולי גם הוא בל הבין מאמרי פיהו.

עתה אחי הכר נא כי לא רמתיך,

כן היה ליל שלשום, אך לא בא מהחדר.


בקבקר


אם כה כבד משא המשרה על השכם,

אודה לאל כי מדלת העם בראני —

הלילה הזה משמרתי, אך מחר חפשי אהי —

אלך הביתה, אוכל, אישן, אף אנוח.

הסרנים האלה רגע בל יתענגו,

עם כל עשרם ורכושם עוצב יתלבשו.


תחרע


קר, קר מאוד (אך חיש מהר תעבור משמרתנו).

בין בדקי הארמון רוח קדים נופח.

בוא בקבקר, תוך מסדרון הבית נלכה,



עד בוא משמרת התיכונה אז נרגיע.


(הולכים)





עין דור: חדר בעלת אוב. אישון לילה ואפלה מאוד. כל
כותלי החדר מצופים ביריעות שחורות. שתי נרות דולקות זה מול זה. עזמות בן
בעלת אוב עושה מלאכת על מבוא הדלת, דוכה במדוכה105 בשמים ודשאים, ובעשותו —

עזמות לבד

עזמות


חצי הלילה הגיע, אך עוד לא השלמתי,



לא השלמתי מצות אמי אותי צותה (דוכה)



אמנה מדוע בעת חשך כה צותני?

לעמוד פה כל הלילה לעבוד עבודת פרך?


(מתבונן על הסמים, ודוכה)


מה עצמה חכמת אמי! זאת היא אשת חיל!

כי כל לב האדם ומסתריו יודעת —

אך לבי בל יודעת עם כל כשופיה.

גדלה שנאתי עליה, עזה כמות —

מה־בצע לה מכל הכשופים האלה?

יראתי יראתי, כי גם היא תהי נהרגת

מידי שופטי מלך כאחת מרעותיה.


(עושה מלאכתו)


לו את אלהים אני ירא אגיד בית המלך —

לראות התועבות האלה נפשי בחלה.

מה נמאסו פני המכשפות הבאות הנה!



לשעירי מדבר דמו עם יקהת106 פנימו —



מה זה הרעש? אלך לפנים מהחדר:



כי הבט בתפתה טוב מהביט עלימו. (הולך)


(בעלת אוב, ארכי, ברסי, אחת מימינה ואחת משמאלה. ועוד איזה מכשפות)





שיר

1

המכשפות


באה העת בא חצי הליל

באה העת המשמחת נפשנו;

עורו קוסמות! עורו נשי חיל!

רנו בלילה היא חדות לבנו —


כולן


הלילה, הלילה, חדות לבנו!


2

המכשפות


בתולה במחול, בחורים יחד,

אך ביום, ביום תרנו?

וכבוא הליל מלאתם פחד

חדר בחדר אז תלינו —


כולן


הלילה, הלילה, חדות לבנו!


3

המכשפות


גם הגבורים גבורי חיל

יעצבו עצב עת גילנו;

הם ינוסו מחשכת ליל

אמנה אז שמח לבנו —


כולן


הלילה, הלילה, חדות לבנו!


(בעלת אוב הולכת ורואה מלאכת בנה, אז באה)

4

בעלת אוב


ארכי ברסי החלצנה!


ארכי ברסי


צוי, צוי! כי הננו —


בעלת אוב


אתן אחיות, הקבצנה!


המכשפות


חפצי לבך גם חפצנו; —


כולן בלכתן


הלילה, הלילה, חדות לבנו!




(תזורנה אחור — שאול ושני אנשים במסווה)

בעלת אוב


מי אתם ערבתם לגשת אלי הביתה?

הלא תדעו כי נחש תנחש אשה כמוני?

דברו נא מי אתם ומה מני תחפצו?


האחד


פה בינינו איש אחד שמעו מלא ארץ,

הוא מחלה פניך את מולכת הליל!

הדברים הנעלמים מנו לו תגידי

ובמקל קסמך תעשי לו כעת מופתיך,

יען שמענו ממך כל חפצך תוכלי.


בעלת אוב


ומדוע אתם מתנקשים להמיתני,

המלך צוה בער קסם מן הארץ?


שאול


אל תראי מפני איש! פה ראי חותם המלך,


(מראה לה חותמו)


למען תדעי כי על פיהו באנו אליך.

גם אחת משערת ראשך בל יפול ארצה.


ב"א


אך הגידה לי, מה אתה מבקש ממני?


שאול


גדלה חכמתך, סתרי הדברים ידעת,

העלי נא לי את האיש אשר אומר אליך.


ב"א


את מי אעלה לך?


שאול

את שמואל הרואה העלי בזאת107 הרגע —

(בעלת אוב ואיזה מהמכשפות לוקחות מקל הקוסם. מקיפות במקל
באמצע הבמה שלוש פעמים. לוקחת הסמים ומשימה אותם בקלחת — ומניפה. נחש כרוך
סביב הקלחת. והיא שופכת כדים מלאים דם בו, הקרקע נפתח. שמואל עולה בלבת אש.
רעם וחזיז קולות וברקים נוראים)

שמואל מדי העלותו

שמואל


אהה — בן קיש!


ב"א


אדני המלך שאול! למה רמיתני?


 שאול


אמרי נא על מה כה תזעקי! בל תיראי —

לבת אש ראיתי ותמונה לא חזיתי.


ב"א


ראיתי — עודו נגד עיני, פה הנהו

איש זקן עוטה מעיל, אך אתה בל תראהו – –

כמלאך העף מארץ עד לשמים —

אלהים ראיתי עולים עולים מן הארץ.


שאול


אבי הרואה!


שמואל


מה לך בן קיש כי אחרי מותי הוגעתני,

למה משינת מנוחה הרגז הרגזתני?


שאול


אבי אבי! צר לי מאוד צרותי עצמו,

עצמו משערותי, באו מים עד נפש.

אין כל יגון ומכאוב בל קרבי קוננו —

הכזה כבד פשעי? האין סליחה לעוני?



כה, כה אתום108 ימי חיי: הה, כי מרים המה!



לפני חיים האלה סר109 מרירת המות —



משמאל ומימין הפלשתים ילחמו,

אפנה לימין אין עוזר, לשמאל אין מושיע.

הנביאים בל ינבאו, חזיוני יבעתוני,

אלהים סר מעלי — אבי! אבי! הושיע!

הודיעני מה אעשה — הושיעה הפעם!


שמואל


אלהים סר מעליך סר ויהי ערך110;



ומה זה עוד תשאל למה הרגזתני?



מצעד אחד111 ממצות אל שדי יוצרך



הביא לך את כל אלה על רוע מריך.

לא עשית בעמלק כאשר לך צויתי

בחר לו אל איש כלבבו איש מלא צדק

דוד, דוד, דוד בן ישי מבית לחם!!

אך אתה גם בניך לטבח תכרעו,

רגלי פלשת על ראש צבאותיך תרמסנה,

רק האדיב את נפשך כלות את עיניך —

עוד מעט תכלה תאבד מארץ החיים

וכשטף מים כבירים יטפו דמיך

דמך שאול בן קיש — דמך גם דם בניך.


ככלות שמואל לדבר טובע112 במקום
אשר עלה תוך הלבה. רעם וברק. שאול מלוא קומתו ארצה. אנשיו מתייגעים להקימו.
בעלת אוב הולכת אליו.

ב"א


מה הלבינו פניו! שאיה תוך עצמותיך,

עיניך שאול מוקדי אש, לבות ירקו —


אנשיו


אדוננו המלך קום נא! קום מהארץ.


ב"א


עשיתי מצותך, גם אתה הטה אזן:

עגל מרבק לי תוך הארוה, סעד לבך

ואכל לחם ויהי לך כח על הדרך.


(מקימים אותו, ויוליכוהו החדר פנימה)





שדה המערכה למלחמה: הרי הגלבוע מסביב. חללים מתים
נראים שוכבים על כרכוב הבמה. השקטה — קול חצוצרות, והמית קול כלי נשק נשמע.
אז יבואו עם פלשתים מקצה מזה ועם שאול מקצה מזה ובראשם יונתן. ילחמו אלה
לקראת אלה, עד כי ינוסו הפלשתים וישראל רודפים אחריהם. ובאים מצד אחר עוד
הפעם וילחמו כבתחילה. האחד מהפלשתים דוקר חרבו בלב יונתן עדי יפול ארצה.
והנשארים מבני ישראל ינוסו, ופלשתים אחריהם:

(יונתן בעת מותו)

יונתן


הה אבי אבי! מכת המות הכיתי

הוי נטל המקרה! איך תוך לבי חדרת —



אבי — דוד — אחי ד — (מת)


(השחר מאיר. דואג בא. בראותו יונתן)

דואג


אתה מת, בל תשוב עוד אל ארץ החיים.

לו גם אביך חיש מהר כמוך יהי;

אז אל דוד אלך ובשורה אשמיעהו.

האח נפשי! משנה למלך אז ישימני.


(רואה שאול והולך על הגבעה מנגד. שאול בא ברעש ורוגז — בלתי מביט מפלת בנו)

שאול


הוי — פה אתום ימי חיי: פה יגוע המלך!?

גם הימין גם השמיל אין עוד מפני החרב,



מפני קשתות עובדי הדגון — הוי אליל תהו! (השקטה)



אכירך מות נורא; אכיר בלהותך —

תודע אל כל עצמותי טרם בואך;



הוי כוס התרעלה! הוי מות סף113 הרעל



כל עצמותי הבהלת, דמי בי הרתחת;

על כנפי רוח זלעפות שלחו הדבר

תפתה ואבדון. עתה בעוז ישליכהו,

ישליכהו מכנפיו בעצמות נכה רוח.

אנה אתחבא? איפו אסתיר מחמתמו?

אם תוך מוצק הארץ הנצל ארדה

הוי גם שם ארדף שם לוחמי ימצאוני;

או תרד השמש ממקום עמדת שמיה

חדר בין מסלולי החשך ולשרפני. – –

עוד לא מתי, עוד הנני עומד על הארץ,

אך כל רשמי פני כאב הנעכר יודיעו;

כאלו מלאך מבהיל טבל עטו בצלמות

ויחרות עם צבעו זה על פני אלה:

גם גיא בן הנם יחרד כי ישקיף עלימו;


(הולך הלוך ושב, מביט יונתן בנו מת)


תרמית שאול ואבדון! יחד עלי נועצו —

גם אותך אביט בדמות זה טרם אינני?

התפתחי ארץ, מאור היום הסתיריני;



אש בליעל114 התגוללי עד כלה אכליני,



הדקי עצמותי וכלא הייתי אהי.

לו אוכל שחק חשכת הליל לששר

וטבול עטי אז תוך התפתה ומוקדיה,

רשם בו החמה פה בלבבי יוקדת.


(שולף חרבו, נושא כליו בא)


מידכם הערלים בל אמות בל תשמחו!


(מול שמים)


החשיך עיני מראות, האטים אזני משמוע,

שים לבי כאבן ישחק נגד המות.

בוא מודע! מודע לאיש נגוע כמוני!

בא מות, חבקני, חבקני בזרועיך,

ולעוט נשמת רוח אפי זאת — עם רוחך.


(אל עבדו)


בוא עבדי, דקרני נא, עם חרבי115 דקרני,



מיום שרתך אותי, כיום בל לך צלחה116 —



התלבש בעוז ודקור אדונך המלך!


נושא כליו

אדני המלך

(כורע על ברכיו)

שאול


סור מעל פני, לעשות גדולות לא נבראת.


(נופל על חרבו. בנפלו)


הגד אל עמי לבני ישרון מה ראית.

הגד כי גם בעת מותו היה איש חיל,

על חרבו נפל אך הפלשתים בל הרגוהו —


נושא כליו


אם זאת אגיד, למה לי החיים האלה?


(דוקר החנית בבטנו ומת)

(דואג בא ומתראה כאילו יצילהו — אך יטהו יותר אל פי החרב)

אבנר, קיש, נר.

אבנר


הפלשתים נסו רדפו. איה המלך?


(רואה מפלת שאול)

אבנר קיש

אל אלהים!! (משתאים מחרישים — השקטה)

(דוד, אבישי, אחימלך וחילו באים)

דוד


חיש מעבר מזה — אחרי הפלשתים מהר!



מהם ומהמהם117 שריד בל תשאירו.


אבנר


אבל אדוננו המלך —


(מורה על גופת שאול, עוד לא מת)

שאול מגביה ראשו

שאול


בא בני דוד, בא וסגור דלתי עיני אלה118,



כפר נא דוד כי רבו פשעי נגדך.

הה דוד! בתי — נתונה אל פלטי בן ליש —

קחנה לבלי תגוע מרוב צרותיה;

אהה — מה זה? עול דואג! הוי פחדי המות!


דוד


דואג! הוי צר ואויב? מבוע הרשע —


(דוקרהו — נופל מת)

שאול

(יפרוץ לעמוד — מבלי יכולת) דוד! —

דוד


מלכי מלכי! מי יתן מותי אני תחתך —

ידעתי לבך, חף אתה מכל פשע.


שאול


האח! עתה אמות — דוד — יונתן— הה דוד.


(מת)

דוד

(נופל עליו)

הוי מלכי! —

קיש


בני, בני!


(דוד עומד, ולוחש אל אבנר ונר להוליך את קיש — הולכים עמו)

קיש בלכתו


בני שאול, שאול בני בני119!


דוד


שאול ויהונתן מתו —


(השקטה)


הוי קרן ישראל, במותיך נפלו,

דמי מלכך ונסיכך כנהר נזלו,

איך נפלו אנשי חיל נפלו גבוריך;

אל אשקלון וגת בל תשמיעו בל תבשרו,

בנות הפלשתים תשמחנה, אלהיהם יפארו,

‘האח’ יקראו, ישראל, על מכותיך.





טל גם מטר בל עליכם, הרי בגלבוע,

על שדמות הנשאות בל שחר יופיע,

שם נגעל מגן גבורים אנשי החיל;

חרב שאול ריקם בל שבה, צר הרגה,

קשתו דרך יונתן, אחור בל נשוגה,

הוי פה שוכבים מתים בצלמות הליל.





שאול ויהונתן הנאהבים גם יחד,

מה נעמתם בחיים, בל נבהלתם מפחד,

עתה מתו; אך עודם יחד, בל נפרדו;

קלו מנשרים — עמם מאויב הושיעו,

מאריות גברו, מחנה עצום הוקיעו,

אבדו כלי מלחמה — הוי מגינים נאבדו.





הוי יונתן רעי — אחי! צר לי עליך,

יותר מאהבת נשים נפלאת אהבתך,

כל דוברי צדקותיך אך שמץ דברו;

רעיות ישראל, קול נהי ובכי תשאנה

ודמעות שליש על שאול ובנו תבכינה,



כי זהב שני עם עדנים סותכן פארו120.


(הולך איזה פעמים הלוך ושב בסתרי מזימותיו)


מה גדלה מכתך זאת שוכן רום שמים!

עמך בית ישראל — הוי בחרב נפלו!

כזה וכזה יפעל הכבוד תוך לבנו



בל נרגיע מרדוף אחריו עד תום חיינו121:





אתה אפס ותהו מיום הולדך,

אנשי דור ודור נתנו כתר על ראשך,

עוד היום הזה אתה מטרת מעללמו;

מחסור כל התושיה! עדן לאזנים!



יליד הדמות122! משאל הסכל בין החיים!



מה יש לך האפס! כי יקרת בעינימו?





אתה הכבוד! דורות מקדם הורית,

כל מדוי האנוש הזה מיום אז המצאת,

הבדלת אדם מאדם איש מגילהו;

השאת אתו מאז לעבוד עבודת פרך

לחפור תחת הארץ, הבא עדי על ירך —

החרב הזאת — בה דוקר איש את רעהו.





אז קרב לבו תרת אף הפרצת פרץ,

ישאף דמות עם גדלו אל מלכי ארץ,

אך השכחתהו כי השלוה שם נעדרת;

משא כבוד ומשרה יכבד על שכמנו;

עול סבלם נשא, יקל נגד עינינו,

יען הבט שבתם על גפי מרומי קרת.





אתה מוליך ומביא גבורי החיל

על מעברות המות על צללי חשכת ליל,

ילכו הלוך ורנן ששים במצאם קבר:

הקרא שמך עלימו אחרי היותמו —

זאת יסית ויפתה אותם התם חיימו,

כזקן כנער רצים מול פני השבר.





אנשי המדע מלפידיך מלאו,

גם בעלי תחבולות על ידך ימצאו,

הצדקות בך יתמידו; אתה מגינמו!

גם החכם שם אורב מרחוק אחריך,

ובעת יביט בשמי מעל — יביט עדיך,



בל מהלכם הנפלא ערך עמדתמו123.





לו ישים אדם אל לבו — יפקח העין,



הבט אותך בדמות נבדל124 אפס ואין!



הוי! או אז אחרי גוו השלך ישליכך;

אתה המתעה הלב ומשגה הנפש!

בך חפש הצלחה והון עדן ונופש,

ובהשיגך — יודע כי עירום הנך.





הוי עלם רך בשנים עם רב חן ויופי!

חורף נפשו למות על שקר ודופי

על מה תתגאה לכת לקראת המלחמת?

בין אלף חרבות השלופות תתן ראשך

תראה קצך ומנגד תלויים חייך —

רק הפאר מעשיך מאשה נדהמת.





כן הנכם בני האדם, כן נדמיתם יחד,

תתראו בעלי נפש לבכם מלא פחד,

אך בעבור הכבד תרוצו לבור כלא;

ימי עלומיכם ופתיל חייכם תגדעו,

האמר מאנשים אחריכם יבואו:

‘כמוהם כמוכם גבורים עושי פלא’.





'אחרית ימי וגויעתי מה מאוד ינעמו,

'אם אלה לקראת אלה בתבל ינאמו:

'זה נפל שמה באשר גבורים נפלו

הלזה, סכל, יושפך דמך, יאבד חייך?

החרת על לוח קטן אחרי מותך:

‘עצומים הרוגי זה, מעלליו למאוד גדלו’.





הבט נדהם ובער, אף שמעה שמוע,

האיש הלזה הכה הכה ופצוע

אך שאר בחיים — תהלתו מלאה הארץ;

אחיו חרף נפשו למות — עשה כפלים

מתגולל בדמו, לא יזכר בין החיים,

גם כי התאמץ בהלחמו, אף הפריץ פרץ.





בן מנוח לפת עמודים עדי נפלו,

דם הרוגיו גם דמיו אז כנהר נזלו,

נטף ונטף מדמו — שקלו בני עבר;

אך גם הוא גם רעיו גבורי החיל

מלב נשכחו, כסים מחשכת ליל.

אים? איפו הם? כלם חללים שוכני קבר.

אמנה השכחה הזאת מה גם היא נחשבה,

נפש האדם הזה עת למרומים שבה —

מה אבדה? אם מעלליה פה נאבדו?





בן שאול הלז — יונתן — מאין כמוהו

מופת זרע ישרון, כוכב אנשי הורהו —

גם הוא כאחד ממנו; גם חייו ירדו.





הוי מושלי הארץ! מוסיפי שוד ורצח

חנקו אחיכם, הרגום! יסדו טירות נצח

ודמי העם זקן ונער משכיותמו;

בינו נא הבוערים! כי מאכל התולעת

כמוהם כמוכם, כסכל כאיש דעת,

כשוכן הארמון כיושבי סכתמו.





אך גם בעת הזאת עת בחיים עודנו,

מה יתן ויוסיף הכבוד ומה חלדנו?

מנו שלות ומנוחת לב למאוד נבדלה —

לך בארמונות ובטירות שם תמצאהו

לב השרים ולב הפחות על דגלהו

אך גם הוא גם דגלו אין וכעשן כלה.





דבר סכל! מושל עצום כי רב מחנהו,

הרודה מקצה הזה עד קצה אפסהו,

ההסר מנו כל מאויי נפשך?

אך הבט עבד ההדמות! הבט בעין!



חדר בחדרי היכליו, אם כן אם אין125



העוד תשתוקק אז אל הצלחת מלכך?

הן יערב אף ינעם אל השמעת אזנים,

הולד מושל עם רב תחת השמים,

הרום על מתי התבל השר על כלמו.

אך נגה ההוד, הדר כל מלכי הארץ,

גם כי יסבו מנגה, ובפרצם פרץ

תוכם רוח נכאה — בל יאור מהודמו.





הלחם באויב הבא בחרב שולפת,

השמר פה מעם למות נפשו חורפת,

אך מעבר מזה הכה לשמיר ושית;

עם רב תחת שבטו אם על מחסור יצעקו,

הועיל למו בל עוד מרעבונם ידחקו,

הזאת יכיל לבוא המנוחה אל הבית?





אך גם לשלוט מלכיותיו, השקט בינימו,

הקם ברית חברה, מסחרם גם קנינמו,

חשב על תועלתם, היות שלותם פורחת;

הכן בשקוט הארץ הנשק וכליהו,

הנח מוסד לשלום דורות באות אחרהו,

עבודת פרך זאת! גם זו שנה לוקחת.





כה ילאה המושל עם בגדי תפארתהו!

אתם רואים הודו, הוא ימצא משקלהו.

אתם תישנו בטח, מעיניו שנה נדדה;

מה־בצע לאדם האסור בנחשתים,

אם חבלי ברזל או זהב בעד הידים?

משניהם יאסר, מכלם נפשו נלכדה.





כל אלה אם ממלחמה בל ישמע,

אך עת קום מתנקם פולח ובוקע,

אם תגרת פיד נורא תסוב עליו רביה;

מגור מסביב — ובידם אבחת חרב —

אז ירעד הכסא ומהומת העם תרב,

אז תראה הממשלה, יכרו פריה.





אוי לו עת גם גאותו הרגל תרגילנו

שכוח אל ממעל, רם ונשא ממנו —

חיש יקום שדי, ממי המשרה יודהו;

מחצי הברק בל יגן הכותרת,

הרעם ירעיד מגדלים, אף כי העטרת,

וכאחד האדם מכסאו ירעידהו.





מושל עצום ועז עמים רבים יכניע,

היום יפיל אויבו – מחר עליו יריע,

בבקר יאכל עד, בערב ילין בכי;

רעיו ומאהביו בריתו עמהם נכרתה,



גם מידי אלה מקרהו126 חיתו נשחתה,



יובל מצר לצר ומדחי אל דחי.





המלך הצדיק אוהב צדק ויושר,

גם מנו תקח השלוה, יושלל האשר,

מביתו תקום רעה, בל תרף מנהו,

שם השליט תחתיו עמים רבים נפולו,

הבט ביתו ומלכותו — הה! כי נבולו,

רעת בניו לכדתהו, עולתם מוקשהו.





ובהמצא איש מאלף משרתו עומדת,

כל מאויי נפשו בת הצלחה מודדת,

הברית כרותה בינו ובינה כל ימיהו:

דע! כי גם אז דאגת לבו בלתי נעדרת,

תשוקת הכבוד תמיד כלבה בוערת,

כל עוד נשמת רוח בו, כל עוד בל תעזבהו.





השגת מאויינו חיש מהר נשכחה,

טרם יפנה היום מרחוק כבר ברחה,

אחרי המלאם חדשות בלב יולדו;

כן הכבוד יחתור, יתור חדרי לבנו,

קניני בקר יקטין בערב לעינינו

ורכושי הכבוד מתמול היום יאבדו.





זה הגבור ואנשיו כגבורים נלחמו;

לכדו תבל עם יושביה, כלם נדהמו,

אך לבו עוד לא נח, תשוקותיו בל נכלאו;

ללכוד עוד דמו מקום לא שזפה העין,

אז בכה הגבור, שברו נהיה לאין,



יען וביען הלכו ללכוד אך לא מצאו.127





אתם רודפי הצדק ומורי הדרך!

אתם שוחרי אלה! ספקו כף על ירך,

מה בצעכם כי בצל החכמה בחרתם שבת?



על מה הגו תהגו על השארת נצח128,



אם בין משעלי הרשע בין נתיבות הרצח

ימצא המשעל דרך נתיבו אל־מות?





בער! השמע129 בל רק מעלל טוב יודיע,



בין תקף ועוז גם מורך הלב ישמיע,

צדק ורשע גם שניהם אז ישארו;



בל על מתכנת130 המפעל ישים עיניהו,



רק על משפט ההמון, רק הוא יולידהו,



גם חכם גם איש בער מנו יאדרו131.





שם מלך אכזר שפך דם אחיו כמים,

שמעו בל ימח, נזכר תמיד בין החיים,

תמיד יהגו בו בשיר ומשתה היין;

שם מלך מלך תם, עשה צדק ויושר,

דאג טובת עמו, הורם דרך האשר,

שמעו בל יזכר, קבור בחיק האין.





אתם הגבורים במלכים התבוננו!

מה יאמר? במה דרכיכם כוננו?

‘מה מאוד צלחו קניניהם בזה התבל!’

אם יוסר מהם השחתת ארץ ויושביה,

הגזל, הרצח, ושריפת כל עריה,

מה ישאר אז לדעת זאת — גם זו הבל.





סכל! הכבוד הזה שמת מטרך132,



לו גם כי יהיה מבוא לענג נפשך

הסכלת עשו בער! בעת תדרשנו;

מטיב ימיך תגדע מבלי מצוא נופש,



כחותיך הטובות133 גורשים גרש ורפש134,



אחרי רדתך לקבר השג תשיגנו.





בין רודף אחרי הכבוד! שמעה שמוע!

הולך אתה על הר גבנון תלול גבוה



אף כל מצעד ומצעד תכוס135 עם דמיך;



אחרית ימיך יבואו, ראשו תגיע,

אז תאמין שבת בטח לשיר ולהריע,

הבט נדהם! אז המות אורב אחריך.





בן ירבעל אחרי הכינו הרג וזבח,

עוד לא שקט לבו, עוד השתוקק לטבח,

גם שפוך דם אנשי תבץ נפשו השיאתהו;

קרב אל המגדל, שם גלגלתו פלחה,

תשוקת הכבוד בלב הסכל עוד לא נחה,

‘דקרני’ צעק, פן יאמרו אשה הרגתהו – – –





זדון לבך אכזרי! לשפוך דם השיאך,

אהבת הממשלה מותתה שבעים אחיך

על אבן אחת — הה איש חמות ובליעל!

הבט קצך סכל! מידי מי נהרגת?

פה אחד כלם ענו בעת כי הכרעת:



‘אשה אחת הרגתהו, הרגה בן ירבעל’136.





אך גם אם ירבו למאוד מעללי עזך,

החרד תבל ומלואה, הרגיזה בלכתך,

אם כל חי באדמה ברך לך יכריעו;

דע סכל! כי גם חרבות וחניתות להרגך,

לטשו מימות עולם טרם הולדך,

הוכנו מאז — המה גאותך יכניעו.





אשרי לאיש תמים השם דרך לכתהו

בל יחפוץ בכבוד, אף שנוא ישנאהו,

יקרת הבוערים בעם בל בעיניו נחשבה;

מכין גויו עם נפשו רק השג האשר,

תחת כבוד והון יבחר צדק ויושר,

נפשו זכה וטהורה עת למרומים שבה.





אחי יונתן! גם מאז מימי נעוריך

עשית היושר, צדק הלך לפניך.

הדר הבנים! אל מי אדמה צדקותיך?

שגם בין שרים נולדת, אדם היית!

בין מלכים ופחות הארץ שם טוב קנית,



האף137 כבוד גם הדר בל אותה נפשך.





כאשר בל יכסוף איש אחרי צללי הליל,

כן בל חפצת הרום בין גבורי החיל —

גם כל חפצי אדם זה קרבך לא באו;

תמיד שמח לבך, פניך שחקו —

תענוגי הנפש ממך בל התרחקו – –

יען השמחה וגיל מלבך נבעו.





היערוך שירי זה — הישוה אל גדלך?



יותר מכל מהלל יפיו138 מעלליך.



היש יתרון לספיר כי ישבץ בעופרת?

שם במרום קנך תמאס שירי תבל,

שם בין כוכבי בקר תרון תשחק אל אבל,



שם במחזה139 שדי נפשך נצח נשארת.









ר' משה בן מימון.  ↩



זכרונו לחיי העולם הבא.  ↩



לא נדפס, נתגלה על־ידי א. ז. בן־ישי, ראה בחינות  יא.  ↩



Albrecht von haller (1708 –  1777), מדען ומשורר שוויצי.  ↩



הבאות – על־פי דקדוק התיבונים.  ↩



הושע יד י  ↩



שמואל א, יא.  ↩



בשבטך (ת״מ).  ↩



נסוגה (ת״מ)  ↩



המטורפה (ת״מ).  ↩



יעדתי (על־פי בראשית כד, מד).  ↩



ולהופיע (ת״מ).  ↩



האירו (ת״מ).  ↩



לדרוך, לרמוס.  ↩



המזרות איבה על (ת״מ).  ↩



הקורא הנעים ידע, כי כל
מלה הבאה בזה הספר אשר אותיותיה בפרדות, שם תכלית כוונת המשורר– אליה
ירה אבן פינת רעיונותיו (הערת המחבר).  ↩



הפיצו (ת״מ).  ↩



בהוראת ׳הזמן׳ בימי־הביניים, היינו הגורל.  ↩



קומפוזיציה. המהדיר תיקן: נועם מנגינותיו.  ↩



שם זאת בפי (ת״מ).  ↩



השקיטה (ת״מ).  ↩



בשינוי, על־פי חבקוק ב, טו.  ↩



לעיניים (ת״מ).  ↩



כי פה בא הקץ לימי חייך (ת"מ).  ↩



דימית (ת"מ).  ↩



השפיל הכניע (ת"מ).  ↩



בכינור (ת"מ).  ↩



נכרותה (ת"מ).  ↩



דעת, חכמה (דה"ב א, יא).  ↩



אל (ת"מ).  ↩



במקרא: כל מאומה (שמואל ב' ג, לה).  ↩



חצי שדי אלה, הה, הקימוני למטרה (ת"מ).  ↩



במנגינותיו (ת"מ).  ↩



במקרא מצוי שורש זה רק בבניין קל (יחזקאל כא, יט);  וגם בספרות המאוחרת אינו תדיר בפיעל.  ↩



הגורל (קוהלת כ, יד).  ↩



כסותו (מלכים ב' ח, טו).  ↩



ורד – לשון המשנה.  ↩



משלי כז, ד. זרמים של זעם מעורב בנדיבות.  ↩



דוגמה ומופת.  ↩



המרפא חולי.  ↩



פיתתה (ת"מ).  ↩



לחשוב שהם בלבד בני־אדם  ↩



מאחר העלות (ת"מ).  ↩



בסור (ת"מ).  ↩



מעשי (ת"מ).  ↩



לקרב (ת"מ).  ↩



שערות (ת"מ).  ↩



כמרקחה (ת"מ).  ↩



בשר מבשרי (ת"מ).  ↩



בל (ת"מ).  ↩



נתר – סבון (ירמיהו ב, כב).  ↩



נחשבו (ת"מ).  ↩



ינוצץ (ת"מ).  ↩



קשישות (תרגום יונתן למשלי ל, יז) או קמטים  (כפירש"י שם).  ↩



ממצרים.  ↩



על־פי ישעיה נא, כב.  ↩



התפללו (ת"מ).  ↩



שמואל א יז,א; דה"א יא, יג.  ↩



הכוונה לכוכבים.  ↩



התועלת או התכלית שבסודם.  ↩



יסובו צבאות שחק (ת"מ)  ↩



השגת הישות האלוהית נתפסת כתכלית האדם  ↩



על גבעת האושר (ת"מ).  ↩



עם – גרמניזם; בידי (ת"מ).  ↩



חמרמרו (ת"מ).  ↩



המתעתע – נודד בארץ (ת"מ).  ↩



להמית (ת"מ).  ↩



לפיד – לצרה, לאיד.  ↩



מזג העניינים – צירוף התכונות (עניין בהוראת תכונה  מצוי בספרות ימי־הביניים).  ↩



הגורל (קוהלת ב, יד).  ↩



אידישיזם או גרמניזם, לדרך (ת"מ).  ↩



מכאן ואילך – השווה המלך ליר, מערכה ג, תמונה ב  1–9, 14– 24.  ↩



המציאות כולה ( Das Allבגרמנית), היקום (ת"מ).  ↩



ישאף (ת"מ).  ↩



עוד תסתוללי (ת"מ).  ↩



לכתת אותם.  ↩



הנוראים (ת"מ)  ↩



טבעתי (ת"מ).  ↩



דה"ב טז, יב. מחלה (ת"מ).  ↩



לשון השאלה: בשעה שהגורל מיטיב. הנשמה היא נר ה'  שבאדם.  ↩



באשה – פגע (ת"מ).  ↩



עצם (ת"מ).  ↩



מעציב.  ↩



תוגת אדם בארץ? (ת"מ).  ↩



גם שמחתם גם תוגתם אך אפס ואין (ת"מ).  ↩



מות (ת"מ).  ↩



יפריש אל כל מי שהוא פוגע בו.  ↩



שלא עשה לו (נקי מכל פשע. ת"מ).  ↩



יכשילו (תהלים לג, י).  ↩



מה הכעס? במקרא בנסמך: חרי־אף. כאן בנפרד, כדרך  הפייטנים.  ↩



זיק. ניצוץ יושר אחד בלבבך בוער (ת"מ).  ↩



בסתר, בשקט (שמ"ב ג, כז).  ↩



נאמן הדבר.  ↩



חושב הוות, זומם מזימות (תהלים סב, ד).  ↩



תהלים לה, ג.  ↩



משתבח, או מתחזק (לפי פירוש הראב"ע לשמות ט,  יז).  ↩



חסרון, פגם (כהוראת המלה בימי־הביניים).  ↩



זה (ת"מ).  ↩



בחרבות עולם (תהלים עד, ג).  ↩



קוהלת יב, ג. השאלה זו והבאה אחריה מתארות את  החורבן.  ↩



יוצר העולמות.  ↩



כשתבוטל ההוויה, לא תהא עוד תלונה.  ↩



משפט אליפטי, וכוונתו: טרם אמות.  ↩



הפנייה לבעלת־האוב (לבעלת־הנחש) משולה לבליעת  נחש.  ↩



כותש במכתש (במדבר יא, ח).  ↩



קמטי (משלי ל, יז).  ↩



בזה (ת"מ).  ↩



יתמו (ת"מ).  ↩



ניטל (משחק־לשון בביטוי: אכן, סר מר המוות. שמ"א  טו, לב).  ↩



ערך — אויבך (שמ"א כח, טז)  ↩



מצעד אחד סרת (ת"מ).  ↩



יורד (ת"מ).  ↩



ספל (זכריה יב, ב).  ↩



אונטראירדישעס פייער. ועיין תרגום הרמב"ן על פסוק  ונחלי בליעל, תלים. (הערת המחבר)  ↩



בחרבי (ת"מ).  ↩



לא נזדמן לך להשתמש בה כיום הזה.  ↩



ומהמונם (יחזקאל ז, יא).  ↩



עמידת דוד וכל ענייניו לרגשות נפשו מדי ראותו את  כל זאת ומדי דבר שאול אליו יבין וירגיש איש, אשר נשמה באפו.
(הערת המחבר).  ↩



קרוב לנוסח קינת דוד על אבשלום (שמ"ב יט,  א).  ↩



השווה שמואל ב' א, יט־כז.  ↩



מן השורה הבאה ואילך העתקה חופשית של השיר ‘על  הכבוד’. A. von Haller, Gechichte, 1842. S. 18־28  ↩



הדמיון (ת"מ).  ↩



יביט בעיקר אל הכבוד, ולא אל מהלכם הנפלא של  הכוכבים ואל היחס שבין עמדותיהם.  ↩



לפי המהות (כהוראת המלה ‘נבדל’ בלשון־העיון של  ימי־הביניים).  ↩



אם תשתוקק עוד או לא.  ↩



פגעו (קוהלת ט, ב־ג).  ↩



בשלושה הבתים האחרונים ריכז המעתיק תוכנם של ארבעה
בתים שבמקור הגרמני. במקור מופיעות כאן דמויותיהם של חניבעל ושל
אלכסנדר מוקדון.  ↩



הכוונה להשארת־הנפש.  ↩



שם־התהילה.  ↩



תכונת (ת"מ).  ↩



ההמון מאדיר ומפאר גם חכם גם טיפש.  ↩



מטרתך.  ↩



הטובים (ת"מ).  ↩



גריסי־חצץ ובוץ.  ↩



תכסה (ת"מ).  ↩



דמותו של אבימלך בן ירובעל אינה מופיעה במקור, וגם  לא דמותו של יונתן שלהלן.  ↩



אף (ת"מ). הה"א אצל האפרתי באה לשמור על המשקל של 13 הברות.  ↩



יפו (ת"מ).  ↩



במחזה — (סירוס הניקוד לשם המשקל).  ↩










את הטקסט[ים] לעיל הפיקו מתנדבי פרויקט בן־יהודה באינטרנט.  הכל זמין תמיד בכתובת הבאה:https://benyehuda.org/read/24671