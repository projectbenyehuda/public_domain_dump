


	
	מגדל-עז
	



או: תמת ישרים

  

שיר ממשל לכבוד המשכיל ונבון כמהח"ר ישראל

בנימין, בן הרב הגדול החכם הכולל מ“ו כמוהר”ר

ישעיהו באסאן נר"ו

ביום חתונתו וביום שמחת לבו.

מנחה היא מנחת ידידות מאת הצעיר

משה חיים בלא“א יעקב חי לוצאטו יצ”ו.



זה חלק אדם באשר אדם הוא, נפש חיה, לבטא בשפתים ככל אשר תאוה נפשו. כי על כן יתרה לו מבהמות ארץ. זה חלק אדם באשר הוא אדם, כקטון כגדול, אין יתרון לחכם מן הכסיל; אכן רוח הוא באנוש דבר דבר דבור על אפניו, ומליצה תמתיק בפיו, אף כי חוד חידה ומשול משל; אשר על כן יאמר: “להבין משל ומליצה דברי חכמים וחידותם”, נחלת חכמי לב איפוא אלה. והיה לנו לעינים החכם מכל האדם, כי יגיד עליו אמרו: “אזן וחקר ותקן משלים הרבה”; ומשלי שועלים ואחרים כמוהם הנמצאים לחז"ל, המה יורונו יאמרו לנו, כי לא שוא ודבר כזב תועבת ה' יחשבו אלה, גם כי אמנם שקר המה, אשר בדו מלבם ללמד דעת את העם.

תורה אמת דרבה, אל אחת משתים יביט המשל (והיה כל מבקש לראות היעמדו דברי, בין משלי חכמים הלא יחקר זאת): או מעשה יגיד לדעה תולדות מה, והיה כזה משל: “צדיק מצרה נחלץ” ומשל: “כרכושתא ושנרא עבדו הילולא מתרבא דביש גדא”; או דברים יספר להורותינו משפטי צדק ללמד דעת מוסר השכל, והיה כזה משל יותם בן ירובעל: “הלוך הלכו העצים למשוח עליהם” וכו'.

יום טובה היום הזה, יום הוא כי משנתי יעירני, יום חתונת משכיל ונבון, דודי ורעי אלופי ומיודעי כמהח“ר ישראל בנימין, בן הרב הגדול החכם הכולל מ”ו כמוהר“ר ישעיהו באסאן נר”ו.

אשר לקח לו הבתולה הצנועה מרת טובה בת מלך כמוהו, מאן מלכי רבנן, בת החכם הכולל החסיד כמוהר“ר מנחם קראקוביה זצוק”ל, יום כי קול קורא באזני, קורא באהלי חשך: מה לך נרדם? זכור אל תשכח חסדי מורך אביו אשר קטונת מהם, וזכור אהבתו כי רבה היא אהבת עולמים.

אל קול הקריאה הקיצותי ואבינה, ובהביני אשתומם, כי לא אדע מה אדבר ומה אחריש. אם אמרתי אספרה תפארתם ותהלתם על תכליתן, אחטה ואשמתי, בשומי קץ לאשר אין קץ לו: וגם כי אמר אחת מכל תהלות צדקתם ומשירי אהודנה, מורשי לבבי נבוכים, כי רבו.

החרש לא אוכל, ודבר לא אדע, מה לעשות כי תקראנה כאלה?

במדרש הקדוש קדוש מדבר, ידמה במשלו תורת ה' ואשר חפץ בה אל נערה בתולה, בת מלך היא ונעלמה בעיני כל חי, במגדל עוז אשר לה חביון חתום, אל אוהבה אחד תגלה ואיש בלתו לא ידעה. זאת לקחתי היום ותהי לי למוסדותי, לבנות עליה משלי, והנה לפניך. כי זה דודי חכם ונבון נפל חבלו בנעימים בת מלכים, מאן מלכי רבנן, והיו תואמים בני מלכים גם יחד, בן ת“ח ובת ת”ח, אשר קנה לו, ויחדיו יהיה תמימים, בצדקם אחדים, וביד צדקה יחדו, אשרי שזה ילד, אשרי שזאת גדל, כי הם זרע ברך ה'.

פתשגן המשל

מגדל היה בראש הר עז מהררי קדם, והיה המגדל ההוא מבצר אמיץ וחזק, וגנה על ראשו טובה מאד, ואיש אין יבוא בו, כי כל מבוא לא נמצא לו. ויעבר המלך רם בכל מדינות מלכותו קול לאמר: אשר יבוא אל המגדל ואל גנו יעלה, ונתתי את שלומית בתי לו לאשה; כי אמר יד אל תהי בו, כי מעוז לי הוא. ושלומית היתה יפת תאר ויפת מראה. ויהי היום והנה נער עובר, שלום בן מלך ענמים, ויפן אל המגדל ויראהו והנה אין שער למגדל, והגנה עליו מלמעלה, וישקף אליו ויבן בכל ההר, וימצא מערה לירכתים בנקיק סלעים, ותתכס דשא; ויבוא בה ויתהלך בה, והנה היא מבוא המגדל. ויעל למגדל, וימצא שער לו, ויפתח את דלתות השער, ועל פניו כטיט מדבק; בפתחו ויפול ארצה. ויעל אל הגנה, וילך בה ויצא, ואת דבר המלך לא ידע. ויהי בעבור איש, זיפה שמו, אשר שמע את דבר המלך, וירא את הפתח, ויתמה, ויחפש, ויחקור, וירא כי אין איש, וירץ אל המלך ויאמר: יתבשר נא אדוני המלך, אשר מצא עבדך אל המגדל מבואו, וגם באתי בו, ואל הגנה אשר עליו עליתי, וזה פריה. וישמח המלך מאד, ויקם מכסאו, ויחבקהו וינשקהו, ויתן תודה לה', ויאמר לתת את שלומית בתו לו לאשה.

בימים ההם חשק שלום בשלומית, ותכל נפשו אליה, ושלומית אהבתו, כי נבון דבר הוא, גבור חיל וטוב תאר. ותתרע שלומית את זיפה מיראתה את אביה. ובלבבה מאסתהו. ויודע לעדה, והיא בשלום חפצה. ותצרור את שלומית, ותתנכל אותה להמיתה. ויהי היום ותשלח עדה את שפחת שלומית, ובידה מנחה מאת שלומית לזיפה, ושלומית לא ידעה. ודבר עדה את זיפה ביד משמע עבדה בסתר לאמר: השמר לך, כי היום שולחת שלומית מנחה לך להמיתך. ויגד משמע לאיה, אוהבת זיפה, כדברים האלה, ותלך איה ותגד לזיפה ויבא לפני המלך. ויהי בבוא מנחת שלומית, וינסוה, ויראו כי מות בה, ויצו המלך ויתפשו את שלומית ויביאוה אל רחוב העיר להשרף, והמוקד מבוער לפניה. ויבוא שלום ויראה, וירץ לפני המלך ויאמר: בי אדוני העון, והמלך ובתו נקיים; תהי נא ידך בי המלך, הרגני נא הרוג, ושלומית חיה תחיה. ושלומית צועקת: לא כן אבי, למה תחטא בדם נקי, אנכי החוטאת, המיתני, ומדוע ימות שלום, וצדיק הוא, ודמו ידרש מיד המלך. ויהי הם נדונים, ויאמר שלום בנפשו: אבל אשם אנכי, על דבר המגדל אשר לא יראתי לנגוע בו, והנה גמול ידי אשר אמר להשיבני. כי פתח שלום דלתות המגדל, וימצא אחריהן מחוקה כדברים האלה: “לקרוב הלום ישאך לבך, עלי לשלם לך גמול ידיך”. ויחרד המלך כשמעו, ויאמר אל שלום: מה-מגדל?

ומה גמול אשר אמרת? אל נא תכחד דבר מכל אשר עשית. ויאמר שלום! אבל אנכי חטאתי, ואבוא יום בהר עז, ואתבונן על מגדל אין,1 וארא והנה אין שער למגדל, והגנה עליו טובה מאד; ואשקיף עליו ואדרוש, והנה מערה בסתר ההר במורד, ואבוא בה ואתהלך בה, ואמצאה מבוא המגדל, ואעל אל ראשו ואמצא את פתחו, ואפתח את דלתותיו, ותפול האדמה אשר על פניו. וימהר המלך ויחבקהו וינשקהו ויפול על צואריו ויבכה. ויקרא אל שלומית בתו ויאמר: קומי קומי שלומית, קומי קומי אל תיראי, הנה ישעך יבוא לך, זה היום תשמחי. ויועץ המלך את דרדע ואת הימן, ויאמרו לירא את זיפה; ויירא זיפה ויודה, לא כחד דבר. גם חלומות חלם המלך אשר כח אלה הגידוהו, ויאמר להבינם, ולא יכול, עד אשר באו. ויצו המלך, ויסירו הכבלים אשר לשלומית, ואת מאסרי שלום פתחו, וירא כל העם וירונו, כי שמעו בדבר שלום אל המלך. וילכו הארמונה ויעשו שם משתה גדול, ויתן את שלומית לשלום לאשה. ותאהב שלומית את שלום, וימצא חן בעיני המלך, ויהי לו לבן, כי בנים לא היו לו, ויושביהו על כסא ממלכתו, וימשול בכל בני קדם, ותכון מלכותו מאד.

ואלה שמות המובאים:

רם, מלך קדם.

שלומית, בתו.

זיפה, אומר כי הוא מצא שער המגדל, חתן שולמית.

שלום, בן מלך אגמים ענמים אוהב שלומית.

איה, אוהבת זיפה.

עדה,2 אוהבת שלום.

ערי, קוסם, אוהב עדה.

ענה, עבדי רם.

אמר עבדי רם.

בת-שוע, שפחת שלומית.

חבר שרים

כבול, עבד זיפה.

משמע, עבד עדה.

דרדע, יועץ המלך.

צדוק, שר צבא המלך.

בקי

עזי

אסיר

הימן, חוזה.

שמעי

אצבון

שוני

חנן, מודע לשלום


מבוא המשל

המשל מדבר




פי המדבר, ואני הנני

השם לאורה חשך,

נותן לנער דעת,

מבין פתאים שכל,

ודבר אמת אגיד אשר נסתרה,

עוטה לבוש בדים, ולא נכחדה

פי המדבר הוא, ומשל אני;

משל, אשר מאז בהשכיל גבר

הוכן בפי זקני וחכמי קדם.

הן יום לידי בא אשר אויתי,

לשית לאור יפיי, ובו אגדילה

הוד מעשי, אגדיל שמי לנצח;

כי אוהבי אשירה,

אשיר נבוני לב כלילי צדק,

התואמים גם יחד;

גזעי חכמים תומכי תפארת

אשיר והשיר אוסף,3

אשיר ולא אכלה,4 באפס קצה.

מגדל תבונות אתה

דודי הלא פתחת,

אף כי כבר לכדת;

ושכרך נתנה

זאת בת-חכמים, בת כלילת יפי,

חברת נעימות זאת אחזת ישר,

שורק בשורק יחד,5

קשרי ידידותם אמת וחסד;

יבטח לבבי בם אשר יתנו

פרים כמוהם עוד, ומתוק יהי.

כי לא מרורות-רעל

יתן דבש ונפת.

עתה שמח, דודי, וטוב לבך

וביעלת-החן תהי לנצח

שלו שבע רצון נוה צדקך.6



חלק ראשון:

ענין א

שמעי ושלום



שמעי:


שלום, ידיד נפשי, הלא מראך

לא אדעה גם אני

אם סר וזעף, או ידוע-חלי;

כי נפלו פניך.

"אם זה חלי, גם כל-חלי וקצף

"הן הם נציבים מאלהי7 קדם

"אל כל אשר שלחו,

"כי יתנם עד-עת, ועוד ילכו.

אך אם דאגה היא, הלא ידעת

"כי עש לבגד הוא כאב לנפש,

"למעט מעט, אך עד פתיל בו יהי,

"יאכל ויורישנו.8

אם ממך את-זאת, ידיד, דרשתי

הן רק כחפץ9 בך; וזה ידעת

"כי חק-ידידות הוא, אשר לשנים

"יכה חלי אחד; ואם חלית,

מחליך אף אני

הן אחלה כמוך.

אך זאת אדמה כי–אבל אדמה,

טוב אחריש.


  
שלום: 


לא, לא, אמר.



שמעי:


אמרתי
כי זה-אבל טוב לחשות.



שלום:


אך פעם
אחת אמר.



שמעי:


אמר.



שלום: 


אמר.



שמעי:


כי חשק

בלבבך יבער, ועל פניך

יגיד יקוד אשו.




שלום:


יהי כן שקר

אובה, כמו, שמעי, אמת דברת.10



שמעי:


אך חק לכל לבב ודת נתנה,

כי אם בגבהו11 העמיק לשבת,

עקב12 ומסתתר בחדרי בטן,

יהיו חרכים לו ובם נראהו:

פניו, ולא נשגה בהביט במו13;

אף כי יקוד החשק

על מוקדו יבער, ועשן יעל

מני ארבות אלה.14

אמנם עשה הסכלת,

שלום ידידי, ותכחד 15מני

מה, לא לכחד גם לכל רואיך,

לא לי לבד, יכלת.16

כי מה-לך17 אטיב, ומי יודע

אם יש לאל ידי להועילך?



שלום:


אם החרשתי, גם עדן הייתי18

עוד מחריש לעד ושומם.



שמעי:


למה?



שלום:


כי החרש טוב מלדבר הבל.



שמעי:


למה תדבר הבל?



שלום:


יען למכתי רפואה אין.



שמעי:


"בבלי ארוכה אין חלי ונגע19.



שלום:


חפץ בנמנע לו, צרי לו אין.



שמעי:


"לחפץ יכלתו איש תבונות יואל.



שלום:


"הן כל-תבונה אין לנגד חשק.



שמעי:


אך נא תספר לי ותודיעני20,

מי זאת אשר לבך

יבער ידידותה? 21



שלום:


הלא ידעת

הבת יפה-פיה לרם המלך,

אחת לכסאו אחרית ושבר?



שמעי:


הבת שלומית? הן אמת ראיתי

אותה, אבל מתי ואיך או אנה22

לא אדעה; אך, אם אמת אזכרה,

היום23 אשר הלכת

עם הסגנים אחרי המלך

לצוד בעץ היער.



שלום:


יוכל היות24.



שמעי:


אמנם בנפשי עתה

אזכר אשר כן הוא, ולא שגיתי




אף כי ראות אדמה25 בלכתה שמה

על ידך נשענת

אל מסגרות ההר ליד המלך.



שלום:


כן הוא.



שמעי:


ואף גם במחולות יחד

עמה מרקד אותך ראיתי,

אחר לכד אביה

את הארי, ויולך

אותו בידו עד חצר הציד.



שלום:


הוי יום גדלות, יום פלאות סלה!

כי מדבש מתוק ומסף-רעל

מר לי כאחד עתה26



אם אזכרנו עוד, ואתבוננה

איך נחלתי שפרה נעמה

בתמך ימיני שם יפת-התאר,

ויהלך לבי לאור חציה

לוהט, והוא אסור בעפעפיה,

בשבי ידידותה, שלל החשק,-

הן אעלז גם-עתה,

אתעלסה בזכר27 אשר שמחתי.

אך אם לנגד אלה

אשקל מרי היום אשר מלאתי

חמה ושברון רוח,-

מר מחמת נחש28 ומראש פתן,

אף לענה ירוני

זכרי לבד כי יום כבר שמחתי29.

הוי יעלת-החן, כלילת יפי,

מיהלם יקרה

מיהלם אכן קשת-הערף! 30

הן את לבד נפשי; ועוד חי אני

אם בי כבר מאסת

ותרחקי ממני? 31



שמעי:


שלום ידידי, הדמעות הנה

אל להבת החשק

"דלף לאש בוער, אשר ירבהו.32

דם אם חכם לבב ונבון אתה,

דם נא, ובי נשבעתי

תתי להועילך

כחי וכל נפשי; ואולי אעש

ודברך עמה יהי.33



שלום:


נשבעת?



שמעי:


את כל-יכלתי לעשות נשבעתי,

וככל אשר נשבעתי

כן אעשה.



שלום:


מתי



שמעי:


ואולי יהי

היום.



שלום:


יהי כדברך.



שמעי:


אף34 אתה

פה על-שפת הנחל,

עד אלכה ושבתי,

תשמר.



שלום:


ואתה אל תאחר, שובה




לפני מלאת היום ובא השמש;

כי חג לרם הלילה,

ובהקרואים אני.



שמעי:


עתה לדרך את פעמי שמתי.



שלום:


מהר לכה וצלח, ופה אשמרה

עד בואך.



שמעי:


שלום! (אבל חשבתי

כי טוב להגיד לו בטרם לכת). 35



שלום:


מה-זה ידידי, שבת?



שמעי:


שבתי לדבר אתך.



שלום:


הנני.



שמעי:


אם את שלומית אהבה נפשך,

הסכת שמר.



שלום:


מה-זה?



שמעי:


לבל ידעו,

כי אוהבה אתה ובה חשקת,

כל חי, ועד כל בן-זבוב פורח.36



שלום:


אוי לי, ומה כל אלה?



שמעי:


כי לו ידמה זאת לבב אביה,

אחת כבר דתה להציתנה.



שלום:


הוי צר ומצוק, הוי קשה יום סלה,

אובד ומר, שלום! 37 וכל זה למה?



שמעי:


לא נודעה אליך

הדת אשר בינינו?



שלום:


לא, כי תמול בואי, ולא שמעתי

דבר עדן ממנה.



שמעי:


מיום תהום רבה, אשר מתחת

קצבי גבעות בא, לקול צורנו

כי לעלות צוהו,38

מסבכו עלה כדב, ויתא

חפשי, משלח, אל קצות הארץ;

בימי ילידי למך,

דור העשירי אל אבי כל-גבר,

שם חק ומשפט יחצאל המלך,

(ראשון אשר מלך בארץ קדם,

אחר יבש הארץ

ממי[*39] תהום רבה אשר כסוה),

לשמר מאד על39 נפש

כל נערה, בל אחרי ארשה

אל אהבת זרים לבבה יפן;

כי בחטוא אחת והטמאה,

כליל תהי לפני בני עמיה

על מוקדה, אם לא בתת תחתיה

אל היקוד אחר נדבה נפש.



שלום:


אך40 היתה כזאת, אשר שרפו

כל נערה מיום אשר תזכרה?



שמעי:


אם היתה? לא פעם

אחת ולא שלש לבד היתה,

כי אם, כמו זכרתי,41

הנה כעשר הן אשר נשרפו

מאז היותי בן-כשש או-שבע42

שנים, ועד היום אשר הגעתי

אל השלשים.



שלום:


פה בעיר המלך?



שמעי:


לא, כי בכל עריו; ואמנם המה

עתה כשנים עשר,

או מבלי היתה,

או מבלי נודעה,

לא נמצאה עלמה אשר חטאה.43



שלום:


הן אחריש אפוא, ומר לשאולה44

ארד באבלי, מבלי תוחלת.

הוי אהבת נפשי, לבבי סלה!

אם דברי רע, החרש אמותה; 45

ויספרו מכאוב-לבבי אלה

סלעי מרום הריך,

אותם אשר למדתי

תת אל שמך הדם; 46 ויום ולילה

יגיד כאבי, בהמות הרוח,

כל עץ פרי; כל עוף בהרי קדם

ישיר מאור פני אשר הפלתי; 47

ובהחריש כל-אלה

לא יחריש מותי, ויגיד מות

כל עצבותי לך אשר נשאתי.



שמעי:


שלום, ידיד נפשי, דמעותיך48

חצים שנונים אל-לבבי הנה;

אך לא כבר אמרתי49

כי אתנה נפשי להועילך?

דם, ואני אלכה

עתה. ואראה מה עשות אוכלה.



ענין ב

עדה לבדה



עדה:


הוי האויל שלום, חסר-לב נער,

מכל פתאים פתי.

גם בהמות שדי וחיתו ארץ,

הרחק מנדיהם, לבד יקראו

למקרבם טוב עין;

ולבבך יבחר (פליאה דעת!)

על אויביו מות, בל-אהוב מי מות

יבחר לבד עליך.50

אך מי, עדה, תרשיעי?

שלום? 51 הלא אותך, אשר תשחיתי

על שונאך אפיך.

היחסרו 52 אליך

מספר עפר ארצך ידידים עתה? 53

הן את, עדה, הן את (אמור אחפצה),

את יעלת-החן, אשר מקדם

ילטש יפי עיניך

חצים לקשתות חשק.54

הן היא עדה אנכי

האומרה55 מאז (ולא שניתי):

"זהב נחשת הוא ביד איש בער,

"כי כחזיר מיער,

"עת לחבוק אשפה, יטמא נזם;

“בידי כסיל נבלע מחיר לנצח”.56

הן אין לנשים חיל,

אין כל גבורה, אין משול ונזר,

כי הגברים הם אשר יגברו; 57

רק זאת לבד חוננו

למשל בלב ולב, בחן ויפי.

אם מבלי נעבדת

גם-נחלתן זאת נשי-אולת

שכמן להטות, תעזבנה סלה,58

הנה אמהות רק הלא תהיינה,

נבזות לכל נבזה אשר איש יהי.

"מה-טוב מלא ביתו לילד לחם,

"כי לא אכל ידע? ומה יועילו

"כל אוצרות מצרים

"איש59 אשר לו הם, ולא יודע

"כי אוצרותיו המה?

אשת תבונה זאת לחק לה תשם,

בל תחלה על-איש, ואת-דודיה

תוקיר ולא תשביע;

"כי הארך, ישיב לזרא שבע.60

כן עם לבבי אמרה הייתי61

כן את-בתולותי כבר למדתי;

אך גם אני נהפכתי

בל אדעה איככה,

כי שדדו נפשי ולבי פתע

מזיו פני שלום.62 ולו חליתי!

אך עוד מעט מתה כבר אנכי.

מה-תעשי אפוא, עדה, הפעם?

מה-תאמרי? מה-תחשבי" תלכי

בבכי לרגליו? תזלי? תשפילי

הדרת גאון יפיך לרגלי גבר?

אך מה? לדור דורים שרופת חשק

תכלי בחבלי עני?

הוי צר ואויב עז ואמיץ, חשק!

כן63 חשבים עליך,

לאמר: יהי עבדנו, -

כלה בחמה בם בני קשתך,

ממשלתך הודיע.64

הנה עדה פה, מאשר היתה

מאז גבוהה, שחחה תחתיך.

אך תחזק לנצח

הוי, שנאי, ממני?

לא תחזק, כי אין מאמץ כח,

לא-ירעצו אותו כשבר נבל

נכלי לבב אשה; ומה גם אתה! 65



ענין ג

(רם, זיפה, שלומית, ענה66)



רם:


זיפה, יקר כסאי, אשר אהבתי,

הנה כאיל67 על אפיקי מים,

כן תערג אליך

בתי שלומית.



שלומית:


כה יהי.68



רם:


אף אני

מהר חתנתכם, בני, נכספתי.

"כי יום ביומו ילך,

"יום מבלי ישוב; ואין אתנו

"יום מחרתו מה-יהי, יודע69

הן הזמן חציר, אשר בבקר

"יציץ, וימל ערב;

"השקט ושלום, רגע,

ושאון קרב משנהו; [70

עתה יהי חיים, ועתה מות.

הנה למרקה 71הלוך חפצתי,

ימים אחדים שם לבד אשבה;

אך, אחרי שובי, אליכם אפן,

אושיבכם מהר שמחים ביתה.



זיפה:


מלכי לעולם יחי!

שלו יהי צא

אף בואך שלום; וגם אנכי

אלך לסין עירי, אשר נקראתי

מאוהבי שם.



שלומית:


לך, ולא תשובה.



רם:


אתה, ענה עבדי, לכה אתנו.



ענה:


כן אעשה; אך טרם72

(אם לא למלכי יחר)

דבר באזניו נא אדבר עתה.



רם:


דבר ואשמעך



ענה:


בגדול בעפעפי תנומה אמש

ותהלך73 נפשי באישון לילה

מבין שעפי יום חלום חלמתי.



רם:


הן החלומות רק חלומות המה,

כי שוא לבד אתם; אבל הגידה.



ענה:


על כסאך בתך

יפה כתרצה צהלה ראיתי

ויעלה אליה

זיפה כטוב לבו, כליל תפארת

על מעלות כסאה.



רם:


הלא כל-אלה

יהיו בעזרת אל אלהי-קדם.



ענה:


אך בעלות זיפה, והנה נער

עולה, והוא טוב תאר,

על לב שלומית הך74 בשצף קצף,

דחה והפיל, נפלה צועקת

בין להבות אש רב, וכמעט מתה,

אם כצבי לא רץ75 אזי הנער

ויחלצנה רגע.

אז גם שניהם יחד

עלו לכסא לך, ושם עמדו

יחדו שבעי טוב.



רם:


הלא אמרתי

כי החלומות שוא, והמה הבל.

"הן מחשבות לב-איש, אשר תפנינה

"אשה לדרכה, נאספות לילה;

וכמו לבדהן טובו,

"כן חוברות מחברת

"אך שוא וריק תהיינה.

אך גם חלום טוב זה. הלא ראית

עולים לכסא גם-שניהם יחד

טובים שמחי-לב; וזה איננו

סוף החלום? האש יהי76 אש חשק.

כן יעשה צורנו!



שלומית:


כי או לזיפה או שלומית תאכל

האש, ולא יחדו! 77



רם:


עתה, ענה, נלכה,

אתה, בני זיפה, לכה גם-אתה,

אל-בית תפלתנו

לשאל לאל חסדו, ויאר לנו

"כי מבלי עזרת יי, הבל

"ייגע אנוש; כי יעמל לרוח,

"אף אם יקוה כל-אשר בארץ;

"אף-כי נסיכי עם אשר כמוני.

"לא יעזב מושל בלב כל-מלך78

"לבות מלכיו, כי בארצו המה

"מראה דמות גדלו; והודו למו

"חלק, לנהל עם בשבט ישר.

"אך לב מיחל ירץ,

"כי לא לפניו קול מפחד יעל.79

"נפש יקוה-לו ימלט סלה,

"חסד יסובב כל-מיחל חסד.

אם כן בלב שמח

אל האלהים נלכה בטח,

כי לא יתעב בטחיו לנצח.

שלום, בני זיפה.



זיפה:


יחי המלך!



ענין ד

ערי הקוסם



ערי:


מכל פתנים רוש80 וכוס קבעת,

מכל חנית וסגור וכל בן-קשת,

משחית לחבל חשק.

פה אם ימיתון אלה,

הן טיט וגוש עפר לבד ימיתו;

כי ייראו מגשת

אל הנשמה, בל-קרוב אליה.

אך צר ואויב חשק

מחץ חניתו עור ובשר יכל81

יחדו, וגם הנפש

לא תחזק ממנו.

כי תעלומות לב וחדרי בטן,

מאז נאות עזה, ישיתם עתה

בתי קבורתה בנפלה שמה.82

הנה פתאים רגע

יורם, ושם ישובו83

גם עורים גם אלמים לנצח,

גם חרשים גם חסרי לב סלה.

אך זה מעט, אם לא גבה-לב יבז

כי-על-בני נבל לבד יסלו

חציו נתיבתם ושם יתמו;

כי את קריאי שם ויקרי נפש

יבחר למפגע לו, ובקש סלה

לירות בחץ רשעו וכן יורמו.84

כי מי חכם לבב ואמיץ כח

יעז ויאמר לו: הפך ידך?

אך מה-לאשמה חשק,

כי-אתנה עליו תלונות אין? 85

אם בערים בעם מתי אולת

יכשלו בו, לו יהי הפשע?

הן רק אמת אתו ואהבת חסד.

חרב משכל הוא מדנים סלה,86

שנאה וקנאה יהפך משרש.

אחד יסוד עולם, ומי כמהו

בין מלאכי שלום אשר ממעל?

הוא יחזיק מלכות ויירש עצר,

כי רק בכחו לאחדים המה.

בלתו זאבי ערב,

עת כי רעבים הם לחומי רשף,

יהיו מתי תבל,87 אשר גם יחד

איש את עמיתו יאכל:

אם גם בעודו, פורחים לבקר

ריבות כציץ שדי, קרב והרג.88

הן חכמו השכילו

וידעו מה-הוא, אשר שלהבת

אותו בשם קראו.89

הנה ביום קרה, בהשליך ארצה

מושל בעז עולם כפור וקרח,

אז כי בלבנת שלג

יספן פני ארצו אשר נבקעו,

אז כי תסמר תחת

מכסה בגדים שערת כל גבר,-

מכל מגדים יערב90 לנפש

חם גחלי אשה, אשר בו תחי.

הן כל אשר נאכל, ועד-הלחם,

הנה ילדיו הם; ומה גם-אלה

כל מפלאות חכמה, אשר חפרו

ממעמקי דעת

אנשי תבונות, כי לשנות במו

יצרי בראשית מאשר נולדו,

רק להבות אש יעשום גם-יחד.

תכלית וסוף דבר: לבד תועלת91

אל מושליו יתן, אשר ינחוהו

כרצון לבבם אך במשפט שכל.

האש אבל,92 אם פעם

הסיר גבול יצא, ואדון אין

עליו ויסגר בעדו, הן אלף

בתים ומבצרים בשצף קצף

יכלה93 וישים אפר.

כן אהבה וחשק

אל לובשי בינה, חגורי שכל,

כי ימשלו הם בו ולו הוא במו,

מה-מדבש מתוק, ומה-טוב למו!

כי יאכילם מעדני מלך,

גם מבלי יגון ושברון רוח.

אך את כסילים נוחלי אולת

כי לו עבדים שבו,

כפריץ זאבי ערב

יכם לרגליו מבלי יקומו.

"אם כן תלונות אין

על אהבה וחשק;

כי עובדי אותו לבד ארשיע,

תחת משל בו כאשר יאתה.94

כן אותך, ערי, הלא תרשיע,95

כי נפשך נתת

תחת עבודתו, עבודת-פרך.

אודה עלי פשעי, אבל חטאתי

כי האמנתי לך, מעון הרשע,

זונה נצורת לב, עדה סוררת.

משטח חרמים אורבים לנפש

אל-עקבותי, בוגדה, פרשת,96

ותלכדי, ותלכדי איש בער,

עור ועיניו לו, חסר-לב פתי.

הן נגעה עד-כה, משובה סלה,

מרמת לבבך, כי (פליאה מני!)

מיד ימיני, בוגדה, לקחת

חרבי וקשתי, בל ערץ אוכלה.

הנה בדמעת שוא ואנחת און

מה אל-כשפי יעמד מנגד97

ממסגרי לבי כבר גנבת.98

לולא חמסך זה, הלא אך רגע

אותך כבר השחתי,

מה אעשה עוד? ואני הייתי

עתה כבר נדהם ויעף כח,99

כי כל-כשפי, כל-קסמי יחד

לא יוכלו לה, אם כבר יודעת

איך תעמד נגדם, ולא יראה.

הוי בוגדות נשים, נשי הרשע!

כי רק לבבכן, בז ושונא צדק,

אוה למושב עול.

אם נאנחות הן, ואם תבכינה,

אנחת לבבן שוא, ובכין און.

אם אהבה תראינה,

איבה לבד הן-היא, אבל נסתרת.

מראית פניהן כחש,

כזב דבר פיהן, ימינן שקר,

רגלן בשוא ינוע,

מרמה מכסות מצח,

ומשקרות עינים.

אם דוברות, אם הולכות תהיינה,

אם שוחקות, אם סופדות, אך שקר.

אך עוד פרי רשעה עדה אשביע.

אם לה כשפי עתה

לא יעשו דבר ולא יועילו –

אך יוכלו לי, כי בכחם אעט

מכל אנוש בארץ,

בלבוש מעילי, תקף.100

אז כארי אתהלכה אליה,

אטרף ומי יציל? ואשחיתנה,

בנטות סביבותי ואל-שמים,

בנטות והשפיל אל-שאול מתחת101

ידי בעז מקלה, וחובר חבר.

מהררי אימה, מקום שם קבר,

משכן לכל-נקשה וצבאות בלע,

אלפי שעירים באו,

לשית זרועותי מכונות סלע.

תרעץ ימיני כל-משנאי יחד,

יפיל מאור פני עליהם פחד,

יגדל זרועי עז, ולא כמהו; 102

מהררי אימה שעירים באו.103



חלק שני

ענין א

שמעי, ואחרי כן עדה.



שמעי:


מה-הוא ואיזה רוח

נשא עדה היום? אשר יגעתי

למצא כבר אותה, ולא מצאתי.

אך אם-ארי או-שחל

לא אכלו אותה, הלא אך פעם

תבא ואמצאנה.

אמנם אני רואה, ובוחן איני,104

מירכתי ההר לנגדי באה,

כדמות עדה, אשה. יהי לנצח

ברוך אדני, כי הלום הנה!



עדה:


שמעי ידידי, תחי;

מה-תעשה פה מבלי רעך?

הן אותך אראה כמו יגע.



שמעי:


אם לעמד אין עוד בנפשי כח, -

כי כל-קצות העיר והר ועמק,

גנות ופרדסים, וכל-הבית,

כי לחשב יכלתי

אולי תהי שם, זה לבקש באתי

אותך, עדה, אך לא מצאתיך.105



עדה:


למה

כל זאת? ומה תאבה? שאל ממני;

כי עד-אשר-יגיע

כחי, הלא ידעת

כי רק אדוני אתה.



שמעי:


חן חן תשואות לך, אחותי סלה.

עתה הלא אנחנו106

אל-בת שלומית את, לשלום אני,

כיד וגופת גבר,

כי יחלה איש בחלות רעהו.107

"הנה ביום רעה, בהמר פגע,

"יבחנו רעים ויתנכרו.

"כי לא שנת יתן לעיניו סלה

"אוהב טהר-לב,108 אם בחבלי עני

"תדד שנת רעו: ואמנם יפן

"למצא ארוכה לו, ויום ולילה.

"כי גם בהסתר ישועה מנהו,

"לא יעזב מתת לנפשו נחם,

"את-מחשבותיו סוערות הראהו,

"עמו בצרה יחד.109

"אך אם בידו יהי

"רפאות למכתו –110



עדה:


אמת דברת.



שמעי:


עתה הלא ידעת

מה לעשות למוד בפרחי נער

מאז בקשתו חשק: 111

כי מעפר הארץ

מכיו חדשים יפרחו, לבוקר

הנה חדשים המה.112

כי את-לבב שלום באור פניה

הבת שלומית מחצה נגע;

וכמו בטרם זאת כבר היתה

כלה ידידות אהבה וחסד. –

כן אחרי הכות לבבו, שבה

חמה מלאה לו, וכמאוס דמן

תמאס ראות פניו, ותרחיקנו.

בין כל-מסבות אלה

נפשי, אשר את-נפש

שלום קשורה היא, כבר נגעה

ממר כאבו עד-שאול ומות.

כן לך, עדה, אפוא לבד ישרתי113

היום פעמי, כי כבר ידעתי

לא תעזב שמעי עדה לנצח.

כי-לא לבד היום אמת וחסד

עמי עשה החלה;

אף כי לעת כזאת, אשר גם-אבן

תעור לשמע אזן

צרת לבב שלום, ותלך מים.



עדה:


אפליא עשות, אם לעצר אוכלה

עיני ולא תדמע.



שמעי:


אבל לא אלה

אבה, עדה; כי לא-ירפאו שבר

"אחד דמעות אלף.

"מותר מרחם מבלי הושע

"מלא-מרחם אין.114

אם את-לבבך יש להיטיב לנו,115

אחת, והיא מצער, לבד שאלתי.



עדה:


אם-תעלה שמים,

תהיה בכף-איש, לאשר חפצתי,

אחי, לשרתך.116



שמעי:


עדה, איככה

אשא אני את-כל-אשר גמלת117

אותי, ורק חנם? ומתי אני

חסדך, אחותי, זה מצא יכלתי?



עדה:


אל נא דברים עוד; שאל חפצך.



שמעי:


הנה שלומית לך ואת אליה

נפש לגופתה; ולא גם נפש

בלבד לגופתה, הלא אף נפש118

אחת לבד בשתי לבבות יחד.

את-זאת לבד אפוא מבקש אני,

כי תעשי השכל (וזה ידעתי

כי לא מזמה חסרה אליך)

עד תמשכי אותה ותחפץ פעם

אחת למצער דברו לשמוע.



עדה:


את-זאת לבד תחפץ?



שמעי:


לבד זאת.



עדה:


יחי

נא רוחך, ויטיבך לבך,

כי זה מהרה יהי.



שמעי:


ברוך יהי טעמך.



עדה:


ראה, הנני

עתה לביתה הלכה, אך אתה

אחר נטות היום הלום תשובה,

כי נדעה מה-נעשה עוד.



שמעי:


לכי.



עדה:


שלום, ידיד נפשי.



שמעי:


עדה, הצליחי.



ענין ב

(זיפה, כבוד, ואחר כן איה בלבוש ציד) 119



זיפה:


הן אחזה, לא אדעה גם אני,

בפני שלומית תאר

ידמה כמו נזעף, ואמנה אינו

מראה אשר יגיד בפניו חשק

עלז, ולא מוצק.120



כבול:


אדוני, אלה

ילדי ידידות הם, כבר נודעו

"למזון תשוקה, אהבה וכסף;

"כי כל-אשר מהם נמלא נפש,

"נרעב אזי יותר ביותר שבע.



זיפה:


הנה אמת דברת.



כבול:


אדון. ראה איל מדלג שמה:

מה-טוב ובריא הוא! ירה, תפשהו!



זיפה:


איכה לעת טוב פה בקשתי באתי!

אמנם מקפץ הוא ורחוק לנו;




טוב, אחריו נרדף ונשיגנו.

מהר, רדף גם-אתה,

כבול!



כבול:


אדוני, הנני בא.



זיפה:


עתה

פה אעמד, אמשך, אשר קרבתי

אליו. אבל נסתר, ולא הגעתי

אותו בחצי; רוץ וקח החצי,



(איה באה)



אך הן ברגלי זאת למכשול באה.

מה אעשה? אלך? וכבול אנה

יבא וימצאני?



איה:


נפשי כלא רואה לזיפה אעש.



זיפה:


כבול!



כבול:


אדוני!



זיפה:


למה

עד כה תאחר שם ולא תשובה?



איה:


איה, קשת יום, הוי! ואנה שמת

תקות לבבך? למה

תשאי כאב אנוש? ועוד תמותי

על-לב אשר ממך כמו ממות

יברח, ושונא לך ויפיך יבז,121

ימאס ביפעתך כטמאת דמן?

אך-מה, לבבי? מה-מזמותיך?

כי אעזב, חשבת,

זיפה, ידיד נפשי? תפשק טרם

ארץ לנסה פה ותבלעני.122

יהיו ימי חיי מרורות שחת,

ארד ביגון אל-שאול מתחת;

אך אהבת זיפה בזרים סלה

לא תחליף נפשי, ולא אמירה.



זיפה:


עצה מזמות לי ודעת הבו;

כי נבהלה נפשי, ולא ידעתי

מה תאחז ידי, ואת-מה תרף.

הן קול123 בכי איה ודברי פיה,

אם אהבה לא, רחמים העירו

בי,124 מבלי אוכלה

אעז ואתאפק; ואם אראנה,

אם אשמעה פנים בפנים יחד

את דברה אתי, כבר ידעתי

כי יהמו מעי ולבי שמה

ירך לעמתה, ובין ידיה,

שדוד הלא אפלה.

הנה אמונתה, אשר גם-עתה

כי עז אני לה כה ואכזר סלה,

לא חפצה אותי עזב לנצח, -

כי אהבת לבי גמולה יהי

משפט אמת אשפט.125 אבל אם ארא

נגדי שלומית כי בשפתותיה

כל-חן והוד הוצק ומכלל יפי;

אם על לבבי אעל,

כי על-שלומית רק126 חתן המלך

אהיה, ועוד אמלך בארץ קדם, -

“כי לא! שמר!” יורני,

"חלק שפת זרה ודברי פיה

אל-נא לך ינעמו,

פן בנעימים מר לך ישביעו": 127

מה-תעשה, זיפה, הלום? מה-תעש?

כי לקרב בלבבך נקרבו128

גם-זה לעמת-זה אמת וחשק.

תגבר אמת, תגבר! ושח תחתיה

חשק, אשר אל-כל-פנות מרשיע.



איה:


זיפה, ידיד נפשי, עדן תראני

דלה כמו אנכי,

חולת ידידותך,

בל יהמו מעיך,

בל עינך תחוס ותחמל פעם?

הבט, ידיד אכזר, ראה הביטה

כי אין כבר נגרע וחסר מני

ממותה כי מות,129 אשר תתמנה

גם נאקותי אלה.

אם נעזבים יקראו יזעקו

תועים בני עורב, הלא ימצאו

עונה לשועתם; ולא אמצאה

עונה לשועתי עזובה אני?



זיפה:


איה אחותי, הן מרחם אני

על מחלתך זאת עדי אין-חקר.



איה:


איה אחותך? פלא?

אך לו מרחם אתה

עלי, הלא חולה אשר היא עתה

לא היתה איה.130



זיפה:


אני רחמתי;

אך לא אלהים אני,

כי אחבש מכה וארפא חלי.



איה:


"הה! כי כאוטם אזן

"חרש באדם אין.



זיפה:


מה-עוד שאלתך, ומה ממני

תרצי עדן?



איה:


לבך

כי תתנו לי.



זיפה:


אך אני איככה

אוכל חסר לבב חשב מחשבת?



איה:


זיפה, אהה זיפה! כבר ידעתי

כי שוא לבד אזרע, וריק אקצורה.

לו נפשך הבין,131 כבר הבנת.

לא חפצה נפשי באבד אתה

את-לבך עלי; אבל כי תוסף

בלבבך השכל קנות ודעת,

כי מה לך טוב יבחנו עיניך.132

בין חיקך את לבך שמרהו,

אך תתנו לי, כי לנס ופלא

ישכון בחיק לשנים

אחד לבבם.



זיפה:


לא כבר אמרתי,




כי לא אלהים אני,

כי לעשות אפליא?



איה:


אהה! כי פלא

רק לו יהי, יהיה; כבר ידעתי

כי לענות, לא לעלז ילדתי.133



כבול:


זיפה, אדוני!



זיפה:


מה?



כבול:


כבר בקשתי

עד עיפה נפשי, ולא מצאתי

את-חצך.



זיפה:


ארור יהי לנצח

איל אשר רדפתי,134

כי רק למכשול לי ואבן נגף

היה.



איה:


וירע לך, אשר מצאת

מי אותך אתה, ויום ולילה,

תשמר כחותם על-לבבה סלה?

הן ממך, אכזר, מרחם נפש

הנוגעה135 עד מות

איל אשר תאר הלא הנהו:136

כי אותך נהג אשר אראך,

אולי מעט אבליגה.

הבט ידיד אכזר. ראה הביטה:

גם בהמות שדי וחיתו-ארץ,

רועי גבעות אלה,

אל-נאקות לבי אשר הרעימו

מבין נאות מרעם, בשיחי שמה,

גולה, שבעת רגז,

בדד, כאב נפשי, - הלא יעורו,

מרך לבבם לי, לחפש עפר.137



זיפה:


הן רק דברים אלה

המית תשואות שוא ודברי רוח.

אך מה עדן ממני

תרצי?



איה:


ידידותך.



זיפה:


את-זאת לבד?



איה:


את-זאת לבד



זיפה:


אליך

נתון יהי, נתון; עשי ממנו

את כל-אשר-תרצי. הגם כל-אלה

אין די עדן?



איה:


לו נפשך יודעת

מה על-נקלה כה בדברי פיך

תתן, ואם לבך

כלשונך היה, הלא שמחה138

אז אעלז היום.



זיפה:


שאי ורני,

כי כן כבר הוא.



איה:


הה ידידי, חשק

אין מחבא לו, אש אשר בוערת

אם-קדחה, תפרץ ותצא חוצה.



זיפה:


כבול, ואם כן נאבד החצי?



איה:


את-חצך תדרש, ידיד!



זיפה:


ידעת

דבר, אחותי, מנו?



איה:


כן, אדעה, אף אותך אודיע;

אך-מה שכרי יהי?



זיפה:


מה אתנה?



איה:


מה-תתנה?



זיפה:


מה אתן -

את שאלי.



איה:


הן רק ידידותך.



זיפה:


טוב, אתנו לך, רק אמת הגידי.



איה:


הן חצך אתי לבד הנהו.



זיפה:


אם-כן תני אותו.



איה:


למי? אליך?

אבה, אבל לא אוכלה.139



זיפה:


מדוע?



איה:


לא אדעה.



זיפה:


מה אלה?

לא תוכלי תתו, ולא תדעי

למה?



איה:


הלא אתה אשר מאסת

קחתו.



זיפה:


אבל אחשב אשר תהיינה

חידות לבד מליך.



איה:


לירות צבי חשבת,

ותור לבד חיה הלום אובדת;

חיה אשר פה אל-ברק חציך

אותה למפגע שמת.



זיפה:


לא שלמה חידה עדן הלזו? 140

חצי תני אלי. הלא אמרתי

כי רק משלים את הלום מושלת.



איה:


הן עינך - קשתך,

מבטך - החץ אשר הכני;

החץ אשר אבה, ולא אוכלה,

כי כאשר לי הוא יהי אליך.

מה-יפלו פניך?

כה יחרה לך? כה לך ירע?

כי-אם לענג לא לנגע יהי

יפגעך אלי צבי הודך.141



זיפה:


הן מחרוני מהרי ונוסי,

פן אחרי חמה נקמה תתא.

בך געלה נפשי, משובה, סלה,

אשת כסילות בוגדה סוררת!



איה:


כי אלכה מפה? 142



זיפה:


ואם תוחילי,

תראי.



איה:


ומה אראה?



זיפה:


הלא תדעי.



איה:


על האדמה פה, אדמה, טרם

אותי נפול תראה.143



זיפה:


ורק כן יהי

אם תשבי עוד כה.



איה:


יהי! כי מות

ינעם לנפשי מחיותה144 סלה;

אף כי ביד זיפה אשר אהבתי.145



זיפה:


טוב אלכה אנכי.



איה:


אן לכתך, זיפה? ראה אם-אין;

את חצך אתי ראה, הביטה,

אם לא בידי הוא.



זיפה:


אחותי, למה? –



איה:


לא עוד משובה אני,

עתה אחותך? 146



זיפה:


למה

אותי תעני כה להכעיסני?

אנא תני חצי.



איה:


ראה איככה

מאין אמונה לבך ינוע.



זיפה:


אם את לבבך יש, תני החצי;

אם לא, לכי.



איה:


אלך, ורק למות

אלך, וקץ אשימה

אל-שוא יגונותי,147 ברדתי שחת.

אם חצך מאס ללבי הנה

חיים ושלום תת באור פניך;

יתן בעז אפך

מותו להשקיט כל-כאביו יחד.



ענין ג

(עדה ושלומית בגן שלומית)



עדה:


אמנם משיבי נפש

כל תוצאות148 חציר ודשא המה.



שלומית:


"נשמת אלהים היא אשר ילדה

"בין רחבי שמיו, בבלתי שמה

"גדר אשר ישים לרחבם קצה,149

"כי גם ברדתה פה בחדרי בטן

"תמאס במקום צר קצר ידים;

"כי לא בביתה נסתה באלה.

אך-מה? אהה! טוב לה אשר לא תרא

כנפי פני חמה ואור ירח! 150

כי על פני חמה ואור ירח

עלז יהי שבתה בהדרת קדש,

בל-תעבר עליה

כוס אוררי יום, החדשים הנה151

כל יום ביומו לבקרים סלה.



עדה:


לא לך, שלומית, אלה

דברי קשי-ימים,152 ואת בת-מלך,

למלך לבד ילדת.

דבר כזאת הניחי

אל-מי במשפט כה לדבר ירב



שלומית:


מי-זה במשפט כה ידבר? 153



עדה:


למה

זאת תשאלי? האם מעטים המה

האובדים היום ומרי נפש?

יחיד הלא איננו

היום אשר ימר154 וישבע רגז.



שלומית:


העלם הלא תאבי דברך מני,

אך אין לאל ידך.



עדה:


הבלים אלה

לא עוד אני אמרתי,

כי אם-אשר כזאת דבר בת-מלך-

לא-אדעה מדוע?



שלומית:


אמנם, אחותי, עוד עצור לנצח

לא יכלה נפשי מרי מליה.

לו באמונתך, עדה, נשבעת

בל-יעלו על-פיך דברי אלה,

לך אמרה הייתי

דבר אשר לי.



עדה:


כי אספר אני

מה-תאמרי אלי? הלא ידעת

משפט עדה אתך.



שלומית:


כבר ידעתי.

עתה דעי, אחות, אשר הנני

היום שבורת רוח,

מרה, וכמעט גם כבר אבדת.

אם את-לבבי אזכרה, אשיחה

כי עוד לזיפה נער,

מכל תבונה ריק, כסיל ובער,

אשה שלומית תהי,

לא-אדעה מה-ענג

לי יערב, מה-מגד

ימתיק בפי עוד, אם מרי מלאתי.

הה! כי לבבי, גם בטרם באו,

ידע אשר תקרינה

אותי כאלה תהפוכות און,

מיום עבור הקול בארץ קדם,

המר והנמהר לנפשי נצח.155

אך156 קללתי אם למגדל-אין

תבא, כבר ידעתי

כי רק רסיסים ארצה

יפל, ועוד ישוב לאין סלה.



עדה:


כמה פעמים גם-אני אמרתי:



איך יעלת החן, כלילת יפי,
חכמת בתולות, בת-עטרת קדם
אל-איש כסיל אשה תהי? איככה?
ולבן-מלכים רב-תבונות, נער
בו מזקנים טעם,
כי כל-אשר-תשאל לאדם נפש
בו תואמים נמצאו,
חכמה ויפי יחד,
עשר, גבורה, הוד, יקר ויחש, -
יתן לחלקו רק מרורות סלה?


 


שלומית שלש רגלים זה כבר שמעתי



בין דברך דבר, להכחידני157

תרצי, אבל לא-תוכלי; אך פעם

אמרי אשר אבין, ומי בן-מלך

כזה אשר אמרת?



עדה:


אם זאת אגלה, אחרי-כן מני

תמנע158 שאלתי.



שלומית:


כחפצך אעש.



עדה:


אמנם ראי כי לא-בתרמית שקר

אותי תפתי.



שלומית:


לא בתרמית שקר.



עדה:


השבעי.



שלומית:


נשבעתי.



עדה:


כי תעשי את כל אשר אליך

אמר.



שלומית:


ורק כי לא רחוקה תהי

או נשגבה ממני,

מה-תשאלי.



עדה


לא נשגבה.



שלומית:


נשבעתי.



עדה:


הן בן-מלכים זה אשר אמרתי

שלום.



שלומית:


ולמה לו מרורות אלה?



עדה:


זה תוכלי הבין ובלתי דעת.



שלומית:


אך-מה לנפשו טוב, אשר יניח
מה לא אחוז יוכל, ומלב אלה
הסר תשוקות שוא, אשר תוחלת
מהן כבר אבדה; 159
מה תשאלי עתה?




ראי נשבעת
לתת שאלתי.
שלומית:
אמת נשבעתי,
אך שאלך אמרי ואשמענו.
עדה:
אשאל אשר אחת לבד תואילי
את דברו לשמוע.
שלומית:
הנה שאול הקשית, עדה, ממני.


לא נשגבה זאת.



עדה:


למה?

לו נודעה כזאת אשר דברתי

עמו דברים אלה,

מה-יעשה אבי? לאש אכלת

אחת כבד דתי הלא נתנה.



עדה:


מה יחלש לבך?



שלומית:


וחלש יהי,

כי יחזיק חיי.



עדה:


אבל נשבעת.



שלומית:


אם לא רחוקה היא כבר אמרתי



עדה:


לא תאמרי לו, רק אשר יניח

אלה תשוקותיו באין תוחלת.

אמרי, ויגוע. זאת לבד.



שלומית:


הניחי

אנא, עדה, את-אלה.



עדה:


אך אם אשר דברת

לא את, שלומית, תשמרי, גם-אני

לא אשמרה את-דברי אליך.

שלום!



שלומית:


עדה, שמעי.



עדה:


ואיך ידעו?

הנה באחד הסלעים נחנו

נהיה לבד.



שלומית:


אמנם, עדה, תשמרי

כי יעמד מנגד,

הרחק כאמת-איש, לדבר שמה.



עדה:


טוב, יעמד מנגד,

הרחק כאמת-איש, לדבר שמה.

מה עוד שמורות תעשי אליך?



שלומית:


לא עוד.



עדה:


אבל מתי



שלומית:


אני גם עתה.159



עדה:


טוב, גם אני.



שלומית:


אך אנה? 160

כי גם-עדן אחרת

אבה



עדה:


עדן תאבי?



שלומית:


עדן רציתי

כי תעשי עד-יאמין כי איני

באה לדבר-לו, ולא ידעתי

דבר.



עדה:


וגם זאת אעשה.



שלומית:


אך אנה?



עדה:


הנה הלא יום ציד

מחר; לכי גם-את, ושם תוחילי

רק עד-אשר יחלו;

ובעוד עמלים הם בצידם, באי

בדד לראש ההר, אשר משגיח

אל-מול-פני הנחל;

משם כבר נראה דבר הציד:

כי גם אני אבא ושלום יחד,

גם מבלי ידע היותך שמה.



שלומית:


טוב



עדה:


הנני הולכת

עתה לבית אבי, ומחר נעש

את-כל-אשר דברנו.



שלומית:


מחר יהי; עתה לשלום לכי.



ענין ד

(ערי הקוסם מתחפש בבגדי רש ועדה הולכת לביתה)



ערי:


עלמה, עשי-נא חסד,

כי-דל ואביון אני;

אנא תני פת-לחם,161

כי זה-שני ימים אשר כל-אכל

לא-בא לפי, עד-כי כמת הנני;

חמרמרו162 מעי ועצמי חרה.



עדה:


עד נאמן פניך,

כי כחללים שכבי הקבר

כן נפלו, נזעכו.163

אמנם בידי אין

דבר אשר אתנה.

אם אחרי תבא לביתי, שמה

את-נפשך אשיב.



ערי:


אני אבאה.



עדה:


מה-ארצך? מה-מעשיך?



ערי:


אני

מהוברי שמים.



עדה:


ברוך יהי בואך.

אם-כן ראה קצי, ואם אצליח.



ערי:


מה-יום אשר ילדת?



עדה:


ראשון, באור הבקר.



ערי:


ידך תני.



עדה:


הבט.



ערי:


אבל אביטה

אותות אשר לא-טובו.

מקוסמים השמרי כי - -



עדה:


למה?



ערי:


כי אחזה בהמה

חושב להרע לך, וגם ירע.



עדה:


הן מנהם נבל ופועל און

אחד מרדף אחרי הנהו.

אך יש לאל ידו להרע?



ערי:


יהי



עדה:


כזאת יהי?



ערי:


הן עתה.



(יאחזנה בצוארה)


עדה:


מה-תעשה? הניחה.



ערי:


עתה, עדה, אניח.

התדעי164 מי אני?

לא-תזכרי ערי אשר מאסת,

נבל ופועל און?



עדה:


מתה אני! אנא, ידידי, הרף.



ערי:


אל-תיראי, כי לא עדן תמותי.

אנקמה ממך קלוני טרם,165

את-תאות לבי בבשתך אעש,

אחר בשרך מאכל אתנה

אל-בהמות שדי ועוף שמים.

לא-את, עדה, היום מקור הרשע,

בבוגדים שרתי?



עדה:


הנה עדה אנכי,

אותה, אשר מאז סגלת-מלך

אל-נפשך היתה.

איך נהיתה כזאת, אשר אשובה

אויבתך, מרמס לכף רגליך? 166



ערי:


לי תשאלי? רשעך הלא תשאלי,

זונה נצורת-לב; כבר שכחת

כל-תועבות אונך ותזנותיך?



עדה:


זונה עדה?



ערי:


הנה פלאים אלה

אל-לב תמימת נפש!



עדה:


אנא, ידידי, הרף.



ערי:


הוי בוגדה, סוררת,

אותי ידיד עוד תקראי? מרשעת,

איך לא-תכסך בשת?

אך עוד מעט תדעי

מה-לך ידידות, בהשיבי אני

על קדקדך היום חמס כפיך.167



עדה:


אוי גרגרותי! אוי!



ערי:


ומה תצעקי?



עדה:


אפחד ומר אזעק168 אשר סחבת

אותי בצוארי כחית ארץ.



ערי:


מה-זה אשר עשיתי?

חבוק ידידות הוא, ידידך איני?

אם-תוכלי תנוסי.

אם קדקדך תניחי

בין אצבעותי פה, אזי תלכי.



עדה:


אנא חדל, עד-כי אדבר רגע.



ערי:


טוב! דברי.



עדה:


אך הרף.



ערי:


מה? דברך עתה בצואר יהי?

פיך או לשונך לא-בידי המה.



עדה:


איכה אדבר? ואני על-ארץ,

ובידך נתפשת? 169

אנא מעט הניחה

אותי



ערי:


אשר אניח

אותך? באחת המערות אלה

אותך הלא אביא, ושם תדעי

ערי ידידך, מה אהביו המה.



עדה:


איך לבך יוכל עשות כאלה

אל היתה יום אהבת נפשך? 170

אנא זכר, ערי, אשר הייתי

מחמד-מאור עיניך.

אנא זכר כי בשבי הלכת,

ערי, לאור חצי, אשר עלזת

מאז בבין-שדי והתענגת.

איכה שפטים אלה171

בי לעשות תוכל, ותשחיתני?

לא לבך ברזל! נחושה אינו!



ערי:


אך עברו שנים, אשר אמרת

לי, בוגדה סוררת,

נבל ופועל און! 172



עדה:


ערי אדוני, אם ידיד מאסת

כי אותך אקרא, אמת חטאתי.

אודה עלי-פשעי, ופה הנני

מרמס הדום רגליך,

כי רחמים אשאל, סליחת חסד.

אם אותך בזיתי,

כפר עוני נא, ושפחתך

עוד-כל-ימי חיי אהי לנצח;

אסור למשמעתך,

את-כל-אשר תאמר עשות אחישה;

את תאות לבך,

מתי אשר תחפץ, אמלא אני;

אכן חדל, אל-עוד נקמה תעש

בי, כי לך יאבתי.

כי אם-אשר אנוסה

תפחד להניחני,

ציצת קוצותי אחז, אל תרף;

כי אתך אל-כל-אשר חפצת

אבא ואתן את-שאלתך.



ערי:


טוב! אעשה כה כאשר דברת.



(יקחנה בקווצותיה)



עדה:


אם לבך חפץ, לכה נבאה

אל-המערה זאת אשר סבוה

אלה ברושים, אלה

שטה הדס וארז;

נתעלסה שם, נשמחה נגילה.



ערי:


נלך.



עדה:


וכה תנחני

כנחות ברסן סוס?



ערי:


לכי, נלכה.

פה נשבה.



עדה:


לא כי בתוך החדר173

לך במערה.



ערי:


באי



(יבא במערה: ובבואו יפול בבור אשר שם מכוסה בעשב)


עדה:


לך לחרפות עד-שאול מתחת.

אם חיש מהרה לא ביד אחזתי174

בצאלים האל, כבר ירדתי

שם אחריו גם-אני.

אך טוב אשר מפה נדוד ארחיקה,

פן עוד ברוב חטאת קסמיו יעל.



חלק שלישי

ענין א

(שלום ושמעי, ואחרי כן שלומית)



שלום:


הוי הררי עולם נעימי שבת,

סתרי נאות שלום, אשר לבטח

בדד הלום תגבהו; 175

מה-יקרו לי אלה

חפות אשריכם משיבות נפש!

"מה ארמנות שרים176 והיכלי מלך,

"ערים בצורות רחבות ידים?

"כי רק-מרורים סגרו בהנה.

"ברבות זהבם, ירב

"אויב בקרבם, כי לרגלם רשת

"יפרש, ולא יחדל עדי-יפלו.

לא-כן מנוחות שאננות אלה,

כי קול תרועת נשק,

קול נוגשים, קול ריב ומצת-פצע

מזה נדוד הרחיקו.

"נפשות עניים בעטף עלימו,

"אל-ירכתי אלה בשכבם ארצה,

"מקול דממה זאת אשר יפוח

"מבין-עפאים בהמות הרוח,

"הנה יחי רוחם, ושם ישכחו

"גם-כל מעוף צוקה, ורישם עשר.

"הן תוצאות חציר ודשא אלה

"חלקי נעימות גן-אלהים המה;

"כי גן הלא גם-הוא אשר מקדם.

זאת נחלת אשר אנוש בארץ; 177

כי מבלי יגון וצרה בטח

תחת תאנתו, לצל מחרב,

ישכב בבין חציר, ורחב סלה

לבו בשמחתו באין מרשיע.

מה אוצרות זהב יקר ועשר,

כסאות למשפט, למלכים כתר?

"הן אוצרות איש בית אסורים המה

"אל-לב אדוניהם, ונחתום שמה,

"אם ישבו, אם ילכו, אם קמו,

"אם גם-ישנים הם ואם יקיצו.178

"או-מה משול ונזר,

"אם-לא עבודת פרך?

"כי עול מדינות אלף

"שכמו לבד ישא, ומה גם-אלה?

"מלך בכסאו הוא אנוש בשער,

"נצב לעיני כל אשר יבואו,

"מי ישתחוה לו,179 ומי יבזהו.

רועה עדריו נער,

מה-טוב מנת חלקו, ומה-נעמה!

בין מכלאות צאנו מנהל ילך,

הלוך ורץ ושב; בעניו יגל,

פניו ולבו תואמים ישישו.

בין צאלים ישכב, והוא בטח;

דל הוא, ואך שמח.

לא-נענה רוחו באות כסף,

לא-חשקה נפשו יקר תפארת.

אם קוץ ודרדר מאכלו יהי,

כי טוב לבבו הוא, בפיו ימתיקו.180

על-משכבי עניו בשכבו לילה

ימצא מנוחתו, וחדש בקר

פרחי בחורותיו, כחדש נשר.

אם-נמלאו שדות ואם נשמו,

אם ילבשו קדרות וזרם קטב

שמיו, ואם ירעימו,

לא זע לבבו בו, ולא ינוע.

לא ארבים יגור, ולא יקומו

עדי שקרים בו ושוא יפח:

דל הוא, ואך שמח.

עלמה אשר תיטב בעיניו שמה,

עלמה אשר תתן לחלקו חשק,

בה יעלז לבו, והיא כמהו

בו יעלז לבה, ולא ידעו

רק תענוגות סלה;

כי זה לעמת זה, ומפחיד אין,181

יתעלסו יתענגו לבטח.

אם עיפה נפשו, בבין שדיה

ישכח עמלו, כי לאור פניה

את כל-עבודתו כבר זונח:

דל הוא, ואך שמח.

מה-טוב מנת חלקו, ומה-נעמה!

איכה בכל לבי בחלקו חלק

נפשי אני אמירה!- 182

אך שם ראה183 שמעי. ידידי, תחי!

מה-אתך אלי בשורה?



שמעי:


אפס.



שלום:


אך מה לנפשי, אוהבי, עשית?



שמעי:


עתה אספר כל-אשר עשיתי.

דע כי בכל כחי כבר בקשתי

למצא, וגם מצאתי

רעיה ליפתך,

אשת צפון לבה ומסתריה;

כי כל אשר אליה

אמר, תדבר לה, וכחה ירב

לנחות שלומית באשר חפצה.



שלום:


אחי, ביום קראך

תמצא צדקה, כאשר עשית.

אך מי רעותה זאת?



שמעי:


הלא ידעת

הבת עדה?



שלום:


ידעתי.



שמעי:


אותה שלומית אהבה עד-נפש

כל תעלומותיה

רק-לה לבד תגיד; ולה דברתי.

אף-תקעה כף לי כבר, ותאמר

כי כל-אשר תוכל להועילך

לא-תעזב; ותלך

אל-בית שלומית אז, ועמה שמה

מה-דברה לא אדעה אנכי;

אך אחרי-כן שבה,

לאמר אשר נבא כהיום הנה,

כי אחרינו באה.

אך נשבה פה עד-אשר נראה;

כי עמך תבא להר הכינה

להיות שלומית שם.



שלום:


אבל עד-אנה

נוחיל הלום.



שמעי:


הנה מעט, חשבתי.



(שלומית באה לבדה, ושלום רואה מרחוק)


שלום:


אך הן שלומית שם לבדד באה;

עתה לנגדה אלכה ארוצה.



שמעי:


אל-נא, ידידי! עד אשר אלינו

תבא עדה, שב; כי כבר נשבעה

לבא, ותבא.



שלום:


אך לבבי אינו

יכל להתאפק.



שמעי:


ידידי, שובה,

שוב נא, ידיד.



שלום:


הניחה.



(ירוץ לקראתה, והיא שבה לאחוריה ונסה)



מה-תלכי? מה תיראי? אינני

רץ לך, שלומית לא; ראי, הנני

רץ להלך עם-הנחלים ימה,

לשית לחיי קץ, ואכלה שמה.



(ירוץ על הנחל לטבוע בו)


שלומית:


מה תעשה? שמעי, מהרה רוצה.



(תרוץ ותאחז בו)



אנא עמד, שלום.



שלום:


לחבק עתה

אותי לבד הואילי; 184

כי מבלי הניח

אותי באחת מות, פעמים אלף

יתן קשי-ערפך לנפשי מות.



שלומית:


מתה אני.



שלום:


כה יחרה אליך

כי אל-כאבי קץ אני אשימה?



שלומית:


מי נחך עד-אלה,

את נפשך לתת לבוגד נחל?



שלום:


הוי יעלת החן, עדן תשאלי?

שלום, קשה-יום, הוי! וחיים למה

אל-נפשך יתן, ואבד אתה?

בין-מוקדי תפתה הלא הנך,

גם מבלי תרד לגיא צלמות.



שלומית:


מה-טוב לך יהיה ומה תשכילה,

לו תעזב מלכת

עוד אחרי! כי מה תבקש מני?



שלום:


כי תשמעי אחת185 דברי טרם

אמות.



שלומית:


כבר שמעתי.

זה186 נתנה אליך,

עד-לא-שאול אותה, שאלתך.



שלום:


מר מדלי זה, ממצולה דלף,

את כל-אשר אסגר בחדרי בטן.



שלומית:


גם-זאת לך אתן, ואשמעך;

אך כי מעט מליך

יהיו; ועוד אחרת:

כי אחרי דבר אשר חפצת,

תלך, ולא-אוסיף ראות פניך.



שלום:


הוי אהבת נפשי! כבלים אלה

מי זה נשוא יוכל, אשר תשימי

אל-לב כאש בוער נגוע חשק?

כי אאהב, גם מאשר אהבתי

חיי ונפשי סלה,

אותך, שלומית, יענו יגידו

סלעי גבעות אלה;

כי נוטפים כמעט כבר נמסו

מנחלי דמעה אשר עלימו,

נקשה ומר, שפכתי.

יגיד יגוני זה אשר נחני

לשית מרוצת נחל

תכלית תשוקתי, לחיי קצה.

הה! כי כצל עובר, כמסב עין187

היה מאור יומי; ונטה פתע

לקראת מבואו, לערב לנצח.

הן גם-אני ידעתי

כי אחרי בואו כבר אבדתי188

כל-מסעדי תקוה, אשר לזרח

ישוב ונגה עוד; וכן נחמתי.189

כלה כבר גמרתי,

אם כוכבי נשפי בזאת חפצו

לתת מנת כוסי דאגה סלה:

הן ימתקו-לי כל-מרורות מות

כי על-שלומית אל-לבבי חלק

ינתנו, אם זאת לבד אשיגה,

כי אך במותי רחמים יופיע

נגדי מאור עיניה.



שלומית:


הנה כבר כל-חפצך דברת.



שלום:


הוי יעלת החן, לבב האבן!

הן יחזו עיניך,

לא-כבדו אזניך,

הנה בבשר רק ודם רקמת,190

הן מאנוש ילדת:

איך רחמים ממך נדוד הרחיקו?

פטיש יפוצץ סלע,

ישרש ארזים רוח,191

יבל גבה הרים ברעש ארץ,

ולבב שלומית עז יהי לנצח?

אנא, שלומית, זאת למזער תני: 192

אמרי לשלום: “מות”, ואז אמותה

עלז וטוב לב כאשר דברת.

לבך עדן תקשי? עדן תמאסי

תת מענה אלי? עדן תדמי?



שלומית:


שלום, להסיר את-תלונותיך

ולבעבור תדעה

כי שוא לבד תשקד, ותעזבנו,

ארצה להשיב לך, והסכת עתה.

הנה תדמה אתה,

כי מבלי אדע לרחם, אני

היום לאכזר לך; ותקראני

עלמה קשת-ערפה, לבב האבן;

אולי לקולות אלה

אשוב לרחם כאשר חפצת.

אך זאת שמע נא ואמרי בינה.

לו רחמים כאל, אשר תדרשה

מני, לך נתתי:

לא זה שכרי יהי,

לפני בני-עירי באש אכלת

עמי כבודי שוב ערמת אפר?

ולך חמת אבי אשר בוערת

בבלי נקום לא תכל193

"גם כל-מרחם כל מרחם אינו.194

"כמה ברחם רחמים ישחיתו,

"כי רחמיהם רק לאכזר המה.195

"חולה אשר יגיע

"עד-שערי מותו, ובקש אכל,

"בקש ובכה אכל

"משחית לנפשו,-רחמים נקראה

"אליו נתון אותו, אשר-עד-רגע

"יאכל וימות, הוא בפיו עודנו?

"כמה ירפא חלי

"מר ממרורות רעל;

"ודבש לחך איש, לענה לנפש! 196

"אובד לבבו, כאשר ראיתי

רץ אותך לטבע,

אז גם אני מהרתי,

כי רחמי נכמרו,

לתת ישועה לך להצילך.

הן רחמים כאלה

לתת לך יכלתי,

ואתנה; מבלעדם אך הבל197

אותם דרש, או כי תיחל למו:

הרבה רחוקה ממך, נפלאה

הרבה תשוקתך;

לא יתננה אל, ואיש בארץ,

וכבוד שלומית ישמרנה סלה.

"כי מכבודו אין

"שומר לאיש נכבד יקר הרוח.198

אם תאהב אותי, אהב בי אלה

דתי כבודה, משפטי בת-מלך.

ישעי, אהב חיי; והשקט אתה,

אם לבך יבין ואם חכמת.

השקט, ולשקט גם-אני תניח.

הרחק נדד מני, ועלז תחי,

אל נפשך תאבד, ואל תמותה.

"כי זאת תבונת איש תבונות, דעת

"מה יערב הניח,

"אם בערב ירע.199

השכל חגור וצלח; ומלבך

הסר חלי משגה, התלי חשק:

הרחק והרפה, ועלז תחי.



שלום:


הוי יעלת החן! אשר ארחיקה

איך תאמרי? הן לו כבר הואלתי

שכמי פנות ללכת,

נפשי תמאן בוא, ואתך סלה

בי, או לבדה, לעמד חפצה.200

הן אך נפל תראי בצאתה ארצה

אותי, באמרי להלך מהנה.201



שלומית:


שלום! שמע-נא זאת, ועל לבך

אותה כחותם שימה:

"אין אחרית שלום לרעה סלה;

מוסר לבד יצעד לרגלי פשע.

אם דרכך זה עוד-דרך חפצת,

הנה כבר ידעתי

כי אחריתו מר יהי לשנינו.

אז תדעה גם-אתה

חטאך ביום אין-עוד לאל ידך,

כי אם להתאונן אשר חטאת.

אנא חדל אפוא, חדל ממני;

כי-גם-לך גם-לי לטובה יהי.

עוד זאת שמע, על-נפשך קשרה:

לא אל-נדיב לבו יקר הרוח

בקש ביום צרה למנוס מות! [^204

אך לו מהולל לבך כאלה,202

עור במכאוביו ובבלי דעת,

יחשב,- ראה כי-לא לבד נפשך

תמית במותה, כי כבודי יחד203

עמה תמותת סלה.204

אם תאהב אפוא שלומית, תחי;

השכל חגור וצלח, והניחני

שלום.



שלום:


שלומית, עוד מעט הואילי

אנא שבי פה.



שלומית:


כל-אשר אחישה

לכתי, הלא אחדל לענותך.

לו מבלי לכתי עשה יכלתי,

אז אעמד; אך אם כבר אלכה,

לא-טוב אשר אחיש ותשקט אתה? 205



שלום:


הוי אהבת נפשי, ואוכל אני

בלתך חיות?



שלומית:


שלום, הלא הנך

גזע מלכים, כאשר הנני.

תאמר, אשר יפה אני אליך?

משגה הכי זה לך. אבל גם יהי;

תירא אשר תחסרנה

הלום עלמות לך כלילות-יפי? 206



שלום:


כי בן-תשואות חן ומכלל-יפי

חשק יהי, הן לא מכחד אני;

אמנם ידעתי

כי לא-לאור יפיך לבד נקשרה

נפשי בנפשך, אך באמיץ קשר

לא אדעה מה הוא, ורק אדעה

כי-לא להפרד אאמץ כח

ממך, ונפשי עוד בקרבי תהי,

בל-תרדפך לנצח.

אצבע אלהים, אם במשגה אני,

אחשב אשר זאת היא, ואך נסתרה

דרכו במסתריו מסבות קדש.207



שלומית:


אך מאלהים לא לעות צדק

יצא; ואם נשבעתי

בשמו, ואל-זיפה כבר נתתי

יד באמונתי, לאשמת מות

איך עוד אשקר-בו ואמסר-מעל?

מדרכך, שלום, חדל, כי למה

רע אותך ימצא ואותי יחד?

השכל חגור וצלח, והניחני;

ובאהבת עלמה אשר ממני

תיטב, שבע רצון, שמח לנצח.



שלום:


לו אחליף נפשי, ולב אמירה.



שלומית:


שלום, שמח, אחי.



שלום:


אהה כי נסה

נפשי, שלומית! אוי לבבי סלה!

הנה אני מת, אך רצי ובאי

פעם כטוב לבך שמחה הנה,

כי תחזי דמי, וכן תגילי,

בראות נקם לבך אשר חפצת.

פה תמצאי נפשי שבעת רגז

בין צאלים נודדת.

נפשי! שלומית! הנני מת ע-תה.[^211


(אזי יפול על פניו ארצה)


ענין ב

(שלומית ואחרי כן עדה)



שלומית:


אם ממסלותם צבא שמים

ילחמו בי, מה עשות אוכלה?

שלום, אהה שלום, ידידי סלה!

לו נפשך יודעת

איכה לבבי בי, כבר ידעתי

כי רחמים תתן ולא תשאלה.

אם-כתבו יומי, ונחתם שמה

בין כוכבי מרום, מרי שבע;

מה גם עניי-עם קטני-ארץ

לא יולדי היו, ולא אבינה

היום נפילתי, בשבתי מטה? 208

כי מעלותי גדלו הגביהו,

רק בעבור יגדל ביום אפלה

נפלי כרב גדלי, ושברי ירב.209

שלום, אהה שלום, ידידי סלה,

מה-טוב לך, כי אחלה עליך,

כי תחלה עלי? ומה לי תעש?

הוי כוכבי נשפי! ומה תפרידו,

אם אהבה תקשר שנינו יחד?

את אהבה, מדוע

תקשר210 אשר יפריד צבא שמינו?

שלום, סלח-נא אל-אשר חשבת

אויבתך עזה, והיא עליך

חולה לאין-מרפא, שבורת-רוח.

אנא סלח אם דברי העתרתי,

אנא סלח-נא אם לבבי אבן

לקראתך הראיתי;

כי כה אני אליך,

יען לאל ידי לרחם אין.

אך נאקות לבך

שברון לבבי הנה;

אנחתך-רוחי, ודמעתך-

דמי, אשר תשפך ביום בכית.



עדה:


שלום, אחותי.



שלומית:


הה עדה!



עדה:


שמעתי

את-כל-אשר קרה.



שלומית:


ומי אליך

ספר כבר כל אלה?



עדה:


שמעי; אבל גם כל-אשר דברת

זה שמעה אזני. ולא אמרתי

גם לך בטרם זאת.



שלומית:


ומה אמרתי? 211



עדה:


כי את לשלום באמת אוהבת.

אך מעדה תסתרי? ממני?



שלומית:


הה כי אמת דברת.



עדה:


אכן קשת-לב את



שלומית:


ומה קשיתי?



עדה:


כי לא-תרחם212 לב אשר מחצת.



שלומית:


אך לא קשה-לב הוא, אשר רק חסד

יהיה מגמתו.213



עדה:


הבלים אלה.

"עצל תמותת תאותו סלה;

מישור גבה-הרים לגבור-חיל.214



שלומית:


טוב; אך אחותי, את אשר חכמת,

מה אעשה? אמרי; ולא אפילה

מכל דברך ארצה.



עדה:


הן לא, אחותי, בת דברים אני.

עתה דעי: אם באמת חפצת

זיפה לאיש לקחת,

אותו קחי, אל-תפן

נפשך לשלום או לאחר סלה.



שלומית:


מה כל-כאב לבי? הלא לדעת

כי לי יהי זיפה.



עדה:


ואם מאסת

בו, כי בשלום רק215 לבד חשקת,-

אל-עוד תעני את לבבו, למה

ירד בלא-עתו ביגון שחת.



שלומית:


אך לעשות איככה

אוכל ואמלט, ולא אמותה,

אם-אתנה–לו זאת? ומכל אלה,

איך אעשה כזאת נבלה אני?

איך אחטא לאל אשר עשני?



עדה:


עתה דעי: חשבתי

זאת אעשה היום, אשר נצליח.

הנה אני ידעתי

כי יאהב עד-נפש

שפחתך זיפה.216



שלומית:


אמת ספרת?

מה תאמרי? מי יאהב?



עדה:


בת-שוע

שפחתך.



שלומית:


הוי פתי,

נבל כסיל ורק, אשר תניח

על-אהבת שפחה, אהוב בת-מלך.



עדה:


אך היא תתעב את-אהביו.



שלומית:


למה?



עדה:


כי שנאה אותו. ואת מדוע

כה תמאסי בו? עתה

שמעי עצתי זאת אשר יעצתי:

שפחתך הזאת אשר אמרתי,

לי תשלחי הביתה;

אך כל-דברי, טרם,217

אותה תצוי לעשות; כי אני

אסב מסבות, עד אשר תגיע

זאת תועבת זיפה לרם המלך;

כי יהרג אותו, ואז תוכלי218

שלום שאל ממנו,

כי יתננו לך, והוא בן-חיל

ויליד מלכים הוא, ומבין דעת.



שלומית:


ברוך יהי טעמך, עדה משכלת;

כן אעשה.



עדה:


אל-תאמרי אליה

מזה מאומה, רק אשר תבאה

אלי, ואך את מאמרי תעש.



שלומית:


אך מה עשות עמה, עדה, חשבת?



עדה:


אותי עשות הניחי.

הן שנאה אותו; נקלה תהי

כי אל-מעוף-צוקה כבר תדחהו.

אותה אלמד לכת

היום לרם המלך,

בכה להגיד לו אשר אליה

פונה לבב זיפה מבער חשק;

אך מאשר יראה

פן נודעה לו זאת, ולה יגיע

לשאת עון חטאו, לפניו באה

היום להגיד זאת, למען ירא

כי בחטא זיפה אשמה אינה.



שלומית:


נפשי בידך הנני נותנת.



עדה:


אל-תיראי, אחות; לביתך לכי

מהר עשי את-כל-אשר אמרתי.



שלומית:


שלום, אחותי.



עדה:


תשמחי לנצח,-




הנה כבר פתיתי

פותה ואין לב זאת; כבר נהלתי

אותה שמחה לאשר חפצתי.

זאת אעשה עתה: בבא בת-שוע

אתן בידה, כי לזיפה תולך

מנחה, אשר רוש בה, ולא תדעה;

ובשם שלומית אתנה אליה,

כי לעשות הנה כבר צותה

את-כל-אשר אמר; ואלך, טרם,

אל-רם ואל-זיפה להגיד למו,

כי מאשר מאז בזיפה קצה

נפש שלומית, עתה

תשלח תשורה לו אשר בה מות.

הן ידרשו על-זאת, ועוד ימצאו

כנים דברי; בחרות אפמו

תמות שלומית מבלי יחמלו;

ובאין צנינים עוד אשר יעיקו,

הן לי יהי שלום מאהב סלה.219



ענין ג

(רם על כסאו, ולפניו בקי, עזי, אסיר, שלשת חכמיו, ואחרי כן הימן החוזה, ועבדיו סביביו).



רם:


אנשי תבונות, תופשי הדעת! 220

אמנם אני ידעתי

כי אם מסבות אל אלהי קדם

בין חקקי שמיו צפונות קדש

אין מי ראות יוכל ויגד-לנו,

אך יוכלו מבין חרכי דעת

הציץ ותור אתהן נבוני-לחש.

עתה דעו כי אמש

בין סערות אימה חלום חלמתי

בגדל רעדה בי, והנה גפן221

על-מעלות כסאי כלילת יפי;

אחת זמורה לה והיא פורחת.

עוד הנני מבין, והנה רעש

גדול וחשך רב, ובין החשך

שטן מרקד, באמר הריע: 222

גם זאת הלא תכרתו.

אז קם לקולו חיש פקיד הזעם,

קולו כקול המון, ושולף חרב

לכרת זמורתה אשר ראיתי;

אך בהרימו יד בחרבו שמה

נפל, ולא יכל להשחיתנה.

נפשי באלה נבהלה, ואיקץ

חרד כאיש נדהם; ואז אמרתי

היום קרא אתכם, אשר תוכלו

לתת בפתרונו לנפשי שקט.



בקי:


מלכי לעולם יחי!

מכל טמוני סוד פליאה מני

לפתר חלום.



רם:


מדוע?



בקי:


מן-החלומות אך מעטים המה

לא-דברי עמל; וגם מאלה

לא-נמצאה אחד אשר אין-תבן.

עתה ראה המלך,

פתרון הבלים רק הבלים יהי.

אך בחלום הבלו, ואין יודע

מה-טוב ומה לא-טוב; היש מעתה

לפתר חלום מאין הבלים אלה?



רם:


מותר חכם-לב מכסיל ובער

אם-כן אמר מה-הוא? הלא לדעת

הטוב ואת הרע אשר נסתרו.

גם בוערים בעם הלא ידעו

כי טוב דבש, ורע מרורות רעל.



בקי:


אך בחלום מלכי, אשר חלמת,

גלה סתריו לך אלהי קדם.

כי את אשר יבא, בטרם יתא

הגיד לך היום. אמרי בינה.

מלכותך הגפן,

שורק אשר ראית

מטע פאר היא, כאשר גדלת.223

שטן אשר בין-מחשכי רעש

פקד כרת אותה פקיד הזעם,

צר הוא, אשר יבא וצר עליך,

ובידך יפל. הלא ראית

כי בהרימו יד להכריתנה,

נפל לאחור ארצה.



רם:


לא-טוב אשר דברת.

עזי, אמר אתה.



עזי:


יחי המלך!

לא מאשר חכמתי,

לפתר חלום מלכי לבבי יואל;

כי אל-אלהים אך מיחל אני:

סודו יגלה-לי, למען דעת

מלכי, אשר אהב, סתריו עתה.

יחיד הלא אתה, אדוני מלך,

בין ממלכות ארצך;

זאת הזמורה היא אשר ראית

על כסאך, אחת לבד בגפן.

שטן אשר ברקד, פקיד הזעם

צוה כרת אותה, יגלה אזן

מלכי, אשר יפל ידוע חלי

ולשערי מותו כבר יגיע;

אך לא להשחית, כי בכסאו יוסף224

לנהג בתם-שבטו עדריו סלה.



רם:


עזי, לדבר באמת היטבת;

אמנם בכל-זאת לא-עדן שקטה

רוחי, עדן נפעמתי.

אסיר, אמר גם-אתה.



אסיר:


מלכי לעולם יחי!

מכל מרעי אלה

צעיר לימים אני,

אף-כי חסר-השכל, ולא חכמתי.

הנה כבר אמרתי

ימים וחכמה תואמים ישכנו;

אך באמת ראיתי

כי באנוש היא רוח,

מתת אלהים סלה.

"הנה בטיט חוצות ואשפת דמן

"ימצא פנינים איש; ומי יודע

אם כה בידי יהי

תת תאות מלכי, ואם קטנתי?

מלכי הלא הנך

יחיד במלכות קדם;

זאת הזמורה היא אשר שמעת

מעבדך עזי כבר, איש דעת.

אמנם אשר ראית

שטן מצוה אל-פקיד הזעם

לכרת זמורה זאת, הלא הנהו

נבל אשר ימרד במלכותך;

כי בהרימו יד וחשב און,

יפל וישבר בעז אפך.



רם:


לא-ישרה גם-זאת, והכל הבל.

אמר, לכה מהר, והבא הנה

הימן.



אמר:


יחי מלכי! והלך אני.



(יבא הימן)


רם:


הימן, אני ידעתי

כי איש חכם לב אתה,

חוזה אמת אתה, אשר תביטה

ממעמקי ארץ

סתרי שמי עליון אשר גבהו.

הנה חלום חלמתי,

ובכל חכמי אלה

פותר אשר ייטב בעיני אין

עתה לך שלחתי,

אולי בחכמתך

תתן מנוחתה לנפשי אתה

כי אם כמוהם אינך לי עתה

פותר חלומי, דע אשר למות

את-כלכם יחדו כבר נתתי.225



הימן:


מלך מלכים, רב-תבונות יחי!

הנה שפל אישים ובער אני;

אך אם בזאת חפצת,

ימים שלשה תן למועד לנו,

כי אל-אלהים אחלי יכנו,

אולי יגל עיני, למען דעת

מלכי אשר חפץ וישקט סלה.



רם:


כדברך, הימן, זמן נתתי;

אך תשמרו, כי אחרי כל-אלה

לפתר חלומי זה הלא תיטיבו.

עתה לכו יחדו.



כלם:


יחי המלך!



ענין ד

(בת-שוע ועדה)



בת-שוע:


הנה גברתי, באתי

בדבר שלומית הנה;

כי לעשות צותני

את כל-אשר תאמרי.



עדה:


בתי, קחי-נא זאת אשר תביאי

מנחה לזיפה עתה

מאת שלומית כאשר ידעת.226



בת-שוע:


טוב, הנני הולכת.



עדה:


לא-עת להתמהמה.

אשלח לזיפה עבד,

או אלכה אנכי,

לאמר אשר נפשו כבר נתנה

אל-יד תנומת בטח.227

אך טוב אשר אשלח ולא אלכה.



ענין ה

(משמע עבד עדה שלוח לזיפה ופגה באיה)



משמע:


ארוץ מהרה, פן בטרם באתי,

שפחת שלומית בגדה תגיע.



איה:


אן לכתך, משמע, אשר תרוצה?



משמע:


איה, דעי-נא פלא.



איה:


מה-זה?



משמע:


להציל הנני רץ עתה

מבגדים זיפה.



איה:


אהה! מה-אלה?



משמע:


כי שלחה היום ביד בת-שוע

מנחה שלומית לו מכסת מות.



איה:


אך מי לך הגיד?



משמע:


עדה הגידה;

אף שלחה אותי, אשר אודיע

אותו, ולא ימות.



איה:


מברך תהי!

אמנם עשה-נא חסד.

הנה זמן הרבה אשר חליתי

על-אהבתו, כי כחרש פתן

מזעקתי אזן

יאטם, ולא יחמל, ורוחי צרה.

עתה הלא אראה לשבר שבר,228

אם-תעזב מלכת

אתה להגיד לו, ולי תניח229



היום להגיד; כי בזאת אחילה

אולי ידידותו שכרי יתן,

תחת אשר אצילה

נפשו ולא-יגוע.



משמע:


גברתי, לכי:

יתן שאלתך אלהי קדם!



איה:


אין-רע לאיש כי טוב לאחיו אינו.230

אך עמקו הגבה,

אך העמק גבהו

על-ראש שחקים מחשבות צורנו!

בין-סערות תימן ביום הקיץ

יחשך ונכסה שמש,

מאוצרותיו רוח

יצא כקול-שדי מפצץ סלע;

ירעם בקולו אל, ואש אכלת

סביב תלהט בין-גבורות גשם:

ויהי בהתחזק שאון הסער,

הנה נהרה פתע,

כי-לא ישבר גבר,231

שמש כגבור שש, ויאר לנו

גם מאשר האיר בטרם אלה.

כן הוא בהקיף איש מצרי עני,

אז כאשר יחשב באין תוחלת

חליו היות לנצח,

פתאם וממרחק מזורו יתא.-

עתה לזיפה אלכה, אגידה

כי בו שלומית בגדה מרשעת; 232

אך אלכה מהר, ולא תגיע,

טרם אשר אבא אני, בת-שוע.



ענין ו

(עדה ושלום)



עדה:


שלום ידידי! הן אני עשיתי

את-כל-אשר השיגה

ידי להועילך;

לו עוד עשה יכלתי,

לא-אעזב; אך הרב233

תקשה לבבה סלה

רעיתך הזאת אשר אהבת.



שלום:


הן זה קשי יומי, אשר כאבן

יקשה לבבה בה להכעיסני.

מה אעשה? הן זה לבד נתנו

בין-כוכבי מרום לנפשי חלק:

אם-היא לבבה סלע

תשית לענותי, אני כמוה

אשית לבבי סלע

לשאת כאבי נצח.



עדה:


שלום ידידי, הן חכם-לב אתה;

הנה כבר ידעת,

"כי לא לרחם גבר

"חפץ בחליו וארוכה יבז.



שלום:


מה-זאת ובזה אני

"היום ארוכתי? עדה, מה אלה?



עדה:


הן יש לאל ידך234

למצא ארוכה לך, ותעזבנה.



שלום:


לא אדעה מה אלה;

אמרי, אשר אבינה.



עדה:


רק תאוה תמיר, ונרפא אתה.235



שלום:


אמרי אשר אמירה

נפשי ולבי טרם.236



עדה:


אך לא כבר אמרתי

כי יש לאל ידך

למצא ארוכה לך, ותעזבנה?

אויבתך תרדף אשר צמאה

לראות נקמה ממך, הניח

עלמה אשר רק-על-ידידותך

אל-שערי מותה כבר הגיעה.

אנא חדל, שלום, חדל מאלה;

אנא עזב נא רגל

גאה אשר ינוס ויעזבך,

ולחיקך הקרב, כצל הולכת237

רק אחריך סלה,

עלמה אשר אליך

שפחה לעולמים היות חפצה,

אל-אות תנופת-יד אשר תרימה

תרוץ למשמעתך,

אם קר ואם חם הוא, ויום ולילה.

זאת נחלת שדי אשר באתך,

אל תעזב אותה, ואל תבזנה;

כי-לא סגור תחתיה238

יתן ויערכנה:

לשוש באין-עמל ואין-מרשיע.



שלום:


מי זאת כבר לא-אדעה אנכי.

אמנם דעי, כי כאשר היתה

ראשית ידידותי שלומית, תהי,

אם-תאהב אותי ואם תבזני,

גם-סוף ותכלית לו; 239ולא אדעה

מבלעדי אותה אהבים סלה.240



ענין ז

(זיפה, איה בבית זיפה)



זיפה:


מה-לך בביתי?



איה:


הה לבב האבן!



זיפה:


גם פה באנחותיך

נפשי לענות באת בדברי רוח?



איה:


הן לא לענותך,

אכזר ידידי, באתי;

כי לחשך ממות

אותך, ולא תגוע בבגד קשר.241



זיפה:


מה-תאמרי?



איה:


כי לחשך ממות

את-נפשך היום הלום הנני.



זיפה:


מה-תאמרי? מה-קשר?

מה-בוגדים? מה אלה?



איה:


נפש אשר יקרה

מנפשך אליך242

את-נפשך צדה, וגם לכדה

אותה כבר, לו עד-הלום לא-באתי.



זיפה:


מי-זאת? הלא תגידי?



איה:


אך-זאת שלומית היא, אשר שולחת

היום לך לבוש מגדים מות.

רעיתך זאת היא אשר אהבת;

זה-לך שכר-היום ידידות243



זיפה:


שקר!



איה:


שקר? הלא תראה.



זיפה:


ומה-זה ארא?



איה:


תראה אשר תביא לך בת-שוע

מאת שלומית שי, ותבחננו

אם לא בתוכו רוש.



זיפה:


הלא נבחינה.



איה:


תראה, ידיד אכזר, אשר אהבת;

תביט אשר מאסת:

רעיתך לך תארב לנפש,

אויבתך תצילך ממנה.

אך אם-אמת זאת היא, לתעב תסף

אותי כמאז? או בך אגילה?



זיפה:


אראה.



איה:


ומה תראה? הזה תשיבה

אלי גמול, אחר אשר פדיתי

את-נפשך ממות?



זיפה:


אל-תיראי; כי אם אמת זאת תהי,

לא-אשכחה חסדך, אחותי, סלה.



איה:


אך תאהב אותי בכל לבך?



זיפה:


אל-תיראי.



איה:


השבעה.



זיפה:


נשבעתי.



איה:


אם-כן בזאת חיי תלואים המה;

אך באמת נתלו, ומה אגורה?

תצמח אמת, תצמח, וישעי יחד.



חלק רביעי

ענין א

(בת-שוע, זיפה ורם)



בת-שוע:


זיפה אדוני, תחי!

מאת שלומית שי לך הבאתי;

זכרון ידידות הוא, רצה קחנו.



זיפה:


חן חן תשואות אל-יפת התאר.

(תלך בת-שוע)




אנא יצו מלכי אשר יביאו

כלב הלום.



רם:


מה אלה!



זיפה:


קשר, אדוני, קשר!

מאת שלומית זה לזיפה מות

לתת ללב שלום אהבי בגד.244



רם:


לא אאמין



זיפה:


מלכי, הלא תראנו.



רם:


כלב להביא חושו.



(יותן לכלב ממנה וימות)


זיפה:


מלכי, ראה עתה: אמת דברתי?

הן גם-ביום הציד

עמו בסלע היתה בסתר.



רם:


הה כי אמת הוא, הוי משובה סלה,

בתי לחרפתי! אהה, איככה

אתן אני מותך? ומפלט אין.

כי לא-לצדק מלך

ימלך, אשר לא-לו שפטיו יעש.

פתרון חלומי, הה, כבר הבנתי:

זאת הזמורה היא אשר ראיתי,

אחת לבד בגפן;

עתה להכרת הלא הגיעה.

מה-אספדה עליך:

כבוד אשר אבדת –

או אספדה חיים אשר תאבדי? 245

הה כי כבודך אספדה לנצח;

כי-לאנוש ימות הלא ילדת,

אך-לא לאיש נבל ופעל און.

מה-אעשה? כי חק למלכות קדם

צועק באזני הוא: נקמה, מלך!

קומו, עבדי, קומו,

נא מהרו תפשוה;

כי ברחוב היום באש אכלת

מגור תהי אל-כל-אשמים סלה.



ענין ב

(שלומית ואחרי כן צבא המלך, ובראשם צדוק שר הצבא)



שלומית:


צורי מעונה אל אלהי קדם,

מי יערך אליך?

או מי לחקר מפלאות גדלך

השכל ולב יגיע?

כי רחבי תבל וקצוי ארץ,

עם-כל-אשר בהמה,

נבכי מצולה עד-שאול מתחת,

רק מפלאות גדלך הלא הנמו.

הרים ועמק שתה,

אזוב וארז יחד;

נקלה ונכבד-רוח,

חכם, כסיל, עשיר ורש יצרת,

שפחה, גברתה, מושלים ועבד.

אתה, אלהי, אתה

אותי הלא חננת,

כי מעניי עם הרימותני,

להיות כהיום בת-קציני ארץ.

נא חסדך הפלא והושיעני,

אל-תתנני נא ביד-איש בער,

זיפה אשר מאסתי;

כי איש חסר-לב הוא ורב-אולת.

אנא שמע קולי, אלהי קדם,

אנא שמע קולי והצילני.



(יבואו עליה צבא המלך ויתפשוה)



מה-זה?



צדוק:


דבר המלך.



שלומית:


מה-זאת, אלהים? זה אשר עד-הנה

את-חסדך חליתי?



צדוק:


אנא, גברתי, באי

כי כן דבר המלך.



שלומית:


על מה? ומה חטאתי?



צדוק:


לא-אדעה.



שלומית:


אל-נא תכחד מני.



צדוק:


הן תדעי את מאשר ידעתי; 246

כי לב מרי נפשו הלא יודע.



שלומית:


חסד אני שואלת,

כי לי תספר: למה

היום אני נתפשת?



צדוק:


התדעי שלום? 247



שלומית:


ואם ידעתי

מה-זה?



צדוק:


אהה! הרבה הלא זה עתה.



שלומית:


ידי לאל-עליון תנופת קדש,

אם אדעה מה אלה?



צדוק:


מעי, גברתי, יהמו אליך;

כי-מי לבב האבן

לא על-תלאה זאת אשר באתנו

יעור וילך מים?

בת-רם, ואחת היא במלכות קדם,

חכמת בתולות, בת כלילת יפי,

לשטות ולמעל מעל

תקרב למותת בין-בחורותיה!



שלומית:


מה? על-דבר-שלום אני נתפשת?



צדוק:


הנה אמת דברת.



שלומית:


אם כן הלא אבטח ומה-יגרתי?

הנה לבבי זך אני ידעתי.

נקי ובר לבב מפחד אינו

מתוכחות מוסר, גמולות פשע.



צדוק:


אבה אשר כה יהי;

אך-מה ביום הציד

עמו לבד עשית בסתר סלע?



שלומית:


מה? כל סתרי אוי! כבר נודעו.



צדוק:


אמנם, גברתי, תעלומות אין

אל-עין-אלהים; כי כאדם אינו

לנוס בחביון חדר,

בל-יחזה אותנו.

אם-נעלה שמים,

או אם-שאול נציעה,248

אם-בעבי הארץ,

אם-במצולות, אם-במחשך קבר

ננוס, הלא יביט צפון לבנו,

כי רק בידו הוא, ומה-ננוסה?

אם נחטא, ידע; ולא יניח

שם באשר חטאנו

כמוס לעולמים עון רשענו.

כי הוא יגל אותו, ולא ישליו

החוטאים לנצח.



שלומית:


אך הוא אמת יודע

כי זך לבבי הוא, ולא חטאתי

אליו בדבר זה.



צדוק:


גברתי, איני




חפץ לרמותך. אמת אביעה;

שוא תבטחי על אלה:

אם-מעשה יעיד, דברים למה?



שלומית:


אך כה שלומית בוגדה תשפטה,

צדוק?



צדוק:


אני את-זאת לבד ידעתי,

כי את לבד עמו ביום-הציד

היית בסתר סלע.



שלומית:


לא ידעה נפשי היותו שמה.



צדוק:


אם-כן, גברתי, למה

שמה לבד הלכת?



שלומית:


נפשי אני יודעת,

כי אין-בזאת חטא לה.



צדוק:


הבלים אלה.



שלומית:


אם-כן באין-מנוס למותת אני?

אין מאזין אלי? ואין מושיע?

כה אבדה תקות לבבי סלה?



צדוק:


אנא, גברתי, למה

על-מחלתך זאת חלי תוסיפי?

יפוג לבבך נא; ואם פשעת,

חטאך שאי היום לטהר נפש.



שלומית:


הוי דת אנוש אכזר ותועה סלה!

אך שם בכס קדשו הלא יודע

צדקי ותם-לבי אלהי קדם.



צדוק:


אל-עוד, גברתי; רב אשר הוחלנו.

עתה רצי ובאי249

אתי לרם אביך.



שלומית:


אני אבאה.

אבא, ושופט כל-קצות הארץ

ישקיף עני נפשי באין-לי פשע;

ישקיף וישפט, ירא,

ידין באף קמי, אשר נתנו

עלי פשעים, ואני טהרתי.



ענין ג

(שלום, שמעי, אצבון ושוני שלשה רעיו)



שלום:


רעי! כאבי רב; 250 ויותר ירב

אם אזכרה כי נסתרה לנצח

גם כל-ישועה מני.

הוי יום! ולא יום הוא, אבל ליל אפל,

היום אשר ילדתי:

למה ליד עמל ושברון רוח

אותי הלום הוצאת?

מה לא הרת עולם וקברי שמת

רחם אשר בו לענות רקמתי? 251

"אם על-עצי שדה להכרית יעל

"גרזן, ואם יזקינו,

"קציר כמו-נטע לריח-מים

"הן יחליפו עוד, ולא ימותו.

ולבב אנוש כמוני

ימית באין-תקוה כאב ושבר.252

למה לעמל אור, וחיים למה

יתן למרי נפש?

הן רק שאול שברם, לכלות שמה

רגזם ומכאובם, ושם ינוחו.



שמעי:


עד-אן, ידיד נפשי, תכל נפשך

בין-נהרי ינון וחבלי עני?

"בין ארמנות אלון253 לבקש לחם

"ישים נתיבה במצולה גבר.

"כי שם בכנפי רוח

"קל על-פני-מימיו מעופף ילך.

"ויהי בהרעים רגע

"מושל בעז עולם, ויתן אמר,

"רגלי סערה, מנשרים קלו,

"הומים בעברתם הלא יבאו;

"ברד וזרם קטב

"יכו שאון גלים, ונגדם המה

"אז יעלו שמים,

"אחר תהומות העמק ירדו.

"עושי מלאכה בם כקש ינועו,

"וכבר בפיהם254 יחד

"יבלעו כלם ופליט אין, -

"אם לא בחכמתו מאמץ כח

"רב חובלים יעז למפלט למו.

"כי כאשר עוד יחזק הסער,

"כן יחזק לבו ויאמץ כח,255

"עד יעמד-לו ממלאכתו רוח.

"כן איש אשר סבוהו

"בלהות מרי כמים,

"אם איש-תבונות הוא, הלא אך תקף

"ילביש לבבו; כי בראש התרן

"רב-חובלים יקום, מחפש עזר,

"לתור מנוחה לו, וימצאנה.256



שלום:


אמנם אני ידעתי

כי כה ידבר רע

אוהב שלום רעו, ולא נגוע.

"מה-טוב ליד-נהר אמר: “חזקו”,

"אל טובעים בו: “כחכם!” כי מים

"אילו בלי יגיעו.257

נפשי, ולא אתם, אהה יודעת258

היום מרי שיחי. אני השברתי.

לחמי במעי מר; ומסך בכי,

אם יום לפי יבא, ואטעם, יין.

אדם ילוד אשה, כצל פורח,

ימיו חרוצים הם; ורק ירחיבו,

גם מבלי גבול,259 יגוניו סלה.

אנא אלהי קדם,

אנא שעה ממנו,

עד כי צבאו ירץ.

מה עז לבבו, כי ייחל נצח? 260

האם נחושה הוא, ונפשו אבן?

למה למפגע לך נתתו? למה?

כי גם כבר עלי למשא אני.

אנא חדל מני, מעט אבליגה.

הנה לעפר עתה

אשכב, ואיני עוד, ולא אשובה.



אצבון:


עד-אן תמלל-אל, ידידי? למה{265]

תתן לאשמה פיך?

גבהי שחקים שור, ילידי עיש;

כי על-מרומיהם לכסא ישב

שופט אלהים, בל-יעות צדק.

לזבול ערפל לו, וחוג שמים

נתיב לרגליו שם, אשר ישאלו

“איו מקומו” גם עבדיו שמה.

מה-תעשה-לו אם חטאים תרב?

או מה אשר צדקת

מידך יקח? הלא רשעך

על-ראשך ירד, ושב אליך.

כי-תארג פחים סביבותיך,

הם רגלך ילכדו.

לא יחזיק יד-רע, ולא לנצח

ימאס אלהים תם; אבל ישגיח

מרום מכונו צעדי איש הנה,

כי רק כארח איש להמציאנו.261

יגיד במוסר אף לאנשי רשע262

את-פעלם כי רע; אשר ישובו.

אם ישמעו, בטוב יכלו יתר

מספר ימיהם עוד; ואם עד-אלה

לא ישמעו, בשלח

עוד תעבר נפשם, שאול יפלו.



שלום:


גם-לי כמוכם לב, ולא נפלתי

מכם, אשר תכלימו

אותי בחנם. גם אני ידעתי

כי במרומים אל, מצוקי ארץ

על-פעלם ישפט, וישפט צדק.

אך-זאת פליאה מני,

כי משאול אכזר, ועז כמות,

משיג גבול יתום, ודל בשער

מטה, בלא ידע ירחם עני,

שלו שבע רצון יהי נוהו;

ובבית נקיים רק זועה סלה,

שם קננו, שם יפרחו לבקר

רק כל-מרורות, רק חלי וקצף.



שוני:


שלום, הזאת ידעת,263

כי כחלום יעוף, כחזיון לילה,

שמחת בני-נבל וגילת-רשע?

אם-יעלה שיאו לעב יגיע,

רגע שאול יחת, ומקים אין.

בניו ירצו דל, והם יקיאו

הון יולדם בלע בתרמית-עשק;

כי עד-מלאת ספקו ולא-עוד יגל.

אם יחטא צדיק, וחטאו פשע,264

עודו ישלם לו, ונקי יהי

בין-משכנות שלום, אשר ממעל.

כי לא לעות-איש אלוה ירא,

כי-לא-ישלם רע תמורת צדק.

הנה אנוש אשריו ויוכיחנו

צורו כאב את-בן, להשביעהו

שבע שמחות את-ישרים סלה.



שלום:


הנה כאלה עוד כבר שמעתי

רבות תשובות שוא ודברי רוח;

אמנם אני נפשי הכי ידעתי.

הן אל אמת יראה, ועד בשחק

יספר צעדי יחד,

ובמאזני צדקו דרכי יעל:

פתי לבדי אם לפי הבאתי,

בל-יאכלו דלים רעבים מנה;

אם מבלי ללבש ביום השלג

אבד ודל ראיתי,

כי גז כבשי לא חלציו שמה

אלביש ויתחמם וחי בהמה;

אם את קשה-יום לא לבבי מים

הלך לקול בכיו, ולא קדרתי;

אם פיד משנאי-לי כחג שמח

היה, והתעוררתי

אם רע מצאו סלה.

כי הנני היום כבר גוע

בין-נחלי יגון, ולא אמצאה

כמעט צדקה רחמים וחסד.265 -

אמנם בעצמותי מהלך עתה

מה, לא אני אדע, אמת אחושה266

רגלי כמו נדחה; ולכן, אנה

לא אדעה, אדמה אשר ינחני.267

אל-מול-רחוב העיר לבית המלך

אלך ואראה מה. ואתם שבו

על-מעשיכם פה.



רעיו:


לכה; יצליח

את-דרכך הופך מסבות ארץ!



ענין ד

(שלום מתהלך לבדו אל רחוב העיר, ושם רם, ושלומית בנחושתים מובאת חוץ, וצבא המלך)



שלום:


אך מה-תהי זאת? מי בקרבי רוח

העיר אשר כה להלך נחני?    (אני) 268

מי זה בקול ירעם? פלאות אלה!

אך יום גדולות הוא! אבל הנני

מדח, ובל ידעתי

ממי, ומדח מבלי יניח

כי אעמד מזער ולא ארוצה.    (רוצה)

ויהי אשר ארוץ; ואך מה-יתן

סוף אל-מרוצתי? מנוחות עדן,

או רק מרורות בור וגיא צלמות?  (מות)

מותי? ומי יתן כבר גועתי!

כי ממצולות ים-כאב היתה

נפשי כבר עולה. אבל מי יהי,

כי אל-מצוקותי לבל תרחבנה

יתן גבול עולם במותי עתה?   (אתה)

אותי אני אמיתה?

אך לב שלומית מה? עדן-לי יהי

אכזר כמו הוא, או מרחם פעם

יתן כאבי לו כאב וחבל?    (אבל)

אך לחבק בלתי שלומית גבר

תוכל שמחת לב וטובת עין?   (אין)

אם-כן בלי תדע אנוש בארץ

רק אלמנות חיות צרורה תחי?

בל-יעלז בה איש, ורק לקבר

ילד הדר יפיה, להרוות שמה

רמה ותולעה ילידי חפש?       (אפס)

אך באמת אמות, ואין מי יושע     (יושע)

לא אדעה מה ירזמון מליך.      (לכה)

הן רק משלים אתה

אלי ממשל, מבלי אבינה.

אם חפצך, דבר ולא בסתר;

אם לא, חדל ממני.

אל-נא תשחק בי בהגיון און,269

כי איש קשה רוחו ומר אנכי.



הר:


רוצה למות אתה;

אבל באפס לך, ויושע אין.270



שלום:


אם כן באין מושיע

ארוץ ליד מותי? אבל ארוצה;

כי טוב כבר מות פעם

אחת, ולא מות אלף.

ארוץ; ולא ארוץ, מעופף אלך

לקראת תמותה, כי במחשך קבר

ימי ומכאובי אכלה יחד.



(יתהלך ויתקרב עוד מעט אל הרחוב)



אך מה לנגדי אש בבית המלך?

אך לא בבית המלך:

בראות למרחוק הכי שגיתי: -

היא ברחוב. עתה לאיש מאלה

העומדים אשאל, ויגידוני.

חנן, הלא תגיד: למי בוערת

אש אכלה הזאת?



חנן:


הלא ידעת




כי שטתה לזנות ולמעל מעל

הבת שלומית?



שלום:


מה? אהה! מת אני.

(יפול על פניו)



חנן:


רעים, מהרה באו

עזרו לשלום, כי לאפיו ארצה

נפל, ולא ידעתי

אם חי ואם מת הוא.



שלום:


אהה שמים?



חנן:


שלום אדוני, קום, יכלכל רוח

בינתך חליך.271



שלום:


אהה, מה-שמע!

הבת שלומית זנתה!



חנן:


הניחה,

עתה יחי רוחך.



שלום:


אך מה? ותשרף?



חנן:


ראה כי באה

עתה בפתח הרחוב; הביטה

כי על-זרועותיה

כבלי נחשת יש, ובנחשתים

ענו כבר רגליה.



שלום:


נפשי שלומית, אוי! ואראך ככה!

אך מי ידידה זה, אשר הגיע

אותה כבר עד-מות?



חנן:


לא אדעה; אמנם קרב עד-אלה

אנשי צבא המלך,

מהם שאל, כי ידעו.



שלום:
(אל צבא המלך)


הגידו,

על-מה שלומית פה? 272



אנשי הצבא:


עדן תשאלה!



שלום:


מה-תאמרו?



אנשי הצבא:


העוד כלא-יודע

את-נפשך פה תעשה?



שלום:


מה אלה?

אם תאמרו, אדע.



אנשי הצבא:


הלא עליך!



שלום:


עלי שלומית מתה?

(ירוץ לפני המלך)




הוי, רם, אדוני מלך!

נאוה מלוכה לך, ושופט צדק:

הן היקוד רק לי מבער הנה,273

לא אל-שלומית. מה כבלים אלה

אראה לרגלה עוד?



רם:


קרב עד-הנה.

אם-כן נדבה נפשך תחתיה

תתן לאש אכלת?



שלום:


אתן! ויהיה לי כדשן נפת

מתוק, וטוב מותי אני תחתיה.



שלומית:


אבי! אשר אבי קרא אליך

אבוש ואכלם, אבל בת אני,

אבי, לבשת לך–הלא עד הנה

חלל כבודי, כי לאש אכלת

עד-הרחוב אובל, לשובי שמה,274

תחת גבירה על-מרומי שבת,

אפר שרופה על-מרומי קרת,

לא עוד חיות, לא עוד חיות חפצתי;

לא עוד חיות, אחר כבר זה מתי.

"כי מבלי כבוד יקרה נפש

"מתה בחיים היא. אבל אמותה!

כי יערב לי, בל-ראות עוד חלד.

אמות! ואת צדקי להגיד יען

אבן בקיר ביתה ועץ בשער.

אמות! והשמים,

נקיון לבבי אומרים, אניח.

עפרות אדמה זה אשר מתחת

צדקי ותמי צועקים יגידו.

ובהחריש כל-אלה,

לא יחריש משפט אלהי קדם;

"כי את-ישרים הוא יבקש סלה,

"בל-יתנם למצא בשקר פשע.275

"הן אם אנשים עורי השכל,

"כי על-ראות עינים

"דינם לבד ישפטו,

"סתרי ילידי הזמן לדעת

"ילאו, ולא יגיעו, -

"אך מאלהים לא-פליאות המה,

"כי תעלומות לב וחדרי בטן

"הוא יחקר, לא תאר.276

צורי! ותהיה זאת? וכה אמותה

זכה נקית לב? אבל לא מות

אבכה וימר לי, כבודי סלה

אבכה, ולא אפוג, אשר אבדתי.277

חרבו מאד שמים,

תרעש ותרגז ארץ!

איך נהיתה כזאת, אשר ברוח

מיד מצודי חטא, ברע אפלה? 278

לא אותך, לא אותך ארשיע,

אבי, אשר ידעתי

כי עד-אשר תגיע

בינתך, תחקר,279 ומשפט צדק

תתמך לבד. אמנם חמסי ירא

נוקם בחמה מאשר בי קמו280

עדי שקרים יחד.

שלום, אהה, שלום לבבי, למה 281

יפה לך הייתי,

אם רק להפיל גם-שנינו יחד

מנפשך נפשי לך יקרה?

הן במרומים שהדי יודע

כי רק חלי וקצף,

בל-אחטא, את נפשך השבעתי; 282

למאור שתי עיני ברית כרתי,

בל יחזו הודך.

אך מה דברים עוד? הלא המות

היום לנפשי נחם.

עתה הלא כל-רגע,

כי בו עדן אחיה, חנית וחרב

רק אל-לבבי הוא. אבל אחרת: 283

אבי, אני חטאתי;

איך יוכלו כה משפטי צדקך

לנשא אשר שלום תמותת הנה? 284

אבי, ראה כי נפש

תשחית, נקיה היא ובבלי פשע.

עלי לבד אם-כן מהרה ירד

חטאי, ושלום יחי!



שלום:


לא-רחמים כאלה

אבה, שלומית. לא, שלומית! דמי,

הרגעי ודמי;

כי מקשי אכזר להכאיב ירב

חסדך, שלומית, זה לאיש כמוני

בוער באש עליך.285



שלומית:


לא! כי אני חטאתי,

אם-כן אני אמותה.



רם:


ריבות חדשים אלה.

אמנם דעי, בתי, אשר חק לנו:

כל-איש אשר-יתן נדבה נפש

למות תמורת רע,286

לא עוד חיות יוכל.



שלום:


יחי המלך!

אמות אני אפוא, ומותי יתן

חיים ושלום אל-שלומית סלה.287



ענין ה

(שלום ברחוב קשור ידים ורגלים כורע על ברכיו, ורם ודרדע יועצו וענה עבדו, ושלומית קשורה מרחוק ונשמרת מצבא, והימן בא)



רם:


שלום בני, נדיב יקר הרוח,

כי נפשך נתת

היום למות על-ידידות אמן,288

מת הנך עתה, אבל עוד תחי

כל-עוד אנוש תשא בחיקה ארץ.

כי אחרי יבצר גברים אלף

מות במגלו כבוצר גפן

שרים נבונים אובדי זכרמו,

לא זכרך יסוף כמוהם סלה;

כי מעשך זה יחי לנצח.

עתה, בני, את-כל-אשר חפצת

דבר בטרם מות.



שלום:


יחי המלך!

הנה אני מת כאשר יאבתי;

כי לא יהי מותי כמות כל-גבר,

אך מות ישרים על-אמת וחסד.

עתה בטרם מתי

אודה עלי-פשעי וחטאת נער.

אם אל-אלהים הנה

נגלות כבר, למה אכחד אני? 289

אזכיר חטאי, הנה

אודה ואכלם אשר חטאתי,

ויהי בכל-זאת לי למשיב נפש;

כי תוכחות מוסר אשר נכונו

אל-כל-פשעי, עתה

אשא בטוב לבי, ומי יודע

אם-לא יכפר לי ואטהר סלה?



רם:


הנה עצר נלאיתי

שטף דמעותי, ולא אוכלה.290



שלום:


עתה שמע, מלכי. אני ידעתי

כי זאת בצדק ואמת באתני;

כי אל-זדוני הוא גמול ושכר.

הנה משלח פרא,

נער ואין הבין, בהרי קדם291

הולך ושט הייתי;

ויהי להר-עז יום במקרה באתי,

ואחזה מגדל, וראשו שמה

סגור ואין מבוא, ואין כל-שער.

אז בערה בי תאוה לדעת

מה-זה ועל-מה-זה, ושם בינותי,

עד כי ראות דמיתי

מקום אשר אוכל מצא שם פתח;

וברב זדון ילדות אשר נחני

הלוך ודרוש פה ופה, מצאתי,

אחר עמלי רב, מקום השער.

ויהי בבואי בו, כתב ראיתי

אחר שעריו כדברים אלה:

"לקרב הלום ישאך לבך,

עלי לשלם לך גמול ידיך".

עתה הלא הנהו,

זה לי גמול ידי בכן קרני.

מה-זה לך, מלכי, אשר נבהלת?



רם:


שלום בני, שלום.



שלום:


פלאים אלה!



רם:


שלום, אמת הוא כל-אשר-דברת?



שלום:


אם זה אמת? מלכי! הלא ממות

רחוק כפשע אני,

מודה עלי-פשעי אשר חטאתי;

עתה אשקר עוד?



רם:


ואיך יכלת,

שלום, מצא הפתח?



שלום:


אל-ירכתי ההר מערת סתר,

כי צאלים כסוה,

ובמחשכים מהלך ראיתי;

שמה פעמי נטו.292

ויהי בבאי בה בתוך החשך,

רחוק מעט הבטתי

משטח זרועות שמש,

הנותנים אור לה, והיא גדלה.

אז להלך הוספתי,

ואחזה סלם אשר מגיע

ראשו להמגדל, ובו עליתי,

ואמצאה פתחו, אבל לפנימה,

כי מבלי נודע ונראה חוצה.

אותו אזי פתחתי,

ואחזה עליו, אשר כסוהו

עפר וטיט מדבק כמראה אבן;

הם הם אשר העלימו

אותו, ולא נראה להודע.

אך באשר עפר ואדמת חמר

היו לבד, יכלתי

אותם דחות מהר, והפלתימו.



רם:


אכן באיזה יום כזאת עשית?



שלום:


ששה חדשים הם, ביום הלדת

מלכי, לעולם יחי.



רם:


אך תעלומות אלה

סתרי מסבות אל אלהי קדם.



(אל ענה)



לך חיש קרא זיפה ויבא הנה. –

עושה גדולות! חסדך הוחלתי;

אל-תעזב אותי, והשב נפש

מרה אשר המרת.

מה עמקו הפלא מזמותיך!

מה-קצרו עיני אנוש בארץ!



זיפה:


מלכי יחי! הנני.



רם:


הנה למגדל אין

אתה הלא מצאת

פתחו כבר?



זיפה:


מלכי, הלא ידעת.



רם:


אכן באיזה יום?



זיפה:


ביום הלדת

מלכי.



רם:


ואיך יכלת

פתחו מצא?



זיפה:


מה אלה?



רם:


פתחו, אמר, איככה מצא יכלת?



זיפה:


מלכי, ולמה זאת תבקש עתה?



רם:


הן לא לך לדעת

למה אבקש זאת. אמר: איככה

פתחו מצא יכלת?



זיפה:


מביט וצופה שם זמן עמדתי,

ואמצאה אותו.



רם:


ומה-מצאת?



זיפה:


עפר אשר הפלתי

מדבק כמראה אבן

היה.



שם:


ואיך דמית

כי טיט יהי, אם הוא כמראה אבן?



זיפה:


שונה מעט ראיתי

אותו.



רם:


זעיר הרחיקה. –

דרדע, ומה-תאמר? ומה-חשבת?



דרדע:


מלכי, אמת דרכה הלא תורנו.

הנה גלויה זאת לכל-איש-דעת,

כי שוא דבר זיפה והבלי שקר.



רם:


כן גם אני חשבתי.



דרדע:


גם-זאת עשות נוכל –



רם:


אמר.



דרדע:


נלכה

לראות היש זאת המערה שמה.



(הימן בא)


הימן:


מלכי יחי לנצח!

לפתר חלום מלכי כהיום באתי;

ואחזה, גם טרם

אותו אמר, כי האמת ראיתי.293

הן הזמורה כי לבד היתה

על-כסאך, אחת בכל הגפן,

זאת היא שלומית.



רם:


גם אני הבנתי

כל-זאת כבר.



הימן:


אך עוד אשר ראיתי

נופל, בהרים יד, פקיד הזעם,

גם מבלי יוכל להכריתנה;

כזאת יהי היום, ותושע

הבת שלומית, יען

שלום לבד היה אשר הפתח

מצא למגדל-אין.294

מלכי, דרש זאת, כי אמת דברתי.



רם:


ברוך תהי, הימן! כבר אלינו

ספר כזאת שלום. אבל עד-אלה

אין-די אשר זיפה להודות יואל.



הימן:


מלכי, מזמה ממך איככה

יחסר ויבצר? הלא המות

תשית לנגדו, כי מהרה תרא

אם האמת יגיד, ובדיו יען.295



רם:


זיפה! שמע, ושמר מאד נפשך:

אם האמת אתה מכחד אתה,296

את-ראשך היום אני אסירה.

הנה כבר ידעתי

כי אינך האיש אשר הפתח

מצא למגדל-אין.

אכן אמר, איכה לתוכו באת;

כי אם-תכזב, הנך מת עתה.



זיפה:


מלכי, סלח-נא! ואמת אגידה.



רם:


אסלח; אבל תשמר, אמת הגידה.



זיפה:


לצעד ביום הלדת

מלכי בהר-עז באתי,

ואמצאה אותו אשר נפתחו

דלתות שעריו, ואנוש אין שמה.

לרוץ לך, מלכי, לבשר חשתי,

ואמרה את כל-אשר אמרתי.

אנא סלח, מלכי, מחל.



רם:


סלחתי.



ענה:


מלכי, זכר-נא עתה

את-החלום חלמתי.297

שלום הלא זה הוא אשר ראיתי

נער יפה-עינים,

דוחה שלומית אז באש אכלת!

לא זה אשר מהר להצילנה?

לא-יעלו עתה לכסאך יחד?



רם:


ששון וגיל מלאתי,298

לבי ברבם ישטפו ילחצו,

בל-אוכלה הראות ששוני חוצה.

סלעי ומגני אלהים אתה,299

משגב ביום צר לי ועושה פלא!

זולתך אין-עוד, ואין כמוך

מושל בעז עולם ושופט צדק.

תשקיט, ומי ירשיע?

תסתיר, ומי ישור מאור פניך?

הנה באחד אתה; 300

רק נפשך אם אותה, ותעש.301

מה עוד אדבר? ואני קטנתי

מכל אמת וחסד,

כי לעשות הפלאת

עם עבדך. אנכי

אם אחריש, אגדיל גדלתך;

אדם, ודם אגיד תהלתך.



הימן:


למה נאחר עוד? ועת הגיע

כי ישבעו פרים ידידי אמן.

אל-ביתך, מלכנו,

נלך ונושיב שם, שמחים ביתה,

שלום, שלומית, רעננים סלה.



ענין ו

(עדה ושמעי)



עדה:


הנה כבר מתה שלומית תהי,

עתה יהי שלום ידידי סלה.



שמעי:


תודה וקול זמרה שאו ורנו,

סלעי נאות הרים וכנפות ארץ;

שמחו, עצי היער,

כל-בהמות שדי ורועי דשא,

בחור, בתולה, שב וישיש יחד,

כל-מחזיקי שבט,

אדון ועבד לו בהרי קדם.



עדה:


מה-טוב לבב שמעי ומה-שמח!



שמעי:


עושה גדולות, מה-מאד גדלת!

מי יערך אליך,

או כל-תהלתך

מי זה אשר ישמיע? –

שלום, עדה! שמעת

את כל-אשר באתנו?



עדה:


הנה בלבי עתה

זאת חושבה הייתי:

מה-זה אשר תשמח, וכה שש אתה?

הנה שלומית מתה.



שמעי:


מה-תאמרי? הנה שלומית מתה?

חיה שמחה היא, וגם נתנה

אשה לשלום.



עדה:


מה? ולא למות

נגזר כבר דתה?



שמעי:


כבר למות

נגזר וגם נושעה.



עדה:


אשמע אני או אחלם לשמע?



שמעי:


עמי, אחותי, באי,

כי כל-אשר-אמרתי

גם את הלא תראי בבית המלך.

אך לו אחותי, שמה

היית, כבר ידעתי

כי גם ששונך ירב,

כרבות ששוני עתה. –

מה-טוב מנת חלקך,

שלום ידיד נפשי, ומה-נעמה!

איך נהפך חבלך

ממר למתוק פתע;

פתאם לאור מחשך,

מנחלי יגון וחבלי עני

אל-נחלי ששון ושמחת נפש;

מרדתך אבל ומר אל-קבר

לשוש בצל חפה בכסא מלך.



ענין ז

(משוררים, עדה, שלום, שלומית, רם, שרים)



משוררים:


מושיב יחידים ביתה,

הופך מסבותינו;

מקדשך השקיפה,

ורצה בשמחתנו.302

ברכתך צוה לדודים אלה,

נורא תהלות אל ועושה פלא.



עדה:


עתה ראי, מרשעת!

עתה פרי רשעך, עדה, תשבעי.

זכה תמימת לב, הלא חשבת

היום להפילה בנכלי שקר,

לתת ללב סורר תשוקות און.303

אך יש אלהים, יש, ושופט צדק,

נותן לרשע רע, לצדיק חסד.

הוי חן אשר רע לו, ובגד יפי! 304

אם עוכרי נפשי הייתם יחד,

אך פשעכם תשאו;

כי הנני הולכת

לשאת גמול רשעי, לשובי עתה

עפרות אדמה כאשר הייתי! 305



משוררים:


מושיב יחידים ביתה,

הופך מסבותינו;

מקדשך השקיפה

ורצה בשמחתנו.

ברכתך צוה לדודים אלה,

נורא תהלות אל ועושה פלא.



עדה:


מלכי, לעולם יחי;

דודים תמימים תומכי תפארת!

פשעי בפני יען;

בושה אגלה אני

נכל מזימותי אשר הרשעתי.

לא רחמים אשאל, סליחת חסד;

משפט לבד אבה, אשר תתנה

אלי גמול רשעי, ולא תחמלה.

הנה בתרמית שקר

שנאה בשמלת אהבה כסיתי,

ויהי תשוקתי להריץ ארצה306

דם זך ונקי, דם תמימת נפש,

דם זאת שלומית, בת-כלילת צדק.

מנחה אשר אתמול ביד בת-שוע

מאת שלומית שלחה, סף רעל

לתת לזיפה, אני

אותה לבד שלחתי,

בל-ידעה דבר שלומית מנה.

ואשלחה עבדי לגלות אזן

זיפה, אשר שולחת

מותה שלומית לו,- להשמידנה.

עתה דעו מה-תעשו ממני,

כי מות לבד אחפץ; ואם חטאתי,

היום נשוא חטאי לנפשי נחם.



רם:


אל-תיראי, תמותי.



שלומית:


היום אנוש יומת, אשר יצאתי

מיד תמותה אני?

אף כי עדה! אבי גדול הדעת,

אצבע עדה לא עשתה כל-אלה,

אצבע אלהים היא אשר חנני.

הן פעלה לי טוב ונעים עתה;

אם חשבה רע, מה לנפשי יעש?

חטאך, עדה, סלחתי;

אף אאהב אותך, אשר הביאה

ידך תשועתי, ובך חפצתי.



ענה:


חן חן תשואות לך, כלילת יפי!



משוררים:


מושיב יחידים ביתה,

הופך מסבותינו;

מקדשך השקיפה,

ורצה בשמחתנו.

ברכתך צוה לדודים אלה,

נורא תהלות אל ועושה פלא.



שלום:


נפשי שלומית! אם אמת אביעה,

לא-אדעה מה ארא.

נראים עדן לי כחלומות אלה;

אירא עדן, פן משנתי איקץ,

כי עוד חלומי זה מעופף ילך.

אך זה אשר אמר בהרעים שמה

ההד אשר שמעתי:

“אבל באפס לך, ויושע אין”.

הנה ישועתי אשר באתני

היום ביד הר-עז ומגדל-אין.

זה הוא גמול ידי אשר מצאתי.

אך עוד ראות חפצתי

כי לא חלום זה לי, ולא אישנה.



משוררים:


מושיב יחידים ביתה,

הופך מסבותינו;

מקדשך השקיפה,

ורצה בשמחתנו.

ברכתך צוה לדודים אלה,

נורא תהלות אל ועושה פלא.



חבר שרים:


שמחו, ידידים, שישו,

נצרי מלוכה יחד,

כי חפרו הובישו

כל-דורשי רעת לבבכם סלה.

תפרח ותגדל כאשר החלה

חברת ישרים אלה,

וכבר ידיהם בוטחים ישרו: 307

אם זרעו דמעה, שחוק יקצרו.



משוררים:


מושיב יחידים ביתה,

הופך מסבותינו;

מקדשך השקיפה,

ורצה בשמחתנו.

ברכתך צוה לדודים אלה,

נורא תהלות אל ועושה פלא.



חבר שרים:


למדו בני תבל אמת לדעת,

חברת ישרים מה אשר ישרה,308

לא כל-אשר חברה,

חברה אשר תיטב להשתבח.

חברת ידידים אז לבד נעמה,309

אם רק ביד צדקם אחדים המה.



משוררים:


מושיב יחידים ביתה,

הופך מסבותינו;

מקדשך השקיפה,

ורצה בשמחתנו.

ברכתך צוה לדודים אלה,

נורא תהלות אל ועושה פלא.



חבר שרים:


שמחו, ידידים, שישו,

נצרי מלוכה יחד;

שמחו, ואין אימה, ונס כל-פחד.

זאת נחלת שדי ושופט צדק,

נותן כבר ידיו לגבר חסד.

צדקך, שלומית! זה אשר תקצרי,

שלום! פרי חסדך אשר תאכלה.310



כלם:


אך זה פרי תמת ישרים סלה.

אתה בנו אוצר סגלות דעת,

אתה בנו-באסאן מאור עינינו;

אתה אשר תקומה

תחתיו, כליל חכמה ולובש צדק;

טובה מנת חלקך,

חלק אלהים היא, אשר נתנה

אל-נפשך היום גמול ידיך.

הן בת-חכמים היא, אשר כמכה

לא נפלה ממך בצדקותיה;

ובחלקך נפלה,

בקנותך חכמה אשר קנית,

מגדל אשר פתחת.

בה יעלז לבך,

בך יעלז לבה; ושוש תשישו.

כי כאשר היטיב, להיטיב יוסף

תמיד אדני לך; ועוד עליך

יעיר, ושלם את-נות צדקך.



––––––––



זה קרבן



רעך כאח לך אוהב טהר לב,

משה חיים בן לאדוני אבי יעקב חי לוצאטו יצ"ו

הערות למחזה מגדל עוז311



מנגד" שבהוצאת דליטש.



יחד" במקום יחדו".







„אין" הוא שם המגדל. (הוצ' דליטש).  ↩



בכיי נקוד: עדה. ועיין הערה 52 להלן.  ↩



אשיר ואוסיף לשיר, פעם אחר פעם. מלת השיר היא כאן מקור
מבנין הפעיל, והוא על דעת אותם המדקדקים האומרים כי ישיר, ישים, ישיש וחבריהם כלם בנין הפעיל, ושירו, שימו, שישו עומדים במקום השירו, השימו וכו'; ומדקדקים אחרים אומרים כי ישיר וחבריו הם מבנין הקל מנחי עיין יו“ד, ולפי זה לא יתכן לומר השיר, אלא שיר. (כ"י). אותה הערה, בשנוי לשון קצת, ישנה גם בהוצאת דליטש, ושם באה הוספת שד”ל: אך לדעת האומרים שהוא קל מנחי עי“ן יו”ד, אין מלת השיר נכונה בדקדוק, וראוי לתקן ולשיר“. תקון שד”ל עולה יפה לפי המשקל שהניח רמח“ל ב”מגדל עז“, אשר על פיו כל חרוז מתחיל בשתי תנועות ויתד אחריה, ושוב שתי תנועות ויתד אחריה – בכל חרוז ארוך – חוק ולא יעבור, שאסר את ידיו ואת רגליו, והוא מס ששלם רמח”ל בנעוריו לכבלי השירה הספרדית, אשר עמד עוד בתחום השפעתה.  ↩



בכ“י הוער ע”ז כי בא כאן הקל במקום פעל. (ואין צורך, כי באמת הוא מלשון „איש לא יכלה" (בראשית כ"ג, י) כלומר, לא אמנע, לא אחדל. (המערכת).  ↩



ענבי הגפן בענבי הגפן (פסחים דף מ"ט). (כ'י).  ↩



נוה צדקך – כן הוא בכ“י, ולא נות צדקך” כמו שהוא בטעות בהוצאת דליטש. וכנראה הכונה, שתהיה לנצח שלו ושבע רצון בנוה צדקך. (ולדעתנו, נוסח דליטש מתוקן מזה של כתב–היד, ושעור החרוזים כך: "וביעלת החן, נות צדקך, תהי שלו וגו'. המערכת).  ↩



בכ"י: מאלקי, כנהוג בכתיבת יראים.  ↩



שעור הדברים כך הוא: אם זה חלי, הנה החלי ימיו קציבים כימי נציב אשר נתמנה עד עת, ואחר ילך. לא כן דאגה, אשר היא לנפש כמו עש לבגד, אשר מעט מעט יהרוס את הארג בו וישאיר אך חוטים בודדים.  ↩



כחפץ – כן הוא בכ"י – ולא בחפץ, כמו שהוא בטעות בהוצאת דליטש. כלומר: אם שאלתי דבר זה ממך, עשיתי זאת רק כחפץ בך וכדורש טובתך.  ↩



אחפוץ, ומי יתן, כי מה שאמרת אתה, שמעי, יהיה שקר, כמו שהוא אמת. (כ"י). ובלשון שד“ל: ”הלואי ויהיה שקר מה שאמרת, כמו שבהפך אמת הוא. אבה – אחפץ, כלומר: מי יתן".  ↩



בגבהו – כן הוא בכ“י — ולא ”בגוה" כמו שהוא בהוצאת דליטש.  ↩



עקב – כן צ“ל, לפי כה”י – ולא עקוב כמו שהוא בהוצ' דליטש.  ↩



אעפ“י שהלב יושב במעמקי הגוף והוא מסתתר בחדרי בטן, הנה פני האדם הם כחלונות אשר בהם נוכל לראות לבבו, ולא נטעה. גוה – גוף (איוב כי, כה). ובכתיבת־יד היה כתוב: כי אם בגבהו העמיק לשבת” (שרל). אנו למדים אפוא מהערה זו, כי לפני שד“ל היו שני כתבי־יד, ובתוכם אולי כתב–היד שהוא כעת לנגד עיני המסדר, ושד”ל בחר בנוסח: בגוה. ואולם בכה“י אשר לפני יש עלה־הגהות מיוחד, ובו יש תקון זה של ”בגבהו“ במקום ,בגוה”, והכונה אם הלב בגאותו וגו'. ויש להעיר כי אחרי מלת פניו באו בספר שלפנינו בטעות הדפוס שתי נקודות תחת פסיק (קאממא).  ↩



הדת ניתנה לכל לב, שאעפ"י שבגאותו הוא יושב במעמקי הגוף והוא מסתתר בחדרי בטן, מכל מקום יש לו חלונות אשר משם נוכל לראותו, והחלונות הם הפנים, ובפרט יקוד החשק הוא נראה וניכר יותר משאר מחשבות הלב, כי הוא מעלה עשן
מהחלונות הנזכרים, (כ"י).  ↩



ותכחד – בכ"י, במקום ותכחד – שבהוצ' דליטש.  ↩



נסכלת במה שהסתרת ממני דבר שאין בידך להעלים אותו לא ממני לבדי, אלא אפילו משום אחד מרואי פניך. (כ'י), שד'ל מוסיף : “כי כל רואי פניך יכירו כי חולה אהבה אתה”.  ↩



מה־לך – כן צ“ל לפי המשקל – ובהוצ‘ ד’: ”מה לך". ועיין הערה 3 בסוף, כונת הדברים כנראה כך היא: נסכלת שלא גלית לי, כי אפשר הייתי יכול להיטיב לך ולעזור לך במה שהוא. (הפירוש אינו הולם יפה את הלשון, וצע. המערכת).  ↩



החרשתי עד עתה, וגם עכשו הייתי בוחר לשתוק ולהיות מחריש ושומם לעד.  ↩



בבלי ארוכה וגו' איש תבונות יואל – שמעי אומר: אין חלי בלי תרופה. על זה עונה שלום: אין תרופה למי שרוצה בדבר שהוא מן הנמנע להשיגו, ושמעי עונה: כי החכם יחפוץ באשר יוכל להשיג. כל זה נאמר בקיצור נמרץ ובסגנון אפיגרמתי, כנהוג בדרמה היונית העתיקה מימי אסכילוס ואילך. שלש השורות האלה מובאות במרכאות כפולות מצד ימין, ואפשר שנתכוון רמח"ל בזה לציין ציטאטות שהביא או שזכר מדרמות איטלקיות, אשר סגנון זה עבר אליהן בירושה מהיוניות. מרכאות כפולות כאלה ישנן עוד בכמה מקומות, ואולי כלן הן ציטאטות כאלה בשנוי לשון וצורה, כמובן. (עפ“י טה”ד נשמט בפנים במקום זה מספר 19, סמן ההערה).  ↩



אך נא תספר – זו דרכו של רמח“ל להקדים מלת נא לפועל, על־פי רוב לצורך המשקל. ותודיעני – כן הוא בכ”י – ולא והודיעני כמו שהוא בהוצ' דליטש.  ↩



כלומר: יבער ברשפי אהבתה. וצ“ל: יבער [בז]ידידותה, אלא שהבי”ת נשמטה לצורך המשקל.  ↩



אנה במקום איפֿה, שמוש זה נהוג אצל רמח"ל על–פי רוב.  ↩



כלומר: אם לא יטעני זכרוני, ראיתי אותה ביום וגו'.  ↩



שמוש זה של יוכל היות במקום “אפשר” בשירה, אם לא רמח"ל היה ראשון להנהיגו, על כל פנים היה ראשון לקבעו ולתת לו סנקציה בשירתנו – כמובן, לצורך המשקל.  ↩



היה ראוי לומר אדמה בפעל, ומפני המשקל אמר אדמה, כמו
למעלה (הערה 4) אכלה במקום אכלה. (כ'י).  ↩



כלומר: זכרון היום ההוא מתוק לי מדבש ומר לי מכוס רעל גם יחד.  ↩



בזכור במקום בזכרי, לצורך המשקל. וכמוהו רבים במליצת רמח"ל.  ↩



כן צ"ל ולא נחש, כמו שהוא בטעות בהוצאת דליטש.  ↩



כלומר: אתעצב בזכרי כי כל זה הוא רק בעבר.  ↩



אכן מיהלם, כלומר: אך יותר קשה מן היהלום, (כ"י).  ↩



הן את לבדך נפשי, ואיך יתכן לי לחיות עוד אחר שאת מאסתני ורחקת ממני? (כ"י).  ↩



כלומר: הדמעות הן ללהב החשק כמו דלף לדליקה, אשר יגדילה.
שמוש המלה אל במקום אות ל־ אופיני מאד לרמח"ל. אש בוער – אש בוערת, לצורך המשקל.  ↩



כלומר: נשבעתי לבוא לעזרתך בכל כחי ונפשי; ואולי אוכל – ואעשה ודברך עמה יקום.  ↩



אף – כן הוא בכ"י – ולא אך, כפי שהוא בהוצ‘ ד’. כלומר: אני אלך ואתה תחכה לי פה עד שובי.  ↩



את הדברים האלה הוא כמדבר אל לבו. (הוצ‘ ד’).  ↩



בהוצאת דליטש הנוסח הוא כך: לבל ידעו /כי אוהבה אתה: ובה חשקו/ כל חי ועד כל בן־זבוב פורח. על יסוד כ“י שהיה כתוב בו: ובה חשקו. ואולם בכה”י אשר היה לנגד עיני יש הערה זו של המעתיק: “בכ”י היה כתוב חשקו, ולי נראה שצריך להגיה חשקת, והכונה: שמור לך ששום חי, ואפילו זבוב פורח, לא ידעו שאתה אוהב אותה וחשקת בה, כי עוף השמים יוליך את הקול“. עד כאן לשונו. ודעתי נוטה לקבל הגהה זו של כ”י שני כנגד הנוסח של כ“י ראשון, מאחר שבמקומות מועטים פליטות הקולמוס מצויות אצל רמח”ל, והפנים מרויח מהגהה זו לאין ערוך הן מצד התוכן והן מצד הסגנון כאשר יעמוד על זה כל מעיין. בן־זבוב פורח — יושם נא לב לשמוש פראזה תלמודית זו בסגנון לשון המקרא, ולא נודע כי באה אל קרבו.  ↩



שלום כאן שם עצם פרטי. המדבר אומר כאן על עצמו: שהוא
שלום, אומלל וקשה–יום ומר–נפש.  ↩



בא – כן הוא בכ"י – במקום הוא שבהוצאת דליטש. תהום נמצא לשון זבר ולשון נקבה (שד"ל)  ↩



על נפש“ – כצ”ל, ובקצת מהדורות בטעות; “עד נפש”.  ↩



“אך היתה” – כלומר: אך האם היתה כזאת ?  ↩



כלומר: כפי שאני זוכר, ראשית חבלי לשון עתיקה בשמוש מודרני.  ↩



בן כשש – במקום: כבן שש – לצורך המשקל.  ↩



הכונה: זה כעשר שנים לא נמצאה נערה אשר חטאה – ואין לדעת, אם באמת לא היתה כזו, או שהיתה ורק לא נתפשה בעוונה.  ↩



לשאולה – כך רגיל רמח“ל להשתמש בשאולה” במקום “שאולי” (עדה"ב תהל' טי, יח) לצורך המשקל המלעלי. בכלל לא ערב לאונו בסוף חרוז סיום הנגינה מלרע, ובכר עליה היא נוספת. ובדרך רתמוס מלעלי זה של רמח"ל הלכו הבאים אחריו, עד אדם הכהן ועד סמוך לדורנו. המשוררים החדשים הכניסו את הרתמוס המלרעי הגברי.  ↩



כלומר: אם בדברי עלול אני לסכן את נפשך, אבחר למות בשתיקה.  ↩



הכונה: אשר למדתי אותם להשמיע הד בקראי את שמך. הדם –
כן הוא בכ"י – במקום הד רם, שבהוצאת דליטש.  ↩



כל עוף בהרי קדם – כן הוא בכ“י – במקום: כל עוף כנף בהרי
קדם שבהוצאת דליטש, נוסח שאיננו לפי המשקל, ישיר – ובכ”י אשר לנגד עיני יש הערה כזו: בכ“י היה כתוב : יאיר”, והבוחר יבחר.  ↩



דמעותיך – כן הוא בכ“י, במקום: דמעותיך, שבהוצאת דליטש.
”היה ראוי לומר דמעותיך, לולא הכרח המשקל, ואולי סמך המשורר על קערותיו, מערת, תעלתי. (כ"י).  ↩



כלומר: כלום לא אמרתי לך כבר?  ↩



קושי מיוחד בסגנון לצורך המשקל, קושי שמציין ביחוד את “מגדל עז”, דרמת–נעוריו של רמח“ל, ושאין למצוא דוגמתו ב”לישרים תהלה", בת–זקוניו של המשורר, והכונה: גם בהמות־השדה בהרחיקן את שונאיהן תקרבנה את המקרב והמחבב אותן; ואולם שלום אין דרכו כך. אלא בוחר הוא למות בעד מי שהוא שונאו, ולא לאהוב את מי שהיה נכון לבחור מות עליו, על שלום.  ↩



אך מי, עדה – כן צריך לנקד לפי המשקל, ולא עדה, שלום ? –
כלומר: כלום את שלום תרשיעי? הלא תאשימי את עצמך, שהנך משחיתה את תאר פניך מחמת חלי־אהבה על האיש השונא אותך.  ↩



היחסרו – להכרח המשקל באה ה“א התימה בפתח ודגש אחריה, על דרך ”הייטב בעיני ה‘“. (כ"י), לצורך השיר נראה שהתיר לו המשורר לנקד ה”א השאלה בפתח, על דרך הייטב בעיני ה’ (ויקרא י, יט). ועוד כזאת למטה. (שד"ל).  ↩



ידידים עתה – ולא ידידי, כמו שהוא בהוצ' דליטש. הכונה: כלום יחסרו לך, עדה, אוהבים? והלא מספרם כעפר הארץ ?  ↩



חשק כאן במובן אל־האהבה. ויש כאן השפעת תקופת הריניסנס האיטלקי על רמח"ל.  ↩



האומרה – כן צ"ל – ולא אך אומרה, כמו שהוא בהוצ‘ ד’.  ↩



המחיר נבלע ונשחת ביד הכסיל, על דרך : למה זה מחזיר ביד כסיל וגו', (כ"י).  ↩



לשון נופל על לשון.  ↩



אם הנשים תעזובנה גם נחלתן זאת, שהוא החן והיופי, כשדה
בלתי נעבד, להטות שכמן לסבול, אז תהיינה רק אמהות ונבזות לכל נבזה אשר תהיה בו רק המעלה הזאת שיהיה איש ולא אשה. (כ'י).  ↩



אל איש אשר – כן צ"ל, במקום: איש אשר, שבהוצאת דליטש. שלפי נוסח אחרון חסרה תנועה למשקל, (באשמת מסדר האותיות והמגיה לא הוכנס תקון נכון זה אל הפנים גם הפעם, ומצוה לתקן, המערכת).  ↩



רוב ההמשך יהפוך השובע לזרא ומיאוס, (כ"י), ישיב – במקום :
ישוב שבהוצאת דליטש.  ↩



אומרה הייתי – יושם נא לב לשמוש זמן הווה מתמיד זה, שמוש
תלמודי בעיקר, בסגנון המקראי של רמח"ל.  ↩



מזיו – זה לפי דעת רד"ק שפירש זיו בלשון מקרא (ישעיה ס"ו, יא) כמו זיו בלשון חכמים. ולדעת האחרונים אינו כן. (כי).  ↩



“כן” במקום “הן” שבהוצאת דליטש.  ↩



בכתב–היד: “תודיע”.  ↩



אין לך שום חזק ואמיץ כח שלא יוכלו לו נכלי אשה, וכל שכן אתה, (שד"ל).  ↩



בהוצאת דליטש, אחרי “רם, זיפה, שלומית, ענה” בא בטעות גם “עבדים”.  ↩



בהוצאת דליטש: הנה כאיל הערג על אפיקי מים.  ↩



יהי – כן צ"ל, במקום : יחי שבהוצ‘ ד’, שלומית מדברת בלעג.  ↩



כל יום ילך ויחלוף יום אחד, בלי שאחד מהם ישוב, ואין אתנו מי שיהיה יודע מה יהיה יום המחרת; כלומר: הנה אני בא בימים, על כן חפצתי למהר חתונתכם בטרם אמות, יום ביומו “ילך” (כצ“ל, ולא ילך” כנדפס בטעות) הוא משל הדיוט באיטליה ogni di passa un di (כ"י). אנו למדים אפוא מכאן, בפירוש, שהמקומות המצוינים במרכאות כפולות אינם אלא ציטאטות מאיטלקית. ועיין הערה 19 בסוף.  ↩



הרגע השני, כלומר: רגע אחד יהיה השקט ושלום וברגע שאחריו יהיה שאון מלחמה, (כ"י).  ↩



בכ“י: למרקה, ויען בכל המקרא לא מצינו מקום ששמו כך,
החלפתיו במרשה, שם עיר ידועה בספרי הקדש”, (כ"י) ובהוצאת דליטש הנוסח הוא: למראטה, היא Moretta, עיר שוק באיטליה הצפונית, ולא תפסתי לא נוסח דליטש, ולא נוסח כה"י (של אלמנצי ?), אלא נוסח למרקה, שאם ננקדהו יהיה בודאי למרקה, ונראים הדברים, שהרי רם הוא מלך קדם, והיתה לפי זה, ממלכה אגדית בין מרקה ובין סין, עיר זיפה, שהוא מדבר עליה להלן.  ↩



“טרם” כאן במובן תחלה, והוא שמוש רגיל אצל רמח"ל.  ↩



ותהלך – כן צ“ל, במקום; ותהלך שבהוצ‘ ד’. (אין הכרח בתקון זה, המערכת), בשורה הקודמת נדפס בטעות בגדול” דגוש ד' – תחת רפה.  ↩



הך – מקור ומשפטו הכה (דברים י"ג, טו), (כ"י).  ↩



אם כצבי לא רץ – כלומר: לולא רץ כצבי.  ↩



האש יהי – וקודם לכן: בין להבות אש רב – אש בלשון זכר, שמוש רגיל אצל רמח"ל.  ↩



יהי רצון שתאכל אש אותו או אותי, ולא אהיה אני אשתו, (כ"י).  ↩



תואר להקב“ה, כלומר: ה' שהוא מושל בלב כל מלך לא יעזוב לבות המלכים, כי הם על הארץ מראה ואספקלריה של דמות גדלו, והוא חלק להם מכבודו והודו למען ינהלו את העם בשביל יושר, חלק – כן צ”ל, ולא חלק. (שד"ל).  ↩



רצון האל הוא באיש אשר לבו מיחל לו, ולא יעלה לפניו קול איש המפחד באין בטחון. (כ"י),  ↩



רוש – כן הוא בכ"י – במקום ראש.  ↩



(מחץ – כן נ“ל לנקד בתחלה עפ”י הכתיב ש“א י”ז, ז. ובכ“י, וכן
בכל המהדורות הנדפסות: ”מחץ“, ומתוך כך נתקשו המבארים במלת יכל” שלאחריה. ואולם אחרי העיון נתברר כי אכן השתמש הרמח“ל לדוחק המשקל במלת ”כלה“ בקל כפעל יוצא, עיין למשל להלן הערה 94. ואם כן הנקוד מחץ” הוא הנכון. ויש מהדורות שמנוקד בהן “יכל” בהפעיל. המערכת).  ↩



כלומר: בנפול החנית של חשק שמה, אל תעלומות לב וחדרי – בטן, מבצרי הנפש, יעשה אותם לבתי–קבורתה.  ↩



החשק יורה בחציו לב פתאים רגע אחד, ואחר–כך ישובו להיות עורים, אלמים וגומר, ישובו – במקום: ישובו והיו – שמוש־ לשון רגיל אצל רמח"ל.  ↩



כל הרע הזה היה מעט, אם לא היה נוסף על זה עוד שהוא בגובה לבו בו בעיניו לדרוך חציו בהדיוטות לבדם, ויבחר למטרה לו אנשים יקרים וקריאי שם . (שד"ל).  ↩



כלומר: למה אאשים את חשק, בהתלונני עליו תלונות שוא ואין.  ↩



הוא (כחרב) משכל וממית המדנים והריבות. (כ"י).  ↩



לולא האהבה היו כל אנשי תבל כזאבים רעבים, כלומר: לא היה כל אחד פונה כי אם לבצעו ולהנאת עצמו. (שד"ל).  ↩



כציץ שדי – כן בכ“י – במקום כזיז שדי שבהוצ‘ ד’. כלומר: ”ומה – אם עכשיו שאהבה נמצאת יפרחו כל יום ריבות ומלחמות כציץ השדה, אם לא היתה האהבה בעולם על אחת כמה וכמה", (כ"י).  ↩



אותם שקראו האהבה בשם שלהבת, הם השכילו והבינו טבע החשק. (שד"ל).  ↩



יערב – כן צ"ל – במקום: תערב.  ↩



כלומר: אך תועלת בלבד.  ↩



אבל האש, כמו למעלה הערה 30. (כ"י).  ↩



דוחק המשקל לחץ את המשורר לאמר יכלה במקום יכלה; וכן למעלה במבוא המשל: אשיר ולא אכלה, והיה לו לומר אכלה, (שד"ל).  ↩



אם כן אין להתלונן על האהבה, אבל ארשיע ואאשים רק את האנשים העובדים אותו, תחת שהיה להם למשול בו. (כ"י).  ↩



מדבר כנגד עצמו, ואומר: אין לך להרשיע רק את עצמך. (שד"ל).  ↩



החרוז מסיים בנגינה מלרע, שלא כדרך המשקל. (ולא היא, כי – הרמח"ל, וכן שאר בני זמנו האיטלקים, משתמשים בנוכחת עבר שלמים כמו במלעיל, מפני כפל השואים בסוף. המערכת).  ↩



מה אל כשפי יעמד מנגד – כן צ“ל – במקום: ”פה אל כשפי בעמד  ↩



הקוסם מתלונן כי האשה אשר אהב הטתו לגלות לה במה כחו – גדול ובמה יוכל איש לבטל כשפיו, והרי זה כאילו גנבה ממנו חרבו וקשתו, (כ"י).  ↩



עתה כבר נדהם וגו‘ – כצ"ל. ובהוצ’ דליטש החרוז מתחיל: כבר נדהם וגו', וזה נגד המשקל.  ↩



בלבוש מעילי – כן הוא בכ“י, ובהוצ' דליטש: כלבוש מעילי, ופירש שד”ל: אעטה תוקף וגבורה כמעיל, על דרך : ויעט כמעיל קנאה (ישעיה נ"ט, יז), ולפי נוסח כה"י, כנראה, הכונה לקסמים שבלבוש מעילו, אשר בכחם יעטה תוקף וגבורה יותר מכל אדם בארץ. (נוסח “כלבוש” נכונה יותר. המערכת).  ↩



בנטות והשפיל – כצ"ל, במקום: בנטות והשמיל שבהוצ' דליטש.  ↩



ולא כמהו – כנראה, הכונה: ואין כמוהו, או: ולא יהיה כמוהו.  ↩



תשעת הטורים האחרונים באים בחריזות, וכן מצינו בדרמה ראשונה שלו “מעשה שמשון”, בסוף כל ענין. יש כאן חקוי לדרך הדרמות האיטלקיות, ומנהג זה נמצא אף אצל שקספיר ברוב דרמותיו.  ↩



ובוחן איני – כן הוא בכ“י; ובהוצ' דליטש: ובוחן אני, ונוסח כה”י נראה יותר; כי ראשונה כמעט נתיאש ממצוא את עדה. אחר כך הוא רואה אשה כדמות עדה, אלא שעדיין אינו מבחין היטב, ולבסוף בהוכחו, כי היא זאת, יאמר: יהי לנצח ברוך ה', כי הלום (כלומר: פה) הנה.  ↩



אם עיף אני – הרי זה מפני שבאתי לבקש אותך בכל קצות העיר, בהר ועמק, בגנות ופרדסים, ובכל בית, אשר יכולתי לחשוב ולשער: שמא היא שם.  ↩



בכה“י; אנחנו, ובהערה : לצורך המשקל החליף נקוד האל”ף.  ↩



הן אנחנו, כלומר אני כלפי שלום ואת כלפי שלומית, כמו יד וגוף האדם, שאם יחלה הגוף תחלה גם היד, וכן להפך; ככה אני חולה בצרת שלום, ואת חולה בצרת שלומית, (כ“י, גם שד”ל).  ↩



“אוהב טהר–לב” – בטוי זה, שמקורו במשלי כ“ב, יא נתחבב על
רמח”ל כל־כך, שהוא חותם בו כמה ממכתביו אל חבריו.  ↩



האוהב יתאחד עם אוהבו בצרתו בהראותו אליו כי מחשבותיו סוערות ונבהלות ברעת רעהו, (כ"י).  ↩



מאמר בלתי נשלם, והכונה; אך אם יהיה בידו להמציא תרופה למכתו, אין ספק שיעשה בעבורו ככל אשר תשיג ידו. (כ"י). [או הוא מוסב על: עמו בצרה יחד, כלומר: האוהב הנאמן יקח חלק כחלק בצרת רעהו ויסתכן עמו, אם יקוה להקל בזה כאב רעו, והבוחר יבחר]. (לטריס ?) בהוספה אל הערת שד"ל.  ↩



למוד – כן הוא בכ"י – במקום: למד שבהוצי דליטש. הלא ידעת מה רגיל ומלומר החשק לעשות בקשתו בפרחי נוער. (ידידי מליץ והמשורר הנכבד מאיר הלוי לטריס), (כ"י)  ↩



חולי האהבה מכי החשק הם משתנים ומתחדשים פתאום, ומיד בבוא החשק אל לבם הנה הם כאילו צמחו מן הארץ, ונהיו בריה חדשה. (כ"י).  ↩



בן – כצ"ל – במקום: הן.  ↩



מי שמרחם ואינו מושיע אין לו שום יתרון על מי שאינו מרחם. (כ“י, וכן בדיוק בהערות שד”ל).  ↩



להיטיב – כצ"ל – במקום: להטיב.  ↩



אפילו שאלתך בשמים היא. תדמה בעיני (לרוב תשוקתי לשרתך) כאילו היא קרובה וכמו בכף איש. או (כדעת ידידי המשכיל והנבון כמ"ר יוסף אלמנצי); כאילו היא קטנה ככף איש, (כ"י). על יסוד הערה זו, וכן הערה 115, יש ידים להשערה כאשר יתברר לכל מעיין, שכה“י שייך אולי לשדל גופו. לשרתך – כן הוא בהוצ' דליטש, ובכ”י; לשרת לך – ואין נוסח כה"י מתאים למשקל. (אי משום הא לא איריא. יש לנקד לך",
והמשקל יעלה יפה. המערכת).  ↩



עיין הערה 97. (ועיין שם בהוספת המערכת).  ↩



אף – כן הוא בכ"י – במקום; אך.  ↩



“בלבוש ציד” – כן הוא בכ"י – ונשמט בהוצאת דליטש.  ↩



כלומר: אין מראה פניה מעיד על אהבה שמחה, ולא על אהבה עצבה, וכ“י ושר”ל מפרשים; “אין נראה ממראית פניה לא שהשיגה מה שנכספה אליו, והיא שמחה באהבתה, ואף לא שנמנע ממנה מה שתחפוץ, והיא אוהבת במצור ובמצוק”. והוא הוא.  ↩



בכ"י נוסח אחר: ועוד תמותי /על לב אשר ממות /אכזר, ושונא לך, ויפיך יבן. הבוחר יבחר.  ↩



בכ“י נוסח אחר: תפשק טרם /ארץ לנס מכה ותבלעני. והעירו על זה כה”י ושד“ל: תפתח ארץ למי שינוס מכאן, כלומר: תפתח ארץ ותבלעני אם אלך מכאן להתרחק מזיפה, ואולי הלשון מוטעה וצ”ל; לנס פיה – תפתח הארץ את פיה דרך נס ותבלעני בטרם אעזוב זיפה, ולטריס מוסיף להערת שד“ל את השערתו: ”או: לנסה פה, ויהי המאמר הזה על תבנית ותכונת הלשון במקרא (יחזקאל ט"ז, כה). ובכ“י היה כתוב: לנס מפה”. ונראית השערתו של לטריס. לפי זה תוקן הנוסח בהוצ' דליטש.  ↩



הן – כן הוא בכ"י – במקום: כן.  ↩



אם לא העירו בי אהבה, העירו בי רחמים, (כ“י ושד”ל).  ↩



אם אתבונן לאמונתה אשר נאמנה אתי ולא תעזבני עם היותי אכזר עמה, אשפוט כי ראוי לי להשיב לה כגמולה ולאהוב אותה. (כ“י ושד”ל)  ↩



כי רק על שלומית, (כ"י).  ↩



אבל אם אתבונן ליפי שלומית, ואעלה על לבבי כי רק על ידה אעלה לגדולה, כל זה יורני ויאמר לי: לא! השמר לך ושמור נפשך מאד שלא תתפתה אחרי חלקת לשון זרה, היא איה, פן נעימותה מרה תהיה לך באחרונה. (שד“ל, וכן בכ”י בדיוק).  ↩



לשון נופל על לשון: לקרב – נקרבו.  ↩



הגעתי עד שערי מות ולא חסר לי עוד כי אם למות, וידידי רמה"ל [ר' מאיר הלוי לטריס] מוסיף: ועוד ארויח אם אמות באמת. כי או תתומנה גם נאקותי; אכן עתה אני כמתה, ונוסף לזה עוד סבל החיים ונאקות העצב, עלי היו כלנה, (כ"י).  ↩



כלו' : לו רחמת עלי באמת, לא היתה איה חולה כמו שהיא עכשיו.  ↩



בכ"י: הבין, במקום: תבין.  ↩



לו יש את נפשך להבין, כלומר: אם היית רוצה להבין – כבר היית מבין שאין רצוני שתהיה אתה מאבד את לבך בשבילי, אבל רצוני שתוסיף לקנות בלבבך שכל ודעת, ויבחנו עיניך מה הוא הטוב לך. (כ"י).  ↩



אהה, רק פלא יהיה אם יהיה זה שאני מבקשת. כי כבר ידעתי שנולדתי להיות עניה סוערה ולא לעלוז. (כ"י).  ↩



רדפתי – כן הוא בכ"י – במקום: ידעתי שבהוצי דליטש.  ↩



בכ“י היה כתוב: הגנובה, והערה בצדה: ”אולי צ“ל: הנוגעה”. ובהוצ‘ דליטש מעיר שד“ל: יש כאן טעות סופר ואולי צ”ל: הנוגעה וכו’ (כי הכ"י היה כתוב הגנובה)“ – וקבלתי התיקון. מפני שנוסח כה”י מתנגד למשקל.  ↩



האיל אשר אתה מקלל הוא מרחם על נפש אשר הגיעה עד שערי מות יותר ממה שתרחם אתה האכזר. (כ“י, וכן שד”ל).  ↩



עפר – כן הוא בכ"י – במקום: עמר שבהוצי דליטש.  ↩



שמחה – לדוחק המשקל, במקום: שמחה, שם התאר; כי שמחה – אינו אלא פעל עבר. (כ"י).  ↩



אובה, אבל לא אוכלה – כן הוא בכתב–היד – במקום: אובה אשר אוכלה – שבהוצאת דליטש.  ↩



לא נשלמה עדיין החידה הזאת? (כ"י).
הלום אובדת“ שלפני כן הכונה: פה אובדת”. וכן להלן: “הלום מושלת” שמוש זה של הלום במקום פה רגיל הוא אצל רמח"ל ועיין הערה 22 בדבר שמוש אנה במקום איפה.  ↩



יהיה לטובה ולא לרעה אם צבי הודך ויפיך יפגע בך וימחצך (בחץ האהבה) אלי, באופן שתאהב אותי כאשר אני אוהבת אותך, (כ"י), לענג לא לנגע – לשון נופל על לשון.  ↩



מפה – כן הוא בכ"י – במקום ; מכה שבהוצאת דליטש.  ↩



אדמה טרם – כן נראה לי לנקד במקום אדמה טרם שבהוצ' די וגם בכ“י, ושאין לו מובן. ויהי לפי זה פירוש הדברים: לפני שאלך מכאן, אחשוב שתראני קודם נופלת ארצה מתה. שמוש המלה טרם” במובן של לפני כן רגיל הוא אצל רמח"ל
ועיין הערה 123.  ↩



מחיותה – כן צ"ל – במקום: מחיותה שבהוצאת דליטש.  ↩



וכל שכן שינעם לי המות, אם ימיתני זיפה אשר אהבתי. (כ"י).  ↩



נוסח הדברים בכתב–היד כך הוא:
זיפה: טוב, אלכה אנכי
איה: את הצך אתי ראה, הביטה, /אם לא בידי הוא.
זיפה: אחותי למה –
איה: לא עוד משובה אני ? /אן לכתך, זיפה? ראה אם איני /עתה אחותך ?  ↩



ויגונותי – כן הוא בכ"י, במקום: יגיעתי שבהוצ' דליטש.  ↩



בכ“י: כל תשואות חציר וגו', וזה מתנגד למשקל. לפיכך השארתי הנוסח הקיים שבהוצאת דליטש, אף כי נוסח כה”י יפה יותר. שכן מצינו במונולוג של שלום (חלק ג, ענין א): הן תוצאות חציר ודשא אלה.  ↩



בכ"י: לרחבה במקום לרחבם שבהוצאת דליטש, ותפסתי נוסח אחרון, שהוא מוסיף, ואולם הראשון גורע.  ↩



מה טוב ומה נעים לנפש אם לא תראה עוד השמש והירח, . כלומר: אם תפרד מן הגוף, (כ"י).  ↩



הנה במקום : פה. ועיין הערה 22.  ↩



קשי ימים – כן הוא בכ"י, במקום: קשי יום שבהוצאת דליטש ושאינו לפי המשקל.  ↩



בכה"י: לדבר, במקום: ידבר שבהוצאת דליטש.  ↩



ימר – כן צ"ל במקום: ימר שבהוצ‘ ד’. (לפי הענין נכון יותר “ימר”. המערכת).  ↩



הוא הקול אשר העביר המלך רם לאמר: אשר יבוא אל המגדל, ונתתי את שלומית בתי לו לאשה. (כ"י).  ↩



אך – כן הוא בכ"י, במקום אף שבהוצאת דליטש.  ↩



הכונה: לכחד ממני. כזה אשר אמרת – כן הוא בכ"י, במקום: הזה וגו'.  ↩



לדוחק המשקל, במקום: תמנעי. (כ"י).  ↩



עתה – כן הוא בכ"י – במקום: אתה שבהוצאת דליטש. והכונה: אני מוכנה ומזומנה אפילו ברגע זה.  ↩



כלומר: איפה? – ועיין הערה 141.  ↩



פת לחם – כן הוא בכ"י, במקום: מה לחם שבהוצ' דליטש.  ↩



לצורך המשקל החליף חטף קמץ בחולם על דרך אהלים, שהיה משפטו להיות בפלס חדשים. (כ"י).  ↩



כן – בכ"י – במקום: הן שבהוצ' דליטש.  ↩



התדעי – במקום: התדעי – לצורך המשקל. ועיין הערה 53.  ↩



עיין הערה 144.  ↩



יושם נא לב לשמוש המלה אותה במובנה התלמודי. אשר אשובה אויבתך – הכונה: אשר שבתי והייתי.  ↩



כן הוא בכה"י : – במקום הנוסח שבהוצ‘ ד’ : מה־לך ידידות, בחשיבי אני /מה־לך ידידותי, בהשיב אני /על קדקדך היום חמס כפיך /על קרקדך היום כפיך.  ↩



אפחד – כן הגיה ידידי רמה“ל (ר' מאיר הלוי לטריס), ובכ”י כתוב:
אכחד. (כ"י). ושד“ל מעיר בהוצ‘ ד’; נ”ל אצרח ומר אצעק.  ↩



נתפשת – כן הוא בכ"י – במקום: נתפשתי שבהוצ‘ ד’.  ↩



למי שהיתה בזמן שעבר אהבת נפשך, יום, בזמן שעבר, על דרך שיאמר האיטלקי un di והצרפתי jadis. (כ"י).  ↩



שפטים – כן הוא בכ"י – במקום: שבטים.  ↩



כלום עברו שנים מאז קראת לי נבל ופועל און.  ↩



לא, כי בתוך החדר – כן הוא בכ"י – במקום: לא, פה וגו'..  ↩



אם לא – במקום: לולא. שמוש זה רגיל אצל רמח"ל.  ↩



תגבהו – כן הוא בכ"י – במקום: תגבה.  ↩



„מה ארמנות שרים והיכלי מלך – כן הוא בכ“י, במקום: מארמנות
וגו‘ שבהוצ’ דליטש ושנמשך אל מה יקרו”.  ↩



אשר אנוש – כן הוא בכ"י, במקום אשר וגו'.  ↩



בעלי האוצרות לבם חתום באוצרותם בשבתם בביתם ובלכתם
בדרך ובשכבם ובקומם, ואפילו בעת שנתם, כלומר: תמיד לבם לשמירת אוצרותם, (כ"י).  ↩



בא היתד חוץ למקומו, וכבר התיר המשורר היקר הזה לעצמו דבר כזה פעם אחרת בקינתו על כמוהר"ר מנחם רפאל קרקוביא באמרו: לו נפשך היתה /עתה כמו נפשי שבעת רגז, /אז אחזה אם חתולים עמך. (כ"י). י הנקוד לפי המשקל: ישתחוה, והוא נגד הדקדוק. (שד"ל).  ↩



אם יאכל קוץ ודרדר הם מתוקים בפיו, יען לבו טוב ושמח, (כ"י).  ↩



ומפחיד – כן הוא בכ"י – במקום: ומפריד.  ↩



בכל לבבי הייתי ממיר חלקי בחלקו של הרועה הנזכר. (כ“י. וכן שד”ל).  ↩



“ראה” להוראת הנה, כמו: ראה אנכי נותן לפניכם, (כ"י).  ↩



בכתב–היד: תואילי.  ↩



אחת – כלומר: פעם אחת. (כ"י).  ↩



זה – כבר. (כ"י).  ↩



בכתב–היד מנוקד: כמסב.  ↩



לא נמנע המשורר מהשתמש בשרש אבד בבנין הקל כאילו הוא פעל יוצא ( perdere, verlieren), גם כי באמת איננו אלא פעל עומד. (כ"י).  ↩



הוא קורא “מאור יומו” לזמן שלותו והצלחתו, והוא הזמן שהיה מקוה ששלומית תאהבנו ; והוא אומר, כי הזמן ההוא פנה פתאום לערוב, ואין לו שום תקוה שישוב ויזרח עוד, כי לא יוסיף לראות טוב כל ימי חייו. ובזה הוא מתנחם, לא תנחומין ממש, אלא כאדם המשקיט סערת רוחו כשהוא יודע שאי–אפשר למצבו שישתנה. (שד“ל, וכן בדיוק כ”י).  ↩



הן רק בבשר ודם רוקמת, (כ"י).  ↩



לא מצינו ההפעיל השריש להוראת עקירת השרשים, והיה אפשר
לומר: אלים ישרש רוח, או: יעקור ארזים. (שד“ל, וכן כ”י).  ↩



למזער – לפחות. (כ'י).  ↩



תכל – כן הוא בהוצ' דליטש. ובכה"י: תלך. שעור הדברים: אם אתן לך רחמים, כלום לא זה יהיה שכרי, לשוב ולהיות לערמת אפר באש אשר תאכל את כבוד עמי לעיני כל בני עירי? ושחמת אבי הבוערת לא תעבור בלי להנקם בך ?  ↩



לא כל מי שירחם על הכל הוא באמת מרחם. (כ"י)..  ↩



המה – כן הוא בכ"י; ובהוצ' די במקום זה: סלה.  ↩



כמה פעמים מר אחד, טיפה אחת (לשון: מר מדלי) של מרורות תרעלה הוא מרפא החולי. וידידי רמה"ל (ר' מאיר הלוי לטריס) מפרש כמשמעו לשון מרירות, דבר מר אשר תגדל מרירותו יותר ממרורות רעל, יפה, לפעמים לבריאות הגוף; והדבש אשר אין מתוק כמוהו, הוא לפעמים לענה לנפש, (כ"י).  ↩



מבלעדם – זאת אומרת: מבלעדי היכולת לתתם (את הרחמים). (“מבלעדם” – ת' בלעדיהם" לדוחק המשקל. המערכת).  ↩



איש נכבד ויקר אין לו שומר יותר מכבודו, (כ"י).  ↩



זאת היא תבונת מי שהוא איש תבונות לדעת להניח ולעזוב מה
שהוא ערב, אם בהיותו ערב הוא מזיק. (כ"י).  ↩



כן הוא בכתב–היד : נפשי תמאן בא; ואתך סלה /בי, או לבדה, לעמד חפצה. ובהוצאת דליטש: נפשי תמאן בה, ואתך סלה /אתך לברך לעמד חפצה. היופי והיתרון של נוסח ראשון ברורים.  ↩



מיד כשאומר ללכת מכאן תראי שאפול ארצה מת בצאת נפשי ממני, כי היא לא תחפוץ להתרחק מעליך. (כ"י)  ↩



אך לו מהולל – כן הוא בכ“י; ובהוצ‘ ד’; ”לא“ במקום: ”לו"  ↩



תמית במותה – כן הוא בכ"י; ובהוצ‘ ד’ : במותך.  ↩



תמותת – כן הוא בכ"י; ובהוצ‘ ד’: ממותת,  ↩



אחיש –כן הוא בכ"י – במקום: אחוש.  ↩



הלום – בכ“י נקוד: הלום, ויש הערה: ”קמץ במקום חטף פתח לדוחק המשקל". כונת הדברים: תאמר, כי מצאתי חן בעיניך ביפיי? הלא אך משגה הוא וטעות בידך. אבל אם גם כן הדבר, החסר עלמות יפות אתה?  ↩



אם אהבתי אותה היא משוגה נראה לי שהיא אצבע אלהים, והוא מסבות מהפך ומי יבין דרכו?  ↩



אם נגזר על יומי (ונחתם כן בכוכבי מרום) שיהיה שבע מרי, למה לא היו יולדי עניי עם קטני ארץ, באופן שבהיותי יושבת במדרגה שפלה לא ארגיש היום בנפילתי ? (כ"י).
מה־גם עניי עם קטני ארץ /לא יולדי היו, ולא אבינה – כן הוא בכ"י; ובהוצ‘ ד’ הנוסח מוקשה :
מה! גם עניי עם קטני ארץ /לו יולדי היו! ולא אבינה – וגוי.  ↩



נפלי ברב גדלי – כן הוא בכ"י, במקום נפלי ברוב גדלו – שבהוצאת דליטש.  ↩



זכר במקום נקבה לדוחק המשקל. (כ'י),  ↩



המשת החרוזים האלה נשמטו בהוצ‘ ד’, והנוסח שם נקרא כך : עדה:
שמעתי /את כל אשר קרה. שלומית: ומה אמרת?–בטעות במקום אמרתי“, וכמובן אין לנוסח זה שום שחר. שמעי – הכונה לרעו של שלום בטרם – הכונה: לפני כן, ושמוש זה רגיל אצל רמח”ל,  ↩



עיין הערה 214.  ↩



איננו קשה־לב מי שאין מגמתו רק לעשות חסד, כמוני המתאכזרת
עם שלום לטובתו. (כ"י) אך לא קשה לב הוא – כן הוא בכ"י; ובהוצאת ד'; אך לא קשי לב הוא.  ↩



תאות עצל תמיתנו כי מאנו ידיו לעשות; אבל מי שהוא גבור, גם הר היותר גבוה הוא בעיניו כמישור. (כ"י). .  ↩



רק – מלה זו נשמטה בהוצ‘ ד’, ודרושה היא למשקל.  ↩



שפחתך – במקום שפחתך, לצורך המשקל. עיין הערות 214, 216. זיפה – מלה זו נשמטה בהוצאת דליטש.  ↩



טרם – קודם לכן, ועיין הערה 215.  ↩



תוכלי – כן הוא בכ"י, במקום תובלי שבהוצ‘ ד’.  ↩



מאהב סלה – כן הוא בכ"י, ובהוצ‘ ד’ : הן לי יהי שלום, ואוהב סלה.  ↩



תופשי הדעת – כן הוא בכ"י, במקום חופשי הדעת.  ↩



בגדל רעדה בי – כן הוא בכ"י, במקום: בנדוד רעדה בי.  ↩



בהריע, כלומר: בקול רם ובתרועה, (כ"י).  ↩



בכתב–היד נוסח אחר: מטע פאר, כי כאשר גדלת.  ↩



להשחית – כן הוא בכ“י, במקום ”למשחית".  ↩



את כלכם יחדו כבר נתתי – כן הוא בכ"י; ובהוצאת דליטש:  ↩



ידעת – כן הוא בכ"י, במקום: ידעתי.  ↩



אשר נפשו כבר נתנה–כן הוא בכ“י; ונשמטה מלת נפשו” בהוצ‘ די. אל יד תנומת בטח–כן הוא בהוצ’ ד; ובכ“י: אל יד תמונת בטח או: תנומת נצח, כלומר: להגיד לו כי הכינו לו כלי מות, ונפשו כבר מסורה ביד דומה. וידידי רמה”ל מקיים נוסח: תמונת בטח, כי המות הוא דמיון השקט וצלם המרגוע".  ↩



לשבר שבר – כן הוא בכ"י; ובהוצ‘ ד’ : לשברי שבר.  ↩



ולי תניח – כן הוא בכ"י, במקום ולי הניח.  ↩



אין דבר בעולם שיהיה רע לאחד ולא יהיה טוב לאחר. כן ענין סם המות ששלחה שלומית לזיפה יהיה לטוב לי, כי אציל אותו, ותחת זאת יאהבני. (כ"י).  ↩



בכ"י נוסח אחר: כי לא חשבה גבר.  ↩



כי בו שלומית בוגדה מרשעת – כן הוא בכ"י; ובהוצאת דליטש:
כי בוגדה בו שלומית מרשעת, וזה נגד המשקל.  ↩



לא אעזב" – לא אחדל, לא אמנע; הרב, במקום : הרבה.  ↩



הן יש לאל ידיך – כן הוא בכ“י; הן במקום ”פן" שבהוצ‘ ד’.  ↩



רק תאוה תמיר – נוסח כה“י; ”תמיר“ במקום ”המיר".  ↩



כלומר: לפני שאחליף ואשכח אהבתי, עלי להחליף נפשי ולבי.  ↩



הקרב – כן הוא בכ"י, במקום: קרב, הכונה: ולחיקך הקרב אותי אשר הולכת אחריך כצל.  ↩



סגור – הכונה כאן: סגור זהב, כל אוצר שבעולם.  ↩



הערה בשולי הגליון בהוצ‘ ד’: “בכתב־יד היה כתוב: לו, מוסב
על ידידותו, שהיא בכל השיר בלשון זכר”. אולי מפני שידידות שם נרדף הוא לחשק.
שם נרדף הוא לחשק.  ↩



מבלעדי אותה – במקום: מבלעדיה – מפני דוחק המשקל:  ↩



כלומר: בקשר בוגד. ובכ"י שלפני: בבגד קשר.  ↩



נפש אשר יקרה לך יותר מנפשך, והיא שלומית, היא צודה את נפשך. (כ"י).  ↩



שלומית שולחת לך מות בלבוש ממתקים, וזה לך בשכר ידידותך
ואהבתך, כשכיר–היום הבא על שכרו בערב.  ↩



לתת ללב שלום אהבי בגד – כן הוא בכ“י; ובהוצ‘ ד’ : לתת ללב שלום אהובה מגד. כלומר: זה מות ששלומית נותנת לזיפה, כדי לתת אחר–כך דודיה ואהביה (שהם אהבי בגד, אהבה שיש בה בגידה) ללב שלום, ובנוסח אחר: אהובה בגד, וידידי רמה”ל קורא: אהובה מגד, כלומר: לתת תענוג ללב שלום שהוא אהוב שלה. (כ"י).  ↩



עיין הערה 190.  ↩



את יודעת יותר משאני יודע.  ↩



עיין הערה 53.  ↩



נציעה – כן הוא בכ"י; ובהוצ' דליטש: נציע.  ↩



עתה רצי ובאי – כן הוא בכ“י; ”רצי" במקום : ראי שבהוצ‘ ד’.  ↩



כאבי רב – כן הוא בכ"י; ובהוצ‘ ד’; כאבי מר.  ↩



הרחם אשר בו רוקמתי להיות אחר־כך עני וכואב למה לא היה הרת עולם, ולמה לא היה הוא קברי? (כ"י).  ↩



הכאב והשבר ימיתו ללב אנוש באין תקוה ובאין תקומה, (כ"י).  ↩



כנוי לספינה. (כ“י, וכן שד”ל).  ↩



בפי הגלים, (כ"י).  ↩



בחכמתו – כצ"ל, במקום: בחכמה שבהוצ‘ ד’, והוא מתנגד למשקל.  ↩



איש אשר סבבוהו כמים בלהות וצרות, אם איש תבונה הוא,
יחזק את לבו באופן שלבו יעשה את עצמו רב החובל, ויקום בראש התורן לנהג ספינתו המטורפת בסערת המצוקות, וימצא לה מנוחה. (כ"י).  ↩



טוב ונעים הוא לשבת על שפת הנהר ולומר לבני אדם הטובעים במימיו: תחזקנה ידיכם והצילו נפשכם, כי המדבר עומד במקום בטח, והמים אליו לא יגיעו. (כ“י, וגם שד”ל). [ושיעור המאמר הוא: מה טוב ליד נהר אמור אל טובעים בו: “חזקו כוחכם!” וכו', כי המלות לפעמים משולבות]. (שד"ל – לטריס).  ↩



נפשי, ולא אתם, אהה יודעת – כן הוא בכ“י; ובהוצ' די נשמטה מלת ”אהה" וזה נגד המשקל  ↩



בכ“י: גם מבלי גבול – והערה בצדו : ”צרי במקום שוא לדוחק המשקל“, ובהוצ‘ ד’ לטריס מעיר : ”ולי נראה לנקד גבל, מקור מן הקל". ונראה תקונו.  ↩



מה עז לבבו, כי ייחל נצח ? – כצ“ל; ובהוצ‘ ד’ : מה עז לבבו וגוי והיא טעות. (אצל ד' מלת “עז” מוקפת ונקודה בקמץ קטן כדין. המערכת), אולם בכ”י הנוסח הוא: לבבי וגו' ונפשי – ולא נראה לי, לפי מהלך הענין.  ↩



כי ימצא לכל אדם לפי דרכו והנהגתו, עדה“כ באיוב ל”ד, יא.  ↩



יגיד במוסר אף – כן הוא בכ"י; ובהוצ‘ ד’; במוסר אך וגו'.  ↩



שלום, הזאת ידעת – כן הוא בכ"י; ובהוצ‘ ד’: הלא, במקום; הזאת,  ↩



וחטא קל נחשב לצדיק כפשע כבר. (כ"י)  ↩



כל השיחה הזאת בין שלום ושלשת רעיו מזכירה את איוב וחבריו.  ↩



עתה מהלך בעצמותי דבר־מה שאני מרגיש אותו באמת, ואם – לא אדע מה הוא. אחושה – ענין הרגשה וחוש. (כ"י).  ↩



רגלי כדחויה ודחוקה לילך, וכמדומה לי שרגלי תנחה אותי למקום אשר לא אדע. (כ"י).  ↩



קול ההד הוא העונה סוף כל מאמר, הוא ברוב שירי המשורר הזה כקול מתנבא חדשות ונצורות אשר תבאנה לאחרונה. ובשיר הזה יקר קול הזה ביתר שאת, כי מליו האחדים יתחברו יחד למאמר פלא כמשפט האורים. (לטריס). השמוש בקול ההד העונה סוף כל מאמר היה אמצעי טכני רגיל בשירה האיטלקית בתקופת רמח“ל ולפיו, ואחריו השתמשו בזה רוב המשוררים העברים בעלי הדרמות. ועוד ידובר על זה בפרוטרוט בספרי על רמח”ל, שיצא בתור כרך חמישי בסוף הוצאת כתביו.  ↩



תשחק – כצ“ל במקום: תשחק שבהוצ‘ ד’, והוא נגד המשקל. און – כן הוא בכ”י; והערה בצדו; “בכ”י כתוב אזן“. זאת אומרת, כי היה כ”י אחר לעיני בעל כה"י הזה.  ↩



יחבר מלות ההד חוברות אשה אל אחותה והיו למאמר שלם, כאיש חושב מחשבות, לבקש הרעיון הכמוס בדברים אשר שמע. (לטרים),  ↩



בכ"י: חליה. ואם נקיים נוסח זה, תהא הכונה: חליה של בינתך, , כלומר: נפשך.  ↩



בכ“י כ”ה“ במקום: ”פה", והכונה אחת היא..  ↩



הנה במובן: פה, שמוש־לשון רגיל אצל רמח"ל.  ↩



עד הרחוב אובל – כן הוא בכ“י; ובהוצי די: ”על" במקום: עד. – לשובי שמה – למען אשוב שמה להיות.  ↩



לא יתן ה' לישרים שימצאם עון בשקר על־ידי עלילות דברים (ידידי רמה"ל). (כ"י).  ↩



האל חוקר פנימיות הדברים, לא תארם וחיצוניותם בלבד. (כ"י).  ↩



עיין הערה 249, גם 190.  ↩



כלומר: אף כי ברחתי מן החטא, נפלתי ברע.  ↩



ידעתי שאתה חוקר עד מקום שיד בינתך מגעת, ואין לדיין אלא
מה שעיניו רואות, ואתה כונתך רצויה, וצדק צדק תרדוף. (כ"י).  ↩



האל אשר יפרע משונאי וקמי שטפלו עלי שקר.  ↩



שלום לבבי – כלומר: שלום הקרוב ללבבי, והיא סמיכות מיוחדת
במינה, אשר הנסמך בה הוא שם עצם פרטי ונקודו לא נשתנה.  ↩



השבעתי אותך חלי וקצף כדי שלא אחטא. (כ"י).  ↩



בכ“י מלת ”אחרת" לא מנוקדת וסוף פסוק אחריה, ושמא יש לנקד; אחרת, ותהא הכונה: אבל מאחר אתה, אבי, ומתמהמה למותתני, ואני כל רגע שעודני בחיים ענוי הוא לי.  ↩



עיין הערה 279.  ↩



חסדך לבלתי הניחני למות הוא מכאיב אותי (הבוער באש אהבה עליך) יותר ממה שיוכל להכאיבני קשיו ורוע לבבו של איש אכזרי. (כ"י).  ↩



למות תמורת רע – כן הוא בכ"י; ובהוצ‘ ד’: לתת, במקום: למות.  ↩



מה נעים כפל הרעיון פה: א) כי מותו יתן לה חיים ומנוחה, וב) יתן לה את אוהבה שלום, רצוני : אות נאמן, כי נפשו קשורה בנפשה לעולם, וגם המות לא יפריד בינותם, (לטריס).  ↩



היום למות – כן הוא בכ"י; ובהוצ‘ ד’; למותת, במקום למות.  ↩



אודה עלי פשעי – כצ“ל לשם המשקל; ובהוצ‘ ד’ נקוד: פשעי. הנוסח בכ”י הוא שונה קצת, ונקרא כך :
עתה בטרם מתי /אודה עלי פשעי; וחטאת נער, /אם אל אלהים המה /נגלות כבר, למה אכחד אני ? ונראה לי לקים הנוסח של הוצאת דליטש.  ↩



דמעותי – במקום: דמעותי" לצורך המשקל, ועיין הערה 49.  ↩



כך הוא בכ“י: ובהוצי די בטעות וכנגד המשקל” הנה משלח פרא, /הנה משלח פרא /נער ואין הבין, בהרי קדם. – ואין הבין בהרי קדם.  ↩



כן הוא בכ"י; ובהוצ‘ ד’ נשמטו שני החרוזים האחרונים ובא – במקומם חרוז אחד: הלך ותר ראיתי.  ↩



ראיתי – כן הוא בכ"י; ובהוצ‘ ד’; ראית. הכונה: גם לפני – אמרי את הפתרון, ראיתי כי פתרון אמת הוא.  ↩



–אין" הוא שם המגדל (ראה פתשגן המשל). (שד"ל).  ↩



הוא עצמו יענה ויעיד כי שקר היו דבריו. (כ"י).  ↩



מכחד – כן הוא בכ"י; ובהוצ‘ ד’ : מנחש.  ↩



עיין למעלה חלק אי ענין ג'. (כ"י).  ↩



ששון וגיל אשר מלאתי, (כ"י).  ↩



אתה – כן הוא בכ"י; ובהוצ‘ ד’; סלה, במקום אתה.  ↩



איוב כ"ג, יג. (כ"י).  ↩



הוי"ו לתשובת התנאי: אם אותה, תעשה, (כ"י).  ↩



ורצה – כן הוא בכ"י; ובהוצ' די; וראה.  ↩



למלא תשוקות און של לבך הסורר, אשר חשק בשלום, (כ"י).  ↩



אשר רע לו – כן הוא בכ“י; והכונה: חן אשר ירע לעצמו. ובהוצ‘ ד’ : לי” במקום: לו.  ↩



(“לשובי” כן נראה להגיה, ובכל המהדורות, וכן בכ“י, בטעות
”לטובי", ובהערה שם: הנני הולכת לעפרות אדמה, כלומר: הנני אמות, וזה לשאת גמול רשעי לטובתי, לכפרת פשעי. (ידידי רמה"ל). (כ"י). אבל הדוחק של פירוש זה גלוי לעינים, והנכון כהגהתנו. המערכת).  ↩



להריץ ארצה – כן הוא בכ“י; והוא לשון נופל על לשון, ובהוצי דליטש: להריק ארצה, והערה בצדו; בכ”י היה כתוב: להריץ. (“להריק” נכון יותר. המערכת).  ↩



בשכר בר ידיהם וצדקתם יאריכו ימים על ממלכתם ויעמדו בשררותם לבטח, ובכ“י היה כתוב: וכבוד, בדל”ת.  ↩



מה היא ואיזו היא חברת ישרים אשר נאה לה להקרא חברה ישרה, (שד"ל).  ↩



חברת ידידים – כן הוא בכ"י; ובהוצ‘ ד’: חברת ידידות.  ↩



שלום! פרי חסדך אשר תאכלה – כן הוא בכ“י; ובהוצ' דליטש: שלות פרי חסד אשר תאכלה, ונדחק שד”ל להעיר בצדו: זכר במקום נקבה לעשות חרוז עם סלה". ולפי נוסחת כהיי הכל אתי שפיר. זה צדקך אשר תקצרי שלומית, וזה פרי חסדך אשר תאכל אתה שלום. (כ"י).  ↩



תקוני טעויות, על–פי השואה לכתב־יד, והערות שנמצאו באותו כתב־היד [גוף המקור הוא בביבליותיקה של בית המדרש לרבנים בניו–יורק] – יצוינו בסופם בראשי־תבות: כ“י, הערות שד”ל, בתוספות מאת מאיר הלוי לטריס, שבאו בסוף “מגדל עז” הוצאת דליטש – יצוינו בר“ת: הוצ‘ ד’ וגם שד”ל. שאר ההערות הן של המסדר.  ↩










את הטקסט לעיל הפיקו מתנדבי פרויקט בן־יהודה באינטרנט.  הוא זמין תמיד בכתובת הבאה:https://benyehuda.org/read/8443