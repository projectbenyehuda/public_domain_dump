


	
	קוריולאנוס
	



קוריולנוס / ויליאם שייקספיר, תרגם דוד פרישמן


הנפשות



קיוס מרציוס, אחר-כן קיוס מרציוס קוריולנוס, אציל רומי.



טיטוס לרציוס    – שר צבא הרומים נגד הוולסקים.



קומיניוס      – שר צבא הרומים נגד הוולסקים.



מנניוס אגרפא, רע קוריולנוס.



סיציניוס וילוטוס   – טרבון.



יוניוס ברוטוס    – טרבון.


הנער מרציוס, בן קוריולנוס.


מבשר רומי.



טולוס אופידיוס, שר צבא הוולסקים.


פקיד, עוזר על-יד אופידיוס.


קושרים, מאנשי אופידיוס.



אזרח, מתושבי אנציום.



שני משמרות וולסקיים.


וולומניה, אם קוריולנוס.


וירגיליה, אשת קוריולנוס.



ולריה, חברת וירגיליה.


משרתות בבית וירגיליה.


סינטורים רומיים ווולסקיים, פטריציים, אדילים, ליקטורים, אנשי-צבא, אזרחים, רצים, עבדים בבית אופידיוס ועוד עבדים אחרים.



מקום המחזה: חלק אחד ברומא וסביביה, חלק אחד בקוריולי וסביביה וחלק אחד באנציום.

סינטורים=זקנים, יועצים. פטריציים=אצילים. טרבונים=באי-כח העם. אדילים=שוטרים, נוגשים. ליקטורים=משרתים.


אקט ראשון



סצינה ראשונה



רומא. רחוב.

המון אזרחים מתקשרים באים במקלות ובמוטות-עץ ובכלי-נשק שונים.

אזרח ראשון


בטרם נוסיף ללכת הלאה, אם בכה ואם בכה, שמעוני ואדבר.



אזרחים


דבר, דבר.



אזרח ראשון


הנחרצה היא מאתכם כלכם לבחור במות מלתם ברעב?



אזרחים


נחרצה, נחרצה.



אזרח ראשון


ראשית ידעתם כלכם, כי קיוס מרציוס הוא ראש שונאי העם.



אזרחים


ידענו, ידענו.



אזרח ראשון


נמית אפוא אותו והיה לנו דגן במחיר אשר נאמר אנחנו. החרצתם ככה?



אזרחים


אבל אל-נא להג הרבה: הבה נעשנה. באו, באו!



אזרח שני


עוד מלה אחת, אזרחים נחמדים.



אזרח ראשון


אנחנו נחשבנו לאזרחים עניים, והפטריציים – לנחמדים. ואולם גם-בנותר מן-האכל אשר ימלאו בו אלופינו את-מעיהם עד-כי יצא מאפם הן יכלנו כלנו לכלכל את-נפשנו לשבע! לו את-העודף הניחו לנו בטרם יבאש, ואמרנו גם-אז כי-דואגים הם למחיתנו כארח אדם; אבל המה יחשבו, כי-בעשותם ככה ועשו לנו בזה כבוד וגדלה רב מדי. הרזון בבשרנו הדל – זאת העדת לרישנו – יהיה להם לספר זכרונות לפניהם אשר בו יכתב אחד לאחד שפע כל-טובם המה; ענותנו תחשב להם לשלל. לכן הבה ננקם מהם על-כל-זה בכידונינו בטרם נהיה אנחנו דקים ככידונים. אכן אלהים הם היודעים כי-אדבר כן מהיותי רעב ללחם ולא מהיותי צמא לנקמה.



אזרח שני


הרק אך-בקיוס מרציוס תאמרו להניח את-חמתכם?



אזרחים


בו תהיה ידנו בראשונה. הן ככלב באמת היה תמיד לכל-עדת העם.



אזרח שני


השמתם את-לבכם גם אל-כל-הטוב אשר פעל לארצו?



אזרח ראשון


אמנם כן, וגם להללו יכלנו בעבור-זה, לולא מהר ויקח-לו את-שלומיו מראש בזה אשר היה גא עד-מאד.



אזרח שני


לא כן; רק אל-נא תדבר עתק.



אזרח ראשון


ואני הנני באחת: כל-אשר עשה לא עשהו בלתי-אם לתכלית זאת; ואם יהיו אנשים תמימים אשר ימצאו תענגות לנפשם להגיד כי לבעבור ארצו פעל, לא יניאו אותי גם-הם מדברי האמור, כי-עשה את אשר-עשה רק לבעבור שמח את-לב-אמו ולבעבור השביע את-רעבון גאותו – כי כגדל פעלו כן גדל גם-רום לבבו.



אזרח שני


ויען אשר תקצר ידו מהחליף את-תכונתו – וחשבתם לו זאת לחטאה? אכן גם-זה לטובה, כי-נבצרה מכם לענות בו כי-אוהב בצע הוא.



אזרח ראשון


כן, נבצרה ממני להגיד כזאת, ואולם את-שפתי לא אכלא בכל-אלה מהרשיעו. עצמו חטאתיו עד-כי אלא לספרן. קול המולה ושאון מאחר הבמה. מה-קול הצעקות הזה? העם אשר בחלקת העיר השניה התקשר! – על-מה אנחנו עומדים פה ומרבים להג? אל-הקפיטוליום!



אזרחים


באו, באו.



אזרח ראשון


החרישו! – מי-זה בא פה?



אזרח שני


מנניוס אגרפא הנדיב הוא – האיש אשר-אהב את-העם מעודו.



אזרח ראשון


איש טהר-לב למאד. מי-יתן והיו יתרם כמהו.


מנניוס אגרפא בא.

מנניוס


אחי, מה-זה בידכם? לאן אתם הולכים בזה



במקלות ובמוטות העץ? מה-נעשה? אחלי, דברו.



אזרח ראשון


הדברים אשר נאמר לעשותם אינם זרים לזקני הסינט. זה ארבעה עשר יום שמעו את-העם מתלחשים על-אודותיהם, ועתה הנה אנחנו באים להראותם את-מעשינו גם ביד. הנה הם אומרים: ריח קשה לעדת המתלוננים; עתה יראו-נא, כי גם-ידינו ידים קשות.



מנניוס


אל-נא, הוי רעי הטובים, אדוני ושכני היקרים!



הבעצם ידכם תאמרו להדיח עליכם רעה?



אזרח ראשון


את-זאת, אדוני, לא נוכל לעשות: הרעה מדחה עלינו זה מאז.



מנניוס


ואני אגדכם, רעי: בדאג­ה ובתמים שוקדים



האצילים על-כל-מחסוריכם. ואם רבו פגעיכם באמת



בימי הבצרת האלה הלא גם אל-מול השמים



תוכלו לנופף ככה המקלות ככל אשר תניפום



על-ראשי אלופי רומא; ורומא זה-כחה אתה



לפנות עשרת אלפים אבני-מכשולים מדרכה



הגדולות שבעים ושבע מכל-המעצורים הקשים



אשר-תשימו לה אתם: ואמנם הרעב הלז



האלים השליחו אותו בכם ולא הפטריצים;



ברכים כורעות תועלנה ולא ידים מורמות. –



אויה, זה-עניכם יביא אתכם עד למו-מקום,



ששם יקדמכם עני הגדול פי-שנים מזה.



רק-דבה אתם מוציאים על-ראשי שרי השלטון



השוקדים עליכם כאבות, תחת אשר אתם



כאויבים תגדפו אותם.



אזרח ראשון


שוקדים עלינו! – אמנם כן! מעולם לא שקדו עלינו: ברעב יתנו אותנו למות, תחת אשר ממגרותיהם מלאות דגן מפה לפה; חקים יחוקקו לנו על-הנשך ועל-התרבית, לבעבור תמך ביד כל-אלה אשר-יתנו כספם בנשך ובתרבית; יום-יום יסירו את-אחד הפקודים הטובים אשר-נתנו להצר מעט את-צעדי העשירים, ויום-יום יחקרו מלבם גזרות חדשות וקשות מאד לאסור בהן את-ידי העניים ולהרע להם. אם-לא המלחמה אכלתנו ואכלו אותנו המה – וזאת כל-אהבתם אשר הם אוהבים לנו.



מנניוס


אחת מני-שתים:



אם-אתם בעצם פיכם תודו, כי-אתם רשעים,



או-אם בזאת אצדקכם, כי-רבה סכלותכם מאד. –



אכן תנוני ואספר באזניכם משל נחמד –



ואולי כבר ידעתהו – אבל מהיותו נאוה



לעניני פה, אנסה להרחיבו מעט לפניכם



ולשימו לעיניכם כה.



אזרח ראשון


טוב, הננו לשמוע אותו, אדוני. אבל אל-נא תשיא נפשך להאמין כי-תוכל להשלות אותנו ואת-ענינו בדברי משל, ורק אם-טוב הדבר בעיניך פתח-פיך ודבר.



מנניוס


ובכן: – ויהי היום ויצרי הגויה התקשרו



על-הבטן כלם יחדו וירשיעו אותה לאמר:



רק את לבדך תשבי כתהום בתוך-הגויה.



בטלה באפס מעשה וזוללה כל-נתח טוב,



ומלאכת עבודה כיתר יצרי הבשר לא תעשי;



כי-הנה יתר היצרים רואים, שומעים, הוגים,



מורים, מנהגים וחושבים ואיש עם-רעהו יעזור



לתמוך בכח וברצון בעבודה חלק כחלק



לטוב לגויה כלה. שמעה הבטן ותען – –



אזרח ראשון


אדוני, מה ענתה הבטן?



מנניוס


את-זאת לך אגיד, אדוני: – על-פיה חלף כשחוק –



והוא לא מקרבה יצא ורק מן-השפה וחוצה –



(כי הן לא יפלא ממני לתת לבטן לשחק



כתתי אותה לדבר) ובלעג ענתה ליצרים



המגרים מדון וקושרים עליה מגדל קנאתם



על-מלאה תמיד חדריה; והם הן כמוכם יצדקו,



לעת כי-תבאו גם-אתם ואת-ראשי פקידיכם תרשיעו



על-בלתי היותם כמוכם – –



אזרח ראשון


ואולם מה-ענתה הבטן? –



הראש הוא נושא הכתר, העין נצבת על-משמר,



הלב מנצח על עצות, היד היא העושה מלחמות,



הרגל – סוסנו בקרב, הלשון – החצוצרה בפינו;



וכהנות גדולות עם-קטנות לרב עוד בנו כאלה;



והיה אם-אלה גם-כלם – –



מנניוס


ומה-גם אם-ככה אפוא?



בחיי, רק להג הוא דובר! מה-אפוא אם-ככה? מה אפוא?



אזרח ראשון


הבגלל הזוללה הלזו ידכאו כל-אלה מסביב,



והיא רק אוצר הדמן אשר לגויה?!



מנניוס


ואם ככה?



אזרח ראשון


לו ככה התאוננו יחדו יתר איתני הגויה,



מה-תוכל הבטן לענות?



מנניוס


שמעו ואגדכם את-זאת:



רק ארך-רוח מעט – שאותו חסרתם כלכם –



לו היה לכם, כי-עתה שמעתם את-מענה הבטן.



אזרח ראשון


אכן הן תאריך למאד



מנניוס


שמעו-נא, רעי הטובים!



הבטן הזאת הנכבדה דברה דבריה בנחת,



לא נחפזה כמו מרשיעיה, וזה אשר ענתה אותם:



“אמת היא, אתם חברי המתחברים עמי” – הגידה –



"אנכי היא המקבלת ראשונה את-מכסת האכל



השלוחה למחיה לכלכם; אך הנה גם-זה בצדקה;



כי-הנה אני הממגרה, האסם האוצר כל-מזון



להצפינו לגויה כלה. ואולם הן זאת תבינו:



אנכי היא המשלחת אותו בעד-פלגי דמכם



אל-תוך החצר – הלב, אל-היכל משכן המח;



ובארחות ביבי הבשר ונפתולי כל-תעלותיו



יקבל כל-ערק חזק וכל-שריג דק וחלש



ממני את-מדת מחסורם די כל-מחיתם וצרכם



לחיות איש לפי-חלקו; והיה אם-כלכם גם-יחד,



אתם חברי הטובים" – שמעו, כן דברה הבטן –



אזרח ראשון


כן כן הוא, אדוני, טוב.



מנניוס


– "והיה אם-כלכם גם-יחד



יבצר מאתכם לראות את-מכסת כל-אחד לנפשו,



אבל אם-אקום לפתוח לפניכם את-ספר החשבון,



וראיתם כי איש-איש יקבל מידי את-מבחר הסלת



ולי רק אשאיר הסבים". – מה-תאמרו עתה אל-זאת?



אזרח ראשון


טובה התשובה ונכונה; ואולם מה-לנו ולה?



מנניוס


נשיאי רומא המה הבטן הטובה הזאת,



ואתם – היצרים המורדים; כי שימו אל-לב ובחנו



עמלם ויגיעם לכם, בינו אל-פעלם לארץ,



להיות לכל לברכה, וראיתם כי מני-המעשים



הרבים לצרכי הצבור, לטוב לכלכם, אין מעשה



אשר לא המה עשוהו, ובא מאתם אליכם,



וידכם לא עשתה דבר. – מה-תאמר אתה אל-זאת,



אתה בהן הרגל, לכל-האספה הלזו?



אזרח ראשון


אנכי בהן הרגל! – למה-זה בהן הרגל?



מנניוס


כי אתה הדל והנבזה והשפל מכל-האספסף



החכם הזה המתקשר – ובראשו הן אתה מתיצב!



אתה הריק, שבגידיך זה-דמך כמעט לא ינוע,



היית למנהיג פתאם – ליתרון לנפשך אתה.



הרימו המקלות, הניפו את-מוטות עציכם הרצוצים:



רומא ועכברי עמה יוצאים היום למלחמה;



חלק מהמה יפול – –


קיוס מרציוס בא.


מרציוס הנדיב יחי!



מרציוס


תודה. – מה אתם פה עושים, תרבות נבלים מתקשרים?



למה-תתגרדו בשחין הפרח הלז שבמשפטכם,



עד-כי בידכם תעשוהו לנגע צרעת ממארת?



אזרח ראשון


מפיך הסכנו תמיד לנעימות וטובות כאלה.



מרציוס


האיש אשר טובות ידבר אליכם, זה יחניף בחלקות



לסחי הרע מכל-סחי. מה-אפוא תבקשו, הכלבים,



שאתם מלחמה מאסתם ושלום גם-הוא לא תחפצו?



מלחמה תפיל עליכם אימתה, ושלום – גאוה.



הנסמך עליכם, זה ימצא שפנים תחת אריות,



ותחת שועלים – אוזים: לא טובים אתם ובטוחים



מרצפת אש בערה השומה על-גבי הקרח



או ברד לפני השמש. וזה הוא מפעלכם להרבות



יקר לכל-כבד עון ולזעוף אם-יד המשפט



תשיגו באחריתו בישר. מי-אשר נאוה-לו גדל,



לו נאוה גם-שנאתכם; מאויי נפשכם דומים



לתאות האדם החולה החומד רק אך מאכלים



המרבים את-נגעי תחלאיו. מי הבוטח בחסדכם,



דומה כשט על-המים בסנפיר עשוי עופרת



וכאומר לגדע אלונים בקני שבלים! – התלו!



בטח בכם! המחליפים רגע ורגע את-רוחם,



הקוראים נדיב לאיש אשר שנאוהו זה-עתה



ונבל לאשר היה זה-רגע תפארת עטרתם.



מה-היה לכם כי-אצל כל-פנה בעיר חרפתם



את-זקני נדיבי העדה, שהמה רק המה יפילו



עליכם, מלבד האלים, את-פחדם, ולולא המה



כי-עתה איש את-רעהו בלעתם? – מה המה חפצים?



מנניוס


הם יחפצו לקנות הדגן במחיר אשר יאמרו המה,



ודגן, כן יאמרו, אגור לרב באסמי הפקדות.



מרציוס


יאכלם בכור-מות כלם! האמנם ככה הם אומרים?



מאחרי תנורם הם יושבים והמה מתאמרים כי-יודעים



כל-נעשה בחצרות השלטון: מי-עולה, מי-יורד, מי-דרכו



מצליח בכל-אשר יפנה; ככה יחרחרו ריבות



וככה יזוגו זווגים; ככה יעשו אגדות



וככה יפילו אנשים השנואים להם וידכאום



תחת נעליהם הטלאות. האמנם ככה יאמרו:



“יש דגן?” – הוי לו רק חדלו הנדיבים כמעט מחמלתם



ואותי לו נתנו להניף את-חרבי, כי-עתה חצבתי



ערמות ערמות פגרים באלפי הנקלים האלה



הצפוים להרג ולטבחה, עד-יהיו פגריהם להר,



אשר לא אוכל מגבהו להשיגו בקצה כידוני.



מנניוס


אל-נא: – אלה פה שבו כלם כמעט למנוחתם.



הן אמנם לא חכמו גם-עתה עדנה עד-בלתי כל-מדה,



ואולם יראים וחרדים ורכי-לב המה למאד. –



אך הגד, ראה בקשתיך: מה-משפט יתר המורדים?



מרציוס


נפזרו כבר לכל-רוח. יתלו! – מתאוננים המה,



כי-רעבים הם ומתיפחים ומדברים במשלים לאמר:



“הרעב יקרקר קירות”, “גם כלב דורש את-טרפו”,



“נברא הבשר לאכלו”, "לא רק לבעלי הכסף



בראו האלים את-דגנם": – בבלואי אמרים כאלה



יוציאו תלונותם חוצה עד-ירוח להם; ואמנם



יש כי-יענו ויש-גם כי-עשה תעשה לפעמים



אחת מרב בקשותם, בקשה נמרצה וגדולה, –



כי-יחמלו עליהם הנדיבים וקשי לב הגבור ימס,–



אז והטילו איש איש את-מצנפתו אל-מול השמים,



כחפצים לתלותן על-קרנות הלבנה, ובשמחה יריעו.



מנניוס


מה-דבר הבקשה שאותה מלאו להם הפעם?



מרציוס


חמשת טרבונים נתנו להם, לפי שיבחרו,



להיות להם למגן על-שכלם – שכל אספסף;



יוניוס ברוטוס האחד, השני סיציניוס וילוטוס,



ויתרם – לא אדע – הוי קטב! הן ייטב בעיני כי-יבא



האספסף להחריב העיר משימו למושל עלי.



אף-הנה בימים הבאים עוד יגדל כחם משנה,



כי-ימצאו שלל לנפשם עוד יתר גדול, ולא –



אז יאמרו כי-יקשרו קשר.



מנניוס

אמנם זר הדבר!

מרציוס


גשו הלאה! הביתה, הביתה, אתם השבבים השרידים!


רץ בא בחפזון


רץ



איה פה קיוס מרציוס?



מרציוס


הנני. מה-זה בפיך?



רץ


חדשות הבאתי, אדוני: הוולסקים נצבים חלוצים.



מרציוס


מה עלץ לבי בשמעי! – הנה כן-בא המועד



להגאל מעט מאנשים עודפים המעלים צחנה –



ראה-נא: זקנינו באים.


קומיניוס, טיטוס לרציוס, סינטורים, יוניוס ברוטוס וסיציניוס וילוטוס באים.


סינטור ראשון



מרציוס! כל-אשר נבאת



מראשית זה בא ויהי: הוולסקים נצבים חלוצים.



מרציוס


וטולוס אופידיוס שר-צבאם! – אכן עמלכם לא קטן!



ידעתי כי-אחטא אם-אמר לקנא ברוחו הנדיבה,



ואולם לו אחר הייתי מהיותי כיום, כי-עתה



שאלתי להיות רק הוא –



קומיניוס


הן אתם נלחמתם יחד!



מרציוס


לו יושבי תבל התנפלו כלם איש על-רעהו,



חצים מזה וחצים מזה, והוא בתוך חציי –



אז מרד מרדתי בו, ורק אך לבעבור אוכל



לערוך עמו מלחמה. אכן כאריה הנהו,



וגא אנכי כי-אוכל לצאת עליו לציד.



סינטור ראשון


ולכן, מרציוס הנבחר, הצמד כיום לקומיניוס



לצאת בזה למלחמה.



קומיניוס


הן זאת נשבעת מאז.



מרציוס


נשבעתי, אדוני, והנני לקים כיום את-דברי.



ואתה, טיטוס לרציוס, תראני שנית הפעם



בהכותי את-טולוס על-לחיו. – מה-זאת, הכאב אתה?



האמנם תשב בבית?



טיטוס


חלילה ממני, מרציוס!



נכון אנכי ללכת נשען על-קבי האחד



ובקבי השני אלחם, ורק לא לשבת תחתי



מחוץ לעלילות כאלה.



מנניוס


אכן זה גבור חיל!



סינטור ראשון


הבה נלכה כלנו עד-היכל הקפיטליום;



שמה, ידעתי, מחכים אלינו מבחר רעינו.



טיטוס

אל קומיניוס


לך-נא אתה בראש –



אל מרציוס ואתה אחרי קומיניוס –



ואחריך אנו. אכן נאוה לך היתרון!



קומיניוס


מרציוס נדיב הלב!



סינטור ראשון

אל האזרחים


גשו הלאה! הביתה לכו!



מרציוס


לא, ילכו-נא עתה אחרינו; הן דגן לרב לוולסקים!



שמה לכו לכם, עכברים, לחכו אסמי גרנותם. –



הוי קושרים מאד נכבדים! הן אש גבורתכם בערה –



אחלי, לכו-נא אחרינו!


כלם, מלבד ברוטוס וסיציניוס, הולכים.

האזרחים מתגנבים איש איש חרש ללכת.

סיציניוס


הידעת עוד שני בארץ



גאה כמרציוס זה?



ברוטוס


צדקת, אין דומה אליו.



סיציניוס


כאשר נבחרנו להיות טרבונים לקהל העם –



ברוטוס


הראית את-פיו ואת-עיניו?



סיציניוס


ועל-שפתיו הלעג הזה.



ברוטוס


בהיותו מתאנף לא ישוב לעגו גם-מפני אלים.



סיציניוס


שקוצים ישליך בקצפו גם על-הלבנה הצנועה.



ברוטוס


יאכלהו הקרב הלזה! – הן הולך הוא הלך וגאה



כרב-לגבורותיו ומעשיו.



סיציניוס


כן-הוא רוחו: אם אשרו



ישחק-לו, יבוז לצל בצהרים, שעליו יתהלך. –



אך אחת תפלא ממני: איך גאות לבו יכלה



לשאת את-משפט היותו נתון תחת קומיניוס?



ברוטוס


שם טוב, שאחריו ירדוף – ואשר גם השג השיגו –



זה יאריך ימים משנה ולדורות רבים יקום,



אם-ידע האדם לבחור המקום לו לא בראש,



כי-אם בקרבת המצביא לא-הרחק ממנו; והיה



אם-זה לא יצליח בעשותו, ואמרו: רק-שר הצבא



אשם אשם בכל – אם-אמנם כל-אשר יכול



האדם בכחו לעשות, עשה. – וככה תחרוץ



הסכלות משפט על-מרציוס: "הוי, לו רק נתנו לזה



לנהג את-דבר המלחמה!"



סיציניוס


ולהפך: אם-תיטב האחרית,



ובאה העדה הדבקה במרציוס וגזלה בחזקה



כל-פעלי קומיניוס הטובים וקראה את-כלם יחד



על-שם השני – על מרציוס.



ברוטוס


כן-הוא כאשר דברת!



את מחצית תהלת קומיניוס כבר לקח מרציוס לנפשו,



אם-אמנם לא הוא יצרה; ואולם כל-חטאת המצביא



יחשבו ליתרון למרציוס, אם-גם מעודו לא פעל



גדולות נמרצות הרבה.



סיציניוס


הבה נלכה-נא שמה



ונשמע את-דבר כל התכונה, ואיך ובמה הוא יוצא –



ולא רק כמפקד נבחר – אל פני המלחמה.



ברוטוס

נלכה.

הולכים.


סצינה שניה

קוריולי. בית הסינט.


טולוס אופידיוס בא עם סינטורים אחדים.

סינטור ראשון


ובכן אתה חושב, אופידיוס, כי-באו ברומא עד-תכלית



מצפני כל-עצותינו, והמה יודעים עתה



את-כל-אשר נחשוב לעשות?



אופידיוס


האתה אחרת תדמה? –



היש-כי חקרנו תחבלה אף-פעם, ובטרם תעשה



לא באה רומא בערמה עד-חקרה? – ארבעה ימים



לא חלפו מאז באתני השמעה משמה לאמר –



אדמה כי-עמי המכתב – כן-הוא – הנה הוא עמי: –



קורא


"חיל גדול הזעיקו, ואולם אין-איש יודע



הלמזרח ואם למערב יסעו; הרעב כבד;



המוני העם מתקשרים; חרש עוברת השמעה,



כי-שר הצבא קומיניוס ומרציוס – אויבכם הישן –



השנוא ברומא פי-שבעה מאשר שנאתהו אתם –



וכן גם-טיטוס לרציוס, איש רומי גבור-חיל,



שלשת אלה מפקדים על-כל-המערכה, והצבא



ילך באשר ילכו; ואולי לקראתכם הם יוצאים –



שים אל-הדבר לבך".



סינטור ראשון


צבאינו עומדים חלוצים:



ידענו בכל-עת היטב כי-רומא נכונה תמיד



לערוך לקראתנו.



אופידיוס


אכן בחכמה עשיתם,



כי-הסתר הסתרתם מחשבתכם הגדולה עד-אם גמלה,



ואולם רק אין-זאת כי-רומא הכירה מעט את-הבאות,



יען ראותה אתכם נועצים וחורשים מזמות.



ואמנם בהגלות סודנו צרו מעט צעדינו



אשר אמרנו בתחלה ללכוד ערים אחדות



בטרם תדע רומא כמעט כי-הולכים אנחנו.



סינטור שני


אופידיוס הנדיב, קח-עמך את-כתב העדת; מהר



השדה אל-אנשי גדודיך, ואותנו הנח ונסוכך



לבדנו פה על-קוריולי. רק אם-יצורו עלינו,



ושבת הלום וצבאיך לחלץ אותנו. – ואולם



זאת-היא מחשבתי אני: עוד-מעט ונוכחת גם-אתה,



כי-לא למעננו הפעם הם עומדים חלוצים בשדה.



אופידיוס


רק אל-נא תשיאו לשוא נפשותיכם: אני על-פי שמעות



נכונות כנכון היום דברתי אליכם את-דברי.



וגם עוד זאת: כבר-יצאו פלגות אחדות מצבאם



ופניהן מועדות אלינו. – אעזבכם, אלופי הנעלים.



אם-יש כי-אנכי וקיוס מרציוס נתראה פנים –



את-זאת נשבענו גם-שנינו – לא נחדל מערוך המלחמה



עד-אם האחד יפול.



הסינטורים כלם


יהיו האלים עמך!



אופידיוס


ואתכם ישמרו, נשיאי!



סינטור ראשון

שלום!

סינטור שני

שלום!

אופידיוס

שלום!

כלם הולכים.


סצינה שלישית



רומא. חדר בבית מרציוס.

וולומניה, וירגיליה באות. יושבות על כסאות שפלים ותופרות.

וולומניה


בקשתיך, בתי, זמרי-נא או דברי מעט דברים טובים ונחומים. לו אנכי הייתי אשה לבני, כי-עתה שמחתי בכל-לבי על-לכתו ממני, מהיותי שמחה על-שכבו עמי במטה ועל-הראותו אותי בזה את-רב אהבתו, כי-הנה זה לכתו יתן לו כבוד חדש על-כבודו הראשון. עוד בהיותו צעיר ויחיד לפני, אשר עלומיו וחנו משכו בחזקה עליו את-עיני כל להשתאות למראהו ואשר גם-תחנוני מלך לא היו מצליחים להטות את-לב אמו למכור לרגע את-אור פניו לבעבור תמנע מהביט בו, – עוד אז הייתי שמחה לתתו לבקש מקום לו אשר שם יוכל להשליך נפשו מנגד וללכת לקראת מות, לו רק מצא ימצא בזה ידים לנחול כבוד ותהלה; כי-ידעתי עוד אז עד-כמה יוכל שם תהלה להרבות כבוד לנפש אשר כזאת, ובלעדיו הן לא ייטב מתמונה משוחה בצבע ותלויה על-הקיר אשר כל-שם ותפארת לא יפחו בה רוח חיים. אל-המערכה אל-מול מלחמה נוראה שלחתיו, והוא שב ומצחו מעטר עטרת עלי-אלון. ראי הנני מגדת לך, בתי: לא צהלתי ככה משמחה בשמעי לראשונה כי-זכר הוא, כאשר צהלתי עתה בראותי כי-הוכיח לעיני כל אשר איש הוא.

  


וירגיליה


אבל אם-נפל נפל במלחמה הזאת, גברתי, – מה היה אפוא?



וולומניה


כי-עתה היה לי שם תהלתו לבן ובו מצאתי את-זרעי אחרי. אכן שמעי את-אשר אמר לך בתמים ובכל-לב: לו שנים עשר בנים היו לי ואיש איש מהם נחמד ורצוי לנפשי כבן יחיד וכלם יחדו יקרים ללבי כמו מרציוס שלי ושלך, כי-עתה בחרתי בכל-לב אשר אחד עשר מהם ימותו מות גבורים לטוב לארצם מאשר יהיה האחד רודף תענגות ריקים באפס מעשה.


אמה באה.

האמה


שרתי! ולריה הגבירה הנה-זה באה להראות את-פניך.



וירגיליהאל וולומניה


אחלי, תני-נא לי בחסדך ואעזבך לרגע זה.



וולומניה


חלילה, את-זאת לא תעשי.



אדמה כי-אשמע את-תפי בעלך משם ועד-הנה;



אראהו בתפשו בשערות אופידיוס ומדכאו לארץ;



כילדים מפני הדב כן נסים הוולסקים מלפניו;



אדמה כי-אראה אותו ברקעו ברגלו וקורא:



"גשו-פה, החרדים, ביראה נולדתם כלכם יחדו,



אם-אמנם ברומא נולדתם!" בידו הכסויה בשריון



ימחה הדם מעל-מצחו וצועד משם והלאה:



דומה לקוצר שחרץ לקצור את-כל שלפניו,



ולא – לא יקח כל-שכר.



וירגיליה


ימחה הדם מעל-מצחו! – הוי אלים, רק לא דם.



וולומניה


חדלי לך, פתיה! הן רצוי לגבר האות הלזה



מזהב כל-השלל שלו. גם-שדי היקבה בהיניקה



את-הקטור לא היו נחמדים למראה ממצח הקטור



בזובו דם מחרבות היונים, והוא לא ידע. –



הגידי לגבירה ולריה: נכונות אנחנו לקראתה.


האמה יוצאת.

וירגילה


שמים! שמרו על-אישי מחמת אכזריות אופידיוס!



וולומניה


את-קדקד אופידיוס ימחץ בין-ברכיו ואת-רגלו ישים



על-ערפו.


האמה שבה עם ולריה ועם שומר הסף.

ולריה


שלום לכן גם-שתיכן יחדו, אתן הגבירות!



וולומניה


שלום לך, גברתי!



וירגיליה


שמחתי לראות את-גברתי הכבודה!



ולריה


מה-שלומכן, גבירותי גם-יחד? – רק אין-זאת כי-אם הייתן באמת לנשים יושבות בית. האמנם פה תשבנה כל-היום ותתפורנה? בנפשי! גם-זה ענין נחמד מאד לענות בו. ומה-שלום בנך הקטן?



וירגיליה


תודתי לך, שרתי הנחמדה: שלום לו.



וולומניה


נבחר בעיניו לראות חרבות ולשמוע קול-תפים משים לב אל-מורו.



ולריה


הנה כן: כאב כבנו! ואולם בנפשי אשבע לכן, כי-נער נחמד הוא למאד. התבוננתי אליו ברביעי בשבוע הזה כחצי שעה בלי מעצור, אז ראיתי, כי-יש בנפשו דבר-מה איתן ועז. ראיתיו רודף אחרי זבוב-כרמים מזהב עד-השיגו ועד-תפשו בו, אך כרגע הרפה ממנו וישב ויתן לו לעוף כבראשונה, ואחר-כן שב שנית לרדוף אחריו. ברגע ההוא מעדה רגלו וישמוט לארץ ויפול, אבל בן-רגע התנשא וישב וירדוף אחרי זבובו בחמת-רוח ויצודנו; אכן רק אין-זאת כי-היטב חרה לו על-נפלו או כי-היה עם-לבו פתאם דבר אשר לא אדע, כי-הנה זה חרק את-שניו בקצף גדול ואת-זבוב הכרמים פצפץ כלו בידיו. הוי עד-כמה פצפץ אותו!



וולומניה


הנה זה ארח אביו.



ולריה


אבל ילד נחמד הוא למאד.



וירגיליה


רק-פרא אדם, גברתי!



ולריה


ואולם את-הרקמה אשר את עושה פה הן תניחי עתה, ובחסדך הגדול תהפכי להיות כמוני היום אחרי הצהרים לאשה בטלה באפס כל-עבודה.



וירגיליה


לא, גברתי הטובה, לא אצא היום מפתח הבית.



ולריה


מפתח הבית?



וולומניה


יצא תצא, יצא תצא.



וירגיליה


חלילה לי, ואת אם-נא מצאתי חן בעיניך אל-תאיצי בי לעשות כזאת. אין עם-לבי לעבור את-מפתן הבית חוצה עד-שוב אדוני מן-המלחמה.



ולריה


אי לך, שרתי! הן לא תואלי להסגר על-מסגר בבית עד-בלתי צאת. באי, הנה עליך ללכת לראות את-רעותך הטובה השוכבת על-מטת דותה.



וירגיליה


את-ברכתי אנכי נותנת לה כי-תרפא מהר, ותפלתי זאת תחשב-נא כמו באתי אל-ביתה; אבל ללכת שמה לא אוכל.



וולומניה


מדוע לא תוכלי? הלא תגידי אם-מצאתי חן בעיניך.



וירגיליה


לא מעצלות ולא מחסרון אהבה.



ולריה


רק אין-זאת כי-אם חפצת להיות לפינילפה חדשה. אולם ראי-נא, הנה אומרים כי כל-המטוה אשר טותה בכל-הימים אשר לא היה אודיסוס בביתו מלא את-חוצות אתקה רק עש וסס. באי! מי-יתן וגם הבד הלז אשר לפניך יחוש ככל-אשר תחוש אצבעך, ואז הן תחדלי מדקור אותו מרב חמלה. באי! כי-הנה שומה היא עליך ללכת עמי.



וירגיליה


לא, גברתי הנחמדה; סלחי לי הפעם, לא אצא באמת.



ולריה


באמת? אבל אחלי, באי-נא עמי ואני אספר באזניך חדשות גדולות בדבר אישך.



וירגיליה


לא, גברתי הטובה, הן לא בא עוד המועד אשר תהיינה חדשות.



ולריה


אבל אמת הוא; לא שחוק עשיתי לי עמך: באו חדשות מאתו בלילה האחרון.



וירגיליה


האמנם, גברתי?



ולריה


בתמים ובאמונה כי כן-הוא! שמעתי את-אחד הסינטורים בדברו, וזה אשר-ספר: – הוולסקים יצאו עם מחניהם וקומיניוס שר-הצבא עלה עם-חלק מצבא הרומים ויערוך לקראתם; אולם אישך וטיטוס לרציוס חונים על-קוריולי העיר וצרים עליה והם יודעים אל-נכון כי עוד-מעט ולכדוה וגם-המלחמה תחדל מהר. הדבר הזה אמת ונכון; בכבודי נשבעתי. – ועתה ראי הנה בקשתיך: קומי ולכי עמנו.



וירגיליה


סלחי-לי, שרתי הנחמדה, רק-הפעם, ובימים אשר-יבאו נכונה אהיה בכל-עת לשמוע לכל-אשר תשאלי מעמי.



וולומניה


כי-עתה הרפי ממנה, גברתי, ועזבי אותה לנפשה. רוחה רעה עליה היום, והיא רק-תפריע אותנו מתענוגנו בלכתה עמנו.



ולריה


חי נפשי, כי כזאת וכזאת חשבתי בלבי גם-אני.–ובכן אפוא שלום לך. – ואת, שרתי היקרה והנכבדה, באי ונלכה. – אכן רק-עוד פעם אחת, וירגיליה, אנסה אליך: הסירי מקרבך את-מריך ואת-רוחך הקשה ולכי עמנו.



וירגיליה


חלילה לי, ואני בכבודי נשבעתי, כי-באמת לא אוכל צאת. תבוא-נא אפוא ברכתי לכן, כי-תמצאנה חדוה בלכתכן.



ולריה


יהי-כדבריך: שלום לך.


הולכות.


סצינה רביעית.



לפני שערי קוריולי.

מרציוס, טיטוס לרציוס, שרי פלגות ואנשי צבא באים בתפים ובדגלים.

מרציוס


הנה-רץ: – התערב-עמי, כי-היה קרב זה-עתה.



לרציוס


את-סוסי חלף סוסך, כי-לא–



מרציוס

כן יהי!

לרציוס

טוב!

רץ בא.

מרציוס


הגד-נא: הפגע מצביאנו כיום באויב?

הרץ



מביטים הם איש באחיו, אך-עוד לא דברו דבר.



לרציוס


זה-סוסך הטוב לי הוא.



מרציוס


הבה אקננו מאתך.



לרציוס


לא-אמכור ולא-אתנהו, רק-יש עם-לבי להשאילך



אותו ליובל שנים. – נקרא לעיר ותכנע!–



מרציוס


הרחוקות המחנות אשה מרעותה?



הרץ

רק מיל וחצי.

מרציוס


אז נשמע את-תרועת מלחמתם, והם את-תרועתנו.–



הוי מרס, אליך אתפלל: שים בפעלנו את-עזך,



כי-נוכל להעתיק מזה קל-מהר בחרבות שלופות



לעזרת אחינו במחנה. – תקע-נא וקרא קריאתך.


תוקעים וקוראים אל העם בעיר; על החומות עולים סינטורים אחדים ורבים אחרים.

מרציוס


הטולוס אופידיוס ישנו בתוך חומותיכם האלה?



סינטור ראשון


איננו; ואולם כל-איש מקרבנו לא ימעיט ממנו



לבוז לכם ולחשבכם לנקלים–


קול תפים נשמע מרחוק


שמעו תפינו



לתרועת קול בחורינו! טוב לנו נתוץ חומותינו



מלהיות סגורים בתוכן. שערינו כלם הסגורים



סגורים למראה-עינים; סגרנום בבריחי קש,



ובאפס-יד יפתחו.


קול תרועת מלחמה מרחוק.


שמעו הקולות מרחוק!



רק אין-זה כי-שמה אופידיוס; ראו-נא את-אשר הוא עושה



במחנות חילכם הנפלג.



מרציוס


אשרינו! החל הקרב!



לרציוס


קול שאונם יורנו הדרך. – מהרו הביאו סלמות!


הוולסקים באים ועוברים.

מרציוס


אותנו אינם יראים, כי על-כן יצאו מעירם.–



שימו מגנים על-לבכם, הלחמו ולבכם זה יקש



פי-שבעה ממגן ושריון. – קום, טיטוס גבור החיל!



מלעיגים הם לנו יותר מכל שחשבנו מראש,



כי על-כן תזל מקצף זעתי.–קומו, החברים!



וזה-אשר יסוג לאחור יחשב בעיני לוולסקי



וחרבי תאכל את-בשרו.


תרועת מלחמה; רומים עם וולסקים נלחמים והולכים. הרומים נגפים לפני הוולסקים עד לסוללותיהם. מרציוס עולה ובא שנית.

מרציוס


כל-נגף הדרום ידבקכם,



הוי אתם כלמות עם-רומא! חבורות ומכות טריות,



אתם בהמות השדה, תכסינה את-כלכם עד-תהיו



לזועה בטרם העין עוד תרא אתכם מרחוק,



ורק-כי הרוח יעביר מאיש אל-רעהו הדבר



עד-מרחק כברת אדמה! הוי אתם נשמות אוזים



בצלם תבנית בני-אדם, איך נסתם מפני עבדים



המכים גם ביד קופים! הוי פלוטון ושאול! הן כלכם



פצועי אחור! ערפכם אדם ופניכם לבנים



מנוס ומקדוח מיראה! התחזקו ופגעו בם אתם,



ולא – בברק השמים נשבעתי, כי-אעזוב האויב



ואתנפל עליכם פה כלכם! התבוננו-נא וגשו:



לו רק קוממיות תתיצבו, אז נכם עד-בית פלגשיהם,



כאשר הכונו גם-המה עד-כה. – לכו אפוא אחרי!


תרועת מלחמה שנית; הוולסקים והרומים באים ועולים; המלחמה מתחדשת; הוולסקים נסים מפני הרומים עד למבואי קוריולי; מרציוס רודף אותם עד לתוך שערי העיר.

מרציוס


ראו-נא: השערים פתוחים–: העורו, עוזרינו הטובים!



רק-לפני הרודפים פתחה פורטונה אותם לרוחה,



ולא גם-לפני הנסים. הביטו ועשו-נא כמוני.


בא אל-תוך השער.

איש-צבא ראשון


אמיץ הוא עד-לשגעון; אני לא –



איש-צבא שני

ולא גם-אני.

מרציוס נשאר סגור מעבר לשער.

איש-צבא ראשון


ראה, הנה סגרו אחריו.

כלם



בא קצו; זאת אדע אל-נכון.


התרועה הולכת וגדלה.

טיטוס לרציוס שב ועולה.

לרציוס


אי מרציוס ושלומו מה הוא?

כלם



נהרג, אדוני; זה נכון.



איש-צבא ראשון


רדף אחרי-הנסים על-עקבם באשר הם שמה;



בא עמהם השערה, והמה בפתע-פתאם



הבריחו השער על-בריחיו, והוא שם אחד לבדו



להתיצב בפני כל-העיר.



לרציוס


הוי רע הנדיב מנדיבים!



חשת גבורתך פי-שנים מחרבך אשר-לא חשה



ועמדת הכן עת חתה החרב! – אבדת, מרציוס!



אבן-שהם שלמה, לו תגדל כמדת גדלך,



לא תיקר כמוך אתה. היית בעל מלחמות



ככל אשר-דרש קטון: לא נורא ואכזר בפעליו



בשדה המלחמה לבדה, אך מבט עיניך הזועם



ורעם צליל קולך האדיר, שדמה לרעם בגלגל,



החריד את-כל-משנאיך, כאלו קדחת פתאם



תקפה הארץ ותרגז.


מרציוס שב לבוא, כלו זב דם, ואויביו רודפים אחריו.

איש-צבא ראשון


הביטה, אדוני!

  


לרציוס


הן מרציוס!



הבה נחזיק אחריו או נפול עמו גם-יחד.


נלחמים ובאים לתוך העיר כלם.


סצינה חמישית.



קוריולי. רחוב.

אנשים רומיים באים בבטחה ובידם שלל.

רומי ראשון


את-זה אקח עמי לרומא.



רומי שני


ואני לי אקחה את-זה.



רומי שלישי


דבר ונגף ואבדון! דמיתי, כי-זה עשוי כסף.


תרועת מלחמה עוד נשמעת מרחוק.

מרציוס וטיטוס לרציוס באים ומחצצר עמם.

מרציוס


ראו עדת פוחזים כאלה, שהמה יעריכו רגעיהם



לפי דרכמונים מצלצלים וכסתות וכפות עופרת



ורקועי אגורות ושמלות, שיקבור אותן התלין



גם-יחד עם-נפשות התלוים שלבשון: – את-אלה ישלו



העבדים הנבזים בטרם עוד יתם הקרב: – הוי, הכום!–



התשמע קול תרועת המצביא? – נמהר-נא אליו ונחוש!–



האיש ששנאת כל-נפשי נתונה לו – טולוס אופידיוס –



הן הורג שם באחינו. קום אפוא, טיטוס הנבחר,



קח-עמך פה מן-העם לשמור העיר, ואנכי



אקחה את-אלה שקם בם עוד רוח ונלכה חושים



לעזור אחרי קומיניוס.



לרציוס


אדוני, הן דמך עוד שוטף;



כבדה היתה מלאכתך למאד עד-בלתי יכלת



לחדשה ולצאת שנית לקרב.



מרציוס

אדוני, אל-הלל!


המלאכה הזאת כמעט לא חממתני עדנה. – שלום!



הדם הנוזל מבשרי רק רפאות הוא לי, לא שואה;



ככה חפצתי לבוא לנגד עיני אופידיוס



וככה הלחם עמו.



לרציוס


בת-אלים היפה פורטונה



חשקה בך לאהבה. מי-יתן ושמו כשפיה



את-חרב אויבך קהה. יהי-נא, גבורי ונדיבי,



האשר לנושא כליך!



מרציוס


ורע לך גם-אתה,



כדרכו תמיד לבחיריו. – שלום!


מרציוס הולך.

לרציוס


הוי מרציוס הנעלה! –



לך ותקע בחצוצרתך במרומי חוצות הקריה;



קרא באזני כל-פקידי החיל הנמצאים בעיר,



וידעו את-אשר גזרנו. פנה-לך מזה והלאה!


הולך.


סצינה ששית.



בסביבות מחנה קומיניוס.

קומיניוס וגדודיו באים מדי שובם מן המערכה.

קומיניוס


השיבו את-נפשכם, רעי; נלחמתם בגבורה; הייתם



אנשים רומים באמת: לא עזי נפש בקרב,



ובסוגכם – לא קטני רוח. ואולם עוד-מעט, אדוני,



והתחדשו פני המלחמה: מדי הלחמנו שמענו



תרועה גדולה עולה אלינו ממחנה אחינו



ונשאת על-כנפי הרוח. – הוי אלי רומא הגדולים!



תנו להם עז וברכה ככל-אשר נשאל גם-לנו,



לבעבור שני מחנותינו יפגשו בשמחה יחד;



אז נזבח זבח תודה לכם!


רץ בא


מה-יש בפיך?

  
&gt; הרץ



התנפלו אנשי קוריולי על-לרציוס ועל-מרציוס יחדו;



ראיתי אחינו מתמלטים ונסים למו מחבואיהם,



ואקום וארוץ להגיד.



קומיניוס


אמנם לא טובות דברת,



ולו גם-דברת רק-אמת. כמה-זה עבר מאז?



הרץ


כשעה ויותר, אדוני.



קומיניוס


אין דרך מיל בינותינו; זה-עתה שמענו עוד קולות



תפיהם, ואיך-זה עברת לבשתך כברת מיל אחד



כשעה אחת ושלמה ואחרת להביא השמועות?



הרץ


אורבי הוולסקים רדפוני,



וארוץ שלשה וארבעה מילים בדרכים לא-סלולות;



ולולא זאת כי-עתה קדמתי כמחצית השעה.



קומיניוס


אך מי-זה האיש הבא פה,



ומראיו כאלו הפשיטו את-עורו מעליו? – הוי אלים!



הן צלם מרציוס הוא; וגם כי-ככה ראיתיו



לפעמים בעתות עברו.



מרציוס

מן החוץ


האם-זה אחרתי לבוא?



קומיניוס


הרועה לא ידע להבדיל בין-רעם בגלגל וחליל,



כאשר ידעתי אנכי להבדיל בין-צלילי שפת מרציוס



וקול אדם חלש אחר.


מרציוס בא.

מרציוס


האם-זה אחרתי לבוא?



קומיניוס


כן-הוא; אם דם-זה שאראה עליך איננו דם אויב



כי-אם זה-דמך אתה.



מרציוס


הו תן ואחבקך אל-לבי



בזרועות חזקות כחתן השש על-הכלה; בלבי



רק-רנן וגיל כאז בהגיע חג חתנתי,



בהאיר נרות הדונג מול-ערשי!



קומיניוס


הו חמדת כל-לוחם! –



וטיטוס לרציוס מה-שלומו?



מרציוס


שלומו שלום איש שעליו לדבר כל-רגע משפט:



את-אלה ישפוט למות, ואת-אלה – ללכת בגולה;



את-אחד יפדה או יחן, והפיל על-שני חתיתו.



ככה בשם שלטון רומא יחזיק ביד את-קוריולי



ונהל אותה כנהל כלב לאט לפי-חבל,



ואם-יחפוץ ירפה את-חבלו לרגע.



קומיניוס


איה העבד



המגיד כי-ראה אתכם מרדפים עד אל-חוריכם?



איהו? הביאוהו הנה.



מרציוס


הניחו באשר הוא שם;



רק אמת דבר המגיד: – כי-אמנם עדת יקירינו –



זה קהל האספסף – הוי דבר! – טרבונים שים-נא לאלה! –



גם-עכבר מפני החתול לא ינוס ככל-אשר נסו



אלה מפני נבלים השפלים עוד-יותר מהמה.



קומיניוס


ואיך התגברת עליהם?



מרציוס


היש לנו עת כי-אספר?



אין יש! – ואיה האויב? האדוני המקום פה אתם?



ואם-לא – מה-תשבו תחתיכם בטרם היותכם – –



קומיניוס

הוי מרציוס!


נלחמנו וגם שדדנו מעט, ואז נסוגונו



לחכות למועד נכון.



מרציוס


ואיה מחניהם המה? התדע אי-זה העבר



ששם הקימו את-מבחר צבאותם?



קומיניוס


חשבתי, מרציוס:



גדודיהם בטור הראשון הם הם האנטיטים,



שהמה בחירי צבאותם, ובראשם עומד אופידיוס,



זה צורם וכל-תקותם.



מרציוס


הנה-זאת תחנתי אליך



בשם המלחמות הרבות שנלחמנו איש בצד אחיו,



בשם דמנו השפוך יחדו, בשם כל-השבעות



שנשבענו איש לאחיו לאהבה איש אחיו עד-עולם:–



תן מקום לי במערכה אל-פני אופידיוס ואנטיטיו;



אל-תאחר רגע מעשותה, רק מלא את-כנפי הרוח



באבחת כידונים וחרבות וננסה אם-נכון הרגע.



קומיניוס


הן אמנם תשאל נפשי כי-יביאו אותך בתחלה



אל-רחצה נעמה ועל-בשרך ישימו צרי, ואולם



לא אערוב את-לבי להשיב פניך עת-תשאל דבר;



בחר לך אפוא אנשים ממיטב העם אשר-עמי,



לעזור לך במלחמתך.



מרציוס


אלה שנפשם חפצה



הם המה הבחירים האלה. אם-יש פה עמך אחדים –



ולבי בטוח בזאת – שימצא חן בעיניהם



הצבע שבו נמשחתי; – אם-יש פה אנשים שייראו



כל-שם רע שבעים ושבע מירא לבשרם ונפשם;–



אם נבחר מות ישרים בעיניהם מחיים רעים



ויקרה בעינם ארץ מולדתם מנפשם ועצמם:–



כי-עתה, אם אחד ואם רבים, ירימו את-ידם למעלה,



להגיד בזאת את-חפצם, ועלו אחרי מרציוס.


כלם צוהלים ומנופפים את חרבותיהם; נושאים אותו על זרועותיהם ומשליכים את מצנפותיהם למעלה.


ובכן: כאיש אחד כלכם! – הלחרב תעשו אותי? –



אם לא רק למראה עינים כל-זה, מי אפוא מכם



לא ישוה בארבעה וולסקים? אין פה אף-אחד בכם



אשר-לא יכשר להעמיד שריונו הקשה כמוהו



אל-פני אופידיוס הגדול. רק מעט מקרבכם אבחר –



אם-אמנם תודתי לכלכם – ויתרכם יראה את-פעלו



למועד מלחמה אחרת בהגיע העת הנכונה.



פנו וסעו לכם אפוא! ארבעה מפקידי יבחרו



את-אלה שלבם נוטה בתמים ללכת אחרי.



קומיניוס


לכו ובאו, חברי! עשו ולא רק דברו,



כי-אז תחלקו כל-שלל חלק כחלק עמנו.


הולכים.


סצינה שביעית

בשערי קוריולי.



טיטוס לרציוס בא. עוזב אחריו משמר לשמור על קוריולי, הולך לקראת קומיניוס וקיוס מרציוס בתף וחצוצרה, ועמו פקיד וגדוד אנשי-צבא ומרגל.

לרציוס


העמידו משמר למבואות, עשו את-מעשיכם כלם



ככל-אשר צויתי אתכם. אם אשלח, אז מהרו אלינו



את-צבאות המאה לעזרתנו; ויתרם ישפוק לכם



למצב למועד מצער: אם נכה במלחמה הזאת,



לא נוכל להחזיק בעיר.



הפקיד


אל-תדאג לנו, אדוני!


לרציוס


הלאה מזה! ואתם סגרו את-שעריכם אחרינו.–



ואתה, מוליכנו, בא והראנו אי מחנה הרומאים.


הולכים.


סצינה שמינית



שדה המלחמה בין מערכות הרומים ומערכות הוולסקים. תרועת מלחמה. מרציוס ואופידיוס באים איש מעברו מזה ומזה.

מרציוס


רק עמך חפצתי להלחם, כי אותך שנאתי יותר



מאיש אשר-נשבע לשקר.



אופידיוס


וככה שנאתיך גם-אני.



אין נחש באפריקה כלה אשר-שקץ אשקצהו יותר



משקצי את-שם תהלתך. בא ועמד על-רגליך.



מרציוס


אשר-יחדל ראשונה, זה יהיה לשני לעבד עד-מותו,



ואחריו ישפטוהו האלים!



אופידיוס


ואם אנוס מפניך, מרציוס,



רדפני כשפן.



מרציוס


עוד שלש שעות לא עברו, טולוס,



ואני נלחמתי לבדי בתוך חומות עירך קוריולי,



ואעש בה ככל-אשר היה עם-לבי; לא דמי הוא זה



אשר-תראני טובל בו; ולכן להנקם ממני



התגבר ואזר-נא הפעם כל-כחך ככל אשר-תוכל.



אופידיוס


לו הקטור היית, זה שבט הנוגש באבות-אבותיך



אשר אהב להתפאר תמיד – מידי לא-עוד תמלט.


נלחמים. וולסקים אחדים באים לעזרת אופידיוס.


מהירי-עזרה ולא בני-חיל, – איך כסיתם בחרפה את-פני



בתשועתכם הזאת הנמאסה!


הולכים מדי הלחמם ונרדפים על-ידי מרציוס.


סצינה תשיעית

המחנה הרומי.



תרועת מלחמה. תוקעים לאות לשוב. קול חצוצרות. קומיניוס ורומיים באים מעבר מזה, ומעבר מזה בא מרציוס, וידו נתונה בתחבשת, ועמו רומיים אחרים.

קומיניוס


לו אמרתי לספר באזניך את-דברי מפעלך היום,



לא האמנת לכל אשר-עשית. ובכל-זה אבשרם בקהל,



לבעבור סינטורים יבכו וישמחו יחדו לשמעם;



לבעבור פטריצים נאמנים יקשיבו וילבשו חרדות,



ובאחריתם ישתחוו אליך; לבעבור תתפלצנה הגבירות,



ובמורא-גיל תשמענה עוד; לבעבור טרבונים נבערים,



עם ההמון הנבאש יחדו, השונאים לכבוד תפארתך,



יאמרו למורת רוחם: "נברכה את-אלהינו,



כי-יש לרומא עירנו גבורי-חיל כאלה!"



אבל אתה הנה באת רק לשארית המשתה הזה



אחרי מלאך את-לבך לשבע.


טיטוס לרציוס בא עם מחנהו, בשובו מרדוף אחרי אויביו.

לרציוס


הו שר-צבאנו הגדול!



הנה הסוס למלחמה ואנחנו רק כסויו ואדרתו!



לו רק ראית –



מרציוס


אמי אשר-לה נתן כתב-רשיון לשבח את-זרעה,



הלא עת תהללני רק תקציף אותי; עשיתי



רק מה-שעשיתם גם-אתם, הלא-זה מה-שיכלתי;



כי קנא קנאתי לארצי כמוכם כלכם גם-אתם:



כל-איש אשר-מלא בידו לעשות כרצונו הטוב,



זה עשה יותר ממני.



קומיניוס

הרף, אל-נא תהיה


לקבר לשכר פעלותיך; טוב לרומא כי-תדע



את-ערך רכוש שלה: רק מחסום נשים לפינו,



רע שבעתים מגנבה ולא קטן מבגד בוגדים,



לו נאמר לכסות על פעלך ולהחשות מדבר בדבר



אשר גם-ראש כל-התהלות ושיאן טרם יגיעו



אל-ערכו הנכון באמת: כי על-כן ראה בקשתיך –



לאות לאשר-היית ולא חלף כל-אשר-נתת –



תנני ואדבר את-דברי באזני אנשי-הצבא.



מרציוס


פצעים שונים בבשרי, והמה עלי יכאבו



לשמוע בהזכירך אותם.



קומיניוס


ואולם אם-לא, והפכו



והיו הפצעים למכות טריות מאפס תודה



ונמקו עד-להיות למות. מכל-הסוסים הרבים –



ורבים מאד שלונו וטובים מכל-האוצרות



אשר-בזונו לנו בשדה ואשר-בעיר בזונו –



לך העשירי יהיה; ואף-גם תקח את-חלקך



בטרם יחלק השלל ליתר העם מסביב,



כפי אשר-תבחר אתה.



מרציוס


תודתי לך, שר-צבאי;



לא אוכל לצוות את-לבי כי-יאות לקחת שחד,



שלומים תחת חרבי: לא אבה לקבל את-אלה,



ורק אקח את-חלקי כמשפט כל-איש מקרב העם,



אשר-מרחוק ראה בעיניו את-כל-הנעשה.


תרועת חצוצרה גדולה. כלם קוראים “מרציוס! מרציוס!” ומשליכים למעלה את מצנפותיהם וכידוניהם; קומיניוס ולרציוס עומדים גלויי-ראש.


מי יתן וכלי השיר אשר-חללתם היום לעיני



לא ישמיעו קולם לעולם! אם-גם בשדה המלחמה



יחניפו התפים והחצוצרות לנו רק בחלקות



ואף-כי בערים וחצרות שכלם שם שקר וחנפה!



אם יהפך הברזל להיות רק כמשי-התולעת,



לא יהיה עוד לנו למחסה במלחמה. חדלו, אמרתי –



יען כי לא רחצתי עדנה את-אפי מדמו



או יען הכנעתי תחתי חדלי-כח אחדים –



זה אשר-עשו רבים מכם ולא הושם אל-לב –



תקראו אחרי מלא ותגדילו על-אחת שבע



את-תהלתי כל-היום; כאלו אהבתי לכלכל



את-נפשי הדלה בשבחים מרקחים במרקחת כזבים.



קומיניוס


רק ענו אתה במאד. אכזרי היית לכבוד



אשר-נחלוק בצדקה, תחת אשר עליך



לקבלו מאתנו בתודה. אחלי, הארך רוחך!



אם-ככה תתהולל בחמה ותתמרמר אל-נפשך אתה,



אז נאסור אותך בכבלים – כאיש אשר-ירע לנפשו –



ונדבר עמך בנחת. – ובכן יודע-נא אפוא



למלא הארץ מסביב את אשר-ידענו כלנו,



כי קיוס מרציוס הוא זה אשר על-ראשו שומה



עטרת המלחמה הזאת. לאות על-כל-זאת נתתי



את-סוסי לו האביר, הנודע בכל-המחנה,



עם כל-עדיו אשר-עליו; ולמן-היום והלאה,



תחת כל אשר-פעל בשערי קוריולי,



וברצון כל-העדה מסביב ובקריאות חן-חן גדולות,



יקרא לו קיוס מרציוס קוריולנוס. – ואתה



יהי לך השם הנוסף לתפארת לעולמי-עולמים!


קול חצוצרות. תרועה וקול תפים.


כלם



קיוס מרציוס קוריולנוס!



קוריולנוס


אלכה וארחץ עתה; והיה אם פני יזכו,



אז תראו אם-אדמו ואם-לא; אך יהי את אשר-יהיה:



תודתי לך: – אחשבה לרכוב על סוסך ולתת



כבוד ועז בכל-עת ללוית השם החדש



ככל אשר-תוכל ידי.



קומיניוס


ועתה נשוב לאהלנו;



ושם, בטרם עוד נשכב לנוח, נכתוב לרומא



על-דבר כל-אשרנו הגדול. – ואתה, טיטוס לרציוס,



שוב-נא מזה לקוריולי, ושלחת אלינו לרומא



את-בחירי העיר אשר-עמם נוכל לדבר דברינו



לטוב גם-להם ולנו.



לרציוס


יהי כדבריך, אדוני.



קוריולנוס


רק לצון חמדו עמי האלים להם. אנכי,



אשר זה-עתה מאנתי לקחת מתנות מלכים,



עלי היא שומה לשאל עתה נדבת-חסד



מאת שר-צבאי.



קומיניוס


כל אשר-תשאל, תעשה. מה-היא?



קוריולנוס


שכנתי לפני ימים פה בקוריולי העיר



בבית איש עני, שלבו היה טוב עלי: –



והוא הנה קרא אלי; ראיתי אותו בשביה;



ואולם אופידיוס היה לנכח פני, ולכן



גבר קצפי על-רחמי: ועתה, ראה בקשתיך,



שלח את-אדון משכני הנדכא לחפשי הפעם.



קומיניוס


מה-טוב שאלת מעמי! לו היה האיש הלזה



רוצח בני וטובחו, כי-עתה גם-אותו עשיתי



חפשי כיום. – שלח אותו חפשי לנפשו, טיטוס.



לרציוס


מרציוס, מה-שמו?



קוריולנוס


ביפיטר נשבעתי, שכחתי: –



עיף אנכי; כן-הוא, זכרוני הולך ורפה. –



האין לכם פה מעט יין?



קומיניוס


נלכה ונשוב לאהלינו;



הדם על-פניך יקרש; הנה הגיע המועד



לשים עין על-זה. לכו ונלכה כלנו.


הולכים.


סצינה עשירית

מחנה הוולסקים.



קול חצוצרה. תקיעת שופר. טולוס אופידיוס בא, והוא זב דם, ושנים שלשה אנשי-צבא עמו.

אופידיוס


העיר נלכדה!



איש-צבא ראשון


אם נקים את-דברי הברית אשר-יטלו עלינו,



יסורו מעלינו כלם.



אופידיוס


את אשר-יטלו עלינו! –



מי-יתן והייתי לרומי; כי לא אוכל, בהיותי וולסקי,



להיות את אשר-הנני. – את אשר-יטלו עלינו! –



מה-נוכל לקוות טוב מברית הכרותה לנו,



אם הכנע הכניעונו לשבט או לחסד?



חמש פעמים נלחמתי עמך, מרציוס, וחמש פעמים



גברת עלי, וכן תגבר – זאת אדע – לו גם-נפגש



איש אחיו לרב כרב לאכלנו יום-יום.–



במוסדות הארץ נשבעתי! אם-אשוב להתיצב לפניו



זקן מול זקן, אז תהיה בו ידי עד-השמידו כלה



או ידו תהי בי ככה; רוח קנאתי חדלה



מהי­ות נדיבה כלפנים. אם חשבתי בלבי ראשונה



לדכאו בכח מול כח, בחרב נאמנה מול חרב,



שבתי ונתתי אל-לבי לבוא עליו בצדיה



ככל אשר-יהיה מקרה. אם בחמה ואם בערמה.



איש-צבא ראשון


רק שטן הוא!



עז-נפש, אך ערום איננו למדי.



אופידיוס


רוח גבורתי הטמאה, כי-נתן בה זה את-חלאתו,



ולכן נסה ממני; לא שנה ולא מקדש אלים,



לא חסר-שריון או מחלה, לא היכל ולא קפיטוליום,



לא תפלת הכהנים, לא מועד העלות קרבנות,



אשר תשך כל-חמה מפניהם, – כל-אלה לא יצליחו



לעצור בעדי בחקותם הנבערות ובכל-משפטיהם



ובעד שנאתי למרציוס: בכל אשר-אמצא אותו,



בבית או-גם בנוה אחי, ולו גם-אדע כי-אחטא



לחק ולארח גרים, – את-ידי הזידונה ארחץ



בדם לבו. לכו העירה, ודרשו מי ישמור עליה



ואת-מי יוליכו עמם לרומא לבני תערובות.



איש-צבא ראשון


האין את-לבך ללכת?



אופידיוס


ביערת הגפר מחכים לי;



אחלי – מנגב לטחנות העיר – שם לי תביאו



כל-חדש וכל-אשר נעשה בארץ, כי לפי-צעדיהם



אכונן את-דרכי גם-אני.



איש-צבא ראשון


כדבריך כן אעשה, אדוני.


הולכים.


אקט שני



סצינה ראשונה.

רומא. ברחוב העיר.



מנניוס, סיציניוס וברוטוס באים.

מנניוס


האבגור הגיד לי, כי חדשות תבאנה לנו בלילה הזה.



ברוטוס


הטובות אם רעות?



מנניוס


לא כאשר ישאל העם לו, כי אין הם אוהבים את-מרציוס.



סיציניוס


רוח הוא גם בחיות להכיר את-אוהביהן.



מנניוס


אחלי, הגידה לי, את-מי יאהב הזאב?



סיציניוס


את-השה.



מנניוס


כן, לבעבור טרף אותו; כאשר יאמרו בני-האספסוף הרעבים לטרוף את-מרציוס הנדיב.



ברוטוס


אמנם שה הוא באמת ורק כדב יהמה.



מנניוס


באמת שה הוא, אשר חייו חיי-דב. הן שניכם אנשים זקנים אתם: הגידו-נא לי דבר אשר-אשאלכם.



שניהם


שאל, אדוני.



מנניוס


אי-זה החטא אשר-ימעט מרציוס עשותו ואשר-שניכם לא תרבו לעשותו?



ברוטוס


לא מום אחד בו, כי-אם כל-מום ומום.



סיציניוס


ראש לכל גא הוא מאד.



ברוטוס


וגם יאהב להתהלל שבעתים מכל-אדם.



מנניוס


אכן זר הדבר הזה: הידעתם אתם שניכם את אשר-יאמר עליכם בעיר? חפצתי להגיד בזה – את אשר-נאמר עליכם אנחנו בני-הפלגות העליונות. הידעתם?



שניהם


ובכן מה אתם אומרים עלינו?



מנניוס


הלא דברתם זה-עתה על-אודות הגאוה – אבל האם לא תתקצפו?



שניהם


אין-דבר, אין-דבר, אדוני.



מנניוס


יהי אפוא את אשר-יהיה; כי-הנה בא עליכם שודד קטן לעת-מצא לגזול מעמכם חלק גדול מארך-רוחכם. שלחו מפניכם כל-רסן ותנו לזעמכם להשתפך ככל אשר-יהיה עם לבכם; ומה-גם אם תתענג נפשכם על-זה. ובכן: דפי אתם נותנים במרציוס על-דבר אשר גא הוא?



ברוטוס


לא אנחנו לבדנו עושים כזאת.



מנניוס


ידעתי מאד מאד כי אין אתם יכולים לעשות דבר לבדכם; עוזריכם אשר-לכם רבים, ולולא זאת הנה כל-מפעליכם הלא עשה יעשו בסכלות רבה; מעלות רוחכם הן מעלות רוח-ילדים, עד-כי לא תוכלו לעשות דבר לבדכם. מדברים אתם על-דבר הגאוה – הוי, לו יכלתם להפנות את-עיניכם ולראות את-אחוריכם ולהביט אל-נפשכם פנימה, למען תדעו את-כל-סגלותיכם אשר-לכם! הוי, לו רק יכלתם לעשות כזאת.



ברוטוס


ומה לו כן-נעשה?



מנניוס


כי-אז ראיתם שני אנשים פקידים חדלי-ערך, גאים, עריצים, נרגנים, אשר שמם אוילים, מאין כמעט כמוהם ברומא.



סיציניוס


מנניוס, גם-אתה נודעת בעיר עד-בלי-די.



מנניוס


כן-הוא! איש עלז אנכי, מבני הפטריציים, האוהב כוס יין טוב, אשר לא בא אל-קרבו אף נטף-מים אחד ממי הטבר. אומרים עלי, כי אין לבי נוטה לקרא תמיד חן-חן לכל-הבא ראשון לצעוק חמס; מתעבר אני ומהיר-חמה לשמע תלונות דלות במאד מאד; איש אנכי, אשר-יקרו לו אחורי הלילה שבעתים ממצח הבקר. את אשר-יחשב לבי, אותה אדבר, ואת-חמתי אשפך עם-רוח פי. אם אפגוש שני שופטים כבדי-חכמה כמוכם – הן לא אוכל להגיד כי מבני ליקורגוס אתם; ואם שקויכם אשר-תערכו לפני יהיה לזרא לחכי, אז אעוה את-פני למולכם. לא אוכל לדבר אליכם לאמר: אדוני הנעלים, דעו כי-דברתם אלי בחכמה, ואני ראיתי את-החמור אשר-התחבר עם-רב דבריכם; ואף-כי שומה עלי לשאת בארך-רוח את דברי אלה אשר-יאמרו, כי אנשים נכבדים ונשואי-פנים אתם, אבל כזבים עד-לשאול ידברו אם יאמרו כי-פני אנשים כנים לכם. ואם אראה לכם את-הפנים האלה, כפי אשר-הם חקוקים בתוך נפשי, הבזאת תוכחו לדעת כי נודעתי בעיר עד-בלי-די? מה און תראינה עיניכם העורות הנפקחות לרוחה, עד-כי תמצאו בתכונת נפש זאת כי נודעתי בעיר עד-בלי-די?

  


ברוטוס


רב-לך, אדוני, רב-לך, יודעים אנחנו אותך למדי.



מנניוס


אין אתם יודעים אותי ולא את-נפשכם ולא כל-דבר. רק צמאה נפשכם אל-הכבוד אשר-יתן לכם האספסוף הדל במצנפותיו ובנעליו אשר-ברגליו. כל-העת אשר-לפני הצהרים תעבור עליכם לריק בזאת אשר-תשמעו לריבות דברים אשר-בין אשה מוכרת תפוחי-זהב ובין איש מוכר שכר בבורו ואת-הריב הזה בגלל שש אגורות-נחשת תעבירו למועד אחר ליום משפט שני. אם עליכם לחקור ולדרוש דבר בין אדם לאדם, וברגע ההוא בא לכם במקרה חלי-מעים, אז יהיו פניכם פתאם פני לצים מתחפשים באפר; את-הדגל האדם תרימו בידכם ותקדשו מלחמה על כל-ארך רוח; ובזעקכם בקול גדול להביא לכם כלי לגללי צאתכם, תפטרו מלפניכם את-דבר הריב הנעקש והוא סבוך שבעתים מאשר היה לפני חקרכם אותו. כל-השלום אשר-תביאו בדבר הריב לא יהיה בלתי אם-בזה אשר-תקראו לשני בעלי-הריב נבלים. אכן זרים ונפלאים אתם גם-שניכם.

  


ברוטוס


רב-לך, רב-לך, נודע אתה בשערים כי-גדול כחך להיות לץ בעת משתה מהיות חבר לסוד היועצים אשר-בקפיטוליום.



מנניוס


גם-כהנינו הגדולים יהפכו ויהיו ללצים, אם ימצאו בדרכם אנשים נלעגים כמוכם. כן אף-דבריכם טובים ומקבילים לחפצכם, אין הם שוים בעמלכם להניד את-שערות זקנכם אנה ואנה; ושערות זקנכם אינן ראויות לכבוד לתת להן קבורה בתוך הכר אשר למוכר בלויי-סחבות או למלא בהן את-המרדעת אשר-על-דבשת החמור. ובכל-זה הלא-יש לכם מלה על לשונכם, כי מרציוס אדם גא, בעוד אשר האיש הזה, גם-אם-נמעיט מאד את-מחירו, עולה בערכו שבעתים מכל-אבותיכם ואבות אבותיכם מימי דיקליון ועד-הנה, כי אף-לא נבצרה כי אחדים מן הטובים בהם היו מדור-דור מבני התלינים. ועתה אלהים עמכם, אלופי ושרי! לו אמרתי להוסיף עוד לדבר עמכם מעט, הנה יראתי פן תדבק חכמתכם הגדולה גם-בי, כי-אתם הן הייתם לרועי הבקר אשר-בקרב ההמון הגדול. הנני מוצא עז בנפשי לבקש אתכם לתת אותי להפרד מעליכם.


ברוטוס וסיציניוס הולכים הצדה.

וולומניה, וירגיליה, ולריה באות עם בנות-לויתן.


מה-שלומכן, גבירותי, אשר-יפיכן לא יקטן מיקר רוחכן – גם-הירח, לו התהלך על-פני האדמה, לא היה יקר מכן – ולאן אתן נחפזות ללכת אחרי עיניכן?



וולומניה


מנניוס הנכבד, הנה מרציוס נערי הולך ובא. בשם אהבת יונו, אל-נא תעצרנו פה מלכת.



מנניוס


האמנם-כן, שב מרציוס לבוא?



וולומניה


כן, מנניוס היקר, ועמו כבוד ותפארת רבה.



מנניוס


הא לך את-מצנפתי, יפיטר, ואני אודה לשמך. – האמנם מרציוס בא?



וירגיליה וולריה


כן-הוא, אמת הדבר.



וולומניה


ראה, הנה פה מכתב מאתו. גם לסוד-הסינטורים יש מכתב, וגם לאשתו יש אחד. אם לא אשגה, יש לך בביתך מכתב כתוב גם-אליך.



מנניוס


כל-ביתי יחוג וינוע בלילה הזה: – הנה מכתב גם-אלי!



וירגיליה


כן, אל-נכון, יש מכתב גם-לך; אני ראיתיו.



מנניוס


מכתב גם-אלי! הדבר הזה נותן רפאות לבשרי לשבע שנים; בכל-העת הזאת אלעג מלא-פי לרופאי. הנבחר מן הסמים הטובים אשר-צוה לנו גלינוס הלא יהיה רק משחת רופא-אליל אם נשוהו אל-זאת, ואם אל-התרופה הזאת נדמהו, לא יגדל ערכו מערך שקוי אשר ינתן לסוס. – האם לא פצוע הוא? הלא הסכין מעודו לשוב אלינו כסוי-פצעים.



וירגיליה

אח, לא, לא, לא!

וולומניה


אמנם-כן, פצוע הוא, ואני אודה אל על-זאת.



מנניוס


גם-אני כמוך אודה אל, אם-רק לא הרבו את-פצעיו עד-בלי-די:– האם גברה ידו על האויב ואת-תפארת עזו הוא מביא עמו בצקלונו?– הפצעים נאוים למראהו.



וולומניה


במצחו נפצע. מנניוס, זאת לי הפעם השלישית אשר-הוא שב אלינו מעטר בעטרת עלי-אלון.



מנניוס


האם יסר את-אופידיוס דיו?



וולומניה


טיטוס לרציוס כותב: – שניהם נלחמו יחדו איש אל-אחיו, ואולם אופידיוס התחמק וימלט.



מנניוס


ואף-גם טוב עשה כי-התחמק, על-זאת אוכל להשבע לו. לו עמד עוד מעט לפניו, כי-עתה לא חפצתי בפיד פידיו זה, גם-לו נתנו לי תחת המכות האלה את-כל-ארגזי קוריולי עם-כל-הזהב אשר-בהם. היודעים הסינטורים את-כל-הבשורה הזאת?



וולומניה


הבה נלכה, גבירותי הטובות. – כן, כן, כן: לסוד-הסינטורים באו מכתבים מאת שר-הצבא, אשר-בהם יתן לבני את-כל-הכבוד ואת-כל-התפארת אשר-למלחמה הזאת. המעשה אשר-עשה עתה עולה על-כל-מעשיו מלפנים.



ולריה


אמנם-כן, אותות ומופתים יספרו על-אודותיו.



מנניוס


אותות ומופתים! כן-הוא. ואולם לא היו נעשים אותות ומופתים בלעדי ידו החזקה.



וירגיליה


יתן אלהים והיתה כל-זאת אמת!



וולומניה

אמת היא! אמת היא!

מנניוס


אמת! הנני ואשבע לכן, כי אמת כל-הדברים. מה-מיצורי בשרו נפצע? אל הטרבונים אלהים יברככם, אדוני ושרי הגדולים! מרציוס הנה שב, ויש-לו עתה סבה חדשה להיות גא. מה-מיצורי בשרו נפצע?



וולומניה


בשכמו ובשמאלו נפצע. צלקות רחבות תהיינה לו עתה בזה, ואותן יוכל להראות לעיני העם, ביום בואו לנחול את-מקומו. בהכותו את-טרקוינוס אחור נעשו לו שבעה פצעים בבשרו.



מנניוס


אחד בערפו ושנים במתניו – תשעה הם ככל-אשר-ידעתי.



וולומניה


לפני המלחמה האחרונה הזאת היו לו עשרים וחמשה פצעים.



מנניוס


ועתה הם עשרים ושבעה, וכל-מחץ היה לקבר לאחד מאויביו.


קול מצהלות וקול חצוצרה.


שמעו, הנה חצוצרות!



וולומניה


אלה המה המוליכים את-מרציוס! לפניו יהלך קול-ששון ואחריו יעזוב דמעות:



המות, זה רוח באפל, ינוח בידו החזקה;



והרים אותה ונפלו חללים בקול נאקה.


תרועה. קול חצוצרות. קומיניוס וטיטוס לרציוס באים, וביניהם קוריולנוס מעטר בעטרת עלי-אלון, ואחריהם פקידים, אנשי-צבא ומבשר.

המבשר


שמעי-נא, רומא, ודעי כי-נלחם מרציוס לבדו



בשער קוריולי, ושמה בכבוד רב



נוסף שם חדש על שמו הראשון קיוס מרציוס,



השם לתפארת עולם: קוריולנוס – ועתה שלום,



שלום היה ברומא, קוריולנוס, אתה המהלל!


תרועת קול-חצוצרה.


כלם



שלום היה ברומא, קוריולנוס, אתה המהלל!



קוריולנוס


רב לכם דבר בזה, הן רק את-לבי תכאיבו,



אחלי, הרפו מזה.



קומיניוס


ראה, אדוני, הנה אמך.



קוריולנוס


הנה היא! אל כל-האלים, ידעתי, הרבית תפלותיך



לצוות לי את-הברכה.


כורע על ברכיו.

וולומניה מקימה אותו


לא-כן, איש-צבא הנבחר.



קומה, מרציוס הנדיב, קומה, קיוס הנכבד,



ועוד לך, לפי-מעלליך, שם חדש להרבות התהלה,



ובכן אפוא? האם עלי שומה לקרא לך קוריולנוס! –



ראה-נא, הנה אשתך!



קוריולנוס


הוי, דממה את לי הנעימה, אשריך!



האם שחק שחקת לו תראי מביאים אותי בארון,



ובכן תבכי עתה למראה תפארת-עזי?



הוי, חמודתי! הן עיני אלמנות בקוריולי בוכות ככה



ואמות שכולות בנים.



מנניוס


האלים עטרוך עתה!



קוריולנוס


העודך חי? אל ולריה הוי, גברתי החמודה, סלחי-נא לי!



וולומניה


לא אדע לאן עלי לפנות: – היה ברוך לי, הבא!



וברוך שר-הצבא, ואתם פה כלכם ברוכים.



מנניוס


שלום מאת-אלף מונים. יכל יכלתי לשחק



וגם-לבכות; קל אנכי וגם-כבד: – היה-נא שלום!



תבוא-נא המארה ותשרש לב כל-איש,



אשר לא ישמח היום באמת לקראת בואך!



את-שלשתכם שומה על רומא לענג ולפנק באהבה.–



ואולם בשמי נשבעתי! עוד יש עצי-סרק יבשים,



אשר לא יחפצו בדבק-בם נצר רך להיטיבם,



עד-תהיה לסגלה להם גם-אתה. שלום לכם, הלוחמים!



לקוצים נקרא קוצים, ולסלף אוילים –אולת.



קומיניוס


נאמן לנפשו תמיד!



קוריולנוס


מנניוס – כאשר הוא תמיד!



המבשר


פנו פה דרך ונלך!



קוריולנוס לוולומניה ולוירגיליה


תני ידך, וגם-את תני יד לי!



בטרם גג ביתנו יהי לי לצל על-ראשי



אלכה-נא לראות ראשונה את-פני הפטריציים הטובים,



שהם פקדוני לשלום וגם כהנות לי נתנו לכבוד.



וולומניה


ברוך אלהים שהחיני לראות בהנתן כל-חפצי



ובבנין כל-חזון אשר-חזה לבי מאז ומעודי.



רק-אחת עוד חסרנו, ואולם ידעתי אל-נכון,



כי גם-זאת לך תביא רומא.



קוריולנוס


נבחר בעיני להיות,



את אם לי נחמדה, עבד להם בדרכי,



מהיות למושל עמם יחדו בדרכם המה.



קומיניוס


עלו ובאו אל-הקפיטוליום!


קול חצוצרות. תקיעת שופרות. כלם חוגגים הולכים כאשר באו.

ברוטוס וסיציניוס מגיחים ממקומם.

ברוטוס


כל-לשון רק בו תדבר, כל-עין אשר-כהה



חוגרת ראי לראותו; המינקת המרבה להג,



כרב לתמהון לבבה, לא תשמע בזעוק היונק



העת אשר-בו תשיח; השפחה בחדר-המבשלות



תדביק את-מדה הנבחר אל-ערפה השחור מעשן



ותעל על-החומה לראותו; עמודים, מעקות וחלונות



מלאים מפה לפה, הגגות נושבים מאדם,



על-זיזי מוטות רוכבים המוני-המונים שונים,



וכלם כלם אחזם החשק הזר לראותו.



כמרים אשר לא-נראו מעודם כמעט בחוצות



נדחקים אל-בין ההמון ואיש את-אחיו ידחוף



לכבוש לו מקום שמה; נשים כסויות צעיף



מסגירות את-נגה הלבן עם-רקמת זיו האדם,



אשר על-פני לחייהן המפנקות והמענגות,



להיות לשלל-הנשיקות של פבוס הלוהט באש.



תשאות מלאה העיר, כאלו אל מסתתר



ההולך עמו התגנב חרש אל בתי-נפשו



ויתן ליצרי גוו חן וחסד עליון.



סיציניוס


ופתאם לפתע, האמן-לי, יהיה גם לקונסול.



ברוטוס


ואז, עת אשר-ישלט, נגאל מן הכהנה.



סיציניוס


יבצר ממנו לשאת בנחת את-סבל כבודו



מראשיתו ועד-אחריתו, ולכן יתחמק ממנו



כל-בצעו אשר-בצע.



ברוטוס


וזאת נחמתנו!

  


סיציניוס


האמן-לי: הקהל אשר-העמיד אותנו תחתיו,



עקב איבתו הישנה, על-נקלה ישוב וישכח,



בהיות גם-סבה קטנה, את-הדר כל-כבודו החדש;



וכי נתן יתן סבה – בזאת אני בטוח,



כי גאות לבו תגרה אותו עד-יעשנה.



ברוטוס


שמעתי אותו בהשבעו, כי-גם אם-יהיה עם-לבו



לבקש לו כהנת קונסול, לא יבוא אל שוק העיר



ולא ילבש בלויי מעיל להיות לאות לענוה,



ולא יראה לעם את-פצעיו, כחק מימים ימימה,



לשאול כי-ישיב עליו את-נשמת פיו הנבאש.



סיציניוס


האמנם!



ברוטוס


אמנם ככה דבר: נבחר בעיניו להשיב



ידו מן הכהנה, אם-לא האצילים לבדם



יתנוה לו גם-יחד עם ראשי נשיאי-המטות.



סיציניוס


לא תשאל נפשי יותר זולת כי-יקום דברו



ויעשה ככל-אשר-אמר בבוא לו יום-המעשה.



ברוטוס


ואמנם ככה יעשה!



סיציניוס


כי-עתה נכון הדבר



כנכון מאויינו עליו, כי-ככה יבוא אידו.



ברוטוס


וזה בא יבוא – ואם-לא, אז אחרית לכל-ערכנו.



ולכן אפוא עלינו לדבר השכם והערב



על-לב העם עד-יאמין, כי-שנא אותם תמיד;



ולו רק-משלה לו ידו עתה הפכם לחמורים;



את-פיות הדוברים בשמם סכר לבלתי דבר;



את-חפשתם לקח מאתם; כי לכח ולכשרון המעשה



נחשבו כלם בעיניו לחסרי לב ותבונה,



כגמלים בשדה מלחמה, אשר-ינתן מספוא



להם רק לבעבור ישאו את-סבלם, ומכות נאמנות



יכו אם יפלו תחתיו.



סיציניוס


אם-ככה, ככל-אשר-תאמר,



נעשה עד-בוא היום אשר-חזק מצחו הגדול



יסית אותו בעם – ויום זה יבוא אל-נכון



אם נגרה אותו בו; וזה הן קל לעשותו



כסכסך כלבים בצאן – אז תאחז לבת אשו



בערמת קשם היבש, ועשן הפיח הזה



ילבישהו קדרות לעולם.


ציר בא.

ברוטוס


מה-יש בפיך להגיד?



הציר


נקראתם להביא שניכם אל-בית הקפיטוליום;



נכון הדבר כי-מרציוס היה יהיה לקונסול:



ראיתי האלמים נדחקים לבעבור ראות אותו,



והעורים לבעבור ישמעו את-קולו לעת ידבר;



נשים כבודות השליכו כנגדו את-נעלי ידן,



גבירות ועלמות את-סדיני חגורן ומטפחותיהן



ברגע עברו לפניהן; אלופים השתחוו אליו



כהשתחוות לפסל יפיטר; ההמון הקים שאון



כשאון הסער בהשליכו מצנפות אל-פני השמים:



מעודי לא ראיתי כזאת.



ברוטוס


נלכה לקפיטוליום!



תהיינה עינינו פתוחות ואזנינו פקוחות תהיינה



לעת הזאת, ולבבנו נכון לקראת הבא.



סיציניוס


הנני ואלך עמך.


הולכים.


סצינה שנית.



היכל הקפיטוליום.

שני פקידים באים ומניחים מרבדים על הקרקע.

פקיד ראשון


הבה! מהר! עוד מעט ויבאו כלם. מה-מספר העומדים עתה על-הכן להבחר לכהנת הקונסול?



פקיד שני


שלשה, אומרים. ואולם הכל מאמינים, כי קוריולנוס יעלה לכהנה.



פקיד ראשון


גבור-חיל הוא! ואולם גא הוא מאד ואת-המון-העם לא יאהב.



פקיד שני


בחיי ראשי! רבים היו אנשים גדולים אשר-דברו אל העם בשפת חלקות, ואותו לא אהבו, וכן יש אשר-אהב העם אותם, ולא ידע מדוע. ובכן: אם יאהבו, לא ידעו על-מה, ואם ישנאו, אין להם סבה נכונה גם-לזאת. ולכן אפוא, יען אשר-קוריולנוס לא ישים לב אם יאהבוהו ואם ישנאוהו, יוכיח בזאת כי יודע הוא היטב להעריך את-מעלות רוחם; ואת זאת יראה אותם היטב בנדיבות רוחו בזה, אשר לא יתבונן אליהם ולא ישים אליהם לב.



פקיד ראשון


לו באמת לא נתן לב לאהבתם וגם-לשנאתם, כי-עתה עמד בתוך בלי משא-פנים, מבלי עשות להם חסד או און. אבל הן הוא מבקש את-שנאתם בקנאה גדולה שבעתים מאשר יוכלו להשיב לו, ולא יניח דבר אשר-יוכל להוכיח להם כי איש-ריבם הוא באמת. אכן כי-יבקש איש להראות כמתאמץ להעיר על-נפשו את-חמת העם ואת-קצפו, הלא גם-זה רע ככל-אשר רע הדבר השני אשר-יתעב –: להחניף לעם בחלקות תחת אהבתו.



פקיד שני


הנה גדולות עשה למולדתו ושכרו הרבה מאד; וגם בהתנשאו לא היו מעלות סלמו מרוחות כמעלות הסלם אשר-לאנשים, היודעים לנטות אחרי כל-רוח ולהתהלך לפני העם באמרי-נעם אשר לא יעשו כל-מעשה זולתי יסירו לפניו בכל-רגע את מצנפותיהם מעל ראשם ובזאת ישיגו ממנו כבוד ושם טוב. והוא הן את-פעלותיו נטע בתוך עיני כל-העדה ואת-כל-מעשיו בתוך לבם, עד-כי אם יחביאו את-לשונם בתוך חכם ויחרישו ולא יגידו, ונחשבה להם זאת לעולה ולשלום רעה תחת טובה. אם אחרת ידבר איש, והיתה זאת רק רשעת-לב, אשר על-פניה תכזב כרגע ואשר-תקצור תוכחות ומוסר מפי כל-שומע.



פקיד ראשון


רק אל-נא נוסיף לדבר עוד בו; איש נעלה הוא מאד. פנה דרך, כי באים הם.


תרועת חצוצרות. באים קומיניוס, מנניוס, קוריולנוס, סינטורים, סיציניוס וברוטוס, והליקטורים הולכים לפניהם. הסינטורים יושבים איש על מקומו והטרבונים גם-הם איש על מקומו על-ידם.

מנניוס


אחרי חרצנו דבר על-אודות הוולסקים



ואל טיטוס לרציוס שלחנו לקרא לו לשוב אלינו,



לא נותר לנו עתה, בבואנו אל-פנת הראשה



של אספת-מלואים הזאת, זולתי לתת כבוד



לזה אשר-לו יאתה עקב כל-הגדולות הרבות



אשר-עשה עתה למולדתו. – אמצא-נא חן בעיניכם,



אתם חשובי זקני-העדה, ואשאל מכם כי-תבקשו



את-האיש שעתה הוא קונסול ולפנים היה שר-צבא



לעת המלחמה הגדולה אשר-כלתה עלינו לטובה,



וספר מעט באזנינו את-הגדולות והנצורות הרבות



אשר-עשה קיוס מרציוס קוריולנוס, היושב עמנו



פה בבית הזה, לבעבור נודה גם-לשניהם



ולבעבור נתן לגבור את-הכבוד הראוי לו.



סינטור ראשון


דבר, קומיניוס הנחמד, אל-תמנע ממנו כל-דבר



מהיותו ארך מספרו; תנני, להפך, לחשוב,



כי-נבצרה מעם ממשלתנו לשלם לאיש כגמולו



ככל-אשר בקשה נפשנו.


אל הטרבונים


ואתם קריאי העם!



אחלי, תנו-נא בטובכם אזן קשבת לנו,



ואחר, היו-נא בחסדכם לנו לפה אל-העם



לקים את אשר-חפצנו.



סיציניוס


אכן נקהלנו בזה



לכלכל כל-דבר באחוה; גם אין לבנו פונה



מכבד ונשא את-זה שבשמו התאספנו פה.



ברוטוס


ואף-זאת כי שמחים אנחנו לעשות כל-אלה עתה,



בחשבנו כי-עתה יפקוד את-העם בתמת לב



ויוקיר אותו עתה שבעתים מאשר עד-כה.



מנניוס


חדלו מזה, רק חדלו, אלו החרשתם כי-עתה



הטיבותם מאשר דברתם. הגידו רק עוד: התחפצו



לשמוע לדברי קומיניוס?



ברוטוס


בכל-נפשנו ובכל-מאדנו!



ואולם אם הזהר הזהרתי, והיה גם-זה נכון



במקום הזה שבעתים מדברי תוכחתך אתה.



מנניוס


הן יאהב את-עמכם הלז; אך אל-נא תאנסוהו להיות



גם-חבר לו לישון עמו. – קומיניוס הנחמד, דבר!


קוריולנוס קם ללכת.


אל-נא, שוב פה ושב!



סינטור ראשון


שב-נא, קוריולנוס!



למה תכלם משמוע כל-אשר-עשית בנדיבות?



קוריולנוס


סלחו לי, זקני ואצילי! נבחר בעיני לרפא



את-פצעי שנית משמוע בספרם איך באו לי אלה.



ברוטוס


אדוני, קותה נפשי, כי לא דברי יגרשוך מזה.



קוריולנוס


אל-נא, אדוני! אכן זה רבות פעמים יכלתי



לעמוד למול מכות חרב, ומפני מלים ברחתי.



לא דברת אלי נעימות, ולכן לא הכאבתני;



ועמך אשר-אמרת הלא לפי-ערכו אהבנו.



מנניוס


שב-נא, ראה בקשתיך.



קוריולנוס


טוב בעיני כי-אתן



לאיש כי-ישרוט שרטת בראשי בחם היום,



בהשמע תרועת מלחמה, משבת בחבוק ידים



ושמוע בהעשות נפשי הדלה למליצה ומשל.


הולך.

מנניוס


איך אפוא יחניף בחלקות להמונכם הרב והשונה –



אשר רק-אחד מאלף ייטב – בעודכם רואים



כי נבחר בעיניו להקריב כל-בדי בשרו לתהלה



מהקריב אזן אחת לשמעה? – קומיניוס, דבר!



קומיניוס


חסר-קול אנכי מדבר, ואל לשפה רפה



לתנות פעלי קוריולנוס. ראשית צדקה יאמר –



הוא אמץ-לב באדם, וזה אשר-לו הוא, אותו



ינשא לרב למעלה; אם-ככה הדבר, אז הנה



האיש אשר-בו אדבר אין שני על-פני כל-הארץ



אשר שקל ישקל עמו יחדו במאזנים.



בן-שש-עשרה שנה היה, בעלות טרקויניוס על רומא,



והוא מחוץ למערכה כבר נלחם אז בחרבו.



נשיאנו אז, אשר-אזכיר שמו בכבוד גדול,



ראה אותו בהלחמו: לחיו כאשה בקרב,



וזה הנה מניס מלפניו לוחמים ששפתם שעירה;



איש רומי אשר-כרע לארץ פדה מקרב המהומה;



הכה לעיני הקונסול שלשה ממחנה האויב;



פגע בטרקויניוס בנפשו ויכרע אותו על-ברכו.



ביום הלזה לגבורותיו, כאשר עוד יכל להראות



כאשה על-פני התיאטרא, הראה כי-איש הוא בקרב,



וחלף כל-מעשיו עטרוהו בעטרת עלי עץ-אלון.



ובחלוף נעורותיו ככה ויבשל ויהי לאיש,



אז גאה כלו כים; בסערת שבע-עשרה מלחמות



עמד מאז ויסר העטרה מכל-חרב וחרב.



וזאת אשר-עשה עתה, מול שערי קוריולי ובתוכה,



הנני מגיד לכם כי מלים אין-די בלשוני:



את-הנסים עצר תחתיהם, ובהיותו למופת לכושלים



עשה להם את-החרדה להיות להם למשחק;



כשבלי הקנה במים לפני אניה חותרת,



כן שמט לפניו כל-איש ויכלו מפני מכתו;



חרבו, חותמת המות, בכל אשר-נגעה חבלה;



מראשו ועד לכף-רגלו היה ליצור מלא דמים,



ולכל אשר-יפנה והנה אנקת חללים ומתים;



בלבדו בא לתוך שערי עיר זה הרת-המות,



ויתו את-גורלה בתו אשר אין מפלט ממנו;



באין עוזר שב ויצא, ופתאם חדש את-כחו



ויכרע קוריולי תחתיה בעוד היא נעה ונדה;



הכל מידו בא לנו; מעט מעט כחדור שאון מלחמה



שני אל לבו הער, חיש כפל את-רוחו משנה,



שב בשרו העיף לחיות, וככה רד למלחמה,



מפיו כמו-עשן יצא בחפזו על גופות אנשים



כרץ אחרי ציד לא-יחדל; ועד כי-יכלנו להגיד



כי לכדנו עיר ומערכה, לא עמד תחתיו רגע



עד ישאף פיו מעט רוח אשר-יערוג אליו.



מנניוס

איש יקר!

סינטור ראשון


מאין עוד כמוהו הוא ראוי לכל-כבוד אשר נתן לו.



קומיניוס


משללנו משך את-ידו, ועל סגלות יקרות וחפצים



הביט כאלו היה רק דמן על-פני האדמה;



וישאל לו מעט מאשר יתן רע-העין מאליו;



גמול למעשיו יחשוב את-מעשיו; והוא שמח



להקריב נפשו.



מנניוס


מה-גדול לבו הנדיב. קראוהו!



סינטור ראשון


קראו לקוריולנוס!



פקיד ראשון


הנה הוא בא.


קוריולנוס שב לבוא.

מנניוס


הסינט הואיל לעשות לקונסול אותך היום.



קוריולנוס


נכון אנכי להקדיש את-חיי ואת-פעלי לו תמיד.



מנניוס


ועתה לא חסר עוד דבר זולתי כי-תדבר



את דברך באזני העם.



קוריולנוס


אחלי, עשו-נא שאלתי



ותנוני לפסוח כיום על מנהג זה; לא אוכל



ללבוש הבגד, לעמוד ערם, ולבקש חסד



מלפני העם כי-יאות בגלל הפצעים בבשרי



לחוות איש איש את-דעו ובבחרם יתמכו בי;



היטיבו-נא אפוא ותנוני לעבור על החקה הלזו.



סיציניוס


אדוני! נבצרה מעם העם לבלתי דרש את אשר-לו;



גם-איש מהם לא יתן לעבור על אות או נקדה



ממלא כל-סדר המעשה.



מנניוס


אל-נא התגרות בעם:–



הואילה-נא אפוא להכנע מלפני המנהג, וקח,



כמעשה ההולכים לפניך, את-הגדלה הנתונה לך



לכל-צורותיה.



קוריולנוס


רק פקדה היא, אשר-פני יאדימו



מדי אשר-אעשה אותה, וגם-עשה תעשה צדקה



אם תקח מיד העם.



ברוטוס אל סיציניוס


השמת את-לבך לדבריו?



קוריולנוס


להתהלל לפני העם: את-זאת עשיתי ואת-זאת;



ולהראות פצעים לא-ידוו, אשר שומה עלי להסתירם,



כאלו הושמו בבשרי אך-רק לבעבור תתם



את-שכרי ברוח פיהם!–



מנניוס


רק אל-נא תקשה את-לבך.



ואתם, קריאי-העדה, טוב תעשו אם גלוי תודיעו



את אשר-חרצנו: – כלנו מברכים



את-קונסולנו היקר בכל-שמחה וכבוד.



הסינטורים


כל-שמחה וכבוד לקוריולנוס!


קול חצוצרה. כלם הולכים, חוץ מברוטוס וסיציניוס.

ברוטוס


הראית איך הוא חושב להלוך נגד העם?



סיציניוס


מי-יתן וראו גם-המה את-חפצו! הן ישאל מעמם,



כאלו ילעג להם, כי נתן יתנו לו



את אשר-יאנסו אותו לתתו.



ברוטוס


בא ונספר



באזניו את-כל-הנעשה. ידעתי, כי הם מחכים



אלינו בשוק העיר.


הולכים.


סצינה שלישית.



שם. ברחוב העיר.

אזרחים שונים באים.

אזרח ראשון


אחת נדע: אם ישאל מעמנו לקים במו-פינו את-דבר הבחרו, אז הן יבצר ממנו להשיב את-פניו.



אזרח שני


גם את-זאת נוכל, אדוני, אם רק נחפוץ.



אזרח שלישי


אמנם יש בנו כח לעשות כזאת, אבל אין בנו כח להוציא כח זה לפעלה: כי כאשר יראה אותנו את-פצעיו ויספר לנו את-מעשיו, אז עלינו לשים את-פינו בתוך הפצעים האלה ולדבר לפי-רוחו; וכן אם יספר לנו את-מעשיו הנפלאים, אז עלינו לספר לו גם-אנחנו עד-כמה נפלאים הם בעינינו. שלם רעה תחת טובה זה הוא דבר רע עד-מאד. ואלו ישלם ההמון רעה תחת טובה, כי-אז יאמר: נעשה ההמון נורא, ויען אשר אברים אנחנו ממנו, הלא נהפך בזאת להיות לאברים נוראים.



אזרח ראשון


וגם-אמנם רק אחת מעט אשר-ככה נחשב בעיני כל; הן גם-אז, כאשר התקוממנו בגלל הדגן, לא שם גם-הוא מחסום לפיו ויקרא לנו “המון רב-הגלגלות”.



אזרח שלישי


כן קראו לנו גם-רבים ואחרים; ולא יען כי רבות מגלגלותינו כהות ורבות שחורות ורבות אדמות ורבות קרחות, ורק יען כי חכמתנו אשר-בגלגלותינו שונה ככה לצבעיה. ובאמת אחשוב, כי לו יצאה חכמתנו מתוך קדקד אחד, אז עפה לבוא למזרח ולמערב, לצפון ולדרום, וגם אם-נאות כלנו לדרך אחת ישרה, הלא בן-רגע תהיה על-פני כל-נקדה ונקדה של דרך הרוחות.



אזרח שני


הככה אתה חושב? ולאן, תדמה, היתה פונה חכמתי לעוף?



אזרח שלישי


אי לך! חכמתך לא תוכל לצאת חיש החוצה כחכמת אחרים, כי תקועה היא בחזקה בסד אשר-בראשך; אבל לו חפשית היתה לרוחה, כי-עתה עפה אל-נכון לעמת הדרום.



אזרח שני


למה-זה בדרך הזאת?



אזרח שלישי


לבעבור תאבד בתוך ערפל; ואחרי אשר שלשת חלקים ממנה יתמוגגו בתוך האד הנבאש, אז ישוב החלק הרביעי אליך מרב תמתו לבעבור עזר לך לקחת לך אשה.



אזרח שני


אין רגע אחד לך בלי-לצון. אין דבר, אין דבר!



אזרח שלישי


הנחרצה היא מעמכם להשמיע את-דעותיכם לטובתו? אבל אחת היא, כי-הנה רב העם יתמוך בו. לו רק חפץ לנטות מעט אחרי העם, כי-עתה, אמרתי, לא היה מעולם טוב ממנו. – ראו, הנה הוא בא שם, והוא לבוש את-שמלת הענוה. שימו-נא לב אל-ארחותיו. לא טוב כי-נעמד פה כלנו יחדו, כי עלינו לגשת אליו, באשר הוא עומד, איש איש לבדו או שנים שנים או שלשה שלשה. יפנה-נא אל-כל-איש ואיש מתוכנו בשאלתו, ואז יכבד כל-איש ואיש ממנו לתת לו את-מנת דעתו במו-פיו. לכן לכו-נא אחרי, ואני אורכם את-הדרך אשר-תלכו אליו.

כלם



כן נעשה, כן נעשה.


הולכים.

קוריולנוס ומנניוס באים.

מנניוס


אדוני, לא צדקת: הלא ידעת, כי כן עשו



כל-נכבדי עמנו גם-הם?



קוריולנוס

ומה עלי להגיד?


“אבקשך, אדוני”, – לעזאזל! לא אוכל להטות לשוני



למסלה הזאת – "אדוני, הביטה וראה-נא את-פצעי;–



בעבודתי לארצי נפצעתי, בעת אשר רבים מאחיכם



זעקו בקולות גדולים וינוסו מפני השאון



אשר-לתפינו אנחנו".



מנניוס


אוי, אלהי אלהים!



חלילה מדבר ככה. עליך לבקש מלפניהם



כי-ישימו דעתם אליך.



קוריולנוס


כי-ישימו דעתם אלי!



תלו אותם על העץ! מי-יתן ושכחו אותי במהרה



כשכחם את-ארחות הצדק אשר-הורום כהנינו לריק.



מנניוס


אל תשחת את-הכל: אעזבך, ואתה פה, ראה בקשתיך,



דבר אליהם – בקשתיך – דבר בשכל וטעם.



קוריולנוס


צום כי ירחצו פניהם במים, ושניהם בפיהם



ינקו עד-אשר תטהרנה.


מנניוס הולך.


ראה, הנה שנים פה באים.


שני אזרחים שבים ובאים.


הידעתם, אדוני, את-הדבר אשר-בגללו אנכי עומד פה?



אזרח ראשון


ידענו, אדוני; ואולם ספר-נא לנו בפיך, מה הביאך עד-כה?



קוריולנוס


כחי ועצם ידי.



אזרח ראשון


כחך ועצם ידך?



קוריולנוס


ואולם לא חפצי ורצוני.



אזרח ראשון


מה-זה! לא חפצך ורצונך?



קוריולנוס


לא, אדון; מעודי לא היה עם חפצי ורצוני לחזור על פתחי העניים ולהוגיע אותם בבקשי מאתם נדבות.



אזרח ראשון


עליך לשים אל-לב, כי בתתנו לך דבר-מה, אז אין אנחנו נותנים את-זה בלתי אם-בתקותנו למצא גם-אנחנו דבר-מה על-ידיך לטוב לנו.



קוריולנוס


יהי כדבריך. אחלי, הגידו-נא אפוא, מה המחיר אשר אתם שואלים מעמי חלף כהנתי בבית הקונסולים?



אזרח ראשון


הנה זה מחירה: כי בקש תבקש אותנו על-זאת באהבה ובנעימות.



קוריולנוס


באהבה ובנעימות! אדוני, הנני מבקשכם, תנו-נא את-הכהנה: הנה פצעים לי אשר-אוכל להראותם אתכם, ואולם אותם אראכם רק בהיותנו לבדנו. תנו-נא לי את-מנת דעתכם, אדוני; מה אתם אומרים אפוא?



אזרח שני


הא לך את-מנת דעתנו, אדוננו היקר.



קוריולנוס


הענין נעשה, אדוני. – ובכן הנה שתי מנות דעות נכבדות כבר קבצתי על-יד. – יש-לי נדבתכם. שלום לכם!



אזרח ראשון


אכן זר מעט כל-הדבר הזה.



אזרח שני


אלו היתה שומה עלי לתת שנית, – – ואולם יהי כן.


שני האזרחים הולכים.

שני אזרחים אחרים באים.

קוריולנוס


ראו אבקשכם; אולי יהיה הדבר לפי-רוחכם לתת-לי את-מנת דעותיכם לבעבור אהיה לקונסול. הנה אנכי לבוש פה את-הבגד לפי-המנהג.



אזרח שלישי


הנה עבדת את-ארצך בנדיבות לב, וגם הנה לא עבדת בנדיבות לב.



קוריולנוס


מה חידתך זאת?



אזרח שלישי


מטה-זעם היית לאויביה, ואולם שבט היית גם לאוהביה. הנה לא אהבת באמת את-העם השפל.



קוריולנוס


האמנתי, כי-תחשב לי זאת לצדקה על-אשר לא היתה אהבתי אהבה שפלה. הנני, אדוני, ואחניף בחלקות את-אחי הקרוב, את-העם, למען אקצור לי כבוד גדול מזה; הלא זה ארח החיים אשר-יקר בעיניהם ככה. ויען כי מדי בחרם תיקר בעיני חכמתם מצנפתי אשר על-ראשי מלבי אשר-בקרבי, לכן הנני ללמד את-נפשי עד אשר-אוכל להשתחוות אליהם בענוה בכל-רגע ולגנוב את-לבם בחנפה; הלא זאת היא, אדוני, לאמר: חפץ אני ללמד גם-אני לעשות את-כל-מעשי הלהטים אשר-יעשה אותם כל-איש נודע בקרב ההמון, ואחר-כן אתן ביד רחבה לכל-שואל אשר-ישאל כאלה את-משאלות לבו. ולכן ראו בקשתיכם: חפץ אנכי להיות לקונסול.



אזרח רביעי


מקוים אנחנו, כי רע תהיה לנו, ולכן אנחנו נותנים לך בלב שלם את-מנת דעותינו.



אזרח שלישי


וגם הנה הושמו בבשרך פצעים שונים ונאמנים בגלל ארץ מולדתך.



קוריולנוס


לא אחפוץ להוסיף על-כל-דעתכם גם את-חותמי בזאת אשר-אראכם אותם. גדול בעיני ערך דעותיכם, ואין את-לבי להוסיף להיות עליכם למשא.



שני האזרחים


יתנו אלהים שמחה בלבך, אדוני, הנה כן ברכנוך בכל-לבבנו!


הולכים.

קוריולנוס


הוי, דעות מתוקות מאד!



טוב כי נמות ברעב, טוב כי נתם לגוע



מבקש שכרנו כנדבה, בקש ועל ברך כרע.



למה-זה אעמוד בכה ועל בשרי בגד פשתים,



לבעבור התחנן אל-כרתי ואל-פלתי ואל-יתר הפלשתים,



לבוא ולתת לי עדות? – אכן מנהג הוא במקומנו! –



אך אם אשר הוא מנהג בעם לעשותו שומה עלינו,



אז אבקת הדורות תרבץ לפנינו חמרים חמרים



ושגיאות תהיינה לערמות וערמות תהיינה להרים



ובגבהם יכסו כל-אמת. תחת כי-אהיה לבער,



טוב לי כי-אעזוב הכהנה והכבוד והעז לנער



אשר-יאבה לעשות כל-אלה. – אך מחצית הלא כבר עשיתי



נשאתי החלק האחד, ועוד שני אנס וראיתי.–


שלשה אזרחים אחרים שבים ובאים.


מנות דעותיכם! כי הנה בגלל דעותיכם נלחמתי,



לא ישנתי בגלל דעותיכם, בגלל דעותיכם נשאתי



עשרים וארבע חבורות, מלחמות עשר ושמונה



ראיתי וכן גם-שמעתי; עשיתי בגלל דעותיכם



מעשים מעט או גם-הרבה: תנו לי את-מנות דעותיכם:



אודה ולא אבוש הפעם: חפצתי להיות לקונסול.



אזרח חמישי


הנה מעשים גדולים עשה, ולא יתכן כי איש אשר-נפשו ישרה בו לא יתן לו את-מנת דעתו.



אזרח ששי


ולכן תנו-נא לו והיה לקונסול. יתנו לו אלהים שמחה והפכו את-לבו להיות לרע לעם!



שלשת האזרחים כלם


אמן ואמן! אלהים יגן עליך, הקונסול הנעלה!


הולכים.

קוריולנוס


מנות דעות נכבדות!


מנניוס שב ובא ועמו ברוטוס וסיציניוס.

מנניוס


עשית את אשר-הטילו עליך; ועתה יבאו



קריאי העם והלבישוך תפארת כרצון העם;



לא חסר עוד דבר זולתי כי-תעדה את-בגד הכהנה



ותבא לבית הסינטורים.



קוריולנוס


הכלתה המלאכה פה?



סיציניוס


עשית את-דבר המנהג לשאל את-פי העם,



העם הנה נאות לך, ועתה נקרא נקראת



לעלות למושב העדה וסמכו עליך את-ידם.



קוריולנוס


לאן? לבית הסינטורים?



סיציניוס


כן-הוא, קוריולנוס.



קוריולנוס


האוכל להחליף לבושי?



סיציניוס


יכל תוכל, אדוני.



קוריולנוס


את-זאת אעשה כרגע. ואם-רק אכיר כמעט את-נפשי,



אעלה אל בית הסינטורים.



מנניוס


תנני ואלך עמך.–



התלכו גם-אתם עמנו?



ברוטוס


אל-העם פה מחכים אנחנו.



סיציניוס


שלום לכם!


קוריולנוס ומנניוס הולכים.


עתה הנה הוא בא למחוז חפצו.



עיניו, אם לא שגיתי, העידו בו נכון עד-כמה



יקרה משמרתו ללבו.



ברוטוס


בלב אשר-מלא גאות



התהלך בלבוש הענוה. – התפטר העם מפניך?


האזרחים שבים ובאים.

סיציניוס


ובכן, אלופי! הבחרתם אפוא באיש הלזה?



אזרח ראשון


נתנו לו, אדוני, את-מנות דעותינו כלנו.



ברוטוס


ואנחנו לאלהים נתפלל, כי ישוה האיש באהבתכם.



אזרח שני


אמן, אדוני: – אם אשפוט על-פי בינתי הדלה,



שאין לה ערך, אז אמר, רק התל בנו



בבואו לבקש ממנו נדבות מנות-דעותינו.



אזרח שלישי


נכון הוא; שמנו ללעג, לא כסה דבר.



אזרח ראשון


רק ארח מדברו הוא ככה, – לא, לא לעג לנו.



אזרח שני


אין בנו אף-אחד זולתך, אשר-יגיד כי לא התהלך



עמנו בבוז וקלסה; שומה היתה עליו



להראות את-תוי גבורתו, את-פצעיו לכבוד מולדותינו.



סיציניוס


מה-זאת? הן הראם אל-נכון.



כל האזרחים


לא, לא! אין איש אשר-ראם.



אזרח שלישי


הגיד לי, כי יש לו פצעים, ואותם יוכל להראות



לאיש איש בהיותו לבדו; אז ירים את-מצנפתו,



לנופף אותה בבוז, ו“להיות לקונסול חפצתי”,



אמר, "אך מנהג קדמוני יאסור עלי מהיותו



עד קבלי מנות דעותיכם; תנו אפוא מנות דעותיכם".



ואחרי עשותנו את-חפצו: – "אודכם על מנות דעותיכם –



אודכם – מתוקות דעותיכם – ועתה, כי-נתן נתתם



את-מנות דעותיכם, לא אחפוץ להוסיף להיות למשא



עליכם אף-רגע אחד". – האם אפוא אין-זה רק לעג?



סיציניוס


אחת משתים: נבערתם עד-בלתי ראות כל-אלה,



או ראה ראיתם והייתם כילדים להוביל בחסדכם



שי לו את-מנות דעותיכם.



ברוטוס


האם לא דברתם אליו,



כאשר הורוכם? – בעוד כי לא היה השלטון בידו



ויהי רק קטן העבדים בעבדו ארץ מולדתו,



ואז הנה היה אויבכם; בדברו נלחם תמיד



בחפשה הנתונה לכם ובמתנת כל-משפטיכם



וחלקכם בטוב כל-הארץ; ועתה, כי-עלה למעלה



וכח ועז בידו והשלטון לכל-אשר-יטנו,



אם עתה עוד יעמוד כאז ברשעתו לנגד העם



להיות לצר לו ולאויב, כי-עתה רק קללה הבאתם



עליכם בתתכם לו יד. לו דבר דברתם אליו



לאמר: בצדקה הוא שואל חלף כל-מעשיו הגדולים



את אשר-הוא שואל מעמכם, ואולם בחסדו הגדול



ידאג-נא עתה לעם תחת כל-תמככם אותו,



ואת-לבו הרע עליכם יהפך עתה לטובה



להיות לרע לכם.



סיציניוס


לו ככה אליו דברתם,



כאשר הורוכם מראשית, כי-אז הניעותם את-רוחו



ובחנתם את-לבו אליכם; אז הצל הצלתם מפיו



נדר או מוצא-שפתים, ובהיות לכם סבה נכונה,



הן יכל יכלתם לדרוש ממנו כי-יקים את-דברו,



או לו גם לא אבה לכם, כי-אז הן הקצף הקצפתם



את-לבו הזועף תמיד, אשר לא הסכין מעודו



לשאת בעל ומועקה; ואז, בהעלותכם את-אפו,



יתרון מצאתם לנפשכם בחמתו זאת הבוערת



לבלתי בחר עוד אותו.



ברוטוס


השום לא שמתם אל-לבכם



עד-כמה, בהתענגו אליכם, בזה אתכם בזדון



מדי דרשו אל אהבתכם? התדמו אפוא בנפשכם



כי בוזו זה לא יוכל לדכא אתכם עד-כלה



בהיות לו העז לדכא? הבכל-גויותיכם שם יחדו



לא היה גם-לב אף-אחד? או היש לכם לשון בפיכם



להתלונן רק על שופטיכם?



סיציניוס


האם לא הסכנתם מאז



להשיב גם פני איש מבקש? ועתה כי-בא זה אליכם



ובקש לא בקש, רק לעג, לו מתנת לשונכם נתתם



אשר-ידרוש אחריה כל-איש?



אזרח שלישי


עוד הפקד לא הפקד על-כנו



ועוד בידנו לעצרו.



אזרח שני


ואמנם גם-עצר נעצור!



חמש מאות פיות עמי אשר-יענו ויאמרו כמוני.



אזרח ראשון


לי חמש מאות פעמים, ורעיהם ידבקו אחריהם.



ברוטוס


קומו ולכו כרגע! הגידו לרעיכם אלה



כי בחרו בקונסול החפץ לגזול מעמם חפשתם



ולעשותם לחדלי-פיות, אשר לא ירבו לדבר



מכלבים אלמים שהמה מכים בשוט על-נבחם,



אף-כי לנבוח לקחו.



סיציניוס


קראו להם לאספה,



ואחרי השפטכם יחד, השיבו את-דבר בחירתכם



אשר בבלי-דעת בחרתם: זכרו את-גאות לבבו



ושנאתו לכם מקדם. מלבד-זה אל תשכחו רגע



כי לעג רבץ על-פניו בהתהלכו בלבוש הענוה



ובבוז התחנן אליכם. רק אהבתכם בלבכם לבדה,



בזכרכם פעלו לארצו, הניאה את-עינכם מראות



את-ארחו ודרכו עתה ואת-כל-הליכותיו עמכם



במלאו קלס כלו עד-בלתי חשב כל-איש



מעצם שנאתו מאז.



ברוטוס


שימו האשמה עלינו,



על קריאי-עדתכם, ואמרו: אנחנו הוגענו אתכם,



וכל-מעצור לא הועיל לכם, כי על-כן אנוסים הייתם



לבחור באיש הלזה.



סיציניוס


אמרו, כי אותו בחרתם,



יען כי פקדנו עליכם, ולא כי צוכם לבבכם



לבחרו באמת ובתמים. רוחכם היה מלא



בזה אשר-היתה עליכם שומה לעשותו, ולא



בזה אשר-לעשות חפצתם, ולכן רק נגד רצונכם



בחרתם לקונסול אותו: שימו-נא בנו האשמה.



רק אל-נא תחוסו עלינו. אמרו, כי יום-יום הטפנו



השכם והטף באזניכם, כי נער עוד היה בהחלו



לעבוד עבודה לארצו, וככה הוסיף כל-ימיו;



ועל-גזעו לכם ספרנו, זה אשר-ממנו יצא,–



כי חטר הוא מנדיבי בית-מרציוס, זה אשר-מנו



יצא גם אנקוס מרציוס, הבן לבתו של נומא,



האיש אשר אחרי הוסטיליוס הגדול היה למלך;



מני הבית הזה יצאו גם פבליוס וקוינטוס,



שחפרו לנו תעלות למים הטובים לשתותם;



וכן גם צנסורינוס, האיש אשר-ככה כנוהו



באהבה, כי בחר העם פעמים אותו לצנסור;



וגם-הוא מאבות אבותיו.



סיציניוס


זה אשר-אלה אבותיו,



ומלבד זה גם-הוא בנפשו איש אשר-פעלו גדול



עד-לעלות לכהנה גדולה, ולכן יום יום עוררנוכם



לפקדו בבא יום; ואולם אתם אחרי שקלכם



במאזנים את-מעשיו עתה לעמת מעשיו בראשיתו,



מצאתם כי הוא אויבכם, ולכן תשובו מדבר



שחרצתם בחפזה.



ברוטוס


אמרו, כי-זה לא נעשה מעולם –



כזאת אמרו ושובו ואמרו – לולא בקשנוכם ככה.



ואחר-כן, כמעט שתשיגו את-מנות דעותיכם הדרושות,



עלו אל-בית הקפיטוליום.



האזרחים כלם


כן נעשה; כמעט כלנו



נחמנו על-דבר בחירתנו.


הולכים.

ברוטוס


יהי את אשר-יהי;



טוב כי-ננסה עתה להקים השאון ולהתקומם



מחכות ליום הפקדה אשר-יהיה לשואה גדולה:



אם תבער על-פי דרכו חמתו בקרבו כאש



בשמעו כי אותו מאסו, אז על-שנינו היא שומה



להוציא מקצפו רק יתרון.



סיציניוס


בא אל הקפיטוליום;



נהיה-נא שמה מלפני היות שם זרם העם;



ירא הדבר כאלו רק חפצם הוא ורצונם



זה אשר-אנו בצענו.


הולכים.


אקט שלישי



סצינה ראשונה.


רומא. רחוב העיר.

קול שופר. קוריולנוס, מנניוס, קומיניוס, טיטוס, לרציוס, סינטורים ופטריצים באים.

קוריולנוס


ובכן זה טולוס אופידיוס נשא שנית ראשו?



לרציוס


כן­­-הוא, אדוני; רק אין זאת כי-הברית הכרותה בחפזה



הסבה לנו בזאת.



קוריולנוס


והוולסקים עומדים אפוא



כעמדם בתחלה ונכונים, בבוא להם מועד נכון,



לבקש נתיב אלינו.



לרציוס


אדוני הקונסול! נחשלים



הם ככה עד-נבצרה ממנו לראות דגליהם שנית



מונפים בימי חיינו.



קוריולנוס


הראית את-אופידיוס?



לרציוס


בא לבקשני, כי-אתן לו מחסה לשמור עליו,



ויקלל הוולסקים על זדונם, על מהרם למגן העיר,



ועתה הוא יושב באנציום.



קוריולנוס


הדבר גם-בי?



לרציוס

כן, דבר.

קוריולנוס


מה ומה?



לרציוס


כמה פעמים פגשך חרב מול חרב



וכי-שונא הוא אותך שבעתים מכל-נפש על-פני האדמה;



כל-הונו יתן בעבוט, אשר לא יפדה לעולם,



אלו השיגה ידו, כי יקראו לו שם “מכניעך”.



קוריולנוס


הבאנציום הוא יושב?



לרציוס


באנציום.



קוריולנוס


מי-יתן והיתה סבה



לרדת אליו שמה, להתיצב לנגד שנאתו.-


סיציניוס וברוטוס באים.


שלום לכם! ראו-נא, קריאי-העדה באים,



לשונות הפה הגדול אשר לקהל; ותעבתים



עקב יתגאו בלבם על-שיא משמרת פקדתם



למרת-רוח כל-נדיב.



סיציניוס


אל-לך הוסיף ללכת,



קוריולנוס


אי לך! מה-זאת?



ברוטוס


רק רעה נגד פניך עת תקום



ללכת מזה; אל תוסף.



קוריולנוס


מאין התמורה הזאת?



מנניוס

מה-זאת?

קומיניוס


האם לא הוקם בחפץ הנדיבים והעם?



ברוטוס


לא, קומיניוס



קוריולנוס


הנתנו ילדים לי את-מנות דעותיהם?



סינטור

ראשון


פנו דרך, קריאי העדה; יצא-נא לרחוב העיר.



ברוטוס


העם מתקומם אליו בחוצות בעברת חמה.



סיציניוס


הרף! פן יתהוללו כלם.



קוריולנוס


הזה הוא עזרכם אפוא?



ולאלה נתונות דעות לענות אחרינו עתה



ולהשיב כרגע לשונם לאחור? – ואתם מה-תעשו?



הפיהם אתם ולא תוכלו למשול גם בשניהם?



האם לא אתם פתיתם אותם?



מנניוס

הרגע מעט, הרגע.

קוריולנוס


במזמה נעשה הדבר, בתככים וערמה מראשית,



לחסום רצון האצילים; שאו זאת וחיו עם אלה



שלמשול לא יוכלו ולא יחפצו כי-ימשלו בם אחרים.



ברוטוס


אל תקרא ערמה לזאת; העם בחוצות צועק,



כי-לעגת לו בפניו; ובהנתן לו דגן חנם



נרגנת גם-אז וזעמת את-הדוברים בשם הקהל,



קראת להם שכירי-העת, חנפים ואויבי הנדיבים.



אמנם את-זאת הן ידעו מבראשונה.



ברוטוס


אך לא כלם.



קוריולנוס


ההיית להם אתה למורה?



ברוטוס


אי לך! אנכי למורה?



קוריולנוס


מעשים כאלה נאוים לאיש כמוך.



ברוטוס

נאוים


כמעשיך אתה לך.



קוריולנוס


למה-זה אפוא הייתי



לקונסול? בשם השמים! מי יתנני פוחז כמוך



והייתי לקריא-העדה.



סיציניוס


עד-בלי-די הנה גלית



את-לבך עד סכסך העם: אם חפץ אתה באמת



לבוא עד-תכלית-מטרה, עליך לבקש לך נתיב,



זה אשר-אבד ממך, ביתר נדיבות רוח.



ולא – לא תהיה עד-עולם ראוי לכהנת קונסול



או להיות לעם לקריאו.



מנניוס


רק תנו-נא מרגוע לכם!



קומיניוס


את-העם הוליכו שולל; תככים ומעשים בזדון



כאלה לא נאוים לרומא; לא ראוי קוריולנוס



כי נקלים ישימו את-אבן-הנגף הזאת על-דרכו,



דרך תפארתו ועזו.



קוריולנוס


את-הדגן יזכרו אלי?



אכן זה היה דברי, וגם אשוב ואדבר שנית.



מנניוס


לא עתה, לא עתה.



סינטור

ראשון


לא עתה, בחם בך לבך בקרב.



קוריולנוס


רק עתה, בחיי נשבעתי, אדבר. – הוי רעי הנדיבים!



סלחו לי, ראו בקשתיכם: - יעלה-נא פה ההמון



הלז, הנד לכל-רוח ובאשו עולה ממנו,



ויביט בפני אני, אשר לא-אגיד לו חנף,



ויראה את-תארו מתוכי. – ראו, הנה אשוב ואגיד:



בדברנו אליהם רכות, רק קוצים אנחנו מצמיחים



של מרד וקשר וחצפה לנגד כל-סינטנו



ואנחנו בעצם ידינו חרשנו כל-זאת וזרענו



ואף-גם-נקצור אותה, כי נתן נתנום להתערב



בנו הנדיבים המעטים, אשר כל-צדקה ושלטון



לא יחסרו זולתי אשר-נתנו בידם לאביונים.



מנניוס


טוב, ואולם לא יותר.



סינטור ראשון


אל תוסף, ראה בקשתיך.



קוריולנוס


מדוע לא אוסיף? – אם דמי שפכתי לארץ-מולדותי



ומגור מצר לא ידעתי, איך לא יכבירו כליותי



מלים עדי יקרעו לענות למצרעים האלה



אשר תעבנום כנגף, ובכל-זאת בקשנו דרכיהם



להדביק את-נגעם גם-בנו.



ברוטוס


מדבר אתה בעם



כמו אלהים היית לענוש ולעשות שפטים,



ולא בן-אדם גם-אתה אשר-זה מומם מומך.



סיציניוס


רק טוב נעשה, לו נגיד לעם את-הדברים האלה.



מנניוס


מה? אשר-דבר בחמתו?



קוריולנוס


בחמה! לו רק הייתי כשנה ברגעי חצי-לילה,



באלהים נשבעתי, כי-ככה תהיה הגותי גם-אז.



סיציניוס


תהי-נא הגותו זאת לרוש מסגר בקרבו,



ולא להמית בו עם.



קוריולנוס


“תהי-נא”? השמעתם את-דברי-



מושל בדגת-הבצה הלזה? השמתם לבכם



לקול פקדתו “תהי-נא”?



קומיניוס


לא דבר כחק.



קוריולנוס


“תהי-נא!”



הוי אתם השועים הטובים, ואולם שחכמה חסרתם,



הוי אתם סינטורים נדיבים, ואולם שטחו עיניכם,



למה נתתם בטובכם לנחש בן-ראשים רבים



כי יבחר לרצונו פקיד וזה בקול “תהי-נא” כמפקד,



בהיותו רק שופר-תרועה לחיה נוראה הלזו,



יערוב את-לבו להגידכם כי-חפצה נפשו להסב



את-מרוצת שטף זרמתכם אל-תוך הבצה הצרה



והוא יהיה לכם לצנור? – אם כח ועז בידו,



הכנעו לו בבערותכם; ואם-לא, כי-אז התעוררו



מעצלותכם שיש בה סכנה. אם מלמדי תורה אתם,



אל תהיו כפתאים נקלים; ואם-לא, אז שימו להם



מרבדים לשבת תחתיהם. רק מבני ההמון אתם,



אם המה סינטורים; ואמנם סינטורים המה,



אם בהתערב קולות שני אלה, כל-דבר נעשה לפי-טעמם.



הם בחרו להם פקידיהם, ובחרו את-זה פה אשר



במלה “תהי-נא” זה “תהי-נא” היוצאת בקול איש מן האספסף,



יתקוממו לעדה של זקנים הטובה שבעים ושבע



מכל אשר-היה ביון מעולם. ביפיטר נשבעתי!



את-הקונסול ישימו לבוז! ונשמתי כואבת בקרבי



לראות, כי בהתנשא שני כחות להיות למושלים,



וגם-אחד מהמה לא ימשל, אז תעלה חיש רק מהומה



אל הפרצה אשר-בין-שניהם, והחריבה את-האחד



על-פי השני.



קומיניוס


טוב, - אך נצא לרחוב העיר.



קוריולנוס


יהי אשר-יהיה האיש אשר-יעץ אתכם לתת



דגן-חנם מבתי המגורות ככל אשר- הסכינו לפעמים



לעשות ברומא לפנים –



מנניוס


טוב, טוב, רק אל-נא תוסף בזה.



קוריולנוס


– אם אמנם עז וכח היה לעם זה יותר –



האיש הלז, אני אומר, רק מגדל אנשים למרד



ועל ארצו הוא מביא הרס.



ברוטוס


איך יכל עם למלא



יד איש, אשר-ככה ידבר, לתת לו מנות דעותיו?



קוריולנוס


אערוך לפניכם משפטי, אשר ערכם גדול הרבה



ממנות דעותיהם כלם. הדגן, את-זאת הם יודעים,



לא נתן כגמול לשכרם; כלם ידעו נאמנה,



כי קטנה או גדולה לא עשו: בהקראם לעת המלחמה



לצאת לישע הארץ, בבוא לה מכאובים בבטנה,



לא חפץ איש מהמה לצאת מן השער; -



ארח מעשים כזה לא ישוה במתנת דגן-חנם.



ואחר בהיות המלחמה, והמה ממרים ומורדים



יום יום – כי-ככה יראו את-כחם וגבורתם –



גם-זה לא יענה בם כי-יובל שי להם;



האשמה אשר-ישימו על ראש הסינטורים תמיד,



ולה כל-שרש אין, גם ממנה הן תבצר



להיות עד-עולם סבה לתת להם מתנת חנם.



ובכן, מה אפוא עוד? איך אכל תאכל אפוא



בטן המון-עם כזה את-חסד אלופי העדה?



ואולם מעשיהם יעידו את אשר-הם חושבים לדבר: -



כזאת וכזאת בקשנו; המון גדל-מספר אנחנו



והם, בהיותם יראים אותנו באמת, נתנו



את אשר-בקשנו מעמם: ככה אנחנו משפילים



לארץ את-כבוד כהנתנו ונתן יד לאספסף



לקרא יראה לזאת אשר-דאג נדאג להם;



ראו הנה ימים באים ונתקו גבולות שרינו,



ועלו שמה העורבים לנקר את-עיני הנשרים.



מנניוס


בא-נא, רב לך.



ברוטוס


רב לו עד-אפס-מדה.



קוריולנוס


לא, הבה עוד לכם! אם יש כי-ישבע אדם,



לאלהים או לאדם כמוהו, והיה לו קדש, ככה



אשים את-חותמי קדש גם-על-מוצא פי זה האחרון!-



הנה זאת המשרה השסועה, אשר שם החלק האחד



יבוז לשני, ובצדק, והשני יחרף את-זה



בלי כל-משפט וצדקה; אשר-שם אנשי-שם וידועים



וחכמים לא יוכלו לחרוץ כל-דבר ומשפט בטרם



יבוא זה “כן” או “לא” מפי הבערות הגדולה, -



משרה כזאת תאחר לעשות הדרוש באמת,



ותתן נתיב לפעלות הבאות מרפיון ידים.



כל-תכלית לא תשג, ולכן יוצא מזאת כי דבר



אין נעשה לפי-תכליתו. ועל-כן אתחנן אליכם:



אתם אשר יראתכם קטנה מרוח ענותכם,



אשר אהבתכם למוסדי-המדינה החזקים גדולה



מן הפחד אשר-תפחדו לשנות בה כל-דבר;



אשר-נתתם תמיד יתרון לחיים נכבדים



מלחיים ארכים, ואין לכם פחד לבחור



ברפואה שיש בה סכנה מתת לנפש למות



מות נכון באפס הצלה -: מהרו-נא וכרתו



את-הלשון הכפולה ומרבה! אל-נא תתנו לה ללק



כל-מתוק הנהפך לרוש לה. אם כבוד ימנע מכם,



וחבל הדבר הזה כל-משפט-אמת בשער



ובזז מקרב המדינה את-טהרה הראוי לה;



וככה תחסר העז לעשות הטוב שחפצה,



עקב אשר הרעה תשמור תמיד מעשיה.



ברוטוס


הנה זה דבר דיו!



סיציניוס


דבר כאחד הבוגדים



וגם את-עונו ישא כראוי לבוגד בגד.



קוריולנוס


הוי אתה הנבזה, תהי-נא החרפה למכסה לך! -



מה-זה לעם לעשות בטרבונים קרחים כאלה?



בהיותם דבקים אחריהם, יתנו כתף סוררת



לנשיאים הגדולים מהמה. הם נבחרו בימי מהפכה,



לעת אשר לא הישר, כי-אם רק חזק-היד



היה לחק; אך עתה אמרו לישר, כי חק הוא



אשר תחזק ידו רק-הוא – ואת-שלטונם הכריעו לארץ.



ברוטוס


בגד לעיני השמש!



סיציניוס


וזה לנו קונסול? חלילה.



ברוטוס


מהרו, אדילים. באו!


אדיל בא.


נתפש-בו ונאסרהו!



סיציניוס


לך, קרא לעם ויבוא.


האדיל הולך.


ואני בשם העם אתפשך פה בידי,



כי בוגד ומחדש אתה, ואויב לשלום המדינה.



שמע לי, אני צויתיך, לך אחרי לענות שואליך.



קוריולנוס


גש-הלאה, תיש זקן!



סינטורים ופטריצים


אנחנו נהי לו למגן!



מנניוס


הסר את-ידך, איש זקן!



קוריולנוס


גש-הלאה, צרור-רקבון! פן אנער את-עצמותיך



מתוך בגדיך.



סיציניוס


הצילו, הצילו, אתם אזרחים!


המון אזרחים ואדילים באים.

מנניוס


יתנו-נא יתר יקר איש לאחיו מזה ומזה.



סיציניוס


הנה זה אשר-חפץ לקחת מאתכם כל-עזכם.



ברוטוס


תפשו בו, האדילים!



אזרחים


שמטוהו! הורידוהו!



סינטורים, פטריצים ועוד


הבו נשק, נשק, נשק!


כלם מתגודדים בקולות וזעקות על קוריולנוס.


טרבונים! פטריצים! ואזרחים! –



העצרו! עמדו! – סיציניוס! ברוטוס! קוריולנוס! – אזרחים! –



שלום, שלום, שלום! – העצרו, החזיקו בשלום!



מנניוס


מה-תהיה אחרית כל-אלה? אפסה הנשמה בקרבי;



המהומה הולכת וקרבה; לא אוכל דבר. –טרבונים,



דברו-נא אתם באזני העם; - קוריולנוס, הרגע; -



דבר, סיציניוס הנחמד.



סיציניוס


שמעני, העם: למנוחיך!



אזרחים


שמעו, טרבוננו מדבר. הס! – דבר, דבר, דבר.



סיציניוס


הנה הגעתם עד-ככה, כי-תאבד מעמכם חפשתכם;



מרציוס יאמר לקחתה מעמכם, זה מרציוס אשר



בחרתם אותו זה-עתה להיות לכם לקונסול.



מנניוס


כלמה, כלמה, כלמה! הלא זאת היא הדרך להבעיר



ולא לכבות הבערה.



סינטור ראשון


להרוס את-העיר



ולנתוץ את-כל לעפר.



סיציניוס


מה עיר זולתי העם?



אזרחים


אמת נכון הדבר, רק העם לבדו העיר.



ברוטוס


על-פי רצון כלם הוקמנו להיות לפקידי-העם.



אזרחים


גם לימים יבואו כן תהיו.



מנניוס


ואמנם נדמה, כי-יהיו.



קוריולנוס


ואולם זאת היא הדרך להרוס ולנתוץ העיר,



להפיל את-כפת-הגג עם הטפחות עד למוסד,



ולקבור כל-אדם שהפלם רוחם במעלה



בחרבות בין עיים וגלים.



סיציניוס


מות יומת הדובר כאלה!



ברוטוס


עתה נראה, אם גדול כחנו ואם אבד נאבד. –



בשם העם, אשר בכחם בחרו בנו, נדבר,



זה המשפט חרצנו: מות יומת מרציוס מהר.



סיציניוס


ולכן תפשוהו! הביאוהו לסלע הטרפיוני



ומשם השליכוהו ונפזרו עצמותיו לפי-אבדון



אזרחים


הכנע, מרציוס, הכנע.



מנניוס


שמעו רק מלה אחת! טרבונים, ראו בקשתיכם,



רק מלה אחת שמעו.



אדילים


דמו, דמו!



מנניוס


היו



אוהבי מולדתכם באמת ככל אשר-תהיו למראה,



ועשו בשובה ונחת את אשר-אמרתם לעשות



בקצפכם לבעבור היטיב.



ברוטוס


אדוני, כל-אלה המה



רפואות קרות הנראות כמושיעות בעצה וחכמה,



ובאמת רק רוש הן, אם-ככה תתהולל ותתגעש המחלה. –



שימו בו יד! העלוהו חיש-מהר למרומי הסלע.



קוריולנוס

לא, טוב אמותה-נא אפוא פה.

שולף את חרבו.


אין זאת כי יש פה ביניכם



אנשים אשר ראוני בהלחמי; באו-נא אפוא



ונסו בנפשכם לעשות את אשר-רק-ראה ראיתם.



מנניוס


השב החרב לנדנה. טרבונים, העצרו-נא רגע.



ברוטוס


שימו בו יד.



מנניוס


הושיעו, הושיעו למרציוס, הושיעו,



כלכם בני הנדיבים, הושיעו לו, זקן ונער!



אזרחים


שמטוהו! שמטוהו!


מהומה ויד איש ברעהו. הטריבונים, האדילים והעם נהדפים החוצה.

מנניוס


לך, ובא אל חדר ביתך; חושה מהר ולך!



פן יעלה בתהו הכל.



סינטור שני


חושה מזה ולך!



קוריולנוס


עמדו הכן; מספר אוהבינו לא קטן ממספר אויבינו.



מנניוס


האמנם תחשוב כי-ככה יהיו פני הדברים?



סינטור ראשון


הוי אלים, שמרוני מזאת! – ראה, רעי הנדיב, חליתי



פניך, קום בא אל ביתך; הבה נרפא המכה.



מנניוס


הן פצע הוא אשר-באנו, ואתה בעצם ידך



לא תוכל למששו: לך אפוא, ראה בקשתיך מאד.



קומיניוס


בא, אדוני, ונלכה יחדו.



קוריולנוס


לו היו בני עם לועז,



וכן הם באמת, אם-אמנם ברומא שגרתם אמם;



כן אלו לא היו רומאים, והם הן באמת אינם,



אם-אמנם מלטתם אמם העגלה בדביר קפיטוליום.



מנניוס


בא-נא, אל תשפוך את-קנאת חמתך הנדיבה על-שפתך;



עוד ימים טובים יבאו.



קוריולנוס


על-פני חלקת שדה בחוץ



יכל יכלתי להכות ארבעים מהם בפעם אחת.



מנניוס


גם-אנכי תעמד-לי ידי להכות שנים מהמה



מן הנבחרים במחנה: את-שני הטרבונים גם-יחד.



קומיניוס


אך פה לא נוכל להביא את-יתרון-הכח בחשבון



לדעת פה מי יגדל, וגבורת יד-אדם תהיה



לסכלות, אם ינס להתיצב נגדה לקורה נופלת.



ההלך תלך מזה בטרם האספסף ישוב?



הן בחמתם התהוללו כלם כפרץ מים נעצר



אשר-יגאה ויעלה על-כל אשר-חסם אותו בדרכו.



מנניוס


אפיל-נא תחנתי לפניך: לך; ואנכי אנסה



מהתלותי מאז לאנשים, אשר אין ברוחם התולים



אף-לא גם-המעט מן המעט; את-הקרעים האלה נטלא



בסחבות לצבען השונה.



קומיניוס


ועתה קום ובא.


קוריולנוס, קומיניוס ואחרים הולכים.

פטריצי ראשון


חבל האיש הזה את-טובו בעצם-ידיו.



מנניוס


נדיבות-רוחו גדולה מדי העולם הזה.



החנף לא יחניף בחלקות גם את-נפטון, לו לו יתן



את-שלש-הקלשון שלו, או את-יפיטר תחת יכלתו



להרעים ברעם-קולו. לבו זה הוא פיו -:



את אשר-יחרוש רוחו יתגלגל חיש מעל לשונו,



וברגע חרות-אפו ישכח גם שם המות מה-הוא.


קול שאון מחוץ


מה-גדול שם השאון!



פטריצי שני


מי-יתן ונחו על משכבותם!



מנניוס


מי-יתן ורבצו על תהום הטבר!



הוי שטן! למה אפוא לא דבר אליהם רכות?


ברוטוס, סיציניוס והאספסוף שבים ובאים.

סיציניוס


איה פה הצפעוני, אשר אמר להשם העיר



ולהשאר בה לבדו ראש לכל?



מנניוס


אתם, טרבוני היקרים ­­­­–



סיציניוס


מראש פני הסלע הטרפיוני נפיל אותו



בחריצות-יד; כי הלך קרי עם החק,



ולכן גם החק לא יאבה כי-נחקור אותו,



ורק כי-יחוש בנפשו את-כח הקהל העז,



אשר-היה בעיניו לאפס.



אזרח ראשון


יחוש-נא וידע,



כי קריאי-העדה הנדיבים הם הם לעם לפה



ואנחנו להם ליד.



אזרחים


יחוש-נא כזאת, וידע אל-נכון..



מנניוס


אדוני, אדוני –



סיציניוס


דמו!

  


מנניוס


אל-נא להרגה תקראו,



אם לכת בלט אחרי ציד תבואו גם-אז למטרה.



סיציניוס


מה-שרש הדבר, כי הייתם לעזר לו לבעבור המלט?



מנניוס


שמעוני את אשר-אדבר: - ככל אשר-אדע כל-יתרון



וכל-ערך אשר לקונסול כן אדע גם-כל-חטאתיו.



סיציניוס


קונסול? – מי-זה ואיזה קונסול?



מנניוס

קוריולנוס הקונסול

ברוטוס

הוא קונסול?!

אזרחים

לא, לא, לא, לא, לא!

מנניוס


לו, בחסד קריאי-העדה ובחסדכם אתם, העם



הנחמד לכל, הואלתם לשמוע לאשר אדבר



מלה אחת או שתים, ולא יבא אליכם כל-רע



זולתי אבדן העת הזאת.



סיציניוס


ובכן יהיו-נא דבריך מעטים!



כי אחת חרצנו להכרית את-הבוגד-הצפע הזה



אם נגלה אותו מזה, ועמדה השואה קרובה;



ואם נותיר אותו בינינו, והיה זה מות כלנו,



ולכן גזרנו פה-אחד כי-יומת בלילה הזה.



מנניוס


ישמרונו האלים הטובים מעשות כזאת! זאת רומא



המהללה, אשר רבי ברכות תודתה הגדולה



לבניה רבי הפעלים כתובות לזכרון בספר



בעצם יד יפיטר, והיא איך יכל תוכל



לאכול כאם אכזריה את-פרי-בטנה בעצם פיה?



סיציניוס


נגע הוא בבשרנו ועלינו להכריתו כלה.



מנניוס


אבר הוא אשר נגע בו; אם נכרית אותו



והיה לו מות, ואם נרפאו ועלתה ארוכתו.



מה עשה לרומא רעה, כי המת נמית אותו?



היען אשר-הרג באויבינו ויען אשר-את-דמו –



שבעתים ככה, נשבעתי, אונקיות אונקיות רבות,



מאשר נשאר עוד בגידיו – שפך למען ארצו;



ועתה לו תקום ארצו ותשפוך את-דמו הנותר,



אז יהיה לכלנו, לכל-אשר יעשנו ויסבלנו,



דראון עד-נצח נצחים.



סיציניוס


רק-דברים לריק ולרוח.



ברוטוס


הן הפך מזה ראינו: באשר אהב את-ארצו



גם-ארצו נתנה לו כבוד.



מנניוס


אם גמלתנו רגלנו טוב,



ואחר הכתה בדלקת, הן זכור נזכור גם-אז



את אשר-היתה לנו לפנים.



ברוטוס


לא נוסיף לשמוע עוד דבר. –



לכו-נא אחריו אל-ביתו, התיקוהו וקחוהו משם,



למען אשר הנגע הממאיר הזה, אשר רוש בו,



לא יפריש גם משם והלאה.



מנניוס


רק-מלה אחת עוד, רק-מלה אחת:



נמר ממהר בחמתו, לו יראה את-השואה



אשר-יביא ברגלו הנחפזה, יחפוץ, אך כבר עבר המועד,



לקשור אנך-עופרת אל-עקבו. – עשו את-מעשיכם,



אשר לא אגדות – בהיות רצון מלפניהן –



תעלינה מעבריהן, וזאת רומא הגדולה



תפול על-ידי רומאים.



ברוטוס


מי-יתן והיתה כזאת –



סיציניוס


מה-תאריכו פה לשון? האם לא נתן אות ומופת



לכם, לבעבור תדעו איך הוא מקשיב ומאזין לכם?



האם לא השתער על שוטרינו? ואם אלינו לא התקומם?



באו ונלכה אפוא –



מנניוס

שימו-נא זאת אל-לב: -


במלחמות גדל מנעוריו, מאז אשר-יכלה ידו



לנופף חרב, ופיו לא למד להבר דברים



בנפת לשונו; סלת יערב עם סבים יחדו.



צווני-נא ואלך ואבוא אליו אל-ביתו



ואביא אותו אליכם, ותחקרו ותדרשו אותו –



לפי-החק – ובשלום – פן תבוא אליו מידכם



הגדולה מכל-הרעות.



סינטור ראשון


טרבונים נדיבי רוח!



הן זה הוא ארח אדם; ואולם הדרך השנית



כלה דמים מלאה; ואין איש יודע מראשית



את אשר-יקרה באחרית.



סיציניוס


מנניוס הנדיב, ככה



תעשה אפוא מעשיך כפקיד הדואג לעם. –



התפרקו-נא, אנשים, את-נשקכם כלכם מעליכם.



ברוטוס


ואל-ביתכם לא תלכו.



סיציניוס


אל רחוב העיר נלכה,



ושם נחכה להם, ואם לא יביאו את-מרציוס אלינו,



ושבנו אל-דרכנו הראשונה.



מנניוס


הבא אביאו אליכם.



אל הסינטורים


אחלי, לכו גם-אתם עמי. שומה עליו לבוא,



ולא – אז הנה שואה גדולה לנגד פנינו.



סינטור ראשון


אחלי, הבה נלכה אליו.


הולכים.


סצינה שנית.


חדר בבית קוריולנוס. קוריולנוס ופטריציס באים.

קוריולנוס


יכבירו-נא על אזני דברים; יבקשו-נא את-מותי



על גלגל-אופן או תחת עקבי סוסים פראים;



או לשפך עשר גבעות על הסלע הטרפיוני,



לבעבור יפול הנופל ממרומים, אשר העין



לא תעצור כח לראותם; ואולם אנכי אהיה להם



עד-עולם את אשר-הנני.



פטריצי ראשון


רק כאחד הנדיבים תעשה.



קוריולנוס


הנני הוגה באמי מבלתי הביני למה



לא תאות לי גם-עתה, והיא הן תמיד הסכינה



לקראם עבדים נבזים; ברואים אשר נבראו



רק למכור ולקנות שעורים; לעמוד גלויי-ראש באספה,



לפהק, להחריש ולהשתאות בקום בן-אדם כמוני



לדבר על שלום ומלחמה.



וולומניה באה.


בך דברתי זה-עתה:



למה תשאלי מעמי, כי אהיה רך מהיותי?



התחפצי אפוא, כי-אכזיב את-תכונות רוחי?



הלא טוב מזה, כי-תאמרי אשר-אהיה לאיש גם-עתה



ככל אשר-הייתי מאז.



וולומניה


הוי אתה, אתה, אתה!



לו-רק לבשת את-עזך בטרם תתפשט אותו!



קוריולנוס


יהי-נא ויגוז ויעבור!



וולומניה


יכל יכלת להיות זה האיש אשר-אתה הנהו,



לו-רק התאמצת מעט להסתיר אותו בחבך;



לא היו ממרים עמך ככה ועם מחשבותיך לו-רק



החבאת מעט את-מחשבותיך האלה מעמם, עד בלתי



היות להם עוד הכח להניאן.



קוריולנוס


יתלו כלם!



וולומניה


כן, וגם ישרפו!



מנניוס וסינטורים באים.

מנניוס


בא, בא! היית קשה מאד, קשה בלי-מדה;



ועתה עליך לשוב ולתקן את אשר-עות.



סינטור ראשון


לא יועיל לנו כל-דבר. ואתה אם לא תעשה כן,



ונקרעה עירנו הטובה לקרעים ותסוף ותאבד.



וולומניה


אחלי, שמע לעצה; גם-לבי קשה כלבך,



ואולם גם-דעה בקרבי, והיא את-קצפי תטה



למקום שם אמצא יתרון.



מנניוס


טוב דברת, אשת נדיבות!



לו יאמר להכנע לאספסף כזה, אם לא העת



המלאה חמת-פתנים תשאל מעמו כזאת,



לבעבור תהיה לארוכה לטוב למולדתי וארצי



כי-עתה חגרתי שריוני ושמתי חליצתי עלי



אשר לא-אוכל ללבש כמעט.



קוריולנוס


מה עלי לעשות?



מנניוס


לשוב אל-קריאי העדה.



קוריולנוס

טוב, אך מה עוד? מה עוד?

מנניוס


להנחם על-כל אשר-דברת.



קוריולנוס


בגללם? – לא-אוכל



לעשותה גם בגלל אלים; ואם עלי לעשותה



בגללם אפוא?



וולומניה


הן עריץ היית באפס מדה;



ואם לא-תוכל להיות בזאת נדיב באפס מדה,



הן יש כי-לעתות בצרה נדבר בשפה אחרת. –



שמעתי באמרך גם-אתה: גדל ומשטר המדינה



כרעים אשר לא-יפרדו, מתחברים בעת מלחמה.



הואילה-נא אפוא והגידה: הבעתות בשלום יעזבו



איש את-אחיו עד-בלתי יכלת להתאחד שניהם?



קוריולנוס


אי לך.



מנניוס


טוב שאלה.



וולומניה


אם בעת-מלחמה תנחל כבוד



בזאת אשר למראה-עינים תהיה את אשר-אינך –



ולבעבור התכלית הטובה הן תבחרו בדרך הזאת –



איך יחשב זה לאי-כבוד אם-גם בעתות שלום



יתחברו השנים יחדו כמו בעת מלחמה,



אחרי כי-את-שניהם נדרוש כאז וכעתה?



קוריולנוס


מה-תאיצי ככה בי?



וולומניה


יען כי היא חובתך לדבר לעם עתה,



לא על-פי הדרך אשר-רוח בינתך יורך



ולא את אשר-יגיד לבך לך, בלתי-אם



דברים כפי אשר-יעלו על לשונך, רק ממזרי-פה



וצלילי-קול, שאין להם כל-שיח ושיג וחלק



עם האמת אשר-בלבך. כל-אלה לא יגעו בכבודך



ככל-אשר לא יגעו בכבודך דברים נעימים וטובים



אשר-תדבר באזני עיר לבעבור לכד אותה,



מבלתי חכות למקרה טוב אשר-יחתוך גורלך



או לשפך דמים רבים. אלו הייתי תחתך,



כי-עתה הסתרתי בקרבי את-עצם תכונת רוחי,



בראותי, כי כל-טובי וכל-רעי נכונים לשואה,



ובכל-זה לא כחשתי בכבודי. לי נכונה הרעה



וגם לאשתך וגם לבנך וגם לסינטורים האלה פה



וגם לכל-עדת האצילים; ובכל-זה בחרת להראות



לעיני האספסף שלנו, כי-תוכל להלביש קדרות



את-מצחך בהביטך בו, תחת להאיר רגע



אליהם את-פניך לבעבור הדביק אהבתם אליך



ולהגן על-כל אשר-ילך לאבדון בלעדיהם.



מנניוס


גברתי הנדיבה! – קומי ולכי גם-את עמנו,



דברי רכות, כי-ככה תוכלי להציל



לא רק את-כל אשר-רעה נשקפת אליו עתה,



כי-גם את-כל אשר-אבד אבד ממנו זה-כבר.



וולומניה


ראה, בני, בקשתיך: לך-נא אליהם ובידך



החזק במצנפתך זאת; הרימה מעל ראשך מרחוק, -



גש אליהם שמה, - גע בברכך אל-פני האבנים -;



מעשים כאלה יהיו ברגע אשר-כזה



ללשון מדברת גדולות, ועיני האדם הנבער



תקחנה תורה פי-שבעה מכל אשר-יקחו אזניו, -



הנע בראשך אליהם ולפעמים גם-לבך הניעה



ליסרו על-רב גאותו; היה רק כמו תות אשר-בשל,



אשר לא יעמד בפני כל-מגע יד, - ודבר אליהם לאמר:



איש צבאם אתה מעודך, בשאון מלחמות גדלת,



ואין לך ארחות נעם, שהם, כפי ראותך עתה,



דרושים לך ויש להם צדקה לבקש מעמך



לעת אשר-תבוא לשאל מעמם אהבתם וחסדם.



ואולם חפצת להתאמץ בכל-לב בימים יבאו



להשתנות ולהיות כלבם, ככל אשר-תשיג ידך



וככל אשר-תכונתך תתנך.



מנניוס


ואם ככה תעשה,



ככל אשר-יאמר פיה, כי-אז כל-לבם תקנה לך,



כי סולחים הם כרגע, אם-רק תתחנן אליהם,



כאהבם להרבות דברים בהתגלות לב בכל-עת.



וולומניה


עוד פעם אבקשך: שמע לאשר ייעצוך.



אכן ידעתי היטב, כי-נקל לך לרדף



אויב עד-תהומות-אש מהחניף לו בחלקות



בסכות שלום בשדה. – הנה קומיניוס בא.



קומיניוס בא.

קומיניוס


הנני בא מרחוב העיר; ושומה עליך, רעי,



לקבוץ עליך מחנה גדול, או להושיע לך הפעם



בדברך אליהם רכות או בהמלטך על-נפשך;



חמתם בוערת להשחית.



מנניוס


רק דברים טובים ורכים.



קומיניוס


רק-זה, כן אחשב, יועיל; אלו רק יעצר כח



להטות את-לבו לעשותו.



וולומניה


שומה היא עליו והוא חפץ. –



בקשתיך שנית: הגידה: “חפצתי” וקום ולך.



קוריולנוס


השומה עלי ללכת להראותם קדקד אין-כובע?



השומה, כי לשוני הרעה תכניע את-לבי הנדיב



בכזבים והוא ישאם? טוב, את-כל-אלה אעשה!



ואולם לו רק נגע הדבר הזה בנפש אחת,



במרציוס זה לבדו, כי-עתה יכל יכלו



לטחון לאבק עד-דק ולזרות אותו לרוח. –



ובכן לרחוב העיר! – שמתם עלי פקדה,



אשר לא אוכל למלא עד-עולם אחריה באמונה.



קומיניוס


לך, לך ואנחנו נהיה עם-פיך.



וולומניה


אחלי, בני הנחמד, –



הן פעמים הרבה אמרת, כי-רק תהלותי אנכי



עשוך ראשון בלוחמים, ובכן, לבעבור תנחל



את-תהלתי החדשה עתה, מלא-נא אחרי פקדה,



אשר עד-כה לא הסכנת בה.



קוריולנוס


טוב, שומה עלי לעשותה. – הלאה, תכונת רוחי!



לבשיני, רוח זונה! קולי הקורא מלחמה,



שהיה לצלצלי תף, יהפך לחליל קטן,



דק כקול הסריס או כקול הנערה המישנה



ילדים בתוך ערשותיהם! צחוק נער פותה



ילין בלחיי; דמעות נערים בבית-הספר



תרבצנה על עפעפי עיני; לשון אביון מבקש-נדבות



תנוע בין פתחי-פי; ברכי המכסות בשריון,



אשר לא-עקלו בלתי בשבתי על-סוסי הדוהר,



יכפו כברכי האיש אשר-יאגר נדבות על-כפו! –



לא-אחפוץ לעשותה; כי-אכנע ככה את-כבוד האמת



אשר-לי בקרב לבי, כי-יעשה בשרי מעשים



המשפילים עד-לעפר את-רוחי.



וולומניה


עשה כחפצך אפוא;



לבקש דבר מעמך נחשב לי הקלון פי-שנים



מבקשך אתה מעמם. יהי אפוא ההרס שלם!



טוב כי-תתן לאמך לחוש את-גאות לבך



מתת לה לירא, פן יביא קשי-ערפך שואה חדשה;



למות אלעג כמוך, כי-קשה כלבך גם לבי.



עשה כאשר תחפוץ. גבורתך היא גבורתי,



ממני ינקת אותה; ואולם שלך היא גאותך.



קוריולנוס


אחלי, הרגעי אמי: אלכה לרחוב העיר.



אל-נא תתאנפי בי עוד; כלץ ברחובות אהיה



לגנוב מעמם אהבתם ובערמה אקח את-לבם,



ובשובי והייתי רצוי לכל האגדות ברומא.



ראי-נא, הנני הולך. אמרי-נא שלום לאשתי.



בבואי והייתי לקונסול; מלבד זאת אל-נא תאמיני,



כי-אחר תצליח לשוני להחניף רבות בחלקות.



וולומניה


עשה ככל-אשר-תחפוץ.



הולכת.

קומיניוס


נלכה, הטרבונים מחכים;



יהי מענה רך חליצתך; נכונים הם, כאשר שמעתי,



לחפא עליך חטאים גדולים מן הראשונים



אשר-חפאו עליך עד-כה.



קוריולנוס


“רך” זאת עתה מלתי: –



אחלי, הבה נלכה: יחפאו עלי חטאים



ככל אשר-יבדו מלבם, ואנכי אענה אותם



כפי אשר-כבודי יצוה.



מנניוס


ואולם רק רכות תענה.



קוריולנוס


כדבריך, רכות תהיינה, אענה אפוא רק רכות!



הולכים.


סצינה שלישית.


שם. שער העיר.

סיציניוס וברוטוס באים.

ברוטוס


ראשית חטאת תאמר: נשא האיש את-נפשו



לשלטון ממשלת-עריצים. ואם ימלט בזאת מידנו,



והזכרנו לו את-חטאו השני, כי-שונא לעם הוא,



וכי את-השלל אשר-לקח מידי האנטיטים לא חלק.


אדיל בא.


ובכן האם הוא בא?



האדיל

יבוא.

ברוטוס


ומי ההולך עמו?



האדיל


מנניוס הזקן והסינטורים, כל-אלה אשר-האירו



פניהם אליו מאז.



סיציניוס


היש לך ספר זכרון



למספר כל-הנפשות אשר-רכשנו לנו,



איש איש לפי-בחירתו?



האדיל


כן-הוא; נכון בידי.



סיציניוס


האם לקטת השמות לפי כל-טרבוס וטרבוס?



האדיל

כן-הוא.

סיציניוס


ועתה מהר-נא והזעק הנה את-העם



ובשמעם אותי אומר: "יהיה כפי-החקה



וכפי-הרצון אשר-לקהל" – אם מות ואם ענש כסף



ואם את אשר-יגלה ויגרש מן הארץ –



והורית אותם לקרא גם-הם כמוני. אם “כסף”



אמר, וצעקו “כסף” ואם “מות”, וצעקו “מות”;



לא יסורו ימין ושמאל ממשפטם הקדמוני



ומדבר החקה הנתונה להם לפי-כל-צדקה.



האדיל


אורם כאשר דברתם.



ברוטוס


ואם רק החלו לצעוק,



אל-תתן אותם לחדול, ובהיות ההמלה גדולה,



ומצאה ידם לעשות כרגע את-המשפט,



לענוש את-הפושע ככל אשר-נגזרה עליו.



האדיל


כדבריך כן אעשה.



סיציניוס


למדם להיות גבורים



ונכונים לכל אשר-ירמזו עינינו להם ברגע



אשר-יהיה מקרה לנו.



ברוטוס


לך עשה כדברנו.



האדיל הולך.


רק התגרה נתגרה בו עד-יעלה קצפו כרגע.



כן הסכין מאז להכניע ולהראות את-ערכו הגדול



בדברו למרות כל-איש. ברגע אשר-יזעף לבו



לא-ישוב לאחור לבעבור ישכך את-רוחו מעט;



ואז תשמיע לשונו את-כל אשר- יחשב בלבו.



וזה אשר-שם הן ישפוק לנו עד-בלי-די



לרוצץ את-גלגלתו.



סיציניוס


ראה-נא, הנה הוא בא.



קוריולנוס, מנניוס, קומיניוס, סינטורים ופטריצים באים.

מנניוס


רק רכות, ראה בקשתיך.



קוריולנוס


כן, כמו-עבד בארוה



אשר במחיר אגורה ישא חרפתו בדממה



בקרא לו מלא-הפה נבל. הוי אלים גדולים!



שימו לרומא מנוחה ועל כסאות המשפט הושיבו



אנשים ראויים להם! הצמיחו בקרבנו אהבה!



מלאו היכלינו הגדולים בעתרת תפארת-שלום,



ולא את-חוצותינו במלחמה!



סינטור ראשון

אמן, אמן.

מנניוס


תפלה זכה וטובה.


האדיל בא עם האזרחים.

סיציניוס


גשו פה, עדת העם.



האדיל


שמעו לקול הטרבונים! האזינו! החרישו! אמרתי.



קוריולנוס


ראשית שמעוני-נא אתם.



שני הטריבונים


טוב. דבר. החרישו אפוא!



קוריולנוס


הלמשפט אחר זולתי פה לא אקרא עוד?



הפה יחרץ הכל?



סיציניוס


הנה זאת אשר-אשאל אותך.



הנכנע אתה מפני העם ומפני משפטו,



ואם תאות לקול פקידיהם ואם נכון אתה לשאת



את-כל-התוכחה אשר-תשים עליך חקת המשפט



עקב חטאתיך הרבות אשר-יוכיחו פה לעיניך?



קוריולנוס


אשא.



מנניוס


אזרחים, ראו! הוא אומר: את-הכל ישא.



ואתם שימו על-לב את-כל-מעשיו לנו במלחמה,



זכרו את-פצעיו אשר מלא בשרו מהם, והמה



נראים כגבעות-קברים על אדמת חצר-מות קדושה.



קוריולנוס


רק שרטים עשוים בחוחים, פצעים לשחוק כל-רואה.



מנניוס


וגם-זאת על-לבכם שימו: אשר אם-לא-תשמעוהו



מדבר בשפת כל-איש אזרח, הלא כאיש-צבא תראוהו.



אל-נא צליל-קולו העז יחשב למחשבה רעה.



זה ארח איש-צבא, אמרתי, ואולם לא שנאה אליכם.



קומיניוס


טוב, טוב, אך רב לנו אפוא.



קוריולנוס


ואולם מה-שרש הדבר



כי כלם פה-אחד בחרוני להיות להם לקונסול,



ועתה נקלותי ככה עד-פתאם ברגע אחד



תעבירו הכהנה ממני.



סיציניוס


ענה עתה על שאלותינו.



קוריולנוס


ובכן דבר. אכן אמת: הן פציתי פי, כי-אענה.



סיציניוס


נשיא אותך אשמה, כי-שאפת לבער מרומא



את-כל-שלטונה בצדקה ולהתנשא ביד חזקה



לקחת אל-תחת ידך את-כל-הממשלה בזדון.



ובזאת היית לבוגד נגדה לכל-העם.



קוריולנוס


מה? בוגד?!



מנניוס


דם והרגע, כי-כן פצית את-פיך.



קוריולנוס


תבלע שלהבת השאול העמקה את-כל-העם!



אני הבוגד בהם! – הוי אתה קריא-עדה המנאץ!



לו בעיניך רבצו אלפי מיני מות



ולו בידיך תפשת רבוא רבבות אדם,



ועל לשון-השקר בפיך לו נכפל מספרם כהמה,



כי-אז גם-אז קראתי באזניך “הן כזבת!”



וקולי היה צח כאלו לאלהים התפללתי.



סיציניוס


השמעת את-אלה, עם?



האזרחים


אל-הסלע, אל-הסלע יובא!



סיציניוס


הרגעו! ראו, אין צרך להזכיר עוד חטאים חדשים;



את אשר-עשה ראיתם ושמעתם את אשר-דבר,



כי-הנה פקידיכם לעיניכם ואתכם בפניכם קלל,



התקומם אל-חקי הארץ ובקרי הלך עם-אלה



אשר-כח להם ומשפט לחקור אותו לפשעיו; -



כל-אלה חטאת-שאול הן, חטאות נוראות למינן,



אשר-לא-תרצינה זולתי במות קשה.



ברוטוס


ואולם יען כי-עשה מעשים לטוב לרומא, -



קוריולנוס


מה הבל תהמה על-מעשים?



ברוטוס


אדבר את אשר-ידעתי.



קוריולנוס


אתה?



מנניוס


הככה פצית את-פיך לאמך ותשמור?



קומיניוס


כן, הוא ידע – ראה בקשתיך.



קוריולנוס

לא-אבה לדעת עוד דבר:


תנו ויזעיקו את-מותי מקיר הטרפיוני התלול,



יגרשוני מארץ, יפשיטו את-עורי מעלי, יאסרוני,



אתעלף ברעב ואכל רק גרגר אחד ליום, -



אך חסדם לא-אבה לקנות לנפשי ולו-רק במחיר



מלה יפה אחת; לא אבה לכבש את-רוחי



במחיר כל אשר-לי יתנו, ולו גם-יכלתי להשיגו



באמרי רק “שלום עליכם”.



סיציניוס


יען כי מעת אל-עת,



ככל אשר-מצאה ידו, בקש תחבולות שונות –



משנאתו אל-העם – לקרוע שלטונו מעליו;



וגם-עתה התקומם באיבה לא-רק למשפט הצדק,



כי-גם אל-נשיאי העדה העושים משפט בצדקה: -



בשם העם ובשמנו אנחנו קריאי-העדה



מודיעים אנחנו, כי-נגרש הוא מקרב עירנו



למן-הרגע הזה. עד-עולם אל תוסיף רגלו



לדרוך על-מפתן רומא; כי בבואו וגלגלו אותו



ממרום הסלע הטרפיוני. בשם העם אקרא:



כן יהיה!



האזרחים


כן יהיה! כן יהיה! ילך-נא מזה!



מגרש ללכת בגולה, וככה אפוא יהיה.



קומיניוס


שמעוני, אלופי ואתם רעי בקרב הקהל, -



סיציניוס


כבר נחרץ משפטו; לא נוסיף לשמוע עוד דבר.



קומיניוס


תנו לי ואדברה דבר: הייתי לכם לקונסול,



ואוכל להראות גלוי נגדה לעיני רומא



את-אותות האויב בבשרי. את-שלום מולדתי אהב



ברגשות כבוד רב, הגדול יתר מאד



וקדוש ועמק יתר מאהבי את-חיי אני



ואהבי את-אשתי היקרה ואת-כל-יציאי מעיה,



אוצרות חלצי אלה; ולכן אמרתי לדבר - -



סיציניוס


ידענו את-תכלית דבריך: - מה-יש לך עוד להגיד?



ברוטוס


אין-דבר עוד להוסיף. מגרש הוא להיותו



אויב לעמו ואויב לארצו – וככה יהיה.



האזרחים


ככה יהיה! ככה יהיה!



קוריולנוס


הוי צעקת כלבים נבזים! אשר את-נשמת אפכם



אשנא כמו-האד העולה מבצה נבאשה,



אשר-אוקיר את-חסדכם כרקב נבלות פגרי-אדם



בטרם יקברו, והמה יבאישו לי את-הרוח. –



אנכי מגרש אתכם! – שבו לכם פה בבערותכם!



יחרד-נא לבכם בקרבכם לקול כל-ענות חלושה!



יניעו אויביכם את-ראשם עם כובע הנוצות עליו,



ונשבה בכם חלחלה! יש לכם כח ושלטון



רק לגרש את-מגניכם; עד אשר-זה רוחכם הקהה,



הרואה השואה רק-אז כאשר כבר עדיו הגיעה,



ואשר גם-אתכם בנפשכם לא-ישמור מבא לכליון,



והוא לכם תמיד לאויב, - עד אשר-זה רוחכם הקהה



יסגיר אתכם ביד עם, אשר-יכניעכם בלי-כל-מלחמה,



להיותכם לו לשבויים שפלים ונבזים. – כן אפוא



מלא אנכי בוז לכם ולעירכם, וככה



אפנה את-פני מכם; – יש עולם גם-בלעדיכם.



קוריולנוס, קומיניוס, מנניוס, סינטורים ופטריצים הולכים.

האדילים


אויב העם הנה זה הלך, הנה זה הלך!



האזרחים


אויבנו הגלה! הלך, הלך! האח! האח!



צוהלים ומשליכים את מצנפותיהם השמימה.

סיציניוס


לכו, הביטו אחריו אל-מעבר לשערי העיר,



לכו אחריו ככל אשר-הלך גם-הוא אחריכם בבוזו,



הדריכו את-מנוחתו ככל אשר-יאתה לו.



פקדו על-משמר ושלח אותנו דרך העיר.



האזרחים


באו, באו ונביט אחריו אל-מעבר לשערי העיר;



באו, באו; – ישמרכם אלהים, טרבונינו! באו!



הולכים.


אקט רביעי



סצינה ראשונה.



רומא. לפני שער העיר.

קוריולנוס, וולומניה, וירגיליה, מנניוס, קומיניוס וצעירי פטריצים שונים באים.

קוריולנוס


רב! מנעו עיניכם מדמעות! שלום ודי. החיה



בעלת הראשים הרבים גרשתני מזה. – הוי אמי!



אי אמץ רוחך מלפנים? הסכן הסכנת לדבר:



הצרה בהיותה גדולה והיתה מבחן לרוחות;



הרעות הקטנות ישא בסבלו האדם הקטן,



וכשך הים בדממה ינהיג כל-צי וכל-גיגית



בכשרון ידים כאחד; ואולם מכות הרצח



אשר-יך גורלנו אותנו, בהיות רוחנו נדיבה,



תדרושנה רוח חזקה; הסכן הסכנת להעמיס



תורות עלי, והתורות לו יכל הלב להשיגן



וחזק הלב עד-בלתי הכבש לעולמי עולמים.



וירגיליה


הוי שמים! שמים!



קוריולנוס


לא כן, רעיתי, ראי בקשתיך,–



וולומניה


ידבק הדבר האדם בכל-האגדות ברומא,



ובכל-חברותיה המות!



קוריולנוס

מה-זאת! מה-זאת! מה-זאת!


בהעדרי יאהבוני כלם. הוי אמי! חדשי בקרבך



את-רוחך הראשון לעת כי-הסכנת להגיד ככה:



לו אשת הרקולס היית, אז שש מכל-עבודותיו



עשית לו את, לבעבור מנע מאישך רב זעה.–



קומיניוס, אל-יפול עליך לבך, אלהים ישמרך! –



שלום לך, אשתי, ואת אמי! הן טוב לי גם-עתה.–



מנניוס הזקן ונאמן! דמעות עיניך נמלחות



מדמעות עיני איש צעיר ורוש הן לעפעפיך.–



ואתה שר-צבאי מלפנים! ראיתיך בלכתך קודר,



ומראות ראית לפעמים אשר-יקש הלב בהביטו;



הגד לנשים האלה עצובות-הרוח: לריק הוא



לבכות דבר שנעשה או למלא עליו שחוק פיו.–



אמי, ידעת היטב, כי בשומי את-נפשי בכפי,



והיה זה תמיד נחמתך; האמיני-נא אפוא בתמים;



גם-בלכתי עתה לבדי, בודד כשרף מעופף



אשר-מאורתו תפיץ יראה על-סביביו ואשר



דבר ידברו בו תמיד, יען לא יראוהו,–



הנה בנך יתנשא ממעל לכל-שפל ונבזה,



ולא – אז אפול לשלל ביד כל-מרמה ותככים.



וולומניה


הוי בני הנפלא! אל-אנה תאמר ללכת עתה?



קח-נא למועד מצער את-קומיניוס הנחמד עמך;



עתד לך נתיב מראש ולא תסגיר את-נפשך חנם



לכל-מקרה זר ואיתן האורב לך בדרך.



קוריולנוס

הוי אלים!

קומיניוס


חדש ימים אלך אחריך, ושנינו



נחקור המקום לך, ששמה תשב תחתיך,



לבעבור תוכל לשמוע כל-דבר על-אודותינו



ואנחנו על-אודותיך; ואז, כי-יבוא המועד,



להעביר מעליך הגזרה לבעבור השיבך אלינו,



לא יהיה לנו לשלוח אנשים אל-מלא רחבי תבל



לחפש האדם האחד, פן נאחר המועד הטוב,



העולה תמיד בתהו אם אין האיש עמנו



אשר-למענו נעשה.



קוריולנוס


שלום לך גם-אתה!



הנה שנותיך רבות; סבלות מלחמות אין-מספר



ירבצו על-פני כתפיך, ולא לך לנוע בדרך



עם איש לא דכא עוד; רק אל-מעבר לשער הביאני.–



באי, אשתי המתוקה, ואת פה אמי היקרה,



ואתם רעים נאמנים! – אם אצא מזה לחוץ,



קראו לי שלום ושחקו. אחלי, באו ונלך.



כל-הימים אשר-אהיה על-פני האדמה



תשמעו על-אודותי תמיד; ועד-עולם לא תשמעו דבר,



אשר לא-ישוה אלי ככל אשר-הייתי מעודי.



מנניוס


דברים כאלה נאוים לאזן כי-תשמע אותם.–



באו, רק אל-נא בכה. – לו רק יכל יכלתי



לפרוק שבע שנים מעל-ידי ומעל-רגלי אלה



אשר-הזקינו מעט, באלהים הגדולים נשבעתי,



כי-הלך הלכתי עתה כל-מדרך כף-רגל עמך.



קוריולנוס


הבה תן לי ידך: – באו, באו ונלך.


הולכים.


סצינה שניה.



שם. רחוב קרוב לשער העיר.

סיציניוס, ברוטוס ואדיל באים.

סיציניוס


צו ושבו כלם לביתם; הלך – ורב להם עתה.–



נבוכה עדת הנדיבים, כן אראה, שעמדו לימינו



להיות לעזרה לו.



ברוטוס


הראינו להם את-כחנו,



ועתה נהי-נא ענוים שבעתים מונים מאז



בהיות עוד הדבר לעשותו.



סיציניוס

צו ושבו לביתם.


הגד להם כי אויבם הגדול כבר הלך ואיננו,



וידם תקיפה כלפנים.



ברוטוס


שלחם והלכו לביתם.



פה הנה אמו באה.


האדיל הולך.

סיציניוס


אל-לנו הפגש עמה.

  


ברוטוס


מדוע?



סיציניוס


הנה אומרים: אשה משגעה היא.



ברוטוס


הנה זה ראתה אותנו; אל-נא תט מפניה.


וולומניה, וירגיליה ומנניוס באים.I

וולומניה


טוב כי-פגשתי אתכם. כל-מכות אלהים הצבורות



תגמולנה לכם את-אהבתכם!



מנניוס


דמי, דמי, רק קולך אל-תרימי.



וולומניה


לו-רק דמעותי יתנוני, כי-עתה שמעת את-קולי,–



לא! אדברה-נא גם-עתה. אל ברוטוס היש עם-לבך ללכת?



וירגיליה אל סיציניוס


גם-אתה עמד פה עמי. אויה, לו יכל יכלתי



לדבר כזאת אל בעלי.



סיציניוס


הממשפחת הגברים את?



וולומניה


כן-הוא, סכל, החרפה היא? ראו את-הסכל הזה.



האבי לא היה גבר? אם-ערום כשועל היית



לגרש את-האיש, אשר-פצעיו למען רומא רבו



מן המלים אשר-תדבר?



סיציניוס


הוי שמים ברוכים!



וולומניה


אשר פצעי-כבוד לו רבים מאשר לך דברי-חכמה;



וכל-זאת לרומא לטוב לה. – אחת אגיד לך; – ואולם לך; –



לא, עמד פה. מי-יתן והיה בני בערב,



ובני שבטך יעמדו מול פניו, ובידו חרב חדה –



סיציניוס


ומה אז?



וירגיליה


מה אז! כי-אז השמיד מעל-פני האדמה



את-שבטך עם-כל-זרעו.



וולומניה


כל-ממזר בהם ובן-זנונים.



הוי אדם טהור, רבו פצעיך בעבור רומא.



מנניוס


באי, באי, הרגעי.



סיציניוס


מי-יתן והוסיף לעשות



לארצו ככל אשר-החל, ולא נתק בעצם ידו



את-הקשר הטוב אשר-קשר.



ברוטוס


מי-יתן והוסיף.



וולומניה


“מי-יתן!” “מי-יתן!” הלא אתם הסתם בו את-האספסף;–



חתולים אשר יבינו לשפוט על-ערכו באמת,



כאשר אבין אנכי את-הרזים אשר השמים לא-יחפצו לגלות



אף-גם לאדמה לבעבור תדע.



ברוטוס


אחלי, הבה נלך.



וולומניה


כן-הוא, אחלי, אדוני הנעלה, קום ולך.



את-פעלך הטוב בצעת. אך בטרם תלך, שמע עוד.–



כגבה הקפיטוליום על-קטן הבתים ברומא,



כן גבה בני – בעל הגבירה הזאת הנצבת



פה לפניכם – אשר גרשתם אותו, כן, אמרתי,



גבה מכלכם גם-יחד.



ברוטוס


טוב, טוב, אנחנו הולכים.



סיציניוס


על-מה-זה נעמוד פה, כי-תתגרה בנו אשה



אשר בינתה נסתרה?



וולומניה


קחו את-תפלותי עמכם. –


הטריבונים הולכים.


מי-יתן ולא היתה כל-מלאכה לאלים לעשותה



זולתי למלא את-קללותי. לו פגשתים רק אחת ביום,



כי-עתה הוקל מעל לבי סבל משאו הכבד.



מנניוס


אכן הגדת להם דים הפעם. ובאלהים נשבעתי,



כי-היתה לך סבה לזאת. התאכלי עמי בערב?



וולומניה


קצף – זה היה ברותי; אכל במו-פי את-בשרי



וככה אמות ברעב באכלי. – הבה נלך:



עזבו את-יללת חלושה הזאת וזעקו כמוני אני



בחמת-קצף כמו יונו. – באו, באו, באו.



מנניוס


חרפה, חרפה, חרפה!


הולכים.


סצינה שלישית.



מסלת-דרך בין רומי ואנציום.

איש רומי ואיש וולסקי נפגשים.

הרומי


ידעתיך היטב, אישי, ואתה ידעת גם-אותי; אם לא-אשגה, יקרא



לך אדרינוס.



הוולסקי


כדבריך כן-הוא, האיש: אכן שכחתיך.



הרומי


איש רומי אנכי, וכמוך אעשה עתה את-מעשי נגד כלם אשר-שם.



ההכרתני עתה?



הוולסקי

ניקנור? הלא?

הרומי


אני הוא, רעי.



הוולסקי


זקנך ארך יתר מאד כאשר ראיתיך בפעם האחרונה, אבל על-פי



לשונך אכיר עתה את-מראיך. מה חדשות ברומא? פקדה נתנה לי



מאת ממשלת הוולסקים לחקור אותך שם, ועתה הנה באת וחשכת



לי דרך יום.



הרומי


מרד נפלא בדרכיו היה עתה ברומא; העם התקומם על-הסינטורים,



הפטריצים ועדת הנדיבים.



הוולסקי


היה? ואם-הנה חדל אפוא? אכן ממשלתנו לא-כן תחשוב: עושים הם



תכונות-מלחמה גדולות להיות נכונים בכל-רגע ולהתנפל עליהם שם



בעוד הם נפלגים למפלגות.



הרומי


להבת האש הראשה שקעה, ואולם כל-מקרה אשר-יהיה והתלקחה



כרגע שנית; גלות קוריולנוס הנכבד נגעה ככה בלב כל-הנדיבים,



עד-כי-גמלה בלבם המחשבה לשוב ולקחת מיד העם את-כל-תקפו



ולהסיר מקרבו עד-עולם את-הטרבונים אשר-לו. הניצוץ הזה לוהט



בערמת האפר, את-זה אני מגיד לך נאמנה, ונכון הוא זה-עתה להתפרץ



ברגע הזה בכל-עזו החוצה.



הוולסקי


הקוריולנוס בגולה?



הרומי


בגולה, אדוני.



הוולסקי


עם-הבשורה הזאת בפיך יקדמו את-פניך בשמחה, נקנור.



הרומי


העת הזאת טובה מאד לצרככם. שמעתי אומרים כי בהיות רגז בין



איש ואשתו, והיתה העת הזאת הטובה מכל-העתים להדיח את-האשה



למען תלך אחרי זר. טולוס אופידיוס הגדול אשר-לכם ימצא ידים במלחמה



הזאת להראות את-כחו, אחרי כי-אויבו הגדול קוריולנוס לא יפעל עתה



דבר לארצו.



הוולסקי


את-העת הזאת לא יחטיא. אכן מאשר אנכי, כי-מקרה היה ופגשתיך



בדרך. את-המעשה אשר-היה עלי לעשותו כלית אתה ואין לי לעשות עוד



דבר, ובשמחה אלוה לך עתה ללכת עמך הביתה.



הרומי


בין-כה וכה יש-לי עוד לספר באזניך דברים רבים וזרים מאד על רומא,



ובכלם ימצאו אויביה יתרון לדעת אותם. היש לכם צבא-מלחמה נכון,



כאשר אתה אומר?



הוולסקי


צבא-מלכות רב; מחנות-המאה ואנשיהם הנה זה נחלקו לשכניהם, וגם



הנה זה יכלכלו כלם, ונכונים הם בכל-רגע לצאת למלחמה.



הרומי


אשמח מאד לשמוע כי נכונים הם, ואני, כאשר אדמה, הנני האיש אשר



בידי להוציאם כרגע לפעלם. ובכן, אדוני, שלום לך כי פגשתיך ואני שמח



על ארחך עמי לחברה.



הוולסקי


את-חלקי אני הואלת לדבר אתה; אני הנה יש-לי סבה שבעתים ממך



לשמוח כי-נפגשנו יחדו.



הרומי


טוב, לכה ונלכה יחדו.


הולכים.


סצינה רביעית.



אנציום. לפני בית אופידיוס.

קוריולנוס בא לבוש בבגדי-עני, עטוף ומתחפש באפר.

קוריולנוס


עיר יפה את, אנציום. – הוי עיר! אנכי



בראתי לך אלמנותיך; רבים מיורשי המעונות



היפים האלה שמעתי בהיות המלחמה, והמה



נאנחים, מתיפחים ומתים. – טוב כי לא יכירוני;



פן תצאנה נשיך בשפודים אלי ונעריך באבנים,



וערכו עמי מלחמה קטנה.


אזרח בא.


שלום, אדוני.

  


האזרח


ועליך שלום.



קוריולנוס


הראני בטובך איה המקום



אשר-ישכון אופידיוס הגדול. האם באנציום הוא?



האזרח


כן-הוא, והיום הוא עושה לרבי המדינה



משתה בביתו בלילה.



קוריולנוס


אחלי, ואיה ביתו?



האזרח


זה הוא, לפניו תעמד.



קוריולנוס


אברכך, אדוני; שלום.


האזרח הולך.


הוי עולם מתהפך בגלגל! רעים עד ירכתי קבר,



אשר בקרבם שניהם לא-היה זולתי לב אחד,



עד חלקו ביניהם את-ביתם, את-ערשם, את-אכלם ואת-פעלם;



היו כתאומים שניהם ובאהבתם לא יפרדו;



ופתאם על לא-דבר



בא מדון ויגאה ויפרוץ ויהי לאיבה נצחת;



ככה גם אויבים בנפש, אשר שנאתם וקצפם



לא נתנו אותם לישון, מחשבם מחשבות תמיד



להשמיד איש את-רעהו, ופתאם בבוא להם מקרה,



דבר אשר לא-ישוה בערכו אף-ביצה אחת,



יהיו לרעים נאמנים, וכל-עניניהם יחברו.



וכן גם-אנכי עמי: את-עיר מולדתי אשנא



ואהב עיר אויבי זאת. – הנני בא אל-הבית!



אם הכה יכני ארצה, הלא רק משפט יעשה;



ואם יתן לי יד, אז הנני ואעבוד עבודתי לארצו.


הולך.


סצינה חמישית.



שם, בבית אופידיוס.

קול נוגנים מבית. משרת בא.

משרת ראשון


יין, יין, יין! – מה-ירעו לשרת פה את-הקרואים! רק אין-זה כי-אם



נרדמו נערינו.


הולך.

משרת שני בא.

משרת שני


איה קוטוס? אדוני קורא לו. קוטוס.


הולך.

קוריולנוס בא.

המשרת הראשון שב ובא.

משרת ראשון


מה-בקשתך, עמיתי? אי מזה באת? פה אין מקום לך. הואילה ופנה



לך אל-פתח הדלת.



קוריולנוס


אינני ראוי כי-יקראו לשלום לי בלשון אחרת,



כי על-כן אני קוריולנוס.


המשרת השני שב ובא.

משרת שני


אי מזה באת, אהובי? האין לשוער עינים בראשו, כי-יתן מעבר לאנשים



כאלה? – אחלי, פנה לך וצא.



קוריולנוס


סור מזה!



משרת שני


סור מזה? סור לך אתה מזה!



קוריולנוס


עתה היית לי למשא!



משרת שני


הככה גבה לבך? עוד מעט ואנסה דבר אליך.


משרת שלישי בא.

משרת שלישי


מה-משפט האיש הזה?



משרת ראשון


זר ונפלא אשר-כמוהו לא ראיתי מעודי: לא-אוכל להוציאו מן-הבית



החוצה. הואל-נא לקרא לאדוננו ויצא אליו.



משרת שלישי


מה-לך פה, בבית הזה, בן-אדם? בקשתיך, צא מזה.



קוריולנוס


הניחו-לי לעמד פה; הן לא-אביא רעה לבית הזה.



משרת שלישי


מי אתה?



קוריולנוס


אחד מבני-הנדיבים.



משרת שלישי


עני זר ונפלא.



קוריולנוס


כדבריך, כזה הנני.



משרת שלישי


אחלי, נדיב עני, לך ובקש לך מקום-מנוחה אחר. פה אין מקום לך;



אחלי, קום וצא מזה.



קוריולנוס


פנה לך אל-מלאכתך, לך מלא את-מעיך



במאכלי תאוה קרים.


הודפו לאחור.

משרת שלישי


מה, לא חפצת? אל המשרת השני בקשתיך, לך והגד לאדוני את-משפט



האורח הנפלא אשר-לו בזה.



משרת שני


הנני ואלך.


הולך.

משרת שלישי


איה מקום מגוריך?



קוריולנוס


תחת חפת השמים.



משרת שלישי


תחת חפת השמים?



קוריולנוס


כן.



משרת שלישי


ואיה זאת?



קוריולנוס


בעיר הדיות והעורבים.



משרת שלישי


בעיר הדיות והעורבים? אכן רק חמור האיש הזה! – ובכן אפוא אתה



מתגורר גם בין-האיות?



קוריולנוס


לא, אין אנכי עובד את-אדוניך.



משרת ראשון


רב לך, בן-אדם! מה-לך להתערב במעשי אדוני?



קוריולנוס


אמנם-כן! הלא טוב לי להתערב במעשיו מלהתערב עם אשתך. פושק



אתה את-שפתיך ושב ופושק אותן בלי-הרף – לך ושא את-קערותיך,



גש-הלאה!


מכה בו ומגרשו משם.

אופידיוס בא.

אופידיוס


איה האיש?



משרת שני


פה, אדוני. ככלב הייתי מכה אותו, אבל יראתי מהפריע את-האדונים בבית.



אופידיוס


מאין תבוא? מה-תבקש? מה-שמך? למה תחריש?



דבר, האיש: מה-שמך?



קוריולנוס

מעביר את אדרתו אשר התחפש בה


אם לא תכירני עוד, טולוס,



ואם מדי הביטך בי לא תדע עוד מי-אני,



כי-עתה אנוס אנכי לקרא את-שמי באזניך.



אופידיוס


מה-שמך?



קוריולנוס


שם לא-ערב מאד על-אזן איש וולסקי.



וצלילו חד גם-לך וקשה.



אופידיוס

הגד, מה-שמך?


מראיך מראה איש זועף, ופניך כמו מפקד.



ואם-אמנם חבליך נתקו, אך הנה דמות לך



כאניה נבחרה וחזקה. מה-שמך, הגד, מה-שמך?



קוריולנוס


הט עפעפיך ורעמו: – הידעת אתה מי-אני?



אופידיוס


לא ידעתי אותך: – מה-שמך?



קוריולנוס


קיוס מרציוס שמי,



זה אשר-נתן בך בנפשך ובכל-הוולסקים יחדו



פצעים נאמנים ויבא עליכם שואה גדולה,



ועל-אלה יעיד גם-שמי הנוסף קוריולנוס:



העבודה המלאה עמל, סכנות-הנפש הגדולות



ונטפי-הדם השפוכים בעד ארצי הכפויה תודה,



כל-אלה מצאו שלומים בשם הנלוה הזה;



זכרון משטמה לך, עדות לאיבה נצחת,



אשר-שומה עליך לנטור לי תמיד בלבך – ואולם



רק השם לבדו לי נשאר; אכזריות עמי וקנאתו



ואצילינו מוגי-הלב, אשר נתנו להם ידים,



עד-עזבם אותי כלם, – כל-אלה השמו את-הנותר;



כי-נתנו לעבדים שפלים להשמיע את-דעותיהם



ולגרש בקול זעקותיהם אותי מגבולות רומא.



זדון-לבם זה הגדול הביאני עד-ביתך עתה;



ולא מאשר אקוה – רק אל-נא תשגה בדברי –



להציל בזה את-חיי, הן לו את-המות יראתי,



כי-עתה מכל-האדם אשר על-פני האדמה



הן מנע מנעתי אותך; ואולם מרב איבה,



ולנתק כלה הקשר ביני ובין מנדי,



אני עומד פה לפניך. אם-יש לך אפוא בקרבך



לב יודע לזעום ולהנקם על-כל-הרעה



אשר נעשתה לך אתה ולסתום את-הפרצים



אשר נפרצו לחרפתך בגבולות כל-ארצך,



כי-עתה מהר ואחז בפגע אשר קרני,



להיות למועיל לך, עד-כי מרחשי נקמתי,



בקומי לעבוד אותך, יצאו לך חסדים נאמנים;



כי בארצי האכולה מרקב חפץ אנכי להלחם



בחמת רוח סוערה של שעירי שאול-תחתית כלם.



אך אם-ככה יהיה הדבר, כי לא-יעמוד רוח בך



לעשות את-כל-זאת, לנסות לבקש לנפשך



ברכות חדשות ונאמנות נוספות על-אשר-לך עתה,



כי-אז, הנה זאת מלתי, קצרה גם-נפשי בקרבי



מהוסיף לראות חיים אשר-היו לי למשא,



ופה הנה אושיט צוארי לך ולשנאתך מקדם;



אם-לא-תשלח ידך עתה אלי לשחוט אותי פה,



אז אביט עליך כהביט על-אדם נבער מדעת,



כי מעודי רדפתי אותך תמיד בשנאה גדולה,



חביות של דם מציתי יום יום משדי ארצך,



ולא-אוכל לחיות עתה זולתי רק לחרפתך,



או לעבוד לך עבודתי.



אופידיוס


הוי מרציוס, מרציוס!



כל-מלה אשר-יצאה מפיך בדברך עקרה מלבי



שרש מקנאתי מלפנים. לו השמיע עתה יפיטר



את-קולו מתוך הענן לדבר אלי במראה



ולו אמר “זאת היא האמת”, – כי-אז לא האמנתי לו יותר



מאשר אאמין לך, הוי מרציוס הנדיב מנדיבים. –



תן-נא והתפרקו זרועותי והשתרגו על-בשרך מסביב,



אשר נסיתי עץ-חניתי החזק אליו מאות פעמים,



ונשבר בידי ושבביו עופפו אל-מול הירח:



פה הסדן אשר-עליו הכתה חרבי תמיד



ואת-זה אחבק פה; תנני ואאבק עתה



עם אהבתך בנדיבות-לב ובחם, ככל אשר-נאבקתי



לפנים מקנאה רבה עם גבורת-ידך ועזך.



דע-נא: אהבתי הנערה אשר ארשתיה לי לאשה;



לא-נאנח עוד איש בתמים מעמק הלב כמוני;



אבל בראותי אותך בביתי פה, את נפש יקרה,



פזז לבי הנמהר לקראתך שבעים ושבע



מכל אשר-פזז אז בראותי את-רגל רעיתי



דורכת בפעם הראשונה על-מפתן-ביתי בבואה.



ראה-נא, אתה מרס! את-זה אני אומר אליך,



הצבא עומד נכון, עוד זאת-הפעם חפצתי



לנסות כחי אליך, להפיל שריונך מעל-בשרך



או לתת לימיני ותקצץ: חבטתני שתים-עשרה פעמים,



ומאז בכל-לילה ולילה ראיתי בחלו­מי תמיד



אותך ואותי יחדו מתעשקים ונאבקים בחזקה;



בכל-לילה ולילה שכבנו בחלומי על-הארץ שנינו,



מראשינו התקנו כובעינו ואיש ידו בגרגרות רעהו,



וכן הקיצותי משנתי והייתי כמת – ואין-דבר.



הוי מרציוס הנבחר, לולא היתה כל-סבה לי למלחמה



עם-רומא זולתי על-דבר אשר-גרשו אותך משם,



כי-אז גם-אז הזעקתי כל-איש בתוכנו מסביב



משנת שתים-עשרה ועד שבעים, לשפוך מלחמה אל-קרב



רומא כפוית כל-טובה, עד-כי-יכסה הזרם



אותה על-כל-גדותיה. הוי קום-נא, בא אל-חדרי,



וקבל באהבה את-יד סינטורינו אשר יושיטו אליך,



כי-עתה נאספו פה יחד לברך אותי בשלום



לדרכי בהיותי נכון לצאת על-מחוזות ארצכם,



אם-אמנם לא על-רומא.



קוריולנוס


הוי אלים, היו לי ברוכים!



אופידיוס


ועתה אם יש עם-לבך להיות אדון לנפשך,



באין שר ומושל אחר, לבעבור עשותך נקמתך



באויביך בעצם ידיך, כי-עתה קח-לך אפוא



את-חצי כל-המחנה הרב אשר-יש לי עמי בזה,



ואתה לפי נסיונך הרב ולפי אשר-ידעת היטב



את-ארצך אתה עם-כל-חזקה וכל-רפיונה –



בחר-לך אתה את-דרכך ככל אשר-טוב בעיניך;



אם להתדפק על שערי רומא ואם להבקיע אליהם פתאם



במחוזות הארץ הרחוקים, לזעזעם או להחריבם.



אך בא בחדרינו; תן-נא ואהיה לפה לך לאלה,



לבעבור יאמרו כן לכל-אשר-תשאל מעמם.



היה לי ברוך אלפי מונים בבואך בצל קורתי!



אוהבך אני שבעתים מהיותי לפנים אויבך,



מרציוס, וזה לא דבר קטן. תן ידך: שלום, שלום!


קוריולנוס ואופידיוס הולכים. שני המשרתים באים מן הצד.

משרת ראשון


אכן תמורה נפלאה.



משרת שני


בימיני נשבעתי, כי אמרתי לגרשו מן הבית במקל חובלים, ואולם



לבי הגיד לי, כי לבושו יענה בו עדות-שקר.



משרת ראשון


מה-חזקה זרוע-ידו! הרקידני סביב סביב באצבעו ובבהן ידו, כאיש



המרקיד גלגל.



משרת שני


ואנכי הכרתי בתוי-פניו, כי דבר נפלא יצוק בו. פניו, רעי, פנים שונים,



כן אחשוב – ואולם אין מלים בפי להגידם לך.



משרת ראשון


כן-הוא; מראהו כמראה – יבלעני בכור-שטן אם לא-ידעתי ברגע הראשון



כי יש-בו דבר-מה יותר מאשר אוכל לחשוב.



משרת שני


ככה חשבתי גם-אני, באלהים נשבעתי; אמנם כן, הנחמד הוא מכל-האדם



אשר על-פני האדמה.



משרת ראשון


את-זאת אאמין גם-אני. ואולם איש-צבא טוב ממנו הלא ידעת גם-אתה.



משרת שני

מי? אדוני?

משרת ראשון


כן, דבר זה ברור.



משרת שני


אדוננו שקול כנגד ששה כאלה.



משרת ראשון


לא, גם-זה לא נכון; ואולם נחשב הוא בעיני לאיש-צבא גדול ממנו.



משרת שני


ראה-נא, בחיי ראשי, כבד לאדם להחליט דבר ולהגיד; אם להגן על עיר,



אז שר-צבאנו נבחר מאד.



משרת ראשון


כן, וגם במלחמות תגרה.


משרת שלישי בא.

משרת שלישי


עבדים, יש-לי חדשות לספר לכם, – חדשות, אתם הנבלים!



משרת ראשון ושני


מה? מה? מה? הבה נשמע.



משרת שלישי


בחרתי להיות בן לכל-עם ועם על-פני האדמה, ורק לא איש רומי;



נבחר בעיני מזה להיות ארור בארץ.



משרת ראשון ושני


מדוע? מדוע?



משרת שלישי


הלא בא זה האיש, אשר הסכין תמיד לחצוב בשר צבאנו – זה קיוס מרציוס.



משרת ראשון


למה תאמר “לחצוב בשר צבאנו”?



משרת שלישי


לא אמרתי אל-נכון “לחצוב בשר צבאנו”, ואולם תמיד מצא לפניו גבור



כערכו.



משרת שני


הרפו, הלא אנשים אחים אנחנו; תמיד היה עצום ממנו מעט, את-זאת



שמעתי מפיו גם-הוא.



משרת ראשון


למה נכחד את-האמת? עצום היה ממנו: לפני שערי קוריולי שרט אותו



ומרט אותו כצלי-אש.



משרת שני


ולו היה ממשפחות הקנבלים, כי-אז אל-נכון צלה אותו ואכלו כלו.



משרת ראשון


אבל יתר החדשות אשר-אמרת?



משרת שלישי


אמנם-כן, התכונה אשר-הכינו לו בבואו החדרה גדולה מאד, כאלו היה



בן ויורש למרס. בראש השלחן הושיבוהו; הסינטורים לא שאלו דבר, כי-



אם נחפזו מהר ויתיצבו לפניו; שר-צבאנו גם-הוא עושה כאלו היה רעיתו



אשר-חשקה נפשו בה; בידו יעשה בכל-רגע את-האותות לברכה, ובדברו בו



תהפך עינו והיתה לבנה. אבל ראש החדשות הוא, כי שר-צבאנו גזר את-נפשו



בחציה, ועתה אין הוא בלתי-אם מחצית מאשר היה תמול; כי את-החצי



השני נתן לרעהו החדש, עקב אשר-שאלו ואשר-בקשו כן כל-היושבים על-



השלחן. יש עם-לבו, כפי אשר-יאמר, ללכת ולמשוך באזני השוער הממנה



על-שערי רומא ולהשכין אותו לעפר; יש עם-לבו לקצור מלפניו את-כל אשר-



ימצא על-דרכו ולפנות את-שבילו לפניו.



משרת שני


והוא האיש אשר-בידו לעשות את-כל-זה; ואחר זולתו לא-אוכל לדמות לי.



משרת שלישי


עשה יעשה! הוא יעשנה! כי הלא תבינו, רעי, כמספר אויביו כן מספר



אוהביו; ואוהביו אלה, אתם רעי, לא ערבו את-לבם גם-הם, הלא תבינו לי,



רעי, להראות כאוהבים, אם נאמר כן, בבוא לו עת ומשלחת.



משרת ראשון


משלחת? מה-זאת?



משרת שלישי


אבל, רעי, אם-רק ישובו לראות את-ציצת הקובע הנשא אשר על-ראשו



ואת-האיש בכל-גבורתו, והגיחו מחוריהם כשפנים אחרי הגשם ורצו כלם



אחריו.



משרת ראשון


אבל מתי תהיה כל-זאת?



משרת שלישי


מחר; היום; בעוד רגע; את-קול התף תשמע היום אחרי הצהרים; הנה



זאת להם גם-היא מנת חלק מן המשתה אשר-להם, ועליהם לבלוע אותה



בטרם ימחו את-שפתיהם.



משרת שני


הנה שוב תשוב אלינו עוד פעם עת מלאה שאון רב. לא-יסכון שלום לכל-



דבר, זולתי להעלות חלודה על-הברזל ולהרבות חיטים ולהפרות מזמרי



זמירות על-פני-חוץ.



משרת ראשון


תהי-נא מלחמה, את-זאת אומר אני לכם; נבחרה מלחמה משלום,



כאשר נבחר היום מן הלילה; יש בה חיים, שאון, עליזות ומלאה היא



תשואות. ואולם השלום איננו בלתי-אם קפאון שלם, תרדמה; עבש הוא,



חרש, עצל, אין-רגש; והוא מרבה ילדי-זנונים שבעים ושבעה מונים יותר



מאשר תפיל המלחמה חללים.



משרת שני


כדבריך כן-הוא; ואם נכון הוא, כי המלחמה תחשב בעיני רבים למרבה



בתולות מענות, כן לא נוכל להכזיב, כי השלום מרבה נשים אשר-תזנינה



תחת בעליהן.



משרת ראשון


וכן שומה היא על-פיו, כי בני-האדם ישנאו איש את-אחיו.



משרת שלישי


צדקת; ושרש הדבר הוא, כי בעת-שלום אין איש דרוש לרעהו כמו בעת-



מלחמה. המלחמה היא תשוקתי. אקוה לראות את-הרומים בהיות ערכם



לא-רב מן הוולסקים. – הנה הם קמים מן השלחן! הנה הם קמים מן השלחן!



שלשתם


נלכה שמה, נלכה שמה, נלכה שמה!


הולכים.


סצינה ששית.



רומי. ברחוב העיר.

סיציניוס וברוטוס באים.

סיציניוס


לא נשמע ממנו דבר, ואין לנו לירא עוד אותו.



תרופותיו אין בהן מועיל; רק שלום עתה מסביב



ומנוחה בקרב העם, אשר-התקשר לפנים



לפרוע פרעות תמיד. על אוהביו עטינו כלמה,



ופניהם יאדימו בראותם כי שלוה נצחת בארץ;



תבחר נפשם לראות גדודי מורדים יפילו



חתיתם ברחובות – אם-אמנם יצר בזה גם-להמה –



מראות את-בעלי-המלאכה מזמרים בתוך חניותיהם



וכלם עושים מלאכתם בשמחה ובחדוה יום יום.



ברוטוס


ידנו עמדה לנו לעת טובה. המנניוס זה? –



סיציניוס


כן-הוא! – בעת האחרונה נהפך ויהי לאיש טוב. –


מנניוס בא.


שלום עליך, אדוני!



ברוטוס


שלום עליך, אדוני!

  


מנניוס


שלום על-שניכם יחדו!



סיציניוס


קוריולנוס שלך, אדוני



לא יכר כי-נפקד מקומו, זולתי בקרב רעיו;



הארץ עומדת כאז, והיא הן עמוד תעמוד



לו גם גדלה שנאתו אליה שבעתים מעתה.



מנניוס


טוב לנו עתה, ואולם שבעתים עוד הוטב מעתה



לו נאות מעט לנטות אחרינו.



סיציניוס


איהו? האם ידעת?



מנניוס


לא-שמעתי דבר ממנו, וגם-אמו וגם-אשתו כמוני



לא-שמעו על-אודותיו דבר.


שלשה או ארבעה אזרחים באים.

האזרחים


ישמרו האלים את-שניכם!



סיציניוס


ברכת-ערב לכם, שכנינו!



ברוטוס


ברכת-ערב לכם כלכם, ברכת-ערב לכם כלכם!



אזרח ראשון


אנחנו, נשינו וטפנו, על-כלנו היא שומה יחדו



להתפלל עליכם ועל-שלומכם גם-שניכם לאלהים תמיד.



סיציניוס


חיו ורבו!



ברוטוס


ושלום לכם, שכנינו הישרים!



לו רק קוריולנוס אהב כמוני אתכם גם-הוא.



האזרחים


יהיו-נא האלים עמכם!


האזרחים הולכים.

שני הטרבונים


שלום! שלום!



סיציניוס


הימים האלה טובים ונעימים הם שבעתים



מאז אשר בני-אדם אלה רצו ברחובות העיר



ויזעקו: הרס, הרס.



ברוטוס


קיוס מרציוס היה



פקיד-צבא טוב במלחמה; ואולם איש חצוף מאד,



גא וגבה-לב ורודף כבוד עד-בלתי-מדה



ואוהב את-נפשו, –



סיציניוס


ומתאמץ לנחול לו כסא-מלוכה,



למשול לבדו בכל.



מנניוס

לא כן מחשבותי.





סיציניוס


לו רק היה קונסול, כי-אז את-כל-זאת ראינו



בעינינו לרב דאבוננו.



ברוטוס


אך האלים בחסדם הגדול



העבירו ממנו הרעה, ורומא יושבת עתה



לבטח שלמה ושלוה.


שוטר בא.

השוטר


טרבונים נכבדים וטובים!



הנה תפשנו איש-עבד, אשר הושבנו במאסר,



והוא מספר: הוולסקים יצאו שני מחנות עלינו,



ויפרצו לגבולות הרומים, ובחמת מלחמה נוראה



יחריבו את-כל-הארץ.



מנניוס


אין-זה כי-קם אופידיוס;



שמע כי גרש מרציוס ונדח מקרב הארץ,



וישב וישלח את-קרניו לנגח בהן מלא-תבל,



תחת אשר-אספן בעמוד לימין רומא מרציוס,



ולא ערב את-לבו אז להביט החוצה אף-רגע.



סיציניוס


רב לך, למה תכביר מלים על-אודות מרציוס?



ברוטוס


תן-נא ויסרו בשוטים את-איש זה המוציא הדבה. –



לא-יוכל היות אשר-ערבו הוולסקים את-לבם להפר



את-בריתם עמנו כיום.



מנניוס


מדוע לא-יוכל היות?



ודברי-הימים יעידו, כי-אמנם כן יוכל היות;



זה שלש פעמים ראיתי כאלה בדורי גם-אני.



חקרו האיש בראשונה בטרם תענשו אותו,



והגיד אי שמע הדבר; פן תיסרו בשוט את-השמועה



הדרושה לכם לטובתכם ותכו על-שוק את-הציר



הבא לשמרכם מפני הדבר אשר-אותו יראתם.



סיציניוס


אל-תדבר ככה; ידעתי, כי לא-יוכל הדבר להיות.



ברוטוס


לא-יתכן, היה לא-יהיה.


ציר בא.

הציר


ברגש הלכו זה-עתה



כל-נדיבי-העם ויבואו להתאסף בבית-הסינט. –



באו חדשות להם אשר-הפכו פניהם לירקון.



סיציניוס


את-כל-זאת עשה העבד; – הבה יסרו אותו



בשוטים לעיני העם; – רק-הוא העושה המהומה;



כל-דברו מאפע ואפס.



הציר


אמנם, אדוני היקר!



כל אשר-דבר העבד קים, והרעה גדולה מאד,



גדולה היא שבעתים מכל אשר-דבר בפיו.



סיציניוס


גדולה הרעה שבעתים?



הציר


רבים האנשים המספרים –



ואם אמת הוא לא-אדע – כי מרציוס, אשר-נצמד



אל-אופידיוס, מנהיג חיל רב וגדול לקראת רומא



והנקמה אשר-נשבע לעשות בנו גדולה



כגדל המרחב בין ראשית כל-דבר ואחריתו.



סיציניוס


לא-יפלא מאיש כמוהו גם-זה!



ברוטוס


השמועה הזאת נפוצה



רק לעורר את-רפי-הידים, לבעבור ידרשו, כי-ישוב



מרציוס הנחמד אלינו.



סיציניוס


אמנם זה דבר המזמה.



מנניוס


דבר כזה לא-יאמן; לא-יתרצה זה אל-אופידיוס



עד-עולם-ועד, כי גדול ההפך בשניהם יחדו.


ציר שני בא.

הציר השני


נדרש נדרשתם לבוא חיש-מהר אל-בית הסינט.



חיל נורא וכבד, וקיוס מרציוס בראשו,



כי-התחבר אל-אופידיוס, השתער על-כל-ארצנו;



הנה זה אחז כל-דרך, השם כל-מקום באש



ואת-כל אשר-מצא לפניו הנה זה החריב בזעמו.


קומיניוס בא.

קומיניוס


הנה זה אשר-עוללתם לנו!



מנניוס


מה חדש? מה חדש?



קומיניוס


אתם עזרתם כי-עתה תענינה בנותיכם לעיניכם



וגגות העופרת בעיר ימסו ממעל לראשיכם



ונשיכם מסביב תשגלנה ועיניכם תראינה, –



מנניוס


מה חדשות? מה חדשות?



קומיניוס


את-היכליכם וקדשיכם ישלחו באש עד מסד הקרקע



ואת-משפטי בחירתכם, אשר-לבכם יתגאה עליהם ככה,



יטמנו בחור במחתרת.



מנניוס


אחלי, מה-יש לך חדשות? –



יראתי, כי יפה עוללתם. – אחלי, מה הן החדשות? –



אם התחבר מרציוס אפוא עם הוולסקים – –



קומיניוס


אם? הן היה להם לאלהים! נוהג הוא בם כאלו



לא-היה יצור אשר-יצר הטבע אותו כמונו,



כי-אם אל נסתר יצרו וישם לו צלם מיחד;



ועתה הם הולכים אחריו נגדנו, תרבות עוללים,



ולבם בטוח כנערים הרודפים צפרות בקיץ



או כטבח הממית זבוב.



מנניוס


הוי אשר-עוללתם לנו,



אתם ואנשי החגורות שלכם; אתם התקיפים,



יען כי-היו עמכם דעות בעלי-המלאכה



וריח פי אוכלי-שומים!



קומיניוס


את-רומא שלכם יניע



עליכם מסביב לאזניכם.



מנניוס


כהרקולס אשר יניע



ארצה פרי עץ אשר-בשל. – עוללתם מעללים טובים!



ברוטוס


ובכן אמת כל-זאת, אדוני?



קומיניוס


אמנם פניך יחורו



בטרם תראה אחרת. כל-מחוז ימרוד בשמחה;



וזה אשר-ישיב את-פניו ישים את-נפשו לשחוק



עקב עז לבו מסכלות, וימות כאויל נאמן.



מי ישים בו דפי על-זאת? אויביכם ואויביו יראו



עתה מה הוא ומי.



מנניוס


כלנו אבדנו עתה



אם הנדיב הלז לא-יעשה רחמים עמנו וחסד.



קומיניוס


מי-יעלה לחלות את-פניו? הטרבונים לא-יוכלו לעשותה,



מכלמה רבה ובושה; והעם לו נאוו רחמיו



כזאב המיחל לרועה. ובחירי רעיו לו יאמרו:



“חמל-נא הפעם על רומא”, כי-אז רק ימררו את-רוחו



כאנשים הראוים לאיבה, כי-יראה גם-אותם כאויבים.



מנניוס


צדקת בזה. לו שלח באש את-ביתי לשרפו,



כי-אז לא-העזתי את-פני להתחנן אליו ולדבר



“אחלי, הרף מזה!” – היטבתם לעשות מאד,



אתם ובעלי-המלאכה! אכן מלאכה מאד יפה!



קומיניוס


הבאתם בהלה על רומא, אשר לא-היתה מעולם



אין-אונים עוד ככה כעתה.



שני הטריבונים


אל-תאמרו, אנחנו הבאנו.



מנניוס


ובכן הבאנוה אנחנו? אהבנוהו, ואולם כבהמות



וכאדונים רכי-לבב נסוגונו מפני האספסף



בשרקו אחריו ובגרשו אותו מקרב העיר.



קומיניוס


ואולם יראתי, כי עתה ישובו לשאג כי-יבוא.



טולוס אופידיוס, השני משני האנשים הגדולים,



שומע בכל לו, כאלו רק היה לו נושא הכלים.



לב נואש – זה כל-החכמה, הגבורה ועצם החיל



אשר יכולה רומא לערוך לקראת הבאים.


המון אזרחים בא.

מנניוס


הנה בא האספסף. – הנצמד אופידיוס אליו? –



אתם הם האנשים אשר-טמאתם הרוח מסביב,



בהשליככם אל-מול השמים את-מצנפות ראשכם המגאלות



המעלות צחנה וזעקתם כי-יגל מעיר קוריולנוס.



ועתה הוא שב ואין שערה על-קדקד ראש כל-חילו



אשר לא-תהפך להיות לשוט: כמספר המצנפות אשר-עפו



אז השמימה כן יהיה מספר גלגלות הסכלים



אשר-יסיר עתה מעליכם לשלם לכם את-השכר



חלף מנות דעותיכם. ואולם אין-דבר, אין-דבר!



לו-גם-ישרוף אותנו כלנו לגחלת אחת,



הלא כגמולנו רק-יעשה.



האזרחים


אמנם נוראות שמענו.



אזרח ראשון


ואני אם-אמרתי “גרשוהו”, אמרתי: צר לי עליו.



אזרח שני


גם-אני אמרתי כן.



אזרח שלישי


גם-אני אמרתי כן. וגם-אמנם אגיד האמת ולא אכחד: רבים ממנו אמרו



כן. את אשר-עשינו, עשינו לטובה; ואם-אמנם לרצוננו נאותה נפשנו לכם



לגרש אותו מן-הארץ, ואולם הדבר היה נגד רצוננו.



קומיניוס


נפשות נחמדות אתם, אתם ודעותיכם יחדו!



מנניוס


בכל עשיתם יפה, אתם עם-קול זעקותיכם! –



הנעלה לקפיטוליום?



קומיניוס


כן, מה-נוכל עשות אחרת?


קומיניוס ומנניוס הולכים.

סיציניוס


לכו, רעי, הביתה; אל-נא תרפינה ידיכם:



הן אלה מתי עדתו, השמחים לו תבוא כל-זאת



אשר-אומרים כי-ייראו ממנה. לכו-נא הביתה ואל-תראו



אות יראה ופחד.



אזרח ראשון


יהיו-נא האלים בעוזרינו! – הבה, רעים, נלכה הביתה. הלא תמיד אמרתי



לכם: רק-עול עשינו, כי-גרשנו אותו מקרבנו.



אזרח שני


כזאת דבר כל-איש ממנו. הבה נלכה הביתה.


האזרחים הולכים.

ברוטוס


לא-טובה השמועה בעיני.



סיציניוס


גם-בעיני איננה טובה,



ברוטוס


נעלה לקפיטוליום! – את-מחצית הוני נתתי,



לו יכל יכלתי לשמוע, כי השמועה שמועת-שקר.



סיציניוס


אחלי, הבה נלך.


הולכים.


סצינה שביעית.



מחנה. לא-רחוק מרומא.

אופידיוס ופקיד-צבאו באים.

אופידיוס


העוד ירוצו בלי-הפוגות אחרי האיש הרומי?



הפקיד


לא-אדע מה-משפט הקסם הנמצא בו, ואולם



היה לאנשי מחניך לתפלה בטרם יאכלו,



לשיחה בשבתם לשלחן, לברכת-המזון בקומם;



ואתה נשקעת בחשך בימי המלחמה הלזו,



ואין זוכר אותך, אדוני, גם-בקרב הקרובים אליך.



אופידיוס


עתה לא-אוכל להושיע, זולתי אם-אעשה במזמות,



אשר-בהן רק אקצץ את-רגל כל-גורל פעלינו.



אכן בגאוה ינהג גם-עמי אני שבעתים



מאשר חשבתי בתחלה בקדמי את-פניו בשמחה;



אך נאמן הוא לתכונתו, ועלי לסלוח לדבר,



שקצרה ידי משנות.



הפקיד


ובכל-זה, אדוני, שמחתי –



ורק לטובתך אתה – לולא חלקת המשרה



עמו גם-יחד כיום; או אם כי-נשאת פקדתך



אתה לבדך עליך, או אם כי-נטשת אותה



לו לבדו גם-הוא.



אופידיוס


בנתי מחשבתך היטב;



אך בטח-נא בי, אם-נבוא למצא בינינו חשבון,



לא ידע את אשר-עוד עמי לחפא על-נפשו אשמה.



הן אמנם יראה הדבר, וככה ידמה גם-הוא,



וכן גם-העם מקצה יראה כזאת בעיניו,



אשר-כל-דבר הוא עושה באמונה, ואת-צרכי הוולסקים



יכלכל בחשבון ודעת, ילחם כנחש מעופף,



וידו תעז כמעט אם ישלוף את-חרבו מתערה;



ואולם עוד השיב את-ידו מעשות את-המעשה שאליו



תנפץ מפרקתו הוא או אשר-חיי לי יהיו



תלוים מנגד בבואי למצא עמו החשבון.



הפקיד


אחלי, אדוני, התחשוב כי הכנע יכניע את-רומא?



אופידיוס


כל-עיר תכנע מפניו בטרם עוד יצר עליה;



ונדיבי רומא כלם נוטים אחריו בלבם;



סינטורים גם-הם ופטריצים אוהבים אותו כלם.



הטרבונים אינם אנשי מלחמה וצבא; העם



ישוב לקראו מהר כמהרו לגרשו מקרבו.



אדמה, כי הוא לרומא כנשר-הים לדגים,



אשר-יצודם ויאכלם עקב מרבית כחו העצום.



בראשיתו עבד אותם בנדיבות רוח ולב;



ואולם לא-יכל לשאת את-סבל כבוד גדלתו:



אולי רק-גאוה היא, והיא, בהאריך האשר,



תנבל כל-מאשר; או-אולי חסר-דעת הוא,



אשר-לא-יכל למשול בתבונה בבוא לו מקרה



להאיר אליו את-פניו, או יש כי-כן תכונתו,



להיות מקשה אחת, לבלתי הבדיל בין רגע



היותו לבוש קובעו ורגע שבתו במסבו;



ככה יצו את-השלום בפנים נזעמים וחשכים



וככה יפקד מלחמה; הן גם-רק-אחת מאלה –



מכלן יש-לו מעט מצער ואין-אחת לו במלואה,



מזאת הוא נקי בעיני – תעשהו לנורא על-סביביו,



לשנוא וליוצא בגולה; ככה יהיה גורלו



להחנק כבודו עמו בבואו עד-אחת הקצוות.



ככה יעמוד צדקנו תמיד למשפט העתים;



וגבורה, הראויה לתהלה בהיותה לעצמה,



הן קבר יחפר לעינינו למענה בבוא איש להביע



את-מהללה ממרומי הבמות, להטיף עליה בקהל.



אש מבערה אש, יתד ביתד תתקע,



צדק יתגבר על-צדק וכח אל-כח יבקע.



הבה נלכה, הוי קיוס, אם-תלכוד רק את-רומא,



אז תהיה האמלל מכל; אז אבנה עליך החומה.


אקט חמישי



סצינה ראשונה.



רומא. רחוב העיר.

מנניוס, קומיניוס, סיציניוס, ברוטוס ואחרים באים.

מנניוס


לא, לא-אלך; הן תשמעו את אשר-דבר לאיש



שהיה לפנים שר-צבא; איש אשר-אהבו מאד



לפנים בתמים ואמת. ולי הן קרא אבי.



אך מה-יועילני זה? לכו אתם אשר-גרשתוהו;



מיל אחד עד-בוא לאהלו התנפלו לארץ, כרעו



וזחלו לכם לתוך חסדו. – לא! אם-מאן לשמוע



לקול קומיניוס בדברו, אבחר לשבת פה תחתי.



קומיניוס


העמיד את-פניו כאלו לא-ידע אותי.



מנניוס

השמעתם?

קומיניוס


אולם היה גם-רגע אשר-קרא אותי בשם:



הזכרתי לו אחותנו מקדם ואת-נטפי-הדם



ששנינו שפכנו יחדו. בשם קוריולנוס לא-חפץ



להיות נקרא. אף-הזהיר מקרא לו באחד משמותיו.



רק יצור מאפע הוא, איש בלי-שם וערך,



עד-כי-יצליח לחתות לנפשו שם חדש בכחו



מיקודי רומא הבוערת.



מנניוס


כן – הנה זה פעל ידכם.



טרבונים שנים דאגו לרומא בחסדם הגדול,



לקנות גחלים במחיר לא-רב – לזכרון תפארת!



קומיניוס


אמרתי, כי זה ארח מלך לסלוח על-עון פתאם



ברגע שאיש לא-ייחל לזה; והוא ענני:



רק ריקה בקשה זאת מלפני המדינה, יען



כי-ענשה גם-היא את-האיש, שאליו תפנה הפעם.



מנניוס


צדק מאד בדבריו. איך יכל לדבר אחרת?



קומיניוס


נסיתי לעורר את-רחמיו על-אחדים מקרב רעיו.



וזה אשר-ענה אותי: לא-יוכל לעמוד ולבר



אותם מקרב גל מץ, אשר-נשחת ויחלה ויעבש.



ויוסף: סכלות היא, לו בגלל גרגר דל או שנים



לא-יתן לבער את-הגלל המעלה צחנתו עד-אפו.



מנניוס


בגלל גרגר דל או שנים! אחד אני מן-השנים;



אמו, אשתו ובנו, ורעו זה, אנו הגרגרים,



ואתם המץ הנשחת וצחנתכם תמס ותעל



השמימה עד-לירח; בגללכם אנחנו נשרפים.



סיציניוס


אחלי, ראה, היה חנון: אם-תמאן אתה להושיע



בבוא עת-צרה כזאת, אל-תלעג לנו גם-אתה



בענינו הנורא הזה. נכון הדבר, לו קמת



לצדק את-ארצך באזניו, כי-עתה לשונך המהירה



תפעל יותר מחיל נקבץ חיש על-סביבינו



לעצור את-בן-עמנו.



מנניוס


לא, לא-אתערב בזה.



סציניוס


בקשתיך, לך-נא אליו.



מנניוס


מה-אעשה בבאי אליו?



ברוטוס


רק נסות מה-תוכל אהבתך לעשות לטוב לרומא



בדברך באזני מרציוס.



מנניוס


טוב, אך נאמר-נא אפוא,



כי-מרציוס ישלחני מלפניו כשלחו מלפניו את-קומיניוס,



ולא-ישמע אותי בדברי, מה-יהיה? אם-לא רק רע



נכלם ומחולל ממכאוב הבא לו מרגז רעהו?



הלא כן?



סיציניוס


אז תראה רומא בתודה את-חפצך הטוב



ככל אשר-יזמת לעשות.



מנניוס


הנני ואעשה הדבר:



אדמה, כי-ישמע אלי. אך בזכרי, כי-נשך את-שפתיו



ויתאנף בקומיניוס הנחמד, או-אז תרפינה ידי.



לא-נבחר המועד הנכון; בטרם יאכל בא;



ואם-ריקים עוד הגידים ודמנו בנו עוד קר,



אז נזעף עם-הבקר, ואין רוחנו בנו



לתת או לסלוח; ואולם אם-מלאנו



את-הצנורות האלה והתעלות אשר-לדמנו



ביין ובמזון, והתרככה נשמתנו בנו



שבעתים מאז היותנו צמים כמו-נזירים.



ולכן אחכה עד-ייטיב לבו ופניו ייטיב



לשאלתי, ואז אתרפק עליו.



ברוטוס


אתה ידעת



את-השדול הנכון ללבו, ולכן לא-תחטיא הדרך.



מנניוס


כן-הוא, אלך ואנסה. יהי את אשר-יהיה,



חיש-מהר תדעו גם-אתם אם-עלה חפצי בידי.


הולך.

קומיניוס


עד-נצח לא-יאזין אליו.



סיציניוס

לא?

קומיניוס


את-זאת אגידך:



צהב הוא מקצף, עינו לוהטת כאלו



חפץ לשרוף את-רומא וחפצו להרע ולהשחית



היה לשומר לרחמיו. כרעתי ארצה לעיניו;



בדממה דבר: “קום”; פטר אותי מלפניו



בהניעו את-ידו דומם: את אשר-חרץ לעשות,



אותה כתב במכתב ואחר שלחו אלי;



ואת אשר-לא-חפץ, אותה נשבע לנפשו בשבועה



לבלתי עשותה לעולם. ובכן אין-לנו כל-תקוה,



זולתי אם-אמו הכבודה ואשתו תעזורנה לנו,



והן, כאשר שמעתי, נכונות לחלות את-פניו



לעשות חסד עם-ארצו. ולכן הבה נבואה



אל-ביתן וברב תחנונינו נאיץ בהן ללכת.


הולכים.


סצינה שנית.



מצב הוולסקים חונה אל-פני רומא.

המשמרות עומדים על עמדתם. מנניוס בא ונגש אליהם.

משמר ראשון


עמד, אי-מזה תבוא?



משמר שני


עמד ושוב לאחור.



מנניוס


כגברים תעמדו על-משמר; טוב, ואולם בחיי ראשכם,



מפקידי הארץ אנכי, ואנכי הנה זה באתי



לדבר דבר עם-קוריולנוס.



משמר ראשון


מאין אתה?

  


מנניוס

מרומא.

משמר ראשון


לא-תוכל לעבור; שובה; שר-צבאנו לא-יחפוץ



לשמוע כל-דבר משם עוד.



משמר שני


עליכם לראות ראשונה



את-רומא בוערת בטרם תדברו עם-קוריולנוס.



מנניוס


טוב, רעי, אם רק שמעתם את-שר-צבאכם מדבר



על-רומא ועל-רעיו שמה, אז, כשחור בין הלבנים,



בטוח אני, כי-לקחה אזנכם גם-שמי, והוא: מנניוס.



משמר ראשון


אולי. אך שוב-נא לאחור. תפארת-כבוד שמך הגדול



לא תתן פה מעבר לך.



מנניוס


את-זאת לך אגיד, האיש:



שר-צבאך הוא רעי הנאמן, זכרונות הייתי



למעשיו הטובים תמיד, ובספר אנשים תהלתו



עד-בלתי היות לה ערוך עוד, הגדלתי אני על-השמועה.



כי-תמיד הללתי את-רעי – והוא הן גדול מכלם –



ככל אשר-תוכל האמת שאת ולא תכשל; לפעמים



הייתי ככדור מתגלגל על-אדמת קרקע חלק,



ואקפוץ ואפרוץ הגבול; ובהגידי בקהל תהלתו



אולי טחנתי כזב מעט. ולכן, חברי, הבה



תן-לי מעבר.



משמר ראשון


חי אנכי, האיש, ולו גם-הרבית כזבים לטובתו ככל אשר-תרבה עתה מלים לטובתך – מעבר לא-ינתן לך פה. לא; ולו גם-לדבר כזבים תחשב לצדקה כמו-להיות באמונה. ולכן גש-הלאה.



מנניוס


בקשתיך, חבר, זכר כי-שמי מנניוס, האיש אשר-עמד תמיד לימין שר-צבאך ועדתו.



משמר שני


אם-אמנם אתה היית לו למכזב, כאשר תאמר, ואולם אני הנני האיש אשר-ידבר אמת בשמו, ואשר-יאמר גם-לך, כי לא-תוכל פה לעבור. ולכן גש-הלאה.



מנניוס


התוכל להגיד לי, אם-כבר אכל את-ארוחתו? כי לא-הייתי חפץ לדבר עמו בלתי אם-אחרי עת האכל.



משמר ראשון


האיש רומי אתה? הלא?



מנניוס


הנני את אשר-היה גם-שר-צבאך.



משמר ראשון


כי-אז היה עליך גם-אתה לשנא את-רומא כמוהו. הנה גרשתם את-מושיעכם הגדול מקרב שעריכם ובחרות בו אף שנאת ההמון הסכל הסגרתם בעצם ידכם את-מגנכם ביד אויבכם, ואיך אפוא תוכלו לחשוב כי-תצליחו להשכיח את-נקמתו באנחות-נשים חלושות ובמעל כפים אשר-לבתולות או בלהג פי איש חולה-פודגרה, נובל ושב להיות ילד, ככל אשר-היית אתה למראה עינים? התוכל להאמין, כי-אתה בנשמת פיך הדל תצליח להפיח ולכבות את-האש, הנכונה לאחוז את-כל-עירכם מארבע רוחותיה? לא, רק-שגה תשגה. ולכן שוב-לך לרומא והכון לקראת ממותי חלל: נחתך גורלכם ולא-יומר, כי-ככה נשבע אליכם שר-צבאנו באין-סליחה ולא יאחר.



מנניוס


לו ידע פקידך, אתה הנער, אשר-אנכי פה, כי-אז קדם את-פני בכבוד.



משמר שני


לך, אין-פקידי יודע אותך.



מנניוס


חפצתי להגיד: שר-צבאך.



משמר ראשון


אין שר-צבאי דורש לך. שוב, אמרתי, ולך; פן-אדלה מקרבך את-חצי הין הדם אשר-לך; – סב, – כי יותר מזה הלא אין-לך בגידיך: – לך וסב.



מנניוס


אמנם, חברי, אמנם, חברי, –


קורילנוס ואופידיוס באים.

קוריולנוס


מה-זאת פה?



מנניוס


עתה, אלופי, אזיד לך את-נזידי גם-אני – לבעבור תראה, כי-כבודי גדול, וידעת, כי-לא כל-כרתי וכל-פלתי העומד על-המשמר יכול לגרשני מעל-פני קוריולנוס בני; על-פי ארח דברו עמי הלא תכיר, אם-לא-ראוי אתה להיות תלוי או למות מות אכזרי ארך שבעתים; עתה הביטה וראה, ואחר התעלף למראה הדברים אשר-יבואו עליך. – אל קוריולנוס ישבו-נא האלים הגדולים ממועד למועד בסוד מועצותיהם, לבעבור הועץ על-הברכות אשר-יריקו עליך, ולא-יגרעו לאהוב אותך מאשר יאהבך מנניוס אביך הזקן. הוי בני, בני! הן אש תאמר לערוך לנו, ואולם הביטה וראה הנה פה המים לכבותה. כבד היה לאנשים לפתותני ללכת, אבל בהיותם יודעים כי אין-שני עוד כמוני אשר-יוכל לפתות גם-אותך, לכן נשבו עלי באנחותיהם להביאני החוצה מתוך שערינו שם, ועתה אני משביע אותך לסלוח לרומא ולבני-עמך המתחננים אליך. ישככו-נא האלים הטובים את-חמת-קצפך, ואת-קבעת-החמה הזאת הרק על-הפוחז הלז העומד פה, אשר כבול-עץ עמד ולא-נתן לי לעבור אליך.

  


קוריולנוס


גש-הלאה!



מנניוס


מה? גש-הלאה?!



קוריולנוס


אשה, אם ובן לא-אכיר עוד. – כל-מעשי



קדושים הם לאחרים. אם-אמנם נקמתי שלי היא,



ואולם ביד הוולסקים רק-המה נתונה סליחתי.



כי-קרובים היינו מאד לפנים איש אל-אחיו,



תבוא-נא שכחה שכחת-תודה ותשטוף כל-זה ברוש,



ונבחר כל-זה מאשר תבוא החמלה ותזכור היטב.



גש-הלאה! אזני סגורות לקראת תחנתך יותר



משעריכם לקראת כחי. ואולם יען אהבתיך,



לכן קח את-זה מידי; למענך כתבתיו;


נותן לו מכתב.


וחפצתי גם-לשלחו אליך. אל-תוסף גם-מלה, מנניוס,



לא-אחפוץ לשמוע דבריך. – האיש הזה, אופידיוס,



היה אהובי ברומא; ובכל-זה עיניך הרואות! –



אופידיוס


תמיד נאמן אתה לתכונתך.


קוריולנוס ואופידיוס הולכים.

משמר ראשון


ובכן, אדוני, השמך אפוא מנניוס?



משמר שני


הלא ראית מה-גדול כח הקסם הצפון בו; ואולם עתה הלא ידעת את-הדרך העולה לביתך.



משמר ראשון


השמעת איך גער בנו על-כי לא-נתנו להוד-גבורתך לעבור?



משמר שני


ועל-מה, אתה חושב, עלי להתעלף עתה?



מנניוס


אין-אנכי שם לב לא לתבל ולא לשר-צבאכם; ובדבר יצורים כמוכם אין-אני חושב כמעט אם-ישם ואם-לא, כי-ככה דלים וקטנים אתם בעיני. האיש, אשר-חרץ בלבו למות בעצם-ידו, לא-יירא מות הבא לו מיד אחר; יעשה-נא שר-צבאכם את-כל-רעתו; ואת אשר-אליכם, היו את-אשר-הייתם, האריכו להיות את-אשר-הייתם, וזדונכם יגדל-נא עם-רב ימיכם! הנני אומר לכם את-אשר-אמרתם אלי: גשו הלאה!


הולך.

משמר ראשון


איש נדיב, את-זה עלי להגיד בלב תמים.



משמר שני


האיש הנכבד מכל-האדם הוא שר-צבאנו: סלע הוא, אלון הוא אשר כל-רוח לא-יניעו.


הולכים.


סצינה שלישית.



אהל קוריולנוס.

קוריולנוס, אופידיוס ואחרים באים.

קוריולנוס


מחר ואנחנו כלנו עם-כל-צבאותינו נחנה



על-חומות רומא. ואתה, עמיתי במלחמה הלזו,



הודע את-אלופי הוולסקים, עד-כמה בצעתי באמונה



ובישר את-כל-עניניהם.



אופידיוס


נתת את-לבך תמיד



רק להיות להועיל להם; אטמת אזניך משמוע



את-תחנות שליחי רומא; לא-הקשבת לקול מלחשים



בדרשם אליך בסתר, ואף לא לדברי רעים



הקרובים מאד ללבך.



קוריולנוס


גם-הנה האיש הזקן,



אשר-השב השבתיו לרומא זה-עתה בלב נשבר,



הן יותר מאב את-בנו אהבני זה מאז,



ועוד יותר מזה נחשבתי בעיניו לאלהים, חי ראשי.



זה היה מפלטם האחרון לשלח את-זה אלי;



בגלל אהבתי לזקן הזה – אם-אמנם פני זעמו –



שמתי לפניהם שנית את-דברי-הברית הראשונים



אשר לא-אבו לקבל ולא-יוכלו לקבלם גם-עתה;



ורק לבעבור כבדו, נשאתי פניהם למצער,



מצער מאד, בדברים קטני ערך, ואולם



לכל-משלחת ותחנה חדשה, אם מלפני המדינה



ואם מלפני רעים כערכי, אטומות אזני מעתה. –



הי! מה-קול הרעש הזה?


קול המון-רעש מאחרי הבימה.


היש כי-אנסה להפר



את-שבועתי כמעט שנשבעתי? חלילה, לא-אעשה כזאת.


וירגילה, וולומניה, הנוהגת את מרציוס הצעיר בידה, וולריה ובני-לויתן עמהן, באות לבושות כלן בגדי-אבל.


אשתי עוברת בראש; אחריה החרט הנפלא



ששם תבניתי תארה – ובידה תחזיק הנער,



זה נכד לדמה ובשרה. הלאה, כל-רחשי-הלב!



כל-כבלי הטבע וחקותיו, חדלו והנתקו!



ויהי-נא צדק רק-זה, כי-אקשה את-ערפי ולבי.



מה-לי ולמשתחוה הלזו? או לעינים-יונים ההן,



אשר-תוכלנה לפתות גם-אלים להשבע לשקר? –



הנה אנכי נמוג! אינני מעפר מוצק



שכם אחד על-יתר האדם. – ראו-נא, אמי כורעת;



כאלו אולמפוס משתחוה לגבעה קטנה ודלה



להתחנן אליה בענוה; ונערי זה הקטן



מראהו מלא תחנונים, כאלו עולם מלא



צעק מקרבו בחזקה אלי: “אל-תשב פני!” –



לא! יעלו הוולסקים ויחרשו את-רומא שדה ועיים



ואת-ארץ איטליה ישמו: ואני עד-עולם לא-אהיה



בן-אוז רך-לב כזה, לשמוע לקול הדם בי;



רק-אעמוד כאיש שהוא הוא המוליד את-עצמו,



ומקור אחר לא-ידע ולא-יכיר.



וירגיליה


אדוני ובעלי!



קוריולנוס


עיני לא-תוספנה לראות את אשר-ראו ברומא.



וירגיליה


הצרה אשר-שנתה אותנו נותנת אותך לחשוב



מחשבות כאלה עתה.



קוריולנוס


כמשחק לא-יצלח בתיאטרון



שכחתי את-פרקי פתאם, נבוך אנכי כלי,



עד-להיות לצחוק וקלסה. – הוי, מבחר עצמי ובשרי!



סלחי לאכזריותי; ואולם אל-תאמרי תחת זאת:



“סלח לאנשינו הרומים”. הוי, הנשיקה ההיא,



הארכה כמו-גלותי ולוהטת כמו-נקמתי!



בקנאת מלכת-שמים נשבעתי לך, חמדתי,



את-הנשיקה ההיא נשאתי עמי ותהי עצורה על-שפתי



באמונת לב בתולה טהורה מאז ועד-היום הלזה. –



הוי אלי! מה ארבה להג, ולנדיבה מכל-האמות



אשר על-פני האדמה לא-קראתי עוד לשלום:



הכפי, ברכי, לארץ.


כורע.


לחצי עמק אל-תוך העפר



את-אותות כבדך את-אמך שבעתים מכל-הבנים.



וולומניה


קום-נא ועמד, הברוך!


מרימה אותו.


פן-אכרע פה גם-אני



לפניך על-כסת לא-רכה מחלמיש חלוקי-אבנים,



להראותך אותות חדשים של-כבוד, אשר עד-עתה



חלקו ולא כמשפט בין-ילד ובין אבותיו.


כורעת; הוא ממהר ומרים אותה.

קוריולנוס


מה-זאת? האלי תכרעי? אל-בנך אשר-נענש?



כי-עתה יעזו ויקפצו חלמישי חלוקי-אבנים



מעפרות חוף אשר-שמם והתנשאו למול הכוכבים;



ורוחות סערות תמרודנה ותעקורנה ארזים גאים



והצליפו בהם את-השמש הלוהטת באשה הגדולה;



אז יחדל מהיות על-האדמה דבר אשר לא-יתכן;



וכל-נמנע עד-בלתי-היות יהפך למלאכה קלה.



וולומניה


אתה לי איש-מלחמה! ואני עזרתי ליצרך. –



הידעת האשה הזאת?



קוריולנוס


אחות פבליקו­ל הנכבדה,



הלבנה המאירה לרומא; צנועה כגוש הקרח,



אשר-יצרו הכפור משלג הזך מכל-זך



ונטעו במקדש דיאנה: – הוי את ולריה היקרה!



וולומניה


וזה פה רק קצור קטן ממך, אשר-ברב הימים,



לפי אשר-העת תתארהו, יכל יוכל להיות



דומה אליך כלו.



קוריולנוס


אלהי המלחמות יתאר



את-לבך בעזרת יפיטר המרומם והיית לנדיב;



אשר-תבחן ותאמץ, כי כלמה לא-תמחצך,



ובמלחמות תעמוד הכן כאות גדול בתוך הים,



איתן למול כל-סערה ומציל לכל-המביטים אחריך!



וולומניה


כרע על-ברכך, נער.



קוריולנוס


זה נערי הוא ובן-חיל!

  


וולומניה


הוא ואשתך והגברת הלזו ואנכי גם-אני



באנו אליך להתחנן.



קוריולנוס


רק דמו, ראו בקשתיכם!



ולא – אם-תשאלו דבר – שימו אל-לבכם היטב



בטרם תדברו אותו; כל אשר-נשבעתי מעשותו,



אל-יחשב לכם לדבר אשר-אמאן לתתו לכם.



אל-תבקשו ממני, כי-אפטור לביתם את-אנשי צבאותי,



או כי-אשוב לבוא בדברים עם-בעלי-המלאכות ברומא:–



אל-תזכירו אלי הדברים אשר על-פיהם אחשב



לאדם משנה וזר; אל-תאמרו לשכך חמתי



ונקמתי בתבונה קרה.



וולומניה


אוי הרף, הרף, הרף!



אמרת, כי-לא-תעשה לנו אף-אחת מכל-שאלותינו;



ואנחנו הן אין-לנו לשאול בלתי אם-את-זה



אשר-מאנת עד-עתה לעשותו. ובכל-זה אשוב ואשאל –



ואתה אם תשיב פנינו, וידענו כי האשמה



תלויה רק בקשי לבך. ולכן שמע לדברינו.



קוריולנוס


אופידיוס והוולסקים, האזינו; אין אנחנו פה שומעים



דברים בסתר מרומא. – ובכן מה-שאלתכם?



וולומניה


לו החרשנו ולא דברנו, וענו שמלותינו בנו



ומראה בשרנו זה את-דבר פרשת חיינו



מעת אשר-הלכת בגולה. התבונן-נא אתה וראה



איך נגש אליך הפעם אנחנו פה האמללות



מבין כל-הנשים בארץ; מראה פניך הלזה,



אשר שומה על-פיו כי-ימלאו עינינו בדמעות שמחה



ולבנו ירקד ברננה – והנה רטבו מבכי



עינינו אלה ולבנו ינוע מיראה ודאגה;



כי על-אם ואשה וילד שומה היא לראות בקום



בן, בעל ואב ובוסס באכזריות במעי מולדתו.



אך בנו האמללים תפגע איבתך בכל-עברתה:



מונע אתה ממנו להעתיר אל אלהינו –



נחמה זאת הנתונה לכל, זולתי לנו;



כי איך-זה נוכל, אללי לנו, איך-זה נוכל



להעתיר בעד ארצנו, ככל אשר-נטל עלינו,



ולהעתיר כי-תעז ידך, כי נטל עלינו גם-זה?



אוי לנו, אחת משתים: אם-תאבד לנו ארצנו,



זאת מינקתנו היקרה, או אתה תאבד לנו,



ישענו בארצנו. אם-כה ואם-כה אנחנו צפוים



לרעה תמיד: אם-תעשה לנו את-משאלותינו,



ואם-תגבר יד זה או זה: או אם-ינהגו אותך



כזר וכבוגד בארצו בכבלים בתוך רחובותינו,



או תרמוס כמנצח את-עיי הריסות עפר-ארצנו



ובידך כפת התמרים על-דבר אשר-שפכת בגבורה



את-דמי אשתך ובנך. כי אנכי, בני, אנכי



חרצתי לבלתי חכות עד-נחתך הגורל ועד-קץ



המלחמה הזאת. אם-תבצר ממני להטות את-לבך



למשוך את-חוט החסד ולחלקו בין שני הצדים



תחת להשמיד האחד, כי-אז לא-תעבור בסערה על-ארצך,



עד אם-לא-תדרוך ראשונה – בחיי ראשי, לא-תדרוך –



על-גופת בשר אמך, המביאתך אל-פני האדמה.



וירגיליה


וגם על-בשרי אני, שנתן לך את-בנך זה,



להנחיל את-שמך אחריך לחיי נצח-נצחים.



מרציוס הקטן


ועלי אני לא-ידרוך. אנוס משם עד-אגדל,



ואז אצא גם-אני למלחמה.



קוריולנוס


מי אשר-איננו חפץ



כי-תמשול בו חמלת נשים, אל-נא תבטנה עיניו



פני אשה ופני בן. הארכתי לשבת פה.


קם.

וולומניה


לא, לא-ככה תלך מעמנו. אלו שאלנו מעמך



להציל לך את-הרומים בזאת אשר-תאביד הוולסקים,



שאותם תעבוד עתה, כי-אז יכלת להרשיע



אותנו כרוצחי כבודך; אך לא; רק-זאת שאלתנו,



כי-תעשה שלום בין-שניהם; אשר-יוכלו הוולסקים להגיד:



“אנחנו עשינו את-החסד הלז”, והרומים: “לנו נעשה”;



וכל-איש מעברו יברך רק-אותך וקרא בקול:



“ברוך הוא, כי-נתן השלום לנו!” – ידעת,



בני הגדול, כי אחרית מלחמה נסתרה ממנו;



ואולם אחת לא-נסתרה: כי אתה אם-תעז על-רומא



והיה שכרך זה אשר-תקצור לך, כי שמך



בכל-מקום אשר-יזכר ופרצו אחריו קללות;



ובספר דברי הימים יכתב: "נדיב היה,



ואולם במעשהו האחרון מחה את-כל מלפנים;



את-ארצו החריב ושמו יהי לדראון לדורות".–



דבר אלי, בני: שאפת לתכלית נדיבות-הרוח,



אמרת להדמות לאלים לחן וליפעת גדל,



להחריד ברעמך את-מוסדות הרוח עד-קצוי-ארץ



ולמלא הגפרית בידך בחצצי ברק לוהט



אשר-יבקע רק את-האלון. למה לא תדבר דבר?



התדמה בנפשך, כי-נאוה לאיש אשר-רוחו נדיבה



לזכר תמיד כל-עול? – בתי, דברי-נא את:



אל-דמעות עיניך ישים את-לבו. – דבר אתה, הנער;



אולי להג ילדותך יניע את-לבו יותר



מכל-דברינו בשכל. – אין על-פני כל-האדמה



איש אשר-נתנה לו אמו יותר מאשר נתתי לו,



יפה הוא נותן לי לעמוד עתה ולהרבות להג



כאשה הנתונה בסד. – מעודך בכל-שנות חייך



לא-עשית בעבור אמך האהובה קטנה או גדולה,



והיא, התרנגלת העניה, לא-דאגה לאפרוחים אחרים,



רק צפצפה תמיד אליך להורותך צאת למלחמה



ואחר לשוב כבד בעז ובכבוד הרבה.



הגד כי שאלתי לא-תצדק והדיחני-נא מלפניך;



אבל אם-לא-כן הדבר, כי-אז לא נדיב אתה,



והאלים ייסרו אותך על-דבר אשר-תמנע ממני



את אשר-שומה על-בן לעשותו בבקש אמו ממנו. –



ראו-נא, הוא פונה ממני: כרענה לארץ, נשים,



תכינה-נא ברכינו הכורעות את-פניו בחרפה הפעם.



לשם קוריולנוס נאוה כבוד, אך לא חמלה לשאלתנו.



כרענה לארץ – וקץ; הנה זאת לנו האחרית: –



ועתה נשובה לרומא ונמות עם-כלם שם יחדו. –



לא, הביטו-נא פה וראו: הנער הזה לא-יוכל



לדבר את-אשר-בלבו, ורק יכרע ואת-ידיו ישטח



עמנו יחדו, וככה יראה את-צדקת תחנתו



כפלים ממך אשר-תמאן. – באו-נא אפוא ונלך.



האיש הזה הן אמו אשה וולסקית היא,



אשתו ילידת קוריולי, והילד הזה ישוה



אליו רק במקרה. – ובכן שלחנו-נא מלפניך,



ואנכי אחריש מדבר עד-תעלה עירנו באש,



ואז עוד-אדבר מעט.



קוריולנוס מחזיק בידי אמו בדממה, ואחר-כך


הוי אמי, אמי!



אוי מה-עשית? ראי-נא, השמים נפתחים עלינו;



האלים מביטים ארצה; את-פיהם ימלאו צחוק



למחזה המשנה הלז, הוי אמי, אמי, אויה!



רק אין-זה כי-תשועה גדולה הבאת לרומא עתה,



ואולם על-בנך – האמיני לי זאת, האמיני – גברת



והבאת את-השואה עליו ואולי גם את-המות.



ואולם יהי אשר-יהי. אופידיוס, אם-נבצרה ממני



לאסור מלחמה באמונה, אעשה-נא שלום להועיל.



ועתה, אופידיוס היקר, לו אתה היית תחתי



האם השיבות פני אמך? ההמעטת לעשות ממני?



אופידיוס


גם-אני נע לבי בקרבי.



קוריולנוס


נשבעתי, כי-נע גם-לבך:



ואתה, אדוני, דע, כי לא-קל הדבר לעשותו



כי-יטפו עיני חמלה. ואולם, אדוני הנחמד,



מה-יהיו אפני השלום? נהלני-נא בעצותיך.



כי אין אני שב לרומא, ורק עמך אלך בזה;



אחלי, עמד-נא לימיני. – הוי אמי, הוי אשתי!



אופידיוס בדממה לעצמו


שמח אני, כי חמלתך וכבודך ערכו קרבות



ביניהם בקרב לבך: בחמר ובלבנים אלה



אבנה לי אשרי מלפנים.


הנשים נותנות אות לקוריולנוס, כי נכונות הן ללכת.

קוריולנוס לוולומניה, וירגיליה ועוד


אל-נא, חכינה עוד-רגע,



עד אם-שתינו מעט יחדו, ואחר שאנה



בשורה טובה ממלים, להודיע כי אנחנו פה,



לפי אפני-שלום טובים משני הצדים גם-יחד,



נחתום על-ברית השלום. באנה האהלה עמנו.



לכן, הגבירות, יאתה כי-נבן היכלות לכן;



כל-חרבות איטליה, כל-צבאות מלכי הברית



לא היו עוצרים כח לכרות השלום הזה.


הולכים.


סצינה רביעית.



רומא. רחוב העיר.

מנניוס וסיציניוס באים.

מנניוס


הרואה אתה שם את-שן-האבן היוצאת מן הקפיטוליום, – את-אבן הפנה אשר-שם?



סיציניוס


למה תשאל?



מנניוס


אם-יתכן הדבר כי-תעתיק אותה ממקומה באצבעך הקטנה, כן יתכן כי-נשי רומא, ואמו מכלן, תעצורנה כח להטות את-לבו לחפצן. ולכן אני אומר: אין כל תקוה. נחרץ על-צוארינו המשפט ואנחנו עומדים ומחכים אל-השוחט.



סיציניוס


היתכן כי בעת מעטה אשר-כזאת ישנה רוח אדם כזה?



מנניוס


שונה עד-למאד התולעת מן-הצפרת, ובכל-זאת היתה הצפרת תולעת לפנים. מרציוס זה נהפך מאדם ויהי לדרקון, כנפיו צמחו לו; חדל מהיות זוחל על-גחונו.



סיציניוס


את-אמו אהב בכל-לבו.



מנניוס


וכן גם-אותי. ואולם את-אמו לא-יכיר עתה יותר מסוס בן-שמונה שנים. קשי פניו יהפוך את-הענבים אשר-בשלו לעשותם לחמץ; בהתהלכו והניע את-יצורי בשרו כרכב-ברזל והאדמה תכוץ מפני צעדי רגלו. במבט עינו יעצור כח לנקוב חור בשריון; קולו יהלך כמו-פעמון, ובאמרו “הי” והיה כרעם תותח. יושב הוא תחתיו בתפארת עזו והיה מראהו כפסל אלכסנדר. את אשר-יצוה לעשות, הנה זה כלה להיות נעשה ברגע אשר-צוה. איננו חסר דבר להיות כאלהים בלתי-אם חיי-נצח ושמים אשר-שם ישב לכסא.



סיציניוס


יהי חסד אלהים עמנו, אם-נאמנו דבריך אלה על-אודותיו.



מנניוס


התויתי את-תויו רק לפי-תכונתו. ראה והבט את-החסד אשר-תביא אלינו אמו מאתו. אין בלבו חסד יותר מאשר-יש חלב בנמר זכר; את-זאת תראה עוד-מעט עירנו האמללה בעיניה. וכל-זה מידכם בא לנו.



סיציניוס


תהי חמלת האלים עלינו!



מנניוס


לא! הפעם הזאת לא-תהיה חמלת האלים עלינו. כאשר גרשנו אותו, לא-שמנו אליהם לב, ועתה, בשובו לבעבור שבר את-מפרקתנו, לא-ישימו הם את-לבם אלינו.


ציר בא.

ציר


אם-חפצת, אדוני, להציל את-חייך, התמלט אל-ביתך;



ההמון תפש את-חברך את-הטרבון ויסחב אותו



סחב והשלך בחוצות. כלם נשבעו באלהים



אשר אם-לא-תבאנה נשי רומא מעט דברי-נחומים,



מעט מעט ימיתו אותו זרת על-זרת.


ציר שני בא.

סיציניוס

מה חדשות?

ציר שני


בשורות טובות, בשורות טובות; – הנשים גברו,



הוולסקים סרו מעלינו ומרציוס פנה וילך:



לא-ברכה רומא מעודה יום גדול וטוב מזה,



ואף-גם בגרשה את-טרקויניוס.



סיציניוס

הוי רעי!


האמנם אמת כל-זאת? הידעת כל-זאת אל-נכון?



ציר שני


נכון כנכון השמש כי-עשוי גלגל-אש.



איה נחבאת, כי-עודך פוסח על-השעפים?



לא-פרץ זרם משובב מעודו את-גבולות כפתו



כפרוץ המון המאשרים משערי העיר. הן תשמע!


קול חצוצרות וחלילי-תרועה ותפים וקול-צהלה ישמע.


חצוצרות ותקע-שופר ועגבים עם-מנים יחדו



ועם צלצלי-שמע וצלצלי-תרועה והעם הצוהל מסביב



מרקידים את-השמש. שמע-נא.


קול-מצהלות מסביב.

מנניוס


בשורה טובה!



אלכה-נא לקראת הנשים. וולומניה זאת תשוה במחירה



קונסולים וסינטורים ופטריצים מלא עיר כלה ושלמה,



וטרבונים כמוכם היא שוה מלא הים ומלא כל-המדינה.



הטיבותם להתפלל היום; בבקר הזה לא-נתתי



במחיר עשרת אלפים מצואריכם אף-לא אגורה אחת. –



שמעו החדוה הזאת!


קול-צהלה וקול-נגינות בלי-מעצור מחוץ.

סיציניוס


ראשית חלף בשורתך



יברכוך האלים, ואחר קח-נא ממני גם-תודה.



ציר שני


אדוני, כלנו יש לנו סבה גדולה לתודות גדולות.



סיציניוס


הקרובות הן אל העיר?



ציר שני


רק כפשע לבוא אל-תוכה.



סיציניוס


הבה נלכה לקראתן להגדיל חדוה ולהאדיר.


הולכים.


סצינה חמישית.



שם. רחוב בקרבת השער.

וולומניה, וירגיליה, ולריה ועוד עוברות בהמון על-פני הבימה, ואחריהן סינטורים, פטריצים ואזרחים.

סינטור ראשון


הביטו את-כרובנו הסוכך, את-נשמת חיי רומא!



כל-העדות הזעיקו יחדו, הללו לאלהים בתרועה



ובערו מדורות תפארת; פזרו פרחים לפניהן;



הרימו קולכם משנה מן הקול בגרשכם את-מרציוס,



ובקראכם שלום לאמו קראו לו לשוב גם-הוא.

כלם



שלום לכן, הגבירות, שלום, שלום לכן!


קול ענות תפים וחצוצרות. הולכים.


סצינה ששית.



קוריולי. רחוב העיר.

אופידיוס ובני-לויתו באים.

אופידיוס


לכו וספרו באזני נשיאי העיר כי-באתי;



תנו-נא על-ידם גליון זה; אחרי קראם אותו



ואמרתם להם כי-יתאספו לרחוב העיר; שם אעיד



באזנם ובאזן העם, כי אמת כל-הדברים



הכתובים בזה. האיש, אשר אותו ארשיע, בא עתה



אל-עירנו ויש עם-לבו להתיצב לפני העם,



כי-יקוה לטהר את-נפשו לפניהם בדברים. מהרו!


בני-הלויה הולכים.

שלשה, ארבעה מתקשרים מעדת אופידיוס באים.


שלום רב לכם!



מתקשר ראשון


מה-משפט שר-צבאנו?



אופידיוס


כמשפט איש אשר-חסדו יהי לו לרוש, ורחמיו



יהרגו אותו.



מתקשר שני


אדוננו נדיב הלב, אם-עודך



מחזיק במחשבתך אשר-בגללה קראת אותנו



להתחבר עמך, הננו נכונים להציל אותך



מן-השואה הרובצת עליך.



אופידיוס


אדוני, לא-אוכל לדבר



קטנה או גדולה בטרם יחוה העם את-דעתו.



מתקשר שלישי


העם יפסח על-הסעפים כל-עוד אשר עליו להפלות



בינך ובינו; ואולם ברגע אשר-יפול האחד,



והיה הנותר בחיים ליורש בכל לו.



אופידיוס

ידעתי;


ואולם התאנה, אשר-בקשתי לבעבור הכריעו, תקבל



בזאת גם-מראה יפה. אנכי נשאתי אותו



וערבתי בכבודי לכל על-אמתו ואמון לבו;



והוא, בהתנשאו ככה, רוה המטעים החדשים



בטל חלקת-שפתיו, וככה התעה את-רעי;



כי על-כן אפוא השח לארץ את-תכונת רוחו,



אשר ידעוהו לפנים במריה וקשיה וחפשתה.



מתקשר שלישי


כן-הוא; הן אמנם קשי ערפו, בבקשו לו כהנת קונסול,



ואחר אבדה ממנו, נעדר ממנו הכח



להכניע רצונו – –



אופידיוס


על-זאת הן אמרתי לדבר הפעם:



בהגרשו על-אודות כל-זאת, בא אל-ביתי; את-צוארו



נתן אל-המאכלת; קבלתי אותו, עשיתיו



דומה אלי בכהנתי; נתתי לו ארח לחפציו



לעשות את-כל אשר-ישאל, ואף-גם-נתתי לו לבחור



מקרב צבאותי כל-בחור וטוב ואת כל-בן-חיל,



להשלים את-כל-מזמותיו; ואני גם-אני עזרתי



לקים את-כל-תחבולותיו ולקצור תפארת וכבוד



אשר-לקח לנפשו כלם; כמעט אשר-גבה בי לבי



על-עשותי עול לנפשי. עד-כי בעת האחרונה



חדלתי מהראות כמו-רע ואהי לו רק-עוד כמשרת,



אשר-ישלם את-שכרי בחסדו, כאלו הייתי



שכיר העובד אותו.



מתקשר ראשון


אמנם כן עשה, אלופי –



וצבא כל-המחנה השתאה על-זה, ובאחרונה,



כאשר היתה רומא בידו ואנחנו קוינו לשלל



לא-מעט מקוותנו לכבוד –



אופידיוס


זה הוא הדבר הראש: –



ובדבר הזה יתקוממו אליו כל-חושי בקרבי.



בגלל נטפי-מים אחדים מעיני נשים, שמחירם



לא-רב ממחיר שקרים, ערב את-לבו למכור



דם ויגיעה ועמל של-כל-מלחמתנו הגדולה;



כי על-כן מות ימות האיש, ואנכי אשוב ואקום



על-פני מפלתו. – אך שמעו!


קול תפים וחצוצרות ומצהלות-עם ישמע.

מתקשר ראשון


באת אל-שערי עיר מולדתך כבוא רץ, אשר-נשלח,



ולא-קרא איש לשלום; ואולם בשובו הוא,



תבקע הרוח לקולם.



מתקשר שני


הוי אתם פתאים נבערים!



את-בניכם הוציא לטבח, ואתם את-צוארכם הנתעב



תרימו לתת לו גדל.



מתקשר שלישי


ולכן לטוב לך, בטרם עוד יפתח את-שפתיו לדבר



ולגנוב את-לב העם בדבריו, פגע בו וחש את-חרבך



ואנחנו נעזור אחריך. והיה בנפלו לארץ,



ובאנו ונפתור את-דבריו לפי-דרכך ומחשבותיך,



ונקברה צדקתו עמו.



אופידיוס


אל-תוסף לדבר עוד;



הנה זה באים הנשיאים.


נשיאי העיר באים.

נשיאים


רב שלום לך בבואך.



אופידיוס


קטנתי הפעם מחסדיכם,



ואולם, נשיאי הנכבדים, הקראתם היטב הדברים



אשר כתבתי אליכם?



נשיאים

כן.

נשיא ראשון


וביגון שמענו כל-זאת.



על-כל אשר-העוה לפנים, על-זה, כן אחשוב, אין לו



זולתי רק ענש קל. ואולם כי-כלה שם



באשר היה עליו להחל; כי-נתן לאחרים הברכה



אשר-הכינו צבאותינו לנו; כי-שלם לנו בזאת



אשר-השיב מה-שהוצאנו, וברית ושלום כרת



שם באשר-יכל להכניע – על-כל-זאת אין לו סליחה.



אופידיוס


הנה הוא הולך וקרב, ואתם את-דבריו תשמעו.


קוריולנוס בא בתפים ובדגלים, והמון אזרחים עמו.

קוריולנוס


שלום, נשיאי! שבתי ועבדכם אני בצבא;



לא-דבקה בי האהבה לארצי, וכאשר הייתי



בצאתי כן הנני עתה; נכון להכנע תמיד



לפקדתכם ולרצונכם הגדול. דעו-נא אפוא גם-אתם,



כי ברכות אלהים רבצו עלי בהלחמי לכם;



בנתיבות דם החזקתי מלחמתכם זאת עד-לפני



שערי רומא העיר. השלל אשר-הבאנו



עולה בערכו יותר משליש מכל אשר-עלתה



המלחמה הזאת בכסף. כרתנו ברית-שלום עתה,



הנותנה כבוד וגדלה לאנשי אנציום לא-מעט



מאשר-תתן לרומא חרפה, ופה אני נותן על-כפכם



את-תעודת-השלום, כתובה ביד הקונסולים והפטריצים



וחתומה ביד הסינט.



אופידיוס


אל-תקראוה, נשיאי היקרים;



אמרו לבוגד הלז, כי עד-בלי-מדה התעלל



בשלטונכם ובתקפכם אתם.



קוריולנוס

בוגד! – מה-זאת אפוא?

אופידיוס


כן-הוא, בוגד, מרציוס!



קוריולנוס


מרציוס?



אופידיוס


כן, מרציוס, קיוס מרציוס! הדמית אפוא בנפשך,



כי פה בקוריולי אעדך עדי גזלתך ואקרא



לך בשמך הגנוב, שם קוריולנוס? –



הוי אתם נשיאי-הארץ וראשיה! כמפיר ברית



בגד במשלח ידכם, משך את-ידו לרצונו,



למראה מעט נטפי מלח, מקחת את-רומא עירכם –



אומר אנכי, את-עירכם – ויתננה לאשתו ולאמו;



חלל את-נדרו ואת-דברו אשר-נשבע קצץ



כפתיל חוט-משי בלה, ולמועצות בסוד מלחמה



לא-קרא אף-גם-פעם;למראה דמעות מינקתו



היליל ויבך, ביללתו הסגיר את-עזכם לאחרים;



עד-הכלמו הנערים מסביב וזקני בני-חיל השתוממו



ויביטו איש אל-אחיו.



קוריולנוס


התשמע את-זאת, הוי מרס?

  


אופידיוס


אל-תקרא בשם האלהים, אתה נער הדמעות!



קוריולנוס


אי לך!



אופידיוס

דם!

קוריולנוס


הוי מדבר כזבים עד-בלתי מדה!



הגדלת את-לבי מהכיל את-כל אשר-בו. נער?



הוי עבד! – סלחו, נשיאי, לדברי, זאת לי הפעם הראשונה



אשר-שומה עלי לחרף. הוי נשיאי הנבחרים, משפטכם



על-הכלב המכזב הזה, ואת אשר-ידע גם-הוא –



כי פצעיו מידי חרותים וחתומים בבשרו עמק



ואותות מכותם ישא עמו עד-בואו לקבר –



המה יתחברו יחדו לסתום את-כזביו בתוכו.



נשיא ראשון


דמו גם-שניכם ושמעו לדברי.



קוריולנוס


גזרוני לבתרים, הוולסקים; זקנים ונערים, משחו



את-להב חרבכם בדמי. – נער? הוי אתה, כלב רמיה!



אם-יש כי דברי ימיכם כתובים אמונה ואמת,



כי-עתה היא כתובה שם, כי כנשר בארבות היונים



כן הניסותי בקוריולי מפני את-גדודיכם הוולסקים.



ואני האחד עשיתיה. – נער!



אופידיוס


נשיאי ונדיבי!



התתנו להזכיר אליכם את-פעל מקרהו העור



אשר-כסה אתכם בחרפה, והמתהלל הזד הלזה



ידבר כזאת באזניכם ולעיניכם?



המתקשרים כלם


מות ימות בעבור זאת!



האזרחים


קרעוהו לגזרים! – ועשו כן כרגע! – את-בני הוציא להורג! – את-בתי! – הן הרג את-דודי שלי, את-מרקוס! – הרג את-אבי גם-אני!



נשיא שני


דמו, אי לכם! – חדלו מהיות אכזרים! – דמו! –



נדיב האיש הלזה ותפארת שמו המהלל



מלאה את-פני האדמה. את-חטאיו אלינו נביא



במשפט לכסאות משופטיו. – הרף, אופידיוס, ואל-נא



תפריע העם ממנוחתו.



קוריולנוס


הוי לו-היה בידי,



וששה אופידיוסים כאלה, או יותר, עם-כל-בני שבטו,



לנסות את-חרבו הנאמנה!



אופידיוס


הוי נבל באין-בשת וכלמה!



כל המתקשרים


הרגו, הרגו, הרגו, הרגו, הרגו אותו!


אופידיוס והמתקשרים שולפים את חרבותיהם והורגים את קוריולנוס.

קוריולנוס נופל. אופידיוס מתיצב עליו.

הנשיאים


הרפו, הרפו, הרפו, הרפו!



אופידיוס


אדוני הנדיבים, שמעוני.

  


נשיא ראשון

הוי טולוס, –

נשיא שני


עשית דבר אשר-תבך הצדקה עליו.



נשיא שלישי


אל-תדרוך עליו. – הרגעו, אדוני כלכם! השיבו



את-חרבותיכם לתוך נדניהן.



אופידיוס


אדוני ונשיאי הנדיבים



אם-הכר תכירו תחלה – כי ברגע חמת-הזעף



הזאת, שהוא הולידה, נבצרה מכם לעשותה –



ותראו את-השואה הגדולה אשר-חיי האיש הלזה



יכלו להביא עליכם, אז תשמחו גם-אתם, כי-הגה



הנגף הזה מן-הדרך. הואילו, נדיבים, וקראוני



לסוד מועצותיכם, אז אוכיח לכם כי-עבדכם



הנאמן אני, או אשא מכם כל-ענש קשה



אשר-תשימו עלי.



נשיא ראשון


שאו מזה את-גופתו, –



קשרו מספד עליה: – שימו-נא כבוד לה,



כאשר לא-כבדה מעולם גופת חלל, אשר-הלך



אחריה המספיד עד-קברו.



נשיא שני


זעפו וקצפו בכל-רגע



הם יקחו מעל-אופידיוס חלק גדול מאשמתו,



וככה נסבב את-פני הדבר לטובה.



אופידיוס


זעמי חלף הלך;



את-לבי יתקוף מכאוב. – הרימו אותו ושאו,



עזרו-נא שלשה ממבחר אנשי-החיל, ואנכי. –



ענו בתפים אחריו, וקולם ישמע באבל;



את-ראשי חניתותיכם הורידו. – אם-אמנם בעיר הזאת



הרבה אלמנות ושכל נשים רבות מבנים,



אשר-תבכינה עד-עתה את-גדל כל-השברון,



ואולם אנחנו לו נציב אות טוב ליד וזכרון. –



עזרו-נא.


הולכים מדי נשאם עמהם את גופת קוריולנוס.

נגינת-אבל תשמע.






את הטקסט לעיל הפיקו מתנדבי פרויקט בן-יהודה באינטרנט.  הוא זמין תמיד בכתובת הבאה:https://bybe.benyehuda.org/read/5160