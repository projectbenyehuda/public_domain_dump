


	
	עלובי החיים כרך ב'
	







חלק רביעי: אידיליה בצדה של אפופיה





ספר ראשון: מקצת מקורות הימים

א






שנת 1831 ושנת 1832, ששמשו אחרית
דבר למהפכה של חדש יולי, מסמנות בדברי ימי
עולם כעין תקופה מפלאה ומיחדת במינה. הללו
מתרוממות מבין העתים אשר מלפניהן ואשר
מאחריהן כשני שיאי הרים גבוהים. רוח התקוממות
נאדרה צמודה לפרק זמן זה, עת שכל מיני בעלי
עיון ובעלי הזיה נלהבים היו משחקים משחק
כדורים בכל סדרי החברה, בתנאי הקיום של
הציויליזציה, בענינים הנוגעים לפרט ובסדרי
חלקיו העתיקים של בנין הממלכה הצרפתית. כל
אלה השלכו מצד אל צד – ההיסטוריונים קוראים לצד
האחד “התקדמות” ולשני “נסיגה לאחור” – ורק
לפרקים יש שנזדמן להם לרדת אל האמצע, הוא מקום
האמת, ולהיות מוטלים שם במנוחה.

פרק זמן זה, הראוי לזכרון, מסתמן
לפי גבולות ברורים והוא מרחק למדי מתקופתנו,
ולכן אפשר לנו כבר עכשו לתאר אותו לפי סמניו
המבהקים ביותר.

הם לא היו מסגלים להבין לרוחה של
המאה התשע-עשרה, ועל כן התנגדו לכל תביעת
חפש שבאה מצד האמה. אנשי בית בורבון האמינו,
כי הכח בידם לשעבד את כל העם לרצונם; בניה
ומעריציה של משפחת המלכות היו בטוחים, כי
יעמדו איתן בחליפות העתים אך ורק מפני שבית
בורבון מסמל את העבר. ואולם טעות גדולה היתה
בידם; סדרי החברה של הצרפתים יצאו משרשי
האמה ולא מתחת לכסא המלכות של בית
בורבון.

בכל קורות ימי עולם אין למצא מושלים
אשר עיניהם טחו כה מראות את המעשים ואת רצון
אלהים הטבוע במעשים האלה. מאז ומעולם לא קרה
המקרה, כי שלטון של מטה, אשר קרא לו משפט המלכים, יתבע לעצמו



ביהירות כזאת גדולות בפני שלטון של מעלה.

דעה משבשה זו, רבת ההכרעה, היא
שגרמה להם לבורבונים שישלחו את ידם לרעה
באותן הזכויות, קרי ההנחות, שנתנו “בחסד”
בשנת 1814. הדברים נקראו בפיהם בשם הנחות או
פריצות גדר של מתקוממים, ואולם אלו לא היו באמת
אלא זכויות שהאמה רכשה לעצמה במלחמה
כשרה.

המלכות החוזרת לישנה, כשראתה
לעצמה שעת כשר, נחפזה פתאם להחליט דבר
ונסתה לחולל מהפכה במדינה, – בסמכה על
הנצחון, כביכל, שנצחה את בונפרט ועל החבה
שנראתה לה מצד עם הארץ. יום אחד נתיצבה בפני
צרפת כשהיא כופרת בזכיותיו של הכלל ושל
הפרט וכשהיא אומרת לקפח את השלטון של האמה
ואת החפש של האזרח.

זה פרושן של פקדות יולי הידועות לשם.
דבר זה גרם לה למלכות החוזרת שתדח מכסאה.
מפלתם של הבורבונים ארעה להיות
בתנאים הכופים להשתוממות כל איש מבין בדברי
הימים; אבל השתוממות זו אינה חלה על הבורבונים,
כי אם על האמה. הללו ותרו על כסא המלוכה
בצורה מעוררת כבוד, אבל לא היה בו בותור זה
משום גדלות והוא לא השאיר אחריו רשם חזק; לא היה
בו לא מקר הרוח המעורר זועה של שרל הראשון מלך
אנגליה ולא מצריחת הנשר של נפוליון.



הבורבונים פרשו סתם לקרן זוית, מבלי שהבינו
להוד גדלותם של אסונם. הלא שרל העשירי, אשר
בהיתו בדרך לשרבורג צוה לשנות את צורתו של
שלחן מרבע עד שיעשה עגל, הראה את עצמו יותר
כפות למנהגי החצר מאשר נוטה להתאבל על אבדן
המלכות. קטנות מחין זו העציבה את רוח האנשים
שהגו חבה לאישיותו של המלך ושידעו להעריך
את חשיבות משפחתו מבחינת דברי הימים. ואולם
העם היה ראוי בימים ההם שישתוממו להתנהגותו.



האמה, שנתקפה לפתע פתאם בלא משפט על ידי
המלכות, הרגישה בכחה כי הוא רב מדי, ולכן לא
יצאה מגדר מנוחתה ולא ראתה צרך לעצמה לשפך
את חמתה. היא הגנה על עצמה, התנהגה במתינות,
השיבה את הדברים אל כנם מדי השיבה לחק את
שלטונו ומדי החזירה את הבורבונים לגלותם; והיא
הסתפקה – וראוי להצטער על כך! – בנצחון זה
בלבד. היא נהגה מדת רחמים במלך הזקן שרל
העשירי ובבני משפחתו. לא פלוני ולא אלמוני,
כי אם צרפת, כל צרפת כלה, כל ארץ צרפת המנצחת
ושכורת הנצחון כאלו חרתה על לבה את המלים
אשר רשם גילום דו ור לאחרי יום הבריקדות: “אלה
המלחכים פנכה גם פה וגם שם, כאותן הצפרים
המרצדות מבד אל בד, וכל כונתם אינה אלא
להשיג עשר ומשרות, הם המסגלים לנהג חצפה
בגדולי עולם שירדו מגדלתם; ואולם אנכי נותן
אל לבי את גורל מלכי, ביחוד בשעה שהמלך
שרוי באסון ובצער.”

למהפכה של חדש יולי קמו מיד אוהבים
ואויבים בכל קצוי תבל, הללו קדמו את פניה
בהתלהבות גיל והללו שלחו אותה במארה לשאול
תחתיה. נסיכי ארץ עצמו מתחלה
את עיניהם, כינשופים בפני אדמומית הבקר,
ולבסוף חזרו ופתחו את עיניהם אך ורק כדי להטיל
בהן מבטי איום. פחד מובן, כעס ראוי לסליחה! כי
הלא מהפכה מפלאה זו באה לעולם בלי מלחמה ראויה
לשמה! הלא המלך המנצח נקל בעיניה גם מקרא
לו אויב ומשפך את דמו! מדת רחמים זו, שאחזה
בה המהפכה, היתה לצנינים בעיני העריצים אשר
טוב היה להם אלו גרם החפש במעשיו שיצא לו שם
רע בעולם. ובינתים לא נלחם בה איש, לא בגלוי ולא
בסתר. גם אלה שהעמידו פנים זועמים ביותר לא
הוציאו את העבדה מידי חזקתה, כי לב האדם, למרות
יצר האנכיות ולמרות הרגז ירחש במסתרים כבוד
לכל מארע שנכר בו שלטונו של כח הבא
מגבה.

במהפכת יולי נצח הצדק את המעשים הקימים, והרי זה נצחון נהדר מאין כמוהו.

בזה כלול שם הכבוד של המהפכה,
מתוך כך נתגלגלה מדת הרחמים על האויב
המנצח. הצדק אינו רואה בשעת נצחונו צרך לעצמו
להשתמש במדת הכפיה.

אדם, שהצדק משמש קו למעשיו, חזקה שיתנהג גם לפי חקי המוסר והאמת.
סגלה מיחדת לו לצדק שאין התפארת
והטהרה מסתלקות ממנו לעולם. הדבר הקים, גם
בזמן שהוא נראה נחוץ ביותר וגם בזמן שבני
הדור רואים אותו כלו זכאי, הרי זה דרכו להשחת
ולהפך יוצא-דפן ומפלצת, – אם אין לו יסוד קיום אחר
חוץ מן המעשה שבו ואם אין בו מן הצדק לגמרי או
שיש בו רק מעט מן המדה הזאת. מי שרוצה לדעת
איזו צורה של כעור לובשת העבדה לפעמים, לאחר
שהיא מגיעה לעיני הדורות הבאים – ילך; ויקרא מה
שכתב מקיאולי. האיש הזה לא היה רשע מזיד לפי
טבע כשרונו, לא היה יליד תפתה או סופר נקלה
וחסר אפי, הוא רק למד סנגוריה על העבדה. ולא על
העבדה שהיתה מצויה בימיו באיטליה בלבד, כי
אם על זו ששלטה במאה השש-עשרה בכל ארפה
כלה. לפי מדת המוסר של המאה התשע-עשרה
נראית העבדה הזאת כמעשה תועבה, וכן הדבר
באמת.

מיום היות ממלכות בעולם לא חדלה
המלחמה הזאת שבין הצדק והעבדה. על החכמים
מוטל הדבר לבער מלחמת שנים זו מן הארץ, לעשות
את האידיאה הטהורה ואת המציאות מזיגה אחת, ולדאג
לכך שהצדק והעבדה יזונו זה מזו בדרך
שלום.




ב


אולם בצדם של החכמים משתתפים גם
הערומים בעבודת הבנין של הממלכה, והללו
מטרותיהם אחרות לגמרי.

המהפכה של שנת 1830 נעצרה מיד באמצע דרכה.

אנשי הערמה זה דרכם לעשות למהפכה
המתחוללת לפי מגמה ידועה, כשם שעושים תושבי
החוף לתנין אשר הוקא אל שפת הים: הם עורפים
אותה. אצלם מקבל הדבר, כי לאחר מהפכה הנגמרת
בנצחון מלא יש לדאג בעקר לממשלה חזקה. ואולם
מה היא ממשלה חזקה בעצם ובידי מי היא באה לעולם?
כאן מתחיל ההפרש בין החכמים ובין
אנשי הערמה. היש למנצח הזכות להרכיב לראשו
את שליטיו ואת צורת השלטון שעלתה ברצונו?
ואולם אנשי הערמה כופרים בכך. סכנה באה לעולם
בשעה שהצדק מרים ראש יותר מדי, ולכן מן הדין
הוא שהצדק ישתעבד לבטחון הממלכה. לאחר
שהחפש נצח, מצוה לקבע ממשלה חזקה. אבל לא
ממשלה המוסרת לידי האספסוף שכור הנצחון את
זכיותיו אשר קנה לעצמו, אלא ממשלה מתונה
היודעת להשרות שלום בין הזכיות הקודמות ובין
תביעותיהם של פורצי הסיגים, ופרושו של דבר, כי לטובת העם ישארו הזכיות



היתרות בתקפן. אנשי הערמה מעלים מיד על דעתם
כי עליהם להושיב בממשלה אנשים בני מעמד
הרכוש, אלה היודעים לשקל את מעשיהם ואינם
נגררים על נקלה אחרי הזרם. טוב ביותר ליסד בית
מלכות, ואולם לא כל משפחה מקימה חיש מהר דור של
מלכים.

מעמד הרכוש גרש את המחזיקים
בנושנות ממקומות השלטון; מכאן ואילך נעשה
הדבר צרך לעצר בעד היסודות המתנונים
שבמעמד התחתון. במשך תקופת הזמן אשר
משנת 1830 ועד שנת 1848 חל קפאון בפוליטיקה
המתקדמת של מעמד הרכוש; אנשי הערמה מצאו את
האיש שהתאים למטרתם וגרם להם שישמרו על
הישנות וגם ישאירו בתקפן את התקוות לעתיד.
ולא עוד אלא שאיש זה היה נצר מגזע מלכות! – הלא
הוא לואי פיליף לבית אורלאן.

מאתים עשרים ואחד ציר בחרו את לואי
פיליף למלך. לאפיט הוציא לפעל את מעשה ההכתרה
והוא שקרא באותו מעמד את הממשלה החדשה בשם
“הרפובליקה הטובה ביותר”. מקום ההכתרה של מלכי
צרפת נעקר אפוא מבית הכנסיה אשר ברימס ונקבע
בבית מועצת העיר של פריס.

לא עברו ימים מעטים,
לאחר שאנשי הערמה גמרו את עבודתם, ונתגלה
הדבר, כי הללו הרעו לעשות את מלאכתם. הם לא
צרפו לחשבונם את הצדק המחלט. מדת הצדק הרימה
קול מחאה, ואולם לפי שעה היא נסתלקה מעל הבמה,
כדי להתכונן למלחמה אימה עוד יותר.




ג


כך דרכה של מהפכה שהיא עושה
בחזקת היד ובוחרת מן הטוב ביותר. משפט זה
מתאמת גם ביחס למהפכה המתונה והמתעית של
שנת 1830. המלך, אשר נבחר על ידה, היה טוב מן
המלוכה המתחדשת. לואי פיליף היה איש אשר
מעטים כמוהו.

הוא היה מחונן כל המדות הטובות של
האדם, ולעמת רב הטוב שפעל כל ימיו לא נחשבו
במאומה כמה מתכונותיו הקטנות שהיו מצויות
אצלו בתורת פרט. הוא היה בעל השכלה גבוהה ובעל
אמץ לב – הראה גבורה בתורת גנרל במלחמות שעל
יד ולמי וי’מף ועמד בפני שמונה התקפות מצד
מרצחי מלך; בימי מלכותו נלחם כנגד רוח
הביורוקרטיות של “פטפטני החק” – כך קרא
לקטגורים המכהנים בממשלתו. במשך שנת
מלכותו הראשונה הגיע ענש המות לידי בטול
כמעט, והגרדם לא הוקם מחדש אלא לאחר שבאו על
המלך בכפיה. את הנצחון הזה נחל קזימיר פריה,
“איש המעשה” בא כחו של מעמד הרכוש. קטנות הלב
הגסה של האיש הזה נצחה את המלך הנדיב.

לואי פיליף, למרות היותו נסיך, נלחם
לשם העקר הקובע את שויון האזרחים במדינה,
נשא בחבו את הסתירה שבין המהפכה ובין
התנועה להקמת הנושנות והיה נוטה ליסד ממשלה
מתנגדת למהפכה, אף על פי שהוא בעצמו נמנה על
המורדים – וכל זה שמש בשנת 1830 להצלחתו. מעולם
לא נסתגל איש יותר למארע, מעולם לא נתמזגו
השנים יחד ביתר שלמות. וחוץ מזה גרמה לו גלותו
שיהא נחשב ראוי למלוכה. הוא היה מכרח לנדד
מארץ לארץ, חי בעניות והרויח את לחמו על ידי
עבודה. הוא הורה בעיר ריכנאו את תורת החשבון, בו
בזמן שאחותו התעסקה במלאכת הרקמה והתפירה.



קורות חיים אלה, שעברו על נסיך, הלהיבו את מעמד
בעלי הרכוש. לואי פיליף גם נתץ בידי עצמו את
כלוב הברזל האחרון שבבית המנזר מו-סן-מישל, זה
הכלוב אשר הוקם על ידי לואי האחד-עשר ושמש
מקום כלא גם לאסיריו של לואי החמשה-עשר. הוא
היה אח לנשק לדמוריה, רע ללאפיט, חבר לכת
היעקביים, מירבו דפק לו על שכמו כאיש קרוב,
ודנטון היה מכנה אותו בשעת שיחה בשם “אישי
הצעיר!” בשנת 1783 היה נוכח – מדי שבתו בתא אפל
ושמו האדון לבית שרטר – בשעת ברור משפטו של
“העריץ המסכן”, הוא לואי הששה-עשר. המהפכה
אשר היטיבה לעשות את מעשיה בהשמידה את
המלכות על ידי המתת המלך ובהעבירה מן העולם את
המלך ואת המלכות גם יחד, אף גם הגלוי הנאדר
של רצון העם אשר ארע להיות בשעת ברור המשפט –
אלה השנים כפו על לואי פיליף רשם אדיר, וכיון
שלואי הששה-עשר לא אבד את עולמו אלא מפני
היותו בא כחה של המלכות – לכן הגה לואי פיליף כל
ימיו יראה קדושה למשפט הצדק של העם, זה הנקי
משמץ פניה כמשפט אלהים.

והנה לאחר שלואי פיליף נשפט על ידי
רבים בחמר הדין ורבים הטו את משפטו בעולה,
הרי יסתבר מאליו אם יקום איש וילמד עליו
סנגוריה, איש אשר הוא בעצמו יחשב עכשו כמת
בעולם הפוליטיקה ואשר הכיר את המלך הזה פנים
אל פנים. ולא יחשדו בי כי עדותי באה מתוך
פניה. המתים רשאים להשפיע אלו על אלו
תשבחות ותנחומים.




ד


היה צרך בכך לתאר את היחסים
הפוליטיים של הזמן ההוא, מאחר שעל דרך
ספורנו נזדמן לנו מארע טרגי שארע בשנה
הראשונה למלכות לואי פיליף.

מעלת המלכים נתנה ללואי פיליף ללא
כל כפיה מצדו. לא הוא בעצמו שם את המשרה על
שכמו; הוא גם לא שלח את ידו לקחת את המשרה הזאת.
היא נזדמנה לו על ידי אחרים והוא קבל אותה, לאחר
שנתעה להאמין בכל לבו כי האנשים הממליכים
אותו עושים את מעשיהם בצדק וכי חובה היא לו לקבל
את המלכות. ואולם כשם שלואי פיליף האמין מתוך
ישר כי כסא המלוכה שיך לו לפי הדין, כן ישרה
גם אמונתה של מפלגת הדמוקרטים אשר אמרה כי לה
הזכות למאן במלך. משום כך אנו חושבים, כי אין
לחיב לא את המלך ולא את מפלגת הדמוקרטים ואין
לראות אותם אשמים במלחמות המעמדות שהתחוללו
בימים ההם בכל מוראיהן. ההתנגשות שבין דעות
דומה להתנגשות שבין כחות הטבע. האוקינוס שם
סתרה על המים, הסער תובע את זכות האויר; המלך
מגן על המלכות, מפלגת הדמוקרטים מקימת את
זכיות העם; היחסי, כלומר המלכות, מגן על עצמו
בפני המחלט, היא הרפובליקה; בשעת סכסוך כזה
גזרה היא על הצבור שיתנסה בפרעניות קשות.



אבל צרות אלו, שאינן אלא לשעתן, מצמיחות לאחר
זמן את הישועה, ואסור בשום אפן לגנות את
הלוחמים; ברור הדבר, כי אחת משתי המפלגות
שוגה בשוא, כיון שהצדק אינו משתף את עצמו גם
לרפובליקה וגם למלכות, אלא נמצא כלו ברשות
אחת; ואולם אף הטועים הם ישרים באמונתם. יוצא
אפוא, כי סכסוכים כאלה באים לעולם באשמת
הגורל, ולא באשמתם של בני אדם.

הבה נסים את הוכוח הזה.

ממשלת שנת 1830 ראתה חיים קשים
מתחלת בריתה. נגזר עליה גזרה להתחיל מיד
במלחמה ולהגן על קיומה.

מתנגדיה הגדילו איבה מחדש לחדש; מתחלה רבו אליה בסתר ולבסוף בגלוי.
המהפכה של חדש יולי, שמלכי ארצות
זרות לא הטו אליה חסד רב, נדרשה בצרפת לכמה
פנים.

בכל תקופה של מהפכה מצויים אנשים
המפליגים כנגד הזרם, והללו הם מעריציו של סדר
המדינה הישן.

כמה ממפלגות הימין, אלה הרואות את
המלכות כנתונה בחסד עליון, קבעו לעצמן דעה
לאמר: מאחר שכל המהפכות אינן באות לעולם אלא
על יסוד של זכות המרד, הרי מן הדין הוא שמתר
להתקומם לסדר הדברים הנקבע על ידי מהפכה.



שוא הדבר! בשעת מעשה כזה לא העם הוא המורד,
כי אם המלך. מהפכה אינה דומה כלל למרד. כל
מהפכה נצדקת, כיון שהיא משמשת סיום טבעי
לשלשלת ארכה של מארעות, וצדקה זו קימת גם
לאחר שמורדי שקר מנבלים אותה וממיטים עליה
קלון. המהפכות אינן יצירי כפים של המקרה, אלא
דברים הבאים מתוך הכרח, וזה ערכן שהן משיבות
את האדם מדרך השקר אל דרך הנכחה והאמת.

וכך יצא הדבר, כי מפלגות הימין,
הנגררות אחרי המלכות הקודמת, תקפו את
המהפכה של חדש יולי בכל החריפות הנובעת מתוך
נמוקי שקר. דברים שבשקר יסודם זה דרכם
לשמש כלי נשק מבחרים, ואנשי המשטר הישן
השכילו להתנפל על הממשלה במקום הלקוי
שלה, בהוקיעם את חטאה אשר חטאה להגיון. הם
באו ושאלו: מה ראתה המהפכה להמליך עליה
מלך?

קריאת מלחמה זו נשמעה גם מפי אנשי
המשטר הרפובליקני; אבל הללו היו נאמנים
לשטתם. המהפכה של חדש יולי עשתה רמיה
ומנעה מאת העם את המגיע לו, ולכן צדקה מפלגת
הדמוקרטים בהוכיחה את המהפכה על הדבר
הזה.

מצד הפוליטיקה החיצונית נעשתה הארץ,
על ידי המלכות שקנתה לעצמה, תלויה ברצונן של
יתר הממשלות האדירות; אולם בחייה הפנימיים
של הארץ רבו השאלות המחכות לפתרונן: הדלות
הרבה בקרב העם, עסקי שכר העבודה, החנוך, חקי
הענשים, בתי הבשת, התנועה לשחרור הנשים,
התעשיה, הצרכנות, חלקת ההון הלאמי, מסחר
וקנין, כספים ואשראי. – כל השאלות הללו נערמו
למגדל גבה אשר עמד להתמוטט ולהפיל גם את
הבנין הממלכתי.

אנשי המחשבה הגו את דעותיהם, ואולם
הקרקע אשר שמש להם מקום עבודה, הוא העם
המזדעזע מתנועות מרד, רעד תחתיהם ונשמט
מתחת רגליהם. יחידים, וגם חבורות וכתות, היו
עוסקים בשלום בברור יסודי של שאלות החברה,
כשהם שרויים בשלותם כאותם החצבים החוצבים
נקבות בהרי געש ואינם פוסקים מעבודתם גם בשעה
שההר מזדעזע והלוע מקיא את אשו!

רבים הקרויים סוציליסטים, הטילו על
המפלגות המדיניות את ברור השאלה בדבר
זכיותיהם של אזרחי המדינה, והם עצמם נפנו לעבד
לשם הצלחתו ואשרו של האדם.

הם שוו על הצד החמרי של החיים –
כגון עבודת האדמה, חרשת ומסחר – מעין רוממות של
דת, נשאו ונתנו בברורן של שאלות שונות, בהן
גם השאלה בדבר זכות הקיום של ענש המות ושל
המלחמה, וכמו כן נתנו את לבם לברר את הזכיות
אשר לנשים ולילדים – מחוץ לזכיות האדם שהכרזו
על ידי הרפובליקה הצרפתית.

ואולם מאחר שבינתים נתפקחו העמים
והיחידים שבצבור יותר ויותר והתחילו שמים את
לבם על כל השאלות הללו, לפיכך אין מן הצרך
להרבות דברים על הענינים האמורים. השתפנים,
שאחזו בתורת-שוא, האמינו כי יעלה בידם לפתר
את השאלות האלה. עמל נדיבים הראוי לשבח נראה
בימים ההם מצד הסוציליסטים, אלה שחזו מראש
את דרכם הארכה פרסה אגב פרסה, כל תכניתם
נכללה כלה בקריאה מעוררת אחת: הרבו את
תוצרתכם וחלקו אותה חלקה נכונה – בזה
תגדילו את כח צרפת בחמר וברוח!

מיום ליום הלך וגדל הפרוד שבין שני
חלקי העם; לואי פיליף הרגיש כי צוק הסלע,
המשמש מקום עמדה לרגליו, הולך ומשיר פרורים
אבל אינו הופך להיות אבק פורח; הלא גאון צרפת עלה
בימים ההם במדה שלא היתה כמוה.

על פני האפק עלתה סופה. עננה עצומה
להפליא, שהלכה וגדלה במהירות רבה, הטילה את
צלה הקודר על פני האנשים, הדברים והמשגים.
כי הרי זעם נושן והתלהבות רעננה קשרו יחד קשר
להרס את הקים! המון ענינים שבמקצוע הכלכלה,
החברה והפוליטיקה החיצונית, תבעו את פתרונם,
וכבר הרגש מראש כל העז של ההתפוצצות העתידה
לבוא, באין כח עוד לעצר בעדה.

כזה היה המצב בצרפת בתחלת שנת
1832 –כעשרים חדש אחרי המהפכה של חדש
יולי.




ה


קרוב לסופו של אפריל נעשה המצב
גרוע ביותר. תאות המרד הגיעה לידי נקדת
הרתיחה. משנת 1830 ואילך נסו כבר המתקוממים
כמה פעמים לצאת לקרב, אולם המרידות הקטנות
האלה דכאו על נקלה. אבל עכשו ידעו הכל
בודאות, כי עומדת להתחולל התקוממות גדולה. עיני
כל צרפת היו תלויות בפריס, ופריס תלתה את עיניה
בפרור סן-אנטואן.

בפרור פועלים זה גברה התרגשות
הרוחות במדה יתרה. בבתי המרזח שברחוב
דה-שרון התנהלו וכוחים סוערים ורבי ערך.
כאן דנו בכל כבד ראש בדבר, אם
להלחם או להמנע ממלחמה. בכמה חדרים מצנעים
השביעו את הפועלים לאמר, כי בהשמע הקול
הראשון הקורא לקרב עליהם להתפרץ החוצה בלי
למנות את מספר אויביהם.

כמו כן קראו שם בצבור חוברות
הספוגות רוח של “מהפכה”. “הם שפכו על הממשלה
קתון של גדוף ולגלוג”, מעידה הרצאה חשאית אחת
של המשטרה.

שם נתנו להשמע דברים מעין אלה:" אין
אני יודע את שמותיהם של המנהיגים. איש כמוני
יקבל את בשורת המרד שעתים לפני ההתחלה." –
פועל אחד אמר: “חבורתנו היא בת שלש מאות איש. אם
כל אחד יביא את תרומתו עשרה סו, נאסף שלש מאות
חמשים פרנק ונתן את הכסף באבק שרפה
ובכדורים”. – והנה דבריו של פועל אחר: “נמנע
ממני לעלות על משכבי, משום שנטל עלי להתקין
תרמילי כדורים”. פעם בפעם היו באים לכאן אנשים
“לבושים כהגן”, “התנהגו בחשיבות”, לחצו יד
לנחשבים שבפועלים אגב סבר פנים של מפקדים,
ונסתלקו להם לאחר ששהו זמן מועט. רבים היו
בתי האכסניה ששמשו להם מקומות פגישה,
ואולם הם מנעו את עצמם ממסר דברים שבסוד בפני
זרים.

ויש שהיו מסדרים את האספות האלה
בתדירות, בימים קבועים. בכמה אספות לא נראו אלא
פרצופיהם של שמונה או עשרה מבקרים החוזרים
ובאים בקביעות. פעמים נתנה רשות כניסה לכל מי
שרוצה לבוא, ובמקרה כזה נתמלא האולם עד אפס
מקום, והקהל היה שרוי בעמידה. הללו באו רק
מתוך התלהבות, והללו סרו אל האולם לאחר
שנתקלו בו על דרכם. וכמו בתקופת המהפכה
הגדולה כן נהרו גם עכשו לאספות נשים חדורות
אהבת המולדת, והיו נתלות בצואריהם של חסידי
המהפכה החדשים.

בפמביות גמורה היו מקריאים את
תכניותיה החדשות של הממשלה ועוררו לעמד
בגבורה בקרב העתיד לפרץ.

כמה מן הנואמים דברו בעזות בלתי
מצויה ועוררו משום כך אי-אמון. ביום רביעי
לאפריל שנת 1832 עלה אדם אחד על זיז שבפנת רחוב
סנט-מרגריט וקרא בקול: “אני קומוניסט!” ובין יתר
דבריו אמר: “הלאה הרכוש הפרטי! מתנגדי
הממשלה הם מוגי לב ונוטים כל הזמן לבגידה. הם
מעמידים פנים כחובבי מהפכה וכל כונתם אינה
אלא למצא חן, עקר רצונם לתת תקף לתכניותיהם.
הללו נוטים בעצם הדבר למשטר של מלכות ואינם
עובדים כלל באמונה את המהפכה. שמעו זאת,
פועלים, וגורו לכם מפני חובבי הרפובליקה!”

“בלום את פיך, מרגל!” קרא אליו אחד מקהל השומעים וגרם לכך שהנאום יפסק.
“העומדים בראש”, זה שמם המקבל בחוגי
הפועלים, היו כמסתתרים. אמרו עליהם, כי הם
מתכנסים לאספות במקום פלוני אלמוני, סמוך לבית
הכנסיה סן-איסטש. איש אחד ידוע בשם אוגוסט, –
מנהלה של אגדת החיטים לעזרת-גומלים ובעל
דירה ברחוב מונדטור – היה מקבל כמתוך בין
ראשי המרד ובין הפרור סן-אנטואן. אף על פי כן לא
יצאו כל הזמן שמותיהם מכלל סוד, ומעולם לא
הזימה אף עבדה ברורה אחת את התשובה היהירה
שנתן לאחר זמן אחד הנאשמים בפני בית
המשפט. שאלו אותו: “מי היה המנהיג שלך?” והוא
השיב:“לא ידעתי ולא הודיתי בשום מנהיג!”

כל אלה לא היו אלא דברים שבעל פה,
ואף על פי שעוררו חשד לא שמשו בכל זאת הוכחה
ממשית. אולם נזדמנו אז גם עדיות חשובות יותר.



נמצאו, למשל, קרעים של מכתב כזה:
"הועד מכרח לשקד על הדבר ולעכב
בידי האגדות… מלצרף אליהם אנשים מתוך
הפלגות.



נ. ב. נודע לנו, כי חרש-נשק אחד
שברחוב פובור פואסוניר אוצר אתו כחמשת או
ששת אלפים קנה רובה. ברשות הפלגה אין נשק
לגמרי."

סמוך לקרע-מכתב זה היה מנח קרע שני,
חשוב עוד יותר, והוא שגרם לבעל המציאה כי יראה
את המכתבים לשכנו. זאת היתה רשימה שכללה
שמות אנשים אשר חלקו להם נשק וצרכי יריה. רק
לאחר זמן הכירו בדבר, כי רשימה זו כללה את כל
הפלגות של “החברה לזכיות האדם” שנמצאו ברבע
הרביעי, וחוץ מזה גם שמותיהם וכתבותיהם של כל
ראשי הפלגות.

בחניותיהם של רוכלים הדבקו מודעות כאלה:

מלחת……12 אנצה.

גפרית……2 אנצה.

פחמים…..2.5 אנצה.

מים………2 אנצה.

מובן מאליו כי בחניות מסוג זה אפשר היה לקנות כל מיני חמרים.

יום אחד נודע לממשלה, כי לפועלי
הפרורים חלקו כלי נשק וכמות של מאתים אלף
כדורים, שבוע לאחר כך נמסרו באפן כזה עוד
שלשים אלף כדורים. ומפליא הדבר, כי הבלשת לא
הצליחה להחרים גם חלק מכל הנשק הזה. במכתב
אחד, שנפל לידי הבלשת, היה כתוב לאמר:" לא רחוק
היום אשר בו יקומו במשך ארבע שעות שמונים
אלף איש אוהבי מולדת ויצאו כלם חמושים
לקרב."

ההכנות לשם המרד יצאו לגמרי מכלל
סוד, והפועלים היו נדרשים לפרקים להשיב על שאלה
תמימה: “ובכן, מה נשמע בדבר המרד שלכם?”



הדברים נאמרו מצד השואלים בשלות רוח גמורה,
והיה דומה כי פלוני שואל לשלום אשתו של
אלמוני.

אחד החנונים אמר פעם כדברים האלה:
“אני יודע כי אתם מתכוננים להתחיל בקרוב
במעשים. לפני חדש ימים היה מספרכם חמשה-עשר
אלף איש, עכשו גדל המחנה שלכם ועלה לעשרים
וחמשה אלף איש.” ובצרוף לזה הציע לאיש שיחתו
שיקנה אצלו קנה-רובה במקח זול.

בין כה וכה וקדחת המרד פשטה יותר
ויותר ולא פסחה על שום חלק של פריס או של צרפת.



רשתן של האגדות החשאיות התפשטה על פני כל
המדינה, כאותן מחלות הקדחת הנגררות דרך כל
חלקי הגוף. מתוך הברית של “ידידי העם”, שפעלה
גם בגלוי וגם בסתר, יצאה “החברה לזכיות האדם”,
זו שחברה את תזכיריה בנסח הישן של
הרפובליקאים: “בחדש פלוביוז, שנת הארבעים
לחשבון השנים של הרפובליקה”. ברית סתרים זו לא
עברה מן העולם גם לאחר שכמה מחבריה נתחיבו
ענשין, והיא שנהגה לכנות את פלגותיה בשמות
הנשמעים כסמלי מרד: פלגת הרמחים, פלגת
רוצחי המלך, פלגת הפעמון הקורא לקרב, פלגת
האביונים, פלגת רובספיר, פלגת השויון,
וכדומה לכך.

“החברה לזכיות האדם” הולידה את “החברה
לפעלות”. הללו היו קצרי רוח שנפרדו מעל
חבריהם והחישו את דרכם. באפן כזה באו לעולם
כמה וכמה אגדות סתרים, ומאלה כדאי להזכיר
כאן את “הצבא של הבסטיליה”. חבריה של אגדה זו
היו מארגנים כאנשי צבא, ונתנו עליהם שרי
ארבעה, שרי עשרה, שרי עשרים ושרי ארבעים.
ורק כל חמשה אנשים שבהם הכירו האחד את
השני.

ברבע הסטודנטים גברה ההתרגשות לא
פחות מאשר בפרורים. בית קפה אחד שברחוב
סן-היאצינת ובית הקפה “שבעת הבילרדים”, שנמצא
ברחוב מתורין-סן-י’ק, שניהם שמשו מקומות כנוס
לסטודנטים, ידידי האלף-בית קבעו את אספותיהם
בבית הקפה מוזן וכמו כן, כפי שספר כבר
מקדם, בבית אכל אחד מכנה קורינת
אשר ברחוב מונדיטור. הישיבות האלה סדרו
בחשאי. ואולם אספות רבות עברו מתוך פמביות
גמורה והדברים שנשמעו שם היו גלויים במדה
שאין למעלה ממנה.

התעמולה חדרה גם למחנות הצבא, כפי
שהוכיחו לאחר זמן המרידות אשר בבלפור, לונויל
ואפינל. המורדים קוו לעזרה מצד הגדוד החמשים
ושנים, החמשי, השמיני, השלשים ושבעה, וכמו
כן מצד הגדוד העשרים. בבורגונדיה ובערי הנגב
נקבע המנהג לנטע את “עץ החפש”, הוא מוט גבוה
שחבשו לראשו את מצנפת החפש.

התרגשות כללית זו גברה ביותר, כפי שהזכרנו למעלה, בפרור סן-אנטואן.

תושביו הנלהבים ואמיצי הלב של
הפרור העתיק הזה, הדומה לקן של נמלים, היו
נרגזים מקצר רוח ומרב תאוה לתמורות. אולם
למרות כל ההכנות שנעשו לשם המרד, נהגה
העבודה כמנהגה. וקשה לתאר כמה מעשים סוערים
וממיטי אסון הלכו והתחוללו כאן בימים ההם. הרבע
הזה אוצר בעליות הגגות את העני הגדול ביותר,
ובין האמללים ישנם רבים המחוננים כח תבונה רב.



שום קיצוניות אינה מסכנת יותר ממדות
הקיצוניות של העני והתבונה הכורתות ביניהן
ברית.

בשנת 1793 שלח הפרור סן-אנטואן
חליפות החוצה לגיונים של פראים ולהקות של
גבורים – הכל לפי האידאה השולטת בלבבות, אם
טובה ואם רעה, אם מקורה בקנאות או בהתלהבות
טהורה.

להקות פראים. כי מה היה להם לאנשים
עקשי הלב האלה, אשר בימים הראשונים לתהו
ובהו של המהפכה התנפלו על פריס הישנה כשהם
לבושים סחבות ונשקם ביד, הוא הרמח או אגרוף
הברזל? הם רצו להעביר מן הארץ את הכפיה לכל
סוגיה ואת העריצות לכל צורותיה; הם בקשו עבודה
לכל אדם, הוראה לילד, יחס אנושי יותר לרפיון כחן
של הנשים; חפש, שויון, אחוה, לחם לכל הרעבים
וחיים של התקדמות. אמנם כן, האנשים האלה,
הנרגזים עד היסוד בם, היו פראים, ואולם הם לא
היו אלא פראים המשמשים את התרבות.

בצד האנשים האלה – אשר אמנם אימים
הם, אבל אימים לשם הטוב – ישנם אנשים מסוג אחר,
אלה הלבושים מדים ומקשטים באותות כבוד,
לרגליהם גרבי משי ולכובעיהם נוצות צחור, נעלי
ידיהם צהבות ונעלי רגליהם עשויות לכה, ידם
תשען אל מסעד הכסא המרפד סמט או אל כרכב
הקמין העשוי ברונזה – והם האומרים כי טוב להחזיק
בנושנות, בסדרי ימי הבינים, במלכות אשר
בחסד עליון, בקנאות הדת, בבערות, בעבדות,
בענש המות ובמלחמה. אלו נצטרכנו להכריע
בין הפראים אשר לציויליזציה ובין אנשי
התרבות אשר לברבריות, היינו מכריעים לטובת
הפראים.




ו


סמוך לזמן זה התקין אני’ולרא מעין הערכה חשאית לשם הדברים המתרגשים לבוא.
יום אחד נתכנסו הכל למועצה בבית
הקפה מוזן, ואז נשא אני’ולרא את מדברותיו
שתבל אותן בהשואות סתומות במקצת אבל גבוהות
במאד.

"כדאי הדבר שנכיר לנכון את מצבנו
ונדע את אלה אשר נוכל להשען עליהם. רוצה אתה
להתקין לך צבא, הרי טוב שתרבה למשך אליך
אנשים מאשר תמעיט. כמה גדול מספר אנשינו?
אסור לדחות את העבודה הזאת. מן הצרך להביא היום
את הענין לידי גמר. קורפירק, אתה תביא במספר את התלמידים של בית הספר
להנדסה. היום הזה, רביעי בשבוע, משמש להם
יום שמורים לטיולים, ואתה, פיאי, תפקד את סביבות
גלסיר. קומפר התחיב בפני לעשות נפשות
בסביבות פיקפוי, מקום שמצוי חמר טוב. בהורל יתן
דעתו על ככר אסטרפד. פרובר, דע לך כי
התלהבותם של הבונים הולכת ורפה, ולכן תצטרך
לשים את עיניך על התא שברחוב גרנל-סן-הונורה.



י’ולי יבקר בבית המרפא ויבדק את הדפק
במחלקת הרפואה. לגל ילך אל בית המשפט וידבר
על לב הסגנים. אני מקבל על עצמי לעשות בסביבות
קורגונד."

“ובזאת תמה המלאכה,” הביע קורפירק סברא.

“חס וחלילה!”

“וכי מה עלינו לעשות עוד?”

“אנחנו מחיבים להשגיח על סביבות שער מן,” החזיר אני’ולרא.

הוא נפנה רגע אחד וחזר מיד לדבריו:
“בסביבה זו מתגוררים במספר רב בעלי
תעשיה שבמקצוע השיש, כמו כן פסלים
וצירים. הללו נוחים להתלהב, אבל דרכם להפיג
מהר את התלהבותם. לבם נתון לענינים אחרים. הדבר
נחוץ מאד שאחד מאתנו ילך אליהם וידבר על לבם
דברים כבושים. הם קבעו לעצמם מקום פגישה אצל
רושפי, משעה שתים-עשרה עד שעה אחת. מקדם
שערתי, כי חברנו המבלבל מריוס ילבה מחדש את
האש הזאת, אבל זה כמה זמן שפניו לא נראו
בתוכנו. נחוץ לי אפוא איש אחר שיקבל על עצמו
לעשות את המלאכה בסביבה האמורה, ואולם אפסו
האנשים.”

“וכי אנכי אינני בא בחשבון?” שאל גרנטר.
“האתה תחלק לקח לרפובליקאים? האתה
תדבר בשם עקרים כדי ללבות אש התלהבות
בלבבות קרים?”

“ומדוע לא אעשה כזאת?”

“וכי כשר אתה לאיזה דבר שהוא? הלא לבבך ריק מכל אמונה!”

“אדרבה, אני מאמין בך.”

“שמע נא, גרנטר, התאבה לעשות לי נחת רוח?”

“הנני להתאבק בעפר רגליך.”

"אבקשך אפוא שלא תשלח את ידך



בענינינו, שלשל יין לגרונך והרבה בתנומות



למען הפיג את שכרונך."

“אינך אלא כפוי טובה, אני’ולרא!”

“האמנם מסגל אתה ללכת לשער מן? האתה תעשה את הדבר?”
“בודאי שאני עלול להגיע לבית הקפה
רושפי, לשם זה אין לי אלא ללכת לארך רחוב גרד,
לעבר את ככר מיכאל הקדוש, לנטות הצדה אל רחוב
הנסיך, לעשות את דרכי לארך רחוב וג’ירר עד
מעבר לבית מנזר הקרמליטים, להפליג לרחוב אסה
ומשם לרחוב שרש-מידי, הלך ועבר על פני כל רחוב
ויי-טולרי ועל פני כל כביש מן עד שאבוא אל
השער ואגיע לבסוף אל בית הקפה רושפי. אנכי
והמגפים אשר על רגלי נגיע עד לתכלית זו.”

“המכיר אתה במקצת את אנשי המקום?”
“לא במדה יתרה, אלא שאנחנו מדברים בינינו בלשון אתה.”

“מה יהיו דבריך אליהם?”

“מובן מאליו, אני אשא את מדברותי על רובספיר ועל דנטון ועל עקרי החפש.”

“האתה תעשה את זאת?”

“החלטתי ואעשנה.”

אני’ולרא היה כמהרהר במשך רגע קצר, ואחר כך התנער כאדם שהשלים אל נפשו.
“יהי כך, גרנטר, אני מרהיב עז בנפשי
לנסות דבר על ידך. מנוי וגמור שתלך אל שער
מן.”

גרנטר נסתלק לו וחזר לאחר חמשה
רגעים, מאחר שבית דירתו נמצא קרוב לבית הקפה
מוסן. הוא לבש בביתו חזיה א לא רובספיר.
“אדם!” קרא בקול מדי הכנסו ותלה עינים עזות בפניו של אני’ולרא.
לאחר זה הניף בחזקת היד את שני קצות
החזיה האדמים כשני, לחץ את הקצוות אל לבו
ולחש לו לאני’ולרא על אזנו:
“אל תירא ואל תפחד!”

ובזאת חבש מתוך תנועת החלטה את כובעו לראשו, ויצא ללכת לדרכו.



אותו זמן, כשנכנס אני’ולרא אל האולם
המלא עשן של בית הקפה רושפי, השמיע השעון
מעל מגדל הכנסיה שברחוב וג’ירר את השעה
הראשונה. אני’ולרא שלב את ידיו, הניח לה לדלת
שתסגר מאחריו והעיף את עיניו על פני האולם
המלא אורחים וקודר מעשן.

מיד קלטה אזנו מתוך הרעש קול אחד,
וסמוך לזה קולו של גרנטר שהתגבר על
הראשון.

נושא הבשורה החרוץ שחק אותה שעה
משחק של דומינו, וכל התעמולה שמצדו
נצטמצמה בחזיה האדמה.








ספר שני: אפונין





א


לאחר שי’בר יצא מבית קרבו והיה עומד
לשלח את אסיריו בשלש עגלות – מיד יצא גם מריוס
בחשאי מן הבית והתכונן – בשעה תשע בערב,
בערך – ללכת אל קורפירק. הלז לא שמר אמונים לרבע
הסטודנטים ויצא “מתוך נמוקים פוליטיים” לגור
ברחוב וררי. כי סביבה זו היתה אחד המקומות
הצפויים להתקוממות. מריוס אמר לקורפירק:
“ברצוני ללון אצלך הלילה.” קורפירק נטל אחד
משני המזרנים שבמטתו, הניח את זה על הרצפה
והפטיר: “הרי לך!”

למחרת הבקר בשעה השביעית חזר
מריוס לבית קרבו, סלק את שכר הדירה ואת כל מה
שהיה חיב למנהלת הבית, מסר לבעל עגלת-יד
להובלה את הספרים שלו ואת המטה, את השלחן, את
השדה ואת שני הכסאות, ונסתלק לו בלי
שהשאיר אחריו את כתבתו החדשה. וכך יצא הדבר
כי י’בר, בשובו לעת הצהרים למען חקר מפי מריוס
את דבר המארעות של יום אתמול, לא מצא בבית אלא
את מרת בורגון שקדמה את פניו בדברי בשורה:



“הלז עקר את דירתו!”

מנהלת הבית לא פקפקה כלל, כי
מריוס הוא אחד מאנשי שלומם של העברינים
האסורים. “מי מלל כזאת! הרי עלם זה היה צנוע
כילדה קטנה!”

שני נמוקים המריצו את מריוס לעקירת
דירה זו שבחפזון. ראשית כל היה לו לתועבה בית
זה שבו נתגלתה בכל שקוציה אחת מתוצאותיו
המאוסות ביותר של המשטר החברתי ושנתגלה
בו העני הרשע, זה המניח את הדעת במדה פחותה
עוד יותר מאשר עשיר ורשע. ושנית – הוא לא רצה
להעיד במשפט לחובת תנרדיה.

י’בר היה סובר, כי אותו איש צעיר, שלא
פרש את שמו, בא לידי יראה ונמלט על נפשו, ואולי
לא היה כלל בביתו באותו הערב הידוע. אף על פי
כן לא מנע את עצמו מעשות חקירה ודרישה, אבל לא
עלה בידו למצוא את דירתו החדשה של מריוס.

עבר חדש אחד ואחריו שני, ומריוס הוסיף
להתגורר במעונו של קורפירק. עורך דין אחד, אורח
קבוע בפרוזדור של בית המשפט, ספר לו, כי
תנרדיה כלוא במשמר חמור. מכאן ואילך נהג
מריוס לשלח בכל יום שני בשבוע חמשה פרנקים
על שם תנרדיה, על פי לשכת הפקידים של בית
הכלא לא-פורס. הוא לקח את הכסף בהלואה מאת ידידו
קורפירק; וזה היה כסף המלוה הראשון
שבחייו.

מובן מאליו כי מריוס היה שרוי בצער
גדול. כי הנה רגע אחד חזרו עיניו לראות את העלמה
הצעירה, זו שאהבה נפשו, ואת האיש הבא בימים,
שנראה להיות אבי העלמה, ואולם בן-רגע שבו שני
הזרים האלה, אשר מהם ערך לחייו, ונעלמו
כצללים המתנדפים לבלי השאר שריד. אף קרטוב
אחד של אמת ושל ידיעה ברורה! נבצר ממנו גם לדון
בדבר בדרך השערה! מכאן ואילך לא ידע אפילו
לכנות את העלמה הצעירה בשם. על כל פנים, היא
חדלה להיות “אורסולה”, כפי שכנה אותה קדם.



והשם “עפרונית” אינו אלא שם-לוי. ומה הדעה
שיקבע לעצמו בדבר הזקן? האם זה משתמט
באמת מפני הבלשת? ופתאם נזכר בפועל
לבן-השערות שנפגש לו פעם על יד בית הכנסיה
של האינולידים. קרוב לודאי כי אותו פועל ומר
לבלן לא היו אלא איש אחד. יוצא אפוא, כי הלז
שנה את מלבושיו כדי להתחפש. מדוע לא צעק
אותו איש נטול-שם לעזרה? מה הדבר שהמריץ אותו
להסתלק בחשאי? האב הוא לנערה או לא? האם הוא
באמת מכירו של תנרדיה, או שמא לא אמר
תנרדיה מה שאמר אלא בטעות? כל אלה חידות ללא
פתרונים. מובן מאליו, כי כל הספקות הללו
שמתוך חשד לא נגעו לרעה כלל בחמודותיה של
בחירת לבבו. מה רע עניו בגששו במחשכים
ולבו יקוד! האהבה המריצה אותו להחיש את צעדיו,
נתנה לו צו שיוסיף ללכת. והוא לא יכל לזוז
ממקומו. חייו התחילו יורדים במדרון, והוא שב
לדעת את העני ואת המחסר, בהיותו מונע את עצמו
מעבודה.

רק מחשבה אחת הרעיפה תנחומים על לבו:
היא השיבה לו אהבה. עיניה העידו על כך. לעתים
קרובות היה מהרהר בלבו: ברגע זה יעופו עדי
מחשבותיה כצירים שלוחים!

הזיה זו עוררה פעם בפעם את אמץ רוחו
ונתנה בלבו תקוה מעודדת. בשעות כאלה, לעת
ערב ביחוד, כשתקפו עליו חלומות ויגון, היה רושם
במחברת את רעיונותיו הנובעים ממקור המקורות
של הטהרה וההזיה. הוא החליף כח בהקדישו לה
דברים שבכתב.

אין לחשב כי הוא היה בבחינת אדם
שנטל ממנו ישוב הדעת. להפך. אמנם נסתלק
ממנו כשרון העבודה והוא לא היה מסגל עוד לאמץ
את כחו לשם מטרה ברורה, אבל כח השופט שבו דן
על הדברים מבחינה צרופה ונכונה יותר מאשר
בשאר הימים.

הנפש, הנתונה לאהבה וליסורים, עולה לשכן על שיא השלמות.
האיש העולה במעלה הרחוב סן-י’ן ועושה
את דרכו הלאה לצד שמאל, דרך השדרה הפנימית
שהיתה כאן לפנים, עד לרחוב סנטה והלאה מזה
לגלסיר, יגלה לבסוף, לא הרחק מנחל גובלן
הקטן, כברת שדה המצטינת לטוב מכל אזור
השדרות של פריס.

המקום הוא נוף חמודות, כר דשא ירק
המשמש תחום ללבנים התלויים לשם יבוש; כאן
עומד בית אכרים עתיק בן תקופתו של לואי
השלשה-עשר, ולבית כתרת-גג גבוהה ועליות
משנות-צורה; אגמי מים מקפים צפצפות גבהות;
בקצה הנוף מזדקפים בניניה הגדולים של עיר
פריס ובמרחק יתארו שרטוטי-הדמות הצרופים של
נוטר-דם, המקום יפה לראוה, ועל כן הוא ריק
מאדם.

יום אחד היה מריוס מטיל בבדידות
כדרכו ונזדמן במקרה לסביבה הזאת. בארח
פלא עבר עוד איש אחד על פני המקום הזה. ומריוס,
שהרגיש בקסמי הנוף למרות שהיה מפזר הנפש,
שאל אצל האיש:

“מה שם המקום?”

“שדה העפרוני. במקום הזה הרג אולבך את בת הרועים מיברי.”
לאחר שקלטה אזנו את המלה עפרוני לא
הוסיף מריוס לשמע דבר. מלה אחת, קצרה ורגילה,
פעמים יש בכחה להטיל קפאון במחו של בעל
הזיה. העפרונית! בשעת הרהורים ומרה שחורה היה
מריוס מכנה כך את זו שנקראה קדם בשם
אורסולה. “דבר נפלא!” הפליט כנבוך, מתוך אותו
ישוב הדעת הלקוי המצוי אצל אדם הסח שיחה
חשאית עם נפשו; “הנה השֽדה אשר לנערה. במקום
הזה אמצא את מעונה.”




ב


י’בר לא עשה בבית קרבו אלא את חצי מלאכתו.
חוץ מן השבוי, שהיה משמש בודאי
טרף הגון לגבי המשטרה, הרי לא אסרה זו גם את
מונפרנס.

היו מכרחים לחכות עד שיתפסו את
“בכור השטן הנחמד” בהזדמנות אחרת. ומעשה
שהיה כך היה: מונפרנס שדל בדברים את אפונין,
שעמדה על המשמר תחת העצים שבשדרה, ופתה
אותה שתלך אחריו. שחק לו מזלו והוא נצל מכף
הבלשת.

י’בר הצליח לתפס “שנית” את אפונין, אבל דבר זה שמש לו רק חצי נחמה.
ואחרון אחרון – בזמן הנסיעה מבית
קרבו לבית הסהר לא-פורס ארע הדבר, כי אחד מן
האסורים החשובים ביותר – קלקסו – “היה כלא היה.”



איש לא הבין את פשר המארע. אין זאת כי נעשה כאן
מעשה כשפים או שהמשטרה שתפה את עצמה
בענין זה. היש להניח כי אותו בר-נש מפלא היה
קרוב ומודע גם לעברינים וגם לאנשים מקרב
הבלשת? ערמתו של נבל זה העידה בו על כל פנים,
כי היה מסגל לשמש גם בלש חרוץ. י’בר לא
השתמש אמנם מעולם בעוזרים מסוג זה, אבל הוא
הכיר היטב את אנשיו ולא תמה ביותר על הבריחה
המפליאה.

מריוס, “עורך דין אוילי זה שהגיע
בודאי לידי פחד,” לא נחשב ביותר בעיני
י’בר.

התחילה חקירה ודרישה.

השופט מצא לנכון לשחרר את אחד
מחבורת העברינים ממאסר חמור, בקוותו כי אותו
בן-חורין יהא מרבה להג ויגלה את סודותיהם של
אנשי שלומו. נבחר לכך מי שנקרא ברוי’ון, ארך
השערות, האיש שמריוס שמע בסתר את דבריו
ברחוב פטי-בנקיה. הלז בר-נש צעיר ופקח
שבגלל הבעת התמימות והצער שבפניו נראה
לשופט כמתאים לתעודה האמורה, התר לו לטיל
בחצר בית הסהר בחברת שאר האסירים, אלא שהיה
נתון תוך כדי כך להשגחה מיחדת.

ואולם פושע ראוי לשמו אינו פוסק
מעבודתו גם בבית הסהר. ברוי’ון היה במאסר
כאיש נדהם. במשך שעות רצופות היה מצמיד את
מבטו הקופא אל רשימת המחירים של המוזג והקיש
בשניו כחולה קדחת, וכל זה כדי שיעבירו אותו
למחלקת החולים.

יום אחד, במחצית השניה של חדש
פברואר שנת 1832, נודע הדבר כי ברוי’ון אוהב
התנומות הוציא לפעל, על ידי פקידי בית הסהר,
שלשה דברי שליחות שנעשו בשמם של שלשה
אסירים שונים ועלו בסך הכל לחמשים סו, – דמי
הוצאות מרבים כל כך שמפקד הפלגה נתעורר על
הדבר.

נעשתה חקירה ודרישה, נבדקה רשימת
המחירים התלויה בחדר הישיבה של האסירים
ונמצא הדבר, כי באותם המקומות, שלשם נשלחו
השליחים, התגוררו שלשה פושעים מסכנים, הלא הם
קרוידניה המכנה ביצרו, גלורייז ובר קרוס.
נתעוררה ההשערה, כי האנשים האלה שמשו
עוזרים לחבורת השודדים הידועה בשם פטרון מינט,
זו ששנים מחשובי אנשיה, בבה וגילמה, נתפסו
כבר לבית הסהר. קרוב לודאי כי במכתבים,
שנמסרו על ידי ברוי’ון, נמצאו רמזים בנוגע
לאיזה “עסק” חדש. וכיון שנוספו עוד ראיות אחרות,
שמה הבלשת את שלשת העברינים האלה במשמר
וחשבה שהפרה בזה את תכניתו של ברוי’ון.

פעם אחת, כשבוע לאחר המארע הזה,
ראה אחד המשגיחים, מדי הביטו בעד הצהר, איך
שברוי’ון יושב במטתו ועוסק בכתיבה. הפקיד בא
לאולם המטות, ברוי’ון נענש להכלא ארבעה
שבועות בתא בודד, ואולם המכתב עצמו לא הגיע
לידי הבלשת.

ואולם למחרת היום נזרקה פתקה מגללה
בכדור לחם מעל לבנין בן חמש קומות ועפה מחצר
שרלמן אל חצר סן-ברנר, זו המכנה בפי העברינים
בשם גב האריות. המכתב לא נפל לידי משגיח או
בוגד, אלא נתגלגל בשלמותו לידי המקבל, הוא
בבה בכבודו ובעצמו, אחד מארבעת מנהיגיה של
חבורת פטרון מינט, אף על פי שבבה זה היה כלוא
במאסר חמור.

בפתקה היה כתוב לאמר: " בבה, ברחוב פלומה מזדמן עסק. גן ושבכה."
למרות כל החפושים עלה בידי בבה
להמציא את הפתקה לידי ידידתו הטובה הכלואה
בבית הסהר סלפטריר. זו שלחה מצדה את הפתקה
אל אחת ממכרותיה ששמה מניון, אשה חשודה
בעיני הבלשת שלא נתפסה עדין לבית הסהר.



מניון זו היו לה יחסים לצד משפחת תנרדיה, – על
טיבם של היחסים האלה עוד נדבר במרוצת ספורנו –
ולכן עלה בידה לסדר בעזרת אפונין דרך של
חבור תמידי בין שני בתי הכלא סלפטריר
ומדלונט.

סמוך לזמן זה נשתחררו שתי בנות
תנרדיה, אפונין ואזלמה, מבית האסורים מדלונט,
מאחר שלא נמצאו ראיות להוכיח כי הן השתתפו
במעשה הפשע.

כשיצאה אפונין לחפש נתקלה על יד
שער בית האסורים במניון, וזו מסרה לידה את
מכתבו של ברוי’ון והטילה עליה להתחיל בפעלות
לשם ה“עסק”.

לפיכך קמה אפונין והלכה לרחוב פלומה,
מצאה את השבכה ואת הגן, התבוננה היטב בבית
והביאה כעבר ימים אחדים למרת מניון, המתגוררת
ברחוב קלושפרס, צנימה אחת, ומרת מניון המציאה
אחר כך את הצנימה לידי אהובתו של בבה. הצנימה
פרושה בלשון הסמלים של הפושעים לאמר: “הדבר
איננו בגדר האפשרות”.

והנה לא עברו מאז שמונה ימים תמימים
ובבה וברוי’ון נזדמנו יחד בחצר בית הכלא
לא-פורס, כששניהם מובלים בידי בלשים, – האחד
אל חוקר הדין, והשני על פי מקרה חזרה מאותו
מקום, – ואז שאל ברוי’ון: “רחוב פ.?” ועל זה ענה לו
בבה: “צנימה!”

כך נתגלגלו הדברים, ומעשה הפשע
אשר הרה ברוי’ון לא יצא לפעל. ואולם לדבר היו
תוצאות אחרות, אשר איש לא חזה אותן מראש.




ג


מריוס מנע את עצמו מכל בקורים; ואולם לפרקים היה פוגש במר מבף.
בה בעת שמריוס ירד לאט לאט אל
תחתיות העני חשוכות האור, הוא המקום ששם
ישמע האדם מעל לראשו את מחול המאשרים, הלך גם
מבף הלך ורדת במדרון.

ספר “הצמחים של קוטרה” לא מצא לו עוד
קונים לגמרי. הנסיונות שנסה מבף לגדל את צמח
האניל בגן ביתו שבאוסטרליץ, במקום שאור
השמש לא שפע במדה מספיקה, נגמרו ללא הצלחה.
לא עלה בידו לגדל כאן אלא צמחים אחדים יקרי
מציאות, מסוג אלה שטובים להם הצל והרטיבות.



ואולם הוא לא אמר נואש, אלא השתדל שיקנו לו
ב“גן הצמחים” ארבע אמות של קרקע שרויה בחמה
והתכונן להמשיך שם את נסיונותיו ולשלם את
ההוצאות מכיסו. לשם כך הביא את לוחות הפתוחים
העשוים נחשת אל בית המלוה. הוא לא צחק עוד כילד,
כפי שהיה רגיל לפנים, אלא הלך קדורנית והדיר
את עצמו מאורחים, וטוב עשה מריוס שנמנע מבקר
בביתו של זה. פעמים, בלכת מבף אל “גן הצמחים”,
היו השנים נפגשים יחד על פני שדרת בית
החולים. בשעת פגישה נמנעו שניהם מהכנס
בשיחה, ורק הניעו זה לזה ראשם מתוך עצבות. זה
כחו של העני להשבית ברית ידידים!

מבף לא עסק עכשו אלא בספריו ובגנו
ובצמח האניל שלו. בזה ראה את כל חייו. צמחי
האניל, לכשיעלו וינובו, יגררו אחריהם עשר,
חשב מבף בנפשו. וכשתגיע שעה זו אפדה את
לוחות הנחשת, אעשה פרסום הגון לספר הצמחים
ואקנה לי – ידוע לי היכן זה נמכר – העתקה אחת של
החבור “הנסיעה באניות” אשר נכתב על ידי פיר
מדלין ונדפס על פתוחי עץ בשנת 1559. – אלא
שלעת עתה טפל מבף כל היום בעבודתו שבגן
הצמחים ולעת ערב חזר הביתה כדי להשקות את
גנו ולהשתעשע בספריו העתיקים. הוא היה אז
כבן שמונים שנה.

ערב אחד נתגלה לו מחזה פלאי. הוא ישב
אותה שעה בגן והיה שרוי בקריאה עד שהחשיך
היום; שני חבורים עתיקים – האחד שמו “דמונים”
והשני שמו “שדים ומזיקים” – גרמו לו שיתמסר
לקריאה זו. עכשו סקר כדואג את פרחיו, ביחוד את
שושנת האלפים הנהדרה ששמשה לו בת
שעשועים. זה ארבעה ימים לא ירדה אף טפת גשם,
ואף היום לא נראה סמן של עננים בשמים. סוכנת
הבית היתה מוטלת על ערש דוי; אף על פי כן נגש
מבף אל הבאר, אלא שכחו לא היה אתו לשלשל את
השרשרת.

“אבא מבף!” נשמע פתאם קולו של בן אדם. “הרוצה הוא שאבוא ואשקה את גנו?”
ותוך כדי כך הגיע לאזניו קול אושה,
כאלו עפר אילים נדחק לבוא במשוכת גן, ומבין
השיחים יצאה אשה בעלת דמות גבוהה שהופיעה
באור הדמדומים כיצור שלא מעולם זה. היא נתיצבה
לפניו ונסתכלה בו בהעזה.

ולא הספיק אבא מבף, שהיה קל להפחד
ולהבהל, לתת מענה, עד שהדמות העלתה את הדלי
מתוך הבאר ויצקה מים על ערוגת הפרחים. היא
שאבה מים בזו אחר זו והשקתה את כל הגן. לקול
המים היורדים על הצמחים רחב לבו של אבא מבף.



עכשו, חשב בנפשו, שרויה שושנת האלפים בכל
אשרה.

לאחר שגמרה את עבודתה, נגש אליה אבא מבף והניח את ידו על ראשה.
“אלהים יברך אותך, גברתי. ככרוב שמים את בעיני, שהרי את מטפלת בפרחים.”
“אין זה נכון כלל. בת השטן אנכי, אלא שלגבי שלי אין הבדל בדבר.”

הישיש הוסיף לדבר, מבלי שים לב לדברי התשובה:
“חבל שאני מסכן ושרוי בעניות ואין ביכלתי לשלם לך כגמולך!”



“אדרבה, יש בידו לגרם לי טובת הנאה.”

“כיצד?”

“יגיד לי היכן גר האדון מריוס.”

הזקן לא תפס את דבריה.

“מה טיבו של מריוס זה?”

הוא הרים את עיניו הכהות והיה כתר אחרי דבר נעלם.
“איש צעיר לימים שהיה מרבה לפנים לבוא לבית אדוני.”
תוך כדי כך עמד אבא מבף והיה מחטט בזכרונו.
“נכון הדבר, עכשו ידעתי למי את
מתכונת. חכי מעט קט! האדון מריוס… הברון
מריוס לבית פונטמרסי… דומה שהוא גר… ואולם אין
אני יודע בעצם היכן זה גר…”

הוא הרכין את עצמו והשיב למקומו הנכון את אחד הענפים אשר לשיח השושנים.
“שימי לב, עכשו העליתי את הדבר
בזכרון. הלז מהלך לעתים קרובות דרך השדרה
ועושה את דרכו לצד הגלסיר. רחוב קרול-ברב.
שדה העפרוני. שימי את פניך שמה, גברתי,
ותמצאי אותו על נקלה.”

וכשהרים מבף את ראשו לא נמצא עוד איש בקרבתו. העלמה הצעירה נסתלקה מן המקום.
מבף היה כנפחד במקצת.

“באמונה, לולא גן זה הספוג מים הייתי אומר כי לא היתה כאן אלא אחת הרוחות.”




ד






מריוס ישב לעת בקר אל השלחן וכון
את לבו לכתיבה. בזמן ההוא נצטרך לתרגם
לצרפתית את וכוח המדנים הידוע שבין גנס
וסוינאי. הוא נטל אפוא את חבורו של גנס, חזר
ונטל את חבורו של סוינאי, קרא ארבע שורות, נסה
לתרגם אחת מאלה, אבל העלה חרס בידו, כיון
שמחו היה נתון לדברי הבל, ולא עבר הרבה זמן עד
שקם מכסאו.

“אלך ואטיל קצת, כדי שתנוח עלי רוח
טובה,” אמר מריוס לנפשו ויצא ללכת אל שדה
העפרוני.

בחוץ נשתקע עוד יותר בהרהורי הבל ונשתכח מלבו ענין גנס וסוינאי.
לאחר שחזר הביתה נסה לטפל שוב
בעבודתו, אבל לא העלה בידו ולא כלום. לשוא עמל
לאחה את הקורים המטרפים שבמחו! ולבסוף גמר
אמר: “מחר אמנע את עצמי מטיול. זה מעכב בידי
מלעבד,” וכך – הלך כל יום לטיל.

שדה העפרוני שמש לו מקום קבע יותר
מאשר דירתו של קורפירק. כתבתו הנכונה היה לה
נסח כזה: שדרת סנטה, העץ השביעי אשר מקצה
הרחוב קרול-ברב.

אותו יום היה שני בשבוע, ולכן נטל
בהלואה מאת קורפירק את חמשת הפרנקים המיעדים
לשם תנרדיה, אך אמר בלבו להכניס את הכסף
לבית הסהר לאחר גמר טיול.

ואולם אותו בקר סלק מריוס את עצמו
מאצל האילן השביעי וקבע לו מקום על חומת הגדר
אשר ליד הנחל הקטן. מחשבותיו היו נתונות “לה”.



אך ההזיה לא השביעה אותו הפעם נחת. מוסר
כליותיו ענה אותו על דבר העצלות אשר תוסיף
להכניע אותו תחת ממשלתה ועל העני אשר החשיך
את עולמו ושדד את תקותו האחרונה.

ופתאם, בעודנו יושב קודר ומשמים, הגיע לאזנו קול שהיה ידוע לו היטב:



“הנה הוא כאן!”

הוא הרים את עיניו והכיר את המסכנה
אשר סרה באחד הבקרים לחדרו, את אפונין הבכירה
שבבנות תנרדיה; כי הוא הכיר עכשו גם את שמה.
וראה פלא: הנערה נראתה עניה יותר וגם יפת פנים
יותר משהיתה, ושתי התמורות האלה גם יחד הן
בבחינת דבר בלתי רגיל לגבי נערה כמוה. היא
הלכה יחפה ולבושת קרעים כמו לפנים, אלא שקרעי
בגדיה הוסיפו מאז להתקים עוד שני חדשים. קולה
היה צרוד כמקדם, מצחה חרוש קמטים כשהיה, מבט
עיניה נועז ומתחלף כמו לפנים. אבל הפעם נצטרפה
לפניה הבעה של הסוס וחרדה, זו הנאצלת על אדם
מתוך ישיבה שבבית הכלא.

בשערותיה נראו שברי קנים של קש
ושחת, היא ישנה, כנראה, את שנת הלילה בתוך
אחת הרפתים.

ולמרות כל אלה היה מראה נאה. אכן זה
כחם של הנעורים העומדים גם בפני הפרעניות של
העני!

בין כה וכה והנערה התיצבה לפני
מריוס ובפניה החורים נסתמן קו של שמחה,
דבר-מה הדומה לבת-צחוק.
עברו כמה רגעים עד ששבו המלים בפיה.

“סוף סוף מצאתיו, אדוני! אבא מבף הגיד
לי דברים נכונים. מי שרוצה לדבר אתו אין לו אלא
לסור אל השדרה הזאת. אלו ידע אדוני כמה
חפושים חפשתיו!”

מריוס לא החזיר דבר.

“הה, הרי כתנתו קרועה לשנים. חובה עלי לתקן את זו בשעת הזדמנות.”
בעודה מדברת הלך ונסתמן בפניה
משהו מעצבות עמקה, ופתאם נדחפו מפיה דברי
שאלה:

“דומה שאינו שמח כלל לראות את פני?”

מריוס נשאר שרוי בשתיקה, ואף היא
נאלמה דם במשך כמה רגעים. ולפתע פתאם קראה
בקול:

“אלו חפצתי יכלתי לכפות אותו לשמחה!”

“כיצד?” שאל מריוס. “וכי למה היא מתכונת בדבריה?”
“הרי כאן הוכחה ברורה! קדם היה נוהג לדבר אלי בלשון את.”

“יהי כך, למה התכונת בדבריך?”

היא נשכה את שפתה והתאפקה רגע
מדבר, והיה דומה כי מלחמה לה במסתרים עם
נפשה.

“מילא! מראהו מעיד בו כי הוא שרוי
בצער, ואני רוצה לראות אותו בשמחה. ידר בפני
נדר שיהיה שמח. חפצתי שאשמע מפיו דברים
מפרשים: הרי אני מאשר! יעלה נא בזכרונו את
הדבר שאמר לי פעם – כי הוא מוכן לתת לי את כל מה
שאשאל….”

“ודאי שכך. ואולם הגידי נא את דבריך!”
היא הציצה לתוך הלבן שבעיניו ואמרה:
“ידועה לי הכתבת.”

אדמומית עלתה בפניו של מריוס. כל דמו זרם לתוך לבו.

“מה טיבה של כתבת זו?”

“אותה כתבת שנשאלתי עליה מפי אדוני, הכתבת… של העלמה.”
והיא נאנחה אנחה עמקה מדי הוציאה מפיה את אחרוני דבריה.
מריוס קפץ ממקומו ותפס את ידה כשהוא כלו סוער בחדוה.

"הוביליני נא אל המקום הזה! תכף ומיד!



מה שמה? הנני מוכן לתת לך את כל מה שתבקשי!



איה מקום מגוריה?"

“הבה ונלך יחד. שם הרחוב ומספר הבית
אינם שמורים היטב בזכרוני; המקום רחוק מאד מכאן.
ואולם אני מכירה את הבית ואני מוכנה להוליך את
כבודו לשם.”

היא שמטה את ידה מתוך כף ידו.
“הה, כמה גדולה שמחתו!” אמרה הנערה
בקול נוגע עד הנפש, ואולם מריוס היה כלא
שומע.

ולפתע פתאם תפס לה לאפונין בזרועה מתוך תנועה מהירה, וקרא בקול:

“השבעי לי…”

“המטל עלי להשבע?” והיא נתנה את קולה בצחוק.
“נדרי נדר, אפונין, קימי את הדבר
בשבועה – כי לא תגלי את הכתבת הזאת
לאביך!”

היא נפנתה אליו ופניה הביעו השתוממות לאין קץ.
“אפונין! מהיכן ידוע לך כי שמי הוא אפונין?”
“נדרי נדר כי תשמרי לעשות את דברי!”

ואולם היא היתה כלא שומעת.

“יפה עשית שקראת לי בשם אפונין!”

“בשם אלהים, אנא השבעי לי כי לא תגלי את דבר הכתבת לאביך!”
“לאבי? משמע שאתה חושש לאבי! אל
תהא חושש לכך. אבי דר עכשו בבית בריח ודלתים.
וכי מצוה אנכי לשים לב לאבי!”

“ולמה את מסרבת להוציא מפיך הבטחה ברורה?”
“אנא הנח לי!” אמרה מתוך שפע של
צחוק. “טוב הדבר, אני מקבלת על עצמי את הדבר
בנדר ובשבועה! אחת היא לי. אני לא אגלה לאבי את
דבר הכתבת. ונגמר הענין. הנחה דעתך
עכשו?”

“אל תגלי את הדבר לשום איש.”

“לשום איש.”

“ובכן הבה ונלך שמה.”

“עוד מעט ונלך.”

“תכף ומיד.”

“הננו והלכנו. – מה רבה שמחתו של בן אדם זה!”

לאחר שהם עברו צעדים אחדים עמדה הנערה מלכת ואמרה לבן לויתה:
“אל תהא כרוך אחרי כל כך. מוטב
שתפגר קצת. איש צעיר מהגן כמוך אינו רשאי
לשוטט ברחובות בלוית אחת מבנות סוגי.”
ולאחר שהרחיקה ללכת עוד עשרה צעדים
הפסיקה שוב את מהלכה ושלחה אל מריוס, אשר נגש
אליה, דברים מן הצד, מבלי להפנות אליו את
ראשה:

“הרי זכור עוד לפניו מה שאמר לי בתורת הבטחה?”
מריוס שלח את ידו לתוך כיסו והוציא את
כל כסף קנינו, לאמר את חמשת הפרנקים המיעדים
להנתן לתנרדיה, ושלשל אותם לתוך ידה של
אפונין.

ואולם זו פזרה את אצבעותיה וגרמה לה למטבע שתשמט לארץ.
“לא נתכונתי לקבל מידו כסף,” הפטירה הנערה אגב פנים נזעמים.




ספר שלישי: ברחוב פלומה









א


באמצע המאה שעברה קרה המקרה כי
איש נשיא של אחד הפרלמנטים לקח לו פלגש ורצה
לשמר את הדבר בסוד, הואיל ובימים ההם נהגו
האצילים להתהדר לעיני כל בקדשות אשר אתם,
ואנשי מעמד האזרחים השתדלו להצפין את
פלגשיהם מעין רואים. הוא הלך אפוא לתור אחרי
מחבואים ובנה לו בית קטן ברחוב ריק מאדם שבפרור
סן-ג’רמן, הוא רחוב פלומה אשר נקרא בימים ההם
בשם בלומה.

הבית נבנה בצורת ביתן בן קומה אחת.
שני חדרים למטה ושתי עליות בקומה העליונה,
למטה המטבח ולמעלה חדר הבודואר, במרום עלית
גג ולפני הבית, לצד הרחוב, גן גדול מסיג
בשבכה ארכה. העוברים ושבים לא ראו אלא את אלה
בלבד; ואולם מאחרי הבית השתרעה חצר צרה
ובקצה החצר עמד עוד בנין אחד קטן שהכיל רק שני
חדרים. לבית זה, מצד אחור, היתה דלת מצנעת
הנסגרת על מנעול מעשה סוד, ודלת זו הוליכה אל
מבוא מרצף וחסר תקרה שנמשך בין שתי חומות
קיר. אותה דרך חשאית, שיד אמן חרוץ השכילה
להסתירה מעין רואים, התפתלה כה וכה בין גנים
ושדות ונסתימה לבסוף ליד דלת שניה, אף היא
מצנעת ונסגרת על מנעול מעשה סוד; כאן, כמהלך
חמש מאות מטר מן הביתן, היה מקום לצאת אל רחוב בבל
השרוי בשקט.

אל המקום הזה היה נשיא הפרלמנט
מתגנב לבוא, ואיש לא העלה בדעתו כי מטרה אחת
לו לבעל הבית גם בלכתו לרחוב פלומה וגם
בעשותו את דרכו לרחוב בבל. האיש הפקח קנה
בזו אחר זו, לפי תכנית מחכמת, כמה חלקות אדמה,
ולבסוף עלה בידו לסולל באפן כמוס על אדמתו
דרך סתרים המחברת שני רחובות. לאחר זמן מכר
חלקים חלקים את הקרקע הגובל את המבוא, ובעלי
המגרשים שמשני הצדדים חשבו לתמם כי הקיר
העובר על ידם אינו אלא קיר המסמן את הגבול, ודבר
המבוא נעלם לגמרי.

פעם הגיע אחד מבעליו של הבית הזה
לידי שמיטת כספים. משנת 1810 ואילך היתה תלויה
כאן פתקה מטשטשת כתב, ובה הודעה בדבר הבית
העומד להמכר או להשכר.

בסופה של תקופת הרסטורציה נעלמה
הפתקה ונפתחו התריסים שבקומה העליונה. אל
הבית באו דירים. על גבי החלונות נתלו וילאות
קצרים, סמן לדבר שאשה קבעה כאן את
דירתה.

וכך היה מעשה: באוקטבר שנת 1829 בא
הנה איש אחד בא בימים ושכר את הבית כמו שהוא,
לאמר בצרוף הבנין האחורי והמבוא. הדבר לא
שמש חמר לשיחה בפי השכנים, מאחר שלא היו
כאן שכנים כלל.

הדיר החדש צוה לתקן את הבית וקבע
כאן בחשאי את דירתו, הוא ונערה צעירה ומשרתת
אחת. הדבר לא שמש ענין לשיחה, מאחר שלא היו
כאן שכנים.

דיר צנוע זה היה י’ן ולין, הנערה
הצעירה היתה קוזט. המשרתת, שנקראה בשם טוסן,
נצלה על ידי י’ן ולי’ן מעני ומחלי; טוסן זו
הצטינה בשלש סגלות יקרות, והן הן שהביאו את
י’ן ולי’ן לידי כך שיתן לה משרה בביתו: היא
עמדה בגיל הזקנה, היתה קרתנית וגמגמה בשעת
דבורה. הוא נודע לה בשם פושלבן, איש החי על
רבית.

מדוע עזב י’ן ולי’ן את המנזר פטי-פיקפו? מה הדבר אשר ארע?
לא ארע שום דבר.
הוא היה כמאשר בתוך המנזר, אף גם
רצה בכל מאדו לסים את חייו בגן שקט זה המקף
מעברים בחומת המגן של המנזר. ואולם במרוצת
הימים התחיל מפקפק בדבר אם הוא רשאי להטיל על
קוזט את שעבוד המנזר, ואם לא חובה היא לו לתת
לקוזט את החיים ולשמש לה תוך כדי כך מדריך
ומגן. ולא עוד אלא שהתחיל חושש שמא תוכיחנו
הנערה על כך באחד הימים ואולי גם תטר לו איבה
על דבר אשר סגר בפניה את דרך החיים. והוא גמר
בדעתו לעזב את המנזר.

אפשר היה להניח, כי חמש שנים של
הסגר מחוץ לחיים, סלקו את הסכנות לגמרי או
הפחיתו אותן. עכשו התר לו לשכח כל פחד ולבוא
בין אנשים. הוא עצמו נזדקן ומצב הדברים
נשתנה משהיה. מי האיש אשר יכיר אותו עכשו?
במקרה הרע ביותר לא יהא צפוי לסכנה אלא הוא
לבדו, ולא טוב יעשה אם יגזר על קוזט גזרת מנזר
אך ורק משום היותו לפנים עובד עבודת פרך
בבניו. ואולם ראשית כל צריך לבכר את החובה על
פני החששות הנולדים מתוך פניה. וחוץ מזה הרי
הוא עומד לנהג זהירות ולכלכל את מעשיו
בחכמה.

בינתים נתרחשה לו שעת כשר
ששמשה אמתלה טובה, אלו רצה עכשו לעזב את
המנזר. הסבא פושלבן – הוא אחיו – נסתלק מן
העולם.

י’ן ולי’ן התיצב לפני כבוד מעלתה
מנהלת המנזר ובאר לה כי ירש מאחיו ירשה
הגונה ויש בידו לחיות מעכשו חיי מנוחה ללא
עבודה; ולפיכך הוא רוצה להסתלק ממשרתו
שבמנזר ולקחת אתו את בתו. והנה, לאחר
שקוזט מנעה את עצמה מבוא בברית הנזירות, אין
הדבר הוגן שיחשבו לה מזונותיה וחנוכה
כמתנת חנם; ומשום כך הוא מבקש בהכנעה את
האם הרוממה שתרשה לו להכניס לטובת החבר סכום
של חמשת אלפים פרנק, בתורת פצויים בעד חמשת
שנות הטפול שעברו כאן על קוזט.

וכך נסתלק י’ן ולי’ן מן המנזר, מקום שהיה שרוי כל ימיו בתפלות.

בצאתו מן המנזר נשא בעצמו את
המלתחה הקטנה, זו שאת מפתחה לא הניח מידו
אף לרגע, והיה ממאן למסר אותה לידי סבל. מלתחה
קטנה זו עוררה תמיד את סקרנותה הרבה של קוזט על
ידי ריח הבשם הנודף מתוכה.

כאן מקום להקדים ולספר, כי מאותו יום ואילך לא סלק י’ן ולי’ן מאצלו את המלתחה.
על כל פנים לא היה י’ן ולי’ן פטור מדאגות, לאחר שחזר אל חיי העולם הזה.

ולפיכך נראה דבר בעתו אותו בית
שנמצא לו ברחוב פלומה והיה ראוי לשמש דירה
מצנעת. ועוד טובה אחת נתגלגלה לו על ידי זה
שקבל עכשו על פי דין את השם אולטיס
פושלבן.

מחוץ לכך שכר לעצמו בפריס עוד שתי
דירות אחרות, כדי שלא יראה תמיד לעיני הבריות
ברבע מיחד של העיר וכדי שיוכל למצא מפלט בכל
שעה של סכנה ולא יהא צפוי לשואת פתאם, כמו
באותו לילה שנתרחש לו נס והוא נצל בארח פלא
מידי י’בר. הללו לא היו אלא דירות קטנות ודלות,
ונמצאו בשני חלקי עיר הרחוקים זה מזה מרחק
רב.

מכאן ואילך התגורר י’ן ולי’ן חליפות
ברחוב הום-ארמה וברחוב אוא, כשהוא מבלה פעם
באחת משתי הדירות האלה זמן של ארבעה עד
ששה שבועות ומצרף אליו רק את קוזט ולא את מרת
טוסן. במקרים כאלה היה מוסר את ההשגחה על
הדירה לידי שמש הבית והיה שם את עצמו כבעל
הון היושב ישיבת קבע מחוץ לפריס ונוטל לעצמו
מעון ארעי גם בעיר. נדיב שבנדיבים זה עשה עצמו
בבת אחת דיר בשלשה מקומות שונים שבפריס, וכל
זה כדי שלא תשיגנו יד הבלשת.




ב


ואולם רב הימים התגורר י’ן ולי’ן ברחוב פלומה, ושם קבע לעצמו סדר דירה כזה:
קוזט התגוררה בביתן עם המשרתת. היא
לקחה לרשותה את חדר השנה רחב הידים, שהיה
מקשט בלוחות ראי קבועים בין עמודים, את האולם
המתקן בטפיטים ובכסאות רחבים, זה ששמש
בשעתו לנשיא הפרלמנט, וכמו כן את הגן. לחדר
השנה התקין י’ן ולי’ן סדר רהיטים שהעיד במקצת
על מותרות. ארון מלא ספרים מכרכים בכריכות יקרות,
תיק לצרכי כתבה, שלחן עבודה מצפה צדף, כלי
רחיצה עשויים חרסינה יפונית – את כל אלה הביא י’ן
ולי’ן לחדר הזה. הוא עצמו קבע את דירתו בבית
הקטן והדל שמאחור, זה שלא הסק מעולם ולא הכיל
אלא מטה קלועה בצרוף מזרן, שלחן עשוי עץ בלתי
צבוע, שני כסאות קש, כד למים, ספרים אחדים
קבועים על גב מדף ואותה מלתחה קטנה שנודעה
לה חבה יתרה. הוא סעד על שלחנה של קוזט והנהיג
שיעלו לו פת קבר לכל סעדה וסעדה. הוא אמר למרת
טוסן, בשעה שנכנסה לשרת אצלו: “העלמה היא
נגידת הבית.” “וכיצד אדוני?” שאלה המשרתת
בהשתוממות. “מעט לי להיות בעל הבית, אנכי הנני
האב.”

קוזט למדה במנזר לדעת את הנהגת
הבית, והיא שכלכלה עכשו את הוצאות המשק. יום
יום הלך אתה י’ן ולי’ן לטיל כשהוא בוחר, על פי
רב, ללכת אל הגן הלוכסמבורגי ואוהב לשהות
באחת השדרות הנדחות ביותר. ביום ראשון
בשבוע נהגו שניהם ללכת לתפלה, ומקום תפלה
שמש להם תמיד בית הכנסיה סן-י’ק דו-הו-פא,
מפני היותו רחוק מאד מביתם. וכיון שרבע זה הוא
מושב עניים, הרבה י’ן ולי’ן לחלק נדבות, ופושטי
יד היו מקיפים אותו בהמוניהם מדי צאתו מבית
הכנסת; דבר זה גרם לו לתנרדיה



שישלח את מכתב הבקשה על שם “האדון הנדיב
אשר ליד בית הכנסיה סן-י’ק דו-הו-פא.” איש זר לא
עבר מעולם את סף ביתם.

כאחד הנהנה מנירות הערך של
הממלכה היה פושלבן מחיב לשרת בצבא המשמר
הלאמי. הרשות נהגה בהצבאה זו דיוק מרבה כל
כך שרשמה פקודים גם בבית המנזר פטי-פיקפו.
אמנם הגבר אשר הסתופף לפנים בבית מקדש זה
המשמש מבצר מסגר, נחשב בעיני פקידות קהלתו
לאיש נכבד הראוי למלא את חובת המשמר.

שלש או ארבע פעמים בשנה היה י’ן
ולי’ן מעלה על עצמו את בגדי השרד והולך לשרת
בצבא; הוא עשה את זה בנפש חפצה, שהרי נתנה לו
כאן רשות להתחפש ולהדמות על ידי התחפשות זו
לאזרחי הארץ ההגונים, בלי לטשטש את דמות עצמו.



אמנם הוא הגיע כבר לגיל של ששים שנה ויצא לפי
החק מכלל חובת צבא, אף על פי כן, נמנע מהשתמש
בזכות הנתנת לו ולא העלים את עצמו מעיני ראש
פלגתו. הוא היה נטול מעמד בתורת אזרח והסתיר את
שמו, את זהותו, את גיל שנותיו, את הכל; הוא שמש,
כאמור, מתנדב בצבא-המשמר הלאמי. הוא לא שאף
אלא להיות דומה לפלוני או אלמוני מבין משלמי
המסים. בבחינת שלמות-הנפש המוסרית היתה
התכלית הרצויה בעיניו מדרגת המלאכים, ואולם
מבחינת השלמות החיצונית לא רצה להדמות אלא
לאחד האזרחים. בצאתו החוצה בלוית קוזט היה י’ן
ולי’ן מתלבש באפן הגון והרואים חשבוהו לקצין
שיצא בדימוס. ואולם בצאתו לבדו אל הרחוב, דבר
שארע על הרב בלילות, לבש חלצה ומכנסים של
פועלים וחבש לראשו מצנפת אשר כסתה על פניו.



מה גרם לו שיעשה כך – הזהירות או הענותנות?
שתי המדות האלה גם יחד. קוזט לא הבחינה כמעט
בהרגליו המיחדים של אביה, כיון שהתרגלה
לראות בקרבת אביה כמה דברים מפליאים ולהתנסות
בקרבתו בכמו אלה; ומרת טוסן, שהעריצה את י’ן
ולי’ן במדה שאין למעלה ממנה, ראתה את כל
מעשיו כנכחים וישרים. “הרי זה בר-נש מוזר!” הביע
פעם הקצב את דעתו בפניה. “א-חד הק-ק-דושים!”



החזירה מרת טוסן.
גם י’ן ולין, גם קוזט וגם מרת טוסן –
כלם נמנעו מהשתמש בדלת הפונה אל רחוב
פלומה, ומי שלא ראה אותם דרך השבכה לא יכל
להעלות בנקל על דעתו, כי הללו יש להם כאן
דירה קבועה. י’ן ולי’ן הניח לה לדלת זו שתהא
תמיד מסגרת והניח את הגן שישאר בור, וכל זה
כדי שהבית לא ימשך עליו את עיני הבריות.
ואולם הוא טעה, כנראה, בדבר זה.




ג


היה דומה כאלו גן זה, שנועד מתחלת
בריתו לשמש מחבואים להוללות של פריצות, פשט
צורה והתחיל שומר בתחומו רזים שבצניעות.

עכשו הסתופף בישימון חמודות זה יצור טהור אשר פתח את לבו לקראת האהבה.&gt;
קוזט יצאה מבית המנזר בעודה ילדה
כמעט, בת ארבע-עשרה היתה בזמן ההוא, לאמר,
נערה רכה הרחוקה מבגרות; והיא כלה, חוץ מעיניה,
היתה מכערת יותר מאשר יפה; לא מאוסה, כי אם חסרת
חן, דלת גוף, פתיה ועזת פנים כאחת.

היא קבלה חנוך מסים, לאמר – למדוה
עקרי דת ויראת שמים גמורה; וחוץ מזה גם דברי
ימי עולם בנסח המנזר; כתיבת הארץ, דקדוק,
מקצת נגינה, כאן נסתימו ידיעותיה והניחו מקום
לבערות יוצאת מן הכלל, היא הבערות המשוה חן על
נערות צעירות ועלולה כמו כן להביא אותן לידי
סכנה. טוב להן לנערות כשמביאים אותן לידי
פקיחות הדעת בהדרגה ובזהירות. אולם הדרכה זו רק
האם תיטיב לעשות אותה מתוך רגש, וקוזט היתה
יתומה מאם. והנה לי’ן ולי’ן לא חסרו אמנם
השקידה והעדינות; אולם הוא לא היה אלא איש בא
בימים אשר לא הכיר את החיים מן הצד הזה.

כשיצאה קוזט מבית המנזר היה
בעיניה הבית שברחוב פלומה למעלה מכל נעם.
בית זה שמש כעין המשך לבדידות וכעין התחלה
לחרות; הגן היה נעול, ואולם הנוף נתגלה בשלל
הדרו ורוה את החושים עד לידי שכרון. ההזיה לא
נשתנתה מכפי שהיתה בבית המנזר, אבל נוספו
גברים עולי ימים כצללי לוי; השבכה עמדה
כמחיצה, אבל מעבר לה היה הרחוב.

מלבד זאת אהבה קוזט את אביה בכל
נפשה ובכל מאדה, הגתה לו בלבה חבה תמימה של
ילדים וראתה אותו משום כך כבן לויה טוב ונעים.
כבר ספר קדם על האדון מדלן כי הוא שגה הרבה
בספרים, י’ן ולי’ן לא הניח מידו את ההרגל הזה
ונעשה על ידי כך מכשר לקבע את דבריו במשטר
נאה ולמשך את לב השומע. כי על כן היתה מצויה
אצלו מדה מצנעת של חכמת דבור ורבוי השגה, זו
שמולידה הוא השכל המתפתח מתוך חרות. מימי
העבר נשארה לו חריפות כדי לתבל בה את המתק
שבמזגו; דבריו לבשו פעמים צורה קשה, ואולם
כנגד זה היה לבבו טוב. משום כך הטתה לו קוזט
תמיד אזן קשבת, מדי שבתה על ידו על הספסל
שבגן הלוקסמבורגי, היא מעיפה את עיניה מסביב
והוא מספר לה דברים שאובים מן הספרים ומן
החיים ומבאר לה ענינים שונים עד לידי
תכליתם.

היא מצאה לעת עתה את ספוקה בחברת
האיש הפשוט הזה, כשם שהגן הגדל פרע שמש
לה עולם מלא. מדי רדפה במשובה אחרי פרפרים
ואחר כך שבה ומתקרבת אליו כל עוד רוחה בה, –
נחשב לה הדבר כמתנת אשר אם נשק לה על
מצחה.

מתוך אהבתה שאהבה את הזקן הטוב
קשה היה לקוזט להסתלק מעל פניו. היא לא ראתה את
עצמה מאשרת אלא בקרבת ין ולי’ן. כיון שהוא לא
התגורר בביתן ולא היה מרבה לבוא אל הגן מצאה
קוזט קורת רוח בחצר הנדחת ובבית הנדח דל
הרהיטים יותר מאשר באולם ביתה הנהדר. בגלל זה
היה י’ן ולי’ן פעמים מתריס כנגדה דברי גערה,
אם כי בעמק נפש לא היה אלא נהנה: “לכי ושובי לך
אל מעונך והניחיני הפעם לבדי!”

ואף היא מצדה פעמים יסרה אותו
בדברי נעם, אגב חן נאה זה שהבת מעלה על עצמה
בפני אביה. וכדי שקוזט לא תצטרך להתכלכל
בפת קבר, כפי שהיא אימה עליו, לקח גם הוא
לסעדה פת חטים.

קוזט הרהרה רבות בדבר אמה. ואולם
מאחר שמחנכיה במנזר למדו אותה כמעט
להאמין, כי לא היתה לה אם מעולם, לכן דברה
פעמים אל נפשה, מדי הביטה בפני י’ן ולי’ן
המפיקים טוב לב: יתכן שאיש זה הוא אמי!&gt;
י’ן ולי’ן לא הוסיף עכשו לספר לה על
אדות אמה, כפי שהיה רגיל לעשות בימי ילדותה
של קוזט. ההיתה זו זהירות מצדו, מאחר שרצה
לכסות במשאון את שמה של פנטין? או שמא גרמה
לכך יראת הכבוד בפני המתה?

בכל אפן, כעין אימה קדושה מנעה את י’ן
ולי’ן מלעורר את קוזט שתחשב על אדות אמה
ומלצרף אותה כצד שלישי לגורל המתה. נדמה היה
לו כי הוא רואה מזמן לזמן באפלה אצבע המצוה על
השתיקה. האם רגש הבושה של פנטין, שהיה גדול
מאד אצלה בחייה ולא נסתלק ממנה אלא על ידי
כפיה, נתעורר לאחר מותה והיה שומר על שלום הבת
שלא ישבת?

יום אחד אמרה קוזט:
“אבא, הלילה ראיתי בחלום את אמי. היו
לה שתי כנפים גדולות. בודאי שהיה בה
בחייה מן הקדשה.”

“כן דברת, שהרי היא נסתגפה בהרבה יסורים.”
בכלל, ראה י’ן ולי’ן את עצמו כמאשר.
כל מה שבא מצד קוזט להוכיח לו כי היא
אוהבת אותו אהבת נפש, אהבה המיעדת רק לו בלבד,
אותה דרך חבה, למשל, שהיא השתמשה בה כדי
להשען על זרועו בשעת הטיולים, – כל זה גרם לו
ענג לאין קץ. ברגעים כאלה היה המסכן רועד
מחדות עדנים ומשלה את נפשו להאמין, כי אשרו זה
עתיד להיות שמור בידו כל ימי חייו. הוא אמר
לנפשו כי כל הענויים אשר עברו עליו אינם שקולים
כלל כנגד הגמול הזה, ובעמק לבבו נשא תודה
לאלהים על דבר אשר מנה לו לאיש עלוב כמוהו להיות
אהוב על ידי יצור זך מפשע.




ד


יום אחד נסתכלה קוזט בלי משים
במראה וראתה את עצמה לתמהונה יפה למדי.
גלוי זה, שבא לה לראשונה גרם לה התרגשות
משנה, שהרי עד לאותו יום לא חשבה כלל מחשבות
בדבר מראה החיצוני. כשנזדמן לה קדם
להסתכל במראה לא נתכונה לבדק את פניה מצד
היפי שבהם. וגם הגד הגידו לה תמיד, כי היא
מכערת. רק י’ן ולי’ן לבדו התנגד לדעה זו, אבל
דבריו לא היו נמרצים ביותר. ואולם עכשו חל באמת
שנוי נכר במראה החיצוני וכפה אותה להאמין
במה שעיניה רואות. אמנם היא לא נתנה ערך רב
לפלטת הפה של אחד העוברים ושבים אשר נקלטה
באזנה בשעת טיול; ואולם יום אחד, בהיותה
בגן, נזדמן לה סוף סוף לשמע דברים מוסבים על
אדותיה שאמרה הזקנה טוסן אל אביה: “השם את לבו
על העלמה ההולכת ויפה מיום ליום?” דברי התשובה
לא הגיעו לאזניה, ואולם דבור הפה של מרת טוסן
המם אותה כמכת חשמל. היא יצאה בחפזון מן הגן
ועלתה אל חדרה, נגשה כמשתערת אל המראה,
שלא הסתכלה בה זה שלשה חדשים, ונתנה את
קולה בקריאת חדוה.

היא ראתה הכרח לעצמה לענות אמן אחרי
הזקנה טוסן ואחרי המראה. גזרתה התפתחה
באפן נחמד, עורה נעשה צח ולבן, לשערותיה נוסף
ברק נהדר, מבט עיניה הבהיר ונעשה עליז
משהיה. וכך למדה בן-רגע להכיר את יפיה. אמנם
כן, אנשים מן הצד כבר עמדו על הדבר. מרת טוסן
אמרה כזאת בפרוש. אותו פלוני אלמוני שברחוב לא
התכון בדבריו אלא אליה. הדבר יצא מכלל
פקפוק. היא חזרה במהירות אל הגן והיתה שרויה
באשר ובגאוה כבת מלכים. היא שמעה בדמיונה את
שירת הצפרים, אף על פי ששלטה תקופת חרף,
ודמתה לראות את הפרחים בגדולם.

י’ן ולי’ן מצדו הרגיש עקת לב מוזרה
מדי ראותו את פניה הנחמדים של קוזט והנה הם
הולכים ונאים מיום ליום. אנשים זרים התפלאו
ונהנו לראות את זאת, ולו לעצמו גרם הדבר יסורים
קשים. הוא התירא שמא יבלע השנוי הזה את
אשרו. הוא, האיש אשר למד לדעת את כל הענויים
שבעולם ואשר פצעיו שתתו עוד דם, האיש שהיה
צפוי בכל רגע לפול בידי המשפט ולעטות קלון, אף
על פי שלא נמצא כל עון בהליכותיו – האיש הזה
סלח ומחל על הכל, ולא בקש אלא דבר אחד גם מן
ההשגחה העליונה וגם מבני האדם, גם מן החקים
וגם מן החברה האנושית, – שיהא נאהב על ידי
קוזט.

ואולם עכשו היה שרוי ביראה. אמנם הוא
לא ידע ברור מה כח יפיה של אשה; אבל רגש סתום
הגיד לו כי אשרו צפוי לסכנה.

מה רב יפיה! אולם מה יהיה בסופי? הרהר י’ן ולי’ן בדעתו.

לא היו ימים מועטים עד שנתגלו כמה
שנויים באפיה של קוזט. לאחר שעמדה על החדוש
הנעים, מיד התחילה מטפלת יותר בתלבשתה. היא
נזכרה בדברים ששמעה ברחוב מפי אותו פלוני
אלמוני: “זו נאה, אבל לבושה תפל!” דבור זה, מין
בת קול של אורים ותמים, עורר בקרבה את תאות ההתקשטות, היא אחת משתי התאוות
הפורשות את ממשלתן על כל חייה של האשה. כי
תאוה שניה לאשה היא האהבה. ולאחר שהבחינה
ביפיה הלך גם טבע הנשים שבה הלך והתפתח
במהירות רבה. שמלות צמר היו לה לתועבה, הקטיפה
גרמה לה עכשו בשת פנים. וכיון שאביה מלא תמיד
את כל משאלותיה, עלה בידה ללמד בזמן קצר על
בריה את חכמת התלבשת, היא החכמה המצינת את
בנות פריס על פני כל הנשים שבעולם.

לא עבר חדש ימים וקוזט היושבת בנוה
הישימון עשתה בהצלחה והפכה להיות לא רק אחת
היפהפיות, כי אם גם אחת הנשים המהדרות מאד
שבפריס – ומדה אחרונה זו ערכה גדול עוד
יותר.



יום אחד, עם גמר של טיול פנה אליה י’ן ולי’ן ושאל אצלה:
“הגידי נא לי, האם הוצאת לגמרי מכלל שמוש את תלבשתך הישנה?”



קוזט העיפה מבט בוז בקולב, זה שהיו תלויים עליו חלקי התלבשת המחרמת.
“הלבלויי סחבות אלה אתה מתכון? וכי
למה יסכנו עוד, אבא? אני מסרבת לכך, אין אני
יכלה להשתמש בחפצים כגון אלה לשם לבוש.
קפה זו אם אחבשנה לראשי הרי אני עתידה לקבל
צורה של דחליל.”

י’ן ולי’ן נאנח אנחה עמקה.
מכאן ואילך שם י’ן ולי’ן את לבו גם על
זאת שקוזט לא היתה עכשו מצויה בביתה כמו
לפנים וכי גברה אצלה תאות הטיולים. כי מה
יסכנו פנים נאים ותלבשת חמודה באין אפשרות
להעביר אותם על פני רואים?

מלבד זאת היה נראה לו כי קוזט המעיטה
לבלות את זמנה בחצר האחורית. היא העדיפה עכשו
את הגן ומצאה חפץ בטיולים שערכה לארך
השבכה. לעמת זה נמנע י’ן ולי’ן מהציג את רגלו
בגן והוסיף להסתופף בחצר, דגמת הכלב.

עכשו, לאחר שהכירה ביפיה, נטל
מקוזט אותו חן מיחד השורה על הנערות שאינן רואות
את עצמן במעלה זו. היא הפכה להיות יפהפיה, לבשה
צורה של אשה מהדרת, אולם היא קנתה את גאותה
ונתנה במחיר זו את מנוחתו ואשרו של הגבר אשר
נקרא בפיה בשם אב ואשר גמל עליה כל חסדיו.



האמנם נשאר ציץ פורח זה בכל תמו?




ה


קוזט השרויה בפרישות אצרה בקרבה,
דגמת מריוס הפרוש, את כל אותו חמר הדלקה אשר
דרכו לחולל תבערת אהבה גדולה. הגורל,
בסבלנותו החשאית אשר אין ממנה מפלט, גרם להם
לעולי ימים אלה, המלאים את חשמל המאויים הרה
הסער, שיוסיפו להתקרב איש אל רעותו, עד שהגיעה
השעה ונפשותם נשקו במבט עין ואהבתם פרצה
לצאת לעולם, – כאותו הברק היוצא ביעף מתוך שני
עננים המתלכדים לאחד.

אותו זמן שקוזט, בלי שהכירה בכך,
עצרה כח להחריד במבט עינה את מנוחת נפשו של
מריוס, – לא ידע מריוס כי גם מבטו עלול לפעל על
קוזט פעלה דומה לזו, טובה ורעה כאחת.

זה ימים רבים הביטה אליו והתבוננה בו
לפי דרך ההתבוננות של הנערות, לאמר, מדי הסבה
את עיניה לצד אחר. עוד מריוס רואה אותה כמכערת
והיא הבחינה כבר לראות אותו כאיש צעיר יפה התאר.
ואולם כיון שהוא לא שם אליה את לבו לא נרתעה אף
היא ממנוחתה. בקר אחד נמשכה שוב לשים את עיניה
בצעיר הזר, זה שלא שעה אליה קדם לגמרי ועכשו
שנה ממנהגו והתחיל תר אחריה בעיניו; ואולם
תשומת הלב שמצדו לא היתה בעיניה כדבר
הגורם קורת רוח. אדרבה, היא קצפה קצף על העלם
הגא והיתה מוכנה להתגרות בו מלחמה.

עכשו, חשבה קוזט אגב חדוה של תינוקת, אוכל לנקם בו את נקמתי.
היא הכירה לדעת, אף על פי שלא עמדה
כל צרכה על הדבר, כי יפיה עלול לשמש בידה
כלי נשק. הנשים משחקות ביפין כאותו תינוק
המשחק בסכין, וסופן שהן מטילות פצעים
בגופן.

אותו יום, כשעברה קוזט בלוית י’ן
ולי’ן על פני מריוס היושב על הספסל, העביר
מבטה את האיש הצעיר על דעתו והיא עצמה היתה
כאחוזת חרדה. הוא השתעשע בתקוות נעימות והיא
היתה כמפחדת. מכאן ואילך אהבו שניהם זה את זו
אהבה עזה.

רגשה הראשון אשר נטפל אליה היה
כעין עצבות עמקה. היא היתה כזרה בעיני עצמה.
ה“אני”הקודם שלה, העשוי שויון רוח ועליצות,
נמוג ביקוד האהבה. כאותו שלג הנמס מקרני
השמש.

התמימות והעגבנות נוגעות זו בזו
בזמן שהן במעלתן הגבוהה ביותר, וכך הסבירה
גם קוזט בגלוי את פניה למריוס.

מדי יום ביומו קצרה רוחה מחכות עד
שתגיע שעתה לצאת לטיול בלוית י’ן ולי’ן.
לאחר שראתה את מריוס היתה כמאשרת בתכלית
האשר, וחשבה בלבה שאין בפיה אלא דבר אמת
גמור מדי הסבירה לי’ן ולי’ן, כי הגן
הלוקסמבורגי הוא בכל זאת אחד הנאים
שבגנים.

ו



בכל מצב חיים האדם נעזר בנטיה
טבעית שבלבו. אמנו אשר מעולם, היא הטבע
הנצחית, בשרה גם לי’ן ולי’ן מידענו את דבר
מציאותו של מריוס. י’ן ולי’ן נזדעזע עד תהום
נפשו. הוא לא ראה ולא ידע כלום, אף על פי כן העיף
בעקשנות את עיניו בתוך החשכה אשר הקיפה אותו
מסביב, כאלו דמה לראות חשכה זו כשהיא בונה
מצד אחד חדשות והורסת מצד שני ישנות. מריוס,
שאף הוא קבל אזהרה ואף הוא נתבשר – לפי חק אלהי
מלא חכמה – מפי האם-הטבע, מנע את עצמו ככל אשר
יכל מהראות לעיני “האב”. אף על פי כן, היה י’ן ולי’ן
רואה אותו לפרקים. מריוס לא נראה כלל וכלל כאדם
המתנהג לתמו. הוא אחז גם בזהירות מעוררת חשד
וגם בעזות תפלה.

ולבסוף לא הוסיף עוד לשוטט בקרבת הנערה, כפי שהיה נוהג קדם.
הוא היה יושב מרחוק כנקסם, אוחז ספר
בידו ועושה את עצמו קורא. בשלמה עשה כך? קדם
נהג לבוא אל הגן, במלבושי החל, עכשו העלה יום
יום על עצמו את חליפת בגדיו החדשה; ולא עוד אלא
שהתקין לו שער מסלסל, עקם את עיניו באפן מגחך,
העלה כסיות על כפות ידיו; בקצור, האיש הצעיר
היה למורת רוח לי’ן ולי’ן.

מצד קוזט לא בא כל רמז, רגשותיה לא
היו ברורים לה ביותר, אף על פי כן, חשה בלבה
כי מן הראוי הוא לשמר את הדבר בסוד.

י’ן ולי’ן נסה להכשיל את מריוס בכל
מיני אפנים. הוא בא בשעה אחרת אל הגן, בחר לו
ספסל אחר למקום ישיבה, הניח מתוך שכחה את
מטפחת הכיס, השאיר את קוזט בבית, ומדי פעם
בפעם היה מריוס עושה לו נחת רוח לי’ן ולי’ן
ומאמת את חשדיו. קוזט, להפך, לא זזה כמלא נימה
משויון הנפש ומהסח הדעת שנטלה לעצמה
למראית עין, וי’ן ולי’ן העלה סוף סוף בדעתו, כי
הבחור האוילי הוא שנגרר אחרי קוזט והיא מצדה
לא תשים אליו את לבה אף במקצת.

הוא לא פסק מלבוא אל הגן לשם טיול,
מאחר שלא רצה לשנות מסדר החיים המקבל בידו,
אבל בשעה זו, הטובה לזוג הנאהבים, כשקוזט
שלחה את מאור פניה כלפי מריוס והלז לא ראה
דבר חוץ מפרצופה הנחמד והנעים – היה י’ן ולי’ן
מתבונן אל מריוס בעינים יוקדות מחמה. הוא אשר
האמין כי לא יוסיף עוד עד עולם להגיע לידי רגש של
רשעות, הרגיש עכשו כי הזעם והשנאה מתעוררים
לתחיה בלבבו.

פוחז זה לשם מה הוא בא לכאן? למה
יתהלך סביב כמתגנב, למה יתהלך כמרגל? מה
חפצו? ענין עגבים, כמובן, רק זה ולא יותר. ואנכי,
הרי אנכי הייתי מתחלה אחד העלובים שבעולם
ואחר כך ראיתי את העני בשבט עברתו הגדולה;
הזקנה קפצה עלי בלי שידעתי קדם לכך נעורים;
כל חיי הייתי שרוי בלי הורים, בלי רעים, בלי
אשה ובלי ילדים; רך הייתי לגבי האנשים אשר
גרמו לי ענויים וטוב לגבי הרשעים; למרות הכל
שבתי להיות אדם הולך ישר, חזרתי בי מעוונותי
וסלחתי לאויבי. ועכשו, לאחר שבאתי על שכרי
והריני קרוב להגיע למחוז חפצי, נגזר עלי לאבד
את כל מה שרכשתי לי בעמל רב



מדי, לאבד את קוזט, את חיי ואת אשרי, וכל זה
מפני שבחור אוילי אחד בא לגן צבורי והתבונן
שם אל בתולה!

ומריוס הוסיף להתנהג כאולתו. הוא
הלך אחרי קוזט בשעה שזו חזרה בלוית אביה אל
ביתה שברחוב אוא. אחר כך ערך חקירה ודרישה
אצל השוער והלז מצדו ספר את הדבר לי’ן ולי’ן;
למחרת היום הטיל י’ן ולי’ן ברודפו הטרחן מבט
עין, והלז הבין את הרמז שבמבט זה.

הזקן ותר על דירה זו ובמשך כמה זמן היה עוקר את רגליו מן הגן הלוקסמבורגי.
ואולם כשראה את קוזט שרויה בשתיקה ובעצבות עשה שוב מעשה נסיון. הוא שאל:
“הרוצה את שנלך יחד לגן הלוקסמבורגי?”
“כן!” ענתה הנערה ופניה אורו מגיל.
הם הלכו אל הגן, אבל כיון שעברו כבר
שלשה חדשים מיום שחדלו מטיוליהם, לא נראה ולא
נמצא שם האיש מריוס.



ולמחרת היום חזר י’ן ולי’ן ושאל:
“הנלך גם היום לטיל בגן הלוקסמבורגי?”
“לא!” ענתה קוזט בקול המביע גם עצבות וגם ענות לב.
עצבותה של קוזט היתה למורת רוח לי’ן ולי’ן וענות לבה גרמה לו שיתעצב.
מה גברו עליו עכשו געגועיו בשעה
שנזכר במנזר; הוא ותר על גן העדן של המנוחה,
לא ותר אלא לשם קוזט, והיא – עיניו הרואות בכך –
כבר התחילה בוגדת בו מעכשו. גם היא בגדה בו,
אף על פי שהוא היה לה אב טוב ומטיב.

ואולם הוא לא גלה לעיני קוזט אף מקצת
מחרטה זו. הוא נראה לה תמיד שרוי בנחת-רוח
ומסביר פנים, ולא עוד אלא שנהג בה עכשו מדה
יתרה של טוב לב ואהבת אב; ואם נכר בו סמן המעיד
על שנוי שבנפש, הרי היתה זו תוספת החסד
והנדיבות שמצדו.

קוזט התאבלה על הזר; כל הדברים
שבעולם נעשו בעיניה כחסרי ענין, והיא הלכה
קדורנית ופזורת נפש, ואולם אף היא לא גלתה כלום
לי’ן ולי’ן מרגשותיה.

אלא שגם חורון פניה בלבד גרם לי’ן
ולי’ן שיהא שרוי בדאגה; אבל מדי פעם כששאל
לשלומה, היתה קוזט מחזירה:
“לא כלום.”

במקרים כאלה, כיון שהכירה, כי גם
הוא מתעצב אל לבו, היתה מציעה לו מצדה את
השאלה:

“ומה אתה, אבא? האם הכל אצלך כשורה?”
וקבלה תמיד תשובה אחת:
“אנכי? הנני בקו השלום!”
שני יצורי אדם אלה, שהיו קשורים זה
לזה באהבת נפש גדולה והיו מסורים בכל מאדם
האחד לאחד, סבלו עכשו ענויים מדי שבתם יחד.
כל אחד סבל באשמת חברו, בלי להודות בכך, בלי
להתרגז על כך וכשהוא מצטחק במאור פנים. ואולם
צערו של י’ן ולי’ן היה גדול יותר.








ספר רביעי: עזרה של מטה ההופכת להיות עזרה של מעלה





א


וכך עלתה להם לאלה שחייהם נעשו עגומים יותר ויותר.
הם הפיגו עכשו את יגונם רק בדבר אחד –
ודבר זה גרם להם קדם אשר – בחלקם לחם לרעבים
ומלבושים לקופאים מקר, ובבקרם בבתי עניים.
י’ן ולי’ן ואתו לעתים קרובות גם קוזט, היו משרים
על עצמם מקצת מחדות לבם הקודמת.

בקר אחד, למחרת יום הבקור שבבית
משפחת י’ונדרט העניה, בא י’ן ולי’ן אל הביתן.
פניו שקטו כמו תמיד ואולם בזרועו השמאלית היה
לו פצע גדול, ממאיר ואחוז דלקת, שנראה כעין
כויה ושעל מוצאו ידע י’ן ולי’ן לספר דברים
מתקבלים על הדעת. מתוך כך חלה י’ן ולי’ן
בקדחת ארבעה שבועות ולא יצא מפתח ביתו החוצה.



הוא מנע את עצמו משאל בעצת רופא. ובעת שקוזט
הרבתה להפציר בו בגלל ענין זה, היה עונה:
“קראי לרופא הכלבים!”

בקר וערב חבשה לו קוזט את פצעו,
ומדי טפלה בו הראתה את עצמה כה מוכנה להיטיב,
כה שמחה להגיש עזרה, שי’ן ולי’ן מצא שוב את
חדות חייו והשכיח מלבו את חשדיו ואת פחדיו.
לפרקים, מדי הסתכלו בקוזט היה אומר:
“כמה נחת-רוח גורם פצע כזה לאדם!”

עכשו, בהיות אביה חולה, היתה גם קוזט
מבלה פחות זמן בביתן והרבתה לשהות בבית
הקטן ובחצר שמאחור. היא נמצאה כל היום כמעט
בחברת י’ן ולי’ן והיתה קוראה לפניו מתוך תאורי
מסע, אלו הספרים החביבים עליו ביותר. י’ן ולי’ן
כאלו קם לחיים חדשים.

הרגשת אשרו חזקה עליו כל כך, שלא
נשאר אצלו אלא רשם יפה מפגישה בלתי צפויה זו
שנפגש עם משפחת תנרדיה. הלא עקר הדבר היה
שעלה בידו להמלט ולהעלים את עקבותיו. ורק רגש
של רחמים בלבד גרם לו שיוסיף להרהר בעלובים
הללו.

בהיותה במנזר למדה קוזט מפי האחות
סנקטה מבטילדה את תורת הנגינה והזמרה. קולה
היה נעים כקול העפרוני בערבה, אך הביע יותר
המית נפש, ופעם בפעם לעת ערב היתה קוזט שרה
לפצוע שירי עצבות שהיו גורמים לו חדות לב.

ראתה קוזט כי הוקל לו לאביה ממחלתו
וכי רוחו טובה עליו יותר – ונטפל אליה רגש של נחת
שהיא עצמה גם לא הכירה בו; כי רגש זה בא לה
בהדרגה ובדרך הטבעי. חוץ מזה היתה אז בעולם
תקופת חדש מרס, הימים הלכו הלך וארך והחרף
הלך וקרב אל קצו, הוא החרף אשר בלכתו מאתנו
ישא אתו גם מעט מעגמת חיינו; והנה נכנס
אפריל, החדש המשמש דמדומי שחר לקיץ, אפריל
הצונן בכל מוצאי בקר וצח כתקופת הילדות, אם כי
נוטה במקצת לבכי ככל רך נולד. אור האביב, הזרוע
בחדש זה על פני הרקיע, על פני עבים, עצים, ערבות
ופרחים, נתז גם ללב האדם וממלא אותו זהר.

צעירה לימים יותר מדי היתה קוזט
מהרחיק מעל עצמה את חדות האביב הקרובה לה לפי
טבעה. מעט מעט, בלי שהכירה בכך, נסתלקה
מעליה רוחה הקודרת. בחדש זיו יחדר אור רב-נגהות
לתוך הלבבות, כשם שבצהרים יתכנס אור
השמש לתוך המרתפים. פעמים, בשעה העשירית
ועם גמר ארחת הבקר, כשהצליחה קוזט להוציא את
אביה אל הגן לשם טיול של רבע שעה והיתה מוליכה
אותו הנה והנה על פני המדרגות הפתוחות בתמכה
בידו הפצועה, – לא ידעה היא בעצמה כי מדי רגע
פרץ הצחוק מפיה וכי נטפלה אליה הרגשה של
אשר.

וי’ן ולי’ן, שכור מחדוה, ראה כי היא שבה להיות ורדת פנים ועליזה כשהיתה.
“הרי שפצע ממאיר כזה עלול לגרם לכמה
דברים!” חזר י’ן ולי’ן להרהר בלבבו והיה מכיר
תודה למשפחת תנרדיה.

לבסוף, לאחר שנרפאה זרועו, התחיל
שוב בטיולי הבדידות שלו, אלו שנהג לעשות
אותם בשעות בין השמשות.

ואולם טעות היא לחשב, כי אדם יכל לטיל
במקום נדח שבסביבות פריס ולהיות צפון שם מכל
פחד.




ב


גם י’ן ולי’ן לא יכל לעשות באין מפריע
את טיוליו שבערבים. ערב אחד, כשהלך והתקרב אל
הכפר אוסטרליץ, חש בודאות גמורה כי מי שהוא
מתחקה על עקבותיו. הוא נעשה זהיר, אבל לא החיש את
צעדיו. על יד הגן של הזקן מבף התנפל עליו בן
אדם אחד מאחור. שני אנשים התגלגלו על הארץ
כפקעת אחת, ואולם למטה רבץ השודד המנצח,
כשהוא נאנק ומתפתל וחזהו נלחץ תחת ברך קשה
כ ש. זה היה מונפרנס, איש גאותם של עבריני
פריס.

לבסוף הניח לו י’ן ולי’ן לאותו עברין
שיקום על רגליו, מאחר שלא הכיר אותו; בידו האחת
החזיק כאסורות את שתי ידיו של הלז, ובאותו מעמד
התחיל להוכיח לו בדברים גסים אך נמרצים עד כמה
יקשו עליו החיים בעתיד אם ימאס בעבודה וישלח
את ידו בגנבה וברצח ובשד. והוא סים את תוכחת
המוסר בדברים כאלה: "עלם מסכן, אתה נתעית
בדרך רעה, הפחד מפני העבודה יהיה לך למוקש.



האמן לי, אין עבודה קשה מעבודת הגנב ואין עמל
פרך קשה מן הבטלה. החיים קשים לבני בליעל
יותר מאשר לאנשים ההולכים בדרך הישר. ועכשו
לך לדרכך ושקל בדעתך את הדברים אשר אמרתי
לך. דרך אגב, מה הדבר שחפצת להוציא מידי?
האם את ארנק הכסף? הרי לך!"

הוא נתן לידו את ארנק הכסף והלך
לדרכו. השודד שקל את הארנק על כף ידו, מהר
לשים אותו בכיסו, כדבר שבא בגנבה, והביט אחרי
הזר בעינים משתאות.

ואולם כל אותו המארע היה לו עד ראיה.
גברוש הקטן היה מתחבא בסבך של המשוכה, זו
המקיפה את גנו של הזקן מבף. הוא בא הנה כדי
לקטף תפוחים בגן, אבל נמנע מחפצו לאחר ששמע
את הזקן מסיח את עניו! ואולם עכשו התגנב
ונגש מאחור אל מונפרנס, שהיה עוד עומד ושוהה
בהרהוריו, הוציא בן-רגע את הארנק מכיסו של הלז
וחזר מיד אל מחבואו שבמשוכה.

לגברוש הקטן היה רק מעט מתכונות
הוריו; הוא לא היה דומה לבני משפחת תנרדיה. הוא
שמע קדם את תאנית הזקן, ועכשו גמר אמר
להגיש עזרה. קם וזרק את הארנק מעבר למשוכה
וברח כחץ מקשת מן המקום.

הזקן התעורר על ידי הרעש, הבחין בארנק, מצא כסף וזהב.
“מאין”?

“מציאה מן השמים!” הביעה סוכנת הבית הזקנה את דעתה.




ספר חמשי: התחלה רעה וגמר טוב





א


לאחר ארבעה או חמשה חדשים נדמה כאלו השכיחה קוזט את צערה מלבה.
הטבע והאביב, נעוריה ואהבתה לאביה,
זמרת הצפרים הנעלסה והדר הצבעים אשר לפרחים
– כל אלה נסכו לנפשה הצעירה נטפים נטפים,
דבר-מה דומה לשכחה. האמנם כבתה האש עד תם? או
אולי הוסיפה להבהב מתחת לאפר?&gt;
יום אחד נפנתה פתאם להרהר במריוס.



הרי הוא עומד להשתכח מלבי לגמרי! אמרה קוזט
לנפשה.

אותו שבוע נזדמן לה לראות קצין
יפה-תאר מצבא הפרשים שעבר על יד הגן. גזרה
דקה, בגדי שרד עשויים לנוי, לחיים פורחות
באדמומית, חרב נעוצה מתחת לזרוע, שפם מתפתל
בגאון אל על, – סמל השלמות של שר חמשים ונוסף
על אלה שערות בהירות, עיני תכלת היושבות על
מלאת, פרצוף עגל, מתיפה, עז מצח ונאה; הנגוד
הגמור אפוא למריוס. קוזט שערה בדעתה, כי
הקצין שיך לגדוד פרשי הכידונים החונה
בקסרקטין שברחוב בבל.

למחרת היום ראתה אותו שוב מדי עברו וצינה לעצמה את שעת המארע.
מאותו יום ואילך היה הקצין עובר – במקרה? – יום יום על פני הביתן.
לא עבר הרבה זמן וגם חבריו עמדו על
הדבר, כי בתחום הגן “השרוי בעזובה”, מעבר
לסורג המכער העשוי בטעם הרוקוקו, שוכנת נערה
יפה למדי המופיעה תמיד בגן מדי עבר שם הקצין
יפה-התאר תאודול ג’ילנורמן.



“אמר נא, השמת לבך אל הקטנה השולחת אליך תמיד מבטי אהבה?”
“היספיקו לי עתותי אם אשגיח בכל
נערה ונערה אשר תביט אחרי?” החזיר שר
החמשים.

כל זה ארע בדיוק בזמן שנר חייו של
מריוס הלך ופחת, ומריוס לא התאוה אלא שיעלה
בידו לראות את הנערה לפני מותו. אלו נתמלא
רצונו, אלו ראה את קוזט שלו כשהיא מחוננת
בתשומת לבה את אחד מקציני הצבא, בודאי
שהיה נשאר כאלם מבלי לפצות פה והיה כורע
תחתיו בלי רוח חיים.

מה היה צפון בימים ההם בקרב נפשה
של קוזט? אהבה שנפחתה או שנשתקעה בתרדמה;
ים אשר פניו צלולים ומזהירים, אמצעיתו דלוחה
ומצולת תהומו שרויה באפלה גמורה. רק חלקו
העליון של ים זה שמש אספקלריה לדמותו של
הקצין יפה התאר. ההוסיף עוד אחד הזכרונות
להסתופף במעמקים? לא מן הנמנע היה הדבר!
ואולם גם קוזט עצמה לא ידעה את זאת.
בינתים נתרחש מקרה אחד מוזר.




ב


במחצית הראשונה של חדש אפריל הפליג
י’ן ולי’ן לדרך. נסיעות כאלה היה נוהג לעשות
לפרקים ארכים, והיה שוהה בדרך יום או יומים,
לכל היותר. את מקום לכתו לא ידע איש, לא ידעה גם
קוזט. לנסיעותיו הקצרות היה י’ן ולי’ן מפליג, על
פי רב, בזמן שהכסף תם בבית.

י’ן ולי’ן נמצא אפוא בדרך. הוא אמר כי ישוב כעבר שלשה ימים.
לעת הערב נמצאה קוזט לבדה בחדר
האולם. כדי להפיג את שממונה פתחה את המפוחית
ונתנה את קולה בשיר, כשהיא מלוה את עצמה
בנגינה ובכלותה לזמר נשארה שוהה במקומה על
יד המפוחית, ולבבה מלא המון הרהורים.

ולפתע פתאם נדמה לה, כי היא שומעת צעדיו של בן-אדם המתהלך בגן.
מן הנמנע היה לחשב כי זה אביה, מאחר
שהלז היה בדרך. אף לא מרת טוסן, ששכבה כבר
במטתה. היתה כבר השעה העשירית בערב.

היא מהרה לעלות על פני המדרגות
לחדרה ודרך צהר קטן, שבאחד התריסים, השקיפה
על פני הגן. ואולם אף על פי שהירח עמד במלואו
והיה אור כמו ביום, בכל זאת לא הבחינה בשום בן
אדם.

היא פתחה אחרי כן את החלון. לרגליה נח הגן בשלותו הרגילה.
קוזט גמרה בלבבה כי היא נתעתה
בשוא וכי לא היתה כאן אלא טעות החושים. והיא
הסיחה את כל הענין מלבה.

למחרת היום יצאה לפנות ערב לטיל
בגן. גם הפעם, מדי התהלכה כה וכה בצעדי אט
ולבה מלי המון מחשבות נבוכות, נדמה לה כי היא
שומעת קול אושה דומה לקול שקלטה אזנה יום לפני
זה; אבל היא השקיטה את נפשה ואף שום דבר חשוד לא
נגלה לעיניה.

לבסוף יצאה מתוך מעבה השיחים,
ובלכתה אל המדרגות הפתוחות אשר לפני הבית
אמרה לעבר על פני חלקת דשא קטנה. הירח, אשר
עלה זה לא כבר מאחוריה, הטיל ברגע זה את צלה
מלפניה.

ופתאם נשארה במקומה קפואה מפחד.

על יד צלה היא ראתה על פני העשב עוד
צל אחר, נורא ואים, צלו של גבר בעל כובע עגל
שנמצא בודאי במרחק צעדים אחדים ממקום עמדה.



היא היתה כקפואה, ואולם מיד חזרה והפנתה את
עצמה מתוך עז לב.
איש לא נראה מסביב – הצל נעלם.
למחרת היום ספרה את הכל לאביה



בשעה שזה חזר מנסיעתו. הוא נראה כנטרד
מחששות, בכל זאת אמר לה:
“כנראה, אין חשיבות יתרה לכל הענין.”
ואולם בלילות הקרובים שמעה איך
שאביה הולך ובודק את הגן בקפדנות יתרה. הוא לא
נתן שנה לעיניו. וקוזט שאלה את נפשה לדעת אם
אביה שרוי בפחד ומה סבת הפחד הזה. כמה
נסיונות שהיא בעצמה נתנסתה בהם היו עלולים
להוכיח לה, כי פחד זה לא תמיד הוא משמש סמן
לאשמת הלב.




ג


סמוך לסורג הגן עמד ספסל עץ אחד נבדל
מן הרחוב וחבוי מעיני סקרנים על ידי אלת המשוכה,
אבל עובר ושב היה יכל להשיג ספסל זה בידו דרך
המשוכה. כאן לקחה קוזט לעצמה מקום ישיבה אחרי
שקיעת החמה. היא נשתקעה בעצבות, אבל לא ידעה
מה גרם לכך. היא התרוממה ממקומה, עברה כה וכה
בגן וחזרה לבסוף אל הספסל. בו ברגע
שהתכוננה לשבת ראתה והנה על הספסל מנחת אבן
שלא היתה קודם במקום הזה. יד מי הניחה כאן את
האבן?

מי? – היא שבה ורצה אל הגן; לא הבחינה
בשום דבר בלתי רגיל והחליטה סוף סוף בדעתה,
כי גם אבן יש שהיא ראויה לסקירה. שמה את צעדיה
לעבר הספסל – האבן היתה מנחת עדין במקומה. היא
נזדעזעה, אבל הסקרנות שלה גברה חיש מהר על
פחדה. היא הרימה את האבן – מתחת לה היה מנח
מכתב. המעטפה – ללא כתבת וללא חותם. היא קרעה את
סגור המכתב ומצאה מחברת דקה שדפיה היו
מסמנים במספרים ומכסים כתב. למי נועדה
המחברת הזאת? בודאי שרק לה, לקוזט, מאחר
שהמחברת הנחה במקום מושבה.

היא עלתה אל חדרה וישבה לקרא.




ד


כשמצמצמים עולם ומלואו ביצור אחד,
כשמעלים יצור אחד יחידי למדרגה של אלהות – לזה
יקרא מדת האהבה.



*



האהבה היא ברכת השלום אשר כרובי שמים ישאו אל המזלות.



*



מה רב היגון הבא על האדם ביגון האהבה!



*



מה ריק הכל בשעה שירחק מן האוהב
יצור האדם המשמש לו עולם מלא! אמנם כן, אמת
לאמתה היא, כי היצור הנאהב הופך להיות אלהות,
ובודאי שהיוצר היה עלול לרחש לקנאה, – לולא ברא
את כל העצמים שבעולם לתכלית הנפש ואת הנפש
לתכלית האהבה.



*



בת-צחוק מתעלמת מאחרי כובע רדידים
וצעיף כעין הלילך – והנפש נכנסת להיכל
החלומות.



*



ישותו של הבורא מצויה מאחרי כל
הדברים, אבל כל הדברים כלם מסתירים מעינינו את
הבורא. העצמים הם עכורים, יצורי החיים הם בלתי
שקופים.

אדם נקרא אוהב כשהוא עושה את היצור הנאהב שקוף.



*



יש רעיונות שהם בבחינת תפלות. יש
רגעים עת הנפש תכרע על ברכיה, גם בהיות הגוף
שרוי בכל מצב שהוא.



*



הנאהבים, אשר נטל עליהם לחיות
נפרדים, משכיחים מלבם את דבר הפרדה על ידי
אלפי דמיונות האחוזים אף הם במציאות מיחדת
משלהם. כשמעכבים בידם מהתראות, כשאין להם
יכלת להריץ זה לזו מכתבים – הם מוצאים המון אמצעים
שבצנעה כדי לנהל משא ומתן. צירים שלוחים
משמשים להם שירי הצפרים, ריח הפרחים, הצחוק
של הילדים, האור של השמש, אנחות הרוח, נגה
הכוכבים, כל היקום ומלואו. ומדוע לא יעשו
כדבר הזה? כל מה שברא אלהים בעולמו לא ברא
אלא לשמש את האהבה. האהבה כחה רב אתה כדי
להטיל את שליחותה על כל הטבע כלה.&gt;
האביב! אגרת אתה לי אשר אריצנה אליה.



*



העתיד צפון ללב עוד יותר מאשר לשכל.
האהבה לבדה יודעת לטפל בנצח ויודעת למלא את
חללו; השפע הבלתי מגבל ראוי הוא שיהא מצוי
אצל האין-סוף.



*



האהבה דומה לפי טבעה לנפש. לפי
מהותה הנה גם היא ניצוץ אלהי, ולא יחול בה הפסד,
פלוג או חלוף. זאת האש בקרבנו אשר בת אלמות
היא ואין סופית, אשר דבר לא יקום עליה לצמצם או
לכבות אותה. אדם מרגיש את יקודה במח עצמותיו
ורואה את זהרה בגבהי שחקים.

*



האהבה! מה יגילו השנים להבין איש את
רעותו, לתת לב תחת לב, להעמיק ראות זה בנפש זו!
האשר, האין זאת כי יבוא יום ואני אכיר אותך לדעת?
הלא יבוא יום ואני אתהלך אתה בשמחות במקום
שם לא תשעה אלינו אזן אדם ולא תשורנו עין זר?
יש אשר ראיתי בחלומי והנה גם על האדם פעמים
מתרגשות שעות חיים אשר כמוהן ידעו רק
המלאכים.



*



אלהים יודע רק להגדיל את אשרם של
הנאהבים על ידי זה שהוא מחונן אותם חיים לבלי
סוף. אמנם נצח שכלו אהבה, הבא לאחרי חיים
שכלם אהבה, הוא בבחינת עליה. אבל אותו אשר לא
יתאר, אשר הנפש תשבענו באהבה כבר בעולם
הזה, מן הנמנע הוא שיעשה חזק יותר, גם אלהים
אין בכחו לעשות כדבר הזה. אלהים הוא תכלית כל
בשמים, האהבה היא תכלית כל לאדם.



*



אתה צופה בכוכב שמים משתי בחינות,
מפאת היותו מזהיר ומפאת היותו בלתי נחקר.
בקרבתך אתה מוצא אור אשר הנהו רך יותר וחידה
אשר סודותיה עמקים יותר, הלא היא האשה.



*



בנוגע לתנאי חיינו הננו תלוים
כלנו בעצמים שונים. בלעדיהם יחסר לנו אויר
לנשימה ואנחנו נחנקים. נורא הוא המות הבא
לרגלי חסר אהבה, זהו מחנק לנפש.



*



אם הצליחה האהבה להביא שני יצורים
לידי אחדות שמימית וקדשה, הרי פתרה בזה את
חידת החיים. מכאן ואילך אין הנאהבים אלא שני
קצותיו של גורל אחד, שתי אברותיו של רוח אחת.
אהבו, רחפו!



*



אותו יום שראית אחת הנשים והיא היתה
בעיניך כדמות קורנת, – אבד אבדת, כי נתפסת
לאהבה. אז לא ישאר לך אלא דרך הצלה אחת: חשב
וחשב בה עד כדי כך, שהיא תראה הכרח לעצמה
להפנות אליך את מחשבותיה.



*



מה שהוחל בידי האהבה אין לו גמר אלא בידי אלהים.



*



האהבה הנכונה זו דרכה שהיא חשה צער
וחדוה על נעל-יד אבודה או מטפחת-כיס החוזרת
ונמצאת לבעליה, ואף זו דרכה לדרש אל הנצח
בשעה שהיא מביאה את עצמה קרבן או כשהיא
משתעשעת בתקוה. היא נבראה כאחת מגדולות
ומקטנות שאין להן שעור.



*



הנבחר בין המינרלים היא האבן
השואבת, הנבחר בין הצמחים היא המימוזה דקת
ההרגשה, ובין בני האדם האוהב הוא הנבחר.



*



האהבה לא תדע שבע. היודע את האשר של
העולם הזה נכסף לתענוגות גן העדן; ומי שנמצא
בגן העדן רוצה לנחל את השמים.
אתם היודעים אהבה, דעו לכם כי כל
אלה הם באהבה. נסו נא למצא בה את כל אלה. דומה
היא האהבה לשמים על ידי מדת ההסתכלות, ואולם
יש לה קנין נעלה יותר – הענג.



*



הרגילה היא עוד לבוא לגן הטיול? לא. –
בבית כנסת זה היא שומעת אל תפלת הקדש, האף אין
זאת? עכשו חדלה לבוא הנה. – האם היא מתגוררת עוד
בבית הזה? היא יצאה לגור במקום אחר. – לאן? היא לא
הגידה את הדבר.

מה רבים היסורים בזמן שאדם אינו יודע את הכתבת אשר לנפשו!



*



האהבה עושה מעשי ילדות, שאר היצרים
מתבזים עד לידי קטנות. הבוז להן לתאוות
המביאות את האדם לידי קטנות, הכבוד להן לאלה
העושות אותו לילד!



*



וכי אין הדבר מוזר? ליל מחשכים סגר
עלי מסביב. יצור האדם אשר נסתלק מעל פני לקח
אתו בלכתו את השמים.



*



הה, רק זאת חפצתי בנצח – כי נשכב יד
על יד בבור קבר אחד, וכי נושיט פעם בפעם זה לזו
אצבע מן היד לשם לטוף אהבה!



*



אתם האמללים באהבה, זאת עשו
והגבירו את אהבתכם. מי שאהבתו מוציאה אותו מן
העולם קונה לו על ידי כך חיי אהבה.



*



אהבו. היסורים האלה מביאים לידי
הזדככות ממדרגה עליונה. תענוג נעלה בצרוף
ענויי מות אימים.



*



הה, ששון הצפרים! הללו פוצחות בשירה משום שיש להן קן!



*



האוהב שואף אל קרבו בשמים את ריח הניחוח העולה מתוך גן העדן.



*



אדם, אשר הרגשתו עמקה ותבונתו
תתנהל בחכמה, עליו לקבל את החיים כפי שהם
נתונים מידי הבורא, לאמר, כנסיון ממשך, כתקופת
הכנה לא-מובנה אשר לשם גורל לא-נודע. גורל זה,
אשר הוא לבדו הוא בבחינת אמת, ראשיתו נעוצה
לגבי האדם במדרגה ראשונה זו המוליכה לתוך בור
הקבר. רק אז ינתן לו לראות שמץ דבר, רק אז יתחיל
לנחש את המחלט. שימו לבכם למלה הזאת.



היצורים החיים רואים את האין סוף; ואולם רק למתים
נתן לראות את המחלט. בינתים קנו לכם אהבה
ויסורים, קוו והסתכלו. אוי לו למי שלא ידע
לאהב אלא את הגוף, את הצורות, את מראה הדברים!
מאיש כזה יגזל המות את הכל. התחזקו לאהב את
הנשמות, יבוא יום והן תשובנה ותמצאנה לכם.



*



ברחוב נפגש לי איש צעיר אחד השרוי
באהבה. הוא חבש לראשו כובע נושן, לבש לבשרו
מעיל בלוי; בבגדו נראו חורים במקום המרפקים;
דרך סליות נעליו זרמו מים ודרך נפשו נגהות
שמים.



*



מה שפרה נחלת אדם אשר יאהב! נעים
שבעתים הוא גורל האדם אשר יאהב! הלב מתמלא
גבורה, כלו אינו אלא חרוזי שירה, הוא מוצא את
תקונו רק ביפה ובנשגב. שום מחשבת פגול לא
תצמח בלב כזה, כשם שאין סרפד גדל על קרחון.
הנפש, הסגורה בפני תאוות ורגשות שפלים,
הנעלה מהבלים, מסכלות, משקר, משנאה, מכל
הדברים שאין בהם ממש אשר בעולם הזה – מרחפת
בתכלת השמים ואינה חשה, כאותם שיאי רום אשר
להרים, אלא את זעזועי הגורל – את הזועות.



*



אלו חדל אוהב מן הארץ היתה השמש אוספת את נגהה.




ה


כשחזרה קוזט למחרת היום וקראה את
המחברת, נשתקעה יותר ויותר בחלומות מתוקים.
אותו רגע, כשהיא סלקה את עיניה מעל המלים
האחרונות, נקרה על פניה הקצין יפה-התאר
כשפניו עוטים הבעת מנצח. במחה של קוזט עבר
הרהור: בן-אדם נתעב!

היא החזיקה את המחברת בידה, עלעלה,
קראה, שקלה בדעתה והיטיבה יותר ויותר להבין את
יקר ערכו של מתן זה, שנותנו לא קרא עליו את שמו
ולא נתכון לטובת הנאה. העלים היו בידיה כרכוש
יקר-ערך.

ואולם מי הוא האיש אשר כתב את העלים האלה?
אחד ואין שני, הוא! חרצה מיד משפט.
עכשו שב והיה אור גם ברוחה. היא חשה
חדוה שאין לתאר וגם מצוקת לב אימה. הוא היה אפוא
כאן! ידו היא אשר הושטה מבעד לשבכה! בו בזמן
שהיא השכיחה את זכרו מלבה, הלך הוא וחפש
אחריה! אך האמנם היא השכיחה אותו מלבה? מעולם
לא היה כדבר הזה! מה רבה היתה האולת, אם היא
חפאה פעם כזאת על עצמה! היא שמרה לו כל הימים
את אהבתה. האש היתה מכסה, אבל הוסיפה להבהב
וחדרה לתוך לבה; ואולם עכשו פרצה האש שוב
והתלקחה לשלהבת גדולה. המגלה היתה בבחינת
ניצוץ שיצא מתוך נפשו ונפל לתוך נפשה. היא
חרתה כל מלה ומלה על לוח לבה. כן, כן! שבתי
והכרתי את הרעיונות האלה. את כל זה קראתי כבר
לפנים בעיניו!

בודאי, בודאי שהוא הביא לי את זה! חזרה ואמרה בלי הרף.
ועוד דבר אחד היה אצלה בחזקת ודאות
– כי מלאכים טובים חשו לעזרתה, כי מן השמים
חשו לעזרתה והביאו אותו אליה.
מה יפה כח האהבה לגלות בכל פנים
לטוב! אותם מלאכים טובים לא היו אלא גנבים
שהצליחו להחליף ביניהם מכתבים.




ו


כשהגיע הערב יצא י’ן ולי’ן מן הבית.
קוזט מהרה ועשתה לשערותיה תסרקת נאה ביותר
והעלתה על עצמה את אחת השמלות, זו שיצאה
בשגגה מאת התופרת במחשוף גדול יותר מדי ולא
היה בה כדי לכסות את קצהו העליון של
הצואר.

האם היה בדעתה לצאת לטיול? לא.
האם נתכונה לקבל אורח בביתה? גם כן לא.
עם דמדומי הערב יצאה אל הגן. מרת
טוסן היתה עסוקה בחדר המטבח הפונה אל החצר
האחורית.

היא כבשה לעצמה דרך בסבך השיחים ונגשה אל הספסל.&gt;
האבן עדין היתה מנחת כאן.

היא קנתה לעצמה ישיבה והניחה את
כפות ידיה הענגות והלבנות על גבי מכבש
מכתבים זה המיחד במינו, כאלו רצתה למסר לו
תודה ולחונן אותו בלטיפות.

ולפתע פתאם נטפלה אליה אותה
הרגשה סתומה המבשרת לנו את מציאותו של בן-אדם
העומד מאחורינו.

היא נפנתה לאחור וקפצה מעל מקומה.
הוא הוא שעמד כאן. ראשו היה מגלה,
פניו חורים ומראהו כאדם שבע צער. לאור
הדמדומים הכהה החויר כעפר מצחו היפה ועיניו
עטו צללים. על דמותו התעלם משהו מן המות,
ואולם משהו זה פג במקצת על ידי ענוה לאין שעור
שנאצלה מעל רשמי פניו.

כובעו היה מוטל בין השיחים, במרחק צעדים אחדים ממקום עמדו.
קוזט, שהיתה קרובה להתעלפות, השמיעה
קול צעקה. היא נרתעה אט אט לאחור, כי נמשכה אליו
בכח גדול. והוא מצדו עמד ללא תנועה. קוזט רק
חשה את מבטו רב היגון בלי שראתה את עיניו.
כשנרתעה לאחור הוליכו אותה רגליה
עד לאחד העצים והיא נשענה עליו. לולא כך היתה
צונחת לארץ.

ברגע זה הגיע לאזניה קולו, זה שהיא
לא שמעה אותו מעולם. הוא דבר בלאט ובדברו לא
החריש קולו כמעט את אושת העלים:
“תואיל נא לסלח לי את דבר בואי. לבי
חשב להשבר בקרבי, נבצר ממני לחיות עוד
כאשר חייתי. האם היא קראה מה שהנחתי כאן על
הספסל? התכירני עוד במקצת? אל נא תפחד מפני
כל פחד. אנכי בא הנה לעת הערב; עין איש לא
תראני. בבואי אני נושא את עיני אל חלונות חדריה
ומתהלך שפי, לבל אטיל עליה כל בהלה. לפני ימים
מספר נקריתי לעמד מאחוריה. גברתי הפנתה את
עצמה, ואנכי הסתלקתי במרוצה. פעם אחת
נזדמן לי לשמע את קול זמרתה. כמלאך אלהים לי
גברתי, תרשה נא לי אפוא לבוא הנה. ומה גם שאני
עומד למות בקרוב. אלו ידעה עד כמה אהבתיה!
תסלח נא לי על אשר העזתי לדבר אליה דברים
כאלה. אפשר שאין דעתה נוחה מזה?”

“הה, אמי!” קראה קוזט והתעלפה.
הוא תפש אותה לבין זרועותיו ולחץ אותה
בחזקה אל לבו, בלי שהכיר במה שהוא עושה. הוא
תמך בה בעוד שהוא עצמו היה נוטה להתמוטט.

היא נטלה את ידו והניחה אותה על לוח לבה. הוא הרגיש בכתב היד ומלמל:
“האמנם תאהביני?”
“האלם דם! הלא ידוע לך כי כן הדבר!”
לחשה קוזט והצפינה את פניה הנסוכים בושה על
חזהו של האיש הצעיר המאשר עד בלי די.
הוא צנח על הספסל והיא על ידו. הם לא
יכלו להוסיף עוד דבר. הכוכבים התחילו מגיהים את
אורם. מי הצמיד את שפתיהם עד אשר נשקו?
נשיקה אחת. וזה היה הכל.

היא לא העלתה בדעתה לשאל אותו
באיזה דרך גלה את מחבואה ונכנס אל הגן. הלא
מציאותו כאן היתה דבר מובן מאליו. ופתאם התחילו
מסיחים ביניהם על כל הדברים הנוגעים עד נפשם. הם
הרבו כל כך לשפך לב לפני לב, שכעבר שעה
התמו להגיד את הכל. היא שאלה אותו:
“מה שמו?”

“מריוס. ומה שמה?”
“קוזט!”








ספר ששי: שמחה וצער





א


לאחר שסקרה אפונין דרך הסורג
שברחוב פלומה והכירה לדעת את דיריו של הבית,
השתדלה קדם שהבריונים יעמדו מרחוק, ואחר כך
הוליכה הנה את מריוס. הלז, לאחר שהתבונן כמה
ימים מרחוק לבחירת לבבו, חדר אל הגן אשר לבית
קוזט.

כיון שברחוב לא היו מצויים ביותר
עוברים ושבים ומריוס לא התגנב לבוא אל הגן אלא
בלילה, רחקה ממנו הסכנה שיראוהו בני
אדם.

מאותה שעת-אשר קדושה ואילך, לאחר
שהשנים קימו את ארוסיהם בנשיקה, היה מריוס
בא מדי ערב בערב. אלו נפלה קוזט בתקופת חייה
זו בידי בן-אדם בעל מדות משחתות, כי אז אבד
אבדה.

במשך כל אותו חדש מאי של שנת 1832
היו שני יצורי אדם תמימים וחפים מפשע יושבים
לילה לילה בגן גדל פרע, כשהם שטופים ריחות
בשם אשר מתקן הלך וגדל מיום ליום, שכורים
מעדנת שמים ורואים זה את זו כיצורים נעלים.
במצב זה של האהבה, עת שתאות החושים
נרתעת לאחור בפני כחה וגבורתה של ההזיה, היה
מריוס מסגל יותר להתהלך עם נשים שונות מאשר
לחלל אף במעט את תמה של קוזט. פעם אחת, בליל
ירח בהיר, גחנה קוזט כלפי מטה, כדי להרים
משהו מעל הארץ. אותו רגע נתבדרה שמלתה
במקצת ונתגלה קצה חזה; ואולם מריוס הסב את
עיניו.

די היה להם בזה שהם העריצו האחד את
האחד והאריכו בשיחה. כל אחד יודע את לחש אמונים
זה שאינו אומר כלום ושיש בו חזות הכל.

טבעי היה הדבר, כי מריוס כשם שאהב
אותה אהבת נפש כן גם העריץ אותה. ואולם הנערה
הצעירה לימים, שרק לפני זמן מועט יצאה מתוך
כתלי המנזר, היתה בעלת שכל חריף, כח שופט
והרגשה דקה. בשיחתה השוטפת היה מן התבונה,
משאר הרוח ומן התכן. הרגשתן ושיחתן של
הנשים נובעות מתוך יצר נאמן ועדין שבלב.

הם נפלאו האחד בעיני האחד כבני
אלהים. ואולם מאחריהם עמד החק הנצחי בכל תקפו
וגדלו.



ב



נדהמים מאשר הם הוסיפו לחיות את חייהם
כמו בתוך חלום. הם לא העלו על לבם את דבר החלירע
אשר התהלכה בחדש ההוא בפריס. הם לא ספרו זה
לזו כמעט כלום ממצבם ומקורות חייהם, על כל
פנים, לא הרבה מלבד שמותיהם. מריוס הגיד לקוזט,
כי הוריו אינם עוד בחיים, שמו הוא מריוס
פונטמרסי והוא בעצמו עורך-דין ומשתכר לחמו
בעבודה שהוא עובד אצל המוציאים-לאור, כי אביו היה
שר אלף ואחד הגבורים אשר בארץ וכי בינו
בעצמו ובין אביו זקנו העשיר נפלה קטטה.



בדרך-אגב גמור הזכיר גם את דבר היותו רוזן;
אבל דבר זה לא השפיע על קוזט כל רשם. למריוס יש
תאר של רוזן? שכלה לא תפס כלום בענין זה.



בשבילה היה מריוס רק מריוס. היא מצדה הודיעה
לו, כי התחנכה בבית המנזר פטי-פיקפו והיא
יתומה מאם כמוהו, כי אביה שמו פושלבן והוא איש
טוב עד מאד; לעניים יחלק הרבה צדקה, ואולם בעל
הון איננו והוא מחסר הרבה מנפשו כדי למלא את
כל מחסוריה.

תקף עליו כל כך על מריוס ההוה רוה
העדנים, שקרה לו דבר פלא ונשכח מלבו העבר,
גם העבר הקרוב ביותר. גם זה לא עלה על דעתו
שיספר לה מה שקרה באותו ערב, כשאביה נמשך
בערמה אל מעונו של תנרדיה, איך שהלז הטיל
בעצמו בגופו את פצע הכויה ואיך שעשה דבר
משנה וברח דרך החלון מפני המשטרה. את כל זה
השכיח מריוס מלבו; הוא לא זכר בערב מה שעשה
בבקר, היכן סעד את לבו לסעדה ראשונה, מי נכנס
עמו בשיחה; אזניו מלאו זמירות ואטמו משום כך
משמע דברים אחרים; הוא לא חש בחייו אלא בזמן
שנמצא בחברת קוזט. כיון שהוא הסתופף תמיד
בשמים, לפיכך מובן מאליו שהארץ נשכחה
מלבבו. הרי תש כח נפשם של שניהם מכבד
התענוגות האויריים.

הם לא חקרו לדעת מה יהיה בסופם. הם היו
בעיניהם כאנשים שהגיעו לתכלית מטרתם. מוזר
הדבר לדרש מן האהבה כי תוליך לקראת מטרה!




ג


י’ן ולי’ן לא ידע שמץ דבר מכל הנעשה.
קוזט, שמטבעה לא היתה נוטה כל כך
להזיה כמו מריוס, הרבתה להצהיל פנים כנגד י’ן
ולי’ן, ודבר זה הספיק שיראה את עצמו מאשר.
מחשבותיה שנתרגשו עליה ואף גם דמותו של
מריוס, שהיתה צפונה בלבה, לא פגמו ולא כלום
בטהר הנעלה אשר למצחה הנאה והזך. הלא בגיל
חיים זה, שהיא עמדה בו עכשו, רגילה הנערה
התמה לשאת את אהבתה כשם שכרוב שמים נושא את
פרח החבצלת. י’ן ולי’ן היה אפוא רחוק מדאגה.
וחוץ מזה, הכל הולך למישרים בזמן ששני אוהבים
מאחדים עד כדי אחדות שלמה; על הצד השלישי, זה
העלול להפריע אותם ולהשבית את אשרם, קל להשרות
סנורים גמורים וממשכים על ידי תחבולות אחדות
שבזהירות. משום כך נמנעה קוזט כל הזמן מערער
על מצוות פיו של י’ן ולי’ן. אפשר שהוא רוצה ללכת
אתה לטיל? טוב ונעים, אבא חביבי. אפשר שרצוי
לפניו לשהות בבית? ברצון רב! שמא הוא רוצה
לבלות את הערב בדירתה? היא תשמח מאד לכגון זה.
בערבים כאלה לא היה מריוס נכנס אל הגן אלא
כעבר השעה העשירית, לאחר שי’ן ולי’ן היה פורש
כדרכו אל בית מעונו הקטן.

את סף הבית לא עבר מריוס מעולם. הוא
וקוזט היו רגילים להתכנס לתוך משקע אחד
שבמדרגות הגלויות, עד שלא שלטה בהם עין רואים
מצד הרחוב. כאן קנו לעצמם ישיבה, ולא פעם קרה
שבמקום שיחה מצאו לעצמם ספוק בלחצם מדי שני
רגעים האחד את יד האחד ובשלחם את מבטי עיניהם אל
בין ענפי העצים.

הגן במלא ארכו הפריד ביניהם ובין
הרחוב. כל פעם ופעם, בבואו ובצאתו, היה מריוס
משיב למקומו את המוט המוצא מתוך הסורג, וכך
נסתלק כל סמן לשנוי נכר.

בחצות הלילה, על פי רב, היה הולך
לביתו של קורפירק. הלז ספר את הדבר לידידו
בהורל:

“היאמן כי יספר? מריוס התחיל עכשו חוזר לילה לילה בשעה מאחרת הביתה.”
“דבר ידוע,” הפטיר בהורל, “זה דרכם של
הנזירים שקפת שרצים תלויה להם מאחרי
גבם.”

לפרקים היה גם בהורל משלב את ידיו זו
על גב זו, נועץ מבט חמור במריוס ופונה אליו
בדברים כבושים:

“אישי הצעיר לימים, התנהגותך פרועה לשמצה!”
בינתים התרגשו לבוא מארעות רבי ערך.
ערב אחד היה מריוס, כפוף ראש כמו
תמיד, מהלך לארך שדרת האינולידים בדרכו
למקום הפגישה הרגיל, והיה קרוב אותו רגע לסב אל
רחוב פלומה, ופתאם עצרו מי-שהוא בדברים.

“ערב טוב, אדון מריוס!”
הוא הרים את ראשו וראה לפניו את אפונין.
הפגישה השפיעה עליו רשם יוצא מן
הכלל. הנערה נשכחה מלבו לגמרי, לאחר שזו
הוליכה אותו יום אחד לרחוב פלומה. בעצם היתה
הנערה ראויה לתודה מצדו, כיון שעזרה לו
להשיג את אשרו, אף על פי כן היה כמצטער על
הפגישה הזאת.

“עיני הרואות אותה, מרת אפונין!” החזיר לה דברים כשהוא נבוך במקצת.
“למה הוא מדבר אלי שוב בלשון נסתר? מה חטא מצא בי?”
“לא כלום,” ענה מריוס.

בודאי שהוא לא כעס עליה. להפך.
ואולם לבו אמר לו כי עכשו, לאחר שהיה מדבר אל
קוזט בלשון את, אין לו לדבר אל אפונין אלא
בלשון נסתר.

כיון שמריוס שתק הוסיפה הנערה לדבר:
“יאמר נא, מר…”
ומיד הפסיקה את דבריה. היא, אשר היתה
תמיד נועזה ורחוקה כל כך מהסוס הלב, לא מצאה
עכשו מלים. לבסוף נסתה עוד פעם להמשיך את
השיחה, ופתחה בדבור:

“ובכן!” אלא שנשתתקה שוב והיתה נצבת לפני מריוס כשעיניה מורדות.
“לילה טוב, אדון מריוס!” יצא דבור
אחרון מפיה, והיא פנתה ערף ונסתלקה
לדרכה.




ד


היום שלמחרת היה שלישי ליוני, יום
שלישי ליוני שנת 1832, כי מעכשו ואילך עלינו
לסמן בכל פעם את התאריך ביתר דיוק, הואיל
ונתרגשו אז לבוא מארעות רבי ערך שהיו עתידים
להמיט על פריס סכנה גדולה. ובכן, בערב של אותו
יום עשה מריוס את דרכו הרגילה. לבו, כרגיל, היה
מלא עדנים, ופתאם ראה ברחוב השדרה את אפונין
שהלכה ובאה לקראתו. יומים בזה אחרי זה? הדבר
נראה לו כיותר מדי. הוא פנה חיש מהר הצדה והלך
בדרך אחרת לרחוב פלומה.

זה גרם לה לאפונין שתלך אחרי
מריוס. דבר שכמוהו לא עשתה עד עכשו. תמיד
שמחה בחלקה כשפגשה בו ברחוב השדרה ואף
גם לא ארבה לו על דרכו.

היא הלכה אפוא בעקבותיו בלי שהוא
הרגיש בכך. היא ראתה איך שהעתיק ממקומו מוט
אחד מן הסורג ונכנס בחשאי לתוך הגן.

“אכן זה נכנס פנימה!”
היא נגשה עד הסורג ובדקה את המוטות
זה אחרי זה עד שמצאה את המוט הנעתק על ידי
מריוס.

“מוטב שאניח את זה כמו שהוא!” מלמלה מתוך עצבות.
היא קנתה לעצמה ישיבה על גב רבד
היסוד של הסורג, ליד המוט הרופף, כרוצה לשמר על
המוט הזה. על פי מקרה היה מקום זה בקצה הסורג,
ליד חומת הבית הקרוב, ובפנה זו היתה אפונין
חבויה היטב מעיני רואים.

יותר משעה שלמה ישבה כאן, כשהיא קפואה במקומה ושקועה במחשבות נוגות.
לעת השעה העשירית של לילה עבר איש
זקן אחד, שהתאחר בדרכו והיה נחפז להפטר מעל
פני המקום השומם וידוע לשם רע, ומדי עברו כאן
הגיע לאזניו קול כבוש ומאים:

“עכשו נעשה הדבר מחור על מה ולמה הוא חוזר ערב ערב ללכת בדרך השדרה.”
הזקן העיף את עיניו מסביב, לא הבחין
בשום בן אדם, היה כמהסס לבדק את הפנה
השרויה באפלה והתחיל מתירא. הוא נחפז אפוא
להסתלק מן המקום, ואף גם השכיל מאד לעשות. כי
לא עברו רגעים מעטים וששה אנשים, הולכים איש
בעקב רעהו, חלפו לארך החומה ונכנסו לרחוב
פלומה.

הללו עמדו מלכת ליד הסורג.
“כאן!” אמר אחד מהם בלחישה.
“הנמצא כלב בגן?” שאל שני.
“דבר זה אינו ידוע לי. על כל פנים
הבאתי אתי כפתה אחת, ובזו נוכל להטיל על הכלב
שתיקה.”

“היש לך דבק, כדי שנוכל לעקר ממקומה את אחת השמשות.”
“כן.”

“הסורג הוא עתיק ימים,” אמר החמישי שביניהם בקול יוצא מן הבטן.
“הרי טוב יותר!” הביע השני את דעתו.
“יהיה פחות שאון בשעה שנניף עליו את
המשור.”

הששי, שלא הוציא עוד אף מלה אחת
מפיו, התחיל בודק את הסורג, כשם שעשתה קדם
אפונין, והגיע לבסוף עד המוט שהסע ממקומו על
ידי מריוס. אותו רגע, כשהלז עמד לתפס במוט,
הגיחה פתאם יד מתוך האפלה, נגעה בזרועו של
האיש, הקישה לו על חזהו, וקול צרוד השמיע
לאמר:

“הזהרו, כלבים שכמותכם!”
האיש ראה לפניו נערה חורת פנים.
הוא נתחלחל עד מאד. פחדו היה דומה
לפחדה של חיה רעה, על כך העיד פרצופו האים
והנתעב שברגע זה. הוא נרתע לאחור ומלמל:
“מי היא הלזו?”
“בתך!”

כשיצאה אפונין ממקום מחבואה
נגשו גם חמשת האחרים, לאמר: קלקסו, גילמה,
בבה, מונפרנס וברוי’ון, ונתיצבו על יד
תנרדיה, בלי רעש, בלי להשמיע קול, מתוך
מתינות המיחדת לאנשי הלילה.

“מה פרושו של זה? מה לך כאן?” צעק
תנרדיה ככל שאפשר לצעק בלחישה. “על מה את
יושבת כאן ומפריעה אותנו מעשות את
מלאכתנו?”

אפונין נתנה את קולה בצחוק ושלבה את ידיה מסביב לצוארו.
“הנני כאן, אבא רחימאי, מפני שכאן
אנכי. ואתם מה מעשיכם כאן, לאחר שאמרתי לכם
כי המקום הזה איננו בבחינת עסק? העניקה לי אפוא
נשיקה, אבא רחימאי. הרי זה ימים רבים לא ראיתי את
פניך! ובכן, יצאת שוב לחפשי?”

תנרדיה התאמץ להחלץ מחבוקה והיה הולך ומדבר בנהימה:
“טוב אף נעים. עכשו הסתלקי מכאן.”
ואולם אפונין לא הרפתה ממנו והציקה לו יותר ויותר בלטיפותיה.

“ואולם ראה השבעתיך, אבא רחימאי,
איך הגעת לידי כך? היכן היא אמא, מה
שלומה?”

“השגיחי במה שאני אומר לך והסתלקי מכאן.”
“אבל אין ברצוני ללכת עכשו מכאן,”
אמרה אפונין בעקשנות של תינוקת מפנקת העומדת
לסרב.

“הנך משלח אותי מעל פניך, ואני זה
ארבעה חדשים לא ראיתיך ולא הענקתי לך
נשיקה.”

והיא חזרה וחבקה את אביה.
“כל הענין הזה נעשה לי סוף סוף לזרא!” קרא בבה.
“שים קץ לדבר,” אמר גילמה. “החוטפים עלולים לעבר כאן בכל רגע ורגע.”

“האח, האתה זה, מר ברוי’ון?” קראה
אפונין. “ערב טוב, מר בבה. – ערב טוב, מר קלקסו. –
וכי לא הכרתני, מר גילמה? השלום,
מונפרנס?”

“הם הכירו אותך. עכשו היי שלום. הסתלקי מכאן.”
“עכשו הזמן ששועלים מתהלכים בחוץ ולא תרנגולות,” אמר מונפרנס.
“הרי עיניך הרואות כי יש לנו כאן עבודה,” הוסיף בבה דברים.

אפונין תפסה את ידו של מונפרנס.
“ראי שתתנהגי בזהירות. עלולה את לקבל שרטת. יש לי סכין חדה ביד.”

“מונפרנס חביבי, אדם צריך לסמך על
האנשים שהוא מוסר להם דבר שליחות. הרי בת אבי
אנכי. מר בבה, מר גילמה, אתם שלחתם אותי הנה
כדי שארגל את המקום ואדע אם יש כאן לעשות
עסק.”

היא לא אמרה “לתהות על בעל הדבר,” לא
השתמשה עוד בלשון הגנבים. מיום שהכירה
לדעת את מריוס היתה לה בת-לשון נתעבה זו
לזרא.

מוזר היה לראות עד כמה רב כחה של
נערה זו להשפעה. היא לא בטלה את רצונה בפני
שום איש.

היא כוננה את צעדיה כלפי הבריונים
אגב תקיפות פראית ואימה ונתנה את קולה בצחוק
נזעם:

“כן, כן! גם זה חסר לי שיהא לבי
נוקפני מפחד! הרי בין כך ובין כך ארעב הקיץ
הזה ללחם ובחרף אקפא מקר. לצחוק לי ראשי חמורים
אלו שבין הגברים, חושבים הם שיש בידם להטיל
פחד על ריבה שכמוני. וכי למה תהא ריבה משלנו
נתונה לפחד? אף זה חסר לנו! וכי רק מטעם זה
שהפתיות הללו, כלומר רעיותיכם, אוחזת אותן
חלחלה לכל דבור היוצא מפיכם? אנכי לא אפחד
משום איש!”

אותו רגע הטילה מבט עז בפני תנרדיה ואמרה:
“אף מפניך לא אפחד, אבא.”



אחרי כן בחנה את שאר הבריונים
בעיניה הזעומות והרוויות דם, והוסיפה
לדבר:

"מה לי אם ימצאוני מחר ברחוב פלומה



ואני דקורה בשכין אבי, או לאחר זמן בנהר



הסינה, בין פגרי כלבים ופקקים רקובים?"

היא הכרחה להפסיק את דבריה, שעול יבש



הציק לה וכמו במחנק שאפה רוח לתוך חזה הצר



והרפה.

ושוב פתחה ואמרה:
“רק ארים קול צעקה ויבואו הנה אנשים.
אתם הנכם ששה במספר, אבל העומדים לעזר לי
מספרם רב יותר.”

עכשו נגש אליה שוב תנרדיה.
“סור מעל פני!” נתנה הנערה את קולה.
הוא עמד תחתיו והתחיל מדבר על לבה
דברי פיוס: “יהא כך! אני אעמד מרחוק ובלבד
שלא תרימי את קולך. בת חביבה שלי, וכי יש
בדעתך להפריע אותנו ממעשינו? וכי אין אביך
אהוב עליך עוד אף מעט מן המעט?”
“חדל לך מדברי שטות.”

“אבל הלא חפצי חיים אנחנו ומכרחים אנו להרויח את לחמנו.”
“לא אכפת לי אם תפח רוחכם.”
אחרי כן הלכה וישבה על רבד היסוד של
הסורג והתחילה פוזמת שיר מזמור, כשרגלה האחת
רכובה על גב השניה, אחד ממרפקי ידיה נשען על
ברך הרגל וסנטרה נשען על כף היד, ובה בעת
כף רגלה מתנודדת לכאן ולכאן מתוך הבעה של
שויון נפש. מבעד לשמלתה הקרועה נראו העצמות
הכחושות אשר לשכמה. פנס-הרחוב הקרוב האיר את
פניה. אי אפשר היה לתאר פרצוף אומר החלטה יותר
מאשר פרצוף זה.

הבריונים הנבוכים סרו הצדה למקום
שרוי באפלה והיו מתיעצים ביניהם אגב משיכות
כתפים ותנועות של חמה עזה, ותוך כדי כך היתה
אפונין מתבוננת בהם במנוחה.

כלם הסכימו לשלח את ידם בעסק, רק
ברוי’ון, זה שדעתו היתה נשמעת על כל בני
החבורה והוא שתכן את כל העסק הזה לחבריו,
נשאר כל הזמן שרוי בשתיקה. הוא נראה שקוע
במחשבות. הוא נתפרסם מכבר כעשוי לבלי חת
במדה שאין למעלה ממנה, והדבר היה ידוע כי
פעם אחת עשה מעשה גנבה בבית הבלשת רק לשם
התפארות בלבד. וחוץ מזה היה מחבר שירים, ועל
ידי כך גדל ערכו בעיני חבריו עוד יותר.

לבסוף פנה אליו בבה בשאלה:
“ואתה, ברוי’ון, וכי אינך אומר ולא כלום?”
ברוי’ון היה עוד רגע כמחריש, נדנד ונענע בראשו ופתח לבסוף את פיו לדבר.
“יהא כך, הבה ואגיד לכם מה שאני חושב
על הענין הזה. הבקר ראיתי בלכתי שני אנקורים
שהיו נושכים זה את זה, הערב נתקלתי בבת חוה
המרימה אף היא קול צריחה. אלה הם דברים שאינם
מוצאים חן בעיני. עצתי היא שנעקר את רגלינו
מכאן.”

הם נסתלקו מן המקום בלי שהות. רק מונפרנס לבדו הפטיר בנהימה ואמר:
“חבל. אלו כשר הדבר בעיניכם הייתי נוטל ממנה את נשמתה.”
“אין חלקי בכמו אלה,” השמיע בבה את דעתו. “אני אין דרכי לפגע בגבירות.”
משהגיעו לפנת הרחוב עמדו תחתם ונכנסו בשיחת דברים סתומה ומפלאה:

“היכן נישן הלילה הזה?”

“מאחרי פריס.”

“היש אתך המפתח אשר לסורג, תנרדיה?”

“בודאי שכך.”

אפונין, שלא גרעה מהם את עיניה, ראתה
כשהם נעלמו על פני הדרך אשר בה באו. היא קמה
ממקומה והלכה חרש ליד גדרות גנים ובתים,
והיתה שומרת את צעדיהם עד שהגיעה לרחוב
השדרה. כאן פנו ששת האנשים ללכת איש לעברו,
ונעלמו לבסוף מעיניה בחשכת הלילה.



רבם של הבריונים האלה לא יצאו
לחפשי אלא לפני ימים מעטים; נסיון בריחה נועז
ומסכן הצליח בידם והם נמלטו דרך גגו של בית
האסורים, עכשו אחזו שוב במעשי שד ורצח. גרועים
מן החיות הרעות שביער, שהללו אין דרכן לרצח
לשוא בזמן שבטנן מלאה.




ה


ובעוד אשר הכלבה בדמות יצור אדם
שמרה את משמרתה על יד הסורג וששת הבריונים
שבו ריקם על עקבותיהם בפחדם מפני אחת הנערות,
– נמצא מריוס בחברת קוזט.

הפעם היה מריוס רוה רך, אשר ועדנים
יותר מאשר תמיד. ואולם קוזט היתה שרויה בעצבות
כבדה. עיניה אדמו מבכי.

זאת היתה לה העננה הראשונה אשר עלתה והקדירה את אשרה.
“מה קרה אותך?” שאל אותה מריוס כשהיא באה לקראתו.
היא ישבה על הספסל אשר ליד המדרגות
הגלויות, ובעת שמריוס תפס מקום ישיבה על ידה
כשהוא אחוז רעדה, פתחה קוזט וספרה:
“הבקר אמר לי אבי שאכין את עצמי
לדרך. הוא עומד לעשות את עסקיו ואפשר שנהיה
מכרחים לעזב את פריס.”

מריוס, שראה את קוזט כחלק מחייו
והיה מאמין אמונה שלמה כי קנה לעצמו זכות
שליטה, נוכח לפתע פתאם כי קוזט איננה כלל
ברשותו.

מפיו נעתקו מלים. קוזט רק הרגישה כי ידו הפכה קרה, והיא שאלה כדואגת:

“מה לך?”

הוא ענה בקול חרישי כל כך שקוזט לא שמעה את דבריו כמעט.
“לא הבנתי מה שאמרת! ובכן, הבקר
הודיע לי אבי, שאכין את חפצי ושאהיה מוכנה
לדרך; הוא אמר שיתן לי את הלבנים שלו לשם
אריזה. הכרח הוא רואה לעצמו לצאת לדרך. ויש צרך
לקנות בשבילי מלתחה גדולה ומלתחה אחת קטנה
בשבילו. ונחוץ שבעוד שבוע יגמרו כל ההכנות.
אפשר הדבר שנצא לארץ אנגליה.”

“ואולם הרי זה מעשה מגנה מאד. אימתי תצאי לדרך?”
“הוא לא הגיד לי את זאת.”
“ואימתי את עתידה לחזר?”
“הוא לא הגיד לי גם את זאת.”

מריוס התרומם ממקומו ואמר מתוך קרירות:
“קוזט, היש בדעתה להשתתף בנסיעה?”
היא תלתה בו את עיניה היפות, המפיקות צער רב, וענתה מתוך מבוכה גמורה:
“באיזו נסיעה?”



“נסיעה זו לארץ אנגליה. היש בדעתה לנסע?”



“למה אתה מדבר אלי בלשון נסתר?”



“אני שואל אם היא תסע יחד עם אביה?”



“וכיצד אוכל לעשות אחרת?” אמרה קוזט ופרשה את כפיה.

“היא תצא אפוא מכאן?”

“בזמן שאבי יצא לדרך!”

“היא עתידה אפוא לצאת מכאן?”

קוזט תפסה את ידו של מריוס ולחצה את זו בלי לענות דבר.
“טוב,” אמר מריוס; “כיון שכך אלך לי למקום אחר.”
“מה פרוש הדבר?”

“לא כלום.”

ופתאם פתחה קוזט ואמרה:
“סע אף אתה לארץ אנגליה. אני אודיע לך את הכתבת שלי ואתה תמצאני שם!”
לזאת התרגז והתחיל מתאר לפניה את
העני שבחייו ואיך שבגדיו עלובים וחובותיו
עצומים.

“הכסף שבידי אינו מספיק אפילו כדי לשלם מחיר תעודת דרך!”
“חדלי לך מבכות,” הוסיף מריוס לדבר
וקולו היה כעין לטיפה בפני עצמה, העדינה עד בלי
די. “הגידי נא לי, התעשי זאת למעני ותכבשי את
דמעותיך?”

“וכי אתה אוהב אותי?” שאלה קוזט.
הוא תפס את ידה.

“קוזט, מעולם לא אמרתי דבר לאיש בהן
צדקי, משום שזה מטיל עלי חובה נוראה ביותר. חש
אנכי, כי אבי נמצא בקרבתי. שמעי אפוא מה שאגיד
לך: בהן צדקי, הקדוש מכל קדוש, כי מות אמות אם
תסעי מכאן. ושמעי עוד דבר: אל תחכי לי
מחר.”

“מדוע לא?”

“הכרח הוא לנו לותר על יום אחד, משום
שאולי נקנה לנו על ידי כך את שאר כל
חיינו.”

והוא הוסיף בשפה רפה, כמדבר אל נפשו:
“אין דרכו של זה לותר על הרגליו, ומעולם לא קבל אורחים בביתו אלא בערב.”

“למי אתה מתכון?” שאלה קוזט.

“אנכי? הרי לא אמרתי כלום.”

“במה תלויה תקותך?”

“המתיני עד למחרתים.”

“וכי רצונך בכך?”

“אמנם כן, קוזט.”

היא לקחה את ראשו לבין כפות ידיה,
בהתרוממה על בהנות רגליה, והשתדלה לדלות
פתרון דבר מתוך עיניו. ומריוס פתח שוב
ואמר:

“הנה זה עלה בדעתי כי עליך לדעת את
כתבתי; כי מי יודע מה שעתיד להתרחש? אני גר
במעונו של ידידי הידוע לשם קורפירק, רחוב וררי,
מספר ששה-עשר.”
הוא בדק בכיסיו, הוציא אולר ורשם בלהב הסכין את כתבתו על גבי טיח הבית.
בין כה וכה וקוזט חזרה והיתה מציצה לתוך עיניו.
“גלה לי את צפונותיך, מריוס. הגידה נא לי את זאת, כדי שתנעם עלי שנתי הלילה.”

“הנה זה אשר אנכי חושב: לא יתכן כי
מאלהים יצא דבר פרדתנו. המתיני על כן לבואי עד
למחרתים.”

“אם כך אני אהיה מתפללת והוגה בך כל אותו הזמן, כדי תצליח במעשיך.”
והם נתכנסו נאלמים איש לזרועות
רעותו, שניהם נתונים לכח הכופה של רעיון אחד,
נמשכים על ידי הזרם החשמלי המאחד בלי הרף את
הנאהבים, תקופים משכרון החושים תוך כדי צערם,
ואותה שעה לא הרגישו בעצמם כי שפתיהם נצמדו
אלו לאלו, בה בעת אשר עיניהם המלאות דמעות
נשאו להביט כלפי השמים.

כשמריוס יצא מן הגן נמצא הרחוב
כלו ריק מאדם. אותה שעה היתה גם אפונין הולכת
ושומרת את צעדי הבריונים עד לרחוב השדרה.
ובעת אשר מריוס סמך את ראשו אל אחד
העצים והיה שטוף בהרהורי עצב, נטפל אליו רעיון
אחד שנראה בעיניו כמשנה וכדבר שמחוץ לכל
תקוה. זה היה נסיון הבא מתוך יאוש.




ו


בעת ההיא מלאו לאבא ג’ילנורמן תשעים
שנים ואחת. הוא גר עם בתו כמו קדם ברחוב פי דו
קלור מספר ששה, בביתו הפרטי העתיק לימים. הוא
היה אחד הזקנים מן הסוג המשבח המחכים למות
אגב קומה זקופה, הנושאים את סבל הזקנה בלי
לכרע תחתיו ואינם משפילים את ראשם גם בפני
היסורים.

בינתים התחילה בתו מספרת עליו
בזמן האחרון, כי נראו בו סמני ירידה. הוא חדל
מהעניק סטירות לחי למשרתת הבית ולא נהם על
בסקה בקול נורא כל כך, בשעה שזה הביא אותו
לידי המתנה. המהפכה של יולי לא עוררה את כעסו
כמעט. זה ארבע שנים חכה למריוס, בהיותו מאמין
באמונה שלמה כי בן מרדות זה ידפק היום או מחר
על דלת ביתו; ואולם עכשו יש שהיה תוקף אותו
בשעות של מרה שחורה רעיון מביש מסוג אחר: אם
יארכו הימים עד לבואו של מריוס, כי אז… לא
המות נראה לו כאים, אלא דבר זה שבגדר
האפשרות כי לא יוסיף עוד לראות את מריוס עד עולם.



מן הנמנע היה לו לג’ילנורמן, ואולי רק חשב את
הדבר לנמנע, שהוא בתורת אב זקן יתקרב במקצת אל
נכדו לשם פיוס.

“אתן את נפשי להורגים ולא אעשה את
הדבר הזה!” היו דבריו הנמרצים. הוא לא ראה כל
עול במעשיו, אבל מחשבותיו היו נתונות למריוס
מתוך רגש של רך ומתוך יאוש נאלם.

בחדר משכבו היתה תמונה אחת תלויה
סמוך למטתו, כדי שיראנה מיד לאחר יקיצה, ועל
התמונה מתארת בתו האחרת, המתה, אשתו של
פונטמרסי, כפי שהיתה בעודה בת תשע-עשרה
שנה. הוא היה מרבה להסתכל בתמונה, ופעם אחת
נפלטה מפיו גם ממרא כזאת:

“סבורני שפניו דומים לפניה.”

מעולם לא אהב אשה כפי שאהב את נכדו.



אף על פי כן אסר על בתו, כשזו התחילה מספרת על
מריוס, לדבר על אדות “בן האדם חסר הלב והנפש,
הריק הגאותן ומשחת
המדות.” וכשהתחילה אחרי כן העלמה
מרת ג’ילנורמן לדבר טובות בשאר בשרה, הוא
הקצין תאודול, נתעורר אצלו הכעס השמור בלבו
משכבר הימים. הוא השתדל להראות עד כמה איש
צבא זה השוכן באולמים הוא נבזה ומגחך.

“את קשקוש החרבות שבמלחמה יש
להעדיף בכל זאת על משלח ידו של טרזן רודף רוח
כזה, הגורר את גדילי חרבו על פני מרצפת-אולם
צחה. ואם ראית אחד המתימר לגבור שבגבורים
והוא מהדק את גזרתו כאחת הנשים, אם ראית אותו
לובש מחוך מתחת לשריון – הרי זה מגחך כפלים.
הטוב שבגברים מתרחק כאחד גם מהתפארות וגם
מענותנות שאינה לשמה. החזיקי בו בתאודול
שלך.”

וכמה שבתו חזרה וטענה לפניו, כי
אותו תאודול הוא לו שאר בשר שני שבשלישי, –
ג’ילנורמן ראה את עצמו סבא ולא זקן דודים.
לג’ילנורמן, שהיה איש נבון ודן
בשעתו על פי השואות, לא יצא בעצם מזה אלא
דבר אחד – שהיה מתגעגע ביתר עז על מריוס.
ערב אחד – זה חל ברביעי ליוני, ואף על
פי כן לא נמנע ג’ילנורמן מלצוות כי יסיקו את
התנור במדה הגונה – פטר את בתו מלפניו וזו
ישבה בחדר הסמוך ועסקה בעבודת תפירה. הוא
נמצא לבדו בחדר משכבו והיה יושב בכרסה ליד
האח. מחשבותיו היו נתונות למריוס, כרגיל. היתכן
כי נכדו ישוב לפתע פתאם? הוא רצה להתרגל
במחשבה, כי לא יוסיף לראות את “כבוד” נכדו עד
יום מותו. אבל כל מהותו מאנה לראות סיום כזה
לקטטה אשר נפלה ביניהם; הוא אהב את מריוס אהבה
עמקה מאד, יותר מדי שיוכל לותר על התקוה
האחרונה. האמנם לא ישוב עד עולם? היה ג’ילנורמן
חוזר כל פעם ופעם.

ובעודו יושב שקוע במחשבותיו, נכנס משרתו הזקן בסקה ושאל אצלו:
“האדון מריוס מבקש לראות את פני כבודו.”
הישיש קם חור על רגליו אגב דחיפה
חזקה, כגוף של מת שהוקם על ידי זרם חשמלי. כל
דמו שטף ובא לתוך לבו. הוא גמגם:
“איזה אדון מריוס?”
“לא ידעתי,” ענה בסקה אשר לבו פג
בקרבו למראה אדוניו. “אנכי לא ראיתיו. ניקולט היא
שאמרה לי: איש צעיר אחד מבקש לבוא לפני אדונינו.
תלך ותגיד לו, כי זה האדון מריוס.”

אבא ג’ילנורמן גמגם בחשאי:
“בקשהו כי יבוא לפני.”
הוא נשאר במצב ישיבתו הקודם,
כשראשו מתנדנד והולך ועיניו תלויות בדלת.
והנה נפתחה הדלת שוב ואיש צעיר נכנס החדרה.
הלז היה מריוס.

הוא לא נסתלק מאצל הפתח, כאלו עמד וחכה שיקראו לו ללכת הלאה.
אבא ג’ילנורמן, אובד לב מתמהון
וחדוה, היה רגעים אחדים כמכה אור, כאלו נגלתה
לעיניו דמות שכלה זהר. אמנם כן, זה היה הוא
בעצמו; זה היה מריוס שלו! סוף סוף! לאחר ארבע
שנים! הוא העיף בו מבט מהיר וראה, כי מריוס הפך
להיות איש יפה תאר שעמידתו יש בה מן האצילות
והחשיבות ושחיצוניותו מושכת את הלב. הזקן
נתאוה לחבק בזרועותיו את האיש הצעיר הנחמד.



ואולם יותר מכן גדלה אצלו התשוקה להקים
רעש.
“מה דרוש לך כאן?”
“מי…”
גם מריוס לא הבין, כי מוטב לו ללכת אחרי רגש הלב ולחבק את האיש החולה.
“מה הביא אותך לכאן?”

“מר…”

“המוכן אתה לבקש סליחה? הנוכחת לדעת כי מעשיך היו לא רצויים?”



“לא!”

“יהא כך, אבל מה אתה רוצה אפוא?” התרגז הזקן כשלבו מלא צער קשה וקצף.
מריוס שלב את ידיו, צעד צעד אחד לפניו ואמר בקול רפה ותוהה:
“ירחם נא עלי!”
זה היה בודאי מסכן יותר מכל מה
שמריוס יכל לאמר במצבו של עכשו; ואביו זקנו
יצא באמת מיד מגדרו והתחיל על פי דרכו
הרגילה:

“רחמים אתה מבקש! איש צעיר מבקש
אפוא רחמים מאת ישיש בן תשעים ואחת שנה. אתה
עומד בתחלתם של החיים ואנכי בסופם. לך נשקף
עתיד שכלו אור; אנכי רואה את עצמי כתועה
מחשכים. מחשבותיך נתונות בודאי בלי הרף
לאהבה, ולבסוף אתה בא ודורש ממני רחמים!”
ואף על פי כן הראה את עצמו עוד הפעם כמוכן להתפיס.
“אולם הגידה לי סוף סוף מה ברצונך?”

אולם מריוס לא הבין את המשמעות
הצפונה במלים האלה, לאמר: בקש סליחה ותן לי
שאחבק אותך. והוא ענה קשות:
“גלוי וידוע לי,” החזיר מריוס, “כי אין
אני לרצון לפניו, אבל אין אני רוצה אלא לבקש
ממנו דבר אחד, אחרי כן אלך לי כלעמת
שבאתי.”

“אינך אלא פתי!” אמר הזקן. “מי זה הגיד לך כי עליך ללכת מכאן?”
ג’ילנורמן ראה לדעת, כי מריוס אינו
משיג בשום אפן את הענין; אבל כיון שהזקן היה
מבטא כל תנועת נפש וכל הרגשת צער בצורה של
כעס, שלב גם עכשו את ידיו כאומר לגמר את הענין
בלי כל שהות:

“הבה נביא את הענין לידי גמר,” אמר
מתוך מרירות. “אמרת שיש ברצונך לפנות אלי
בבקשה. מה טיבה? דבר ואשמע!”
“אמרתי לבקש לי רשות לנשואין,” נתן
מריוס את מענהו, ואותו רגע היו פניו כפני אדם
העלול בכל רגע ורגע לצנח לתוך פי תהום.

ג’ילנורמן נגש עד הקמין ונשען על כרכבו. אחר פתח ואמר:
“אתה החלטת אפוא לבוא בברית
הנשואין! בגיל של עשרים ואחת שנה! ועכשו אינך
רוצה אלא לקבל רשות, למלא דבר נמוס שמצד
הצורה! יואיל נא לשבת, אדוני הנכבד! רואה אני,
אדוני, כי במשך הימים שהיית מסלק מעל פני
עלה בידך לחולל שוב מהפכה. סמוך לכאן, באחד
הבתים שברחוב סן-אנטואן, אתה יכל לראות כדור
של תותח ועליו כתבת: 28 לחדש יולי, שנת 1830. אל נא
תחסר מנפשך את הענג הזה. הדבר מושך את
העינים, פי הוא המדבר אליך. אמנם כן! חבריך
מוציאים מתחת ידיהם מעשים נאים! – ובכן, אתה עומד
לבוא בברית הנשואין? מי היא בחירת לבבך? אם
תואיל נא בטובך להרשות לי כי אשאל אותך כדבר
הזה!”

הוא נשתתק, אבל חזר מתוך התרגשות לדבריו בטרם יספיק מריוס לענות דבר:
“וכי יש בידך לפרנס אשה? העוסק אתה
בתמידות באיזו עבודה שהיא? או אפשר שצברת
הון? כמה אתה מרויח בתורת עורך-דין?”

“לא כלום!” ענה מריוס בקול נזעם כמעט שנשמעו בו עז ותקיפות.

"לא כלום! משמע, שאין לך כלום חוץ



מאותם אלף ומאתים פרנק שאתה מקבל ממני מדי
שנה בשנה?"

מריוס לא ענה דבר.

“כך הדבר! אין זאת כי אם בת עשירים הנערה?”
“אין עשרה גדול מעשרי.”
“איך? וכי אין לה נדוניה לזו?”
“אין.”

“ותקוה לעתיד?”
“סבור אני שאין.”
“ללא כתנת לעורה! ומה הוא אביה?”
“לא ידעתי.”

“ומה שמה?”
“העלמה פושלבן.”
הזקן משך את כתפיו מתוך הבעה של בוז.
“אדוני מר ג’ילנורמן!” קרא מריוס
בבהלה, לאחר שראה את תקותו האחרונה הולכת
ונמוגה. “אני בא לפניו בשבועה ובתחנונים, אני
מבקש ממנו בכריעת ברכים כי ירשה לי לשאת
את הנערה לאשה.”

הזקן נתן את קולו בצחוק-קלסה אים.
“הנה כי כן! אמר אמרת לעצמך: מן
ההכרח הוא שאלך ואראה את פניו של אותו הדיוט
זקן, של אותו טפש. חבל שלא מלאו לי עדין עשרים
וחמש שנים ואיני עומד ברשות עצמי! לולא כך
הייתי מתכבד להגיש לו לזה בלי שהות גליון
שאלות של הנוטריון! והייתי יכל לגמר את הדבר
בלי להזקק אליו. מילא, אין התקלה גדולה כל כך.
אין לי אלא לבוא לפניו ולהגיד לו: דע לך שאתה
מחיב לתת את הסכמתך. מובן מאליו, שאותו זקן
עובר ובטל יצית לכך. – ואולם טעה טעית בי, ידידי
הטוב: אני לא אתן לך הרשאה!”

“סבא!”

“לעולם לא!”

לפי הקול שבו הביע הזקן את סרובו,
הכיר מריוס לדעת כי אפסה ממנו כל תקוה. הוא
נסתלק לאטו כשהוא כפוף ושחוח. ג’ילנורמן
הביט אחריו בלכתו, ואולם כשמריוס פתח את
הדלת ונשא את רגליו לעבר את סף החדר – קם הזקן
פתאם ורץ אחריו, תפס לו בערפו, משך אותו בכח
רב לאחור והוריד אותו על אחד הכסאות.

“הבה ספר לי את כל הענין.”

מלה יחידה זו – “סבא” – שנפלטה מפי מריוס, היא שחוללה את כל השנוי.
מריוס הביט אליו בלי להבין פשר דבר.
פרצופו קל התנועה של ג’ילנורמן לא הביע ברגע
זה אלא התרצות גסה שאין לתאר אותה במלים.
הזקן נענה לקול הדם.

“מהר וספר לי את כל קורות אהבתך, ואל
תכסה ממני דבר. באמונה, בני הנער הם לקויים
בדעתם.”

“סבא!” פתח ואמר מריוס שוב.
“הנה היטבת לעשות, קרא לי בשם סבא.
ואז יבוא הכל על מכונו!” קרא הזקן ופניו קרנו
מחדוה רבה.

הוא פתח את המגרה, הוציא ארנק מלא כסף והניחו על השלחן.
“הא לך מאה לואידור; קנה לך כובע.”
“סבא, סבא רחימאי, אלו ידעת כמה אהבתיה!”





והוא פתח וספר את קורות אהבתו. הוא לא
דלג על הפרטים; כשהעלה בספורו את דבר הבית
שברחוב פלומה הקשיב הזקן רב קשב. דברים
ששמע מפי שאר בשרו, הקצין תאודול, עלו עכשו
בזכרונו.

"רחוב פלומה, וכי לא כך אמרת? היכן
הוא מקומו של רחוב זה? וכי סמוך לאותו מקום אין
קסרקטין של חילים? בודאי שכך! עכשו הדבר
ברור לי. תאודול בן דודך, פרש מצבא הכידונים,
ספר דבר דומה לכך. הוא ספר גם על אדות הנערה.
בודאי שכך, רחוב פלומה, הוא אשר נקרא לפנים
רחוב דה-בלומה. עכשו נזכרתי. אזני קלטה שיחה
בדבר הנערה ובדבר הגן המקף סורג. הלז אמר
עליה כי היא דומה ממש לפמלה. רואה אני כי טעמך
ראוי לשבח. הנערה היא, כנראה, – בת חמודות.



בינינו לבין עצמנו, דומה לי שקצין אוילי זה היה
חוזר אחריה במקצת. אמנם אין זה אלא דבר טפל. הלז
אינו ראוי שיאמינו לדבריו ביותר. הוא אוהב
להתפאר. מריוס, כך הוא סדר העולם, שאדם צעיר
כמוך יהא נתפס לאהבה. זה נאה ויאה לבן גילך.
יפתוך עשרים בנות חוה ואל תתפתה לרובספיר.
ובדבר בחירת לבבך – הרי אתה משחר את פניה
שלא מדעת אביה הנכבד. אף זה הוא דבר שאינו
יוצא מגדר הרגיל. בשעתי עברו גם עלי תלאות.



רבות קרוני כאלה. והתדע מה שראוי לעשות במקרה
כזה? אדם בא לסבא שלו, זה שיש בו מטוב המזג
יותר מכפי שנראה לעין, אף יש לו באחת המגרות
כמה צרורות דרכמונים מיתרים, ואומר לו לאותו
סבא: ‘כזה וכזה הוא מצב הדברים’. והסבא אף הוא
אומר: ‘הדבר פשוט מאד. הא לך, בחורי שלי, מאתים
פיסטולים, קבלם מידי בתורת הלואה, על מנת
שתחזירם באחד הימים הרחוקים לידי נכדך. כך
הדבר, עכשו לך והיטיבה את לבך’. זהו תקונו של
דבר. ההבינות?"

מריוס, שהיה לאבן ולא יכל להעלות דבור על שפתיו, הניע ראשו לשלילה.
הזקן צחק, מצמץ בעיניו, סטר לו
למריוס על ברכו, הביט אליו מתוך ערמומיות
ואמר אגב משיכת כתפים המביעה ותרנות:
“בחור אוילי שכמותך, השתדל להנחיל לעצמך את הכל בלי שתצטרך לנשואין.”
מריוס החויר. הוא לא תפס עד כדי הבנה
את נאומו הארך של הסבא. רחוב פלומה, פמלה,
הקסרקטין, הפרש מצבא הכידונים – כל אלה עברו
לפני עיני רוחו בלי להצטרף לדמות שלמה. הלא אי
אפשר היה ליחס את הדברים האלה לקוזט, היא
הטהורה מכל טהר. אין זאת כי הזקן סח שיחה של
שטות! אבל הלז סים את שטיותיו בעלבון אים
כלפי קוזט. מריוס קם ממקומו, הרים את כובעו,
שהיה מנח על הארץ, ופנה ללכת בצעדי און נכונים
לעבר הדלת. כאן עמד תחתיו, הפנה את עצמו לאחור,
החוה קדה עמקה בפני הסבא שלו, זקף את ראשו
בגאון ואמר:

“לפני חמש שנים נבל כבודו את שם אבי;
היום הוא משליך שקוצים על זו שעתידה להיות
אשתי. מכאן ואילך לא אזקק עוד לכבודו.
שלום.”

אבא ג’ילנורמן הנבהל פתח את פיו,
פרש את ידיו, נסה להתרומם מעל מקום מושבו; אבל
לפני שהספיק להשמיע דבור אחד נסגרה הדלת
כבר ומריוס היה כלא היה. סוף סוף קפץ הזקן
ממקומו, פתח את הדלת בחזקה ונתן קול צעקה:
“הושיעו נא! הושיעו נא!”

נקהלו עליו בתו ומשרתי הבית.
“רוצו אחריו! השיבו אותו הנה!” נאנק
הזקן. “וכי מה עשיתי לו? דעתו נטרפה עליו! הוא
הלך ואיננו! אלי שבשמים, אלי שבשמים!
הפעם לא יוסיף עוד לשוב!”

והוא רץ אל החלון וגחן עד חצי גופו
החוצה, בסקה וניקולט החזיקו בו מאחור והוא הוליך
את קולו וצעק:
“מריוס! מריוס! מריוס!”
ואולם קולו לא הגיע עוד לאזניו של מריוס.








ספר שביעי: לאן?




א






אותו יום, בשעה ארבע אחרי הצהרים,
היה י’ן ולי’ן יושב ביחידות באחד ממקומות
המדרון הנדחים ביותר אשר לשדות המרסיים.
הוא לבש לבשרו את מעיל העבודה שלו ואת מכנסי
הבד האפורים, ולראשו חבש את המצנפת בעלת
המצחיה הרחבה אשר הסתירה למחצה את פניו.



בדבר קוזט ראה עכשו את עצמו שקט ומאשר, ואולם
משנסתלק ממנו צער אחד הגיעו לו כמה דאגות
אחרות. יום אחד, בלכתו לשם טיול על פני רחוב
השדרה, נפגש לו על דרכו האיש תנרדיה,
כמובן בלי שהלז הכיר אותו; ואולם מאותו יום
ואילך חזר וראה בעיניו כמה פעמים את תנרדיה,
והדבר נעשה מחור לו כי הלז משוטט ברבע זה של
העיר. דבר זה גרם לו שיעשה מעשה גדול. מציאותו
של תנרדיה שמשה לו מקור לכל מיני סכנות. וחוץ
מזה לא היתה גם פריס שרויה במנוחתה הרגילה,
והתרגשות הרוחות הכללית שמסבת הפוליטיקה
היה בה משום סכנה לגבי י’ן ולי’ן, כי הבלשת
האחוזה זריזות יתרה יכלה בנקל לאסר אותו מדי
התכונה לתפס את פלוני או את אלמוני. הוא גמר
בדעתו שיצא במשך הימים הקרובים לארץ
אנגליה. הוא חשב מתוך דאגה על הקשי שבענין,
וביחוד – איך להמציא לעצמו תעודת דרך.

ואחרון אחרון – קרה עוד מקרה אחד מוזר
שהכה אותו בתמהון והוגיע את מחו. כי הנה
בבקר של אותו יום, מדי התהלכו בגן לשם טיול,
הבחין פתאם בכתבת מוזרה, “רחוב וררי, מספר 16”,
שנחרתה, כנראה, בחומת הקיר על ידי מסמר. היה
ברור כי כתבת זו נרשמה על ידי מי-שהוא רק אמש.
האם פרושה היא אזהרה שלוחה אליו, או הודעה שלוחה
למי שהוא אחר? בכל אפן ברור, כי זרים נכנסו
בחשאי לתוך הגן, ובעבדה זו תלויים גם המקרים
האחרים שהטילו לפני ימים מעטים פחד על קוזט.
ומשום כך גם נזהר מלגלות לבתו את דבר המקרה
הזה.

ופתאם, בעודו שקוע בהרהורי דאגה,
ראה צל משתטח לפניו על הארץ והבין כי מי שהוא
עומד מאחוריו על פני המדרון. פתקה מקפלת ארבע
נשרה לחיקו, הוא לקח את הפתקה, פרש אותה לפני
עיניו וקרא מעליה את המלים שהיו כתובות על ידי
עפרון באותיות גדולות: “עליו לעקר את
דירתו.”

י’ן ולי’ן קפץ מעל מקומו, אבל הצל נעלם
בינתים, ובעת שהתבונן מסביב הבחין י’ן ולי’ן
בבחור אחד צעיר לימים שהיה לבוש לבשרו חלוק
אפור ומכנסי מנשסטר כעין החול, ואותו בחור טפס
מעבר לחומת הגדר וקפץ לתוך התעלה אשר בשדות
המרסיים.

ובלכתו לשוב הביתה היו מחשבותיו של י’ן ולי’ן נתונות גם למקרה החדש הזה.




ב


מריוס לא קוה רבות בשעה שהלך אל
ג’ילנורמן; לאחר שחזר מג’ילנורמן נשתרר עליו
יאוש גמור.

מובן מאליו, כי כל רמזיו של ג’ילנורמן
בדבר הקצין תאודול לא השפיעו כל רשם על רוחו.
הוא לא העלה אפילו על דעתו לסובב את קוזט
בחשדים.

הוא רץ ברחובות, כדי להפיג את צערו
ובשתים בלילה הפיל את עצמו על המזרן כשהוא
לבוש כל בגדיו; כשהקיץ משנתו ראה כי בחדר
נמצאים קורפירק, אני’ולרא, פיאי וקומפר.

קורפירק שאל אצלו אם יש ברצונו ללכת
אל הלויה של הגנרל למרק – ואולם הוא לא הבין אף
מלה אחת. זמן מועט לאחרי לכתם יצא אף הוא מן
הבית, לאחר ששם בכיסיו את שני האקדחים
שקבל מאת י’בר. הללו היו ממלאים בכדורים.
קשה היה להגיד מה המחשבה הסתומה אשר המריצה
אותו לקחת אתו את האקדחים.

במשך כל היום תעה ברחובות מבלי
לדעת את דרכו; מזמן לזמן ירד גשם והוא לא
הרגיש בכך; הוא גם קנה לעצמו אצל נחתם אחד
ככר לחם קטנה, טמן את זו בכיסו והשכיחה
מלבו. אחר כך ירד ורחץ בנהר הסינה, אבל הדבר
נשאר מחוץ להכרתו. הכל בקרבו היה כמת, חוץ
מרעיון אחד: קוזט – הערב בתשע יראה את
פניה.

ברחוב השדרה הגיע לאזניו קול המלה מוזרה. מה קרה? – האם פרצה מהפכה?

בתשע בערב עמד לפני הבית שברחוב
פלומה. הוא חדר אל הגן, כפי שעשה תמיד. קוזט לא
נראתה בשום מקום. נגש עד המדרגות הגלויות –
קוזט לא נמצאה גם כאן. התבונן אל הבית: כל
התריסים שבחלונות היו מוגפים. חפש אותה גם פה
וגם שם והכל לשוא. ואז תקף אותו אמץ לב של
שגעון, הוא דפק בדלת, בחזקה, הלך ודפק – קרא
בקול את שמה. ואולם איש לא ענה לו. זה היה הקץ!
הוא ישב לו על פני המדרגות הגלויות, כשלבו
מלא עצב רך ועז של החלטה גמורה, אצל בעמקי
נפשו ברכה לאהובתו וגמר בדעתו, כי אין לו אלא
לקבל על עצמו את המות, לאחר שקוזט הלכה
ואיננה.

פתאם קלטה אזנו קול שבא, כנראה, מאצל הרחוב:
“האדון מריוס!”
הוא קם ועמד על רגליו
“מה קרה?”

“וכי זהו האדון מריוס?”
“כן הדבר.”

“חבריו מחכים לבואו על יד הבריקדה ברחוב שנוררי.”
הקול לא היה זר למריוס לגמרי. הוא
נשמע צרוד וגס, כקולה של ידידתו אפונין. מריוס
רץ לעבר הסורג, הטיל הצדה את המוט הנעקר, הוציא
את ראשו החוצה והבחין במי-שהוא שנעלם
בדמדומי הערב והיה נראה כעלם צעיר לימים.




ג


מבף, הזקן הממחה לצמחים, תקף אותו
מוסר כליותיו והוא לא רצה להנות מארנק הכסף
שנתגלגל לרגליו והוא לא ידע את מוצאו, משום
כך הלך ומסר את הכסף לידי המשטרה בתורת
מציאה. ואולם דוקא עכשו עבר ובטל הכסף ממש מן
העולם, שהרי שום איש לא בא לדרש את הכסף בתורת
בעל האבדה.

מבף הלך ונדלדל מיום ליום;
נסיונותיו שנסה לגדל את צמח האניל עלו בתהו.
הנשאר מספרו “תורת הצמחים” נמכר לבית מסחר
ספרים בחצי חנם, ועכשו לא היו לו עוד כל אמצעי
עזרה. שהרי הוא מנע את עצמו ממכר את שארית ספריו
היקרים. ואולם לבסוף הכרח להוציא למכירה גם את
אלה, וחלף יקר ספרים לא נתנו לו אלא מחיר של
סעדת צהרים אחת.

והנה נשאר עוד ברשותו רק ספר אחד
יקר ערך. מדי ערב, לפני עלותו על משכבו, היה
קורא בספרו Diogenes Laertius. הוא היה
בקי ביונית עד כדי להבין ולהעריך את סגלותיו
המיחדות של אותו חבור. זאת היתה לו נחת רוח יחידה,
ובכחה נשא את סבלותיו במשך כמה שבועות עני.



יום אחד חלתה אמא פלוטרך. יש דבר הרע יותר
מאשר חסר לחם; הלא הוא המחסור בכסף בשעה
שנחוץ לקנות סמי רפואה. ערב אחד צוה הרופא
להביא סם רפואה העולה בדמים מרבים, וכיון
שהמחלה נתחזקה היה צרך גם לשכר משמשת
מיחדת. בארון הספרים לא נמצא דבר חוץ מאשר
החבור Diogenes Laertius.

הוא שם את הספר יקר הערך מתחת לבית
שחיו והלך – הדבר היה ברביעי ליוני שנת 1832 –
לבית מסחר הספרים של יורשי רויאל אשר בשער
סן-י’ק, וחזר משם כשמאה פרנק בכיסו. הוא הניח
את צרור הכסף על שלחן הלילה של סוכנת הבית
הזקנה, ופרש לחדרו בלי דבר דבר.

למחרת, עם השכמת הבקר, נמצא מבף
יושב על אבן מתגוללת שבגנו ושהה כך במקומו
עד לעת הצהרים, כשהוא חדל תנועה, ראשו מורד
ועיניו תלויות בערוגותיו אשר גדלו פרע. מזמן
לזמן ירד גשם, אבל הישיש לא הרגיש, כנראה,
בכך. משעברה שעת הצהרים קמה המלה גדולה
בפריס. האזן דמתה לשמע קול יריות של כלי נשק
וקול צעקות פרועות. הזקן מבף זקף את ראשו ושאל
אצל גנן אחד שעבר באותו מקום:

“מה קרה?”

הלז, כשהמעדר על כתפו, ענה מתוך מנוחת נפש גמורה בתכלית:

“מרידה.”

“כיצד? מרידה?”

“כן הדבר. אלה מכים את אלה.”

“על מה ומדוע?”

“מי יבין את זאת.”

“באיזה מקום?”

“לא רחוק מבית אוצר הנשק.”

אבא מבף שב ונכנס הביתה, לקח את
כובעו, חפש כנטול-דעת למצא ספר, כדי לשים את
זה תחת בית שחיו אבל לא מצא, כמובן, שום ספר
והפליט מפיו: “נכון הדבר!”

ונסתלק מן המקום כשהוא מביט סביבו בעיני טרוף.










ספר שמיני: יום חמישי ליוני שנת 1832









א


בתקופת האביב של שנת 1832 היתה פריס
מוכנה ומזמנה למרידה, אף על פי שמגפת החלירע
השביתה זה שלשה חדשים את מרצם של בני האדם
והשכינה בלבבות מעין מנוחה תפלה של בית
קברות. עיר של כרך דומה לכלי תותח; בזמן
שזיונה מלא דיו בניצוץ אחד לחולל את היריה,
בחדש יוני שנת 1832 שמש מותו של הגנרל למרק
מעין ניצוץ כזה.

למרק היה איש ידוע ברבים ובעל מרץ
רב. במשך שתי תקופות, בימי הקיסרות ובימי
המלכות המתחדשת, הצטין בשתי מדות הגבורה
שהיו דרושות בימים ההם לאיש בעל חריצות: הוא
הראה אמץ לב גם על שדה המלחמה וגם על במת
הנואמים. כנואם היה מחונן כשרון דבור יוצא
מהכלל, שאיש לא עמד בפני השפעתו. כמו פוי, זה
שקדם לו, הגן אף הוא על החפש לאחר שהצביא את
החילות במרץ רב. מושבו בבית הנבחרים היה בין
המתונים ובין השמאל הקיצוני. העם חבב אותו על
אשר נלחם כנגד הריאקציה ועל אשר סכן עד מאד
את עתידו, והאספסוף חלק לו כבוד בגלל אשר עבד
באמונה את הקיסר.

מפני מותו, שבא לו בהסח הדעת, נבהל
העם כמו מפני אבדה והממשלה נבהלה כמו מפני
דבר העלול לגרם למהפכה. כלם התאבלו אפוא על
המת, והנבואות שנבאו נתקימו אף הן. ברביעי
לחדש ובבקר של יום חמשי לחדש, הוא הזמן שבו
נקבעה להיות הלויתו של למרק, נראה בצורה
חשודה הרבע סן-אנטואן, זה שעל פניו היתה עתידה
לעבר ההלויה. ברשת זו של רחובות המלאים המוני
אדם נשתררה מהומה גדולה. כל אחד נזדין בכלי
נשק מכל הבא בידו.

בחמשי ליוני בזמן שבאו חליפות
גשם ואור שמש, נמשכה הלויתו של הגנרל למרק
דרך פריס, כשהיא נתונה בכל הפאר הרשמי
הנהוג במקרים כאלה, ואתה הולך בכל זאת משמר
צבא גדול יותר מן הרגיל. שני בטליונים אשר
תפיהם מעלפים ורוביהם משפלים, עשרת אלפים
נושאי חרב מצבא המשמר הלאמי וחיל התותחים
של המשמר הלאמי – כל אלה הלכו אחרי ארון
המת. את העגלה אשר בה הארון הובילו אנשים
צעירים. סמוך לעגלה הלכו קציני צבא מבית
האינולידים, כשהם נושאים בידיהם ענפי עץ
הדפנה. אחריהם הלך המון אדם רב אשר לא יספר,
המון שרוי בהתרגשות ורב גונים עד להפליא:
אנשי הפלגות אשר לחברת ידידי העם, תלמידי
האוניברסיטה אשר במחלקת הרפואה ובמחלקת
המשפט, פליטים מדיניים מכל ארצות תבל לפי
דגליהם הלאמיים, ילדים המנענעים בידיהם ענפי
ירק, חוצבי אבנים וחרשי עצים ששבתו אז במקרה
מעבודתם, פועלי דפוס החובשים לראשיהם, כמנהגם,
מצנפות של ניר; המלוים הלכו שנים שנים או
שלשה שלשה, כלם כמעט נופפו אלות וגם חרבות,
פרעו את סדר הליכתם והיו נתונים בכל זאת כלם
לשליטתו של רעיון אחד יחידי. פעמים הלכו
בערבוביה גמורה ופעמים נסתדרו שורות שורות.
כמה קבוצות בחרו להן מנהיגים; אחד, שנשא
בגלוי שני אקדחים, נראה כעושה מפקד למחנהו
הקטן שעבר לפניו בשורות.

המצב היה בחזקת סכנה – התנגשיות
עמדו לפרץ מתוך הכרח, כיון שהממשלה העמידה
חילות בכל המקומות הצפויים לסכנה. חוץ מזה היה
צבא מוכן בבתי הקסרקטין. בסך הכל הכינה
הממשלה בפריס ובסביבותיה 54.000 איש צבא.
מי שמגן על עצמו במדה כזו מפני התקפה, הוא הגורם שתפרץ התנגשות.

האנשים נקהלו בבתים; נשים נשואות
ואמהות היו שרויות באימה ויללו: “אלו ידעתי מה
קרהו, למה הוא בושש לבוא הביתה.” מרחוק לא נשמע
אלא קול שאונן של עגלות מעטות המתגלגלות
ועוברות. ליד הבתים עמדו ונתנו אזן לשמע כל
שאון המגיע ממרחקים. “הללו הם פרשים!” “שם
תדהרנה עגלות טעונות חמרי צבא!” השומעים הבחינו
בקולות הערבוביה של התפים, בתרועות החצוצרות,
ויותר מכל – בהלמות הרעם האימה אשר לפעמון
המרד, אלא שחכו ליריה ראשונה של תותח. ולאחר
שנשמעה יריה זו עברו אנשים במרוצה ובפיהם
קריאה: “הכנסו לבתיכם!” מיד נתכנסו כלם לתוך
הבתים וכל דלת נסגרה על בריח. “מה יהיה סופו
של דבר!” עברה שאלה מפה לפה. בקצור, מרגע
לרגע, ככל אשר הלך הלילה הלך ורדת, נעשתה
פריס סרה וזועפת יותר ויותר.








ב


גדוד של מורדים עשה את דרכו ברחובות
העיר ומצביאיו היו אני’ולרא, קומפר, פיאי, בהורל
וי’ן פרובר. אנשי הגדוד היו מזינים באפן טוב
למדי. הם נשאו רובי ציד, רובים קלים
ואקדחים.

ההמון, אשר לוה את הגדוד, הרים קול
תשואות מחריש אזנים; על פי רב היו כאן תלמידי
האוניברסיטה, אנשים צעירים שנמנו על האגדה
קוגורד שבעיר אה, פועלים המזינים במקלות
ובפגיונים; אחדים היו להם אקדחים בחגורות
מכנסיהם. בין ההולכים נראה ישיש אחד שלא נשא
כל נשק ביד. מראהו היה כאיש שקוע בהרהורים,
אף על פי כן צעד בחפזון, שלא לפגר אחרי
האחרים. גברוש, שהיה בין הקהל, כמובן, תמה
לאותו זקן ודרש באורים:

“מי יודע מה טיבו של זה?”

“אין זה אלא זקן,” הביע קורפירק את דעתו.

הזקן היה מבף.
באיזה אפן נתגלגל אותו ישיש שקט
לבין המורדים? הוא יצא מביתו, לאחר שמכר את
האחרון שבספריו היקרים והלך מרחוב לרחוב בלי
מטרה, בלי דעת לאן. הוא ידע כי לא יוסיף לשוב
בדרך הזאת.

בעת שצבא הפרשים תקף את ההמון
נמצאו אני’ולרא וחבריו על פני שדרת בורדון. הם
רצו דרך רחוב בסומפיר ובפיהם קריאה: “אל
הנשק!” והנה נפגש להם על דרכם איש זקן אחד
שהלך ובא לקראתם.

הם השגיחו בו מפני שהוא הלך בקו לא
ישר, כאדם ששתה לשכרה. והוא גם נשא את כובעו
ביד, אף על פי שאותה שעה ירד גשם חזק. קורפירק
הכיר כי זהו אבא מבף אשר עד ביתו היה הוא,
קורפירק, מלוה לעתים קרובות את מריוס. כיון
שידע את טיבו של מקק ספרים זה, האוהב שלום ונוטה
לפחדנות, השתומם לראותו במקום זה, סמוך למהומה
הרבה, והוא נגש אליו ודבר על אזנו:
“מר מבף, מוטב שילך וישוב לביתו.”
“מפני מה?”
“מהומות תהיינה כאן.”
“נוח לי בכך.”

“חרבות יתנופפו ורובים יתנו יריות, מר מבף!”



“נוח לי בכך.”

“וגם תותחים.”

“נוח לי בכך. לאן אתם הולכים?”

“אנו מתכוננים להפיל את הממשלה לשאול תחתיה.”

“נוח לי בכך.”

ובדברו את הדברים האלה צרף את עצמו
אל ההולכים. מאז ואילך לא הוציא מפיו אף הגה אחד.
הוא הלך בצעדי און והיה מנענע בראשו מדי
הציע לו אחד הפועלים שישען על ידו. מלבד זה
הלך בראש ההולכים ומראהו היה כאיש נוטה לשנה,
אם כי צעד בעז.

אין זאת כי אם עשה הזקן חוזה עם שדי שחת! חשבו תלמידי האוניברסיטה בלבם.&gt;
גם בין אנשי הגדוד עברה השמועה כי
אותו זקן הוא חבר הקונונט לשעבר, אחד מאלה
שדנו בשעתם את המלך למיתה.

ופניהם של ההולכים היו מועדות לעבר בית הכנסיה סן-מרי.




ג


הגדוד הלך וגדל מרגע לרגע. ברחוב
דה-בילט נצטרף אל אנשי הגדוד בן אדם אחד גבה
קומה שזרקה בו כבר שיבה. קורפירק, אני’ולרא
וקומפר נתנו בו את עיניהם משום שפניו הביעו
מרץ ועז לב, ואולם איש לא ידע מי הוא. גברוש,
שהלך בראש התהלוכה, נתן את קולו בשריקות
ובזמירות ובצפצופים והרבה כל כך להכות בקת
אקדחו – זה האקדח שלא היה ראוי לשמוש אחר –
על פני תריסי החלונות כדי להפחיד את הבריות,
שלא נתן את דעתו על כל הולך ובא.

על פי מקרה נזדמן להם לעבר ברחוב וררי, על פני בית דירתו של קורפירק.
“הנה שחק לי המקרה,” אמר קורפירק,
“שכחתי לקחת אתי את ארנק הכסף והכובע שלי
אבד ואיננו.” הוא נפרד אפוא מעל הגדוד ועלה
בסערה במדרגות עד למעונו, שם חבש לראשו את
הכובע הישן ושם בכיסו את ארנק הכסף. מלבד זה
לקח אתו ארגז אחד גדול למדי, שהיה חבוי מתחת
ללבנים המזהמים, ומהר לרדת החוצה. והנה קראה
אליו השוערת ואמרה:

“איש אחד מבקש לראות את פניך.”

“מי זה?”

“אין אני מכירה את האיש הזה.”

“היכן הוא?”

“בדירתו.”

“יקחהו השד.”

“ואולם הלז מחכה למר זה יותר משעה שלמה.”
אותו רגע יצא מחדר מעונה של השוערת
בחור צעיר, קטן קומה, חור ודל בשר, פניו היו
מכסים לכל מלואם בהרות קיץ, לבשרו לבש חלוק
בלוי וקרוע ומכנסי קטיפה מטלאים, ובמראהו דמה
לנערה מתחפשת יותר מאשר לאחד הבחורים. ואולם
כשפתח לדבר לא היה קולו דומה אף במקצת לקול
אשה.

“האוכל לראות את פני מריוס?”

“הוא איננו בבית.”

“הישוב עוד הערב הביתה?”

“אין זה ידוע לי. – אנכי מצדי לא אשוב עוד הערב הביתה.”

הבחור הביט אליו במבט בוחן ושאל:

“מפני מה?”

“מפני כך.”

“וכי לאן מר הולך?”

“ולמה תשאל?”

“היתן לי לשאת את המלתחה שלו?”

“אני הולך למקום שיש בריקדה.”

“הירשני ללכת אתו יחד?”

“אם רצונך בכך! הרחוב הוא רשות הרבים.”

ובדברו את הדברים האלה נסתלק מן
המקום ורץ להדביק את ידידיו. משהגיע אליהם מסר
לידי אחד מהם את הארגז, ורק לאחר זמן ראה וידע
כי אותו בחור נתחבר אף הוא אל ההולכים.

גדוד מרבה באנשים אינו מגיע תמיד
אל המקום אשר שמה נתכון ללכת מלכתחלה.
הללו הרחיקו ללכת מבית הכנסיה סן-מרי והלאה
והגיעו לבסוף, בלי שידעו בעצמם כיצד קרה
הדבר, אל רחוב סן-דני.




ספר תשיעי: קורינת









א


מצד ימין של הרחוב הנקרא עכשו בשם
רמבוטו, מנגד לרחוב מונדטור, נמצאו בימים ההם
רחוב דה-לה שנוררי ובית המרזח הידוע לשם
קורינת.

כאן נבנתה בשנת 1832 בריקדה, וזו
היתה למכשול לרבים מן האנשים הנזכרים בספר
הזה.

אדם יכל לתאר לעצמו תאור נאמן למדי
של קבוצות הבתים אשר עמדו לפנים ממול בית
הכנסיה סן-איסטש. לשם זה אין לו אלא לראות
כעין N רומאית קבועה בין רחוב
סן-דני ובין בנין השוק, קויה הזקופים של
אותה N יתארו את רחוב דה לה טרו
אנדרי ואת רחוב דה לה שנוררי, והקו היסודי
יתאר את רחוב דה לה פטיט טרו אנדרי. את כל שלשת
קויה של זו חצה רחוב מונדטור העתיק, המשפע
והעקם. כאן עמדו אפוא על שטח גדול מאה קנים
בערך, שבע קבוצות בתים, שונות לפי גדלן וצורתן,
והיו כלואות בין בנין השוק ורחוב סן-דני מצד
אחד ובין רחוב סין ורחוב דה פרשר מצד שני.

הבתים הללו, שרבם היו בני שמונה
קומות, נמצאו כלם במצב של התמוטטות. הרחובות
היו כסדקים צרים. את רב הבתים תמכו בקורות עץ
שנקבעו לרחב הרחוב. הדירות, לרבות גם החניות,
היו שרויות באפלה כמו מרתפים, בכל מקום
התגוללה אשפה והשכנה כלה נראתה כקן של
דלות.

והנה על יד הקצה, במקום שרחוב דה לה
שנוררי נעשה צר ביותר ונסתים ברחוב מונדטור,
עמד בקרן זוית שמימין בית אחד שלא גבה
כיתר הבתים ולא היה אלא בן שתי קומות, ובו
נמצאה האכסניה קורינת שנוסדה לפני שלש מאות
שנה.

הקומה שמלמטה הכילה את המטבח ואת
חדר האורחים בצרוף שלחן המכירה; בקומה
העליונה נמצא האולם ששמש חדר בילירד וחדר
אכל; מלמטה למעלה היו עולים במדרגת לולים
עשויה עץ; בקומה השניה נמצאה דירתו של בעל
הבית, והיו עולים אליה בסלם של מדרגות דרך
דלת מבדלת שבקומה הראשונה; בעלית הגן היו
שני חדרים ששמשו מקום דירה למשרתות; מתחת
לחדר האורחים נמצא המרתף אשר מדרגות לו ודלת
שטוחה; כזה היה לכל תאיו וחדריו אותו בית מפחם,
שאפילו ביום היו מדליקים בו אור לגרש את
החשכה.

בית האכסניה קורינת שמש לקורפירק
וחבריו מקום פגישה אחד מרבים. גרנטר הוא שמצא
את בית המרזח הזה, שספק לאורחיו לא רק משקאות
כי אם גם אכל.

בעל הבית, שנקרא אבא הושלוף ונראה
כעין אדם גס, היה חביב על אורחיו ומת בשנת 1832.
מכאן ואילך נמצא העסק בידי האלמנה, זו שלא
חדלה להתאבל על בעלה, באין איש אשר יתאוה
לנחם אותה. המשקאות והאכל נעשו עכשו גרועים
מכפי שהיו בזמנו של בעל הבית. אף על פי כן
הוסיפו קורפירק וחבריו לבקר בבית האכל הזה –
מתוך רחמנות, לפי דבריו של לגל.




ב


ביום חמישי ליוני בבקר הלכו לגל
וי’ולי, השנים שנהגו שתפות באכילה ובדירה
ובכל עניני החיים, לאכל את ארחות הבקר
ב“קורינת,” שהיה משמש להם בית אכל קבוע. לאחר
זמן מועט שתף את עצמו גם גרנטר לשבת אתם יחד.
ואולם בה בשעה שהידידים השנים לא לקחו
לסעדתם אלא בקבוק יין אחד, עשתה המלצרית
כמנהג הישן והציגה לפני גרנטר שני בקבוקים
בבת אחת. לא הספיק זה להריק אל קרבו את מחצית
הבקבוק הראשון, עד שהתחיל נואם באריכות על דבר
האכזריות שבחיים ובטבע, על דבר כל יקר
הנדון להיות נפסד וכלה ביד המקרה ועל דבר
עגלת המסבות של העולם השוקעת מדי פעם בפעם
בתוך הבץ.

גרנטר רק זה שלח את ידו אל הבקבוק
השני, והנה הגיח מתוך חור המדרגות נער נמוך
קומה עד מאד, שנראה כבן עשר ופחות, לבושו היה
קרעים, פניו צהבים ומפיקים ערמה, עיניו מבהיקות
ושער ראשו רב מאד. הוא היה רטב כלו מגשם ונראה
כשופע נחת רוח.

הנער לא חקר ולא התעכב, אלא פנה
בדברים אל לגל, אף על פי שלא הכיר, כנראה, אף
אחד משלשת אנשי החבורה:
“וכי אדוני הוא מר לגל?”
“אמנם כן. מה חפצך?”
“הנה זה הדבר. איש אחד בהיר שערות
וגדל-קומה אמר אלי ברחוב השדרה: ‘הישך מכיר את
אמא הושלוף?’ ‘כן’, עניתי, ‘רחוב שנוררי, אלמנתו
של הזקן הושלוף.’,לך שמה', אמר האיש. ‘שם תמצא
את האדון לגל. תאמר לו:G. B. A.’ וכי אין זה דבר ראוי לצחוק? הלז נתן לי עשרה סו.”
“י’ולי, הלוה לי עשרה סו,” אמר לגל,
ותוך כדי כך לגרנטר: “הלוה לי עשרה סו,
גרנטר.”

כך יצא פרנק שלם, ולגל מסר את הכסף לידי הנער.
“מה שמך?” שאל לגל את הנער.
“נבה. חברו של גברוש אנכי.”

“השאר אתנו,” אמר לגל.
“שתף את עצמך לסעדת הבקר שלנו,” הוסיף גרנטר.
הנער ענה:

"לא יתכן. אני משתתף בתהלוכת ההלויה. מחובתי לקרוא בקול: ‘הלאה פוליניק!’ "

והוא נסתלק מן המקום לאחר שהחוה קדה עמקה ביותר.



“C–B–A,” אמר לגל בחשאי, כמדבר אל נפשו. “פרושו של זה – ההלויה של
למרק.”

“בהיר השערות וגדל-הקומה,” הוסיף גרנטר באורים, “הרי זה אני’ולרא.”
“הנלך ונתחבר אליו?” שאל לגל.
“גשם בחוץ,” החזיר י’ולי. “קבלתי על
עצמי בשבועה לבוא באש, אבל לא במים. אין אני
רוצה לגרם לעצמי נזלת.”
“אני אשאר כאן,” אמר גרנטר. “מוטב
שאהיה זן את עיני בשלחן הבילירד מאשר
בהלויה של מת.”

“מנינו וגמרנו! לא נזוז מכאן,” הביע לגל החלטה.
“הבה, אחים, נשים את עינינו בכוס. שהרי
אם גם נחמיץ את שעת ההלויה, נבוא בעוד מועד לקחת
חלק בתגרות.”

“אמנם כן, רוצה אני להיות במעמד זה!” קרא י’ולי.
לגל שפשף את ידיו זו בזו.

“המדים של שנת 1830 יתפרו אפוא שוב. ויש צרך בכך. הם קצרו משמש לבוש לעם.”
“ענין המהפכה שלכם אינו מעלה ואינו
מוריד לגבי שלי,” הביע גרנטר את דעתו,
“הממשלה של עכשו אינה מאוסה עלי. כתר חבוש
מצנפת לילה אין בו משום סכנה.”
משהגיעה שעת צהרים לא יכל עוד
גרנטר להסתפק ביין בלבד. כיון שאפיום או
חשיש לא נזדמנו לידו ברגע זה, בקש להעזר
במשקה מרכז שהיה בו מיין שרוף ומאבסינת.
השקוי העז הזה השבית כל צער, אבל גרם לו
לגרנטר שיפל בידי כחות הרשע אשר ללילה,
לאימה ולמות.

גם השנים האחרים היו שרויים
בשכרון, אלא שהתנהגו כשורה ולגל גם הראה
את עצמו כשולט בשכלו. הוא ישב על מסעד החלון,
הרוח הקרירה שובבה את נפשו.

ופתאם קלטה אזנו קול שאון שבא מאחור.
אנשים הלכו והתקרבו בצעדים נחפזים ובאויר
נשאה צעקה: “אל הנשק!” הוא הפנה את עצמו וראה
ברחוב סן-דני את אני’ולרא וחבריו ואת המון
המזינים הנגררים אחריהם.

רחוב שנוררי לא היה ארך ביותר. לגל
שם אפוא את כפות ידיו סביב לפיו בצורת שופר, וקרא
בקול:

“שמע נא, קורפירק, שמע נא!”
קורפירק עמד מלכת, הבחין בלגל, סר
כצעדים אחדים הצדה ושאל: “מה חפצך?” ותוך כדי
שאלתו זו יצאה השאלה גם מפי חברו לגל: “לאן
אתה הולך?”

“יש בדעתנו לבנות בריקדה.”
“ובכן אין לכם אלא להשאר כאן. בודאי שלא תמצאו מקום נוח יותר.”
“הצדק אתך.”
קורפירק נתן רמז ואנשי הקבוצה התפרצו לתוך רחוב שנוררי.




ג


אמנם אותו מקום היה נאה מאין כמהו
לבנין בריקדה. בית האכסניה נשקף על פני כל
הרחוב, את רחוב מונדטור אפשר היה לסתם בנקל גם
מצד ימין וגם מצד שמאל באפן שהמתנפלים לא
יוכלו לבוא אלא דרך רחוב סן-דני. לגל גלה בעת
שכרונו גאוניות של מצביא שגדולה ממנה לא
הראה בזמנו הניבל צלול דעה.

המון המזינים, שהתפרצו אל הרחוב,
הטילו בכל אימה. כל האנשים ברחו, לא עבר רגע
קצר וכל החלונות והדלתות אשר מימין ומשמאל
ואשר מלמעלה ומלמטה נסגרו על מסגר ועל
בריח ונחסמו בכל מחסום. אשה זקנה אחת, שגברה
עליה האימה, תלתה בעזרת חבלים מזרן על פני
חלונה, כדי שמזרן זה ישמש חציצה בפני
הכדורים. רק דלתו של בית האכסניה נשארה
פתוחה, פשוט מפני שאנשי הגדוד תפסו את הבית
הזה.

לגל ירד ממקום מושבו ונתן שלום לקורפירק.
במשך רגעים מעטים נעקרו עשרים
מוטות ברזל מתוך הסרגים שבחלונות והוצאו
ממקומם אבני מרצפת על פני שטח של עשרה קנים;
עגלה כבדה, שעברה באותו מקום, נהפכה על פניה,
שלש חביות מלאות סיד, ששמשו מטען לעגלה, כסו
בהמון אבני המרצפת, ולצדן העמדו החביות
הריקות אשר אני’ולרא מצא במרתפו של בית
האכסניה. פיאי, ציר מניפות שידיו עדינות, הקים
שתי ערמות מאבני בנין כדי לחזק את שורת
החביות. על גבי החביות הנחו קורות שנלקחו מעל
פני הבית הקרוב. וכשעמדו לגל וקורפירק
להסתכל בדבר, היתה קימת כבר על פני חצי
הרחוב חומה גבוהה כקומת איש.

והנה נקרה כאן לעבר אומניבוס רתום לשני סוסים לבנים.






עמ 719.png







לגל נחפז לשם בטפסו ובעברו על פני
אבני המרצפת, הכריח את הרכב לעצר בסוסים ואת
הנוסעים לרדת מעל העגלה – אגב זה תמך את
הגבירות בידו, כדרך גבר מנמס – ולבסוף שלח
את שמש האומניבוס וחזר למקומו בצרוף
העגלה.

הסוסים התרו מרסנם ונשלחו לרוץ
במורד רחוב מונדטור. האומניבוס נהפך על פניו
ומעשה הבריקדה השלם על ידו.

אותה שעה היה גרנטר יושב עדין במקומו ועינו בשקוי מדהים.
אני’ולרא, שעמד על גב הבריקדה והרובה בידו, שלח דברים מרום החלון:

“גרנטר,” קרא אני’ולרא, “קום ולך מפה.
המקום הזה הוא לשכורים מחפש ולא לשכורים
מיין. אתה מביא קלון על הבריקדה.”
נאום החמה הזה פעל על גרנטר פעלה
מיחדת במינה. שכרונו היה פתאם כלא היה. הוא
צנח על מקומו, הטיל את ידיו על השלחן שאצל
החלון, תלה באני’ולרא את עיניו המפיקות ענות לב
בלתי רגילה, ואמר:

“הניחו לי ואישן כאן את שנתי.”

“לך וישנת במקום אחר?” קרא אני’ולרא.

ואולם גרנטר השהה עליו את עיניו המפיקות אהבה רבה והחזיר דברים:
“הניחו לי ואטעם טעם של שנה – בטרם אלך לקראת המות.”
מרצו לא עמד לו שישאר במצב של ערות; לאחר רגע קל נשתקע בשנה.




ד


לאחר זמן מועט עמדה הבריקדה
בבנינה הגמור ויכלה, כנראה, לשמש מחסה
בטוח; כלם עסקו בעבודה, חזקו כל בדק, הוסיפו
להביא אבנים. באו לוחמים חדשים, הביאו חבית מלאה
אבק שרפה וסל מלא בקבוקים וגם ויטריול.

בהשגחתם של אני’ולרא, קומפר
וקורפירק הלכו ונבנו עכשו בבת-אחת שתי
בריקדות. שתיהן חברו אל בית האכסניה וגבלו זו
ליד זו בצורה של קרן זוית ישרה, באפן שאחת מהן
סגרה את רחוב שנוררי במקום צאתו לרחוב סין
והשניה סגרה את רחוב מונדטור במקום צאתו אף הוא
לרחוב סין. רחוב זה, שהיה קצר ביותר, לא נראו על
פניו אלא אבני מרצפת וחביות.

במטבח היו פועלים, מן הממחים לדבר,
מכינים צרכי יריה; בעלת הבית ושתי נערותיה
הכרחו למרט פקיעים מתוך סמרטוטים ישנים.

האיש גדל-הקומה, זה שנצטרף אל
הגדוד ברחוב דה בילט, עשה לתועלת הענין בעזרו
בבנין הבריקדה הקטנה. גברוש, להפך, שתף את
עצמו לבנין הבריקדה השניה. דומה כי נער זה,
המשמש מופת לנערים המשוטטים שבחוצות פריס,
ראה את עצמו בטוב; הוא הפיק בדיחות והיה משעשע
את כל הקהל. הוא חזק את רוח האנשים וגם ענה להם
דברי עזות; ואולם גם חצפתו לא עוררה אלא
צחוק.

נגמרו כל ההכנות – עכשו נצטרכו לעמד
על המשמר. קורפירק עלה ועמד על שלחן וחלק
שלשים תרמילי יריה לכל אחד ואחד.

עכשו מלאו כלם בצבור את הרובים
השונים, ללא חפזון ומתוך כבד ראש שבהדרת
קדש. אני’ולרא העמיד מחוץ לבריקדות שלש פלגות
משמר, האחת ברחוב שנוררי, השניה ברחוב
דה-פרשר, השלישית ברחוב דה-לה פטיט
טרואנדרי.

מכאן ואילך התחילו מחכים לאויבים מתוך מנוחה והחלטת הלב.




ה


במה עבר עליהם הזמן שנשאר עוד ברשותם?
בשעה שהגברים הכינו תרמילי יריה
והנשים מרטו פקיעים, בשעה שאלפס גדול, המלא
על גדותיו עופרת ובדיל מתכים, העלה ענן קיטור מעל
גבי מחתה מלאה גחלים, בשעה שהזקיפים
התהלכו על משמרתם כשרוביהם בידיהם
ואני’ולרא אשר לא ידע לאות היה הולך ובוחן אותם –
אותה שעה היו קומפר, קורפירק, י’ן פרובר, פיאי,
לגל, י’ולי, בהורל ועוד אחדים מחבריהם הולכים איש
אל אחיו לשם בקור. כמו בימי שלומם בהיותם
תלמידי האוניברסיטה, והיו מקריאים שירי אהבה
בפני המות הקרוב לבוא.

בינתים נתלה על הבריקדה הקטנה
פנס של ניר. על הבריקדה הגדולה הושם לפיד
שעוה בתוך בית קבול דומה לכלוב, שהיה עשוי
אבני מרצפת ומסגר משלשת צדדיו בפני הרוח,
ואותו לפיד הטיל אור צורם על פני הדגל האדם בה
בעת אשר הרחוב והבריקדות נשארו עטויי
אפלה.




ו


הלילה ירד כבר וכל אויב לא קרב עוד
לבוא. רק קולות מהומה נשמעו בערבוב, מזמן לזמן
גם קול רובים מפצחים, אבל זה לא היה קול יריות חזק
וממשך ולא הגיע אלא ממרחק רב. ארכה זו,
שזמנה נמשך ביותר, הראתה לדעת כי הממשלה
אינה דוחקת את השעה וכי היא מגבירה את כחותיה.
אלה שהתכוננו להתנפל על החמשים היה מספרם
ששים אלף.

גברוש, שנמצא בכל מקום, הניח פתאם
מידו את מלאכת התרמילים. הוא תמה לראות בן אדם
אחד שבא דרך רחוב דה בילט הפתוח ונכנס לבית
האכסניה. בראשונה היה הנער כמפקפק, ואולם
מיד ידע מי הוא האיש הנמצא בבית האכסניה.
הוא נגש אל אני’ולרא ולחש לו על אזנו:
“ישים נא את לבו לבן אדם זה שבפנה.
הוא אחד מן המלשינים. בטוח אני בכך. לפני
שבועים משך אותי בשתי אזני מאצל אחת הקשתות
של פון-רויל.”

אני’ולרא קרא לארבעה פועלים נושאי
נשק ואמיצים לכח ונגש אל השלחן אשר אליו
ישב האיש החשוד.






עמ 724.png







“מי אתה, אדוני?”
הלז הישיר את מבטו הקופא כנגד עיניו של אני’ולרא, החזיר דברים:
“רואה אני מה טיבו של דבר; יהא כך.”
“אתה משמש מלשין במשטרה?”
“הנני פקיד.”

“מה שמך?”

“י’בר.”

לא הספיק י’בר להסב את עצמו עד
שהפילו אותו לארץ ואסרוהו בחבלים ובדקו את
כיסיו. מצאו אצלו את תעודת משרתו. אחר כך
קשרוהו אל עמוד עד שלא יכל להניע את אבריו.
“עשרה רגעים לפני שתתחיל ההתקפה
כלפי הבריקדה – ירה תירה, אדוני,” מסר
אני’ולרא מודעה לאסיר בקול נמרץ.

ואחר כך פנה כלפי גברוש:
“ואתה לך ועשה את אשר צויתי לך.”
“תכף ומיד! ואולם הלא ימסר לידי את
רובהו של זה? טובה זו שגמלתי לכם ראויה היא
לשכר כל-שהוא.”
ובדברו את הדברים האלה נתן ברכת שלום בנסח החילים ונסתלק מן המקום.




ספר עשירי" מריוס בחברת המתקוממים









א


הקול, אשר הגיע לאזני מריוס בשעת
הדמדומים וקרא לו ללכת אל הבריקדה שברחוב
שנוררי, היה לו כציר שלוח מאת הגורל. הוא בקש
את נפשו למות, והנה באה לידו הזדמנות כשרה;
הוא דפק על שערי המות, והנה זרקה לו יד נעלמה את
המפתח אשר לשערים האלה. יאושו לא עצר כח
לעמד בפני הקריאה הזאת; מריוס יצא בחפזון
מתוך הגן ושפתיו הביעו אמר: “לפנים!”

ומלבד זה הלא המקרה הביא לידו גם כלי נשק, הם האקדחים אשר השאיל לו י’בר!
הוא פנה ללכת מרחוב פלומה והלך
בצעדים מהירים לארך השדרה, עבר את גשר
האינולידים ועשה את דרכו על פני השדות
האליסיים עד שהגיע לרחוב דה ריבולי. כאן היה
הכל כמעשה יום יום.

מריוס עבר דרך הבנין המפלש של
דלורס ויצא לרחוב סנט-הונורה. כאן היו החניות
סגורות. על המגרש של פלה-רויל חנה צבא
פרשים.

ליד המזרקות המכנות בשם ארבר-סק
נראו “כנפיות”, מיני קבוצות קבועות של אנשים
חשודים, אשר בקרב העוברים ושבים היה מראיהם
כגלמי קרח על פני מים זורמים.

במבוא רחוב דה פרובר נצטפף ההמון ויהי לנד אנשים שאין לחדר לתוכו.
מכאן והלאה נמשכה דרכו על פני
רחובות נדחים, שרויים בעלטה ושוממים מאדם. ושוב
הובילו אותו רגליו לאחת השכנות אשר ברחובותיה
נראו עוברים ושבים.

העין נתקלה ברובים מצגים בצורה של
פירמידות, בפגיוניהם של רובים המתנועעים ממקום
למקום, בחילים החונים על פני הרחובות. סקרנים לא
פרצו לבוא עד למקומות האלה.

ואולם רצונו של מריוס, הבא מתוך
יאוש, לא נרתע לאחור מפני מכשולים שמסוג זה.
הוא השתמש בכל מיני דרכים ותחבולות והיה הולך
ומתקרב למחוז חפצו. בסביבה זו, השרויה בזעם
ובזועה, הוא הרגיש כי הכרך הגדול מתכונן
למלחמה מכריעה.




ב


משהגיע לבנין השוק ראה מריוס
והנה המקום הוא כאן שומם ודומם עוד יותר מאשר
ברחובות הסביבה הקרובה. היה דומה כי המנוחה
הקרה אשר לקברי המתים הגיחה מתוך האדמה
ונשתטחה תחת השמים.

ואולם עוד מעט ואור אדמדם נפל על פני
הגגות הגבוהים; זה היה האור העולה מן הלפיד אשר
בער על הבריקדה ליד בית האכסניה “קורינת”.
מריוס כונן את צעדיו לקראת האור הזה; הוא התגנב
ועבר על פני זקיפי המתקוממים בלי שהשגיחו
בו, והגיע לבסוף למחוז חפצו. לעיניו נגלה בית
האכסניה ונגלו אנשים יושבים על הארץ והרובים על
ברכיהם.

הוא צנח וישב על אחת האבנים והיה הולך ומהרהר באביו, הוא שר הגדוד פונטמרסי.

הרהוריו היו נתונים גם לקוזט, זו
שבודאי יצאה לדרך, אף על פי שהוא אמר לה בהן
צדקו כי ימות אם יקרה כדבר הזה. וכי לא ברור כי
דבר מותו ייטב בעיניה?

הוא סלק מעל עצמו את כל הפקפוקים; לא
מעלה ולא מוריד היה דבר הלחמו על צד המתקוממים.
הוא שקל את כל יקרותיו, שנשארו לו עוד בחיים,
וההחלטה שבלבבו הגיעה לידי חזק: טוב שאני עומד
למות במקום הזה.




ספר אחד: - עשר מעשי הגבורה של המיאשים









א


עוד לא נראה כל אויב. שעון המגדל אשר
לבית הכנסיה סן-מרי השמיע את השעה העשירית.
איש לא פתח את פיו לדבר; הם רק הטו את אזנם
לשמע אם קול שאון לא יבשר את בואם של אנשי
הצבא.

ופתאם נשמע קול רענן מנער אשר עלה
מרחוב סן-דני וירה לתוך דממת הלילה האימה את
פזמונו הנעלס, זה שקריאת תרנגל צוהלת
במשובה לותה אותו כחרוז חוזר.

הידידים השנים לחצו זה לזה יד.
“גברוש!” אמר אני’ולרא.
“הוא מתכון להזהיר אותנו,” אמר קומפר.
ברגע זה עלה קול צעדים נחפזים;
מי-שהוא טפס ועבר על פני האומניבוס בזריזות של
מוקיון, ומיד ראו את גברוש כשהוא קופץ ויורד
למטה.

“הבו לי את הרובה!” קרא גברוש מתוך נשימה כבדה. “הללו הולכים ובאים!”
כל חיל המצב של הבריקדה היה כאלו
נגע בו זרם חשמלי וכל אחד ואחד שלח את ידו אל
הנשק. אף גברוש לקח את הרובה שהיה שיך קדם
לי’בר.

לרגלי הבריקדה הגדולה כרעו
ארבעים ושלשה אנשים מן המתקוממים, בכלל זה
אני’ולרא, קומפר, קורפירק, לגל, י’ולי, בהורל
וגברוש, וכלם נתנו את רוביהם העומדים לירות לבין
אבני הכביש שהיו על הנדבך העליון של הבנין
כעין חורים ליריה. ששה אנשים אחרים נתיצבו על
יד חלונותיו של בית האכסניה ופיאי היה
מצביאם.

עברו עוד רגעים אחדים, ואולם מיד עלתה
המלה כבושה אשר להמון צעדים כבדים והלכה הלך
והתקרב. לבסוף נדם השאון וכל אזן דמתה לשמע
קול נשימתם של המון בני אדם הנמצאים בקצה רחוב
שנוררי. והנה הריע מתוך החשכה קול עז הקורא:
“מי כאן?” ותוך כדי כך קשקשו רובים שסלקו מעל
שכם.

אני’ולרא החזיר בקול עז המביע גאוה:

“המהפכה הצרפתית!”

“ירו!” רעם לעמתו קול מתוך החשכה.

ברק אור נפל על פני הרחוב, כאלו כבשן אש פתח את לועו לרגעים אחדים.
ואחרי זה התפוצץ קול אדיר. הכדורים
עפו בצפיפות מרבה כל כך, שיצול האומניבוס
נשבר בחלקו העליון והדגל נשמט ממקומו.
אימה לפפה ביד קרה את הנתקפים. אפילו
אמיצי הלב שבהם נרתעו מפחד. נראה היה כי
האויבים מרבים עד כדי גדוד שלם.
“אל תנהגו בזבוז באבק השרפה,
חברים.” קרא קורפירק. “ירו בהם לאחר שיצאו אל
פני הרחוב!.”

“ואולם ראשית כל,” אמר אני’ולרא, “צריך להשיב את הדגל למקומו.”
הוא הרים את הדגל אשר נפל על הארץ לרגליו.&gt;
“למי אמץ לב?”
ברגע זה, כשהחילים כוננו שוב את
רוביהם, היה העולה על הברקדה הולך לקראת המות
הנכון, מפני סכנה כזו נרתע גם האמיץ
שבאמיצים, וגם אני’ולרא בעצמו היה כאחוז
חלחלה.&gt;
“האין איש אשר ירהיב עז בנפשו?”




ב


ברגע זה נראה בפתח בית האכסניה איש
זקן אחד – אבא מבף. הוא ישב עד עכשו דומם מאחורי
שלחן המכירה; הוא ראה את עצמו איש אובד ולא חכה
אלא למות שיבוא ויביא לו שכחת עולמים. רק
התהום האחרונה היתה עוד לפניו.

הוא נגש והוציא את הדגל בחזקה מידי
אני’ולרא, שנרתע לאחור מתמהון, ואחר כך,
באין איש אשר יעז לעזר לו או לעכב בידו, התחיל
אותו זקן בן שמונים עולה לאט לאט במדרגות האבן
שהתקנו מאחורי הברקדה, ובלכתו היה ראשו
מתנדנד אך צעדיו היו בטוחים.
משהגיע למרום המדרגות הניף הישיש
– שהיה ברגע זה בעיני המתקוממים כדמות גבורה
שלא מעולם זה, כסמל ההגשמה למהפכה של שנת
1793 – את הדגל האדם, והוציא מפיו את הקריאה: "תחי



המהפכה! תחי הרפובליקה! אחוה! שויון



ומות!"

מן העבר השני הגיע אל המתקוממים
הקול המצוה להתפזר. לאחר זה נשמע קול קורא
בעז:

“הסתלקו מכאן!”

“תחי הרפובליקה!” קרא מבף ונופף את הדגל מתוך התלהבות אין קץ.

“ירו!” נשמע שוב קול אדיר.

ובשניה התפוצץ שגר יריות דומה לירית תותח.
הישיש נפל על ברכיו, שב והתרומם
וצנח אחרי כן לאחוריו, כשידיו מצלבות והוא נופל
לארץ קשה גוף כקרש.




ג


עת שנטלו את גופתו המתה של מבף
ונשאו אותה לבית האכסניה, הבחין גברוש פתאם
וראה כי האויב מתגנב לגשת עד הבריקדה.
“הוו זהירים! האויב בא!” קרא הנער.
כלם שבו והשתערו בחפזון רב מתוך
בית האכסניה. הדבר נעשה בדי שהות אחרונה,
מאחר שנראו כבר פגיוני רובים כשהם נשאים
ובאים כנגד הבריקדה. כמה חילים גבוהי קומה מן
המשמר העירוני טפסו ועלו על האומניבוס, אחרים
דחקו את רגלי גברוש, שנרתע מפניהם צעד צעד
לאחור, והמריצוהו לבוא בפרצה.

זה היה רגע של משבר; עוד דק אחד והבריקדה היתה עלולה לפול בידי האויבים.
בהורל השתער לקראת אחד מאנשי
המשמר העירוני והפיל אותו חלל. השני דקר את
בהורל בפגיון הרובה. איש אחר מן החילים הפיל את
קורפירק, שהיה הולך וקורא לעזרה. המגדל
שביניהם, הדומה במראהו ממש לענק, נטה את
פגיון רובהו והתנפל על גברוש. הנער לקח את
רובהו של י’בר לבין זרועותיו הדקות, כונן בלי
פחד את הרובה כנגד הענק וירה יריה. אולם אבוי!
י’בר לא מלא את רובהו. איש המשמר העירוני שלח את
ידו להטיל את הפגיון.

ואולם בטרם יפגע הפגיון בגופו של
גברוש, וכלי הנשק נשמט כבר מידי החיל. כדור
חלף את מצחו והוא נפל לארץ סרוח על גבו. גם אותו
חיל, שהביא את קורפירק בסכנה, כדור פגע
בחזהו והפיל אותו חלל.

המציל, שבא בהסח הדעת, היה מריוס.




ד


מריוס היה עד ראיה לתחלתה של תגרה
זו מדי עמדו בפנת רחוב מונדטור והוא מפקפק
ורועד. אבל הוא לא יכל לעמד הרבה זמן כנגד
הסחרחרת המושכת אותו לתוך התהום. כשגדלה
הסכנה, כשמותו של בהורל קרא לנקמה וקולו של
קורפירק קרא לעזרה – התנפל מריוס לבין הנלחמים
כשאקדחו בידו, והציל את גברוש ואת
קורפירק.

בינתים והמון רב מן התוקפים טפס ועלה
על הבריקדה, אבל הללו לא הרהיבו עז בנפשם
לצעד הלאה ולקפץ למטה. הם פחדו לנפשם מאורב,
מפח יוקש וממזמת מלחמה, והיו הולכים ומביטים
כלפי מטה כאלו עמדו על שפתו של גב
אריות.

מריוס היה עכשו מחסר נשק, מאחר שהשליך מידו את שני האקדחים, אבל הוא נתן את
דעתו על החבית המלאה אבק שרפה שעמדה באולם
האורחים. הוא טלטל והוציא את החבית החוצה, כשהוא
מתעלם על שדה המערכה בתוך עשן היריות,
והתחמק להביא את החבית עד המקום ששם בער
הלפיד. ובכדי שהות אחרונה, לפני שהריע שוב קול



הפקדה “ירו”!

הרעים קול אדיר כלפי החילים:
“שובו לאחור ואם לא אפוצץ את הכל!”
הוא שבר את מכסה החבית והיה מחזיק בידו את הלפיד.
“וגם את עצמך תרוצץ בהתפוצצות זו,” קרא סרג’נט אחד
“גם את עצמי ארוצץ – בודאי שכך!”
עוד זה מדבר ועל הבריקדה לא נשאר אף איש אחד.

התוקפים נסו מנוסה מבהלת עד לקצה
הרחוב, כשהם מפקירים את מתיהם ואת פצועיהם,
ונעלמו בחשכה.
הבריקדה יצאה מכלל סכנה.




ה


כלם שתו על מריוס. קורפירק נפל על צואריו.
“בבואך היית לנו לאשר רב,” קרא קומפר.
“חרב חדה היתה מנחת על צוארינו,” אמר לגל.
“לולא אתה אבדתי,” אמר קורפירק.
“לולא אדוני שעמד לי היו הללו משטים בי,” העיד גברוש.
מריוס חקר לדעת:
“מי הוא מנהיגכם?”
“אתה הוא מנהיגנו!” החזיר אני’ולרא.
ופתאם נתגלה דבר מצער שהקדיר את
שמחת האנשים השמחים לשחרור הבריקדה. בשעת
המפקד נעדר אחד החברים האהובים ביותר
והנועזים, הלא הוא י’ן פרובר. חפשוהו בין
הפצועים ובין המתים ולא מצאוהו. היה ברור אפוא
שהוא נלקח בשבי.

“אחד מידידינו נמצא ביניהם,” אמר קומפר
לאני’ולרא, "ואתנו נמצא אחד מאנשי שלומם



הרוצה אתה במותו של המלשין?"
“אמנם כן”, החזיר אני’ולרא, “אבל יותר מזה אני רוצה לראות את פרובר בחיים.”
שיחה זו התנהלה באולם נמוך הקומה, ליד עמודו של י’בר.

“טוב הדבר,” חזר קומפר ואמר, “ובכן אני
אקשר את מטפחתי לקצה הרובה שלי, אלך אליהם
כאיש בינים ואציע להם את החלופין.”
“הסכת ושמע!” קרא פתאם אני’ולרא והניח את ידו על גב זרועו של קומפר.
מקצה הרחוב השני הגיעה אושה מעוררת חשד שהעידה כי מטפלים שם ברובים.

“תחי צרפת! יחי העתיד!” עלה קול שהכירו בו כי הוא קולו האמיץ של פרובר.

עלה ברק אור והתפוצץ שגר יריות. ושוב נשתררה דממה.

הם המיתו אותו ביריה!" קרא קומפר.

אני’ולרא נתן את עיניו בי’בר ואמר:

“ידידיך חרצו עליך משפט מות.”








ו


מריוס שמע פתאם כי מי-שהוא קרא
בשמו. הוא נתחלחל מאחר שהכיר כי קול זה עצמו
קרא אליו לפני שעתים, בעד הסורג אשר ברחוב
פלומה.

שנוי אחד היה נכר על כל פנים בקול – הוא נשמע לאזן כרפה עד מאד.
הוא אמר ללכת הלאה, בחשבו את הדבר
לטעות, לתרמית החושים שבאה לו מתוך השפעתם
של המארעות המפלאים, אבל הקול חזר ונשמע
בשניה:

“האדון מריוס!”
עכשו יצא הדבר מכלל ספק; אזנו קלטה
את הקול ברור מאד. אבל גם הפעם לא תפסה עינו שום
דבר.
“לרגליך, אדוני!” קרא הקול.
מריוס גחן לארץ והבחין בדמות אדם שהתקרבה אליו מתוך זחילה.
“וכי לא הכרתני?”

“לא.”

“אפונין.”

מריוס כרע על ברכיו. אמנם כן, זאת היתה אפונין.
“כיצד הגעת לכאן? מה לך במקום הזה?”
“אני הולכת למות.”&gt;
לדברי התשובה האלה התנער מריוס משויון נפשו.
"האם נפצעת? המתיני נא רגע, אני



אשאך אל האולם. ישימו לך תחבשת. וכי נפצעת
פצע שיש בו סכנה? כיצד מתר לאחז בך שלא
לגרם לך יסורים? חושו נא לעזרה! לעזרה! – אל
אלהים! ואולם מה ראית לבוא הנה?"
והוא נסה לשים את ידו מתחת לגופה,
כדי להרים אותה מעל הארץ. תוך כדי כך נתקל
בידה, והיא נתנה את קולה בצעקת כאב.

האם גרמתי לך כאב?"

“במקצת.”

“הרי זה לא נגעתי אלא בידך.”

היא הראתה למריוס את ידה, והלז ראה בזו כעין חור כהה.

“מה היה לה לידך?”

“כדור חלף אותה.”

“איך קרה הדבר?”

“ההבחנת קדם בקנה רובה שהיה ערוך לקראת אדוני?”

“כן, וראיתי יד על פי הרובה.”

“זאת היתה ידי.”

"מה ראית לשטות זו! ואולם אשרינו שאין



בפצע זה משום סכנה. בואי נא אתי וישימו לך



תחבשת."

“הכדור,” נאנקה אפונין, "פלח את היד



ויצא דרך הגב. הרי זה יהיה ללא כל תועלת אם



תכניסני לתוך הבית. שב כאן על האבן סמוך
אצלי."

מריוס עשה כרצונה, והיא הניחה את ראשה בחיקו ואמרה:
“הנה כך, עכשו אני שרויה בטוב. וגם הכאב נסתלק ממני לגמרי.”

היא נאלמה דם לרגע אחד, אחרי כן
נתיגעה להסב את פניה כלפי מעלה והציצה בפני
מריוס.

“הייתי בעיניך כמכערת, וכי לא כך? –
עכשו גם אתה אינך אלא איש נדון למות. אין אדם
נפטר מכאן וחייו בידו. מה נורא הדבר לחשב כי
אנכי קראתיך לבוא הנה! ואולם הלא חפצתי שמותי
יקדים לבוא לפני מותך. לאחר שהכדור פלח את
גופי עשיתי את דרכי לכאן בזחילה והייתי
ממתינה לבואך. הו, אלו ידעת עד כמה סבלתי! את
חלוקי נשכתי בשני מגדל הכאב. ואולם עכשו
אני שרויה בטוב. התזכר עוד את היום אשר באתי
אליך לחדרך והעמדתי את פני כנגד הראי? ואיך
שבאתי לראות את פניך בפעם אחרת, ואתה אז
בשדרה, על פני ככר הדשא? הצפרים שרו שירים
ערבים כל כך! מאז לא עבר עוד הרבה זמן. – השמש
שלחה חם נעים, הקר לא ענה את הגוף. העודך זוכר,
האדון מריוס? מה מאשרה אנכי! עכשו אנחנו
עומדים למות שנינו יחד.”

בדברה את דבריה היתה ידה מוטלת על
גב חזה, והדם היה נדחף ובא מתוך החזה כאותו
יין הזורם דרך מקום המגופה.

מריוס נסתכל בפני האמללה מתוך רחמים רבים. זו קראה פתאם:
“אבוי לי, הדבר מתחיל שוב. אני נחנקת.”
ברגע זה עלה קולו המצלצל של גברוש.
“הרי זה אחי! מוטב שלא יראני. הוא עלול לגדף ולחרף אותי.”
מריוס עשה תנועה שהביעה השתוממות.
“בבקשה ממך, אל תלך מאתי. הדבר לא יארך הרבה זמן!”
היא ישבה זקופה כמעט, ואולם קולה
נעשה רפה ומפעם לפעם כבדה נשימתה כנשימת
גוססת. היא הקריבה ככל אשר יכלה את פניה לראשו
של מריוס, ופתחה פתאם ואמרה:
“אף גם זאת. אינני רוצה לרמות אותך.
בכיסי שמור אתי מכתב המיעד לאדוני. אתמול בא
לידי. הייתי צריכה לשים אותו בתבת המכתבים.
אולם אני החזקתי אותו אצלי. בודאי תתקצף בי
בעת שנתראה פנים בעולם הבא. ועכשו – גמל לי
בעד כל עמלי. תן לי הבטחה…”






עמ 740.png







היא נשתתקה.

“תן לי הבטחה…”

“לא אמנע ממך דבר!”

“לאחר שאמות תנשקני נא נשיקה על מצחי. אני ארגיש בנשיקה זו.”
היא פקחה עוד פעם את עיניה והפטירה בלחישה:
“דומה שאני אוהבת אותך במקצת.”




ז


מריוס קים את הבטחתו. ואולם לאחר
שעצם את עיניה ונשק לה למתה על מצחה הקר, נכנס
לחדר בית האכסניה וקרא את הכתוב במכתב
הקצר:

"מריוס שאהבה נפשי!
לצערי יצאה החלטה מאת אבי כי נצא
לדרך בלי שהות. הערב נבוא לגור ברחוב הום ארמה
מספר 7. בעוד שמונה ימים נהיה בארץ
אנגליה.

4 ליוני.

הנאמנה לך

קוזט".





את המכתב הזה מסרה קוזט לידי בחור
אחד שהיה משוטט על יד הגן. ואולם אותו בחור היה –
אפונין. ואף היא, בהיותה לבושה בגדי גבר, יעצה
לי’ן ולי’ן שיעקר את דירתו, משום שלא היתה
בטוחה כי כחה רב לה להניא את הבריונים גם פעם
שניה מהתנפל על האדון הזקן. וכשהיא שמעה
מפי קורפירק, כי חבר הידידים עומד לשתף את עצמו
במלחמת הבריקדות, העלתה מיד בדעתה כי
מריוס, השרוי במצב נפש מרסק, ימהר אף הוא
למלחמה זו שאין ממנה כל תקוה לנצחון.

מריוס הלך אחרי הרהוריו: כיון שקוזט
עתידה לצאת לארץ אנגליה ואבי זקני מאן לתת לי
התר-נשואין – הרי נפתרה השאלה לחלוטין. עכשו
לא היה מחיב למלא אלא שני דברים: ראשית כל,
למסר ברכת פרדה לקוזט ושנית, להציל את חיי
גברוש.

הוא קרע עלה אחד מתוך קנטרס של כיס ורשם עליו בעפרון את השורות הבאות:
“הנשואין שלנו אינם בגדר האפשרות.
פניתי בענין זה לאבי זקני, והוא מנע ממני את
הרשיון. באתי לביתך ולא מצאתיך. את ההבטחה
שנתתי לך אני אקים. אני רוצה למות. בעת
שיגיעך מכתב זה כבר תהא רוחי שרויה על ידך
ומאצילה עליך את בת צחוקה.”

הוא קפל את עלה הניר ורשם על הצד
השני את הכתבת. לבסוף רשם עוד תוספת דברים על
הצד הראשון:

“שמי הוא מריוס פונטמרסי. יואילו נא
להביא את גופי המת לאבי זקני, מר ג’ילנורמן, רחוב
פי-דו-קלור, מספר 6.”
הוא השיב את הקנטרס לכיסו וקרא לגברוש.
“התואיל לעשות לי טובה?”

“מוכן ומזמן! עבדו אנכי בכל נפשי
ובכל מאדי. לולא אדוני לא הייתי עכשו חי
וקים.”

“קח מידי את המכתב הזה. שים מיד את
פעמיך לדרך ומחר בבקר תמסרנו לידי העלמה
קוזט פושלבן, רחוב הום-ארמה מספר 7.”

הנער הנאזר בגבורה ענה:
“כן הדבר, ואולם בינתים תלכד הבריקדה ואני לא אהיה באותו מעמד.”
“קרוב לודאי כי המלחמה לשם
הבריקדה תתחיל רק לעת בקר ושעת ההתקפה לא
תקדים לבוא לפני צהרים של יום מחר.”
“ואלו אמרתי לדחות את ענין המכתב של אדוני עד למחר בבקר?”
“כי אז החמצת את השעה. אותו זמן
יהיו כבר כל הדרכים סגורות בפנינו. אין לך אלא
לצאת תכף ומיד לדרך.”

גברוש לא ידע להשיב דבר והיה מגרד
את ראשו. ופתאם נזדרז לתפס את המכתב
ואמר:

“יהי כן! הדבר עומד להעשות!”
וזה שעלה במחו:

“שעת חצות עוד לא הגיעה, רחוב הום-ארמה
נמצא במרחק לא רב מכאן, ואם אמהר לעשות את
דרכי יעלה בידי לשוב הנה בעוד מועד.”










ספר אחד: -עשר מעשי הגבורה של המיאשים









א


עוד לא נראה כל אויב. שעון המגדל אשר
לבית הכנסיה סן-מרי השמיע את השעה העשירית.
איש לא פתח את פיו לדבר; הם רק הטו את אזנם
לשמע אם קול שאון לא יבשר את בואם של אנשי
הצבא.

ופתאם נשמע קול רענן מנער אשר עלה
מרחוב סן-דני וירה לתוך דממת הלילה האימה את
פזמונו הנעלס, זה שקריאת תרנגל צוהלת
במשובה לותה אותו כחרוז חוזר.

הידידים השנים לחצו זה לזה יד.
“גברוש!” אמר אני’ולרא.
“הוא מתכון להזהיר אותנו,” אמר קומפר.
ברגע זה עלה קול צעדים נחפזים;
מי-שהוא טפס ועבר על פני האומניבוס בזריזות של
מוקיון, ומיד ראו את גברוש כשהוא קופץ ויורד
למטה.

“הבו לי את הרובה!” קרא גברוש מתוך נשימה כבדה. “הללו הולכים ובאים!”
כל חיל המצב של הבריקדה היה כאלו
נגע בו זרם חשמלי וכל אחד ואחד שלח את ידו אל
הנשק. אף גברוש לקח את הרובה שהיה שיך קדם
לי’בר.

לרגלי הבריקדה הגדולה כרעו
ארבעים ושלשה אנשים מן המתקוממים, בכלל זה
אני’ולרא, קומפר, קורפירק, לגל, י’ולי, בהורל
וגברוש, וכלם נתנו את רוביהם העומדים לירות לבין
אבני הכביש שהיו על הנדבך העליון של הבנין
כעין חורים ליריה. ששה אנשים אחרים נתיצבו על
יד חלונותיו של בית האכסניה ופיאי היה
מצביאם.

עברו עוד רגעים אחדים, ואולם מיד עלתה
המלה כבושה אשר להמון צעדים כבדים והלכה הלך
והתקרב. לבסוף נדם השאון וכל אזן דמתה לשמע
קול נשימתם של המון בני אדם הנמצאים בקצה רחוב
שנוררי. והנה הריע מתוך החשכה קול עז הקורא:
“מי כאן?” ותוך כדי כך קשקשו רובים שסלקו מעל
שכם.

אני’ולרא החזיר בקול עז המביע גאוה:
“המהפכה הצרפתית!”

“ירו!” רעם לעמתו קול מתוך החשכה.
ברק אור נפל על פני הרחוב, כאלו כבשן אש פתח את לועו לרגעים אחדים.
ואחרי זה התפוצץ קול אדיר. הכדורים
עפו בצפיפות מרבה כל כך, שיצול האומניבוס
נשבר בחלקו העליון והדגל נשמט ממקומו.
אימה לפפה ביד קרה את הנתקפים. אפילו
אמיצי הלב שבהם נרתעו מפחד. נראה היה כי
האויבים מרבים עד כדי גדוד שלם.
“אל תנהגו בזבוז באבק השרפה,
חברים.” קרא קורפירק. “ירו בהם לאחר שיצאו אל
פני הרחוב!.”

“ואולם ראשית כל,” אמר אני’ולרא, “צריך להשיב את הדגל למקומו.”
הוא הרים את הדגל אשר נפל על הארץ לרגליו.
“למי אמץ לב?”
ברגע זה, כשהחילים כוננו שוב את
רוביהם, היה העולה על הברקדה הולך לקראת המות
הנכון, מפני סכנה כזו נרתע גם האמיץ
שבאמיצים, וגם אני’ולרא בעצמו היה כאחוז
חלחלה.

“האין איש אשר ירהיב עז בנפשו?”




ב


ברגע זה נראה בפתח בית האכסניה איש
זקן אחד – אבא מבף. הוא ישב עד עכשו דומם מאחורי
שלחן המכירה; הוא ראה את עצמו איש אובד ולא חכה
אלא למות שיבוא ויביא לו שכחת עולמים. רק
התהום האחרונה היתה עוד לפניו.

הוא נגש והוציא את הדגל בחזקה מידי
אני’ולרא, שנרתע לאחור מתמהון, ואחר כך,
באין איש אשר יעז לעזר לו או לעכב בידו, התחיל
אותו זקן בן שמונים עולה לאט לאט במדרגות האבן
שהתקנו מאחורי הברקדה, ובלכתו היה ראשו
מתנדנד אך צעדיו היו בטוחים.

משהגיע למרום המדרגות הניף הישיש
– שהיה ברגע זה בעיני המתקוממים כדמות גבורה
שלא מעולם זה, כסמל ההגשמה למהפכה של שנת
1793 – את הדגל האדם, והוציא מפיו את הקריאה: “תחי
המהפכה! תחי הרפובליקה! אחוה! שויון
ומות!”

מן העבר השני הגיע אל המתקוממים
הקול המצוה להתפזר. לאחר זה נשמע קול קורא
בעז:

“הסתלקו מכאן!”

“תחי הרפובליקה!” קרא מבף ונופף את הדגל מתוך התלהבות אין קץ.
“ירו!” נשמע שוב קול אדיר.
ובשניה התפוצץ שגר יריות דומה לירית תותח.
הישיש נפל על ברכיו, שב והתרומם
וצנח אחרי כן לאחוריו, כשידיו מצלבות והוא נופל
לארץ קשה גוף כקרש.




ג


עת שנטלו את גופתו המתה של מבף
ונשאו אותה לבית האכסניה, הבחין גברוש פתאם
וראה כי האויב מתגנב לגשת עד הבריקדה.
“הוו זהירים! האויב בא!” קרא הנער.
כלם שבו והשתערו בחפזון רב מתוך
בית האכסניה. הדבר נעשה בדי שהות אחרונה,
מאחר שנראו כבר פגיוני רובים כשהם נשאים
ובאים כנגד הבריקדה. כמה חילים גבוהי קומה מן
המשמר העירוני טפסו ועלו על האומניבוס, אחרים
דחקו את רגלי גברוש, שנרתע מפניהם צעד צעד
לאחור, והמריצוהו לבוא בפרצה.

זה היה רגע של משבר; עוד דק אחד והבריקדה היתה עלולה לפול בידי האויבים.
בהורל השתער לקראת אחד מאנשי
המשמר העירוני והפיל אותו חלל. השני דקר את
בהורל בפגיון הרובה. איש אחר מן החילים הפיל את
קורפירק, שהיה הולך וקורא לעזרה. המגדל
שביניהם, הדומה במראהו ממש לענק, נטה את
פגיון רובהו והתנפל על גברוש. הנער לקח את
רובהו של י’בר לבין זרועותיו הדקות, כונן בלי
פחד את הרובה כנגד הענק וירה יריה. אולם אבוי!
י’בר לא מלא את רובהו. איש המשמר העירוני שלח את
ידו להטיל את הפגיון.

ואולם בטרם יפגע הפגיון בגופו של
גברוש, וכלי הנשק נשמט כבר מידי החיל. כדור
חלף את מצחו והוא נפל לארץ סרוח על גבו. גם אותו
חיל, שהביא את קורפירק בסכנה, כדור פגע
בחזהו והפיל אותו חלל.

המציל, שבא בהסח הדעת, היה מריוס.




ד


מריוס היה עד ראיה לתחלתה של תגרה
זו מדי עמדו בפנת רחוב מונדטור והוא מפקפק
ורועד. אבל הוא לא יכל לעמד הרבה זמן כנגד
הסחרחרת המושכת אותו לתוך התהום. כשגדלה
הסכנה, כשמותו של בהורל קרא לנקמה וקולו של
קורפירק קרא לעזרה – התנפל מריוס לבין הנלחמים
כשאקדחו בידו, והציל את גברוש ואת
קורפירק.

בינתים והמון רב מן התוקפים טפס ועלה
על הבריקדה, אבל הללו לא הרהיבו עז בנפשם
לצעד הלאה ולקפץ למטה. הם פחדו לנפשם מאורב,
מפח יוקש וממזמת מלחמה, והיו הולכים ומביטים
כלפי מטה כאלו עמדו על שפתו של גב
אריות.

מריוס היה עכשו מחסר נשק, מאחר
שהשליך מידו את שני האקדחים, אבל הוא נתן את
דעתו על החבית המלאה אבק שרפה שעמדה באולם
האורחים. הוא טלטל והוציא את החבית החוצה, כשהוא
מתעלם על שדה המערכה בתוך עשן היריות,
והתחמק להביא את החבית עד המקום ששם בער
הלפיד. ובכדי שהות אחרונה, לפני שהריע שוב קול
הפקדה “ירו”!

הרעים קול אדיר כלפי החילים:
“שובו לאחור ואם לא אפוצץ את הכל!”
הוא שבר את מכסה החבית והיה מחזיק בידו את הלפיד.
“וגם את עצמך תרוצץ בהתפוצצות זו,” קרא סרג’נט אחד.
“גם את עצמי ארוצץ – בודאי שכך!”

עוד זה מדבר ועל הבריקדה לא נשאר אף איש אחד.
התוקפים נסו מנוסה מבהלת עד לקצה
הרחוב, כשהם מפקירים את מתיהם ואת פצועיהם,
ונעלמו בחשכה.

הבריקדה יצאה מכלל סכנה.




ה


כלם שתו על מריוס. קורפירק נפל על צואריו.
“בבואך היית לנו לאשר רב,” קרא קומפר.
“חרב חדה היתה מנחת על צוארינו,” אמר לגל.
“לולא אתה אבדתי,” אמר קורפירק.
“לולא אדוני שעמד לי היו הללו משטים בי,” העיד גברוש.&gt;
מריוס חקר לדעת:

“מי הוא מנהיגכם?”

“אתה הוא מנהיגנו!” החזיר אני’ולרא.

ופתאם נתגלה דבר מצער שהקדיר את
שמחת האנשים השמחים לשחרור הבריקדה. בשעת
המפקד נעדר אחד החברים האהובים ביותר
והנועזים, הלא הוא י’ן פרובר. חפשוהו בין
הפצועים ובין המתים ולא מצאוהו. היה ברור אפוא
שהוא נלקח בשבי.

“אחד מידידינו נמצא ביניהם,” אמר קומפר
לאני’ולרא, “ואתנו נמצא אחד מאנשי שלומם.
הרוצה אתה במותו של המלשין?”

“אמנם כן”, החזיר אני’ולרא, “אבל יותר מזה אני רוצה לראות את פרובר בחיים.”
שיחה זו התנהלה באולם נמוך הקומה, ליד עמודו של י’בר.
“טוב הדבר,” חזר קומפר ואמר, “ובכן אני
אקשר את מטפחתי לקצה הרובה שלי, אלך אליהם
כאיש בינים ואציע להם את החלופין.”
“הסכת ושמע!” קרא פתאם אני’ולרא והניח את ידו על גב זרועו של קומפר.

מקצה הרחוב השני הגיעה אושה מעוררת חשד שהעידה כי מטפלים שם ברובים.
“תחי צרפת! יחי העתיד!” עלה קול שהכירו בו כי הוא קולו האמיץ של פרובר.
עלה ברק אור והתפוצץ שגר יריות. ושוב נשתררה דממה.

הם המיתו אותו ביריה!" קרא קומפר.
אני’ולרא נתן את עיניו בי’בר ואמר:
“ידידיך חרצו עליך משפט מות.”








ספר שנים־עשר רחוב הום־ארמה






בחמישי ביוני בערב עבר י’ן ולי’ן



ואתו קוזט ומרת טוסן לגור ברחוב הום־ארמה, במקום



שהיתה עתידה להתגלגל עליו שואה.

לא בלי שנסתה להתנגד לכך יצאה



קוזט את הבית שברחוב פלומה. זאת היתה הפעם



הראשונה שכל אחד מהם גלה את רצונו המיחד,



המתנגד לרצון חברו, ונתגלע ביניהם נגוד אם



כי לא מלחמה, ואולם י’ן ולי’ן לא נרתע אף במקצת



בפני טענותיה של קוזט. הוא חשב בודאות כי



רודפים שומרים את עקבותיו, ולכן היתה קוזט מכרחה



להכנע.

ובכן עברו לגור בדירה החדשה, כשכל



אחד מהם נתון למחשבותיו במדה כזו שלא יכל



להוציא אף הגה מפיו ולא נתן את דעתו על מצב



נפשו של השני.

י’ן ולי’ן לקח אתו את מרת טוסן, בחשבו



כי לא יוסיף עוד לשוב אל הבית שברחוב



פלומה.

כדי שיהיו פטורים בשעת היציאה עד



כמה שאפשר מתשומת לב ומתשומת עין, התקין י’ן



ולי’ן שיעקרו את דירתם מן הביתן שברחוב



פלומה בשעת בין השמשות, ולפיכך הספיק לה



הזמן לקוזט כדי שתכתב מכתב למריוס. הם לא



הגיעו לרחוב הום־ארמה אלא לאחר שירדה



החשכה.

דירתם החדשה נמצאה בקומה השניה



שבבנין האחורי והכילה שני חדרי שנה, אולם־אכל



וחדר מטבח בצרוף תא קטן, ששמש מקום משכב



למרת טוסן. הכל היה מסדר כהלכה.

בדירה החדשה ראה י’ן ולי’ן את עצמו



שוב שוכן לבטח. הוא התחיל נותן את דעתו על העתיד;



אחת היתה לו אם הוא ישב באנגליה או בצרפת,



ובלבד שקוזט ישבה אתו יחד. עכשו חדל מפקפק



בדבר, אם הוא לבדו עלול להביא אשר לקוזט. ויותר



מזה לא שאל לעצמו י’ן ולי’ן מן החיים.

ובעודו מתהלך הנה והנה בחדר,



כשהוא אפוף הזיות נעימות, והנה נתקל מבטו פתאם



בדבר־מה זר ומוזר עד מאד.

מתוך המראה, הנתונה באלכסון על פני ארון הכלים, נשקפו לעיניו המלים האלה:

"מריוס שאהבה נפשי!

לצערי יצאה החלטה מאת אבי, כי נצא



לדרך בלי שהות, הערב נבוא לגור ברחוב הום־ארמה



מספר 7. בעוד שמונה ימים נהיה בארץ



אנגליה.

הנאמנה לך

קוזט."





אחוז פחד קפא י’ן ולי’ן על מקומו.

משנכנסו לדירה החדשה הניחה קוזט



את תיק הכתיבה שלה על גב ארון הכלים, לפני



המראה, ולא לקחה אותו משם. כמו כן היה מנח שם



למעלה אותו גליון של ניר סופג שקוזט הטביעה בו



את מכתבה.

במראה נשקפה אפוא בבואת המכתב.



מובן מאליו כי התמונה שבמראה לא היתה אלא



הפוכה, ואולם כיון שקדם כבר הטבעו אותיות



הכתב על פני הסופג באפן הפוך, לכן ראתה אותן



עכשו העין בצורתן הראשונה והנכונה.

י’ן ולי’ן נתקרב לצד המראה וקרא



בשניה את דברי המכתב, אבל לא האמין במה שראו



עיניו.

ברכיו כשלו, הגליון נשמט מידיו



והוא צנח על כסא שעמד על יד ארון הכלים. אכן חשך



עליו עולמו, קוזט ערכה את הדברים האלה לפלוני



אלמוני. ופתאם נתעורר ה“אני” הקודם שלו ונתן את



קולו בשאגת חמה, כאותו האריה השואג בשעה



שרוצים להוציא מכלובו את הכלב שנתן לו



לחבר.

תקיפותו המוסרית של י’ן ולי’ן לא



נצחה עד עכשו על ידי הגורל, עם כל שגורל זה



המיט על י’ן ולי’ן נסיונות רבים וקשים. הוא העמיד



בסכנה את חרותו ואת חייו, הכל אבד לו, כל העני



שבעולם נתרגש לבוא עליו, ובכל זאת נשאר איתן



ונקי מפניות כאחד המתענה על קדוש השם. ואולם



עכשו נראתה ישרותו כעומדת להתמוטט, זו ישרותו



שהדפה אחור כמה וכמה סערות.

כי הנה מכל הענויים, שגלל עליו



הגורל לשם נסיון, כבדה עליו ביותר המצוקה



הזאת אשר נפשו דחתה אותה מעליה בכל צערה ובכל



נימיה. הלא עכשו נשקפה לו סכנה שיאבד את



הנפש האהובה עליו. אמנם הוא לא אהב אותה אלא



אהבת אב בלבד, ואולם גם לה לא היה איש אוהב אחר



חוץ מאביה. עכשו נמצא לה איש אחר, הוא, י’ן ולי’ן,



לא שמש לה עכשו אלא אב בלבד, הוא אינו שקול עוד



בעיניה כנגד הכל.

וכשנוכח י’ן ולי’ן לדעת כי יבוא יום



וקוזט תלקח מעליו, כי היא התחילה כבר נמוגה מעל



פניו כמים וכאד; כשנתגלתה לעיניו ההוכחה



המכריעה והעידה על קוזט, כי לבה פונה לאיש אחר,



– גדל צערו של י’ן ולי’ן עד לבלי נשוא. הנה



התוצאה האחרונה לכל מעשיו הרבים אשר עשה!



וכשהעלה במחשבתו כי לא יוסיף עוד להיות נחשב



בעיני קוזט וכי מציאותו תשכח כליל מלבה –



התקומם ברב חמה, כפי שהזכרנו כבר למעלה, רגש



האנכיות שבקרבו.

וכשהביט י’ן ולי’ן לנפשו ראה



בחדריה את השנאה. כי הוא הכיר מיד לדעת מידי



מי באה לו המכה. מקרים מיחדים, תאריכי זמן,



כמה פרטים מתוך הליכותיה של קוזט, שעלו עכשו



בזכרונו – כל אלה הראוהו לדעת, כי מחבל אשרו



אינו אלא אותו הולך בטל צעיר לימים שהיה עובר



לעיניו בגן הלוקסמבורגי.

אותה שעה, כשהיה הולך ומוסר את עצמו



בידי הרגש הזה, נכנסה מרת טוסן אל החדר. הוא אמר



אליה:

“תואילי נא להגיד לי היכן הוא מקום המעשה. וכי זה ידוע לך?”

“מה רצון אדוני, בבקשה?”

“הלא את אמרת לי קדם כי פרצה באיזה מקום מרידה?”

“נכון הדבר! סמוך לבית הכנסיה סן־מרי.”

לאחר חמשה רגעים ישב י’ן ולי’ן בחוץ,



על אחת מאבני השפה של הכביש שנמצאה ליד



ביתו, והיה נותן את אזנו לשמע אל קולות מרחקים.



אותה שעה שררה כבר אפלה.








ב


י’ן ולי’ן האריך לשבת על גב האבן



וקפא כאיש אשר אין בו רוח חיים. העוברים ושבים,



שלא היו מרבים, לא השגיחו בו. גם האיש מדליק



הפנסים עבר עליו בלי לתת בו עין. השעון שעל



בית הכנסיה הקרוב השמיע את השעה האחת־עשרה.



ואולם כעבר זמן לא רב התחילו נשמעים קולות יריה



של רובים. י’ן ולי’ן התנער לקום, אבל מיד חזר וצנח



על מקומו.

והנה הגיע לאזנו קול צעדים. זה בא



גברוש. הנער נראה כמחפש דבר־מה. הוא הבחין


בי’ן ולי’ן, אבל לא השגיח בו כלל. לאחר שנשא


את עיניו להביט למעלה חזר והביט למטה, התרומם על



בהנות רגליו, משש את הדלתות ונוכח כי כלן



כאחת היו סגורות על מסגר ובריח וחסומות בכל



מחסום.

י’ן ולי’ן, שעד לאותו רגע לא היה מסגל



לפנות בדברים לשום בן אדם ולא יכל אפילו לענות



דבר לשאלה סתם, הרגיש פתאם כי הוא נמשך אל



הנער המסכן בכח שאין לעמד נגדו.

“שמע נא, הפעוט,” שאל י’ן ולי’ן, “מה אתה מבקש כאן? וכי צריך אתה לאיזה דבר?”

“אף אתה פעוט,” החזיר גברוש. “אנכי שרוי ברעב.”

י’ן ולי’ן שלח את ידו לתוך כיסו והוציא מטבע בת חמשה פרנקים.

ואולם גברוש, שלא יכל לעמד או לשבת במנוחה אף רגע אחד, הרים אבן מעל הארץ.

"כאן אתם מניחים עוד לפנסים שיהיו



דולקים. הרי זה מעשה אשר לא יעשה ואין להתיר



אותו. הבה נפגם בשלמותם של אלה."

ובאמרו את הדברים האלה פלח את אחד



הפנסים באבן שירה והסב מהומה גדולה כל כך,



שאנשי הבית הקרוב העמיקו להתחבא תחת



השמיכה והעלו בזכרונם את מוראותיה של שנת


1793.


י’ן ולי’ן נגש אל גברוש.

“נער מסכן זה שרוי ברעב,” הפטיר



בחשאי והטיל לתוך ידו את המטבע בת חמשת



הפרנקים.

גברוש הרים את חטמו, כשהוא משתומם



עד בלי די על המטבע רבת הערך. הוא התבונן בה



וראה כי היא עשויה כסף, והדבר נתכבד בעיניו.



את מציאותן של מטבעות בנות חמשה פרנקים ידע רק



על פי השמועה, ועכשו היה שמח להחזיק בידו את



אחת המטבעות הנחשבות האלה. פרצוף מטבע זה,



חשב הנער, ראוי הוא שאתבונן בו ביתר



עיון.

הוא הסתכל בה זמן מה מתוך כונת לב



דוממה. ואולם לבסוף הפנה את עצמו כלפי י’ן



ולי’ן, הושיט את המטבע ואמר בקול של אדם



המכבד את עצמו:

“הרי לא נתת לי, אדוני, מטבע זו כדי שאמנע את עצמי מפוצץ את הפנסים?”

“רשאי אתה לפוצץ כל מיני דברים שבעולם.”

“כבודו הוא איש טוב,” פסק גברוש את דינו וטמן את המטבע בכיסו.

והוסיף ושאל ביתר אמון:

"וכי דירתו היא ברחוב זה?

“כן; כלפי מה אתה שואל?”

“אפשר שיראה לי היכן הוא הבית מספר שבעה?”

“לשם מה דרוש לך אותו בית מספר שבעה?”

“אין מגלים דבר זה לזרים.”

רעיון חלף פתאם במחו של י’ן ולי’ן.

“אני מצפה למכתב. האם לא אתה המביא?”

“לכבודו? לא בזה אנו עוסקים! כבודו אינו אשה.”

“המכתב מיעד לעלמה קוזט.”

“קוזט? המ, דומני שכך הוא שמה.”

“כן הדבר. תן לי אפוא את המכתב. אני אהיה המקבל.”

“אם כך הרי ידוע לו בודאי שאני בא מן הבריקדה?”

“מובן מאליו.”

גברוש שלח את ידו לתוך הכיס, הוציא



ניר מקפל וחלק לו לזה את אותות הכבוד הנהוגים



בצבא.

“הכבוד לאגרת האחשתרנים שיצאה מלפני הממשלה הזמנית.”

“הבה לי את המכתב!”

גברוש היה עוד כמהסס.

“בעצם נראה לי שכבודו הוא איש ראוי לאמון – הנה המכתב!”.



“הדרוש למסר את התשובה על יד בית הכנסיה סן־מרי?” שאל י’ן ולי’ן.



"לגמרי לא. אלו רצה להגיע לשם היה



מכרח לכתת את רגליו ‘על עצים ואבנים’, כפי פתגם



ההמון. המכתב נשלח מאצל הבריקדה ולשם אני



חוזר עכשו."

ובאמרו את הדברים האלה הלך גברוש



או, יותר נכון, חמק לדרכו. אבל במשך דרכו עמד



עוד לנפץ פנסים ולהטיל אימה על בני אדם



“הגונים”.




ג


לאחר שנכנס י’ן ולי’ן לדירתו והעלה



אור בידים רועדות פרש את גליון הניר לנגד



עניו.

אדם השרוי בהתרגשות רבה אינו קורא



את הכתוב, אלא משתדל, כביכל, למצות את תכן



הכתב בחטיפה אחת, מדלג ומגיע אל הגמר, שב בח



ו אחורנית ורואה טובה לעצמו כשהוא דולה את העקר



אגב עיון ראשון.



גם י’ן ולי’ן לא קרא מתחלה במכתב אלא את המלים האלה:



“אני רוצה למות. בעת שיגיעך מכתב זה כבר תהא רוחי שרויה על ידך.”

חדוה אימה ופרועה תקפה אותו. הנה בא



קץ לדבר יותר מהר משאפשר היה לשער. אותו האיש,



שעמד לו לשטן על דרך אשרו, קם וסר הצדה מרצון



עצמו. היתכן שהוא מסלק כבר ברגע זה? לא. המות



עוד לא לקח אותו.

ואולם כעין אבן נגלה מעל לבו של י’ן



ולי’ן. דיו שיסתיר את הפתקה בכיסו, וקוזט לא



תדע כל ימיה מה שעלתה לו לאותו “האיש”. אשרהו



שכך נתגלגלו הדברים!

אבל השמחה הנכונה רחקה ממנו. מראהו היה כאיש קודר ועצוב.

לאחר שקרא את המכתב ירד למטה והעיר את השוער משנתו.

כעבר שעה יצא י’ן ולי’ן מביתו כשהוא



לבוש בגדי שרד של צבא האזרחים ונושא אתו את



כלי נשקו. השוער המציא לו את יתר הדברים שהיו



דרושים לזיון שלם. הוא נשא אתו רובה ממלא



ליריה ואמתחת מלאה תרמילי כדורים, וכך היה



הולך וצועד בדרך אל בנין השוק.


חלק חמישי י’ן ולי’ן





ספר ראשון: תגרת מלחמה בתוך חדר בן ארבעה קירות






א



לא היה כל ספק, כי אנשי הבריקדה



אשר ליד בית האכסניה “קורינת” צפויים לכליה.



ואולם בין שלשים או ארבעים איש אלה לא היה אף



אחד שהתכונן לעזב את מקום משמרתו. במשך



הלילה לא הפרעה מנוחתם, ואולם בבקר עמדה לבוא



התקפת תותחים והם כלם היו עתידים לקים במותם



את דעותיהם אשר היו להם לאמונה.

אני’ולרא הלך לאסף ידיעות, ולאחר ששב ספר את הדברים האלה:

"כל הצבא, החונה בפריס, ישמע לעשות



את אשר יצוו לו מפקדיו. שליש הצבא הזה עומד



להשתער עליכם. וחוץ מזה גם צבא האזרחים.



הכרתי את קובעיהם של אנשי הגדוד החמישי ואת



דגליו של הלגיון הששי. ההתקפה תתחיל בעוד



שעה. בדבר העם אגיד לכם, כי אתמול הראה סמני



ערות; היום הוא שרוי בדממה. אפסה אפוא תקותכם,



אין דבר אשר יהיה לכם עוד לעזרה, כלם עזבו



אתכם."

כמטר סופה הנתך על נחיל דבורים כן



ירדו הדברים האלה על דמיונות השוא אשר ללוחמי



הבריקדה, ושתיקה ירדה על כלם. מסביב נשתררה



דממה שאפשר היה לשמע מתוכה את משק כנפי



המות.

מן הקצה השרוי ביתר אפלה נשמע קול איש מדבר:

"יהא כך. הבו ונגביה את הבריקדה עד



לעשרים רגל ונקבר כלנו תחת חרבותיה. יהיו נא



פגרינו מחאה כנגד העריצות. אם העם נטש את מגני



הרפובליקה, נקום אנחנו ונוכיח כי מגני



הרפובליקה לא עזבו את העם."

כח החלטה כביר זה היה, כביכל, מרחף



באוירו של יום ששי ליוני שנת 1832. כי אותה שעה



עצמה כמעט קבלו החלטה דומה לזו גם לוחמי



הבריקדה אשר על יד בית הכנסיה סן־מרי.



ב



כלם רצו להשאר, ועוד מניע אחד היה



בדבר, מאחר שכל מי שנסתלק עכשו מאצל



הבריקדה עמד להתפס בידי אנשי הצבא הסוגרים



את הדרכים ולהירות בו במקום. ואולם אני’ולרא



חס מהקריב למות אנשים יותר מכפי הצרך. היה די



בכך אלו הראו שלשים איש את גבורתם והערו את



נפשם למות. הוא רמז לו לקומפר שיגש אליו והלך



אתו אל האולם שבקומה התחתונה, מיד חזרו



שניהם והביאו ארבע חליפות של בגדי שרד



שנאספו על פי פקדתם. הם הביאו גם את תשמישי



העור ואת הקובעים.

ואולם גם עכשו לא התיצב אף איש אחד.

מענה רעב וקדחת, ריק מכל תקוה, מסער



מרגשות עזים שבעזים ומנבואת הלב המנבא לו



קץ קרוב – היה מריוס אותה שעה הולך ושומע



בטמטום של הזיה, זה הבא לפני הכליון שאדם



ממיט על עצמו מרצון.

כמה היה שוה־נפש לכל הדברים



שבעולם – והתחרות נדיבים זו, שהתחילה בין חבריו,



נגעה עד הלב כל כך, שהוא נתעורר מתרדמת



נפשו. אמנם הוא גמר אמר למות ושום דבר לא יניאנו



מחפצו, אף על פי כן מתר לו להציל אחרים מכף



הכליון הזה.

“אני’ולרא וקומפר,” פתח מריוס בקול רם,



"צדקו מאד. נמנע נא מקרבנות חנם! אף אני סובר



כמותם ואומר לכם שעלינו להחיש את מעשינו. דברי



קומפר יהיו לנו לעינים. יתיצבו נא כל אלה אשר



אם להם או אחות, או אשה או ילד!"

כלום לא הועיל; הם מאנו או התבישו



לעזב את האחרים לנפשם. לבסוף, לאחר שאני’ולרא



פקד עליהם לבחר מקרבם חמשה אנשים, באו אלה



ונתיצבו. אולם לא היו אלא ארבע חליפות של בגדי



שרד. וכיון שהם לא ידעו להחליט דבר, לכן הטילו



על מריוס את פסק הדין בדבר האחד המחיב



להשאר.

מריוס שער מקדם שלא תשיגנו עוד



כל הרגשה חדשה. ואולם עכשו, כשנטל עליו לתת



את אחד האנשים למות, פרץ כל דמו לתוך לבו. אלו



יכל להחויר יותר משהחויר כבר, היה מגיע לידי



כך ברגע זה.

הוא לא ידע להחליט דבר. ופתאם ירדה,



כמציאה מן השמים, חליפת בגדי שרד על ארבע



החליפות הקודמות. לאיש החמישי קמה הצלה.

מריוס הרים את עיניו וראה לפניו את פושלבן.

אפשר שי’ן ולי’ן התחקה קדם היטב על



הדרך, אפשר שהלך בדרך הנכונה לפי הרגשתו



או לפי מקרה – הוא בא בכל אפן מרחוב מונדטור



ולבושו אשר לצבא האזרחים עמד לו שלא



יעכבוהו.

ברגע בואו לא הבחין בו שום איש, כיון



שכל העינים היו תלויות בחמשת האנשים היוצאים



ובארבע החליפות. הוא נעשה אפוא עד ראיה ועד



שמיעה לכל הענין, לבסוף עמד והסיר מעליו בחשאי



את בגדי השרד.

עכשו, לאחר שהבחינו בו, תקפה את כלם התרגשות שאין לתאר במלים.

“מי האיש הזה?” שאל לגל.



“איש המביא הצלה לאחרים,” החזיר קומפר.



“אנכי מכיר אותו!” אמר מריוס בקול מרומם.

הדברים האלה שמשו לכלם ערבה נאמנה.

אני’ולרא נגש אל י’ן ולי’ן.

“ברוך הבא! הלא אדוני ידע כי כלנו פה נתונים למות?”

י’ן ולי’ן נמנע מענות דבר, ולעמת זה



נטפל על האיש אשר הציל ממות ושמש אותו בשעת



ההלבשה.



ג



כיון שהבריקדה נתקפה על ידי



תותחים הרי אפשר היה לשער, כי הקץ קרוב לבוא.



תרופה לכדורים הממלאים שמש אמצעי הציד,



לאמר, שהיו צדים את הכדורים, כי היריות החוזרות



חבלו באנשים יותר מאשר היריות הישרות. בקשו



מזרנים ולא מצאו. רק במרום הבית שליד הבריקדה



ממש היה מזרן אחד תלוי ויורד על פני חלון.

עד לרגע זה שהה י’ן ולי’ן בישיבה על



אחת האבנים ולא שתף את עצמו לשום דבר כמעט.



עכשו קרא:

“היתן לי אחד מכם רובה בעל קנה כפול?” שאל י’ן ולי’ן.

אני’ולרא, שזה עכשו מלא את רובהו, מסר את הלז לידי י’ן ולי’ן.

י’ן ולי’ן כונן את הרובה וכדורו פלח



את האחד משני החבלים; מיד לאחר זה נשמעה גם



היריה השניה והמזרן נפל לארץ.

“יישר כח!” קראו כלם. “הנה נמצא לנו מזרן!”

"אמנם כן, אבל במה דברים אמורים אם



ילך איש ויביאנו!" אמר קומפר אגב משיכת



כתפים.

כי הנה המזרן נפל על יד הבריקדה,



בין הצרים והנצורים. שקט אך מכון את מעשהו רץ



י’ן ולי’ן דרך מטר הכדורים, נטל את המזרן והביא



אותו אל מעבר לבריקדה.

כאן קבע למזרן מקום שהיה חבוי מעיניהם של קלעי התותחים.

היריה העתידה לבוא לא הטילה עכשו אימה.

לא עברו רגעים מעטים ולועי התותחים



הריקו מטרות כדורים. אבל הפעם לא נתזו הכדורים



לאחור. השגה באמת הפעלה הרצויה.

“אישי האזרח,” אמר אני’ולרא לי’ן ולי’ן, “הרפובליקה מביעה לך תודות.”




ד


התוקפים הוסיפו להמטיר יריות אש;



מטרתם היתה בזה לגרם להם למתקוממים שיוציאו את



חמרי היריה שלהם. ואולם אני’ולרא פקד על חבריו



שיקמצו ביריות. וכך יצא הדבר כי במשך כמה



זמן לא באה אף יריה אחת מעבר הבריקדה.

קרוב לודאי, כי שתיקה זו שמאחורי



הבריקדה עוררה לבסוף דאגה בלב התוקפים. הם



חששו שמא יש כאן תחבולת מלחמה, וראו צרך



לעצמם לדעת מה שנעשה מעבר לגל האבנים. כי הנה



מעל אחד הגגות נגלה פתאם לעיני המורדים קובע



נוצץ בשמש. כאן ישב אחד ממכבי־אש, כשגבו



נשען אל ארבת עשן והוא שולח את עיניו לתור את



שטח ההתבצרות.

“איש צופה בלתי רצוי!” הביע אני’ולרא את דעתו.

דומם נטל י’ן ולי’ן את רובהו שהביא אתו



וכונן אותו כנגד הצופה, ותוך כדי רגע צנח הקובע



למטה ונפל ברעש על פני מרצפת הרחוב. ואולם



הכבאי הנבהל מהר וסלק את עצמו מן המקום.

והנה הופיע איש צופה אחר, אחד מקציני



הצבא. י’ן ולי’ן עשה לו כאשר עשה להדיוט



שבחילים. הקצין לא התנהג בעקשנות והתרכז



בנסיגה לאחור. הפעם תפסו התוקפים את הרמז הדק



ולא הוסיפו להטריד את המורדים על ידי רגול.

“למה לא המית אדוני את האיש הזה?” שאל לגל את י’ן ולי’ן.

ואולם הלז לא ענה לו דבר.

“הוא לא החזיר כלום לשאלתי,” אמר לגל בחשאי לקומפר.

“הרי זה בן אדם העושה מעשים טובים על ידי כדורי רובים.”



ה



"התותחים השנים יש בהם עכשו משום



סכנה," קרא אני’ולרא. "שלחו אש בקלעי



התותחים."

כלם היו מוכנים ומזמנים לכך



והתחילו, לאחר השתיקה הממשכה, ממטירים את



יריותיהם בחפזון ובזריזות. הרחוב נתעטף באד



כבד של אבק שרפה, ולאחר שהיורים שבו וירו



שבע או שמונה פעמים הוטלו שני שלישים מן



הקלעים על הארץ. הנשארים מלאו בקרירות רוח את



חובתם והוסיפו לשמש את התותחים, ואולם בכל זאת



לא היו היריות תכופות במקדם.

“אין לך דבר רצוי מזה,” הסביר לגל את דעתו.

ואולם אני’ולרא הניע ראש וענה:

"אם הדבר הרצוי הזה יארך עוד כרבע



שעה, אז לא ישארו ברשותנו עשרה תרמילי



כדורים תמימים!"

גברוש היה עד שמיעה לדבריו של אני’ולרא.

הוא נכנס לבית האכסניה ונטל שם סל



המשמש לבקבוקים, אחרי כן חמק ועבר דרך



הפרצה והתחיל מריק אגב קרירות רוח את אמתחות



הכדורים אשר לאנשי צבא המשמר המומתים.

“מה אתה עושה שם?” שאל קורפירק, הוא הראשון שהבחין בנער.

גברוש העיף בו מבט עז והחזיר:

“אני נותן לסלי.”

“ומה תעשה לכדורים המתפוצצים?”

“מה בכך, איש בעל נפש אינו מפנה את דעתו לדלף כדורים כזה.”



,חזר למקומך!"

“תכף ומיד!” ענה גברוש ומהר ללכת הלאה.

במשך הלילה נפלו כאן עשרים איש



הרוגים, אשר השאירה אחריה פלגת החילים



הבורחים. גברוש היה יכל אפוא לקוות, כי יעלה



בידו לאסף שלל רב.

האד הכבד של אבק השרפה שם עליו סתר מכל העברים.




עמ 761.png



ואולם בין כה וכה והוא הרחיק ללכת לצד



האויבים; הללו הבחינו בו והתחיל ממטירים עליו



יריות. אחד הכדורים פגע בגופו של ההרוג, זה



שגברוש טפל בו לשם לקיחת הכדורים.

“לעזאזל, חדלו לכם לשלח כדורי מות בפגרים מתים!”

הכדור השני התיז על ידו ניצוצות



מתוך אבני המרצפת. השלישי הפיל את סלו. הוא



אסף שוב כדוריו והוסיף ללכת הלאה.

והנה פגע כדור בעלף הקטן. הוא כרע



תחתיו לארץ, אבל הוא אסף עוד פעם את כחותיו,



ומדי היותו שוהה בישיבה נתן את קולו לקרא ולשיר



באזני החילים של צבא המשמר הלאמי, שהיו



יורים כנגדו את כדוריהם:

"לארץ אשב כאן ואשאל:



מה יהי בסופי עתה?



אך לא אכפת לי! רק אשלח



קול עז בכם…"

והנה אותו הקלע בעצמו שלח בו גם



כדור שני והשבית את הדבור מפיו. הנער הקטן,



בן חוצותיה של פריס, נפח את נפשו הגדולה.




ו


בשעה שגברוש כרע לארץ השתער



מריוס ויצא אל מחוץ לבריקדה. אחריו יצא חיש מהר



גם קומפר. ואולם הם אחרו את המועד. גברוש היה



כבר בין המתים. מריוס לא הביא בשובו אלא פגר



מת, בעוד אשר קומפר הצליח להביא את הסל המלא



תרמילי כדורים.

"אביו עשה חסד עם אבי ואני השיבותי את



הגמול לבן, אולם אוי ואבוי לי! תנרדיה נשא את



אבי משדה הקטל בעודנו חי, ואנכי לא הבאתי אתי



אלא גופו של מת."

כשחזר מעבר לבריקדה וגופו של



גברוש בין זרועותיו – היו פניו שותתים דם. כדור



נגע נגיעה קלה במצחו ברגע שהוא גחן לארץ כדי



להרים את גוף הנער המת.

גברוש השכב על השלחן על יד מבף. מפת השלחן כסתה על שניהם יחד.

כל אותו הזמן הוסיף י’ן ולי’ן לשהות



במקומו בלי הניד אבר ובלי לשים לב לכל אשר



מסביב. וגם בגשת אליו קומפר, כדי למסר לידו את



חמשה־העשר תרמילי הכדורים העולים בחלקו, לא



נענה לו אלא במנוד ראש.

“הרי זה אדם מוזר מאד!” אמר קומפר חרש



לאני’ולרא, "הוא מכתת את רגליו עד לבריקדה ואינו



נלחם בעדה כלל!"

“אבל אין זה מונע אותו בכל זאת מהגן עליה,” החזיר אני’ולרא.

“יש גבורים שהם מיחדים במינם,” אמר קומפר.

“אמנם כן,” נכנס קורפירק לתוך דברי



קומפר. "הרי זה בן סוגו של אבא מבף, אלא



שסגנונו הוא אחר."

בזמן הפסקה אחת, שבאה אחרי התקפה,



השמיע השעון מעל המגדל את השעה
השתים־עשרה.
עוד לא נמוג הד ההלמות האחרונה ואני’ולרא קפץ ממקומו וקרא בקול אדיר:

"שאו מאבני המרצפת הביתה וחזקו



בהן מסעד כל חלון. מחצית אנשיכם תשאר בחוץ,



הנשארים יתיצבו על יד החלונות. אל תאבדו אף



רגע אחד לבטלה!"

כי הנה בקצה הרחוב הלכה ובאה עכשו



פלגה של צבא הספרים כשאנשיה מזינים



בקרדמיהם וערוכים למלחמה; תפקידם היה,



כנראה, להחריב את הבריקדה ולהתקין על ידי כך



את ההתקפה.

קרבה לבוא המלחמה המכריעה, אני’ולרא אמר אל מריוס:

"אנחנו השנים עומדים בראש אנשינו.



אנכי אכנס פנימה ואמסר את הפקדות האחרונות.



אתה תשאר בחוץ."

ולאחר שהתקין וצוה כי ילחמו עד תם האיש האחרון, פנה ואמר אל י’בר:

"לא הסחתי את דעתי ממך. האיש אשר



יסתלק מכאן לאחרונה," הוסיף אני’ולרא מדי



הניחו אקדח על גב השלחן, "יירה כדור



בגלגלתו של המלשין."

“כאן?” שאל איש מן האנשים.



,לא, פגרו לא יחד בין גופות מתינו.



אפשר לטפס ולעבר על פני הבריקדה הקטנה



שברחוב מונדטור. זו גבהה רק ארבע רגל. שמה



ילקח ושם יקבל את ענשו."

מנוחת רוחו של אני’ולרא בשעת הדבור



לא היתה גדולה ממנוחת רוחו של י’בר בשעת



השמיעה.



ואולם ברגע זה יצא י’ן ולי’ן מבין השורות ואמר אל אני’ולרא:



“האם אדוני הוא המפקד?”

“כן הדבר.”

“הוא הביע לי קדם רחשי תודה.”

"אמנם כן, הבעתי לו תודה בשם



הרפובליקה, פעמים היתה הצלה לבריקדה, על ידי



מריוס פונטמרסי ועל ידי אדוני."

“הראוי אנכי למתן שכר, לפי דעתו?”

“אין ספק בדבר.”

“אבקש אפוא כי יתנו לי את שכרי.”

“מה השכר שהוא מבקש?”

“אנכי רוצה להמית את האיש הזה ביריה.”



ברגע זה הרים י’בר את עיניו, הכיר את י’ן ילי’ן והפטיר אגב נדנוד־אברים קל:



“הרי זה מובן מאליו.”

אני’ולרא מלא תוך כדי כך את אחד



הרובים הקלים. משגמר העיף את עיניו מסביב



ושאל:

“היש מי שיערער על כך? – המלשין נמסר לידי אדוני.”

ואולם אותו רגע הריעו החצוצרות



המבשרות את ההתקפה ומריוס נתן בחוץ את



קולו:

“הוו זהירים! הכונו!”

י’בר צחק בלי קול, כדרך הצחוק הרגיל אצלו, ואמר אל אנשי המרד אגב מבט עז:

“אתם נתונים בכל רע כמוני!”

“צאו כלכם החוצה!” נתן אני’ולרא צו.

המורדים התפרצו החוצה, ואותו רגע הוסיף י’בר ושלח אחריהם ברכת פרדה:

“להתראות בשעה קרובה!”




ז


לאחר שין' ולי’ן נשאר לבדו אצל



י’בר, קם והתיר את החבל שהיה כרוך מסביב לבטנו



של י’בר ומקשר תחת השלחן לצמת קשרים.



משגמר רמז לו כי יקום על רגליו.

י’בר צית מתוך בת צחוק שאין לתאר



במלים, זו בת צחוקה של רשות כפותה הרוצה להבליט



את יתרון כחה.

ין' ולי’ן, שהחזיק את אקדחו בידו



הימנית, תפס עכשו בידו השניה את החבל הכרוך



מסביב לצוארו של י’בר, כאלו רצה להוליך אחריו



סוס, והוציא את האסיר מבית המרזח; לאט לאט, משום



שרגלי י’בר היו כפותות והוא לא צעד אלא עקב בצד



אגדל.

וכך עברו את כל השטח שבין המקומות



המבצרים ואיש לא הבחין בהם, מאחר שהם צעדו מצד



גבם של המורדים והללו היו מתבוננים מתוך



אמוץ החושים במעשי אויביהם.

רק מריוס לבדו, שעמד בקצה הבריקדה האחרון אשר משמאל, הבחין בהם בעברם.

לאחר ששניהם טפסו ועברו על פני



הבריקדה הקטנה נמצאו עומדים יחידים ברחוב. ין'



ולי’ן נשאר עומד בלי נוע, שם את אקדחו תחת



זרועו ותלה את עיניו בפני י’בר. מבטו מלל


ברורות: “י’בר, אנכי הוא העומד לפניך”


“כלה בי את חמתך!” החזיר י’בר.

ין' ולי’ן הוציא סכין מכיסו והזקיף את להבה.

“עכשו אתה עושה כהלכה!” קרא י’בר, “סכין בידך. הרי זה לפי טיבך.”

במקום תשובה לקח ין' ולי’ן וגזר



לשנים את כל האסורים אשר על י’בר, אחר כך



נזדקף ואמר:

“הרשות בידך להסתלק.”

י’בר לא היה בן אדם נוח להבהל, ואולם



הפעם גברה עליו יד התמהון. הוא נשאר שוהה



במקומו כשפיו פעור.

"קשה להאמין כי אעזב את הבריקדה



בעודני חי. ואם בכל זאת יעלה בידי להציל את



חיי, הרי אני מעלה לפניך לזכרון כי אנכי מכנה



את עצמי בשם פושלבן וגר ברחוב הום־ארמה בית



מספר שבעה."

י’בר עקם את פניו מתוך העויה של נמר



עד שבקצה פיו נפתח כעין פתח, ומבין שפתיו יצא



קול נהימה:

“הזהר נא!”

“לך לך לדרכך,” חזר ין' ולי’ן על דבריו.

“פושלבן, רחוב הום־ארמה, וכי לא כך אמרת?”

“מספר שבעה.”

“מספר שבעה,” חזר י’בר בחשאי על הדברים.

הוא סגר את מעילו על כפתוריו, סלק את



כתפיו לאחור כדי שישוב אליו קלסתר הגוף של



חיל, פנה ערף, שלב את ידיו, מדי תמכו באחת מהן



את סנטרו, והתחיל צועד לעבר בנין השוק כשעיני



ין' ולי’ן מביטות אחריו בלכתו. ואולם לא הספיק



י’בר לעבר צעדים אחדים עד שהסב את עצמו וקרא



בקול:




עמ 768.png



“יחדל נא מן השטיות האלה. המות ינעם לי יותר.”

הוא בעצמו לא ידע שחדל לדבר אל י’ן ולי’ן בלשון אתה.

“לך לך לדרכך,” אמר י’ן ולי’ן.

י’בר נסתלק לאטו מן המקום ונטה לסב את פנת רחוב פרשר.

לאחר שי’בר נעלם מעיניו לקח י’ן ולי’ן



וירה באקדחו לחלל האויר, אחרי כן חזר אל



הבריקדה ואמר:

“הדבר נגמר.”

ואולם מריוס, שלא ראה מקדם את



המרגל השבוי, חשב ומצא – תוך כדי אותו מבט



מהיר ששלח בשני האנשים העוברים על ידו – כי



השבוי ידוע לו מכבר הימים; ודאי שזה היה



המפקח י’בר.

וכדי לישב את ספקותיו פנה אל



אני’ולרא, לאחר שהלז חזר אל מקום משמרתו אשר



בקצה הבריקדה השני:

“אני’ולרא!”

“מה הדבר?”

“מה שמו של אותו בן אדם?”

“איזה בן־אדם?”

“הבלש, הידעת את שמו?”

“כן, הוא הגיד לנו את שמו.”

“ובכן, מה השם הזה?”

“י’בר.”

מריוס נתחלחל. אולם תוך כדי רגע זה



עלה קול ירית האקדח וי’ן ולי’ן נראה



בשובו.

צל קו ירד ברגע זה על נפשו של מריוס.



כי הוא לא קנה עדין לעצמו את הבגרות שדרכה



לנסות כל דבר מתחלתו ואין דרכה לחרץ משפט



לפי מראית עין ראשונה. משום כך היה גורם תקלה



לעצמו ולאחרים.




ח


פתאם עלה קול התף הקורא להתקפה.

הפעם התפרצה ההתקפה כרוח סערה



אדירה. אמש התגנב האויב לגשת בצעדת נחשים.



היום, בהיות אור בהיר מסביב, נמנע ממנו הדבר



להתנפל בסתר, ורק הסתערות מלחמה בלבד היתה



עלולה להביא את הנצחון.

והנה התחוללה באמת הסתערות מלחמה



זו; פלגה אחרי פלגה התנפלה לתקף את



הבריקדה.

פלגה עצומה של חיל רגלים, ששתי



פלגות אחרות, מצבא האזרחים ומן המשמר הלאמי,



הלכו אחריה כדי רוח אחד, התפרצה פתאם בסערת



קרב אל הרחוב, כשחיל הספרים הולך לפניה והלמות



התפים ותרועת החצוצרות מלוות את דרכה, ובלי



שים לב לכדורי האויב התנפלה פלגה זו על



הבריקדה בכח עצום של איל ברזל.

ואולם הבריקדה עמדה בפני ההתקפה.

המורדים קבלו את פני החילים באש



יריות חזקה. שבלת אש שטפה ועברה על פני



הבריקדה. הללו נדחקו לבוא בכח רב כל כך,



שרגע אחד נתכסתה הבריקדה בגלי אויבים; אבל



היא נערה מעליה את החילים, כאריה את הכלבים,



והתוקפים לא כבשו אותה אלא באותו קצף הכובש



את הצור שבים, זה הצור השב בן־רגע לשאת כלפי



מרום את ראשו השחור והאדיר.

הפלגה, שהכרחה לסגת אחור, נדחקה



בצפיפות בתוך הרחוב כשהיא חסרה מחסה אבל אינה



יודעת פחד, והתחילה להמטיר אש יריות אימה על



המורדים.

מריוס, שלא פרש מן המלחמה אף לרגע



אחד, נפצע בראשו ביחוד פצעים מרבים כל כך,



שפניו לא נכרו מרב דם. אפשר היה לדמות כי



מטפחת אדמה עטפה את פניו.

עשר פעמים תקפו האויבים את הבריקדה



וגם טפסו ועלו עליה, אבל לא הצליחו בכל זאת



לכבשה.

הקרב האחרון קרב לבוא. מן ההכרח היה



לעזב את הבריקדה, והרב חשב מחשבות בדבר הצלה



ובריחה. – לאן? רק בפנים הבית נשאר עוד מקום אשר



לא היה בו אמנם משום הצלה, אבל היה בו כדי



לערך מלחמה אחרונה ללא רחם, מלחמת איש כנגד



איש.

כח המעשה של אני’ולרא הוא שגרם



לכך כי נסיגה לאחור זו יצאה לפעל. כלם נסו



לתוך הבית, ולאחר מלחמה אימה שנלחמו



באויביהם פנים אל פנים עלה בידם לסגר ולגדר



מבפנים את השער. עכשו התחיל המצור אשר על



הבית.

בעת הנסיגה נשאר מריוס בחוץ. כדור



הכה את עצם הבריח שלו לרסיסים. הוא חש עוד בכך



כשנתעלפו חושיו וגופו צנח לארץ. ואולם אותו



רגע ממש, כשעיניו הלכו ונעצמו, חש דחיפה



חזקה, כאלו תפסה בו יד רבת כח, וההתעלפות



שבאה עליו לא השאירה לו כמעט זמן כדי להעלות



בזכרונו את קוזט ולהגיד לנפשו כי הוא נלקח



בשבי וכי הוא עומד להיות מומת ביריה.

אני’ולרא, שלא ראה את מריוס בין הנכנסים, חשב אף הוא מחשבה דומה לזו.

רק אני’ולרא לבדו היה עוד כאיש מלחמה



ונצב כנגד אויביו באולם הבילירד שבקומה



העליונה; ואולם גם הוא נעשה חסר נשק, מאחר שקת



הרובה שלו נפץ מרב הכות על ראשי האויבים. אף על



פי כן עמד גאה ומצטחק בפני תליניו. העמדה



פלגה בת שנים־עשר איש. נהיתה פתאם דממה רבה.



דממה זו גדלה כל כך, שהעירה את גרנטר הישן



עוד באין רואים שנת שכור. הלז קפץ ממקומו, ראה גם



הבין את הכל, וקרא בקול גדול:

“תחי הרפובליקה!”

הוא חזר על קריאתו, עבר בצעדי און על



פני האולם ונתיצב על יד אני’ולרא, כנגד הרובים



המוכנים לירות.

"הנה כך! עכשו יש בידכם לסלק את



השנים על ידי שגר יריות אחד!" קרא גרנטר ופנה



מיד אל אני’ולרא ואמר אליו בקול רך:

“התתן לי רשות לכך?”

אני’ולרא לחץ את כף ידו אגב בת צחוק.

לא הספיק זה להסתלק מאצל חברו עד שנשמע קול הצו: “ירו!”

אני’ולרא, שנחתו בו שמונה כדורים,



עמד עוד נשען אל הקיר, כאלו הדבק במסמרים, ורק



ראשו היה יורד כלפי מטה. גרנטר נחבט בחזקה



לארץ ונפל לרגלי אני’ולרא.

לבסוף נתנו למות כל אלה שבקשו להם מפלט בעלית הגג.



ט



מריוס נשבה באמת, הוא נעשה שבויו של י’ן ולי’ן.

י’ן ולי’ן לא השתתף במלחמה אלא



בדבר אחד – בהעמידו את עצמו בכל סכנותיה של



מלחמה זו. לולא הוא היו הפצועים נעשים הפקר



בשעתה האחרונה של ההתקפה. ואולם הודות לי’ן



ולי’ן, אשר הופיע בכל מקום כשליחה של ההשגחה



העליונה, הורמו הפצועים המתגוללים בפצעיהם



הקשים על הארץ, הובאו אל האולם שבקומה



התחתונה וחבשו בתחבשת. לאחר כל אלה,



כשנזדמנה לו שעה פנויה, היה י’ן ולי’ן נטפל



אל הבריקדה ומחזק את הריסותיה ככל יכלתו.



ואולם הוא לא הוציא אף יריה אחת. לא עשה בכלל שום



מעשה התקפה, ואפילו שום דבר הדומה במקצת מן



המקצת לפעלת הגנה. הוא התהלך דומם וידו לא



החישה אלא עזרה.

כל עוד סער מסביבו הקרב האים היה י’ן



ולי’ן כאינו רואה כלל את מריוס; ואולם בפעל



ממש לא העלים ממנו את עיניו אף לרגע. וכך יצא



הדבר כי בנפל מריוס לארץ פצוע על ידי כדור,



חש י’ן ולי’ן לעזרתו במהירות של נמר ונשאו



למקום אחר.

אותה שעה היו התוקפים נתונים במדה



כזו לאני’ולרא ולשבירת הדלת של בית המרזח,



שאיש מהם לא השגיח בי’ן ולי’ן והלז היה יכל



לנטות אל מעבר לבית המרזח כשהוא נושא את מריוס



בזרועותיו.

הבית שבפנה היה מכנס לתוך הרחוב



כאותו צוק בולט של הר. לא היה עליו אלא לעבר



צעדים אחדים כדי שיעלם לגמרי מעין רואים. ואולם



כדי להציל את הפצוע ולהמלט ממקום ההרגה היה



נחוץ להחיש עצה ולמצא תכף ומיד מקום



מחבואים.

והוא מצא דרך הצלה.

י’ן ולי’ן הביט אל הבית אשר מלפניו,



הביט אל הבריקדה ואל הארץ, ומבט יאוש זה היה



חודר כל כך כאלו התכון לנקב חור בבית או



באדמה. ופתאם ראה ליד הבית סורג ברזל, עשוי



מוטות חזקים ומדתו כמרבע בן שתי רגלים, שהיה



מנח שטוח על הארץ תחת ערמה של אבני מרצפת



והיה סמוי משום כך במקצת מן העין. מסגרת



האבן, ששמשה לו לחזוק, היתה הרוסה כבר ומשום



כך נעשה הסורג רופף. מבעד למוטות הברזל נראה



פיו של חור אפל, דומה לארבת עשן או לפי החלל של



באר. י’ן ולי’ן רץ אפוא אל מקום הסורג לאורה של



מחשבה אחת, זו שנצנצה במחו מתוך אמנותו



הישנה, אמנות אסיר היודע לברח מבתי כלא. י’ן



ולי’ן לא נצטרך אלא לרגעים מעטים כדי שיסיע



את אבני המרצפת הצדה, יגביה את הסורג, יטיל על



שכמו את מריוס משתק האברים וישלשל את עצמו



בעזרת המרפקים והברכים לתוך הבור שלא היה,



לאשרו של י’ן ולי’ן, עמק ביותר. תוך כדי כך



הוריד מעל לראשו את הדלת השטוחה והכבדה באפן



שזו, מתוך הדחיפה החזקה, נתכסתה שוב עד חציה



באבני המרצפת, והעמיד לבסוף את רגליו על פני



רחבה מרצפת אבנים חלקות, בעמק של שלשה מטרים



מתחת לאדמה.

מקום מעמקים זה, שבו נמצא י’ן ולי’ן



יחד עם מריוס השוהה עדין בעלפונו, היה מעין



פרוזדור ארך שמתחת לאדמה והיה שרוי בדממה



ובחשכת לילה.

כאן נזכר י’ן ולי’ן שוב באותה



הרגשה שגברה עליו בשעה שטפס ועלה על חומת



הגדר ומצא מפלט בבית המנזר.

אזניו לא קלטו עכשו אלא אושה קלה



הבאה מעל לראשו ואת ההד הכבוש אשר לרעש הקרב



האים.


* * *

ספר שני: במעי הלויתן





א



י’ן ולי’ן נמצא יחד עם מריוס הפצוע



והמתעלף בתוך תעלת השפכין של פריס. בתוך



אפלה גמורה כמעט, בלי כל אפשרות של מנוחה,



באויר מחניק, שלפרקים היה נעשה בלתי ראוי



כמעט לנשימה – בתוך כל אלה היה י’ן ולי’ן אנוס



למצא את דרכו לפי סמנים בלתי ברורים עד



שיחלץ מן המערה המלאה סחי ורפש.

אותה שעה היה אור יום בהיר. מתי ישוב



לראות את האור אשר על פני הארץ? ואולי יפל לתוך



אחד הבורות המלאים בץ, אולי גם הוא וגם איש צעיר



זה, שהוא דואג להצלתו מתוך כפיה שבנפש,



ימצאו להם קבר מאוס ונשכח מתחת לכרך של



פריס?

ואולם לאחר מלחמת היצר שנתרגשה



עליו אמש, גברה עכשו החלטה חדשה. וכי לא כפה



אותו רצונו שימציא הצלה למריוס למען קוזט



שאהבה אותו ותלתה בו את אשרה? וכי לא יגרם מעשה



זה עצמו כי קוזט תלך מאתו לבלי שוב? אמנם כן,



אבל קוזט תקבל את אשרה מידו, הוא ימסר לידה את



האשר כמתנה, והרי זה היה כל חפצו. הילדה



יצרה הסית אותה שתעשה לאשרה בסתר, בלי



שתצפה לעזרתו. והנה הוא יביא לה את האשר



הזה.

זאת היתה לו יגיעה עצומה בהיותו



מגשש והולך דרך המבואות המקמרים השרויים



בחשך ודרך מנהרות הסרחון אשר לתעלת השפכין.



אולם מחובתו היה להתגבר על כל המכשולים



ולהציל את הפצוע. הוא חשב את דרכו לפי כוון



אחד: כל זמן שהלך וירד היה סופו שיגיע לנהר



הסינה. שם יעמדו על דרכו מעצורים חדשים – אבל



שם ימצא על כל פנים אויר לנשימה.




ב


ואולם פתאם תקפה אותו אימה גדולה;



לנגד עיניו הופיע צל רפה. הוא כרע על ברכיו



ונסתכל לאחור מתוך זהירות; אנשי בלשת עמדו



שם כמתיעצים. כי ביום ששי ליוני נתנה פקדה



לחפש בכל תעלות השפכין, מתוך שחשבו לתפס



שם אנשי מרד מסכנים.

אלא שהיה דומה כי הבלשים בעצמם לא



הקפידו ביותר על מלאכה נמבזה זו; אחד מהם שלח



יריה אחת מתוך רובהו, הכדור עף לארך הנקבה



ולא גרם כל נזק. לאחר זה שבו הבלשים על עקבותם



וקול צעדיהם הלך ונמוג לאטו; ההד החזק הלך הלך



ורפה.

י’ן ולי’ן הלך הלאה בדרכו. מן הנמנע



היה כמעט שיכיר על פי סמנים מה חלק העיר אשר



מעל לראשו ומה המקום שיגיע לשם בצאתו.

ואולם אותה שעה דוקא שבאה עיפות



ראשונה על גופו המוצק והמחסן, גלה פתאם דבר



חדש ונעשה אחוז זועה. רגליו דרכו בחול; הוא הבין



לפשר החזיון הזה; סמוך לאותו מקום שקעה האדמה



תחתיה, הבסיס נתמוטט ונהרס, הרפש הגיע עד



למעלה – ואיש שרצה לעבר על פני המקומות האלה,



הלך למות במעמקי סחי ומדמנה

לאחר זמן לא רב התחיל הקרקע הולך



ומרטיב; אותה שעה עצמה עלה וגדל גם הרפש מתחת



לרגליו של י’ן ולי’ן.

וכשעלו המים עד לבית שחיו, נעשתה



הליכתו מסכנת מחשש נפילה והוא לא צעד אלא



בעמל רב בתוך הרפש העבה והעמק. הוא הוסיף לשאת



את מריוס על שכמו ודרך הלאה מתוך יגיעה שאין



לתאר; אולם הוא הלך ושקע. והנה לא בלטו עוד מעל



המים אלא ראשו ושתי ידיו שהחזיקו את מריוס



למעלה.

לבסוף הכרח להטות את ראשו אחורנית



כדי שיוכל לשאף רוח; הוא אמץ את כל כחותיו



מתוך יאוש, פסע פסיעה גדולה ונתקל בדבר־מה



קשה ששמש משען לרגלו ובאמת דחק לו לי’ן



ולי’ן הרגע האחרון.

הוא הטה את גופו לפנים, התפתל וקבע



את רגליו על גבי הקרקע לאחר התאמצות כבירה.



נדמה היה לו כי הוא פסע פסיעה ראשונה בדרך



אשר בה ישוב ויעלה לארץ החיים.

מקום משען זה, שמצא י’ן ולי’ן ברגע



עניו הגדול ביותר היה חלקו השני של הרצוף



השקוע; הוא שקע תחתיו, אבל נשאר בשלמותו



והיה נטוי בתוך המים כעין קרש, אם כי צורתו



היתה עקמה, שכן רצופים העשויים כהגן מהוים על



פי רב במקרים כאלה מעין צורה של קמור, ועלולים



להתקים בשלמותם הרבה זמן. החלק הזה של



הרצוף שמש אפוא מעין סוללה, ומאחר שי’ן ולי’ן



הגיע לכאן הרי מצא לעצמו הצלה. הוא התרומם על



פני המישור המשפע ובלכתו כך הגיע אל קצהו



השני של המקום המקלקל.

ברגע עלותו מן המים נתקל באבן ונפל



על ברכיו. עמידת גוף זו נראתה לו כרצויה ביותר,



והוא שהה מתוך כריעה למען יתן בלבו שבח



לאלהים.

לבסוף חזר ועמד על רגליו כשצנת טחב



מרעידה את עצמותיו, גבו כפוף תחת משא הגוף



הגוסס, כלו נוזל רפש מעורר בחילה ונפשו מלאה



על גדותיה אור שמים.




ג


הוא התכונן לעשות את דרכו הלאה.

דומה היה שעזבוהו כחותיו. מדי פעם,



לאחר צעדו שלשה או ארבעה צעדים, ראה הכרח



לעצמו להשען אל הקיר ולהשיב את רוחו. ואולם



רצונו כפה אותו ללכת הלאה.

מרחוק נתגלה לעיניו המוצא, והוא החיש



את צעדיו. ואולם ליד המוצא הכרח להפסיק את



הליכתו, כיון שסורג כבד סגר בפניו את



הדרך.

הוא נסה אמנם לקעקע את השער, אבל



שער זה עמד גם בפני כחו העצום של י’ן



ולי’ן.

כלו לו כל הקצין. כל עמלו אבד בתהו. הענויים שעברו עליו לא הביאו כל פרי.

הם נצודו שניהם במכמרת המות, וכבר



חש י’ן ולי’ן במפלצת המתקרבת אליהם בזחילה



מתוך האפלה ומתכוננת לבלע את טרפה.

הוא הסב את פניו מאצל הסורג וכמעט



שכרע תחתיו על המרצפת על יד מריוס השקוע



עדין בהתעלפות, והוריד את ראשו לבין ברכיו.

קוזט המסכנה!




ד


עודנו יושב כך כאיש אובד, והנה ירדה



פתאם יד אדם על שכמו וקול חרישי לאט מלים על



אזנו:

“שתפות לחצאין!”

י’ן ולי’ן ראה את עצמו כחולם חלום,



שכן לא קלטה אזנו כל אושת צעדים. הוא הרים את



עיניו.

על ידו עמד איש.

י’ן ולי’ן לא נצטרך להרהר אף רגע אחד



ולהזקק לכח הזכרון. אף על פי שפגישה זו באה



לו בהסח הדעת, בכל זאת הכיר את האיש. זה היה



תנרדיה.

אף שהוא נתפס, כביכל, לפתע פתאם,



בכל זאת הביא י’ן ולי’ן את עצמו בן־רגע לידי ישוב



דעת גמור, מאחר שנתרגל בחייו לכל מין שואת



פתאם ולכל מיני פרעניות שאין להן תקון אלא



בפעלה מהירה. מלבד זה הרי מצבו לא יכל להעשות



גרוע מכפי שהיה.

נשתררה שתיקה קצרה.

תנרדיה הטיל כף שטוחה על מצחו,



התאמץ גם כה וגם כה, אבל לא עלה בידו להכיר את



הפנים המכסים דם ורפש. וי’ן ולי’ן הבין תכף



ומיד כי הלז אינו מכיר אותו.

“משמע שאתה רוצה לצאת מכאן?”

“בודאי שכך,” הסכים י’ן ולי’ן.

“ובכן – שתפות לחצאין.”

“מה פרוש הדברים?”

“זה נהרג על ידיך, וכי לא כך? ובידי המפתח אשר לשער.”

ובהראותו לצד מריוס הוסיף ואמר:

"אינני מכיר אותך, אבל אני מוכן לחלץ



אותך מבין המצרים, ואתה ראה שתנהג בי מנהג



חבר."

עכשו התחיל י’ן ולי’ן תופס את הכונה שבדברי תנרדיה. הלז חשבו לרוצח נפש.

"שמע נא, ידידי הטוב; הרי אין להעלות על



הדעת כי ערפת אותו ולא בדקת את כיסיו. חלק



אתי חלק כחלק ואז אפתח לך את השער."

ובהגידו את הדברים האלה הוציא למחצה



מפתח גדל מדה מתחת לחלצתו הקרועה והבלויה,


ואמר לי’ן ולי’ן:


“הביטה וראה, כזה מראה המפתח הנותן דרך למרחבי החפש.”

לאחר זה שלשל את אגרופו לתוך כיס



פנימי שבחלצתו, הוציא משם חבל והניף אותו



כנגד י’ן ולי’ן.

"שמע נא, גם את החבל תקבל כהוספה! את



האבן תמצא בחוץ. אמר נא, ידידי, כיצד עלה בידך



לעבר על פני מהמרת המדמנה? אני מעולם לא מצאתי



עז בנפשי לעשות כדבר הזה, להוי גלוי וידוע



לך, כי אין אתה מפיץ סביבותיך ריח ניחוח."

כיון שלא קבל כל מענה, פתה ואמר לאחר הפסקה קצרה:

"מילא, אם גם לא ידעתי מי אתה – את



טיבך אני יודע על כל פנים! העברת מן העולם את



האדון הזה, ועכשו אתה מבקש להטמין אותו. מפני



כך חשקה נפשך בנהר, זה המשמש מקום קבורה



נוח לדברי שטות מכל המינים. אני מוכן לסיע לך



בענין זה. אבל אנחנו מכרחים לבוא לידי גמר; כמה



סחורה העברת לידך מידי בעל העסק הזה?"

י’ן ולי’ן שלח את ידו לתוך כיסי בגדיו.

הוא היה רגיל להחזיק אצלו תמיד כסף.



דבר זה נעשה לו הכרח, כיון שנגזר עליו שיהא



מחכה כל הימים לפרעניות. ואולם עכשו ראה את



עצמו במבוכה. כי מדי לבשו אמש את מדי השרד



שכח, מתוך פזרון נפש שבעצבות, להעביר לכיסו



את הארנק, ועכשו לא נמצא בכיס החזיה שלו אלא



מעט כסף. הוא הריק לעיני תנרדיה את כיסו על כל



הזהמה שבו, והניח על זיז הסוללה לואידור אחד,



שתי מטבעות בנות חמשה פרנקים כל אחת וכחמש



או שש מטבעות בנות שתי סו כל אחת.

תנרדיה הפשיל את שפתו התחתונה מתוך הבעה של בוז.

"רואה אני שלא נזדמן לידך אלא עסק



ביש," הפטיר תנרדיה והתחיל בודק בלי בושה את


כיסי בגדיהם של י’ן ולי’ן ומריוס. וי’ן ולי’ן לא


הפריע אותו מעבודה זו, כיון שהוא מצדו נתכון



בעקר להעמיד את גבו כנגד האור. ואולם בשעה



שתנרדיה טפל במעילו של מריוס מצא עצה



ותחבולה – מאחר שהיה זריז כמוקיון אוחז עינים –



לקרע בדל כנף ולהסתיר את זה תחת חלצתו בלי



שי’ן ולי’ן ירגיש בכך. אין זאת כי אם חשב



שחתיכת ארג זו תעזר לו באחד הימים להכיר שוב



את הרוצח ואת הנרצח. ואולם הוא לא מצא כל שלל חדש



חוץ מאותם שלשים פרנק שבאו קדם לידו.

"אכן אמת היה בפיך; מחוץ לזה לא היה



בכיסכם כלום," הביע תנרדיה את דעתו והכניס



מתוך שכחה את כל הכסף לכיסו, בלי להותיר את



החצי.

על כל פנים היה כמהסס משהגיע תורן



של מטבעות הנחשת; ואולם לאחר שנתישב היטב



לקח גם את אלה.

לאחר זה פתח בזהירות מרבה את השער לפני י’ן ולי’ן.




ה


י’ן ולי’ן הוריד את מריוס לארץ.

החלאה, האפלה והסכנות נשארו



מאחריו. שוב היה מסביבו אויר לנשימה רענן



ומבריא. מסביב שלטה דממה רבה, אבל זו היתה דממת



שקיעה אשר ברקיע בהיר. הדמדומים ירדו כבר



לעולם והלילה קרב לבוא, הוא הלילה המשמש אח



וגואל לכל היצורים אשר נפשם חשקה באפלה למען



יוכלו לצאת ממצוקותיהם.

לרגעים אחדים מסר י’ן ולי’ן את עצמו



מרצון לידי קסם החמודות אשר קסמה לו המנוחה



הנעלה והנעימה שבטבע. אמנם יש בחיים רגעי



שכחה, רגעים שהיסורים פוסקים מלסגף את



האמללים.

י’ן ולי’ן הרכין את עצמו כלפי מריוס



ונטף על פניו מן המים ששאב בכף ידו מן הנהר.



הפצוע לא הרים את ריסי עיניו, אבל נשימתו הלכה



ובאה דרך פיו הפתוח למחצה.

רצה י’ן ולי’ן לחזר ולטבל את כף ידו



במי הנהר והנה ירדה עליו הרגשה בלתי נעימה,



זו ההרגשה האופפת אותנו ברגע שמי־שהוא עומד



מאחרי גבנו ואנחנו לא הבחנו עדין



במציאותו.



י’ן ולי’ן הפנה את ראשו וראה בן־אדם עומד מאחרי גבו.



מאחורי י’ן ולי’ן, שכרע על יד מריוס,



היה נצב בן־אדם גבה קומה ולבוש מעיל ארך, באחת



מידיו השלובות החזיק כף־הורגים וגלת העופרת



שלה היתה גלויה לעין.

דמות נזעמה שאנשים תמימים היו



עלולים לחשב אותה משום הדמדומים לחזיון בלהה,



ואנשים מתונים בדעתם יכלו לחשב אותה משום כף



ההורגים לדמות של רוצח.

י’ן ולי’ן הכיר כי האיש הוא י’בר.

י’בר מצדו לא הכיר את י’ן ולי’ן, כיון



שהלז, כפי שאמרנו כבר למעלה, נראה עכשו



כאיש אחר. י’בר לא סלק את ידיו השלובות ממקומן,



מתוך תנועה בלתי נראית כמעט אמץ אל ידו ביתר



עז את כף ההורגים ושאל במנוחה שאלה קצרה:

“מי אתה, אדוני?”

“אנכי.”

“מי זה?”

" י’ן ולי’ן."

י’בר שם את כף ההורגים בין שניו, כפף



את ברכיו, הטה את חצי גופו העליון לפנים, הניח



את כפות ידיו העצומות על כתפיו של י’ן ולי’ן, עד



שאלה נלחצו כמו בתוך שני ברגים, הסתכל



בעינים בוחנות בי’ן ולי’ן והכיר אותו. פרצופיהם



נגעו כמעט זה בזה, עיני י’בר מלאו ברק אים.

י’ן ולי’ן לא הניד אבר מדי אחז בו ידי



י’בר, ואותה שעה היה דומה לאריה המניח לחלדת



הבר שתתפשנו.

“המפקח י’בר,” פתח י’ן ולי’ן ואמר,



"אני מסור לשלטונו ולהוי ידוע לו כי מהבקר



ואילך ראיתי את עצמי כשבוי ונתון בידי כבודו.



כשמסרתי לו את כתבתי לא נתכונתי לברח



מפניו. יוליכני לכל מקום שהוא רוצה, אבל יואל נא



לעשות את בקשתי האחת."

“במה הוא מטפל פה ומה ענינו של בן־אדם זה לכאן?”

הוא מנע אפוא את עצמו גם עכשו מלהשתמש לגבי י’ן ולי’ן בלשון אתה.

י’ן ולי’ן ענה לו דברים וקולו כאלו הוציא את י’בר מתוך פזור נפש.

"זהו שרציתי לאמר לו. יעשה בי כטוב



בעיניו; ואולם יסיע נא בידי עד שאביא את האיש



לביתו. רק את הדבר הזה אני מבקש מכבודו."

הוא חזר וכרע על ברכיו, הוציא מטפחת



כיס, שטבלה במים, ומחה בה את הדם מעל מצחו של



מריוס.

“איש צעיר זה נמצא על יד הבריקדה,”



הפטיר בשפה רפה, כמדבר אל נפשו. "הרי זה האיש



הצעיר שחבריו קראו לו בשם מריוס,"

י’בר, שהיה מחונן כשרונות מצינים של



מרגל, שת לבו לכל דבר, התבונן לכל מה שראו



עיניו, הטה אזן וצין לעצמו את כל הדברים; אם כי



חשב את עצמו נדון למיתה, בכל זאת הרבה להתבונן



גם ברגעי חייו האחרונים והיה הולך וקובע



ציונים במחו על עברי פי קבר.

י’בר שלח את ידו אל מריוס, כדי לבדק את דפקו.

“הוא פצוע,” הפטיר י’ן ולי’ן.

“הוא מת,” נכנס י’בר לדברי בן שיחתו.



י’ן ולי’ן החזיר:



“לא כך. עדין לא מת.”

“משמע, שכבודו הביאהו מאצל הבריקדה?” הפטיר י’בר,

נראה כי מחשבותיו קפו עליו ביותר,



שלולא כן היה פונה לדרש באורים נוספים בדבר



ההליכה המסכנת בדרך תעלות השפכין, והיה נותן



כמו כן את דעתו על העדר כל מענה מצד י’ן



ולי’ן.

אף י’ן ולי’ן היה כאיש שנשתררה



עליו מחשבה יחידה ומיחדת. הוא פתח שוב



בדברים.

“מקום מגוריו הוא במרה, רחוב פי דו־קלור, בביתו של סבא… השם יצא מזכרוני.”

תוך כדי כך התחיל מחפש בכיסיו של



מריוס, מצא את קנטרס הכיס, פתחו במקום הדף



ששם רשם מריוס את דברי הזכרון והגישו



לעיני י’בר.

באויר רפרפו עדין שירי אור עד כדי



שאפשר היה לקרא. מלבד זה היו עיני י’בר דומות



במקצת לעיניהן של צפרי הלילה שהזהרית



מתנוצצת מתוכן. הוא קרא אפוא בלא עמל על ברים את



הדברים הרשומים בידי מריוס, ונהם מבין



שפתיו:

“ג’ילנורמן, רחוב פי דו־קלור, בית מספר ששה.”

ומיד הרים את קולו וקרא: עגלון!"

י’בר השאיר אצלו את קנטרס הכיס אשר למריוס.

כעבר רגע נגשה עגלה אל שפת המים,



מיד הטילו את מריוס במדור שמאחור וי’בר תפס



מקום ישיבה על יד י’ן ולי’ן.

העגלון הריץ את סוסיו. הוא ידע מי הוא י’בר.








ו


הלילה החשיך כבר בעת שעמדה העגלה
ליד הבית מספר ששה אשר ברחוב
פי־דו־קלור.

כלם ישנו כבר, כי אנשי מרה
מקדימים לעלות על משכבם, ביחוד בזמן שבעיר
מצויות מהומות. כך דרכו של פרור נושן וטוב מזג
זה, שהוא שוכב לישן בזמן שנופל עליו פחד
מהפכה המתרגשת לבוא.

בין כה וכה והעגלון וי’ן ולי’ן הורידו
את מריוס מעל העגלה, הראשון שם את ידיו תחת
זרועותיו של מריוס והשני תפס את ברכיו.

בעת ההעברה הטיל י’ן ולי’ן את ידו תחת
בגדיו של הפצוע, הקרועים במקומות רבים, בדק את
מקום החזה ונוכח לדעת כי הלב עודנו דופק. יתר על
כן, דפיקותיו נעשו פחות רפויות, כאלו טלטול
העגלה גרם לו ללב שיגביר את פעלתו.
בראשונה היו דין ודברים ארכים ביניהם
ובין השוער, אחר כך העיר השוער את המשרת
בסקה, הלז העיר את ניקולט וזו העירה את העלמה
ג’ילנורמן. את הסבא לא הפריעו משנתו.

י’ן ולי’ן והעגלון העלו את מריוס דרך
המדרגות והשכיבו אותו על ספה בחדר הכניסה
אשר למר ג’ילנורמן, בסקה הלך להביא את הרופא,
ניקולט שלחה את ידה לארונות הלבנים, י’בר וי’ן
ולי’ן ירדו מעל פני המדרגות.

הם חזרו וישבו בעגלה והעגלון חזר וישב על כנו.
“המפקח י’בר,” פתח י’ן ולי’ן ואמר, “יואיל נא לעשות עוד פעם אחת את בקשתי.”
“מה הדבר?” שאל י’בר בקול קשה.
“ירשני ואכנס לדירתי לרגע אחד. אחרי כן יעשה בי כטוב בעיניו.”

י’בר הוריד ברב מחשבות את ראשו על גב
צוארון מעילו, שהה זמן מה בשתיקה ואחר כך הוריד
את לוח הזכוכית הקדמי אשר למושב הפנים.
“העגלון, רחוב הום־ארמה מספר שבעה.”



ז



במשך כל זמן הנסיעה לא דברו ביניהם אף מלה אחת.
בשלמה רצה י’ן ולי’ן לסור לביתו? הוא
התכון להביא לידי גמר את הדבר אשר התחיל לעשות;
רצה להביא ידיעה לקוזט, להגיד לה כי מריוס נמצא
במקום זה וזה, ואולי גם התכון למסר לה כמה
הוראות בנוגע להתנהגותה, ולתת לה את צווייו
האחרונים. ובנוגע לו, לו בעצמו, תם ונשלם הכל;
הוא ראה את עצמו ברשותו של י’בר ולא התקומם
לגורלו. יכל היות כי איש אחר, אלו נמצא במצבו
של י’ן ולי’ן, היה רואה במחשבתו מעין סמיכות בין
החבל שנתן לו על ידי תנרדיה ובין שבכות
הברזל של בית־סהר פלוני אלמוני, זה העתיד
לשמש לו מקום מאסר; ואולם מזמן שנפגש לו
ההגמון על דרך חייו – וחובה לנו להדגיש את
הדבר הזה עוד פעם – התחיל י’ן ולי’ן מתעב כל
אבוד נפש, ואבוד נפשו בכלל, ותעוב עמק זה היה
נובע אצלו מתוך נטיה דתית. אבוד עצמו לדעת היה
לגבי י’ן ולי’ן דבר שאינו בגדר האפשרות.

במבוא רחוב הום־ארמה עמד העגלון מנסע,
כיון שרחוב זה הוא צר מלשמש מקום מעבר לעגלות.
י’בר וי’ן ולי’ן ירדו מן העגלה.

העגלון מסר בכל ההכנעה מודעה למפקח
המשטרה, לאמר, כי צפוי הצמר אשר לעגלה נכתם
בדם הנרצח ונזדהם בלכלוך בגדיו של הרוצח.



כי כך פרש העגלון לעצמו את המארע בתורת עד
ראיה. ובכן הוא רואה זכות לעצמו לדרש כי ישלמו
לו את נזקו. ותוך כדי כך הוציא מכיסו את ספר
תעודתו והציע בקשה לפני מפקח המשטרה כי
יואיל לקים את הדבר בתעודה.

י’בר דחה מעל פניו את הספר שהגיש לו העגלון ואמר כשואל:
“כמה אתה דורש בסך הכל, מחיר הצפוי, עמידת השהות והנסיעה?”
“זמן הנסיעה ארך שבע שעות ורבע,”
החזיר העגלון, “וצפוי העגלה היה חדש לגמרי.
בסך הכל שמונים פרנק, אדוני המפקח.”

י’בר הוציא מכיסו ארבעה נפוליונדורים וסלק מעל פניו את העגלון.
י’ן ולי’ן שער בדעתו, כי י’בר
מתכונן להוליך אותו ברגל אל אחת משתי תחנות
המשטרה הקרובות, אל זו הידועה בשם בלן־מנטו
או לתחנה שבבנין הארכיביון.

הם נתכנסו לתוך הרחוב הריק, בדרך
כלל, מאדם, ותוך כדי כך היה י’בר מהלך מאחרי
י’ן ולי’ן. משהגיעו עד הבית מספר שבעה דפק
י’בר על הדלת. וכשהדלת נפתחה לפניהם אמר
י’בר:

“הנה כך! יעלה נא עכשו לביתו!”
ואחר כך הוסיף ואמר אגב הטעמה
מיחדת, כאלו לא אמר את דבריו אלא מתוך
כפיה:

“אני אחכה לו כאן למטה.”
י’ן ולי’ן תלה את עיניו בפני י’בר.
דרך התנהגות זו לא התאימה אלא מעט מאד
להליכותיו הרגילות של י’בר. ואולם י’ן ולי’ן,
שהחליט למנע את עצמו מכל נסיון של בריחה
ולהביא את הענין לידי גמר, לא יכל לתמה ביותר על
האמון שהראה לו י’בר מתוך יהירות. הוא פתח את
הדלת בדחיפה, קרא בקול, תוך כדי עברו על יד
מעונו של השוער ששכב במטתו: “זה אנכי!”
והתחיל מתרומם במדרגות.

משהגיע לקומה הראשונה עמד מלכת.
הבא מדרך קשה נכסף מאד למנוחה. חלון
הפרוזדור, העשוי להשתלשל, היה אותה שעה
פתוח על פי מקרה. כאן, כמו בכמה בתים ישנים,
נשקף חלון הפרוזדור על פני חוץ ודרכו היה
שופע אור היום אל פני המדרגות. ובעת שעלה י’ן
ולי’ן היו המדרגות מוארות על ידי אור הפנס,
שעמד בחוץ על יד הבית, ולא היה צרך באור אחר
שיאיר את מבוא הבית.

י’ן ולי’ן התיצב על יד החלון – מתוך
שרצה לשאף רוח או סתם שלא מדעת. הוא שלשל את
עצמו החוצה והשקיף על פני הרחוב. רחוב זה היה קטן
ביותר והפנס האיר אותו מן הקצה האחד עד הקצה
השני. והנה הרתיע י’ן ולי’ן את עצמו מתוך
תמהון רב; על פני הרחוב לא נראה שום בן אדם.
י’בר נסתלק לו לדרכו.




ח


בסקה והשוער העבירו את מריוס, השוהה
עדין בעלפונו, מן הספה אל האולם. בינתים בא גם
הרופא הקרוא, ואף הדודה ג’ילנורמן ירדה
ממטתה.

העלמה הזקנה לא עשתה כל מעשה מועיל
ונאנקה ויללה בלי הרף: “אלי שבשמים! איכה
היתה כזאת!” “כל מה שבבית יתכסה כתמי דם!”
“ידענו אף ידענו שכך יהיה הקץ!”

הרופא צוה שישכיבו את מריוס פרקדן
על המטה הקלועה, אף בדק ומצא כי דפקו של
מריוס פועל עדין וכי הדם לא בא אלא מנחירי
האף. כשהורידו מעל מריוס את בגדיו, קמה העלמה
ג’ילנורמן וסלקה את עצמה לחדר אחר ועמדה
להתפלל.

מסכנים ביותר היו כנראה הפצעים
שבראש, שכן אלה גרמו בודאי לבטול החושים
הקשה. אפילו השבר שבעצם הבריח היה קל לפי
הערך, רק רפויו של זה היה עלול להמשך הרבה
זמן.

בסקה וניקולט גזרו כתנות ישנות
והכינו רצועות; ניקולט חברה את הרצועות על ידי
תפירה ובסקה גלל אותן סביב עצמן. כיון שלא היו
לו פקיעים, הכרח הרופא לעצר את הדם על ידי
תחבשות של מוך. על השלחן, שליד המטה, דלקו
שלשה נרות והיו מנחים כלי מנתח. הרופא רחץ את
פני מריוס ואת שערותיו במים קרים, ובן רגע הפך
אדם דלי מלא מים.

בו ברגע שהרופא נגב את פניו של
הפצוע והעביר כמרפרף את אצבעו על פני הריסים
המפשלים עדין על גבי העינים – נפתחה דלת בקצה
האולם ובפתח הופיעה דמות גבהה וחורת.

ימי המרד השנים גרמו לו לג’ילנורמן
שיהא שרוי כלו בדאגה וברגז וביסורים, עד
שעבר עליו הלילה הקודם מתוך נדודי שנה.
אולם שנה של זקנים רפויה היא, מלבד זה
נמצא חדר משכבו סמוך לחדר האולם, אין פלא אפוא
כי הוא נתעורר משנתו למרות הזהירות מצד אנשי
הבית. הוא תמה לראות אור חודר בעד הסדק
שבדלת, משום כך ירד מעל מטתו והלך כמגשש
לצדה של דלת זו.

והנה עמד על הסף, בידו כף המנעול
של הדלת הפתוחה למחצה, ראשו המתנודד נטוי
במקצת לפנים, גוו עטוף מעיל לילה לבן
המשתלשל ויורד ללא קפלים כתכריך של מת, פניו
נסוכים תמהון והוא כלו כיציר בלהות הצופה
לתוך קבר.

והנה נתגלה לעיניו המשכב והוא ראה
על פני המזרן את האיש הצעיר המכסה כתמי דם
וחור כשעוה, אשר עיניו סגורות, פיו פתוח,
שפתיו כעין האדמה, על גופו סמנים של פצעים והוא
סרוח לבלי נוע, ערם מבטנו ולמעלה, בתוך אור
מבהיק וצורם את העינים.

“מריוס!” מלמל ג’ילנורמן.
“אדוני,” פתח בסקה ואמר, “זה עכשו
באו שני אנשים והביאו את האדון מריוס. הוא לקח
חלק במלחמה על יד בריקדה וגם…”
“וגם נהרג!” קרא הזקן מתוך זעקת שבר אימה. “אבוי לאותו בן מרדות מביש!”

וצערו הלך וגבר.
“ידע ידעת, כי אין לך אלא לבוא ולומר
‘הנני’ – ואתה קונה לך אדנות בבית ואני מצית
לך וכל חפצך יעשה על ידי אותו זקן שוטה הנקרא
סבא. דבר זה היה גלוי וידוע לך, אבל אמרת
בלבך; ‘לא יתכן, הזקן הוא מן המחזיקים במלך,
אמנע את עצמי מבוא אליו’. והנה קמת, בן סורר
ומורה, והלכת להירות על בריקדה, מתוך נקמה,
מתוך זה שפעם אחת התוכחנו בדבר הוד רוממותו
הדכס של ברי ואמרתי לך מקצת דברים שלא
מצאו חן בעיניך! הרי זו גנות ממש, לפי דעתי. וכי
כיצד תשכב ותישן לבטח במטתך, אם הללו באים
ומעירים אותך ואומרים לך כי הוא מת.”

אותה שעה חשב הרופא כי הזקן זקוק לו
יותר מאשר הפצוע. ואולם ג’ילנורמן הוסיף לדבר
ברב תשואות, כדרך הדבור הרגיל אצלו תמיד, עד
שלבסוף התיצב לפני מטת החולה ועמידתו אומרת
איום:

“כיון שהקשחת את לבך והבאת על
עצמך מיתה על ידי יריה, אף אני אמנע את עצמי
מהצטער על מותך. השמעת, רוצח נפש
שכמותך?”

תוך כדי רגע זה, כשיצאו הדברים
מפי הזקן, הרים מריוס לאט לאט את ריסי עיניו
והעמיד בפני ג’ילנורמן את מבטו העטוף עדין
תהית תרדמה.

“מריוס!” נתן הזקן קול צעקה. “מריוס,
מריוס רחימאי! בן יקיר שלי! הנה פקחת את
עיניך, שלחת בי את מבטך, הנך חי! רב תודות
לך!”

והוא נפל מתעלף לארץ.


* * *







ספר שלישי: י’בר הגה ממסלתו









א


בזמן שי’ן ולי’ן התרומם במדרגות ביתו, הלך י’בר ונסתלק בצעדים מדודים.
הוא הלך, הפעם הראשונה בחייו,
כשראשו יורד על חזהו וכשידיו – אף הן בפעם
הראשונה – נתונות מאחור על גבו.
משתי עמידות הגוף, שהיו חביבות על
נפוליון בשעתו, לא נטל י’בר לעצמו עד עכשו
אלא זו המשמשת סמן לכח החלטה, לאמר את צורת
הידים השלובות על גב החזה; עמידת הגוף
השניה, זו שסמנה ידים נתונות על הגב והיא
מעידה על מצב של פקפוק, על חסר עז ועל חסר
בטחון לגבי כחות עצמו – את עמידת הגוף הזאת לא
הכיר י’בר. עכשו נשתנה הדבר; עכשו, מדי
לכתו לאטו שקוע בהרהוריו, העידה כל ישותו על
התרגשות עצומה.

הוא עשה את דרכו בכוון מסים.
שכן הלך בדרך הקצרה ביותר עד
הנהר. אחרי כן הלך הלאה לארך רציף השפה
הנקרא בשם דס-אורם, עבר על פני מגרש גרב
ונשאר עומד בקצה הגשר נוטר-דם, במרחק לא רב
מתחנת המשטרה אשר על מגרש שטלה. במקום
הזה, בין גשר נוטר-דם וגשר או-שנג מצד אחד
ובין שפת הברסקאים ושפת הפרחים מצד שני,
מהוה נהר הסינה מעין אגם בן ארבע צלעות אשר
זרם מימיו חזק ביותר.

חלק זה של הסינה מטיל אימה על הספנים,
משום שהמים מהוים כאן מערבלות, כמתכונות
לעקר מן השרש את עמודי הגשרים. במקום הזה
עלולים לטבע הטובים שבשחינים.

י’בר נשען בשתי ידיו על מסעד הגשר,
תמך את סנטרו בידיו ושקע כלו בהרהורים, ותוך
כדי כך היו אצבעותיו מכוצות בחזקה את פאת
זקנו כבדת השער.

"דבר-מה חדש התחולל בנפשו. כעין
מהפכה או משבר הורס, ועכשו ראה הכרח לעצמו
לבחן שוב את עצם מחשבותיו ואת עצם רגשותיו.

י’בר סבל יסורי נפש גדולים.
הוא נצל מכף המות על ידי פושע, ראה
את עצמו בעל חוב ושלם את חובו; בנגוד לכל
רגשותיו התהלך עם אסיר לשעבר כמו עם איש
הדומה לו ושלם לו טובה תחת טובה; מפי בר-נש
כזה קלטה אזנו את דבור ההצלה: “מתר לך ללכת,”
ותמורת זה החזיר הוא: “אתה חפשי לנפשך!”. מתוך
נמוקים פרטיים נמנע מקים את חובתו, ומתוך
הנמוקים האלה נתגלה לו עקר מוסרי המשמש אף
הוא לטובת הכלל ואשר הוא אולי גם נעלה ביותר; כל
התהפוכות האלה נהיו דברים שבמציאות
ונתרגשו לבוא דוקא עליו, ומתוך כך התחוללה
המבוכה הגדולה שבנפשו.

כפליאה היה בעיניו הדבר שי’ן ולי’ן
נתן לו חנינה; ותמוה הרבה יותר היה בעיניו הדבר
שהוא, י’בר, נתן חנינה לי’ן ולי’ן.&gt;
הוא הגיע אפוא עד לידי כך! הוא התבונן על סביבו ולא מצא את דרכו.
וכי כיצד יתנהג עכשו! הימסר את י’ן
ולי’ן לידי המשפט? דבר זה יהיה בבחינת רשעות.
הישלחנו לחפשי? גם זה הוא בנגוד לסדר
הדברים. מה שלא יעשה מן השתים האלה – הוא,
י’בר, יחלל בכל אפן את כבוד עצמו. אם כך יחליט
לעשות או אחרת – לא ימנע את עצמו מן החטא. הוא עמד
על פי תהום ולא יכל לדלג עליה.
ועוד דבר אחד הטיל עליו אימה – הלא הוא
עיון הדעת שנעשה לו עכשו צרך. זה תקפן של
ההרגשות המתרוצצות בקרבו – גם הוא בלבד גרם
לו שיבוא לידי הרהורים. יגיעת המחשבה! דבר זה
מה משנה הוא ומה מצער!

אין מחשבה נטפלת אל האדם אלא לאחר
שנתגבר על עצמו במדה כל-שהיא, וי’בר בא לידי
כעס מדי הבחינו בהתנגדות זו שבקרב
נפשו.

י’ן ולי’ן העיק כמשא כבד על נפשו של י’בר.
אותו איש גרם לו בלבול הדעת. כל
העקרים, אשר י’בר נשען עליהם במשך כל ימי
חייו, נמוגו בפני האיש הזה. נדיבות לבו של י’ן
ולי’ן, שחונן בה את רודפו, רמסה את י’בר לעפר.
עלו בזכרונו כמה מעשים אחרים שנחשבו לו קדם
כדברי הבל וכזב, ואף אלה נראו לו עכשו כדברים
שיש בהם ממש. מאחרי י’ן ולי’ן קם ונתיצב אדון
מדלן, ושתי הדמיות הללו נתאחדו עכשו לדמות
אחת המעוררת כבוד.

הנה פושע העושה מעשי חסד. איש מן
הנענשים על ידי בית המשפט והוא הראה את עצמו
בעל רחמים, נוח לבריות, רב להושיע ומרבה אהבה.
הוא גמל טובה תחת רעה וסליחה תחת שנאה. העדיף את
הרחמים על הנקמה, העדיף את מותו על מות אויבו.
הציל את האיש אשר התעלל בו, הלך לכרע על
ברכיו לאחר ששבע מעשים טובים והיה דומה
למלאך אלהים יותר מאשר לבן אדם! אמנם כן, י’בר
הכרח להודות כי מפלצת כזאת ישנה במציאות.

י’בר הכרח כמו כן להודות כי הוא קבל על
עצמו את השפעתו המוסרית של האיש ההוא. הרי
כמה פעמים במשך היום הזה רצה לאסר אותו,
ובכל פעם עלה קול בנפשו ונתן צו: אל תהין לעשות
כדבר הזה! ויש שהוא שמע מנפשו אחרת: מהר
ועשה! הסגירה נא את האיש אשר הצילך ממות ואחר
כך תצוה ויביאו לך מים, כאשר עשה פונטיוס
פילטוס, ותרחץ בנקיון את צפרני הנמר!
מכאן עברה מחשבתו לדון בגוף עצמו,
ומיד ראה את עצמו קטן עד מאד לעמת י’ן
ולי’ן.

הוא הצטער ביותר על הודאות שנעלמה
ממנו. ספר החקים נהפך בידו לכלי נשק פגום.
עכשו שם את לבו לכמה דברים שיש להם בחינה
מוסרית. הללו נעלמו קדם מעיניו ועכשו שתו עליו
ולא נתנו להדחות. נתגלה לו עולם מחשבה חדש
והוא הכיר לדעת את המעשה הטוב ואת גמולו, את
ההתמכרות אשר לשם מטרה נעלה, את מסירות הנפש
שמרצון, את הרחמים ואת הסליחה.

הוא הכרח להודות, כי המדה של טוב-לב
ישנה וקימת בפעל ממש. הלא נמצא בן אדם אשר
נענש והיה טוב. וכמו כן הוא בעצמו, כמה שהדבר
יהא נראה כמוזר. ועכשו הוא עומד אפוא להעשות
רשע.

הוא ראה את עצמו פחדן ותעב את נפשו.
י’בר לא נכסף להיות אדם בעל מדות
נעלות, נדיב לב ואציל רוח. הוא שאף רק לדבר אחד –
שלא יהא ראוי לנזיפה.

והנה קרהו מקרה והוא סרח. נפלא ממנו
הדבר להבין איך עשה כזאת ואיך הגיע לידי
כך.

עד עכשו לא הכיר אלא מפקד אחד – את
מפקד המשטרה הממנה עליו. ופתאם הופיע לעיניו
גבה מעל גבה – אלהים. איך יצדיק את נפשו לפני
אלהים!

ופתאם נעשה לו ברור כי דבר-מה כמוס מרחף על ראשו.
עד עכשו ידע רק את הפקדה ואת החק.
עכשו הכיר לדעת כי יש קו אחר לשפט את הדברים –
הלא הוא החק האלהי, החק אשר מקורו בטוב
ובלב.

ההיה בכחו לשאת את הנגוד הזה? – לא!
י’בר סלק את עצמו מאצל מסעד הגשר
והלך מתוך החלטה אל תחנת המשטרה שעל מגרש
שטלה.

הוא פתח את הדלת, הראה את תעודתו, קנה
לעצמו ישיבה ליד השלחן המואר בנר של חלב,
והתחיל עורך על גליון רשמי “הצעות אחדות
בנוגע לשרות המשטרה.” בכך השתדל למתח
בקרת מנמקת על כמה דברים שבעוות דין,
הממשיכים את קיומם במסתרים ועל כמה הוראות
לא נכונות שבשרות המשטרה. את ההרצאה הזאת,
בצרוף עשר הצעות משלו, ערך י’בר ביד בוטחת
ובישר כתיבה גמור, מבלי החסר אף פסיק אחד
ומתוך שקט שבישוב הדעת. מקצה השורה
האחרונה הוסיף י’בר ורשם:
י’בר,

מפקח המשטרה דרגה א',

נכתב בתחנת המשטרה שעל מגרש שטלה.

בשביעי ליוני 1832, בשעה אחת אחרי חצות הלילה בקרוב.

ובזאת ספג את הדיו שעל הניר, קפל
את הגליון בצורת מכתב, סגרו במדבקת ורשם על
צד הפנים את המלים: “הערות לפקידי ההנהלה,”
הניח את המכתב על השלחן ויצא מחדר הפקידות
החוצה. דלת הזכוכית המסרגת שבה ונסגרה
מאחריו.

הוא שב אל המקום אשר משם בא ועמד
ליד מסעד הגשר, באותו מקום עצמו ששם עמד לפני
חצי שעה.

י’בר שרבב עוד יותר את ראשו והביט
כלפי מטה. שחור אחד כסה את הכל ורשמי
הדברים היו מטשטשים לגמרי. האזן קלטה אמנם את
המלת הקצף; ואולם המים לא נראו לעין. מזמן
לזמן הבהב בתהום המצולה כעין ברק אור דק
ומתפתל, שכן גם בלילה אפל ביותר יש שהמים
קולטים איזה אור שהוא ונושאים אותו הלאה על פני
זרמם. ומדי המוג ברק אור כזה היה הכל שב ונעלם
בחשך. נדמה היה כי למטה מתחיל להשתרע מרחב
האין-סוף; כי לא המים הם שם, אלא דבר-מה עמק
מתהום.

ליד לוע החשך הזה עמד י’בר רגעים
אחדים בלי נוע והביט אל הבלתי נראה במבט קופא
שהיה בו מעין כונה. המים השמיעו את המיתם.
פתאם הסיר י’בר את כובעו והניחו בקצה חומת
השפה. ומקץ רגע אחד עמדה על מסעד הגשר דמות
גבהה, שמאחר בנשף היה עלול לדמות אותה מרחוק
ליציר דמיון, גחנה על פני המים, שבה ונזדקפה
והטילה את עצמה אגב קפיצה ישרה אל התהום;
נשמעה אושה כבושה, והאפלה לבדה ידעה את
פרפורי האיש אשר שקע בתוך המים.




ספר רביעי: הסבא והנכד









א


כיון שבולטרואל נשתכר עד כדי טרוף
הדעת ולא לקח חלק במעשה ההתנפלות שבדירת
תנרדיה, לכן יצא מן הענין בשן ועין. הוא חזר
ונעשה שומר דרכים והיה מאמין באמונה שלמה, כי
באחד הימים יתגלה לו אוצר גדול.

הוא חשב את עצמו לבעל נסיון בכגון זה.
והנה יום אחד, שעה קצרה לפני צאת השחר, ראו
עיניו באמת דמות של אדם מהבהבת מבעד לענפי
העצים. האיש לא נראה לו אלא מגבו, ואולם למרות
האפלה ורחוק המקום היה בעיניו כמכר.

מהיכן זה בא? ודאי שלא ממקום רחוק,
שכן אין לו לא חפיסה ולא חבילה. קרוב לודאי שהוא
בא מפריס. לשם מה נתגלגל ליער זה?
ולמה זה בא דוקא בשעה מפלאה זו שעם עלות השחר? מה המריץ אותו לכך?
ובמחו של בולטרואל נצנץ הרעיון
בדבר האוצר הטמון באדמה, ולאחר שאמץ קצת את
זכרונו העלה בדעתו, כי לפני שנים אחדות קרהו
מקרה פגישה דומה לזה, וכי אפשר שאיש-פגישתו
הקודמת וזה של עכשו אינם אלא איש אחד.

מדי חשבו צנח ראשו על חזהו מכבד
הרעיונות ודבר זה, שהנהו טבעי מאין כמוהו, לא
היה בו משום ערמה יתרה. כי לאחר שחזר והביט
מסביב לא ראו עיניו כלום. האיש הזר נעלם
בדמדומי היער.

בולטרואל הלך אחרי הנעלם, ולאחר
שעבר כמאה צעדים התחיל מסיע לו אור היום שהלך
ונתרבה. עקבות רגלים במקומות החול, דשאים וירק
עשב רמוסי-רגל, בדי עץ רכים שנכפפו והם
הולכים ומזדקרים אגב תנועת חן – כל אלה
נצטרפו לשלשלת עקבות שהורתה לו את הדרך. אבל
שלשלת זו נעלמה בכל זאת מעיניו, והוא אבד הרבה
זמן עד שחזר ומצא אותה. לבסוף נכנס לעבי היער
והגיע עד לגבעה אחת. והנה עלה בדעתו שטוב
לטפס ולעלות על אחד העצים. הוא היה גמיש אברים,
למרות היותו זקן. באותו מקום היה עץ גלמוש אחד
גדל-גזע. בולטרואל טפס על העץ הזה והתרומם
לעלות ככל אשר יכל.

והנה נמצא שהרעיון היה טוב מאד.
כשסיר בעיניו את מקום הישימון המכסה ביותר
שיחים עבתים ופרועים, הבחין פתאם באיש הזר
שעמד ליד מעבה יער אחד המתעלם מאחרי עצים
גבוהים. אחרי כן נעלם האיש שוב מעיניו.
מתוך חדות חפזון ירד בולטרואל מעל
העץ, או השליך את עצמו כמעט לארץ. מקום המאורה
נמצא. לא נשאר אפוא אלא לתפס את השועל. קרוב
לודאי ששם טמון האוצר הנכסף.

לא על נקלה כבש לו דרך בסבך העצים.
רק לאחר ארבעים רגע הגיע אל קרחת היער. שום איש
לא היה כאן. בולטרואל מהר לגשת אל תל האבנים;
התל נמצא עדין במקומו ועל ידו נראה בור עמק.
והבור היה ריק.
“גנב!” צוח בולטרואל.




ב


לבסוף, בשביעי לספטמבר, לאחר
שעברו ארבעה חדשים בדיוק מאותו לילה שהביאו
את מריוס לבית אביו זקנו, הודיע הרופא כי הוא יכל
לערב על רפויו השלם. עכשו התחילה ההבראה.
בינתים נצטרך מריוס לשכב עוד שני חדשים
בכרסה, כדי להמנע מכל תוצאות רעות העלולות
לבוא בשל השבר שבעצם הבריח.
מחלה ממשכה זו גרמה לו טובה, שעל ידי
כך לא נתבע למשפט. יש להוסיף, כי איש מאנשי
המרד הפצועים לא הובא בפלילים.

אותו יום, כשהודיע הרופא כי מריוס
יצא מגדר סכנה, היה הדבר דומה כאלו הזקן
עומד להשתגע מרב חדוה. הוא נתן לשוער שלשה
לואידורים בתורת מתנת-יד. בערב רקד בחדרו את
רקוד הגווט ונתן את קולו בשיר עגבים הזכור אתו
מימי נעוריו. לאחר זה כרע על אחד הכסאות, ובסקה,
שהשגיח בו בעד הדלת הפתוחה למחצה, העיד כי
האדון הזקן עמד בתפלה.

עד לאותה שעה לא היה ג’ילנורמן מן המאמינים הותיקים.
עם כל שנוי להטבה, שנסתמנה יותר
ויותר, היה הזקן כאובד עצה מרב רגשותיו והוציא
את חדותו החוצה אגב תנועות ומעשים משנים.
מרב חדוה הפך להיות מעין ילד נכבד.



הוא נתירא להטיל על החולה עיפות או שממון,
ולפיכך היה קונה לעצמו עמידה מאחרי גבו
והסתכל בו מתוך בת צחוק. הוא היה מרצה, שמח,
מאשר בתכלית, מסביר פנים ומלא עלומים. שערו
הלבן הוסיף לוית הדר נעימה לחדוה זו המגיהה את
פניו. החן שעל פנים מקמטים לוקח את הלב כמו
אדמומית הבקר.

משפסקה אצל מריוס ההזיה לא הוסיף
גם להעלות עוד על שפתיו את שמה של קוזט, ואולם
הוא לא חדל מחשב על אדותיה. לפרקים התאמץ לחדש
בזכרונו את שלשלת המארעות מימי מלחמת
הבריקדות. אבל הוא לא ראה את חבריו אלא בדמות
צללים מטשטשים; הוא דן הרבה בדעתו על
ההשתתפות במלחמה מצד פושלבן שלא היתה
אלא חידה.

הוא לא ידע מי היו מציליו, ומה שנודע
לו מפי אחרים לא הסביר כלום. ומיד חזרו
מחשבותיו לטפל בקוזט. בלעדיה לא ימשיך את
חייו – הוא נדר והוא עתיד לקים את נדרו. הוא לא
נתפיס ולא הרך הרבה את לבו על ידי הלטיפות
שמצד אביו זקנו. משום שקדם כל לא ידע להכיר
עד כמה טובה כונתו של הזקן בכל מקרה ומקרה;
ומצד שני היה מחו הרפוי, שאולי היה עוד שרוי
בקדחת, דן באי אמון את אותות האהבה שהראה לו
אביו זקנו, ואלה לא היו בעיני מריוס אלא מעשי
ערמה משנים שהזקן משתמש בהם כדי להביא
אותו לידי הכנעה. מפני כך לא יצא מריוס מידי
קרירותו, והסבא המסכן הוציא לריק את כל
חבתו.




ג


יום אחד, בעוד העלמה ג’ילנורמן מסדרת
על פני לוח השיש של השדה את הצלוחיות ואת
בקבוקי הרפואות, עמד הזקן כפוף על גב מריוס
ודבר על אזנו דברים רכים:

“שמע נא, מריוס חביבי, במקומך הייתי
מרבה עכשו באכילת בשר ודגים. דג-סנדל צלוי
משמש מאכל יפה למבריאים. ואולם חולה הרוצה לשוב
לאיתנו אין לו תקנה אלא בקציצות הגונות.”&gt;
מריוס, שהבריא כמעט לגמרי, אמץ את
כל כחותיו, זקף את עצמו אגב ישיבה, נעץ את שני
אגרופיו בסדין, תלה עיניו בפני הסבא, העלה על
פניו הבעת זעם וכבד ראש ופתח:

“לאחר ששמעתי את דבריו אני רואה הכרח לעצמי למסר לו מודעה.”

“למשל?”
“אני רוצה להכנס בברית הנשואין.”
“מילא, לכעין זה הייתי מוכן,” החזיר הזקן ונתן את קולו בצחוק רם.



“מה פרוש הדבר?”

“הן, הן, הכונה לקראת בחירת לבך!”

יד התמהון גברה על מריוס, חלחלה אחזה בכל אבריו והוא לא עצר כח לדבר.
ואולם ג’ילנורמן חזר ואמר:
"נתן נתן לך את הנערה, את היפה
להלל, את החמודה מכל, את הקטנה בנערות. יום יום
היא באה הנה בדמות אדון בא בימים השואל למצב
בריאותך. מיום שנפצעת אין זו אלא בוכיה
ומכינה פקיעים. אני חקרתי ודרשתי בדבר
הנערה. היא גרה ברחוב הום-ארמה מספר שבעה. ובכן
הגענו עכשו אל העקר. אתה רוצה אפוא לבוא בברית
הנשואין? טוב הדבר; כחפצך כן יעשה. ואולם תן
תודה ואמר כי בישת את עצמך. קשר קשרת עלי
בחשאי.

“מה נאה הדבר! אני אמרתי לתת לך
קציצה ואתה הסבות את פני הענין ואמרת: נכון
הדבר, מתוך כך אני נזכר כי עלי לבוא בברית
הנשואין. אכן דרך נאה היא זו לאדם הרוצה להסב את
השיחה מענין לענין! רצית אפוא להכנס בקטטה?
אלו ידעת עד כמה הסבא שלך הוא רך לב! ובכן
מה תאמר לשנוי דברים זה? ועכשו אתה שרוי
בכעס. וכי לא כך הדבר? הרי לא עלה על דעתך
כלל שאביך זקנך יהא נתון לאולת יותר ממך,
ועכשו אתה נמצא שרוי בצער על הנאום היפה
שהכינות והוא לא בא לידי אמירה, אוי לעורך דין
שכמותך! ואולם ראוי אתה לענש זה, בחורי. אני
עושה את רצון עצמי; ההבינות, חרגל קטן שלי? –
הנה כך היה הדבר, ראיתי כי רע אני בעיניך
ואמרתי לנפשי: הבה ואמצא עצה ונהפך עלי לב
הנער לטובה. והנה העליתי פתאם בדעתי כי קוזט
הקטנה תביא לי את הישועה. ואצלך היה מנוי
וגמור, כי הזקן יתרעם ויתרגז. לא, לא כך
אמרתי! חשבת שאשאג שאגה גדולה וארים את
מקלי להכות חרם את פרח השושן שלך. ואנכי לא
כן! אני מצוה חיים לקוזט ולאהבה! שמח אני
לראות בבריתכם המתקימת. הואילה נא אפוא, אדוני
הנכבד, והכנס בברית הנשואין. אני מברך אותך
בכל אשר, בחורי!”

דבריו נפסקו מתוך זרם דמעות. הוא
הכניס את ראשו של מריוס לבין כפות ידיו, לחצו אל
חזהו – ושניהם ירדו בבכי; אחד מן הסמנים
המבהקים ביותר להרגשת אשר גדולה!

“סבא שלי!” קרא מריוס בקול.
“נמצא שלבך נהפך עלי לטובה?” שאל הישיש.
מתוך התרגשות שאין לתאר היו שניהם
נטולי דבור במשך כמה רגעים. לבסוף אמר הזקן
מתוך געית בכי:

“אמנם כן, עכשו נמס הקרח ואיננו. הוא קרא לי בשם סבא.”
מריוס הוציא בלאט את ראשו מבין זרועות הזקן ואמר:
“שמעני נא, סבא שלי, עכשו, לאחר
שהגעתי לידי הבראה שלמה, אני רוצה לראות את
פניה.”

“היא תבוא מחר.”

“למה לא תבוא היום?”

“יהי כך, אפשר גם היום.”




ד


קוזט ומריוס שבו והתראו פנים, ואולם
פגישה חדשה זו שבחוג הקרובים קשתה עליהם
מתחלה, והרבה זמן עבר עד שהמארשים כבשו את
בישנותם והתחילו מתמכרים ללטיפות שבחבה
רכה וצנועה.

פושלבן עמד מתוך ענותנות מן הצד ולא
אמר עדין אף דבור אחד. והנה פתחה העלמה
ג’ילנורמן ואמרה דברים אחדים בנוגע לספר הירק
שהחזיק פושלבן מתחת לזרועו.

אותה שעה נזכר הזקן ג’ילנורמן בתפקיד שהטיל על עצמו למשך כל היום הזה.
ובזאת הפנה את עצמו כלפי פושלבן ופתח אגב השתחויה:
“מר טרנשלבן…”
אבא ג’ילנורמן לא עשה את זה בזדון,
אולם מצויה היתה אצלו התכונה המבישה של אנשי
היחש שאינם מדיקים לדעת את שמותיהם של
הבריות.

“מר טרנשלבן, אני מתכבד לבקש אותו
בשם נכדי, הרוזן מריוס לבית פונטמרסי, כי יואיל
לתת לו את בתו לאשה.”

“מר טרנשלבן” החוה קדה.
“יש לנו אפוא הסכם מכל הצדדים,” אמר
הסבא והפנה את עצמו כלפי מריוס וקוזט, פרש את
שתי ידיו לברכה וקרא בקול רם:

“ילדי, עכשו מתר לכם לשגות באהבה!”

השנים נשמעו מיד לאמירה ראשונה זו.
בלי עקיפין פתחו בשיחה שוטפת. הם דברו
בחשאי, ואותה שעה היה מריוס שוכב בכרסה
כשהוא נשען על זרועו, וקוזט עמדה על ידו.

ג’ילנורמן אמר להם דבר בלחישה:
“דברו זה אל זו בלשון נוכח. חדלו לכם מן הבישנות.”
“פעוטה זו היא בת חמודות. קוזט זו
שלקחת לעצמך היא באמת יציר למופת של הטבע.
חבל שעלה בגורלה להיות רק אשת רוזן; היא ראויה
להיות גם אשת מרקיז. ראה מה נאים הם עפעפיה!
ילדי, חרתו זאת על לבבכם, כי זכיתם שניכם
במבחר! שגו באהבה עד לידי טרוף הדעת. האהבה
היא האולת אשר לאדם והחכמה אשר לאלהים. ואולם
יש להצטער גם על רע מזלכם. ברגע זה העליתי
בזכרוני, כי יותר ממחצית הוני אינה אלא השקעה
הנותנת קצבה שנתית; כל זמן שאני חי לא ירע
מצבכם ביותר; אבל לאחר מותי, לאחר עשרים שנה
בערך, תשארו בלי פרוטה, ילדים מסכנים
שכמותכם. הנה כן הדבר, גברתי הרוזנת, יבוא
יום ושניה הלבנות והנאות תקהינה מרעב.”



כאן נכנס י’ן ולי’ן לדברי הזקן:
“לעלמה אופרזיה פושלבן ינתן מהר סכום של שש מאות אלף פרנק.”
עד עכשו לא צרף י’ן ולי’ן לשיחה
הכללית אף מלה אחת משלו; דומה היה שאנשי
המסבה הסיחו לגמרי את דעתם ממציאותו, והוא
עמד בלי נוע מן הצד ולא שתף את עצמו בשמחת
המאשרים.

“מי זו העלמה אופרזיה פושלבן?” שאל הזקן מתוך תמהון.
“אנכי,” ענתה קוזט.
“שש מאות אלף פרנק?” חזר ושאל אבא ג’ילנורמן.
“פחות ארבעה-עשר או חמשה-עשר אלף,”
אמר י’ן ולי’ן והניח על השלחן את החפיסה, זו
שנחשבה לספר בעיני העלמה ג’ילנורמן.
הוא בעצמו פתח את החפיסה; זו הכילה גל
של שטרות כסף. השטרות סדרו ונמנו. נמצאו חמש
מאות שטרות בן אלף פרנק כל אחד, ומאה וששים
ושמונה שטרות בן חמש מאות פרנק כל אחד. בסך
הכל: חמש מאות ושמונים וארבעת אלפים פרנק.
“אשרי מי שמקבל ספר כזה בתורת מתנה,” הביע ג’ילנורמן את דעתו.
“חמש מאות ושמונים וארבעת אלפים פרנק!” מלמלה הדודה מתוך תמהון רב.
“סכום הראוי להתכבד, האף אין זאת,
העלמה ג’ילנורמן? בכור שטן זה ששמו מריוס יצא
לצוד אידאלים ולבסוף העלה ברשתו עלמה נאה ובת
עשירים!”

מריוס וקוזט מצדם הביטו אותה שעה
זה בפני זה, ולא שתו את לבם כמעט לאותו דבר חסר
ערך שהניח י’ן ולי’ן על השלחן.




ה


לאחר שמסר הודאה מרצון בשעת
משפטו של גונב הפרות המסכן שמפטיה ולאחר
שעלה בידו לברח מבית האסורים – נמלט י’ן ולי’ן
לפריס והצליח להוציא מאת השלחני לאפיט את הכסף
אשר הרויח בישר בעת היותו נקרא בשם מדלן.
כיצד יכל י’ן ולי’ן להסתיר את כספו? הוא פחד
שמא יפל שוב בידי הבלשת – וחשש זה הן נתקים
באמת לאחר זמן מועט – ולפיכך טמן את כספו
ביער שאצל מונטפרמי, במקום הנקרא פון בלרן.



בכל נסיעותיו המרבות לא היתה לפניו אלא מטרה
אחת – לקחת מבית אוצר זה שבאדמה סכום כסף,
במקום הכסף הקודם ההולך ומגיע לידי קצו.

כשמריוס התחיל מבריא, כשי’ן ולי’ן
הכיר לדעת מה שעתיד לבוא בזמן הקרוב – קם זה
והפריש מהונו חצי מיליון לטובת אחרים, ולא השאיר
לעצמו אלא חמש מאות פרנק. אראה איך יפל דבר,
חשב י’ן ולי’ן בלבו.

מן הארגז, שהעלה מתוך האדמה, הוציא
י’ן ולי’ן את שתי המנורות של ההגמון והעמיד אותן
על כרכב הקמין.

אמנם י’ן ולי’ן ידע עכשו לנכון, כי אין
לו לפחד עוד מפני י’בר. מי שהוא ספר בפניו – והוא
בעצמו קרא אחר כך את הידיעה הזאת בעתון
“מוניטר” – כי תחת מעברה אחת שבנהר, בין גשר
החלפנים ובין הגשר החדש, נמצא טבוע במים
מפקח המשטרה י’בר. הנטבע, איש ראוי לכבוד
בכל המובנים ונחשב עד מאד בעיני הממנים עליו,
השאיר אחריו כתב יד המעיד על בעליו שלקה
במחלת רוח ושאבד את עצמו לדעת. – נכון הדבר,
חשב י’ן ולי’ן בלבו, כיון שהייתי תפוס בידו
והוא פטרני לדרכי – משמע שלקתה דעתו.




ו


הנשואין נקבעו להיות בחדש פברואר שבשנה הבאה. הרופא לא ערער על החלטה זו.
י’ן ולי’ן הגדיל פעלה והשתדל
להסיר כל מכשול וכל אבן נגף מעל דרך אשרה של
קוזט יקירתו. והוא התעסק בענינים הללו מתוך
שקידה וגם מתוך חדוה, כנראה – ממש כמו
קוזט.

בזכות זה שהוא שמש לפנים בתורת
ראש-עיר, ידע עכשו את אשר עליו לעשות כדי להפטר
משאלה מסבכה, שהוא לבדו הכיר במציאותה –
לאמר איך לסדר את כתב היחש על שם קוזט. אסור היה
להגיד את פרשת תולדותיה הנכונה של קוזט, משום
שדבר זה היה עלול לבטל לגמרי את ענין הנשואין.



י’ן ולי’ן מצא תקון לתקלה זו. הוא בדה מלבו שם
משפחה שכל אנשיה פסו מן החיים, ובזה בטל
מלכתחלה את סכנת התביעות והערעורים. לפי כתב
היחש היתה קוזט יתומה מהוריה ולא היו לה אחים
ואחיות; ולא הוא נחשב לאביה, כי אם פושלבן אחר.



שני אחים בשם פושלבן שמשו לפנים גנבים
בבית המנזר פטי-פיקפו: משם נדרשו ידיעות
ונתקבלו תשובות רצויות עד מאד שאי אפשר היה,
כנראה, לפקפק באמתותן. הנזירות הטובות, שלא
היו בקיאות ביותר בעניני אבהות וגם לא ראו צרך
לעצמן להתחקות על כגון זה, לא ידעו בעצם מעולם
מי מן השנים הנקראים פושלבן הוא אביה של קוזט.
הן אמרו דברים הרצויים לשואליהן אף נתנו תשובות
ברצון רב.

אחרי כן נערכה פרשת דברים אצל
הנוטריון, כדי להשלים את התעודות החסרות,
ולבסוף קבע החק לקוזט את השם “העלמה אופרזיה
פושלבן”, יתומה מאב ומאם. מלבד זה העלה י’ן ולי’ן
בתחבולותיו שימנו אותו בשם פושלבן
לאפטרפסה של קוזט ושימנו את ג’ילנורמן כצד
שני באפטרפסות זו.

על חמש מאות שמונים וארבעת האלפים
פרנק נאמר, כי הם כסף עזבון אשר הוריש אחריו
במותו איש אחד בעלום שם. לכתחלה הגיע העזבון
לסכום של חמש מאות תשעים וארבעה אלפים פרנק;
אבל עשרת אלפים פרנק יצאו לצרכי העלמה
אופרזיה, ומהם חמשת אלפים לתשלום דמי ישיבה
במנזר. עזבון זה, שהפקד ביד איש אמונים, עומד
להמסר לידי קוזט כשתגיע לשנות בגרות או
משתכנס בברית הנשואין.

הדבר לא נתקל בשום מכשול, משום
שגם הרשות ממהרת לתת אמון בהודעה שענינה הוא
רכוש גדול.

באפן זה הכירה קוזט סוף סוף לדעת, כי
איננה בתו של אותו זקן אשר ימים רבים קראה לו
בשם אב. הוא היה רק קרובה בלבד ולא היה מעולם
אביה! אלו קרה הדבר קדם היה מביא אותה לידי עגמת
נפש – עכשו, כשגבר עליה אשר נעוריה, נסתלק
ממנה והלאה האיש אשר שמר על חייה ועל חנוכה
וגם מסר לידה הון רב. מחשבותיה היו נתונות לאיש
אחר.

אולם היא הוסיפה לכנות את י’ן ולי’ן בשם “אבא”.
מובן מאליו, כי לבבה סר מעליו במקצת
מפני החבה הרבה שנודעה לה ממשפחת
ארוסה.




ז


קוזט הלכה יום יום לראות את פני החולה
המבריא, וטבעי היה הדבר כי פושלבן לוה אותה
על דרכה. מריוס ידע אפוא כי כל בקור מצד
פושלבן הוא תנאי מקדם להופעת קוזט, ולכן השלים
עם הבקורים האלה. והנה יש שהשנים היו באים
לידי שיחה מפרטת במקצת, כשהם נוגעים בזהירות
וכלאחר יד בשאלות החברה והמדינה ומדינים
בהן רק מבחינת גורמים להרמת העשר הכללי
במדינה. אמנם בכמה דברים קטנים היה פושלבן
נופל מאיש החברה, אבל כחו היה עדיף בשאלות
החיים והמוסר. ועוד יתרון נוסף היה לו שהוא דבר
בלשון טובה ונבחרת.

שאלות רבות שאל מריוס את עצמו בדבר
האיש הזה שנהג בו, במריוס, מדת רצון וקרירות.
לפרקים היה מטפל בזכרונותיו מתוך פקפוק.
בזכרונו היה מקום פרוץ, מעין חור או תהום, וגרמה
לכך מחלתו האנושה שבמשך ארבעה חדשים. הוא
נקב את שמות חבריו ושאל את עצמו אם קורותיהם של
אלה הם דברים שבמציאות. היכן הם חבריו? – האם
כלם פסו מן החיים? האם פושלבן הוא באמת אותו
הלוחם שעל יד הבריקדה, זה שעמד בלי חת מאחרי
נד האבנים והחיש ישועה והצלה? אצל שני אלה
היתה מצויה מדה של התרחקות, ומשום כך נמנע
מריוס משאל אצלו שאלות.

רק פעם אחת בלבד נסה מריוס לחקר את
הסתומות האלה. הוא העלה בשעת שיחה את שמו של
רחוב שנוררי וצרף לכך דברים, בהישירו להביט
בפני פושלבן:

“הלא אדוני מכיר את הרחוב הזה?”

“איזה רחוב?”

“רחוב שנוררי?”

“מעולם לא ידעתי שם רחוב כזה!” ענה פושלבן כאדם הרחוק מכל מבוכה.
כיון שהתשובה נסבה על שם הרחוב ולא
על הרחוב כשהוא לעצמו, נמצא שמריוס יחס לה
חשיבות שלא כהלכה.

מכאן אני רואה, חשב מריוס בלבו, כי
כל זה לא נברא אלא בחלומי. טעות החושים ולא יותר.
בודאי שראיתי בן-אדם דומה לו במראהו. מר
פושלבן לא היה באותו מעמד.




ח


כמה היה מריוס מאשר באהבתו ובכל זאת לא סלק ממחו מקצת רעיונות מסוג אחר.
במשך הזמן שנעשו ההכנות ליום
החתנה היה מריוס אוסף ידיעות מתוך עמל והקפדה,
בחפצו לחקר לדעת את מקום מגוריו של תנרדיה ומי
הוא האיש שהוציא אותו מתוך מערכת המלחמה
והביאו לבית אביו זקנו. תנרדיה נחשב לשודד
בעיני כל איש ואיש, אבל לא בעיני מריוס, כיון
שהלז לא ידע כי אביו לא היה חיב כלל תודה לאותו
צבוע שבשדה המלחמה.

ואולם תנרדיה, שנדון שלא בפניו
למיתה על עון התנפלות לשם מעשה שד, נמנע
כמובן מבוא ביום בין אנשים.

אמנם מריוס הצליח למצא את העגלון
שהוביל אותו בלילה ההוא אל בית אביו זקנו, אבל מה
שהלז ספר בתורת עד ראיה לא היה בו כדי לישב
את התמיהות.

הדבר היה בבחינת חידה ללא פתרונים.



הוא סח את יגיעותיו לקוזט ולי’ן ולי’ן, וגם דבר על
זה מתוך התרגשות:
“ולא פעם אחת, כי אם עשרים פעם סכן
האיש את חייו. על כל צעד וצעד ארבה לו סכנה.
דינו שנזכר את העבדה, כי הוא נפל מיד בידי
הבלשת כשיצא מתוך תעלת השפכין. הנה את
כל הגדולות האלה גמל עלי האיש הזה, אדוני מר
פושלבן. והוא הן לא קוה לתשלום שכר, כי מה יכל
לתת לו איש מאנשי המרד לאחר המפלה? הה, אלו
היה מסור לידי הונה של קוזט, אותן שש מאות אלף
פרנק…”

“הרי הכסף הזה מסור לרשותך,” הפסיקו י’ן ולי’ן בדברים.
“אם כך הריני מוכן ומזמן לתת את כל הכסף הזה, ובלבד שאשוב ואמצא את האיש!”

ואולם י’ן ולי’ן לא ענה דבר.&gt;
העור מביט באור השמש, אף על פי כן שוררת אפלה מסביבו.




ספר חמישי: ליל נדודים









א


חג הכלולות נעשה ביום ששה-עשר
לפברואר שנת 1833. על פי מקרה חל יום זה סמוך לליל
סעדת ההפסקה.

“ליל סעדת ההפסקה!” קרא הסבא. “גם זו
לטובה. פתגם נושן אחד אומר, כי אלה הבאים ביום
זה בברית הנשואין מבטח להם שלא יגדלו בנים
כפויי טובה. אל נחשש אפוא לדבר ונקבע לנו את
היום הששה-עשר לחדש. ואולי יש בדעתך,
מריוס, לדחות את הדבר?”

“חס וחלילה!” נחפז החתן לענות.
“נחג אפוא את חגנו!” סים הזקן את דבריו.
לרגלי מעשה רצוף שברחוב הכרחו
לנסע אל בית הכנסיה דרך השדרה – נסע ועבר
דרך התהלוכה והמרכבות המלאות אנשים
מתחפשים, במקום שלא נראה אף פרצוף אחד ללא
מסוה-צבעונין. במקרה נזדמן להם לראות – בעגלת
מתחפשים אחת שבאה מן הצד שכנגד ועברה סמוך
למרכבת החתנה – בן-אדם אחד לבוש מסוה מוזר של
מקיון. איש לא יכל להכיר אותו בלבוש המסוה.



ולכן נהנה המתחפש מחרות גמורה; זה היה
תנרדיה. על ידו ישבה בתו אזלמה, זו היחידה
שנשארה בחיים, כי גם אשתו נפטרה
לעולמה.

תנרדיה הכיר את “הזקן” ואת קוזט, וגם את מריוס שישב במרכבה השניה.
הצבוע קלט מיד את ריח העקבות והתחיל רודף אחרי טרפו.




ב


הכלה דמתה לסמל החמדה וההדור.
כיון שי’ן ולי’ן פצע את ידו וזרועו היתה תלויה
בקשורים, נעשה ג’ילנורמן שושבינה של הכלה.
י’ן ולי’ן הלך מאחרי כלם כשהוא לבוש שחורים
ופניו עוטים בת-צחוק.

לאחר שמלאו את כל הצוויים נעשה
ברב פאר הטכס הנהוג, וכשחזרו הביתה עשו
משתה גדול.

קוזט נפנתה לשוחח עם י’ן ולי’ן וחזרה
ומצאה את ארשת הדבור הרך, זו ששמשה לפנים
מקור אשר לי’ן ולי’ן.

המשתה, שבין קרואיו נמנו רבים מאנשי החברה הישנה, היה קרוב להתחלה.
קוזט נגשה שנית אל י’ן ולי’ן.



“אבא רחימאי, השבעת רצון?”

“כן,” החזיר י’ן ולי’ן, “הנני שבע רצון.”

“אם כך, תן את קולך בצחוק!”

וי’ן ולי’ן נתן את קולו בצחוק.

לאחר רגעים מעטים הכריז בסקה, כי השלחן ערוך לסעדה.
הקרואים, ובראשם ג’ילנורמן וקוזט,
שמו פניהם ללכת לאולם המשתה ותפסו את
מקומותיהם על יד השלחן לפי סדר קבוע מראש.
מימין ומשמאל למושב הכלה עמדו
שני כסאות רחבם, האחד בשביל ג’ילנורמן והשני
בשביל י’ן ולי’ן. ג’ילנורמן ישב במקומו; ואולם
הכסא השני נשאר ריק.

ג’ילנורמן שאל אצל בסקה:

“שמא ידעת היכן הוא ‘מר פושלבן’?”

“אמנם כן, האדון ג’ילנורמן,” החזיר



בסקה. "מר פושלבן אמר לי שאמר לאדוני, כי הוא חש



בידו הימנית ואינו יכל לשבת אל שלחן הסעדה



בחברת הרוזן והרוזנת. הוא בקש אפוא סליחה ואמר



כי יבוא שוב מחר בבקר. זה עכשו יצא מכאן."

איש לא הרגיש כי הזקן המתבודד



והמוזר נעדר מן המשתה. אפילו קוזט הסיחה



ממנו את דעתה – שכן נמצא על ידה מריוס.




ג


לאן הלך י’ן ולי’ן?
רגעים אחדים הקשיב י’ן ולי’ן בחוץ אל
הנגינה הנשאת ובאה דרך החלונות הפתוחים,
אחרי כן הלך וחזר לדירתו. הדירה היתה ריקה מאדם,
כי גם סוכנת הבית יצאה והלכה אחרי קוזט. בחדרים
שרר אי-סדר, המטות היו פרועות, הארונות עמדו
פתוחים. רק בחדרו היתה ערוכה המטה.

הוא הסיר מעליו את הקשורים והשתמש בידו הימנית כמו ביד בריאה לגמרי.
הוא נגש אל המטה והבחין באותה
מלתחה קטנה שלא מסרה מעולם לידי אדם אחר
ושבגללה היתה קוזט מקנאה אותו קנאה גדולה.



ביום רביעי ליוני, כשבא לגור ברחוב הום-ארמה,
הציג את המלתחה על גב שלחן קטן שמראשותי
המטה. והנה אל השלחן הקטן הזה הוא נגש
עכשו מתוך מקצת התרגשות, הוציא מפתח מכיסו
ופתח את המלתחה.

הוא הוציא לאט לאט את שמלותיה של קוזט,
אלו שלבשה לבשרה לפני עשר שנים ביום צאתה
את מונטפרמי; בראשונה הוציא את השמלה השחורה,
אחר כך את הרדיד השחור, את נעלי הילדה
ההגונות, את החלצה העבה ואת הגרבים השחורים.
הוא, י’ן ולי’ן, סלק מעליה את בלויי הסחבות
והעלה על בשרה את חליפת בגדי האבל. מה אשרה
האם בקברה מדי ראותה את בתה מתאבלת עליה,
וביחוד מדי ראותה את בתה לובשת בגדים חמים.



הוא ערך בסדר את חפצי ההלבשה הקטנים, הסתכל
בכל אחד ואחד מהם בעין בוחנת. בזמן ההוא
הוליכה אתה קוזט בבה גדולה, בכיסה נמצאה מטבע
של זהב.

והנה צנח על המטה ראשו הלבן,
המעטר הדרת כבוד. לבו האמיץ ושבע הימים נמוג
בקרבו מעצב ומצער. פניו נכבשו בערמת
שמלותיה של קוזט – ואלו התרומם מי-שהוא ברגע זה
במעלה השלבים היה שומע געית בכי
אימה.

הוא נלחם את מלחמתו, זו המלחמה אשר
כבדה עליו לעתים קרובות עד לבלי נשא: הגם הוא יכל
לזכות באשר, או האשר שמור רק לאחרים?
הוא שהה ליד המטה מתוך כריעת
ברכים עד שהאיר השחר – וזרועותיו שלוחות לפניו
בצורת צלב. מראהו היה כמת; ואולם לפתע פתאם
נרעד מתוך עוית ונשק את שמלותיה של קוזט. בזה
הראה כי עודנו חי.

מי ראה את הדבר, והרי י’ן ולי’ן נמצא ביחידות ואיש לא היה אתו בחדר?
מי שמרחף בחשכה, רואה ואינו נראה – הוא ראה את הדבר.




ספר ששי: הטפה האחרונה אשר לכוס היגונים









א


למחרת הלך י’ן ולי’ן בשעת הצהרים
אל מריוס. הוא בקש את בסקה שיודיע לאדוניו, כי
מי-שהוא רוצה לדבר אתו ביחידות.

עברו רגעים אחדים והדלת נפתחה.
מריוס נכנס החדרה כשהוא צועד גא
וזקוף, פיו טובל בבת-צחוק, פניו שרויים בשמחה
ומבטו מביע חדות נצחון. גם עליו עבר הלילה
ללא שנה.

“הנה זה אבי!” קרא מריוס מדי ראותו את
י’ן ולי’ן. “אותו בר נש אוילי, האיש בסקה, בא
לפני בסודי סודות!… אבל כבודו הקדים במקצת
לבוא. השעה היא רק שתים-עשרה וחצי. קוזט לא
הקיצה עדין משנתה.”

השם “אבי”, שבו כנה מריוס את
פושלבן, שמש סמן לאשר שאין למעלה ממנו.
שני האנשים האלה, כפי שידוע לנו, נטרו כעין
טינה האחד לשני וביחסיהם נתגלו תמיד כפיה
וקרירות. ואולם עכשו עלה אשרו למעלה גבהה כל
כך שנשכחה כל הטינה שבלב, ומר פושלבן היה
לו לאב כשם שהיה אב לקוזט.

הוא לא חכה לתשובה, אלא הוסיף לדבר
מתוך פטפטנות המצויה בשעת התלהבות של
שמחה:

“מאד מאד אשמח לבואו! כמה הצטערתי,
אבא, אמש על העדרך במשתה! מה שלום ידך
החולה? ההוקל לך?”

ומרצה בתשובה שקבל מאת עצמו
הוסיף לבאר לי’ן ולי’ן עד כמה זה קנה לו את כל
הלבבות לאהבה. הוא האריך בדבור והגיע לבסוף
לידי גמר כזה:

“כבודו קנה את לבו של זקני והפיק
ממנו רצון רב. היודע כבודו את משחק הויסט? אם
כך, הרי הוא עתיד להביא את זקני לידי התפעלות.
יואל נא להוליך את קוזט לטיולים באותם הימים
שאנכי עסוק בבית המשפט; וילך אתה שלוב
זרוע, כמו שנהג לפנים בלכתו אתה לטיל בגן
הלוקסמבורגי. רוצים אנחנו להשרות שמחה על
חיינו, ועליו לשתף את עצמו באשרנו. יזכר,
אבי, ואל ישכח את הדבר הזה! הלא יסעד אתנו
היום את סעדת הבקר?”

“אדוני הרוזן,” ענה י’ן ולי’ן, “יש לי
דבר להגיד לך: לשעבר הייתי אסיר נדון לעבודת
פרך.”

כשם שיש קולות חזקים מדי, שאינם
נתפסים על ידי האזן, כך הצג גבול גם לשכל
האדם וממנו והלאה תחדל התפיסה. מריוס לא קלט
כלל את המלים: “לשעבר הייתי אסיר נדון לעבודת
פרך.”

ופתאם התבונן וראה כי איש שיחתו הוא
קודר ביגונו. גברו עליו הרהורי אשרו והוא לא ראה
עד לרגע זה כמה גדול חורון פניו של י’ן
ולי’ן.

י’ן ולי’ן התיר את המטפחת השחורה
מעל זרועו הימנית, הסיר את מעטה הבד החבוש לידו,
חשף את בהן היד והראה אותו לעיני מריוס.

“ידי לא חלתה כלל.” אמר י’ן ולי’ן.
מריוס נתן עינו בבהן היד. זו נראתה בריאה.



י’ן ולי’ן חזר ודבר:
“היה הכרח בדבר שאמנע את עצמי מחתם
על התעודות. בדיתי את ענין הפצע כדי שלא אביא
את עצמי לידי זיוף. לא אגרם לכתבת הנשואין
שלכם שיבטל כחה ביום מן הימים ולא אצטרך
להטיל שום חתימת יד.”

“מה זה רוצה לומר?” מלמל מריוס.
“זה רוצה לומר,” החזיר י’ן ולי’ן, “כי לפנים הייתי אסור בבית כלא לעבודת פרך.”
“דבריך יביאוני לידי טרוף הדעת!” קרא מריוס בקול מלא פחדים.
“אדוני הרוזן,” אמר י’ן ולי’ן, “אני
הייתי אסיר במשך תשע-עשרה שנה: בעון גנבה.
אחר כך נגזר דיני שאעבד עבודת פרך עולמית. עוד
הפעם בעון גנבה. לאמר, מקרה של פושע חוזר
לסורו. ועכשו הנני אסיר בורח.”

כמה שמריוס סרב להודות במציאות
וכמה שלא רצה להאמין בדבר הנראה לעין – סוף
סוף הכרח להודות על






עמ 827.png







האמת. הוא התחיל תופס את הענין, וכרגיל
במקרים כאלה – תפס יותר מדי. רעיון נתעב עבר
במחו והטיל עליו זועה שאין לשער; נדמה היה לו
כי הוא בעצמו עומד בפני אסון גדול.

“יגיד נא את האמת כמו שהיא!” קרא מריוס, “יגיד את הכל! הרי קוזט היא בתו!”
והוא נרתע כמלא צעדים אחדים לאחור
מתוך תנועה המעידה על רגש של תעוב גדול לאין
שעור.

י’ן ולי’ן נזדקף מתוך גאות-הוד וקומתו כאלו גבהה מן הרגיל.
“מן ההכרח הוא שאדוני יתן בענין זה
אמון גמור בדברי, ואף על פי שאיש כמוני הוא
פסול לשבועה לפי החק…”

כאן הפסיק את דבריו; ומיד חזר ואמר
בהחלט נאדר, כשהוא מחתך את ההברות במתינות
ומתוך הטעמה:

“הלא יאמין לדברי. האב אנכי לקוזט? לא,
באלהים נשבעתי, אדוני הרוזן פונטמרסי. אנכי
בן אכרים יליד פברול. הייתי חי על עבודתי כזומר
עצים. שמי הוא לא פושלבן, כי אם י’ן ולי’ן. אין
ביני ובין קוזט שום קרבת משפחה. ישוב אפוא
למנוחתו.”

מריוס מלמל:
“מי יוכיח לי…”
“אנכי. דברים שאמרתי מעידים על עצמם שהם אמת.”
מריוס נסתכל בפניו. הלז נראה כאדם
עצוב ושקט ברוחו. מי שיש שלוה כזו בעמידתו
אינו חשוד על השקר. ההרגשה העידה, כי מתוך קר
הקברים הזה לא יצא שום דבר חוץ מן האמת.

“אני מאמין לדבריו,” אמר מריוס.
י’ן ולי’ן הרכין את ראשו, כאלו רצה
לרמז כי שם לב להודעתו של מריוס, ומיד הוסיף
ואמר:

“מהיום והלאה לא תוסיף עוד קוזט לתפס
מקום בחיי; מעכשו חדלנו להיות שתפים לדרך
אחת. בימים הבאים אהיה מסלק מחוג עניניה של
קוזט. היא הגברת לבית פונטמרסי. והנה בנוגע
לשש מאות אלף הפרנקים לא הגיד אדוני דבר; ואולם
אני אתן פתחון פה למחשבותיו. אנכי צפנתי את
הכסף לקוזט. אין זה מן הענין לחקר על דבר מוצא
הכסף. אני מוציא את הכסף מידי. בזה יצאתי ידי
חובתי. וכדי שהשבת הכסף תעשה כהלכה – אני
מודיע את שמי הנכון. אף זה הוא ענין הנוגע רק לי
לעצמי. אני צריך שאדוני ידע מי אנכי.”

וי’ן ולי’ן הציץ לתוך עיני מריוס.
ההתרגשות, שנגרמה לו למריוס על
ידי הודעתו של י’ן ולי’ן, לא נתנה לו לאסף את
מחשבותיו. אכן יש שהגורל משלח בנו את
סערותיו השמות את נפשנו כמרקחה.

“ואולם לשם מה הוא מגלה לי את כל
הדברים האלה? סודו היה יכל להשאר כמוס אתו.
איש לא העיד בו את עונו, אף לא נשקפה לו כל סכנה
שיתפס שוב לבית הסהר. אין זאת כי אם דבר מה
המריץ אותו לבוא לפני בגלוי סודות. יוסיף נא לדבר.
רואה אני שלא הגיד עדין את הכל. מה המריץ אותו
לבוא בהודעה זו? איזו תכלית היתה לנגד
עיניו?”

"אמנם כן, נמוק מוזר היה בדבר. הישר
הביאני לידי כך. וזאת עליו לדעת כי כל אסוני אינו
אלא בזה שחוט אחד יש בלבי והוא מחזיק בי. כחם
של חוטים כאלה גדול בימי הזקנה ביחוד. אלו
יכלתי לסלק את החוט הזה, לנתק אותו לשנים,
להתיר או לגזר את הקשר, לקום וללכת למרחקים –
כי אז נצלתי ולא הייתי צריך אלא לנסע מכאן.
וכי אין דיליג’נסים ברחוב בולוי? הייתי צריך לומר,
כי לאחר שראיתי באשרכם מתר לי לקום ולנסע.
אמנם נסיתי לנתק את החוט, שלחתי בו את ידי,
ואולם כחו עמד לו והוא לא נתק לשנים, רק לבי
נתר אחרי החוט. ובזאת נוכחתי לדעת, כי לא אוכל
לראות חיים במקום אחר.

אדוני שאל אותי על מה ולמה פתחתי
בדברים? איש לא העיד בי את עוני ואין איש רודף
אחרי. כאלה היו דבריו. אבל לא כן הדבר. יש מי
שמעיד בי את עוני ורודף אחרי. מי זה ואיזה האיש?
אנכי בעצמי! אני בעצמי סגרתי את דרכי,
לרצוני אלך ואצעד לקראת האבדון. ואולם מי
שנתפס לאסורי עצמו שוב אין לו מפלט עדי
עולם."

הוא שלח את ידו ותפס בכנף מעילו.
“יסתכל נא ביד זו,” המשיך את דבריו,
“עיניו הרואות כי ידי תפסה את האריג בחזקה ואין
זה עלול להשמט מתוכה. ואולם המוסר שבלב עוצר
באדם בכח עוד יותר גדול. וזאת לדעת, אדוני הרוזן,
כי מי שרוצה להגיע לידי אשר, אסור לו שידע את
החובה; שאם לא כן עתידה החובה לבוא לפניו בתביעות
שלא נתנו להמלא. זו מטילה לכאורה ענש על
המחזיקים בה; ואולם לא כך הדבר! היא משלמת
שכר לכל דורשה, כי בתפת זו אשר תכין לאדם
מרחפת רוח אלהים.”

הוא הוסיף לדבר בלי ששנה את קולו החותך כאזמל את נפש השומע:

“אדוני הרוזן, לכאורה זה דבר שבהבל,
אף על פי כן אמת הדבר שאני אדם ישר. בזמן שאני
מתבזה לעיני אדוני אני מגדיל את כבודי בעיני
עצמי. לא פעם נמצאתי במצב כזה; אבל מעולם לא
הגעתי לידי ענויים כאלה ואף לא לידי דומים להם.
אמנם כן, איש ישר אנכי. הייתי מאבד את ישרי
אלו הוסיף אדוני, בהיותו מרמה על ידי, לחלק לי
כבוד; עכשו ישרי עומד בעינו, מאחר שאני בזוי
בעיני אדוני. מזלי הרע גרם לי שכל ימי אהיה
נוטל מן הבריות כבוד גנוב, וכבוד זה גורם לי
עלבון וצער. אם ברצוני לראות את עצמי במעלת
האדם, הרי אין לי תקנה אלא להיות נקלה בעיני
אחרים. אז אני מתנער וזוקף את קומתי. אנכי הנני
פושע המצית למוסר כליותיו. גלוי וידוע לפני
כי דברי אינם מתקבלים על הדעת; אבל אין אני יכל
לשנות כלום: כך הוא הדבר בפעל ממש. הטלתי
על עצמי חובות ואני מקים אותן בידי. פעמים אדם
נותן מתוך הכרח איזו הבטחה שהיא לאיש מצילו,
שנזדמן במקרה על דרכו וגמל לו טובה,
והבטחות כאלה יש להן תקף. רבות קרוני בחיי,
אדוני הרוזן.”

כאן הפסיק י’ן ולי’ן שוב את דבריו. הוא
בלע בעמל את רקו, כאלו השאירו המלים בפיו
טעם לפגם, וחזר לדבר:

“רשאי היה פושלבן להקנות לי את שמו,
ואולם לי אסור להשתמש בשם הזה, אדוני הרוזן.
חשבתי מעט מחשבות בחיי וקראתי הרבה בספרים
ואדוני הכיר בודאי לדעת, כי יכלתי גם יכל
לקבע משפט של דבור כהלכה. מימי שאפתי
להבין בדברים ובעמל עצמי רכשתי לי מקצת
מידיעות החכמה. נראה לי אפוא שגנאי הוא לאדם
שיהא גונב שם וקונה לעצמו על ידי כך הסתר
פנים. מוטב לי שאהיה סובל כל מיני יסורים
שבעולם, שותת דם ויורד בבכי, קורע את עור בשרי
בצפרני ידי, מתעות לילות על לילות מכאב ומכלה
את נפשי ואת בשרי – ובלבד שלא אתהלך בקרב
אנשים ישרים כסמל חי של זיוף. משום כך באתי
אל אדוני וגליתי לו את כל הדברים האלה.”

עוד פעם השיב את רוחו וסים את דבריו במלים האלה:
“אמנם בשכבר הימים גנבתי פעם אחת
לחם כדי למלא את רעבוני; עכשו איני רוצה לגנב
שם כדי לחיות.”

“כדי לחיות?” נכנס מריוס לתוך דבריו. “הלא החיים אינם תלויים בשם?”
“אכן יש כונה נכונה בדברי,” החזיר
י’ן ולי’ן כשהוא מרים ומוריד את ראשו פעמים אחדות
בזו אחר זו.

נשתררה דממה. י’ן ולי’ן התהלך הנה
ושוב על פני החדר, נתיצב לבסוף לפני המראה
ושהה מתוך עמידת קפאון ומדי הביטו אל המראה,
בלי שיראה בבואת דמותו, פתח ואמר דברים
שנשמעו כסיום לשיחה שבנפש:
“כמה הוקל עכשו ללבי!”

מריוס נגש אליו והושיט לו את ידו.
ואולם י’ן ולי’ן לא שתף את עצמו בלחיצת יד זו.
למריוס היה דומה שהוא מעניק את לחיצתו לחתיכה של שיש.

“לאבי זקני יש ידידים בעלי השפעה
גדולה,” אמר מריוס, “ובהשתדלותם של אלה כבודו
עלול לקבל חנינה.”

“אין צרך בדבר,” החזיר י’ן ולי’ן. “אני
נחשב בין המתים ודי בכך. המתים אינם כפופים
להשגחת הבלשת. הללו אין איש מפריע את
מנוחתם. המות כחו יפה ככח החנינה.”

ברגע זה נכנסה קוזט אל החדר.
“רואה אני שאתם עסוקים בשיחה על דבר עניני מדיניות. אפשר שתכנסו לחדרי?”

י’ן ולי’ן נתחלחל.
“הנה מצאתיכם בעונכם,” אמרה קוזט.
“מבעד לדלת שמעתי את אבי פושלבן אומר: ‘מוסר
כליותי… החובה…’ אין זאת כי אם דברתם בעניני
מדיניות. הריני אוסרת עליכם את הדבר הזה. אי לכם
שלמחרת יום הכלולות אתם מרבים שיחה על עניני
מדינה ועל דברים למודיים. רואה אני בכך עלבון
לעצמי.”

“טעות היא בידך,” התנצל מריוס. “נושא
שיחתנו לא היה אלא ענין של עסק. לאמר, התוכחנו
על דבר השקעה טובה ביותר לשש מאות אלף הפרנקים
שישנם בידך.”

היא התבוננה אל בבואתה, שהציצה
כנגדה כלה מכף רגל ועד ראש מתוך מראה
גדולה, ואמרה לפתע פתאם בעליצות רבה עד
מאד:

“לפנים היה מלך ולמלך היתה מלכה. הו, כמה מאשרה אנכי!”
אחרי כן נפנתה אגב קדה לצדם של מריוס וי’ן ולי’ן ואמרה אליהם:
“הנה כך! עכשו אשהה בחברתכם
ואנעים לי מנוחה בתוך כרסה. בעוד חצי שעה נסעד
את סעדת הצהרים, ולעת עתה הרבו לכם שיחה
כאות נפשכם. ידעתי ששיחת גברים היא בגדר
הכרח, ואני נודרת נדר שלא להפריע אתכם.”

היא נכנסה עם מריוס בוכוח התולי, כי רצתה לשמע אל שיחתם של הגברים.
“על מה ולמה, אבא, לא הענקת לי עדין
נשיקה? למה תעמד מרחוק כאלם ולא תבוא לעזר לי?
איך נפל בחלקי אב כמוך? הלא עיניך הרואות כי
אשה אמללה אנכי. בעלי מחלק לי מהלמות. אל
תחמץ רגע, גשה והענק לי נשיקה!”
י’ן ולי’ן נגש אליה.

קוזט הסבה את פניה כלפי מריוס ואמרה:
“ואתה כזר לי נחשבת.”
והיא העמידה את מצחה כנגד י’ן ולי’ן. ואולם כשעמד על ידה נרתעה פתאם לאחור.
“אבא, פניך חורים. וכי גבר עליך כל כך הכאב שבידך?”
“ידי שבה כבר לקו הבריאות.”&gt;
ושוב העמידה כנגדו את מצחה הזך כמצח הכרובים וי’ן ולי’ן אצל לה נשיקה.
“העלה בת-צחוק על פניך.”

י’ן ולי’ן עשה כחפצה. הוא הצטחק בפנים של אימה כרוח בלהות.
וקוזט משכה את כתפיה אגב תנועת חן
והציצה כנגד מריוס כמתרעמת. ברגע זה כאלו
נתפסו שניהם לכח מושך חשמלי שגבר עליהם
בתקף איתנים.

“אהבתיך!” קרא מריוס.

“הערצתיך!” החזירה קוזט.

והם נפלו איש בזרועות רעותו.
“עכשו,” אמרה קוזט מתוך רגש כבוש של
נצחון, כשהיא מתקינה כסדרו את אחד הקפלים
שבשמלת הבקר שלה, “אני רוצה להשאר
כאן.”

“לא ולא, חמדת לבי, דבר זה איננו
בגדר האפשרות,” אמר מריוס כמתחנן. “יש לנו
ענין לשוחח בו.”

"הרי לך! אדוני ואישי מעלה עכשו על
עצמו את גברותו. יהא כך. אני מסתלקת. ואתה,
אבא, לא עמדת לי לעזר בשעת צרה. עכשו אהיה
ממתינה עד שתבואו אלי. ידע תדעו כי באין אני
אתכם יבוא השעמום לשרות עליכם. אני מסתלקת,
וגמולכם ישוב על ראשכם.

קוזט יצאה מן החדר.
ואולם בעוד שתי שניות הציץ שוב
פרצופה הרענן והורד מבין שני צלעי הדלת,
והיא השמיעה את קולה:

“אני שרויה בחמה.”

והיא נעלמה שוב. י’ן ולי’ן היה כאיש אשר עוד מעט יעזבוהו כחותיו.
ומריוס, שזה שעה שלמה הסתגל
מהכרח לראות את י’ן ולי’ן כמי שהיה אסיר לעבודת
פרך, וגם התחיל מבחין בתהום זו הרובצת מעכשו
ביניהם – הפטיר דברים מתוך מדת רחמים שלא היתה
מלאה די צרך השעה:

“רואה אני חובה לעצמי להזכיר במלים
אחדות את ענין הכסף, זה שכבודו שמר עליו
באמונה רבה כל כך לטובת קוזט. הרי זה מעשה ישר
הראוי למתן שכר. יצין בעצמו את הסכום ואל יהא
חושש שמא יגדיש את הסאה. כבודו יקבל כמה
שידרש.”

“אני מודה לו, אדוני הרוזן,” החזיר י’ן ולי’ן בקול רך.
הם הוסיפו לדון בנוגע לזה איך ליצר
אפשרות לי’ן ולי’ן שיהא רואה את פני קוזט. י’ן
ולי’ן אמר שיבוא רק לעת ערב בלבד, ומריוס
הסכים לדעתו, אם כי לא מתוך רצון רב.

“יואל נא לבוא מדי ערב בערב,” אמר מריוס. “קוזט תהא נכונה לקבל את פניו.”
“מה רבו חסדיו, אדוני הרוזן,” באה תשובה מצד י’ן ולי’ן.
מריוס החוה קדה, האשר לוה את היאוש עד הדלת, ושני הגברים נפרדו איש מעל אחיו.




ב


מריוס לא ידע את נפשו מרב השתוממות.
עכשו הבין על שום מה היתה טינה בלבו
לבן לויתה של קוזט. דבר-מה סתום היה צמוד לישותו
של בן אדם זה, ומריוס נזהר תמיד מפניו מתוך
הרגשה טבעית. החרפה האימה היא היא פרושה של
החידה. האדון פושלבן היה לפנים אסיר נדון לעבודת
פרך.

אדם מטפל באשר שגלה תעלומה כזו למה הוא דומה? למי שמצא עקרב בקן של יונים.
הנגזרה מעכשו שכנות זו על אשרם של
מריוס וקוזט? האין לשנות את הדבר? המכרחים הם
לסבל את האיש הזה ויהי מה?

וכי מריוס, ביום לקחו אשה, נשא לו גם את האיש שהיה לפנים אסיר עובד עבודת פרך?
אל הטינה שבלב, זו שמריוס נטר קדם
למי שנקרא פושלבן והפך להיות י’ן ולי’ן, נצמד
עכשו גם רגש של תעוב.

תוך כדי רגש התעוב הזה התקימה גם
מדה זעומה של רחמים ולא חסרה גם התפלאות כל
שהיא.

איש גנב זה, גנב חוזר לסורו, מסר לידו
את כסף הפקדון. וסכום הכסף לא קטן! שש מאות אלף
פרנק. איש מלבדו לא ידע על דבר מציאות הכסף. הוא
יכל להשאיר את הכל בכיסו, והוא לא כן עשה
והחזיר את הפקדון.

אין ספק בדבר כי באיש הזה הטבעה
מדת ישר עצומה, שלולא כן לא היה מעמיד את עצמו
בסכנה גדולה על ידי ודויו.

ואולם – מריוס העלה בזכרונו גם את זה
שי’ן ולי’ן ברח מפני הבלשת בשעת ההתנפלות
מצד י’ונדרט. ולשם מה בא למקום הבריקדה? – י’ן
ולי’ן המית ביריה את מפקד המשטרה י’בר. מריוס
ראה בעיניו איך שזה הוליך את השבוי לתוך הרחוב
הצר.

ומה פרוש היחסים שבינו ובין קוזט?
מריוס לא ידע לבאר לעצמו את הענין הזה והוא קבל
בתורת נחמה את ההסברה שנתנה לו ברב אמונים,
לאמר, כי י’ן ולי’ן איננו קרוב קרבת משפחה
לקוזט.

מריוס לא נשתנה מכפי שהיה בימי
בחרותו; אף שאלה אחת מכל השאלות האלה לא
נפתרה על ידו, והוא בכל זאת דן את דינו של בן
אדם. גבר עליו רגש של תעוב ובצדו של רגש זה גם
יראת כבוד, משום שהוא הכיר לדעת, כפי שרמזנו
כבר למעלה, כי איש זה נוצר בנפשו ניצוץ קדוש.



מריוס לא בא להלחם על הבריקדה אלא מתוך
יאוש; בעצם הדבר היה שיך למעמד האנשים אשר
אתם עשה מלחמה. ואלו שאל מריוס את י’ן ולי’ן
שיתרץ לו את דבר בריחתו בשעת ההתנפלות בבית
י’ונדרט – כיצד היה רואה אז את התשובה הנתנת לו:
וכי מה היה בסופה של קוזט לולא ברחתי? – ואולם
מריוס לא היה מסגל להגיע לידי רעיון זה.
וכל אותו שקול הדעת לא הביא את מריוס
אלא לידי זה שיראה בעין רעה את בקוריו של י’ן
ולי’ן.




ספר שביעי: הלילה ממשמש ובא









א


למחרת דפק י’ן ולי’ן בתחלת הלילה
על הדלת של בית ג’ילנורמן. הדלת נפתחה לו על
ידי בסקה.



בסקה לא המתין לי’ן ולי’ן שיגש אליו, אלא פנה אליו מיד בדברים:
“האדון הרוזן אמר לי שאשאל את כבודו, אם יעלה למעלה או ישאר למטה?”

“אני אשאר למטה,” ענה י’ן ולי’ן.

בסקה, שלא החסיר אמנם ממדת הנמוס,
פתח את הדלת אשר לחדר הנמוך ואמר: “אני אודיע
את דבר בואו לגברת הרוזנת.”

חדר זה, שי’ן ולי’ן נכנס לתוכו, היה
מקמר וטחוב ושמש לעת מצוא בית אוצר דומה
למרתף. הוא נשקף על פני הרחוב, רצפתו היתה
עשויה לוחות-אבן אדמים ואורו היה בא במדה
מצמצמת דרך חלון אחד המסרג בקני ברזל.
אותו חדר לא היה מסוג החדרים הכפופים
למנקה האבק ולמטאטא. כמו כן לא היה מי שהוא
יורד כאן לחיי העכבישים. על פני החלון התנוסס
אטון מהדר ומלכלך, שפגרי זבובים היו זרועים
עליו לשם קשוט. באחת הפנות שבחדר צר ונמוך
זה נערמו לערמה בקבוקים ריקים. הטיח הכתם שעל
הקירות נתפורר בכמה מקומות והשיר את שבריו
לארץ. בקצה החדר נראה ארגז עץ צבוע בצבע שחור
ועוטה טבלה צרה למכסה. בתוך ארגז זה היתה
מבערת אש; שערו כנראה מקדם, כי י’ן ולי’ן
ישוב ויודיע שהוא רוצה להשאר למטה.

י’ן ולי’ן היה עיף ויגע. זה כמה ימים
לא הביא אכל לפיו ולא נתן שנה לעיניו. הוא צנח בלי
כח לתוך אחת הכרסות שבחדר.

בסקה חזר ונכנס, העמיד נר דולק על
כרכב הקמין ונסתלק לו שוב. י’ן ולי’ן, שראשו
צנח לו על חזהו, לא הרגיש גם בכניסתו של בסקה
וגם בנר הדולק.

ופתאם התנער וקפץ ממקומו. מאחריו עמדה קוזט.
הוא לא הרגיש בכניסתה, אבל דבר מה בנפשו אמר לו, כי היא נמצאת בחדר.

הוא הפנה את עצמו והתבונן בקוזט. זו
יפתה להלל. ואולם כשהפליא אותו מבטה העמק לא
היה זה יפי העינים, כי אם הנפש הנשקפת מתוך
העינים האלה.

“אבא,” קראה קוזט, “ידע ידעתי כי אתה
נוטה מטבעך לזרות, ואולם לא חשבתי ולא עלה על
דעתי שאתה עלול לאחז בהמצאה כעין זו. לא יאמן
כי יספר! מריוס אמר לי כי רצונך היה בכך
שאקבל את פניך בחדר הזה.”

“נכון הדבר. רצוני היה בכך.”
“ידעתי כי אשמע תשובה זו מפיך. יהי
כך. ואולם יהא ידוע לך, כי אוריד עליך תוכחת
מוסר. והריני מתחילה. אבא, הבה לי נשיקה.”
והיא הגישה לו את לחיה.

ואולם י’ן ולי’ן עמד בלי נוע.
“מעידה אנכי כי אין אתה זע ממקומך.
אבל סלחתי לך גם סלח. הלא נאמר בספר הברית:
‘הגישה את לחיך השניה’. הא לך!”
והיא הגישה לו את לחיה השניה.

י’ן ולי’ן לא נע ולא זע. דומה היה כי רגליו הדבקו במסמרים אל הרצפה.
“רואה אנכי כי המצב נעשה חמור יותר.
וכי מה הרעותי לעשות לך? אני מודיעה בגלוי כי
באתי לידי כעס. אתה מחיב לעשות איזה דבר כדי
לפיס אותי. שתף את עצמך היום לסעדתנו.”
“סעדתי כבר.”

“לא נכון הדבר. אני אבקש מאת מר
ג’ילנורמן שיטיל בך נזיפה. הסבא לא נוצר אלא
לשם זה שייסר את האב, נסתלק מכאן. בוא ונעלה
למעלה. בלי שהות!”

“לא יתכן הדבר.”

קוזט הציעה עוד כמה וכמה שאלות, אבל
תשובותיו של י’ן ולי’ן היו לה כדברים סתומים. הוא
ראה כי רגשה עודנו חי בקרבה, ואולם היא
נעשתה כבר שתפת למשפחת בעלה, אם כי היא
בעצמה לא הכירה בכך. היא דברה אל י’ן ולי’ן
בלשון “אבא”, אבל לא היתה לה עוד נעימת הקול של
הבת. וכמו כן לא הבינה קוזט את הדרישה המוזרה
שמצד י’ן ולי’ן, לאמר, כי היא תקרא לו בשם מר
י’ן. היא החזירה דברי הלצה.

ופתאם ירד עליה כבד-ראש.
“שמא אתה כועס עלי בגלל זה שהגעתי לידי אשר?”
התמימות פעמים חודרת בלי יודעים לתוך
מעמקים. אף שאלה זו, שיצאה מפי קוזט ללא כונה
מיחדת, גרמה לו לי’ן ולי’ן כאב גדול. רצתה קוזט
לשרט שרטת על לבו של י’ן ולי’ן ורטשה לב זה
לגזרים. הוא החויר ושהה זמן מה בשתיקה. אחרי כן
פתח ואמר מתוך נעימת קול מפלאה והיה כמדבר אל
נפשו:

"אשרה היה לי למטרה אחת בחיים.



עכשו נקי אנכי לפני אלהים. קוזט, עכשו שהגעת
לידי אשר, הגיעה שעתי להסתלק."
“הידד! הנה דברת אלי בלשון ‘את’!” קראה קוזט ונפלה על צוארו.

הוא לא ידע את נפשו מרב רגשות רך
ואמץ אותה אל חזהו. נדמה היה לו כמעט, כי היא
שבה והיתה כלה שלו.
“תודה לך, אבא!” קראה קוזט.
י’ן ולי’ן עמד לכרע תחת געגועי
הצער. הוא חלץ את עצמו לאטו מבין זרועותיה של
קוזט ושלח את ידו לקחת את הכובע.
“מה פרוש הדבר?” שאלה קוזט.



י’ן ולי’ן החזיר:
“אני מסתלק, גברתי הרוזנת, בני משפחתה ממתינים לשובה.”
וכשעמד על הסף הוסיף ואמר:
“אני דברתי אל גברתי בלשון את.
תואל-נא להגיד לבעלה הנכבד, כי הדבר לא
ישנה. תסלח נא על כך.”
י’ן ולי’ן הלך לו והשאיר את קוזט
כשהיא משתוממת לאין קץ על הפרדה המוזרה
הזאת.




ב


במשך זמן מה המשיך את הבקורים
האלה, ואולם הללו נעשו מיום ליום פגומים
בטעמם יותר ויותר. הוא היה בלתי מובן, כיון
שאיש לא ידע כי הוא נתן הבטחה למריוס שירחיק
את עצמו מעל קוזט.

לשון “את” שנתבטלה, הישיבה בשעת
הבקור, הדבור בנסח “גברתי הרוזנת” ובנסח
“מר י’ן” – כל אלה גרמו לה לקוזט שי’ן ולי’ן הפך
להיות בעיניה איש אחר. עמלו שעמל לדחותה מעל
פניו – נגמר בהצלחה. קוזט הגבירה מפעם לפעם את
חדותה והקטינה את מדת הרך. יום אחד אמרה לו
פתאם: “לפנים הוא היה אבי, עכשו חדל מהיות לי לאב;
אחרי כן נחשב לי כדוד, וגם זה חלף ואיננו; לפנים
נקרא בשם אדון פושלבן, עכשו הפך להיות מר י’ן.
מי הוא בעצם, כי אדע? כל הדברים האלה הם כתפלים
בעיני. לולא ידעתי כמה הוא טוב ומטיב – הייתי
מפחדת מפניו.”

הוא לא עקר את דירתו מרחוב הום-ארמה,
כיון שקשתה עליו פרדת הסביבה ששם נמצא בית
קוזט.

יום אחד נכשלה קוזט בלשונה ותפסה
לשון אבא. החדוה עלתה כאור על פני י’ן ולי’ן
הזקן. הוא העמיד אותה על טעותה: “תואל-נא לאמר
י’ן.”

“אמנם כן!” קראה קוזט ונתנה את קולה
בצחוק, “מר י’ן!” – “עכשו תפסה לשון נכונה,” החזיר
י’ן ולי’ן והסב את פניו הצדה, כדי שהיא לא תראה
אותו מוחה דמעה מעיניו.




ג


זאת היתה להם הפעם האחרונה לעורר את
רך הלב הנושן; עכשו פג הרך הזה לגמרי. אפסה
קרבת היחסים, חדלה כל נשיקה ולא נשמעו עוד
המלים “אבא יקר.” והנה הוא ראה את פרי רצונו
ועמלו והכרח לסלק מעל פניו אחד אחד את ההרגלים
היקרים לו ביותר, אף נגזרה עליו גזרה שיהא
מאבד את קוזט מעט מעט לאחר שזו אבדה לו קדם
כלה בבת-אחת.

עכשו היה בעיני עצמו כמאשר אם רק
יכל לראות יום יום את פני קוזט לשעה קלה. כל חייו
נתרכזו בשעה האחת הזאת. דרכו היתה לשבת על
ידה ולהתבונן בה מתוך שתיקה, ויש שהיה
מספר אתה על ימי העבר, על ילדותה, על בית
המנזר ועל ידידותיה הקטנות שבימים ההם.

יום אחד מן הימים הנאים ביותר
שבאפריל, כשהקיץ נראה עומד בעינו על חמו
ועל תפארתו רבת הגונים, הוציאו מריוס וקוזט אל
הפעל מחשבה אחת שהגו בה זה ימים רבים, לאמר, הם
הלכו לבקר בגן אשר ברחוב פלומה. כיון ששטר
השכירות אשר לבית לא נגמר עדין זמנו, לכן
יכלו מריוס וקוזט להתהלך בגן באין מפריע.
ואמנם הם התהלכו כאן כאות נפשם והשכיחו
מלבם את העולם ומלואו. אותו ערב, כשבא י’ן
ולי’ן בשעה הקבועה לרחוב פי-דו קלור, אמר לו
בסקה: “הגברת הרוזנת והאדון הרוזן יצאו לטיל
ולא שבו עדין.”

י’ן ולי’ן צנח בשתיקה על כסא וחכה
שעה ארכה. קוזט בוששה לשוב. הוא נתעצב את לבו
והלך לדרכו.

קוזט התפעלה כל כך מטיול זה
ש“בגנה” ושמחה כל כך לאותו “יום תמים שעבר
עליה בתחום עברה,” שלמחרת לא סחה אלא בדבר
זה. היא שכחה לגמרי כי עבר עליה יום ללא ראות את
פני י’ן ולי’ן.

“איך הגיעה לשם?” שאל י’ן ולי’ן.

“ברגל.”

“ואיך שבה?”

“בעגלה.”

“למה אין לגברת עגלה משלה? דמי
השמוש של מרכבה נאה לא יעלו לחדש אלא חמש
מאות פרנק. והגברת הלא עשירה.”
“אין דעתי נתונה לכך,” החזירה קוזט.
“וכדומה לזה הוא ענין טוסן. זו עזבה את
משרתה והגברת לא שכרה אחרת במקומה. מה סבת
הדבר?”

“די לי בניקולט.”

“ואולם נערה סוכנת הלא תסכן לגברת?”

“וכי לא די לי במריוס?”

“גברתי היתה צריכה לרכש לה בית
משלה, להעמיד משרתים, להחזיק בביתה מרכבה,
לשכר בקביעות תא מיחד בתאטרון, אין דבר אשר
ידה תקצר מהשיגו. למה תמנע את עצמה
מהשתמש בעשרה? העשר הוא תוספת נאה לאשר
האהבה.”

קוזט לא ענתה דבר.
אם רצה י’ן ולי’ן להאריך את בקורו היה
מתחיל – כדי שקוזט לא תפנה להביט אל השעון –
להלל ולשבח את מריוס ולהכריז עליו כעל איש
יפה תאר, בעל אפי של אצילות, אמיץ הרוח, אמן
הדבור ובעל מזג טוב. זה גרר אחריו הוספות דברים
מצד קוזט וי’ן ולי’ן היה יכל להתחיל את הענין
שוב, כי המלה מריוס שמשה להם כעין מעין
מתגבר; כמספר אותיות שמו כן מספר הכרכים
שאפשר היה לכתב על מריוס. תחבולה זו הועילה לו
לי’ן ולי’ן שיהא מאריך בבקוריו. מדי שבתו על
יד קוזט ומדי שכחו את עניו בחברתה היה כאיש
מאשר לאין קץ וכאיש אשר הוקל לו מפצעי לבו. –
ולא פעם ראה בסקה חובה לעצמו לתבע את
קוזט:

“האדון ג’ילנורמן מבקש להודיע לגברת הרוזנת, כי השלחן ערוך לסעדה.”
תמיד, לאחר בקורים כאלה, היה י’ן
ולי’ן חוזר הביתה מתוך הרהורי עצב. בינתים
הלכו הלך ורב הסמנים הרעים שהעידו על י’ן ולי’ן
כי חדל להיות אורח רצוי בבית ג’ילנורמן. יום אחד
לא הסיקו את התנור בחדר ששם התראה פנים עם
קוזט. למחרת היה אמנם התנור מסק, אבל הכרסות
השתים העמדו ליד הקיר אשר מנגד לקמין.



למחרתים חסרו הכרסות בחדר.
יום אחד, כשי’ן ולי’ן קם ממקומו ללכת לביתו, אמרה קוזט:
“אתמול שמעתי מפי בעלי דבר מוזר במאד מאד.”
“מה הדבר?”

“בעלי אמר לי: ‘יש לנו הכנסה שנתית
בסכום שלשים אלף פרנק. עשרים ושבעת אלפים
מכניס לנו כסף הונך, שלשת אלפים אני מקבל מאת
זקני’. על זה עניתי לו: ‘בסך הכל שלשים אלף
פרנק’. אז הוסיף ואמר: ‘התמצאי עז בנפשך
להסתפק בשלשת האלפים דמי הכנסתי?’ אנכי
עניתי: ‘אמנם כן, הייתי מסתפקת בלא כלום ובלבד
שאראה אתך חיים’. לבסוף שאלתי אצלו: ‘לשם מה
באו דבריך?’ ‘להגדיל תורה’, ענה לי בעלי.”

י’ן ולי’ן לא מצא מלים לענות. קוזט היתה
מצפה, כנראה, שהוא יבאר לה את הדבר באיזה אפן
שהוא; ואולם הוא שמע את דבריה מתוך שתיקה
זעומה. הוא הלך הביתה ומחשבותיו גברו עליו כל
כך, שמתחלה נכנס על פי טעות לבית זר
שבשכנות ביתו.

הציקו לו כל מיני השערות. היה קרוב
לודאי שמריוס מפקפק בכשרותם של שש מאות
אלף הפרנקים. מי יודע אם איננו חושש שהכסף בא
ממקור לא טהור, אפשר שחקר ומצא כי הכסף בא
מידו, מיד י’ן ולי’ן.

למחרת לא נמצא שום כסא בחדר. קוזט,
שדאגה רק מעט למשק הבית, לא ידעה לאן נעלמו
הכסאות וראתה את י’ן ולי’ן “המוזר” כאשם
בדבר. הפעם נמשכה שיחתם רק זמן קצר.

“שלום,” מלמל י’ן ולי’ן.

הוא נמנע מלאמר: “שלום, קוזט.” ואולם הוא לא מצא את לבו לאמר: “שלום, הגברת הרוזנת.”
"י’ן ולי’ן נסתלק מתוך יגון כבד.
הפעם הבין לחפצם של אנשי הבית.
למחרת נמנע מבוא. קוזט לא נתעוררה על כך אלא לעת ערב.
“מר י’ן,” אמרה קוזט, “לא בא היום לביתנו.”
הדבר גרם לה כעין צער. ואולם היא לא
השגיחה בכך, ונשיקה אחת מפי מריוס שלה
העבירה אותה על-נקלה לענינים אחרים.
והוא לא בא גם ביום שלאחרי זה.

קוזט לא נתעוררה על הדבר וכל אותו
היום והלילה עברו עליה כרגיל, רק בהקיצה
משנתה שבו מחשבותיה לטפל בענין זה. הלא
אשרה גבר עליה עד מאד! היא מהרה ושלחה את
ניקולט אל מר י’ן ובקשה לשאל אם הוא חולה ומדוע
לא בא אתמול. וניקולט אמנם הביאה תשובה מאת מר
י’ן. הלז השיב כי איננו חולה, אלא שהוא נתון
ביותר לעסקיו ומתכונן לנסיעה שתארך כמה
זמן. ואף הוסיף שלא בקר בביתם “גם תמול וגם
שלשום”.




ד


במשך הימים שמחדש מאי ועד חדש
יולי שנת 1833 היה זקן אחד בפריס הולך יום יום
מרחוב הום-ארמה עד רחוב סן-דני.
כאן היה הזקן מהלך לאטו, ראשו היה
נטוי לפנים ועיניו תלויות כל הזמן במקום אחד, הוא
פנת רחוב פי-דו-קלור, כאלו הוא רואה שם זיו
ותפארת. ככל אשר התקרב לאותו רחוב כן נהרו
עיניו מחדות נפש; פניו העידו על רגשות הרך
הנעורים בלבו, שפתיו נעו לאטן, כדובבות דברי
שיחה כלפי מי-שהוא בלתי נראה, על פיו נתלתה
בת-צחוק והוא התאמץ להקטין את צעדיו ככל אשר
יכל. ומשהגיע לבסוף לרחוב פי-דו-קלור – עמד
מלכת, התחיל מרטט, הטה את גופו לפנים מתוך
הסוס שבעצבות, העיף את מבטו מעל פני בית הפנה
והלאה כדי להציץ לתוך הרחוב, ואותה שעה נשקף
מתוך מבטו הנעצב דבר-מה דומה לגעגועים על
תפארת רחוקה או דומה לבבואת האור אשר לגן עדן
אבוד. מעיניו נטפו דמעות. הזקן חש את טעמן המר.
וכך היה שוהה כמה רגעים כשהוא קופא על עמדו
כאבן; אחרי כן היה חוזר בדרך שבא ולפי קצב
ההליכה הקודם, וככל אשר הרחיק ללכת כן הלך
מבטו הלך וכבה.

במרוצת הימים חדל האיש מגשת עד עצם
רחוב פי-דו-קלור; הוא לא הרחיק ללכת אלא מעט או
הרבה לתוך רחוב סן-לואי. יום אחד עמד מלכת בקצה
רחוב קולטור-סנט-קטרין ונשא את עיניו להביט מרחוק
אל רחוב פי-דו-קלור. לבסוף הניע ראשו, כמתגבר
על יצרו, וחזר הביתה.

מיום ליום קצרה דרך שיבתו, כקטן
תנועות המטלטלת אשר לשעון הולך וגוע. עיניו
כבו; אור החדוה לא היה להן עוד, ואולם גם מקור
דמעותיהן יבש. הילדים המשחקים ברחוב היו
מתקלסים בו.




ספר שמיני: מן הלילה אל האור









א


האשר יש בו דבר-מה נורא! אין כמהו
גורם חיש מהר ספוק לאדם. משהגעת אל מטרת
החיים הכוזבה, לאמר, אל האשר, אתה שוכח
על-נקלה את המטרה הנכונה של החיים, לאמר את
החובה.

בכל זאת יש להוסיף, כי מי שיבוא לחיב את מריוס לא יהא אלא טועה.&gt;
כבר נאמר למעלה, כי מריוס לא הציע
לפני חתנתו שום שאלות למר פושלבן. וכי גם אחרי
כן לא ערב את לבו לחקר דבר מפי י’ן ולי’ן. הוא
התחרט על אשר לא שלט ביצרו ונתן לי’ן ולי’ן
הבטחה נמהרה, ובלי הרף היה מריוס מוכיח ואומר
לנפשו, כי לא נכון עשה בותרו הרבה כל כך
ליאוש. הוא הסתפק אפוא רק בזה שהשתדל
להרחיק לאט לאט את י’ן ולי’ן ולהסיר מאחריו ככל
האפשר את לבה של קוזט. הוא העמיד את עצמו
מבחינה ידועה בין י’ן ולי’ן ובין קוזט והיה בטוח
מראש, כי קוזט לא תרגיש בחסרונו של י’ן ולי’ן
וגם תסיח ממנו את דעתה. ובידו עלה באמת לא
רק להטיל צל על דמותו של י’ן ולי’ן החרותה בנפש
קוזט, כי אם גם לטשטש את הדמות הזאת.

מריוס לא עשה בזה אלא דבר שהיה לפי
דעתו מן ההכרח ומן הישר. ובשעה שמריוס עשה
מה שעשה – לא באכזריות ואף לא בחלשה – כדי
להרחיק את י’ן ולי’ן, האמין אמונה שלמה כי מעשהו
בצדק – מתוך נמוקים מכריעים שכבר דנו עליהם
למעלה וגם מתוך נמוקים אחרים שהקורא עוד יעמד
עליהם להלן. כך, למשל, נתודע במקרה לרגלי
משפט אחד אל מי שהיה מנהל ספרים בבית השלחני
לאפיט, ובהזדמנות זו נודעו לו דרך אגב כמה
דברים מוזרים, שלא רצה לחקר עד תכליתם – כדי
שלא לחלל את אמרת פיו. בימים ההם האמין מריוס
בלב שלם, כי הוא מחיב למלא חובה קדושה, לאמר,
להשיב את שש מאות אלף הפרנק לידי איש פלוני
אלמוני שהוא, מריוס, חפש אחריו בסודי סודות.



ובינתים הדיר את עצמו מן הכסף הזה.
קוזט מצדה לא ידעה דבר מכל הסודות
האלה; אבל גם היא אינה ראויה שיטילו עליה
אשמה. היא ומריוס נמשכו זה לזו בכח שאין לעמד
כנגדו, וכח מושך זה גרם לה שתעשה את הכל –
בלי משים וכמעשה מכונה כמעט – לפי רצונו של
מריוס ושתקים את כל חפצו העז בנוגע ל“מר י’ן”.
וכה עצבה קוזט את עצמה לפי דמותו של מריוס –
בלי דעת ובלי שתהא ראויה לתוכחה על כך – שכל
צל אשר עלה על רוחו הקדיר גם את רוחה.

אף על פי כן, אין לנו להפליג בדעה זו
יותר מדי. שכחה זו שנהגה קוזט בי’ן ולי’ן לא
היתה לפי טבעה אלא שטחית. יותר משהיתה כפוית
טובה היתה נמהרה במעשיה וקלה בדעתה. היא
אהבה בעצם אהבה רבה את האיש אשר היה לה לאב
במשך ימים רבים. ואולם אהבתה שאהבה את בעלה
גדלה עוד יותר, ודבר זה הטיל מרמה במאזני לבה
בהכריעו את הכף לצד אחד.

ויש שקוזט עוררה שיחה בדבר י’ן
ולי’ן והיתה מביעה את תמהונה. במקרה כזה היה
מריוס מרגיע את רוחה ואומר: “סבורני שאיננו
נמצא עכשו בפריס. הלא הוא התכונן לצאת
לדרך.”

מריוס הסיר אפוא במשך הזמן את לב קוזט מאחרי י’ן ולי’ן, וקוזט לא התנגדה לכך.
יש להוסיף כי אותו דבר המקבל בפי
הבריות בשם כפית הטובה מצד הילדים, אינו
ראוי כלל במקרים רבים שיגנו אותו במדה יתרה.
מדה זו של כפית טובה היא קלקלה הבאה מן הטבע.
כבר אמרנו במקום אחר, כי הטבע זה דרכו להביט
נכחו. הטבע מחלק את יצורי האדם לשני סוגים –
להולכים ולבאים. בני הנער נוטים ללכת אל המקום
אשר שם החדוה, תאבים ללכת אל המקום אשר שם
חגים ינהרו והאהבה תתן שם את רמזיה. הזקנים
זה דרכם ללכת ולהתקרב אל הקץ. שני הצדדים אינם
מתרחקים אמנם אלה מעל אלה עד גמירא, אבל גם
הקשר המאחד אותם אינו אמיץ עוד ביותר. בני
העלומים חשים בקרירות המפיגה את חם החיים,
הזקנים חשים בקר העולה מן הקבר. אל נדון אפוא את
הילדים המסכנים לכף חובה.




ב


יום אחד יצא י’ן ולי’ן אל הרחוב, צעד
צעדים אחדים וקבע לעצמו מקום ישיבה על אחת מאבני
השפה של הכביש, היא האבן שישב עליה אותו
לילה, אור ליום 6 ליוני, כשמצא אותו גברוש. הוא
שהה כאן בישיבה במשך כמה רגעים, אחרי כן
התנשא ממקומו ושב ועלה למעונו. זאת היתה
התנועה האחרונה למטלטלת. ביום השני לא יצא
י’ן ולי’ן מפתח ביתו החוצה. ביום השלישי לא
ירד מעל מטתו.

י’ן ולי’ן היה חולה. הוא לא צית לאשת
השוער, שטפלה בו והפכה את משכבו, ולא קבל
שום אכל. ואולם מים היה נותן אל פיו.

שבוע ימים לא ירד י’ן ולי’ן מעל מטתו.
והנה קרה המקרה ואשת השוער פגשה
ברופא אחד המתגורר באותה הסביבה, והיא בקשה
ממנו בשם עצמה שיבוא לראות את החולה.
וכשחזר הרופא וירד למטה פנתה אליו אשת השוער בשאלת דברים:
“אדוני הרופא, מה דעתו בדבר החולה?”



“מצבו רע למדי.”

“מה מחלתו?”

“מחלתו קשה ואיננה מחלה כלל. נראה
שנלקח ממנו בן אדם שהיה אהוב עליו. כבר ראינו
אנשים שיגון לב מעין זה הורידם לבור קבר.”

“ומה הגיד לו החולה?”

“כי איננו חולה כלל.”

“היבוא עוד פעם לראות את החולה?”

“אמנם כן,” ענה הרופא. “אולם מוטב היה אלו בא אחר במקומי.”




ג


ערב אחד לא יכל י’ן ולי’ן להשען על
מרפקו אלא בקשי; הוא משש למצא את הדפק ולא
מצא אותו; נשימתו קצרה והיתה נפסקת מזמן לזמן
לגמרי; הוא ראה ברור, כי חלשתו גברה עליו עכשו
יותר מאשר בכל הימים. תקפה עליו המחשבה בדבר
המות הקרוב, והוא אסף את כל כחותיו, התחזק
וישב על המטה ולבש את בגדיו. לבושו שלקח
לעצמו היתה חליפת בגדים ישנים מסוג מלבושי
הפועלים. מיום שחדל להתהלך בחוץ שמשה לו
חליפה זו לבוש תמיד.

מזמן שנשאר יחידי עמדה מטתו בחדר
הכניסה, כי רצה לצמצם עד כמה שאפשר את מקומו
בדירה השוממה.

הוא פתח את המלתחה הקטנה והוציא את השמלות של קוזט, כדי להניחן על המטה.
המנורות של ההגמון עמדו על כרכב
הקמין במקום הרגיל. הוא הוציא מתוך מגרה שני
נרות שעוה ונתן אותם לתוך המנורות. ואז הדליק את
הנרות, אם כי היה עדין אור יום.

כל צעד, שהוא צעד מכלי רהיטים אחד אל
השני, גרם לו עיפות שאין לשער והוא היה מכרח
לשבת. לא עיפות רגילה היתה זאת, כי אם שארית
מעטה של תנועות שהיו, של התאמציות כבירות
שעברו לבלי שוב.

כסא אחד, שצנח עליו לשם ישיבה, עמד
על יד המראה שממנה נפתחה לו הרעה, היא המראה
אשר בה ראה את בבואת כתב ידה של קוזט. עכשו
הביט במראה ולא הכיר את דמות עצמו. הוא נראה
כזקן בן שמונים; וקדם לנשואיו של מריוס לא
נראה אלא כבן חמשים ופחות; שנה יחידה זו היתה
לו אפוא כשלשים שנה. הקמט שבמצחו לא נחרת על
ידי השיבה, זה שמש רק סמן כי המות נעץ כאן
בלי רחמים את צפרנו; הוא הביט לתוך החלל הריק
במבט מלא תוכחה, כאלו נמצא כאן מי שהוא שגרם
לו את רע מזלו.

היאוש הכריע את י’ן ולי’ן ונעץ בו את צפרניו.
בינתים ירדה החשכה. ביגיעה רבה גרר
והסיע עד הקמין את השלחן ואת הכרסה הישנה
והכין קסת ודיו וניר.

יגיעה זו הביאה אותו לידי התעלפות.
לאחר שנתעוררו חושיו תקף אותו צמאון. כחו לא
הספיק לו להרים את כד המים, משום כך הטה בעמל
רב את הכד אל פיו ושתה מן המים.

אחרי כן, באין לו כח לעמד על רגליו,
הסב את עצמו אגב ישיבה לעבר המטה והתחיל
מתבונן בשמלת-הילדה השחורה ובשאר החפצים
היקרים שנשארו לו לזכרון.

קר של קדחת תקף אותו לפתע פתאם
ובלבל עליו את הסתכלותו. הקץ ממשמש ובא ואין
שהות בידו לדחות את הדבר. ידו רעדה בחזקה מדי
יגעו להעלות על הגליון את השורות הבאות:

"קוזט, אני נותן לך את ברכתי. ואני
רוצה לברר לך את הענין. בצדק עשה בעלך כשרמז
לי כי עלי להסתלק מביתכם; אף על פי כן כמה
דברים המקבלים בידו אינם אלא טעות. אלא שבצדק
עשה מה שעשה. אני רואה אותו כאיש טוב. דבקי בו
בכל לבך לאהבה אותו כל הימים אחרי מותי. ואף
הוא, אדוני הרוזן, יאהב נא את ילדתי, היקרה לי
מכל יקר. קוזט, המכתב הזה ישאר למשמרת; ואני
הנה זאת חפצתי להגיד לך. מתוך החשבונות יצא
לך דבר אמת, אם רק כחי יהיה אתי להעלות
בזכרוני את המספרים הדרושים. ראי אפוא ודעי
כי הכסף הוא כלו שלך ושום איש אחר אין לו חלק
בכסף הזה. ואלה הם פרטי הדבר: הי’ט הלבן
מובא מנורבגיה, השחור מאנגליה, את הסחורה
מעשה זכוכית שחורה מביאים מגרמניה. סחורות
מעשה י’ט משקלן קל ביותר, טיבן משבח ומחירן
גדול. גם בצרפת אפשר להכין את הסחורות האלה
כמעשה חקוי כשם שמחקים ומכינים אותן



בגרמניה. עבודה זו אינה מצריכה אלא סדן קטן, בן
שתי אצבעות מרבעות, ומנורת ספיריטוס כדי
לרכך את העסה. לפנים היו מכינים את העסה משרף
ומפיח הגפר ולטרה אחת עלתה בארבעה פרנקים.



אני חקרתי ומצאתי, כי במקום אלה אפשר
להשתמש בלכה של צמג ובטרפנטין. עסה כזאת
עולה רק בפרנק וחצי כל לטרה וטיבה משבח יותר.
את הפרפות עושים מזכוכית שצבעה סגל, ומדביקים
אותן אל מסגרת ברזל שחורה באמצעות העסה
האמורה. הכרח הוא להעלות זכוכית בת צבע סגל על
חפצים עשויים ברזל וזכוכית שחורה על חפצים
עשויים זהב. בספרד נמכרת סחורה זו בכמות רבה.
סחורות מעשה י’ט הן תאות נפשם של
הספרדים…"

כאן הפסיק את כתיבתו, העט נשר מידו
והוא געה בבכי גדול. אחרי כן תמך המסכן את
ראשו בין שתי ידיו ונשתקע בהרהורי עצב.
“אללי!” צעק צעקה גדולה בקרב נפשו
ורק האלהים לבדו שמע את זעקת השבר הזאת. “הקץ
הנה זה בא. לא אוסיף עוד לראות את פניה. היא היתה
לי לקרן אורה בחיים. עוד מעט ובלעני הלילה
ובטרם אלך לא אראה את פניה. המות איננו נחשב
למאומה, ואולם מה נורא לי הדבר למות בעת אשר היא
איננה אתי. אלו נמצאה על ידי היתה מאירה לי את
פניה ומדברת אלי את דבריה. כל זה עבר לבלי
שוב, עבר ולא ישוב לעולם. עכשו אני בודד בעולמי,
אלי! אני לא אוסיף עוד ראות את פניה.”
ברגע זה דפקה יד על הדלת.




ד


אותו יום, או נכון יותר – אותו ערב,
כשמריוס קם מעל השלחן לאחר גמר סעדה ופרש
לחדר עבודתו, כדי לעין בנירותיו, – מסר לידו
בסקה מכתב אחד תוך כדי אמירת דברים: “בעל
המכתב מחכה בחדר הכניסה.”

קוזט שלבה את ידה מתחת לזרוע הזקן ויצאה אתו אותה שעה לטיל בגן.
מכתב, כמו בן אדם, מראהו עלול להעיד
בו על המוניותו. מכתב שנירו גס וקפולו לא
נעשה כהלכה – יש שאנחנו מואסים בו תוך כדי
טביעת עין ראשונה. המכתב, שבסקה מסר לידי
מריוס, היה אף הוא שיך לסוג האמור.
מריוס התבונן בניר ובכתב היד; ריח
הטבק החריף, שנדף מן המכתב, עורר בו זכרונות –
מערת הפריצים אשר לי’ונדרט קמה ונתיצבה שוב
לנגד עיניו.

נסבה מוזרה שיצאה מאת המקרה! אחד
משני הדברים, שהוא בקש למצא, נזדמן לפתע
פתאם לידו מאליו. מריוס קרא את הכתוב
במכתב:

"אלו חוננתי מאת העצם העליון
כשרונות הדרושים לכך, כי אז יכלתי להיות
הרוזן תנרד, חבר במכון המדעים (האקדמיה
למדע), אולם לא הרוזן תנרד אנכי. אין אני אלא
קרוא בשם דומה לזה, ומאד אשמח אם זכרון זה
ישמש לו מליץ טוב לעורר את חסדו הטוב. נדבת ידו,
שבה יואיל לחונן אותי, תביא טובה לשני הצדדים.
יש אתי סוד כמוס והוא נוגע לבר-נש אחד, נוגע גם
לאדוני. הסוד הזה עומד להמכר לרשות אדוני. הואיל
ואני מתכבד לגמל לאדוני את שרותי בכל ההכנעה,
אלמד את כבודו תחבולה אחת ועל פיה יוכל לגרש
מתוך משפחתו המכבדת את בר-נש זה



שהזכרתי, שאינו ראוי כלל לכל הכבוד, כיון
שהגברת הרוזנת היא ממשפחת מיחסים. לא יתכן
שבעל מדות טובות ופושע יוסיפו לגור בכפיפה אחת,
שכן סוף הקלקלה לבוא.

הנני בחדר הכניסה ומחכה לפקדות אדוני הרוזן.
ברגשי כבוד עמקים

תנרד."

חתימת השם לא היה בה משום זיוף גמור; החותם רק החסיר אותיות אחדות.
ואולם סגנון-המליצה המגבב והמסבך
והכתיב המיחד במינו של המכתב אמתו את
השערתו של מריוס. כל הסמנים העידו עדות אחת
נאמנה.

מריוס פתח אחת ממגרות השלחן, הוציא
שטרות כסף אחדים ונתנם לתוך כיסו, שב וסגר את
המגרה וצלצל בפעמון. בסקה הופיע על מפתן
החדר. מריוס רמז לו והוא הכניס את האורח.
מריוס ראה לתמהונו הגדול, כי האיש הוא זר לו לגמרי.
האורח היה איש זקן בעל שערות לבנות.



אפו היה גס; סנטרו חבוי מתחת למטפחת הצואר;
משקפים ירוקים וסוכך גדול עשוי טפתה; שערות
חלקות יורדות על המצח, דגמת הקפלטים שחובשים
עגלוניהם של האדונים המיחסים באנגליה. הוא היה
לבוש שחורים מכף רגלו ועד ראשו; בגדי שחור
בלויים עד מאד אך נקיים. צרור גדול של ברלוקים
העיד על מציאות שעון. בידו החזיק האיש כובע ישן.
הוא הלך שחוח ונתעקם ביותר ברגע שהחוה
קדה.

עין רואה הכירה תכף ומיד, כי המעיל
הרחב מדי, הסגור אמנם על כפתוריו, לא נועד
מתחלת תפירתו בשביל האיש הזה. אלו היה
מריוס בקי יותר במסתריה של פריס, כי אז הכיר
את טיב בגדיו של האורח, שהכנס זה עכשו החדרה על
ידי בסקה, והיה יודע כי אלה הם בגדי איש מדינאי
שנלקחו בהקפה מאת “מלביש הערמים”. אותו
“מלביש ערמים” היתה לו חנות להלואת בגדים
ברחוב באנטראי, וכל הרמאים שבפריס היו באים
לכאן לבחר להם בגדים לפי צרך מלאכתם. חליפת
בגדים זו, שתנרדיה נטל לעצמו לשם הבקור, היה
לה סמון כזה: מדינאי, ציר הממלכה לשעבר.

רוח רעה ירדה על מריוס, כשראה את
האיש הזר הזה. במלים קצרות שאל לחפצו של
האורח.

הלז, כשבא לענות, עקם את שפתיו בצחוק, עד שעלתה העויה על פרצופו:

“לא אוכל להאמין, כי לא נתכבדתי עד
הנה ולא נפגשתי עם אדוני הרוזן באחת המסבות
של החברה העליונה. בטוח אני בטחון גמור, כי
לפני שנים אחדות התודעתי אל כבודו אצל הנסיכה
לבית בגרטיון ובבית הוד מעלתו הויקונט דמברי,
אחד משועי צרפת.”

אצל הרמאים מקבל הדבר כטכסיס משבח – לנהג באדם זר מנהג של מכר.
המבטא הבא מן החטם אשר לזר לא היה
דומה אף כל שהוא לקול הקשה והשנון שמריוס
קוה לשמע. אבדה דעה ממריוס והוא לא ידע מה
שלפניו.

“לא ידעתי גם את הנסיכה בגרטיון
וגם את הויקונט דמברי,” אמר מריוס. “מימי לא
הייתי בביתם.”

התשובה היתה גסה. ואולם הצד השני לא הרפה על-נקלה מנמוסו הטוב.
“נראה אפוא שראיתי את אדוני בביתו של
שטובריאן. אני רואה את שטובריאן כאחד ממכרי
הטובים ביותר. ידידי תנרד, היה זה אומר לי, שמא
נטעם יחד לגימה אחת?”

על מצחו של מריוס נסתמנה יותר ויותר הבעה חמורה:
“מימי לא היה לי הכבוד להיות אורח
בביתו של שטובריאן. נדבר דברים קצרים. מה
חפצו?”

לדברים הקשים האלה לא החזיר הזר אלא השתחויה עמקה מן הראשונה.

“אדוני הרוזן, יואל-נא לשמע את דברי.
באמריקה, על גבול פנמה, יש כפר אחד ושמו לה
יויא. כפר זה כלו אינו אלא בית אחד גדול
ומרבע. בית בן שלש קומות הבנוי לבנים ודומה
בפעל ממש למבצר. אין איש יכל להכנס לתוך
הבנין הזה. בכפר יושבים שמונה מאות איש. ולמה
התקינו את כל אמצעי הזהירות האלה? משום שמצב
הבטחון פרוע במדינה זו עד לאין שעור; התושבים
הם כלם אוכלי אדם. ולמה הואילו בני אדם ללכת אל
המדינה ההיא? משום שהארץ היא רבת עשר לאין
שעור: שם ימצא הזהב הטוב.”

“מה כונת הדברים האלה?” שאל מריוס כאדם שהגיע לידי קצר רוח.
“רציתי להגיד, כי אני מדינאי מסוג
הנחשלים שנפשו קצה בכל המון חיי התרבות.
ורוצה אני לנסות את מזלי בקרב הפראים.”
“ובכן?”

“אדוני הרוזן, מדת האנכיות היא החק
השולט בעולם. תועלת עצמו היא תכליתם של מעשי
האדם, הכסף הוא הכח המושך החזק ביותר
שבעולם.”

“יואל נא לדבר על עצם הדבר.”
“ברצוני להגר אל המקום הנקרא לה
יויא. משפחתי היא בת שלשה אנשים. יש לי אשה
ויש לי בת, נערה יפה מאד. הנסיעה הרחוקה, העולה
בדמים מרבים, מצריכה שיהיה כסף בידי.”

“מה לי ולדבר הזה?” שאל מריוס.
הזר שרבב את צוארו מבעד המטפחת
אגב תנועה דומה לתנועת העיט, ובת צחוקו נעשתה
גלויה עוד יותר כשהחזיר דברים:

“אדוני הרוזן, וכי לא קרא את המכתב שמסרתי לידו?”

שאלה זו כונה אל האמת כמעט. מריוס
לא תפס כלל את תכן המכתב, כיון שהוא נתן את
דעתו על כתב היד בעקר.

“יואל נא להרצות לפני את הענין.”
הזר הכניס את ידיו לתוך כיסיו, זקף את
ראשו בלי לישר את גבו והחזיר דברים, כשהוא
שולח אל מריוס מבט בוחן מבעד למשקפים
הירוקים.

“טוב מאד, אדוני הרוזן. הנה הגעתי אל
עצם הדבר. יש אתי דבר סוד ואני מציע אותו
למכירה.”

“הדבר נוגע לי?”

“בודאי שכך!”

“מהו הסוד?”

בינתים נסתכל מריוס באורחו בעין בוחנת יותר.
“אדוני הרוזן, בביתו מסתופף בן אדם אחד שהוא גזלן ורוצח.”
מריוס נתחלחל.
“בביתי? לא נכון הדבר,” ענה מריוס.
הזר קנח את כובעו במרפק היד מתוך שלות רוח גמורה והמשיך את דבריו:
“גזלן ורוצח. ישים אל לב, אדוני הרוזן,
בדברי לא התכונתי למעשי פשע שעבר זמנם,
אלה שלפי החק חלה עליהם שמטת שנים ושתשובה
מכפרת עליהם לפני אלהים. המדבר אינו מכון אלא
למעשים שנקרו להיות בזמן האחרון. ואולם אני
רוצה להמשיך את דברי. בן אדם זה, שדברנו עליו,
נטל לעצמו שם שאינו שלו ועל ידי כך רכש לו
אמון ונעשה כעין בן-בית בחוג משפחתו של
אדוני. ואני אגלה לאדוני את שמו הנכון של האיש
הזה. חנם אין כסף.”

“הבה אשמע.”

“שמו הוא י’ן ולי’ן.”

“ידעתי שכך שמו.”

“וכמו כן אגיד לאדוני חנם אין כסף מה טיבו של בן אדם זה.”
“אשמע אפוא.”

“הוא היה לפנים אסיר עובד עבודת פרך.”

“ידעתי את זאת.”

“סוד זה לא נתגלה לאדוני אלא לאחר ששמע את הדבר מפי.”
“לא כך הדבר, אני ידעתי את זאת גם קדם.”
נעימת הקול של מריוס שנשמע בה
קר-רוח, הפסקא “אני ידעתי” שחזר עליה בזו אחר
זו, דבורו הקצר שלא היה בו כדי לעודד את הצד
השני – כל אלה הביאו את האורח לידי התרגזות.
הוא שלח בגנבה מבט מלא חמה כלפי מריוס, אלא
שמיד חזר וכבש את מבטו. אף על פי כן, למרות
המהירות שבדבר, הבחין מריוס במבט זה וגם
הכיר אותו.

הזר המשיך את דבריו מתוך בת-צחוק:
“אינני מעז להכחיש את דברי אדוני.
ואולם דבר זה שאני רוצה להגיד עכשו לאדוני אינו
ידוע אלא לי לבדי. הענין נוגע לרכושה של
הגברת הרוזנת. זהו סוד בעל חשיבות יוצאת מן
הכלל. הוא עומד למכירה. לראשונה אני מציע את
הדבר לפני אדוני. עשרים אלף פרנק.”

“גם אנכי יודע את הסוד הזה,” באה תשובה מצד מריוס.
הרמאי ראה הכרח בדבר להקטין את מדת דרישתו.
“אדוני הרוזן, אני מסכים לקבל מאתו עשרת אלפים פרנק.”

“אני חוזר ואומר, כי סודו איננו אצלי בגדר סוד. כל זה גלוי וידוע לי.”
עיני האיש ירו שוב ברקים. והוא הרים את קולו וקרא:
“ואולם היום לא בא עוד כל אכל אל פי.
ואני אומר לו, אדוני הרוזן, כי סודי זה הכמוס אתי
הוא חשיבות יוצאת מן הכלל. יתן לי עשרים
פרנק.”

מריוס נסתכל בו בעינים בוחנות.
“אני יודע את סודו החשוב הזה, כשם
שידעתי את השם י’ן ולי’ן וכשם שאני יודע את
שמו.”

“אין בזה כל קשי, אדוני הרוזן.
התכבדתי ורשמתי את שמי שיהיה לעיני אדוני,
וגם הגד הגדתי בפי. תנרד –”
“– דיה?”

“מה?”

“תנרדיה?”

“תנרדיה זה מה ענינו לכאן?”
בשעת סכנה הקפוד זוקף את זיפיו,
החפושית עושה את עצמה כמתה ואנשי הצבא
עורכים מערכה בצורת מרבע. תנרדיה נתן את קולו
בצחוק. אחרי כן הסיר באצבעותיו גרגר אבק מעל
שרולו.

ומריוס הוסיף ואמר:
“והוא משתמש גם בשמות אחרים,
למשל: הפועל י’ונדרט, המשחק על הבמה פבנטו,
המשורר ג’נפולו, הספרדי דון אלורס והאשה מרת
בליזר.”

האשה מרת –?"

“וקדם החזיק בית מרזח בכפר מונטפרמי.”
“בית מרזח? מעולם לא הייתי בעל בית מרזח.”
“ואני חוזר ואומר, כי שמו הוא תנרדיה.”

“ואני אומר כי לא היו דברים מעולם.”
“ולבסוף אגיד לו כי אינו אלא נבל. יואל נא לקבל!”
מריוס שלח את ידו אל הכיס, הוציא שטר כסף בן חמש מאות פרנק והטילו בפני האורח.
“תודה רבה! סליחה! חמש מאות פרנק! אדוני הרוזן!”
נבהל ומשתומם ומשתחוה בזו אחר זו תפס האורח את שטר הכסף ובחן אותו בעיניו.

“חמש מאות פרנק!” חזר על דבריו כשהוא
נרגש עד מאד מתמהון. ובחשאי מלמל ואמר: “לא מן
המזיפים! – כבוד ויקר לכסף כזה!”

ופתאם הרים את קולו ואמר:
“לא אכפת לי! מוטב שנסדר ענינינו מתוך הרחבת הדעת.”
ואותו רגע, כשהוריד במהירות-קופים את
הקפלט מעל ראשו, הסיר את המשקפים והוציא
מנחיריו את שני הסלילים, שתכלית שמושם
נתפרש כבר במקום אחר שבספר – היה נראה כי
הוא מוריד את פרצופו דגמת אדם המוריד את כובעו.
עיניו הבריקו עכשו ביתר עז; נגלה לעין מצחו
המעקם, הנגוע בחבורות וחרוש קמטים מאוסים;
אפו נעשה חד ומחדד כמקור הצפור; שוב יצא לאור
עולם חתוך הפנים המביע פראות ופקחות אשר
לטורף ממין האדם.

“כבודו אינו עלול לטעות,” אמר בקול צלול, בלי לחטם בחטמו. “אני תנרדיה.”

והוא ישר את גבו המעקם.
תנרדיה חשב, כי בעצם משא ומתן זה
שבינו ובין מריוס לא התחיל עדין כלל. אמנם אכף
עליו ההכרח והוא נסוג אחור, ותר על עמדה אחת
ושנה את התכנית, אבל בעקר הדבר לא הפסיד עדין
כלום ובכיסו היה מנח כסף חמש מאות פרנק. מלבד
זה היה לו להגיד עוד דבר אחד מכריע, והוא האמין
באמונה גמורה, כי יכל לעמד גם בפני מתנגד
המצין בכל מיני ידיעות ואמצעים דגמת הרוזן
פונטמרסי.

מריוס מצדו התחיל תוהה על מצב
הדברים. הנה נזדמן לו סוף סוף האיש תנרדיה
לאחר כמה וכמה חפושים, והוא יכל לקים את החובה
אשר צוה לו שר האלף פונטמרסי. אמנם חרה לו על זה
שאותו גבור חיב איזו תודה שהיא לאחד הנבלים
ועל זה שהתחיבות אביו לא באה לידי פרעון
בזמנה. מתוך כל סבך הרעיונות וההרגשות,
שגרם לו תנרדיה, יצאה לו כעין השערה, לאמר,
כי הוא מחיב לנקם את אסונו של שר האלף אשר נצל
ממות על ידי איש נבל. אבל מריוס היה בכל אפן
מרצה. כי הרי סוף סוף יעלה בידו לשחרר את רוח
המת מידי בעל החוב הנקלה.

ובצרוף לחובה זו היתה לו עוד חובה אחרת
– לברר לעצמו מה מקור מוצאו של רכוש קוזט.
הזדמנות זו שבידו נראתה לו כשרה לכך. אפשר
שתנרדיה יש לו איזו ידיעה בענין זה. אולי יהיה
לו מן התועלת אם יחקר את האיש הזה חקר נפש. וכך
התחיל.

ובינתים טמן תנרדיה בכיסו את שטר
הכסף אשר “לא מן המזיפים”, והביט בפני מריוס
כאדם המתרגש מרך.

מריוס הפסיק את הדממה.
“תנרדיה, הנה הגדתי לו את שמו
הנכון. שמא הוא רוצה שאגיד לו גם את דבר הסוד
שהוא מתכונן לגלות לי? אף אני אספתי ידיעות,
ועוד מעט והוא יבין בעצמו כי אני בקי בטיב
הענינים יותר ממנו. אף אני אומר, כי י’ן ולי’ן הוא
רמאי ורוצח. רמאי הוא על שום זה שנטל לעצמו
ברמאות את הונו של בעל תעשיה אחד עשיר
הנקרא בשם מדלן. רוצח הוא על שום זה שרצח את
מפקח המשטרה י’בר.”

“דבריו הם כסתומים בעיני,” באה תשובה מצד תנרדיה.
"הבה אבאר לו את הענין ביתר אריכות.
ישים לב לדברי. באחד המחוזות שבפלך
פה-דה-קלף התגורר בתקופת שנת 1822 איש אחד
שנתבע פעם למשפט ואחר כך, בנטלו לעצמו את
השם מדלן, חזר למוטב ועלה שוב במעלות החיים.
האיש הפך להיות צדיק תמים – במובן החמור ביותר
של המלה הזאת. הוא גרם להתפתחותו של סוג
תעשיה אחד, לאמר, תעשית כלי הזכוכית
השחורים, ועל ידי כך הביא שפע של פרנסה לעיר
שלמה. ואף הוא בעצמו צבר הון בעסק זה, אלא
שעשרו בא לו בלי משים, כדבר הבא דרך אגב.



הוא נעשה לאביהם של העניים. יסד בתי חולים
ובתי ספר, הלך לבקר חולים, חלק מהר לנערות
עניות, תמך אלמנות וכלכל יתומים; הוא נעשה מעין
אפוטרפוס לכל המקום. הוא ותר על הצלב של לגיון
הכבוד ונתמנה לראש העיר. ואולם לאסיר משחרר
אחד, שעבד לפנים עבודת פרך, היה ידוע כי מדלן
זה נתחיב בשכבר הימים ענש שיש בו משום
שלילת-כבוד, והנה קם האסיר והלשין עליו והלך
אחרי כן, כשמדלן הושם בבית האסורים, אל
השלחני לפאיט שבפריס – דבר זה נודע לי מפי
הגזבר בעצמו – והצליח לקבל על ידי חתימת יד
מזיפת סכום למעלה מחצי מיליון פרנק שהיה שיך
למדלן. אותו האסיר, ששלח את ידו בכספו של
מדלן, הוא י’ן ולי’ן. וגם בנוגע לעבדה האחרת אין
הוא יכל להודיעני שום דבר חדש. י’ן ולי’ן שלח יד
במפקח המשטרה י’בר והרג אותו. אנכי, האיש
המדבר אליו, הייתי עד ראיה לדבר."

תנרדיה העיף במריוס מבט אומר גאוה,
כאיש מנצח ששב וקבל לידו את הנצחון וכבש
בחזרה ברגע אחד את כל הקרקע שהפסיד קדם.
“אדוני הרוזן, אנחנו הולכים לא בדרך האמת.”
והוא צרף למלים האלה הטעמה
שבנצחון מדי סובבו את צרור הברלוקים בדמות



עגול.

“כיצד? וכי הוא מכחיש את דברי? אין אלה אלא עבדות.”
“אין אלה אלא דברים מדמים. האמת
והצדק קודמים לכל. למורת רוח לי הדבר
כשמאשימים איש על לא עון. אדוני הרוזן, י’ן
ולי’ן לא הרג את י’בר.”

“הנה חדשות אשר לא שערתי! – היתכן כדבר הזה?”
“עקר ראשון לדברי: הוא לא גנב את כספו של מדלן, שכן י’ן ולי’ן בעצמו הוא מדלן.”
“מה פרוש הדברים?”
“והנה עקר שני: י’ן ולי’ן לא הרג את
י’בר, שכן י’בר עשה בעצמו את המלאכה
הזאת.”

“מה הוא רוצה בזה לאמר?”
“כי י’בר אבד את עצמו לדעת.”
“יביא לי ראיה כי דבריו הם אמת!” – קרא מריוס מתוך התרגשות שאין לשער.
תנרדיה הוסיף לדבר והיה מונה את
דבריו כמי שקורא בקצב חרוז של משורר
עתיק.

“מפ-ק-ח ה-מש-ט-רה י'-בר נמ-שה
ט-בו-ע מת-חת למע-ב-רה אחת, במ-קום אשר על יד
ג-שר החל-פנים.”

“הוכחות! יביא הוכחות!”
תנרדיה הוציא מן הכיס אשר בצד מעילו
מעטפה גדולה בת צבע אפור, שהכילה כנראה כמה
גליונות מקפלים ושונים בגדלם.
“יש לי כל התעודות הנוגעות לענין זה,”
אמר תנרדיה בנחת. “שתי עבדות ולעמתן תעודות
שתים,” המשיך את דבריו והראה למריוס מרחוק
שני גליונות של עתון פרושים למלא ארכם.

שני גליונות העתונים האלה ידועים
מכבר לקורא. באחד מהם, גליון של העתון “הדגל
הלבן” מיום 25 ליוני 1823, נמצאה ההודעה שבה
נאמר, כי י’ן ולי’ן ומדלן הם איש אחד. בשני,
בגליון של “היועץ” מיום 15 יוני שנת 1833, נמצאה
רשימה אחת שבה נאמר, כי י’בר אבד את עצמו
לדעת, וכי בהרצאתו שעל שם מפקד המשטרה ספר,
איך שנפל ליד המורדים ברחוב שנוררי ואיך
שאחד המורדים עשה אתו חסד, ירה באויר מתוך
אקדחו המלא כדורים ושלח אותו אחרי כן
לחפשי.

מריוס קרא את הרשימות האלה.
התאריכים וגם התעודות בכלל נראו להיות נכונים
בתכלית; הלא שני גליונות העתונים האלה לא
נדפסו לשם זה שישמשו הוכחות לדבריו של
תנרדיה; הרשימה שבעתון “היועץ” לא היתה אלא
הודעה רשמית מאת הפקידות העליונה של המשטרה.
מריוס לא יכל לפקפק באמתותם. אין זאת כי אם
הגזבר מסר לו ידיעות בלתי נכונות והוא בעצמו
טעות היתה בידו. סר הערפל מעל עברו של י’ן ולי’ן
והאיש עמד כלו זכאי. מריוס לא יכל להתאפק
ומפיו פרצו דברי חדוה:

“אם כך, הרי ראוי האמלל שיעריצו אותו
בלי קץ! לו שיך באמת כל אותו ההון. הוא היה אב
רחום לחבל ארץ שלם, הוא היה מצילו של י’בר. י’ן
ולי’ן הוא איש קדוש ואחד הגבורים אשר
בארץ!”

“לא איש קדוש ולא איש גבור,” אמר
תנרדיה. “הוא גזלן ורוצח. מוטב שנשאר קרי
רוח.”

“שוב הוא בא בשלו?”

“אני בא עדין בשלי. י’ן ולי’ן לא גזל
את כספו של מדלן, ואף על פי כן הוא גזלן; הוא לא
הרג את י’בר, ואף על פי כן הוא רוצח.”
“האמנם הוא מתכון בדבריו,” שאל
מריוס, “לאותו מעשה גנבה עלוב שמלפני ארבעים
שנה, זה שי’ן ולי’ן כפר עליו אחר כך, כפי
שיוצא מתוך העתונים שהראה לי, בחיים מלאים
תשובה, ענותנות ומעשים טובים?”

“בפרוש אמרתי מעשי שד ורצח. ושוב
אני חוזר ואומר, כי לא נתכונתי אלא למעשי
הוה. דבר זה, שאני בא לגלות לו, לא נודע עדין
לשום איש. ויכל היות כי בהזדמנות זו יבין אדוני
לדעת על שום מה עשה י’ן ולי’ן בערמה והעביר את
כל הונו לידי הגברת הרוזנת. קראתי לזה מעשה
ערמה, משום שרק פושע ערום מסגל להכניס את
עצמו בגנבה לתוך משפחה נכבדה ולהקנות לעצמו
על ידי כך בטחון וחיים טובים.”

“ראוי הוא שאפסיק כאן את דבריו,” אמר מריוס. “אבל יוסף-נא לדבר.”
“אדוני הרוזן, אני אגלה לו את הכל
והדבר יהיה מסור בידו לתת את שכרי כפי ראות
עיניו. סוד זה, שאני בא לגלות לו, ראוי הוא
שישלמו כסף תועפות במחירו. ושמא ישאל
אדוני: למה לא פנית אל י’ן ולי’ן? הסבה היא
פשוטה מאד. ידעתי שהוא סלק מידיו את כל הונו
ומסרו לידי אדוני, וגם אמרתי שפקחות היתה זו
מצדו; ואולם הוא נעשה עני שבעניים ואין ידו
משגת לתת לי מאומה, וכיון שאני מצטרך לכסף
לשם נסיעה זו שאני עומד לנסע ללה יויא, לכן
בכרתי את אדוני העשיר בכל על פני י’ן ולי’ן
העני ואין לו כל. כעין עיפות תקפה אותי; ברשות
אדוני אקבע לי מקום לשבת.”

מריוס ישב ורמז לו לתנרדיה שישב אף הוא.
“אדוני הרוזן, ביום 6 ליוני 1832, כלומר,
לפני שנה אחת בערך, בזמן המרד – נמצא אדם אחד
בתוך תעלת השפכין הגדולה, סמוך למקום ששם
התעלה שופכת את מימיה אל נהר הסינה, בין גשר
האינולדים ובין גשר ינה.”

כאן הקריב מריוס פתאם את כסאו אל
הכסא של תנרדיה. הלז הבחין בתנועה זו,
והמשיך את דבריו במתינות של נואם היודע מאד,
כי שומעיו ומתנגדיו שמים את אזנם
כאפרכסת.

"אותו האיש, שלא נמוקים פוליטיים, כי
אם סבות אחרות המריצוהו להסתתר, קבע את משכבו
בתוך התעלה והיה שומר בידו את המפתח אשר
לדלת. הדבר קרה, כפי שאמרתי, ביום ששי
ליוני ובשעה השמינית לפנות ערב, בערך. האיש
שמע פתאם קול רעש עולה מתוך התעלה. המעשה
נמצא סמוך לדלת היציאה. לאור היום, שחדר במקצת
דרך הדלת, הכיר האיש את הזר וגם ראה כי הוא
נשא דבר-מה על שכמו, שכן הלך שחוח. והנה האיש
שהלך שחוח היה לשעבר אסיר עובד עבודת פרך,
והמשא אשר על שכמו היה גוף של מת. לא היה כל
ספק בדבר, כי המקרה הוא מקרה של רצח. ומובן
מאליו, כי בצרוף לזה קרה גם מעשה שד. האיש
שדברנו בו רצה אפוא להשליך את ההרוג לתוך
הנהר. ועוד דבר אחד שכדאי לשים לב אליו.



הפושע, שעבר מרחק רב בתעלה, לא הגיע לדלת
היציאה אלא לאחר שעבר על פני בור מדמנה נורא,
במקום שאפשר היה להשליך את גוף המת. והוא לא
כן עשה, אלא נשא את רגליו לבוסס את בור המדמנה,
דבר שעלה לו בודאי ביגיעה רבה מאד; אין לך
סכנת מות גדולה מזו, ואני הבין לא אוכל איך עלה
בידו לעבר בשלום."

מריוס הוסיף והקריב את כסאו אל הכסא
של תנרדיה, והלז השתמש בהזדמנות זו
ושאף רוח לרוחה.

“אדוני הרוזן, תעלת שפכין אינה דומה
כלל לשדות המרסיים. אדם חסר שם הכל, ואפילו
מקום הוא חסר. כשהולכים שם שני אנשים, בהכרח
שהם נתקלים זה בזה. וכך היה באמת. השנים ראו
הכרח לעצמם לפתח באמירת שלום זה כנגד זה,
והדבר לא גרם להם נחת רוח יתרה. האורח אמר לאיש
השני: ‘עיניך הרואות את המשא הזה שעל שכמי;
אני מכרח לצאת; בידך המפתח, הואילה ותנהו לי.’
האסיר היה בן אדם בעל כח ענקים. מן הנמנע היה
לסרב לו. אף על פי כן פתח בעל המפתח במשא
ומתן, רק כדי להרויח זמן. הוא התבונן היטב אל
המת, אבל עיניו לא ראו אלא איש צעיר לבוש בגדים
הגונים שצורתו נפסלה על ידי הדם. אותה שעה,
כשהיו חלופי דברים בינו ובין השני, מצא האיש
הזדמנות וזמן כשר וקרע קרע מכנף מעילו של
ההרוג בלי שהרוצח הרגיש בכך. מובן מאליו שהוא
לא עשה את זה אלא כדי שיהיה בידו דבר הוכחה,
מעין אמצעי שיאפשר לו לעת מצוא להוסיף חקר את
מהלך הענין ולהוכיח את אשמת הרוצח. האיש טמן
בכיסו את בדל-הכנף אשר קרע מעל המעיל. אחרי כן
פתח את הדלת, הוציא החוצה את הרוצח ואת משאו,
חזר וסגר את הדלת ומהר להסתלק ממקום המעשה,
שכן הוא לא רצה לראות מה יהיה בסופו של אותו דבר
ובעקר לא רצה להיות במעמד הרוצח המתכונן
להשליך את ההרוג לתוך הנהר. האיש שנשא את גוף
המת היה י’ן ולי’ן; האיש בעל המפתח מדבר
ברגע זה פנים אל פנים עם אדוני; ואותה חתיכת
האריג…”

וכסיום לדבריו הוציא תנרדיה מכיסו
חתיכת אריג שחורה ונכתמת מדם, החזיק בה משני
קצותיה מזה ומזה באצבע ובבהן והרים אותה
כלפי על עד לגבה עיניו.

בין כה וכה ומריוס קם ממקומו; פניו
חורו כפני מת, נשימתו פסקה, עיניו נצמדו אל
חתיכת האריג השחורה והוא צעד אחורנית לעבר
הקיר. בלי דבר דבר ובלי לגרע עין מעל המטלית,
שלח את ידו הימנית לאחור ומשש למצא את מפתח
המנעול שהיה נעוץ בארון הקיר אשר ליד הקמין.
הוא מצא את המפתח, פתח את ארון הקיר, הכניס לשם
את זרועו בלי ראות והביט במבט קופא אל המטלית
שביד תנרדיה.

ובינתים היה תנרדיה הולך ומוסיף דברים:
“אדוני הרוזן, מתוך כמה נמוקים
מבססים אני משער, כי הנרצח היה איש נכרי, צעיר
לימים ובן עשירים, שי’ן ולי’ן משך אותו בערמה
למקום סתר ומצא אצלו סכום כסף גדול.”
“אותו איש צעיר הייתי אנכי וכאן הוא
המעיל!” קרא מריוס והשליך לארץ מעיל ישן בן
צבע שחור שהיה מכסה כתמי דם.
תוך כדי כך חטף מריוס את המטלית
מיד תנרדיה, גחן לארץ והקריב את חתיכת האריג
אל כנף המעיל השסועה.

הקרעים התאימו האחד אל השני בדיוק גמור.
תנרדיה היה כמאבן, בראשו עבר הרהור: עוד מעט ואני מט לנפל.
מריוס קם מעל הארץ והיה רועד כלו מהתרגשות, אחוז כלו יאוש וחוגג את נצחונו.

הוא שלח את ידו לתוך כיסו, נגש
בסערת חמה אל תנרדיה והושיט כנגדו את אגרופו
המלא שטרות כסף בני חמש מאות ובני אלף פרנק,
הושט והקרב אגרוף זה עד כדי לנגע כמעט
בפרצופו של תנרדיה.

“אינו אלא איש נבל! שקרן, מלשין,
רמאי. הוא בא להרשיע את האיש ונמצא מלמד עליו
זכות; רצה להמיט עליו שואה וגרם לו שיתעלה יותר.
אדוני – הוא הגנב! אדוני – הוא הרוצח! עיני, מר
תנרדיה י’ונדרט, ראו אותו במערת הפריצים
שקבע לעצמו בבית קרבו. מעשיו גלויים לי במדה
כזו שאוכל להביא אותו לידי בית המרדות וגם לידי
מיתת בין דין. הא אלף פרנק, כלב שבכלבים!”
והוא זרק לו לתנרדיה שטר בן אלף פרנק.
"כן דברתי, מר י’ונדרט תנרדיה,



איש נקלה ובן בליעל! ישמש לו דבר זה לקח טוב,
מוכר סודות ומרגל עלוב שכמותו! הרי לו עוד חמש
מאות פרנק, ויואל נא להסתלק תכף ומיד מביתי. –
לולא זכרתי את וטרלו – – הייתי תובע אותו למשחק
אחר."

“וטרלו?” מלמל תנרדיה ושם בכיסו את
שטר הכסף בן חמש המאות, לאחר שטמן בכיסו את
השטר בן האלף.

“אמנם כן, אישי הרוצח, במלחמה
שליד וטרלו הציל אדוני את חייו של שר אלף
אחד…”

“אני הצלתי את חייו של גנרל,” החזיר תנרדיה וזקף את ראשו.
“זה לא היה אלא שר אלף,” ענה מריוס
אגב התרגשות. “בעבור גנרל לא הייתי משלם אף
פרוטה אחת. אדוני בא הנה כשלבו מלא מחשבות
רעות. וקפה של מעשי פשע תלויה לו מאחוריו. מוטב
שיצא מפריס! ילך למקום שאין מכירים אותו! יראה
שם חיים טובים! אני אשמח אם הוא יצליח בדרכיו.
אוי לכלי מלא נבלה שכמותו! הרי לו עוד שלשת
אלפים פרנק. מחר ילך ויפליג עם בתו באניה
היוצאת לאמריקה, שכן אשתו מתה עליו זה כבר.
שקרן נתעב שכמותו. אני אשגיח עליו עד שיפליג
למדינת הים, אישי השודד, ובשעת צאתו אמסר לידו
עוד עשרים אלף פרנק. יואל-נא לבקש לעצמו תליה
במקום אחר!”

“אדוני הרוזן,” החזיר תנרדיה
והשתחוה ארצה, “אסיר תודה אהיה לאדוני כל
הימים!”

הוא נסתלק החוצה, כלו משתאה
ומשתומם להתנהגותו המוזרה של מריוס ומלא
בכל זאת התפעלות בגלל הסופה אשר נתכה עליו
בדמות שטרות של בית האוצר. – יומים לאחרי המארע
המספר ירד תנרדיה בשם בדוי באניה המפליגה
לאמריקה, אתו בתו אזלמה ובכיסו שטר המחאה בן
עשרים אלף פרנק. בכספו, שקבל מתנה מאת
מריוס, עשה תנרדיה עסק לעצמו ונעשה סוחר
עבדים.

תנרדיה אך זה יצא ומריוס רץ אל הגן, במקום שקוזט המשיכה עדין את טיולה.
“קוזט! קוזט!” קרא מריוס בקול. “מהרי
ובואי אתי! אנחנו נסע עכשו. בסקה, לך והזמן
עגלה! קוזט, בואי-נא אתי. אל אלהים! אל אלהים! הוא
האיש אשר הצילני מכף המות. אל נאבד אף רגע אחד
לבטלה. קחי את רדידך להתעטף בו.”

קוזט אמרה בלבה כי מריוס נשתטה, ומשום כך מלאה את בקשתו.
מריוס לא יכל להשיב את רוחו והיה מכרח
לשים את ידו על חזהו, כדי להשקיט את הלמות הלב
הסוערת. הוא התהלך הנה והנה בצעדים רחבים
וידו חבקה את קוזט:

“אוי לי ואוי לנפשי!” מללו שפתיו.
התרגשותו עברה כל גבול. לבו הגיד
לו עכשו מה נעלה ומה אמלל הוא האיש י’ן ולי’ן ומה
גדול הוא במעשיו הטובים שאין כמוהם לגדלות,
לעדינות ולענות הלב. אסיר בית המרדות לשעבר
לבש צורה של צדיק תמים, ומאור פניו הנעלים הכה
את מריוס בסנורים. מריוס לא הבין ברור את אשר
חזה בעיני רוחו, אבל ידע ידע כי הדבר הוא
גדול.

לא עבר רגע אחד והעגלה נגשה ועמדה על יד הבית.
“העגלון, רחוב הום-ארמה מספר שבעה.”
“מה טוב ומה נחמד!” קראה קוזט. "רחוב
הום-ארמה! ואני לא ערבתי עוד את לבי לדבר אליך



בענין זה. עכשו נשוב לראות את מר י’ן."
"את אביך, קוזט. קראי לו בשם אבא. ראוי
הוא עכשו לזה יותר מאשר בכל הימים. שמעי, קוזט,
עכשו אני יכל לתאר לעצמי כיצד נתגלגלו
הדברים. את אמרת לי, כי אותו המכתב,
ששלחתי לך על ידי גברוש, לא הגיע מעולם
לידך. דומה שהמכתב נפל לידו. הנה כך, קוזט,
הוא הלך בודאי אל הבריקדה כדי שיציל אותי,
וכדרכו להיות רב להושיע בכל מקום כן היה גם כאן
והציל בלי משים גם את חיי י’בר. הוא הציל אותי
מכף הכליון למען יביאני אליך כשי. הוא נשאני
על כתפיו דרך תעלות השפכין הנתעבות. אל
אלהים, הלא הייתי כפוי טובה במדה מבהילה! קוזט,
לפנים היה הוא לך כמלאך הגואל ואחרי כן נתן את
עינו עלי לשמר אותי מרע. הלא תשימי אל לב, קוזט,
הוא הכרח לעבר בתוך בור מדמנה, בו היה יכל
לטבע, ואף על פי כן העביר אותי בשלום דרך
המקום הזה! ואולם מעכשו ישב אתנו יחד כל
הימים. אלו ידעתי למצער שנמצאנו בביתו!



בימים הבאים לא אשקט ולא אנוח ואשפיע על אדם
נכבד זה רב טובה ואהבה. אמנם כן, קוזט, כך היה
בודאי מהלך הדברים. גברוש מסר לידו את מכתבי
ששלחתי אליך. הענין נתברר לי עכשו."




ה


י’ן ולי’ן הפנה את עצמו כשהגיע לאזניו קול שאון מאצל הדלת.

“יכנס!”
הדלת נפתחה והזוג הצעיר הופיע.
קוזט מהרה להכנס החדרה ומריוס נשאר עומד על הסף ונשען אל מזוזת הדלת.
“קוזט!” קרא י’ן ולי’ן והתנער לקום מעל
מקום מושבו כשידיו הרועדות פרושות לפניו,
מראהו כנדכא, פניו חורים כפני מת ועיניו
מזהירות מחדוה.

קוזט לא ידעה את נפשה מרב התרגשות ונפלה לבין זרועותיו של י’ן ולי’ן.
“אבא!” קראה קוזט.



י’ן ולי’ן היה כנבוך ומלמל:
“קוזט! היא בעצמה, הגברת הרוזנת! האת זאת, קוזט? אל אלהים!”
וכשסגרה עליו קוזט את זרועותיה קרא בקול:
“אכן את בעצמך כאן, את בעצמך! אין זאת כי אם סלחת לי!”
מריוס, שהיה מכרח להשפיל את ריסי
עיניו כדי לעצר את דמעותיו, התקרב מעט והוציא
מבין שפתיו המכוצות דבור כבוש:
“אבא!”
“וגם כבודו סלח לי?” אמר י’ן ולי’ן.



מריוס לא יכל להוציא הגה מפיו, וי’ן ולי’ן חזר ואמר:
“אני מודה לו!”
קוזט הטילה את רדידה ואת כובעה על המטה.
“אסירה נא את אלה! קשה עלי התנועה.”
היא ישבה בחיק הישיש, החליקה לו את שערותיו מעל מצחו והעניקה לו נשיקה.
“מה רבה אולתו של האדם,” מלמל י’ן
ולי’ן. “אמרתי כי לא אשוב עוד לראות את פניה.
ישער נא בנפשו, אדוני הרוזן, אותו רגע,
כשדפקה יד על הדלת, חשבתי בלבי: הכל נגמר.
הנה שמלתה מימי הילדות, ואני האמלל לא אשוב
עוד לראות את פניה. מחשבות כאלה היו בלבי בעת
שעליתם במעלה השלבים. הו, אני הייתי אמלל
למדי. אמנם הכרח היה לי הדבר שאראה מזמן לזמן
את פני קוזט.”

וקוזט נזפה בו:
“רע לב היה זה מצדך כשעקרת את
רגליך מביתנו! היכן היית כל הזמן? מדוע שהית
ימים רבים כל כך בדרך? קדם לא ארכו נסיעותיך
יותר משלשת ימים. שלחתי את ניקולט לחקר את
הדבר, ותמיד הביאה לי תשובה אחת: האיש יצא
לדרך! אי לך, אב מגנה שכמותך! הוא היה חולה
ואנחנו לא ידענו. גש הנה, מריוס, משש את ידו
וראה כמה קרה היא!”

“אכן שבתם לראות את פני! אדוני הרוזן,
אות לי הדבר כי חנני וסלח לי,” חזר ואמר י’ן
ולי’ן.

כשנשמעו המלים “וסלח לי” פרצו
החוצה המון רגשותיו של מריוס, שמלאו את לבו עד
לבלי הכיל.

“השמעת, קוזט? הראית כיצד הוא תפס את
הדבר? הוא מבקש סליחה ממני. והתדעי את אשר
עשה אתי? הוא הציל את חיי ממות. ויותר מזו. הוא
הביאני אליך. וחייו לא נחשבו בעיניו למאומה. זה
האיש וזו דמותו. והוא פונה אל איש כפוי טובה ומהיר
לשכח וקשה לב כמוני, ואומר: אסיר תודה אנכי
לאדוני! קוזט! אם יום יום אכרע לפניו על ברכי – גם
אז לא תהיה כפרתי שלמה. הוא סכן את נפשו
במלחמת הבריקדה והלך דרך תעלות השפכין,
וכל זה לא עשה אלא למענך ולמעני. אצל האיש הזה
מצויה כל מדה טובה שבאמץ רוח, חסידות, כבוש
היצר ויראת שמים. הוא שלם במדותיו כמלאך
אלהים!”

“הס! הס!” הפטיר י’ן ולי’ן בקול חרישי עד מאד. “למה ידבר אדוני כדברים האלה?”
“ואף מר מצדו,” קרא מריוס אגב
התמרמרות שהעידה על השתוממות ויראת כבוד,
“למה מנע את עצמו מדברים? אף מר אשם במקצת.
מנהג היה בידו להציל את חייהם של בני אדם
ולשמר את הדבר בסוד. אמנם כן, רעה גדולה מזו
ראיתי אצל מר. הוא בא באמתלה, כמי שרוצה
להתודות, ומוציא לעז על עצמו. דבר כזה הוא מעשה
מגנה מאין כמוהו!”

“לא הגדתי אלא דברי אמת.”
“לא כן; מי שבא להגיד דבר אמת חובה
היא לו שיגיד את דבר האמת בשלמותו. למה כחד
ולא הגיד כי הוא מדלן? מר הציל את חיי י’בר. ואף
את הדבר הזה העלים לגמרי. אנכי חיב לו תודה על
הצלת חיי, והוא לא ספר לי על אדות זה מאומה.”

“אלו ספרתי לו את הדבר, אדוני הרוזן,
כי אז הכרחתי להשתקע בביתו. ואני ראיתי
שזקן כמותי לא יהיה אלא מכשול על דרך אשרכם.
אבל כל זה פגע בי באפן קשה. מיום שפרשתי
מעל קוזט הלך ונסתלק ממני כח החיים.”

קוזט דברה אליו דברי חבה:
“עכשו לא יהיה עוד כדבר הזה אבא.
אנחנו לא נעזב אותך כאן. אתה מכרח ללכת מיד
לביתנו. תשמח לראות את החדר הנאה שיחדנו לך
לדירה. ואף חלק מן הגן נקציע לך, אתה תוכל לעבד
אותו בידי עצמך ואנחנו נתחרה בינינו ונראה
תות-שדה של מי טוב יותר. ודע לך, כי אני עתידה
למלאות את כל משאלות לבך וכי גם אתה תשמע
בקולי.”

י’ן ולי’ן האזין לדבריה בלי לשמע
אותם. הוא שם את לבו לצלצול קולה הנעים יותר
מאשר לכונת דבריה; בעיניו עלתה דמעה כבדה,
אחת הדמעות הראויות להקרא בשם פניני היגון
אשר לנפש. הוא מלמל בלחש:

“הפעם ידעתי כי יש אל רחום וחנון: היא שבה אלי.”

“אבא רחימאי!” קראה קוזט.



י’ן ולי’ן המשיך את דבריו:



“בודאי שהיה טוב ונעים אלו יכלנו
לשבת יחד. הגן שלכם מלא המון צפרים. הייתי יוצא
לטיל בחברת קוזט. מה נעים להתחבר אל אנשים
החיים בחדוה, השואלים איש לשלום רעהו,
הנפגשים יחד בתוך הגן. אפשר להזדמן יחד
מבעוד בקר. כל אחד יעבד חלקת גן משלו. היא
תאכילני את תות השדה אשר תגדל, ואנכי אקטף
לה את השושנים אשר בגני. אמנם כן, כל זה היה
טוב ונעים. ואולם…”

הוא פסק מלדבר, ומיד חזר ואמר בקול רך עד מאד:
“חבל!”

הדמעה לא נטפה מעיניו, י’ן ולי’ן כבש אותה והעלה במקומה בת-צחוק.
קוזט לקחה את שתי ידיו של הישיש וכסתה עליהן בכפות ידיה.
“אל אלהים!” קראה קוזט. “ידיך נעשו קרות
עוד יותר! האמנם חולה אתה? החש אתה
מכאובים?”

“לא חולה אנכי,” החזיר י’ן ולי’ן, “שלום לי וטוב לי. ואולם…”
הוא נשתתק.

“ואולם מה אתה חסר?”

“עוד הלילה אמות.”

קוזט ומריוס נבהלו לשמע.
“ימות?” קרא מריוס.
“כן, אבל אין בזה כל רע,” אמר י’ן ולי’ן.
הוא שאף רוח אגב בת-צחוק ואמר:
“קוזט. זה עכשו דברת אלי את דבריך,
הוסיפי נא ודברי עוד, דברי נא למען אשמע את
קולך.”

מריוס הביט אל הישיש כשהוא קפוא מפחד.
קוזט השמיעה זעקה קורעת לב.
“אבא, אבא רחימאי, היה לא תהיה כזאת;
עוד תאריך ימים. דע לך, כי רצוני הוא שתשאר
בחיים!”

י’ן ולי’ן הרים את ראשו ונסתכל בה בעינים מפיקות אהבה.
“עוד רב כחו לחיות,” קרא מריוס. “כיצד
עלה בדעתו כי אדם עלול למות בן רגע? הוא חי
בצער; מהיום והלאה לא יוסיף עוד להיות כדבר
הזה. אבקש שימחל לי, על ברכי אכרע ואבקש
סליחה. חיה יחיה ולא ימות. אתנו יחד ישב ויאריך
ימים. נשוב כלנו יחד לביתנו. אנחנו שנינו
נשתדל מהיום והלאה בכל כחנו כי יראה חיי
אשר.”

“הרי שמעת, אבא,” אמרה קוזט כשהיא נמוגה מדמעות. מריוס אמר כי לא תמות."

י’ן ולי’ן הוסיף עוד להצטחק.

“אלו נעשה כדבר הזה ואדוני הרוזן
היה קובע לי שוב מקום בביתו, הרי גם אז לא הייתי
משנה את דמות עצמי. זה לא יקום ולא יהיה. אלהים
יעץ את עצת שנינו והוא לא יבטל את רצונו; טוב
הדבר שאני מסתלק מאתכם. המות מישר את כל
ההדורים. אלהים יודע את צרכינו יותר מאשר אנחנו.
גזרה היא בודאי שנפשכם תרוה עדנים ושאנכי,
איש ללא תועלת, אסתלק עכשו מן העולם. שימו את
דברי על לבכם, ילדי. חש אנכי כי קצי קרב.”

ברגע זה נשמע קול שאון מאצל הדלת. בא הרופא.
“שלום בואו, אדוני הרופא, ושלום לו
מאתי בפעם האחרונה,” אמר י’ן ולי’ן. “אלה הם
ילדי המסכנים.”

מריוס נגש אל הרופא ולא אמר אלא
דבור אחד: “אדוני הרופא?” אבל כשבטא את הדברים
האלה נשמעה בקולו שאלה מפרטת.
הרופא ענה על השאלה במבט עין רב רמז.
“גם בזמן שמהלך הדברים אינו לפי
רצוננו,” אמר י’ן ולי’ן, “אין אנחנו רשאים לבוא
במשפט עם האלהים.”

נשתררה דממה. היגון הקדיר את רוח כלם.
הרופא בחן את דפקו של החולה.
“לה אפוא היה זקוק!” מלמל הרופא ושלח כלפי קוזט ומריוס מבט מלא רמזים.

והוא לחש, בגחנו אל מריוס:
“אחרנו מן המועד!”

י’ן ולי’ן, שלא גרע כמעט עין מקוזט,
הביט אל הרופא ואל מריוס מתוך שלות נפש זכה.
מפיו התמלטו לאטן המלים:

“המות איננו נחשב למאומה; נורא ואים הוא העדרם של חיים.”
ופתאם התנשא מעל מקום מושבו. חדוש
כחות זה שבגוף פעמים משמש סמן להתחלת
הגסיסה. הוא נגש בצעדים מאששים אל הקיר, דחה
הצדה את הרופא ואת מריוס שרצו לתמך בו, הוריד
בתנועה חזקה את הצלב הקטן מעל הקיר ושב אל
כסאו מתוך הליכה של אדם בריא בגופו.

ומיד שקע חזהו, ראשו התנודד ושתי
כפות ידיו, שנחו על ברכיו, נתקעו לתוך אריג
המכנסים.

חלפה התעלפות רפויה זו וי’ן ולי’ן
חדש מעט את כחותיו, הניע ראשו, כרוצה לנער
מעליו את חשכת המות, ונעשה כמעט שוב שלם
בשכלו. הוא משך בשרולה של קוזט ואצל לו
נשיקה.

“הוא התעורר שוב לחיים, אדוני הרופא!” קרא מריוס.
“נפשכם ישרה גם שניכם,” אמר י’ן
ולי’ן. “הבה אגיד לכם מה שגרם לי צער. אדוני
הרוזן, הצטערתי על זה שהוא משך את ידו מן הכסף.
והרי זה הונה של אשתו. אבאר לכם איך שנצטרפו
הענינים; והרי משום כך שמחתי מאד לבואכם. את
הי’ט השחור מביאים מאנגליה, את הלבן
מנורוגיה. בארתי את הכל במכתבי שהשארתי
לכם. בנוגע לצמידים העליתי לפי המצאה שלי, כי
במקום ווי פח מרתקים על ידי רתוק אפשר
להשתמש בווים נדבקים. ראו אפוא כי הונה של
קוזט – שלה הוא בפעל ממש. בארתי לכם את הדבר
לפרטיו כדי שתנוח דעתכם.”

בינתים נכנסה גם אשת השוער והציצה
אל החדר דרך הדלת הפתוחה למחצה. הרופא רמז לה
שתלך, אף על פי כן הספיקה אשה טובה זו להציע
את שאלתה לפני הגוסס:

“הטוב בעיניו כי אלך ואקרא לכהן?”

“הכהן כבר בא!” החזיר י’ן ולי’ן ורמז



באצבעו לנקדה אחת שמעל לראשו, מקום שם רחפה
בודאי רוחו של ההגמון.

קוזט התקינה לו ביד רכה כר מתחת לגבו.



י’ן ולי’ן הוסיף לדבר:
“אדוני הרוזן, אני משביע אותו שיסיר
כל חשש מלבו. שש מאות אלף הפרנק הם באמת
קנינה של קוזט. חיי יהיו כאבודים אם תמנעו את
עצמכם מהשתמש בכסף. הצלחנו להכין את
הסחורות האמורות בצורה מתקנת מאד. יכלנו
להתחרות בתעשית ברלין. אמנם אי אפשר בשום
אפן להתחרות בזכוכית השחורה הבאה מגרמניה.
סדר שלם של פנינים, שמספרם מאה וארבעים
וארבע, אינו עולה אלא שלשה פרנקים.”
אדם יקר לנו כשהוא הולך למות אנחנו
נועצים בו בכח את עינינו, כאומרים להשיב אותו על
ידי כך אל החיים. נאלמים מפחד, מיאשים
ומרעידים עמדו השנים ליד הגוסס והחזיקו איש
ביד רעותו.

י’ן ולי’ן הגיע לאט לאט לידי אפיסת
הכחות. נשימתו נטרפה ונפסקה פעם בפעם על ידי
חרחור הגסיסה. זרועו לא נרתעה אלא בקשי ממקום
למקום, מרגליו נטל כל כח התנועה, ובשעת גסיסה
זו אשר לגופו עלתה כל רוממות נפשו והופיעה על
פני מצחו. בעיניו נראה כבר האור אשר לא מעולם
זה.

פניו היו כעין העפר והיו שרויים
בבת-צחוק. החיים כבר נסתלקו מהם, ואולם דבר-מה
אשר לא מעולם זה שכן עליהם כבוד. נשימתו פסקה,
אבל מעיניו קרן אור עליון.

הוא רמז לקוזט ולמריוס שיקרבו לגשת
אליו – בודאי שהגיע הרגע האחרון אשר לשעה
האחרונה – ודבר אליהם בקול רפה עד מאד, כאלו קיר
חומה הפריד כבר בינו וביניהם.

“קרבי נא לגשת, קרבו שניכם לגשת אלי,
מה טוב הוא מותי! אף את, קוזט, אוהבת אותי. ידע
ידעתי תמיד, כי זקנך הטוב חביב עליך. חביבות
היא זו מצדך שתמכת את גבי בכר! הגידי לי,
הלא תבכי מעט את מותי? אל תרבי בבכי. רצוני הוא
שלא תביאי את עצמך לידי צער גדול. ראו שמחה
בחייכם. ושכחתי להגיד לכם, כי פריפות ללא
ווים היו מביאות רוחים גדולים ביותר. סדר שלם,
כלומר שנים-עשר תריסר, עלה לעושה בעשרה
פרנקים ונמכר בששים פרנק. זה היה באמת עסק
שופע רוחים. אל יתפלא אפוא, אדוני הרוזן,
שצברתי בעסק זה סכום של שש מאות אלף פרנק.
הרי זה הון שנעשה בישר. מתר לכם אפוא להנות
מעשרכם בלי שום חשש. עשיתי את אשר היה בידי
לעשות. ילדי החביבים, זכרו נא כי איש עני אנכי,
כרו לי קבר בקרן זוית והעמידו על הקבר אבן
לציון. כזה הוא רצוני. אל תחרתו על אבן המצבה
כל שם. נפשי תשמח אם קוזט תבוא לעתים לבקר
במקום קבורתי. וכן גם הוא, אדוני הרוזן. אני מכרח
להודות כי לא תמיד רחש לבי לאדוני רחשי ידידות;
אבקש שימחל לי על זה. עכשו נחשבתם בעיני
לנפש אחת. אני מודה לו מקרב לב. רואה אנכי כי
הביא אשר לקוזט. והנה הגיעה השעה שאגלה לך
את שם אמך. שמה היה פנטין. יהי נא לך השם הזה
למשמרת, ילדתי! כרעי על ברכיך בכל פעם
שיעלה השם הזה על שפתיך. אמך סבלה הרבה
יסורים. ואהבה אותך אהבה רבה. סאת אסונה גדלה
במדה שגדולה סאת אשרך. ילדי, עלטה נופלת על
עיני; עוד לי להגיד לכם דברים אחדים; אבל אין רע אם
אחדל מאלה. שמרו במקצת את זכרי. ילדי אשר
אתם. לא אדע את אשר היה לי; אני רואה אור קרבו
וגשו אלי. אני מת מתוך רצון. כפו את ראשיכם
היקרים ואשים עליהם את ידי.”

מריוס וקוזט נפלו על ברכיהם הלומי
צער וכל אחד מהם הניח את ראשו על כף ידו האחת של
הגוסס. הידים הנדיבות האלה היו מוטלות ללא רוח
חיים.

והוא ישב נשען אל הכסא ואור המנורות
השתים נפל עליו; פניו הלבנים היו מוסבים
כלפי על; הוא הניח להם למריוס ולקוזט
שינשקו את ידיו; הוא נפח את נפשו.
אף כוכב אחד לא הגיה את חשכת הלילה.
אין זאת כי אם עמד בחוץ אחד המלאכים פרוש כנפים
וחכה לנשמה.




ז


בבית הקברות פר לשז, סמוך לקבר
המשתף והרחק מן הרבע המהדר של עיר הקברים,
במקום שפאר טרזנים מצג לראוה בפני הנצח –
עומדת לה אבן מצבה אחת ליד קיר




עמ 892.png



החומה הישן, מתחת לעץ גבוה אשר
רוחות יתהלכו על פניו ויבלית ואשנת יכסו את
גזעו. גם מצבה זו, כיתר המצבות, שן הזמן
היתה בה לרעה והיא נתכסתה בעבש ובלשלשת.
המים מעלים עליה ירקת, האויר משחיר את פניה.
שביל לא יגיע עדיה, אף מעטים הם האנשים אשר
יאבו לגשת אליה, שכן עשבים גבוהים עולים בכל
המקום הזה. בזמן שהשמש מפיצה את אורה
ישוטטו שם הלטאות. מסביב ינועו ברוח השבלים
אשר לשעורת הבר. בעת האביב ירעיפו עשבוניות
את שירתן מעל העץ.

המצבה היא כלה אבן חלקה. הלוטש לא
התכון לעשות אותה אלא ראויה לתעודתה, ומדד
לה מדות רחב וארך רק די כסות על המת.

אין כל שם חרות על המצבה.
אמנם לפני כמה שנים חרתה יד נעלמה
חרוזי שיר אחדים על האבן, וחרוזים אלו הגשם
והאבק מחו אותם ובודאי שנטשטשו כבר עד
תמם:

אשר ינוח פה בשלום על משכבו
הגורל רדף אותו בהמון ענויים קשים,
והוא חליפות קם וכבש לו בחיים
מדוחי אשרו החדשים.
אך עת בתהום הנשיה שמש חייו צלל –
הגורל, זה הצר אז הפיל אותו חלל.







את הטקסט לעיל הפיקו מתנדבי פרויקט בן־יהודה באינטרנט.  הוא זמין תמיד בכתובת הבאה:https://benyehuda.org/read/43194