


	
	עלובי החיים: כרך א
	





ויקטור הוגו.png


הקדמה: ויקטור הוגו






ויקטור הוגו, אביר משורריה של צרפת
ואחד מגדולי הסופרים של המאה התשע-עשרה,
נולד בעיר ביזנסין אשר בצרפת בשנת 1802. עודנו
רך בשנים וכבר גלה את כחו באמנות השיר: בן
חמש-עשרה קבל את פרס האקדמיה בעד שיר למודי
בשם “תועלת הלמודים”. בזה אחר זה התחילו
מופיעים קבצי שיריו, ובכלם נגלה המשורר כמחדש
בסגנון הפיוט הצרפתי, כשליט בלשון של
תמונות נאדרה וכמחיה את המשחק הנחמד
והסודי של החרוז. הפיטן הצעיר קנה לו שם
והמלך לואי השמונה-עשר הקציב לו קצבה שנתית.



בתקופת נעורים זו חבר הוגו את שני ספוריו
הראשונים: “רין מאיסלנד”, ו“בוג י’רגל”: ואף על פי
שבשני הרומנים האלה גם יחד שולטת האהבה
לאיתנות ולבלהות ולכל חמר חיים היוצא מגדר של
צורה – בכל זאת שמשו הללו אות מבשר של
הרומנטיזם, זו השטה הספרותית שהוגו היה רבה
ומורה במשך עשרות בשנים. בפיוט יצר הוגו
בשנות גברותו הראשונות את מחזור השירים הידוע
בשם “שירי המזרח” ושתכנו הוא מרד היונים; כאן
הכל לוהט: הרגשות, הדמיות והחרוזים. בשנות
העמידה, תוך כדי עבודתו בפיוט ובפרוזה, חבר
הוגו גם דרמות רבות, שלאחת מהן עמדה גם הצלחה
יתרה: הלא היא הדרמה “ארנני”, ששמשה מוצא
לוכוח רב בין בעלי הקלסיציזם ובין בעלי
הרומנטיזם. ואולם שם של גדול קנה לו הוגו על ידי
חבוריו הספוריים שבפרוזה – מן הספור “היום
האחרון בחיי הנדון למיתה”, שתכליתו הנמרצה
היא מחאה כנגד ענש המות, ועד הרומנים “עלובי
החיים”, ו“עובדי הים”, שבהם מתגלה הוגו
כבוחנה ושופטה של החברה האנושית; מן הספור
“האדם הצוחק”, ששם עושה דמיון היוצר להטי זועה
והסופר הנאדר בגבורה תובע שם בלשון רמה את
זכיותיהם של העשוקים ועד “נוטר-דם-דה-פריס” – זו
היצירה למופת של הספרות הצרפתית, שלמרות
היותה מגבבת במקומות שונים היא יפה ביפי
הגדול אשר לעולם מלא.

בשנת 1841 נבחר הוגו לחבר האקדמיה,
המלך לואי פיליף הכתיר אותו בתאר הכבוד “פר של
צרפת”. בינתים ארע דבר מהפכה בצרפת: נפוליון
השלישי הכריז את עצמו לקיסר. הוגו התנגד
לקיסרות החדשה והיה מכרח לצאת בגולה. בשנת
1851 נתישב באנגליה ומשם ערך נגד יורשו של
נפוליון הגדול את הפמפלט החריף “נפוליון
הקטן”; במשך ימי גלותו, שנמשכו כעשרים
שנה, חבר הוגו כמה ספרי פיוט ופרוזה, ואולם
ספר אחד הקנה לו את התהלה הרוממה אשר כמוה
ינחל לפעמים רק בחיר סופרים של אמה גדולה. שם
הספר הזה הכולל שירים שונים, הוא “שירי
המרדות”; כל צרפת קראה בו, הגתה בו והעלתה את
משוררה לשיא ההערצה. בשנת 1871 שב הוגו לצרפת;



בסוף ימיו חבר את הרומן “שנת תשעים ושלש”.
בשנת 1885 נפטר ויקטור הוגו מן העולם והוא שבע
ימים ושבע כבוד, גדול בשם וגדול ביצירות.





בארץ מולדתו נחשב ויקטור הוגו לגאון
סופרים; תכונתו העקרית, שהקנתה לו בצרפת
תהלה אין-דומה-לה, הוא הכח. הוגו עושה גדולות
כשהוא מתאר תאוות אדם וחזיונות טבע; אבל אחד
ומיחד הוא בספרות הצרפתית בזה שעורר את שפת
עמו לחיי נער חדשים וטבע דמות יפעה חדשה
לחרוז הקלוש של הפיוט הצרפתי. ספריו האדירים
לא נקו מגבובי תאור ומגבובי מליצות, כחו של
יוצרם יוצא לפעמים לאפקטים ולהגזמות; גם
הפשטות, זה יקר נפשה של כל יצירה, לא היתה לפי
טבעו של הוגו, אם כי לעתים קרובות אצלה לו
מחסדה. גם ההומור, זה שבכחו לישר את הדורי
הדמיון, היה חסר אצלו לגמרי. ואולם לעמת כל
אלה הנה מעשה הספור של הוגו הוא בנין מפאר
לפי צורתו; בקרבו, בקרב הרומן הנאדר
והמסרבל, כלואה רוח נשגבות. זו הרוח הרואה
בעין גדולה וטובה את תאות האדם ואת חטאו, את
החנינה היוצאת מלבו ואת השאיפה העולה
מנפשו.

הצרפתים מעריצים את הוגו כטפוס
המשבח ביותר של הצרפתי בן המאה
התשע-עשרה. בעיני האנושיות נחשב ויקטור הוגו
כסופר שבנה את יצירותיו במות במות והעלה עליהן
לראוה המון מדות חיים בצורה מגדלת ונאדרה –
כאמן “בעל מופת” שעשה נפלאותיו לטובת
האנושיות.




חלק ראשון פנטין





ספר ראשון הצדיק






א





בשנת 1815 שמש שרל פרנסוא בינונו
הגמון בדין. הוא היה אז בן שבעים וחמש שנים,
ועלה לכהנתו הגדולה בשנת 1806.

לשם דיוק ראוי להזכיר כאן מה
שספרו עליו ומה שהיו הבריות משיחים בו דרך
השערה בזמן הראשון לבואו אל האפרכיה. הדעה
המתהלכת בדבר בן-אדם, אם נכונה ואם כוזבת,
משמשת לעתים קרובות בחייו גורם לא פחות חשוב
מאשר מעשיו ופעל ידיו. מיריל היה בן
ליועץ-פרלמנט אחד בעיר אה, והתיחש באפן כזה
על אצילי הפקידים. אביו, לפי המספר, רצה להוריש
לו את משרתו והכניס אותו בברית הנשואין בהיותו
כבן שמונה-עשרה או כבן עשרים, כפי הנהוג
בימים ההם בקרב המעמד האצילי של הפקידים. אך
למרות הנשואין האלה שמש אפן חייו של שרל
מיריל שיחה בפי הבריות. הוא היה יפה-תאר, אף כי
קומתו היתה קטנה, התהדר בחיצוניותו, ידע לנהג
בנעם וחן והיה מחנן שאר רוח, וכך עברה עליו
תקופת חייו הראשונה בנעימים ובשעשועים.

והנה פרצה המהפכה של שנת 1789 וחיש
מהר נגעה הרעה גם במשפחות הפקידים המיחסות.
הן גרשו מן הארץ, סבלו רדיפות, נפזרו לכל
העברים. גם שרל מיריל נדד בתחלת המהפכה לארץ
איטליה. פה מתה עליו אשתו במחלת החזה, אחרי
חלותה במחלה הזאת במשך שנים רבות. ילדים לא
היו להם. האם ההרס אשר בא על סדר העולם הישן הוא
אשר החריד את לבבו עד התהום ושם מהלך חדש
למחשבותיו? הגרמה לזה הצרה שבאה על משפחתו,
או אולי המוראים של שנת הזועה 1793, אלה אשר
לגולים נראו מרחוק עוד יותר אימים מאשר היו
במציאות? ואולי נגע האסון בו בעצמו, בעוד הוא
מסתובב במחול תענוגיו? על השאלות האלה לא ידע
איש לתת תשובה; רק דבר אחד היה ברור, כי הוא שב
מאיטליה בתור כהן הדת. כמו כן לא ידע איש אם יש
שמץ אמת בכל השמועות שהתהלכו בדבר חייו
הקודמים של מיריל. את משפחתו הכירו רק אנשים
מעטים. למרות זה הרבו, כמובן, בעירה הקטנה
לחרץ לשון; אבל מיריל הניח להם לבריות להרבות
עליו שיחה, וסוף סוף חדלו לדבר בו רעות. הוא השיג
את הנצחון בדרך טובה.

מיריל הביא אתו לדין את אחותו
בפטיסטין, שהיתה צעירה ממנו בעשר שנים.
בגיל כזה היתה גם המשרתת היחידה בבית, מרת
מגלואר, זו ששמשה קדם משרתת בבית הכהן
ועכשו התנשאה להיות “הנערה” של אחות מיריל
ומנהלת המשק של הוד כהנתו ההגמון. לבפטיסטין
היתה רק מטרה אחת בחיים: לעשות יום יום את חיי
אחיה נוחים.

כשהגיע מיריל לדין, קבעו לו בכל
אותות הכבוד הנהוג מקום מושב בארמון ההגמון, כי
לפי פקדות הקיסר נחשבה מעלת ההגמונים כשניה
למעלת גנרלים של בריגדה. ראש העיר והנציב
כבדו אותו בראשונה בבקורם, והוא מצדו הקדים
לבקר את הגנרל ואת המושל. אחרי כן, כשנגמרה
קבלת הפנים, התחילו בני העיר מצפים לראות איך
ינהל ההגמון החדש את עניני הכהנה.





ב





והנה התחיל ההגמון את פעלתו על ידי
מעשה שעורר השתוממות. ארמון האפרכיה בדין
נמצא על יד בית החולים. הבנין היה גדול ויפה
והוקם בראשית המאה השמונה-עשרה על ידי הנרי
פוג’ה, דקטור לתאולוגיה והגמון בדין בשנת 1712.
בהיכל נסיכים זה היה הכל ערוך בתפארת רבה:
חדרי הדירה של ההגמון, האולמים, התאים, חצר
הכבוד הגדולה שמסביב לה נמשך יציע עמודים,
הגנים הנטועים עצי הדר.

בנין בית החולים היה צר ונמוך, רק קומה אחת לו ומסביב לו גנה קטנה.

ביום השלישי לכניסתו העירה בא
ההגמון לראות בבית החולים. מיד לאחר הבקור שלח
לקרא אליו את המנהל.

“אדוני המנהל,” פנה אליו בדברים, “כמה חולים נמצאים אצלך כיום?”

“עשרים וששה, הוד מעלת כהנתו.”

“המטות מגיעות אחת בשניה,” הוסיף
המנהל לדבר, “במקום אולמים נמצאים ברשותנו רק
חדרים שאין האויר מרבה בהם.”

“גם לי נראה הדבר כך.”

“ובעת שהשמש מאירה בגן, הרי זה צר מהכיל את כל המבריאים.”

“כך אמרתי ללבי גם אנכי.”

“בזמן מגפות מגיע מספר החולים למאה, ואין איש מאתנו יודע להמציא להם מקום.”

“אף אני דמיתי כך.”

“אבל לכל הרעות האלה אין כל תרופה,” אמר המנהל, “אנו מכרחים להשלים עם המצב.”

שיחת השנים התנהלה באולם האכל אשר בקומה התחתונה.

ההגמון החריש רגע אחד, אך מיד פנה שוב אל המנהל בשאלה נמרצה:

“אדוני המנהל, כמה מטות, לפי דעתך, עלולות לתפס מקום באולם האחד הזה?”

“באולם האכל, הוד מעלת כהנתו?” קרא המנהל בתמהון.

ההגמון העביר את מבטו על פני האולם, והיה דומה כי הוא קובע מדות בעיניו.

“אני משער, כי פה ימצא המקום לעשרים
מטה,” אמר ההגמון בלחש, כמדבר אל נפשו. אחר
כך הרים את קולו, בפנותו אל המנהל:

“אגיד לך דבר, אדוני המנהל. כנראה
נפלה כאן טעות. אתכם עשרים וששה אנשים
וברשותכם כחמשה-ששה חדרים קטנים, אנחנו פה
שלשתנו והמקום די רחב ידים בשביל ששים
איש. השיבו לי את ביתי. והבית הזה יהיה
לכם.”

למחרת היום באו עשרים וששה החולים
המסכנים לשכן בארמון ההגמון, וההגמון הלך
לגור בבית החולים.

למיריל לא היה כל רכוש, כיון
שמשפחתו נדלדלה לגמרי בזמן המהפכה.
לאחותו היתה הכנסה שנתית בסכום של חמש מאות
פרנק, והכסף הזה הספיק לצרכיה הפרטיים בבית
הכהן. מיריל קבל מאת הממשלה משכרת של חמשה
עשר אלף פרנק. הסכום נתחלק להוצאות שונות, לפי



הרשימה הערוכה בידי ההגמון עצמו:





הוצאות לכלכלת ביתי





לסמינר הקטן 1,500 פרנק

לחבר המסיונרים 100 "

לנזירים במונדידיה 100 "

לסמינר בפריס, למטיפים המתכוננים

לצאת לחוץ לארץ 200 "

לחבר הנזירים על שם הרוח הקדושה 150 "

למוסדות הדת בארץ הקדושה 100 "

לאגדות הנשים המגישות עזרה ליולדות 300 "

לאגדה בארל, מחוץ לחשבון 50 "

לשפור בתי האסורים 400 "

לתמיכה ולפדיון בשביל אסירים 500 "

לשחרור בעלי משפחה האסורים

בגלל חובות 1,000 "

הוספה למשכרת המורים העניים

אשר במחוז האפרכיה 2,000 "

תמיכה למחסן התבואה במחוז

האלפים העליים 100 "

לאגדת הנשים אשר בדין, מנוסק

וסיסטרון, לשם תלמוד תורה

לבנות עניים 1,500 "

נדבות לעניים 6,000 "

להוצאותי הפרטיות 1,000 "


_____________


סך הכל 15,000 פרנק





את סדר ההוצאות הזה ל“כלכלת הבית” לא
שנה מיריל במשך כל הזמן אשר ישב על כסא
ההגמון בדין.

על תקנה זו שמרה גם העלמה
בפטיסטין, בלי לעורר נגדה גם מחאה קלה. רק
המשרתת, מרת מגלואר, היתה כמתאוננת במקצת.
סכום של אלף וחמש מאות פרנק היה צריך לשמש
פרנסה בשביל שתי הנשים ובשביל האדון הזקן,
וכהן מן הכפר כשהיה בא לדין, היה ההגמון
מתחכם לקים בו בכבוד הכנסת אורחים – בזכות
מדת הצמצום הגדולה של מרת מגלואר ובזכות
כלכלת הבית החרוצה של העלמה בפטיסטין. באחד
הימים – זה היה בחדש השלישי בערך לבואו לדין
– קרא ההגמון ואמר:

“ההכנסות שלי אינן מספיקות כלל וכלל!”
“ואין כל פלא בדבר!” קראה מרת
מגלואר. “לו למצער השתדל הוד כהנתו לקבל מאת
פקידות הדפרטמנט את הכספים שחיבים לו לצרכי
מרכבה והוצאות נסיעה. ההגמונים הקודמים כלם
נהגו כך!”

“באמת, הצדק אתך, מרת מגלואר,”
הסכים ההגמון לדבריה והגיש בקשה להנהלת
העיר, והיא הקציבה לו לפי הבקשה הזאת שלשת
אלפים פרנק. בערב אותו יום, כשנודע דבר
התקציב, הכין ההגמון רשימת חשבון חדשה ומסר
אותה לאחותו. וזה סדר הרשימה:





הוצאות למרכבה והוצאות נסיעה

לספק מרק לחולים בבית המרפא 1,500 פרנק

לאגדת הנשים בארל 250 "

לאגדת הנשים בדרוגינין 250 "

בשביל ילדים אסופים 500 "

בשביל יתומים 500 "



_____________



סך הכל 3,000 פרנק





כזה היה התקציב של מיריל.
מה שנוגע להכנסות הבלתי ישרות,
כגון תשלומים בעד דרשות וחנכת בתי כנסת,
תשלומים בעד חתנות וכדומה, – היה ההגמון תובע
את הכספים האלה ביתר עז מן העשירים והיה מוציא
אותם עד פרוטה אחרונה לטובת העניים.

לא עברו ימים רבים וההגמון התחיל
לקבל כספים רבים לצדקה. בעלי נכסים ואביונים –
אלה ואלה דרשו לפתחו של מיריל. מהם באו למסר
לו את כספם לשם דבר מצוה, ומהם היו נכנסים
לקבל כסף עזרה.

ורגש התודה של העם ידע אמנם לבחר שם
רב-כונה מבין השמות הרבים אשר ההגמון, לפי
המנהג, היה רושם מתחת לכל פקדה ואגרת כהנה.
דלת העם כנו אותו פשוט בשם בינונו, לאמר:
ברוך הבא. הוא עצמו היה מרצה בשם החדש אשר
נתן לו. “השם מוצא חן בעיני. הוא מפחית מן הגאוה
הצמודה אל שם התאר הוד כהנה”.





ג





אמנם המיר ההגמון את מרכבתו בכספי
צדקה, אבל למרות זה סבב בחריצות את מקומות
האפרכיה ונשא הרבה בטרדות הדרך.



האפרכיה של דין היא חבל ארץ אשר מישורים מעטים
לו והרריו מרבים, וחוץ מזה הכבישים כמעט שאינם
מצויים שם. היא כוללת 32 כנסיות לכהנים, 41 בתי
תפלה לכמרים ועוד 285 “מנינים” קטנים. לא מעט כח
עבודה היה דרוש כדי לפקח על כל אלה, אבל
ההגמון שלנו הצליח בזה. הוא הלך ברגל,
כשהמקום הדרוש היה קרוב; במחוזות מישור נסע
בכרכרה קלה, בהרים היה רוכב על גבי פרדה.
הנשים השתים היו נלוות אליו רק במקרה של
נסיעה קלה.

בכל מקום שהיה מגיע, אגב נסיעת סבוב
זו, היה מתיחס בחסד ובמאור-פנים אל האנשים
הסרים למשמעתו, ובדרשותיו היה, על פי רב,
משוחח בנעם, כדבר איש אל רעהו. הוא לא אהב
להרחיק משלים ואסמכתות. לעמת זה היה רגיל לעורר
בני מקום אחד שיקחו להם למופת בני מקום אחר,
הנמצא בשכנות. כשראה פה או שם את התושבים
מקשיחים את לבם מאביונים, יסר אותם, על פי רב,
באפן כזה: “קחו למופת את אנשי בריאנסון. הם
התירו לכל העניים, האלמנות והיתומים להקדים
שלשה ימים לפני האחרים את קציר השחת שלהם, אף
מתקנים הם לאלה את בתיהם הרעועים חנם אין כסף.
ואמנם בשכר זה חופפת ברכת אלהים על ארצם, כי
זה מאה שנה לא קרה שם כל מקרה רצח”.

ככה דבר אל האנשים, כאב נותן לקח
אשר דבריו נכנסים אל הלב. כשלא ידע לתת דגמא
לשומעים, היה משתמש במשלים והרים על נס את
העקר. הוא לא היה מרבה בדרכי דבור של נואם, אבל
לעמת זה דבר בלשון מתארת, כאחד קדוש אשר
דבריו יוצאים מן הלב ונכנסים אל הלב.





ד





הוא היה משוחח עם הבריות בחסד
ומתוך רוח טובה. הוא התאים את עצמו אל שכלן של
שתי הנשים, אשר חיו אתו יחד. צחוק מטוב לב היה
מצוי אצלו כמו אצל נער רך בשנים.

היתה לו שארת-בשר אחת, לא קרובה
ביותר, וזו הרגילה את עצמה לספר מדי פעם
בפעם בפניו על דבר ה“תקוות” שרואים לעצמם כל
שלשת בניה. הצעיר ביניהם קוה לקבל מאת דודה
זקנה הכנסה שנתית בסכום של מאה אלף פרנק;
השני היה צפוי לרשת את תאר ההרצוג מצד הדוד;
הבכור ראה את עצמו יורש לכסא הכהנה של אביו
הזקן. ההגמון היה מקשיב ללהג ההתפארות של האם
החנונה אגב דומיה רבה. אולם פעם אחת קרה, כי
הוא שקע לגמרי ברעיונותיו בו בזמן אשר הרוזנת
נאמה באריכות על דבר משפט הירשות ועל
ה“תקוות” הנשקפות לבניה. ופתאם הפסיקה מתוך



קצר רוח את דבריה ושאלה כנרגזת: "אבל במה



אתה מהרהר עכשו, דודי?"

“בפתגם מיחד במינו,” ענה הלז, “הוא
נמצא בספריו של אוגוסטינוס הקדוש, אם אינני
טועה: שימו תקותכם באחד, אשר איש לא יורישנו
דבר.”

כיליד פרובנס עלה בידו ללמד על נקלה
את כל נוסחאות הלשון השגורים בפי התושבים
בדרום צרפת. הדבר מצא חן מאד בעיני בני העם
הפשוט, ובזכות זה גם הצליח ההגמון לקרב את
מחשבותיו אל שכלם של כל מיני אנשים. הוא היה איש
מודע גם בצריף הדל וגם בקרב תושבי ההרים. הוא
דבר עם כל אדם בלשונו, ועל ידי כך מצאו
הגיונותיו מסלות אל כל הלבבות.

מעולם לא הוציא בחפזון גזר-דין של
חובה, אלא, להפך, עין והפך בתנאי כל מקרה. היה
נוהג לאמר: “קדם כל, עלינו לבדק את הדרך אשר
למלא ארכה עבר העון.”

הוא היה קורא לעצמו דרך הלצה בשם
“בעל תשובה”, ועל כן לא נהג מעולם במדת הדין
ונתן את לקחו ברוח תמימה, בלי לעשות את מצחו
קמטים קמטים, כדרך אלה המתראים כצדיקים
גמורים. את דעותיו אפשר היה לכלל בדברים מעין
אלה:

“האדם הוא נפש אשר נתן לה בשר
ללבוש. הבשר הזה הוא גם מעמסה וגם מכשול עון.
האדם נושא את הבשר ונכנע לחפצו.”

“איש קדוש הוא יוצא מן הכלל, האיש
הישר הוא דבר שברגילות. העוו, עשו סרה וחטאה,
אך היו ישרים.”

“האדם מצוה למעט בחטא ככל האפשר.
רק מלאך אלהים ישא את נפשו להיות נקי לגמרי
מעון. הכל על פני האדמה כפוף לחטא. כשם שאין
אנחנו יכלים לנתק את רגלינו מעל הארץ, כך אין
ביכלתנו להנצל מן החטא.”

כששמע בני אדם צועקים בקולי קולות
או כשראה המון עם מרשיע דבר-מה בהחלטת-חפזון,
היה רגיל להפטיר בלעג: “מבטחני כי יש בזה חטא
וכל אחד ואחד מאלה הוא חוטא. כי לולא כן לא היו
החנפים ממהרים להרים את קולם כנגד ההחלטות, כדי
להרחיק מעליהם כל חשד.”

הוא התיחס בארך רוח אל העניים ואל
הנשים, אלה אשר נטל עליהם לשאת את סבל החברה
האנושית. “אלה הם הגורמים לעונותיהם של הנשים
והילדים, של החלשים והמשרתים, של האביונים
והנבערים –: הבעלים וההורים, האדונים והחזקים,
העשירים והמלמדים.”

וגם זאת: “למדו דעת את הבורים, עד כמה
שידכם מגעת; חטא חטאה החברה שלא סדרה חנוך
פמבי ללא תשלום. על ראשה תחול האחריות לחשך
אשר היא יצרה אותו. החטא אורב לנפש השקועה
בחשכת הליל. לא הפושע הוא האשם, כי אם זה אשר
עשה את הליל.” מזה נראה, כי דרך מיחדת היתה לו
בתפיסת הדברים.

פה המקום לספר על דבר מארע מעציב
אשר קרה בדין. איש אחד נדון שם למות בגלל מעשה
רצח, איש מסכן שלא היה משכיל ביותר אבל לא היה
גם בור גמור, והיה מרויח את לחמו בזה שבימי
השוק היה משמש סופר ומקיון. יום לפני מיתת בית
דין נפל הכמר של בית האסורים למשכב, וכיון
שכהן דת היה דבר שבהכרח שלחו לקרא לכהן
העיר. אבל הלז מאן ללכת ולא בוש, כפי שמספרים,
להראות את סרובו בגלוי: “אני מונע את עצמי לגמרי
מטפל באותו בר-נש. חוץ מזה אני בעצמי אינני
בקו הבריאות וכל הענין איננו עסק שלי.” דברי
הכהן נמסרו להגמון, והוא אמר: “האדון הכהן צדק
בדבריו. הענין הזה אינו עסק שלו, אבל זהו עסק
בשבילי.”

והוא הלך אמנם תכף ומיד לבית האסורים
ובקש שיכניסו אותו אל תא הכלא של אותו
“בר-נש”, פנה אל האסיר בדברים כשהוא קורא אותו
בשמו, לחץ את ידו ודבר אליו. הוא שהה אצלו
במשך כל אותו היום, מנע את עצמו מאכילה
ומשתיה ומשנה, נשא תפלה לאלהים בעד נשמת
הנדון למיתה והיה מעורר את האמלל להרהר בתשועת
הנפש. הוא דבר אליו כדבר אב אל בנו, כאח אל
אחיו, כאיש אל רעהו; הוא שב להיות הגמון רק בזמן
שאצל לו ברכות.

למחרת היום, כשהפושע המסכן נלקח
לגרדם, היה ההגמון באותו מעמד. הוא הלך ליד
הנדון למיתה, והמון העם ראוהו צועד במעיל הסגל
לצד הפושע האסור בחבלים. הוא עלה יחד עם הלז אל
הקרון, עלה אתו יחד אל הגרדם. היוצא להרג,
שיום לפני זה היה מדכא ומיאש, נראה ברגע זה
שקט. הוא הרגיש, כי נפשו מצאה פדות ועוד מעט
תתרומם אל אלהיה. ההגמון חבק אותו ואמר אליו
ברגע שחרב התלין היתה תלויה על צוארו: “מי
שבני אדם נטלו את חייו זה יקום לתחיה בידי
שמים; מי שאחיו גרשוהו זה ימצא את אביו. שא
תפלה, האמן, הכנס לחיי עולם: אביך חי והוא
יקבל את פניך.” כשירד מן הגרדם היה דבר-מה
בעיניו, אשר למראהו נרתע ההמון אחורנית ביראת
הכבוד.

המארע הזה זעזע עד מאד את נפש
ההגמון, וימים רבים עברו עד שרשם הדבר התחיל
נמחה מלבבו. אולם בעיני כל היה לאות הדבר, כי
מאותו יום ואילך נמנע ההגמון מעבר על פני מקום
הגרדם.





ה





בית מגוריו היתה לו, חוץ מקומת
תחתיים, רק קומה אחת עליונה. שלשה חדרים למטה
ושלשת חדרי שנה למעלה, ועל גבם עלית הגג.



מאחרי הבית היה גן שהכיל עשרים וחמשה “שבטים”
מרבעים. שתי הנשים התגוררו בקומה העליונה,
למטה היתה דירת ההגמון. בית המרקחת שלעבר,
בנין עומד בגן ונשען אל הבית הראשי, הכיל
עכשו את המטבח ואת המחסן. בגן נמצאה גם רפת,
ובה מצאו להן מקום שתי הפרות של ההגמון. אם
הפרות נתנו חלב בשפע או בצמצום – בקר בקר
כסדרו היה ההגמון שולח את מחצית החלב אל בית
החולים. הוא היה אומר: “זה המעשר אשר אנכי
נותן.”

חדר השנה שלו היה די רחב-ידים,
וקשה היה להחזיק בו חמימות על ידי הסקה. וכיון
שעצי הסקה עולים בדין ביקר רב, עלה במחו
הרעיון לעשות ברפת מחיצה של נסרים. בתוך הדיר
הזה, שהוא קרא לו בשם אולם החרף, היה מבלה את
הערב בזמן שהקר היה גדול.

חדר השנה של ההגמון היה פשוט עד
מאד: דלת זכוכית הפונה אל הגן; מנגד לה היציע:
מטת ברזל של בית חולים ועל גבה חפה מבד ירוק;
ליד המטה, מאחרי וילון, תשמישי טואלטה שונים,
המספרים על דבר הרגלי חרות של איש המעמד
העליון לשעבר; שתי דלתות, אחת ליד התנור
והשניה פונה לחדר התפלה; ארון ספרים גדול;
תנור עשוי עץ וצבוע כמראה שיש, לתנור שני
אגני ברזל אשר על פי רב לא בערה בהם אש. לא
רחוק מדלת הזכוכית שלחן רחב ידים ועליו קסת מלאה דיו, נירות וספרים עבי-כרס מפזרים ללא סדר.
לפני השלחן כסא הקש. ליד המטה “עמוד”
תפלה, שעבר הנה מחדר התפלה.

על החלון היה תלוי וילון עשוי מאריג
צמר עבה, ובמשך הזמן נתישן זה כל כך, עד כי
מרת מגלואר ראתה הכרח לעצמה לשים לו תפר
באמצע, כדי להיות פטורה מלקנות וילון חדש.
התפר היה עשוי בדמות צלב, וההגמון היה מראה
עליו מזמן לזמן והיה אומר, כי זה נאה מאד.

עם כל זה צריך להודות, כי מעשרו בעבר
נשארו לו ששה סדרים של כלי שלחן וכף אחת
גדולה לשאב מרק; כלם היו עשויים כסף ומרת
מגלואר זנה בהם יום יום את עיניה. וכיון שיש
ברצוננו לתאר את ההגמון תאור נאמן, על כן עלינו
עוד להזכיר כי פעם אחת התודה ואמר: “קשה יהיה
לי אם יהיה הכרח בדבר לותר על כלי הכסף.”

חוץ מכלי השלחן האלה היה לו עוד
קנין אחד, אשר נפל לו בירשה מדודה זקנה – שתי
מנורות עשויות כסף מקשה. למנורות נתנו שני
נרות שעוה, ועל פי רב התנוססו לתפארת על גבי
כרכב התנור. בשעה שאורח היה סמוך על שלחן
ההגמון, היתה מרת מגלואר מעלה את שני הנרות
ומעמידה את המנורות על שלחן האכל.

בעצם חדר השנה של הבישוף, מעל
ליציע, נמצא ארון קיר קטן, ובתוכו היתה מרת
מגלואר מטמינה בכל ערב את כלי הכסף וסוגרת את
הארון על מסגר. מובן הדבר, שלא היו מוציאים את
המפתח מתוך המנעול.

הגן, שמראהו נשחת על ידי הבנינים
המכערים, היה מחלק לארבע שדרות שהתחברו יחד
באמצע הגן, ליד בור של זבל. שדרה אחרת הקיפה
את הגן ונמשכה סביב לארך החומה. המסלות האלה
סגרו על ארבעה מרבעים, שהיו מקפים עצי
אשכרוע. שלשה מהם שמשו למרת מגלואר לשם
גדול ירקות, בערוגה הרביעית גדל ההגמון פרחים.
כשמרת מגלואר הוכיחה פעם את ההגמון על דבר
הפרחים שהוא שותל במקום שאפשר לגדל חסה
שיש בה תועלת – ענה ואמר לה כדברים האלה:
“גם ביפה יש תועלת, כמו בדברים המועילים.”
ואחרי הפסקה קצרה: “ואולי תועלת יותר רבה.”

הערוגה הזאת העסיקה את ההגמון כמעט
באותה מדה שהעסיקו אותו ספריו. הוא עבד בה
כשעה או כשעתים ביום, היה מנכש את העשבים
הרעים, זומר את הצמחים, חופר גומות בשביל להכניס
את השתילים וכדומה לזה. אבל את הרמשים לא היה
משמיד במדה ראויה של חריצות, כפי שהיה עושה
גנן ממחה.

לא היתה דלת בבית אשר נסגרה על
מנעול. הדלת של חדר האכל, הפונה אל מגרש
הכנסיה, היתה קדם לכן מצפה מנעולים ובריחים,
כדמות דלת של בית אסורים. ההגמון צוה להסיר את
כל חרשת הברזל הזאת, ומאותו יום והלאה היתה
הדלת נסגרת על כף המנעול בלבד. פלוני אלמוני,
עובר דרך, היה יכל לפתח אותה בלי משים. דלת
ללא-מנעול זו שמשה בזמן הראשון לשתי הנשים
ענין של דאגה רבה, ואולם ההגמון אמר להן: “תקנו
לכן בריחים לדלתות, אם רצונכן בכך.” סוף סוף
נרגעה רוח הנשים, או הן הסתירו, לכל הפחות, את
דאגתן. רק את מרת מגלואר היה תוקף מזמן לזמן
פחד. דעתו של ההגמון בענין זה מתחורת מתוך
שתים שלש שורות שרשם בשולי דף של ספר מכתבי
הקדש: “הנה בזה כלול ההבדל: הרופא אסור לו
לנעל את דלתו, הכהן מצוה לפתח את דלתו
לרוחה.”

הוא היה מביע ברצון את ההנחה, כי יש
מדה של גבורה לכהן כשם שיש מדה של גבורה
לקצין בצבא הפרשים; ואולם גבורת הכהן דרכה
בנחת.





ו





אי אפשר שלא להזכיר כאן מארע אחד,
המעיד באפן ברור ביותר על תכונות הנפש של
ההגמון מדין.

אחרי שנשמד חבר השודדים, זה
שגספר בה היה לו לראש ואשר שבש את הדרכים
בערוצי ההרים אשר ליד אליול, ברחו השרידים
בהנהלת אחד המכנה קרוט אל בין ההרים. זמן ידוע
הסתתר הלז בחבל ארץ ניצה, אחר כך עלה בידו
לחדר לפימונט, ומשם עבר שוב לצרפת והופיע
בסביבות ברסלונט. הוא התחבא במערות ההר
המכנה “על-הנשר”, ומשם הרחיק ללכת דרך
הנקרות של אובי ושל אוביט עד לאמבורן. ובאחד
הלילות הציג ריקם את חדר הקדש אשר בכנסיה.



מעשי השד הפילו פחד בכל חבל הארץ ההיא. אבל
לשוא רדפו השוטרים אחרי השודד: הוא הצליח
תמיד להמלט מפניהם, ופעמים לא נבעת גם מפני
תגרה. והנה באחד הימים הגיע ההגמון, בדרך
נסיעתו לשסטלר, אל מחוז הארץ אשר שם היתה רמה
יד השודד. ראש השוטרים הופיע אצלו ויעץ לו לשוב
מן הדרך. גם משמר של שוטרים לא ערב בטחון
גמור. על ידי כך רק מסכנים ללא תועלת את חייהם
של הבלשים המסכנים.

“אמנם יש בדעתי לנסע בלי משמר,” ענה ההגמון.
“אי אפשר שיהיה אומר ועושה כך, הוד כהנתו.”
“אמרתי ואעשנה – אני מותר על כל משמר ובעוד שעה אצא לדרך.”

“האם באמת יחשב הוד כהנתו לעשות דרך מסכנת כל כך?”

“באמת.”

“ויחידי?”

“אני לבדי.”

“הוד כהנתו, הוא לא יעשה כדבר הזה.”

“בין ההרים,” הואיל ההגמון לבאר, “נמצאת
קהלה אחת קטנה ודלה, אשר לא בקרתי אותה זה
שלש שנים. אנשיה הם ידידי מאז, הם רועים ישרים
וטובי רוח, יודעים להכין שרוכי צבעונין מצמר
ומנגנים נגוני הרים על החליל. הם תאבים לשמע
דבר אלהים. מה יפטירו אלה אחרי הגמון אשר אחזהו
חיל ופחד? מה יאמרו אם אמנע את עצמי מבוא
אליהם?”

“האם שכח הוד כהנתו לגמרי, כי שודדים אורבים בדרך?”
“דבר נכון הוא עושה, בהזכירו לי את
אלה. יתכן הדבר כי אפגע בהם. דבר אלהים נחוץ
גם לשודדים.”

“הוד כהנתו, האספסוף הזה עושה מעשה שד.”
“הלא אין לי דבר.”
“הם ירצחו את כבודו!”
“לא יתכן! להרג כהן הלוחש את תפלותיו? מה יתן להם הדבר?”

“בשם אלהים, הוד כהנתו, יחדל נא מן הנסיעה הזאת! הוא מסכן בזה את חייו!”&gt;
“רק זה ולא יותר? אני מתהלך על אדמות
לא למען חיי, כי אם למען נצור את נפשות האנשים
החיים אתי יחד.”

הוא יצא לדרך בלי כל משמר, רק
בלוית נער קטן אשר התנדב לנחות אותו
בדרך.

הוא רכב על פרדה בין ההרים, לא פגע
בשום איש והגיע בשלום אל הרועים אנשי שלומו.
הוא ישב אתם ארבעה-עשר יום, כשהוא טורח כל
הזמן למלא אחרי עניני כהנתו. זמן קצר לפני
צאתו לדרך עלה במחשבתו לערך עוד תפלת הודיה
אחת, והוא פנה בענין זה בדברים אל כמר הכפר.
אבל אוי ואבוי! אי אפשר היה להשיג אצטלא של
הגמון.

“אף על פי כן, אישי הכהן,” אמר ההגמון,
“אנחנו נכריז על התפלה. נשיג באיזה אפן שהוא
את הדרוש לנו.”

חפשו ובדקו בכל בתי הכנסת אשר
בסביבה, אבל כל מלבושי-הכבוד, שאפשר היה
לאסף בקהלות הדלות האלה, לא היה בהם כדי
לבוש ההוגן את החזן של בית כנסת גדול.
ובעוד המבוכה גדולה, הופיעו פתאם שני
פרשים זרים ליד בית הכהן, מסרו ארגז על שם
כבוד ההגמון ונעלמו כלעמת שבאו. בתוך
הארגז מצאו מעיל כהנה עשוי רקמת זהב, מצנפת
הגמון משבצת יהלמים, צלב גדול של הגמון, מטה
כהנה יקר ובגדי קדשה אחרים, בכלל כל אותם
החפצים שנגנבו מתוך הכנסיה אשר באמברון.



בארגז מצאו גם פתקה, ועליה היה כתוב כדברים
האלה: “מאת קרוט לכבוד ההגמון בינונו.”

“הכי לא אמרתי כי הכל יהיה כשורה?”
צהל ההגמון לנצחונו. “מי שדי לו בבגדי כמר
מקבל על ידי שמים את מעיל ההגמון הגדול.”
“על ידי שמים או על ידי השטן,” ענה הכמר בהלצה וסים במנוד ראש.

ההגמון הביט אל הכמר בעינים מפיקות
בטחון, וחזר והטעים את דבריו: “על ידי
שמים.”

המארע הזה עורר התענינות רבה בין
אנשי שסטלר ובכל המקומות שעבר ההגמון בדרך
בשובו.

כששב להיות בחברת אחותו והיא הטיפה לו תוכחת אהבה, אמר לה כדברים האלה:
“אחותי האהובה, אסור לו לכהן להיות זהיר
מפני הבריות. מה שאדם עושה לחברו אף הוא בידי
שמים. נסתפק אפוא בזה, שנתחנן אל אלהים
בשעה שצפויה לנו סכנה. לא בעד עצמנו נתפלל,
אלא נבקש שהבריות לא יבואו על ידינו לדבר
עברה.”




ספר שני החטא






א





באחד הימים לתחלת אוקטבר של שנת
1815, כשעה אחת לפני שקיעת החמה, נכנס איש
עובר-ארח לעיר הקטנה דין. הזר היה בן-אדם גוץ
וחזק ומראהו כבן ארבעים ושש או כבן ארבעים
ושמונה. מצחת העור אשר לכובעו הסתירה את פניו
השזופים והמכסים זעה. מבעד לכתנתו הגסה
הצהבה, שהיתה מאחה למעלה על ידי לולאה קטנה
של כסף, נגלה החוצה חזהו המכסה שערות. לצוארו
היתה ענודה עניבה קשורה בלי סדר, מכנסיו
המדלדלים היו מבד כחל, מעילו הישן והאפור היה
בלה וקרוע ובמקום המרפק התנוסס טלאי תפור
בחוטים גסים, על גבו נשא האיש ילקוט חדש
לגמרי, מלא וגדוש ומסגר כהלכה, בידו היה מטה
עץ אדיר ועל רגליו נעלים מסמרות ללא גרבים.
שערות ראשו היו גזוזות למשעי, ולעמת זה היה
זקנו מגדל מאד.






עמ 30.png







איש לא הכיר את הנודד העיף הזה, שהיה
מכסה אבק מראשו ועד כף רגלו. מאין בא האיש?
מדרום, יתכן כי מעצם שפת הים.
משהגיע לקרן רחוב פואשבר שם האיש
את פניו שמאלה ופנה ללכת אל בית מועצת העיר. הוא
נכנס פנימה, ואחרי רבע שעה הופיע שוב בחוץ.
סמוך לדלת ישב בלש על גב ספסל של אבן. הנודד
שלנו הסיר את כובעו ונתן לבלש שלום
בהכנעה.

הלז הסתכל בו, בלי להחזיר לו שלום,
שלח אחריו את מבטו ונכנס לבסוף אל בית מועצת
העיר.

בעת ההיא נמצאה בדין אכסניה מצינת
מאד שנקראה בשם “אל הצלב”, ובעליה, י’קין לבר,
היה קרובו של אותו לבר מגרנובל אשר נפוליון
בכבודו ובעצמו בחר לגור אצלו, תחת לשים את
משכבו בבית המשטרה. לבר זה אצל מהודו גם על
לבר אשר בדין הקטנה.

לעבר האכסניה הזאת, הטובה בכל העיר,
שם הנודד שלנו את פעמיו. הוא נכנס לחדר המטבח
דרך הדלת הפונה אל הרחוב. אותה שעה היו כל
הכירים וכל תנורי המאפה עושים את פעלתם, ועל
האח בערה אש נלהבה.

כששמע בעל האכסניה את קול הדלת על
ציריה ואת קול צעדיו של האיש הנכנס, שאל את
האורח בלי להפנות את ראשו:
“מה חפצך, אדוני?”

“ארחת ערב ומקום לינה.”



“אין לך קל מזה,” ענה בעל האכסניה.
אבל בו ברגע הפנה את עצמו, בחן בעיניו את האורח
מכף רגלו ועד ראשו ותקן את תשובתו על ידי
הוספה קלה: “ומי המשלם!”

הזר הוציא מתוך כיס מעילו ארנק עור גדול, וענה:
“יש לי כסף.”

“אם כך, אני מוכן לשרת.”
האיש החזיר את הארנק לתוך כיס מעילו,
הסיר מעל גבו את הילקוט והעמיד אותו על הארץ
סמוך לדלת, ובלי להניח את מטהו מידו ישב על
גבי ספסל נמוך לפני האח. דין נמצאת בין ההרים,
והלילות קרים שם באוקטבר.

בין כה וכה ובעל האכסניה, בפנותו
לכאן ולכאן כמתעסק, הסתכל באורח בעינים
בוחנות.

“היגישו עוד מעט את ארחת הערב?” שאל הלז.

“תכף ומיד!” ענה בעל הבית.

בזמן שהאורח ישב והתחמם ליד האח,
הוציא בעל הבית בסתר עפרון מתוך כיסו, קרע
פסת ניר חלקה משולי עתון ישן, שהתגולל על
גבי שלחן קטן אשר על יד החלון, רשם על פסת
הניר שתים שלש שורות ומסר את הפתקה לנער
המשרת, שהיה משמש אצלו במטבח. הוא לחש לזה
מלים אחדות באזנו, ומיד נחפז הנער לצאת מן
הבית וירץ אל בית מועצת העיר.

האורח לא הבחין כלל בכל מהלך הדברים האלה.
כעבר זמן קצר חזר ושאל: “היגישו עוד
מעט את ארחת הערב?” ובעל הבית ענה כמו קדם: “תכף
ומיד!”

מיד לאחרי זה שב הנער המשרת ובידו
פסת הניר. בעל הבית פרש את הפתקה. הוא נענע
בראשו בשעת קריאה ושלח מתוך הרהורים את מבטו
לחלל האויר. אחר כך נגש אל האורח, שנראה
שקוע במחשבות נוגות.

“ידידי, אינני יכל לתת לך מקלט בביתי.”
האורח קפץ מעל מושבו.

“מדוע? החושש אתה לכסף התשלומים?
האם עלי לשלם את הכסף בהקדם? הלא אמרתי, כי
יש כסף בידי!”

“לא מטעם זה.”

“אם כן מה סבת הדבר?”

“אמנם יש לך כסף…”

“בודאי,” אמת הזר.

“אבל אין לי חדר בשבילך.”

“אם כן יתן לי לישון בארוה.”

“הדבר איננו בגדר האפשרות.”

“מדוע?”

“יען כי הסוסים תופסים את הארוה עד אפס מקום.”

הזר צנח שוב על מקומו.

“אני נמצא באכסניה ואני רעב, ולכן אשאר פה.”

ברגע זה גחן אליו בעל הבית ואמר
בהטעמה מיחדת, אשר לשמעה נתכוץ הזר מפחד:
“לך לך!”

הזר הסב את עצמו בחפזון, אבל ברגע
שפתח את פיו לענות דבר הביט אליו בעל האכסניה
בעינים עזות והוסיף לדבר בקול לוחש: “הלא נחדל
מדבורים שאין בהם צרך. האגיד לך מי אתה? י’ן
ולי’ן. ומה מעשיך? זה עכשו נחקר הדבר על ידי
בבית מועצת העיר. היודע אתה לקרא?”

ובדברו הושיט לזר את הפתקה, זו
שעשתה חליפות את דרכה בין בית מועצת העיר ובין
בית האכסניה. בסקירה קלה קרא האורח את הפתקה.
כעבר רגע קצר הוסיף בעל הבית ואמר:

“חק לי הדבר מעולם להתנהג עם כל אדם בנמוס. לך לך!”

הזר הוריד את ראשו על חזהו, אחרי כן הרים את הילקוט מעל הארץ ונסתלק מן הבית.

הוא הלך לארך הרחוב הראשי. הליכה סתם,
בלי כל מטרה, קרוב לשורת הבתים, כאדם אשר זה
לא כבר השפילו את כבודו ורוחו רעה עליו. הוא לא
פנה לאחור אף פעם אחת. אלו עשה כזאת היה רואה את
בעל האכסניה וכל אורחיו וכמו כן סתם אנשים
עומדים ומסתכלים אחריו ומחליפים ביניהם דברים
אגב התרגשות.

האיש נסה לבקש מקלט בבית אכסניה
פשוט יותר; לבעל הבית היו כבר ידיעות בענין זה,
והוא פגש את הזר בקול מצוה:
“לך לדרכך!”

הזר הפנה את ראשו וענה בקול רפה:
“אם כן ידוע לך…”
“אמנם כן.”

“בעל האכסניה האחרת לא נתן לי להשאר אצלו.”
“כמו כן יגרשו אותך מכאן.”
“ולאן אפוא אפנה ואלך?”
“למקום אחר.”

הזר לקח את מטהו ואת הילקוט ויעזב את המקום.
בצאתו החוצה זרקו אחריו אבנים ילדים
אחדים, שכנראה ארבו לו מקדם והיו ממתינים לו
כל הזמן בחוץ. הוא הרים עליהם את מטהו. הילדים
נפזרו לכל רוח כלהקת צפרים נפחדות.
הוא עבר על יד בית אסורים. על יד הדלת
היתה תלויה שלשלת של ברזל שהיתה מחברת
בקצה אל פעמון. הוא משך בפעמון.

“אדוני השומר,” התחנן האיש מדי
הסירו את כובעו בהכנעה, “הלא ייטיב עמדי ויאסף
אותי הלילה אל הבית?”

נשמע קול מענה:

“בית אסורים איננו מלון אורחים. צריך שיאסרו אותך קדם, אחרי כן יתנו לך לבוא.”

ותוך כדי כך ירד האשנב הקטן.

הנודד פנה ללכת הלאה; הוא נסה את
מזלו אצל אחד מן האכרים או בעלי המלאכה, שהיה
יושב אותה שעה בחוג משפחתו וחלונות ביתו
מוארים. האיש דפק דפיקה קלה. בעל הבית נגש אל
הדלת, אבל בראותו את הבא קדם פניו בצעקה:
“הכי אתה האיש, אשר…?”

והוא נסוג בזהירות אחורנית ותפס את הרובה שהיה תלוי על הקיר.

“ראוי אתה שאשלח כדור לראשך!”
הזר הלך הלאה. בגן אחד, לא רחוק מן
הרחוב, ראו עיניו צריף נמוך של עץ, שהיה נראה לו
בראשונה כאחת המלונות שמקימים להם פועלי
הכבישים. הוא נדחק פנימה והתמתח על מצע הקש
הרך; עכשו יעצר כח לשאת את סבל הרעב, אחרי
שהשיג מקום למנוחה ולשנה. אבל לא עברו רגעים
מועטים ומאצל הדלת נשמע קול כלב נוהם. בידו עלה
להפטר מן הכלב; אבל שוב אפפהו ליל גשם. הוא צנח
תחתיו על אחת האבנים.

“גם גורל הכלב טוב מגורלי.”
הגשם הכריח אותו לשוב אל העיר; אולי
יעלה בידו למצא למצער מחסה בשער של בית.
בעברו על פני רחבת בית הכנסיה צנח בלי כח על
ספסל של אבן.

ברגע זה יצאה גברת זקנה אחת מבית התפלה וראתה אותו כשהוא רובץ שם באפלה.

“מה לך שם, ידידי?”

הוא החזיר בהתרגשות: “הלא עיניך הרואות, גברת טובה, אני שוכב לישון.”
“על הספסל הזה?”
“במשך תשע-עשרה שנה הייתי ישן על
מזרן של עץ, אם כן אני יכל לישון פעם אחת גם על
מזרן של אבן.”
“העבדת בצבא?”

“אמנם כן, גברת טובה.”
“מדוע אינך סר למלון אורחים?”
“יען כי אין לי כסף.”

“לצערי יש לי בכיסי רק ארבעה סו. קח לך.”
“רב תודות, גברתי הטובה.”
“הלא לא יתכן כי תשאר כל הלילה
תחת כפת השמים. אתה רעב וקופא מקר. הבריות
מרחמים ופותחים דלת לגר שכמותך.”
“דפקתי על כל הדלתות.”
“וסופו של דבר?”

“מכל המקומות גרשתי בחרפה.”
האשה הטובה נגעה בידה על זרוע
האיש והראתה לו בית קטן ונמוך שעמד מעבר
השני של הרחבה, ליד ארמון ההגמון.
“הנסית לדפק גם על דלת הבית אשר שם מעבר השני?”
“לא.”

“אם כן לך ודפקת שם על הדלת.”





ב





אותו ערב נשאר ההגמון שעה ארכה
בחדרו, אחרי שובו מן הטיול בעיר. הוא עסק בזמן
ההוא בכתיבת חבור גדול על אדות החובות, וחבל
שהספר לא בא לידי גמר.

בשמונה שעות היה עדין שקוע
בעבודתו והיה כותב במצב בלתי נוח, כשספר
גדול מנח פתוח על ברכיו והוא רושם רשימות על
פסות ניר קטנות. מרת מגלואר נכנסה ברגע זה
לחדרו, כדי להוציא את כלי הכסף מתוך ארון הקיר.
בהבחינו כי השלחן כבר ערוך ובחששו שאחותו
מחכה לו, מהר ההגמון לסגר את הספר, קם מעם
השלחן ויצא אל חדר האכל. זה היה חדר מרבע עם אח
להבעיר אש, דלתו אל הרחוב וחלונו האחד פונה אל
הגן.

מרת מגלואר כבר ערכה באמת את
השלחן, ומדי התעסקה כה וכה בחדר החליפה
דברים עם העלמה בפטיסטין.

ברגע שדרך ההגמון על סף החדר, נסבו
דבריה הנלהבים על אותו ענין עצמו שהיה חביב
עליה ואדוניה הרגיל את עצמו לשמע בסבלנות את
המדבר עליו, – הלא הוא הענין בדבר כף המנעול.
כי שמועות רעות ביותר הגיעו לאזניה בשעה
שקנתה בשוק צרכי מזון לארחת הערב. ספרו כי
איש פוחז, אורח פורח מסכן, הגיע לכאן והוא
מסתובב ברגע זה הנה והנה בתוך העיר. וחבל
שהמשטרה איננה ממלאה את חובתה, כי הלא ידוע
הדבר שהמושל וראש העיר אינם חיים זה עם זה
בשלום, ושניהם היו רוצים שתארע תקלה בעיר.
במקרה כזה היה כל אחד מהם מוצא הזדמנות טובה
להטיל את האשמה על חברו. על כן צריך כל אדם נבון
לדאג בעצמו לשמירה מעלה. ראשית כל, צריך כל
אחד לסגר את ביתו, לשים מנעול ובריח ולדאג
בכלל לסגירת הדלתות.

מרת מגלואר הטעימה בהדגשה רבה את
המלה דלתות; אבל ההגמון ישב ליד האח והיה
מתחמם; נוסף לזה היה לבו נתון להרהורים אחרים. על
כן לא השגיח ביותר ברמז הנמרץ של מרת
מגלואר. ברגע זה התערבה העלמה בפטיסטין
בשיחה.

“אחי חביבי, השמעת מה שספרה מרת מגלואר?”
“במקצת שמעתי,” החזיר והפנה את פניו
המאירים כלפי העלמה הזקנה. “ספרי נא גופו של
דבר. מה היא הסכנה הגדולה הנשקפת לנו?”
מרת מגלואר התחילה את ספור המעשה
מראשיתו, ובחזרה שניה היה המעשה יותר נורא
מאשר בראשונה והרבה יותר נורא מזה שספרו לה
בחוץ. הנודד הזר נהפך והיה ל“בר נש אשר פניו
כפני רוצח”.

“אכן נוראות תספרי!” העיר ההגמון.
“אמנם כן, הוד כהנתו, אלה הם דברים
כהויתם. מבטחני כי הלילה הזה יקרה אסון. ואני
בטוחה, וכמו כן בטוחה העלמה הנכבדה…”
“אין אני בטוחה בשום דבר,” הפסיקה
העלמה את דבריה. “מה שאחי עושה הוא טוב
ונכון.”

אבל מרת מגלואר לא שמה כלל לב לערעור.
“דעתנו היא על כן, כי הבית אין לו כל
אמצעי שמירה ואם הוד כהנתו ירשה אביא הנה את
המסגר פאולין מוזבוא ואצוהו להתקין את
הבריחים הישנים, ועוד…”

ברגע זה נשמעה דפיקה חזקה על הדלת.
“יבוא!” קרא ההגמון.




ג






הדלת נפתחה ברעש, לכל מלא רחבה,
ואל החדר נכנס הזר, הנודד, זה האיש אשר ראינוהו
תועה ומבקש למצא מחסה לראשו.

הוא נכנס פנימה, צעד צעד אחד לפנים
ונשאר עומד על עמדו, ואת הדלת לא סגר אחריו.
ובעמדו כך, הילקוט על שכם, המטה ביד ופניו
האמיצים והנזעפים מוארים באש האח, היה מראה
האיש נורא ואים.

מרת מגלואר לא היה לה אפילו די כח
להוציא קול צעקה, והיא עמדה קפואה על מקומה ופיה
פעור.

העלמה בפטיסטין הפנתה את עצמה
לראות בזר הנכנס. היא התחלחלה מפחד, אבל תוך
כדי זה הפנתה בלאט את פניה לעבר האח, במקום
שישב אחיה, ולאט לאט שבו אליה מנוחתה ומאור
פניה.

ההגמון בחן במנוחה את האורח.
וברגע אשר פתח את פיו כדי לשאל את
הזר לחפצו, נשען הלז בשתי ידיו על מטהו,
העביר את עיניו על פני איש השיבה ועל פני שתי
הנשים, והתחיל מדבר בקול רם, בלי לחכות עד
שיכנס אתו ההגמון בדברים.

“כך וכך הוא הדבר. שמי הוא י’ן ולי’ן.
אסיר משחרר שעבד עבודת פרך. תשע-עשרה שנה
בליתי בבניו. לפני ארבעה ימים הוצאתי לחפשי,
ועכשו מגמת פני לפונטרליה, זה המקום אשר נועד
לי. זה ארבעה ימים אני הולך את דרכי, מעיר טולון
ועד הנה. היום עברתי ברגל ארבעים ושמונה
קילומטרים. הערב באתי אל המקום הזה ובדעתי היה
לסור למלון אורחים, אבל לא נתנו לי מקלט, בגלל
תעודת הדרך הצהבה אשר הראיתי בבית מועצת
העיר. אני מצוה לעשות כך. אחר כך נסיתי לבוא
לבית מלון אחר. ושוב אותו הדבר: צא מפה. אף אחד לא
נתן לי להשאר. אז הלכתי לבית האסורים. השומר לא
פתח לי שער. נדחקתי לתוך מאורת כלבים. והנה
הופיע הכלב ונשך לי וגרש אותי, כאלו היה
בן-אדם. הלכתי לכל אשר נשאוני רגלי ואמרתי
ללון תחת כפת השמים. אבל השמים היו
בלתי-נראים, עננים כבדים רבצו עליהם, ואנכי
דמיתי כי ירד גשם. שבתי העירה, וחפצתי לבקש
מקום מבוא בשער של בית. על הרחבה לא רחוק מפה
התמתחתי על גב ספסל של אבן. אז עברה אשה על
פני, הראתה לי על הבית הזה ואמרה לי: לך ודפק
שם. וכך עשיתי. מה טיבו של הבית הזה? האם בית
מלון הוא? יש לי כסף. מאה ותשעה פרנקים
וחמשה-עשר סו. הסכום אשר הרוחתי במשך
תשע-עשרה שנה בעבדי עבודת אסיר. אני יכל
לשלם בעד כל אשר ינתן לי. אין דבר, הלא יש לי
כסף. אני עיף מאד, ארבעים ושמונה קילומטרים,
ואני רעב. המתר לי להשאר כאן?”

“מרת מגלואר,” אמר ההגמון, “עוד סדר כלים אחד על השלחן!”
הנודד צעד שלשה צעדים אל עבר המנורה
אשר דלקה על השלחן. “לא כך הוא הדבר,” התחיל
לדבר שוב, “אדוני בודאי לא תפס היטב את דברי.
הנני אסיר שעבד עבודת פרך, ואני בא מבניו,”
הוא הוציא מכיסו גליון ניר גדול שהיה מקפל.



“הנה היא תעודתי,” והוא פרש את הגליון. "תעודה
צהבה. בכונה נתנו לי כזאת, כדי שלא ירשוני
לבוא בקהל אנשים. הרוצה אדוני לקרא בה? הרי אני
יודע לקרא. למדתי בבניו את הקריאה. שם קים
בית-ספר, ומי שרוצה יכל לבקר שם. הנה פה יש
לקרא. “י’ן ולי’ן, אסיר משחרר מבית הכלא, מקום
מולדתו…” אבל בזה הלא אין לך ענין, הכל אחד לך
איפה נולדתי… “ישב תשע-עשרה שנה בבניו. חמש
שנים על גנבה דרך פריצה, ארבע-עשרה שנה על
ארבעה נסיונות לבריחה. טפוס מסכן מאד.” זהו!
עכשו אדוני יודע הכל. כלם כאחד גרשו אותי.



הרוצה אדוני לאסף אותי? האם מלון אורחים הוא
הבית הזה? היתנו לי פה לאכל וללון הלילה? היש
פה ארוה?"

“מרת מגלואר, תפרש נא סדין נקי על המטה אשר בקבה.”
מרת מגלואר עזבה את החדר, כדי לקים את מצות אדוניה.
“מר ולי’ן, ישב נא ויתחמם. עוד מעט
יגישו את ארחת הערב, ובשעת האכל יציעו לו את
המטה.”

הנע ונד תפס עכשו. על פניו, אשר
שכנה עליהם כל הזמן עננת זעף, הופיעו פתאם
במדה אשר לא תתאר תמהון ושפק ושמחה. הוא
דבר כמטרף, כאלו יצא מדעתו, והמלים יצאו
דחופות מפיו:

“באמת! אדוני מתיר לי להשאר כאן!
איננו מגרש אותי כלל? את מי שעבד עבודת פרך?
הוא כנה אותי ‘מר ולי’ן’. ולא בלשון אתה? סור
מפה, אתה בן-כלבים! כך היו מדברים אלי תמיד.
הייתי בטוח, כי יגרשני מעל פניו. על כן גם
הקדמתי ואמרתי מי ומה אני. ובכן אקבל מה-שהוא
לאכל! ואף מטה יכינו לי, עם מזרן ועם סדין, כלכל
יתר האנשים! מטה! במשך תשע-עשרה שנה לא
ישנתי במטה! הוא לא אמר, כי אלך כלעמת
שבאתי. אנשים טובים אתם. אך כסף אמנם יש לי.
אני רוצה לשלם בשלמות. סליחה, אדוני בעל
האכסניה, מה שמו כי אדע? אני אשלם כפי שישים
עלי. אדוני איש הגון, הלא בעל אכסניה הוא אדוני,
וכי לא כך?”

“אנכי כהן, וזה ביתי.”
“כהן! כהן טוב וישר! ואינו רוצה לקבל
אצלי כסף תשלומים? אדוני בודאי הכהן של בית
הכנסיה אשר מעבר לרחוב? הן ברור כשמש! שוטה
שכמותי, רק עכשו הבחנתי במצנפת
הקטנה.”

מדי דברו העמיד בפנה את הילקוט
ואת המטה, הכניס שוב לתוך כיסו את תעודת הדרך
וישב על כסא. העלמה בפטיסטין הסתכלה בו
בחביבות. הוא הוסיף לדבר:

“בעל לב טוב הוא, אדוני הכהן, הוא לא
התיחס אלי בבוז. דבר נפלא הוא לראות כהן עושה
טוב שכמותו! ובכן אין לו כל צרך בכסף
שלי?”

“לא ולא. שמר לך את כספך. איזה סכום
יש לך? דומה לי שאמרת, כי יש לך מאה ותשעה
פרנקים?”

“ועוד חמשה-עשר סו!”

“מאה ותשעה פרנקים וחמשה-עשר סו. ובמשך כמה זמן הרוחת את הסכום הזה?”

“תשע-עשרה שנה!”

“תשע-עשרה שנה!”

אנחה כבדה פרצה מלב ההגמון.
הזר הוסיף לדבר: "כל כספי עוד נמצא
אצלי בשלמות. במשך ארבעה ימים הוצאתי רק
עשרים וחמשה סו, וזהו כסף לחוד שהרוחתי
בגרס. שם פרקו עגלות משא ואני עזרתי
לפועלים. כיון שאדוני הוא כהן כדאי לספר לו,
כי גם כמר היה לנו בבית הסהר. ופעם אחת ראו עיני
גם הגמון בכבודו ובעצמו. איש כהן כזה
שהבריות מכנים אותו בשם הוד מעלת כהנתו. הוא
בא ממרסליה. זהו מין כהן עליון שכמרים רבים
כפופים לו. יסלח נא, אינני מבאר לנכון. אבל איש
כמוני אין לו הבנה רבה בענינים כאלה! – הוא
התפלל בצבור באמצע בניו, שם הכינו מזבח.



אנחנו היינו מסדרים בצורה של שלש-צלעות,
למולנו התותחים עם הפתילה המבערת. לא ראינו
היטב, כי עמדנו יותר מדי מרחוק. ואיש מאתנו אף
לא הבין מה שזה דבר."

בשעה שהאורח היה מדבר התרומם
ההגמון ממקומו וסגר את הדלת שהיתה פתוחה כל
הזמן.

ברגע זה נכנסה גם מרת מגלואר ובידה כלי השלחן הנוספים.
“קרוב לאח, עד כמה שאפשר!” צוה
ההגמון. ובפנותו אל אורחו: “בלילות נושבת רוח
קרה מן האלפים. קר לך בודאי, מר ולי’ן?”
מדי פעם בפעם, כשההגמון הוציא מפיו
בקול נעים את מלת הנמוס “מר”, היה אור משתפך על
פניו של האמלל. צלצול המלה הזאת יש לו קסם
מיחד לגבי אסיר, והדבר דומה לכוס מים
שמגישים לאיש מתעלף בצמא.

“המנורה איננה דולקת כהגן,” העיר פתאם ההגמון.
מרת מגלואר הבינה את הרמז, הביאה מחדר
המשכב של הוד כהנתו את שתי מנורות הכסף
והעמידה אותן על השלחן.

“אדוני הכהן,” אמר האורח, “הוא איש טוב
באמת, אינני מאוס בעיניו. הוא מדליק לכבודי את
הנרות היפים, אבל אני הלא הגדתי לו בפרוש
מאין אני בא ואיזה בן-אדם עלוב אנכי.”

ההגמון, שישב סמוך אצלו, נגע בלאט
על ידו. "רשאי היית להעלים ממני את דבר מוצאך.
הבית הזה איננו קנין שלי, הוא שיך לכנסיה.



הרוצה להכנס הנה לא לשמו הוא נשאל, כי אם
לצערו. אם תכפו עליך יסורים, אם רעב וצמא אתה,
הנך אורח רצוי. ואל תתן לי תודה, אל תגיד כי
אספתי אותך אל ביתי. לשום איש אין תפיסת מקום
בבית הזה, חוץ מאלה המבקשים מקום מקלט. אני
אומר לך, אתה, איש עובר דרך, יש לך זכות לחסות
בבית הזה יותר מאשר אנכי. יש לך חלק בכל מה
שאתה רואה כאן. איזה צרך יש לי בשמך? מלבד זה
הרי שמך היה ידוע לי לפני שהגדת לי."

“האמנם? אדוני ידע את שמי אשר יקראו לי?”

“כן, אני קורא לך אחי.”

“ישמע נא, אדוני הכהן”, קרא האורח,



“רעב הייתי עד מאד בהכנסי הנה, אבל הוא איש טוב
כל כך – איננו יודע מה סבת הדבר, אך חדלתי
להרגיש את רעבוני.”

ההגמון הסתכל בו ושאל:

“הרבה רעות עברו עליך בודאי?”

“די והותר! החלצה האדמה, כדור הרובה
ברגל, לוח עץ למשכב, חם, קר, עבודת פרך, חביטות
המקל, שלשלאות כפולות בגלל עברה שאין בה
ממש, תא של יחיד בגלל עזות פנים כל שהיא. אין
מסירים את השלשלאות גם בזמן שאתה נופל חולה
למשכב. לכלבים, גם לכלבים טוב יותר. במשך
תשע-עשרה שנה. בן ארבעים ושש שנים אנכי
היום, ולבסוף אותה תעודת הדרך הצהבה. כך הוא
הדבר.”

“אמנם כן, הנך בא מעמק הבכא. שמע את
אשר אגיד לך. בעולם הבא תגדל השמחה בגלל
הדמעות של חוטא אחד בעל תשובה יותר מאשר בגלל
מחלצות הטהר של מאה צדיקים. אם יצאת מכור
הענויים כשלבך נוטר לבריות כעס ושנאה,
ראוי אתה שינודו לך; אבל אם מחשבותיך הן לטובה,
לחסד ולשלום, אין איש טוב בקרבנו אשר ידמה
לך.”

בינתים הגישה מרת מגלואר את האכל.
מרק מבשל ממים, משמן, מלחם וממלח; מעט שומן,
חתיכת בשר כבש, תאנים, גבינה טריה וככר
גדולה של לחם שפון. חוץ מזה הוסיפה על דעת עצמה
בקבוק יין ישן.

למראה היין חלפה פתאם על פניו של
ההגמון אותה הבעה של נחת, הרגילה אצל אנשים
הנהנים לקים הכנסת אורחים. “נסב אל השלחן!”
הכריז בעליזות. הוא הזמין את הנדח לשבת על יד
ימינו, כפי שהיה נוהג לגבי כל אורח ואורח,
והעלמה בפטיסטין ישבה במנוחה על יד שמאלו,
וכל סמן של מבוכה לא נראה על פניה.

אז קרא ההגמון את ברכת השלחן וחלק,
כפי המנהג, בעצם ידו את המרק למסבים. האורח
התנפל בתאוה רבה על צלחתו.

פתאם העיר ההגמון: “דומני, שחסר דבר-מה על השלחן.”
באמת שמה מרת מגלואר על שלחן האכל
רק סדרים של כלים נחוצים ביותר. אבל בשעה
שאורח היה סועד אצל ההגמון היה דבר מקבל, כי
ישימו על השלחן לשם הדור את כל ששת הסדרים
של כלי הכסף. בבית זה, אשר העניות נחשבה בו
לדבר שבצדקה, היה נעים לראות גאוה תמימה זו,
המתפארת בחפצי מותרות רגילים.

מרת מגלואר הבינה את הכונה המרמזת
בדבריו של ההגמון ויצאה חרש מן החדר. כעבר רגע
הבריקו לתפארת על מפת השלחן גם שלשת הסדרים
הנותרים של כלי הכסף.











ד





במשך הסעדה נגע ההגמון בדברים
בענין העתיד של ולי’ן. נתחור לו, כי הלז הולך
לפונטרליה על פי תעודת דרך של אנס. ההגמון
ספר בלב גלוי דברים מקורות חייו.
“הנך הולך לחבל ארץ מברכת. בזמן
המהפכה הגיעה משפחתי לידי דלדול, ואני
נמלטתי אז בראשונה לפרנש-קונטה, במקום
שפרנסתי את עצמי מיגיע כפי. קבלתי עלי את
גורלי מרצון ואף מצאתי עבודה. במקומות הללו יש
בררה בידי כל אדם. שם מצויות טחנות לניר, בתים
לעבוד עורות, בתי משרפות ליין שרוף, בתי-בד,
בתי חרשת לשעונים, פבריקאות לכלי נחשת וכלי
פלדה, לכל הפחות עשרים בית יציקה לברזל, מהם
ארבעה גדולים מאד, אלה שבלוד, שטיליון, אודינקו
ובר.”

אחותו נכנסה בדברים:
“הלא יש לנו קרובים במקומות האלה, כן
למשל האדון דה-לוסנה, הקצין בצבא שומרי
הסף.”

"נכון מאד, אבל כל זה שיך לזמן אשר
לפני המהפכה. בשנת 1793 לא היה כל ערך לקרובים,
כל אדם היה מכרח להשען על עצמו ועל כח ידיו.
אני התפרנסתי מיגיע כפי. בסביבות פונטרליה,
המקום שאתה הולך שמה עכשו, מר ולי’ן, אתה
מוצא בתי חרשת, כגון בתי מלאכה למעשה חלב,
המתנהלים בנחת, כמו בימי אבות אבותינו.
אחרי כן באר ההגמון לאורחו את סדריהם
של בתי המלאכה האלה לגבינה, הגיד לו מה שם
העבודה וענין המכירה. בזה נתכון ההגמון לתאר
לפני אורחו את העתיד בצבעים יותר משמחים, לא
כפי שהעתיד הזה היה עלול להתיצב לנגד עיניו
אחרי ימי חפשו הראשונים. והדבר הזה הצליח ביד
ההגמון עד מהרה. על הזר ירדה רוח טובה, והוא
השכיל בודאי להבין, כי ההגמון רצה לרמז לו
באיזה אפן יוכל ליצר לעצמו מעמד בחיים על ידי
עבודה. אבל מיד לאחר גמר סעדה התחילו התלאות
אשר עברו על האיש לתת את אותותיהן, והוא ישב בלי
הראות כמעט כל סמן של התעוררות.

רק הבחין ההגמון בדבר, מיד קרא את ברכת ההודיה ופנה אחרי כך לולי’ן:

“אתה נכסף בודאי אל מטתך.”
שתי הנשים הבינו על נקלה את הרמיזה,
נקו חיש מהר את השלחן ופרשו לחדריהן אשר
בקומה העליונה.





ה





אחרי שנפרד ההגמון מעם אחותו
בברכת לילה, לקח מעל השלחן את אחת המנורות,
הושיט את השניה לאורח, ואמר:
“עכשו, מר ולי’ן, אביא אותך לחדרך.”
סדר כזה היה לחדרים: כדי להגיע לחדר
התפלה ולקבה היו מכרחים לעבר דרך חדר
המשכב של ההגמון.

מדי עברם דרך החדר הזה נראתה להם
מרת מגלואר, כשהיא עומדת להכניס את כלי הכסף
לתוך ארון הקיר אשר מעל למראשותי המשכב של



ההגמון. זה היה טפולה האחרון בערב, לפני לכתה
לישן.

“שנה טובה,” קרא ההגמון, “מחר בבקר לפני צאתך עוד תקבל כוס חלב טרי.”

“תודה, אדוני הכמר,” ענה האורח.
מלות השלום האלה רק יצאו מפיו,
והנה תקפה אותו פתאם הרגשה מוזרה. ההיה בזה
מעין אזהרה, או מעין איום? ההסית אותו יצר-לב, שלא
היה ברור לו לעצמו? הוא הפנה את עצמו לפתע פתאם,
שלב את ידיו, הסתכל בעיני זעם באיש השב, אשר
נתן לו מקלט, וקרא בקול זועף:

“הנה כן, הוא הקציע לי באמת חדר סמוך כל כך לחדר משכבו?”

הוא עצר בדבריו, מגרונו נתגלגל קול
צחוק גדול, שהיה בו משום אימה, והוסיף
לדבר:

“האם התישב אדוני היטב בדעתו? כיצד הוא יודע, כי אינני שודד ורוצח?”

ההגמון השיב:
“כל זה הוא בידי שמים.”
ובאמרו כזאת כונן שתי אצבעות של
ידו הימנית למעלה, ומדי הניעו את שפתיו, כלוחש
תפלה או כמדבר אל נפשו, ברך את האורח, אשר
לא הוריד את ראשו לברכה. אחר כך פנה והלך אל
חדרו, בלי להפנות את עצמו ובלי להביט
אחורנית.

בזמן שנמצא דיר בקבה, היו עושים
מחיצה למזבח על ידי וילון גדול, שהיה עובר על
פני כל חדר המשכב. לפני וילון זה כרע עכשו
ההגמון על ברכיו והתפלל תפלה קצרה.
אחרי התפלה התהלך ההגמון הנה
והנה בגן, והיה נתון כלו להסתכל בתפארת
הרוממה לאין חקר, זו אשר בורא העולם יעביר
בלילות לפני האנשים אשר לא יתנו שנה
לעיניהם.

מה שנוגע לאורח, הנה היה זה עיף
ויגע כל כך, שלא השתמש אפילו בסדין החדש
והנקי. הוא כבה את האור בנשיבה מן האף, כדרך
האסירים, צנח על המטה כשהוא לבוש כל בגדיו
ושקע מיד בתרדמה עמקה.

שעת חצות צלצלה בזמן שיצא ההגמון מן הגן ונכנס אל חדר משכבו.





ו





כחצות הלילה הקיץ י’ן ולי’ן משנתו.
י’ן ולי’ן נולד במשפחת אכרים במחוז
לה ברי. בילדותו לא למד לקרא בספר. בהגיעו
לגיל הבגרות התעסק בפברול במלאכה של זומר
עצים. שם אמו היה י’נה מטיה, ולאביו קראו בשם
י’ון ולי’ן או ולי’ן.



י’ן ולי’ן היה רגיל לשגות בהרהורים,
כדרך כל האנשים שמטבעם הם נתונים לרגשות
אהבה, ולמרות זה לא נטה לעצבות, אם כי בדרך כלל
היה במקצת רפה וחסר תנועה. עוד בהיותו ילד מתו
עליו הוריו. ממשפחתו נשארה רק אחות אחת, גדולה
ממנו בשנים, אשה אלמנה ואם לשבעה ילדים.
אחות זו גדלה את י’ן ולי’ן וכלכלה אותו כל הימים
אשר בעלה היה חי. אבל האיש מת בהיות גדול
הילדים בן שמונה והקטן ביניהם בן שנה אחת.
עכשו נעשה י’ן ולי’ן, שהגיע לשנת העשרים
וחמש, לאבי המשפחה, והיה מכלכל את אחותו. הוא
ראה לעצמו חובה זו כדבר מובן מאליו, והיה בא
אפילו לידי כעס בזמן שהיו משבחים אותו על טוב
לבו. ככה עברו עליו שנות נעוריו בעבודה קשה
ששכרה מועט. בחברת “ידידה טובה” לא ראו אותו
מעולם.




עמ 53.png



בעבודת זומר עצים הרויח שמונה-עשר סו
ליום; במרוצת הזמן עבד גם עבודות אחרות, היה
קוצר, עוזר, רועה, משרת. הוא לא חשך עמל מנפשו,
ואחותו אף היא עבדה כפי כחה – אבל לא דבר קל הוא
לגדל שבעה ילדים. המשפחה האמללה הלכה
ונדלדלה מיום ליום. והנה ארע הדבר, כי חרף
קשה ירד לעולם וי’ן ולי’ן היה שרוי בלי עבודה.
למשפחה לא היה לחם, לא היה ממש לחם לאכל.
ובבית שבעה ילדים!

באחד הערבים התכונן האופה אשר
ברחבת בית התפלה, מובר איזבו, לעלות על משכב
הלילה, והנה שמע פתאם קול רעש חזק אשר בא
מעבר חלון הראוה שלחנותו, הסרוג בשכבה של
ברזל. הוא הגיע למקום המעשה תוך כדי לראות יד
של בן אדם מושטה דרך הפרצה אשר בשבכה
ובלוח הזכוכית ומוציאה החוצה ככר לחם. איזבו
השתער מיד החוצה, רדף אחרי הגנב אשר נשא את
רגליו לנוס, וגם עלה בידו להשיג אותו. את ככר
הלחם השליך האיש מידו, אבל זרועו היתה עוד
מגאלת בדם. זה היה י’ן ולי’ן.



המקרה ארע בשנת 1795. י’ן ולי’ן עמד
למשפט על עון גנבת לילה בצרוף עשית פרצה
בבית מושב אנשים. ברשותו נמצא רובה שידע
להשתמש בו באפן מצין, כי היה רגיל לצוד ציד
בגנבה, והדבר הזה גרם לו רעה רבה. אלה הצדים
ציד באסור בדין הוא שיהיו חשודים בעיני
הבריות. גונב הציד, כמו מעביר המכס, הוא איש
עמיתו של השודד.









בכל זאת מפרידה תהום עמקה בין כל
אלה גם יחד ובין הרוצח אשר בערים. גונב הציד
מתלונן ביער. מעביר המכס נמצא בין ההרים או על
פני הים. אולם בערים, במקום שמצויות מדות
משחתות, עלול האדם לשאף לדם רעהו; בהרים, על



פני הים וביער הוא עלול להיות סר ומתבודד, אבל
אינו מאבד לגמרי את צלם אלהים.

י’ן ולי’ן יצא חיב בדינו. לפי פרוש
המלים בספר החקים אי אפשר היה למצא לו צד של
זכות. י’ן ולי’ן נדון לחמש שנים עבודת פרך.
ביום 22 לחדש אפריל שנת 1796 הכריזו
בפריס על דבר הנצחון אשר נצח ליד מונטנוט ראש
הגנרלים, זה אשר נקרא עוד אז בשם בואנו-פרטה;
באותו יום עצמו התקשרה בבית הסהר ביסטר
שלשלת גדולה של אסירים היוצאים לעבודת פרך,
ולתוכה הכניסו גם את י’ן ולי’ן. הוא ישב על הארץ
ככל יתר האסירים. דומה היה, כי הוא איננו יודע
ברור את אשר נעשה לו; הוא רק הרגיש, כי הדבר
נורא ואים. יכל היות, כי בין מחשבותיו העמומות,
שהסתובבו במחו הנבער והדל, היתה מחשבה אחת
צלולה ביותר, לאמר, כי מדת האכזריות, אשר בה
מדדו לו, עוברת כל גבול. בזמן שעל ידי הכאות
חזקות של פטיש הכניסו לו על ערפו את היתד לתוך
שלשלת הברזל, בכה בכי רב כל כך שלא נשמע
קול דבריו, ורק מזמן לזמן היה מוציא מפיו
דבורים מקטעים: “הייתי זומר עצים בפברול.
דאגתי ללחם בשביל שבעה ילדים.”

הוא נשלח לטולון, ואחרי נסיעה של
עשרים ושבעה ימים הגיע לשם כשהוא מובל בקרון
ושלשלת הברזל על צוארו. פה הלבישו אותו את
החלצה האדמה, וכל חייו הקודמים, וגם שמו אשר
נקרא בו לפנים, נמחו ויהיו כלא היו: הוא חדל
להיות י’ן ולי’ן ויהי למספר 24,601.
ארבע פעמים נסה י’ן ולי’ן לברח; וכל
פעם נתפס לאחרי ימים מועטים. על עון נסיונות
הבריחה האלה נדון לארבע-עשרה שנה נוספות של
עבודת פרך. בחדש אוקטבר שנת 1815 הוציאו אותו
מבית הסהר, במקום שם נכלא בשנת 1796 על עון אשר
פוצץ זגוגית חלון ועל ככר לחם אשר גנב.

י’ן ולי’ן עבר את סף בית הסהר כשהוא
בוכה בכי רב ולבבו מלא יאוש; בצאתו משם נהפך
להיות איש קשה ונזעם.

מה התחולל במשך הימים האלה בנפשו?





ז





י’ן ולי’ן לא רכש לו השכלה; אבל הוא גם
לא נמנה בין פתאים. הוא חונן מטבעו באור התבונה.
על ידי האסון הלך האור הזה הלך וחזק. המכות
במקל החובלים, האזקים, הענויים של תא האסירים,
עמל לא-אנוש, היצוע הקשה בלילות – כל אלה
הכריחו אותו לפשפש במעשיו ולחשב
מחשבות.

אחרי חקירה ודרישה יצא לו, כי איננו
כלל איש חף מפשע אשר גלגלו עליו ענש על
לא-דבר. הוא הודה בפני עצמו, כי הגדיש את הסאה,
כי עשה מעשה אשר לא יעשה. יכל היות, כי לא היו
קופצים יד מתת לו את ככר הלחם, אלו היה מבקש
את זה כנדבה. היה יכל לחכות עד שיתנו לו את זה
כמתת-יד, או עד שישתכר ביגיע כפיו. מה
שאומרים, כי אין הרעב יכל לחכות, גם זה אינו נמוק
מספיק. כי רק לעתים רחוקות ימות הרעב ברעבונו.
על כן היה עליו להזדין בסבלנות, מה שהיה נכון
ביותר גם מצד טובת הילדים. הוא עשה מעשה שטות
בהתקוממו לבריות ובתתו לדמיון כוזב להשלות
אותו, כי הוא עלול להושע על ידי גנבה.

עם זה הוסיף לשאל את עצמו, אם הוא לבדו
אשם באסון אשר בא עליו. אם אין כל תמיהה בדבר
כי לאיש עובד כמוהו היה מחסור בעבודה, כי לאיש
חרוץ כמוהו היה מחסור בלחם. ועוד שאלה נוספת. אם
לאחר המעשה, כשהוא נכשל בעברה והודה על
עונו, לא נענש בענש חמור יותר מדי? האם החק לא
הגדיש את הסאה מצד הענש, כשם שהוא מצדו
הגדיל לעשות מעשה פשע? האם הענש הקשה יותר
מדי לא בטל את החטא ולא שנה את יחס הצדדים,
לאמר, כי הכח אשר חרץ את המשפט נהיה עכשו
כעובר עברה, וזה אשר חטא ואשר נחרץ עליו
המשפט הפך להיות העשוק והנושא פעלה? האם
סוף סוף לא הפך הענש, כשיוסיפו עליו את תוספת
הענשין בגלל הנסיונות לבריחה, להיות כעין
התנפלות מצד החזק על החלש. האם אין לראות בזה
מעשה פשע אשר ארך תשע-עשרה שנה? אחרי שעין
בשאלות האלה ואחרי אשר נתן עליהן תשובה, חרץ
את משפטו על החברה. לפי פסק דינו יצא, כי
החברה אשמה בזה, שהוא נהפך לה לאויב. הוא הטיל
עליה את האחריות לגורלו הרע ודבר לעצמו, כי הוא
אולי לא יפקפק מלדרש ממנה באחד הימים דין
וחשבון. הוא הכריז בקרב נפשו, כי אין שווי
משקל בין ההפסד אשר גרם הוא ובין ההפסד אשר
גרמו לו אחרים. לבסוף יצא לו סך-הכל, כי הוא
אמנם היה ראוי לענש, אלא שגרמו לו עוות
הדין.

י’ן ולי’ן התמרמר.
החברה גרמה לו רק רעות. היא הפנתה אליו
את פניה רק למען הביע את קצפה, רק למען שפך
עליו את אשר נקרא בפיה בשם “משפט צדק”.
במלחמת אסון זו היתה לו יכלת להשתמש רק
בנשק האיבה בלבד. הוא החליט, כי בזמן שבתו
בבית האסורים יחדד את הנשק הזה עד כמה
שאפשר ובצאתו יקחנו אתו אל העולם.

בטולון היה קים בית-ספר, שנמצא
ברשות הנזירים מפיצי ההשכלה, ושם היו מקנים
לאסירים, שהביעו את חפצם ללמד, ידיעות ראשונות
בלמודים. י’ן ולי’ן ישב על ספסל הלמודים,
ובהיותו בגיל של ארבעים שנה למד קריאה וכתיבה
וחשבון. היתה לו הרגשה, כי ככל אשר יגביר את
שכלו כן יגביר גם את איבתו.

רק חבל היה שי’ן ולי’ן תבע למשפט לא
את החברה בלבד, זו שהמיטה עליו את אסונו; הוא תבע
למשפט וחיב גם את ההשגחה העליונה. זו אשר
ידה יצרה את החברה.

וכך, במשך תשע-עשרה השנה של
עבדות ויסורים, צעד י’ן ולי’ן על דרך ההכרה גם
לפנים וגם לאחור. מן העבר האחד בקע האור אל נפשו,
מן העבר השני חדרה אל נפשו האפלה.

י’ן ולי’ן היה מטבעו אדם לא רע. הוא היה
עוד טוב בבואו אל בית האסורים. פה הוציא גזר דין
לחובה לא רק על החברה, כי אם גם ההשגחה
העליונה, והוא הרגיש, כי אין אלהים בקרבו.
היתאר הדבר, כי טבעו של אדם ישתנה שנוי
גמור, עד היסוד בו? היתכן הדבר, כי האדם, אשר
הנהו מעשה ידיו של אלהים, והנהו טוב מטבע
בריתו, יהיה עלול להעשות יצור משחת על ידי
פעלתם של בני אדם אחרים? היש נפש אדם אשר לא
יהבהב בה זיק אחרון, האם לא הבהב גם בנפשו של
י’ן ולי’ן זיק כזה, חלק בלתי נפסד מרוח אלהים,
אשר אין בכח הרע לכבות אותו עד תמו?

רוחו של י’ן ולי’ן התהלך בחשכה,
וחשך זה כסה בצעיף גם את אסונו וגם את שנאתו.
רק מזמן לזמן, בהתעורר לפתע פתאם בקרבו
הקצף בכל עזו או מדי התרגש עליו מבחוץ אסון
חדש, היה אור מתלקח בנפשו, והוא היה רואה את כל
המוראות של הדרך האימה אשר נגזר עליו ללכת
בה על אדמות.

ובכבות האור היה ליל אפלה עוטף אותו שוב, והוא חדל להכיר את מצבו.

סגלה מיחדת יש להם לענשין האכזרים,
אלה שהנענש הוא לגביהם בבחינת בהמה, כי הם
עושים את האדם קהה ומטמטם, הופכים אותו לסכל
ולפרא אדם, ויש גם שהוא נעשה על ידם לחיה
טורפת. ראיה לדבר משמשים ארבעת הנסיונות
לבריחה שעשה י’ן ולי’ן.

בכח הגוף עלה על כל חבריו לאסון. הוא
היה מסגל להרים משא כבד עד מאד, ומבחינה זו
היה שקול כנגד ארבעה אנשים אחרים. עוד יותר
גדולה והרבה יותר חשובה בשבילו היתה זריזות
הגוף שלו. כמשחק היה לו הדבר לטפס על פני קיר
זקוף ולמצא משען לרגליו במקום שאחרים היו רואים
רק גבשושית שאין בה ממש. הוא עשה מעשה
והצליח לטפס בקרן זוית של בית עד לקומה
השלישית, על ידי זה שהביא את שרירי הגב
והברכים לידי מתיחה והשעין את עקביו ואת
ארכובות הזרועות בתוך שקערורות לא עמקות אשר
באבן. ככה עלה בידו פעמים אחדות להגיע עד לגג
של בית הסהר.

הוא היה ממעט בדבור, וצחוק נשמע מפיו
לעתים רחוקות. רק התרגשות יוצאת מן הכלל יכלה
להביא אותו לידי צחוק; אבל במקרה כזה היו מדמים
לשמע בת-קול של צחוק שדים מעורר זועה. בזמן
רגיל היה מראהו כמראה אדם הרואה בדמיונו חזות
אימה.

וכך היה הדבר באמת.

מזמן לזמן היה מפסיק לפתע פתאם
באמצע העבודה והיה שוקע בהרהורים. שכלו
התקומם בקרבו, זה שכלו אשר במרוצת הימים
הגיע לידי בגרות וגם נתמעט מבחינת הבהירות. כל
אשר נתרגש עליו נראה לו כמעשה תעתועים, מה
שנמצא מסביבו נראה לו כבלתי אפשרי. הוא חשב
בלבבו: “כל זה אינו אלא חלום.” הוא הסתכל מקרוב
בדמות השומר שנראה לו כעין עצם מרפרף – ופתאם
נתכו עליו מכות מיד ה“עצם” המרפרף הזה.

הטבע הגלוי לעינים כמעט שלא היה
קים בשבילו. הוא לא הכיר את אור השמש ואת ימי
הקיץ ואף לא ידע את השמים הזרועים כוכבים.
נפשו נשאה במקום לא-כאן, בין יום ובין לילה –
מסביבו היו רק דמדומים. על החלטותיו עברו בזו
אחר זו שלש תקופות: מחשבה, רצון, עקשנות.
הנמוקים שלו היו קצף, מרירות, התקוממות לכל
החברה האנושית, לרבות גם הטובים, החפים מפשע
והישרים – אם ישנם כאלה במציאות. ראשית
ואחרית לכל מחשבה היתה אצלו השנאה לחק
שנעשה בידי בני אדם; השנאה הזאת, אם לא
יתרחש דבר המעכב בעדה, סופה לקבל צורה של
שנאה כלפי בני אדם בכלל, וסוף סוף היא עלולה
לשפך את זעמה על כל אשר נשמה חיה
באפו.

נכון היה רשום בתעודת הדרך שלו: אדם מסכן מאד.
אבל במשך תשע-עשרה שנה תמימות לא
נחשב י’ן ולי’ן בעולם לבן אדם ולא נהגו בו
משפט אדם.





ח





כשהגיעה שעתו של י’ן ולי’ן לצאת
מבית האסורים, כשקלטה אזנו את המלים המוזרות:
“חפשי אתה לנפשך!” הרעידה את לבו הרגשת אשר
אשר לא תתאר במלים, ונדמה היה לו כי סוף סוף
חדרה לתוך נפשו קרן אורה מעוררת לחיים. אבל קרן
האור החוירה כעבר זמן מועט. הרעיון בדבר החפש
הרנין את לבו, דומה היה לו כי חיים חדשים
מתרחשים לבוא. אבל הוא הבחין קל מהרה מה טיבו של
החפש הזה אשר תלוה אליו תעודת דרך
צהבה.

את הידיעות הראשונות קבל עוד בבית
הסהר. לפי חשבונותיו הגיע כסף החסכון שלו
לסכום של מאה ושבעים פרנק. הוא שכח אמנם להפחית
את ימי השבתות והחגים, והפרש זה הצטרף לסכום
של עשרים וארבעה פרנקים בערך. אולם בכל אפן
הכניסו לו בחשבון עוד כמה נכיונות אחרים,
ולסוף קבל במזמנים רק מאה ותשעה פרנקים
וחמשה-עשר סו.

הוא לא תפש את החשבון הזה והיה סובר
כי עשו לו עול, או, אם לדבר בלי עקיפין, כי סובבו
אותו ברמיה.

באותו יום שיצא מבית האסורים נזדמן
לו לפגש בגרס קבוצה של פועלים, שפרקו ליד בית
מרזח חבילות של סחורה. אף אותו צרפו לעבודה. נותן
העבודה היה מרצה בפועל העושה יותר מאחרים, אבל
בדיקה של שוטרים, שנעשתה שם במרוצת היום
קבעה את העבדה, כי י’ן ולי’ן הוא אסיר משחרר.
במקום שלשים סו, כפי שקבלו יתר הפועלים,
שלמו לו רק חמשה-עשר. כשהרים קול מחאה, קבל
תשובה:

“לאחד שכמותך די גם בחמשה-עשר.”

גם במקרה הזה רשאי היה י’ן ולי’ן
לראות את עצמו מרמה. אותה ככר הלחם, שהוא לקח
בגנבה בשביל ילדים רעבים, היה מחירה פחות
מחמשה-עשר סו.





ט





כשהשמיע השעון אשר על מגדל בית
הכנסיה את השעה השניה, הקיץ י’ן משנתו. הוא
התעורר מפני שהמטה היתה טובה ביותר. שנתו
ארכה קצת יותר מארבע שעות. הוא לא הרגיש יותר
בעיפות הגוף. טבעו לא היה בכך לתת הרבה זמן
לתנומות. הוא פקח את עיניו והפנה את מבטיו הנה
והנה בתוך האפלה אשר מסביב, אחרי כן עצם שוב
את העינים כדי להרדם שוב. אבל הדבר לא עלה
בידו, והוא בא לידי הרהורים.

הוא נמצא במצב רוח של אדם שלבו
פנוי רק למחשבות נבוכות. מחו מלא המיה מטרפת.
אבל בין המון הרעיונות שהעסיקו את רוחו



הנרגשת, היה רעיון אחד שב בתמידות ותופס מקום
בראש. זה היה זכרון-דבר על אדות ששת סדרים של
כלי שלחן עשויים כסף וכף כסף גדולה, כל הכלים
שהביאה מרת מגלואר אל השלחן.

כלי הכסף האלה הפריעו כל הזמן את
מנוחתו. הם נמצאו בקרוב מקום סמוך על ידו. אותו
רגע שהוא עבר דרך החדר הסמוך, הכניסה אותם
המשרתת הזקנה לתוך הארון אשר בקיר, מעל
למראשותי המטה. הוא צין לעצמו בדיוק את מקומו
של הארון הזה. מימין, מצד חדר האכל. כסף מקשה,
עתיק. אפשר לקבל בעד זה מאתים פרנק, לכל
הפחות.

כשעה שלמה הסתובבו רעיונותיו כה
וכה, משום שטרח קצת להטיל מרות ביצר הרע.
כשהשמיע השעון את השעה השלישית פקח שוב
את עיניו, התנער, גשש למצא את הילקוט, שהניח
אותו בפנת הקבה, ונשאר שוהה בישיבה על גב
המטה.

הוא לא יכל להפטר מן הרעיון המביש.
יתכן, כי היה נשאר ללא תנועה על
מקומו עד אור הבקר, לולא השעון שהשמיע קול
צלצול. הוא כאלו דמה לשמע קול מצוה:
“לפנים!”

הוא קם, נתעכב עוד רגע אחד והיה
כמקשיב. בבית שלטה דממה גמורה. עכשו התקרב
בצעדים מדודים אל החלון ובדק אותו בעינים
בוחנות. החלון, הפונה אל הגן, לא היה מסיג והיה
סגור על נקלה רק על כף המנעול בלבד, כנהוג
במקומות ההם. הוא פתח את החלון ותוך כדי רגע
סגר אותו שוב, מפני שזרם רוח קר חדר פתאם לתוך
החדר.

אחרי הבדיקה עקר את עצמו ממקומו אגב
החלטה, שב בחזרה אל הקבה, חפש כה וכה בתוך
הילקוט, הוציא משם איזה חפץ והניחו על המטה,
הכניס את נעליו לתוך אחד מכיסי בגדו, סגר שוב את
הילקוט והעמיס אותו על שכמו, חבש לראשו את
מצנפתו בהורידו את מצחתה על עיניו, נגש
כמגשש אל הפנה ששם היה מעמד מטהו, לקחו
משם והעמיד אותו ליד החלון, אחר כך נגש שוב אל
המטה ולקח בידו בתנועה של החלטה את החפץ
שהניח שם מקדם. מראה החפץ היה כמטיל ברזל לא
גדול, שבקצהו האחד הוא הולך וצר כדמות
חנית.

בחשך קשה היה לנחש את אפן השמוש
של מטיל הברזל. לאור היום אפשר היה להכיר, כי
זהו אחד מכלי המלאכה שמשתמשים בהם הכורים
בהרים. הקצה הצר משמש כעין מקדח שמכניסים
אותו לבין הסלעים ומפוררים על ידו את האבן.
בעבודה מסוג זה מטפלים גם האסירים שבטולון.
הדלת המוליכה אל חדר המשכב של ההגמון היתה
הפתוחה כמעט. מירל לא סגר אותה.
י’ן ולי’ן שם את פעמיו לעבר הדלת.





י





י’ן ולי’ן הטה אזן לשמע. אין קול ואין קשב.
הוא לחץ על הדלת.

בקצה האצבע, לאט לאט, חרש ובזהירות כמו חתול.
הדלת התנועעה על ידי הלחץ, ונסוגה בלי רעש לאחור.
בפתח היה די מקום לעבר, אבל מעבר לדלת עמד שלחן קטן וגדר את הדרך.

י’ן ולי’ן ראה היטב את הקשי שבדבר. נחוץ היה בכל אפן להרחיב את מקום הכניסה.
הוא לא פקפק הרבה ולחץ עוד פעם על
הדלת, ביתר כח מאשר בראשונה. אבל אחד מצירי
הדלת, בלתי משוח בשמן, השמיע הפעם קול
חריקה.

י’ן ולי’ן נבהל. קול השאון הרעים על
אזנו ברעש גדול ונורא, כקול השופר אשר ליום
הדין האחרון.

הוא נשאר תקוע במקומו כשהוא רועד
מפחד. הדם הלם ברקותיו. מדוע לא הרעיד הרעש
האים את כל הבית עד היסוד בו? אנשים ימהרו
לעזרה – אנשי הבלשת – הוא ראה את עצמו איש
אובד.

עברו רגעים אחדים והדממה שלטה כמקדם. הדלת נפתחה יותר לרוחה.

הסכנה הראשונה חלפה, אבל כל קרביו
עוד המו. בכל זאת לא שב על עקבותיו. הוא החליט להביא
את הענין לידי גמר. הוא צעד צעד אחד לפנים ונמצא
עומד בחדר השני.

ועל סף חייו החדשים עבר י’ן ולי’ן את
העברה הראשונה, גנב שארית אחרונה של כלי כסף
מאת איש מטיבו טהור הנפש וצלול הדעת. עצם
המעשה לא היה בו שום קשי, כיון שהארון לא היה
סגור על מסגר.

ההגמון לא הקיץ משנתו. בשעה שעבר
י’ן ולי’ן על ידו היה אור ירח שפוך על פניו, כעין
הזהר אשר על פני צדיקים. הגנב יצא מחדר
ההגמון, פתח בחדרו הוא בחזקה את החלון, תפס את
מטהו, קפץ מעל למסעד החלון, הכניס את כלי הכסף
לתוך הילקוט, זרק הצדה את הסל, עבר את הגן
במרוצה, קפץ כנמר על פני חומת הגדר ונמלט על
נפשו.





יא





עם הנץ החמה, בשעה שההגמון התהלך
בגנו לשם טיול, נגשה אליו מרת מגלואר בחפזון
ופניה מביעים דכדוך נפש.

“הוד כהנתו, אולי יודע כבודו היכן הוא הסל עם כלי הכסף?”
“יודע אנכי,” אמר ההגמון.

“תהלה לאל ולכל קדושיו! לא ידעתי לאן זה נעלם.”
ההגמון מצא את הסל על פני אחת הערוגות, ועכשו מסר אותו לידי המשרתת.

“אבל היכן הם כלי הכסף?”
“ובכן, את כלי הכסף תחפשי? אף אני לא ידעתי היכן הם אלה.”
“אלי שבשמים, גנב נגנבו! האיש הזר גנב אותם!”
הזקנה הזריזה נחפזה במהירות הבזק
לחדר התפלה ולקבה, ותוך כדי רגע שבה ועמדה
ליד אדוניה.

“הוד כהנתו, האיש נעלם ואיננו! וכלי הכסף נגנבו.”
תוך כדי דבור נפל מבטה באחת
הפנות בגן, במקום שחסרה אבן בכרכב החומה של
הגדר.

“הנה כאן, יראה נא בעיניו! כאן קפץ
ועבר, לעבר רחוב קושפיליה! אבוי, מעשה תועבה
שכזה!”

ההגמון שהה עוד רגע אחד בשתיקה; אחרי
כן תלה את עיניו המביעות מחשבה בפניה של מרת
מגלואר, ואמר:

“וכי היו כלי הכסף קנין שלנו?”

מפיה של מרת מגלואר נעתקו מלים.
“מרת מגלואר, בכסף החזקתי בלי זכות,
אף זמן רב יותר מדי היה שמור בידי! הוא קנינם של
העניים. אורחנו הוא בלי ספק איש עני.”
“אלי שבשמים! הן לא למעני אני
דואגת ולא למען העלמה הנכבדה. לנו אין הבדל
בדבר. אולם הוד כהנתו! איך להתקין עכשו סעדה
בשביל הוד כהנתו?”

ההגמון הביט אליה בתמהון.
“וכי אין להשיג כלי שלחן עשויים בדיל?”
לא היו רגעים מועטים והוא היה מסב
לסעדת בקר אל אותו שלחן עצמו שישב אליו אמש
י’ן ולי’ן, ובשעה שאחותו ישבה בלי דבר דבר
ומרת מגלואר היתה כנוהמת, העיר הוא מתוך
נחת-רוח, כי אין לו צרך כלל לא בכף ולא במזלג,
ויהיו עשויים אפילו מעץ, כי גם בלי זה הוא יכל
להשרות את פתו בחלב.

“היתכן דבר שכזה!” נהמה מרת מגלואר,
בטפלה כה וכה בחדר. “לתת מקלט בבית לבר-נש
שכמותו! ותוך כדי ארבע אמות! לאשרנו הסתפק
בגנבה. נורא ואים! אין להעלות על הדעת מה שהיה
יכל להתרחש!”

אותו רגע היו ההגמון ואחותו מתכונים
לקום מעל השלחן, והנה נשמע קול דופק
בדלת.

“יבוא!” קרא ההגמון.
נפתחה הדלת וארבעה אנשים הופיעו על
הסף. שלשה מהם היו אנשי בלשת, והם אחזו את
הרביעי, את י’ן ולי’ן, בערפו. ביניהם היה גם שר
עשרה. הלז נגש קרוב יותר וברך את ההגמון
בנמוס צבאי.

“הוד כהנתו…” פתח האיש.



י’ן ולי’ן, שנראה נזעם ומדכא, השתאה מאד למשמע הדברים האלה:
“הוד כהנתו! ובכן, לא כמר הוא כלל!”

“שתוק!” גער בו אחד מן הבלשים.

בינתים קם ההגמון מעל מקומו ונגש אליהם במהירות האפשרית לאיש זקן כמוהו.
“הנה חזרת ובאת!” פנה אל י’ן ולי’ן
בדברים. “אני שמח לראותך. אבל שמע נא, ידידי,
הלא גם את המנורות נתתי לך במתנה. אף הן עשויות
כסף ומחירן לא פחות ממאתים פרנק. למה לא לקחת
גם את אלה, כשם שלקחת את כלי השלחן?”
י’ן ולי’ן פקח את עיניו לרוחה והסתכל
בהגמון הנכבד מתוך רגשות שאין לתאר
במלים.

“ובכן, הוד כהנתו, מה שהאיש אמר לנו
הם דברים כהויתם? הוא נקרה לנו על דרכנו.
מראהו היה כאדם שעבר עברה. עצרנו אותו ובדקנו
את חפציו. והנה נמצאו אצלו כלי הכסף
האלה.”

“והוא הגיד לך,” נכנס ההגמון בדברים,
“שכהן אחד זקן, שנתן לו מקלט לילה, נתן לו גם את
אלה במתנה? הדבר ברור. ואתה הבאת אותו הנה?
כן, כן! אולם טעות היתה מצדך.”

“ובכן אפשר לשחרר אותו?”

“בלי כל פקפוק!”

הבלשים הרפו מי’ן ולי’ן, והוא נסוג צעד אחד אחורנית.
“מתר לי באמת ללכת לדרכי?” אמר בקול חסר כל צלצול, כמדבר מתוך שנה.
“וכי טחו אזניך משמע? משמע שאתה יכל ללכת,” אשר אחד הבלשים.






עמ מ69.png







“ידידי,” התחיל שוב ההגמון, “הנה הן לפניך. בלכתך קח אתך גם את המנורות.”
הוא הסיר את המנורות מעל כרכב התנור
ומסר אותן לידי י’ן ולי’ן. אותה שעה הסתכלו בו
שתי הנשים ולא הביעו כל התנגדות לא על ידי
דבור ולא על ידי תנועה ולא על ידי מבט עין. רעד
הרחיף את כל עצמותיו של י’ן ולי’ן. הוא לקח בלי
דעת את המנורות ומבטיו תעו מסביב.
“ועכשו לך לדרכך בשלום!” קרא
ההגמון, “ועוד דבר. בשובך הנה תדע, כי אינך
מחיב להכנס דרך הגן. הדלת הפונה אל הרחוב
סגורה גם ביום וגם בלילה על כף המנעול
בלבד.”

ובפנותו אל הבלשים אמר אליהם:
“רבותי, עכשו מתר לכם ללכת.”
הבלשים נסתלקו מן הבית.

י’ן ולי’ן עמד במקומו, והיה דומה כאלו הוא קרוב להתעלף.
ההגמון נגש אליו ואמר לו בלחש:
“אל תשכח, אל תשכח כל ימי חייך מה
שהבטחת לי, כי בעזרת הכסף הזה תהיה לאדם
ישר.”

י’ן ולי’ן, שלא זכר כל דבר הבטחה
מצדו, לא ידע מה לענות. ההגמון דבר את דבריו
בהטעמה רבה. עכשו הוסיף לדבר מתוך התרוממות
נפש:

“אחי החביב, י’ן ולי’ן, מהיום הזה
והלאה אין לכח הרע שליטה עליך, והנך כפוף
לטוב. בזה קניתי לי את נפשך, הוצאתי אותה מידי
המחשבות הרעות וקדשתיה לפני אלהים.”









יב





י’ן ולי’ן יצא בחפזון מן העיר, כאלו
מהרו אחריו רודפים, והלך במרחב השדה, בדרכים
ובנתיבות אשר הזמין לרגליו המקרה, בלי להרגיש
כי הוא שב מדי רגע על עקבותיו. באפן זה נע ונד מן
הבקר ועד הצהרים, בלי להביא אכל אל פיו ובלי
להרגיש ברעב. הוא לא היה יודע לתת מענה אלו
נשאל להגיד, אם נגע הדבר עד לבו או גרם לו
עלבון. מזמן לזמן תקף אותו רגש של רך, אבל הוא
נלחם ברגש הזה מתוך קשי לב שנעשה אצלו
הרגל במשך תשע-עשרה שנה. פתאם נתרופפו
דעותיו, שהוא הקנה לעצמו מתוך האסון ומתוך
עוות הדין שנגרמה לו בחיים, נתרופף גם הרצון
התקיף והזועם שבחר לעשות את הרע.
עם שקיעת החמה, בשעה שגם צרורי
האבנים הקטנים האריכו את צלליהם, נמצא י’ן ולי’ן
יושב תחת אחד השיחים, בערבה שוממה ורחבת
ידים. באפק נראו רק הרי האלפים. מסביב לא נגלה
לעין אף מגדל של בית תפלה אחד.
אותה שעה, כשהוא ישב כאן והתקוטט
במחשבותיו הרעות, קלטה אזנו פתאם קול זמרה
עליזה.

לצד הדרך התקרב נער כבן עשר, אחד
מילידי סבויה שהלך בחברת המלוים הרגילים –
המרמוטה ותבת הזמרה. ההלך היה שיך לאותו סוג
הנערים העליזים וטובי המזג, הנודדים מארץ לארץ
כשהם לבושים בלויי סחבות.

הנער, בלי חדל לזמר, הפסיק מזמן
לזמן את מהלכו ושחק במשחק העצמות, כשהוא
משתמש לשם זה במטבעות כסף אחדות, שהיו
כנראה כל רכושו. בין המטבעות היתה גם אחת בת
שני פרנקים.

הקטן עצר מלכת ליד שיח העץ, בלי
להבחין בי’ן ולי’ן, והתחיל שוב זורק כלפי מעלה
את המטבעות, שעד עכשו היה קולט אותן בזריזות על
גב הצד האחורי של כף היד.

אבל הפעם נשמטה מידו המטבע בת
שני הפרנקים והלכה ונתגלגלה עד לאותו מקום
שישב שם י’ן ולי’ן. הלז כסה עליה בכף
רגלו.

בין כך והנער הוליך את עיניו אחרי המטבע וראה את מקום נפלה.

הוא התקרב אל המקום דרך הליכה ישרה, בלי להראות על פניו כל אותות תמהון.

בן-סבויה הקטן הביע בקשה מתוך
אמון טוב של ילדים, זה האמון הנובע כאחד גם
מתמימות וגם מזה שאין הילד מכיר בטבעם של
האנשים: “את המטבע שלי, בבקשה.”
“מה שמך?” שאל י’ן ולי’ן.

“ג’רוה הקטן.”

“שא את רגליך ולך!”

“ישיב לי את שני הפרנקים.”

י’ן ולי’ן הוריד את ראשו ולא ענה כלום.

הקטן התחיל שוב:

“שני הפרנקים שלי!”

י’ן ולי’ן לא הרים את עיניו.

“את שני הפרנקים שלי! את כספי! את כספי!” צעק הנער שוב.

דומה היה, כי י’ן ולי’ן איננו שומע כלל.

“אני רוצה לקבל את כספי!”

הקטן התחיל בוכה. י’ן ולי’ן הרים את
ראשו ולא מש בכל זאת ממקומו. עיניו היו דלוחות.
הוא התבונן בנער כמשתומם, שלח את ידו לתפס
את מטהו וצעק בקול אים: “מי זה?”

“אנכי!” ענה הנער. “אנכי, ג’רוה הקטן.
זה אני, זה אנכי! בבקשה, ישיב לי את שני
הפרנקים שלי! יסיר, בבקשה, את כף רגלו!”

עכשו נתמלא הקטן חמה והתחיל כמעט מאים:
“היסיר סוף סוף את כף רגלו? אחת, שתים! יסיר את כף הרגל!”

“מה הדבר!” הרים הפעם י’ן ולי’ן קול
צעקה והתרומם פתאם ממקומו. “עדין לא התרחקת
מכאן? התפנה לדרכך או לא?”

הנער הביט בו בפחד וכל יצורי גוו
רעדו. עוד רגע אחד שהה הנער כקופא על מקומו, אחר
כך נשא את רגליו וינס ככל אשר יכל מן
המקום.

שעות שלמות נשאר י’ן ולי’ן על מקומו
בלי הניד אבר. במשך כל היום לא בא אכל אל פיו;
היה קרוב לודאי, כי תקפה אותו קדחת. לפתע פתאם
עברה צמרמרת בכל גופו. הלילה, ליל אוקטבר, שלח
בו את קרתו.









הוא גחן להרים את מטהו, והבחין במטבע בת שני הפרנקים שהתנוצצה בחול.
למראה המטבע נתחלחל י’ן ולי’ן
כאלו הכהו זרם של חשמל. – “וכי מה זה?” רטן מבין
שניו ונסוג שלשה צעדים אחורנית, אבל מיד נצמד
אל מקומו ולא היה יכל להסיר את עיניו מן המקום
שכף רגלו עמדה שם מקדם, כאלו אותו חפץ,
שנצנץ שם באפלה, היתה עין שתלתה בו את
מבטה.

כעבר רגעים אחדים התנפל על מטבע
הכסף כאדם שאחזה אותו עוית, תפס את המטבע
אגב חטיפה, התרומם אחר כך בתנועה מהירה והתחיל
שולח מבטי אימה לכל ארבע רוחות הערבה, כאיל
נפחד המבקש מקום מפלט.

“אבוי!” נפלטה קריאה מפיו, והוא פנה
ללכת בצעדים מהירים לעבר המקום אשר שם נעלם
הנער הקטן. אחרי עברו כשלשים צעדים הפסיק את
מהלכו והתבונן מסביב, ושוב לא ראה כלום.

“ג’רוה הקטן, ג’רוה הקטן!” קרא עכשו י’ן ולי’ן בכל כח גרונו.

אבל כל מענה לא בא. קולו אבד ללא הד
בתוך המרחב הגדול והריק. והוא פנה שוב ללכת,
החיש את מהלכו דרך ריצה, נשאר מזמן לזמן עומד
על מקומו ושלח לתוך מרחב הישימון קול אים
המביע אימה: “ג’רוה הקטן! ג’רוה הקטן!”




עמ 74.png



לבסוף פגש בכמר אחד, שבא לקראתו ברכיבה. י’ן ולי’ן נגש אליו ושאל אותו:
“אדוני הכהן, אפשר נפגש לו נער
בדרך? נער קטן, הנושא אתו תבת זמרה, ומכירים
בו שהוא בן סבויה?”

“לא,” ענה הכהן.

“נער שקוראים לו בשם ג’רוה?”

“לא ראיתי שום איש. ואלה הבאים מסבויה הם רק עוברי דרך במקומותינו.”

ולי’ן הוציא מכיסו שני שטרות כסף,
בני חמשה פרנקים כל אחד, ומסר אותם לידי
הכהן.

“אדוני הכמר, יקח נא מידי את הכסף ויחלק אותו לעניים.”
י’ן ולי’ן הוציא בתנועה חזקה מכיסו עוד שני שטרות כסף כראשונים, ומסר אותם לכהן.

“צדקה לעניים!”

ואחרי זה צעק כמשגע:
“יצוה האדון הכמר לשים אותי בבית האסורים. גנב אנכי!”
הכהן הריץ את סוסו ונסתלק בפחד גדול מן המקום.
י’ן ולי’ן המשיך בחפזון את הדרך
אשר הלך בה מקדם. לבסוף עצר את מהלכו ליד
פרשת דרכים. הוא הפנה הנה והנה את מבטיו לאור
הירח, והרים את קולו בפעם האחרונה: “ג’רוה
הקטן! ג’רוה הקטן! ג’רוה הקטן!” קולו נמוג
בערפל, בלי לעורר גם הד. אז קרא שוב, אבל קולו
היה הפעם רפה וחסר כל צלצול כמעט: “ג’רוה
הקטן!” בזה כלה את שארית כחו; רגליו מעדו
פתאם תחתיו, כאלו איזה יד נעלמה דכאה אותו
לפתע פתאם לארץ תחת הכבד של מוסר כליותיו; הוא
צנח באין אונים על אחת האבנים הגדולות,
כשאגרופיו מכנסים לתוך שער ראשו ופניו מורדות
על ברכיו, וקרא בקול: “אדם עלוב אנכי!”

כמו מתוך כפיה הרהר בדברים
האחרונים אשר אמר לו ההגמון, וכנגד מדה אלהית זו
של מחילה העמיד במערכה את מדת הגאוה, זו
המשמשת בלבנו כעין חומת מגן בשביל הרע. הוא
כאלו הכיר לדעת, כי מעשה המחילה מצד ההגמון
עלול לרופף את יסוד הרע שבקרבו יותר מאשר כל
דבר עד הנה. י’ן ולי’ן היה בטוח, כי הגיע הרגע
המכריע לנצחון או למפלה, וכי עכשו יפרץ הקרב
העז והאחרון בין הרע אשר בנפשו הוא ובין הטוב
אשר לאותו האיש.

דבר אחד היה ברור – אף כי הוא בעצמו
לא ידע את זה לנכון, – כי הוא נהפך להיות איש אחר,
כי הכל נשתנה בקרבו והרשם אשר נטבע
בנפשו לא ימחה כבר ממנה לעולם.
במצב רוח זה נפגש לו בדרכו ג’רוה
הקטן, והוא גזל ממנו את המטבע בת שני
הפרנקים. בעצם לא ידע גם הוא להגיד מדוע עשה את
הדבר. האם היה בזה מעין השפעה אחרונה, מעין
מלחמת מגן אחרונה מצד הנטיות הרעות שבנפשו,
אלה אשר רכש לו בבית האסורים? במלים פשוטות
אפשר להגיד, כי לא הוא בעצמו גזל את המטבע,
לא האדם כי אם החיה הרעה אשר בקרבו. היא,
שטבעה והרגלה בכך, הציגה את כף רגלה על גב
המטבע, בה בשעה אשר ה“אני” שלו, הנבון
יותר, נלחם מתוך מצוקה עם הרעיונות החדשים.
וכשהתעורר בקרבו ה“אני” הטוב וראה את אשר
חוללה יד החיה, התפלץ י’ן ולי’ן ומשפתיו
התמלטה קריאת אימה.

כי הלא באפן משנה, ורק מפני
שנפשו היתה נתונה במצב המיחד הזה, יצא
הדבר כי הוא סרב להשיב לנער את כספו, ובזה
הביא את עצמו לידי מעשה אשר כדגמתו לא היה
מסגל עוד לעשות.

אם כה ואם כה – אולם המעשה הרע
האחרון השפיע עליו השפעה מחלטת. הרשם הבקיע
לו דרך אל התהו ובהו אשר בנפשו וטאטא אותו
בחזקה, הבדיל בין החשך ובין האור.
הוא התבונן בנפשו, אם אפשר לאמר כך,
פנים אל פנים; אולם מיד תקפה אותו חלחלה מדי
הופיע לעיניו מתוך מעמקים לאין חקר כעין דמות של
אור, שבראשונה חשב אותה לאור הבא מלפיד.
וכשהתבונן היטב ראה והנה האור מקבל צורה של
בן-אדם, והוא הכיר את ההגמון. והנה התחיל הכח
השופט אשר בקרבו להשוות את שני האנשים
הנצבים האחד ליד רעהו, את ההגמון ואת י’ן ולי’ן,
ולאט לאט, בכח הסגלה המיחדת לרגעי התלהבות
כאלה, הלכה וגדלה דמותו של ההגמון והזהירה
בנגה פלאים, ויחד עם זה הלך מי שהיה י’ן ולי’ן
הלך וקטן, הלך וחור, ונמוג לבסוף לגמרי.

אותו רגע פרצו דמעות מעיני י’ן ולי’ן.
הוא שפך דמעות חמות והתיפח כאשה חלשה,
כילד אשר נפל עליו פחד.

ובבכותו הלך האור במחו הלך וגדל. הוא
השקיף על פני חייו ורגש של זועה תקף אותו;
דמותו הרוחנית הטילה עליו אימה. בכל זאת המתיק אור
של חסד את המוראים האלה: דומה היה לו כי הוא רואה
את השטן הולך ונמוג בתוך הזהר היוצא מגן
העדן.

כמה שעות הוסיף י’ן ולי’ן לגעות בבכי,
מה הדבר אשר עשה אחרי כן ומה הדרך אשר הלך
בה – כל זה נשאר סוד כמוס לעולמים. אפשר לצין
רק דבר אחד ברור: אותו לילה ראה אחד העגלונים,
שבא בשעה השלישית אחרי חצות מגרנובל לדין,
דמות אדם ליד ביתו של ההגמון, והאיש כורע על
ברכיו ומתפלל.








ספר שלישי בידים רעות










א



ברבע הראשון למאה שאנחנו מונים
התקים במונטפרמי ליד פריס בית אכסניה,
שבזמן הזה איננו כבר במציאות. שם הבעלים,
איש ואשה, היה תנרדיה. הבית נמצא בסמטה אשר
על שם בולנג’ה. מעל לדלת התנוסס לוח שהיה
מחבר אל קיר החומה. על הלוח היה מציר דבר-מה
מעין בן-אדם הנושא על גבו בן-אדם שני, ואותו
בן-אדם שני היה מקשט בכתפות שרד של גנרל;
כתמי צבע אדמים שמשו ציור של דם; כל השאר
היה עשן, וכל התמונה כלה באה, כנראה, לציר
שדה מלחמה. מתחת אפשר היה לקרא את הכתבת:
הסרג’נט של וטרלו.

על יד בית אכסניה זה עמד החלק הקדמי
של עגלה ענקית; נראה ציר גדול עשוי ברזל, בתוכו
היה תחוב מוט כבד ולמוט היו מחברים אופנים בני
גדל בלתי שכיח. הכל ביחד היה כבד מאד ומשנה
במראהו, ודומה לכן של תותח ענקי.

החמר, שדבק במשך הזמן אל האופנים
ואל חלקיהן, אל הציר ואל המוט, התעבה לשכבה
צהבה ומאוסה. קשה היה כמעט להכיר את העץ מתחת
לרפש ואת הברזל מתחת לחלדה. מן הציר ולמטה
היתה תלויה שרשרת ברזל כבירה עד מאד. היא
יצאה מידי שמוש-בראשית שלה ושמשה באחד
הערבים באביב לשנת 1818 נדנדה לשתי ילדות
נחמדות, שאחת היתה בת שתים והשניה בת
שלש.




עמ 82.png



שתי הילדות הקטנות, שהיו לבושות
בחן ובתלבשתן היה במקצת גם מן ההדור, נהרו
עכשו מגיל; עיניהן התנוצצו בחדות נצחון וצחוק
היה זרוע על לחייהן הרעננות. במרחק צעדים אחדים
מכאן ישבה על מפתן בית האכסניה גם האם, אשה
שבחיצוניותה לא היה כלל מן הנעימות, אלא
שברגע זה יכל מראה לנגע עד הלב. היא נדנדה את
שתי הילדות הקטנות בעזרת חוט ארך, והתבוננה
בדאגה לתנועותיהן של הפעוטות מתוך אותה הבעת
הפנים של האמות, שהיא במקצת שמימית ובמקצת
בהמית.

בהוסיפה לנדנד כה וכה את שתי
הילדות, שרה האם בקול לא נכון זמר אחד שהיה
מפרסם בימים ההם. ובהיותה נתונה לענינה לא
יכלה לראות מה שנעשה בינתים ברחוב.

היא לא הספיקה עוד לגמר את הבית
הראשון של הזמר, והנה יצא מי-שהוא החוצה. ומיד
נשמע סמוך על אזנה קול בן-אדם שאמר אליה:
“שתי ילדותיך הן נחמדות, גברתי.”
האם הוסיפה לזמר, אבל תוך כדי רגע נפנתה להביט.
במרחק צעדים אחדים ממנה עמדה אשה,
שהחזיקה בזרועותיה ילדה. חוץ מזה היתה עמוסה
על שכם האשה חבילת דרך גדולה וכבדה.

הילדה של האשה, בגיל משנתים עד
שלש, היתה יצור נחמד להפליא. גם מבחינת
התלבשת יכלה הילדה לעמד בפני פעוטות אחרות.
לעמת זה נראתה האשה שרויה בדלות ובצער. היא
היתה לבושה כפועלת שיש בדעתה לשוב אל חיי
אכרים. לפי שנותיה היתה צעירה, ואולי גם טובת
מראה, אולם במקרה כזה תלבשתה הדלה היא
שהעלימה מן העין את יפי גזרתה. שער ראשה,
שיצא ממנו החוצה רק תלתל אחד צהב, נראה, היה
עבה ושופע, אבל דומה שרחק ממנה הרעיון
להתהדר אפילו בפאר זה הנתן מידי הטבע, סמן
לדבר שהיא הסתירה כמעט את כל שערותיה מתחת
לצניף חסר-חן של נזירה, שהיה מהדק היטב אל ראשה
ומקשר מתחת לסנטרה. שנים יפות של אדם
מתגלות בשעה שהוא צוחק; אבל אצל האשה הזרה
לא היתה כל נטיה לשמחה. להפך, עיניה העידו בה,
כי היא שפכה דמעות לפני זמן לא רב. כמו כן היו
פניה חורים, מראה היה כמראה בן-אדם חולה ויגע.
את הילדה היניקה, כנראה, בעצמה, משום שאפן
ההבטה שהביטה בילדה הנרדמת, העיד על
זה.

שמה היה פנטין; לקורות חייה היה כעין
חן פיוטי. לפני זמן-מה קרה הדבר, כי ארבעה
בחורים, שעסקו בפריס בלמודים או שהתגוררו שם
סתם לרצונם, קשרו יחד קשר של רעות עם ארבע
עלמות בנות חן, ויסדו כעין “רביעיה” כפולה.
שמונת האנשים הצעירים היו נפגשים יחד יום יום:
במקומות השעשועים, בבתי האכל, בתאטרון
ובנסיעות מחוץ לעיר. פנטין היתה הנחמדה ביותר,
כי חוץ מסגלות הגוף היה עוד דבר-מה שצין אותה
לטוב בין שלש רעותיה, שהתגוררה אתן יחד; היא
דמתה ביותר לנערה טהורת נפש, אשר אהבתה
נאמנה.

לפי טבע הדברים היה “זווג” כפול-ארבע
זה עתיד להתפורר ביום מן הימים; ה“צד” של
הבחורים סדר את ענין הפרדה בצורה מיחדת
במינה, ששמשה לו בודאי חמר לגאוה. בסופו
של יום אחד, אחרי נסיעת תענוגים מחוץ לעיר, כנסו
הבחורים את רעותיהם בחדר של בית אכל, צוו להן
המתנה והבטיחו להן למלאות את ההפתעה
“הגדולה”, זו שהיו חוזרים ומבשרים אותה במשך
כמה זמן. כעבר שעה קבל ה“צד” של הבחורות
מכתב, שבו הכריזו ארבעת החברים בשתפות על
דבר הפסקת היחסים, מתוך נמוק שבאה השעה
לבחר לעצמם ארח-חיים של בעלים בעמם.

ארבע הגבירות הצעירות נתנו אמנם את
קולן בצחוק; אבל פנטין נפרדה מיד לאחרי זה מעל
חברותיה, שבה הביתה והתיפחה שם בבכי. אהבתה
הראשונה תמה לגוע.

והנה היא נצבת כאן על אם הדרך, כלה
דמות עני, עמוסה דאגה לגורלה ולגורל
הילדה.

אחרי נסעה כברת דרך במחיר אגורות
אחדות, הגיעה לעת הצהרים אל הסמטה בולנג’ה
אשר במונטפרמי.

בשעה שעברה לפני בית האכסניה של
משפחת תנרדיה, נמשכו עיניה של הנודדת
המסכנה אחרי שתי הילדות הקטנות, שהתנדנדו
אותה שעה בהנאה רבה על גב הנדנדה משנת
הצורה, והיא הפסיקה את מהלכה כדי לזון את עיניה
בחדותן של הפעוטות.

יש דברים שקסם רב להם להשפיע על
האדם. כך התפעלה עכשו גם פנטין למראה שתי
הילדות, ולבבה, לב אם, התענג עד מאד למחזה
הנחמד.

היא התבוננה בהתרגשות רבה בפני
הכרובים הקטנים, שהסתופפו, כנראה, בגן
עדנים, ונדמה היה לה כי מעל לדלת של בית
האכסניה מתגלות לעיניה המלים, אשר רשמה שם,
כביכל, יד ההשגחה העליונה: “פה מקום גן
העדן.”

“מה נחמדות הן שתי הפעוטות!”
לבבם של היצורים הגסים ביותר נעשה
רך במקצת בשעה שמשבחים את פרי בטנם. זו,
שנאמרו אליה הדברים האלה, הרימה את עיניה,
השיבה תודה, והזמינה את האשה הזרה להשען על
הספסל, והיא עצמה נשארה בין כה יושבת על
המפתן.

“שמי תנרדיה. בית אכסניה זה שיך לנו,” אמרה והמשיכה לרנן חרש את הזמר.
מרת תנרדיה היתה אדמת שער, בעלת
בשר למעלה מן המדה ובעלת גזרה עבה, בקצור,
אשה הגונה בשביל איש צבא, ובמשמעותה הפחותה
ביותר של המלים האלה. יחד עם זה היה אפיה נוטה
להתהדרות, דבר שבא לה על ידי קריאה מתמדת
בספרי רומנים. היא היתה עוד אשה צעירה, כבת
שלשים לכל היותר. אלו עמדה זקופה לכל מלא
קומתה, יתכן הדבר כי הזרה היתה נבהלת
ומסתלקת למראה הדמות הענקית, זו שיכלה
לשמש מחזה יקר-מציאות באהל שעשועים שמקימים
בירידים, והרבה מן הדברים, שנקרו אחרי כן, לא
היו באים באפן כזה לעולם.

האשה הזרה ספרה את קורותיה, כשהיא מעלימה פרטים אחדים מן המציאות.

לפי מעמדה היא פועלת; בעלה שבק
חיים לכל חי; לא יכלה למצא עבודה בפריס והלכה
לחפש איזה התעסקות במקום מולדתה; היא יצאה
הבקר מפריס ללכת ברגל, אבל מפני שהיתה מכרחה
לשאת את הילדה בזרועותיה לכן באה לידי עיפות
וישבה בעגלה ההולכת לוילמומבר; את הדרך
מוילמומבר למונטפרמי עברה ברגל.
תוך כדי ספורה העתירה בכל חם
נשיקות רבות על הילדה, וזו התעוררה משנתה.
מרת תנרדיה התירה את המוסרות מילדותיה, הסירה
את הפעוטות מעל הנדנדה, ואמרה:
“הנה כך, עכשו תשחקו שלשתכן יחד!”
האמון מצוי בגיל זה, ולא היו רגעים
מעטים ושתי הילדות בנות תנרדיה ואתן יחד
החברה השרויה בהנאה רבה חפרו כלן יחד במרץ
רב חורים בחול. בינתים המשיכו שתי האמות את
שיחתן הקודמת.

“מה שם הפעוטה שלך?”
“קוזט.”
שמה הנכון של הילדה היה איפרזיה,
אבל האם שנתה את השם איפרזיה לקוזט,
בהשתמשה בהרגשה הלשונית הנכונה המיחדת
לאמות ולהמון העם.
“בת כמה שנים היא?”
“בקרוב ימלאו לה שלש שנים.”
“בגיל כזה היא גם הבכירה שלי. הביטי
וראי: מה ממהרים הילדים להתקשר ביניהם
בידידות!” הכריזה אמא תנרדיה. “אפשר לחשב, כי
אלה הן שלש אחיות.”

הערה זו נפלה כעין זיק אש. ואליו,
כנראה, חכתה האם האחרת. היא תפסה את ידה של
מרת תנרדיה, הביטה אליה עין אל עין,
ושאלה:

“התסכימי להחזיק אצלך זמן ידוע את הילדה שלי?”

מרת תנרדיה ענתה בתנועה של תמהון, שפרושה היה לא הן ולא לאו.

“תביני נא, אין אני יכלה לקחת אתי לפי
שעה את הילדה. כך לא אקבל בשום אפן עבודה.
אלהים נחני אל המקום הזה. ראיתי את ילדותיך
הנחמדות, שאין כמוהן לנקיון ועליצות, ולא
ידעתי את נפשי. אמרתי ללבבי: הנה אם טובה. וחוץ
מזה, אני הולכת לא לימים רבים. התסכימי אפוא
להחזיק אצלך את הפעוטה שלי עד שובי הנה?”
“הענין דורש שקול דעת,” הביעה מרת תנרדיה את דעתה.
“אני אשלם ששה פרנקים לחדש.”
ברגע זה נשמע מעבר הבית קולו של גבר:
“לא פחות משבעה פרנקים, ולשלם בהקדם בעד ששה חדשים.”
“שש פעמים שבעה הם ארבעים ושנים,” עשתה מרת תנרדיה את החשבון.

“יהי כך,” אמרה הזרה.

“וחוץ מזה חמשה-עשר פרנק להוצאות ראשונות.”
“סך הכל חמשים ושבעה פרנקים,” חזרה מרת תנרדיה על חשבונה.

“אני אשלם את הסכום הזה,” אמרה
פנטין. “רק אשתכר במקום מולדתי מעט כסף, אשוב
הנה ואקח מידכם את אוצרי הנחמד.”
מן הבית נשמע שוב קול קורא:
“לפעוטה יש בודאי די הלבשה?”
“בעלי!” הואילה מרת תנרדיה לבאר.
“מובן מעצמו, שיש לה הלבשה. סבורה
הייתי מיד, שזהו בעלך. כל דבר עד כדי תריסר,
והשמלות עשויות משי. כדרך עלמה כבודה. כל זה
מוכן ומזמן אצלי, בתוך הילקוט.”

“עליך להעניק את כל זה לילדה!” הוסיף האיש להכריז.
“מובן מעצמו, הילדה תקבל את חפציה.”
ברגע זה יצא בעל הבית ממחבואו.
“עכשו נחה דעתי.”

העסק בא באפן כזה לידי גמר. פנטין
נשארה ללינת לילה באכסניה, הכניסה את כסף
התשלומים ויצאה למחרת הבקר לדרכה, כשהיא
טעונה על גבה ילקוט שנצטמק במדה הגונה.
יציאה לדרך כזאת לא קשה להחליט עליה, אבל ברגע
האחרון היא מביאה את האדם לידי יאוש.

אחת השכנות של משפחת תנרדיה
פגשה בדרך את פנטין, שיצאה מן המקום בלי
הילדה. האשה ספרה:
“לפני זמן מועט ראיתי ברחוב אשה בוכיה, המחזה היה קורע לב.”

כשנסתלקה אמה של קוזט, אמר מר תנרדיה לאשתו:
“עכשו אני יכל לשלם את המאה ועשרה
פרנקים, שזמן פרעונם חל מחר. עוד חסרים לי
חמשים פרנק. היה קרוב לזה ששטר החוב ידחה,
וששליח בית דין ירד על ראשנו. יפה משכת את
העכבר הקטן אל הפח.”

“בלי שהתכונתי לכך,” ענתה האשה.




ב


מסכן היה עכבר קטן זה, שנלכד אצלם בפח! אבל החתול ישמח גם במצאו ציד דל.
מה היה טיבם של האנשים האלה?
הם היו שיכים לאותו סוג תערבת של
אנשים, שנבללים בתוכו עניים נבערים
שנתעשרו ואנשים הגונים שירדו מנכסיהם. סוג
חברה זה תופס מקום בתוך בין המעמד הבינוני
ובין המון העם, והוא לקוי בחסרונות אחדים של המון
העם ונגוע בכל מומי הנפש כמעט של המעמד
הבינוני, בלי שמצויות אצלו נטיות הלב הטובות
של הפועל ובלי שתראה אצלו התשוקה לסדר, זו
המצינת את מעמד בעלי הרכוש שבחברה.

האיש והאשה למשפחת תנרדיה היו
אנשים בלתי מפתחים מטבעם, ובכח של תאוה רעה
היו עלולים לעשות פשעים נוראים עד למאד. באשה
גברו יותר הסכלות והרשעות, האיש הצטין כנבל
ורמאי. שניהם גם יחד היו מסגלים להגיע
במעשים רעים לידי מדה גדולה של שלמות.

האיש נראה למי שיודע את חכמת
הפרצוף כדמות בלתי נעימה עד מאד. יש אנשים
אשר מטביעת עין ראשונה הם נראים כחשודים, וחשד
זה פונה גם לפנים וגם לאחור, מתיחס גם על עברם
וגם על עתידם של האנשים האלה.

האיש תנרדיה, אם לתת אמון בדבריו,
עבד לפנים בצבא והגיע עד למעלת שר עשרה. לפי
דבריו, הצטין אפילו במדה לא רגילה במלחמה של
שנת 1815; אולם במשך ספורנו יתברר, איך שהדבר
היה במציאות. אחד ממעשי גבורתו במלחמה היה
מתאר על גב השלט התלוי מעל לדלת. הוא בעצמו
ציר את התמונה, כי היתה לו קצת הבנה בכל דבר
ודבר; אבל את הכל היה עושה באפן גרוע.

מה להגיד על אדות האשה? חיצוניות
דוחה; ידעה לעשות את העבודה של עקרת הבית,
בעניני רוח הגיעה למדרגה של קריאה ברומנים
מעין זה המכנה בשם “הנפשות הצמאות לאהבה
מקרב הנשים השוערות אשר בפריס”. בנטיה
לדברים שפלים, אף גם לדברים שהם בגדר עון
פלילי, היתה מתאימה לאפיו של בעלה.





ג



שפלות הנפש בלבד אינה מספיקה למי
שרוצה לבצר לו מעמד בחיים; עסק האכסניה הלך
ורע מיום ליום.

בסכום חמשים ושבעה הפרנקים,
שהכניסה פנטין, עלה בידי מר תנרדיה לסדר את
הפרעון, ושטר החוב לא נדחה. בחדש שלאחרי זה
היה אצלם שוב חסרון בכסף, ואז נתנה מרת תנרדיה
בערבון את ההלבשה של קוזט וקבלה תמורת זו
ששים פרנק. וכשיצא גם הכסף הזה, התחילו
אנשי תנרדיה מרגילים את עצמם לחשב, כי הם
מחזיקים את הילדה בביתם מתוך חסד. וכיון
שהילדה נשארה ללא הלבשה, התחילו מלבישים
אותה שמלות וכתנות שירדו מעל הפעוטות
תנרדיה, כלומר, בסמרטוטים. היא נזונה בשירים
של האחרים, יותר טוב במקצת מן הכלב ויותר גרוע
מאשר החתול.

אם הילדה, שמצאה לעצמה מקום עבודה
במונטרי-על-שפת-הים, ערכה או, יותר נכון, אחרים
היו עורכים בשבילה בכל חדש מכתב למשפחת
תנרדיה, ובכל פעם היתה האם מבקשת שיודיעו
לה על דבר שלום בתה הקטנה. התשובה היתה
תמיד בנוסח אחד: “קוזט היא בקו הבריאות.”

כעבר מחצית השנה הראשונה שלחה האם
שבעה פרנקים, דמי תשלום בעד החדש השביעי,
והוסיפה בכלל לדיק במשלח הכספים. אבל עוד לא
עברה השנה הראשונה ומר תנרדיה הוציא באחד
הימים תלונה מפיו: כסף עלוב, סכום של שבעה
פרנקים! והוא דרש שנים-עשר פרנק. האם, שפתו
אותה להאמין כי הילדה נמצאת בטוב ומתפתחת
יפה, הסכימה לדרישה ושלמה את הכסף. על קוזט
הקטנה נגזר להיות גדלה בגיהנם; היא שמשה
כעין מוריד-הברק לכל מצב רוח רע של אמה
אומנתה הגסה. זו העניקה את דברי החבה ואת
הנשיקות לילדותיה בלבד, ואלה אף הן ידעו לפי
הבנתן להבדיל לרע את אחותן ילידת החוץ. הקריאה
המבהלת ברומנים מצד האם גרמה לכך, כי לשתי
האחיות תנרדיה נקבו שמות נוראים: לאחת אפונין
ולשניה אזלמה.

חלפה שנה אחת ואחריה גם שנה שניה.
בכפר היו הבריות משיחים:
“אנשים הגונים הם אנשי תנרדיה. הם
עצמם שרויים בעניות, ואף על פי כן נתנו מקלט
בביתם לילדה מסכנה, שהעמיסו עליהם בעל
כרחם.”

משום שהיו משערים, כי קוזט הקטנה נשכחה מלב אמה.
בינתים והאיש תנרדיה, שנודע לו
באיזה אפן שהוא כי הפעוטה נולדה לא בקדשת
הנשואין וכי האם משתדלת בשביל כך להעלים את
מציאות הילדה, התחיל דורש חמשה-עשר פרנק דמי
תשלומים לחדש. הוא טען, כי הקטנה גדלה מיום
ליום ודרוש עכשו להאכיל אותה בשפע. “אל יעלה על
דעתך שאני אסבל נזק לשם עניניך שאת
מסתירה מעיני הבריות, בבקר לא עבת אמצאך גם
מצא ואשליך לרגליך את בת השקוצים.”
גם את ההוספה הזאת הסכימה האם לשלם.
התינוקת הלכה וגדלה משנה לשנה,
ויחד עם זה גדלו גם מצוקותיה. קוזט היתה מכרחה
לעשות כל מיני שליחות, לטאטא בחדרים, בחצר
וברחוב, לנקות את הכלים, והיו מכריחים אותה
אפילו לשאת משא. אנשי בית תנרדיה ראו את עצמם
גם קדם רשאים לנהג כך בילדה, על אחת כמה
וכמה אחרי שהאם, שהתגוררה
במונטרי-על-שפת-הים, חדלה לדיק
בתשלומים.

העול הוליד אצל הילדה נטיה
להתקוטט. החיים הרעים עשו אותה למכערת. לא
נפגמו רק עיניה היפות בלבד, אבל קשה היה להביט
לתוך העינים האלה מבלי שיתעורר כאב
בלב.

מה עלוב היה מראה הילדה, שעדין לא
מלאו לה שש שנים, כשהיתה רועדת ביום חרף מקר,
על בשרה בלויי סחבות של שמלת בד, בעיניה
הגדולות דמעות, ובשתי ידיה האדמות, הקפואות
מקר, היא משמשת במטאטא כביר.

בכל הסביבה קראו לה בשם עפרונית.
המון העם נקב את השם הזה ליצור הנפחד
והבישני, שהיה ראשון להשכמת בקר בבית
ובכל הכפר כלו, ושאפשר היה לפגש אותו עם הנץ
השחר ברחוב או בשדה.
האם לא היתה עלולה להכיר את בתה.








ספר רביעי על פי תהום









א


פנטין המשיכה את דרכה, אחרי
שהפקידה את הילדה ביד משפחת תנרדיה,
והגיעה לבסוף עד למונטרי-על-שפת-הים.
עשר שנים עברו מן היום אשר יצאה
פנטין לגור בפריס. במשך הימים האלה נשתנה
מראה מונטרי-על-שפת-הים שנוי גדול. בזמן
שפנטין הלכה ונשתקעה במצולת העני, עלה מקום
מולדתה יותר ויותר לגדלה.

במשך שתי השנים האחרונות התחוללה
מהפכה בתעשיה המקומית, וחדוש כזה הוא מארע
גדול במקום ישוב קטן.

מאז ומעולם התעסקו התושבים
במונטרי-על-שפת-הים בעשית כלי זכוכית
פשוטים, לפי דגמת המלאכה אשר באנגליה
ובאשכנז, אבל לא ראו ברכה רבה בעבודתם, כיון
שהחמרים הגלמיים עלו ביקר רב וקשה היה לעמד
בהתחרות. אבל בזמן האחרון חל שנוי מחלט
בעבודת העשיה של כלי זכוכית מן הסוג הזה.
בסופה של שנת 1815 הגיע לשם איש נכרי והנהיג
בתעשיה את הלכה של הגומי במקום השרף,
והמיר את ווי הפח המרתקים אשר על הצמידים
בווים שדי להם בחבור בלבד. שנויים קלים אלה
גרמו למהפכה בתעשיה המקומית.

התחילו מוציאים פחות לחמרים גלמיים,
ועל ידי כך עלה, ראשית כל, מחיר העבודה, דבר
שהיה לברכה לתושבי המקום; שנית, עלה גם טיב
התוצרת, ומזה צמחה טובה לקונים; שלישית,
הסחורה נמכרה במחיר קטן יותר והכניסה לבעל
התעשיה רוחים פי שלשה.

לא עברו שלש שנים והאיש מכניס
החדושים נתעשר, וזה היה טוב; אולם בגללו
נתעשרו גם תושבי המקום, וזה היה טוב עוד יותר.
האיש היה נכרי בכל הפלך. לא ידעו מאין הוא בא;
גם לא ידעו להגיד הרבה בדבר סוד הצלחתו.

היו מספרים, כי בהגיע האיש אל העיר
היה בכיסו כסף לא רב, לכל היותר מאות פרנקים
אחדות.

יסוד לכל הצלחתו ולהצלחת כל העיר
נעשה אפוא הרכוש הדל הזה, שהשתמש בו לשם
רעיון מחכם וידע להגדיל אותו על ידי סדר
ותבונה.

כשנכנס אל מונטרי-על-שפת-הים היה
נראה, לפי ההלבשה ולפי עמידת הגוף ולפי
הדבור, כאחד הפועלים.

ואף זאת ספרו, כי באותו יום – הדבר
היה לפנות ערב, בחדש דצמבר – כשנכנס האיש
בחשאי אל העיר, הילקוט על שכמו והמטה העבה
בידו, היה בית מועצת העיר בוער באש. הנכרי פרץ
לתוך הבית הבוער, העמיד את חייו בסכנה והציל
שני ילדים קטנים, בניו של קצין הבלשת, ובגלל
זה נמנעו אז משאל אותו לתעודת הדרך. במשך
הזמן נתפרסם גם שמו. קראו לו אבא מדלן.









ב



אבא מדלן היה כבן חמשים, איש בעל
מזג טוב ומראהו כחושב מחשבות. רק את זה בלבד
ידעו להגיד על אדותיו.

בזכות אפן העשיה החדש, שהוא הנהיג
בתעשיה של כלי הזכוכית, נעשתה
מונטרי-על-שפת-הים מקום מסחר חשוב. מספרד,
במקום שיש מהלכים לסחורות האלה, היו מגיעות
שנה שנה הזמנות גדולות, ומונטרי-על-שפת-הים
נכנסה במקצת גם בגבולן של לנדון וברלין. עוד
בשנה השניה לקיום העסק נתנו הרוחים
הגדולים לאבא מדלן את היכלת להקים בית חרשת
גדול, שהכיל שני בתי מלאכה מרוחים. כל איש
יודע מחסור יכל היה לבוא לשם מתוך בטחון
שימצא עבודה ולחם. כי מאת האנשים דרש אבא
מדלן רק רצון טוב, מאת הנשים רק טהרת המדות,
ומכלם יחד רק ישר בלבד. הוא סדר בית מלאכה
לגברים לבד ובית מלאכה לנשים לבד, וכונתו היתה
בזה להסיר כל מכשול מדרך הנשים והעלמות
הצעירות. על טהרת המדות היה רגיל להשגיח בעין
פקוחה. בכלל נעשה אבא מדלן בכל הסביבה ההיא
לסמל הטוב של ההשגחה העליונה. לפני בואו היה
הכל ירוד; עכשו היתה1 מרגשת
בכל הברכה החמרית והרוחנית הנאצלת מן העבודה,
בכל היתה מרגשת הלמות החיים החדשים. גם אצל
העני שבעניים היתה מצויה הפרוטה, גם לאהל דל
שבדלים חדרה עכשו קרן אור של שמחה.

בתוך כל הפעלה הזאת, שהוא שמש לה
סבה וקטב, רכש לו אבא מדלן, כפי שכבר נאמר,
הון גדול, אבל מענין הדבר כי דאגת הממון לא
תפסה אצלו, לפי הנראה, את המקום החשוב ביותר.
כל אחד ראה, כי הוא דאג לאחרים יותר מאשר לעצמו.
בשנת 1820 היה ידוע, כי בבית הבנק של לאפיט שמור
לזכותו של אבא מדלן סכום של שלשים וששת אלפים
פרנק, אבל לפני שצבר את הכסף הזה הוציא מיליון
שלם לצרכי העיר ולטובת העניים.

בית החולים לא היה מתקן כל צרכו: אבא
מדלן נדב עשר מטות חדשות. מונטרי-על-שפת-הים
נחלקת לעיר עלית ולעיר תחתית. בשפל העיר הזה,
ששם נמצא גם ביתו, היה קים רק בית ספר אחד
יחידי, שהסתופף בבנין עלוב הדומה למפלת. הוא
בנה בכספו שני בתי ספר חדשים, אחד לילדים
ואחד לילדות. כמו כן יסד בכספו בית מכון
לתינוקות, דבר שלא היה כמותו בימים ההם בכל
ארץ צרפת, ופתח קפת עזרה לפועלים זקנים ולאלה
שנעשו בלתי מכשרים לעבודה. כשצמח ישוב
חדש מסביב לבית החרשת שלו והרבה משפחות
עניות קבעו במקום הזה מושבן, נוסד שם על ידו
בית מרקחת למתן רפואות חנם.

בראשונה היו מפטירים אחריו: “הנה בעל
ערמה, הרוצה להתעשר!” אחר כך, כשבאה העשירות
על העיר לפני שבאה על אבא מדלן, גלו מביני דבר
סוד חדש והתחילו מרננים, כי האיש הוא רודף כבוד.
לדעה זו היה אמנם יסוד חשוב, משום שמדלן היה
ירא אלהים והיה הולך אל בית התפלה הנערכת לפני
צבור לא גדול.

בינתים ובבקר לא עבת אחד שנת 1819
פשטה השמועה, כי בשים לב לפעלותיו הגדולות
של אבא מדלן לטובת התושבים, הציע המושל לפני
המלך למנות אותו לראש העיר של
מונטרי-על-שפת-הים. התרגשות גדולה הקיפה את
מונטרי-על-שפת-הים מן הקצה ועד הקצה. בשמועה
היה אמנם דבר אמת. כעבר ימים אחדים הביא עתון
הממשלה את הידיעה, כי מדלן נתמנה לראש העיר.
אבל האיש דחה את התמנות הכבוד.

באותה שנה עצמה הציע מדלן
בתערוכה למלאכה ואמנות סוגי תוצרת חדשים
שנעשו לפי המצאותיו, ובהתאם לדין וחשבון של
ועד השופטים אשר ליד התערוכה, מנה המלך את
הממציא לאביר בלגיון הכבוד. שוב התרגשות
בעיר ושוב צפיה. “כך הדבר! כל מגמתו היתה
לקבל את צלב הכבוד!” אבל מדלן דחה גם את הצלב.
איש חידות! ואולם המעמיקים חקר ידעו לתרץ את
התמיהה והיו אומרים: “האיש שואף לגדולות!”

וכך ראינו, כי העיר חיבה לו תודה על
דברים רבים והעניים חיבו לו תודה על הכל; הוא
הרבה לעשות לתועלת הצבור, עד שהתחילו סוף סוף
לחלק לו אותות כבוד, הרבה להיטיב עד שכל לב רחש
לו אהבה; בפרט העריצו אותו הפועלים שעבדו אצלו,
והוא קבל את הכבוד מצדם במין כבד-ראש של עצבות.
כשבא לידי עשירות, התחילו האנשים החשובים
להקדים לו שלום ולכנות אותו בשם “אדון” מדלן;
הפועלים והילדים לא פסקו, כמובן, מלקרא לו
אבא מדלן, והכנוי הזה היה לו לרצון רב. בעלותו
מעלה מעלה בשלבי ההצלחה התחילו נוהרים אליו
מכתבי הזמנה. “האנשים החשובים” השתדלו
להכניס אותו לתוך חברתם; אבל הוא סרב להשמע גם
להזמנות האלה.

העולם המחכם ידע גם הפעם למצוא תרוץ
להתנהגות זו: האיש הוא נבער מדעת, אין לו כל חלק
בהשכלה.

ואולם בשנת 1820, כשמלאו חמש שנים
לבואו, נעשו פעלותיו לטובת העיר דבר גלוי לכל
עין, ודעת הצבור ברבה הביעה לו רצון רב, ואז
מנה אותו המלך שוב לראש העיר. הוא דחה גם הפעם
את ההתמנות, אבל המושל לא קבל את סרובו, משלחת
כבוד באה אליו הביתה, בחוצות נקהלו עליו אנשים
ובקשו ממנו לקבל את המשרה. והוא הסכים סוף
סוף.

הנה כי כן עלה האיש במעלה השלישית.
מקדם אבא מדלן, אחרי כן אדון מדלן, ולבסוף
“האדון ראש העיר.”





ג



למרות כל זה היה אבא מדלן כמקדם אדם
פשוט וצנוע. שערות שיבה, עינים מביטות מתוך
כבד-ראש, פנים שזופים משמש והבעת פנים של
אדם השקוע בהרהורים. הוא היה לבוש על פי רב מעיל
עשוי מאריג שחור, מעיל ארך הנסגר על כפתוריו
עד לקצהו העליון. חי בבדידות, חוץ ממגע ומשא עם
הבריות שגרמה לו המשרה של ראש העיר. האנשים,
שנכנס אתם בשיחה, לא היו מרבים. הוא מהר
להסתלק בנמוס מאלה שהקדימו לו שלום או
שצמצם את השיחה עד לדבורים מעטים, היה מצטחק
כדי שיהיה פטור מדבורים ונתן מתנות כסף כדי
להיות פטור מלהצטחק.

גם לסעד היה נוהג ביחידות, אלא שעסק
תוך כדי זה בקריאה. אסף ספריו היה מן המבחר,
והוא החשיב הרבה את הספרים, אלה הידידים
השקטים והנאמנים ביותר של האדם. ככל אשר
עשרו המתרבה גרם לו פנאי, כן השתדל בחריצות
רבה לקנות השכלה יתרה. התאמצותו זו פעלה גם
על אפן דבורו, ומשנה לשנה התנהלה לשונו
ביותר נמוס, יותר צחה ועדינה.

בשעת טיוליו הקצרים בסביבה היה
חביב עליו הרובה, אבל הוא השתמש בו רק לעתים
רחוקות מאד. אולם כשקרה בכל זאת מקרה כזה, קלע
אל המטרה בדיוק העלול לעורר פחד. מעולם לא המית
חיה שאיננה מזיקה ולא המית צפור קטנה.

אם כי לא היה איש צעיר, בכל זאת ספרו
עליו כי כח הגוף שלו יוצא מגדר הרגיל. הוא הראה
בכל אפן ברצון את כחו בשעה שהיה צרך להחיש
עזרה, להקים סוס שמעד ונפל, לחלץ עגלה תקועה
ברפש, לתפס פר מתגעש בקרניו. רוחו הטובה
נתנה את אותותיה גם בזה שמדי צאתו אל הרחוב היה
ממלא את כיסו מטבעות קטנות והיה שב מדי פעם
ריקם הביתה. הילדים לבושי הקרעים שבכפרים
רצו אחריו מתוך המלת חדוה והיו מרקדים מסביבו
כיתושים הללו.

כשראה דלת של בית תפלה עטופה
שחורים, לא מנע את עצמו מלהכנס פנימה; הוא הלך
בחשק להלוית המת כשם שאחרים הולכים לחגיגת
הטבילה.

הוא היה חביב וקודר. על כן היו האנשים
הפשוטים אומרים עליו: “איננו לובש גאוה, אף על פי
שהוא עשיר! איננו שמח בחלקו, אף על פי שיש לו
כסף רב!”

היו שאמרו, כי חידה כמוסה אתו; הן לא יתן לאיש לעבר את מפתן חדרו!
ספרו כמו כן בלחש, כי הוא אצר אצל
השלחני לאפיט “כסף תועפות” לפקדון, ואף התנה
תנאי מפרש כי ימסרו לו את כספו בבת אחת ובכל
רגע שידרש. ובכן אין לו לאדון מדלן אלא להכנס
לבית המשרד של לאפיט, שם יחתם על כתב קבלה
ויקבל במשך עשרה רגעים את הונו העולה לשנים,
שלשה מיליונים. אבל במציאות פחת הסכום הזה עד
לשלשים וששה או עד לארבעים אלף פרנק.





ד



בתחלת שנת 1821 באה בעתונים הידיעה
על דבר פטירתו של ההגמון מיריל מדין, שהלך
לעולמו בשנת שמונים ושתים לחייו.
שכחו להזכיר, כי במשך שנות חייו
האחרונות היה ההגמון עור עינים, אלא שהשלים עם
גורלו בזכות זה שאחותו נמצאה בקרבתו.

מגן העדן האפל עבר ההגמון בינונו אל גן העדן אשר מעבר לכאן.
מיד לאחר שנתפרסמה בעתון המקומי
של מונטרי-על-שפת-הים הידיעה בדבר מותו של
ההגמון, עטה מדלן בגדי אבל.
ועוד פרט אחד בחייו נראה כמו פלא עד
מאד: כל נער בן סבויה שהגיע
למונטרי-על-שפת-הים, היה האדון ראש העיר מזמינו
לביתו, שואל אותו לשמו ונותן לו מתנת כסף.
הנערים מסבויה ספרו אלה לאלה את הדבר,
והתחילו באים בהמון למונטרי-על-שפת-הים.





ה



במרוצת הימים בא הקץ לכל סמני
האיבה. לפי אותו חק הטבע, כביכל, הגוזר על כל
העולים משפלות לגדלה, ירדו בעת הראשונה גם על
מדלן נבלה ודבה, אחרי כן רפתה השנאה ונהפכה
ללעג ולקנאה, ולאחרונה אפסה האיבה לגמרי
ובמקומה בא רגש הוקרה כללי ומחלט שהיה נובע
מן הלבבות.

בכל העיר והסביבה נמצא רק איש אחד
יחידי אשר לא נתפס לדעה הכללית ונטר איבה
למדלן על אף כל מעשיו, כאלו רגש אשר לא ידע
חנינה אנס את האיש הזה להיות כל הימים ער
ורגז.

לעתים קרובות קרה המקרה, כי בהיות
מדלן מהלך בשלוה ובסבר פנים יפות ברחוב
ועוברים ושבים מקדימים לו בכבוד שלום, היה
בן-אדם אחד גבה-קומה מפנה פתאם את עצמו לראות
בלכתו והיה מביט אחריו עד שנעלם. האיש, לבוש
מעיל אפור כעין הברזל, בידו מקל-טיול עבה
ולראשו כובע אשר קצותיו מורדים, היה רגיל במקרה
כזה לשלב את ידיו ולדחק בשפתו התחתונה את
העליונה עד שתגיע לחטם, והיה דומה כאלו רצה
להגיד: “מי אפוא האיש הזה? הלא הכר הכרתי אותו
לפנים. בכל אפן, לא הוא יטיל אבק בעיני.”
האיש הזה, שפרצופו הביע כבד-ראש
במדה מפחידה, היה שיך לאלה שמעוררים
התענינות אצל בן-אדם בעל הסתכלות.
שמו היה י’בר, על פי אמנותו שוטר.

הוא שמש במונטרי-על-שפת-הים
במשרה הקשה, אך רבת התועלת, של פקיד מפקח
במשטרה. הוא לא היה עד-ראיה לתקופה הראשונה
של הצלחת מדלן בתעשיה.

לא מעטים הם השוטרים אשר לפרצופם
ארשת מיחדת, מין הבעה של שלטון ביחד עם שפלות.
פרצוף כזה היה גם לי’בר, אלא שעל פניו לא היתה
נכרת השפלות.

הדעת נותנת, שאלו אפשר היה לראות
לנפש האדם, היו מגלים חדוש מפלא, לאמר, כי כל
יחיד ויחיד מקרב בני האדם מתאים לטפוס ידוע
בממלכת החיות.

האכרים באסטוריה מאמינים, כי בין
הולדות של הזאבה נמצא תמיד אחד כלב. הזאבה
ממיתה אותו, שאם לא כן יטרף את גוריה. אם נתאר
לנו כלב כזה שנולד לזאבה והטבע חלק לו פרצוף
של בן-אדם, אז יצא לנו י’בר.
י’בר נולד בבית הכלא, בזמן שאביו היה
אסור בבית הסהר לעבודת פרך. משנתבגר גמלה
בקרבו ההכרה, כי הוא נמצא מחוץ לחברה האנושית.
גם את זה הכיר לדעת, כי החברה מרחיקה מעליה
בתמידות שני סוגים של אנשים: את הנלחמים בה
ואת המגנים עליה. בידו היתה אפוא רק בררה אחת –
להתחבר אל אחד משני המעמדות האלה, אך מכיון
שהיה תמים-דרך מטבע ומקפיד על עקרי מוסר
חמורים, ומכיון שנטר איבת מות לאספסוף אשר הוא
בעצמו יצא מקרבו, לכן נעשה לשוטר. עלה
במהירות במשרתו, וכבן ארבעים היה למפקח.
בהיותו איש צעיר הפקד חליפות לשמש בבתי הסהר לעבודת פרך אשר בדרום.

על פרצוף האדם של י’בר נמצא חטם בעל
קצה סגלגל ושתי נחירים עמקות, ולעבר הנחירים
האלה היה מבצבץ ועולה זקן-לסתות כביר בגדלו.
מי שראה אותם בפעם הראשונה נפחד למראה
יער-הזקן הזה ולמראה מערות הנחירים האלה.
כשי’בר היה נותן את קולו בצחוק, – והוא צחק פעם
בשמטה ועורר תמיד אצל השומעים רגש של זועה –
היו נפתחות השפתים הדקות ונתנו להראות לא רק
השנים כי אם גם בשר החניכים, ועל ידי כך היה
מתהוה מסביב לחטם קמט שהבעתו כלה זעם. על
פי רב, היה לו אפוא טפוס הפרצוף של כלב הדוג,
ובזמן שהיה צוחק – טפוס של נמר. גלגלתו היתה
קטנה, עצמות הלסתות אמיצות, שערותיו כסו על
מצחו והרחיקו בגדולן עד לגבות העינים. תוסיף
לזה קמטים בלתי פוסקים בתחום שבין הגבות,
עינים שקשה להבחין בהן, פה מהדק והבעת-שררה
נזעמת.

את אפיו של האיש הזה קבעו שני רגשות
פשוטים מאד, שבעצם הם גם משבחים מאד, אבל
האיש הפריז עליהם ובא כמעט לידי נגודם: הערצה
כלפי השלטון ושנאה כלפי מרד מכל המינים.
ל“מרד” נחשבה בעיניו כל העזת פנים קלה כנגד
החקים וכנגד הצווים של השלטון. הוא היה חוזר
ואומר: “אין פקיד עושה מעות. השופט צדיק בכל
עת.”

י’בר, כלו כמו שהוא, נדמה להיות אדם
שתפקידו לרגל. הכת החברתית שעל שם יוסף
דה-מסטר, זו שבימים ההם היתה מספקת לעתונים
הנאמנים למלכות מין תורה עליונה של מעשי
בראשית, היא היתה עלולה לכנות את י’בר בשם סמל.
לא ראו אצלו את מצחו ואת עיניו, לא ראו את הסנטר
ואת הידים ואת מקלו אשר ביד, הכל היה נסתר מן
העין. אבל ברגע הנכון היו כל אלה יוצאים מתוך
טשטושם כמו מן המארב, והיו מופיעים בזה אחרי
זה מצח צר וחד בקצותיו, זוג עינים מעורר פחדים,
סנטר מפיק זעם וכח רצון, שתי ידים אימות ואלה
נוראה.

אחרי כל זה יהיה קל להבין, כי י’בר
נעשה למחתה לכל פוחז וריק, לכל אלה אשר יאמר
עליהם כי הם הולכים “חשכים”. הזכרת שמו בלבד
הספיקה שיהפכו כל אלה את ערפם לנוס; הם נהיו
לנציבי אבן בשעה שבצבץ לפניהם פתאם פרצופו
של י’בר.

כזה היה טבע האיש שארב כל הימים
למדלן בעיניו החושבות. בודאי שמדלן הבחין
בזה, אבל הדבר, כנראה, לא נחשב ביותר
בעיניו.

לפי הערות בודדות שנפלטו מפי י’בר,
אפשר היה לשער, כי מתוך סקרנות טבעית למחצה,
המיחדת לבני סוגו, התחקה גם על עברו של אבא
מדלן. היו לו, כנראה, ידיעות, והוא דבר ברמזים
על אדות פלוני אלמוני שחקר במקום ידוע בדבר
משפחה ידועה שנעלמו עקבותיה. פעם אחת הפליט
מפיו, כאדם המדבר אל נפשו: “דומני שעכשו
נפתרה לי החידה.” שלשה ימים אחרי זה היה שקוע
כלו במחשבות ולא הוציא הגה מפיו. הקו, שחשב
אותו לנכון, נפסק, כנראה, באמצע.

דומה שי’בר נבוך במקצת כשראה את
מדלן והנה לא נגרע כלום ממנוחתו ומראהו כאדם
שאינו נוגע כלל בדבר.

אף על פי כן נראה באחד הימים כאלו
מדלן שם לב להתנהגותו המוזרה של י’בר. וכך
נזדמן הדבר.





ו



בקר אחד נקרה מדלן לעבור ברחוב
בלתי מרצף של העיר. פתאם הגיע לאזניו קול
המלה ובמרחק לא רב ראו עיניו כנפיה של אנשים.
הוא מהר לגשת אל המקום. והנה מה שארע: סוס מעד
ונפל, והעגלון, איש זקן ששמו היה אבא פושלבן,
נשתטח מתחת לעגלה. פושלבן זה היה האחד מן
המעטים אשר צררו את מדלן. בתקופת הזמן
שמדלן הגיע למונטרי-על-שפת-הים היה פושלבן,
לשעבר לבלר בבית המשפט, מנהל עסק שהלך ורע
מיום ליום. שלא מרצון היה האיש עד ראיה
להצלחתו של מדלן, בו בזמן שמצבו הוא הלך
ונהרס. זה הביא אותו לידי קנאה, ובכל הזדמנות
שבאה לידו התאמץ לגרם הפסד למדלן. לבסוף
הגיע2 האיש לידי פשיטת רגל,
ומכיון שלא היה לו כלום חוץ מסוס ועגלה ולא היה
גם בעל משפחה, אחז במלאכת העגלונות.
לסוס נשברו שתי רגליו, ומן הנמנע
היה להקים אותו. הזקן נתגלגל אל בין האופנים,
ונפילתו הגרועה גרמה לו שהעגלה, הטעונה משא
לרב, לחצה עליו בכל מלא כבדה. המסכן נאנק.
נסו להוציא אותו ולא הצליחו, ונשאר אפוא רק
אמצעי אחד להציל את חייו – להרים את העגלה. י’בר,
שהגיע בעוד מועד אל מקום האסון, שלח על כן
אנשים להביא מכונת תנופה.

ברגע זה נגש הנה מדלן. כל העומדים מסביב פנו לו מקום מתוך יראת כבוד.

“הצילו-נא! הצילו!” ילל פושלבן. “חוסו על זקן אמלל שכמותי!”
מדלן פנה אל הנצבים ושאל:
“היש כאן מכונת תנופה?”
“שלחו להביא מכונה כזאת,” ענה איש אכר.
“כמה זמן ימשך הדבר?”

“הדרך לא רחוקה, מכאן עד פלשו; אבל זמן של רבע שעה יעבר בכל אפן.”

“רבע שעה!” קרא מדלן כמתפלץ.

יום לפני זה ירד גשם ורכך את הקרקע,
העגלה שקעה בלי הרף באדמה ולחצה יותר ויותר על
חזה הזקן.

“מן הנמנע הוא לחכות רבע שעה!” פתח
מדלן שנית. “שימו לב לדברי. מתחת לעגלה יש עוד
די מקום, כדי שאיש אחד יגיע לשם בזחילה
ויגביה בגבו את העגלה. רק לחצי רגע אחד, תוך
כדי זה אפשר יהיה להוציא את האיש המסכן.
הימצא ביניכם אחד אשר גבו חזק ולבבו אמיץ? הוא
יקבל בשכרו חמשה לואידורים!”
איש לא זע.

“עשרה לואידורים!” הכריז מדלן.
“החלצו!” קרא מדלן עוד פעם: “עשרים לואידור!”
אין קול ואין קשב.

“אמץ רוח לא יחסר להם!” קרא פתאם אחד הנצבים.
מדלן נפנה לראות והכיר את י’בר.

“כח יחסר להם. רק איש אשר כח מפלצת לו יוכל להגביה בגבו את העגלה הזאת.”

בדברו כזאת העיף במדלן מבט חוקר, וחזר לדבר אגב הטעמה מיחדת:
“אדון מדלן, בחיי הכרתי רק איש אחד שהיה מסגל להראות כח אדיר כזה.”
מדלן התחלחל, ואז הוסיף י’בר בקול מרשל, בלי לגרע עין ממדלן:
“האיש היה אסיר שעבד עבודת פרך.”
“א!” הפטיר מדלן.
“הוא נמצא בטולון.”
פני מדלן החוירו:

בינתים טבעה העגלה עוד יותר, והזקן פושלבן נאנק וצעק:
“אני נחנק! עצמותי נשברות! את מכונת התנופה! א, עשו מה שתעשו” או – יה!"
מדלן העיף שוב את עיניו מסביב. איש מהנצבים לא זעו וי’בר חזר על דבריו:
“בחיי הכרתי רק איש אחד, שהיה עלול לשמש במקום מכונת תנופה.”

“אפסו כחותי!” ילל הזקן.
מדלן הרים את ראשו, נתקל במבטו של
י’בר שתלה בו עיני פרס, הביט חליפות בכפרים
שלא זזו ממקומם, וצחוק עגום הופיע על פניו.
בדממה כרע אחר כך על ברכיו, ובלי לתת לקהל
הרואים שהות להשמיע קול דחק את עצמו אל תחת
העגלה. הגיע רגע חרדות.

פעמים נסה מדלן להקריב את ברכיו אל
מרפקי הזרועות; הזקן פושלבן בעצמו אמר: “אדון
מדלן, הדבר הוא מן הנמנע. יסתלק מכאן, ואל
יהיה אףּ הוא למכתה!”

מדלן לא ענה דבר.
מתוך הקהל נשמעו גניחות חרדה.
האופנים שקעו כבר באדמה במדה כזאת שקשה
היה כמעט גם למדלן להחלץ מתחת לעגלה.
לפתע פתאם רעד הנטל האים, העגלה
עלתה לאט לאט אל מעלה והאופנים נחלצו למחצה
מתוך האדמה.

הזדרזו!" השמיע מדלן קול גניחה רפה.
האנשים נגשו לעזר. הדגמה הטובה
עוררה אצל כלם את הכח ואת אמץ הלב. עשרה זוגות
ידים הרימו את העגלה. הזקן פושלבן נצל
ממות.

מדלן התנער לקום. הוא היה חור כמת, אף
על פי שנזלה מעליו הזעה. בגדיו היו קרועים
ומכסים רפש. בכי הקיף את כל הקהל. הנפדה
ממות נשק את ברכיו וקרא לו בשם אל מושיע.
ואולם מעל פניו של מדלן נשקפה ארשת שאין לתאר,
דומה כאחת לצער גדול ולקורת רוח עליונה, בשעה
שהעיף מבט שקט בי’בר, זה שלא פסק מלהסתכל
בו בעינים בוחנות.





ז



בשעת הנפילה נקעה אצל פושלבן עצם
הברך. אבא מדלן צוה להביא אותו אל בית החולים,
אל זה שהוא הקים ליד בית החרשת שלו בשביל
הפועלים. למחרת הבקר מצא הזקן על שלחן הלילה
שלו שטר בן אלף פרנק בצרוף פתקה קטנה: “בזה
קניתי לי מאתך את הסוס ואת העגלה.” הערה: העגלה
נשברה לשנים, הסוס נהרג. – פושלבן הבריא, אבל
עצם הברך לא שבה לאיתנה. בעזרת האחיות
הרחמניות ובעזרת ידידו הכמר המציא מדלן לזקן
משרה של גנן ליד מנזר נשים אשר ברבע
סן-אנטואן בפריס.

מארע זה נתרחש זמן קצר לפני שמדלן
נתמנה לראש העיר. כשראה אותו י’בר בפעם
הראשונה חוגר מחגרת, לאות משרתו הנכבדה, אחזה
אותו חלחלה. מאותו יום והלאה התחיל מונע את עצמו
מהפגש בו. אבל כשהכרח לראות את פניו דרך
חובה, אז דבר אליו ביראת כבוד גמורה.



המצב החמרי הטוב, אשר העיר
מונטרי-על-שפת-הים הגיעה אליו בזכות אבא מדלן,
נתן את אותותיו לא רק בכמה וכמה הוכחות גלויות
לעין, אלא עוד גם בהופעה אחת רבת ערך, אשר לא
רבים שמו אליה לב.

מזמן שנמצאה בכל המחוז עבודה
בשפע והתושבים התחילו מרויחים את פרנסתם על
נקלה, הפחתו בתמידות ההוצאות לגבית המסים.
ההפחתה הגיעה לבסוף במחוז מונטרי-על-שפת-הים
לרבע ההוצאות הקודמות, ומיניסטר הכספים אשר
בימים ההם, דה-ויליל, ראה חובה לעצמו להציג את
המחוז הזה למופת לכל מחוזות המדינה האחרים,
למען יראו ויעשו כמוהו.

במדה כזאת היה מצב הדברים טוב בזמן
אשר פנטין שבה לעיר מולדתה. איש לא זכר אותה.
לאשרה מצאה את בית החרשת של מדלן פתוח לפניה.
היא בקשה שם עבודה וקבלה מקום פועלת בבית
המלאכה לנשים. העבודה היתה בשבילה חדשה
בהחלט, וכיון שלא הספיקה לעשות הרבה לכן לא
היה גם שכרה מרבה, אבל הרוחים הספיקו לה
לכלכל את נפשה.





ח



ראתה פנטין שיש ביכלתה להרויח את
לחמה, ואבן נגלה מעל לבה. מה גדולה תשועת
אלהים! היא עבדה בחשק כמו לפנים. קנתה מראה,
נהנתה שוב לראות את ארשת העלומים אשר בפניה, את
שער ראשה הצהב ואת שניה הלבנות. שכחה רבות,
מחה היה עסוק כמעט רק בבתה קוזט ובהשערות על
דבר עתיד בהיר; בקצור, ראתה את עצמה כמעט
מאשרת. היא שכרה חדר קטן וקנתה רהיטים
בהקפה.

כיון שאי אפשר היה לה להוכיח כי היא
נשואת בעל, נמנעה מלשאת על לשונה את זכר
בתה.

בין כה התחילו בבית המלאכה דנים בזה
שהיא “מכתיבה כל כך הרבה מכתבים” ובזה שהיא
“מתגנדרת”; והיא שמשה מאז והלאה נושא לדברים
בטלים. חוץ מזה קנאו בה רבות מרעותיה, המכנות,
“טובות”, בגלל שערה הצהב ובגלל שניה הלבנות.
חקרו ומצאו, כי היא כותבת פעמים בחדש, לכל
הפחות, לאיש אחד יחידי, וכי אותו איש הוא מר
תנרדיה, בעל אכסניה במונטפרמי. סובבו
בחקירות גם את לבלר הקהל, זה שבבית המרזח,
ולא הספיק אותו זקן שוטה להכניס כוסות יין אחדות,
עד שהוציא את כל הסודות. בקצור: נודע הדבר, כי
פנטין היא אם לילדה. ואחרון אחרון חביב – נמצאה גם
אשה הגונה שנסעה למונטפרמי, שמעה דברים מפי
משפחת תנרדיה, ושבה הביתה בנצחון: “הדבר
עלה לי בשלשים וחמשה פרנקים, אבל עכשו אני
יודעת את הענין כהלכה! בעיני ראיתי את
הילדה!”

בעלת הגבורה הזאת היתה מרת
ויקטורנין, אשה שראתה את עצמה ממנה לפקח על
טהר המדות של הצבור. היא היתה בת חמשים ושש,
אבל כעורה היה למעלה מן המתר לה לפי שנותיה.
המפלצת הזאת, אף כי לא יאמן כי יספר, היתה אף
היא לפנים צעירה לימים ונשאה בשנת 1793 לאיש
שהיה מקדם נזיר בברית של הברנרדינים ועבר
אחר כך מן המנזר אל אנשי המהפכה הקיצוניים.
בזמן שיבת המלכות התחסדה האשה בעניני דת
במדה כזאת, שהכמרים מחלו לה את החטא שחטאה
בהנשאה לנזיר. מתוך רגש תודה הקדישה מרת
ויקטורנין, לפי דבריה, בצואה את כל הונה לברית
הנזירים.

אחרי אשר פנטין עבדה בבית החרשת
כשנה, בערך, מסרה לה המפקחת בבקר לא עבת
אחד חמשים פרנק בשם האדון ראש העיר, ואמרה לה
כי בעל הבית צוה למנע ממנה מעתה והלאה
עבודה.

הודעת פטורין זו הגיעה אותה בדרך
מקרה באותו חדש עצמו שבו נדרשה לשלם
למשפחת תנרדיה חמשה-עשר פרנק במקום עשרה.
פנטין היתה כהלומת רעם. היא לא יכלה לצאת מן העיר,
מפני שהיתה חיבת שכר דירה ועוד לא שלמה את
דמי הרהיטים. חמשים פרנק לא הספיקו לסלוק כל
החובות. היא נסתה על כן להרבות בהפצרות, אבל
המפקחת הודיעה לה בפרוש, כי עליה לעזב את בית
המלאכה. היא הלכה הביתה מדכאה על ידי בושה עוד
יותר מאשר על ידי יאוש. סודה נגלה בקהל.

היא הרגישה את עצמה חסרת אונים
מלהתקומם לאסונה. יעצו לה לבקש את פני ראש
העיר בעצמו, אבל היא לא העזה לעשות כדבר הזה.
האדון ראש העיר נתן לה חמשים פרנק מפני שהוא
איש טוב, הוא מנע ממנה עבודה מפני שהוא עשה דבר
כמשפטו. היא קבלה בהכנעה את גזר הדין.





ט



מדלן לא ידע אף רמז של דבר מכל הענין
הזה. המפקחת, בתולה זקנה שבאה אליו לפי
המלצתו של הכמר, היתה אישיות נכבדה מאד,
בעלת מרץ, עושה נכחה, כשרה וישרה וגם בעלת לב
טוב, אבל היא ידעה רק לחונן במתת יד, ולא היתה
מסגלת להבין ולסלח, בבתולה הזאת נתן מדלן
אמון במה שנוגע לכל הענינים.

את הסכום חמשים פרנק לקחה המפקחת
מקרן שמסר לידה מדלן, ואשר בכספיה יכלה
להשתמש בלי למסר דין וחשבון בדבר
ההוצאות.

פנטין חזרה מתחלה אחרי משרה, אבל לא
נמצא איש שיקבל אותה. היא נשארה בעיר.
החנוני, שמידו קבלה את הרהיטים הדלים, אים
עליה כי ידרש לאסר אותה במקרה שהיא תעזב את
העיר. בעל הבית, שהיתה חיבת לו שכר דירה, אמר
לה כדברים האלה: “נערה צעירה ויפה כמוך אין לה
קשי לשלם את חובותיה.”

בזמן הראשון תפרה כתנות לחילים,
והשתכרה בזה ליום שנים-עשר סו, שעשרה מהם
היתה צריכה להוציא לתשלומים בעד הילדה. משום
כך גם אחרה עכשו בתשלומים שהיו צריכים
להשלח למשפחת תנרדיה.

נמצאה אשה זקנה אחת, זו שהעלתה לה
מדי ערב אש בנר החלב, וחלקה לה לקח בתורת
הדלות. אולם מי שלמד לדעת כיצד להתכלכל
בצמצום, אינו תופס עדין כיצד להתקים בחסר
כל.

אלו נמצאה הילדה בקרבתה היה לה
הדבר למחית נפש. אבל האם מתר לה לגרם לילדה
שתסבל מחסור? ומאין תקח כסף לשלם את החוב?
היעלה בידה לאסף כסף להוצאות הדרך? בזמן
הראשון קשה היה לה לפנטין מחמת בושה לצאת מפתח
ביתה החוצה.

מדי עברה ברחובה של עיר היתה
מרגישה, כי העוברים ושבים נפנים להסתכל בה
ומרמזים עליה באצבע. כל אחד תלה בה את עיניו
ואיש לא הקדים לה שלום.

היא היתה מכרחה אפוא, מאנס או מרצון,
להשלים עם הבוז אשר סבב אותה, כשם שלמדה
מהכרח לשאת את סבל המחסור. במשך הזמן נעשה
לה אמנם הדבר הרגל. אחרי שנים שלשה חדשים
שחררה את עצמה מידי הבושה והיתה מהלכת ברחוב
כאלו לא קרה דבר.

העמל הקשה הזיק לבריאותה של פנטין;
תקף אותה שעול, והמחלה הלכה והתגברה. “אחזי
בידי וראית עד כמה הן חמות!” ככה היתה אומרת
לפרקים אל חברתה לדירה.

אבל מדי בקר, כשמסרק ישן ושבור
היה חוצה את שערותיה, הנאות ורכות כמשי הרך,
היה נטפל אליה בחשאי רגש של חדוה.





י



הפטורין נתנו לה בסופה של תקופת
החרף; הקיץ הלך ועבר. אך את מקומו ירש שוב
החרף. הימים קצרים, העבודה מעטה. בחרף אין חמימות,
אין אור. עת הצהרים אינה במציאות. אין המרחק רב
בין הבקר ובין הערב, העולם שרוי בערפל, החלונות
מכסים קרח או מכסים בידי אדם ואין העינים נזונות
הרבה זמן מאור היום.

היא נשתקעה, כמובן, עוד יותר בחובות.
אנשי תנרדיה הודיעו במכתב, כי לקוזט יש צרך
בשמלה. כל אותו היום לא הניחה את המכתב הזה
מתוך כף ידה. היא הרהרה, התישבה בדבר, היתה
כנואשת. בערב שמה פעמיה אל הספר אשר בפנת
הרחוב הקרובה; היא הוציאה את המסרק מתוך
שערותיה, והשערות גלשו בכל תפארתן עד
למתניה.

“שערות יפות!” קרא הספר.
“כמה תתן לי במחירן?”
“עשרה פרנקים.”
“טוב הדבר.”

היא קנתה בכסף הזה שמלת-ילדה
עשויה טריקו, ושלחה אותה למשפחת
תנרדיה.

חמתם של אלה עלתה במדה לא קטנה.
ברצונם היה לקבל כסף. הם נתנו את השמלה
לאפונין שלהם, ועפרונית המסכנה הוסיפה לסבל
את היסורים של תקופת החרף.

פנטין הרהרה בקרבה: הילדה שלי
אינה סובלת עוד מקר. במחיר שערותי הלבשתיה.
מעתה חבשה פנטין לראשה כפה עגלה, כדי לכסות
על שערותיה הגזוזות, ואף כך עוד נשאר לה חן
למדי.

אבל בקרב לבבה התחולל שנוי. ימים
רבים העריצה אף היא את אבא מדלן, כמו שהעריצו
אותו האחרים; אבל מכיון שהגידה לעצמה בתמידות,
כי הוא גזל ממנה את לחם חקה והוא גרם לה את
אסונה, על כן התרגלה לשנא גם אותו, לשנא אותו
ביחוד.

סוף סוף כרתה פנטין ברית אהבה את אחד
הגברים, איש פלוני אלמוני, איש שלא נחשב
ביותר בעיניה, אבל ברצונה היה להכעיס על ידי
כך את הבריות. מאהבה היה בן אדם לא-יצלח אשר
חלק לה מהלמות ועזב אותה לנפשה אחרי זמן
קצר.

אבל היא אהבה את ילדתה, ויותר שהיא
בעצמה נעשתה ירודה ומסביבה גדלה הקדרות,
יותר הזהירה בקרבה הדמות הנחמדה של כרובה
הקטן. שעולה לא נתמעט וזעה כסתה לעתים קרובות
את גבה. המחסור והיסורים הלכו וגדלו
בתמידות. לא עברו ימים רבים והגיעו מכתבים מן
החיות הרעות, אשר הילדה נמצאה בין צפרניהן.
הילדה היא חולה, כביכל, נחוצים ארבעים פרנק
כדי למלט את נפשה ממות.

הגורל החיש לקראת פנטין את אסונה. היא
שבה לקרא את המכתב פעמים אין מספר; אחר כך
התהלכה בלי מטרה בחוצות ונתנה מדי פעם את
קולה בצחוק.

בעברה על פני הרחבה נתגלה לעיניה
המון אדם רב שהתגודד ליד עגלה של רוכל. על העגלה
עמד בן אדם לבוש אדמים ונאם נאום. זה היה מין
רופא-אליל שהיה מציע לקהל למכירה כל מיני
שנים מלאכותיות, אבקות ושקויי סמים.

פנטין התערבה בין ההמון וצחקה
כאחרים לדברי הנואם. עוקר השנים קרא אליה:
“שמעי נא, את בת החן, אם תמכרי לי את שתי
השנים החותכות מן העליונות ונתתי לך במחיר
כל אחת נפוליונדור שלם.”
“נבלה כזאת!” התמרמרה פנטין.

“שני נפוליונדורים!” נהמה על ידה זקנה חסרת שנים. “זו יש לה הצלחה!”
פנטין נסתלקה מן המקום במרוצה. בבית שאלה את פי שכנתה מרגרט:
“מה היא קדחת האדמת? המכירה את כזאת?”
“בודאי! יש מחלה כזאת.”
“ויש צרך בהרבה רפואות?”
“הרבה מאד!”
“זאת היא מחלת ילדים?”
“מחלת ילדים בעקר.”
“אפשר למות במחלה הזאת?”
“אין לך קל מזה!” הביעה מרגרט את דעתה.



ארבעים פרנק! קוזט היא3 על ערש דוי; קוזט היא נחמתה היחידה
בחיים. אסור לה לקוזט שתמות. וכשפנה היום
לערב יצאה מן הבית. עושה הרפואות קרא אחריה
בשעה שהיא ברחה, ואמר כי מתר לה להתישב
בדבר, וכי בערב יחכה לבואה באכסניה “אנית
הכסף.” נורא הדבר מעשותו – אבל אסור לה לקוזט
שתמות!

למחרת הבקר היתה עוד פנטין מאחרת
לשבת אל זנב הנר הדועך. בן-לילה קפצו עליה עשר
שנים יתרות. השכנה סרה אליה, משום שהן עבדו
שתיהן בחדר אחד לשם קמוץ במאור.

“אל אלהים, חוס ורחם!” קראה מרגרט. “מה-לך, פנטין?”
“לא-כלום. בריאה אנכי. קוזט שלי לא תמות במחלה הארורה מחסר רפואות.”
ותוך כדי דבריה הראתה לשכנתה על שני הנפוליונדורים, שהיו מנחים על השלחן.
“רבונו של עולם! הלא יש לך כאן רכוש עצום? מהיכן באו אליך מטבעות הזהב האלה?”
“קבלתי אותן כמו שהן,” ענתה פנטין.
ועל פניה נראה תוך כדי זה צחוק מגאל
בדם. קצות הפה היו מלחלחים אצלה ברק אדמדם
ובמלתעה העליונה השחיר חור.
שתי השנים העליונות נעקרו מפיה.

היא שלחה את הכסף למונטפרמי. אבל
בעצם לא היתה קוזט חולה כלל, זאת היתה המצאה סתם
מצד משפחת תנרדיה כדי לקבל כסף.

חייה של פנטין היו שבורים. היא ותרה
מהכרח על חדרה הקטן ועברה לגור בעלית גג.
רהיטיה נלקחו ממנה. היא נעשתה רשלנית, חדלה
להתענין בדברים, חדלה לעשות את בגדיה – היא
ירדה לשפל המדרגה. ועל כל אלה היו כל רוחיה
תשעה סו ליום, מחיר עבודת תפירה קשה במשך
שבע-עשרה שעה! לאחרונה הודיע לה תנרדיה בן
הבליעל, כי הוא בטוב לבו דחה
אמנם את הדבר ימים רבים, אבל עכשו אין לה אלא
להמציא מיד לידו מאה פרנק; שאם לא כן ישלח את
קוזט מביתו, אף על פי שהיא לא החלימה עדין לגמרי
לאחרי המחלה, ולא יאבה כלל לדעת מה שתהא עליה
בצנת החרף; הוא לא יתרעם ביותר אם זו תפח את
נפשה."

“באפן כזה אין לי אלא למכר את השארית האחרונה.”
והאמללה הפקירה את עצמה לבשת.





יא



כשמונה או עשרה חדשים אחרי הדברים
האלה, בתחלת ינואר שנת 1823, עשה לעצמו הולך
בטל אחד שעשועים והתעלל באשה שהיתה
משוטטת ליד בית הקפה של האופיצרים, כשהיא
לבושה שמלת נשף וכשפרחים קלועים בשערותיה.
אותו טרזן היה מעשן, כמובן, משום שמנהג
העשון נעשה בימים ההם הרגל לרבים.

מדי פעם, כשעברה הנערה על ידו, היה
האיש שולח אחריה עב-עשן מפי הסיגרה והיה מציק
לה במהתלות, שנחשבו בעיניו לדברי חכמה
ושעשועים: “אמנם בעלת בעור את! הלא פיך הוא
חסר שנים!” ועוד כאלה. שם האדון הזה היה
במטבוא. זו, שהיתה קרבן לרשעותו, גששה
הנה והנה בתוך השלג ולא שמה כלל אליו את
לבה. אך המתעלל בא לידי כעס, כשלא פעל
כלום במהתלותיו. הוא השתמש ברגע של כשר,
מדי הפך אליו הנערה ערף, הלך בחשאי
בעקבותיה והיה עוצר בעד צחוקו שלא יתפרץ,
כפף את עצמו לארץ, קמץ מלא חפנו שלג והכניס את זה
אל פי השמלה, לבין כתפותיה החשופות של הנערה.
זו השמיעה קול זעם, הפנתה את פניה והשתערה
כנמרה על אויבה, רסקה את פניו בצפרניה ושפכה
עליו קתון של זלזולים גסים ביותר.

לקול ההמלה יצאו האופיצרים מבית הקפה,
העוברים ושבים עמדו מלכת, וכעבר רגע כבר התענג
המון עם רב על המחזה המאוס. הרואים מחאו כף,
עוררו את המדנים והשתעשעו בחפץ לב.

פתאם חצה איש זקוף קומה בצעדים מהירים
את חוג הרואים, תפס את האשה בשמלתה המלכלכה
ופקד עליה:

“בואי נא אתי.”

היא הרימה את עיניה. זעקת הזעם נאלמה
כהרף עין על שפתיה. עיניה הביטו בלי ניד, פניה
חורו כפני מת וכל גוה רעד מפחד. היא הכירה
באיש העומד לפניה את י’בר.

והאיש בן החברה העליזה מהר להסתלק מן המקום.





יב



י’בר סלק הצדה את הרואים במחזה, אחז
את דרכו בצעדים מהירים לעבר משרד המשטרה,
שנמצא בקצה המגרש, והוליך אחריו את האשה
האמללה. זו נמשכה אחריו כמכונה. כמאסף להם
התנהל מחנה רב של אנשים, שהמטירו בדיחות על ראש
האמללה.

כשהגיעו אל בית המשטרה, נכנס י’בר
לתוך חדר שתקרתו נמוכה, הכניס אתו את פנטין
וסגר אחריו את הדלת, – לצערם הגדול של הבטלנים
שהתחילו מתרוממים על אצבעות רגליהם, מושכים
בצואריהם, זוקפים את עיניהם, והכל מתוך תקות
שוא שיראו דרך זכוכית הדלת דבר-מה מן הנעשה
בפנים.

כשנסגרה אחריהם הדלת, כרעה פנטין באחת מפנות החדר ורבצה שם כדמות כלב.
י’בר ישב על כסא, הוציא מכיסו גליון
של ניר והתחיל כותב. הוא ישב מתוך מנוחה גמורה;
בפניו המביעים מחשבה לא היה נכר כל סמן של
התרגשות. אף על פי כן היתה נפשו נתונה כלה
בשעה זו לענין אחר בעל ערך רב עד מאד. בקרב
נפשו הלך ונמשך משא ומתן של משפט ועליו
היה להוציא את פסק הדין. אבל יותר שהוא חקר את
הענין לכל פרטיו, יותר התקומם בקרבו רגש
המוסר. על החברה, בדמות איש בעל נכסים ובעל זכות
בחירה, הורמה זה עכשו יד, השלכו עליה שקוצים,
והפושעת היא אשה שאינה מן הישוב ושאין החק
מגן עליה. זונה נתעבה העזה להתנקש באיש
השיך למעמד העליון של החברה. הוא היה עד
ראיה לדבר.

כשגמר את כתיבתו מסר את הגליון
לידי הסרג’נט ואמר לו כדברים האלה: “קח אתך
שלשה אנשים והולך את זו אל חדר התפיסה.”
וכשנפנה אל פנטין אמר: “עליך להיות אסורה ששה
חדשים.”

פחד נפל על האמללה.
“ששה חדשים של תפיסה, ואני
השתכרתי ליום רק שבעה סו! ומי ידאג לקוזט
שלי? אדוני המפקח, עוד זקוף על חשבוני חוב של
מאה פרנק!”

תוך כדי זה התקרבה פנטין אליו
בזחילה על פני רצפת האבן המזהמת, שלבה את
ידיה ודברה אליו תחנונים:

“יחוס וירחם, אדון י’בר! באמונה, לא
באשמתי יצא הדבר. הוא יכל להוכח בזה, אלו היה
עד ראיה מראשית הענין. נשבעתי בכל קדש, כי
אין בי כל חטא. האדון ההוא, שאינני מכירה אותו,
השליך שלג על כתפי. האם זה דבר מתר להשליך
שלג על כתפיה של אחת משלנו, בשעה שאנו
מהלכות ברחוב במנוחה גמורה, בלי לפגע בשום
איש? אז נטרפה עלי דעתי מתוך כעס. רציתי עוד
להגיד, אדוני המפקח, כי חולה אנכי. ושעה ארכה
לפני זה הוא השליך עלי שקוצים: ‘את מכערת! אין
לך שנים!’ לא נקפתי אצבע. חשבתי לי – האדון
רוצה להתבדח קצת, ולא עניתי כלום, אז לקח
והכניס שלג לבין כתפי. ייטיב נא, אדוני המפקח!
וכי מכל אלה שהיו בשעת מעשה לא נשאר איש
שיוכל להעיד כי ספרתי דברים כהויתם? אולי
הגדשתי את הסאה כשבאתי לידי כעס גדול. אבל
ברגע הראשון אין אדם שולט ברוחו. מאבדים את
השכל הישר.”

ודעתה התחילה מתבלבלת עליה. היא
ספרה לי’בר על אדות הילדה, דברה באזניו על
מצבה הרע, על הרוחים הדלים, על המחסור, על
מחלתה, על שכול החיים האים והנורא. אבל כל
דבריה גם יחד לא היו מסגלים לעורר רחמים בלב
הבלש והקנאי הזה, שלא ידע בעולמו אלא את
ההלכות ואת הוראות הפקידות בלבד. אף דבר פשוט
זה נעלם ממנו, כי הוא הרשיע מאד לעשות בהוציאו
פסק דין בלי חקירה מקדמת, כי הוא בעצמו הן לא
היה נוכח בזמן שאותו במטבוא הלבין את פני
הנערה בדברים ובמעשים. ועכשו, אחרי אשר
פנטין גלתה את אזנו, היה מחיב, כמובן, לערך
חקירה ודרישה.

אותה שעה, כשהתכוצה פנטין על
מקומה וגופה היה מרעיד מזמן לזמן מיבבה עצומה,
כשעיניה נסתמאו מדמעות, חזה נחשף והיא ספקה
כפים, כשכל רגע פרץ מחזה שעול יבש וקצר
והיא המשיכה לספר בזעקת שבר את כל עניה, –
אותה שעה כאלו נאצל על האמללה מענוייה
הגדולים זהר עליון ונפלא. ברגע זה שב אל פנטין
יפיה אשר היה לה לפנים. אבל כמה שהיא העתירה
בהכנעה נשיקות על כנף בגדו של הבלש, נמנע
ממנה הדבר בכל זאת לעורר רגש בלב האבן אשר
לאיש הזה.

“מהרי וקומי! שמעתי את דבריך.
ההגיעו לידי גמר? עכשו הלאה מכאן! את תכלאי
לששה חדשים, ואף בורא העולם בכבודו ובעצמו
אינו יכל עכשו להפחית מהם כלום.”

“יחוס וירחם!”

י’בר פנה אליה ערף, והשוטרים תפסו אותה בזרועותיה.
אבל מלפני זמן לא רב עמד בפתח
בן-אדם, שנגש הנה בחשאי והיה עד שמיעה
לתחנוניה של פנטין.

אותו רגע, כשתפסו בה השוטרים כדי
להרים אותה בכח, יצא האיש ממחבואי הצל ואמר
כדברים האלה:

“שהות רגע, בבקשה.”

י’בר ראה בעיניו את אבא מדלן. הוא ברך אותו בשלום אגב הבעת פנים נזעמה.
“יסלח נא, האדון ראש העיר…”
המלים “האדון ראש העיר” חוללו בנפשה
של פנטין פעלה מוזרה. היא התנערה פתאם בבת אחת
מעל הרצפה, כדמות רוח בלהות העולה קל-מהרה
מקרב האדמה, סלקה הצדה בזרועותיה את
השוטרים, נגשה אל מדלן, בטרם הספיקו לעכב
בעדה, העיפה בו עיני זעף ונתנה את קולה
בצעקה:

“ובכן אתה הוא האדון ראש העיר!”

ותוך כדי זה נתנה את קולה בצחוק וירקה בפניו של מדלן.
מדלן נגב את פניו ואמר:
“המפקח י’בר! יוציא-נא את האשה הזאת לחפשי!”
לי’בר נדמה רגע אחד, כי הוא קרוב לטרוף
הדעת. לא, הוא לא היה מעז לראות אפילו בחלום, כי
דבר כזה הוא בגדר האפשרות! איש חשוב מן הרשות
מקבל עלבון קשה והדבר נגמר בלא כלום!
גם על פנטין פעלו דבריו של ראש העיר
באפן לא פחות נמרץ. היא שלבה את ידיה מסביב
לצנור התנור, כמפחדת להתמוטט, העיפה את עיניה
ממקום למקום ודברה חרש אל נפשה:
“לחפשי! מתר לי ללכת! אין גוזרים עלי
להכלא בבית האסורים. מי הגיד כזאת? הן כזאת לא
יתכן. אני טעיתי בשמיעה. אותו בן-אדם מגנה
המכנה ראש-העיר, בודאי שלא הוא הגיד כדברים
האלה. אדון י’בר הטוב והחביב, האם מפיו שמעתי
כי יוציאו אותי לחפשי? אני אסביר לו את הדבר,
ואז ירשה לי בלי ספק להסתלק מכאן. ישים אל לב,
אותו זקן אשמאי, שקוראים לו ראש העיר, הוא האשם
בכל הענין מתחלה ועד סוף. ישער נא בנפשו,
אדון י’בר. הוא גרש אותי מבית החרשת, בגלל אשר
אספסוף של בני בליעל הוציאו עלי שם רע. אדון
י’בר, הוא אמר שמתר לי להסתלק מכאן, וכי לא כך
הדבר? יעשה חקירה ודרישה, ישאל את פי בעל
הבית שלי, אני משלמת עכשו שכר-דירה בדיוק;
הבריות יעידו בי, כי אשה ישרת דרך
אנכי.”

מדלן הקשיב לדבריה בתשומת לב רבה.
בעודה מדברת הכניס הוא את ידו לתוך כיס בגדו,
הוציא את ארנק הכסף ופתח אותו. הארנק היה ריק,
והוא חזר והכניס אותו לתוך הכיס. לאחרי זה פנה אל
פנטין בשאלה:

“כמה כסף את חיבת, לפי דבריך?”

כל הזמן היתה פנטין מביטה אל י’בר
בלבד, עכשו נפנתה כלפי מדלן והחזירה
דברים:

“מי זה המדבר אלי!”

ומיד הפטירה כלפי השוטרים:
“ובכן הייתם כלכם עדים לדבר,
כשירקתי בפניו? אי לך, זקן מנול, הבאת את
עצמך לכאן בכדי להטיל עלי מורא. אבל מפניך
אינני יראה. רק אדון י’בר לבדו נותן עלי מורא,
אדון י’בר הטוב והחביב.”

והיא הוסיפה לתת את שיחה, כשהיא
מדברת מתוך עניה הגדול, זה העני שנתן לה
במדה גדולה מכדי אפי הילדות שלה. אמנם כן,
היא הרחיקה בדבריה עד כדי לשלם סליחה ומחילה
בעד מעשה הבדיחה של הפוחז הגס. הבריות
נוהגים לעשות מעשי הוללות כאלה – ואין הדבר
נורא כל כך!

“וחוץ מכל אלה, הלא כבר אמרתי, כי
בריאותי רופפה במקצת, השעול תקף אותי. יש לי
הרגשה, כאלו ברזל מלבן לוחץ פה למעלה בתוך
החזה, ואף הרופא אמר כי עלי לדאג מאד לבריאותי.
יגע נא בידו. כך. עכשו הוא מבחין במקום
הזה.”

דמעותיה פסקו בינתים, ודבריה היו
כשפת חלקות, כשהיא שמה על חזה הלבן והרך את
כף ידו הגסה והרחבה של י’בר.
“רבותי, האדון המפקח אמר, כי יש לי
רשות ללכת לכל אשר ארצה. ובכן אני
מסתלקת.”

הנה היא שמה כבר את ידה על כף המנעול, עוד צעד אחד ורגלה תעמד בחוץ.

כל אותו הזמן עמד י’בר דומם, ראשו היה מורד ומראהו כמכה קפאון.

קול השאון שנגרם על ידי כף המנעול
עורר אותו מקפאונו. הוא נזדקף ועל פניו הופיעה
ארשת של מפקד:
“הסרג’נט, האין עיניך רואות כי הזונה
מסתלקת מכאן? מי זה נתן פקדה, שמתר לה
להסתלק?”

“אנכי!” אמר מדלן.

פנטין נתכוצה מפחד, כשהגיע
לאזנה קולו של י’בר, והיא שמטה מידה את כף
המנעול כגנב שנתפס. כשבאה אחר כך
תשובתו של מדלן, הפנתה פנטין את עצמה לצדו של
זה, ומאותו רגע והלאה העיפה חליפות את עיניה
בי’בר ובמדלן, הכל לפי המדבר.
הדבר מובן מעצמו, כי י’בר נמצא
במבוכה גדולה. כי לולא כן לא היה מרשה לעצמו
להרים קול מצוה על הסרג’נט, אחרי אשר ראש העיר
נתן פקדה לשחרר את פנטין מן המאסר. האם גדלה
מבוכתו כל כך, שהוא שכח כי ראש העיר עומד על
גבו? או אולי הגיד לנפשו בפני המארעות האלה,
כי עליו להחליט החלטה גדולה, כי באה שעתו של
הפקיד הקטן למלא את מקומו של הגבה, וכי הוא
בעצמו, י’בר, משמש ברגע זה סמל לסדר, לחק,
למוסר, לממשלה ולכל החברה כלה?

כשמדלן הוציא מפיו את המלה “אנכי”,
נפנה אליו י’בר בפנים קרים ובעינים מפיקות יאוש,
והעז לעשות דבר אשר כמהו לא עשה מעולם –
להתנגד לפקיד העולה עליו במעלת המשרה.
“אדוני ראש העיר, זה לא יתכן!”

“מה פרוש הדבר?”

“הפרוצה הזאת גרמה עלבון לאיש נכבד.”

“המפקח י’בר,” ענה מדלן במנוחה
ובסבר פנים של אדם המדבר אל חברו, “תשמע נא את
הדברים אשר עלי להגיד לך. בן-חיל אתה, ואין אני
נרתע מפני הצרך להסביר לך דברים. הנה המארע
כהויתו. בדרך מקרה עברתי בו במקום ברגע
שאתה אסרת את האשה הזאת וחקרתי מפי אנשים
שמצאתי במקום המעשה. אותו בן-אדם היה המתחיל
בדבר, ומן הדין היתה המשטרה צריכה לאסר
אותו.”

י’בר ענה:
“העלובה חרפה וגדפה את כבוד ראש העיר.”
“זה ענין פרטי שלי.”
“אני מבקש סליחה מכבוד ראש העיר,
העלבון איננו ענין פרטי, הוא שיך
למשפט.”

“המפקח י’בר,” ענה מדלן, “המשפט
הגבה מעל גבה נמצא ברשות הלב. אני שמעתי
לדברי האשה ואני עושה את מעשי בכונה
גמורה.”

“ואנכי, אדוני ראש העיר, לא אוכל להבין מה פרוש כל הדברים האלה.”
“יהא כך. באפן כזה עליך לצית פשוט לפקדתי.”
“אני מצית לחובתי, וחובה זו גוזרת לשים את הפרוצה הזאת במשמר לששה חדשים.”

מדלן ענה בשלות רוח:
“תשים זאת זכרון לפניך, זו לא תשב במשמר אף יום אחד.”
כשנחרצה ההכרעה הזאת, ערב י’בר את לבו להעיף עין בראש העיר ולסרב לו בדברים:

“אני מכרח לערער על זה, עד כמה שקשה
לי הדבר. זאת לי הפעם הראשונה בחיי, אבל כבוד
ראש העיר בטובו ירשה לי לצין, שאינני יוצא מחוץ
לגבול משרתי. אף אנכי דן על המארע כהויתו, כפי
שהיה ברצונו של כבוד ראש העיר. הייתי במקום
המעשה וראיתי בעיני איך שהפרוצה הזאת גרמה
לאדון במטבוא עלבון על ידי הרמת יד, והאדון
במטבוא הוא בעל זכות בחירה ולו שיך הבית
היפה, בן שלש הקומות, הבנוי מאבני גזית ועומד
בפנת רחוב הטיול. כמה דברים משנים באים
לעולם! איך שיהיה, אדוני ראש העיר, המארע שיך
לפקדת המשטרה המפקחת, כלומר, לפקדתי, ואני
אשים את האשה במשמר.”

אז שלב מדלן את ידיו וענה בקול מפקד, אשר כמהו לא שמע איש מפיו מעולם:
“המארע שיך לרשות המשטרה
העירונית. לפי הסעיפים 9, 11, 15 ולפי הסעיף 66 של
סדר המשפט הפלילי הדבר מסור לרשותי, ואני
נותן בזה פקדה לשחרר את האשה מן המאסר.”
אבל י’בר נסה עוד פעם אחרונה לתת תקף לדעתו.
“אולם אדוני ראש העיר…”



“אני מעלה לפניך זכרון הסעיף 81 של החק מיום 13 לדצמבר שנת
1799, אשר בו ידבר על אדות גזרת מאסר מתוך
שרירות לב.”

“ירשה נא, אדוני ראש העיר…”

“אל תוסיף דבר!”

“אף על פי כן…”

“צא מכאן!”

י’בר קבל את המכה בקומה זקופה,
כדרך איש צבא רוסי. הוא הרכין את ראשו בהכנעה
ויצא מאת החדר.

פנטין סרה הצדה, כדי לפנות לו דרך, והביטה אליו בתמהון לבלי גבול.

אף היא היתה כאדם אשר אבדו כל
עשתונותיו. שני כחות מתנגדים נלחמו ביניהם
בעבורה. שני אנשים, אשר שניהם גם יחד יכלו
לעשות כטוב בעיניהם בחרותה, בחייה ובחיי
ילדתה, נלחמו איש ברעהו, האחד למען הפיל אותה
לתוך מאפליה, השני למען הביא אותה אל האור.
בעיניה היה האחד מהם השטן, השני היה בעיניה
המלאך הגואל. המלאך נצח את השטן, והיא רעדה
בכל גופה מדי עלות על לבה הרעיון, כי היא שטמה
דוקא את זה, את האיש אשר קרא לה דרור, את ראש העיר
אשר, לפי דעתה, היה הגורם לכל אסונה. הוא הוא
אשר הציל אותה. איך היא נתפסה לטעות כזאת? האם
דעתה לא היתה צלולה עליה? אמנם כן, קרוב לודאי
כי היא לא היתה שלמה ברוחה. אולם עכשו הקשיבה
קשב רב, ולכל מלה ומלה שיצאה מפי מדלן נדמה
לה כי בקרב נפשה הולכת ונמוגה החשכה הנתעבה
של השנאה, וכי השמחה והתקוה והאהבה שבות
לשכן בקרב לבבה.

אחרי שי’בר נסתלק מן החדר, נפנה
אליה מדלן ואמר לה בקול מתון, כאדם המתאמץ
להסתיר את דמעותיו: “שמעתי את דבריך עד תמם.
מה שספרת לא היה ידוע לי אף במקצת. אני מאמין,
כי כל זה הוא אמת. אף את זה לא ידעתי, שפטרו אותך
מבית החרשת. ולמה לא דרשת אלי? אני אפרע את
חובותיך ואביא אליך את הילדה, כמו כן תוכלי את
לחזר אליה. השארי כאן, או סעי לך לפריס או למקום
שיהיה טוב לפניך. אני מתחיב לכלכל גם אותך
וגם את הילדה. אינך מכרחה לעבד, אם אין רצונך
בכך. כל הכסף הדרוש לך תקבלי מעתה והלאה
מידי. תשובי להיות הגונה ובת חיל, אם יעמד לך עוד
הפעם מזלך. ואף גם זאת – אגיד את זה בלי שהות –
אם כך היה כמו שיוצא מדבריך, ואני איני
מפקפק בזה כלל, – מעולם לא חדלת להיות בעלת
מדות טובות ורצויה בעיני אלהים. מסכנה
שכמותך!”

זה היה יותר מכפי השגתה של פנטין
המסכנה. היא הביטה אל איש מצילה בעינים תועות,
המעלפות בדמעות, וכל הזמן רק התיפחה: “אויה!
אויה!” תוך כדי זה רפו ברכיה והיא צנחה לרגלי
מדלן, ולפני שזה הספיק לעכב4 בעדה אחזה בכף ידו והצמידה אליה את
שפתיה.








ספר חמשי י’בר






א



מדלן צוה להביא את פנטין אל בית
החולים, אל זה שהוא התקין בביתו הפרטי. הוא מסר את
החולה להשגחתן של האחיות שהשכיבו אותה
במטה. את פנטין תקף חם קדחת, במשך כמה זמן
בלילה היתה דעתה מבלבלת עליה, אבל לאחרונה
אחזה אותה תרדמה.

למחרת הבקר, כשהקיצה משנתה, קלטה
אזנה קול נשימה של בן-אדם סמוך למטתה; היא
הרימה את המסך וראתה את מדלן עומד בקרוב מקום.
פניו היו נטויים אל הקיר ומראהו היה כבן אדם
עסוק בתפלה.

בעיני פנטין היה מדלן עכשו כעין יצור
נעלה, דמות זהר אשר לפניה ארשת מחשבה. לבסוף
שאלה ברתת:

“במה כבודו עסוק?”

במשך שעה לא סר מדלן מן המקום הזה,
והמתין לרגע היקיצה של פנטין. עכשו אחז בידה,
בדק את הדפק ואמר:

“מה ההרגשה?”

“ישנתי. הוטב לי, כמדמה.”

במשך הלילה והבקר הספיק מדלן
לאסף ידיעות על אדות פנטין. עכשו היה הכל גלוי
לפניו, הוא הכיר לדעת את כל התלאות אשר עברו
עליה.

הוא דבר על לבה דברי נחומים. והיא
מצדה הצטחקה כנגדו, ואף על פי שבפיה חסרו
שנים, לא היתה בת-צחוקה מכערת כלל.



עוד באותו לילה ערך י’בר מכתב, שמסר
אותו השכם בבקר בבית הדאר של
מונטרי-על-שפת-הים. וזה היה נוסח הכתבת: למר
שבוליה, המזכיר של המושל, פריס. וכיון
שהדבר, שארע במשרד המשטרה, כבר עשה לו
כנפים, לכן האמינה מנהלת הדאר, וכן האמינו
כמה אנשים אחרים שנמצאו בשעת מסירת המכתב
הנועד לפריס, כי י’בר שלח בקשת פטורין.

מדלן נחפז לערך מכתב אל משפחת
תנרדיה. הוא שלח להם שלש מאות פרנק, במקום
המאה ועשרים שאלה תבעו מאת פנטין, וכתב שהוא
מסלק להם בזה את החוב ומבקש מהם להביא את
הילדה למונטרי-על-שפת-הים, במקום שהאם החולה
מחכה לבואה.

מר תנרדיה הכה בתמהון.
“ב’שקץ' ילדים זה אנחנו נחזיק ולא
נרפה ממנו. העפרונית תהפך להיות פרה חולבת.
אני מבין יפה מאד את פרוש הדברים האלה. בודאי
נמצא איזה שוטה שנפשו חשקה באמה של
הילדה.”

הוא השיב מלחמה ברשימת חשבון ערוכה
כהלכה, שעל פיה היה זקוף אצלו חוב בסכום חמש
מאות פרנק. הרשימה כללה בין השאר שני סעיפים
של הוצאות, שאי אפשר היה להטיל בהם כל דפי,
ואלה הם: שתי קבלות, אחת של רופא ואחת של בעל
בית מרקחת, שלפיהן סלק תנרדיה סכום של שלש
מאות פרנק – במחיר רפואות ועזרת רופא שנצטרכו
להן אפונין ואזלמה מדי שכבן ימים רבים על ערש
דוי. כי קוזט, כפי שספר למעלה, לא נפלה כלל
למשכב. כל הענין היה כלול בזיוף השם. – בקצה
רשימת החשבונות העלה תנרדיה בכתב: קבלתי
עד לחשבון שלש מאות פרנק.

מדלן הוסיף לשלח שלש מאות פרנק חדשים, וכתב: “הביאו חיש מהר את קוזט.”

“חזיז ורעם!” קרא מר תנרדיה. “את הילדה לא נוציא בשום אפן מתחת ידינו.”

במשך הימים האלה לא נתחזקה יותר
בריאותה של פנטין. היא הוסיפה לשכב בבית
החולים.

לכתחלה לא קבלו האחיות הרחמניות
את ה“פרוצה” בסבר פנים יפות. אבל לא עברו ימים
מועטים והענוה והרך של פנטין הפכו את לבן של
אלה לטובה. יותר מכל נגעו עד הלב געגועיה
הגדולים על בתה. היא אמרה פעם, כשדעתה היתה
מבלבלת עליה מחם: “אני נמניתי בין חטאים, אבל
כשאזכה לראות את פני בתי יהיה לי הדבר סמן,
כי מן השמים מחלו לי את עונותי!”

מדלן בא אליה פעמים בכל יום ויום, והיא שאלה אותו מדי פעם בפעם:
“מתי תבוא הנה קוזט שלי?”
“אולי מחר בבקר”, היה מפטיר לה לתשובה.
ופני האם היו נוהרים מגיל.
“אני אהיה מאשרה לאין קץ כשאראה את פני בתי!”

ארוכתה לא באה במהרה. להפך, נדמה היה כי בריאותה מתרופפת משבוע לשבוע.
פני הרופא היו זועפים.

“מה מצבה?” שאל אותו מדלן.
“דומה שהיא אם לילדה ויש ברצונה לראות את הילדה הזאת?”
“כן הדבר.”

“ובכן ימהר להביא את הילדה.”
מדלן התחלחל.

“מה אמר הרופא?” חקרה פנטין לדעת.
“הוא אמר, כי עלינו למהר ולהביא הנה את הילדה. זה יביא לך רפואה שלמה.”
“נכונים מאד דבריו. אבל מפני מה מוסיפים אנשי תנרדיה להחזיק אצלם את קוזט?”
“אני אשלח לשם שליח”, אמר לבסוף אבא מדלן. “ובשעת הדחק אקום ואסע בעצמי.”
אבל בינתים ערך עוד מכתב אחד בשמה של פנטין, ונתן לזו לחתם עליו:



"האדון תנרדיה!

“ימסר נא את קוזט לידי המוסר כתב זה. את כסף ההוצאות יקבל בשלמות.
פנטין.”

אולם בינתים ארע מקרה אחד רב חשיבות
עד מאד. אדם מפסל בחריצות רבה את אבן השיש של
גורלו, אף על פי כן מבצבץ ויוצא בשיש חליפות
העורק השחור של האסון.





ב



בקר אחד היה מדלן עסוק בסדור ענינים
תכופים, שהוא נטפל אליהם בכונה, כדי שיהא
מוכן בכל עת ושעה לנסע למוטנפרמי, והנה הגד
לו פתאם, כי מפקח המשטרה י’בר מבקש לראות את
פניו. מאותו מארע שבמשרד המשטרה ואילך היה
י’בר מתרחק ממנו יותר מאשר תמיד, ומדלן לא ראה
אותו באמת אף פעם במשך כל הזמן הזה.

“הוא מתבקש להכנס.”
מדלן נשאר יושב על יד האח והמשיך
לרשם הערות בשולי גליונות שכללו פרוטוקולים
של המשטרה המפקחת בדבר עברות שונות. הוא הוסיף
לעבד במנוחה.

י’בר השתחוה ביראת כבוד, אבל האדון ראש העיר לא נפנה אפילו להביט אליו.
י’בר צעד צעדים אחדים לפנים, אבל לא הפריע את הדממה.
אלו נמצא איש בקי בחכמת הפרצוף
שהכיר היטב את אפיו של י’בר, שהתבונן בשים לב
ובמשך זמן רב אל פרא אדם זה השוקד על תקון
העולם, אל מרגל זה שאינו מסגל להוציא מפיו
דבר-שקר, אל שוטר חרש זה אשר נפשו תמימה; אלו
ידע האיש הזה את הטינא הקשה אשר י’בר נוטר
במסתרי לבבו אל מדלן, אלו היה ידוע לו הסכסוך
שפרץ בין י’בר ובין מדלן בגלל פנטין, – ולו ראה
האיש הזה עכשו את פניו של י’בר, היה תוהה
ושואל: “מה קרה לו לבן אדם זה?” מי שהכיר את
ישרותו, את נפשו השלמה, את טבעו הכשר, את
מצחו-נחושה ואת לבבו הקשה, – היה רואה לנכון, כי
י’בר נמצא לאחרי סערה עצומה שהרתיחה את כל
קרביו. על פניו הפשוטים, הקשים כשיש, היתה
פרושה עצבת קודרת. עמידתו היתה כלה עז, כדרך
ההכנעה המחברת אל אמץ הרוח.

לבסוף הניח ראש העיר את העט מידו והפנה את עצמו במקצת אל האורח:
“ובכן, מה חפצך, י’בר? מה חדשות?”
י’בר שתק רגע אחד, כאדם המקבץ את פזורי מחשבותיו.
“פשע כבד, אדוני ראש העיר.”
“מה הדבר?”

“פקיד ממדרגה נמוכה לא עשה את חובתו
ומנע יראת-כבוד מאת איש שררה עליון. והנה זה
באתי להודיע על זה, אדוני ראש העיר, כפי שאני
מצוה לפי חובת משרתי.”

“מי הוא הפקיד הזה?”
“אנכי.”

“ומי הוא הפקיד העליון שיש לו להתאונן עליך?”
“כבודו, אדוני ראש העיר.”

ברגע זה התנער מדלן מעל כסאו הרחב
ועמד בקומה זקופה, בעוד אשר י’בר המשיך לדבר
כשעיניו מורדות וכל דמותו מביעה כבד ראש:
“אדוני ראש העיר, אני מבקש בזה לפטר
אותי ממשרתי. כבודו ישיב לי על זה שמוטב לי
לבקש פטורין בכתב, אבל איני מסתפק בזה, אלה
הם פטורין מתוך כבוד. אני פשעתי ואני ראוי
לענש. מוטב שיגרשו אותי בחרפה ובנזיפה.
אדוני ראש העיר, כבודו נהג בי קדם קפדנות יתרה,
בזמן שלא הייתי ראוי לכך; יענשני עכשו
כראוי, בזמן שיש חטא בידי.”
“אבל לשם מה? מה הוא החטא שחטאת
כנגדי? אתה מאשים את עצמך ורוצה לעזוב את
משרתך…”

“אדוני ראש העיר, אני רוצה שיפטרוני…”
“טוב הדבר, יהי כך. אבל אין מחי תופס את זה.”
“אני אבאר לך את הענין, אדוני ראש העיר.”
י’בר נאנח אנחה כבדה.

“אדוני ראש העיר, לפני ששה שבועות
כעסתי על כבודו בגלל אותה הריבה והלשנתי
עליך.”

“הלשנת?”

“שלחתי כתב מלשינות אל לשכת ראש המשטרה אשר בפריס.”
מדלן היה רגיל למעט בצחוק כמו י’בר, אבל הפעם נתן את קולו בצחוק.
“משום שאני, ראש העיר, הרשיתי לעצמי להסיג את גבול המשטרה?”
“הלשנתי עליך כעל אסיר שעבד עבודת פרך.”
חורון מות כסה את פניו של מדלן.
י’בר, אשר לא הרים את עיניו, הוסיף לדבר:
“דמיתי שיש יסוד לדבר. זה כבר
בלבל הענין הזה את מחי. דמיון חיצוני, כח הגוף
העצום של כבודו, זה שכבודו מיטיב כל כך לירות
ברובה, ההרגל שיש לכבודו למשך ברגל אחת
בשעת הליכה, החקירה והדרישה שערך כבודו
בפברול ועוד דברים שאיני יודע מה טיבם! הכל הבל
הבלים! אבל במחי נקבע בבת אחת הרעיון, כי כבודו
הוא אותו בן אדם ששמו י’ן ולי’ן…”

“אותו בן אדם… מה שמו?”

“י’ן ולי’ן. אסיר לעבודת פרך, שראיתיו
לפני עשרים שנה בטולון. הייתי אז סגן-מפקח. אחרי
שנשתחרר מבית הכלא עוד גנב אותו י’ן ולי’ן,
לפי המספר, חפצים שונים מביתו של הגמון אחד
וגזל מנער אחד בן-סבויה את כספו. זה שמונה שנים
שנעלמו עקבותיו וכל החפושים אחריו הם לשוא.
והנה נצנץ דבר במחי… בקצור, לא התגברתי על
יצרי והלשנתי עליך.”

מדלן, שהוציא בינתים שוב את חבילת הנירות, שאל בקול שקט לגמרי:

“ומה התשובה שקבלת?”

“ראשי עלי סחרחר.”

“ובכן, מה הייתה התשובה?”

“האדונים הללו הם הם שצדקו.”

“לאשרך אתה מודה בזה.”

“מכרח אני להודות בזה, משום שי’ן ולי’ן הנכון נתפס שוב והושב בבית הכלא.”
הגליון שהחזיק מדלן אותו רגע בידו
נשמט לארץ; מדלן הרים את ראשו, העיף בפני י’בר
מבט עז ושאל אגב הטעמת קול מוזרה: “כלומר?”
“הנה הם הדברים כהויתם, אדוני ראש
העיר. בסביבות המקום המכנה אאי-לה-הו-קלושה
התגורר בר-נש אחד, שקראו לו בשם שמפטיה. אדם
עלוב שחי בדלות. לפני כמה זמן, בסתו שעבר,
נתפס אבא שמפטיה זה לבית האסורים. הוא גנב
תפוחים אצל… אינני זוכר עוד את שמו של בעל
הגנבה. במלים קצרות: מעשה גנבה, פריצה אל מעבר
לחומה, והשחתת עץ. אוסרים את שמפטיה שלנו
ומוצאים אצלו ענף שהיה שיך לעץ התפוח. שמים
את הבחור הזה בבית הכלא. עד כאן אין הענין הזה
שיך אלא למשפט המשטרה. אבל בינתים ארע
דבר אחד מענין מאד. בית התפיסה היה באותו מקום
רעוע מאד, וחוקר הדין מצוה להעביר את שמפטיה
לבית הסהר אשר בארא. והנה בבית הסהר של ארא
נמצא אותו זמן מי שהיה אסיר לעבודת פרך, בן אדם
ששמו ברוה, שבגלל התנהגותו הטובה היה ממנה
לפקח על החדרים. וברוה זה, כשהספיק רק להעיף
עין בשמפטיה, נתן את קולו בקריאה: ‘ברוך הבא,
את זה אני מכיר היטב! הרימה אלי את עיניך, ידידי
הטוב! אתה הנך י’ן ולי’ן.’ – ‘י’ן ולי’ן? מי זה
ואי-זה הוא י’ן ולי’ן?’ שואל שמפטיה ומתחפש
כאדם משתומם מאד. ‘אל תעשה את עצמך כמי
שאינו יודע לשאל’, אומר ברוה. ‘אתה הנך י’ן
ולי’ן ואתה ישבת בבור הכלא בטולון. לפני
עשרים שנה ישבנו שם יחד.’ – ידידנו שמפטיה
מכחיש את זה. הדבר מובן מעצמו! אולם חוקרים את
הענין עד היסוד בו ובאים לידי תוצאות אלה:
שמפטיה התעסק לפני שלשים שנה בעבודה של
זומר עצים והתגורר במקומות שונים, על פי רב
בפברול. אבל מתקופה זו והלאה אין למצא את
עקבותיו, ורק אחרי כמה זמן מוצאים את האיש שוב
בחבל הארץ של אוברן, לאחרי זה בפריס, במקום
שהוא – לפי דבריו – התעסק בעשית עגלות והיתה
לו בת שהתפרנסה מעבודת כביסה; אבל אין הוכחה
כי הדברים האלה הם נכונים. לבסוף הוא נמצא
במקומותינו, עכשו נשאלת שאלה: במה התעסק י’ן
ולי’ן לפני שנדון לעבודת פרך? אף הוא היה זומר
עצים. באיזה מקום? בפברול. ועוד פרט אחד. אותו י’ן
ולי’ן שמדבר עליו נקרא לפי שם הטבילה י’ן,
ואמו נקראה לפי שם משפחתה מטיה. ובכן הלא
טבעי הוא הדבר לשער, כי לאחר שנשתחרר קרא
האיש לעצמו על שם אמו י’ן מטיה, כדי למחות את
עקבותיו. הוא בא לשבת בפלך אוברן. במקומות
הללו מבטאים י’ן כמו שן, הבריות מכנים אותו
שם שן מטיה. הוא מקשיב לדברי, אדוני ראש העיר,
הלא כן? עושים חקירה ודרישה בפברול. משפחתו
של י’ן ולי’ן איננה עוד במציאות. ואין איש יודע
להגיד לאן נעלמו עקבותיה. וכיון שהדבר רחוק
מאתנו שלשים שנה, על כן אין גם למצוא בפברול
אדם שהכיר פנים אל פנים את י’ן ולי’ן. עכשו
מעבירים את החקירה והדרישה לטולון. חוץ מאותו
ברוה נמצאים כיום הזה עוד שנים שראו בעיניהם
את י’ן ולי’ן. אסירים לעבודת פרך עולמית
ששמותיהם הם קושפא ושנילדיה. מביאים את אלה
מטולון ומציגים לפניהם את זה שמכנה את עצמו
שמפטיה. הם אינם מפקפקים אף רגע אחד בדבר. הם,
כמו ברוה, אומרים בהחלט, כי האיש הוא י’ן ולי’ן.
אותו גיל השנים, אותה קומת הגוף, אותם רשמי
הפנים, בקצור אותו האיש. בזמן ההוא גם נתקבל
כתב המלשינות שלי במשטרה של פריס. כותבים
לי לתשובה, כי אינני מראה פקחות יתרה, משום
שי’ן ולי’ן נמצא כלוא בבית הסהר אשר בארא
ועתיד לעמד למשפט. כבודו יבין מעצמו, כי
השתוממתי מאד. ערכתי מכתב אל חוקר הדין.
הלזה קורא לי לבוא, מציגים לפני את
שמפטיה…”

“ומה היה?” נכנס מדלן לדבריו.
י’בר הוסיף לדבר, ופניו הביעו כמקדם גם עגמות וגם אמץ.
“אדוני ראש העיר, האמת אינה נכזבת, אף אנכי הכרתי אותו.”
“ההכרת אותו לנכון?” שאל מדלן בקול חרישי עד מאד.
י’בר נתן את קולו בצחוק, כאדם שדבר
מה ברי לו והוא מצטער מאד על הברי הזה,
וענה:

“בודאי שהכרתי אותו לנכון!”

הוא נשתקע בהרהורים ואצבעותיו,
בלי שהרגיש בזה, טפלו אותה שעה בנסרת
הדקה שנמצאה על השלחן בתוך כלי קטן של קש.
ואחר כך התחיל שוב:

“ועכשו, אחרי שראיתי בעיני את י’ן
ולי’ן הנכון, אינני תופס איך יכלתי לבוא לידי
טעות גסה כזאת. אני מבקש סליחה ומחילה, אדוני
ראש העיר.”

האיש, הרגיל להתנהג בגאוה, הוציא
מפיו את הבקשה הזאת בקול של תחנונים. אף על פי
כן היתה עמידתו גם עכשו מפיקה פשטות וכבוד.
ואולם מדלן ענה על זה רק בשאלה חטופה:
“ואותו האיש מה אמר?”

“כן, הענין הוא חמור מאד. אם הוא י’ן
ולי’ן, אז לפנינו פושע חוזר לסורו. כשנער קטן
מטפס ועובר מעל לחומה של גן, משבר ענפים ושם
תפוחים בכיסו – אין זה אלא מעשה שובבות; אבל אם
יעשה כדבר הזה אסיר לשעבר שעבד עבודת פרך,
הרי לפנינו עברה חמורה. וזה שעבר אותה יכלא לכל
ימי חייו לעבודת פרך. וחוץ מזה יש לשער, כי
יביאו אותו במשפט גם על גזלה אשר גזל מאת נער
בן סבויה. לא יהיה אפוא כל פלא בדבר, אם האיש
יעמד בכל כחו על נפשו וירים קול צעקה גדולה. וכי
לא כך הדבר? אבל ידידנו י’ן ולי’ן איננו טפש
במדה כזאת. הוא איננו מתנגד, איננו מכחיש את
הדבר. הוא עושה את עצמו כאינו יודע, ואומר: “אני
הנני שמפטיה, ואין לי מה להגיד יותר.” זהו מעשה
פקחות. אבל אין בכך כלום, ישנן בעין הוכחות
מספיקות. אותו זקן אשמאי כל העדים הכירו אותו,
ואין ספק בדבר כי יצא חיב במשפט. הענין יבא
לפני השופטים המשבעים בארא, ואנכי נקראתי
להעיד במשפט.”

מדלן נפנה בינתים שוב כלפי שלחן
העבודה, הוציא את חבילת הנירות, דפדף לכאן ולכאן,
עין דרך קריאה והיה מעלה דברי כתב ביד חרוצה.
עכשו הסב עוד פעם את פניו לצד י’בר, ואמר:
“די בזה, י’בר. בעצם הדבר, אין הענין
נוגע לי בהרבה. אנחנו מאבדים את זמננו, בשעה
שיש לנו די עבודה לטפל בה. תסור תכף ומיד אל
האשת מרת בוזפיה. זו מוכרת הירקות שיש לה חנות
בפנת הרחוב סן-סולב. תמסר לה, כי יש צרך בדבר
שהיא תגיש כתב קבלנא בענין של פיר שזלון.
פרא אדם זה עבר לפני זמן קצר בעגלתו בבת אחת על
האשה המסכנה הזאת ועל התינוק שלה, והוא ראוי
לענש. אחר כך תסור אל האדון שרסלי, זה שגר
ברחוב מונטר-דה-שמפיני. אבל הנה זאת שכחתי,
אימתי אתה יוצא לדרך?”

“דומני שכבר אמרתי לכבודו, כי
המשפט עומד להתברר מחר, וכי הערב אני עתיד
לצאת במרכבת הדאר.”

“כמה זמן ימשך המשפט?”

“יום אחד, לכל היותר. פסק הדין יצא
בלילה, לכל המאחר; לא אחכה לפסק הדין,
ואסתלק תכף לאחר שיגבו את עדותי.”
“מצין!” הפטיר מדלן, ורמז לי’בר בתנועת ידו שמתר לו להסתלק.

אבל י’בר לא נפנה ממקומו.
“סליחה, אדוני ראש העיר…”
“מה לך עוד?” שאל מדלן.
“אדוני ראש העיר, אני מכרח להזכיר את הדבר לפני כבודו. – אני עומד לקבל פטורין.”
מדלן התרומם מעל מקומו.
“אני חוזר על דברי – הענין הזה שיך לי בלבד.”
אבל י’בר, שמחשבתו לא נסוגה כל
הזמן מדרכה, התחיל שוב לדבר והציע שוב את כל
נמוקיו. מתוך גרונו דברה בעצם האמונה של
המשרת הקנאי המשמש את הרשות. בשעה זו
נמצא חטא בידו, ובשעה זו עליו לקבל את הענש.
הוא גמר כך את באוריו:

“אדוני ראש העיר, מתועלת הפקידות הוא
הדבר כשקובעים כל דגמא למופת. על כן אני
מציע להעביר את מפקח המשטרה י’בר
ממשמרתו.”

אפן הדבור, שהיה בו גם מן ההכנעה
וגם מן הגאוה, היאוש והבטחון שנשמעו כאחד
מתוך כל דבריו – כל זה הטביע על הקדוש המוזר
הזה כעין חותם של גדלות נפש נכונה.
“נעין בדבר,” אמר מדלן והושיט לו את ידו.
י’בר נסוג אחורנית וענה אגב סרוב קשה:
“יסלח נא, אדוני ראש העיר, דבר כזה לא
יתכן. ראש העיר אסור לו ללחץ את ידו של
מלשין.”

תוך כדי זה החוה קדה עמקה וכונן את פעמיו לצד הדלת.
“אדוני ראש העיר, אני אמלא את חובת משמרתי עד שימנו אחר במקומי.”

הוא נסתלק, ומדלן הקשיב מתוך
הרהורים אל שאון צעדו הבטוח והאמיץ, שהלך
ונמוג לאט לאט על פני הפרוזדור.




ספר ששי ענין שמפטיה










א



המארעות, אשר יספר עליהם למטה, לא
נודעו כלם כאחד במונטרי-על-שפת-הים; אבל גם
המעט שנודע בקהל השאיר לימים רבים רשם
חזק.

אותו יום, שהיה אצלו י’בר, הלך מדלן,
כרגיל, בצהרים לראות את פני פנטין בבית
החולים.

בטרם יכנס פנימה שאל לראות את האחות סמפליציה.
שתי הנזירות שמלאו את העבודה בבית
החולים של מדלן היו שיכות גם הן, ככל האחיות
הרחמניות בכלל, לחבר הנזירים שעל שם לצרוס
הקדוש, ושמותיהן היו האחות פרפטוא והאחות
סמפליציה.

פרפטוא היתה בת אכרים מצויה שלא נגרע כלום מפשטותה.
האחות סמפליציה היתה זכה כפסל של
שעוה, וההבדל בינה ובין פרפטוא היה כהבדל
שבין נר ובין פתילה של חלב. על ידה היו נזכרים
בתאור-הדברים החגיגי, שבו ערך וינצנץ הקדוש
מפאולה דמות רחמניה משלמת, אותו התאור אשר בו
באו לידי בטוי גם העבדות הקשה וגם החרות אשר
לחיי האחות הרחמניה. האידאל הזה נתגשם
באחות סמפליציה כדבר שבמציאות. איש לא ידע
להגיד כמה היו שנות חייה. היא היתה עדינה
ובעלת מדות ישרות מאין כמוה, השכלתה היתה
נעלה ואהבת האמת אצלה גדולה מאד. למרות רוחה
הנוחה היתה מסגלת גם לתקיפות. דבורה היה קרוב
לשתיקה, משום שהיא הוציאה דברים מפיה רק לשם
נחיצות יתרה, וקול דבריה היה כה רך וכה נעים
שיכל למצא חן אצל השומעים לא רק ליד כסא
הודויים, כי אם גם באולם המשתה. היא היתה
רגילה לדברים דקים, אך הצמר העבה של שמלתה
היה טוב בעיניה. פרט אחד כדאי שיזכירו אותו
לבד. היא לא שקרה מימיה, אף פעם לא הביא אותה
איזה דבר שהוא לשקר, מעולם לא הגידה דבר שלא
היה כלו אמת, אמת גמורה ומחלטת: התכונה הזאת
סמנה את האחות סמפליציה יותר מכל. היא שמשה
סמן עקרי למדותיה הטובות. על כן גם הזהירו
פניה מטהר וזך. על כן גם נשקף הטהר הזה גם
מעיניה ומעל שפתיה. רגש המוסר בנפשה לא
נכתם בשום אבק ובשום זהמה.

הנערה החסידה דבקה לאהבה בפנטין,
מפני שהרגישה, כנראה, כי נפשה של זו היא
טהורה במסתרים, והיא בעקר סעדה אותה
במחלתה.

לאחות סמפליציה זו אמר עכשו מדלן
באין שומע, כי הוא מפקיד בידה את פנטין החולה;
כעבר זמן נזכרה סמפליציה כי הדברים האלה
נאמרו בהטעמה מיחדת.

ואחר כך נגש מדלן אל מטתה של פנטין.
זו היתה מצפה בכל יום לקראת בואו של
מדלן. “יש לי חיים רק בשעה שהאדון ראש-העיר
נמצא בקרבתי,” היתה רגילה לאמר.
בבקר זה גבר אצלה, במקרה, חם
הקדחת. היא שאלה בהתרגשות, כשראתה את
מדלן:

“איפה היא קוזט.”

הוא הצטחק וענה:

“עוד מעט והיא תבוא.”

ליד פנטין לא שנה מדלן גם הפעם
ממנהגו בכל יום. הוא בקש באפן נמרץ מכל
המשרתים אשר בבית החולים, שיטפלו באמונה
בפנטין ושידאגו לכל מחסורה. רגע אחד כסתה
קדרות את פניו, והעומדים עליו הבחינו בכך. אבל
היו סבורים שהדבר נגרם על ידי זה שהרופא לחש לו
אותו רגע על אזן: “קצה הולך וקרב.”

מכאן שב אל בית העיריה, ושומר הבית
הבחין בדבר איך שהוא הסתכל דרך עיון במפת
הדאר של ארץ צרפת, שהיתה תלויה על אחד הקירות
בחדר עבודתו. אחר כך רשם בעפרון על פסת ניר
מספרים אחדים.





ב



מבית העיריה שם פעמיו אל קצה העיר,
במקום שהתגורר האמן סקופלר, איש מיוצאי
פלנדריה, שהיה משכיר סוסים ועגלות.
הדרך הקרובה ביותר אל ביתו של אותו
איש עברה ברחוב ריק מאדם, במקום שעמד ביתו של
הכהן. כמר זה יצא לו שם טוב כאדם טוב ונכבד עד
מאד וכאדם בעל בינה יתרה, ובני הקהלה היו
מרבים לבוא אליו והיו שואלים ברצון בעצתו. רק
רגע אחד שהה מדלן כמפקפק ליד פתח ביתו של
הכהן, אבל מיד נסתלק והלך לדרכו.

אותה שעה שנכנס מדלן לבית המלאכה היה סקופלר מתקן כלי רתמה.
“האמן סקופלר, הימצא אצלך סוס משבח?”
“אדוני ראש העיר,” אמר האיש מיוצאי
פלנדריה, “חזקה על הסוסים שלי שהם
משבחים.”

“סוס שיוכל לעבר ביום אחד דרך של עשרים מיל?”
“חזיז ורעם! עשרים מיל?”
“כן. כשהוא רתום לעגלה קלה.”
“וכמה זמן ינתן לו אחר כך למנוחה?”
“במקרה של הכרח על הסוס לרוץ הלאה למחרת היום.”
“ולעבר שוב מדה של מרחק דומה לזו?”
“כן.”

“לכל הרוחות! כלומר, עשרים מיל?”
מדלן הוציא מכיסו את הפתקה אשר רשם עליה את המספרים.
“הנה לפניך,” אמר מדלן. “סך הכל
תשעה-עשר מיל וחצי, אבל מוטב שנקבע
מלכתחלה עשרים מיל.”

והנה התחיל משא ומתן ממשך, דברים
לכאן ולכאן, שאלות שונות והעמדת תנאים
שונים.

סוף סוף נתנה למדלן אפשרות למלא את
התביעה ולסלק בהקדם כסף שכירות של שני
ימים.

“שמור היטב בזכרונך כי עליך לבוא אלי
מחר השכם בבקר, בשעה ארבע וחצי בדיוק,” אמר
מדלן והלך לדרכו.

כעבר שנים או שלשה רגעים נפתחה
הדלת ונכנס שוב ראש העיר. פניו היו כמקדם
שקטים ומביעים מחשבה.

“מר סקופלר,” אמר כשואל, “כמה מחיר הסוס שלך בצרוף עגלה?”
“היש בדעתו לקנות אותם ממני?”
“לא, רק לשם בטחון על כל מקרה שיבוא.
אתה תשיב לי את כספי כשאשוב מן הדרך. ובכן,
כמה מחיר הסוס בצרוף העגלה?”
“חמש מאות פרנק, אדוני ראש העיר.”
“הא לך.”

תוך כדי זה הניח מדלן על השלחן שטר של כסף, יצא מן הבית ופניו לא נראו עוד.
במשך הזמן הצטער האמן סקופלר
הרבה מאד על שלא קבע את המחיר אלף פרנק. מלבד
זה היה מחיר הסוס בצרוף העגלה וכל כליה לכל
היותר שלש מאות פרנק. תכף ומיד לאחרי המארע
קרא אליו האיש מפלנדריה את אשתו, ספר לה על
דבר הבקור המוזר, חשב את מדות המרחק של
הדרכים ומצא, כי ראש העיר מתכונן לצאת מחר
בבקר לארא.

בינתים שב מדלן הביתה.
הוא עשה קפנדריה גדולה מאד, כאלו
פחד שמא יבוא למראה ביתו של הכהן לידי נסיון
שיש בו סכנה. בבית התיחד וסגר אחריו את
הדלת, אבל דבר זה לא היה בו משום הפלאה, כיון
שהיה רגיל לעלות בשעה מקדמת על משכבו. בין
כה וכה ואשת השומר, שהיתה עושה גם את השרות
במשק הבית של מדלן, הבחינה בדבר כי האור כבה
בחדרו בשעה שמונה וחצי. והיא אמרה כשואלת
לגזבר, ששב במקרה אותה שעה הביתה:

“היש לחשש כי כבוד ראש העיר איננו בקו הבריאות? מראהו היה הערב מוזר מאד.”
חדרו של הגזבר נמצא מתחת לחדרו של
מדלן, ובמשך כל הלילה כמעט לא ישן הגזבר
במנוחה לרגלי קול השאון שהגיע מחדרו של
מדלן. אבל הוא שקע מדי פעם בתרדמה, ולא שם לב
לחקר את סבת השאון.





ג



הקורא כבר הבין בודאי מעצמו, כי מדלן הוא י’ן ולי’ן ולא אחר.
המקרה אצל ההגמון מדין והענין
המסתורי של ג’רוה הקטן עשו את י’ן ולי’ן לאיש
חדש. כל מהותו נזדככה, טבלה בזיו.

בידו עלה להסתתר, הוא מכר את הכסף
של ההגמון, חוץ מן המנורות ששמר אותן לזכרון,
הלך בחשאי מעיר לעיר עד שהגיע
למונטרי-על-שפת-הים, במקום שהוא כונן לעצמו
מעמד חיים בטוח. כאן היה מאשר להרגיש, כי על
ידי חיי הבטחון והשלום אשר הוא חי בהוה נמחו
והיו כלא היו חייו האימים אשר בעבר, כאן
שעשעה אותו התקוה כי יעלה בידו להיות נסתר
והוא יוכל לחיות את חייו בקדשה.

שני הרעיונות האלה היו צמודים יחד
ברוחו לבלי הפרד. הם תבעו ממנו בתקף את כל
ישותו, והם הם שהתוו לו דרך גם לפעלה קטנה
ביותר. על פי רב שרר שלום בין שני העקרים
האלה. אבל פעמים קרה הדבר, כי פרצה ביניהם
מלחמה. במקרה כזה היה האיש, אשר כל
מונטרי-על-שפת-הים ידעה אותו בשם אדון מדלן,
מקריב בלי כל פקפוק את העקר הראשון של חייו
לטובת השני, היה מקריב את הבטחון לשם מדת
החסידות. הנה כך שמר לזכרון את המנורות של
ההגמון, אף על פי שמצד הזהירות ומצד השכל
הישר אסור היה לעשות כדבר הזה. הוא לבש אבלות
אחרי מות איש מיטיבו, היה מזמין אל ביתו את כל
הנערים הבאים מסבויה, חקר ודרש בפברול בדבר
משפחות ידועות והציל את חייו של פושלבן הזקן,
למרות רמזי החשד מצד י’בר. ככל החכמים, החסידים
והצדיקים אשר מעולם גמר אף הוא במחשבתו, כי
התחיביות האדם כלפי עצמו אינן קודמות
במעלה.

אבל עד עכשו לא נזדמן עוד מקרה חמור
כזה, שהעמיד בנסיון קשה את רגש המוסר אשר
בקרבו. הוא הרגיש בזה בראשית דבריו של י’בר,
והרגשתו העמומה הלכה והתמידה בנפשו. קפאון
של זועה ירד עליו ברגע אשר השם י’ן ולי’ן,
שהורד אל קבר, צף ועלה לפניו בהזדמנות כה
מוזרה. ובעוד הוא מקשיב לדבריו של י’בר תקפה עליו
המחשבה, כי הוא מכרח למהר לאותו המקום, למסר את
עצמו לידי המשפט, לשחרר את שמפטיה מבית
הכלא ולבוא במקומו.

הדבר דומה, לכאורה, כי גם תחת שואה
נתעבה כזאת לא היה מדלן עלול לפקפק אף רגע אחד
והיה נכון לקפץ ברוח שקטה אל התהום אשר ממנה
דרך אל השמים, – אם נשים אל לב את השפעת דבריו
של ההגמון החסיד, את התקופה הארכה שעברה על
מדלן מתוך תשובה וענותנות ואת רגש החרטה
המפלא שקנן עמוק בלבבו. אבל כמה שהשערה
כזאת יפה כשהיא לעצמה, אין בה בכל זאת קרטוב
של אמת, זו האמת אשר היא לבדה קו לנתיבנו. חפץ
הקיום הוא הוא אשר ידו היתה בראשונה על
העליונה.

כל היום עבר עליו במצב רוח כזה.
בקרב נפשו סער משתולל, על פניו מסוה של שקט
גמור – וכל תחבולותיו אשר יצאו מידו לא סגרו
בפניו את הדרך גם לצד האחד וגם לצד השני. את
הנסיעה לארא ראה מדלן כמין דבר שעלול להתרחש,
ובלי לבוא לידי החלטה בדבר הנסיעה הזאת, אמר
לנפשו, כי מכיון שאין לו לפחד מאיזה חשד שהוא,
על כן יש לו הרשות להיות נוכח בשעת ברור
המשפט. והוא הלך והזמין עגלה אצל סקופלר, כדי
שיהיה הכל מוכן בשעת הצרך.

לאחר שהתבודד בחדרו עלה בידו לרכז את מחשבותיו.
מצב הדברים שלו נמצא לאחר עיון
מרבה נורא ואים במדה שאין לשער, ולמחשבה זו
קפץ מעל מקומו והבריח, מטעם בלתי מובן לו
לעצמו, את הדלת. הוא כאלו התירא שמא יכנס
דבר בלתי צפוי. הוא סגר על עצמו בפני פרענות
חדשה.

הוא כבה את הנר. בנפשו הלכו מוראים.
הדבר אשר הוא הדף החוצה נכנס שוב;
הדבר, שהוא בקש להכות בסנורים הביט עכשו
אליו עין מול עין: רגש המוסר אשר בנפשו –
אלהים.

בינתים השלה את נפשו ברגעים
הראשונים על ידי הונאת דעת מרגיעה; דומה היה לו
כי הוא נמצא ביחידות וכל רע לא יאנה לו עכשו.
לאחר שהבריח את הדלת ראה את עצמו בטוח מפני
התנפלות; לאחר שכבה את הנר דמה להיות נסתר
מעין רואים.

בנפשו התחולל הסער. מחו נעשה
בלתי מכשר לעצר בעד שטף הרעיונות; הללו
נשאו כגלים הנסערים ברוח, והוא לחץ בידו על
מצחו, כמתכון לעצר בעדם שלא ימהרו
לברח.

אבל לאט לאט התחילו מחשבות בודדות
מופיעות במחו בבהירות יתרה. ראשית כל מדלן הגיד
לעצמו, כי בידו היכלת הגמורה להטות את הדברים
לפי חפצו.

למחשבה הזאת גדלה השתוממותו עוד יותר.
חוץ מן האמונה באלהים, שהיתה תכלית
כל מעשיו, היו כל פעלותיו עד היום הזה מכונות
רק לדבר אחד, – לכרות בור ולקבר שם את שמו. את
הפחד הגדול ביותר גרם לו הרעיון, כי בזמן מן
הזמנים עלול השם הזה להגיע לאזניו.

ועכשו התחיל גם מצבו הולך ומתבהר לנגד עיניו.
הוא ראה את עצמו כמקיץ מתרדמה, והיה
נדמה לו כי רק עכשו הבחין בדבר וראה את התהום
שארבה לרגליו. בתוך האפלה, אשר שתה כליל על
נפשו, הבחין וראה עכשו ברור את הזר, את הפלוני
האלמוני, את זה אשר היה חליפתו בידי הגורל
ונתגלגל במקומו לתוך התהום. לגורל היה דרוש
קרבן. ואחד היה לו הדבר אם להקריב אותו, את מדלן
בעצמו, או להביא לו איש משנה לו לקרבן.

ובכן הוא רק מצוה לבלי להפריע את
מהלך הדברים. לרעיון הזה נתפכחה רוחו לגמרי,
והוא גלה לעצמו את הדברים האלה: מקומו בבית
הכלא נעשה פנוי, ועכשו – אם הוא ירצה ואם הוא לא
ירצה – עתיד המקום הזה לקבל את אסירו, משום
שמעשה הגזלה שנעשה בג’רוה הקטן צועק
לנקמה. ואם הוא ישאיר את הדברים כמו שהם, ילך
האיש, אשר הנהו משנה לו, וישב בבית
האסורים.

כל הדבר הזה, שהיה בו מן המפלא ומן
הכפיה במדה יוצאת מן הכלל, הוליד בקרבו
הרגשה המתרחשת בחיי אדם לעתים רחוקות מאד,
מין פרכוס של רגש המוסר שיש בו מן הלעג, מן
החדוה ומן היאוש ושאפשר לכנות אותו בשם צחוק
הנפש.

הוא נחפז והדליק שוב את הנר.
“מדוע אני מפחד כל כך?” דבר אל
נפשו. “מה צרך יש לי להרבות במחשבות? אני
נצלתי. לי’בר הלא יש עכשו י’ן ולי’ן משלו, הוא
לבדו מצא אותו, אנכי לא עזרתי לו בדבר הזה.
וכי נקפתי אצבע כנגד אותו שמפטיה-ולי’ן? יד
ההשגחה היתה בזה. מה כל הענין נוגע לי? על מה
אני גוזל מנפשי את האשר ואת השקט! הלא כך
נגזר מן השמים – ואיך אני יכל להתקומם לאלהים
אשר לו העז והכח? ועל מה נתן לי אלהים עכשו
מבטח? – למען אעשה את הטוב, למען אהיה באחד
הימים למופת נחמד ומעודד, למען יכירו סוף סוף
האנשים, כי גם תשובה ומדות טובות יש בכחן
להנחיל אשר לאדם! ובכן גמור הדבר, אעמד מרחוק
ואלהים יעשה כרצונו.”

הוא דבר את הדברים האלה במעמקי
לבבו, ואחרי זה התרומם ממקומו והתחיל מתהלך
הנה והנה על פני החדר.

“ובכן,” התחיל שוב, “אין לי בזה עסק יותר, הכל מנוי וגמור.”
אולם רגש של שמחה לא תקף אותו.
לא עברו רגעים מעטים והוא חזר לדבר אל
נפשו, כשהוא מקשיב תוך כדי דבור אל המלים
שהיה בוחר להן ברצון שתיקה יפה. הלא רדה בו
בלי חנינה אותו הכח המסתורי אשר פקד עליו
להגות את מחשבותיו.

הוא חקר ברגע זה לדעת, מה משמעות יש
בעצם להחלטה זו שנתקבלה עכשו על ידו; והוא
הודה בפני עצמו כי אכן נבלה היא: “לעמד מרחוק
למהלך הדברים ולהמנע מהתקומם לרצון אלהים,”
כי אין זאת אלא משוגה שהנפש סולדת מפניה.
לגרם על ידי שתיקה שיצא לפעל דבר המשגה של
הגורל ושל האנשים – בקצור, להמנע מעשות,
פרושו לעשות הכל! זהו מעשה חטא שפל, היוצא
מתוך מרך לב ונעשה בערמה, חטא עלוב המעורר
זועה!

הוא גרש את המחשבה הזאת מעל פניו.
וכי מה היתה “כונתו” בכל הענין הזה? האם רצה
להציל את נפשו בכל מחיר, בכל מחיר שיהיה? האין
לנגד עיניו מטרה נשגבה יותר? לא את חיי הגוף הוא
נתכון להציל, כי אם את חיי הנפש, רצונו להיות
ישר, לעשות טוב וחסד ולהרבות צדקה. לזה שאף כל
הימים וכדבר הזה צוה אותו גם ההגמון. היהיה
לרוצח? כי הלא במובן המוסרי הוא גורם את המות
לבן אדם אמלל, את המות ללא חנינה שמכנים אותו
עבודת פרך! ומצד שני, למסר את עצמו בידי
המשפט, להציל את האיש העומד להיות קרבן
לשגיאה אימה, לקבל על עצמו שוב את השם הנכון,
לשוב ולהיות י’ן ולי’ן, כפי שמצוה רגש החובה –
לזה יאמר באמת: קום לתחיה גמורה וכסות על
האבדון. מה שיביא עליו למראית עין את הכליון
יעמד לו בפעל ממש כהצלה, הנה זה המעשה אשר
עליו לעשות! הוא הרגיש, כי רוחו של ההגמון משקיף
עליו, כי מעתה והלאה תועבה הוא לו ראש העיר מדלן
על כל מדותיו הטובות, ולהפך, י’ן ולי’ן, האסיר
לעבודת פרך עתיד להיות בעיניו טהור וראוי לכבוד;
הוא הרגיש, כי האנשים רואים למסוה וההגמון
יראה לפניו הנכונים; כי האנשים מסתכלים
בחייו וההגמון צופה לנפשו. ובכן היה צרך
בדבר לבוא לארא לחלץ מרעה את זה שמכנים אותו
בטעות י’ן ולי’ן ולמסר בידי המשפט את י’ן ולי’ן
הנכון. אבוי! זאת היתה מסירות נפש קשה ביותר, זה
היה נצחון מרבה ביסורים, הצעד האחרון בדרכו,
אבל לא היתה בררה בדבר.

“יהי כך,” אמר לעצמו. “הדבר מחלט! אני אעשה את חובתי, אני אציל את נפשו.”
את המלים האחרונות האלה הוציא מפיו בקול רם, בלי שהרגיש בדבר.

הוא נטל את ספרי חשבונותיו, עין בהם
והביא בכל סדר. אחר כך השליך המון שטרי חוב
לתוך האש, כל מיני התחיביות של בעלי חובות
קטנים. כשגמר את זה לקח וערך מכתב, שם אותו
במעטפה ורשם על זו את הכתבת: למר לאפיט, שלחני,
רחוב ד’ארטוא, פריס.

לבסוף הוציא מעמוד הכתיבה שלו את
תיק הכסף ואת תעודת המסע, זו שהשתמש בה
בשנה האחרונה בשעת הבחירות.

לו הסתכל בו מי שהוא ברגע זה וראה
את פניו המפיקים כבד-ראש גמור, לא היה עלול
לשער, כי דבר מה מתרחש בנפש האיש פנימה.
רעיונותיו עוד לא סרו מן הדרך אשר
הלכו בה מקדם. עוד גם עכשו עמד לפני עיני רוחו
הצו הרשום באותיות אור מזהירות: “הלך תלך!
תגיד את האמת, תמסר את עצמך ביד המשפט!”
כמו כן ראה עכשו ראיה נכונה את שני
העקרים שהתוו עד היום הזה את דרך חייו. הוא ראה
במו עיניו כאלו קבלו הללו צורה מוחשית: את
מאמציו שעשה להסתיר את שמו ואת הקדשה שבה
קדש את נפשו. הוא הכיר לדעת בפעם הראשונה, כי
יש הבדל גמור ביניהם; הבין, כי אחד מן העקרים
האלה בהכרח שיהיה טוב בתמידות, בעוד אשר
השני עלול להטות לדרך החטא. הוא הרגיש, כי
האחד מהם בא ממקור האור והשני יסודו בחשך.
השנים האלה ערכו ביניהם מלחמה, והוא היה עד
ראיה למלחמה הזאת.

המחזה עורר בו זועה, אבל היה נדמה לו, כי הנצחון יהיה לצד הטוב.
הוא הרגיש, כי הגיע עכשו לפרשת
הדרכים השניה אשר לגורלו הגלוי לעין ואשר
לחיי נפשו הנסתרים. אם הפגישה שפגש
בהגמון שמשה ציון לתקופת חייו הראשונה, הנה
עכשו עתיד שחרורו של שמפטיה להתוות לו התחלה
לתקופת חייו השניה. אחרי המשבר הקשה בא
הנסיון הגדול.

רגע אחד שעשע אותו הרעיון, כי במסרו
את עצמו בידי המשפט יתכן שיביאו בחשבון את
מסירות הנפש הגדולה מצדו, את חייו במשך שבע
השנים האחרונות, שהיו מרבים במעשים טובים, ואת
התועלת הרבה שהביא לעיר מגוריו ויגמלו לו חסד
תחת לשפט אותו לפי החק.

אולם התקוה הזאת נמוגה כהרף עין,
ומתוך בת-צחוק של מרירות העלה על זכרונו את
הדבר, כי בגלל גזלה של ארבעים סו הוציאו עליו
שם של פושע החוזר לסורו. המקרה הזה יצרף
בודאי אל המשפט, ואז יהיה דינו, לפי פרוש
המלים של החק, להענש בעבודת פרך עולמית.
משום כך השליך אחרי גו כל תקוה



כוזבה, הסיח את דעתו יותר ויותר מן העולם הזה
ובקש במקום לא-כאן תנחומים ואמץ לנפשו. הוא
הגיד לעצמו, כי עליו למלא את חובתו. אם הוא ישאר
עכשו במקומו – אז יגרם החטא פחיתות ערך למצבו
בחברה, למעשיו, לכבוד שחולקים לו הבריות –
ואפילו למדותיו הטובות.

הוא רעד מקר. העלה אש על האח. אבל לסגר את החלון – מזה הסיח את דעתו.
בין כה וכה והוא נשקע שוב בשממון
ריק מכל מחשבה. ורק בדי עמל רב עלה בידו להעלות
על זכרונו את הענין אשר העסיק את מחו לפני חצות
הלילה.

“הנה זה הדבר,” אמר לנפשו, “אני החלטתי למסר את עצמי בידי המשפט.”
פתאם נזכר בפנטין.
“כן, אבל זו מה תהא עליה?”
הרעיון הזה גרם למשבר חדש.
הוא פעל כקו אור הנופל לפתע פתאם ומשנה לגמרי את מראה הדברים.

"הנשמע כזאת? הלא כל הזמן חשבתי רק
על אדות עצמי, שקלתי את הענין רק לפי אות נפשי.
ברצותי לא אפצה פה וברצותי אלשין על עצמי,
כחפצי אבקש מבטח לחיי או אציל את נפשי. מדוע
לא חשבתי על אדות אנשים אחרים? על אדות העיר, על
אדות המחוז? אני יצרתי כאן את העבודה, אני נותן
לחם לתושבים. השפע, התנועה – כל זה הוא מעשה
ידי! אם אני אשוב לבית האסורים ישארו כאן כל
הדברים האלה כגוף בלי נפש, הכל ילך
לאבוד.

ואותה הילדה שבדעתי היה להביא
אותה אל אמה! וכי אין אני נושא כל אחריות בנוגע
אליה, ואני הלא האשם בכל אסונה? מה יהיה בסופה
אם אנכי אאבד את עצמי מן העולם? האם תמות
והילדה תהיה צפויה לכל רע. אם אמסר את עצמי
אהיה אנכי הגורם לכל הדברים האלה. אולם אם לא
אלשין על עצמי – מה יהיה במקרה זה?"

הוא עשה הפסקה אחרי אשר שאל את
השאלה הזאת; רגע אחד היה כמפקפק וגוו רעד;
אבל הדבר לא נמשך הרבה זמן. הוא חזר וענה
בשלות רוח גמורה:

“אמנם כן, במקרה זה יגיע שמפטיה
בכל אפן לבית האסורים, אבל מדוע, לכל הרוחות, עשה
מעשה גנבה? הוא הגנב. אנכי אשאר כאן
ואמשיך לעשות את מפעל ידי. במשך עשר שנים
אאסף עשרה מיליונים. לעצמי לא אקח כלום. המצב
בעיר הולך וטוב בתמידות; צומחים ענפי כלכלה
חדשים, ובין אלה יש השפעת גומלין; צצים בתי
חרשת חדשים; עשר נשקף להמון משפחות, למאות
ולאלפים. הישוב הולך ומתרבה; כפרים צצו
במקום אשר נמצאו לפנים רק חוות בודדות; חוות
יציצו במקום אשר עכשו רק שממה; הדלות תחלף מן
העולם ויחד אתה יעברו מן העולם הבטלה, הבשת,
הגנבות והרציחות, כל המדות הרעות, כל החטאים.
ובכן, אם אני אשאר, יהיה בידי להביא על האם ועל
הילדה, ועל כל המחוז כלו עתיד של אשר. היש
טעם בדבר לשקל איזה בר-נש בא בימים, שלא
נשאר לו לחיות אלא שנים מועטות ושחייו לא יהיו
מרים ביותר גם בבית האסורים, כנגד המון רב של
אמות, נשים וטף!”

הוא הטיף לעצמו דברים מתוך חם של רגשנות חולנית.
“הלאה! עכשו נחוץ כי ההחלטה תביא
לידי תוצאות של ממש. עוד קימים חוטים אחדים שאני
קשור על ידם בי’ן ולי’ן! אני מכרח לקרע אותם!
בחדר זה עצמו ישנם חפצים אחדים הגוללים עלי
אשמה, עדים אלמים להעיד בי! נחוץ להשמיד
אותם!”

הוא הכניס את היד לתוך כיסו, הוציא את
הארנק, לקח מתוכו מפתח קטן ופתח בו את דלתו
של ארון נסתר בתוך הקיר. בתוך הארון נמצאו רק
בלויי בגדים אחדים, חלוק בד כחל, זוגות אחדים של
מכנסים, ילקוט-דרך ישן ומטה עבה המצפה משני
קצותיו בברזל. זאת היתה חליפת הבגדים הישנה
אשר לבש בדין בשנת 1815.

הוא שמר עליה, כמו ששמר על המנורות, לאות זכרון למוצא חייו החדשים.
ברגע זה העיף בגנבה מבט כלפי
הדלת, כמתירא שמא תפתח למרות הבריח הסוגר
עליה; אחר כך גרף את הכל בחפזון לערמה אחת,
בלי להעיף אף מבט קל בכל החפצים האלה אשר
במשך כמה שנים סכן את עצמו כדי לשמר עליהם,
ולבסוף השליך את הכל לתוך האש.

הוא שב וסגר את הארון אשר בקיר, הסיע
לשם את אחד מכלי הרהיטים הכבדים וכסה בו לשם
זהירות על מקום הארון, אף על פי שהמחבוא היה
עכשו ריק מכל דבר.

כעבר רגע קצר התרוממה שלהבת אש
אדמה והאירה את הבית אשר מנגד. כל החפצים
בערו באש. מטה העץ העבה השמיע קול רעש וגצים
עפו ממנו עד לאמצע החדר.

לאחר שנשרף הילקוט ואתו כל בלויי
הסחבות הנוראים אשר בתוכו, נראה בתוך ערמת
האפר דבר-מה מבריק, מטבע של כסף, אותה מטבע
בת שני פרנקים, כנראה, שנלקחה בגזלה מאת
הנער מסבויה.

פתאם נתלה מבטו בשני מנורות הכסף
שהבהבו בנצנוץ כהה בנפל עליהם האור מן
האש.

עמד! אמר לעצמו. יש בכחו של זה להביא
כליון על י’ן ולי’ן. אף זה מכרח לעבר מן
העולם.

האש על האח היתה גדולה למדי, ואפשר
היה להתיך בתוכה את המנורות לעסה אחת חסרת
צורה.

הוא כרע על ברכיו והתחמם רגע אחד מול האש, והדבר הזה גרם לו נעימות.
“י’ן ולי’ן! י’ן ולי’ן!” והוא הקשיב מתוך זועה לקול הקורא.
“טוב ונכון! עשה וגם תוכל!” הוסיף הקול
לקרא. “גמר את מעשה ידיך! העבר מן העולם את
המזכרת הזאת! מחה את זכר ההגמון! שכח הכל! הביא
כליה על שמפטיה! טוב עד מאד! הדבר מחלט בתכלית
ההחלט, שריר וקים! האיש הזקן, החף מפשע, זה
אשר שמך גרם לו את כל אסונו, זה אשר שמך רובץ
עליו כחטא, הוא יצא חיב במקומך, הוא יבלה את
שארית ימיו בצרה ובעני! מה יפה הדבר! אתה היה
גם להבא האדון ראש העיר, היה חבר נכבד ומכבד
בחברה ההגונה, העשר את העיר, כלכל את העניים,
גדל את היתומים, היה מאשר, מלא מדות טובות
ונערץ! בעוד אשר אתה תראה כאן בזהר ובשמחות,
ישא בעבורך איש אחר בחרפה את החלצה האדמה,
ימשך באזקים הנכונים לרגליך! אבוי לך, איש
עלוב!”

ואחרי הפסקה קצרה:
“י’ן ולי’ן! מסביבך יהמו המון קולות
רבים, אשר יאשרוך ויברכו אותך, ורק קול אחד
יחידי, אשר לא יגיע לאזן כל איש, הוא יקלל אותך
בחשך ובמסתרים! שמע עכשו, העלוב: כל הברכות
האלה אשר יחולו על ראשך לא יבואו בשער
השמים, ורק הקללה בלבד תגיע עד לכסא
הכבוד!”

הקול הזה, שהיה רפה מתחלה, יצא
מתוך מעמקי לבבו והלך וגבר לאט לאט במדה
כזאת, שהוא דמה לשמע אותו באזן ממש.
“היש כאן מי שהוא?” שאל בקול.

ותוך כדי זה נתן את קולו בצחוק של חסר-דע.
“מה משתטה אנכי! הלא מן הנמנע הדבר שימצא כאן מי הוא.”
בכל זאת נמצא מי שהוא אחד בחדר, אחד אשר לא יראוהו עיני אדם.
הוא העמיד את המנורות על גב כרכב התנור, והתחיל שוב מהלך על פני החדר.

תנועות הגוף גרמו לו טובה ויחד עם זה מסכו עליו כעין שכרון.
אבל עכשו השפיעו עליו שתי הבררות
גם יחד אימה במדה אחת. מה נורא המקרה הזה! נחוץ
היה דוקא שיופיע אותו שמפטיה ושיגוללו עליו
אשמת זרים! מה משנה הדבר שאותה תרופה עצמה,
ששמשה מתחלה ביד ההשגחה להצלתו, היא היא
שגרמה לבסוף למפלתו!

הוא תאר רגע אחד בדמיונו את עתידו. אל
אלהים! כמה דברים נוראים יתגלגלו עליו,
כשימסר את עצמו בידי המשפט! מתוך יאוש לאין
חקר הלך ומנה בפני עצמו את זה שעליו להשליך
אחרי גוו ואת זה שעליו לקבל על עצמו מחדש.
הוא הלאה את מחו בלי הפוגות, אבל מעל
פניו לא חלפה השאלה האימה: אם להשאר
במרומים ולרדת על ידי כך אל שדי שחת, או לשוב
אל התפת למען היות שם לכרוב שמים.

מה עליו לעשות, אל אלהים! מה עליו לעשות!
הסער שבנפשו, שרק בעמל רב עלה
בידו להמלט מפניו, התחולל שוב. במחשבותיו
באה ערבוביה.

גם חלשת הגוף התרגשה עליו עכשו.
הוא נסה בכל זאת מזמן לזמן לגבר על
חלשתו ולהשליט את עצמו שוב על רעיונותיו. וכדי
לבוא לידי החלטה שאין אחריה חרטה, רצה בפעם
האחרונה לפתר את השאלה אשר ענתה בלי הרף את
מחו: הימסר את עצמו או יהיה כמחריש? אבל הוא לא
ברר לעצמו כלום. נתחור לו רק דבר אחד: אם כה
יעשה ואם יעשה אחרת – חלק אחד מן ה“אני” שלו
בהכרח שימות, גזרה היא ואין לשנות!

אבוי! הוא התחיל שוב פוסח על שני הסעפים.
מתוך ענויים כאלה נלחם האמלל עם ספקותיו.





ד



צלצלה השעה השלישית, והוא התהלך
כבר חמש שעות הנה והנה על פני החדר. לבסוף
צנח על כסא ושקע בתרדמה.

הוא ראה חלום, וכדרך רב החלומות היתה
גם בין חלומו זה ובין מצב הדברים שבמציאות רק
נגיעה קלה, אם כי מפחידה, אבל הוא פעל עליו פעלה
נמרצה כל כך, שהוא רשם אותו בספר. ספור
המעשה הזה נתגלה בין שאר כתביו שנמצאו
לאחר כך; על המעטפה, שבתוכה היה נתון כתב
היד, היו רשומות המלים: החלום אשר חלמתי
בלילה ההוא.

החלום היה מזעזע. היה סמל לבדידות
האימה של האיש הזה, אשר החליט אמנם להשמיד את
חייו למען הציל את נפשו. אבל עוד לא ידע מאומה
בדבר ההחלטה הזאת. הוא אחז את דרכו במקום נמוך
– והכל מסביבו היה אפור. גם השמים היו אפורים;
הוא הגיע לכפר אחד, הכפר רחב ונסב עד שהיה
לכרך. הוא נכנס לכל בית ולכל גן, ובכל מקום עמד
איש שהוא פנה אליו בשאלה: מה נמצא כאן? באיזה
מקום עומדות רגלי? אבל איש לא ענה לו על דבריו.



והלאה מספר הדבר מלה במלה:
"אז יצאתי מן העיר והלכתי בדרך השדות.
"כעבר רגע נפניתי לאחור וראיתי המון
עצום של אנשים שהלכו בעקבותי. הכרתי כי אלה
הם אותם האנשים עצמם שראיתי בעיר. לכלם היו
פנים משנים עד מאד. הם לא נחפזו בדרכם למראית
עין, אף על פי כן מהרו ללכת לפנים יותר מאשר
אנכי. הם לא השמיעו קול שאון בלכתם. עד-מהרה
השיגו אותי המון האנשים האלה והקיפו עלי
מעברים. לכל העדה היו פנים כעין האדמה.
אחד מביניהם, שראיתיו לראשונה בעיר



ושאלתי אותו את דברי, פנה ואמר אלי: “לאן תאחז
דרכך? האם לא תדע כי מת לפני ימים רבים?”
פתחתי את פי להשיב לו דברים, וברגע זה ראיתי כי מסביבי אין איש".
הוא הקיץ מן התרדמה. קרת קרח תקפה
אותו. רוח בקר נדנדה את דלתות החלון שנשארו
פתוחות. האש כבתה על האח, הנר היה קרוב לדעך.
מסביב שרר עוד אפל הלילה.
הוא הביט דרך החלון וראה למטה
ברחוב שני נגהות ככוכבים. כשנסתכל יפה
הבחין בעגלה קטנה שהיתה רתומה לסוס לבן.
מה ענינם של אלה לכאן? מי זה בא אלי בשעה מקדמת כזאת?

ברגע זה נשמע קול דופק על דלת חדרו.
“מי דופק?”

הוא שמע את קולה של השוערת הזקנה.
“אנכי, האדון ראש העיר.”

“מה הדבר?”
“העגלה כאן, בשביל כבודו.”
“מה ענין העגלה בכאן?”
“וכי לא הזמין כבודו שום עגלה?”
“לא!”

“העגלון אומר, כי נשלח לכאן.”
“איזה עגלון?”

“העגלון של מר סקופלר.”
“מר סקופלר?”

הוא נבעת לשם הזה כאלו חלף על פניו ברק.
אלו ראתה אותו ברגע זה האשה הזקנה, היתה מתחלחלת מאימה.
השתררה דומיה ממשכה.
“נכון הדבר. עוד מעט ואבוא.”




ה


עגלות הדאר, שהוליכו בימים ההם הנה
ושוב את המכתבים בין ארא ובין
מונטרי-על-שפת-הים, היתה להן מימי תקופת
נפוליון ואילך צורה של כרכרות בעלות שני
אופנים, מרפדות מבפנים בעור צהבהב ויושבות על
קפיצים; בכל עגלה נמצאו רק שני מקומות ישיבה,
אחד בשביל ה“משלח” ואחד בשביל הנוסע. תיק
המשלח, עשוי בדמות ארגז ארך ביותר, היה נתון
בקצה העגלה מאחור, ושניהם, העגלה והארגז, היו
עשויים עץ אחד. הארגז היה משוח בצבע שחור.
הכרכרה – בצבע צהב. העגלות נראו מעקמות
וחסרות כל תאר. אולם דרך נסיעתן היתה מהירה
מאד. משלח המכתבים שיצא מארא בשעה
הראשונה בלילה, אחרי שנכנס לשם “משלח”
הדאר מפריס, הגיע למונטרי-על-שפת-הים לפני
מלאת השעה החמשית בבקר.

בלילה ההוא התנגשה בחזקה עגלת
דאר, שהלכה למונטרי-על-שפת-הים, בעגלה אחת
קטנה שבאה מן הצד שכנגד ושישב בתוכה רק
נוסע אחד מעטף במעיל. דבר ההתנגשות ארע
במקום עקולו של רחוב ברגע שעגלת הדאר נכנסה
לתחומה של העיר. הרכב קרא אל האיש, כי יעמד
מנסע; אבל הלז אחז את דרכו הלאה אגב שעטה
מהירה.

“אכן לזה אין השעה פנויה!” העיר הרכב.
הנוסע הנחפז הזה היה אותו איש עצמו שתארנו למעלה את מלחמתו האימה עם נפשו.
לאן מגמת דרכו? הוא לא יכל לענות על
זה תשובה ברורה. למה הוא נחפז כל כך? אף הוא לא
ידע לבאר את זאת. הכי נסע בלי כל מטרה? לאן? אין
ספק כי עשה את דרכו לארא; אבל יכל גם להיות, כי
נסע לאיזה מקום אחר. מזמן לזמן הכיר האיש בזה,
והיה תוקף אותו פחד. הוא אץ לתוך העתיד האפל כמו
לתוך תהום.

כשהאיר היום נמצא הנוסע במרחב
שדה; העיר מונטרי-על-שפת-הים רחקה ממנו
והלאה.

פני השמים הלכו והלבינו.
מזמן לזמן היה רואה את אחד הבתים,
שאינם מצויים במספר רב במקומות האלה, והיה
מהרהר בנפשו: הללו רשאים להתענג על רב
שנה!

קול הדפיקה של פרסות הסוס, צלצולי
המצלה, קשקוש האופנים – כל הקולות החדגונים
האלה, היורדים בנעם ובנחת על אזן איש אשר רוחו
טובה עליו, חדרו לאזניו כהמלה מזעזעת את
הנפש.

היום כבר האיר לגמרי בשעה שהנוסע
נכנס להסדין. הוא עמד ליד בית אכסניה, כדי לתת
לסוס מספוא ומנוח.

הסוס, כפי שהגיד סקופלר לנכון, היה
בן הגזע הבולוני, זה שמצויים אצלו חסרונות
ידועים, כגון ראש גדול ובטן רחבה; לעמת זה היו לו
לסוס חזה רחב וגב חזק, רגליו היו כחושות וזקופות
וטלפיו מוצקים; סוסי הגזע הזה הם ללא תאר וללא
הדר, אבל הם בריאים ואמיצים. הבהמה ההגונה עברה
במשך שעתים את חמשת המילים, ועל גבה לא
נראתה אף טפת זעה אחת.

בשעת המנוחה נשאר מדלן יושב
בעגלה, כיון שדחקה לו השעה. פתאם גלה לו
אחד ממשרתי החצר, שנתן מספוא לסוס, כי האופן
השמאלי אשר מצד העגלה הקדמי לא יעמד במקומו
אף רבע שעה תמים. האופן היה רעוע במדה גדולה
מאד. מדלן נסה בכל יכלתו להוציא לפעל את התקון
במשך זמן קצר ככל האפשר. ואולם לעושה העגלות
היה דרוש לשם התקון הזה זמן של יום תמים, גם
אופנים למכירה לא היו ברשותו, בכל המקום אי
אפשר היה להשיג לשכירה עגלה או סוס רכבה. את
מדלן תקפה פתאם חדוה רבה. אין זאת כי אם יד
ההשגחה בדבר. היא גרמה שתתקלקל הכרכרה
הקטנה ושדבר הנסיעה לא יבוא לידי גמר. הוא לא
שם את לבו לרמיזה הראשונה, ששלחה לו ההשגחה
העליונה; נסה ככל אשר יכל להסיר את המכשולים
מעל דרך נסיעתו, השתדל בזה בישר ובאמונה;
בקצור, הוא פטור לגמרי ממוסר כליות. הדבר לא
יהיה תלוי בו, אם הנסיעה לא תבוא לידי גמר. כך
נגזר בידי שמים.

אלו החליף מדלן דברים עם עושה העגלות
באחד החדרים אשר בבית האכסניה, לא היו עדי
שמיעה לדבר ומהלך המארעות היה אז אחר לגמרי.
ואולם מדלן ועושה העגלות עמדו אותה שעה ברחוב,
ובשעה שאיש נכרי מציע שאלה נמצאים תמיד
סקרנים האוהבים להטות אזן. גם במקרה זה נקהלו
מסביב לשנים המון רב של אנשים. ומאחורי הקהל
עמד גם נער קטן שלא השגיח בו איש. הנער קלט
את דברי השיחה ונסתלק פתאם במרוצה מן
המקום.

מיד לאחרי זה, כשמדלן קבל כבר
החלטה והיה נכון לשוב מדרכו, שב הנער בלוית
אשה זקנה.

“אדוני הנכבד,” פתחה הזקנה, “הנער ספר לי, כי כבודו רוצה לשכר עגלה קטנה.”
לשמע המלים הפשוטות האלה, שיצאו
מפי אשה זקנה שנוהג בה ילד קטן, כסתה את
מצחו זעת אימה. נדמה לו כי הוא רואה בעיניו את היד
אשר זה עתה הרפתה ממנו. עוד מעט והיא תרד עליו
כבראשונה.

“כן הדבר, גברתי הטובה,” החזיר
מדלן. “נחוצה לי עגלה קטנה. ואולם,” הוסיף
בחפזון, “אין להשיג כאן שום עגלה.”
“אבל אצלי ימצא כבודו את הדרוש,” ענתה הזקנה.
פחד נפל על מדלן. הנה שוב אחזה בו יד הגורל.
ובאמת נמצאה תחת יד הזקנה מין עגלה
לא-גדולה, שעמדה אצורה בתוך צריף. עגלה זו לא
היתה אמנם לגמרי בקו השלמות, אבל אפשר היה
להשתמש בארגז הישן, בעל שני האופנים,
ולהגיע על ידו עד לארא.

הוא שלם את המחיר אשר נתנו עליו,
הפקיד את מרכבתו הקודמת אצל עושה העגלות עד
לזמן שישוב וידרשנה מידו, רתם את סוסו
לעגלה החדשה, עלה על העגלה והפליג לדרכו.
אותו רגע, כשנסתלקה העגלה



ממקומה, הודה מדלן בפני עצמו, כי הרעיון בדבר
הפסקת הנסיעה גרם לו קורת רוח ידועה. הוא הרהר
עכשו בזה מתוך רגש דומה לרגז, והחליט בנפשו,
כי השמחה שתקפה אותו מקדם היתה תפלה.
כשהתקרב לצאת מן הכפר שמע פתאם
מאחריו קול קורא: “עמד! עמד!” הוא עצר כהרף עין
בסוס ומתוך תנועת עוית מהירה, כיון שראה
לעצמו כעין טובה מן האחור שבא בנסיעה.
זה היה אותו הנער שהביא את האשה הזקנה.
“אדוני, אנכי המצאתי לו קדם את העגלה.”
“ובכן?”

“לא קבלתי מכבודו כלום בעד זה.”
הוא, שידו היתה תמיד פתוחה, ראה
עכשו בדרישה זו כעין חצפה ואפילו כעין
שפלות.

“ובכן אתה שעשית את זאת? לא אתן לך ולא כלום, ריקא שכמותך.”
ותוך כדי זה הרים את השוט והריץ את סוסו בשעטה מהירה ביותר.
הוא הוסיף לנסע הלאה, אבל הדרך היתה
מקלקלת, לאחר הגשם שירד זה לא כבר, ועלתה
לעתים קרובות ההרה.

רק כעבר ארבע שעות הגיע לסן-פול. הוא
סר אל בית האכסניה הראשון שנפגש לו על דרכו
וצוה לתת מספוא לסוס.
אותה שעה נכנסה בעלת הבית אל הארוה ושאלה אצלו:
“האין אדוני רוצה לאכל פת שחרית?”
“נכון עד מאד! – תאבוני גדול מנשא.”
משרתת בעלת גוף עבה ערכה במהירות את
השלחן. הוא הסתכל במעשה ידיה מתוך קורת
רוח.

“אכן בזה חשקה נפשי,” הרהר בלבו.
כשהגישו לו את האכל בצע בתאוה
שוקקה מן הלחם, בלע לגימה אחת וחזר והניח
בלאט את הלחם על השלחן.

“מדוע זה הלחם מר כל כך בטעמו?”
פנה בשאלה אל עגלון אחד שסעד בתאוה רבה אצל
שלחן אחר. אולם העגלון היה בן חוץ-לארץ ולא הבין
את דבריו.

הוא קם וחזר אל סוסו שעמד בארוה.
כעבר שעה הרחיק כבר לנסע מסן-פול
והלאה ועמד להכנס לטנק, המקום הרחוק מארא רק
חמשה מילים.

ואולם העגלה הישנה לא עצרה כח
בדרכים המקלקלות, ואחת היתדות נשברה פתאם
לרגלי דחיפה אחת חזקה. הם התקינו יתד עראית
משוכה של עץ, וכיון שהסוס נח בינתים עלה בידם
אחר כך לדהר הלאה במהירות רבה.
חוץ מזה נעשתה במקומות רבים בדרך
עבודה של כביש, וזה המריץ את מדלן לעשות בזו
אחרי זו עקיפין ארכים. הקר התגבר, הערפל הלך
והתעבה. והוא הרהר באותו לילה ארך שעבר עליו
בדין – אזי לפני שמונה שנים.

מרחוק הגיע קול דפיקה של שעון מגדל.
“כמה שעות משמיע השעון?” שאל אצל העגלון.
“שבע שעות, אדוני. בשעה שמונה נגיע לארא. עלינו לעבר לא יותר משלשה מילים.”
ורק עכשו עלה על דעתו – והוא תמה על
שלא חשב קדם בדבר – כי כל עמלו אולי יצא
לשוא; כי הוא לא ידע בעצם את השעה שנקבעה
לברור המשפט; כי אין זה אלא מעשה אולת מצדו
לצאת לדרך סתם, בלי לחקר מקדם אם יש גם טעם
בכל הנסיעה הזאת. אחר כך חקר וחשב, ולבסוף
בא לידי מסקנה, כי יגיע לארא לאחר שהמשפט
יהיה גמור.

העגלון האיץ עוד יותר בסוסים. הם עברו
את הנהר והמקום מון-סן-אלוי נשאר מאחריהם.
הלילה החשיך יותר ויותר.





ו



בינתים רחצה נפשה של פנטין בנהר עדנים.
הלילה עבר עליה בנדודים. בבקר,
כשבא אליה הרופא, נמצאה במצב של הזיה. פני
הרופא קדרו, והוא בקש שיודיעו לו תכף ומיד
כשישוב האדון מדלן.

כל הזמן עד הצהרים היתה דעתה
עכורה עליה, היא דברה רק מעט, ועיניה שקעו עמק
בחוריהן ומבטן קפא. עיניה כבו כמעט, אבל מזמן
לזמן התלקחו והזהירו ככוכבים, כאלו זהר
עליון חדר לתוכה ככל אשר הלך ונמוג מסביבה אור
האדמה.

מדי פעם, כששאלה האחות סמפליציה
לשלומה, היתה עונה: “טוב לי; אבל רוצה אני לראות את
פני האדון מדלן.”

בשעה שתים-עשרה בא הרופא שוב, רשם
רפואות אחדות, חקר לדעת אם נראה האדון מדלן באולם
החולים, והניע ראשו.

מדלן היה רגיל לבקר את החולה בשעה שלש אחרי הצהרים.
כחצי שעה לפני שלש סרה המנוחה
מפנטין. במשך עשרים רגע שאלה עשר פעמים את
הנזירה: “כמה השעה עכשו, האחות?”
לבסוף השמיע השעון את השעה
השלישית. לקול הצלצול השלישי התנערה פנטין
ממקומה, אף על פי שכל הזמן לא יכלה מחלשה
להניד אבר, שלבה בתנועת עוית את ידיה הכחושות
והצהבות, ולאזני הנזירה הגיעה ברגע זה אנחה
ממשכה, כאלו רצתה החולה לגל מעל חזה משא
כבד. תוך כדי זה נפנתה הצדה ונעצה את עיניה
בדלת.

וכך ישבה, מבלי להניד אבר, מבלי
לשאף רוח כמעט ועיניה היו תלויות כל הזמן
בדלת. האחות לא מצאה עז בלבבה לפנות אליה
בדברים. והנה השמיע השעון רבע שעה, ופנטין
הורידה שוב את ראשה על הכר. האחות שמעה בדבר
החולה חרש אל נפשה, מדי השמיע השעון את
השעה החמישית: “הוא היה צריך לבוא היום, כיון
שמחר אני מסתלקת מכאן.”

אף האחות סמפליציה השתוממה על הדבר
שמדלן נמנע מבוא. היא שלחה את אחת המשרתות
לחקר אצל אשת השוער. המשרתת שבה כעבר רגעים
אחדים וספרה את דבריה לאחות סמפליציה, בעוד
אשר פנטין שכבה לה בלי ניד ונראתה כשקועה
במחשבותיה: האדון ראש-העיר נסע הבקר בשעה
הששית, יצא לדרך לבדו, בלי עגלון. ואין איש
יודע לאן. יש אומרים כי הוא נסע לארא; אחרים
מספרים בודאות, כי פגשו בו בדרך המלך
העולה לפריס. בצאתו לא היה שונה משאר הימים,
הראה חביבות יתרה וצוה רק דבר אחד לאשת השוער
– שלא יחכו הלילה לבואו.

ובעוד אשר שתי הנשים החליפו ביניהן
דברים בלחש, כרעה פנטין על משכבה מתוך אותה
התרגשות המתעוררת לפעמים אצל חולים ידועים גם
ברגעים שלפני המות, ידיה הקפוצות נשענו על
הכר, ראשה היה נתון בין שני חצאי המסך ואזניה
היו נטויות לשמע. פתאם נתנה קולה בצעקה:
“הלא דברתן ברגע זה על אדות האדון
מדלן! מדוע אתן מתלחשות? מה היה לו? מדוע
איננו בא?”

צלצול קולה היה מהיר וגס כל כך,
ששתי הנשים האמינו לשמע קולו של גבר ונפנו
בפחד לאחוריהן.

“ובכן ענו על מה ששאלתי!” צעקה פנטין.
“אשת השוער אמרה לי, כי הוא לא יוכל היום לבוא.”
“הרגעי נא, תינוקת שכמותך!” דברה האחות על לבה. “שובי ושכבי במנוחה.”
אבל פנטין הוסיפה לכרע במטה, והרימה קול מטיל מרות ומביע פחדים כאחד:
“אינו יכל לבוא? מדוע אינו יכל לבוא?
לכן ידועה הסבה. ברגע זה דברתן ביניכן
בחשאי. אני רוצה לדעת את זאת.”
המשרתת לחשה בחפזון על אזן הנזירה:
“תגידי לה שהוא עסוק בישיבה של נבחרי העיריה.”

אדמומית קלה כסתה את פניה של האחות
סמפליציה; הלא המשרתת חשדה בה, שהיא עלולה
להוציא מפיה דבר שקר. האדמומית חלפה חיש מהר,
ואגב מבט של רחמים אמרה האחות סמפליציה:
“האדון ראש העיר נמצא עכשו בדרך.”

פנטין התנערה וישבה תחתיה במטה.
עיניה התנוצצו. חדוה לאין גבול נשקפה מעל כל
יצורי פניה הקודרים.

“הוא נמצא בדרך!” פרצה מפיה קריאת גיל. “הוא יביא לי את קוזט!”
תוך כדי זה הרימה את ידיה השלובות כלפי מרום, והתחילה לוחשת תפלה.
ואחרי כן אמרה: “האחות, מעכשו אשמע
בקולך ואשוב ואשכב ואעשה ככל אשר תצויני.
זה לא כבר הייתי מאוסה מאד, סלחי נא, אחות טובה.
אבל עכשו אני שמחה במדה שאין לשער! יש אלהים
טוב בשמים, האדון מדלן הוא איש טוב. הוא יביא לי את
קוזט.”

היא אספה את רגליה, סיעה בידי הנזירה
להניח את הכר כדי תקונו ונשקה מנשיקות פיה
את הצלב הקטן, שהיה תלוי לצוארה ושהיא קבלה
אותו במתנה מאת האחות סמפליציה.
“חביבה,” אמרה לה האחות דברים כבושים,
“שכבי עכשו בשקט ומנעי את עצמך
מדבורים.”

פנטין שלחה את ידה לאחז ביד האחות,
וזו, כשהרגישה במגע היד הרטבה, נעורו
בלבה רחמים עזים עד לכאב.
“הוא יצא השכם בבקר לפריס. התזכרי
עוד איך שאמר לי אתמול, בשעה שדברתי על אדות
קוזט: עוד מעט! עוד מעט! הוא מתכון להביא את קוזט
לפתע פתאם! הלא ראית, הייתי צריכה לחתם על מכתב
ערוך למשפחת תנרדיה, ובמכתב כתוב שיוציאו
מתחת ידם את הילדה. הם מכרחים לצית לזה, וכי לא
כך? עכשו ימסרו את הילדה. הלא הם קבלו את כל
המגיע להם. האחות, אני שמחה במדה שאין לשער;
יפה עשה האדון ראש העיר שטרח ונסע, הנכון הדבר
כי בחוץ שורר קר גדול? הלבש, לכל הפחות, מעיל?
מחר ישוב מדרכו, וכי לא כך? מחר יהיה לי יום-טוב.
האחות, מחר ישוב הוא הנה ויחד אתו קוזט. מה רב
הדרך מכאן עד למונטפרמי?”

האחות, שלא היה לה כל משג בדבר מדת הדרך הזאת, אמרה:
“קרוב לודאי שהוא ישוב מחר.”
“מחר! מחר!” קראה פנטין בעליצות, “מחר
אשוב ואראה אותה. אחות טובה ונפלאה שכמותך,
מחלתי עברה לגמרי מן העולם. הייתי יכלה לצאת
במחולות, אלו צוו לי את הדבר.”

בא הרופא; הוא השתומם לראות את פנטין
המסתכלת בו בעינים נוצצות. היא הגידה לו את
דבר אשרה הגדול, לאמר, כי ראש העיר הטוב
באנשים יביא אליה מחר את ילדתה קוזט. הרופא
קבל בלחישה באורים מאת האחות סמפליציה. אחרי
זה בדק את החולה. בצאתו ללכת אמר אל האחות, אחרי
שמסר לה את פקדותיו:

“המצב הוטב במקצת. אלו גרם המזל
וראש העיר היה מביא אתו בשובו את הילדה – היה
קשה לנבא סופו של דבר! אדם משתומם לפעמים על
משבר שבא במחלה, ולא פעם יקרה, שחדוה גדולה
שוברת פתאם את כחה של מחלה. אמנם יודע אנכי,
כי במקרה שלפנינו דבקה המחלה באחד מאברי
הגוף ועשתה כבר שמות רבות; ואולם גוף האדם הוא
ענין שתלויים בו הרבה סודות. אולי יעלה סוף סוף
בידינו להציל אותה מכף המות.”





ז



כשהגיע מדלן לארא – והשעה היתה אז
קרובה לשמונה – נוכח מיד לדעת, כי למחרת היום לא
יהיה סוסו מסגל לצאת לדרך חזרה. משום כך מסר
פקדה מתאימה בנוגע לשיבת הסוס, ואף הצליח
לשכר לעצמו מקום בעגלת הדאר העתידה לצאת
ראשונה לדרך.

“אדוני,” תבע ממנו הפקיד, “עליו לבוא
בשעה מדיקת. העגלה יוצאת לדרך באחת בלילה,
בדיוק.”

אחרי שסדר את הענינים האלה פנה
מדלן והלך לארך הרחובות. וכיון שהעיר היתה זרה
לו לגמרי, לא עבר זמן רב והוא נתעה לתוך ערבוביה
של רחובות צרים. לבסוף הרהיב בנפשו, על כל פנים
מתוך זהירות יתרה, לפנות בשאלה אל בן אדם שבא
לקראתו ובראש מקלו פנס מאיר:

“סליחה, אדוני, איזו היא הדרך לבית המשפט?”
“אדוני הוא נכרי במקום הזה,” ענה
הנשאל, שנראה כאיש בא בימים, “יצטרף אלי.
אני אוחז את דרכי לאותה הסביבה ששם נמצא בית
המשפט.”

בדרך הליכה העיר המנהל של מדלן אגב שיחה:
“אם יש בדעתו להיות נוכח בזמן ברור
של משפט, הרי השעה מאחרת כבר במקצת, ישיבות
בית הדין נגמרות תמיד בשעה הששית.”
כשעמדה רגלם על מגרש רחב ידים הראה
האיש על ארבעה חלונות גדולים, שהיו מוארים
באחד הבתים:

“הפלא ופלא! אין זאת כי אם המזל שחק
לו, אדוני. אלה הם ארבעת החלונות של האולם אשר
בו קובע את ישיבותיו בית-הדין של המשבעים.
נראה, שברור המשפט נמשך הפעם הרבה זמן,
ולכן קבעו ישיבת לילה. האם אדוני הוא אחד
העדים?”

מדלן ענה:
“אני לא באתי הנה לשם משפט. יש לי רק לשאל בעצת עורך דין.”
“זהו ענין אחר. הרואה אדוני את הדלת
אשר על ידה עומד איש צבא על המשמר? שם ילך
ויעלה שם במדרגות הרחבות.”
מדלן השיב לאיש תודה והלך בדרך
אשר הראה לו הלז. לא עברו רגעים מועטים והוא נוכח,
כי המשפט, אשר לשמו הוא בא אל המקום הזה, עוד
ברורו הולך ונמשך. אך האולם נסגר כבר בפני
הקהל, כיון שהאולם היה מלא כבר מפה לפה.
המשרת של בית-הדין, שבאר לו את הענין, הוסיף



ואמר אחרי הפסקה קצרה: “אמנם מאחורי הכסא של
ראש השופטים יש עוד מקומות פנויים, אבל את אלה
מוסר ראש השופטים לרשותם של פקידים
גבוהים.”

וכשגמר לדבר הפך ערף לאיש הזר.
מדלן פנה ללכת דרך המסדרון לעבר
המדרגות, וליד המסעד נשאר שוהה על עמדו. הוא
שקע בהרהורים, אבל אלה לא היו דומים להרהורים
של אדם השוקל את עניניו ומתישב בדעתו.



המלחמה הקשה אשר התחילה לפני יום בקרב נפשו
עוד לא הגיעה לידי קצה; אלא שבכל רגע ורגע
קבלה המלחמה הזאת צורה חדשה. לפתע פתאם התיר
את מעילו, הוציא תיק של כיס, לקח מתוכו עפרון,
תלש דף של ניר ורשם עליו את הדברים: מדלן, ראש
העיר במונטרי-על-שפת-הים. אחר כך התרומם שוב
במהירות על פני המדרגות, דחק את עצמו עד למקום
שעמד שם המשרת של בית-הדין, ופקד עליו בקול
נגיד: “מסר את זה לידי ראש השופטים.”

המשרת לקח את הפתקה, העיף בה את עיניו ועשה כאשר צוה.





ח



ראש העיר מדלן היה במדה ידועה איש



מפרסם. מקדם מלאה תהלתו כל הסביבה של העיר
בולון, אבל במשך הזמן עברה השמועה בדבר
מזגו הטוב וחריצותו גם לפלכים הקרובים. חוץ מן
הזכות שהוא קנה לעצמו במקום מושבו, המשמש
ראשון בסביבה על ידי זה שהביא שם את תעשית
הזכוכית לידי פריחה, הנה לא היתה אף קהלה אחת,
בין כל מאה וארבעים ואחת הקהלות הנמנות על
מחוז מונטרי-על-שפת-הים, שלא היתה חיבת לו
תודה על איזו טובת הנאה שהיא. בכספו ובאשראי
שהיה בידו נתקים, למשל, בית החרשת לארג
מלמלה אשר בעיר בולון, כמו כן בית המטוה
לפשתים בעיר פרון ובית חרשת לבד עובד בכח
המים אשר בעיר בובר-סור-קנש. בכל מקום היו
מזכירים את שמו בכבוד גדול. הערים ארא ודוא
קנאו במונטרי-על-שפת-הים בגלל ראש העיר אשר
נפל בחלקה.

אותו יועץ למשפטים, שנתמנה להיות
ראש השופטים למשך ישיבות בית-דין שבארא,
הכיר אף הוא את שמו של האיש אשר כלם כבדוהו
והעריצוהו במדה שאין למעלה ממנה. לכן
כשפתח שליח בית-הדין בלאט את הדלת, גחן
מאחרי הכסא של יושב הראש ומסר לידי ראש
השופטים את הפתקה האמורה בצרוף מלים אחדות:
“האיש מבקש רשות להיות נוכח בשעת ברור
המשפט” – נענע ראש השופטים בראשו אחת
ושתים, כשהוא מעלה על פניו הבעה של יראת
כבוד, שלח את ידו אל העט, רשם מלים אחדות על
הפתקה שהגשה לו והשיב את זו לידי שליח
בית-הדין אגב הוספת דברי צווי: “אמר לכבוד ראש
העיר, שהוא מתבקש לבוא.”

מדלן התעורר פתאם מהמון מחשבותיו.
“היואיל אדוני ראש העיר לשים לי כבוד
וללכת אחרי?” אותו שליח בית-דין עצמו, שפנה לו
קדם ערף, השתחוה עכשו לפניו ארצה ומסר לידו את
הפתקה. מדלן פרש את הפתקה וקרא מעליה את
המלים: “יושב הראש לבית הדין של משבעים מברך
את פני ראש העיר ביראת כבוד.”

והוא הלך אחרי השליח של בית-הדין.
כעבר רגעים אחדים נמצא לבדו בלשכה
מוארה באור של שני נרות, במקום שהקירות היו
מצפים לוחות ועל הכל היתה שרויה רוח של קפדנות.
מאזניו לא נמחה עוד הד המלים אשר הגיד לו
השליח של בית-הדין: “כבודו נמצא עכשו בחדר
ההתיעצות. אין לו אלא להרים את כף המנעול של
דלת זו, מיד יעמדו רגליו באולם המשפט, מאחרי
הכסא של ראש השופטים.” לזכר המלים האלה היה
צמוד במחו גם זכר לא ברור בדבר מדרגות צרות
ומסדרונים אפלים, שהוא עבר בהם לפני רגעים
מעטים.

במשך עשרים וארבע שעות האחרונות
לא בא כל אכל אל פיו, אבל הוא לא הרגיש לא רעב ולא
עיפות, והיה בכלל ריק מכל הרגשה. בינתים היה
הולך וקורא כתב פקדה, שהיה תלוי במסגרת על
אחד הקירות; הכתב יצא לפני שנים ממיניסטריון
של תקופת האימה, ובו הודיע המיניסטר של הימים
ההם, י’ן ניקולא פש, לכל הקהלות את שמותיהם של
המיניסטרים וחברי בית הנבחרים שנכלאו לפי
פקדתו בבית האסורים. דומה היה, כי הדבר משך
את לבו – ואולם אותה שעה היו הרהוריו נתונים רק
לפנטין ולקוזט.

האסון שבא עליו הביא גם עליהן כליון.
ושוב הגיע לו רגע של חלשת הדעת. האם היה הכרח
בדבר, הכרח גמור? הוא נפנה לעבר הדלת אשר בה
נכנס ללשכה, נשאר עומד על ידה, נעץ בה את
עיניו, נמשך אחרי הרהורים, רצה להכנס במחשבות.
הימלט על נפשו?

במשך כל היום עין בלי הרף בדבר
הזה ולא הגיע לידי החלטה. עכשו הוסיף לשמע עוד
רק את הקול העולה ממעמקי נפשו: הדבר מכרח
להיות!

ראשו צנח על לבו. הוא הפנה את עצמו
ללכת, לאט לאט, כשהוא כורע תחת נטל
היסורים.

ראשית כל נפל מבטו על כף המנעול של
הדלת, הפונה אל אולם השופטים, וזו הבהבה
כנגדו ככוכב מבשר אסון. הוא הביט אליה ככבש
המביט לתוך עיני הנמר. כף המנעול משכה אותו
כמו בכח קסמים, והוא צעד לקראתה.

לבסוף, מבלי לדעת איך נעשה הדבר,
נמצא עומד ליד הדלת, שלח את ידו בתנועת עוית אל
כף המנעול ופתח את הדלת.
והנה עמד באולם המשפט.





ט



מדלן צעד צעדים אחדים לפנים, סגר אחריו
מאליו את הדלת ונשאר עומד על מקומו, כדי להשקיף
על פני האולם.

האולם היה רחב ידים ומואר באור דל,
וחליפות השתררו בו שאון ודממה; כמלך אביון
זועם ישב פה המשפט לכסא בקרב עמו.
בקצה האולם האחד, במקום שעמד מדלן,
נפוצו השופטים הלבושים בגדי שרד; בקצה האולם
השני הסתופף האספסוף הלבוש קרעים; פה ושם
עורכי דין אגב עמידות שונות; נוסף על כל אלה חילי
משמר שפניהם גסים ומביעים ישרות לב; צפוי
קירות ישן ומכסה כתמים; תקרה מגאלת; שלחנות
אחדים מרפדים בבד ירוק שנצטהב מרב ימים; על
השלחנות מאירים נרות של חלב מתוך מנורות נחשת;
האור דל, דלים גם הקשוטים, ועל כל אלה מולך
בגאון רוממות זועם – החק אשר נוצר בידי אדם.
איש לא שם לב למדלן. כל העינים היו
נטויות לעבר נקדה אחת, לספסל אחד שעמד ליד דלת
צרה, מצד שמאל לכסאו של ראש השופטים. על הספסל
הזה, שהיה מואר באורם של כמה נרות חלב, ישב בן
אדם ומימינו ומשמאלו בלשים. זה היה “אותו”
האיש.

מדלן ראה אותו, בלי שהצטרך לחפש אחריו.
למדלן היה דומה, כי הוא רואה את עצמו
לאחר שקפצה עליו זקנה, הפנים לא היו אמנם דומים
לפניו ביותר, אבל אותה צורה ממש של תנועות
הגוף, אותה הקומה, אותן השערות הזקופות, אותו
מבט מבהל ופרוע בעינים, ואותה חלצה עצמה.
בקצור, הוא ראה את עצמו במראהו אשר היה לו
בדין, בשעה שהלך תועה ולבבו היה מלא
שנאה.

חרדה אחזה אותו מדי חשבו, כי גם הוא
עלול לקבל צורה כזאת. האיש נראה לפי מראהו כבן
ששים שנה. כמו כן נראה גס, מטמטם ופחדן.
כשנכנס מדלן לאולם פנו לו רבים



מקום לשבת. יושב הראש הפנה את ראשו, הבין,
כנראה, על פי השערה כי האיש הבא הוא ראש העיר
של מונטרי-על-שפת-הים, וברך אותו בקדה.
הקטגור, שנפגש פעמים רבות במדלן לרגלי
עניני משרתו, הכיר אותו והשתחוה אף הוא
כנגדו. מדלן לא הבחין כמעט בכל אלה. הן הוא היה
הוזה בהקיץ והמחזה באולם לקח עכשו את כל
לבו.

כל הדברים האלה, אשר ראו עיניו ברגע
זה, היו ידועים לו מכבר. עברו הנתעב קם לפניו
לתחיה. התהום משכבר הימים פערה את לועה
שנית.

הוא נרתע לאחוריו, עצם את עיניו וקרא במעמקי לבבו: “לעולם לא!”
מה נורא הדבר: שמו נשא על שפתים, אף על פי שהאיש הנועד הוא אחר.
ברור המשפט התקרב אל קצו. הסנגור
של הנאשם כבר נשא את נאומו. הוא בחר לו אפן
הגנה שונה מזה של הנאשם עצמו. הלזה היה,
כנראה, בן בלי בית, בן אדם בעל מח רופף
שהזקין במצבו העלוב. כל הזמן נשמעה מפיו רק
טענה אחת: אינני י’ן ולי’ן, שמי הוא שמפטיה.

הוא ישב כאיש חסר דע בקרב כל
האויבים המרבים האלה, שהערימו לערך נגדו
מלחמה במחנות כבדים של נמוקים, ישב כזר בין
המון האנשים שהתכוננו להשתער עליו. בינתים
נשקפה לו סכנה גדולה עד מאד, נתרבו יותר ויותר
הסברות שהכריעו את הכף לרעתו, וכל הקהל היה
עומד ומצפה לשמע את גזר הדין הנורא. הן לא רק
ענש של עבודת פרך צפוי לו אם יכריעו את שאלת
הזהות לרעתו ויוציאו פסק דין לחובה בענין של
ג’רוה, אלא לא מן הנמנע הוא גם הדבר, שיוציאו
עליו משפט מות. במה לבאר סוף סוף את טמטום המח
של האיש הזה? האם היה לו הענין מחור יותר מדי,
או הוא לא השיג אותו כלל וכלל? על השאלות האלה
ענו אנשים מבין הקהל תשובות שונות, וכמו כן לא
היו, כנראה, בדעה אחת גם השופטים המשבעים.
המשפט הזה היה מיחד במינו לא רק באימת הענין,
כי אם גם בחידות ללא פתרונים; מחזה התוגה הלך
והתפתח לא רק באפן מבהיל, כי אם גם באפן לא
ברור.

הסנגור הרחיב את הדבור על אדות גנבת
התפוחים והראה לדעת, כי אין הוכחה ממשית
למעשה הגנבה הזאת. את הנאשם – הוא בתורת
סנגור קרא לו מתוך כונה רצויה בשם שמפטיה –
לא ראה איש בשעה שפרץ, כביכל, לתוך הגן. אמנם
נמצא אצלו הענף, אבל, לפי דבריו, היה הענף מונח על
הארץ והוא, פשוט, הרים אותו. מה יכל להוכיח לנו את
ההפך מזה? אין ספק בדבר, כי הגנב השליך את
הענף מעבר לחומת הגן – אבל אין דבר מוכיח, כי
הגנב הזה היה שמפטיה. כאן עשה הסנגור מעשה
נורא בזה שהסגיר את הנאשם בידי המשפט. וכה
היו דבריו: מה יכל להוכיח לנו, כי אותו גנב הוא
שמפטיה? ההוכחה היחידה היא זו שהוא עבד לשעבר
עבודת פרך. הסנגור לא הכחיש את הדבר. ואף הוא
ראה בזה, לצערו, מעין עבדה מסימת. הן הנאשם
ישב בקביעות בפברול והתעסק שם בעבודת
זומר-עצים; כמו כן קל מאד לשער, כי השם שמפטיה
אינו אלא גלגולו של השם י’ן מטיה; כל זה נכון;
והנה גם נמצאו ארבעה עדים המעידים בודאות, כי
שמפטיה אינו אלא י’ן ולי’ן, מי שהיה אסיר
לעבודת פרך; כנגד ההוכחות וגביות העדות יכל הוא,
הסנגור, להביא רק ראיה אחת ויחידה – את ההכחשה
הגמורה מצד הנאשם. אנו מכרחים להודות שטענתו
של זה עלולה לבוא מתוך פניה. אבל אם גם נניח
כי שמפטיה הוא אותו אסיר לשעבר ששמו י’ן
ולי’ן, איך להוכיח בזה כי הוא גנב את התפוחים?
כל ענין הגנבה אינו יוצא אלא מתוך השערה. בכל
אפן הוא, הסנגור, מכרח להודות, כי הנאשם אחז
במדת הגנה שאין כחה יפה. הלז מכחיש בעקשנות
את הכל, גם את דבר הגנבה וגם את דבר היותו
לשעבר אסיר לעבודת פרך. אלו נתן הודאה על
העבדה האחרונה, היה יכל לקוות שהשופטים ידונו
אותו לכף זכות; הוא מצדו גם יעץ לו כדבר הזה;
אבל הנאשם לא רצה בשום אפן לצית, מפני שחשב
שיזכו אותו בדין לגמרי אם לא יהא מודה בכלום.
הדבר הזה איננו נכון; אבל האם אין מדת ההשגה
הדלה של הנאשם יוצאת ללמד עליו זכות? השנים
הרבות אשר בלה בבית הסהר לעבודת פרך ושנות
המצוקה שלאחר כך עשו את האמלל למטמטם,
הורידו אותו למדרגה של בהמה, וכיוצא בזה,
וכיוצא בזה. הנאשם אינו מגן על עצמו בהצלחה;
אבל האם על יסוד זה אפשר להרשיע אותו בדינו? מה
שנוגע לענין ג’רוה, אין הוא, הסנגור, מעין בו
כל עקר, מפני שהענין אינו שיך למשפט הזה.
את נאומו סים הסנגור בבקשה נמרצה כלפי
המשבעים וכלפי בית המשפט – שאם תהיה
בעיניהם הזהות של י’ן ולי’ן מוכחה לגמרי, יטילו
נא עליו ענש מענשי המשטרה, כשם שעושים לבעל
עברה רגיל, ואל ישפטו אותו משפט אים של פושע
החוזר לסורו.

עכשו פתח הקטגור וסתר את דברי
הסנגור בנאום שהיה נמרץ ומלא מתפארת
המליצה, כדרך נאומיהם של כל הקטגורים אשר
מעולם.

העבודה היתה קלה לפניו, והענין היה
בעיניו ברור עד מאד. אצל האיש מצאו את הענף
שנלקח בגנבה; מוכח אפוא, שהנאשם הוא הגנב.
אסמכתא לדעה זו יכלים לשמש, כפי שכל אחד
ואחד מכרח להודות, הרגלי החיים והמעמד החברתי
של הנאשם. ובינתים הנה נמצאו ברשותנו
ארבעה עדים, האחד שוטר ישר-דרך ועל ידו שלשה
אסירים מבית הסהר לעבודת פרך, וכלם מעידים כי
הנאשם אינו אלא מי שהיה אסיר לעבודת פרך.
אחרי שהרחיב הקטגור את הדבור על הפרט הזה,
תלה את דבריו באישיותו של י’ן ולי’ן וחרץ עליה
משפט כזה: “מפלצת נתעבה אשר כדומה לה לא
הולידה מעולם גם שאול תחתיה.” ועוד ועוד.









י



יושב הראש פקד על הנאשם לקום
ממקומו ופנה אליו בשאלה המקבלת: “היש לך
דברים לזכותך?”

האיש עמד על עמדו, סובב בידו לכאן
ולכאן את כפת הראש המזהמת, והיה דומה כאלו אטם
את אזניו משמע.

יושב הראש חזר על שאלתו.
הפעם נקלטו הדברים באזני הנאשם.
היה נראה, כי הוא תפס עכשו את הענין, תנועותיו
נעשו דומות לתנועות בן אדם המקיץ משנתו, הוא
הולך את עיניו לכל הצדדים, הסתכל חליפות בקהל,
באנשי הבלשת, בעורך הדין שהגן עליו,
במשבעים ובחבר השופטים, הטיל את אגרופו העצום
על שפת המסעד אשר ליד ספסל מושבו, העיף שוב את
עיניו מסביב, תלה לבסוף את מבטו בקטגור ופתח
בדברים. המלים פרצו מפיו בכח גדול ומתוך
הכרה עצומה, והיה דומה כי הן נקהלו כלן יחד על
שפתיו למען יצאו כלן בבת אחת לאויר העולם.
"יש לי להגיד, כי עסקתי בפריס



בעבודה של עושה עגלות, רציתי לומר אצל מר בלו.
העבודה היא קשה. מלאכתם של עושי עגלות נעשית
מחוץ לבית, כיון שמלאכה זו צריכה למקום רחב
ידים. בחרף מציק הקר כל כך שמכרחים לטפח
בזרוע על גב זרוע לשם חמימות, אבל האמנים אינם
מביטים על הדבר בעין יפה, מפני שזה גוזל הרבה
זמן. לטפל בברזל בשעה שהמים קפאו על הארץ
לקרח, הרי לך דבר בלתי נעים עד כדי תעוב. כגון
זה עושה את האדם חיש מהר לכלי נפסד. על ידי כך
הזקנה קופצת על האדם בעודנו במיטב שנותיו. אדם
הגיע לגיל של ארבעים שנה, וכבר גמר את כל
מעשיו. אנכי לא הסתלקתי לפני חמשים ושלש,
והדבר עלה לי בעמל רב. ויש לאמר שגם הפועלים
הם אנשים רעים. אם אחד יצא מכלל בחורים הרי הם
מקנטרים אותו כל היום: סמרטוט ישן! שכור זקן!
אנכי הייתי משתכר סך הכל שלשים סו ליום; את
שכר עבודתי הפחיתו ככל האפשר, משום שבעלי
המלאכה הפיקו תועלת מזה שאני איש בא בימים.
בתי עבדה ככובסת ואף לה היו איזו רוחים,
ויכלנו בימים ההם להתפרנס בצמצום. אלא שגם
בתי עבדה בפרך: מן הבקר ועד הערב טבילה במים
עד הברכים, גם בגשם וגם בשלג וגם בשעה
שרוח סוערת; וגם בשעה שבחוץ קר של קרח – אין
מפסיקים את הכביסה. מי שעבודתו בכך קופא מקר עד
למח העצמות. היא עבדה גם בבית הכביסה המכנה
“הילדים האדמים”, במקום שמסדרים צנורות
המוליכים מים. כאן אין העבודה נעשית בחוץ ואין
הקר מביא לידי סבל, אבל ישנה כאן הצרה של קיטור
המים, המכלה את העינים. בשבע בערב שבה תמיד
הביתה ועלתה בלי שהות על משכבה, משום
שגברה עליה העיפות. בעלה חלק לה מהלמות. היא
מתה. חלקנו בחיים לא היה דשן ביותר. היא לא הלכה
לרקודים והיתה תמיד כנאלמה. זכור עוד לפני לילה
אחד, כשלא בא אכל אל פינו והיא הטילה את עצמה
בשמונה אל המטה. אלה הם דברים כהויתם. אני
מדבר אמת. יכלים אתם לעשות חקירה ודרישה. אמנם
כן, ראש-חמור אנכי. פריס דומה לתל של נמלים.
הימצא שם איש המכיר את אבא שמפטיה? ואולם
אפשר לפנות אל מר בלו. ומחוץ לזה אין אני יודע מה
שאתם תובעים ממני."

הוא נאלם ונשאר עומד על עמדו. בשעה
שנשא את נאומו היה קולו חזק ונחר, קשה וצרוד,
הבעת דבריו היתה תמימה, נרגזה ומחצפת.
אמרותיו, שהוא זרק אותן, כביכל, מפיו באקראי,
ירדו מעל שפתיו לסרוגין, והוא השתדל לתת להן
תקף על ידי תנועות דומות לתנועותיו של חוטב עצים.
כשגמר את דבריו התחילו השומעים צוחקים. הוא לא
הבין על מה צחקו האנשים, ונתן אף הוא את קולו
בצחוק.

לאיש חושב מחשבות היה במחזה הזה מן הזועה.
ראש השופטים, איש זהיר ובעל עין טובה,
פנה אל המשבעים והעלה על זכרונם את הדבר, כי
אותו בלו, עושה עגלות, אשר הנאשם מצין אותו
כבעל הבית שלו לשעבר, הזמן להעיד אבל לא
הופיע במשפט. נמסרה עליו הודעה כעל נעלם וגם
עלו בתהו כל החפושים שעשו למצא את עקבותיו.
אחרי כן פנה ראש השופטים כלפי הנאשם: “אתה
נמצא במצב של אדם שראוי לו להתישב היטב
בדעתו. הרבה דברים מעידים לחובתך, וזה יכל
לגרם לידי תוצאות רעות ביותר. ובכן אני מעיר את
אזנך, הנאשם, בפעם האחרונה, כי עליך להשיב
תשובות ברורות על שתי השאלות הללו: העלית
בחומת הגן של פירון, שברת את הענף מן העץ
וגנבת לעצמך את התפוחים – המאשר אתה או
שולל את הדבר הזה? שנית: האתה הנך י’ן ולי’ן,
אסיר ששחרר מעבודת פרך, או לא?”



הנאשם הניע ראשו, ומראהו היה כאדם
המבין היטב את כונת השואל. הוא פנה אל ראש
השופטים והתחיל:

“בכלל…”, ונסתכל תוך כדי זה בכפת
הראש אשר בידו ובתקרה אשר מלמעלה, ולא הוסיף
לדבר.

“הנאשם,” פתח הקטגור בקול מביע
קפדנות, “עליך לאסף את מחשבותיך, עוד לא ענית
כלום על השאלות אשר הציעו לפניך. מבוכת הנפש
תגרם לך שתצא חיב בדין. הדבר ברור כשמש
בצהרים, כי אינך נקרא בשם שמפטיה אלא הנך
בעצם י’ן ולי’ן, לשעבר אסיר לעבודת פרך; כי
בזמן הראשון קראת לעצמך על שם אמך מטיה
והתגוררת בפלך אוברן, וכי נולדת בפברול
והתעסקת שם בעבודה של זומר עצים. כמו כן ברור
כשמש בצהרים, כי אתה גנבת תפוחים בשלים
מן הגן השיך לפירון. השופטים המשבעים ידעו
לחרץ משפט נכון.”

הנאשם, שצנח בינתים על מקומו, הזדקף תוך כדי זה והחזיר כלפי הקטגור:
"כבודו הוא איש רע עד מאד! הפעם הנה
אמר לו מה שהיה ברצוני להגיד. מקדם היה לי קשה
למצא את המלים הנכונות. לא עשיתי שום מעשה
גנבה. לא בכל יום יש לאדם כמוני לחם לשבע. באתי
לכאן מן האי. אותו זמן ירד גשם כהלכה, פני
האדמה היו צהבים לגמרי, ההרים נזלו זרמי מים;
הציצו רק ראשיהם של קני העשב. והנה מצאתי על
הארץ ענף אחד שבור, ולא ידעתי שהוא יגרם לי טרח
מרבה. זה שלשה חדשים אני כלוא בבית הסהר
ומטלטלים אותי ממקום למקום. מחוץ לכך אינני
יודע כלום. ועכשו מטילים עלי כל מיני חשדים
ואומרים לי: תן תשובה! אני לא גנבתי; ראיתי
מציאה על הארץ והרימותי אותה. הדברים נסבו כאן



על י’ן ולי’ן ועל י’ן מטיה. אנכי הייתי עסוק
בעבודה אצל האמן בלו, זה שגר בשדרות בית
החולים. שמי שמפטיה. אכן חכמים ונבונים אתם, אם
גלוי וידוע לפניכם המקום ששם נולדתי. אני
בעצמי אינני יודע את מקום מולדתי. לא כל אדם
זוכה שמקום לדתו יהיה בבית או בדירת מושב.
הורי היו מבלים את ימיהם בנדודים. אבל בכלל אין
הדבר מחור לי כל צרכו. כשהייתי ילד היו
מכנים אותי בשם “פעוט”, עכשו קוראים לי בשם
“זקן”. אלה הם שמות-הטבילה שלי. הרשות בידכם
להאמין או לבלי להאמין. מובן שנמצאתי פעם גם
באוברן וגם בפברול. אבל מה חשיבות בדבר? וכי מן
הנמנע הוא שיהא אדם יושב באוברן ובפברול ולא



יהיה אף על פי כן אסיר שנדון לעבודת פרך? אני
אומר בהחלט, כי לא גנבתי מאומה וכי שמי הוא אבא
שמפטיה. הייתי עסוק בעבודה אצל מר בלו והיתה
לי דירה קבועה. הניחו לי עכשו וחדלו לכם מן
השטות הזאת! למה התנפלתם כלכם עלי, כאלו
בא לעולם בולמוס של טרוף הדעת?"&gt;
הקטגור, שנשאר עומד על עמדו, פנה ברגע זה אל ראש השופטים:

“אדוני יושב הראש, כיון שהנאשם
מכחיש את הכל בטענות מבלבלות שיש בהן גם
ערמה – לכן אנחנו מציעים לגבות בפעם האחרונה
עדות מפי האסירים ברוה, קושפאי ושנילדה וכמו
כן מפי מפקח המשטרה י’בר, ולשאל אותם אם הם
מכירים שהנאשם הוא י’ן ולי’ן, לשעבר אסיר
לעבודת פרך.”

“אני מפנה את תשומת לבך, אדוני
הקטגור, לעבדה, כי מפקח המשטרה י’בר יצא מן
העיר מיד לאחרי שגבו מפיו את עדותו, כיון
שעניני משרתו המריצו אותו ללכת אל מחוז אחר.
נתנו לו רשות לצאת, אחרי שגם האדון הקטגור וגם
האדון הסנגור נתנו לכך את הסכמתם.”

אז נקראה מעל הכתב עדותו של י’בר,
שהיו מנויים בה כל הפרטים המעוררים חשד
ושבסופה באו המלים האלה: “אני חוזר ואומר
שהכרתי אותו בודאות.”
אחרי שגמרו לקרא את ההודעה המפרטת
הזאת, שפעלתה היתה חזקה, כנראה, על הקהל
ועל השופטים המשבעים, סים הקטגור את נאומו
בהצעה לגבות עוד הפעם עדות מפי שלשת העדים
ברוה, שנילדה וקושפאי.

כעבר זמן קצר נפתחה הדלת אשר לחדר
העדים. שליח בית-הדין הכניס את האסיר ברוה
בלוית בלש.

ברוה לבש לבשרו חלצה אפורה-שחורה,
כדרך האסירים בבתי הסהר המרכזיים. מראהו
היה כאיש בן ששים שנה, ולפי פרצופו היה דומה



לתגר ולרמאי כאחד. בבית האסורים, שהחזר לשם
בגלל עונותיו החדשים, נתמנה להיות מפקח על
החדרים. עליו גמרו הפקידים את ההלל, כי הי
משתדל להיות איש מביא תועלת, ואף הכהן ה
משבח אותו בגלל צדקתו בעניני דת.

“ברוה,” פתח ראש השופטים, “לפי הענש
שנחרץ עליך אתה משולל זכיות של כבוד, ועל כן
אינך יכל לקבל עליך שבועה.”

ברוה הוריד את עיניו.
“אף על פי כן – אם רצון אלהים בכך – עלול
גם אדם, שהוציא עליו החק גזר דין של חובה, להיות
כפוף לרגשות של ישר וכבוד. לרגשות הישר האלה
אני פונה ברגע האחרון והמכריע. לדבריך יש
ערך גדול מאד, עוד הרשות נתונה בידך לחזר ממה
שאמרת, אם דומה לך שטעית. – הנאשם, עמד על
רגליך. ברוה, התבונן בנאשם וענה לנו על
השאלה, אם באמת ולנכון אתה רואה באיש הזה את
מי שהיה חברך בבית האסורים י’ן ולי’ן.”

ברוה הסתכל בנאשם ונפנה כלפי
השופטים. “כן הדבר, אדוני יושב הראש. אנכי
הייתי ראשון להכיר אותו, ואני עומד גם עכשו על
דעתי הקודמת. האיש הזה הוא י’ן ולי’ן, מי שהיה
כלוא בבית הסהר בטולון משנת 1796 עד שנת 1815.
אני נשתחררתי שנה אחת לאחר שחרורו. אני מכיר
אותו בודאות גמורה.”

“את השני!” – נתן ראש השופטים צו. “הנאשם, תוסיף לעמד על רגליך!”

עכשו נגש להעיד שנילדה, זה שחלצה
אדמה וכפת ראש ירוקה העידו בו, כי הוא נדון
לעבודת פרך עולמית. זה היה איש כבן חמשים שנה,
בעל קומה קטנה וגוף חלש ומהיר, פניו מלאו קמטים
ועור פניו היה צהב. בשעת משא ומתן היה נרגש
ועז רוח.

ראש השופטים אמר לו, בערך, את
הדברים שאמר מקדם לברוה, העיר את אזנו על
הצרך להתישב בדעתו, ושאל אותו לבסוף אם הוא
מכיר את הנאשם.

שנילדה נתן את קולו בצחוק גדול.
“מה השאלה! וכי מתקבל על הדעת שלא
אכיר אותו? לא לחנם היינו חמש שנים אסורים יחד
לשלשלת אחת. אמר לי, ישישי, הכועס אתה
עלי?”

“את השלישי!” – צוה ראש השופטים.
עכשו הכניס שליח בית-הדין את
קושפאי. גם הוא, כמו שנילדה, היה מן הנדונים
לעבודת פרך עולמית ולבושו היה אדם. לפי מוצאו
היה אכר מסביבות לורד, רעה את המקנה בהרי
הפירנאים ונתחבר לבסוף אל שודדים. מראהו היה
לא פחות פרוע מאשר מראה הנאשם והיה מטמטם
במדה גדולה עוד יותר. הוא היה שיך לסוג האמללים
אשר הטבע יוצר אותם בצלם חית השדה והחברה
האנושית משלימה בהם את מפעלה ועושה אותם
לאסירים עובדים עבודת פרך.

ראש השופטים נשא שוב את מדברותיו
הרוממות והציע בפעם השלישית את השאלה
הידועה.

קושפאי ענה בלי להניד עפעף:

“זהו י’ן ולי’ן! סמן לדבר שהיינו קוראים לו מכונת תנופה, על שם כחו הכביר.”
אחרי כל אחת מן העדיות האלה,
שנאמרו, כנראה, על ידי בעליהן באמונה ובתם
לב, היתה עוברת בקהל המלת שפתים, שבשרה רק
רע לנאשם. מצדו הקשיב הנאשם לכל הדברים
האלה אגב הבעה מתמידה של השתוממות.
עכשו פנה אליו ראש השופטים ושאל אותו:
“הנאשם, היש לך לענות דבר?”

“אני עונה: הפלא ופלא!”
אנשים מבין הקהל נתנו את קולם
בדברים. היה גלוי לעין, כי לנאשם אין
תקנה.

ראש השופטים הודיע, כי הוכוחים באו אל קצם.
מאצל ראש השופטים נשמע פתאם קול רם:
“ברוה! שנילדה! קושפאי! הביטו הנה!”
כל האנשים, שאזנם קלטה את הקריאה,
נזדעזעו לשמע את הקול הספוג אימה ויסורים
לאין קץ. כל העינים נפנו אל האיש הקורא. והנה
עמד כאן בן-אדם אשר ישב עד הנה בין הקהל החשוב
ונגש עכשו עד לאמצע האולם. ראש השופטים,
הקטגור, במטבוא ועשרים איש שונים הכירו
אותו. וכלם כאחד נתנו את קולם בקריאה:
“האדון מדלן!”





יא



זה היה מדלן. המנורה של סופר המשפט
הפיצה על פניו את אורה. כובעו היה נתון בידו.
מלבושיו לא היו פרועים, מעילו היה פרוף כהלכה.
הוא היה חור מאד ורעד במקצת. לשערותיו היה מראה
אפור בשעה שהוא נכנס לארא, עכשו הפך מראהן
לבן.

ההתרגשות הגיעה למרום שיאה, אבל
איש לא הבין עוד לדעת את הערך ואת התוצאות של
המארע. הצעקה זעזעה את הלבבות, אבל האיש אשר
נתן את קולו בצעקה עמד שקט כל כך, שכל אחד
שאל את נפשו: מי זה ואיזה האיש אשר קרא את
הקריאה?

אבל מצב זה ללא הכרעה נמשך רק רגע
קצר. עוד לא הספיקו ראש השופטים והקטגור להוציא
הגה מפיהם ועוד לא הספיקו הבלשים ושליחי
בית-הדין להניד יד או רגל – ומדלן כבר התקרב אל
העדים ופנה אליהם בשאלה:
“האינכם מכירים אותי?”

כל שלשת העדים החרישו והניעו ראשם
לאות שלילה. קושפאי ענה בדחילה בברכת שלום
צבאית. והנה נפנה מדלן אל המשבעים ואל
השופטים ואמר:

“רבותי המשבעים, הוציאו את הנאשם
לחפשי! אנכי האיש אשר אתם מבקשים! אנכי י’ן
ולי’ן!”

האנשים חדלו לנשם. באולם שררה דממת קבר.
ואולם פניו של ראש השופטים הביעו
אותה שעה חמלה. הוא שלח רמיזה כלפי הקטגור
והגיד מלים אחדות בלחש למשבעים. תוך כדי זה
פנה כלפי הקהל ושאל ברמז גלוי:

“אפשר שנמצא כאן רופא?”

אחרי ראש השופטים פתח הקטגור בדברים:
“רבותי המשבעים, המקרה המיחד
במינו, שהפריע לפתע פתאם את ברור המשפט,
מעורר בלבב כלנו מין רגש שבנוגע אליו
הדבורים הם מיתרים. אתם כלכם מכירים, לכל
הפחות מפי השמועה, את האדון מדלן הנכבד, ראש
העיר של מונטרי-על-שפת-הים. אם נמצא ביניכם רופא
אני מבקש אותו בשמי ובשם כבוד ראש השופטים,
כי יואיל להגיש עזרה לאדון מדלן ויביא אותו
למעונו.”

מדלן לא נתן לקטגור לשאת את
מדברותיו עד תמם, אלא נכנס לדבריו ומסר מודעה
בנחת ובאמץ גם יחד:

"אנכי משיב לו תודה, אדוני הקטגור,
אולם שום מחלה לא תקפה אותי, – כפי שאוכיח לכם
תכף ומיד. לא רחוק היה מכם הדבר שתגרמו
לשגיאה חמורה. הוציאו את האיש הזה לחפשי. אני
חיב למלא את חובתי, כיון שאני הוא האסיר שנדון
לעבודת פרך. אנכי לבדי יודע את הדברים
כהויתם, ואספר לכם דברי אמת. אלהים ישקיף עלי
ברגע זה משמים, וזאת היא כל נחמתי. עכשו קחוני
לבית האסורים. ואף על פי כן עשיתי כל מה שהיה
בידי אדם לעשות. שם מזיף שמש לי מחבואים,
קניתי לי עשר, הייתי לראש-עיר. רציתי להיות איש
ישר ומכבד. אולם הדבר איננו, כנראה, בגדר
האפשרות. לא אוכל, לצערי, לבאר לכם את הענין
מתחלה ועד סוף ולא אספר לכם את כל קורות חיי,
אולם יבוא יום וידעתם את הכל. אמנם כן, גנבתי
מאת הוד כהנתו ההגמון, גזלתי מאת ג’רוה הקטן.
אמת ונכון, כי י’ן ולי’ן הוא עברין מסכן עד מאד.



יכל היות, כי לא הוא לבדו אשם בכל. שמעוני
ואגידה לכם, רבותי השופטים, אף על פי שלא איש
כמוני יחוה דע להשגחה העליונה ויחלק בינה
לחברה האנושית, ואולם זאת דעו לכם, כי החרפה
אשר נסיתי כל הימים לגל מעלי, גורמת רק רעות.
בית הסהר לעבודת פרך מרבה בעולם אסירים
לעבודת פרך. שימו לב לדבר הזה, אם רצונכם בכך.
לפנים הייתי כפרי עני ונבער, כעין הדיוט גמור;
ואולם בבית הסהר הייתי לאיש אחר. השוטה נהפך
להיות אדם שסורו רע, בבול העץ נפלה שלהבת.
לבסוף הצילוני סליחה וטוב לב, לאחר שמדת הדין
השחיתה את נפשי. קשה לכם להבין את דברי מתחלה
ועד סוף. ואולם אתם יכלים למצא באפר התנור אשר
בביתי את המטבע בת שני הפרנקים, שגזלתי
לפני שבע שנים מאת ג’רוה הקטן. אין לי עוד מה
להגיד. קחוני לבית האסורים. בשם אלהים, אדוני
הקטגור, הוא מנענע בראשו ומהרהר: אין זאת כי
נטרפה עליו דעתו. הוא איננו נותן אמון
בדברי."

אין לתאר במלים את הבעת דבריו של
מדלן, הבעה נוגה שהיה בה כאחד גם מן היאוש
וגם מטוב הלב.

תוך כדי זה נפנה מדלן כלפי שלשת האסירים:
“הנה אנכי מכיר אתכם! ברוה, הלא תזכר…”
הוא נשתתק לרגע אחד, ואחר כך התחיל שוב:
"הלא תזכר, ברוה, שהיו לך פעם
כתפיות וציור של מרבעים עליהן, דומה לדף של
שחמט?

ברוה התחלחל מתמהון, ואחוז אימה
בחן בעיניו את האיש המדבר אליו. ואולם מדלן
הוסיף בינתים:

“שנילדה, המכנה הכופר, על גב שכמך
הימנית יש לראות צלקות-כויה עמקות, משום
שבאחד הימים שכבת על מחבת מלאה גחלים, כדי
לטשטש את צורתן של שלש האותיות שנחרתו
בבשרך על ידי לבון של אש, אבל הדבר לא עלה
בידיך, והאותיות נשארו כצורתן עד היום הזה.
ענה, אם נכונים דברי?”

“אמת ונכון!” קים שנילדה את הדברים.
עכשו פנה מדלן אל קושפאי:
“קושפאי, בזרועך השמאלית, סמוך
למקום שמקיזים לך דם, רשומה כתבת תאריך,
שנחרתה בצבע כחל בעזרת אבק-שרפה, וזה הוא
התאריך: 1 למרס 1815, הוא היום שבו עלה הקיסר
נפוליון על החוף בקן. הפשל את שרולך
למעלה.”

קושפאי חשף את זרועו, וכרגע נצמדו
כל העינים אל הזרוע החשופה. הכתבת נמצאה
באמת במקומה.

האיש האמלל נפנה עכשו אל הקהל ואל
השופטים אגב בת-צחוק מביעה כאחת גם נצחון וגם
יאוש; למראה בת הצחוק הזאת תקף כאב עז את לב
הרואים.

“הנכם רואים אפוא, כי אנכי י’ן ולי’ן.”
האולם הכיל ברגע זה לא שופטים, לא
תובעים ולא שוטרים. איש לא התעורר לעשות דבר
חובה. לא התחילו בשום חקירה, לא נמצא שום פקיד
שיתערב בדבר. כך הוא טבעו של הנשגב שהוא
שובה את כל הלבבות. אפשר שאף אחד לא ידע להבין
ברור את רחשי לבבו; אבל כל איש ואיש הרגיש, כי
נפשו הכתה באור גדול עד לסנורים.

אי אפשר היה לפקפק בדבר, כי האיש
העומד כאן הוא י’ן ולי’ן. על ידי הופעתו נפל אור על
הענין, שהיה עד הרגע האחרון חתול בערפל. במח
האנשים הבריק אור בינה לראות את המעשה הפשוט
והנשגב גם יחד של בן-אדם המסגיר את עצמו
בידי המשפט, כדי שלא יבוא במקומו איש נקי
מעון. לעמת עקר-דבר זה לא היה כל ערך לכל מיני
פקפוקים ופרטי-דבר.

הרשם הזה חלף ועבר עד-מהרה, אבל ברגע היותו היה כחו רב עד מאד.
“אינני רוצה להפריע עוד את מהלך
המשפט,” המשיך י’ן ולי’ן את דבריו. “אני מסתלק
מכאן, כיון שאינני נלקח לבית האסורים. יש לי
לסדר עוד כמה דברים. האדון הקטגור יודע איפה
אני נמצא ולאן אני הולך; הוא יוכל לאסר אותי בכל
רגע שירצה.”

ובזאת פנה ללכת לעבר הדלת. איש לא
הוציא הגה מפיו, איש לא שלח יד לעכב אותו. העומדים
פנו לו דרך. במראהו היה דבר-מה מעולם עליון,
דבר-מה אשר ההמון נרתע בפניו ביראת כבוד. הוא
נסתלק לאט לאט. לא נודע מי פתח לפניו את הדלת,
אבל הוא מצא את הדלת פתוחה בשעה שהתקרב אל
הפתח. כאן הסב את פניו ואמר:
“אדוני הקטגור, אני נכון לפקדתו.”
ואחר כך כלפי הקהל:
“אתם, הנצבים פה, כלכם תחשבו
בלבבכם, כי אנכי ראוי לחמלה, וכי לא כך? אלי
שבשמים, כשאני נזכר עכשו בדבר שהייתי
קרוב לעשות. הרי אני בעיני כמי שראוי לעורר
קנאה. אף על פי כן מוטב היה לו לא באו כל הדברים
האלה לעולם.”

הוא יצא החוצה, ושוב נמצא אחד
בלתי-נודע אשר סגר אחריו את הדלת. מי שמקים
דבר גדול ונשגב מבטח בידו, שימצאו לו תמיד
עוזרים נאמנים.

לא עברה שעה קלה והמשבעים מצאו את
שמפטיה נקי מכל עון והוציאו אותו מיד לחפשי.
תמהונו גדל עכשו שבעתים; כל העולם נראה
בעיניו כאחד שנטרפה עליו דעתו, והוא לא ידע אם
הדברים עברו עליו בהקיץ או בחלום.




ספר שביעי לאחר מעשה










א



השחר עלה על הארץ. בלילה היתה
פנטין אחוזת קדחת והשנה נדדה מעיניה, אבל כל
הזמן אפפוה תמונות עתיד והנעימו את רוחה; לפנות
בקר שקעה סוף סוף בתרדמה. האחות סמפליציה,
ששמרה את מטת החולה, קמה להכין שקוי חדש.
לפתע פתאם הסבה את ראשה הצדה ומפיה פרצה
צעקה. על ידה עמד מדלן. הוא נכנס בלי לעורר כל
שאון.

“אדוני ראש העיר!”

“מה שלום המסכנה?”

“עכשו הוטב המצב במקצת. ואולם אנחנו דאגנו הרבה מאד לשלומה.”
היא ספרה לו מה שקרה במשך הזמן.
יום קדם גברה מאד מחלתה של פנטין; עכשו הוטב
לחולה במקצת, מפני שהיא מאמינה כי האדון ראש
העיר יצא לדרך כדי להביא את הילדה
ממונטפרמי.

“כך נוח ביותר,” החזיר מדלן. “יפה עשית שלא הניאות אותה מהאמין בזה.”

“אמנם כן. אבל לאחר שיתחור לה כי
האדון ראש העיר שב מדרכו ולא הביא אתו את
הילדה – מה נעשה לה אז לפנטין?”
הוא הרהר רגע אחד בדבר.
“אלהים ישלח לנו את עצתו.”
“אבל לשקר הן לא יתכן בשום פנים,” החזירה האחות בלחש.
בינתים גדלה הבהירות בחדר ואור
היום הישיר לרדת על פניו של מדלן. אותו רגע הרימה
האחות בלי משים את עיניה.

“בשם אלהים, אדוני ראש העיר! מה זה היה לו כי שערו הפך כלו לבן?”

“לבן?” חזר מדלן על דברי האחות.
בין חפציה של האחות סמפליציה לא
נמצאה שום מראה. בשביל כך הוציאה מראה מתוך
כלי העבודה של הרופא, ומסרה את זו לידי מדלן.
הלז הביט רגע אל בבואתו והפטיר:
“דבר שכזה!”

אבל אמירתו היתה קלה ביותר, כאלו הרהר אותו רגע בענין אחר.
האחות הבינה על פי השערה, כי נפל
הפעם דבר אים ונורא; ולמחשבה הזאת עבר קר אימה
בבשרה.

“האוכל לראות עכשו את פניה?” שאל בינתים מדלן.
“האם לא ישלח האדון ראש העיר להביא הנה את הילדה?” חקרה האחות כמפחדת.
“כן, אבל לזה דרוש זמן של שנים שלשה ימים.”
“אם היא לא תראה את כבודו במשך
הימים האלה, אז לא תדע מאומה גם בדבר שובו. כך
אפשר יהיה להמנע משקר.”

מדלן הרהר רגע אחד בדבר, ואמר אחר כך בקול פוסק ושקט גם יחד:
“לא יתכן, אחות חביבה, אני מכרח לראות
את פניה. אחר כך אולי לא תהיה שעתי פנויה
לזה.”

הנזירה כאלו לא קלטה כלל את המלה
הסודית והמוזרה “אולי”. וענתה בקול נמוך יותר
ואגב עינים מורדות:
“היא ישנה, אבל האדון ראש העיר יכל להכנס.”
ובזאת נכנס לחדרה של פנטין וסלק
לצדדין את המסך שעל פני המטה. פנטין ישנה.
היא נשמה בקול שאון חרישי. זה קול הנשימה המיחד
לחולי ראות ומטיל אימה על האנשים השומרים
בלילות את מטות החולים. עפעפיה הארכים
והבהירים, שרק הם בלבד נשארו לה מימי בתוליה
מכל יפי נעוריה, רעדו בלי הפוגות, אף על פי שהיו
מורדים על העינים העצומות.

מדלן שהה רגעים אחדים דומם ליד המטה
והביט חליפות אל החולה ואל דמות הצלב אשר על
הקיר, – כדרך שעמד לפני שני חדשים, בשעה
שבא בראשונה לראות את פני פנטין במקום מקלטה
החדש. שניהם היו עכשו במצב דומה לזה שלפני
שני חדשים: היא ישנה את שנתה הוא עמד בתפלה.
אלא שקדם היה שער ראשו אפור ועכשו הפך
לבן.

האחות נשארה מחוץ לחדר. ואף על פי כן
שם את אצבעו על פיו, כאלו נמצא מי שהוא בחדר
והוא הזהיר את הלז על השתיקה.

ברגע זה פתחה פנטין את עיניה ושאלה אגב בת צחוק מביעה מנוחה:

“והיכן היא קוזט?”





ב



כל תמהון לא נכר בה. היא היתה כאדם
אשר שמחתו שלמה. כשהוציאה מפיה את המלים
הפשוטות “היכן היא קוזט” נשמע בקולה בטחון רב
כל כך, שמדלן לא מצא מלים למענה.
“ידעתי שכבודו הוא כאן. ישנתי את
שנתי ואף על פי כן ראיתי את פניו. במשך כל
הלילה לא פסקו עיני מהביט אחריו. הוא היה עטוף
כלו זהר שחקים ומסביב לו רחפו יצורים בדמות
כרובי שמים.”

הוא תלה את עיניו בדמות הצלב אשר על הקיר.
“ואולם יגיד נא לי היכן היא קוזט?” חזרה
על שאלתה. “היכן היא קוזט? למה לא השכבתם אותה
במטתי לפני שהתעוררתי משנה?”
הוא גמגם בלי משים והתאמץ למצא
מלים; לאשרו נכנס הרופא תוך כדי כך אל החדר
והוציא אותו ממבוכתו:

“הרגעי, ילדתי! בתך כבר באה.”

עיניה של פנטין הבריקו ואורן עבר גם אל הפנים. היא שלבה את ידיה.

“הו, הביאו אותה הנה!”
“לא, הדבר הוא מן הנמנע לעת עתה.
הקדחת לא סרה עוד ממך לגמרי. ראשית כל, עליך
להיות בריאה.”

היא הפסיקה את דבריו בהתרגשות:
“הלא בריאה אנכי! כמה בן האדם הזה
חסר תבונה! הבו לי את ילדתי, ההבינותם או
לא?”

“הביטי וראי כמה תקפה אותך
ההתרגשות! כל עוד שלא ישתנה מצבך זה לטוב
לא ארשה לך לראות את פני הילדה. לא די בזה
שהילדה תמצא בקרבתך; העקר הוא שאת תחיי
לשם הילדה. רק אראה שאת מתנהגת בתבונה, מיד
אביא אליך בידי את הילדה.”

פני האם המסכנה נפלו.
“בכל לבי אני מבקשת את סליחתו,
אדוני הרופא. לפנים לא הייתי מסגלת להוציא מפי
דבורים כאלה; אבל האסון פגע בי במדה קשה כל
כך, שלעתים קרובות דעתי מתבלבלת עלי בשעת
הדבור. אני מבינה שהוא חושש להתרגשות, ואני
מוכנה לחכות כל זמן שיצוה עלי. אני יודעת,
כי אראה עוד אשר בחיים. במשך כל הלילה רחף
לפני עיני רק לבן וראיתי רק אנשים המצטחקים
כנגדי. בשעה שימצא את זה לנכון, אדוני הרופא,
יביא אלי את קוזט שלי. הקדחת נסתלקה ממני
לגמרי, ואני בריאה; אני מרגישה כי שבתי
לאיתני.”

מדלן ישב בינתים על כסא שעמד ליד
המטה. היא נפנתה לצדו, כדי להחליף אתו דברים,
והיה נראה לעין כי היא משתדלת להיות שקטה
ו“מנמסת”, כפי שבעצמה קראה לזה. הן מסבת
המחלה נראתה בעיני עצמה חלשה כילדה קטנה.
אף על פי כן המטירה על מדלן המון שאלות שונות,
ורצתה לדעת על ידי כך כל פרט ופרט הנוגע
לקוזט.

הוא אחז בידה: “קוזט היא ילדה יפה. היא
בריאה ועליזה. ואולם עכשו דרושה לך מנוחה. את
מדברת בהתרגשות יתרה. אספי כמו כן את ידיך
אל המטה, משום שדרך שכיבה זו מרבה את
השעול.”

ובאמת תקף אותה כמה פעמים במשך השיחה שעול חזק.
פנטין לא התאוננה. היא הוסיפה לפטפט
וחיש מהר הסבה, כמובן, את דבריה על החיים אשר
היא וקוזט יחיו יחד בעתיד; מה יפה יהיה לחיות
בגן הקטן! – עוד שנה ועוד שנתים – כן, בעוד חמש
שנים תגיע קוזט לגיל של “בת מצוה”. והיא נתנה את
קולה בצחוק.

לפתע פתאם נשתתקה.
היא נאלמה מדבר, חדלה לנשם; היא
נשענה על צדה במטה, כשכתפיה הכחושות
חשופות למחצה; פניה, אשר הזהירו לפני רגע מענג,
נעשו עכשו אפורים כעין האדמה, ועיניה הפקוחות
לרוחה הביטו במבט מלא פחדים אל קצה החדר
השני.

“בשם אלהים, פנטין, מה היה לך פתאם?” קרא מדלן.
היא לא ענתה, לא העבירה את עיניה ממקום
מבטן, היא רק נגעה בכף ידה על זרועו ורמזה לו
בידה השניה כי יסב את פניו.
הוא הסב את פניו וראה – את י’בר.





ג



והנה מה שארע.
מדלן יצא מאולם המשפט בו ברגע
שהשעון השמיע את מחצית השעה הראשונה אחרי
חצות הלילה. הוא הגיע לאכסניה שלו בזמן
הנכון והספיק לצאת לדרך בעגלת הדאר. רגעים
מעטים לפני השעה השישית נכנס
למונטרי-על-שפת-הים, ומעשהו הראשון היה למסר
לשם משלח את המכתב הנועד לשלחני לאפיט.
אחרי זה שם את פעמיו לאולם החולים, בכדי לראות את
פני פנטין.

ואולם רק הספיק מדלן להסתלק מתוך
אולם המשפט – והקטגור אסף את מחשבותיו ופתח
בדברים. הוא הביע את צערו על המחלה שתקפה
פתאם את ראש העיר הנכבד של מונטרי-על-שפת-הים,
הטעים כי על ידי הדבר שנפל בשעת ברור
המשפט לא זזה דעתו אף כל שהוא ממקומה, ודרש
לחיב במשפט את שמפטיה, מי שהנהו י’ן ולי’ן
הנכון. אלא שעקשנות זו נראתה עכשו בעיני רב
המשבעים כבלתי מיסדת, ואחרי משא ומתן קצר
החלט הדבר לשחרר את שמפטיה מכל אשמה.
בין כה וכה והקטגור תבע לעצמו איזה
מין י’ן ולי’ן שהוא. וכיון שנשתמט מידו
שמפטיה החליט לשים את פניו במדלן.

תכף לאחר שזכו את שמפטיה קרא
הקטגור לראש השופטים ונתיחד אתו בחדר מיחד.
הם נשאו ונתנו ביניהם על דבר הנחיצות לשים את
ראש העיר של מונטרי-על-שפת-הים במאסר. לאחר
שעבר הרשם הראשון נמנע גם ראש השופטים
מלערער על הצעה זו. ולשם אמת גמורה: ראש
השופטים היה אמנם בן אדם הגון ואיש בעל הבחנה,
אבל היה כמו כן נאמן עד מאד למלכות, והדבר נראה
בעיניו כעין גדוף כששמע מפי מדלן את המלים
“הקיסר נפוליון” במקום “בונפרט”.
ובכן נערכה פקדת מאסר, והקטגור
צוה להוליך אותה על ידי שליח מיחד אל י’בר. זה
שנסתלק, כידוע, מיד לאחר שגבו עדות מפיו,
והלך לשוב למונטרי-על-שפת-הים.
בו ברגע שי’בר קם מעל מטתו נכנס גם
השליח והביא את הפקדה לאסר את מדלן ולהסגיר
אותו בידי המשפט. המביא את הפקדה היה אף הוא
שוטר רגיל, ובמלים מעטות באר לי’בר את הדבר
אשר נפל בשעת ברור המשפט. בפקדת המאסר,
שנחתמה ביד הקטגור, היה כתוב לאמר: “מפקח
המשטרה י’בר נדרש בזה להביא לבית הסהר את ראש
העיר של מונטרי-על-שפת-הים, אשר הכר היום
בישיבת בין הדין להיות י’ן ולי’ן, מי שהיה אסיר
לעבודת פרך.”

קשה היה להגיד מה שנתרחש בנפשו
של י’בר, בשעה שעמדו רגליו במסדרון של בית
החולים. מראהו היה כמו תמיד, על פניו הקרים
הייתה פרושה מנוחה, ובמדרגות עלה כמו תמיד
מתוך זהירות וכבד ראש. אבל האנשים שהכירו אותו
הכרה שלמה היו מזדעזעים למראהו. הגע בעצמך:
הפריפה של צוארונו נשמטה ממקומה הנכון אשר
על הערף ונתקעה ליד האזן השמאלית! פרט זה
שבהלבשה הראה לדעת, כי בנפשו של י’בר
התחולל סער אדיר.

הוא לקח אתו מן המשמר הקרוב שר
עשרה אחד וארבעה בלשים, השאיר את מלויו
בחצר ובקש מאת משרתת הבית להנחות אותו עד
לחדרה של פנטין. המשרתת לא חששה לשום דבר,
כיון שהיתה רגילה לראות בבית הזה גם אנשים
אשר נשקם ביד.

כשהגיע למחוז חפצו פתח את הדלת
ונכנס בחשאי, כדרך אחות רחמניה או כדרך
מרגל.

בעצם הדבר לא נכנס לתוך החדר פנימה.
הוא נשאר עומד על הסף, כובעו על ראשו וידו
השמאלית נתונה בתוך המעיל הסגור עד לקצהו
העליון. בתוך מרפק היד היתה נתונה גלת העפרת
של מטהו הכביר, והמטה בעצמו היה חבוי מעבר
לגבו של י’בר.

כך שהה י’בר רגע אחד, בערך, ואיש לא
הבחין בעמידתו. אבל לפתע פתאם הרימה פנטין את
ראשה, ראתה אותו עומד והראתה גם למדלן.
אותו רגע, כשראש העיר נשא אליו את
עיניו, הייתה הבעת פניו של י’בר מפיקה אימים.
בפרצופו היה דומה למלאך חבלה המקבל שעיר
לעזאזל אחרי שכבר נואש ממנו.

הבטחון בדבר, כי י’ן ולי’ן נפל סוף
סוף ברשתו, גרם לכך שכל רגשותיו נגלו כלם
החוצה. רגש הספוק נתגלה בעמידתו הגאה, וכל
התעוב והכעור של הנצחון האכזרי נראה רובץ על
פני מצחו הצר.

י’בר היה מאשר כאלו נפתחו לפניו
שערי שמים. במדה ידועה היה בטוח, אף על פי
שלא דן בזה במחשבותיו, כי הוא הוא המסמל את
הצדק ואת הבחינה ואת האמת, בה במדה שהסגלות
האלה אויבות את הרע.

הישר, הנאמנות ומדת החובה הן
תכונות נפש העלולות לקבל צורה נתעבה בשעה שהן
נתעות לדרך לא נכונה, אבל גם במקרה כזה עוד
נכרים בהן במקצת הסמנים של הגדול והמרומם.
י’בר היה ראוי למנוד ראש, ככל איש נבער הנוחל
נצחון ומגלה תוך כדי זה לכל עין, עד כמה הטוב
עלול להיות אכזרי.





ד



פנטין לא ראתה את י’בר מאותו יום שראש
העיר הציל אותה מידו. עכשו, כשהופיע לפניה
לפתע פתאם, התעורר מאליו הרעיון במחה האנוש
והחלש, כי הלז לא בא אלא לקחת אותה. היא
הסתירה את פניה בכפות ידיה וצעקה בקול מלא
פחדים:

“האדון מדלן, יצילני נא מידו!”
י’ן ולי’ן – מעתה והלאה נקרא לו רק
בשם זה – התרומם ממקומו והגיד לפנטין בקול רך
ביותר:

“היי נא בטוחה ושקטה. הוא לא בא הנה בגללך.”
תוך כדי זה פנה ואמר אל י’בר:
“אני יודע מה שאתה רוצה.”
“חיש מהר, הרימה פעמיך!” נהם י’בר.
הוא לא התנהג כדרך הרגיל, לא הקדים
לבאר את מטרת בואו ולא הראה את פקדת המאסר.
בעיניו היה י’ן ולי’ן אויב מוזר וקשה, מין גבור
מחבל אשר הוא, י’בר, נלחם אליו במשך חמש שנים
תמימות ולא יכל להכריע אותו.

בשביל כך נמנע הפעם מתת באורים
הגוזלים זמן, ורק הרעים בקולו: “חיש מהר, הרימה
פעמיך!”

אבל אותה שעה לא צעד אף צעד אחד לפנים,
אלא העיף בי’ן ולי’ן מבט של חיה טורפת, זה מבטו
שהיה נועץ בכל הקרבנות האמללים של עני-החיים,
והיה מושך אותם על ידי כך לרשתו כמו בכח
קסמים.

פנטין פקחה שוב את עיניה ברגע אשר
י’בר השמיע את צעקתו. ואולם האדון ראש העיר נמצא
עדין בחדר, ולא היתה לה אפוא שום סבה לפחד.
י’בר התקרב עכשו עד לאמצע החדר ואמר:
“התלך כרגע?”

האמללה העיפה את עיניה מסביב. חוץ
מראש העיר והנזירה לא נמצא שום איש בחדר. למי
אפוא פנה י’בר בלשון נוכח כמו לאחד הריקים? אין
זאת כי אם נתכון לפנות אליה. כל גופה רעד.

וברגע זה נגלה לעיניה מחזה מוזר
ונורא: השוטר המרגל אחז בערפו של ראש העיר,
והאדון ראש העיר הוריד את ראשו בהכנעה. הדבר היה
בעיניה כאלו התמוטטו מוסדות תבל.

“אדוני ראש העיר!” פרצה קריאה מפיה.
י’בר נתן את קולו בצחוק-זועה:
“ראש העיר הלך לאבדון!”



י’ן ולי’ן לא נסה לפרק את היד אשר נחתה במפרקתו, ורק אמר:
“י’בר!”

“עליך לכנות אותי בשם אדוני המפקח.”
“אדוני המפקח, יש לי לדבר אתך דברים אחדים ביחידות.”
“בקול רם! דבר בקול רם! אין מדברים אלי אלא בקול רם!”

ואולם י’ן ולי’ן השפיל את קולו עוד יותר:
“אני רוצה לפנות אליך בבקשה.”
“הלא אמרתי לך, כי עליך לדבר בקול רם!”
“אבל אלה הם דברים שאין איש אחר יכל לשמע אותם.”
“אחת היא לי! אינני רוצה לשמע כלל!”



י’ן ולי’ן נפנה אליו ואמר בחפזון ובקול חרישי עד מאד:
“תן לי ארכא לשלשה ימים! רק שלשה
ימים, כדי שאוכל להביא הנה את בתה הקטנה של
האשה המסכנה הזאת. אתה יכל ללוות אותי, אם
רצונך בכך.”

“אתה מדבר אלי בהלצה!” הרים י’בר קול
צעקה. “דע לך, עד עכשו לא היית בעיני כשוטה!
רוצה אתה ארכא לשלשה ימים כדי שתוכל
להשתמט. ועוד אמתלה בפיך, כי נחוץ לך להביא את
הילדה!”

על פנטין נפלה אימה.
“להביא את בתי! היא איננה אפוא כאן?
האחות, היכן היא קוזט? האדון מדלן! אדוני ראש
העיר!”

י’בר רקע ברגלו בארץ.
“אף זו מתחילה עכשו בשלה! שימי
מחסום לפיך, בת בליעל! הא לך מדינה חדשה,
במקום שאסירים לעבודת פרך מתמנים להיות ראשי
ערים ונוהגים בפרוצות מנהג של בנות רוזנים.”&gt;
הוא העיף בפנטין מבט תקיף, חפן
באגרופו ביתר גסות עוד מאשר קדם את מטפחת
הצואר ואת הכתנת ואת הצוארון של האסיר, ואחר
כך אמר:

“אין לנו עסק כאן לא באדון מדלן ולא
באדון ראש העיר. עסוקים אנחנו עכשו באחד גנב
ושודד אשר שמו י’ן ולי’ן. את זה אני אוליך עכשו
לבית האסורים. המובן לך הדבר?”

פנטין תמכה זרועותיה במטה והתנערה
בבהלה ממקומה. תוך כדי כך נעצה את עיניה
חליפות בי’ן ולי’ן, בי’בר ובנזירה; היא פתחה את
פיה לשם דבור, אבל מגרונה פרץ רק כעין חרחור,
פשקה את שניה, פרשה את כפיה בחרדה רבה,
העבירה מסביבה את כפות ידיה הפתוחות וצנחה
לבסוף בחזרה על הכר. ראשה הכה אגב זה מכה רבה
בדפן המטה וצנח לו על החזה.
היא נפחה את נפשה.




עמ 223.png



י’ן ולי’ן תפס את ידו של י’בר, ובלי עמל רב הצליח להשתחרר.
“הוא הוא שגרם במותה!” קרא י’ן ולי’ן.
“התגמר במהרה את עסקיך?” ענה י’בר
בחמה שפוכה. “אנשי המשמר מחכים בחצר. מהר
ובוא, ואם לא וידעת את אגרופי.”

באחת מפנות החדר עמדה מטת ברזל
רעועה, שהיתה הרוסה כמעט לגמרי, אם כי שמשה
עוד בלילות מקום משכב לאחיות. י’ן ולי’ן הפנה
עכשו את צעדיו לעבר המטה הזאת, הוציא כהרף עין
ממקומו את אחד המוטות במראשותי המטה שהיה
רפוי גם קדם, ונעץ מבט חד בעיניו של י’בר. הלז
מצא טוב לפניו לסגת מיד אחור ולחזק את עמידתו
ליד הדלת.

בין כה וכה וי’ן ולי’ן, בהחזיקו את מוט
הברזל בכף ידו הקמוצה, נגש בצעדים מדודים אל
מטתה של פנטין.

כאן הפנה את עצמו ואמר בקול חרישי, אשר לא נשמע כמעט לאזן:

“מוטב לך שלא תגע בי עכשו.”

י’בר נתחלחל.
רגע אחד עלה בדעתו להבהיל את אנשי
המשמר, אבל תוך כדי זה הלא היה י’ן ולי’ן יכל
להמלט על נפשו. הוא לא זז אפוא ממקומו, סמך את
עצמו אל הדלת והצמיד את עיניו אל י’ן ולי’ן.









וי’ן ולי’ן מצדו תמך את מרפק ידו על
גלת המטה ואת מצחו תמך בכף ידו. וכך התבונן
דומם בפנטין המתה. מראהו היה כאיש שקוע
בהרהורים רבים ופניו הביעו רק חמלה לאין קץ.
כעבר רגעים אחדים גחן אל המתה והתחיל מדבר
אליה בקול חרישי.

מה הדבר אשר הגיד לה?
אזן לא שמעה את דבריו. ואולי שמעה
המתה? אבל דבר אחד נעלה מכל ספק, כי האחות
סמפליציה חזרה וספרה כמה פעמים איך שבאותו
רגע, כשגחן י’ן ולי’ן אל פנטין, עלתה בת צחוק של
אשר על שפתיה החורות של המתה.

לאחר זה אחז י’ן ולי’ן בשתי ידיו את
ראשה של פנטין והניח אותו בזהירות על הכר. כמו
כן קשר את פי כתנתה והכניס את שערותיה מתחת
לכפת הראש. לבסוף עצם את עיניה.

ככלות הכל כרע י’ן ולי’ן על ברכיו
לפני המתה, הרים בלאט את ידה ואצל לה
נשיקה.

ואז התרומם ממקומו ואמר אל י’בר:
“עכשו עשה בי כטוב בעיניך.”





ה



י’בר הכניס את י’ן ולי’ן אל בית הסהר העירוני.
הידיעה, כי מדלן הושם בבית האסורים,
עוררה במונטרי-על-שפת-הים תמהון לאין קץ וגרמה
להתרגשות כללית. לצערנו הגדול אנחנו מכרחים
לצין, כי כלם כאיש אחד עזבו אותו לנפשו, וכי
כך עלתה לו לי’ן ולי’ן רק משום שנקרא עליו שם
אסיר. בכל אפן, המארע לא נודע עוד לכל פרטיו. כל
אותו היום לא פסקו בעיר שיחות דבה בדבר
הנאסר.

גברת אחת זקנה, נאמנה למלכות, חרצה משפט נבון כזה:&gt;
“אינני מצטערת הרבה על הדבר. הן מזה יצא מוסר השכל לאנשי שלומו של בונפרט!”
כך נעלם מעיר מונטרי-על-שפת-הים אותו
יציר הדמיון שקראו לו בשם מדלן. בכל העיר
נמצאו רק שלשה ארבעה אנשים ששמרו את זכרו
באמונה. אחת מהנפשות האלה היתה האשה אשר
נהלה את משק ביתו.

בערב של אותו יום שנאסר בו מדלן,
ישבה זקנה הגונה זו בדירתה והיא עדין מכת
תמהון והרהורי לבה נוגים עד מאד. בית החרשת
נשאר סגור במשך כל היום, השער נסגר על
בריח, הרחוב נתרוקן מאדם. בבית נמצאו רק שתי
הנזירות, האחות סמפליציה והאחות פרפטוא,
ששמרו על מטת המתה.

מתוך הרגל קמה המשרתת הזקנה
ממקומה, כשהגיעה השעה שבה היה מדלן רגיל
לשוב הביתה, הוציאה מתוך אחת המגרות את
המפתח של דלת חדרו, ולקחה בידה את המנורה
שהיתה מאירה בחדרו בערבים; היא תלתה אחר כך
את המפתח על מסמר, במקום ידוע למדלן, והציגה
סמוך לזה את המנורה, כאלו חכתה באמת שדירה
ישוב הערב הביתה. כשכלתה את מעשיה הלכה
וישבה על מקומה ונשתקעה בהרהורים.
רק לאחר שעתים התנערה ממצבה



ואמרה אל נפשה: “רבונו של עולם! איך נתגלגל
הדבר שתליתי את מפתח חדרו על המסמר?”&gt;
ברגע זה נפתחה הדלת והופיעה יד
שלוחה. והיד לקחה את המפתח ואת המנורה
והדליקה את הנר בשלהבת נר החלב של המשרתת
הזקנה.

הזקנה ידעה למי היד הזאת, למי הזרוע ושרול המעיל.
במשך כמה רגעים לא היה הדבר
בפיה. היא נאלמה מתוך חרדה גדולה – כפי שספרה
בעצמה לאחר המעשה.

“אלי שבשמים, האדון ראש העיר,” קראה הזקנה, “סבורני שכבודו נמצא…”
“רצית להגיד בבית האסורים. נכון הדבר,
הייתי נמצא שם עד עכשו. אלא שעקרתי מוט ברזל
משבכה שעל גבי חלון, ירדתי בדרך הגג
ועכשו הנה הגעתי לכאן. אני אכנס לחדרי ואותך
אבקש לקרא לי את האחות סמפליציה.”
הוא לא צוה עליה שום דבר בנוגע
לזהירות. אין זאת כי היה בטוח, כי הזקנה תדע
לשמר עליו יותר מאשר הוא בעצמו.
לא נתחור איך עלה בידו להגיע אל
החצר, בו בזמן שדלת הכניסה היתה סגורה על
בריח.

הוא עלה אפוא במדרגות המוליכות אל
חדרו. כשהגיע למעלה הציג את המנורה על אחד
השלבים התחתוניים. פתח בלאט את הדלת, סגר
מתוך האפלה את החלון ואת התריס. וככלות כל אלה
הכניס את המנורה לתוך החדר.

מעשה זהירות זה היה בו משום הכרח,
כיון שמן הרחוב אפשר היה להסתכל בחלון
חדרו.

הוא העיף עכשו את עיניו מסביב. כל זכר
לא נשאר עוד לאותה הערבוביה שהוא חולל לפני
יומים בחדרו.

רק את שתי טבעות הברזל ואת המטבע
בת שני הפרנקים, שפניה נעשו שחורים על ידי
האש, הוציאה המשרתת הזקנה מתוך האפר ושמה
אותן מצחצחות על השלחן.

י’ן ולי’ן הוציא גליון של ניר ורשם
עליו את המלים הבאות: “אלה הן שתי טבעות
הברזל שנשארו לפלטה מן המטה שלי וזאת היא
המטבע בת שני הפרנקים שגזלתי מאת ג’רוה
הקטן ואשר ספרתי על אדותיה בישיבת בית
המשפט”. על גליון ניר זה שם את הטבעות ואת
המטבע והניח אחר כך את הכל יחד במקום גלוי
לעין.

לבסוף הוציא מתוך הארון כתנת ישנה,
קרע אותה לשני גזרים ועטף בהם את שתי המנורות,
אבל דומה שהתעסק בעבודה זו בלי חפזון ומתוך
שלות רוח גמורה, כיון שהיה הולך ואוכל כל אותו
הזמן פת לחם שחורה – בודאי לחם של בית הסהר
שהכניס לכיסו בשעת הבריחה.

פתאם נשמע קול דופק פעם ושתים על הדלת.
הוא ענה: “יבוא!”
נכנסה האחות סמפליציה.
פניה היו חורים, עיניה אדמות
והמנורה רעדה עד מאד בכף ידה. על ידי השפעת
המארעות האחרונים הפכה הנזירה להיות אשה
ועיניה זלגו כבר דמעות.



י’ן ולי’ן הוסיף ורשם שורות אחדות על גליון ניר שני, ומסר את הפתקה לנזירה:
“האחות הנכבדה, תמסר נא את הפתקה הזאת לידי האדון הכהן.”
גליון הניר לא היה מקפל, והיא העיפה בו רגע את מבט עיניה.
“מתר לך לקרא את הכתוב!” אמר י’ן ולי’ן.
היא קראה מעל הגליון: “אני מבקש מאת
כבוד כהנתו לקחת לידו בתורת פקדון את כל
הרכוש שאני משאיר כאן ויתן מזה את דמי
ההוצאות לברור המשפט שלי ואת הוצאות הקבורה
של האשה מרת פנטין שהלכה היום לעולמה. המותר
ישמש צדקה לעניים.”

“אולי רוצה האדון ראש העיר להעיף עוד פעם עין בפני הנפטרה?”

“לא!” ענה י’ן ולי’ן. “המשטרה רודפת
אחרי. הדבר יגרם טרח רב לזקנה, אם יאסרוני
בחדר הזה.”

לא הספיק י’ן ולי’ן להוציא מפיו את
המלים האלה, עד שנשמע מעל המדרגות קול שאון
גדול. על השלבים הלכו והלמו צעדים כבדים,
והמשרתת הזקנה הרימה שם קול חודר ככל אשר היה
ביכלתה:

“אני נשבע בכל קדש כי איש לא היה
כאן במשך כל היום וכל הערב. ואף אנכי לא יצאתי
במשך כל הזמן הזה מן הבית.”

“אבל הלא אור בחדר,” נשמע קולו של גבר, ושניהם הכירו כי י’בר הוא המדבר.
דלת החדר היתה מתקנת באפן כזה,
שבשעת הפתחה שמשה מחיצה לקרן הזוית אשר
מצד ימין. בפנה הזאת התיצב עכשו י’ן
ולי’ן.

האחות סמפליציה צנחה על ברכיה ליד השלחן.
ברגע זה נפתחה הדלת וי’בר נכנס אל
החדר; אותו זמן היו אנשים מתלחשים על המדרגות
והיה מוסיף והולך קול דבורה הרם של הזקנה.
הנזירה לא הרימה את עיניה. היא כרעה בתפלה.
החדר היה מואר באור דל.

י’בר נשאר עומד נבהל ומשתאה כשראה את הנזירה.
יראת הכבוד בפני כל שררה היתה
התכונה היסודית באפיו של י’בר. מובן מעצמו, כי
השררה של הדת היתה בעיניו נעלה על כל האחרות;
הוא החזיק בעקרי הדת בדיקנות. בעיניו היה כל
כהן בא-כחה של הבינה היתרה, שלא יתאר אצלה
כל משגה; כל נזירה היתה בעיניו יצור נעלה מעל
כל חטא.

כשראה את האחות עלה בדעתו לשוב
תכף ומיד על עקבותיו. אבל לעמת תנועת הנפש
הזאת התעוררה בקרבו תנועה מתנגדת, זו
שמקורה היה ברגש החובה. הוא נשאר אפוא עומד
במקומו וגמר בדעתו להרשות לעצמו שאלת
דברים.









הוא עמד לפני האחות סמפליציה, זו
שמימיה לא עבר צל של שקר על דל שפתיה. י’בר
ידע את הדבר הזה, ולבבו רחש לנזירה יראת כבוד
יוצאת מן הכלל.

“האחות הנכבדה, האם היא יחידה כאן בחדר?”
רגע השתררה דממה.
“כן!” ענתה האחות הרחמניה בקול חרישי והרימה תוך כדי זה את עיניה.
“והיא לא ראתה אפוא כאן – תסלח לי את
הטרח שאני גורם לה בזה. – את מי שנקרא י’ן
ולי’ן, איש שברח מבית האסורים ונרדף עכשו על
ידי המשטרה?”

האחות אמרה: “לא!”




עמ 230.png



היא הוציאה מפיה פעמים דבר שקר, בזה אחר זה, בחפזון, כאדם המוסר את נפשו.
“אני מבקש סליחה בהכנעה,” אמר י’בר ונסתלק אגב קדה עמקה.
את, האחות החסידה, שנים רבות עברו
כבר מיום אשר יצאת מארץ החיים! את עלית אל
ממלכת האור, שבת אל אחיותיך הבתולות ואל אחיך
כרובי אלהים. מי יתן ולא יהיה לך דבר השקר
הזה למכשול עון בגן העדן!

כעבר שעה יצא הלך אחד
ממונטרי-על-שפת-הים וצעד באפל הלילה ובערפל
בדרך העולה לפריס.

האיש הזה היה י’ן ולי’ן. בעלי עגלות
ספרו אחר כך, כי הוא נשא צרור חפצים על שכמו
והיה לבוש חלוק.

עוד מלים אחדות בדבר פנטין, מלים אחרונות.
אם אחת לכלנו, היא האדמה. אל חיק האם הזאת שבה גם פנטין.
הכהן ראה לעצמו זכות – ואולי היה
הצדק אתו – להרבות ככל האפשר צדקה לעניים
מכסף הפקדון של י’ן ולי’ן. וכי למי היה הדבר
נוגע? איש אסיר שנדון לעבודת פרך ואשה פרוצה
שנמכרה לבשת. מסבה זאת סדר את קבורתה של
פנטין בפשטות יתרה ומצא לנכון להביא את עצמות
הנפטרה אל קבר משתף.

וכך יצא הדבר, כי פנטין מצאה לה מקום
מנוחה ליד הגדר של בית הקברות, מקום הנתן בלא
מחיר, מקום שהוא רשות הרבים ואינו קנין של שום
איש, מקום קבר משתף לדלת העם, אשר לתוכו
משליכים גופות רבים בבת אחת ובערבוביה גמורה.
גם פנטין השכבה באפלת הלילה על עצמות מת אחד
מרבים, ועפרה התערב בעפרם של נפטרים
אחרים.




חלק שני קוזט





ספר ראשון אוריון






א



י’ן ולי’ן נתפס שוב לבית האסורים.
וכדי שלא יהיה צרך בדבר להאריך
אגב ספור הפרטים הנתעבים של הענין הזה – יבאו
כאן לידי העתק שני מאמרים לקוחים מן העתונות של
הימים ההם.

הרשימה הראשונה לקוחה מתוך גליון
של העתון “הדגל הלבן” מיום 25 ליולי שנת
1823.



“לפני זמן קצר נעשה אחד המחוזות של
פה-דה-קלה מקום חזיון למארע יוצא מגדר הרגיל.
איש אחד בשם מדלן, נכרי בכל הפלך, הנהיג
במקום הנזכר שטת עבודה חדשה והרים במשך
שנים אחדות את התעשיה המקומית של כלי זכוכית
פשוטים לידי מדרגה של פריחה. על ידי כך צבר הון
בעצמו והביא עשר, כפי שצריך להודות, גם לכל
הישוב אשר במחוז. כגמול על פעלו הטוב נתמנה
האיש לראש העיר של המקום. עכשו עמדה המשטרה
על הדבר, כי מדלן זה אינו אלא מי שהיה אסיר
לעבודת פרך המכנה בשם י’ן ולי’ן, וכי הוא
נשפט בעון גנבה ויצא חיב בשנת 1796. י’ן ולי’ן
נתפס אפוא שוב לבניו. כפי המספר, הצליח זמן
קצר לפני שנאסר לקבל לידו סכום של חצי מיליון,
שהיה שמור על שמו בתורת פקדון אצל השלחני
לאפיט. מוסרים כדבר ודאי, שאת הכסף הזה הרויח
בעסקיו בישר גמור. אולם לא נתברר היכן הסתיר
י’ן ולי’ן את כספו לפני שנתפס.”

המאמר השני, המפרש יותר, נדפס ב“עתון של פריס” מיום התאריך הנזכר:

"איש אסיר לשעבר, מכנה י’ן ולי’ן,
שנדון לעבודת פרך ונשתחרר אחר כך מבית
האסורים, העמד זה לא כבר למשפט בפלך דה-ור
אגב השתלשלות דברים יוצאת מן הכלל.



בן-בליעל זה הצליח להסתתר מן העין הרואה-כל
של הבלשת. הוא קרא לעצמו בשם מזיף והביא את
הדברים לידי כך שנתמנה ראש-עיר באחת הערים
הקטנות אשר בצפונה של צרפת. פה היו לו גם
עסקים גדולים. הוא לקח לו לפלגש אשה פרוצה אחת,
שנפחה את נפשה מרב פחד בשעה שבאו לאסר
אותו. ונבל זה, המחנן כח ענקים, הצליח בעזרת
תחבולות שונות לברח מבית הסהר, אולם כעבר
שלשה או ארבעה ימים נתפס שנית, בו ברגע
שהתכונן לעלות על הדיליג’נס כדי לנסע
למונטפרמי (בפלך סן-א-אואז). אומרים, כי במשך
שלשה או ארבעה הימים, שבהם התהלך חפשי,
הספיק לקבל לידו סכום כסף גדול, שהשליש קדם
בתורת פקדון אצל אחד מן השלחנים שלנו
החשובים ביותר, ויש אומדים את הסכום הזה לשש
מאות או שבע מאות אלף פרנק. מתוך כתב האשמה
אפשר ללמד, כי הוא טמן את הכסף בתוך האדמה,
במקום ידוע רק לו לבדו, ובידי השלטונות לא עלה
הדבר לעקל את הכסף הזה. בכל אפן, בימים האלה
עמד י’ן ולי’ן למשפט בפני בית הדין של
המשבעים אשר בפלך דה-ור, ונאשם בזה,
שהתנפל למטרת שד על נער אחד בן-סבויה ולסטם
אותו.

הנאשם ותר על זכותו ולא הגן על עצמו.
לפי כתב האשמה הוכח בהחלט, כי י’ן ולי’ן הוציא
לפעל את מעשה השד הנזכר בחברת אנשים אחדים
וכי היה חבר לאגדה של שודדים. בהתאם לזה נחרץ
על י’ן ולי’ן משפט מות, אחרי אשר נמצא עונו.
הפושע סרב לערער על המשפט. הוד רוממותו המלך
הואיל ברב חסדו הגדול לתת לו חנינה ולהמיר את
ענש המות בעבודת פרך עולמית, ולכן העבירו את
י’ן ולי’ן תכף ומיד לבניו אשר בטולון."

כיון שהוכח, כי י’ן ולי’ן היה הולך
בקביעות לבית הכנסת בזמן שבתו
במונטרי-על-שפת-הים, לכן רמזו עתונים אחדים,
ביניהם גם “עתון הקונסטיטוציה,” כי את החנינה
הזאת צריך לראות כעין נצחון של “כלי
הקדש.”



לי’ן ולי’ן נתן בבית הסהר מספר חדש. הוא נקרא עכשו: מספר 9430.



דרך אגב: מיום שנעלם מדלן, הלך
ונעלם גם השפע אשר במחוז מגוריו; נתקים הדבר
אשר מדלן חזה מראש באותו ליל המוראים שתארנו
למעלה; כשהוא נעדר, נעדרה אתו יחד גם הנשמה
של כל אותה החטיבה כלה. מיד לאחר מפלתו
התחיל כל אחד חוטף את חלקו להנאתו, ויצירתו
הגדולה נתפוררה להמון חלקים קטנים. בבית
החרשת הנהדר של מדלן שבתה העבודה והפועלים
נתפזרו לכל רוח. התעשיה נתמעטה דמותה
ונעשתה כלי שמוש בידי תגרים, במקום לשמש
מקור שפע לטובת הכלל. מן הרכוז לא נשאר כל זכר,
כל אחד ואחד התנהג במדה של התחרות עקשנית.
קדם היה מדלן כעין שליט עליון והיה מפקח על
הכל מנקדת ראות אחת יחידה; ואולם את מקומו של
הארגון החזק הקודם ירשה עכשו מלחמת איש
באחיו, איש את רעהו שנא ואיש ברעהו קנא, בעוד
אשר לפנים, בזמנו של האיש אשר חדש את דמות
התעשיה, היה כל אחד ואחד שמח בחלקו במדה
שוה.

העבדה, כי איש אחד חרוץ נעשה מרמס
לרגלים, גרמה הפסד גם לכל המדינה כלה. לא
עברו ארבע שנים תמימות מן היום אשר בו נפתרה
שאלת הזהות של מדלן-י’ן ולי’ן לטובת בניו –
וכבר עלו פי שנים ההוצאות לגבית המסים במחוז
מונטרי-על-שפת-הים, והמיניסטר דה-ויליל אשר את
העבדה הזאת בבית הנבחרים בחדש פברואר שנת
1827.





ב



בעיר מונטפרמי ובסביבותיה קימת
אגדה אחת, אשר ערכה וחנה יעלו בעינינו
פי-כמה אם נשים אל לב, כי מציאותה של אגדה
בסביבותיה הקרובות של פריס היא דבר בלתי
שכיח, כמציאותה של צמח האהלות בסביריה. לפי
האגדה הזאת, משמש היער אשר בסביבה משנים
קדמוניות מקום-בחירה לשטן הטומן שם את
אוצרותיו. מפי נשים חשובות מיסד ספור המעשה,
כי במקומות סתרים מרחקים שביער ובשעת
הדמדומים אפשר לעתים לא רחוקות לפגש בבר-נש
שחור, ובר-נש זה, אשר מראהו כבעל-עגלה או כחוטב
עצים, אינו חובש לראשו כובע או מצנפת, אלא נושא
במצחו שתי קרנים כבירות עד מאד. ברב המקרים
מתכונן בן-אדם זה לחפר בור באדמה. בשלשה
דרכים יכל אדם להוציא לעצמו תועלת מפגישה כזאת.
דרך ראשונה היא לגשת אל האיש ולהכנס אתו
בדברים. במקרה זה מתגלה לפני העינים כפרי
פשוט בתכלית. דמותו היא שחורה רק מסבת
הדמדומים. מעשה החפירה שמצדו הוא רק דבר
שבדמיון. הוא אינו אלא קוצר שחת למאכל בהמה,
הקרנים שבראשו הן השנים של קלשון הזבל
הנתון על שכמו של האיש ומזדקר מעל לראשו. מי
שנזדמנה לו פגישה כזאת מבטח לו שיסתלק מן
העולם במשך שמונת הימים הקרובים. דרך שניה
היא להתבונן מן הצד עד שאותו בר-נש יגמר את
חפירת הבור וילך לו לדרכו; מיד לאחר זה אתה
נגש בחפזון אל המקום, פותח את הבור ומוציא
לעצמך את האוצר, אשר מציאותו היא במקרה כזה דבר
שבודאות. מי שנזדמנה לו פגישה שניה זו
חזקה עליו שישכב עם אבותיו כעבר ארבעה
שבועות, לכל המאחר. דרך שלישית היא: המנע
מהכנס בדברים עם האדם השחור, המנע מהתבונן
אליו ושא את רגליך והמלט על נפשך. במקרה זה
המות בא על האדם במרוצת שנה אחת. אנשים עזי
נפש במאד מאד פתחו כמה וכמה בורות אשר חפר
האדם השחור. אבל תוצאות הדבר היו דלות ערך
כמעט תמיד. אדם עובד עבודת פרך במשך כמה
שעות – בלילה, כמובן, – וכשהדבר מצליח סוף סוף
בידו והוא נתקל באוצר – הרי כל המציאה היא סך
הכל פרוטה של נחשת או, לכל היותר, מטבע של
כסף. לעתים רואה לפניו מוצא האוצר רק אבן או שלד
או פגר, ויש גם שהמציאה היא דמות של שד מקפלת
פי ארבעה.

והנה זמן קצר לאחר שי’ן ולי’ן היה
משוטט, לפי דברי הקטגור, בסביבותיה של
מונטפרמי, התחילו הבריות שמים את דעתם על
הדבר שפועל אחד זקן הולך ומבלה ביער זמן רב
יותר מדי. הפועל, שהתעסק בעבודה של רצוף
כבישים, נקרא בשם בולטרואל והיה מתושבי אותו
הכפר. הוא היה כפוף להשגחת המשטרה. וכיון
שלא מצא בשום מקום עבודה קבעה לו הנהלת
המשטרה עבודת חופר על הכביש אשר בין גניי
ובין לניי.

כל תושבי הסביבה הביטו על בולטרואל
זה בעין חושדת. אמרו עליו כי הוא מנמס יותר מדי
וכי ענותנותו עוברת את הגבול הרגיל. מנהגו היה
להסיר את כובעו בפני כל אחד ואחד, ובפני
הבלשים לבש חרדות שלא לצרך או הראה להם
חביבות יוצאת מגדר הרגיל. בכל אפן הדבר ברור, כי
בר-נש זה התרעה אל שודדים ומדרכו היה לארב
לאנשים ישרים העוברים לעת ערב ביער. רק עבדה
אחת יצאה ללמד עליו זכות: הוא היה שותה
שכור.

והנה מה שנתחדש לכאורה בנוגע לבולטרואל:
בזמן האחרון התחיל שב בהקדם מן
העבודה, והיה יוצא מיד אל היער כשהוא נושא אתו
את האת. לעת ערב היו פוגשים בו על פני מערה נדח
או בתוך מעבה יער אשר אין דרך בו לעבור, והיה
נראה לעין כי הוא עסוק בחפושים. לפרקים היו
מוצאים אותו כשהוא חופר בורות. נשים, שנזדמנה
להן פגישה כזאת, היה עולה על דעתן מתחלה
שלפניהן עומד אשמדי בכבודו ובעצמו, ולבסוף,
כשהכירו אותו – לא פג פחדן בכל זאת אף
במעט.

כל אנשי הכפר כלם האמינו, כי
בולטרואל ראה את פני השטן, וכל הקהל שאל רק
שאלה אחת: אם בולטרואל יזכה באוצר או השטן
יזכה במגלה האוצרות.

ואולם סוף סוף חדל בולטרואל מעסקיו
הטמירים שביער, ונפנה שוב לעבודת הכביש
הרגילה. לא עברו ימים מועטים וכל הענין נשכח
מלב הבריות.

בכפר נמצאו רק שני אנשים אשר שמו
את דעתם ביותר לדבר הזה. האחד מהם היה
המרגל-כל תנרדיה, והשני, המורה שבכפר,
שהיה נוח לו אלו יסרו את חופר האוצרות המסכן
בעקרבים עד שיגלה את סודו. ואולם בולטרואל שם
מחסום לפיו. ומכיון שחמד את היין הרי היה הדבר
בטוח, שסוף סוף יוציאו ממנו דברים. בולטרואל
ראה לתמהונו, כי בזמן האחרון מרבים להשקות
אותו יין בלא מחיר. אבל הוא היה שכור מלמד
בנסיון שידע להרבות בשתיה ולמעט בדבורים.
ושני הנבלים הצליחו להוציא ממנו רק מעט מזעיר
– כי הוא ראה אדם נכנס אל היער ובידו חבילה או
מזודה, ולבסוף יצא אותו בן אדם מן היער ונעלם
כלעמת שבא. בולטרואל, לפי דבריו, היה מפקפק
זמן רב עד שהחליט ללכת בעקבות הזר. אבל הוא לא
מצא אותו אחר כך בשום מקום. בולטרואל הודה אמנם,
כי האיש הוא אחד ממכיריו, כלומר, מי שהיה אסיר,
אבל הוא לא קרא בשמו, לא הסכים בשום אפן להגיד
את השם.

כעבר זמן קצר נשכח זכר האוצר של
בולטרואל מן העולם, ותנרדיה הכהו לבו על
הפזרנות. מונטפרמי שבה למנוחתה.
השטן נסתלק מן המקום.





ג



בסוף אוקטבר, בערך, של שנת 1823
נכנסה “אוריון” לתוך הנמל של טולון. האניה הזאת
היתה בימים ההם שיכת לצי של הים התיכון,
וברבות הימים נעשתה בית ספר למלחים ונמצאה
בקביעות בנמלה של ברסט.

שנת 1823 מסמנת כעין תקופה, היא
התקופה אשר אנשי הרסטורציה בצרפת קראו עליה
את שם המלחמה בספרד.&gt;
המלחמה הזאת, שכל עקרה היה למגר
את החפש ושהכרזה על ידי הבורבונים של צרפת
כדי לעזר לאחיהם הבורבונים אשר בספרד, עלתה
לצרפת בדם לא רב, כיון שאויביה לא נלחמו בשום
מקום בעקשנות גדולה, מעטים נחלו בגללה כבוד,
אף איש לא נחל בגללה שם תהלה, ורבים שבו
ממנה בבשת פנים. וכשם שאנשי הצבא היו
כמתרעמים, מפני שהם חשדו כי הגנרלים
ומפקדי המבצרים שבספרד קבלו שחד מאת
הממשלה הצרפתית, כך היתה שרויה בתרעמת גם
מפלגת הדמוקרטים אשר בצרפת. כל מטרתה של
המלחמה הזאת לא היתה אלא להביא עם שוכן על
גבולות צרפת בעלו של אחד העריצים.

המלחמה של שנת 1823 המיטה שואה על
הבורבונים. הם הסתיעו בה כדי להוכיח שיש
פעלה גדולה לכח הכפיה, ועל ידי כך נעשתה
אצלם רגילה פוליטיקה רבת נפתולים. בשנת 1830
התברכו בלבבם כי יעלה בידם לכונן בנקל
בצרפת את שלטון המלך הבלתי מגבל, קל וחמר
מספרד ששם נעשה הדבר הזה בעזרת צרפת. אבדן
המלכות של שנת 1830 נבט אפוא מתוך הגרעין
שנזרע בשנת 1823.

ועכשו נשוב אל ענין “אוריון.”
האניה הזאת, כפי שנזכר כבר
למעלה, היתה כלולה בצי הצרפתי שהיה משוטט
בים התיכון כל אותו הזמן שהצבא הצרפתי
נלחם על אדמת ספרד.

דבר רגיל הוא שאנית מלחמה מעוררת
תשומת לב בשעה שהיא נכנסת לתוך נמל. הן אניה
כזאת היא כבירה למראה, והמון העם אוהב לזון את
העינים בדברים כבירים. מכאן המון הסקרנים
המתאספים במקרה כזה בנמל ומביעים התפעלות
למראה מכונות המלחמה המפלאות.
מדי יום ביומו, מן הבקר ועד הערב, היה
נאסף בנמל קהל גדול של הולכי בטל ופושקי
שפתים, והאספסוף הזה, שהצטפף ברחובות
הסמוכים ועל גבי הסכר, כל כונתו היתה
להסתכל באניה “אוריון.”

זה כבר היתה האניה טעונה תקון.
מסביב למסד נערמו במרוצת הימים נדבכים
גבוהים של קונכיות, והנטל הזה פגם לא מעט
במהירות ההליכה של האניה. לשם הסרתם העלו את
הספינה על היבשה למשך שנה תמימה. אבל בשעה
שהסירו את הקונכיות נפגם השטח העליון של
מסד הספינה. סוף דבר היה כי נתהוה סדק באניה.
וחוץ מזה גרמה סופה עזה אחת נזקים שונים בכלי
האניה. התקון נעשה אפוא דבר שבהכרח,
ולמטרה זו השיבו את האניה אל נמלה של
טולון.

כאן השליכה עגן מנגד לבית הנשק.
“הפנים” היה, כנראה, שלם לגמרי מצד ימין, רק פה
ושם פתחו פתחים בצפוי כדי שיכנס אויר.

והנה בבקר אחד עבר כאן לפני המון אנשים מחזה אשר הרעיש את הלבבות.&gt;
אותה שעה היו המלחים קובעים במקומם
את המפרשים. ואחד מהם, מלח התרן, שהיה עליו
לקשר את מפרש התרן העקרי אשר מצד ימין של
הספינה, אבד לו פתאם שווי המשקל. הוא התמוטט
והתחיל נשמט ויורד, כשראשו כלפי מטה וידיו
שלוחות באויר, אלא שנאחז בדרך נפילתו באחד
מן החבלים של התרן ונשאר תלוי בגבה מבהיל מעל
למים, כשהוא מטלטל לכאן ולכאן על ידי החבל
המתנודד בחזקה.

אלו רצה מי-שהוא להחיש לו עזרה, היה
מסכן בזה את חייו הוא בעצמו, ובין המלחים
שהיו טירונים בעבודת הצבא, לא נמצא אף אחד בעל
אמץ-רוח במדה כזאת. אבל לאט לאט הלכו כחותיו של
המלח התלוי הלך ופחת, דבר שהיה אפשר לשער
רק לפי תנועותיו, כיון שפניו לא נראו לעיני
הרואים. כל נסיון, שהוא נסה לטפס ולהתרומם
למעלה, נגמר תמיד בלא כלום, ורק החבל התחיל מדי
פעם מתנודד במהירות יתרה. הרואים נתנו כבר את
דעתם על הדבר, כי אין סופו של זה אלא להשמט
בקרוב ממקום התליה, ורבים כבר הסירו את עיניהם
מנגד, לבל יראו את המחזה הנורא.

פתאם נגלה לעין איש אחד, שהתחיל
מטפס בתרן במהירות של חתול נמרים. האיש היה
לבוש אדמים, סמן שהיה אחד האסירים לעבודת פרך,
לראשו חבש כובע ירוק, סמן שנדון למאסר עולמים.
כשהגיע למרום התרן נשאה הרוח את כובעו מעל
לראשו, ואז נראו שערותיו הלבנות.
וכך היה הדבר באמת, שלמראה האסון,
כשכל המלחים עמדו מסתכלים ורועדים מפחד,
פנה אסיר אחד, שנשלח לאניה לשם עבודה, ובקש
מאת הקצין שירשה לו לסכן את חייו לשם הצלת
המלח. האסיר קבל את הרשיון המבקש, סלק
בהכאת קרנס אחת את השלשלת מעל רגליו, הזדין
בחבל והתחיל מטפס במוט התרן.

רגע אחד נשאר המטפס שוהה על התרן
ובחן בעיניו את המוט. הרגע הקצר, בו בזמן
שהרוח היתה מנדנדת לכאן ולכאן את המלח התלוי
באויר, ארך כנצח לאלה שעמדו למטה והסתכלו
במחזה. לבסוף הרים האסיר את עיניו כלפי מרום
וצעד צעד אחד לפנים. הרואים השיבו את רוחם. עכשו
התרומם לארך המוט עד שהגיע לראשו, שם קשר את
החבל בקצהו האחד, ואת קצה החבל השני שלשל
כלפי מטה. לאחר כך התחיל משתלשל ויורד
בעצמו בחבל הזה, ולמראהו הזדעזעו הרואים עוד
יותר, כיון שמעכשו היו שנים תלויים על פי
תהום.

האסיר קשר את החבל מסביב למלח
והוסיף בעצמו להחזיק בידו האחת את החבל, בה
בעת שבידו השניה עשה את מלאכת ההצלה. ואז
טפס ועלה שוב עד למוט של התרן והעלה אליו אחר
כך את המלח הקשור בחבל, לקח את זה בזרועותיו
ונשא אותו על פני המוט עד שהגיע אל התרן, ושם
מסר את המלח לידי חבריו.

ברגע זה פרצו מפי ההמון תרועות רצון;
מפקחי בית הסהר שנזדקנו בעבודתם הורידו
דמעות. הנשים שעל החוף חבקו זו את זו וכל הקהל,
מתוך רגש של חנינה הדורש את ספוקו, תבע
בחזקה את שחרורו של האסיר.

הלז התכונן בינתים לרדת למטה. כדי
להחיש את הירידה שלשל את עצמו בחבלים ואחז אחר
כך את דרכו על פני אחד ממוטות התרנים. רגע אחד
היו הרואים חרדים לגורלו; היה נראה כאלו הוא קרוב
להתמוטט. פתאם נתן כל ההמון את קולו בצעקת
חרדה: האסיר נפל אל הים.

בנפילה זו היה משום סכנה גדולה. ליד
ה“אוריון” עגנה עוד פרגטה אחת בשם “אלג’צירס,”
והאמלל נפל הימה במקום-הבינים של שתי
האניות האלה. אפשר היה לחשש, שהוא יתגלגל
אל תחת לגופה של אחת משתי האניות. ארבעה
אנשים נזדרזו וקפצו לתוך סירה. ההמון הלהיב
אותם בקריאותיו. אבל האסיר שנעלם לא הוסיף לעלות
על פני המים, ולאחר שחפשו אותו כמה חפושים
על ידי מוטות ועל ידי צוללים, לא העלו אפילו את
גופו.

ב“עתון של טולון” היה כתוב כדברים האלה:
“טולון, 17 לנובמבר 1823. אסיר אחד, שעבד
באניה “אוריון,” טבע אתמול בים לאחר שהציל את
חייו של אחד המלחים. גוף הנטבע לא נמשה מתוך
המים. משערים כי הוא צף ונכנס לבין העמודים של
בית הנשק. האסיר הזה היה מסמן בספר הרשמות
במספר 9430, ושמו היה י’ן ולי’ן.”










ספר שני ההבטחה שנתקימה





א



מונטפרמי נמצאת בין ליברי ובין של,
והיא בנויה על השפה הדרומית של הרמה הגבוהה
המבדילה בין אורן ובין נהר המרנה. בשנת 1823
נמצאו במונטפרמי אנשים אמידים ובתי שדה לבנים
הרבה פחות מאשר בימינו. בעצם לא היה זה אלא
כפר השוכן בקרב היער. אמנם פה ושם נראו
במספר לא רב בתי חמד בני המאה השמונה-עשרה,
ולאלה היתה צורה נעלה בגלל גזוזטראות הברזל
העשויות באמנות רבה ובגלל החלונות הרחבים. אבל
למרות זה היתה למונטפרמי רק דמות של כפר בלבד,
המקום היה שקט ונחמד אבל פרוש מן העולם, אחד
ממקומות הישוב שאפשר לחיות שם בזול ובנחת גם
יחד. רק המים נמצאו שם בצמצום, מפני גבהה של
הרמה.

את המים היו מביאים ממרחק רב למדי.
מקצה הכפר האחד, זה הפונה לעבר גניי, היו
מוליכים מים מן הברכות הנחמדות אשר בקרב היער;
אלה שהתגוררו בקצה השני, מסביב לבית
התפלה ועל פני הדרך העולה לשל, ראו צרך
לעצמם להרחיק לכת עד למעין אחד קטן הנמצא ליד
הכביש העולה לשל, דרך הליכה של רבע שעה.
דבר הובאת המים הטיל תמיד אימה על
קוזט הקטנה זו שהוסיפה להסתופף בביתם של
תנרדיה גם לאחר שהאם חדלה מלשלם בעבורה
דמי מזונות. אנשי תנרדיה מצאו לטוב להשתמש
ביצור המסכן לצרכי עבודות הבית. בין העבודות
שהיו מוטלות עליה נמנה גם דבר הובאת מים במדה
מספיקה לכל משק המשפחה. הפעוטה שמה אמנם כל
היום את עינה על המים שלא יכלו בבית, כיון
שהיתה מפחדת מאד ללכת לעת הלילה אל
המעין.

בשנת 1823 רבתה השמחה במונטפרמי
בימים שלפני חג הלדה. מוקיונים מפריס והמון רב
של רוכלים הקימו להם אהלים ברחוב הראשי. בכפר
השקט גדלה על ידי כך התנועה ובתי המרזח
היו מלאים אורחים זרים.

בליל חג הלדה ישבו כמה עגלונים
ורוכלים ליד שלחן מואר בנרות של חלב והיו
מיטיבים את לבם על הכוס. האשה מרת תנרדיה שמה
את עיניה על התבשילים לסעדת הערב, שעמדו
להתבשל על האש הגדולה אשר על
האח, ובעלה נשא ונתן אותה שעה עם אורחיו בדבר
הליכות המדינה ובדבר עסקי מקח וממכר.

קוזט נמצאה במקומה הקבוע, כלומר,
מאחורי השלחן אשר במטבח. לבשרה היו קרעי
שמלות ועל רגליה היחפות סנדלים של עץ, ואותה
שעה ארגה לאור האח פזמקאות שנועדו לצעירה
בבנות תנרדיה.

מעל לאח היתה תלויה רצועה על גב מסמר.
על ההמלה שהקימו האורחים, גבר מזמן
לזמן קול צריחה של תינוק שנמצא, כנראה, באיזה
מקום בבית. זה היה נער קטן, שמרת תנרדיה
הביאה אותו מתנה לבעלה לפני שלש שנים. היא לא
רחמה ביותר את הילד הזה. ומדי פעם בפעם,
כשהאב תנרדיה שלח לה את הבשורה כי “בנה”
נתן את קולו בבכי, היתה מרת תנרדיה עונה
בדברים גסים:

“אין דבר! אל יגרם לי זה טרח מרבה – אין לי צרך בכך!”




ב


תנרדיה היה איש קטן קומה ודל גוף,
רזה וחור, ולפי מראהו דמה לאיש ידוע חלי, אבל על
צד האמת היה בריא בתכלית הבריאות. הוא רמה אפוא
את הבריות גם בחיצוניותו. מר תנרדיה היה רגיל
להצטחק לשם זהירות, ונהג בנמוס כלפי כל אחד
ואחד, ואפילו כלפי העני שהוא, תנרדיה, סרב
להעניק לו מתנת יד. מתוך עיניו נשקף דבר-מה
מטבע הנמיה, והבעת פניו גרמה לכך שאנשים
טפשים חשבו אותו לסופר בעמו. חביב היה עליו
הדבר להתפאר בפני עגלונים על אדות כחו הרב
בשתיה, ושום איש לא הצליח באמת להביא אותו
לידי מצב של שכרות. לשם עשון השתמש בקנה
מקטרת ארך. הוא לבש, בדרך כלל, חלוק על גבי
מעיל שחור שנתישן מרב ימים, אהב להראות את
עצמו כאיש משכיל, שנהירות לו ספרות
ופילוסופיה, וכדי שדבר זה יתקבל על הדעת היה
מרבה להזכיר פסוקים מוולטר, מראינל ומפרני,
ומה שמפלא ביותר – גם מתוך ספריו של אוגוסטין
הקדוש. מובן כי לשם עצמו נמצאה אצלו השקפת
עולם מיחדת, שהיתה מיסדת על חמריות. בקצור, זה
היה נבל המתחפש במסוה של פילוסוף. לפי דבריו,
עבד בצבא, ולא היה חושך מלים לספר בפרטי
פרטים מה שארע לו ביום המלחמה אצל וטרלו,
כשהוא – אותה שעה סרג’נט, כביכל, של הגדוד
הששי או השביעי לחיל הפרשים, – עמד יחידי
במערכה כנגד פלגה שלמה של פרשים שחורים
מחיל הפרוסים, והציל אחר כך מתוך גשם
הכדורים את אחד הגנרלים שנפצע פצעים קשים.
על סמך מארע זה תלה אחר כך את שלט הצבעונין
אשר מעל לפתח ביתו וקרא לבית האכסניה שלו
בשם “הסרג’נט של וטרלו”.

אבל על צד האמת היה בן הבליעל הזה
פלמי שמולדתו היתה העיר ליל; בפריס העמיד פנים
כצרפתי, בה בעת שבעיר ברוסל שם את עצמו
בלגי, ובזמן המלחמה של וטרלו היה מתנהל
בחברת אשתו כרוכל ליד מחנות הצבא, ולא עוד
אלא שהיה הולך ונופל חליפות אל מחנה המנצחים,
והיה גונב ושם בכליו ככל אשר השיגה ידו. אחר
הצבועים אשר על שדות המלחמה. כתם הקרב של
וטרלו התגנב בחשכת הלילה וזחל על פני
המקום ששם רבו החללים ביותר, הלא היא הדרך
העולה לג’נף.

ופתאם נשאר תקוע במקומו.

במרחק צעדים אחדים ראה לפניו יד של בן אדם, שהתנועעה באור הירח.
על אחת מאצבעותיה של יד זו התנוצצה
טבעת. השודד גחן לארץ, ולאחר רגע, כשהוא שב
והזדקר, נעלמה הטבעת מעל אצבע היד.
הוא לא הזדקף, כמובן, לכל מלא קומתו.
נכון יותר להגיד, כי כרע על ברכיו ונשען על
הארץ בשתי האצבעות של שתי ידיו, בעוד אשר
גופו נזדקר באלכסון, ראשו הורם מעל לדרך
ועיניו תעו לראות במרחקים. מטבע התנים הוא
שילכו על ארבע רגלים.

סוף סוף החליט בנפשו לקום על רגליו.
ופתאם התחילו כל עצמותיו רוחפות מפחד. מי-שהוא תפס אותו מאחור ביד חזקה.
הוא הפנה את עצמו לאחור; ותוך כדי רגע
זה נקמצה כף היד הפתוחה ותפסה אגב תנועת עוית
את כנף בגדו של השודד.

איש ישר בודאי שהיה נבהל; ואולם זה נתן את קולו בצחוק.
“אין זה אלא המת. אלו היה זה בלש היה הענין חמור יותר”.
אבל מיד רפתה היד שהחזיקה בו וצנחה באין אונים למטה.
“הנה כך!” – קרא הנבל. “העוד המת בחיים? הבה נחקר את הדבר בכל העיון.”

הוא גחן שוב כלפי מטה, עשה חפוש
בתוך ערמת החללים והרחיק לצדדים את הגופות
שחסמו בפניו את המקום; תפס את היד ואת הזרוע,
הוציא את הראש, סחב כדי צעדים אחדים את גוף האיש
אשר מת או, לכל הפחות, התעלף מפצעיו. הלז היה
קצין ממדרגה גבוהה של חיל הקורסירים, והיו לו
פתילי כתפים של זהב. הקובע לא היה חבוש עוד
לראשו, ופניו היו רסוקים מפצע שותת דם. מקרה
הצלחה גרם שגופות חללים אחדים נזדקרו וקרו על
גבו כעין גג, ועל ידי כך נצל ממות של
חניקה.

על שריון המעיל התנוסס צלב הכסף של לגיון הכבוד. בן הבליעל אותו נתק.
אחר כך בדק את כיסי המכנסים של
הקצין, נתקל בשעון והעביר אותו לרשות עצמו.
בדיקה שניה נעשתה בכיסי החזיה. הוא מצא את
ארנק הכסף וזכה גם בזה.
אותו רגע, בעודנו מחיש עזרה מיחדת
במינה לפצוע, פקח הלז את עיניו ואמר בקול
רפה:

“תודה רבה!”

תנועות- הידים החזקות של הנבל, צנת
הלילה וזרם חדש של אויר רענן – כל אלה גרמו
שהפצוע התעורר לחיים.

במקום תשובה זקף השודד את ראשו. מעל
פני הערבה נשמע קול שעטת צעדים והיה קרוב
לודאי, כי פלגת משמר הולכת ובאה.

הקצין פתח שוב וקולו היה עדין רפה:
“מי נצח במערכה האחרונה?”
“האנגלים,” –ענה הנבל.

“תחפש אצלי בכיסי הבגדים. תמצא שם
שעון וארנק של כסף ותקח לעצמך את אלה
במתנה.”

כל זה היה בבחינת דבר שכבר נעשה, ואולם הגנב עשה את עצמו כמחפש.
“לא מצאתי כלום.”
“ובכן לקחו ממני את הכל בגנבה. אני מצטער על כך.”
הצעדים התקרבו יותר ויותר.

“מתקרבים לכאן אנשים,” אמר הפוחז ורצה תוך כדי זה להסתלק מן המקום.

הקצין הוסיף ואמר בשארית כחו:
“אתה הצלת את חיי ממות; מי אתה?”
הצבוע ראה הכרח לעצמו לנהג בחפזון.
“כאדוני שיך גם אני לחיל הצבא
הצרפתי. ותוך כדי רגע אני מכרח ללכת מכאן. אם
ימצאו אותי במקום הזה ירה אירה. אני הצלתי את
חיי אדוני ממות, אבל מכאן ואילך אין לו אלא
להעזר בידי עצמו.”

“מה שמך?”
סרג’נט תנרדיה."
“השם הזה לא ימח מזכרוני,” אמר
הקצין בתורת נדר, “ואף אתה שמר את שמי
בזכרונך – קוראים לי פונטמרסי.”
וכך נקבעה במחו של תנרדיה הדעה, כי הוא הציל חיי אדם ממות.

בכסף שהכניס לו “שלל המלחמה,” כונן לעצמו בית מרזח במונטפרמי.
אבל כל החפצים שהיו גנובים אתו, כגון
ארנק הכסף, שעון הכיס, הטבעת וצלב הכסף, כל
אלה יחד לא היה בהם כדי רכוש בן קימא.
תנרדיה היה מטבעו איש צבוע, בעל חך ובעל כרס
תאבה לבלי די, והיה כמו כן עצל וערום.
כדאי להכיר מה שתנרדיה קבל על
עצמו בתורת חובה של בעל אכסניה ואיך שלמד
דבר זה גופו גם לאשתו. “מחובתו של בעל אכסניה,”
רטן יום אחד בחרי אף על אזן אשתו, “להוציא כסף
מידי איש, שלא ידעת אותו מתמול שלשום, תמורת
אכל ומשקה, תמורת שנה, אור וחם, תמורת סדינים
מזהמים, פרעשים וסבר פנים יפות; מן הצרך הוא
להפחית בדרך של נמוס את הארנקים הכבדים
ולהוציא את הפרוטה האחרונה מתוך ארנקים קלים;
צריך לתת כל דבר ודבר במחיר כסף – את הזכות
להשקיף בעד החלון, לפתח אותו או לסגר, את
הזכות לשבת ליד האח, על הכסא או על השרפרף,
האורח צריך לשלם אפילו את מחיר-הזבובים הנצודים
בפי כלבו”.

ובעוד האיש נותן את דעתו לדברים המביאים לידי עשירות –
היה מסיח את מחשבתו לגמרי מבעלי
החובות, לא העלה כל דאגה על לבו והתמכר כלו
לחיי הרגע.

קוזט הקטנה באה אפוא במועקה בין
שני שדי שחת כאלה, והיה דומה כאלו נלחצה בין
הקיר ובין הדלת. הם לחצו אותה, כל אחד משניהם
לפי דרכו. המהלמות באו לה מידי האשה;
כשהמריצו אותה ללכת יחפה בחרף, הרי זה היה
מעשה שבא מצד הבעל. אף קרטוב של חמלה, גם
בזמן שתלאות הקטנה גברו לבלי נשוא. בביתם
של משפחת תנרדיה הגיע האידאל של העריצות
לידי שלמות.





ג



בערב חג הלדה היה עסק רב בבית
המרזח, ולעת הלילה נקבצו אורחים במספר
גדול. בינתים נתרוקנו החביות, וקוזט הקטנה
היתה מכרחה אפוא ללכת עוד פעם באשון לילה אל
המעין ולהביא משם מים; אחד האורחים בא בסוסו,
והיה צרך, כמובן, להשקות את הסוס. לאחר הובאת
המים היה עליה להביא תכף ומיד גם לחם, ולשם זה
נתן מר תנרדיה לכיסה חמשה-עשר סו.

קוזט פחדה מפני היער האפל, וגם לאחר
שעמדו רגליה בחוץ עוד התמהמהה מלצאת לדרך
הרחוקה.

בראשונה התיצבה ליד חנות, מנגד לבית
המרזח, והביטה כמשתאה אל בבה אחת, שהיתה
לה ממש צורה של גברת; היא השתוממה כל כך
למראה היפה, ששכחה לעשות את המוטל
עליה.
ופתאם השיבה אותה אל המציאות קולה
הנזעם של מרת תנרדיה: “איך! עצלנית שכמותך,
עדין לא זזת מן המקום? היי אפוא נכונה! אלמד
אותך להרים רגל! יגיד נא מי שהוא אם זו פטורה
מעבודה! באמונה, בת בליעל שכמותה!”
מיד נשאה קוזט את הדלי ונסתלקה מן המקום בכל כח רגליה.





ד



בית האכסניה של תנרדיה נמצא באותו
חלק הכפר הסובב את בית התפלה, ולכן היתה קוזט
צריכה ללכת אל המעין שביער בדרך העולה
לשל.

שום צריף מצריפי החניות לא משך עוד
את עיניה. לכתחלה, כל זמן שהיא הלכה על פני
רחוב בולנג’ה ובסביבות בית התפלה, היה נופל על
דרכה האור היוצא מן הצריפים, אבל שמחתה
נסתלקה עד-מהרה. כעבר זמן לא רב נשתלט חשך
מסביבה ונפל עליה פחד. ואולם הילדה נלחמה
בכל עז לבה ברגש הפחד: היא הניעה בלי הרף את
בית היד של הדלי והולידה על ידי כך קול רעש,
שלוה אותה על דרכה.

ככל אשר הרחיקה ללכת, כן הלך החשך
הלך וגדל. ברחוב לא נראתה אף נפש חיה. רק פעם
עברה עליה זקנה אחת שעמדה רגע מלכת ומלמלה אל
נפשה:" מה פרושה של הליכה זו אצל ילדה קטנה
שכמותה?" אבל מיד הכירה את קוזט וקראה בקול:"
הלא זאת היא עפרונית!"

וכך היתה הקטנה מהלכת דרך סבך
של רחובות פתלתלים ושוממים, שרבים כמותם
בקצה הצד הזה של כפר מונטפרמי ככל אשר
הרחיקה בדרך כן הקטינה את צעדיה. והיא פסקה
לגמרי ללכת כשהגיעה אל קצה הבית האחרון.
היא רצתה לשוב על עקבותיה ולספר
אמתלה, כי אפסו המים במעין. אבל מיד קם
ונתיצב כנגדה פרצופו של מר תנרדיה כשהוא
מלא חמה, ואז הרימה את רגליה ורצה הלאה, הלאה
דרך היער האפל לעבר המעין. אך כעבר זמן מועט
הקטינה שוב את צעדיה; ומכאן ואילך צעדה ברגל
עיפה מאד דרך יער מלא חשך ופחדים, וסוף סוף
הגיעה עד המעין, לא שהתה לשם מנוחה; אמנם אי
אפשר היה להבחין שום דבר בחשך, אבל היא הכירה
את המקום בדיוק גמור. היא שלחה אפוא כמגששת
את ידה השמאלית, עד שנתקלה בעץ אלון שנופו
נטוי על פני המים, אחזה באחד הענפים, גחנה
כלפי מטה ושלשלה את הדלי. ההתרגשות
הגדילה את כחה פי שלשה, אבל כשהילדה
הרכינה את עצמה לשאב מים שכחה לנהג זהירות
בכיס הסנר שלה, ותוך כדי זה נפלה המטבע בת
חמשה-עשר הסו לתוך המעין. קוזט לא ראתה ולא
שמעה דבר, היא הוציאה את הדלי המלא על גדותיו
כמעט והציגה אותו על הארץ.

היא הרגישה שאין לה כח ללכת הלאה
וישבה בתוך העשב. ראתה כוכב בעל צורה גדולה
ונפחדה מאד למראהו. והעננים השחורים נראו
כעשן. אלא שהיתה מכרחה לחזר. רעיון אחד מלא
את מחה: לרוץ, לרוץ – בכל כח רגליה. הביתה! ותוך
כדי זה נתקל מבטה בדלי, והפחד מפני מרת
תנרדיה גבר בה שוב על כל רגשותיה. היא תפסה
בשתי ידיה את בית היד של הדלי והתכוננה לצאת
לדרך חזרה.

היא עברה כך כתריסר צעדים, אבל הדלי
היה מלא על גדותיו והכביד עליה כמשא גדול
מנשוא; היא היתה מכרחה להשמיט אותו מתוך ידיה.
לאחרי שהות של רגעים אחדים נעקרה שוב ממקומה.
הדלי הכבד גרם שזרועותיה הכחושות נעשו
דרוכות במדה גדולה מאד. למגע בית היד של הדלי,
העשוי ברזל, קפאו אצבעותיה הרטבות יותר ויותר
מקר, ומדי פעם בפעם, כששלשלה את הדלי
לארץ, היו המים נתזים מתוך הדלי ומרטיבים את
רגליה היחפות. וכל זה התחולל בקרב היער, באשון
לילה, בתקופת החרף, ללא עין רואה, ובכל הצרה
הזאת היתה ילדה בת שמונה שנים! רק אלהים לבדו
השקיף על המחזה המעציב.

מתשישות הכחות לא נותרה בה כל
נשמה כמעט, והיא לא הגיעה אפילו לסופה של דרך
היער.

ליד עץ ערמון אחד, שהיה ידוע לה היטב,
שהתה לבסוף שעה ארכה למדי, כדי לתת לרגליה
מנוחה שלמה, ואחר כך חזרה ויצאה לדרכה
כשרוחה אמיצה בקרבה. אף על פי כן היה היצור
המסכן והמענה נאנק מזמן לזמן בקול ספוג
יסורים:" רבונו של עולם! רבונו של עולם!"
אותו רגע הרגישה לפתע פתאם, כי
הדלי הוקל מעליה. ידו של בן-אדם, שנראתה
בעיניה כיד ענקים, אחזה בדלי ושתפה את עצמה
במשא. קוזט נשאה את עיניה. על ידה הלך בן אדם,
שבא מצד הדרך אשר מאחור.

הנטיה הטבעית מתעוררת תמיד באדם,
בשעה שנפגש לו על דרכו דבר זר. קוזט הקטנה
אמרה ברגע זה לנפשה, כי היא יכלה להיות שקטה
מפחד.





ה



בצהרים של אותו יום, ערב חג הלדה,
היה בן אדם אחד משוטט בחלק השומם של שדרת בית
החולים אשר בפריס, והיה נראה כי הוא מחפש
לעצמו דירה. הוא פנה מלכתחלה לבתים הפשוטים
ביותר של רבע העיר הדל הזה, המכנה
סן-מרסו.

במשך ספורנו יתברר, כי אותו בן
אדם שכר באמת דירה בחלק נדח זה של העיר
פריס.

לפי מלבושיו, וכמו כן לפי דמות מראהו,
התאים האיש הזה בשלמות גמורה לסוג האנשים
שראוי לכנות אותם בשם “אביונים הגונים”,
שמאחדים לחטיבה אחת עניות שלמה ונקיון נעלה
ומעוררים על ידי כך רגש כבוד מפלג בלב אנשים
בעלי בינה יתרה. אפשר היה לשער, כי האיש שמש
לפנים מורה ילדים בבית משפחה מיחסת ושב ביחד
עם הגולים לארץ צרפת. שערותיו המלבינות, מצחו
החרוש קמטים קמטים, שפתיו אשר צבען היה כעין
העפר, הבעת הלאות והבחילה, שדבקה אל כל רשמי
פניו, – כל אלה עוררו את ההשערה כי האיש הוא
כבן ששים ויותר. מנבכי עיניו נשקפה ארשת
מנוחה של נפש אדם אשר מלאה סאת יסוריה. בידו
השמאלית נשא חבילה שהיתה ארוזה במטפחת של
כיס. יד ימינו נשענה על מקל שנכרת, כנראה,
מתוך משוכה, אותו מקל נכר היה בו שעשו את
צורתו כהלכה, ומראהו היה נאה כמעט; סדור
הקשרים שבעץ העיד על טעם אמנותי, והלכה
האדמה, שנועדה לשוות על העץ כעין מראה
אלמגים, לא יצאה מלאכתה לבטלה. על צד האמת היה
זה מטה חובלים נורא, אבל למראית עין היתה לו צורה
של מקל לטיול.

בשדרת בית החולים אין עוברים ושבים
מרבים, ובחרף הם מעטים שם ביותר. אבל האיש הזר
נרתע הצדה כמבהל גם בפני האנשים המעטים
אשר פגש בדרכו.

טבעי הדבר, כי דוקא אימה יתרה זו
עוררה ביותר את חשדם של פלגות המשטרה, ואולם
הזר ידע היטב מאד להסתיר את עקבותיו מעיני
השוטרים.

אף באותו יום, בחג הלדה, היו רודפים
הולכים בעקבותיו והרבה זמן עבר עד שעלה בידו
להעלם מעיניהם. בשעה ארבע ורבע, כשהחשך
התחיל כבר ממשמש ובא, נמצא האיש במבוא הסתום
הנקרא בשם פלנשט. ומשם יצא לרחוב ד’אטן,
מקום שנמצא בימים ההם בית-דאר. לפני הפתח
עמדה עגלת דיליג’נס, לצאת ללניי, וכמה נוסעים
טפסו אותו רגע בשלבי הברזל שעולים בהם אל
מכסה העגלה.

“היש עוד מקום פנוי?” – שאל האיש הלבוש מעיל צהב את העגלון.

“רק מקום אחד יחידי, כאן על ידי”.
“טוב הדבר. הכן את המקום בשבילי.”
“עלה ושב!”

אבל לפני שהסיע את העגלה בחן
העגלון בעיניו את הצרור הדל ואת מלבושיו
הפשוטים של הנוסע, ולאחרי הבדיקה מצא לנכון
לתבע בהקדם את דמי הנסיעה.
“הרוצה אתה לנסע עד לניי?” שאל העגלון.
“כן.”

העגלה זזה ממקומה. משיצאו מתחום
העיר נסה העגלון להכנס בדברים עם הנוסע אשר
על ידו. אבל הלז ענה פעם בפעם רק מלים ספורות,
והעגלון היה מכרח אפוא למלא את ספוקו בצפצוף
שפתים ובדברי גדופים שהמטיר על ראשי
סוסיו.

לפנות ערב, בשעה הששית בערך,
הגיע הדיליג’נס לשל, והעגלון, כדי לתת מנוח
לסוסים, קבע מקום חניה ליד בית האכסניה שנמצא
בבנין, ששמש לפנים מנזר מלכותי.
“כאן אני יורד מן העגלה!” הפליט הנוסע
בעל המעיל הצהב. והוא אסף את מטהו ואת צרורו,
קפץ מן העגלה ותוך כדי רגע נסתלק מן
המקום.

הוא לא נכנס אל בית האכסניה, ואף
לאחרי כך, כשהפליגה העגלה לדרכה העולה
ללניי, לא נראה האיש על פני הרחוב הראשי של
הכפר.

העגלון פנה ואמר אל הנוסעים אשר בפנים העגלה:
“זה איננו מבני המקום, כיון שאיני
מכיר אותו. לפי מראהו הוא דל שבדלים, ואף על פי
כן הוציא כסף לבטלה; כל הבתים סגורים כבר, והוא
נעלם ואיננו, אף על פי שלא נכנס לבית האכסניה.
דומה הדבר כי האדמה פצתה את פיה ובלעה
אותו.”

הנוסע לא ירד חיים שאולה, אלא עבר
בצעדים מהירים את הרחוב הראשי של הכפר,
ובהגיעו אל בית התפלה נטה אל השביל השמאלי
המוליך דרך השדות אל מונטפרמי. האיש לא היה
אפוא זר במקום הזה.

אף מכאן ואילך עשה את דרכו במהירות
גדולה. במקום אחד, שמתלכדים שם יחד הדרך
העולה למונטפרמי והכביש הישן אשר בין קניי
ובין לניי, הגיע לאזניו קול צעדים של אנשים
מתקרבים, ואז מהר ונתחבא באחת התעלות וחכה
שם עד שעברו האנשים ונעלמו. מעשה זהירות זה לא
היה בו כמעט שום צרך, משום שהיה ליל דצמבר
כבד חשך במאד מאד.

במקום הזה מתחיל הקרקע להתרומם,
אבל הזר לא הוסיף ללכת בדרך העולה ל מונטפרמי,
אלא נטה הצדה ועבר במהירות על פני שדות
ומגמת פניו אל היער.

רק מכאן והלאה נעשו צעדיו קצובים
יותר, והוא התחיל שם את עיניו על כל עץ ועץ, כאלו
הללו שמשו לו ציונים לדרך הידועה לו לבדו.
פעם אחת נשאר עומד כתוהה ומפקפק, אבל מיד מצא
את דרכו הנכונה והגיע אל מערה יער, במקום
שנמצאה ערמה גדולה של אבנים. הוא נגש במהירות
אל גל האבנים הזה, בחן אף אותו בעיון רב, כאלו
הביא ביום מן הימים את האבנים במספר ורצה עכשו
לדעת אם לא תחסר מהן אף אחת. קרוב לגל עמד עץ
רחב-גזע שרבו בו בליטות, אלו היבלות העולות
בגוף הצומח. האיש התיצב עכשו לצד העץ, העביר
את ידו על פני הקלפה והיה דומה כאלו הוא רוצה
לבדק את הבליטות.

זה היה עץ אלון, ומנגד לו עמד עץ ערמון
שחלק מקלפתו ירד מחמת רקבון ועל המקום
שנקלף היה מכסה לוח של אבץ. האיש שלח את ידו
אל לוח האבץ הזה ובדק גם אותו במשוש,
בהתרוממו על בהנות רגליו.

לבסוף הכה ברגליו במשך כמה רגעים
על פני שטח הקרקע שבין העץ ובין גל האבנים,
והיה דומה כאלו הוא מתכון להכיר אם חפרו כאן
באדמה לפני זמן לא רב.

ולאחר שגמר גם את המלאכה הזאת כון האיש את דרכו ופנה ללכת דרך היער.
האיש הזה נטל מידי קוזט את דלי המים.
קוזט לא נפחדה אפוא מפני הזר.
“זהו משא לא לפי כחך, ילדתי,” אמר האיש בכבד ראש ובקול חרישי.

קוזט נשאה אליו את עיניה והחזירה:
“נכון הדבר, אדוני הטוב!”
“הבה ואשאנו אנכי לבדי.”
קוזט הרפתה מן הדלי, והזר נטל אותו והיה מהלך לצד קוזט.

“אכן זהו משא כבד באמת!” אמר האיש
כמכון את דבריו לנפשו. “בת כמה שנים את,
הפעוטה?”

“בת שמונה שנים”.
מהיכן את באה עם הדלי?"
מן המעין שביער."
“וכמה רחוקה עוד הדרך לפניך?”
“דרך כדי רבע שעה, לכל הפחות.”

הזר החריש במשך כמה זמן, ולפתע פתאם שאל:
“האין לך אם?”

“בודאי שלא היתה לי אם מעולם.”

האיש עמד מלכת, השמיט את הדלי
מידיו, כפף את עצמו כלפי הילדה ובהניחו את
שתי ידיו על כתפיה התאמץ לבחן באפלה את רשמי
פניה.

“מה שמך?”

“קוזט”.

לאור החור של שמי הלילה בחן הזר את
פניה הדלים והכחושים של קוזט, הסיר אחרי כן את
ידיו מעל שכמה, חזר ונטל את הדלי ועשה את
דרכו הלאה.

“איפה הוא ביתך, הפעוטה?” פתח שוב כעבר רגעים אחדים.
“במונטפרמי, אפשר שאדוני מכיר את המקום הזה.”
“וזאת היא הדרך העולה לשם?”
“כן, אדוני הטוב.”

“וכי מי זה שלח אותך בשעה מאחרת כזאת אל היער להביא מים?”
“מרת תנרדיה.”

הזר פנה בשאלה אל הילדה, ואגב זה
רעד קולו באפן משנה, אף על פי שהוא התכון
לכאורה להחסיר מקולו כל הבעה:
“מי היא האשה הזאת?”

“זאת היא האשה שאצלה אני משרתת. יש לה בית אכסניה.”
“בית אכסניה? טוב אפוא, אני אסור שמה ללינת לילה. הוליכי אותי לשם.”
“אנחנו הולכים ומתקרבים,” הואילה הילדה לבאר.
מזמן לזמן בחנה אותו הילדה
בעיניה. בקרבת האיש הזה רחש לבבה רגש של
תקוה וחדוה, אם כי היא לא ידעה בעצמה להביע את
הדבר הזה במלים.

הוא שאל אותה למעשיה יום יום.
“אני עסוקה בעבודה.”
מן הבקר ועד הערב?"
הילדה נשאה את עיניה שהתנוצצו מדמעות, והחזירה:
“כן, אדוני הטוב.”

אחרי הפסקה קצרה פתחה הילדה שוב בדברים:

“פעמים, בשעה שנותנים לי רשות לאחר גמר עבודה, אני עושה לי גם שעשועים.”
“כיצד?”
“ככל אשר אוכל, אין לי שום צעצועים. יש
לי רק חרב אחת עשויה בדיל. הנה כזה ארכה,” והיא
הראתה את קטן אצבעותיה.

“וחרב זו גם איננה חדה, וכי לא כך הדבר?”
“אדרבה, אפשר לחתך בה ירקות וגם זבובים.”
ותוך כדי זה נכנסו אל הכפר אשר לשם
הוליכה קוזט את הזר. בדרכם עברו גם על פני חנותו
של הנחתם, אבל הקטנה שכחה להכנס שמה
ולקחת את הלחם אשר צוו אותה להביא.

“וכי נעשה כאן יריד?”
“לא, עכשו חג הלדה.”

ואולם בעמדם קרוב לבית האכסניה נגעה קוזט על זרוע האיש נגיעה קלה של פחד.
“אדוני הטוב…”
מה לך, ילדתי?"
“הנה אנחנו קרובים אל הבית.”
“ומה בכך?”

“אולי ימסר לידי את דלי המים?”
“לשם מה?”
כך, האשה תחלק לי מהלמות
כשתראה כי לא הבאתי את דלי המים בידי
עצמי."

הוא מסר לידיה את הדלי, ואחרי רגעים מעטים עמדו שניהם לפני בית האכסניה.




עמ 258.png



ו



קוזט העיפה עוד מבט אחד מן הצד לעבר
הבבה שבחנות, ותוך כדי כך דפקה על הדלת. זו
נפתחה מיד, ומרת תנרדיה הופיעה בפתח כשהיא
מחזיקה נר בידה.

“הנה חזרת סוף סוף, בת אשפתות
שכמותך! אמנם שעה ארכה למדי הוצאת ללא כלום!
הגידי נא, איפה היית משוטטת כל אותו הזמן?”
“הנה אורח כאן,” החזירה קוזט כשהיא רועדת מפחד, " הוא רוצה ללון פה הלילה."
בן-רגע העלתה מרת תנרדיה על פרצופה הבעה של סבר פנים יפות.
“אורח?” חקרה מרת תנרדיה.
“אמנם כן!” ענה הזר כשהוא מסיר את כובעו.
אין דרכם של אורחים בעלי כסף לנהג
מדה גדולה של דרך-ארץ. מרת תנרדיה שלחה מבט
בוחן על פני מלבושיו וצרורו הדל של האורח ולא
ראתה לעצמה אחר כך צרך לשים מסוה על
פניה.

“בן-אדם, הכנס הביתה.”
האיש נכנס פנימה. מרת תנרדיה העיפה
בו בשניה מבט בוחן, ושלחה את עיניה בעקר אל
מעילו הבלוי ואל כובעו המדלדל במקצת; ולבסוף,
אגב מנוד ראש ועקימת חטם וקריצת עינים, הביטה
מרת תנרדיה אל בעלה שהיה סובא עדין בחברת
העגלונים.

בעלה שלח לה רמיזה: דל שבדלים. ואז
נפנתה האשה שוב אל האורח והגידה לו כדברים
האלה:

“אנכי מצטערת על כך, רחימאי, אבל אין שום חדר פנוי בבית.”
“תקציע לי פנה בכל מקום שהוא, על
הארץ או בארוה. אני אשלם בעד זה כמו בעד חדר
מיחד.”

“שני פרנקים.”
“אני מוכן לשלם.”

“שני פרנקים!” אמר אחד העגלונים בלחש
למרת תנרדיה. “הלא בעד חדר מיחד משלמים רק
פרנק אחד!”

“הלזה ישלם שנים!” החזירה מרת
תנרדיה בחשאי. “לקבצנים אני מעלה את המחיר עד
לשני פרנקים!”

"יפה דברת, " הוסיף הבעל נפך משלו,
כשהוא מדבר בקול רך. “אורחים כעין אלה מביאים
קלקול לבעל הבית.”

בינתים הניח האורח את מקלו ואת
צרורו על אחד הספסלים ונטל לעצמו מקום ליד
שלחן, בעוד אשר קוזט נפנתה לשרת לפניו באהבה
ובחריצות והגישה לו בקבוק יין וכוס. את דלי
המים הוציא הרוכל בעצמו אל הארוה לשם השקאת
סוסו, וקוזט הלכה וישבה במקומה הרגיל והיתה
עסוקה בסריגה.

האורח טעם רק כל שהוא מן היין אשר
מזג לעצמו, והיה הולך ובוחן את קוזט בעינים
מפיקות חמלה מיחדת במינה.

הילדה היתה מכערת. בחיים טובים יותר
היו פניה של הפעוטה נראים בודאי יפים. ואולם
עיניה העידו על דמעות שנשפכו לרב ומקצות
שפתיה נשקף פחד-תמיד. לבושה היה כלו קרעים,
בקיץ היה בו כדי לעורר חמלה ובחרף היה
במראהו כדי לעורר תמהון של זועה. שמלתה לא
היתה אלא סמרטוט בלוי של בד, ואף חוט של צמר לא
עלה על בשרה. פה ושם נשקף עוד בשרה מבעד
לבלויי הסחבות, ואפשר היה לראות בעינים את
הצלקות כעין החום ואת המכות והחבורות
ששמשו סמנים למהלמות ידיה של מרת תנרדיה.
רגליה הדקות אדמו מקר. כל אפן התנהגותה, כל
תנועותיה ואפן דבורה, שתיקתה ומבטי עיניה –
הכל יחד העיד עדות נאמנה, כי כל חייו של היצור
הזה עברו עליו מתוך פחד בלתי פוסק.
האיש בעל המעיל הכתם לא גרע כל הזמן עין מקוזט.
פתאם נשמע קולה של מרת תנרדיה:

“אבל היכן היא ככר הלחם שנצטוית להביא.”
דבר הלחם נשכח מלב הילדה לגמרי,
והיא נסתה להסתיע באמצעי ההצלה הרגיל אצל
כל הילדים שמטילים עליהם אימה יתרה. היא אחזה
בשקר.

“חנותו של הנחתם היתה סגורה כבר.”
“היית צריכה אפוא לדפק על הדלת.”
“עשיתי כך.”

“ומה היה?”
“הוא לא פתח לי”.
“מחר אחקר אצל הנחתם לדעת אם אמת
הדבר, ואם שקר בפיך תקבלי מידי ענש כראוי.
ולעת עתה תני לי חזרה את חמשה-עשר הסו.”
קוזט שלחה את ידה לתוך הכיס, וכהרף
עין כסה חורון מות את פניה. מטבע הכסף לא
היתה ולא נמצאה.

“מה זאת? האם אטמו אזניך משמע?”
קוזט משכה את כיסה לכאן ולכאן, אבל
הכסף היה כלא היה. מה זה היה לה למטבע זו
שנעלמה ואיננה? כל גופה נקפא אגב אימה.
“וכי אבד לך הכסף ואיננו?” נאנקה מרת
תנרדיה. “או שמא את רוצה לזכות בו לשם
עצמך?”

ותוך כדי זה נטלה את הרצועה, שהיתה תלויה בפנה מעל גב האח.

לקוזט שבו כחותיה עד כדי שיכלה להרים קול צעקה:
“עשי אתי חסד! עשי אתי חסד! אני לא אעשה כדבר הזה!”

מרת תנרדיה הרימה את הרצועה.
בינתים והאיש בעל המעיל הכתם שלח
את ידו לתוך כיס החזיה שלו, בלי שהרגיש
מי-שהוא בכך. יתר האורחים היו עסוקים בשתיה
ובשיחה, הללו שחקו בקלפים ולא שמו לב כלל למה
שנעשה על ידם.

קוזט נלחצה במורא גדול לתוך הפנה אשר ליד האח.
“תואיל נא לסלח, גברתי,” פתח עכשו
הזר, “בו ברגע ראיתי שדבר מה נפל מכיסה של
הילדה, כעין דבר עגל. אולי זאת היא המטבע
האבודה”.

ובדברו גחן האיש לארץ ועשה את עצמו כמחפש.
“נכון הדבר! הנה המטבע!”
ותוך כדי זה מסר מטבע של כסף לידיה של מרת תנרדיה.
“אמנם כן, זאת היא המטבע!” חרצה מרת
תנרדיה את משפטה. אבל היא שמה בכיסה מטבע
בת עשרים סו; הדבר הביא לה רוח, ומשום כך לא
ראתה הכרח לעצמה לעורר ספקות. אלא שבכל זאת
שלחה כלפי הילדה מבט שכלו זעם, וסימה
בהתראת אימה:" שימי את דעתך שלא ישנה
הדבר!"

קוזט חזרה ולקחה בחשאי את מקומה
מעבר לשלחן, ועיניה הגדולות, שהיו צמודות אל
איש מצילה, מלאו אותו רגע ארשת חדשה.

“אולי הוא רוצה לסעד את לבו?” שאלה מרת תנרדיה את הזר.
האיש נראה כשקוע בהרהורים רבים ולא
החזיר שום דבר. מה טיבו של בן-אדם זה? שקלה מרת
תנרדיה בדעתה. קבצן במחילה, עני בתכלית
העניות שאין לו כסף למזון סעדה אחת. כדאי לדעת
אם אקבל מידו לכל הפחות את שכר הלינה. מזלי
היה שזה הרים את המטבע מעל הארץ ולא שם אותה
בצלחתו.

בינתים ואפונין ואזלמה נכנסו דרך
אחד הפתחים שבחדר. שתי הילדות גדלו לתפארת,
והרואה חשב אותן לא לצאצאיהם של כפרים, כי אם
לבנות טפוחים שבעיר. הן היו נחמדות למעלה מכל
תהלה, האחת במקלעות-שער בהירות כעין ערמון-חום
והשניה בצמות שערותיה השחורות והארכות.
שתיהן היו טובות מראה, מטפחות בנקיון, שתיהן
הפיקו בריאות וגיל ומראיהן שמח את לב
הרואים.

“כיצד, שוב באתן לכאן?”
ותוך כדי כך נטלה מרת תנרדיה את
שתי הילדות בזו אחרי זו לחיקה, החליקה להן בלי
הפוגות על שערותיהן, קשרה להן שוב קשורים
שהתרו, והציגה אותן לבסוף על הארץ בחזקת היד,
אגב אותה תנועה גסה ובלתי מסכנת המצויה אצל
כל האמהות.

שתי הילדות אוו להן מקום לשבת ליד
האח והיו הולכות ומשחקות בבבה, בעוד אשר קוזט
נשאה אליהן מזמן לזמן את עיניה העגומות ושכחה
אגב זה את הגרב העומד לסריגה.

לאחר זמן קצר זנחו שתי האחיות את
הבבה ועטפו את החתול בסמרטוט, ועל ידי כך
יצאה להן בבה דומה בכל לתינוק, בבה חיה
שנתנה את קולה בצעקה. הרגע הזה שמש לקוזט
הזדמנות נאה; היא נדחקה בחשאי, בלי שהשגיחו
בה, מתחת לשלחן, תפסה בבבה שנעשתה הפקר
ועשתה לעצמה שעשועים. אבל הדבר לא נמשך
הרבה זמן, אחת מבנות תנרדיה ראתה את קוזט
משחקת בבבה. היא נגשה אל אמה ומשכה אותה
בשמלתה.

והיא הראתה לאמה את קוזט, זו שמרב התפעלות לא ראתה ולא שמעה כלום.

על פניה של המרשעת הסתמנה חמת
זעם. קוזט התירה לעצמה חצפה ונטלה את בבתן של
“העלמות,” את הבבה השיכת לבנות אדוניה.
“קוזט!” צרחה מרת תנרדיה בזעם.

הילדה האמללה הניחה מידה את
הבבה אגב יראת כבוד, ובלי להסב מנגד הבבה את
עיניה ספקה את כפות ידיה השלובות מתוך העויה
ידועה של ילדים שיש בה כדי לזעזע את הנפש.
ואחר כך עשתה דבר שכמותו לא עשתה במשך כל
אותו היום המרבה באסונות, דבר שלא נגרם לה לא
על ידי הפחדים שביער, לא על ידי המשא הכבד
של דלי המים ולא על ידי אבדן הכסף: — היא בכתה,
התיפחה בבכי.

“מה קרה?” שאל הזר בהתרוממו ממקומו.
“הלא עיניך הרואות!” החזירה מרת תנרדיה בהראותה לו את הבבה.
“אינני מבין!”
“בת אשפתות זו הרהיבה בנפשה לשים יד על הבבה של הילדות!”
“יש המרעישים עולם מלא בגלל דבר
שאין בו ממש!” אמר האורח דרך לגלוג. “מה הפסד
בדבר אם היא תשחק בבבה?”
“בת-געל זו שלחה אל הבבה את ידיה
המזהמות!” צרחה מרת תנרדיה אגב התמרמרות
עזה.

עכשו הרימה קוזט את קולה בבכי גדול עוד יותר.
“האלמי דם!” נתנה עליה מרת תנרדיה בקולה.
ברגע זה פתח הזר את הדלת הפונה אל הרחוב, ויצא החוצה.
מרת תנרדיה מהרה לעשות את חפצה עם
הסתלקות האורח. היא נגחה ברגלה את קוזט נגיחה
שיש בה ממש, ומיד השמיעה הילדה קול יללה
עצומה.

ואולם כהרף עין נפתחה הדלת שוב,
והאורח נכנס החדרה כשהוא נושא את בבת
הפלאים, זו שכל ילדי הכפר הביטו אליה
בהשתוממות. הוא הציג את הבבה לפני קוזט



ואמר:

“הנה אני נותן לך את זו במתנה!”
הוא הבחין אפוא למרות הסח הדעת שלו,
באותו צריף מואר להפליא שהתנוסס על יד בית
האכסניה.

קוזט נשאה את עיניה, הסתכלה באיש
הזר, שנתן לה את בבת הפלאים למתנה, ביראת
כבוד העוברת כל גבול, וחזרה והסתכלה חליפות
באיש ובבבה. אחר כך התחילה נרתעת לאט לאט
לאחור ונסתתרה לבסוף מאחורי השלחן של
המטבח, בפנה הרחוקה ביותר שבחדר.
היא לא השמיעה עוד קול בכי, חדלה
להשמיע את אנקותיה; היא לא העזה כמעט להשיב את
רוחה.

זה היה מארע יוצא מן הכלל, וכלם מצאו
ענין לענות בו ונעשו סקרנים לדבר. קוזט באה
ושאלה, אם מתר לה לקבל את הבבה במתנה,
והרשות אמנם נתנה לה בחסד.

הקטנה התבוננה בבבת הפלאים במין
יראת שמים. עיניה נתמלאו לאט לאט זהר רב, כאשר
יהיה ברקיע לעת צאת השמש. את לבה הרהיבו
ברגע זה רגשות מרנינים, כאלו המליכו אותה
למלכה על כל ארץ צרפת.

נדמה היה לה, כי ברגע שהיא תשים יד על הבבה תמליט זו כנגדה ברק.

ואולם סוף סוף נצח כח הקסם שיצא מאת
הבבה. היא נגשה אל מרת תנרדיה ושאלה
כנפחדת:

“המתר לי?”

אין לשון אשר תוכל לתאר במלים את
הרגשות אשר נשקפו בלולים מעל פניה של הילדה
– את היאוש, השמה וההתפעלות.
“בודאי!” חרצה מרת תנרדיה. “הבבה
היא שלך, הלא קבלת אותה במתנה מידי
האדון.”

“הכך הוא הדבר באמת? האמנם אדוני נותן לי במתנה בבה נאה זו שבצורת גברת?”
האיש הזר דמעות נקוו בעיניו והוא לא
יכל להוציא הגה מפיו מרב התרגשות. הוא רק הניע
ראשו במקום תשובה ושם את יד הבבה בתוך כף
היד של קוזט.

“אני אקרא לה בשם קטרין,” הפטירה הילדה.
המראה היה מיחד במינו בשעה
שהילדה הלבושה קרעים חבקה בידיה את השמלה
הורדה, המקשטת בסרטים נאים.
“המתר לי להציג אותה על הכסא?” שאלה הילדה רשות מפיה של מרת תנרדיה.
“בודאי, חביבה שלי!”

עכשו נשאו אפונין ואזלמה את עיניהן אל קוזט והביטו אליה כמקנאות.

קוזט הושיבה את הבבה שלה על הכסא,
כרעה לפניה על הארץ והיתה משתאה אליה באימה
וביראה.

“הלא תשחקי בבבה!” עורר אותה האיש הזר.
" האח, אני עוד אשחק בה!"
מרת תנרדיה שטמה עכשו למעלה מכל
שעור ומדה את האיש האורח, זה הנכרי אשר נראה
להיות שלוח מאת ההשגחה העליונה כדי להיטיב
לקוזט המסכנה. היא נתנה צו לילדותיה
שיסתלקו לישון, ובקשה “רשות” מאת האורח
להשכיב גם את קוזט במטה. “הילדה הסתגפה
היום למדי!” אמרה מרת תנרדיה בסבר פנים טובות,
ותוך כדי זה נסתלקה קוזט לישון כשהיא חובקת
בזרועותיה את קטרין.

כעבר כמה שעות, לאחר שהאורחים עלו
כלם על משכבם, פנה מר תנרדיה אל הזר ושאל
אותו:

“היואיל אדוני לעלות על יצועו?”
אלו שאל: “הילך לישון?” היתה נסחה זו
פשוטה יותר מדי, היתה דומה יותר מדי ללשון
שבין אדם לחברו, הנסחה האחרת, האומרת כבוד,
יוצאת ממנה השפעת-רזים לטובת בעל האכסניה ועל
ידי כך עולים המחירים הנלקחים בשכר הכנסת
אורחים.

“אמנם כן!” הפטיר האורח, “דבריו נכונים, באמת. איפה היא הארוה?”

“אבקש ממנו רשות, אדוני, להנחות
אותו למקומו,” הפטיר מר תנרדיה בבת צחוק
נאה.

האורח נטל את צרורו ואת מטהו, ומר
תנרדיה, שנטל את הנר, הכניס את הלז לחדר
מהדר שבקומה הראשונה. הרהיטים היו עשוים כאן
עץ אדם ועל פני המטה, שהיתה עשויה בצורת סירה,
ירד מסך מהדר.

האורח השתומם למראה החדר.
“זאת המטה שעשינו ליום כלולותינו,”
באר בעל האכסניה, “אשתי ואנכי ישנים בחדר
אחר. חדר זה משתמשים בו רק במקרה יוצא מן
הכלל.”

“ומה הדבר הזה?” חקר האורח לדעת
בהראותו על פעמון זכוכית, שמתחתיו היתה נתונה
עטרת-ראש עשויה חוטי כסף ומקשטת בפרחים של
תפוח הזהב. העטרה נראתה כקשוט-ראש של
אשה.

“זה הוא כובע הכלולות של אשתי.”
ואולם למעשה היה שקר בפי בעל
האכסניה. בשעה שלקח את הבית בחכירה נמצא
החדר במצבו של עכשו, וכל מערכת הכלים עברה
לרשות תנרדיה במחיר כסף.

אותו רגע, כשהפנה האורח את עצמו, לא
נמצא עוד בעל הבית בחדר. מר תנרדיה יצא
בענותנות ובחשאי, ואף לא ברך את האורח למנוחת
לילה.

כשנכנס מר תנרדיה לחדר המטות,
מצא את אשתו כשהא שוכבת על משכבה ואינה
ישנה עוד את שנתה. לקול צעדיו נפנתה אליו האשה
ואמרה:

“התדע מה שאמר לך? מחר אגרש את קוזט מן הבית!”
“האמנם?” החזיר הבעל אגב רוח שקטה.
האורח אף הוא שם את צרורו ואת מטהו
באחת מפנות החדר. אחר כך צנח על כסא ובמשך
כמה זמן ישב והביט לפניו מתוך הרהורים. לבסוף
חלץ את נעליו, לקח בידו את הנר האחד וכבה את
הנר השני, פתח את הדלת בדחיפת יד, יצא אל
המסדרון וסיר בעיניו את המקום. עכשו פנה
ועלה במעלה המדרגות. כאן קלטה אזנו שאון
חרישי של קול נשימה העולה ויורד בלאט, והוא הלך
בעקבות הקול הזה. ופתאם נתגלה לעיניו כעין
חדר קטן בעל שלשה קירות, שהיה נתון בין קיר הבית
ובין המדרגות, ובחדר זה – בינות לסלים עתיקים
וכלי שלחן שבורים, בתוך זהמה ואבק וקורי
עכבישים – ראה כעין מטה עומדת, כלומר מזרן בלוי
היה שטוח על הארץ ועל פניו פרושה שמיכה קרועה.
על “מטה” זו ישנה קוזט כשהיא לבושה כל בגדיה,
כמנהגה תמיד, כדי שישלט בה הקר פחות.

היא חבקה בזרועותיה את הבבה, זו
שעיניה התנוצצו באפלה. מזמן לזמן נאנקה
הילדה כמו לפני יקיצה, ולכל אנחה ואנחה לחצה
את הבבה ביתר עז אל לבה.

האיש הזר היה מוכן כבר להסתלק, אבל
בו ברגע נתקלו עיניו בדבר-מה שנמצא בפנה
מרחקה, במקום האפל ביותר שעל האח. הוא התבונן
היטב; זה היה סנדל של עץ, סנדל עץ גס ונתעב. קוזט
הטמינה אף היא את הסנדל שלה בתוך האח, משום
שגם לה היה בטחון החסד של הילדים, זה הבטחון
שקל להטעות אותו לפרקים, אבל קשה לעקר אותו מן
הלב.

יש דבר-מה נשגב ולוקח לב בגיל
התקוה, כשהוא מצוי אצל ילדה שלא טעמה בחייה
אלא יאוש בלבד.

בסנדל העץ של קוזט לא נמצא, כמובן, שום דבר.
הזר שלח את ידו לתוך כיסו, והטמין לואידור בתוך סנדל העץ של הילדה.
ואחר כך שב בחשאי אל חדרו.





ז



כשעתים לפני עלות השחר ישב מר
תנרדיה בחדר האורחים והיה עורך רשימת חשבון
על שם האדון בעל המעיל הכתם. לבסוף יצאה מתחת
ידו יצירה נפלאה זו שלמטה:

רשימת חשבון בשביל האורח שבחדר מספר 1.

ארחת ערב……………………….. 3 פרנקים

חדר……………………………….. 10 פרנקים

נרות שעוה………………………… 5 פרנקים

הסקה………………………………. 5 פרנקים

שרות………………………………… 1 פרנקים








סך הכל 23 פרנקים

“עשרים ושלשה פרנקים!” נתנה מרת
תנרדיה את קולה בקריאת גיל, שנשמע בה גם
מעט מהסוס הדעת.

אף מר תנרדיה עצמו לא היה מרצה
לגמרי ממעשה ידיו – דבר השכיח אצל כל האמנים
בחסד עליון.

“מילא!” הביע זה את דעתו כשהוא מושך בכתפיו.
“אינך אלא צודק, בעלי!” אמרה מרת תנרדיה תוך כדי
הזכרה במתנה שקבלה קוזט. “מתר לנו לתבע
ממנו את הסכום הזה, אבל חוששני שלא יהיה
בכחו לשלם.”

מר תנרדיה הצטחק כמנהגו בקרירות רוח, והחזיר:
“הוא לא יסרב. זכרי ואל תשכחי כי חובותי עולים לאלף וחמש מאות פרנק!”
והוא הלך וישב כמהרהר על יד האח, ונטה את רגליו לשם חמימות על גב האפר העומם.

“ועוד דבר!” פתחה מרת תנרדיה שוב.
“מנוי וגמור אצלי לשלח היום את קוזט לכל הרוחות.
בת בליעל שכמותה!”

מר תנרדיה נתן שהות לאשתו לגמר את דבריה, מלא את מקטרתו ואמר:
“עליך למסר לידו את החשבון!”
והוא נסתלק מיד מן החדר.
בו ברגע נכנס הזר אל חדר האורחים.
מיד שב גם בעל האכסניה על עקבותיו
והתיצב בפתח הדלת הפתוחה למחצה, ובעמדו
במקום הזה היה נראה רק לעיני אשתו.
האיש בעל המעיל הכתם החזיק כבר בידו את מטהו ואת צרור חפציו.

“השכם בבקר!” אמרה מרת תנרדיה. “וכי יש בדעתו להסתלק?”
ותוך כדי כך הפכה והפכה כנבוכה את
רשימת החשבון. הפעם נטפל אליה מוסר כליות,
בנגוד גמור להרגלה כל הימים. לא קל היה
בעיניה להגיש את החשבון האים לבן אדם הנראה
כרעב לפת לחם.

ואולם הזר היה כאדם ההולך מתוך הסח
הדעת אחרי הרהורי לבו והוא החזיר לבעלת
הבית:

“אמנם כן, אני יוצא לדרך.”
“ובכן לא היו לו כלל שום עסקים במונטפרמי?”
“לא, אני הייתי כאן רק עובר ארח. – כמה אני צריך לשלם, גברתי בעלת הבית?”
במקום תשובה מסרה זו לידו את רשימת החשבון.
הוא פרש את הניר והתבונן בו בעיניו,
אבל כפי הנראה היו מחשבותיו נתונות ברגע זה
לדברים אחרים.

" גברתי בעלת הבית, וכי אתם עושים עסקים טובים במונטפרמי?"
“לא טובים ולא רעים,” החזירה האשה



כשהיא תמהה מאד על זה שענין החשבון עבר בלי
כל עכובים.

“שנות מצוקה הן השנים האלה, אדוני!”
הוסיפה מרת תנרדיה תאניה, " ובסביבותינו אין
אדונים אמידים במספר רב. ולעמת זה ההוצאות הן
גדולות עד מאד. הילדה, למשל, עולה לנו בדמים
מרבים."

“איזו ילדה?”

“הלא זו הידועה לו, קוזט, העפרונית.”
“אמנם כן!” הפטיר האורח.
“יבין נא לדעתי, אדוני, אין אנחנו
מבקשים מתנת יד מהבריות, אבל אין גם ביכלתנו
לתת מתנת יד לאחרים. רוחים כמעט שאינם וכסף
ההוצאות אין לו שעור. ואף הילדות שלי – החזקתן
עולה בדמים מרבים. ברצון רב הייתי מפטרת את
עצמי מדאג לילדיהם של זרים.”

האורח שאל כמי שאינו נוגע בדבר, אבל אותו רגע בגד בו קולו ונשמע כרועד:

" ומה היה אלו בא מי-שהוא לפרק מעליך את המשא הזה?"
“את מי, את קוזט?”
“את זו, כמובן.”
“יקח נא את זו מידינו, אדוני הטוב
והנחמד! יעשה בה כטוב בעיניו, ואלהים ישלם
לו כגמולו ותעמד לו הזכות הזאת מעתה ועד עולם
ועד!”

“אני מסכים לכך.”
“באמת? אדוני מסכים לקחת את הילדה מידינו?”
“היא תלך אתי.”

" קוזט!" נתנה מרת תנרדיה בקולה.
“ואולם מקדם אני רוצה לשלם לפי החשבון. כמה אני חיב?”
הוא העיף מבט מהיר ברשימת החשבון, והתנודד בלי משים מתמהון.

“עשרים ושלשה פרנקים!”

מרת תנרדיה, שהספיקה בינתים להכין את עצמה לקראת הרגע הזה, החזירה בעז רוח:

“אמנם כן! עשרים ושלשה פרנקים!”
האורח הניח על השלחן חמשה שטרות כסף, חמשה פרנקים כל אחד, ואמר:
“תביא הנה את הילדה!”

אותו רגע עבר מר תנרדיה את מפתן החדר והשמיע דברים:
" האורח אינו חיב אלא עשרים וששה סו!"
“כיצד, עשרים וששה סו!” קראה אשתו בתמהון.
“מחיר החדר עשרים סו,” אמר מר תנרדיה
אגב רוח שקטה, "וששה סו במחיר ארחת הערב. ומה
שנוגע לילדה – הרי נחליף עוד דברים אחדים
בענין זה. אשתי, מוטב שתשאירי אותנו
לבדנו.

לאחר שנשארו לבדם הציע מר
תנרדיה כסא לאורח. הלז ישב על הכסא, בעוד
אשר בעל האכסניה נשאר עומד על רגליו והעלה על
פניו הבעה של פשטות וטוב לב.

“רק דבר אחד אני רוצה להגיד לך, אדוני, – כי אהבתי את הילדה אהבת נפש.”
הזר הביט אליו בעין בוחנת:
“איזו ילדה?”

מר תנרדיה הוסיף לדבר:
"הדבר הוא מוזר, לכאורה, אף על פי כן יש
שאדם נקשר אל יצור כזה בעבותות אהבה. בשלמה
הכסף הזה מנח כאן? בבקשה, יחזיר את השטרות
לכיסו. התינוק קנה לו מקום נאמן בלבבי.
“איזה תינוק?”

" הלא ידוע, קוזט שלנו."
והוא פתח ודבר ארכות בדבר האהבה
אשר ירחש לבו לילדה המסכנה, ולאחר שגבב
כמה וכמה מליצות סים ואמר:
“אני אוהב את הילדה. גם אשתי אוהבת
אותה, אף על פי שאשתי יש לה נטיה להתרגשות.
אנחנו קשורים אליה בפעל ממש כמו אל בשרנו
ודמנו.”

כל אותו הזמן שארך הנאום, לא זז
מבטו הבוחן של האורח מתוך עיניו של בעל
הבית.

“נוסף לזה – ולזאת אבקש מכבודו סליחה
ומחילה גמורה – אין אדם נוהג למסר את תינוקו לידי
איש זר בלי טענות ומענות. אמנם אין זה מן הנמנע
כי הדבר ישמש טובה לילדה, אדוני הוא איש עשיר
ואין אצלי שום ספק כי אדוני הוא גם אדם טוב, ואולם–
כל הדברים האלה הם בחזקת השערה. נניח אפוא,
שאני מסכים לשלח את הילדה מעל פני, אבל גם
במקרה זה ארצה לדעת מי הוא האיש המקבל אותה
מידי, כדי שמזמן לזמן אוכל ללכת ולראות את
פניה וכדי שגם הילדה תדע, כי אביה הטוב
האומן אותה עודנו קים והוא דואג ושואל לשלומה
כל הימים.”

הזר פתח ואמר בלשון של דיוק
והטעמה, ותוך כדי זה לא גרע את עיניו מעל פניו של
בעל הדבר:

" מר תנרדיה, אין אדם נוהג לקחת אתו
תעודת מסע, בשעה שהוא יוצא לדרך קצרה כעין זו
שבין פריס ומונטפרמי. אם אני אקח אתי את קוזט,
אז אביא בזה את הדבר לידי תכלית הגמר. הוא לא
יקבל שום ידיעה בדבר שמי, בדבר מקום מגורי, לא
ידע איפה מקום הילדה, ורצוני הוא שהילדה לא
תשוב לראות את פניו עד העולם. אני אפריד ביניכם
והיא תקום ותלך. הרוצה הוא בכך, כן או לאו?"
כשם שמלאכים ושדים יודעים לפי
סמנים מיחדים להכיר, שהם עומדים בפני אלהות
עליונה, כך הבחין גם מר תנרדיה בכח תפיסתו
המהירה, כי הפעם נזדמן לו בעל דבר נבון
וחרוץ. במשך כל אותו הערב של אתמול, בהיותו
סובא בחברת העגלונים, בעודנו שולח את עשן
המקטרת ונותן את קולו בשירים של נבול פה, – לא
גרע מר תנרדיה את עיניו מן האורח הזר והסתכל
בו יפה-יפה. מעיניו לא נעלם הדבר שהזר הרבה
להתבונן בקוזט. בשלמה שם את לבו במדה כזו
אל הילדה? מה טיבו של בן אדם זה? למה הוא לובש
בגדים עלובים כאלה, בעוד אשר הכסף לא יחסר
בכיסו? הוא לא ידע למצא פתרון לכל השאלות האלה
ומשום כך בא לידי רגז. מן הנמנע היה לשער, כי
האיש הוא אביה של קוזט. יכל היות שהוא אביה זקנה
של קוזט? אבל אם כך, למה לא התודע האיש תכף
ומיד לבואו? כל אדם משתדל לקים את הזכות
שבידו. ובכן מסתבר הדבר, כי אין לו לזה שום
זכות ותביעה בנוגע לקוזט. אבל באפן כזה יש
לשאל: מה פרושו של כל הענין? מר תנרדיה הפך
והפך בכמה וכמה השערות, אבל אף אחת מהן לא
נתקבלה על לבו. אם כה ואם כה – בשעה שהוא נכנס
בדברים עם האורח האמין מר תנרדיה אמונה שלמה,
כי בדבר צפון סוד וכי רצונו של הזר הוא להיות
נראה כאיש שאינו נוגע בדבר. משום כך חשב מר
תנרדיה שידו על העליונה. אבל בטחונו נתרופף
בשעה שמתנגדו עמד כנגדו בתקיפות ובשעה
שכל הענין קבל צורה רגילה עד מאד. אלא שמר
תנרדיה היה מסוג האנשים התופסים כהרף עין את
המצב שהם נתונים בו, ועל כן אחז ברגע אחד
בדבר החלטה.

“אדוני, אני דורש אלף וחמש מאות פרנק!” אמר מר תנרדיה.
הזר הוציא מאחד מכיסיו תיק עתיק בן
צבע שחור, והניח על השלחן שלשה שטרות של
כסף. ואחר כך, בעודנו מחזיק את הכסף בבהן
היד הרחבה, אמר אל בעל הבית:
“יביא הנה את קוזט.”
אותו בקר, אגב יקיצה, הביטה קוזט לתוך
סנדל הנעל שלה ומצאה שם את מטבע הזהב. היא
הכתה כמעט בסנורים. האשר, אשר הראה לה פנים,
נסך עליה שכרון. היא לא ידעה מה טיבו של שקל
זהב; לא ראתה מעין זה מימיה! היא הטמינה את
המציאה בכיס שמלתה אגב חפזון רב, כאלו זו
באה לידה בגנבה. שני החפצים היקרים האלה,
הבבה ושקל הזהב, היו בעיניה כדברים שלמעלה
מן המציאות. הם הולידו בקרבה כעין רגש של פחד.
רק האיש הזר בלבד לא עורר בה רגש דומה לזה;
להפך, היא נשאה אליו את נפשה באמון ובבטחון.
היא לא נתיראה עכשו ביותר מפני מרת תנרדיה,
לשכול חייה בא עכשו הקץ.

והנה ראתה פתאם את מרת תנרדיה
הולכת ומתקרבת אליה, אבל הסטירה או הבעיטה,
שהיא התכוננה לקבל מיד זו, לא נתרחשו
הפעם.

" קוזט, מהרי ובואי!"
ולאחר רגע עמדה הילדה בחדר האורחים לפני האיש הזר.
הלז התיר את הצרור ששמש לו צידה
לדרך. צרור זה הכיל שמלת-ילדה עשויה צמר, סנר
אחד, מעיל עשוי קטיפה, שמלה תחתונית אחת, מטפחת
רחבה, גרבי צמר ונעלים, בקצור – הלבשה שלמה
וגמורה בשביל ילדה בת שבע שנים. ועוד זאת: כל
החפצים היו בני צבע שחור.

“קחי את החפצים האלה, ילדתי, ולבשי אותם חיש מהר.”
אותו בקר ראו אנשים שהשכימו לפתח
את דלת ביתם, והנה על פני הרחוב הראשי הולך
וצועד בן-אדם מלבש כאחד העניים, והוא מוליך
בידו ילדה קטנה הלבושה שחורים וחובקת בבה
בזרועותיה. איש לא הכיר את ההלך, ורבים לא
הכירו גם את קוזט, כיון שלא לבשה קרעים
לבשרה.

וקוזט יצאה ללכת למרחקים. מי האיש
אשר אליו ארחה בדרך? אנה היו פניה מועדות? היא
לא ידעה מכל זה שמץ דבר. היא רק הבינה לדעת, כי
בית תנרדיה נשאר ממנה והלאה. איש לא העלה על
דעתו לברך אותה בברכת הדרך, כשם שהיא
מצדה לא נטלה משום איש את ברכת הפרדה.
יצור עלוב ורך, שלא נתפתחה אצלו הנטיה הטבעית לאהבה!
היא אחזה את דרכה על יד האיש הזר,
כשעיניה הפקוחות לרוחה נשואות אל על ועל פניה
הבעה של כבד ראש. היה דומה לה כאלו הוליך אותה
ביד האל הרחמן והטוב.





ח



מרת תנרדיה, כמנהגה כל הימים,
הניחה לבעלה שיכלה את מעשיו. היא התכוננה
לקראת גדולות ונצורות. לאחר שהאורח נסתלק עם
קוזט, השהה מר תנרדיה את עצמו כרבע שעה שלם
עד שהפנה לבסוף את אשתו הצדה והראה לה את
אלף וחמש מאות הפרנקים.

“ולא יותר?” – שאלה מרת תנרדיה.
בפעם הראשונה מיום נשואיה הרהיבה
האשה עז בנפשה להשמיע לבעלה אמרי
בקרת.
החץ פגע במטרה.

“הצדק אתך,” החזיר הבעל. “ראש חמור אנכי. הגישי לי את כובעי.”
הוא תקע את שלשת שטרות הכסף לתוך
כיסו, ויצא ללכת בחפזון רב עד מאד, אבל הוא נתעה
מתחלה ופנה ללכת לצד ימין. לבסוף נזדמנה לו
הדרך הנכונה, לאחר שחקר ודרש אצל כמה
משכניו. הוא שב אפוא על עקבותיו ומהר לרדף אחרי
ההולכים.

האיש בעל המעיל הכתם הוא עשיר עצום
ומתחפש כעני, הרהר מר תנרדיה בדעתו, ואולם
אנכי הריני בהמה בצורת חמור. לכתחלה נתן האיש
פרנק אחד, אחר כך חמשה פרנקים, אחרי זה חמשים,
ולבסוף אלף וחמש מאות פרנק. והכל נתן ביד
פתוחה ולא היה הבדל בין נתינה לנתינה. בודאי
שהיה מוציא מידו גם חמשה-עשר אלף פרנק. אבל עוד
נתראה אתו פנים.

גם זה הוא דבר משנה שהאיש החזיק
אצלו מן המוכן חליפת בגדים בשביל הילדה. אין
זה אלא שיש סוד בדבר, ומי שמגלה סודותיהם של
עשירים בדין הוא שיבוא על שכרו. אכן אותה שעה
הייתי שוטה מפלג!

מי שיוצא מחוץ למונטפרמי ומגיע
לפרשת הדרך העולה לליברי, הרי הוא יכל להשקיף
על פני הכביש עד למרחק גדול. מר תנרדיה לא מצא
את האיש הזר בשום מקום. הוא נסה שוב לשאל פי
עוברים ושבים, אבל אגב חקירה ודרישה זו עבר
הרבה זמן. לבסוף קבל ידיעה ברורה, כי השנים
פנו ללכת בדרך העולה לגניי. עכשו יצא לרדף
אחריהם בדרך הזאת.

לפתע פתאם עמד מלכת וטפח בידו על
מצחו, כאדם ששכח את העקר ויש בדעתו לשוב על
עקבותיו.

“הייתי צריך לקחת אתי את הרובה!”
הדבר לא יתכן, הללו יספיקו בינתים להעלם.
והוא שב ועשה את דרכו בחפזון,
כשהוא בטוח בנצחון ומזין בטביעת עין כאותו
שועל שבא לאפו ריחם של מחנה קוראים.
והוא לא נתעה אמנם בשוא. לאחר שעבר
על פני הברכות ואחז את דרכו לרחבו של מערה
היער, זה שמימין לשדרה הנקראת בשם בלויו,
נתגלתה פתאם לעיניו מתחת לאחד השיחים דמות
של כובע, שעוררה את דעתו להשערות שונות.



ובאמת ישבו באותו מקום יחד האיש הזר והילדה,
שנתיגעו שניהם מן ההליכה ונצטרכו
למנוחה.

“יסלח נא אדוני כרב חסדו”, פתח מר
תנרדיה כשהוא נושם בכבדות, “אני משיב לו בזה
את האלף וחמש מאות פרנק שנתן לי קדם”.
ותוך כדי זה הושיט לזר את שלשת שטרות הכסף.

הלז נשא את עיניו אל המדבר אליו.
“מה פרוש הדברים?”

מר תנרדיה החזיר בצורת דבור מנמסת:
“הנה כזה הוא פרושם של הדברים: ברצוני להשיב אלי את קוזט.”

קוזט נתחלחלה ונלחצה בכל כחה אל איש מגנה.
הלז נעץ מבט חודר בפני אויבו.
"אדוני– רוצה – להשיב– אליו – את קוזט?, אמר האיש והטעים כל מלה לבד.
“אמנם כך הוא הדבר. בעצם אינני רשאי
כלל למסר את הילדה לרשותו. אני בן אדם שומר
אמונים. מתר לי למסר את הילדה רק למי שיביא לי
כתב הרשאה מאת האם. הדבר הלא ברור כשמש
בצהרים.”

חרש שלח הזר את ידו לתוך כיס בגדו,
והוציא את תיק הכסף הידוע מכבר למר
תנרדיה.

בעל האכסניה נתחלחל מחדוה.
הידד! אמר מר תנרדיה לנפשו. אין זאת כי אם הוא מתכונן לקנות את לבי בכסף.

האיש העיף את עיניו מסביב לפני שפתח
את תיק הכסף. ככל אשר יכלה העין לראות לא נראתה
נפש חיה בכל המקום. לאחר שנוכח בכך, נטל הזר
והוציא מכיסו לא שטרות של כסף, כפי ששער מר
תנרדיה, אלא גליון של ניר שפרש אותו לפני
עיניו של בעל האכסניה.
“יפה דברת, אדוני. קרא את הכתוב כאן.”





זה היה המכתב שנחתם בידי פנטין
ושנאמר בו כי מר תנרדיה מתבקש למסר את
קוזט לידי המוכ"ז*.5
“המכיר אתה את כתב החתימה?” שאל הזר.
רחקה עצה ממר תנרדיה. ושני דברים
גרמו לו כעס ברגע זה. ראשית חרה לו על דבר הכסף
המקוה שלא בא לידו, ושנית הרגיז אותו מתנגדו
אשר חזק ממנו.

“חתימת יד זו נזדיפה באפן לא רע,” אמר מר תנרדיה בנהימת שפתים. “מילא, יהי כך!”

אבל תוך כדי רגע נתישב בדעתו
והשתער בכל חמת כחו על תיק הכסף של
מתנגדו.

“טוב הדבר. נניח שעד כאן הכל בסדר.
אבל במכתב נאמר כמו כן כי ישיבו לי את דמי
ההוצאות.”

מר תנרדיה, בחדש ינואר הגיע סכום
החוב מצד האם למאה ועשרים פרנק; מאת אדוני
נתקבלה בחדש פברואר רשימת חשבון שעל פיה
הגיע סכום החוב לחמש מאות פרנק. בסופו של
פברואר נשלחו לו שלש מאות פרנק ובתחילת מרץ
קבל אדוני שלש מאות פרנק נוספים. מאותו יום עברו
תשעה חדשים ונצטבר בינתים חוב חדש בסכום מאה
ושלשים וחמשה פרנקים, בחשבון חמשה-עשר
פרנק לחדש. כיון שהוא קבל קדם מאה פרנק מחוץ
לחשבון, יוצא אפוא שיש לו תביעה על סכום של
שלשים וחמשה פרנק. ואני נתתי לו קדם אלף וחמש
מאות פרנק."

אותה שעה היה מר תנרדיה זועף ברוחו כזאב שנלכד במוקש.
הוא חשב בלבו: אין זה אלא בכור שטן!
והוא עשה כמעשה הזאב הנלכד– עשה
את עצמו כמרסק את הפח. הלא נסה כבר פעם לפעל
בחצפה והדבר הצליח בידו.

"אדוני הלא-ידוע לי, " אמר בקול של
החלטה וכשהוא סר מדרך הדבור הנמוסי, “הוא
יתן על ידי שלשת אלפים פרנקים, ואם לאו אשיב את
קוזט אל ביתי.”

“בואי ונלכה, קוזט!” אמר הזר והושיט את
ידו השמאלית אל הילדה, בעוד הוא שולח את ימינו
להרים את מטהו מעל הארץ.
מר תנרדיה ראה באפן ברור מאד כי
האלה היא כבירה בגדלה וכי המקום ריק לגמרי
מאדם, על כן עמד כמכה תמהון והביט דומם אחרי
ההולכים.

הוא התבונן לכתפיו הרחבות ולאגרופיו
הכבירים של בעל-הדבר, וכנגד זה הסתכל
בזרועותיו הדקות הוא עצמו ובידיו הרזות החסרות
בשר. – “מנוי וגמור שאני שוטה בן שוטה, כיון
שיצאתי לצוד ציד ולא לקחתי אתי את הרובה.”

אף על פי כן לא נואש עוד לגמרי מצידו; הוא שמר צעדי השנים ממרחק גדול.

הזר הוליך את קוזט בדרך העולה
לליברי ולבונדי. הוא הלך בראש מורד, מראהו היה
כאדם השקוע בהרהורים ובעצבות, ואת דרכו עשה
באטיות רבה מאד. צריך להוסיף, כי הדבר היה
בתקופת החרף, בזמן שהעצים עומדים חשופים מעלים,
ובשביל כך יכל היה מר תנרדיה לארב להולכים
ממרחק גדול. אבל הזר נפנה מזמן לזמן לאחור
והבחין סוף סוף במר תנרדיה. מיד נדחקו הוא
וקוזט לתוך הסבך של היער, וכאן עלה בידם על
נקלה להעלם מן העין.

מר תנרדיה הוסיף ללכת בעקבותיהם,
ובמקום מעבה אחד שביער נפנה האיש הזר לאחוריו
והבחין בבעל האכסניה שלא הצליח אותה שעה
להסתתר. האיש נשא אל מר תנרדיה עינים מפיקות
דאגה רבה, הניע ראשו ועשה את דרכו הלאה. אף
בעל האכסניה צעד הלאה בדרך הזאת. ככה עברו
בזה אחרי זה מרחק של כמה מאות מטר. ופתאם נפנה
האיש הזר שוב לאחוריו וראה את רודפו, אבל הפעם
שלח לקראתו מבט אים כל כך, שמר תנרדיה
החליט בנפשו כי אין כל תועלת, כביכל, בכל
הרדיפה הזאת, ונשא את רגליו לשוב הביתה.









ט



י’ן ולי’ן לא נספה בים.
בשעה שנפל או, יותר נכון, בשעה
שהפיל את עצמו אל הים לא היו נחשתים לרגליו.
הוא יכל אפוא להגיע על נקלה בשחיה אל אחת
האניות העוגנות בנמל, כאן טפס ועלה לתוך סירה
קשורה אל הספינה ונסתתר שם עד לעת ערב. ואז
המשיך את דרכו בשחיה ועלה על היבשה
במרחק לא רב מכף ברון. הוא השיג כאן לעצמו
בגדים חדשים, כיון שלא היה לו מחסור בכסף. את
המקח הזה הוציא אל הפעל בבית מרזח אחד קרוב
לבלגיה, במקום שבעל הבית התעסק כלאחר יד
בעסק מרבה רוחים זה לרחותם ולתועלתם של
האסירים הנמלטים מבית הסהר לעבודת פרך.
מעכשו התחיל י’ן ולי’ן, ככל הבורחים האמללים,
נודד בנתיבות עקלקלות הרחוקות מדרך המלך,
והיה הולך וחודר לתוך לב הארץ. לבסוף הגיע
לפריס, וראשית דאגתו היתה במקום הזה להשיג
חליפת בגדים של אבלות בשביל ילדה כבת
שבע או שמונה שנים, וגם לשכר לעצמו
דירה. אחר כך יצא ונסע למונטפרמי. לאשרו נחשב
בין המתים, והדבר הזה הגדיל עוד יותר את החשך
אשר שת עליו מסביב. בפריס נתגלגל לידו גליון
של עתון ושם היה מתאר דבר מותו מתוך טביעה
בים. על ידי כך בטלה דאגתו במדה מרבה ורוחו
נרגעה במקצת, היה דומה כמעט כאלו הוא מת
באמת.

בערב של אותו יום, שבו הציל י’ן ולי’ן
את קוזט מצפרניה של משפחת תנרדיה, הגיעו
שניהם לפריס. הוא שכר עגלה ונסע בה עד לרחוב
השדרה של בית מצפה הכוכבים. משם נדדו שניהם
דרך המון סמטאות עד שבאו לרחוב השדרה של בית
החולים.

יום זה עבר על קוזט מתוך הרבה חדושים
וגרם למארעות רבים בחייה. הם היו מכרחים לבקש
להם מקומות סתרים מאחורי גדרות, והיו עורכים שם
לעצמם סעדה בלחם וגבינה שקנו בבתי אכסניה
המרחקים מדרך המלך, הם עלו וירדו מדיליג’נס
אחד למשנהו וגם עברו כמה מרחקים ברגל. קוזט
לא הוציאה מפיה קול תלונה, אבל היתה עיפה עד מאד.
לבסוף הכרח לשאת אותה בזרועותיו, והיא שקעה
בשנה כשראשה צונח על כתפיו וידיה אוחזות את
קטרין הבבה.




ספר שלישי הבית של מר קרבו





א



אדם שהיה מרהיב עז בנפשו להרחיק
לכת, בתקופת הזמן של שנת 1823 בערך, עד לסביבות
המקום הנדח של בית הזקוק למלחת, היה מגיע,
בעלותו במעלה השדרה עד לשער איטליה, מלצה של
כרך פריס, במקום שהעיר, כביכל, הולכת לאט לאט
הלך ונמוג. המקום לא היה אמנם שומם לגמרי, כיון
שפה ושם נראו עוברים ושבים; היו קימים כבר
רחובות ובתים; על פני הרחובות, שהיו מדשיאים
עשבים, נמשכו מסילות עמקות כעין המסלות
שבשדות; למקום לא היתה צורה של כפר, שכן היו
הבתים גבהים ביותר. בכל אפן, בחלק זה של פריס
היה אדם עלול להיות מתירא בלילות יותר מאשר
בתוך היער, ויומם היה אדם רואה את עצמו כאן כמו
בבית קברות.

כל הסביבה הזאת שקראה בשם הרבע
של שוק הסוסים והנה במקום השומם ביותר של
רבע העיר הזה, במרחק לא רב מן הרחוב וין-סן-מרסל,
עמד, בין חומותים של גן, בית אחד שהיה דומה
בגדלו לאחד הצריפים אבל באמת היה רחב ידים
כבית כנסיה גדול. סבת הדבר הוא, שחלק הבית
הפונה אל הרחוב היה צר עד מאד, ולכתחלה
נתגלתה לעין רק צורה של דלת אחת וחלון אחד
יחידי. נוסף לזה היה הבית בעל קומה אחת
בלבד.

אותה דלת היתה חבורה כלה קרשים
שאכל אותם הרקבון, והיא לא נתקימה קיום עלוב
אלא בזכותן של כמה כלונסאות בלתי מהקצעות
שנקבעו לרחבה. הנכנס בדלת נתקל מיד
במדרגות זקופות וגבוהות. מעל לפתח הכניסה נראה
קרש דק, ובקרש היה קבוע אשנב בצורת משלש
שהיתה לו רבידה עשויה מסמרטוטים מאבקים
ביותר.

במדרגות הללו היו מגיעים למסדרון
ארך, שמשני עבריו נמשכו בשורה חדרים שונים
בגדלם ומכשרים פחות או יותר לדירת אדם. מחלונות
החדרים נתגלה המראה המשמים של רבע עיר משולל
כל יפי ועומד לפני גמר בנינו. תושבי הסביבה
ההיא כנו את הבית על שם בעליו לשעבר, והיו
קוראים לו: הבית של מר קרבו.




ב


ליד הבית הזה עמד י’ן ולי’ן מלכת.
הוא שלח את ידו לתוך כיס בגדו, נטל
משם מפתח, פתח את הדלת והתחיל מתרומם
במדרגות. משהגיע למרום נכנס עם קוזט לאחד
החדרים שהיה רחב ידים כמעט; רהיטים שמשו
בחדר מזרן אחד, שהיה מנח על הארץ, שלחן אחד
וכסאות אחדים; חוץ מאלה עמד באחת מפנות החדר
תנור של ברזל שבערה בו אותה שעה אש גדולה.
בקצה החדר עמדה מטה קלועה. י’ן ולי’ן השכיב את
קוזט במטה, והילדה לא נתעוררה תוך כדי זה
משנתה.

אחר כך הבעיר אש והדליק את הנר שעמד
מוכן על השלחן, ואותה שעה היה מסתכל בקוזט
בעינים מפיקות רחמים רבים וטוב לב לבלי שעור
וגבול. והילדה הוסיפה לישן במנוחה.
י’ן ולי’ן שחה ונשק את ידה של הילדה
הישנה, כדבר אשר עשה לפני תשעה חדשים
בנשקו את ידה של פנטין השקועה בתרדמה.
השחר עלה כבר על הארץ. פתאם עברה
עגלת-משא כבדה ברעש גדול על פני הרחוב,
והרעידה את הבית עד היסוד בו.

“הנני כרגע, כרגע, בעלת הבית!” נתנה
קוזט קול אימה, צנחה בחפזון מעל המטה ושלחה את
ידה כלפי קרן זוית אחת של החדר, בעוד אשר
שנתה לא סרה עוד מעליה.

“המטאטא! היכן הוא המטאטא!”
ותוך כדי כך נפתחו עיניה לגמרי,
והיא הבחינה בי’ן ולי’ן שהצטחק כנגדה
בנעימות.

“הנה כך! בקר טוב!”

מטבע הילדים לבוא על נקלה בסוד האשר והחדוה.
קוזט נשאה את עיניה וראתה את קטרין
הבבה, ותוך כדי משחק המטירה הילדה על י’ן
ולי’ן המון שאלות רבות. היכן היא נמצאת עכשו? האם
פריס היא כרך גדול? האם מרת תנרדיה לא תוסיף
לבוא הנה? וכדומה לזה. לפתע פתאם העבירה את
עיניה על פני החדר וקראה בקול מביע גיל: “מה נאה
ונחמד!”

חדר מגוריה היה נתעב למראה, אבל מרות העריצים לא היתה עוד עליה.
“האלך לטאטא את החדר?” נפלטה פעם שאלה מפיה.
“שחקי!” החזיר י’ן ולי’ן.





ג



בקר אחד עמד י’ן ולי’ן שוב ליד מטתה
של קוזט והיה מצפה דומם לרגע היקיצה של
הילדה.

דבר-מה חדש הלך וחדר עכשו לתוך נפשו של י’ן ולי’ן.
לבו לא רחש מעולם אהבה לשום יצור אדם.
משנת עשרים וחמש לחייו נעשה י’ן ולי’ן אדם
ערירי על אדמות. מעולם לא היה אב או חתן, בימיו לא
היתה לו אשה ולא קנה לו חבר. בבית הסהר הפך
טבעו להיות רע, הוא נעשה אדם עגום וצנוע וגברו
בו הבערות ושנאת הבריות. אחותו וכל משפחתה
נמחו כמעט כליל מזכרונו.

הוא שב בשניה אל חיי הנפש
הנסתרים ובזה הסתמן השנוי הכביר שחל
ב“אני” המוסרי שלו בפעם השניה בחייו.
ההגמון הראה לו את השמש השופעת אור של מדות
טובות; עכשו הנץ בלבבו זיו הבקר של האהבה.
קוזט, מבלי להבחין בדבר, הפכה אף היא
להיות אחרת. אמה עזבה אותה בעודנה ילדה רכה
עד מאד, ועל כן לא שמרה קוזט בזכרונה שום דבר
בנוגע לאם. ואז הגיעו לילדה ימים אשר היא
בקשה אנשים לשפך עליהם את אהבתה, דגמת
הגפן המטפסת על כל משען. אבל הבריות דחו
אותה בשתי ידים. עכשו, במלאת לה רק שמונה
שנים, נגע כבר הקר את לבה הקטן. לא באשמתה
נהיה הדבר. מטבעה לא היתה חסרה את הסגלה
לקבל אהבה ולגמל אהבה. משום כך רחש לבה מן
היום הראשון ואילך חבה לאיש מצילה, ומאז לא
הוסיפה לראות אותו כאיש זקן. פניו נראו בעיניה
יפות, כשם שהיא הכריזה על חדר מגוריו העלוב שהוא
נחמד למראה.

הטבע הפריד ביניהם על ידי תהום רבה –
י’ן ולי’ן היה בן חמשים ותשע שנים וקוזט היתה
בת שמונה – אבל הגורל גשר גשר על פני תהום
רבתי זו והביא לידי התחברות את שני האנשים
השונים לפי שנותיהם ודומים זה לזו לפי אסונם.
מתוך נטיה טבעית תבעה קוזט לעצמה אב, וי’ן
ולי’ן מצדו היה מתגעגע על ילד.

י’ן ולי’ן השכיל למצא מקום מפלט
בטוח; היה לו יסוד לקוות, כי הוא יכל לחיות כאן
שלו ושאנן.

אחרי שראה את קוזט ואחרי שהוציא אותה
מעבדות לחרות, הכיר י’ן ולי’ן לדעת כי בחיי
נפשו חלה להיות מהפכה גמורה. האהבה שבקרבו
הקיצה לחיים והתמכרה כלה לילדה.
רק בחדרו בלבד היה החלון פונה ישר
אל השדרה; וכיון שמעבר הרחוב לא עמד כל
בית-דירה, לא היה י’ן ולי’ן מתירא שמא ישים
מי-שהוא עין על הליכותיו.

הקומה התחתונה של הבית, שהיתה
בחזקת צריף, שמשה מין דיר לגננים ולמגדלי
ירקות. שטח הבית הזה לא היה מחבר כלל אל הקומה
הראשונה, מקום דירתו של י’ן ולי’ן. כאן נמצאו עוד
כמה דירות וחדרים, אבל רק במעון אחד יחידי ישבה
בתורת דירת אשה אחת זקנה, שהשגיחה על
כלכלת ביתו של י’ן ולי’ן.

סגנית זו של בעלת הבית השכירה לי’ן
ולי’ן את החדר בערב חג המולד. הוא התודע אליה
כאיש בעל הון לשעבר, שנתרושש על ידי הפחתת
ערכם של שטרות החוב הממלכתי בספרד, והגיד לה
כי נכדתו עתידה לגור אתו יחד. הוא שלם בהקדם
שכר דירה לששה חדשים ומלא את יד הזקנה לקנות
רהיטים בשביל החדר הגדול וחדר הלשכה, צוה
אותה להסיק את התנור לעתים מזמנות ולהשגיח
בכלל שהדירה תהיה מתקנת לכל עת שהוא יבוא
לגור בה.

שבוע עבר אחרי שבוע, והשנים ראו חיי אשר במעונם הדל.
מדי בקר היתה קוזט מתנערת לקום עם
הנץ החמה וכל היום היה פיה מלא צחוק ודברים; היא
שרה והתעלסה כצפור שמים.

י’ן ולי’ן התחיל מלמד אותה את
האלף-בית. יש אשר בשעת הלמוד היה שב בדמיונו
אל ימי העבר, אל הזמן אשר למד בבניו את חכמת
הקריאה מתוך כונה להרשיע ביתר עז. והנה
עכשו נתגלגלה המחשבה ההיא במעשה אחר
לגמרי! עכשו הוא נעשה מלמדה של תינוקת. אגב
הרהור זה היה האסיר לעבודת פרך מצטחק מדי פעם
בבת צחוק ספוגת זיו.

חייו של י’ן ולי’ן כאלו נצטמצמו
עכשו בשני דברים: הוא למד את קוזט דעת והרבה
לה שעשועים. נוסף על אלה היה מספר לילדה
ספורים על אדות אמה וחנך אותה בתפלות.
היא קראה לו “אבי”, ולא ידעה לכנות אותו
בשם אחר. שעות שלמות היה י’ן ולי’ן יושב
ומסתכל בקוזט המלבישה ומפשיטה חליפות את
הבבה, והיה מאזין תוך כדי זה ללהג הגיל השוטף
מפי הילדה. חייו נתמלאו עכשו ענין. בני
האדם נראו בעיניו טובים וישרים, הוא לא קבל בלבו
על הבריות וגם רצוי היה לפניו להגיע לידי זקנה
מפלגת, כיון שקוזט חלקה לו אהבה. הלא עתידה
הילדה להנעים לו את החיים בעתיד.





ד



י’ן ולי’ן קבע לעצמו מנהג של זהירות
ולא יצא יומם מפתח ביתו החוצה. מדי ערב היה
מטיל במשך שעה או שעתים, פעמים ביחידות
ולעתים קרובות יותר בחברת קוזט, ובשעת טיול היה
מפליג לתוך המבואות הנדחים אשר מצדי השדרה
הגדולה. לבית התפלה – הוא בכר את בית הכנסיה
אשר על שם מדר הקדוש, מפני שזה נמצא בקרוב
מקום – היה הולך לעת הערב. כשיצא ללכת לבדו
ולא לקח אתו את קוזט, היתה זו נשארת אצל הזקנה;
אבל הילדה אהבה ביותר להמצא על ידו, ולמענו
היתה נכונה לותר ברצון גם על השיחות הנאמנות
שבחברת קטרין. בשבתם יחד היה י’ן ולי’ן רגיל
להחזיק את הילדה בידה ולהחליף אתה
דברים.

מובן מעצמו, כי חיים כאלה גרמו לילדה שתהא נוטה יותר ויותר לעליצות.
הזקנה דאגה למשק הבית, הכינה את
התבשילים וקנתה מן השוק כל הדרוש בשביל י’ן
ולי’ן.

הם חיו בצמצום; בנוגע להסקה בלבד
היו נוהגים ביד רחבה, אבל בשאר כלכלת הבית
היו מסתפקים במועט שבמועט. הרהיטים נשארו
בעינם כפי שנקנו על ידי הזקנה; רק את דלת
הזכוכית, אשר בין חדרו ובין חדרה הקטן של קוזט,
החליף י’ן ולי’ן בדלת אטומה.

הוא הוסיף עוד ללבש את מעילו בן צבע
הכתם ואת המכנסים הקצרים השחורים, והיה חובש
עוד לראשו את כובעו הישן. ברחוב היה מראהו
כאיש עני, ולא פעם קרה שאיש בעל רחמים תקע
לתוך ידו מטבע של נחשת לשם צדקה. הוא היה מקבל
את מתנת היד ומשיב תודה אגב קדה עמקה. אבל יש
שלו בעצמו נזדמן על דרכו עני ממש שהושיט
יד לנדבה; ואז היה י’ן ולי’ן מעיף את עיניו מסביב,
לראות אם אין איש משגיח בו, מתקרב בצעדי חרש
אל המסכן ותוקע לידו מטבע של נחשת או של
כסף, ואחר כך היה מסתלק בחפזון מן המקום.
אבל תקלה אחת היתה כרוכה בדבר: הוא נתפרסם על
ידי כך בכל הסביבה ההיא בתורת “קבצן המחלק
צדקה לעניים”.

על עלה זו, שעשתה אותו לחשוד במקצת, נוספו עד מהרה כמה סבות אחרות.

אלו גם התקין י’ן ולי’ן את התנהגותו
בחכמה ובזהירות יתרה, לא היה יכל להעביר אותן מן
העולם, כיון שכל אלה לא היו אלא מעשי יום
יום,פשוטים ומובנים מעצמם, שנגרמו כלם כאחד
מתוך הכרח המצב, ורק אנשים הולכי בטל
וחשדנים יחסו למעשים האלה כונות זרות
ומעוררות חשד. כך קרה,למשל, שבעלת הבית
הזקנה, שהיתה נוטה מטבעה לנרגנות ולקנאה,
ראתה פעם אחת איך שי’ן ולי’ן פרם תפר במעילו
והוציא מן החור שטר כסף בן אלף פרנק.

כעבר ימים אחדים נזדמן לזקנה
המקרה שי’ן ולי’ן יצא אל המסדרון לחטב עצים
ולא זכר לסגר את דלת חדרו. היא השתמשה בזה
ובדקה בדיקה מעלה את מעילו של השכן. הזקנה
הפכה והפכה בבגד ונוכחה לבסוף, כי בחצן
ובבתי השחי טמונות חבילות של ניר; חוץ מזה מצאה
בכיסים מחטים וחוטים וזוג מספרים, היא מצאה שם
גם סכין גדולה והרבה קפלטים בעלי צבעים שונים.
כל אלה עוררו בה, כמובן, השערות רבות במספר
ואימות עד מאד.





ה



במרחק לא גדול מבית התפלה אשר על
שם מדר הקדוש קבע לו קבצן אחד מקום על אבני
השפה של באר סתומה, ששמשה פעם לצרכי
הצבור; י’ן ולי’ן היה נוהג לתת לו מזמן לזמן
מתנת יד ולפרקים היה נכנס אתו בדברים. בני
תחרותו היו אומרים על אותו קבצן שהוא עומד
בשרות המשטרה. הלז היה זקן בן שבעים וחמש,
שמש בבית התפלה לשעבר, והיה לוחש תמיד
תפלות.

ערב אחד, כשעבר כאן י’ן ולי’ן לבדו
בלי קוזט, ישב הקבצן במקומו הקבוע ומעל
לראשו הפנס שזה אך הדלק. י’ן ולי’ן נגש אליו
ותקע לידו מתנת כסף. הקבצן נשא את עיניו ובחן
את י’ן ולי’ן במבט חודר, ותוך כדי זה חזר וצנח על
מקומו. י’ן ולי’ן התחלחל, כאלו חלף ברק על פניו.
נדמה היה לו כי הוא שב ורואה פרצוף אים שהכיר
אותו בשכבר הימים, והוא נבעת כמי שנתקל בלי
משים בנמר. י’ן ולי’ן לא מצא עז בנפשו להשיב את
רוחו ולהוציא הגה מפיו, פחד להסתלק מן המקום
והיה גם מתירא לעמד על עמדו, ואותה שעה ישב
הקבצן בראש מורד ולא היה, כנראה, משגיח יותר
בי’ן ולי’ן. אפשר שי’ן ולי’ן נשמר ברגע זה
מהוציא הגה מפיו מתוך רגש טבעי, מתוך חפץ
הקיום הנטוע בלב אדם. ואולם הוא נרגע לאט לאט
בראותו כי הקבצן אינו שונה במראהו מבכל
הימים, כי דמות גופו לא נשתנתה והוא לבוש
קרעים כמו תמיד.

“הבלים! דמיון כוזב! הדבר איננו בגדר האפשרות!”
אבל נפשו נזדעזעה הפעם עד התהום, והרשם ארך הרבה זמן.
אותו לילה, כשהיה הולך ומהרהר במה
שארע לו, הצטער בלבו על זה שלא פנה אל הקבצן
בדברים ולא המריץ אותו להרים שוב את ראשו.
בערב שלמחרת היום שב והלך אל אותו
המקום. הוא מצא את הקבצן יושב במקומו כרגיל.
“ערב טוב, ידידי!” – פנה ואמר אליו י’ן ולי’ן בקול
נמרץ ונתן לידו סו אחד. הקבצן הזדקף והשיב
בקול מביע תאניה:" רב תודות, אדוני הטוב!" – זה
היה השמש הידוע.

י’ן ולי’ן שב אל מנוחתו והיה הולך
ולועג לעצמו:" תם אני ולא אדע באיזה אפן דמיתי
לראות באיש הזה את י’בר!"
כעבר ימים אחדים – הדבר קרה בשעה
שמונה, בערך – היה י’ן ולי’ן יושב בחדרו וקוזט
קראה לפניו מתוך הספר תבה אחרי תבה, ופתאם
שמע שנפתחה דלת הכניסה של הבית. י’ן ולי’ן
נתעורר על כך. הזקנה, הדירה היחידה בבית חוץ
ממנו, עלתה על משכבה בתחלת הלילה. י’ן
ולי’ן רמז לקוזט שתתאפק מהקים קול רעש והטה את
אזנו לקול צעדיו של בן-אדם שהלך והתרומם
במעלה המדרגות. אלו היו צעדים כבדים, ומי
שצעד כך היה בודאי גבר; י’ן ולי’ן כבה את
הנר ואמר לקוזט בלחש: “גשי דומם ככל אשר
תוכלי אל המטה!” ובעוד הוא נושק לה על מצחה
נאלם פתאם קול הצעדים, וי’ן ולי’ן נשאר יושב על
כסאו כשהוא פונה ערף אל הדלת ומתאפק מנשם
ומהניד יד או רגל. לבסוף, לאחר שארכה הדממה
כמה רגעים, נפנה י’ן ולי’ן בחשאי, הסתכל דרך
חור המנעול והבחין ברצועה של אור. אין זאת כי אם
מעבר לדלת עמד מי שהוא והחזיק נר ביד ושהה
מתוך הקשבה.

לאחר רגעים אחדים נעלם האורב מבלי
שי’ן ולי’ן שמע את קול צעדיו בלכתו. האיש
שמעבר לדלת התהלך אפוא חלוץ נעלים.
י’ן ולי’ן עלה על משכבו כשהוא לבוש
כל בגדיו, וכל אותו הלילה לא נתן שנה
לעיניו.

בהשכמת הבקר, כשגברה עליו
העיפות והוא התחיל מנמנם, עוררה אותו פתאם שריקת
דלת שנשמעה מעבר המסדרון האחר, ואותו רגע
קלטה אזנו קולם של אותם הצעדים ממש ששמע
בערב הקודם. הוא צנח בחפזון מעל משכבו והציץ
בעד החור הגדול למדי של המנעול. והנה הבחין
בבן-אדם שעבר הפעם בצעדים מהירים על פני חדרו
ולא עמד מלכת. במסדרון היה האור עוד מועט מכדי
הבחין בפניו של האיש; אבל בו ברגע שהלז הגיע
אל המדרגות נפל עליו האור הבא מן החוץ וקומתו
הסתמנה בכל דמותה; י’ן ולי’ן ראה את האיש
מגבו. זה היה בן אדם גבה קומה, שהיה לבוש מעיל
ארך והחזיק אלה בבית זרועו. ערפו היה כביר מאד
והיה דומה לערפו של י’בר.

י’ן ולי’ן ידע לנהג די זהירות ולא השקיף אחרי האיש מבעד לחלון.&gt;
בבקר באה בעלת הבית לטאטא את
החדר, וי’ן ולי’ן בחן אותה תוך כדי זה בעיניו;
לבסוף פנתה אליו האשה בשאלה:
“אמש נתעורר אדוני בודאי כשנכנס אדם לביתנו?”
“נכון הדבר!” החזיר י’ן ולי’ן כמי שאינו נוגע בדבר.
“מי זה בא?”

“זהו הדיר החדש, התופס עכשו דירה בביתנו.”
“מה שמו?”
“אינני זוכרת את שמו בדיוק. דומון או דומון. כדומה לזה.”
“מה מעשהו?”

הזקנה הביטה אליו בעיניה הערומות, ואחר כך החזירה לו דברים:

“הוא חי על רוחים, כאדוני”.
אפשר שהזקנה לא הכניסה בדבריה שום
כונה נסתרת, אבל י’ן ולי’ן חשד בה אותו רגע,
כי היא חורשת עליו מזמה.

לאחר שנסתלקה הזקנה מחדרו לקח
י’ן ולי’ן מאה פרנק כסף, שהיו שמורים אתו
בארון, סדר את המטבעות לצרור עגל ושם את זה
בכיסו. ואולם אף על פי שנזהר לעשות את מעשהו
בחשאי, כדי שלא ישמע הדבר באזני איש בבית,
נשמטה בכל זאת מתוך ידו מטבע בת חמשה
פרנקים והתגוללה ברעש גדול על פני רצפת
האבן.

בתחלת הלילה יצא מביתו החוצה
ובעמדו ברחוב השדרה סיר בעיניו את כל המקום
מסביב. הוא לא ראה כל נפש חיה. השדרות היו ריקות
מאדם. אף על פי כן לא היה מן הנמנע כי מי שהוא
ישב במארב מאחורי העצים.

והוא שב ועלה לדירתו, אחז לה לקוזט בידה ונסתלק אתה יחד מן הבית.














ספר רביעי מרגלי חרש





א



י’ן ולי’ן נטה מיד מן השדרה אל
הרחובות שמן הצד, והיה עושה את דרכו בקו
בלתי ישר; מזמן לזמן היה מרחיק לשוב על
עקבותיו, כדי לראות אם אין איש רודף אחריו.
גם הצבי משתמש בתחבולת הערמה
הזאת למען התעות את רודפיו; בראשונה הוא מכונן את
צעדיו לצד אחד, אחר כך הוא פונה לצד השני
ומהלך כמה זמן על פני קרקע השומר את רשמי
צעדיו. זה גורם, כי גם הציד וגם הכלבים אינם
יודעים להכיר כראוי לאיזה צד של הדרך פנה
הצבי באחרונה. לזה יאמר: הצבי שב על עקבותיו
ברמיה.

הירח עמד במלואו, והדבר הזה שמש
לטובתו של י’ן ולי’ן. כיון שהירח עמד עוד
בשפולי רקיע, לכן היו הבתים שבכמה רחובות
מטילים צל ארך לצד האחד, בעוד אשר הצד השני של
הרחוב היה נראה על ידי כך מואר באור בהיר ביותר.
י’ן ולי’ן בחר, כמובן, ללכת מן הצד ששם שררה
אפלה, והיה יכל להתבונן היטב אל הצד
שכנגד.

יכל להיות שמתוך זה לא השגיח
כראוי במקומות הצל. אבל משהגיע לסמטאות אשר
משני צדי הרחוב דה-פוליבו, נעשה לו הדבר ברי,
כי אין איש אורב אחריו.

קוזט היתה מהלכת לצדו בלי לפנות
אליו בשאלות. היא היתה מטבעה יצור מקבל
השפעה המוכן להשלים אל כל דבר, ועכשו ראתה
את עצמה בטוחה מפחד כשהחזיקה ביד אביה.
כקוזט לא ידע גם י’ן ולי’ן לאן הוא
הולך. כשם שהיא השליכה את כל יהבה עליו, כן שם
הוא את כל תקותו באלהים. היה דומה לו, כי מי-שהוא
גדול ונסתר מחזיק בידו ומוליך אותו בדרך. אכן
הוא גם לא האמין באמונה גמורה, כי דומון וי’בר הם
שמות של איש אחד. הלא הוא נחשב באפן מחלט בין
המתים! אמנם במשך הימים האחרונים ארעו כמה
דברים שיש בהם כדי לעורר חשד. י’ן ולי’ן החליט
בדעתו לבלי לשוב עוד אל הבית של מר קרבו. קדם
כל, בקש לעצמו מקום מפלט, כשם שעושה חית
השדה, בשעה שמחרידים אותה ממאורתה, אלא
שהיה בדעתו למצא בקרב הימים דירה חדשה.
י’ן ולי’ן עבר ברבע העיר מופטר לארכו
ולרחבו, במקום אשר הכל היה כבר שקוע בשלות
תרדמה. פה שולטים עוד בפעל ממש כמה מנהגים
של ימי הבינים. אמנם היו קימים כאן בתי מלון,
אבל י’ן ולי’ן לא נפנה אף לאחד מהם, כיון שכלם
לא טובו בעיניו. הרי הוא חשב בבטחון גמור, כי
עלה בידו להמלט מעין כל רודף.

כשהשמיע שעון המגדל של בית
התפלה סן-אטין-דו-מון את השעה האחת-עשרה, עבר
י’ן ולי’ן על פני הבית מספר 14 ברחוב פונטואז,
במקום שנמצא משרד של המשטרה. הוא פנה בלי
משים עוד פעם לאחור והבחין באפן ברור, לאור
הפנס, בשלשה אנשים שהלכו מקרוב בעקבותיו
ועברו בזה אחרי זה על יד הפנס. אחד מן השלשה
נכנס אל הבית. האיש שהלך בראש נראה בעיני י’ן
ולי’ן חשוד עד מאד.

“בואי ונלכה, ילדתי!” אמר אל קוזט ונסתלק בחפזון מרחוב פונטואז.
הוא עשה עקיפין, הלך בהקף מסביב
ל“פלוש האבות”, שהיה סגור לעת הלילה, עבר את רחוב
אפה-דה-בוא ואת רחוב דה-ל’ארבלט ונפנה לבסוף
לרחוב דה-פוסט.

משהגיע לפנת רחוב זו, במקום שהיה
זרוע אור הירח הבהיר, נסתתר בתוך מבוא של
שער. הוא שקל בדעתו, כי אם יקרה הדבר ושלשת
האנשים יוסיפו לרדף אחריו, אז ייטיב לראות אותם
בזמן שיעברו על פני המגרש המואר באורו הרב
של הירח.

ולא עברו באמת כשלשה רגעים עד
שהבחין י’ן ולי’ן ברודפיו. מספרם הגיע עכשו
לארבעה, וכל ארבעתם גדולי קומה, מעיליהם כעין
החום יורדים להם עד למטה מברכיהם, לראשי כלם
כובעים עגלים וכלם מזינים במטות כבירים.

הם עמדו מלכת באמצע הככר והתיצבו
אלה לנכח אלה, כמתכונים להועץ יחד. הם נראו
כמפקפקים. המנהיג פנה אל חבריו והראה לצד
הדרך אשר שמה הלך י’ן ולי’ן באמת; איש אחר מן
החבורה הראה לצד הדרך שמנגד, והיה כאחד
שדעתו תקיפה במקצת. והנה הפך האיש הראשון
פתאם את פניו ועמד כנגד אור הירח, ואותו הרגע
הכיר בו י’ן ולי’ן את י’בר.





ב



י’ן ולי’ן נפטר אפוא מכל הפקפוקים,
דבר שלא ארע, לאשרו, גם לאנשים הרודפים
אחריו.

הוא השתמש בזה לטובתו והוציא תועלת
מזמנו, בעוד אשר אלה הוציאו את זמנם לבטלה.
הוא מהר לצאת ממבוא השער, עבר בחפזון לארך
רחוב דה-פוסט ועשה את דרכו לעבר הגן הבוטני.
את קוזט התחילה תוקפת עיפות והוא הכרח לשאת אותה
בזרועותיו.

הוא כונן את צעדיו במהירות כפולה, חלף
ועבר על פני בית החרשת של גופלט ואחז את דרכו
לארך הגן הבוטני, עד שהגיע לבסוף לשפת נהר
הסנה. כאן נפנה לאחור. אבל מסביב לא נראתה כל
נפש חיה. הוא השיב את רוחו ופנה ללכת בחפזון
לעבר הגשר של אוסטרליץ.

בימים ההם היו עוד תובעים כאן תשלום בעד הרשות לעבר גשר.
הוא נתן את כסף תשלומו בלי להסב אליו
את עין השומר, אבל לצערו לא עברה הדרך על פני
הגשר בשלום גמור.
אותה שעה היתה עגלה גדולה אחת אוחזת
את דרכה לעבר השפה הימנית של נהר הסנה. מקרה
זה שמש לו טובה, כיון שנתנה לו יכלת לעבר על
פני הגשר כשהוא מהלך בצלה של העגלה.
משהגיע לעבר השני של הגשר ראה
לפניו, לצד ימין במקצת, קבוצה של חדרי דירה,
שכדי להגיע אליה היה צריך לעבר על פני שטח
רחב ידים המואר באור בהיר. בלי כל פקפוק החליט
לכונן שמה את צעדיו. לא היה אצלו כל ספק כי
רודפיו נתעו מני ארח, וכי כל סכנה לא היתה צפויה
לו עכשו. אמנם אפשר היה להניח, כי הללו
מוסיפים עוד לחפש אחריו; אבל הם לא אחזו את דרכם
בעקבותיו.

מן הצד השני נמשך בין שתי חומות
רחוב צר ואפל. דגמה של רחוב הנאה לו ביותר; הוא
עמד להפליג לאותו רחוב ונפנה מקדם עוד פעם
לאחוריו.

ממקום עמדו היה יכל לראות את הגשר מן
הקצה ועד הקצה. וכשהביט הבחין בקצה השני
של הגשר את ארבעת האנשים הרודפים אחריו.
הללו מצאו בכל זאת את עקבותיו!
נשארה לו עוד תקוה אחת. אפשר
שרודפיו לא יעברו כלל את הגשר, יכל להיות כי הם
לא הבחינו בו בלכתו על פני המגרש המואר והוא
נושא את קוזט בזרועותיו.
הוא שם אפוא את מבטחו בדבר הזה, אמץ את לבו ופנה ללכת לרחוב האפל.





ג



לאחר שי’ן ולי’ן עבר מרחק של שלש
מאות צעד, בערך, הגיע לפרשת דרכים, במקום אשר
רחוב שמן-ור-סן-אנטואן נפלג לשנים והולך
ונמשך מצד שמאל בשם רחוב פיקפו ומצד ימין
בשם רחוב פולונסו.
הוא הפליג בלי פקפוק לתוך הרחוב אשר
מימין, משום שהדרך הזאת מוליכה אל שטח ריק
מבנינים.

הם לא עשו את דרכם במהירות יתרה.
קוזט היתה שרויה בעיפות רבה ואביה האומן אותה
היה מכרח לשאת אותה בזרועותיו.
מזמן לזמן היה פונה להביט לאחור,
וסוף סוף נרגע במקצת לאחר שנפנה כמה פעמים
ולא ראה שום דבר חשוד. ופתאם הביט מאחריו וראה
כעין דבר מתנועע באפלה.

הוא נשא את רגליו מתוך הליכה דומה
לריצה, ובלבו עוד תקוה שימצא איזה רחוב מן הצד
ויצליח להתעות את רודפיו מדרכו.
משהגיע לקצה רחוב פולונסו נחסמה
בפניו הדרך הישרה על ידי חומת בנין, אלא
שלרחב הדרך נמשך רחוב לימין ולשמאל.
הוא נסתכל לצד ימין. חלק זה של הרחוב,
שהיה כלו תפוס על ידי צריפים וגרנות, לא היה
אלא מבוא סתום היוצא מרחוב קול-דה-שק –ג’נרו.
נראתה ברורה למדי החומה הלבנה ורבת המדה
שחסמה את המבוא בקצהו.

עכשו נפנה והביט לצד שמאל. אותו רחוב,
הסמטה, הנקראת דרוא-מור, היה לו מוצא בקצהו
ונסתים ברחוב פיקפו, שנזכר כבר מקדם; קצהו
השמאלי של רחוב זה שב והגיע
לשמן-ור-סן-אנטואן, בעוד אשר הדרך מימין
הוליכה אל השוק הנקרא בשם לנואר. כאן ראה לפניו
הנרדף דרך הצלה.

אבל בו ברגע שהוא נפנה ללכת
נתגלתה פתאם לעיניו, ממרחק של מאתים צעד,
בערך, דמות נאלמה שדמתה לפסל שחור והיתה
נצבת לבלי ניד בקרן הזוית שבין הסמטה
דרוא-מור ובין רחוב פיקפו.

הוא נרתע לאחור. הדרך סגרה עליו אפוא מכל העברים.
י’ן ולי’ן נצוד כדג במכמרת! הוא הביט אל השמים ובעיניו יאוש הגמור.




ד






מצד ימין של הסמטה דרוא-מור נמשכה
שורה של בתים עלובים עד לתחלת רחוב פיקפו; מצד
שמאל עמד בנין גדול, בנוי בסגנון קשה ומחלק
לכמה חלקים. חלקי הבנין היו שונים בגבהם;
הנמוך ביותר, זה הפונה לרחוב פולונסו, היה גבה
רק כדי החומה המקפת אותו. חומה זו נסתימה
בקרן זוית מכנסת באותו מקום ששם נתקלים זה
בזו רחוב פולונסו והסמטה דרוא-מור. את קרן
הזוית המכנסת הזאת אי אפשר היה אפוא לראות
משני הרחובות הנזכרים למעלה.
בפנה זו נראה דבר דומה לדלת כבירה,
מין לוח מצרף מקרשים מאנכים ועומד בחבורו על
ידי בדי ברזל שטוחים שהיו נתונים לרחבו. על יד
הלוח נמצא שער בעל גדל רגיל.

מעל לחומה, אצל הפנה ממש, היו
בולטים ועולים ענפיו של עץ תרזה, וחלק החומה
הפונה אל רחוב פולונסו היה מכסה צמחי קסוס.
ברגע זה של סכנה גדולה נמשך לבו
של י’ן ולי’ן אחרי הבנין רב-המדות שנראה לו
ריק מתושבים. הוא העיף בו מבט מהיר וגמר בלבו,
כי הצלתו תלויה בזה אם יעלה בידו לחדר לתוך
הבנין.

הוא הסתכל בבנין בעין בוחנת, אבל
לא מצא שום מקום שמשם תפתח לו עזרה. נתכנס
שוב לקרן הזוית של החומה והתבונן בשערים, אבל
מיד מצא, כי השער האחד חזק מהשבר, בעוד אשר
השני אינו משמש אלא כסות על פני בנין.





ה



אותו רגע קלטה אזנו של י’ן ולי’ן קול
המולה, שהגיע ממרחק לא רב. הוא הציץ בזהירות
מאצל הפנה וראה חבורה בת שבעה או שמונה חילים
שפנו להכנס לרחוב פולונסו. הוא ראה בעיניו את
פגיוני הרובים שהתנוצצו באור הבהיר של
הירח.

הפלגה, שבראשה ראה י’ן ולי’ן את
דמותו הגבוהה של י’בר, עשתה את דרכה בצעדים
לא מהירים. החילים ואתם שלשה שוטרים חפשו
מתוך הקפדה יתרה במבואות השערים. בכל הפנות
ובכל המקומות העלולים לשמש מחבואים, והיה קרוב
לשער כי הם יוציאו זמן של רבע שעה עד שיגיעו
למקום סתרו של י’ן ולי’ן. מחיצה של זמן כה קצר
עמדה בינו ובין התהום, אשר בפעם השלישית
פערה את פיה לבלע אותו. הפעם היה צפוי לא רק
למוראים של בניו, כי אם נטל עליו גם להפרד מאת
קוזט, ומבלעדיה נראה לו העולם כבור צלמות.

עוד נשאר לו רק פתח תקוה אחד להצלה:
לנסות את כחו הרב במלאכת הטפוס ולהגיע בדרך
זו מעבר לחומה. הדבר לא היה קשה ביותר, כיון
שהחומה לא גבהה למעלה משמונה-עשרה רגל,
בערך. הפנה, לצד הקצה הצר של הבנין הגדול,
נתמלאה, מן הקרקע ולמעלה בגבה של חמש
רגלים, בקיר מעבה בן שלש צלעות, – תקנה שכיחה
מאד בפריס, שמטרתה להגן על המקום שלא
יזדהם.

וצריך היה עוד למצא תחבולה כדי
להעביר את קוזט מעבר לחומה. ואולם ברגעים של
סכנה גדולה עד למאד יש שאדם מעלה על דעתו
כמה המצאות שיש בהן כדי הצלה, ואין הדבר
תלוי אלא בזה שהשרוי בסכנה יוציא אותן אל
הפעל באפן נכון. היה נחוץ לו חבל, כדי למשך
אליו את קוזט במעלה החומה. מאין יקח החבל
הזה?

אותו רגע נפל מבטו על הפנס שעמד
במבוא ג’נרו הסתום; הפנס לא היה דולק כלל, כיון
שהאיר הירח.

בימים ההם היו הפנסים תלוים בפריס
על פני חבלים עבים שהיו נטויים לרחב הרחוב, ואת
החבלים האלה אפשר היה לשלשל למטה על ידי זה
שהתירו את קצהם האחד מעל הסליל הנתון בארון
סגור.

י’ן ולי’ן הגיע בקפיצות ענקים אחדות
עד לארון שנמצא מתחת לפנס, שבר את הבריח
בסכין החזקה שבידו וכהרף עין חזר אל
קוזט.

עכשו התחילה הילדה להיות שרויה
בפחד, אבל היא לא נתנה את קולה בבכי, כדרך רב
הילדים, אלא משכה לו לי’ן ולי’ן בשרולו
ולחשה לו על אזנו:
"אבא, אני מפחדת. מי זה הולך לכאן?
כי על כן נתקרב יותר ויותר קול ההמלה, שהקימה פלגת משמר.

“הסי! אנשי תנרדיה הולכים ובאים לכאן!” החזיר האיש מתוך אימה.

קוזט מלאה פחדים.
"אל תוציאי הגה מפיך והניחי לי לעשות
את מלאכתי. אם תתני את קולך בצעקה או בבכי – אז
תשמע מרת תנרדיה ותשוב לקחת אותך אל
ביתה.

והנה הוא התחיל מתיר את המטפחת
הכרוכה מסביב לצוארו, ובעשותו כזאת לא נחפז
וגם לא אבד את זמנו לבטלה, אלא היה עושה את
שלו מתוך ישוב הדעת, – אף על פי שבכל רגע
ורגע היה עלול לפול בידי פלגת המשמר של י’בר.
את המטפחת הזאת כרך מתחת לבתי השחי של
הילדה, קשר אחר כך את המטפחת אל קצה החבל
האחד, שם את החבל מקצהו השני בין שניו, זרק את
נעליו ואת פזמקאותיו מעבר לחומה, ובעמדו על
הבליטה התחיל מטפס ועולה בחומה בכל כחו
ובבטחון גמור, כאלו התרומם משלב אחד של סלם
אל משנהו. לא עבר חצי הרגע וי’ן ולי’ן כפף את
ברכיו על גב החומה מלמעלה.

קוזט התבוננה אל מעשהו, ומרב
השתוממות לא הנידה אבר ולא הוציאה הגה מפיה.
גרם לכך זכרה של מרת תנרדיה.

לפתע פתאם קלטה אזנה קולו של י’ן ולי’ן, שקרא אליה בחשאי:
“התיצבי סמוך אל החומה!”
היא עשתה כמצוה.
“אל תדברי דבר ואל תפחדי!”
ותוך כדי זה עלתה הילדה ביעף כלפי
מעלה, ולא הספיקה להתעשת עד שנמצאה במרומה
של החומה.

עכשו העמיס י’ן ולי’ן את הילדה על
כתפיו, תפס את שתי ידיה בידו השמאלית,
נשתטח על גב החומה כשבטנו כלפי מטה והיה
הולך וזוחל עד שהגיע לקצה פנת החומה הפנימית.
כאן מצא מה ששער קדם בדעתו: בנין אחד שגגו
הלך וירד בשפוע עד שהגיע לארץ כמעט, וגג זה,
היורד מעבר החומה הפנימי, היה סמוך מאד לעץ
התרזה.

הוא לא הספיק לזוז מן החומה, עד שנשמע
קול המלה רבה המבשר כי פלגת המשמר הגיעה
אל המקום. י’בר הרעים את קול פקדותיו:
"עשו חפושים במבוא הסתום. ברחוב
פיקפו ובסמטה דרוא-מור עומדים אנשים למשמר.
ערבתי נתונה לכם כי הוא נמצא במבוא הסתום.
"כל החילים יצאו דחופים למבוא הסתום.



ואולם י’ן ולי’ן, הנושא על גבו את קוזט, גלש
תוך כדי זה בשפוע הגג והגיע לבסוף למקום
שמשם היה יכל להאחז לבטח בעץ התרזה, ובדרך
זו קפץ וירד לארץ. כל אותה שעה לא הרימה קוזט קול
שאון ולא ארעה לה כל תקלה, ואין לדעת אם כח
פחדה הגדול גרם לכך או שהיא כלכלה את
מעשיה בתבונה. רק על כפות ידיה נשארו סמנים
של צלקות.





ו



י’ן ולי’ן נמצא בתוך גן רחב ידים עד
מאד, שהיה שומם למדי ומשנה ביותר במראהו;
מין גן שרק בליל חרף היה כדאי לשים עליו עין,
שטח מרבע רחב ידים; בירכתי השטח הזה
השתרעה שדרה של צפצפות; בפנות צמחו אילנות
גבוהים למדי, המקום באמצע היה חשוף ושם אפשר
היה לראות עץ בודד אחד בעל קומה, כמה עצי פרי
עקמי גוף, ערוגות של ירקות, ערוגה אחת מגדלת
אבטיחים צהבים שכפות זכוכית התנוצצו מעליה
באור הירח, ועוד גם בור של שכפין שנראה
כעתיק ימים. פה ושם עמדו ספסלי אבן שעלתה
עליהם אשנת. לשדרות העצים, שנמשכו בקו ישר,
היתה מסביב מסגרת של שיחים, ואת הקרקע
בשדרות כסו פטריות ועשבים עד אפס מקום.
בקרוב מקום לא ראה י’ן ולי’ן אלא את
הבנין, שמעל גגו ירד הוא לארץ, חוץ מזה
התגוללה על הארץ חבילת זרדים ועמד סמוך לחומה
פסל חצוב מאבן, שצורת הפנים שלו היתה מקלקלת
במדה יתרה.

הבנין היה מין חרבה רבת חדרים, שאחד מהם היה משמש, כנראה, מקום של דיר.
החלק הראשי של הבנין, זה הפונה
לסמטה דרוא-מור, התעקם במקצת מדי הגיעו לפנת
רחוב פיקפו, ועל ידי כך נתהוה לצד החצר מין חזית
כפולה ששני חלקיה עומדים זה מול זה בזוית ישרה
ושמראיהם היה מבהיל עוד יותר מאשר מראה של
החזית הפונה אל הסמטה דרוא-מור. כל החלונות היו
מכסים בשבכות של ברזל, ואף באחד מהם לא הגיה
שביב אור. בקומות העליונות נראו דודים עשויים
למים, שכמותם מתקינים בבתי הסהר.
ראשית כל, מצא י’ן ולי’ן את נעליו ונעל
אותן לרגליו. אחר כך לקח את קוזט ונכנס אתה
לחדר הדיר. הבורח מרודפיו מחפש תמיד מחבואים
מאחרי מחבואים. ככה התכנסה גם קוזט ככל אשר
יכלה למקום סתר שבסתרים. משום שזכרה של מרת
תנרדיה לא נמחה עדין מלבה, הילדה שגופה
רעד בלי הפוגות, נלחצה אל י’ן ולי’ן. מן הרחוב
הגיע אליהם השאון שהקימה פלגת המשמר,
החילים הכו בקתי הרובים אל האבנים וי’בר היה
פולט מפיו קללות נמרצות ומלים שאי אפשר היה
להבין מרחוק את משמעותן.

כעבר רבע שעה התחיל קול השאון
שמבחוץ הולך ופוחת, בעוד אשר בבנין הגדול
ובגן היתה שוררת כמקדם דומיה מוזרה.
לפתע פתאם נשמע מתוך הבנין הגדול
קול זמרה, והקול היה נעים ולוקח לב בה במדה
שהשאון הבא מן החוץ נשמע באזני הנרדפים
כאים ונורא. זאת היתה מקהלת נשים שנתנה את
קולה בשיר המנון, והיה דומה כאלו כרובי שמים
מגרשים מפניהם את בני השטן.

קוזט וי’ן ולי’ן כרעו על ברכיהם.
הם לא הבינו לפשר החזיון הזה; הם לא
ידעו מאומה בדבר המקום אשר הם נמצאים שם, אבל
הגבר החוזר בתשובה והילדה החפה מפשע
הרגישו שניהם גם יחד, כי עליהם לכרע על
ברכיהם.

לבסוף נאלם קול הזמרה. יכל היות כי
הדבר נמשך זמן רב, אבל י’ן ולי’ן לא השגיח
בכך. השעות ממהרות לרוץ בשעה שלב אדם נתון
לתפלה.

ושוב השתררה דומיה עמקה. רק העלים על העצים וקני העשבים התנועעו חרש ברוח.











ז



התחילה מנשבת רוח שלפנות בקר
והיתה אפוא השעה הראשונה או השניה. קוזט
המסכנה נאלמה דם, וי’ן ולי’ן חשב אותה לישנה,
כיון שהיא נשנעה אליו בראשה. אבל כשגחן
ונסתכל בפניה ראה את עיניה והנה הן פקוחות
לרוחה. היגון הכבד אשר נשקף מעל פניה נגע עד
נפשו.

ונוסף על זה לא פסקה הילדה מלרעד בכל גופה.
“הגברה עליך העיפות?” שאל י’ן ולי’ן.
“הקר מציק לי מאד.”
הקרקע היה רטב, הדיר פרוץ לכל
הצדדים, הרוח הלכה הלך וקשה מרגע לרגע. אז הסיר
י’ן ולי’ן טוב הלב את מעילו מעליו ועטף את
קוזט.

“האינך מרגישה עכשו כל כך בקר?”
“ודאי שכך, אבא!”
“טוב אפוא. חכי פה קצת. ואני עוד מעט ואשוב.”
ותוך כדי זה יצא מן הדיר החוצה והתחיל
מהלך בחשאי לארך הבנין הראשי, כשהוא
מתכון למצא מקום מקלט טוב מן הראשון. בעברו ראה
כמה דלתות, אבל כלן היו סגורות וכל החלונות
שבקומה התחתונה היו מכסות בשבכות ברזל
חזקות.

לבסוף, כשהגיע לקרן הזוית הפנימית
של הבנין, הבחין בשורה של חלונות מקמרים
שהיו מוארים באור קלוש. הוא התרומם על בהנות
רגליו ולעיניו נתגלה אולם רחב ידים למדי,
שלוחות אבן גדולים שמשו לו רצפה ועמודים
רבים תמכו את תקרתו, ובתוך האולם לא ראה י’ן
ולי’ן אלא אור רפה וצללים ארכים. לא נשמעה אף
אושה קלה. ואולם לאחר שאמץ את עיניו התחיל
מבחין בגוף של בן-אדם מכסה בתכריך מתים. הגוף
היה סרוח על פני אבני הרצפה כשפניו כלפי
מטה, בידיו השלוחות תאר כעין דמות הצלב
ונראה חדל תנועה כפגר מת. בקרוב מקום התגולל
מין חפץ דומה בצורתו לנחש, וזה עורר את ההשערה,
כי לצוארה של הדמות הנוראה כרוך חבל. אימה
הטילה המחשבה בדבר המת המתגולל על הרצפה,
ואולם עוד יותר הבעית הרעיון, כי השוכב שם הוא
יצור אדם חי.

י’ן ולי’ן מצא עז בנפשו להדביק את
מצחו אל זגוגית החלון ולהיות אורב בעיניו עד
שיראה, אם אותו גוף יניד באחד מאבריו. ואולם
עברה שעה ארכה והדמות המוטלת על הארץ לא נעה
ולא זעה. ולפתע פתאם הכריעה אותו אימה גדולה, ואז
נשא את רגליו וחזר במרוצה אל הדיר.

הוא שב אל הבנין הרעוע מתוך קצר
נשימה ופיק ברכים, מעל גבו ירדו פלגי
זעה.

מה טיבו של המקום הזה? היאמן כי בלב
הכרך של פריס ימצא נוה-קברים? אין זה אלא בית
זר ומוזר, מקום אשר בראשונה הריעו לקראת י’ן
ולי’ן קולות של כרובי שמים ובאחרונה נגלה שם
לנגד עיניו השער האים אשר למות!





ח



בין כה וכה וקוזט תמכה את ראשה אל אחת האבנים ושקעה בתרדמה.
הוא צנח וישב על ידה, ולמראה הילדה
שכך לאט לאט הסער אשר ברוחו, עד שלבסוף עלה
בידי י’ן ולי’ן להשליט את עצמו שוב על
מחשבותיו.

הוא הכיר עכשו וידע את הדבר, שהיה
עתיד למלא מהיום והלאה את כל חייו: כל עוד
שהילדה תחיה אתו, כל עוד שהיא תהא מצויה
בקרבתו – לא יהא הוא חסר אלא מה שהיא חסרה, ושום
דבר לא יטיל עליו פחד חוץ מזה העלול לשמש סכנה
לילדה. גם עכשו, לאחר שפשט את מעילו ונתנו
לקוזט כדי להגן עליה מפני הקר, לא הרגיש כלל
כי אחזה אותו צנה.
ובעוד הוא הולך ומחטט ברוחו היתה
אזנו קולטת מזמן לזמן קול שאון מוזר, כעין צלצול
ברור וחרישי גם יחד, דומה לקול המצלות הנשמע
בשעה שהפרות רועות באפר.

י’ן ולי’ן נתן סוף סוף את דעתו על
השאון הזה, וכשהפנה את ראשו הבחין בבן אדם
שנמצא בגן.

על פני הערוגה של האבטיחים הצהבים,
בינות לפעמוני הזכוכית, התהלך לאטו בן-אדם
הדומה במראהו לפסח, היה מזדקר וגוחן חליפות
לארץ. עמד פעם בפעם מלכת וכל תנועותיו היו
קצובות, כתנועותיו של אדם ההולך ומושך אחריו
דבר-מה או הולך ופורש דבר-מה על הארץ.

אימה נפלה על י’ן ולי’ן. מקדם רחפו
עצמותיו לרגלי הדומיה הרבה אשר בגן; עכשו
אחזה אותו חלחלה מדי ראותו כי הופיעה במקום
הזה נפש חיה.

קדם היה הולך והוגה פחדים בגלל
מוראים שלא היו קימים אלא בדמיון, עכשו הבעית
אותו הרעיון בדבר המציאות. הלא אפשר שהבלשים
לא נסתלקו עדין מכאן; בכל אפן מסתבר הדבר,
כי י’בר שם מאנשיו משמר בסביבות המקום ואם
יבחין בו עכשו אותו האיש שבגן, הרי יחשבנו
בודאי לגנב ויסגיר אותו לידי הבלשים.
מכאן ואילך נתן את דעתו על כל מה
שנעשה בחוץ. מוזר היה הדבר, כי קול המצלה הלך
ונשמע לפי תנועותיו של ההלך אשר בגן. מדי
התקרב האיש הלך קול השאון הלך וגבר; בשובו על
עקבותיו הלך ופחת גם הקול; כשעשה תנועה חזקה
בגופו היה עולה מיד קול צלצול רם, וכשעמד האיש
מלכת היה קול הצלצול פוסק לגמרי. בודאי
שהמצלה היתה מחברת לגופו של אותו בן-אדם,
כשם שנעשה אצל איל הולך בראש העדר או אצל
פרה. מה פרוש כל הדבר הזה?

ובעודנו נותן את דעתו על החידה הזאת,
נגע בלי משים בידיה של קוזט. הן היו קרות
כקרח.



“אל אלהים!” אמר י’ן ולי’ן מתוך פחד והוא קרא בקול חרישי:
“קוזט!”
היא לא פקחה את עיניה. הוא נענע את גופה ביד חזקה.
“האם יצאה נשמתה?” עבר הרהור בקרבו, וכל גופו רעד תוך כדי זה מתוך אימה.
קוזט שכבה חדלת תנועה על הארץ ופניה
היו חורים. איך ינסה לחמם את בשרה? במה יוכל
להשיב אותה לחיים? השאלות האלה דחו עכשו
מפניהן את כל הענינים האחרים. היה הכרח להעלות
את קוזט על יצוע חם ולא להשהות את הדבר יותר מרבע
שעה.

ואחוז מחשבות כאלה פרץ י’ן ולי’ן
ממחבואו, כשדעתו מבהלת עליו מתוך אימה
גדולה.





ט



הוא הגיע בקפיצות אחדות אל
נושא-המצלה, זה שעמד אותו רגע כפוף ולא הבחין
בגשת אליו י’ן ולי’ן.
“מאה פרנק” נתן י’ן ולי’ן את קולו
בצעקה, והושיט למול האיש את צרור הכסף שהיה
שמור אתו בצלחת בגדו.

האיש מהר ונזדקר ותלה את עיניו בי’ן ולי’ן.
“הוא יקבל מידי מאה פרנק אם יתן לי מקום מקלט ללון שם הלילה הזה!”

עודנו מדבר רתת וכלו אומר פחד – ופתאם האיר אור הירח את פניו.
“חזיז ורעם! אבא מדלן!” קרא איש שיחתו של י’ן ולי’ן.
י’ן ולי’ן היה מוכן לקראת כל דבר
שבעולם, ואולם לא העלה על דעתו שיזדמן לו
לשמע את השם הזה דוקא מפי האיש הבלתי נודע
ובמקום הזר הזה.

האיש אשר הכיר אותו היה ישיש הולך
שחוח משיבה, ורגלו השמאלית היתה עטופה במקום
הברך ברצועה של עור שנתלה עליה פעמון. פניו
היו שרוים בצל וי’ן ולי’ן לא יכל להכיר
אותם.

הזקן הסיר את כובעו ואמר מתוך חרדת גיל:
“האח, רבונו של עולם! באיזה אפן
נזדמן הוא לכאן,אבא מדלן? בשם אלהים! איך נכנס
הנה? דומה שירד משמים! בנוגע אליו, אלו
הגיע לכאן באמת מן השמים, לא היה הדבר אצלי
כלל בבחינת תמיהה. אבל מה זר ומוזר מראהו! בלי
מטפחת הצואר, ללא כובע וללא מעיל! באמונה, אדם
שאינו מכיר את כבודו עלול להתירא מפניו. בלי
מעיל! אלי שבשמים, חוס ורחם! אין זאת כי אם
קדושי עליון שבגן העדן נתבלבלה עליהם דעתם
והם לא התערבו בדבר!”

שפעת דברים זו העידה למדי על עצמה
שהיא נאמרה מתוך תמימות ומזג טוב, וי’ן ולי’ן
הסיר מעליו כל פחד.

והוא שאל:
"מי הוא אדוני ומה טיבו של המקום הזה? "
“אכן הדבר הוא כבר למעלה מכל בחינה!
הריני אותו האיש שהשיג כאן משרה על ידי העזרה
מצד כבודו, והבית הזה הוא המקום ששם אני
משמש במשרתי. וכי אין כבודו יודע אותי?”
“לא! וכיצד כבודו מכיר אותי?”

“אדוני הציל את חיי ממות!”
ברגע זה נסבו פניו מצדם האחד כנגד הירח, וי’ן ולי’ן הכיר את הזקן פושלבן.
“האמנם זה אתה? אכן עכשו הכרתיך!”
“אשר נפל בחלקי, פשוטו כמשמעו!” רטן הזקן לנפשו."
“אבל מה אתה עושה כאן עכשו?”
“פשוט, אני הולך ומכסה את האבטיחים הצהבים שלי!”
ואמנם הגנן הזקן החזיק בידו כסוי
של קש, ובדעתו היה לכסות בזה על פעמון
הזכוכית ועל האבטיח הצהב אשר מתחת.
“אמר אמרתי לנפשי: הרי השמים הם
בהירים ובודאי שהקר ילך ויגדל. ונאה יהיה
הדבר אם אכניס את האבטיחים שלי לתוך
מעיליהם.”

“ואף גם כבודו,” נתן הזקן את קולו
בצחוק הנאה, “היה מחיב ללבש מעיל! אלא שחידה לי
הדבר – איך עלה בידו להכנס לכאן.”
כיון שהאיש הכיר אותו, ולו רק לפי
השם מדלן, חשב י’ן ולי’ן לנכון להתנהג אגב
זהירות.

במקום לענות התחיל מגבב שאלות על גב שאלות. האנשים החליפו ביניהם את תפקידיהם.
הזר, הנכנס שלא ברשות, תבע דין וחשבון מאת האחר.
“מה פשר הפעמון הזה שעל גב ברכך?”
“אמנם כן, זה משמש להבריח מפני את הבריות.”
“מה פרושו של דבר?!”
“אדוני, בבית הזה יושבות רק נשים
בלבד, וביניהן הרבה נערות צעירות לימים. לאלה,
כפי שאומרים, אני עלול לשמש מעין סכנה. ולשם
זה בא הפעמון. דבר בואי מתגלה תמיד, ואפשר
לברח מפני בעוד מועד.”

“מה טיבו של הבית הזה?”
“כך, סבורני שהדבר ידוע לאדוני. הלא
נשלחתי הנה לפי המלצה מצד כבודו; זהו המנזר
פטי-פיקפו.”

הדבר עלה עכשו בזכרונו של י’ן
ולי’ן. המקרה, כלומר ההשגחה העליונה, גרם
לידי כך שהוא יתגלגל אל אותו מנזר דוקא
שברכע סן-אנטואן, הוא המקום ששם נתמנה הזקן
פושלבן לפני שנתים למשרת גנן, לאחר שארע לו
אסון לאותו זקן והוא נפל מתחת לעגלה ונזק בעצם
הברך. “אני נמצא אפוא במנזר פטי-פיקפו,” אמר
י’ן ולי’ן מתוך הרהורים וכמדבר אל נפשו.
“ואולם, לכל הרוחות, באיזה אפן עלה
בידו סוף סוף להגיע לכאן, אבא מדלן? כבודו הנהו
אמנם כאחד הקדושים, אך גם הוא הלא אינו אלא
גבר, ועם הגברים הוא כאן בבחינת בל יראה ובל
ימצא.”

“הנה אתה יושב כאן.”
“רק אנכי לבדי.”

“אני מכרח להשאר כאן, יהיה מה שיהיה.”
“רבונו של עולם!”



י’ן ולי’ן התקרב אל הזקן ואמר אליו בקול מביע כבד ראש גמור:



“אבא פושלבן, לפנים הצלתי את חייך ממות.”
“עוד קדם לכן העליתי את הדבר הזה על זכרוני,” ענה פושלבן.
“טוב מאד. עכשו הגיע התור גם לך להשיב לי כגמולי.”
אחוז רעדה נצמד פושלבן אל שתי ידיו
של י’ן ולי’ן, וכמה רגעים עברו עליו על פושלבן עד
שעלה בידו להוציא דבור מן הפה.
“הו, כמה אודה לאלהים אם יביאני לידי
כך שאוכל להשיב לאדוני כגמולו אשר גמל עלי.
אדוני ראש העיר, הנני עבדו הנאמן, זקן עלוב
שכמותי.”

עיניו התנוצצו מגיל וכל דמותו של הזקן נראתה כקורנת מזיו.
“מה עלי לעשות לשם כך?”
“הנה אבאר לך את הדבר כהלכה. הלא יש לך חדר ברשותך?”
"שם, מעבר לבנין המנזר העתיק, שיצא
מכלל שמוש עומד הצריף שאני גר בו. – צריף ישן
המסתופף בקרן זוית במקום שאין רגל אדם מצויה.
הדירה היא בת שלשה חדרים.
הצריף נמצא בפעל ממש במסתרים,
וי’ן ולי’ן לא הבחין בו כלל. “טוב אפוא,ועכשו
הנני פונה אליך בבקשה כפולה: אל תספר כלום
לשום איש ממה שידוע לך בנוגע אלי, ואל
תשתדל גם אתה להכיר בענין זה יותר ממה
שידוע לך עכשו.”

“כפי שטוב לפניו, אדוני. בטוח אני בו
שכל מעשיו הם רצויים, וכבודו ידוע לי מכבר
כאיש נעים ובעל מזג טוב. וחוץ מזה, הן קבלתי את
המשרה הזאת על ידי המלצה מצד כבודו. הנני מוכן
אפוא לקים את מצות פיו.”

“ובכן נגמר הדבר. עכשו בוא אתי ונלכה. אנחנו צריכים לקחת את הילדה.”
“את הילדה? מה הפרוש?”
אבל הוא לא הוסיף לחקר בדבר והלך אחרי י’ן ולי’ן כלכת כלב נאמן אחרי אדוניו.
כעבר חצי שעה היתה קוזט ישנה כבר את
שנתה במטתו של הגנן הזקן, לאחר ששהתה
ליד האש הגדולה הבוערת על האח וספגה לתוך
גופה חם-חיים חדש. י’ן ולי’ן נתעטף שוב
במטפחת הצואר שלו ולבש שוב את מעילו; נמצא
גם הכובע שהשלך מעבר לחומה. פושלבן הסיר מעל
רגלו את רצועת הברך נושאת הפעמון, ועכשו היו
שני האנשים מסבים ליד האח אל השלחן אשר
פושלבן ערך עליו את ארחת הבקר – חתיכת גבינה,
לחם שחור ובקבוק יין.

“ובכן אבא מדלן,” פתח ואמר הגנן
הזקן, כשהוא מניח את ידו דרך חבה על ברכו של
האורח, “מתחלה הוא לא הכיר אותי כלל. הוא נוהג
לפדות בן-אדם ממות ולהשכיח אותו אחר כך
לגמרי מן הלב. אין זו מדה יפה, אדוני. אדם
שכמותי שומר כבודו בזכרון! אין אדוני אלא
כפוי טובה!”





י



המארעות האלה, שלעינינו נתגלה רק
הצד האחד שלהם, נתרחשו ובאו באפן פשוט עד
מאד.

לאחר שי’ן ולי’ן ברח מבית הסהר אשר
במונטרי-על-שפת-הים, נתנה הבלשת את דעתה על
כך שהבורח עלול לבקש לו מפלט בכרך של פריס.
י’בר נקרא לבוא לפריס כדי לחפש את עקבותיו של
מי שהיה ראש-עיר במונטרי, על-שפת-הים, והוא
שגרם בהרבה לזה שהבלשת הצליחה לבסוף לאסר
שוב את י’ן ולי’ן. בהזדמנות זו גלה י’בר חריצות
ותבונה במדה מרבה כל כך, שמזכירה של
המשטרה המכנה בשם שבויה, מצא לנחוץ למנות
אותו לאחת המשרות שבמשטרה הפריסאית. וגם
במשרתו החדשה ידע י’בר להיות איש מועיל בפנים
שונים ובדרך של כבוד – אם שרות מסוג זה ראויה
בכלל שיצרפו אליה את המשג כבוד.

הוא לא זכר עוד את י’ן ולי’ן, עד
שנזדמן לידו גליון של עתון באחד הימים של
חדש דצמבר שנת 1823. הוא קרא מאמר אחד ונתעורר
על השם י’ן ולי’ן. זאת היתה הרשימה בדבר מותו של
י’ן ולי’ן, וי’בר האמין כי כל זה אמת, כיון
שהדברים היו מספרים בדרך של ודאות גמורה.
ורק מחשבה אחת עברה במחו: גם זו לטובה! הלז לא
יוסיף עוד לברח מבית האסורים!

כעבר זמן קצר שלחה המשטרה הכללית
של פלך סן-א-אואז למשטרה של פריס הודעה בדבר
גנבת נפש שארעה בקהלת מונטפרמי. לאמר: איש
בלתי-נודע גנב ילדה בת שבע או שמונה, בערך,
מאת בעל אכסניה אחד שקבל את הילדה מידי
אמה. הקטנה נקראת בשם קוזט, והיא נולדה מחוץ
לנשואין לאשה אחת ששמה היה פנטין ושמתה
בבית חולים, – לא ידוע באיזה מקום ולא ידוע באיזה
זמן. הודעה זו הגיעה גם לידיו של י’בר ועוררה
אצלו כמה וכמה הרהורים.

השם פנטין היה ידוע לו היטב. הוא נתן
את דעתו על זה שי’ן ולי’ן נתפס על ידי הבלשת
בו ברגע דוקא שהוא התכונן לצאת למונטפרמי
בעגלת הדיליג’נס.

קדם לא היה מחור הדבר – על שום מה רצה
י’ן ולי’ן לנסע למונטפרמי. עכשו תפס י’בר את
הענין. י’ן ולי’ן רצה לקבל לידיו את הילדה של
פנטין. והנה ארע מעשה והילדה נגנבה. האין בזה
ידו של י’ן ולי’ן? ואולם הלז הלא נחשב בין
המתים. – אף על פי כן קם י’בר ונסע
למונטפרמי.

הוא חשב למצא במקום הזה פתרונים לחידה, ויהי להפך:
כאן שתו על הענין מחשכים לאין מוצא.
בימים הראשונים היו האיש והאשה
תנרדיה מרבים להג, כדי להפיג את כעסם, ועל ידי
כך פרסמו ברבים מקצת מן האמת ונתנו מקום
להמון ספורי בדים, שאחד מהם, הוא הספור בדבר
גנבת הנפש, נתפרסם יותר מכלם ונעשה יסוד גם
להודעתה של המשטרה. אבל לא עברו ימים מועטים
ומר תנרדיה הבין בערמתו, כי אין אדם גורם טובה
לעצמו בזה שהוא מעורר את סקרנותו של הקטגור.
היה ברור, כי קבלנות בדבר קוזט שנגנבה יעוררו,
ראשית כל, את הוד מעלתו המשפט לשים עין בוחנת
בו בעצמו, במר תנרדיה, ובמעשיו הנכרים היטב
מבחינה ראשונה. איך יתרץ, למשל, את הדבר כי הוא
נאות לקבל את האלף וחמש מאות פרנק? הוא אחז אפוא
בנסחא חדשה לשם ענין " הילדה שנגנבה “. לא
חסרה, כמובן, תאניה, על הילדה החביבה
ש”נלקחה" ממנו בלא-עת. הוא רצה בכל מאדו,
כביכל, להחזיק אותה עוד בביתו כשנתים או
כשלש שנים; אבל היה מכרח לותר, לאחר שבא אביה
זקנה והוציא את הפעוטה מידו. גם לי’בר ספר הדבר
לפי הגרסה האחרונה הזאת.

ואולם י’בר נסה בכל זאת שאלות אחדות
לשם ברור הענין: מה שמו של האב הזקן, מה
מעשהו, וכיוצא בזה. מר תנרדיה התחפש כאיש
משיח לפי תמו ונתן את תשובותיו: “בעל אחזה
עשיר. ראיתי בעיני את תעודת הדרך שלו. שמו
היה ג’ילום למבר, אם לא יטעני זכרוני.”
למבר הוא שם רגיל שברגילים המצוי
אצל קרתנים ואין בו כדי לעורר חשד, משום כך
חזר י’בר לפריס כשרוחו שקטה עליו לגמרי.
י’ן ולי’ן מנוחתו בקבר, הרהר י’בר בדעתו, ואנכי שמתי את עצמי שוטה.
והיה נוטה להסיח שוב את הענין מלבו,
אלא שבמשך חדש מרץ שנת 1824 התחילו מגיעים
לאזניו דברי שמועות בנוגע לאיש אחד זר ומוזר
המתגורר בסביבות סן-מדר ומכנה בפי כל בשם
“הקבצן המחלק צדקה”. אותו בן-אדם היה, לפי
המספר, בעל-הון החי על רוחיו, ושמו לא נודע
לנכון. האיש חי בפרישות ובחברתו נמצאת רק ילדה
קטנה אחת, שאין להוציא מפיה אלא דבר אחד – כי
היא באה ממונטפרמי. מונטפרמי! שם המקום הזה
הביא על י’בר תמהון ומבוכה. קבצן זקן אחד, שמש
בבית תפלה לשעבר ועכשו נושא משרה במשטרה,
ספר לי’בר כמה דברים נוספים. אותו האיש לובש
מעיל בלה בעל צבע כתם, ובין תפרי המעיל חבויים
לו, כביכל, שטרות כסף בסכום של כמה מליונים.
הספור המפלא עורר את סקרנותו של י’בר, ופעם אחת
התחפש וישב במקומו של הקבצן, כדי שיוכל
להתבונן מקרוב בבעל ההון הפלאי.

“בעל-הדבר החשוד” הופיע אמנם במקום
והושיט מתנת-יד לי’בר המתחפש כקבצן. הלז
השתומם למראה עיניו באותה מדה עצמה שי’ן
ולי’ן פחד את פחדו. נדמה היה לו לי’בר כי הכיר
את פניו של י’ן ולי’ן.

אף על פי כן נשאר מקום לשער, כי
החשכה גרמה כאן לתרמית עינים. דבר מותו של י’ן
ולי’ן הלא נקבע כדת וכדין, אצל י’בר היה הדבר
בבחינת מוטל בספק, ואיש-אמונים זה, בשעה שלא
היה סמוך ובטוח במדה גמורה, לא היתה דרכו
לתקע את כפו בערפו של מי-שהוא.
הוא הלך אפוא בעקבות האיש הזר עד
לביתו של מר קרבו, וחקר ודרש אצל האשה
הממלאה מקומה של בעלת הבית. הזקנה אמרה כי
הדברים בנוגע למעיל הם נכונים, וספרה לי’בר מה
שהעלתה במשך הזמן בנוגע לי’ן ולי’ן. בעיניה
עצמה ראתה את השטר בן אלף פרנק, בידיה עצמה
מששה את המעיל! משום כך שכר י’בר לעצמו חדר,
כדי שיוכל לשים עין על י’ן ולי’ן, אבל סוף דבר
היה שלא העלה בידו כלום.

למחרת היום נזדמן לה לזקנה לשמע
את צלצולה של מטבע הכסף, זו שנשמטה מידי י’ן
ולי’ן ונפלה לארץ, ומיד הלכה הזקנה וספרה את
הדבר לי’בר, כיון שהיתה בטוחה כי דירה
מתכונן לעזב את הבית. י’בר לקח מיד שני אנשים,
התחבא יחד אתם תחת העצים שבשדרה והיה אורב
לי’ן ולי’ן.

ואולם הוא לא הודיע בפרוש במשטרה את
שם האיש העומד להיות נתפס על ידו. ושלשה טעמים
היו לו בהעלמה זו. ראשית כל, על ידי פרסום היה
י’ן ולי’ן עלול לעמד על הסכנה הצפויה לו עכשו;
ושנית, תפיסת אדם שהזקין בעבודת פרך
ושנחשב בין המתים, נחשבה לדבר שראוי
להתכבד בו, ואין כל ספק, כי הבלשים המנסים
של פריס לא היו מותרים על כגון זה לטובת בלש
שבא מקרוב.

אם נצרף לאלה את פקפוקי י’בר בנוגע
לזהותו של י’ן ולי’ן, אז נבין לנכון, מדוע היה
י’בר כשוהה ולא אסר תכף ומיד את
בעל-הדבר.



ואף גם זאת: י’ן ולי’ן, שהיה דואג וחרד
לשלום הילדה ושתפס פתאם החלטה ועקר את
דירתו, התנהג לכאורה כישיש גמור, ודבר מעין זה
היה עלול להביא לידי טעות אפילו את הבלשת ואת
י’בר בראשה – וכך היה באמת.
ועוד נמוק אחד: הלא יכל להיות כי אותו
בן-אדם, שהבלשת רדפה אחריו, לא היה כלל י’ן
ולי’ן אלא עברין מסכן אחר השיך לחבר שודדים.
במקרה זה היה אסור להשתמש בכח הבלשת לפני
הזמן הנכון.

י’בר לא יצא אפוא מכלל מבוכה, עד שארע
דבר ברחוב פונטואז וי’ן ולי’ן הפנה כנגדו את
פניו. אותה שעה היה אור נופל מבית מרזח אחד
ופניו של י’ן ולי’ן הבהיקו במדה כזו, שי’בר
הרחיק מדעתו כל פקפוק. אולם כיון שלא עזרו על
ידו אלא שני אנשים, לכן ראה הכרח לעצמו לצרף אל
מחנהו בלשים אחדים מתחנת המשטרה שברחוב
פונטואז.

י’בר גרם לעצמו בטול זמן גם כאן וגם
על מגרש רולן, במקום שהוא ואנשיו נועצו ביניהם
יחד, ועל ידי כך נתעה כמעט מן הדרך הנכונה.
אבל י’בר תפס עד-מהרה את ההשערה הנכונה, לאמר:
כי י’ן ולי’ן ישים את הנהר רוח בינו ובין הרודפים
אחריו. חוץ מזה שחק לו המזל ועל דרכו נזדמנה
לו פלגה של חילים.

עכשו, כשידו היתה על העליונה
מכמה בחינות, נטל בתורת גמול לגימה של טבק
ונתן לתוך נחירי אפו, וכמו כן ראה לעצמו מראש
חדות-תפת בזה שיתן לאיש-צידו לשחק
לפניו.

קל לשער מה גדל זעמו בשעה שהגיע למקום המלכדת ומצא את זו ריקה מכל ציד!
על כל פנים, הוא לא אמר נואש גם לאחר
שראה את עצמו נתעה בשוא. י’ן ולי’ן לא היה יכל
להרחיק לכת. י’בר עשה חפושים בכל הסביבה
והעמיד משמרות במקומות הראוים לכך. נקדת
אחיזה חשובה שמש לו חבל הפנס שנמצא גזור.
אלא שדבר זה עצמו גרם לו גם תעתועים, כיון
שהטה את כל עיונו לצד המבוא הסתום. כאן נמשכו
חומות לא גבוהות ביותר, מאחורי חומות אלה
השתטחו גנות רחבות ידים והלאה השתרעו שדות
בור. אפשר היה לשער אפוא כי י’ן ולי’ן אחז
בדרך הזאת. אמנם כן, י’ן ולי’ן היה נופל בודאי
בפח, אלו נמשך אחרי הרעיון הזה. משום שי’בר
עשה חפושים בכל הגנים והשדות האלה מתוך
הקפדה של אדם המבקש למצא סכה.

לפנות בקר העמיד י’בר משמר בן שני
בלשים חרוצים, והוא עצמו נסתלק ושב אל תחנת
המשטרה, ואותה שעה היתה הבושה אוכלת אותו על
דבר אשר התעלל בו אחד גנב ורמאי.








ספר חמישי בית הקברות קולט כל דבר





א



קוזט ישנה במטה וי’ן ולי’ן ופושלבן
כלו לאכל את ארחתם, ואז השתטחו שני האנשים
על גב ערמה של קש, לאחר שלא היתה עוד בבית שום
מטה. ואולם ברגע של עצימת עינים חזר י’ן ולי’ן
ואמר: “אני מכרח להשאר כאן, יהיה מה
שיהיה!”

כל הלילה הטרידו המלים האלה את
פושלבן בן החיל, ואף י’ן ולי’ן לא נתן שנה לעיניו
עד שהאיר הבקר.

הדבר היה מחזק אצלו כודאות, כי הוא
וקוזט ימיטו על עצמם כליון במקרה שישובו
העירה – לאחר שי’בר התחיל רודף אחריו. בית המנזר
היה אמנם מקום מסכן מכמה בחינות, אבל מקום יותר
טוב לבטחון לא היה במציאות; מסכן כיצד? מפני
ששום יצור ממין הגברים לא היה רשאי להציג את
כף רגלו בתחום המנזר, ואם הוא, י’ן ולי’ן, יתפס
כאן – הרי יוליכו אותו בדרך ישרה אל בית האסורים;
אף על פי כן אין לך מקום ששם יהיה הבורח בטוח
מפחד כמו בבית המנזר, כיון שלא יעלה על דעת
איש לחפש אותו במקום הזה.

גם על פושלבן שתו בלילה ההוא
הרהורים רבים ושונים. קדם כל נעשה לו מחור
הדבר, כי הענין כשהוא לעצמו אינו מחור כל
עקר. כיצד עלה בידי האדון מדלן לעבר את החומה
הגבוהה? לא היתה כל אפשרות לטפס ולעבר בחומה
הזאת, על אחת כמה וכמה למטפס המצוה להחזיק
ילדה בין זרועותיו. ואם כך, מהיכן נתגלגל
שניהם לכאן? מאותו יום שהוא נכנס לשרת בבית
המנזר לא קבל פושלבן שום ידיעות
ממונטרי-על-שפת-הים. אבא מדלן אף הוא לא נטה,
כנראה, בכל מאדו לתת מענה לי ששואל שאלות,
ולא נכון היה בכלל להציק לאיש צדיק בחקירה
ודרישה. אלא שלפי כמה רמזים, שנשקפו לו
מתוך דבריו של י’ן ולי’ן, הוציא הגנן מסקנות,
כי לרגלי הקפאון שבא במקח וממכר הגיע
אבא מדלן לידי פשיטת הרגל ונמצא עכשו בורח
מפני בעלי חובות; או, נסחה שניה, כי י’ן ולי’ן
לקח חלק בקשר חשאי של מורדים במלכות ונמלט
עכשו על נפשו. והנה מסקנה אחרונה זו לא עוררה
כלל את חמתו של מידענו פושלבן. כיון שהוא
עצמו היה נוטה אחרי כת הבונפרטים.

בכל אפן, כיון שאבא מדלן בחר לו את
בית המנזר למקום מקלט, הרי הדבר מובן מעצמו, כי
הוא ירצה להשאר כאן גם להבא. סתום לגמרי הוא
ענין הילדה הנגררת אחרי אבא מדלן. אבל מה
תועלת להלאות חנם את המח. לאחר כל ההרהורים
נשאר עומד בתקפו רק דבר אחד, והוא: כי הוא, פושלבן, נצל ממות על ידי אבא
מדלן. העבדה הזאת היא המכריעה. פושלבן סח
לעצמו: “עכשו בא הזמן ועלי לפרע את חובי, כאן
יש מקום, כי האדון אבא מדלן בשעתו לא היה
פוסח הרבה זמן כל כך על שתי השעפים, אלא
תחב את עצמו בלי שהות אל מתחת לעגלה והציל את
חיי ממות.”

אבל נניח שהוא עשה מעשה גנבה – האם
גם במקרה כזה הייתי חיב לתת לו מקום מקלט? אמנם
כן, למרות הכל. ואלו הנחנו שהוא רצח נפש אדם?
כן, אפילו במקרה כזה. על אחת כמה וכמה כשהוא
צדיק גמור.

אבל איך לקים דבר שאיננו בבחינת
האפשרות? להניח את הבורח לימים רבים בבית
המנזר – הוה אומר, להעלות על הדעת רעיון היוצא
מגדר השכל הישר. ואף על פי כן נטל אותו זקן
מסכן על עצמו למרד בחקה של בית המנזר, ולא
נעזר לעבודה זו אלא ברצונו הטוב ובכח המזמה
של בן אכרים. אבא פושלבן אחז כל ימיו במדה של
אהבת עצמו, ולא זז מזו גם לאחר שהגיע לשנות
שיבה, אבל הפעם יפה היה בעיניו לראות את עצמו
כאדם הגומל טובה תחת טובה; הוא השתער עכשו
לקראת המעשה הטוב שנזדמן לידו, והיה דומה
בזה לאיש מתעטף בצמא השולח את ידו אל כוס יין
משבח וחדש לגמרי בטעמו. הסביבה הרוחנית,
שהוא נמצא בקרבה זה שנים רבות, גרמה לשנוי
ערכין בקרב נשמתו.

ואחרון אחרון – פושלבן שמר בנפשו
סגלה אחת יקרה, זו שלא נעקרה גם על ידי סערות
החיים האימות ביותר: הוא היה אדם ההולך אחרי
רגש הלב הראשון, ואנשים מסוג זה אינם נעשים
לעולם רעים. הלקויים שהיו מצויים אצלו לא העמיקו
להשחית את נפשו.

השכם בבקר התנער פושלבן מהמון
הרהוריו, פקח את עיניו וראה את מדלן השולח מעל
יצוע הקש מבטים לעבר קוזט. פושלבן התרומם
וישב על המשכב ופתח בדברים:
“עכשו, לאחר שהגעתם לכאן, צריך
לעין עוד בדבר אחד: כיצד תוכלו להשהות את
עצמכם במקום הזה?”

השאלה נשאלה כהלכה, וי’ן ולי’ן התחיל מיד מיגע את מחו.
“תנאי קודם לכל,” אמר פושלבן, “אסור
לכם גם שניכם לצאת מפתח הבית הזה החוצה. – כי
ברגע אשר תציגו את כף רגלכם בגן נאבד כלנו
יחד.”
“אין כל ספק בדבר!”
“האדון מדלן, כבודו הגיע לכאן בשעה
טובה, כלומר בזמן שאין שלום במנזר; אחת מן
הנזירות חולה במחלה אנושה. משום כך לא יבוא
עכשו אל ביתנו שום יצור אדם. שמעתי אומרים, כי
היא קרובה למות, והללו עומדות יום ולילה בתפלה.
במנזר יצאו עכשו הדברים מגדרם. אותה נזירה,
המתכוננת לצאת מעמק הבכא, היא אחת הקדושות.
אמנם כל אלה שישנם אתנו פה הם בבחינת
קדושים. אני נבדל מן הגבירות רק בדבר אחד –
הללו רגילות לאמר " התא שלנו”, ואני רגיל לומר
“הדיר שלי”. עכשו הן עומדות בתפלה בעד הגוססת,
אחר כך יתפללו לנשמת הנפטרת. היום לא יפריע
שום בן-אדם את מנוחתנו; מה שנוגע ליום מחר – אין
אני אחראי לדבר."

“בכל אפן,”פתח י’ן ולי’ן בהערה, " בית
משכננו נמצא במקום מחבואים, מאחורי חומות וקיר;
גם עצים עולים פה ושם, ומאצל בית המנזר אין עין
משיגה לראות את ביתנו, וגם הנזירות הלא אין
דרכן לבוא הנה?"

“אבל צריך לזכר כי ישנן כאן גם חניכות.”
עוד הוא מתכונן לתת פרוש לדבריו, והנה הרעים פתאם קול הפעמון.
“הנזירה נסתלקה מן החיים,” אמר
פושלבן, “וזאת היא הלוית הפעמונים אשר
למתים.”



והוא רמז לי’ן ולי’ן לאמר: הטה אזן ושמע.
הפעמון נתן בשניה קול הלמות.
“הדבר הוא כפי שאמרתי, האדון מדלן.
בכל רגע יתן הפעמון קול צלצול אחד, וכך יוסיף
הפעמון לצלצל במשך עשרים וארבע שעות, עד
שיוציאו את גוף המתה מבית התפלה ועכשו הענין
הוא כזה. החניכות יש שהן עסוקות במשחקים. והנה
די לו לכדור אחד מכדוריהן שיקפץ ויתגלגל
לצד הדיר שלי – וכל עדת המשחקות תשתער כהרף
עין על הבית ותהפך בו כאות נפשה. אין דבר זה
מתר להן, אבל כרובי שמים אלה דרכן להשתובב
כשדי שחת.”
“למי אתה מתכון בדבריך?”
“הכונה היא לילדות הרכות בשנים.
יאמין נא אדוני לדברי, הללו יגלו סוף סוף את מקום
מחבואו וירימו קול צעקה:” הנה גבר!" אמנם היום אין
כל פחד לנגד עינינו. אין היום השעות הקבועות
להפסקה. הללו עומדות היום בתפלה מן הבקר ועד
הערב. הנה! זוהי הלוית הפעמונים אשר
למתים."

“הנה כך, אבא פושלבן. האמנם קים אצלכם כאן גם מוסד לחנוך?”
הענין נוגע במקצת גם לקוזט, עבר הרהור במחו של י’ן ולי’ן.
“בודאי שכך,” החזיר פושלבן. “אין
לשער כמה מהומה מקימות הילדות בשעה שהן
מתפרצות החוצה! עיניו הרואות. האדון מדלן, הללו
הצמידו לגופי פעמון מצלצל, כאלו הייתי חיה
טורפת.”

י’ן ולי’ן הלך ונשתקע בהרהורים.
בית המנזר יכל לשמש לנו מקום מקלט טוב מאין
כמוהו, חלפה מחשבה במחו.
“זה הדבר! אלו ידענו באיזה אפן יעלה בידינו להשאר במקום הזה.”
“לא כך,” החזיר פושלבן, “עקר הקשי הוא
בזה שצריך למצא דרך להסתלק מבית
המנזר.”

" להסתלק?" שאל י’ן ולי’ן, וגל של דם הציף את לבבו
“בודאי שכך, האדון מדלן. אם יש
בדעתו לשבת ימים רבים בבית המנזר, הרי כבודו
מכרח קדם כל להסתלק מכאן.”
הוא החריש עד לאחר שהשמיע הפעמון קול צלצול חדש.
ואז התחיל שוב בדברים:
ימנע נא את עצמו מהתגלות לעיני
הבריות בתחום המקום הזה. כי ישאלוהו תכף



ומיד: מאין אתה בא?"

פתאם פתח פעמון אחר והיה הולך ומצלצל לפי סדר קולות מסבך למדי.
“הנה קול הצלצול הזה,” העיר פושלבן,
“הוא קורא לתפלה את ה”אמהות“. האין לו יכלת לצאת
מכאן באותה דרך עצמה שבה הוא נכנס הנה? לא
לשם סקרנות אני שואל את השאלה הזאת, אבל יואיל
נא ויגיד לי כיצד בא לידי כניסה?”
“שאלה זו אין בה צרך כלל!” החזיר י’ן ולי’ן. “שער בדעתך כי נפלתי מן השמים.”
“אינני מפקפק כלל בדבר! משער אנכי
כי אלהינו שבשמים נתאוה ביום מן הימים
להתבונן בו מקרוב, נטל והעלה מתחלה את כבודו
בכף היד לרקיע ושב והפיל אותו אחר כך לארץ.
כונתו של בורא העולם היתה בזה להכניס את
כבודו לתוך מנזר של גברים, ואולם בטעות נזדמן
לו מקום אחר. הנה קול צלצול חדש. זה נותן אות
לשוער כי ילך וימסר הודעה בבית הפקידות ויהא
נשלח הנה הרופא המאמת את מקרה המות. כל זה
שיך לסדר הקבורה. הרופאים אינם חביבים כאן על
הבריות. הללו שיכים לסוג האנשים הנוטים
לכפירה. הפעוטה שלו שקועה עוד בשנה. מה שמה
של הילדה?”
“קוזט.”

" כבודו הוא הסבא שלה?"
“כן הדבר.”

“לא יהיה קשי בדבר להוציא את זו החוצה.
אני אצא דרך דלת מיחדת אל החצר ואקרא לשומר
הסף שיפתח לי את השער. הילדה תהיה בסל
הגדול שאשא על שכמי. אין זה דבר יוצא מגדר
הרגיל כשאבא פושלבן יוצא החוצה והסל הגדול על
כתפו. רק צריך שכבודו יצוה על הילדה כי
תתאפק מלהרים קול שאון, מלמעלה נכסה עליה
במפרש ולא יהיה נכר שום דבר. משהגעתי לכך
אני עושה את דרכי לאשה מכירה אחת שגרה
ברחוב שמן-ור ושאפשר להשכין בביתה ילדה
קטנה. ואני מעלה על דעת האשה כי הבאתי אליה
שארת בשר שלי והיא מחיבת לקים בזו הכנסת
אורחים עד למחרת היום. אחר כך תוכל הילדה לשוב
הנה בלוית כבודו. כי זאת אמרתי ואקימנה
לעזר לכבודו שיכנס שוב אל המנזר. רק תם אני
ולא אדע איך לסדר את היציאה.”

י’ן ולי’ן הניע בראשו כאדם חושש ומפקפק.
“עקרו של דבר שלא יראני שום אדם.
הלא תוכל להוציא גם אותי בסל שעל כתפיך,
כשתכסה עלי במפרש.”

פושלבן התחיל מגרד את תנוך אזנו
באצבע צרדה, סמן שהיה שרוי במבוכה
גדולה.

ברגע זה נשתנה שוב צלצול הפעמונים,
ועל ידי כך נפנתה דעתו של פושלבן לצד
אחר.

“הנה הרופא עומד כבר להסתלק. הוא
בדק את הבר-מנן וחרץ את משפטו:” הכל בסדר! זו
שבקה חיים לכל חי." לאחר שנתקבלה מידי הרופא
תעודת דרך שכחה יפה בעולם הנצח, אפשר לקבל
גם מאת המשרד לסדור קבורות את ארון המת ואת
מטת-הקבורה. חברותיה של הנפטרת, השוות לזו
במעלה, מכניסות את הגוף לתוך הארון, ואותה שעה
אנכי נקרא לבוא כדי שאסגר את דלת הארון
במסמרים. מניחים את הבר-מנן באולם נמוך תקרה
שבבית התפלה, שאין שום גבר רשאי להכנס לשם,
חוץ מן הרופא המפקח על המתים. כי הרי את עצמי
ואת נושאי הארון אין אני רואה בחזקת גברים. תוך
כדי כך אני סוגר את הארון במסמרים ושמשים
ממשרד הקבורה באים ומוציאים את הארון."
ושוב נשמע קול צלצול קורע אזנים.
פושלבן נחפז למצא את רצועת הברך שלו וכרך את
זו לרגלו.

“אנכי הוא הקרוא לבוא עכשו. מנהלת
המנזר חפצה לאמר לי דבר. לעזאזל, הנה נדקרתי על
ידי ווי האבזם. האדון מדלן, אל נא יקום ממקומו,
ישב תחתיו וימתין עד שאנכי אשוב. במנזר ארע
דבר-מה חדש.”

כעבר עשרה רגעים, לכל היותר, הקיש
פושלבן בחשאי על דלת אחת, ומיד נשמע מבפנים
קול רך אשר ענה:
" לעולם ועד!"

הדלת הוליכה לחדר הלשכה, שלשם
היה הגנן מצוה לבוא לשם עניני משרתו;
בלשכה זו, שנמצאה בשכנות של אולם הקפיטל,
ישבה עכשו מנהלת המנזר על הכסא היחידי
המצוי בחדר. והיתה ממתינה לפושלבן.





ב



הגנן הקדים לאמא אינוסנטיה שלום
אגב יראת כבוד ונשאר עומד על מפתן הדלת.
המנהלת, שאצבעותיה החליקו אותה שעה על פני זר
השושנים, קדמה אותו בדברים:
“א, אבא פובן!”

בבית המנזר היו רגילים לכנות את אבא פושלבן בשם המקצר הזה. " אבא פובן, אני קראתי לו שיבוא…"



“הנני מוכן לשרת, אם רוממה!”



“יש לי להגיד לך דברים.”



“ואף אנכי,” נכנס פושלבן לדברי
המנהלת אגב הבעה של קרירות שגרמה לו בעצמו
פחד גדול, “יש לי להגיד דברים אחדים לאם
הרוממה.”

“הנה כך, היש לך להודיעני דבר?”
“יש לי בקשה!”

“טוב אפוא. דבר את דבריך!”
פושלבן הטוב היה שיך לאותו סוג
הכפרים המצינים בעזות פנים. יש מדה ידועה של
בערות ערמומית אשר כח וממשל בידה; אין
הבריות נוהגים זהירות בפני בן-אדם כזה, על כן
הם משתעבדים אליו על נקלה. פושלבן נכנס לשרת
במנזר לפני יותר משנתים ימים, וקנה לאט לאט את
כל הלבבות. הוא התבונן בחיים אשר במנזר ולמד
לדעת את החקים ואת הדינים, אבל לא השתמש
בתורתו לשם דברים אסורים. הוא הכיר את חיי
המנזר לכל סודותיהם, אלא שלא גלה מכל זה אף
שמץ דבר. ואף חבר הנזירות לא רצה לסלק מעל פניו
את פושלבן. הלז היה זקן, פסח ברגלו, עיניו
כבדו מראות ואפשר שגם אזניו כבדו במדת מה
משמע – כמה מעלות טובות לשמש של בית
מנזר!

והנה בעל ערמה זה, שראה את עצמו
כאיש שאין לותר עליו, התחיל עכשו דורש באזני
המנהלת הרוממה של בית המנזר דרשה ארכה
ומסלסלת. הוא נשא מדברותיו על כליון הכח הבא
לעת זקנה, על שנות השרות הנחשבות עכשו
לכפולות, על העבודה ההולכת ורבה, על השטח הגדול
של הגן, על זה שתקף עליו ההכרח בזמן האחרון
וגרם לו למעט בשנה, ועל אותם האבטיחים הצהבים
שלשמם יצא אמש החוצה והעלה על גבם כסות.
נאומו הגיע לידי נקדת גבה בשעה שאמר כי יש
לו אח אחד( תוך כדי זה רגזה מנהלת המנזר על
מקומה) שהגיע כבר לשנות זקנה (המנהלת
התנדנדה על מקומה כמתאוששת), ואותו אח מוכן –
אם יתקבל התר על כך – להעביר לכאן את דירתו
ולשתף את עצמו בעבודה. האח שידבר עליו הוא
גנן מצין, ועלול להועיל לחבר יותר מאשר הועיל הוא
עצמו, פושלבן. ואולם אם יקרה הדבר והצעתו לא
תמצא לה אזנים קשובות, אז יהיה מכרח, אף על פי
שאפסו כחותיו לעת זקנה, לבקש פטורין ולעזב את
בית המנזר. כדאי להזכיר, כי לאותו אח יש גם
נכדה אחת קטנה, וברצונו למסר אותה לבית
הנזירות, כדי שתתחנך ברוח האמונה הקדושה,
ומי יודע אם ילדה זו אינה עתידה להיות ברבות
הימים לנזירה מהללה.

משגמר את דבריו, פסקה גם המנהלת
משלח את אצבעותיה בזר השושנים ואמרה אליו
דרך שאלה:

“התוכל עוד היום להשיג מטיל ברזל חזק?”



“לשם מה?”



“לשם מנוף.”



“אמנם כן, אם רוממה.”

והמנהלת לא הוסיפה עוד לדבר, אלא
התרוממה ממקומה ויצאה אל האולם הגובל אל חדר
הלשכה, הוא אולם הקפיטל, אשר שם, כפי שאפשר
היה לשער, התאספה כבר אותה שעה המועצה והיתה
ממתינה לבואה של המנהלת. פושלבן נשאר
לבדו.





ג



לאחר רבע שעה, בערך, שבה המנהלת אל החדר וישבה כמקדם על הכסא.
כל אחד משני הצדדים היה נתון מתוך
כבד ראש להרהורי עצמו, וביניהם הלכה ונתגלגלה
שיחה שאנחנו נעלה אותה כאן על הגליון כצורתה
וכלשונה, עד כמה שאפשר.

“אבא פובן?”



" אם רוממה?"



“הרגיל אתה אצל חדר התפלה הקטן?”



“יש לי מקום קבוע מאחרי השבכה, ואני משתף את עצמי על ידי כך לעבודת התפלה.”



“דומה אני שגם במקהלה עשית לא פעם מלאכה?”



“אמנם כן, כמה פעמים.”



“שם נחוץ עכשו להרים לוח של אבן.”
“הכבדה היא האבן?”

“זהו לוח האבן הגדול אשר ליד המזבח.”
“הזאת היא האבן המכסה על מערת הקברים?”
“כן הדבר.”

“ובכן אין העבודה קלה ביותר, ורק שני אנשים יחד יעשו ותה.”
“אמא אסצנזיו יש לה כח כאחד הגברים.”
במשך כמה רגעים היה הזקן מסרב
לקבל אשה בתור שתף לעבודה, אבל לבסוף תקף
עליו ההכרח והוא נתן את הסכמתו. הרי כל טענותיו
נסתתמו בשעה שהוסיפה המנהלת ואמרה:
“וחוץ מזה הלא נמצא בידך גם מנוף.”
“דלת דומה לזו אפשר לפתח רק במנוף.”
“פובן, אנחנו חשבנוך לאיש נאמן.”
“אני מחיב לפי משרתי לצית ולעשות כל עבודה אשר יטילו עלי.”
“מחובתך גם לשמר סוד.”



“בודאי שכך, אם רוממה.”



“לאחר שתפתח את פי הגניזה המקמרת…”



“אזדרז ואשים עליו שוב את הגולל.”



“אמנם כן, אלא שקדם לכן…”



“מה אני צריך לעשות עוד?”



“עליך להוריד דבר-מה למטה.”



השיחה נפסקה לרגע. המנהלת הבליטה את
שפתה התחתונה כלפי חוץ, כמהססת בנוגע
להמשך דברים, ואולם לבסוף חזרה ואמרה:



“אבא פובן?”
" אם רוממה?"



"הלא ידעת כי מתה עלינו אחת
הנזירות?



“לא, הדבר כחדש בעיני.”



" אמא קרוציפיקסיו נפטרה היום עם השכמת הבקר."
המנהלת נאלמה לרגע, הניעה את שפתיה כמו לשם תפלה, ואחר כך הוסיפה לדבר:

“לפני שלש שנים ארע הדבר, כי גברת אחת שנמנתה על כת הי’נסניים6 – שמה היה מדם דה-בטהון – ראתה את אמא
קרוציפיקסיו עומדת בתפלה, ומיד חזרה בתשובה
ואחזה שוב באמונה הקדושה.”
“אמנם כן, עכשו אני מבחין כי הפעמונים מצלצלים לשם נפטרת.”
“האמהות הביאו את גוף הנפטרת אל חדר המתים, זה הגובל אל בית התפלה.”



“אני מכיר את החדר הזה.”



“אין שום גבר רשאי להכנס לשם, חוץ ממך. שים את לבך היטב לדברי.”
ברגע זה השמיע הפעמון את השעה התשיעית.
בתשע שעות בבקר ובכל שעה ושעה
ישתבח ויתברך קדש הקדשים אשר על המזבח!"
אמרה המנהלת את תפלתה.



“אמן!” ענה פושלבן.

המנהלת הניעה כמקדם את שפתיה בלחש, ואחר כך הרימה את קולה ואמרה:
“בחייה היתה אמא קרוציפיקסיו
מחזירה חטאים לתשובה, ולאחר שנפטרה מן העולם
תעשה נסים ונפלאות.”



“אחרת לא תתכן!”



“אבא פובן, מצוה לקים את רצונה האחרון של הנפטרת.”
אותו רגע טפלו אצבעותיה בכדורים
הקטנים אשר בזר השושנים, בעוד אשר פושלבן
היה שקוע בשתיקה.

“אני קראתי למועצה כמה וכמה כמרים
העובדים באמונה ובהצלחה בכרם אדני ויש להם
בקיאות גדולה בגופי הלכות הנהוגות בבית
מנזר.”

" אם רוממה, האזן מיטיבה כאן לקלט את
הלמות פעמוני הלויה הרבה יותר מאשר בתוך
הגן."

“וחוץ מזה אין הנפטרה שלנו דומה לנפטרות אחרות, היא אחת הקדושות אשר בארץ.”



“כמוך, אם רוממה.”



“במשך עשרים שנה שמש לה ארון מתים
מקום לשנה, והרשיון לכך נתן לה מידי הוד רוממות
קדשתו האפיפיור פיוס התשיעי. – אבא
פובן?”

" אם רוממה?"



" אבא פובן, יש הכרח בדבר, כי אמא
קרוציפיקסיו תבוא לקבורה באותו ארון מתים עצמו
ששמש לה יצוע במשך עשרים שנה."
“מצוה לעשות כך.”

“המות אינו אצלה אלא המשך להרגל שבחייה.”
“ואת דלתו של ארון מתים זה אני מצוה אפוא לסגר במסמרים?”



“כן הדבר.”



“ואין לנו אפוא עסק באותו ארון מתים שנשלח מאת משרד הקבורה.”
“כדבריך.”

“אני מוכן למלא את מצות פיך, אם רוממה.”



“ארבע הנערות, המזמרות ביחידות במקהלה, יעזרו על ידך.”



“לשם סגירת ארון המתה? אין צרך שיעזרו על ידי בעבודה זו.”
“לא לשם כך. אבל הן יעזרו לך בשעה שתוריד את ארון המתה למטה.”

“למטה?…”



“לתוך הגניזה.”



“איזו גניזה?”



“הגניזה שמתחת למזבח.”



פושלבן נרתע לאחור מתמהון.



“לתוך גניזת הקברים?”



“במטיל הברזל…”



“אמנם כן, אבל…”



“במטיל ברזל זה, שתכניסנו לתוך הטבעת, יעלה בידך להרים את האבן.”
“אבל…”



“מצוה לקים את רצון המתה. היא בקשה
שנקברנה בגניזת הקברים שמתחת למזבח,
שנקציע לה למנוחות עולמים את המקום הקדוש
ששם התפללה בחייה – כזאת היתה בקשתה
האחרונה והנמרצה ביותר של האם קרוציפיקסיו.
ועלינו למלא את רצונה כדבר חק.”
“ואולם על כגון זה חל אסור.”

“רק בני אדם הטילו על כך אסור, ואלהים מצוה לקים את הדבר.”
“ואם יודע הדבר?”



“אנחנו חשבנוך לאיש נאמן.”



“הו, אנכי אאלם ולא אפתח פה כאבן אשר בקיר.”



והוא רצה לנסות בפעם השניה:
“ואולם אם רוממה, אם יקרה, איזה דבר מצד
הועדה המפקחת על הבריאות או מצד
המשטרה…”

“אין הרשות רשאית להטיל מרות על משמשי האמונה!”
והיא התחילה מפליגה בראיות מן
הפוסקים ומגדולי הדת כדי להוכיח, כי הצדיקים
מתר להם לקבר את מתיהם בכל מקום שהם רוצים, וכי
שלטונו של השטן אין כחו יפה בבתי המנזר.
מדבריה יצא לה, כי אין דרך אחרת לפניה אלא
לקבר את הנזירה המתה בגניזת הקברים שמתחת
למזבח.

כאן השיבה המנהלת רוח ואחר כך שבה לנסות דברים אל פושלבן:
“המוכן אתה לעשות את הדבר?”



“בודאי שכך, אם רוממה.”



“ורשאים אנחנו לראות אותך כמוכן ומזמן?”



“בלי כל פקפוק.”



“טוב הדבר!”

“אני מסור לבית המנזר לכל דבר.”
“ובכן מנוי וגמור: עליך מוטל לסגר את
ארון המתה. האחיות ישאו את הארון אל בית התפלה
הקטן, יערכו שם את האזכרה ואחר כך ישובו
כלן אל בית הכנסת הגדול. בזמן שבין השעה
האחת-עשרה ובין חצות תתיצב שם על מקומך ובידך
מטיל הברזל. ואז נוציא את הענין לפעלות בשקט
גמור. ארבעת המזמרות, האם אסצנזיו ואתה – רק
אלה בלבד יטפלו בדבר.”

“ואותה אחות אשר ליד “עמוד המשפט”?”



“זו לא תסב את פניה.”



“הלא אזנים לה לשמע.”



“הללו לא ישמעו כלום. וחוץ מזה, מה
שידוע בבית המנזר אינו עובר אל העולם
החלוני.”



ושוב נשתררה דממה לרגע.

“עליך להסיר את המצלה. אל תשמע האחות אשר על יד " עמוד המשפט " בבואך.”



" אם רוממה?"



“מה ברצונך, אבא פובן?”



“ההיה כבר הרופא ובדק את גוף המתה?”



“הוא יבוא היום בשעה ארבע. האות לכך נתן כבר. וכי לא שמעת את צלצול הפעמונים?”



“אני שם את לבי רק לפעמון הקורא לי לבוא.”



“מעשיך רצויים, אבא פובן.”



“אם נכבדה עד מאד, יהיה נחוץ לי מנוף שארכו שש רגלים לכל הפחות.”
“מאין תקח לך מנוף כזה?”



“במקום שיש מחיצות של ברזל, שם
מצויים גם מטילים. בגן ישנה ערמה גדולה של
גרוטאות ברזל, ושם אמצא לי בודאי מין דבר
שיהיה בו כדי שמוש.”
“בשלשה רבעי שעה לפני חצות, בערך. זכר ואל תשכח.”

ומיד נמלכה בדעתה ואמרה:
“אף על פי כן, מוטב שתתיצב על מקומך ליד המזבח הגדול בשעה אחת-עשרה בדיוק. בחצות הלילה יתחילו בתפלת
האשכבה, ויש הכרח בדבר שרבע שעה קדם לכן
יהיה הכל עשוי וגמור.”

“אני אעשה כל מה שהוא בגדר יכלתי,
כדי שחבר הנזירות הרומם ידע עד כמה אנכי שוקד
על חובתי. אני אסגר אפוא את דלתו של ארון המתה
במסמרים, אקח אתי את מטיל הברזל ואתיצב בבית
התפלה הקטן בשעה אחת-עשרה בדיוק, ושם
יעמדו לי לעזרה ארבע המזמרות והאם אסצנזיו.
אין ספק כי שני גברים טובים לזה יותר. אבל אין
בררה! אנחנו נפתח את הגניזה, נוריד למטה את
ארון המתה ונשוב ונכסה את המבוא. וכך לא יודע
לרשות אף שמץ דבר מכל הנעשה. ובזה הלא יגמר
הכל, אם רוממה?”
“לא.”

“וכי מה עלי לעשות עוד?”



“הסחת מדעתך כי ישנו עוד ארון מתים ריק!”



שניהם נתנו את דעתם להרהר בדבר.



“אבא פובן, כיצד להפטר מזה?”
“כשהוא ריק?”

"אם רוממה, אני אסגר באולם הנמוך את



דלתו של ארון זה במסמרים, ואפרש על גבו את
תכריך המתים."

“נניח שכך, אבל משמשי הקבורה הלא ירגישו תכף ומיד כי הארון הוא ריק.”



“אבל לעז––!” קרא פושלבן ולא גמר את
המלה האסורה, מכיון שהנהלת נתנה בו עינים
מוכיחות ועשתה בידה את אות הצלב.



הזקן נחפז למצא עצה, כיון שרצה להשכיח מן הלב את זכר האלה שנפלטה מפיו.



“אם רוממה, אני אמלא את ארון המתים
עפר. על ידי כך יכבד משקלו כאלו היה בו גוף של
בר מנן.”

“אכן צדקת. האדם לקח מעפר ואל עפר ישוב. ובזה גמרנו את דברינו.”



עכשו אורו פניה של המנהלת, לאחר
שנראו כל אותו הזמן כנסוכי דאגה. היא סלקה
מלפניה את פושלבן ברמיזה, ואחר כך, כשהלז
עמד כבר על מפתן החדר, קראה לו בקול נמוך
לשוב:



" פושלבן, אתה השבעתני רצון. מחר,
לאחר גמר הקבורה, תציג לפני את אחיך ואף תאמר
לו, כי יביא אתו את נכדתו".





ד



כיון שפושלבן הרהר בדברים רבים
וכיון שהיה חוץ מזה גם פסח ברגלו, לכן עבר זמן
של רבע שעה עד שהוא חזר לדירתו. תוך כדי זה
הקיצה קוזט משנתה ותפסה מקום ישיבה ליד האח
הבוערת. בשעת כניסתו של פושלבן הראה י’ן
ולי’ן לקוזט את הסל הגדול ואמר לה כדברים
האלה:

“תני את לבך למה שאגיד לך, קוזט
החביבה שלי. אנחנו מכרחים לצאת מן הבית הזה,
אבל אחר כך נשוב הנה ונראה כאן חיים טובים.
הגנן הזקן וטוב הלב ישא אותך על גבו בסל
הגדול ויביא אותך אל ביתה של אשה אחת, שם
תמתיני לי עד שאבוא אליך. אני אבוא לקחת אותך
משם. עשי כפי שאני מצוה אותך, אם אין ברצונך
להיות נתונה שוב בידי אנשי תנרדיה, וראי שלא
תעוררי אף שאון קל שבקלים!”
קוזט הניעה ראשה כמבינה היטב את הדבר.




עמ 361.png



ברגע זה נשמע קול צעדיו של פושלבן, י’ן ולי’ן הפנה את עצמו כלפי הנכנס:



“ובכן, מה חדש?”



“נחלצנו מכל הקשיות, ואף על פי כן
הקשיות עומדות בעינן. קבלתי רשות להכניס את
כבודו לבית המנזר; אבל מתחלה כבודו צריך
להסתלק מכאן, וזהו הדבר החמור ביותר. בנוגע
לילדה הקטנה קל מאד לסדר את הענין, אם היא
תדע לשים מחסום לפיה.”



“ערבתי נתונה על כך.”



“ומה יעשה כבודו?”

ואחרי שכבש רגע את דבריו מתוך צער, חזר פושלבן וקרא:
“ייטיב נא עמדי ויסתלק מכאן בדרך שבה נכנס!”
“דבר זה הוא בגדר הנמנעות!” החזיר י’ן ולי’ן.
" פושלבן נתן את קולו בנהימה, ודבריו
היו מכונים יותר כלפי עצמו מאשר כלפי י’ן
ולי’ן:

“ואני חושש גם לדבר אחר. אמרתי לה
כי אמלאהו בעפר, אבל אין זה דומה לגופו של אדם.
חוששני שלא יעלה בטוב, העפר יעתק ממקומו,
יתנודד לכאן ולכאן, ולבסוף יעמדו נושאי הארון על
כל הענין. ואז יגיע הדבר גם לאזני
השלטונות.”

י’ן ולי’ן בחן היטב בעיניו את פושלבן,
כיון שחשב אותו ברגע זה לאיש המדבר מתוך
הזיה.

ואולם לאחר שפושלבן נתן דין וחשבון
מפרט בדבר השיחה שהתנהלה בינו ובין המנהלת,
חזר י’ן ולי’ן ושאל:
“מה טיבו של ארון מתים זה העומד ריק?”
“כאן קרה דבר ואחת הנזירות השיבה את
רוחה לאלהים. הנה בא הרופא, בודק את הגוף ומחליט
דבר: “אמת ונכון, זו הלכה לעולמה”. מיד שולחים
הנה על פי השלטונות ארון של מתים, ולמחרת היום
עתידים לבוא גם העגלה ונושאי הארון, כדי לקחת את
הבר-מנן ולהובילו לקבורות. אבל בשעה שאלה
יגיעו לכאן יעמד הארון ריק על מתו, כיון שבינתים
יניחו את הנפטרת בארון שהיא הכינה לעצמה
בחייה וגם יחצבו לה קבר במקום מיחד”.

“ובכן עליך לשים מה-שהוא בארון.”



“וכי מה יכנס לשם? גוף של בר-מנן אין בידי.”



“ואפשר שיכנס לשם אדם חי?”



“מי?”



“אנכי!”

פושלבן קפץ מעל כסאו, והיה דומה כאלו התפוצצה מתחתיו פצצה.



" כבודו בעצמו!"



“מדוע לא?” שאל י’ן ולי’ן תוך כדי
בת-צחוק, – דבר שהיה אצלו בבחינת יקר מציאות,
כזהר השמש לעת החרף.
“הלא מקדם היה כבר מדבר בינינו
שיש להכין בשבילי סל גדול וכסות לכסות על הסל
מלמעלה. והנה עכשו נזדמן לידינו מה שהיה
דרוש לנו; ההבדל הוא בזה שהסל עשוי עץ ארנים
והכסות היא תכריך בעל צבע שחור.”

“את ארונה של נזירה מתה מכסים מלמעלה בכסות בעלת צבע לבן.”



“מילא, תהי כסות בעלת צבע לבן.”



“הוא שונה לגמרי מכל יתר בני האדם, האדון מדלן.”
“הלא חפצנו בעקר לסדר את ענין
היציאה שלי, וכי לא כך? וכאן מצאנו דרך להוציא
את מחשבתנו לפעלות. אבל עליך לבאר לי את הדבר
על אפניו, כדי שאקנה לי בקיאות בכל מה שעומד
להיות נעשה. היכן הוא ארון המתים?”



“הריק?”



“כן.”

“למטה, בחדר המתים. הוא מצב על שני כנים ועל גבו פרוש תכריך של קבורה.”



“מה ארכו של הארון?”



“שש רגלים.”



“מה טיבו של חדר המתים?”



“זהו חדר הנמצא בקומה התחתונה
ושחלונו האחד, הפונה אל הגן, מכסה מבפנים
בשבכה של ברזל ומבחוץ יש לו תריס. לחדר שתי
דלתות, האחת מהן מוליכה אל בית המנזר והשניה
אל בית הכנסיה.”

“לאיזה בית כנסיה אתה מתכון?”



“לבית הכנסיה הפמבי, זה הפונה אל הרחוב.”



“הבידך המפתחות שלשתי הדלתות הללו?”



“לא. בידי רק מפתח אחד של דלת הפונה אל בית המנזר. השני הוא בידי המפקח.”
“אימתי הוא פותח דלת זו המוליכה אל בית הכנסיה?”
“הוא עומד לפתח את הדלת רק בשעה
שיבואו אנשי הקבורה לקחת את ארון המתה. ומיד
לאחר זה ישוב ויסגרנה על מסגר.”



“מי יסגר את ארון המתה?”



“אנכי.”



“מי יפרש את התכריך על גב הארון?”



“אנכי.”



“התהיה שם לבדך?”



“לכל גבר, חוץ מן הרופא, אסורה דריסת רגל
באולם המתים. יש שם אפילו כתבת על הקיר
המכריזה על האסור הזה.”
“התוכל, בשעה שהכל יהיו ישנים בבית המנזר, להחביאני באולם המתים?”
“לא; אבל זאת אוכל – להחביא את כבודו
בתא קרשים צר ואפל הפונה אל אולם המתים. המקום
הוא בית-אוצר לכלי הקבורה הנמצאים אצלי לשם
שמוש. אנכי לבדי יוצא ונכנס שם, ובידי
המפתח שלדלת.”
“אימתי עומדת לבוא מחר עגלת הקבורה?”
“בשעה השלישית לאחר חצות היום,
בערך. סדר הקבורה נקבע להיות בתחלת הלילה,
בבית הקברות ווג’ירר. המקום רחוק מכאן
למדי.”

“אני אסתתר בתא הקרשים שהזכרת
במשך כל הלילה ובמשך יום המחרת עד לשעת
הצהרים. ואהיה מכרח, כמובן, להצטיד
באכל.”

“אני אביא לו מזונות.”
“ולבסוף, בשעה השניה לאחר חצות
היום, תתיצב שם על מקומך ותסגר עלי את ארון
המתים.”
פושלבן נרתע לאחור כשהוא מפרך את אצבעותיו.
“אבל אין זו בגדר האפשרות!”
“אני מבקש זאת מלפניך! הלא אין עליך אלא לתקע מסמרים אחדים בקרש!”
מה שפושלבן לא היה יכל להעלות על
הדעת, נחשב בעיני י’ן ולי’ן לדבר פשוט עד מאד.
הוא עמד כבר בחייו בנסיונות קשים מאלה.

לאחר שפושלבן הבליג במקצת על פחדו, פנה אל איש שיחתו ושאל:
“ומאין יקח שם אויר לנשימה?”



“הדבר יעלה בידי באיזה אפן שהוא.”



“אני בא לידי קצר נשימה רק מתוך מחשבה בלבד.”



“הלא בין כליך נמצא בודאי גם מקדח.
בזה תעשה נקבים אחדים קטני-מדה מעל למקום
הפה. וכמו כן אינך צריך לסגר את צמיד הארון עד
גמירא.”

“נניח שכך! ואם יקרה מקרה וכבודו ישמיע קול שעול או עטוש?”
“בשעת סכנה כזאת אדם מונע את עצמו
מהשתעל ומהתעטש. – אין מוצא אחר, אבא פושלבן.
עכשו אני עומד להיות נתפס, אם לא תשאני מכאן
עגלת הקבורה.”
“אמנם אין תחבולה אחרת!”



י’ן ולי’ן הוסיף ואמר:
“הדבר היחידי המעורר אצלי חששות היא
השאלה: כיצד יתגלגלו הדברים בבית
הקברות?”

“ענין זה דוקא הוא קל בעיני ביותר,”
הורה פושלבן את דעתו. “אין לו לכבודו אלא להגיע
בשלום אל בית הקברות. מכאן ואילך עלי לגמר את
המלאכה ולהעלות את כבודו מבור הקבר. הקברן,
המכנה אבא מסטין, הוא אחד מידידי ומטבעו הוא
אוהב יין יותר מאשר חובב קברים. את הקברן אני
אסלק אפוא הצדה לפני שיגמר לטפל בארון
המתים. וזאת היא תכנית הדברים. אנחנו נגיע לבית
הקברות עם דמדומי הערב, כשלשה רבעי שעה לפני
סגירת השערים. העגלה עושה את דרכה עד למקום
הקבר ממש. אנכי מהלך כל אותו הזמן מאחרי
העגלה, משום שאני מצוה על כך. ואולם אני נושא
אתי בכיסי פטיש ואזמל וצבת. העגלה תגיע אפוא
למקומה. אנשי הקבורה יכרכו חבל מסביב לארון
וישלשלו אותו לתוך הבור. הכמר יערך את סדר
התפלות, יתאר את אות הצלב, יזרק על הארון מים
קדושים ויסתלק לו כלעמת שבא. והנה אין איש
אתי עוד חוץ מאבא מסטין שאני מכיר היטב מאד את
הליכותיו. הלז אפשר שיהיה אותה שעה שכור
ואפשר שיהיה במצב של פכחות. אם לא סבא עדין
את יינו, אז אגיד לו לאמר: “בוא מהר, בטרם
שיסגרו את חצר בית הקברות, ונלך אל “הבית
אשר בפנה” ונכניס לגימה חמה לתוך הקבה, שאם
לא כך עתידים אנחנו שנינו גם יחד שתאחזנו צנה
באויר הזה הטחוב והקר”. הוא ילך אתי אל בית
המרזח ויהיה סובא בחפזון רב, כיון שהשעה
תהיה דחוקה עלינו, יעביר דרך גרונו מנה יפה של
משקאות חריפים ביותר, כיון שאנכי אהיה המשלם
בעד השתיה, ולא יעברו רגעים מעטים עד שהוא
יצנח בשכרונו מתחת לשלחן, כל שכן אם צנור
העכול שלו לא היה ריק מקדם. כשאראנו אחוז
בחבלי השכרות אמשש בכיסי בגדיו ואקח לי את
תעודת הקברן שלו ואלך ואשוב בלעדיו אל חצר
בית הקברות. ואם אמצאנו כשהוא לאחר שתיה, אז
אגיד לו כדברים האלה:” אנכי אעשה את העבודה
במקומך, לך שוב הביתה. ובכן גם באפן זה יעלה
בידי להפטר ממנו ולהוציא את כבודו מתוך ארון
המתים."

י’ן ולי’ן הושיט לקראתו את ידו, והזקן הישר לחץ אותה מתוך אמון לב.
“ובכן הדבר מנוי וגמור. מבטחני שהכל יעלה בידנו על הצד הטוב ביותר.”
“אם רק לא תארע כל תקלה!” נאנח
פושלבן בקרב לבו, “סכנה רבה כרוכה בכל הענין
המשנה הזה.”





ה



הדברים נשתלשלו ובאו כפי שחזו
אותם מראש. התקלה הגדולה ביותר פגעה
בפושלבן בה בשעה שהגיע אל חצר בית הקברות
וקבל שם ידיעה מרעישה לאמר, כי אבא מסטין נפטר
בינתים מן העולם. במקום ידידו מלא עכשו את
עבודת הקברנות איש צעיר לימים, בערך, שאחז
במלאכה זו מתוך הכרח.

הוא לא נאות ללכת אמנם אל בית המרזח
לשם לגימה, אבל הזקן פושלבן, שהיה איש פקח
למדי ובעל המצאות, הצליח להרחיק אותו מחצר בית
הקברות ומיד נפנה פושלבן לעשות את עבודתו – לא
לכסות את הבור בגל אדמה, כי אם לפתח את ארון
המתים.

בינתים וי’ן ולי’ן התבונן ברוח
שקטה לגמרי למהלך המשחק שבו היה תלוי גורל
חייו. דומה שנטפלה אליו אותה שעה כעין מנוחת
קבר, ועשתה אותו בלתי מסגל לראות את
הסכנה.

הוא חש בדבר כשהורם הארון ונשא
בידים והעבר אחר כך בעגלה. הדרך נמשכה לאין
קץ. העגלה נעצרה והפליגה שוב לדרכה, אבל מיד
חזרה ועמדה תחתיה. י’ן ולי’ן הבין כי העגלה
עמדה סמוך לבור.

פתאם הרגיש י’ן ולי’ן כי המקברים
התחילו מטפלים בארון, ותוך כדי זה קלטה אזנו
אושה של דבר-מה המגרד את דפנות העץ מבחוץ. אין
זאת כי אם כרכו אותה שעה את החבל מסביב
לארון.

ואז ירדה עליו כעין התעלפות החושים.
קרוב לודאי כי המקברים הורידו את
הארון באלכסון, ועל ידי כך נשתלשל ראשו של
י’ן ולי’ן קדם לרגליו; אבל מיד שב י’ן ולי’ן
ונתעורר משכחת החושים, לאחר שהארון התחיל יורד
באפן מאזן ועמד לבסוף על קרקע הבור.
פתאם וכעין קר הרחיף את עצמותיו של י’ן ולי’ן.
לאזניו חדר קול רם של איש הממלל
בעצלתים פסוקים בלשון הרומאית, אחר כך קלטה
אזנו קול צלול של תינוק עונה ואומר:
אמן!"

נתעורר קול שאון שהתחיל מיד הולך ופוחת ונאלם לבסוף לגמרי.
עכשו הם הולכים
ומסתלקים, עבר הרהור במחו, אנכי נשארתי
לבדי.

פתאם התפוצץ על גבו קול אדיר הדומה
לרעם. כמלא מעדר עפר נחת בארון, ואחריו שני –
ושלישי – ורביעי. ואז ירדה שלוה, שלוה גמורה
אשר אין אתה כל כאב.
יש דברים ומעשים אשר יכריעו תחתם גם את הגבר החזק בין הגברים.
י’ן ולי’ן נתעלף.









ו



פושלבן, לאחר שעלה סוף סוף בידו
להרחיק את הקברן מחצר בית הקברות, גחן על גבי
הבור וקרא בקול לא רם ביותר:
" אבא מדלן!"
אין מענה.




עמ 371.png



פושלבן נבהל, ירד בקפיצה לתוך הבור,
כרע ליד מקום מראשותיו של ארון המתים וצעק בקול
גדול:
" אבא מדלן!"
בארון נשאר הכל דומם.
פושלבן, שהיה רועד כעלה ולא יכל
כמעט להשיב את רוחו מרב פחד, נטל את האזמל ואת
הפטיש והסיר את הצמיד מעל גבי הארון. והנה
נתגלתה מתוך עלטת האימה דמותו של י’ן ולי’ן,
שנח בארונו ללא תנועה, בפנים חורים ועינים
עצומות.

שערות ראשו של הזקן סמרו מפחד. הוא
קם על רגליו, אבל מיד שב וצנח באין אונים אל כתל
הבור והביט בדמותו של י’ן ולי’ן כאובד
עצות.

“הוא נפח את נפשו!” לחש פושלבן לעצמו,
ותוך כדי זה נזדקר, שלב את ידיו אגב תנועה
חזקה וקרא בקול גדול:
“כך דרכי להושיע בני אדם הבוטחים בעזרתי!”
ובכלותו לדבר נתן את קולו בבכי גדול
והתחיל מפיג את צערו בשיחת יחיד רבת דברים. כי
טעות בידי אלה האומרים, שאין דרכו של אדם לדבר
בקול אל נפשו. מתוך התרגשות גדולה עלול בן
אדם לדבר בקול גם בשעה שהוא בודד לנפשו.
“כל הצרה הזאת באתנו מידי אבא
מסטין. על מה ולמה נפטר אויל זה מן העולם? וכי היה
הכרח בדבר שיאחזנו השבץ דוקא בשעה שאיש
לא נתן את דעתו על כגון זה? הוא שהביא קרץ על אבא
מדלן. אבא מדלן! – אין זאת כי הוא מת מיתה גמורה.
עכשו מתר לכסות את הבור. תם ונשלם. – ואולם כל
אותו הענין לא היה אלא מעשה אולת. ומה אעשה
אפוא לילדה הקטנה שנתגלגלה לידי? לא יעלה
כלל על הדעת שבן אדם כגון זה עלול למות! נפשי
תהמה בי מדי אזכר איך שהוא הרים את העגלה! –
אבא מדלן! הוא מת בחניקה. הלך לעולמו האיש
המצין בין כל האנשים הטובים. והילדה מה תהא
עליה? מילא, יהיה מה שיהיה, לא אלך ולא אשוב
הביתה. לא אזוז מכאן. מעשה הטפשות התחיל בזה
שאותו איש נתגלגל לתוך בית המנזר בדרך נס.
מן הדין הוא לסלק מכגון זה את הידים, – אבא
מדלן! מדלן! אדוני ראש העיר! אני מדבר על אזן לא
שומעת. אכן ידי אני המיטה על ראשו את הצרה
הזאת!”

והוא מרט מתוך יאוש את שערות ראשו.
מרחוק נשמע שאון חריקה חזק. שערי הברזל נסגרו על מסגר.
אותו רגע גחן פושלבן עוד הפעם על
גבי י’ן ולי’ן, אבל מיד נרתע וקפץ לאחור ככל
אשר יכל בתחום המקום הצר. י’ן ולי’ן פקח את
עיניו והיה מסתכל בפני ידידו הטוב.
“היה קרוב לכך שתאחזני שנה.”
ובדברו התנער וישב בתוך ארון המתים.

פושלבן נפל על ברכיו ארצה:
“אל רב חסד ואמת! – אכן כבודו גרם לי פחד שאין לשער! אני מודה לו, אדון מדלן!”
י’ן ולי’ן לא נמצא אלא במצב של בטול החושים, האויר הצח השיב אותו לתחיה.
“כבודו לא יצא אפוא מכלל החיים!
באמונה, כגון זה יקרא אדם נבון! אנכי הרביתי
לקרא בקול עד שכבודו נתעורר לתחיה. כשראיתי
את עיניו אמרתי לנפשי: הא לך ענין יפה! אין זאת
כי הוא מת בחניקה! אלו קרה הדבר הייתי לוקה
בטרוף הדעת והיו מושיבים אותו בבית משגעים!
וכי מה הייתי זוכה לשמע מפי מוכרת הירקות, אלו
הבאתי אליה את התינוקת לשם מחיה והודעתי לה כי
אביה זקנה של זו נחשב בין המתים! כבודו נמצא
בחיים. באמונה, זהו הדבר החשוב ביותר!”

“אני קופא מקר!” נאנק י’ן ולי’ן.



“אנחנו מכרחים להסתלק מכאן!” קרא
פושלבן. “אבל קדם לכך יש צרך בהגברת
הכחות!”

ובאמרו את הדברים האלה הוציא מכיסו בקבוק מעטף והושיט אותו לידי י’ן ולי’ן.
האויר הצח התחיל בדבר ויין השרף גמר. י’ן ולי’ן נתעורר לגמרי לחיים.
ותוך כדי כך עלה מתוך ארון המתים
ועזר על יד פושלבן בשעת קביעת המסמרים. לא
עברו רגעים מועטים ושניהם עלו מתוך הבור.
פושלבן נטל במנוחה את האת לידו, י’ן ולי’ן אחז
במעדר, ושניהם יחד קברו את ארון המתים
הריק.



לאחר שכסו את הבור על גדותיו בעפר, פנה פושלבן אל י’ן ולי’ן ואמר:
“אני אקח את האת; כבודו ישא את המעדר.”



בינתים והערב החשיך כבר למדי.
י’ן ולי’ן נתקשה בהליכה. הוא היה
מכרח להבליג על קרת המות שבקבר; במובן ידוע
נטל עליו להפיג את קרחו הוא עצמו.
“אין הדבר נורא ביותר! עוד צעדים אחדים ואני שב ומקבל את כח ההליכה.”
הם חזרו בדרך שבה עברה קדם עגלת
הקבורה. השוער ידע את הזקן פושלבן, על כן משך
בחבל השער ונתן להם לצאת.
“הנה הכל הולך למישרים!” הצהיל פושלבן את קולו.
“עכשו, אבא מדלן, אני מכרח להודות, כי המצאתו היתה אמנם נפלאה במינה!”
הם עברו דרך שער ווג’ירר ואיש לא כהה
בהם. בסביבות מקום של חצר בית קברות הרי המעדר
והאת דומים בערכם לשתי תעודות דרך.





ז



שעה לאחר כך, כשהחשיך הלילה
לגמרי, עמדו שני אנשים וילדה אחת ברחוב פיקפו
הקטן ליד הבית המסמן במספר 62. הזקן
שביניהם הרים את המכוש ודפק על הדלת ביד
חזקה.

הנצבים היו פושלבן, י’ן ולי’ן וקוזט.
שני הזקנים הוציאו את קוזט מדירתה
של מוכרת הירקות, לאחר שהילדה הובאה לשם בסל
יום לפני זה על ידי פושלבן. עשרים וארבע השעות
הללו עברו על קוזט מתוך עצבות רבה, פחדה גדל
עד לאין שעור. היא לא הגיעה לידי בכי רק משום
שהיתה שרויה בחלחלה בלתי פוסקת, וכל הזמן
לא אכלה ולא טעמה שנה. בעלת הבית, האשה בעלת
המזג הטוב, הקיפה את אורחתה בשאלות על דבר
הנסבות אשר הביאו אותה לידי חיי העני האלה,
אבל הקטנה לא ענתה אלא במבטים המפיקים עצבות
ויאוש. קוזט לא הוציאה מפיה אף חצי דבור בנוגע
למה שראתה וששמעה במשך שני הימים
האחרונים. היא הבינה כי מתרחשת לבוא סכנה וידעה
כי היא בעצמה צריכה “להתנהג כהגן.” הפחד
משמש מחסום לפה.

ואולם כשמתגלה לעיניה, י’ן ולי’ן,
לאחר צפית יגון כבדה במשך עשרים וארבע
שעות, נתנה הילדה את קולה בצעקת גיל והעידה על
ידי כך על המצוקות הרבות אשר עכרו עד הנה את
רוחה.

פושלבן, שנחשב בין התושבים של בית
המנזר, ידע גם את מלות-הסמן ובכחן פתח כל
דלת ודלת.

השוער, שקבל כבר הוראות בנוגע
לענין פתח את הדלת הקטנה המשמשת דרך
כניסה למשרתי בית המנזר. בדלת זו שהוליכה מן
החצר אל הגן ונמצאה מנגד למבוא השער, נכנסו
עכשו שלשלתם יחד והלכו אל חדר הלשכה, הוא
החדר ששם קבל פושלבן יום קדם לזה הוראות מאת
המנהלת.

המנהלת נמצאה כבר בחדר וחכתה
לבאים כשזר השושנים בידה. אחת האמהות,
מאלה שיש להן זכות דעה, עמדה עטופת צעיף על יד
המנהלת. נר חלב לא גדול ביותר האיר את החדר.
המנהלת התבוננה בי’ן ולי’ן בעיון
רב, כפי שמסגלים להתבונן רק האנשים
המשפילים על הרב את עיניהם לארץ ואינם רואים
לכאורה שום דבר.

ולבסוף התחילה המנהלת בחקירה ודרישה:



“האתה הנך האח?”



“אמנם כן, אם רוממה!” ענה פושלבן.



“מה שמך?”

“אולטים פושלבן,” ענה שוב פושלבן.



לפנים היה לו באמת אח שנקרא בשם הזה.



“מה מקום מולדתך?”



פושלבן ענה:



“פיקויניי אשר אצל אמין.”



“בן כמה שנים אתה?”



“בן חמשים שנה”



“מה מלאכתך?”



"מלאכת גנן.



“ההנך נוצרי ירא שמים?”



“ככל בני משפחתנו.”



“הלך הילדה הזאת?”



" אמנם כן, אם רוממה."



“האם אביה אתה?”



“אביה זקנה.”

האם הנצבת העירה ברגע זה את אזן המנהלת:
“נראה שהוא עונה דברים נכוחים.”
ועד כאן לא פתח י’ן ולי’ן אפילו את פיו לדבר!
תוך כדי כך התבוננה המנהלת בקוזט אגב עיון רב, ואמרה חרש לאם העוזרת על ידה:
“זו תהיה מכערת כשתגדל.”
שתיהן התיצבו בפנת החדר ודנו
ביניהן בחשאי במשך רגעים אחדים, ולבסוף
נפנתה המנהלת שוב כלפי פושלבן ואמרה:
“אבא פובן, שים לבך לכך שתמצא עוד רצועת ברך אחת בצרוף מצלה.”
למחרת היום היו שתי מצלות משמיעות
את קולן על פני הגן, והנזירות לא עצרו כח למנע
את עצמן לגמרי מהתבונן אל שני הגברים שעבדו
במעדר איש על יד רעהו. המארע היה אמנם יקר-ערך
מאד, והוא שגרם כי פג גם כחו של הדין המצוה
על השתיקה. על כל פנים היו דברים נמסרים מפה
לאזן:

“עוזר בא לגנן. הוא אח לאבא פושלבן.”
באפן כזה נתמנה י’ן ולי’ן כהלכה
לגנן בבית המנזר, ושמו נקרא שם אולטים
פושלבן.

המלצה טובה ביותר שמש לו כעור
הפנים של קוזט. אי אפשר היה להניח כי יבוא זמן
והילדה תיף למראה, לכן הטתה אליה המנהלת מיד
את חסדה ואף מקום חנם נתפנה בבית הלמוד
בשביל הילדה. כי רק בנוגע לילדות מסוג זה
אפשר לשער כי הן עתידות לקבל עליהן נזירות.
מצבו של פושלבן נעשה יותר איתן בבית המנזר. הכל היו חיבים לו תודה.
המנהלת ספרה, כמובן, את הענין
להגמון; הוא הלל אותה על מעשיה. השמועה עשתה
לה כנפים, והאפיפיור ליאו Ⅻ כתב פעם מרומא
מכתב מיחד בדבר הענין הזה ורשם בין השאר גם
את השורות הללו:" השמועה אומרת כי באחד
המנזרים שבפריס מסתופף גנן אחד המצין
ביראת שמים גדולה ושמו פובן." מכל מקום לא חדר
אף שמץ דבר מכל התהלות האלה לתוך נוהו של
פושלבן. הוא הוסיף לעדר ולהרכיב בגן ולדאג
לאבטיחים הצהבים שיהיו מכסים, ולא עלה על
דעתו כי הוא נחשב לאחד מצין ביתרון המעלה
ובחסידות.





ח



גם בבית המנזר נמנעה קוזט מלגלות שמץ דבר מכל סודותיה.
מובן מאליו שהיא ראתה את עצמה
כנכדתו של י’ן ולי’ן. היא לא ידעה כלום ולא יכלה
אפוא לגלות צפונות, אלא שבין כך וכך היתה
שומרת סוד.

כאחת החניכות של בית המנזר נצטרכה
גם קוזט ללבש את שמלת השרד של מכון החנוך.
לי’ן ולי’ן נתנה רשות להניח למשמרת את בגדיה
הישנים. אלו היו מלבושי האבלות שי’ן ולי’ן
הביא אתו בזמן בואו אל האכסניה של תנרדיה.
הוא אצר את כל חלקי החליפה הזאת לתוך ארגז קטן,
זרה עליהם כפור וסמים אחרים נותני ריח, מאלה
המצויים לרב בבית המנזר, החזיק אצלו בתמידות את
מפתח הארגז ואת הארגז עצמו הציג על כסא
סמוך למטתו.

תחת מעשהו הטוב קבל אבא פושלבן
כמה מדות של תשלומין, חוץ מן התהלה שבאה
עליו כגמול באין יודעים. הוא נהנה, ראשית כל,
בזמן שטפל בזכרונות הנוגעים לאותו ענין;
שנית, לאחר שנתן לו איש עוזר על ידו, היה עליו
למלאות מדת עבודה פחותה בהרבה. ועוד טובת הנאה
אחת, גדולה מאלה, נגרמה לו על ידי זה שאבא מדלן
קבע אצלו דירה. מעכשו יכל אבא פושלבן להריח
טבק פי שלשה יותר מאשר קדם ולתבל את ההרחה
בהנאה יתרה, כיון שאבא מדלן כלכל אותו כל
הימים בטבק חנם אין כסף.

האחיות לא השתמשו בשם הפרטי
אולטים; הן קראו לי’ן ולי’ן בשם “פובן
השני.”

לגבי י’ן ולי’ן היה בית המנזר דומה
לאי מקף מכל העברים מצולות תהום מסכנות. השטח
אשר בין ארבע חומות הגן שמש לו עכשו במקום
עולם מלא. כאן נגלו השמים לעיניו עד כדי להשרות
שלוה על נפשו, וכאן נתנה לו אפשרות לשוב
ולראות את קוזט ולהיות שרוי על ידי כך
בשמחה.

הוא הוסיף להסתופף בדיר הישן
והרעוע, זה שהיה קים עוד בשנת 1845, והיה אנוס על
פי הפצרותיו של ידידו הישן לבחר לעצמו את הטוב
בין שלשת החדרים השוממים.
י’ן ולי’ן עבר מדי יום ביום בגן והיה
איש להועיל. הן הוא היה זומר עצים לפי אמנות ומלאכת
הגננות גרמה לו עכשו נחת רוח. ידיעותיו
וצפונותיו שמשו לו כאן לתועלת. הוא השביח,
למשל, כמה נטעי בר שבגן העצים והביא אותם לידי
כך שהתחילו נושאים פרות טובים ביותר.
לקוזט היה מתר לשהות אצלו שעה אחת
כל יום ויום. הילדה הקטנה המשילה את האחיות
לעמת י’ן ולי’ן, שאלו היו שרויות תמיד בעצבות
ובשתיקה והלז הראה לה חבה יתרה, ומתוך כך
הוסיפה לאהב אותו מאד והיתה מזדרזת תמיד לבקר
אצלו בביתו אשר בדיר, זה שי’ן ולי’ן היה רואה
אותו בשעה כזאת כגן עדן. וכך הלכה רוחו בקרבו
הלך ורחב והוא התחיל תובע את עצמו לרגשות אשר
לאחר שראה את קוזט מאשרת על ידו.
כי הנה למדה עכשו קוזט לצחק והבינה
במלאכה הזאת עד כדי כך שרשמי פניה נשתנו
והיו כחדשים. נסתלקה ארשת השממון שהיתה
טבועה קדם בפניה. הצחוק דומה לשמש; הוא מגרש
את החרף מעל פניהם של בני אדם.

נפלאות דרכי אלהים; ישיבתו בבית
המנזר, יחד עם מדת האהבה שחלק לקוזט, גרמה
לכך כי אותו תקון הנפש, שהתקין ההגמון לי’ן
ולי’ן, יהא מוסיף והולך וגובר חילים. דבר ידוע הוא
כי מדרך הטוב נפרדים לצדדין כמה שבילים
סלולים על ידי השטן, והללו מוליכים אל הגאוה.
יתכן שגם י’ן ולי’ן, בשעה שהצעידה אותו
ההשגחה העליונה בדרך אל בית המנזר אשר על
שם פיקפו הקטן, היה קרוב לכך
שילך תועה באחד השבילים האלה. הוא נשאר
בצניעותו כל זמן שהמשיל על עצמו מן ההגמון
לבדו, כיון שמעשיו הוא עצמו לא נחשבו בעיניו
ביותר,ואולם בעת האחרונה התחיל מלמד מן האנשים
הנמצאים בקרבתו, ודרך השואה זו בהכרח שהיתה
מביאה אותו אל הגאוה. מי יודע אם לא היה חוזר
באפן זה לשנא את בני האדם?

אבל מפני הסכנה הזאת – לשוב
ולהתגלגל לתוך תהום השנאה – שמר עליו בית
המנזר.
בית המנזר נעשה לו כעין בית אסורים שני.
בשעה שהשוה את חבריו ליסורים,
שהיו לפנים אתו יחד בבניו, אל יצורי האדם שחיו
עכשו בקרבתו, העלה בלי משים בדעתו, כי
אסירי המנזר נתונים אף הם בעל הכפיה. כי גם
שמם עבר ובטל מן העולם והם עצמם הפכו להיות רק
סמל של משמעת בלבד, סמל של הכנעה ובטול
היש.

היה דבר שנחשב בעיניו ראוי לתשומת
לב ועורר בקרבו מחשבות רבות כרמז הבא מאת
ההשגחה העליונה – הלא היא העבדה, כי דרך
עליתו בחומת בית המנזר המפרכת ורבת הסכנות
דמתה בכל לדרך העמל שמלפנים, זו אשר
השתמש בה כדי להמלט ממקום הסגוף הראשון
ולהכנס על ידי כך למקום סגוף שני. האין בזה
מעין סמל לכל גורל חייו?

אותן החומות, שהוא ראה לפנים מסביב לכלוב הנמרים, סגרו עכשו על רחלים.
מדי פעם, כשהתבונן אל החידה הרוממה
הזאת, היה כל מה שמחוץ לזה הולך ומתבטל כדבר
שאין בו ממש.
בפני חקרי לב אלה היתה היהירות נמוגה לבלי השאיר שריד. הוא הרבה
להציץ לתוך נפשו, ראה את עצמו קל במעלה והיה
שופך דמעות לעתים קרובות. כל מה שארע ונתחדש
בחייו במשך מחצית השנה האחרונה – הכל יחד
הוליך אותו חזרה אל הדרך אשר סלל לפניו ההגמון
החסיד. הנה כך נפגש בקוזט ולמד על ידה להכיר
את האהבה, נקרה אל בית המנזר ולמד שם את מדת
הענותנות.

בהיות דמדומי ערב, ובאין איש בגן,
יש שהיו רואים את י’ן ולי’ן כורע בשדרה העוברת
על פני בית התפלה הקטן, סמוך לאותו החלון
שהיה מציץ דרכו בליל בואו לבית המנזר כדי
לראות לתוך האולם. במקום זה היה מכון את לבו
לתפלה, והיה דומה שאין הוא מעז להתפלל לפני
אלהים בבית הכנסיה פנימה.

וכך נתרחש לו בזה אחרי זה נס של
הצלה; בראשונה נפדה מן הסכנה ולא שב להיות
פושע; בפעם השניה נגאל מיסורי הגוף
שעמדו לבוא עליו.

ומתוך הכרת טובה נתרכך לבבו עד תם ונעשה פנוי יותר ויותר לאהבה.
וכך עברו כמה שנים, ובינתים הלכה קוזט הלך וגדל ותהי לנערה.




חלק שלישי מריוס





ספר ראשון גרגר אחד של פריס






א



שמונה או תשע שנים אחרי המארעות
הנזכרים נראו בחוצות פריס, בסביבות שדרת
ההיכל ובסביבות ארמון-המים, פנים חדשות של נער
בן אחת-עשרה או שתים-עשרה, שהיה עלול לשמש
טפוס נאה של ילד משוטט ברחובות פריס – לולא היה
לבבו, למרות הצחוק השורה בתמידות על שפתי
הנער, קן של שממה ואפלה. הנער לבש אמנם
לבשרו מכנסים של איש גדול בשנים, אבל הוא לא
קבל את אלו מתנה מאביו. הוא לבש כמו כן לבשרו
חלצה של נשים, אבל זו לא נתנה לו מאת אמו. אנשים
רחמנים כסו את מערמיו. ואף על פי כן, לא היה
הנער יתום מהוריו, אלא שאביו לא דאג לו ובעיני
אמו היה הנער כצנינים.

הנער המסכן הזה ראה את עצמו במעלת
הטוב רק בשעה שיכל לשוטט על פני מרצפת הרחוב;
מן האבנים הקשות נודעה לו חבה יותר מאשר מאת
אמו המקשיחה ממנו את לבה.

הוא נראה חור וחולני, אבל היה מלא
חיים, זריז ועליז. הרבה לשיר ולעורר המלה; נהג
לבדק את אבני התעלות: חטף בגנבה מכל הבא
לידו, אבל כל זה לא עשה אלא בנחת ובהנאה,
כדרך החתולות והאנקורים; הוא צחק בשעה שהיו
מכנים אותו בשם ריקא או עושה תעלולים. אבל נמלא
חמה בזמן שקראו לו בשם נבל. הוא חי ללא בית.
ללא אח מבערת. לא נמצא איש אשר חלק לו אהבה; אבל
הנער התעלס כל הימים מפני שהיה חפשי
לנפשו.

אמללים כאלה, אם הם מגיעים לשנות
בגרות, סופם לפול אל בין אבני הרחים של משטר
החברה האנושית ולהיות נשחקים לעפר; כל עוד הם
צעירים לימים נקל להם ביותר לבוא באחד החורים
ולהטמן.

אף על פי שהוריו הקשיחו ממנו את
לבם, בכל זאת לא נמנע הנער מהעלות על לבו את זכר
אמו, ובעשותו כזאת מתקופה לתקופה פעם לשנים
או שלשה חדשים, היה מהרהר בלבו: הלא אלך
ואראה מה שלומה! ואז היה מסתלק מתוך השדרות
ושם פניו ללכת אל ביתו של מר קרבו, זה הבית
המסמן במספרים חמשים וחמשים ושנים.

אותו בית, שעל פי רב היתה פתקה
תלויה לו מבחוץ ומבשרת על דירות העומדות
לשכירה, שמש בתקופת זמן ספורנו מקום קליטה
לכמה דירים, שנהגו מנהג של פריס ולא נכנסו
איש עם רעהו בשום משא ומתן. כלם היו שיכים
לסוג האביונים, זה סוג האנשים המתחיל בדלים
שנמצאו לפנים במעלת החברה וגומר במנקה
הרחובות ובמאסף הסמרטוטים.

הסגנית שהשתררה כאן בזמנו של י’ן
ולי’ן, הלכה לעולמה ומקומה נתן לאחרת דומה לה
בכל.
הזקנה האחרת נקראה בשם מרת בורגון,
ובקורות חייה לא היה שום דבר הראוי לתשומת
לב.

הדלה ביותר בין תושבי הבית של מר
קרבו היתה משפחה אחת בת ארבע נפשות, אב ואם
ושתי בנות בוגרות, שהסתופפו כלן יחד בעלית
גג אחת.

המשפחה הזאת לא הצטינה בשום דבר,
חוץ מעניותה היוצאת מן הכלל. האב אמר כי הוא
נקרא בשם י’ונדרט. אחר כך, מקצה זמן-מה
לכניסתה של המשפחה, פנה י’ונדרט אל מרת
בורגון ואמר לה: “אמא בורגון, אם יזדמן הדבר
ומי-שהוא ידרש לאיש מפולין או מאיטליה, או שמא
ישאל הדורש לאחד בן ספרד – הרי אנכי האיש
הנדרש.”

זאת היתה אפוא משפחתו של הנער
העליז אשר ספרנו על אדותיו מקדם. הוא סר הנה
ומצא כאן דלות יתרה ולא מצא – מה שרע עוד יותר –
סבר פנים יפות. “מאין אתה בא?” שאלו אותו בשעה
שנכנס. “מן הרחוב.” ומיד לאחר זה: “ולאן אתה
הולך?” והוא ענה: “אל הרחוב!” מפי אמו היה רגיל
לשמע שאלה בנסח כזה: “מה לך כאן?”
הקטן התרגל להיות חסר אהבה כשם
שהצמחים הגדלים במרתף מתרגלים לחיות בלי
אור. הוא לא עמד על החסרון.
האם העניקה אהבה רק לבנותיה.

יש להזכיר, כי ברחוב השדרה נקרא הנער המסכן בשם גברוש הקטן.
מאין בא השם גברוש? האם מתוך כך ששם האב היה י’ונדרט?
חדר הדירה של משפחת י’ונדרט נמצא
בקצה המסדרון. סמוך לזה התגורר בחדרו איש
צעיר אחד עני ביותר, שנקרא בשם מריוס.




ספר שני איש מזרע אמונים






א



ג’ילנורמן היה שיך לסוג האנשים
שאינם מצינים אלא בזה שהם שבעים ימים והם
משמשים סמל לתקופה אשר אבדה בתהום נשיה. הוא
היה הטפוס הנכון לאיש בן מעמד הברגנים ובן
המאה השמונה-עשרה, זה המתפאר על ברגניותו
ורואה בה חזות הכל – כשם שנוהג לעשות הרוזן
הדבק במעמד האצילים. הוא הגיע למעלה מתשעים
שנה, הלך קוממיות, דבר בקול רם,, היטיב לראות,
ידע פרק בהלכות שתיה, נהנה מסעדה שמנה,
ברשותו היו עדין כל שלשים ושתים השנים
והוא חבש משקפים רק לשעת הקריאה. הזקן היה
בעל מזג חם, ואולם לפי דבריו גזר על עצמו לפני
עשר שנים להנזר מנשים. “משום שאיני בעל הון
במדה הדרושה לכך. לולא ירדתי מנכסי הייתי
עושה אחרת…” שארית הונו הכניסה לו באמת רק
חמשה-עשר אלף פרנק לשנה. כל ימיו נמצא בריא
וחזק בתכלית השלמות. מטבעו היה אדם שטחי
ונוח לכעס. כל דבר קטן גרם לו שיבוא לידי חמה,
בפרט כשחסרה כל סבה לכך. במקרים כאלה, אם
פגש בהתנגדות מצד מי שהוא, תפס את המקל
וחלק מלקות לפי מנהג הימים הטובים אשר עברו.
הוא חלק מהלמות הגונות לבתו, שהיתה בתקופת
הזמן ההוא כבת חמשים, ולא היה מן הנמנע שהוא
יקום עליה וילקה אותה ברצועה, כפי שמלקים
תינוקות. את אלה, שעשו שרות בביתו, הכה על
הלחי וגדף אותם גדופים נמרצים. סגלה מיחדת
היתה לו להתנהג במקרים רבים מתוך חסר דאגה
ומנוחת נפש גמורה. ואולם כל מיני כשלונות לא
שמשו לו עכוב לאדון בא בימים זה מלראות את
עצמו כאדם פקח שאין למעלה ממנו. “אין זה דבר
מוטל בספק שנפלה בחלקי מדה יתרה של חריפות.”
הוא נהג לתבל את שיחתו במלים שנונות ופעם היה
שרוי בקורת רוח גדולה כשחרץ משפט ואמר, כי
הרקדניות של האופרה הפריסאית הן בנות-פראים
בעלות חן האוכלות את הונם ולא את בשרם של בני
אדם.





ב



הוא התגורר בביתו הפרטי, בית מספר 6
ברחוב פי-דו-קלור, ברבע מרה. חדרי דירתו היו אלו
שבקומה הראשונה ונמשכו מצד הרחוב עד לצד
הגן. קירותיהם של החדרים היו מצפים ביריעות
מצירות שתארו עליהן מחזות מחיי רועים. ואותן
התמונות, שהיו חקוקות בתקרה ובצפוי הקירות,
נשנו בזעיר פנים על מכסה הכסאות. על פני מטתו
עמד חיץ ספרדי בעל גדל כביר, שהיו לו תשע
דפנות והיה משוח בלכה הבאה מקורומנדל. על
פני החלונות נתלו לשם קשוט וילאות שופעים
וארכים. ואלה דמו בתפארתם למסכים מעשה
רבידה. מאצל החלון הקיצוני ירדו שלש-עשרה או
חמש-עשרה המדרגות המוליכות אל הגן. חוץ מחדר
הספרים, שנמצא על יד חדר השנה, היו לו עוד
לזקן בודואר מהדר מאד, זה שצפוי קירותיו, רב
הפאר ורב האמנות, נעשה בימיו של לודויק
הארבעה-עשר מקני קש דקים עד מאד על ידי
אסירים העובדים עבודת פרך. הזקן ידע טעם
באמנות הציור, ובחדר משכבו היתה תלויה
תמונה נאה מאד, מעשה ידי י’ורדן. ותמונה זו
שהרואה בה חשבה למצירת ביד קלה ובמשיכת
המכחול בלבד, נטבעו בה בעצם המון צרופי-ציור
דקים להפליא.

רק בנוגע להלבשה נעשה הזקן
במשך הזמן מעביר על מדותיו, ועד ימי שלטון
הדירקטוריום היה הולך ומתקין לעצמו מלבושים
לפי האפנה, כי עד לאותו זמן היה רואה את עצמו צעיר
לימים.





ג



בהיותו בן שש-עשרה נזדמן לו ערב
אחד בבית האופרה מקרה הכבוד להיות מטרה לחצי
עיניהן של שתי יפהפיות ידועות לשם וזקנות
לימים, אשר שמותיהן היו קמרגו וסלה ואת
תהלתן שר לפנים ולטר בעצמו ובכבודו. ואז
בהיות האש נתכת עליו מזה ומזה, נסוג בגבורה
לאחור ונמלט אל בין זרועותיה של רקדנית אחת
פעוטה, שהיתה אף היא בת שש-עשרה ושמה לא היה
ידוע בקהל. את דבר האהבה הזאת העלה לעתים
קרובות על זכרונו מתוך קורת רוח יתרה, כשם שאהב
בכלל לתאר לפני שומעיו את הנצחונות שנחל בימי
נעוריו בזכות יפי תארו והדור לבושו.

מנהגו היה לקרוא לכל דבר בשמו
הנכון, בין נאה ובין בלתי נאה, ולא שם רסן על
דבורו גם בחברת נשים. את שיחותיו הרבה לתבל
בנבול פה ובדבורים מגאלים, כפי מנהג הדור
שבימי נעוריו, ואת כל זה היה עושה בשקט רוח
גמור, כדבר המובן מאליו. ואמנם מפליא הדבר, כי
בסופה של המאה השמונה-עשרה שלטה בפרוזה
גסות ערמה מכל לבוש, בו בזמן שבשירה היו
נוהגים להשתמש בתאורים מרמזים.

הסנדק של ג’ילנורמן נבא לו לזה
שהוא עתיד להיות גאון, ועל כן נקב לו שם פרטי
שיש בו מעין רמז לגדלות, לאמר:
לוק-אספרי7.





ד



בתקופה שהוא למד בגמנסיה אשר
במולן, היא עיר מולדתו, זכה כמה פעמים לפרסום,
ופעם אחת קרה הדבר, כי הדכס מניברנה בעצמו
ובכבודו ענד את זר הכבוד לראש הנער. את זכר
הכבוד הזה לא יכלו להסיח מלבו לא האספה
המיסדת ולא מותו של לודויק הששה-עשר, לא
תקופת המלכות של נפוליון ולא שיבתם של
הבורבונים.

ג’ילנורמן היה מחסידיהם הנלהבים של
בית בורבון, והמהפכה של שנת 1789 היתה בעיניו
כצנינים. לעתים קרובות חזר ותאר לפני שומעיו איך
שהרבה מזמות בתקופת המוראים כדי להנצל מן
הגרדם. אם קרה דבר ואחד הצעירים העז במעמדו
להזכיר לשבח את שלטון הרפובליקה, מיד
נתכרכמו פניו מחמה והוא הגיע קרוב להתעלפות.
“תקותי תשעשעני, כי לא אטעם עוד פעם בחיי את
טעמה של שנת 1789!” היה מפטיר במקרה כזה. ופעמים
היה מודיע ומכריז לפני שומעיו כי מנוי וגמור
אצלו להגיע לגיל של מאה שנה.





ה



ג’ילנורמן החזיק בביתו משרתת אחת
ואיש אחד משרת. על הגברים, ששרתו בביתו, קרא
את השמות אשר לגלילות מולדתם. את המשרת
ששמש אצלו באחרונה, איש כבן חמשים וחמש
שהיה כבד גוף ותנועה ולא הצטיין כלל וכלל
בריצת רגלים – את המשרת הזה דוקא כנה הזקן
בשם בסק, אך ורק מפני שהלז היה יליד ביון. כל
משרתת קבלה ממנו את השם ניקולט. “נקבי לי את
משכרתך החדשית,” פנה פעם לבת חיל אחת שרצתה
להתקבל אצלו בתורת משרתת. “שלשים פרנק,” – “מה
שמך?” – “אולמפיה.” – “אשלם לך חמשים פרנק
לחדש, אבל בתנאי ששמך יקרא ניקולט.”
בעניני כסף התנהג בכלל בנדיבות,
ובזה נבדל מאחיו המנוח, איש כמר שהיה
משתמש לשם צדקה לעניים רק במטבעות שיצאו
מכלל שמוש, וקנה לו באפן כזה את חלקו אשר
בעולם הבא במחיר זול. ג’ילנורמן שלנו, להפך,
היה מפזר כסף ביד נדיבה ובעין טובה. מרגל היה
בפיו לומר, כי בכל הענינים צריכים הבריות למדד
לו באמת מדה של רחבות ונדיבות, ואפילו בשעה
שהם מתכונים לרמות אותו. לפיכך גרם לו הדבר
רגזה יתרה כשחלק פעם עם מי-שהוא ירשה והלז
הגדיל את חלקו על ידי אונאה גסה וגלויה לעינים:
“לעזאזל, זה לא עשה אלא כאחד הריקים! בימינו
הכל הולך ופוחת, לרבות גם הרמאים. איש כמוני
כדאי הוא שיגרמו לו אונאה ממין אחר
לגמרי!”





ו



בשנים הראשונות לשיבת המלכות של
בורבון היה ג’ילנורמן עוד צעיר לימים בערך –
בשנת 1814 מלאו לו שבעים וארבע שנים – והוא
התגורר בפרור סן ג’רמן, ברחוב סרונדוני אשר
ליד בית התפלה סן-סולפיס. רק לאחר שפרש מן
החברה והגיע לגיל של שמונים, יצא לגור
במרה.

מאותו יום והלאה קפא על הרגליו.
והרגל אחד היה לו שנחשב בעיניו ביותר והוא לא
זז ממנו אף כמלא נימא – לסגר יומם את דלת ביתו
ולבלי לפתח אותה בשום אפן שבעולם בפני
אורחים, ואפילו במקרה של נחיצות יתרה. מנהגו היה
לסעד בשעה חמש לפנות ערב, ומאז ואילך נתנה
רשות לאורחיו לבוא לפניו. כך נהגו בשנות המאה
השמונה-עשרה, וג’ילנורמן לא היה מסגל לעשות את
עצמו נבל ולתת יומם דריסת רגל בביתו למי-שהוא,
יהיה מי שהוא, ואפילו המלך בכבודו
ובעצמו.





ז



ג’ילנורמן נשא פעמים אשה וכל אחת
משתי נשיו ילדה לו בת. שתי הנערות הללו,
שאחת מהן היתה צעירה מן השניה בעשר שנים, לא
היו דומות זו לזו אפילו בימי ילדותן ולא נראו
כאחיות לא לפי קלסתר פניהן ולא לפי אפין.
הצעירה, הנוטה מטבעה לשאיפות רמות ולדמיונות,
לא נתנה את דעתה אלא על פרחים, שירה ונגינה,
נשאה תמיד בחלומותיה אל מרומים ומקדמת נעוריה
היתה שוגה בהזיות על דבר אחד הגבורים שיבוא
ויקחנה לאשה. הבכירה אף היא יצרה לעצמה
בדמיונה תאר של בן זווג, אלא שהלז היה דיוקן
של קבלן צבאי שקט ברוחו ומסרבל בגופו, איש
שאמתחת כספו רחבה מאד ושבית הקבול במחו צר
ביותר. הצעירה נשאה אמנם לאיש אשר התאים
למשא נפשה, אבל נפטרה מן העולם בשנת השלשים
לחייה. הבכירה לא הגיעה לידי נשואין.
היא הפכה עכשו להיות אשת מוסר זקנה
שקשה לעמד במחיצתה, חטמה היה מחדד מאד
ושכלה קהה ביותר. היא היתה בישנית ובעלת
צניעות עד כדי לעורר זועה. דבר אחד שמש לה,
למשל, זכר מעורר חלחלה – הלא הוא קשור הגרב
שלה שנגלה פעם לעיני אחד הגברים.

וכרבות שנותיה כן הלכה בישנותה
הקפדנית הלך וגבר. החשן שעל חזה לא היה מניח
את דעתה בצבעו הכהה ומדת גבהו. כי כך היא
דרכם של אלה המגדישים את סאת הצניעות – להקים
משמר על משמר בזמן שאין איש צר על המבצר.
ותמוה הדבר שבפרט אחד סרה מן
הדרך הנכונה – בהרשותה בחפץ לב לקצין אחד
מחיל הרגלים, שנקרא בשם תאודיל ונחשב לשאר
בשרה, להעניק לה נשיקות.

בכל אפן יש להוסיף, כי העלמה
ג’ילנורמן הפסדה יצא בשכרה ככל אשר הלכה
וגדלה בשנים, ובזה דמתה לכל האנשים שטבעם
להיות נפעלים. יצרה לא היה רע מעולם, כלומר, היא
היתה כמעט בעלת מזג טוב, ומכיון שהזקנה
דרכה להקהות את כל הבליטות, לכן הגיעה גם
העלמה ג’ילנורמן לידי ענותנות יתרה. כל עצמותה
היתה שרויה עכשו בלי יודעים במין עצב שומם,
והיה דומה כי חייה הביאו אותה לידי תמהון גורם
יסורים, אלה החיים שהלכו וקרבו לקצם בטרם
שיתחילו בפעל ממש.

היא נהלה את המשק בבית אביה, כשם
שהעלמה הזקנה מרת בפטיסטין עסקה בכלכלת
ביתו של אחיה הישיש ההגמון בינונו.
חוץ מאלה נלוה על המשפחה גם נער אחד
קטן, שחרד כל הימים בפני ג’ילנורמן והיה שרוי
בשתיקה מחמת אימה. גרמה לכך התנהגותו של
ג’ילנורמן, שלא דבר אל הנער אלא קשות והרים
עליו לעתים תכופות את מקלו: “גש הנה, שובב פרוע
שכמותך! תן מענה, ריקא! הישך כאן, לא-יצלח
שכמותך!” ועם זה אהב את הנער נכדו אהבה גדולה
מאד.




ספר שלישי הסבא והנכד






א



בתקופת הזמן של שנת 1817, בערך, היה
ג’ילנורמן רגיל לבלות פעמים בשבוע את השעות
שלאחר הצהרים בביתה של הרוזנת לבית ט., זו
שבעלה שמש בימיו של לואי הששה-עשר ציר
בברלין אבל לא הניח אחריו במותו שום נכסים.
הרוזנת בלתה את ימיה הרחק מחצר המלכות שנראה
בעיניה כמשמש מקום מקלט לחברה “מערבת” יותר
מדי, וחייה עברו עליה בבדידות-כבוד מתוך
גאוה ומחסור. אף על פי כן נהגה לפתח את ביתה
פעמים בשבוע לידידים אחדים, שהיו נקהלים
בטרקלינה הצנוע ונתאחדו למין מסבה מיחדת
שכל אחד מחבריה היה נאמן למלכות במדה שאין
למעלה ממנה, נאמן יותר מאשר המלך עצמו.



אנשיה של מסבה זו לא היו אלא נאנחים או
מתמרמרים בשעה שנסבה השיחה על אדות הזמן
החדש או על חקת המדינה שנערכה ברוח החפש, על
אדות מעריציו של בונפרט או על זה שנהגו לתת את
אות הכבוד אשר על שם הרוח הקדושה גם לאנשים מן
המעמד האזרחי, או כשנסבה השיחה על אדות רוח
ה“יעקביניזם” המצוי אצל המלך לואי
השמונה-עשר; ומתוך שמחה היו מנבאים שם לעת
שכלה טובה, זו שעתידה לבוא בזמן שאחיו בן
החיל של המלך – הוא הנקרא אחרי כן שרל העשירי
– יעלה על כסא המלכות.

במדה שאנשי החוג הזה היו נמנעים
מבוא לידי נגיעה כל-שהיא ביחס אל חסידי המשטר
הרפובליקני או ביחס אל מעריציו של בונפרט, בה
במדה נהגו ותרנות בנוגע לאנשים בלתי
מהגנים שבתוך מפלגתם הם. בטרקלינה של
הרוזנת לבית ט. היה ראש המדברים, חוץ מג’ילנורמן,
הגרף לבית למוט-ולוא, זה שחלקו היה גדול בענין
הרמאות המפרסם בנוגע לרביד האבוד, ואותו גרף
זכה לכך דוקא בגלל “פרסומו” ובגלל זה שנקרא
עליו השם ולוא.

לנשפי המשתה האלה היה ג’ילנורמן
הולך על פי רב בחברת בתו, והיה מצרף להליכה גם
נער אחד יפה תאר וחכליל לחיים, שנראה כעוטה
אשר ואמונים וגרם בכניסתו שהמסבים יקראו
חליפות בקול: “מה יפה הוא הנער! חבל עד מאד! ילד
מסכן!” הללו היו נדים לו לנער בגלל זה שאביו
היה האיש המכנה בשם השודד מחבל לואר.
אותו שודד היה חתנו הידוע של
ג’ילנורמן, והלז נהג לדבר על חתנו כעל פסול
המשפחה.





ב



האיש הזה, שנקרא בשם השודד מחבל
לואר, היה אחד מקציני הצבא אשר בתקופת נפוליון
קנו לעצמם גדלה רק בסבת אמץ רוחם בלבד.
מי שנזדמן לו בזמן ההוא לקרא
בספרי הזכרונות של הצבא, בתולדותיהם של
מפקדים שונים, בעתון החילים ובתזכירים של
המחנות הגדולים, – הוא יזכר בודאי גם את השם
ג’ורג' פונטמרסי. בנעוריו שמש פונטמרסי זה
בגדוד סנטון, השתתף בקרבות אשר נערכו ליד
שפיאר, ורמיזה, נוישטדט, טורקהים, אלצי ומינץ,
ונחשב בזמן זה על המאסף שתחת פקדת הושר.
באיטליה נתמנה לסגן של ליטננט. בעד פעלתו
במלחמת אויסטרליץ זכה לצלב של לגיון הכבוד.



מכאן ואילך היה הולך ונלחם בכל המלחמות
המרבות של הימים ההם, נלוה על נפוליון בדרכו
אל האלבה ונלחם בפעם האחרונה ליד וטרלו,
כשהוא משמש מפקד לפלגת חילים רוכבים.
במלחמה זו כבש את דגלו של גדוד לונבורג,
ובהיותו פצוע בפניו ושותת דם נשא את הדגל
והניחו לרגלי הקיסר. הלז הריע לקראתו בשמחה
רבה: “היה לפני שר אלף, רוזן, קצין של לגיון
הכבוד!” פונטמרסי החזיר: “הנני משיב תודה להוד
מלכותו בשם אשתי האלמנה.” שעה לאחר כך נפל
במלחמה אשר ליד אוהן.

נתרחש לו כעין נס ומלסטם-פגרים אחד
לסטם אותו והצילו על ידי כך ממות. הוא הלך
בעקבות הצבא המנצח, נגרר מתחנת רפואה אחת
לשניה, עד שהגיע לבסוף אל מקומות החניה אשר
על נהר לואר.

מלכות בורבון, שחזרה לגדלה, הפחיתה
את משכרתו עד כדי קצבה וקבעה לו מקום בורנון,
כדי שיהיה אפשר להשגיח עליו השגחה מעלה.
המלך לואי השמונה-עשר לא קים את דבר התמנותו
של פונטמרסי לשר-אלף, רוזן וקצין ללגיון הכבוד,
משום שהתמנות זו חלה בתקופת מאת הימים.
פונטמרסי מצדו לא החמיץ כל הזדמנות שבאה
לידו לחתם את שמו כלשונו “שר האלף הרוזן
פונטמרסי”, ולא יצא מפתח ביתו החוצה בלי להצמיד
את אות הכבוד של הלגיון אל מעילו הכחל
שנתישן, זה שהיה אצלו בבחינת מעיל יחיד.
לפיכך הגיעה לו אזהרה מאת התובע הכללי לאמר,
כי יתבעו אותו לדין אם יוסיף להשתמש באות
הכבוד בדרך האסור. פונטמרסי ענה לאיש הבינים
אגב בת צחוק של מרירות: “אפשר שאנכי שכחתי
להבין כן בלשון אמי, ואפשר שאדוני אינו משיג
כראוי מה המלה ‘אסור’ רוצה לומר.”

העובר בימים ההם על פני הגשר
הנאדר של עיר ורנון ונשקף אל מעבר הגשר
והלאה, היה יכל לפעמים להבחין בבן אדם כבן
חמשים, רעוע למדי בגופו, שפניו שזופים משמש
ופרצופו משחת על ידי צלקת רחבה, ואותו בן אדם
החובש לראשו מצנפת עור, לובש בגד ארך אפור
שצמוד אליו אות כבוד ונועל לרגליו מנעלי עץ,
נראה עומד בחלקת שדה מגדרת אשר ליד נהר הסינה
ועובד באת ובמזמרה. האיש, שהתגורר כאן בחברת
אשה סוכנת ביתו, קנה לו שם תהלה בגלל הפרחים
היפים שגדל בגנו. כח הסבלנות והחריצות
ומדה של הסתכלות זהירה עמדו לו להשלים את
גדולי הארץ ולהמציא כמה מינים חדשים של
צבעוניות ודחליות שהטבע לא זכר לגדל אותם.
לפי מזגו היה טוב ונוח והיה בישן עד כדי הסוס
בפני הבריות. הוא לא הרבה לשוטט מחוץ לביתו
ונכנס בדברים רק עם העניים הדופקים על דלתו
ועם הכמר הזקן מבף, זה ששמש כהן במקום
מגוריו. כזאת היתה במציאות דמותו הנכונה של
“השודד מחבל לואר.”

כל רכוש לא היה לו, חוץ מן הקצבה
הדלה, והוא יגע וחפש עד ששכר לעצמו את
קטן-הבתים אשר בעיר ורנון. הוא חי כאן לבדו, כי
אשתו, היא העלמה ג’ילנורמן אשר אביה נתנה לו
לאשה שלא ברצון, מתה עליו בשנת 1815, ובנו
הקטן, אשר נשאר לו מאשתו המתה, נלקח לבית האב
הזקן. פונטמרסי נתן את הסכמתו לכך, משום
שחותנו אים כי באפן אחר יעביר את הנכד
מנכסיו.

ג’ילנורמן מנע את עצמו מכל משא
ומתן בנוגע לחתנו, שלא היה בעיניו אלא
“שודד”, ואף פונטמרסי לא היה מכנה את חותנו אלא
בשם זקן עובר ובטל. ג’ילנורמן נמנע מהזכיר את
שמו של שר האלף, ולא הזכירו לעתים רחוקות אלא
כדי ללגלג על מעלת “הרוזנות” שלו. שני הצדדים
התנו ביניהם תנאי מפרש, כי פונטמרסי לא
ישתדל לראות את בנו פנים אל פנים ולא ינסה
לבוא אתו בדברים. בעיני הג’ילנורמנים נחשב
אביו של מריוס כמין מצרע.

מריוס ידע כי יש לו אב, אבל חוץ מזה לא
ידע כמעט כלום בדבר אביו, מפני ששום איש לא
סח לו על אדות השה הנדח של המשפחה. ומכיון
שכל ילד מקבל את משגיו מאת הסביבה שהוא חי
בה, לכן קרה הדבר כי כל אותם מבטי העין
הנשלחים בגנבה וכל אותם הרמזים, שנפלטו מן
הפה במעמדו של הילד ושהיה צפון בהם סוד
הענינים המשפחתיים, נצטברו לבסוף בנפש
הילד לחטיבה שלמה וגרמו לו למריוס שיטר טינא
לאביו.

ובעוד אשר מריוס הלך ונתבגר מתוך
רגשות כאלה, היה שר האלף קם פעם בחדשים או
בשלשה חדשים וכאסיר הבורח היה הולך בחשאי
לפריס, מכון את השעה שבה הוליכה הדודה
ג’ילנורמן את מריוס בנו לתפלת הקדש ובא
ומתיצב בבית הכנסיה סן-סופליס. כאן היה
מסתתר מאחרי אחד העמודים ומתבונן בבנו בלי
הניד אבר ובלי השיב את רוחו כמעט.
ואולם הדבר הזה נודע למראה רק לאחר זמן מרבה.
ולעת עתה היו הסבא והדודה מתקינים
את חנוכו; מאלה נבצר הדבר לגדל את מריוס לאיש
בן-זמנו ומכשר לחיים, והם לא הועילו הרבה גם
בזה שנתנו לנער הרך מהלכים בקרב אנשי
חברתם. כי האנשים הללו דבקו בתקופת זמן אשר
הלכה לעולמה. הם בקשו להצמד בכל גלויי
חייהם אל העבר והיו מתכחשים להוה.
וחבל שגם שאר חנוכו של מריוס לא
היה בו כדי להחליש את הרשמים שנגרמו לו על
ידי הסביבה. לאחר שנבצר מאת הדודה ג’ילנורמן
להקנות לו עוד תורה, נטל הסבא ג’ילנורמן את הנער
ומסרו לידי פדגוג אחד מהגן ובא בשנים, איש
אשר השכלתו התמה, הלקוחה מספרי המופת
הישנים, לא נכתמה כל-שהיא על ידי הספרות
והמדע של הזמן החדש. אחרי כן בא הנער ללמד
בגמנסיה ונפנה לבסוף ללמודי תורת המשפטים.
באפן כזה נעשה חסיד נלהב של בית המלכות, נעשה
דבק בהזיות ופרוש מן החיים. הסבא שלו לא היה
חביב עליו ביותר, משום שעליצותו וגסות הרוח של
זה היו פסולות בעיניו, ולאביו נטר מריוס רגש
איבה.





ג



מריוס גמר את למודיו בבית הספר בו
בזמן שג’ילנורמן סלק את עצמו מכל משא ומתן
חברתי. הזקן נפרד מעל הפרור סן-ג’רמן ומעל
הרוזנת לבית ט., ועבר לגור בביתו הפרטי אשר
ברחוב פי-דו-קלור.

בשנת 1827, בהיות מריוס בן
שבע-עשרה, שב הנער באחד הערבים הביתה וראה
את אביו זקנו הולך לקראתו ומחזיק מכתב
בידו.

“מריוס,” אמר ג’ילנורמן, “עליך לצאת מחר לדרך ולנסע לורנון.”
“בשלמה?”
“כדי לראות את פני אביך.”
מריוס נבהל. מעולם לא עלה על דעתו כי
יבוא יום והוא יצטרך לדבר אל אביו פנים אל פנים.
הבשורה ששמע מפי ג’ילנורמן הפתיעה אותו
באמת עד כדי צער. אלו יכל היה מונע את עצמו מן
הראיון הזה.

הוא היה נבהל ומשתומם עד כדי כך
שלא פתח את פיו לשאל שאלה. ואולם הזקן באר לו
מאליו את הענין:
“הוא כותב כי חלה מחלה אנושה וכי הוא רוצה לדבר אתך פנים אל פנים.”
ואחרי הפסקה קצרה הוסיף הזקן ואמר:
"צא מחר לדרך בשעה מקדמת. בשעה שש לפנות בקר.
למחרת היום הגיע מריוס לורנון עם
דמדומי הבקר ושאל אצל פלוני אלמוני, שנפגש
לו בראשונה על דרכו, לבית מגוריו של “האדון”
פונטמרסי.

הראו לו את הבית הנדרש. הוא משך בפעמון ואשה אחת פתחה לו את הדלת.
“האוכל לראות את פני האדון פונטמרסי?” פתח מריוס בשאלה.
האשה לא ענתה דבר.
“וכי זה המקום הנדרש לי?” האשה הניעה ראשה כמאשרת את הדבר.&gt;
“התואילי להביאני לפניו?”
האשה הניעה ראשה לאות שלילה.
“אני הוא בנו. הוא מחכה לבואי.”
“אין הוא מחכה עוד,” ענתה האשה.
מריוס לא הבחין אלא ברגע זה כי האשה שרויה בבכי.
האשה רמזה לו שיכנס בדלת נמוכה.



מריוס פתח דלת זו ונמצא עומד בחדר נמוך, במקום
שראה נר של חלב דולק על האח. בחדר נמצאו שלשה
אנשים; אחד מאלה עמד על רגליו, השני כרע על
ברכיו והשלישי, הלבוש רק כתנת, היה סרוח
לכל מלא ארכו על אבני הרצפה. האיש השלישי
הזה היה שר האלף.
משני האנשים האחרים היה האחד הרופא
והשני הכהן, וזה האחרון ערך עכשו תפלה
לנשמת הנפטר.
לפני שלשה ימים חלה שר האלף בדלקת
המח. כשהציק לו רגש מבשר רעות, נזדרז לערך
מכתב לג’ילנורמן ובקש לשלח אליו את מריוס.
מצב החולה הלך באמת הלך ורע במהירות גדולה,
ואור ליום בואו של מריוס ארע הדבר כי שר האלף
התנער פתאם מעל משכבו, בתקף עליו טרוף הדעת
של קדחת, וקרא בקול: “בני לא הגיע עוד הנה.
הנני והלכתי לקראתו.” ולא עבר רגע קצר עד שהוא
נפל בחדר הפרוזדור לארץ ונפח את נפשו.

גם הרופא, גם הכהן וגם בנו – כלם אחרו מן המועד.
מריוס התבונן בנפטר, שנראה לו
באותו יום בפעם הראשונה והאחרונה כאחת. הביט
חליפות אל העינים הפקוחות והקופאות, אל שערות
השיבה, אל האברים האמיצים שנראו עליהם סמני
פצעים, אל הצלקת הרחבה אשר על הפנים המפיקים
גבורה, אלו הפנים שנשקפה מעליהם גם ארשת של
טוב-לב. ואף על פי שהאיש הזה היה אביו, בכל זאת
נשאר מריוס קר רוח והדבר לא נגע עד לבו.

שר האלף לא השאיר אחריו כלום.
בכתובים מצאה המשרתת רק פתקה אחת, שהיו
רשומים עליה הדברים הבאים:
“לבני. – בשדה הקרב של וטרלו העלה
אותי הקיסר למעלת רוזן. הואיל והממשלה של עכשו
מערערת על תאר הכבוד, שקניתי לי בדם, לכן אני
מביע בזה את רצוני שבני יקרא את השם הזה על
עצמו ויחזיק בו כל הימים. במה דברים אמורים,
כשבני יהיה ראוי לאותו תאר הכבוד.”

ועל הפתקה היתה רשומה עוד תוספת דברים זו:
"אף גם בשדה הקרב של וטרלו הציל את
חיי ממות סרג’נט אחד הנקרא בשם תנרדיה.
בזמן האחרון היה האיש הזה, לפי הידיעות
שהגיעו לידי, משמש בעל אכסניה בכפר אחד
שליד פריס, בשל או במונטפרמי. ואם יקרה באחד
הימים ובני יזדמן לו לפגש באותו בן-אדם, הרי
רצוני שייטיב אתו ככל יכלתו.

לא מתוך רגש הערצה ביחס לאביו, כי
אם מתוך יראת כבוד רגילה, זו המצויה אצל כל
בן-אדם ביחס לרצונו של מת, לקח מריוס לעצמו את
הפתקה ויסתירנה היטב בכיסו.

מיד לאחר גמר קבורה יצא מריוס לשוב
לפריס. שר האלף נשכח מלב. אף על פי כן ענד
מריוס לכובעו רדיד אבלות.





ד



מריוס לא הרפה ממנהגי הדת שהיה
רגיל בהם בימי הילדות. והנה ביום ראשון אחד,
בהיותו שומע אל תפלה בצבור בבית הכנסיה
סן-סופליס, באותו חדר-תפלה עצמו ששמה היתה
דודתו מוליכה אותו לפנים, ארע לו למריוס שהיה
שרוי במצב של הסח דעת גמור. הוא נטל לשם
כריעת ברכים את אחד הכסאות שהיתה לו רבידת
קטיפה ושעל משענתו נראה רשום השם “מבף,
גבאי של בית הכנסיה.” ואולם תכף להתחלת
התפלה נגש אליו איש בא בשנים ואמר לו:
“אדוני, המקום הזה שיך לי.”

מריוס נזדרז לפנות את מקומו, והאיש הזקן קבע לעצמו ישיבה על כסאו.
לאחר שנגמרה התפלה, נפנה הזקן שוב אל מריוס ונכנס אתו בדברים:
“אני מבקש בזה סליחה על ההפרעה
שגרמתי לו מקדם ועל זו שאני גורם לו עכשו;
אבל אני מחיב לבאר לפניו את אפן התנהגותי.”
“אולם אין כל צרך בזה, אדוני!”
“אדרבא! אדרבא! עליו לדעת, כי המקום
הזה נחשב בעיני עד מאד. כאן היה מקום עמידתו של
אב אמלל אחד, שלא יכל לראות את בנו בשום
הזדמנות אחרת, ומשום כך היה בא הנה במשך
עשר שנים מידי חדשים או שלשה חדשים. הלז בא
אפוא לעתים מזמנות, בשעה שהקטן הובא לבית
התפלה. אולם הנער לא ידע לשער כלל כי אביו
עומד מאחריו. ואותה שעה היה האב מתחבא מאחורי
עמוד זה והוריד פלגי דמעות למראה בנו אהובו.
אנכי הייתי עד ראיה לדבר והקדשתי לי במובן
ידוע את המקום הזה. טוב לי לשבת כאן מאשר במקום
כבוד אחר, שאני יכל לתבע לעצמי כגבאי בית
התפלה. אמנם הכרתי במקצת גם מקרוב את הזקן
המסכן הזה. חותנו ודודתו העשירה הכריחו אותו
לבלתי ראות את פני הנער, שאם לא כן היו מעבירים
את הילד מנכסיו. הוא הביא אפוא את הקרבן הזה,
כדי שבנו יגיע באחד הימים לעשר ולחיים
טובים. וכל זה לא נגרם אלא על ידי פרוד הדעות
בענינים פוליטיים. רבונו של עולם, אדם שנלחם
על יד וטרלו לא הפך משום כך להיות מפלצת. אותו
האיש היה שר אלף בצבא של בונפרט. עכשו איננו
עוד בחיים. במקרה יש לי אח בורנון, היא עיר
מגוריו של שר האלף הלז. שמו היה פונטמרסי, או
כדומה לזה. בפניו היתה לו צלקת עצומה…”
“פונטמרסי?” שאל מריוס והחויר.
“כן הדבר. וכי אדוני הכיר אותו?”
“הוא היה אבי!”

הזקן, גבאי בית התפלה, קרא במעל ידיו:
“ובכן אתה, אדוני, הנך אותו הילד! שמע ואגיד לך – אביך אמנם אהב אותך!”
מריוס שלב את זרועו מתחת לזרוע
הזקן ולוה את הלז עד לביתו. ולמחרת היום פנה
ואמר אל ג’ילנורמן:
“אני ואחדים מרעי נדברנו בינינו לצאת
אל השדה לשם ציד. אני מבקש רשות להסתלק
לשלשה ימים.”

“אפילו ארבעה ימים, אם רצונך בכך. לך והיטב את לבך!”
ותוך כדי זה קרץ בעיניו כלפי בתו ולחש על אזנה:
“הלז נתפס לדבר אהבים!”





ה



מריוס נסתלק לשלשה ימים, אחר כך
שב לפריס והלך בלי שהות אל בית עקד הספרים אשר
על יד מחלקת האוניברסיטה למדעי המשפטים, ושם
בקש שיגישו לו את קבצי הגליונות של העתון
“מוניטר” מכמה וכמה שנים.
הוא התעמק לחקר את אלה מתוך שקידה
רבה, הלך וקרא את כל ספרי הקורות בדבר תקופת
הרפובליקה ותקופת הקיסרות, קרא את ספר
הזכרונות של נפוליון ונטל לשם קריאה כל מיני
רשמות, עתונים, הודעות וכרוזים. לאחר שנתקל
בפעם הראשונה בשם אביו, תקפה אותו מרב
התרגשות קדחת שלא נסתלקה ממנו במשך
שבוע ימים. ואז הלך ושחר את פניהם של כל
הגנרלים, שאביו שמש אצלם בזמן ששרת
בצבא, אף בקש מאת האב הכמר שיספר לו מהחל
ועד כלה מה שידוע לו בדבר הליכות אביו
בורנון. באפן כזה הצליח מריוס לשוות לנגד
עיניו את דמות דיוקנו של אביו ולתאר לעצמו את
המזיגה הנהדרה של בן אדם שמערים בו כאחד
גם אריה וגם טלה.

מריוס היה רואה עכשו את פניהם של
הג’ילנורמנים רק בשעת סעדה, כיון שהענינים
הנזכרים גזלו את כל עתותיו והעסיקו את כל
מחשבותיו; בכל זמן אחר לא נמצא לדורשיו. הדודה
היתה כנרגנת, בעוד אשר הזקן חיך אגב רמיזה
גלויה: “חזיז ורעם! הלז נעשה להוט לאותו
דבר!”

אמנם מריוס נעשה עכשיו להוט, אבל גרמה לזה האהבה אשר אהב את אביו.
בפרק זמן זה חל גם שנוי גמור
במערכת רעיונותיו של מריוס, וכאן המקום לתאר את
שנוי המחשבות הזה לפי המשכיו, כיון שהוא
משמש אות ומופת לרבים מבני תקופתנו.
עד עכשו הכיר רק את הקיסרות אשר לה
החרב ואת הרפובליקה אשר לה הגרדם. ואולם
עכשו, לאחר שהעמיק לחדר לתוך התהו ובהו והיה
מצפה למצא שם רק חשכה כבדה בלבד, הזהירו
פתאם לנגדו המון כוכבי נגה, כעין מירבו,
ורניו, סן-ז’יסט, רבספיר, קמיל דמולן, דנטון,
ואחריהם התרוממה שמש בדמות נפוליון. למראה
עולם הפלאות, אשר נתן לו עכשו להתהלך בו
ולחקרו, נעשה עליו ראשו סחרחר. ואולם לאחר אשר
ההשתוממות הראשונה פנתה את מקומה לתפיסת
דברים צלולה יותר ולאחר שנתחדדה יותר ראיתו
השכלית, הלכו המוני החזיונות של שתי התקופות
ונצטמצמו לנגד עיניו לשני מארעות כבירים, עד
שהוא הכיר לנכון כי ערכה של הרפובליקה הוא בזה
שהמון עם הארץ חזר וכבש לעצמו את זכיות
האזרחים, והקיסרות עשתה את שליחותה בזה שהיא
הפיצה את תרבותה של צרפת על פני כל ארפה. והוא
הכרח להודות, כי כל זה היה לטובה.

מריוס נוכח לדעת, כי עד הרגע ההוא
נבצר ממנו להבין מה תפקידה של ארץ מולדתו
בקורות העולם, כשם שנבצר ממנו להבין את אפיו
של אביו. הלא לפנים הוא האפיל בעצמו על רוחו על
ידי בערות שבזדון. ואולם עכשו עלה אור בנפשו;
הוא למד להשתאות ולאהב.
ככל החוזרים בתשובה לא ידע גם הוא
להיות מתון; אף על פי כן הגיע לידי התקדמות
עצומה.

אנשי משפחתו לא הרגישו בשנוי הכביר שחל להיות במחשבותיו.
ולבסוף, כשתמורת סתר זו הגיעה לידי
קצה, כשמריוס מחה מעל עצמו את כל הסמנים של
אריסטוקרט ושל נאמן למלכות קיצוני, כשהוא סגל
לעצמו שיטת רעיונות המיסדת מן הקצה עד הקצה
על תורת המהפכה והשויון ואף גם על תורת
הרפובליקה – פנה מריוס אל גלף אמן אחד והזמין
אצלו מאה כרטיסי-בקור על שם “הרוזן מריוס
פונטמרסי”.

למעשהו זה גרם השנוי שבנפשו, שנוי זה שלא התחיל אצל מריוס פונטמרסי.
ובסבת תוצאה אחרת, שאף היא היתה
נאמנה לטבע הדברים, הלך מריוס ונתרחק מאת אביו
זקנו בה במדה שהוא נמשך אחרי עולם המחשבות
של אביו, הוא האיש אשר נלחם וספג יסורים בגלל
המחשבות האלה במשך עשרים וחמש שנים. כבר
ספרנו למעלה, כי אפיו של הזקן לא ישר בעיני
מריוס, אבל מיום שנחלקו דעותיהם הפוליטיות
התחילה רובצת ביניהם כעין תהום. מריוס נטר איבה
לזקן על דבר אשר התיצב לשטן והפריד בין האב
והבן.

ג’ילנורמן החזיק ולא הרפה מדעתו:
הבחורות! אבל גם חוץ ממנו לא היה איש במשפחה
אשר ידע בשלמה מסתלק מריוס מדי פעם לשנים
או לשלשה ימים.
פעם אחת קם מריוס ונסע אל מונטפרמי
ודרש שם, כפי מצות אביו, אחרי האיש תנרדיה, מי
שהיה סרג’נט בצבא ועכשו בעל בית אכסניה.
כאן הגד לו, כי אותו בן-אדם הגיע לידי פשיטת
רגל ואין לדעת מה שהיה בסופו. חקירה ודרישה זו
גזלה ממנו ארבעה ימים.
“הוא מתנהג באמת כאחד הריקים!” הפטיר הזקן מתוך הנאה חשאית.





ו



בבית ג’ילנורמן שררה התרגשות גדולה,
מפני שמריוס בא שוב לפני הזקן ובקש רשות
להסתלק לזמן של ימים אחדים, אף גם הוסיף והגיד,
כי יש בדעתו לצאת באותו היום לדרך. “מתר לך
להסתלק!” ענה הזקן והוסיף להרהר בדעתו: “אכן
נודע הדבר! הלז קבע לעצמו מקום לינה מחוץ לבית!”
ואולם העלמה ג’ילנורמן, שתקפה עליה הסקרנות,
הלכה להתיחד בחדרה ומדי עלותה במדרגות
קראה ואמרה: “הפעם הגדיש את הסאה! משתאה אני
לדעת את מקום לכתו!” אף היא היתה משערת כי מריוס
נתפס למעשה אהבים שיש בו פחות או יותר משום
עברה.

רגש הסקרנות הציק לה מאד, וגם מלאכת
הרקמה לא הביאה מרגע לנפשה. והנה נפתחה
הדלת ובחדר הופיע בן דודה, הקצין תאודול,
וברך אותה בברכת חילים.

“האתה זה תאודול? הואילה נא, אפוא, והענק לי נשיקה.”
הוא אצל לה נשיקה; והיא נתיצבה אחר כך ליד שלחן הכתיבה.
“תקותי תשעשעני, כי הפעם הזאת תבלה אצלנו שבוע ימים, לכל הפחות.”
“דודתי, הערב אני יוצא שוב לדרך!”
“השאר כאן, תאודול החביב, ראה בקשתיך!”
“נכספתי לשבת אתכם, אבל ההכרח לא
יגנה. הענין הוא פשוט מאד. אנחנו עוברים למקום
מצבה אחר. ממלון לקיון. דרכנו עברה על פני
פריס, ואמר אמרתי לנפשי: הנה נתנה לך בזה
הזדמנות טובה ללכת ולראות את פני הדודה!”
“יישר כחך! הא לך את גמולך בעד הטרח שטרחת!”
ובדברה נתנה לידו עשרה לואידורים.
“כונתך לאמר בעד הענג הנשקף לי, דודתי החביבה!”
הוא חבק אותה בשניה, והפעם
נתגלגלה עליה שמחה והיא הרגישה בגדילי מעיל
השרד של הקצין שגרדו במקצת את צוארה.
“ההולך אתה ברכיבה ביחד עם הגדוד שלך?” – שאלה הדודה את הקצין.
“לא, דודתי. נתכונתי שיעלה בידי
לראות את פניך. באתי לכאן לאחר שקבלתי חפשה.
אני עושה את דרכי בעגלת דאר. ומכיון שהגענו
לכך אני רוצה לשאל אותך דבר: הגם בן-דודי
מריוס מתכונן עכשו לצאת לדרך?”
“מהיכן נודע לך הדבר?”
“מיד לאחר שהגעתי לכאן הלכתי אל
משרד הדאר ואמרתי לקחת לעצמי מקום על פני
מכסה העגלה, אלא שהקדימני אחר. והנה את שמו
של אותו בן אדם ראיתי רשום בפנקס הדאר.”
“מה השם שראית?”
“מריוס פונטמרסי.”

“פוחז שכמותו! אמנם כן. בן דודך
איננו כשר וישר כמוך. הגע בעצמך, עכשו נטל
עליו לדלדל את לילו בעגלת הדיליג’נס!”
“גזרה זו נגזרה גם עלי.”
“אין הדבר דומה כלל. אתה אנוס לכך
מפני החובה. ואולם זה אינו עושה אלא מעשה
הוללות!”

“היאמן כי יספר!”
ופתאם נתרחש דבר יוצא מגדר הרגיל,
דבר אשר לא נשמע כמהו: במחה של הדודה
ג’ילנורמן צץ רעיון. היא שאלה את תאודול:
“הלא ידוע לך, כי בן דודך לא ראה מעולם את פניך?”
“אמנם כן. מעודו לא הואיל זה לשים אלי את לבו.”
“שניכם תסעו אפוא יחד בעגלת דאר אחת?”
“מקומו של זה על המכסה, ואני אשב בתוך העגלה פנימה.”&gt;
“לאן מגמת המסע?”
“ללז-אנדלי.”

“וכי מריוס הולך למקום זה?”
“במה דברים אמורים. אם הוא לא יסתלק
מן העגלה באחד המקומות אשר באמצע הדרך, כפי
שאעשה גם אנכי. אני אסע עד ורנון, ושם אעבר
לדיליג’נס אחר. בדבר מגמת נסיעתו של מריוס אין
לי כל ידיעה.”

“מריוס! כמה מכער השם הזה! ולעמתו
מה נאה צלצול השם תאודול! ואולם שמע ואגיד לך
דבר: עשה אתנו חסד. לך לכל אשר ילך מריוס וראה
לאן הוא בא. הדבר יקל עליך לעשותו, כיון
שמריוס לא ראה מימיו את פניך. חקר ומצא למי הוא
מתחבר, וכתב לנו על הכל בפרוטרוט. הדבר יגרם
נחת רוח לזקן.”

ענין רגיל כזה לא היה אמנם טוב ביותר
בעיני תאודול; אבל עשרת הלואידורים השפיעו על
נפשו השפעה נמרצת, ומכיון שגם “המשך יבוא”
היה בעיניו כדבר שבגדר האפשרות, לכן נתישב
בדעתו והחליט לקבל על עצמו את השליחות.
“אני מוכן למלא את רצונך, דודתי החביבה!”
כשעלה מריוס אותו ערב לשבת בעגלת
הדאר לא עלה על דעתו, כמובן, כי בעגלה נמצא
איש השומר את צעדיו. משהגיעו לורנון נפנה
תאודול שוב לשליחותו והשגיח במריוס היורד מן
העגלה. מתוך התענינות יתרה התבונן במריוס
כשהלז נגש אל כפרית אחת, המוכרת פרחים ליד
התחנה, וקנה ממנה את צרור הפרחים המבחר
ביותר.

בפרט זה מצא המרגל המתנדב ענין.
מריוס כונן את צעדיו לעבר בית הכנסיה.
תאודול הלך בעקבותיו כחוגג, והיה
צועד על בהנות רגליו עד המקום ששם נתעלם
מריוס מן העין.

ולפתע פתאם נשאר תאודול תקוע על מקומו ולא יכל להניד אבר מרב תמהון.
ליד בור קבר, במקום שפזר את עלי
הפרחים, כרע מריוס על ברכיו והתיפח בבכי
כשפניו חבויים בתוך כפות ידיו. מראשותי
הקבר, שלא היו מסמנים אלא על ידי תל עפר גבה
יותר, היה תקוע צלב שחור עשוי עץ ועל גבי צלב זה
נראו רשומות בכתב לבן המלים האלה: “שר האלף
הרוזן פונטמרסי.”
זאת היתה ה“אהובה”.





ז



ביום השלישי השכם בבקר חזר
מריוס מורנון, ובשובו הביתה מהר ועלה אל חדרו,
הסיר מעליו את אמתחת הדרך ואת הסרט השחור,
שענד לצוארו, ונפנה ללכת לחדר האמבטי, כדי
להחליף כח אחרי תלאות הדרך ואחרי שני הלילות
שעברו עליו ללא שנה אגב נסיעה בדיליג’נס.
ג’ילנורמן, שהיה רגיל לקום עם השכמת
הבקר כדרך הזקנים העומדים בבריאות גופם, שמע
את קול צעדיו של מריוס מעל המדרגות ומהר לעלות
בכל כח רגליו לחדר העליה, ובדעתו היה להקדים
שלום ל“רודף האהבים” ולהוציא מפיו תשובות על
ענינים שונים.

אבל כח מהירותו של האיש הצעיר עלה על
כחו של הזקן בן השמונים, ואבא ג’ילנורמן,
לאחר שהגיע אל החדר העליון, לא מצא עוד את
הצפור בכלובה.

לעמת זה היו מנחים על המטה המסדרת המעיל והסרט השחור.
“הידד! עכשו יעלה בידנו להסיר את
הלוט מעל פני התעלומה. עכשו נראה מה הם הסודות
אשר הוא שוגה בהם. כאן הפתרון לחידת הבחור
שלנו, הרודף תענוגות לילות כימים. הנה מצאתי את
התמונה!”

כי הנה בקצה הסרט היה תלוי תיק קטן של עור ולפי מראהו נראה כעשוי לשם תמונה.
הזקן התאפק מפתח את התיק הקטן
והיה מסתכל בו כאחד כאחוז קסם ועצב ורגז,
ואותה שעה היה דומה לקבצן השואף אל אפו ריח
של צלי מבחר העולה על שלחן אחרים.
“פתח-נא, בבקשה ממך, אבא!” – הפצירה בו העלמה הזקנה.
אבל לאחר שנפתח התיק הקטן, אגב
לחיצה שלחצו בראש הקפיץ, לא נמצא בתוכו אלא
גליון של ניר מקפל קפול זהיר.
“מכתב שהיא שלחה אליו!” הביע
ג’ילנורמן את דעתו ונתן את קולו בצחוק. “יודע
אנכי מה פרושו של זה. מכתב אהבה.”
“אל נתמהמה ונקרא את הכתוב בו!” אמרה הדודה וחבשה בחפזון את משקפיה לאפה.
הם פרשו את גליון הניר וקראו את הכתוב בו:
“לבני. – בשדה הקרב של וטרלו העלה
אותי הקיסר למעלת רוזן. הואיל והממשלה של עכשו
מערערת על תאר הכבוד שקניתי לי בדם, לכן אני
מביע בזה את רצוני שבני יקרא את השם הזה על
עצמו ויחזיק בו כל הימים. במה דברים אמורים,
כשבני יהיה ראוי לאותו תאר הכבוד.”

אין לתאר במלים מה שהרגישו ברגע זה האב והבת.
לבם נמוג בקרבם כאלו נשבה בהם
רוח קרה מתוך גלגלת של מת. ג’ילנורמן הפליט
בחשאי כאדם המדבר אל נפשו:
“אין זאת כי אם בעל-החרב כתב את הדברים האלה.”

ברגע זה נשרה מתוך אחד הכיסים
שבמעיל חבילה קטנה הארוזה בניר כחל; העלמה
ג’ילנורמן הרימה את זו מעל הארץ והסירה את העטיפה
הכחלה. היא מצאה כאן את כרטיסי הבקור של
מריוס ומסרה אחד מאלה לידי אביה. הלז קרא בקול
את הכתוב: הרוזן מריוס פונטמרסי.
הישיש צלצל בפעמון. באה ניקולט.
ג’ילנורמן נטל את הסרט ואת התיק הקטן ואת
המעיל, השליך כלם יחד לארץ באמצע החדר ונתן
קול פקדה:

“הוציאי את בלויי הסחבות האלה!”
תוך כדי כך חזר מריוס לחדרו. הוא לא
הספיק עוד להציג את כף רגלו על סף החדר, וכבר
הבחין בזקן האוחז את הכרטיס בידו. ועוד רגע
כהרף עין והזקן נפנה כבר כלפי הבא והטיח
כנגדו מתוך לגלוג דברים קשים:
“להוי ידוע! להוי ידוע! הנה הגעת למעלת רוזן. במזל טוב! דבר זה מה פרושו?”
מריוס ענה אגב אדמומית קלה שכסתה את פניו:
“פרושו של דבר, שאני בן לאבי.”
ג’ילנורמן סלק מעל עצמו כל צחוק ונתן מענה בקול קשה:
“אנכי אביך!”
“אבי,” ענה מריוס כשפניו קודרים
ועיניו משפלות לארץ, “היה איש צנוע וגבור חיל.
איש אשר עבד באמונה את צרפת ואת הרפובליקה,
בלה עשרים וחמש שנים במחנות הצבא, כבש
בחרבו שני דגלים ונפצע עשרים פעם במלחמות.
איש אשר מת עני ונשכח מלב-כל והוא אהב אהבה
עזה את השנים כפויי הטובה: את מולדתו
ואותי.”

הדברים האלה היו למעלה מכח
הסבלנות של ג’ילנורמן. כשנאמרה המלה
רפובליקה קם ממקומו ונתיצב בקומה זקופה.
דבריו של מריוס ירדו עליו כנשיבת המפוח
המלהיטה את הגחלים. פניו הקודרים נתכסו
באדמומית שהלכה הלך וגבר.
“מריוס!” נתן הזקן את קולו בצעקה. “לא
ידוע לי מה היה טיבו של אביך, בן נעות המרדות
שכמוך! ואין אני תאב לדעת את הדבר הזה. אין לי
צרך בידיעה זו כלל וכלל! ואולם אחת ידעתי – כי
כל האנשים הללו לא היו אלא אספסוף בלבד! כלם
כאחד היו בני בליעל, רוצחים, מורדים, גנבים.
להוי ידוע לך – כלם עד אחד. אף אחד מהם לא
הכרתי. אבל כלם היו נבלים. הירדת לסוף דעתי,
מריוס?”

רוחו של מריוס התלקחה בקרבו כאש
להבה. הוא היה מצוה לעשות דבר-מה. על אביו השלכו
שקוצים וגדופים. ואולם – המגדף היה אביו זקנו.
איך לנקם את נקמת האחד בלי לעשות רעה גדולה
לשני? הוא לא יכל להעלות על הדעת כי יגרם עלבון
לאביו זקנו. לא עלה על דעתו כי ימנע מנקם את
נקמת אביו.

לא יכל מריוס לפגע בזקן בעצמו. על
כן קם ושפך את חמתו על הדברים אשר אביו זקנו
חפץ ביקרם; כאדם שתקף עליו שכרונו כן דרך
מריוס את עזו לפני הוציאו את כחותיו החוצה; הוא
הרים את עיניו, תלה מבט עז באביו זקנו וצעק בקול
אדיר:

“הלאה בית הבורבונים והלאה אותו חזיר מפטם לואי השמונה-עשר!”
לואי השמונה-עשר נחשב בין המתים זה
ארבע שנים, אבל בחמתו לא שם מריוס לב לדבר
הזה.
פניו של הזקן, שאך זה האדימו
כתולעת שני, החוירו בן-רגע יותר מאשר שערות
שיבתו.

ואולם כהרף עין נזדקר הזקן לכל מלא
קומתו. נטה את ידו כנגד מריוס ונתן את קולו
בצעקה, כשהוא חור ורועד וכלו אחוז קצף
נורא:
“צא מפה!”

מריוס נסתלק תכף ומיד מן הבית.
למחרת היום פנה ג’ילנורמן אל בתו ואמר אליה:
“תשלח נא לאותו בחור מטרף מדי חצי
שנה בשנה סכום של ששים פיסטול, ותזהר נא
מהזכיר את שמו באזני.”
בקרבו עוד נשארה למשמרת מנה הגונה
של חמה, והואיל והוא לא ידע כיצד לכלות את החמה
הזאת, לכן תפס ביחס לבתו לשון נסתר והיה נוהג
לדבר אליה בנסח זה במשך שלשה חדשים
ויותר.




ספר רביעי מפיצי האלף-בית






א



גם בתקופה ההיא, המצינת לכאורה
ברפיון לבב, נתגלו כמה תנועות של מרד. היה
דומה כאלו רחפה שוב באויר רוח המהפכה של שנת
1789 ושל שנת 1792. הדור הצעיר התעתד במובן ידוע
להגיח מקלפתו. בני אדם נשתנו ולא עמדו
כראוי על השנוי שחל בהם, כיון שכל זה נעשה
במשך הזמן. כל אדם נרתע צעד אחד ממקומו
והלאה. וכך יצא הדבר כי הנאמנים למלכות הפכו
להיות לברלים, והלברלים נשתנו והיו
למצדדים בזכות השויון הכללי.

מפלגות אחרות שקדו ביתר עז על
שיטתן, עבדו באמונה לעקר שלהם ולבשו קנאה
לשם הצדק. הן הוקירו את המחלט אף גם הבינו לדעת,
כי רעיונות נשגבים אינם הופכים להיות מציאות אלא
במשך של זמנים ארכים; המחלט, כיון שהוא חסר
תנועה, גורם לה לתבונה שתתעסק בחקרנות
מפשטת המשתרעת על פני מרחקים בלתי
מגבלים. אין לך דבר המחזק את הנטיה להזיות
כעקרי אמונה. ואין לך דבר המפלס נתיב לעתיד
כמו ההזיה. היום דמיון, למחרת מציאות שכלה
חיים.

בימים ההם לא היו קימות עדין בצרפת
חברות-סתרים גדולות, כעין ברית המדות הטובות
אשר באשכנז וכעין ברית הקרבונריים אשר
באיטליה; אף על פי כן התחילו כבר לחתר מחתרת
מתחת לבנין הממלכתי. בעיר אה נוסדה האגדה
הידועה בשם קוגורד; בפריס התקימה בין שאר
אגדות גם החברה לאלף-בית, וזו התכונה לכאורה
רק להפיץ השכלה בקרב הקטנים; אבל בפעל ממש
היו אנשיה של החברה הזאת מדריכים את הגדולים.
כי כל עקר מטרתם של החברים לא היה אלא להרים את
העם משפלותו.

האגדה החשאית הזאת, שמספר חבריה
לא היה גדול ביותר, קבעה את אספותיה שבפריס
בשני מקומות, האחד מהם בית המרזח קורנת,
בשכנה של פועלים, לאמר, לא רחוק מבנין השוק,
והשני היה בית הקפה מוסן, לא רחוק מבנין
הפנתאון אשר בקרבת הככר סן-מישל, לאמר,
בשכנה שמתגוררים בה סטודנטים במספר
רב.

מקום לאספותיה של החברה לאלף-בית
היה משמש על פי רב החדר האחורי של בית הקפה
מוסן.
חדר זה, שבינו ובין אולם המבקרים של
בית הקפה נמשך מבוא ארך, היו לו שני חלונות
ודלת-יציאה אחת שהוליכה במדרגות-סתרים אל הרחוב
הקטן הנקרא בשם גרה. הבאים הנה דברו בקול
רם על ענינים שונים ובלחש – על דברים
כמוסים.

רב אנשיה של אגדה זו היו סטודנטים.
השאר היו פועלים. שני הקבוצים חיו יחד בשלום
ובאחדות. ואלה הם שמותיהם של החברים הנחשבים
ביותר, שמות אנשים שידם היתה אם מעט ואם הרבה
במהלך ההיסטוריה: אני’ולרא, קומפר, י’ן פרובר,
פיאי, קורפירק, בהאורל, לגל, י’ולי וגרנטר.





ב



מריוס ישב בעגלה ששכר לעצמו,
והלך ונסע לאט לאט דרך רחובותיה של פריס; הוא
דן בדעתו בדבר מקום דירה. בעברו על פני ככר
סן מישל, והעגלה משרכת אז את דרכה במתינות
יתרה, נגש פתאם אל מרכבתו בצעדים מהירים איש
צעיר אחד, שהיה שוהה קדם אגב עמידה נוחה ליד פתח
הכניסה של בית הקפה מוסן. האיש רמז באצבעו על
אמתחת הדרך הגדולה למדי, זו שהיה רשום עליה
באותיות מאירות עינים השם של הבעלים, ואמר
למריוס דרך שאלה:

“האדון מריוס פונטמרסי!”

העלם הצעיר, שהיה נתון עוד להרהוריו, הרים את עיניו וצוה לרכב שיעצר בעגלה:
“מה חפצך, אדוני?”
“האתה הנך האדון מריוס פונטמרסי?”
“כן הדבר!”
“בקשתי למצא אותך, אדוני.”
“האמנם? אינני מכיר אותך.”
“גם אנכי לא ראיתי את פניך עד היום
הזה. שנינו מבקרים את שעוריו של הפרופסור
בלונדו ואין אנו מכירים זה את זה. שמי הוא לגל.
שלשום קפחת את השעור.”
“יתכן הדבר.”

"הדבר הוא אצלי בחזקת ודאות. שלשום
הייתי נוכח במקרה בשעת השעור. ובכן: בלונדו
בא פתאם לידי המצאה ורצה לפקד את תלמידיו לפי
שמותיהם. הלא ידוע לך כי מי שלא היה נוכח שלש
פעמים בזו אחר זו – מוחקים את שמו מן הרשימה
וששים פרנק של שכר למוד הולכים לאבוד. בלונדו
מתחיל מאות פ. הכל מצויים במקומם, ורק עם הכרזת
השם פונטמרסי אין קול ואין קשב. ומכיון שהייתי
חס על בחור מהגן זה, שאינו משום בחינה שקדן
ונער למופת, על כן עניתי ‘הנני!’



בשעה שחזר הפרופסור על שאלתו. שמך לא נמחק
אפוא מן הרשימה."
“הטבת, אדוני…” מלמל מריוס.
"ויצאתי באמת ידי חובה. בלונדו עושה
פתאם קפיצה לאות ל וקורא בשם לגל. מובן מעצמו
שאני עונה ‘הנני!’ בלונדו מסתכל בי בענותנות
של נמר ואומר אלי: ‘כיון שהיית כבר פונטמרסי
אינך יכל עכשו להיות לגל…’ והוא מוחק את שמי מן
הרשימה.

“צר לי מאד שגרמתי…”
“ואנכי מלא התפעלות לרגלי הענין
הזה,” החזיר לגל מתוך צחוק. “רגלי עמדו כבר
במדרון וכמעט שנגזר עלי להיות לעורך דין.
המחיקה הצילה אותי מגזרה זו. אני מותר על
הנאומים היפים שיש בהם כדי להנחיל נצחונות
בבית המשפט. וכל האשר הזה לא בא לי אלא
בגללך, האדון פונטמרסי. מובן מאליו, כי לשם
מסירת תודה אלך כחוגג ואבקר אותך בביתך. היכן
היא דירתך?”

“כאן, בעגלה זו.”
“אין זאת כי אם יש לך כסף תועפות, כי
הרי בעד דירה כזאת משלמים תשעת אלפים פרנק
לשנה.”
עוד לגל מדבר את דבריו האחרונים, והנה בא קורפירק בצאתו מבית הקפה.

מריוס ענה בבת-צחוק של עצבות:
“זה שעתים שאני שרוי בדירה זו, ואני
מוכן ומזמן להסתלק מתוכה, אם רק אמצא לי מקום
מקלט.”
“מר פונטמרסי, בוא אלי וקבע אצלי את דירתך.”
“אמנם לי משפט הבכורה,” נכנס לגל בדברים, “אבל זו צרה שאני מחסר דירה.”
“הרכב!” קרא קורפירק ועלה לשבת
בעגלה. “תוליך אותנו אל בית המלון פורט-סן
י’ק.”

וכבר באותו יום בצהרים קבע מריוס
לעצמו דירה בחדר אחד, שהיה סמוך למעונו של
קורפירק.





ג



לא עברו ימים מועטים ופונטמרסי נקשר
בעבותות ידידות אל קורפירק. בני הנער עלולים
להבליג על כל צער הבא לידם ולהסתגל בנקל
לתנאי חיים חדשים. בחברת קורפירק טעם מריוס
טעם של חרות, והדבר הזה היה חדש בעיניו לגמרי.
חברו מנע את עצמו מסקרנות ולא נסה להוציא מפי
מריוס דברים על אודות עברו. בגיל זה קורא העלם
מעל פני חברו כמו מעל הספר הפתוח.

ואולם בבקר לא עבות אחד נפנה אליו קורפירק ושאל בלי כל הקדמות:
“הבה ואשאל אותך דרך אגב, היש לך דעה קבועה בעניני הפוליטיקה?”
“אחרת לא תתכן!” החזיר מריוס כשהוא קרוב כמעט להתרעם על עלבון.
“במה אתה מאמין?”
“אני נאמן לבונפרט ולדמוקרטיות.”
“האמנם! הרי זה גון מטשטש למדי!”
למחרת היום הלך קורפירק לבית הקפה
מוסן והוליך אתו גם את מריוס. משהגיעו לשם
לחש לו קורפירק על אזן: “שומה עלי לקרב אותך אל
ענין המהפכה,” ותוך כדי זה הכניסו לחדר האספות
של חברת האלף-בית והציגו לפני החברים אגב
מסירת מודעה: “הרי חניך,” אלא שמריוס לא הבין את
פרוש ההודעה הזאת.

בחוג אנשים זה נתרגשו לבוא על מריוס
כל מיני רשמים חדשים. ראשו נעשה עליו סחרחר
לרגלי המון דעות, בעלות תכן חדש ומשנה,
שנשאו סביבו בערבוביה וגרמו לו שיצא עליהן
למלחמה. לא פעם קרה הדבר, כי הדעות החדשות
הביאו במהומה את אמונותיו הקודמות, ולעתות מבוכה
כאלה היה תוהה הרבה עד שחזר לתקונו. הוא
האמין, בשעה שפרש מהשקפותיו של הזקן ונגרר
אחרי דעות אביו, כי קבע לעצמו מסמרות; אבל עכשו
נתרגשו עליו ספקות, והוא התחיל חושש שמא
יתחדש עליו שוב עולם הדעות.

דבר אחד היה קשה בעיניו יותר מכל –
שלא מצא אצל ידידיו הנועזים שום אמתיות מוצקות
למדי ונעלות על כל פקפוק. הוא בעצמו נהג זהירות
במחשבותיו וברגשותיו, ולא יפלא אפוא כי כמה
דעות מחצפות של עכשו היה בהן כדי לצרם את
אזנו.

ועוד דבר אחד היה תמוה בעיניו – שאף
אחד מן החבורה לא השתמש בשם הכנוי “הקיסר.”
רק י’ן פרובר בלבד היה מוציא לפעמים מפיו את השם
נפוליון; יתר אנשי החבורה נהגו, כדרך מעריציהם
של הבורבונים, לאמר פשוט בונפרט ואחד מהם,
אני’ולרא, היה מבטא בואונפרטה.





ד



מריוס היה בא אל השיחות הנערכות על
ידי הבחורים הללו, ופעמים היה גם משתף את עצמו
בוכוחים; והנה אחת מן השיחות האלה גרמה לו
רשם בל ימחה.

ערב אחד נאספו שוב לחדר האכסניה של
בית הקפה מוסן כמעט כל חברי האגדה לאלף-בית,
ולכבוד הנשף היתה דולקת ומפיצה אור חגיגי
המנורה הגדולה. התכונה היתה רבה מאד; מסביב
לשלחנות שונים ישבו הנאספים קבוצות קבוצות,
והיו שטופים בוכוחים בדבר ענינים שונים. רק
מזמן לזמן היה אחד מדבר וכלם שומעים לדבריו.
מארעות-אהבים שמשו בקרב הקהל הזה
נושאי-שיחה רצויים, ובכל פנות החדר שטפו ספורי
הלצה שעוררו צחוק רב. אחדים מן הנאספים עסקו רק
בשתיה ולא היו אלא מקשיבים.

קצהו של אחד השלחנות שמש מקום יחיד
לוכוח פוליטי. הרבים העבירו תחת שבט הבקרת
את הקונסטיטוציה החדשה שנתנה בימים
האחרונים. קומפר יצא להגן עליה, אבל לא הגדיל
לעשות, ולעמת זה הוציא כנגדה קורפירק את כל
כלי מלחמתו. לשם חזוק טענותיו היה הלז הולך
וחובט באויר בטפס אחד של המחברת הידועה לשם
אשר לטוקה, זו שהכילה את כתבי התעודות של
הקונסטיטוציה החדשה.

“יעשה לו קומפר בנמוקיו ככל העולה על
רוחו, אבל ברור כי קונסטיטוציה הנתנת בזכות
המלך איננה משמשת אמצעי להגדיל את
התרבות. במרתף אשר לשיטת הקונסטיטוציה
הולכים העקרים הלך ונבל. הלאה הסרוסים האלה
אשר ביחס לאמת ולצדק! הלאה כל הנסיונות
הנעשים לשם סרסרות! כל תעודה של קונסטיטוציה
הנתנת בזכות המלך מכילה סעיף אחד, אשר לפיו
יכל המלך לחזר בו ולבטל את מתנת חסדו בכל
זמן שירצה. קונסטיטוציה מסוג זה אינה אלא מסוה
המכסה על דבר שאין בו ממש. העם המושיט יד
לחקה הנתנת לו מאת אחרים, מבטל בזה את חרותו.
רק המשפט הוא סמל השלמות, רק המשפט בלבד.
הלאה הקונסטיטוציה!”

אותה שעה, הואיל והדבר היה בחרף,
בערו על האח בולי עץ אחדים. כאן היה נסיון,
וקורפירק לא עצר כח לעמד בנסיון הזה. הוא מעך
את התעודה הצפויה לפרענות והשליך אותה אל
האש. וקומפר הביט בשלות רוח של פילוסוף אל
המוקד אשר נערך ליצירת המופת של לואי
השמונה-עשר.

וכך היו הבחורים הללו, כטוב עליהם
רוחם ביותר, מתנגחים זה עם זה בדברי הלצה,
בהמצאות שיש בהן מדה יתרה של בדיחות,
בחדודים עוקצים ובנמוקים מן הסוג הטוב ומן הסוג
הגרוע גם יחד, עד שלפתע פתאם נחה רוח אחרת על
המסבים והם התחילו משיחים בכבד ראש.





ה



בזמן שאידיאות מתנגשות אלו באלו
אין לדעת מראש מה יהיו רשפיהן ומה הדרך אשר
יבחר לו הברק. אבל המעבר מענין לענין הוא תמיד
בלתי צפוי ובלתי אמצעי. שיחות מסוג זה דומות
לדרכי עקיפין שהעובר בהן רואה כל הזמן מחזות
חדשים.

עוד המהומה רבה בקהל, ופתאם עמד לגל
וסים את נאומו שכנגד קומפר בדברים
הבאים:

“המלחמה על יד וטרלו ביום 17 ליוני.”
לשמע הדברים הנסבים על אדות יום
הזכרון התנער מריוס מישיבת שתיקה, סלק את ידו
מתחת לסנטרו ותלה מבט בוחן בפני המדבר.
“באמונה,” קרא קורפירק, “המספר
שמונה-עשר הוא מיחד במינו ואומר דרשני. מן
המספר הזה היו תוצאות רבות בחייו של
בונפרט. ביום 18 לחדש ברומר הוא נעשה לשליט
יחידי, וכשנסתלק מן השלטון בא לואי
השמונה-עשר ולקח את מקומו. אותו המספר מצין
את ראשיתו ואת אחריתו של בונפרט.”
“ואם תמצא לומר – את חטאו הגדול ואת
הענש אשר בא לו כגמול למעשה ידיו,” העיר את
הערתו אני’ולרא, זה שהיה שרוי עד עכשו
בשתיקה.

את המלה “חטא” לא יכל מריוס לשאת. הוא
נגש אל מפת צרפת, שהיתה תלויה על הקיר, שם את
אצבעו על מקום המצין את אחד האיים, והפטיר
דברים:

“הנה קורסיקה, האי הקטן אשר גרם לה לצרפת שתעלה לגדלה.”
הדברים האלה עברו באולם כנשיבת
רוח קרה. כל הנאספים הטו אזן מתוך דממה. כל
אחד הרגיש שעתיד לצאת מזה וכוח מלא ענין.
ואולם אני’ולרא, זה שעיני התכלת שלו
לא נפנו לשום איש והיו מביטות נכחן לתוך חלל
החדר, השמיע דברים למענה בלי להשגיח
במריוס:

“גדלתה של צרפת איננה תלויה
בקורסיקה. צרפת היא רבת ערך משום שהיא ארץ
צרפת.”
מריוס לא היה נוטה ברגע זה לותר על
דעתו. הוא נפנה כלפי אני’ולרא ופתח בדברים
נלהבים שיצאו מלבו:
“שהדי במרומים, כי לא נתכונתי
להטיל דפי בצרפת. ואמנם לא היתה כזאת בדברי,
בשעה שאמרתי כי נפוליון וצרפת הם חטיבה אחת.
ועכשו תנו לי רשות, רבותי, ואחוה לפניכם את
דעתי בנוגע לענין הזה. גר וחדש אני ביניכם,
אבל מכרח אני להודות כי תמוהים אתם בעיני. מה
הרוח אשר טפחה אתכם? ומי אני ביניכם? הבה נדבר
בינינו על אדות הקיסר. אתם קוראים לו בשם
בואונפרטה, וו שרוקה כדרך מעריצי הבורבונים.
אתם דומים בזה כמעט לאבי זקני, זה המבטא את
השם כדי לגלוג לפי המבטא האיטלקי השלם.
ואתם הלא הייתם בעיני כבני עלומים. ובכן אפוא,
למה אתם מוציאים את מדת ההתלהבות הנטועה
בקרבכם? מה השגתם בהתלהבותכם? וכי את מי
אתם מעריצים, אם לא את הקיסר? האם כאין בעיניכם
כל אשר עשה האיש האחד הזה? אם הוא לא נראה לכם
במעלת אדם גדול, מי הוא אפוא האיש אשר יישר
בעיניכם בגדל מעלתו?”

כאן הרחיב מריוס את הדבור על פעלו
ועל גדלו של הקיסר, מנה לאחד אחד את נצחונותיו
ואת כבושיו, ולבסוף תקף עליו היצר על מריוס
והוליך אותו לקראת דמיונות.

"והנה לפתע פתאם שמעה ארפה
הנפחדת קול המון צבא גועש למלחמה; תותחים
התגלגלו ברעש; מחנות פרשים גמאו ארץ
כסופה; קול מפקדים במחנות וקול תרועת חצוצרות;
כסאות נסיכים רעדו תחתם; גבולות עמים נסוגו
אחור; הנה נשלפה חרב האדירים בקול רעש מתערה
והאיש התיצב הכן בקצה האפק. מידיו ומעיניו
התמלטו ברקים




[חסרים עמודים 432–431]






זאת חש את עצמו נאלץ לבדק את הכל
מחדש, להוסיף לקח. להרחיק לכת בדרך ההכרה.
ואולם לאן תנחנו הדרך הזאת? הלא הוא איננו
מודה לא בהשקפותיו של אביו זקנו ולא
בהשקפותיהם של חבריו; הלז חושב אותו לאיש
קיצוני ואלה רואים אותו כחובב נושנות. ובכן נפרד
מעל שני המחנות גם יחד. גם מעל הזקנים וגם מעל
הדור הצעיר. לפיכך חדל מריוס לבקר בבית הקפה
מוסן.

המבוכה, פרי הספקות, גרמה לו
למריוס שלא ידאג כראוי לצרכיהם של החיים
החמריים. ואולם אדם הדוחה את המציאות מעל פניו,
מבטח לו שיקבל ענש על כך. וגם מריוס שלנו
בא סוף סוף במצוקה.

יום אחד נכנס אליו בעל הדירה ואמר אליו:
“אדוני. מר קורפירק נתן עליך את המלצתו.”
“כן הדבר.”
“אלא שבצרוף לזה רציתי לקבל גם שכר
דירה.”
“יבקש נא בשמי את קורפירק שיסור אלי.”
כשנכנס קורפירק נסתלק בעל הבית
והשאיר את שניהם לבדם. מריוס גלה עכשו לפני
חברו את הדבר שהעלים ממנו קדם, לאמר, כי הוא
בודד, כביכל, במלא תבל ואין לו קרובים אשר
יתמכו בו.

“וכי מה יהיה בסופך?”
“אין אני יודע.”
“ומה יהיו מעשיך?”
“אף זאת לא אדע.”
“היש לך כסף?”
“חמשה-עשר פרנק.”
“המוכן אתה לקבל ממני כסף בהלואה?”
“לא יקום ולא יהיה.”&gt;
“לא נשאר לנו אפוא אלא לטכס עצה.”
תוצאותיה של ההתיעצות נתגלו בזה
שמריוס מכר את עדף מלבושיו וקבל במחירם
עשרים פרנק. שעון הזהב שלו נמכר בארבעים
וחמשה פרנקים, וסך הכל צבר מריוס שמונים
פרנק, בכלל זה חמשה-העשר שהיו אצלו
מקדם.

“אתה מסיח מן הלב את החוב הזקוף אצל בעל האכסניה!” חוה קורפירק את דעתו.
“אמנם צדקת!”
בעל הבית נזדרז והביא את החשבון,
והנה נתגלה כי סכום החוב עולה לשבעים
פרנק.

“בחלקי ישארו עוד עשרה פרנקים!” הפטיר מריוס.
ואולם קורפירק נפנה ושאל אם מריוס
יודע את הלשון האנגלית או הגרמנית. מריוס ענה
בשלילה.
“חבל! אחד ממכירי, מוציא-לאור לפי
מלאכתו, מוציא עכשו לאור מלון שמושי, והיית
יכל לתרגם בשביל המלון הזה מאמרים אנגלים
וגרמנים. עבודה זו אין שכרה מרבה, אבל יש בו
כדי פרנסה בצמצום.”

“ובכן אלמד לדעת אנגלית וגרמנית.”
“ועד שתגיע לכך?”
“לעת עתה אתפרנס בכסף שקבלתי
במחיר הבגדים והשעון – ואולם הרי שכחתי שכל
כספי אינו עולה אלא לעשרה פרנקים.”
“אוי ואבוי! במשך עונת הלמוד של
הלשון האנגלית עליך להתכלכל בחמשה
פרנקים, וסכום של חמשה פרנקים יהיה לך גם
לעונת הלמוד של הלשון הגרמנית. הוה אומר: או
שתמהר כחץ מקשת בדרך הלמודים, או שתנהג
בעצמך צמצום יוצא מן הכלל.”

ובינתים הצליחה גם הדודה ג’ילנורמן,
שהיתה טובת לב מטבעה, לגלות את מקום דירתו של
מריוס, ובקר אחד שב מריוס משעוריו ומצא בחדרו
מכתב מאת הדודה ובצרוף למכתב – ששים פיסטול,
לאמר שש מאות פרנק זהב, שהיו ארוזים בתוך קפסה
סגורה בחותם.

מריוס החזיר לדודתו את כל שלשים
הלואידור האלה, ואף הודיע לה במכתבו, שהיה
כתוב בלשון של נמוס גמור, כי יש לו פרנסה והוא
יכל מעכשו לעשות את דרכו בחיים בכחות עצמו.
אותה שעה עלה כל רכושו לשלשה פרנקים.&gt;
הדודה כחדה לסבא ולא הגידה לו כי
מריוס מאן לקחת את הכסף. היא חששה שמא יוסיף
הזקן להצטער על כך. והלז הן צוה באמת שלא
יעזו לדבר בפניו בדבר אותו “קנדס מטרף”.&gt;
ואולם מריוס, שלא רצה להשתקע
בחובות, קם ועקר את דירתו מבית המלון
פורט-סן-י’ק.




ספר חמישי הצד הטוב שבאסון






א



והנה ראה מריוס את העני בשבט
עברתו. נתרגשו ובאו עליו ימים ללא לחם, לילות
ללא שנה, ערבים ללא מאור, קרה ללא תנור מסק, חסר
עבודה, עתיד הצפוי ללא שמץ תקוה, חורים במקומות
המרפק של המעיל, בגדים בלויים אשר הלובש
אותם נעשה ללעג ולקלס גם בעיני חבריו, עקירה
באנס מתוך המעון בגלל שכר דירה שלא
נשתלם, דבורים גסים מצד שוערים ובעלי בתים,
עלבונות, הכנעת היצר של מדת הגאוה, הרצון
לאחז בכל מלאכה שאינה מהגנת, רגש של בחילה
ביחס לחיים, מרירות, יאוש. כל הפרעניות
התרגשו ובאו בימים ההם על מריוס. ואולם כל
הקורות האלה שבאנס לא היו אלא כור הנסיון
האים והנהדר גם יחד, זה אשר החלשים יצאו
מקרבו כנבלים ואנשי החיל יעלו מתוכו
כגבורים. ומריוס עמד אף הוא בנסיון. אמנם הוא
היה אנוס לנקות את חדרו בידי עצמו, אף גם באו לו
ימים אשר הציק לו הרעב. ואולם את הכסף, אשר
דודתו שלחה לו הוסף ושלח, היה מחזיר תמיד
לבעליו. חליפת הבגדים השחורים, זו שלבש כדי
לעשות אבל לאביו, האריכה על בשרו ימים רבים
למעלה מעונת השמוש של חליפת בגדים. אחר כך
נתן לו קורפירק במתנה מעיל ישן, ומריוס פנה אל
אחד מדלת החיטים וצוה להפך את המעיל על פניו.
אבל מעכשו נעשה מריוס אנוס שלא לצאת החוצה
אלא עם חשכה, כיון שאותו מעיל היה ירוק לפי צבעו
ורק בלילה היו פניו הופכים שחורים כפניו של
מעיל האבלות.

למרות הדחקות שלותה אותו כל הימים
האלה, עמד בכל זאת בבחינות והכנס למעמד עורכי
הדין. כיון שדירתו לא היתה לה צורה של “חדר
מהגן, כיאה לפי החק”, עשו בשקר והגידו לרשות
כי הוא מתגורר במעונו של קורפירק, זה שנמצא
ברשותו גם אסף מלא של ספרי משפטים. גם את
מכתביו היה מריוס מקבל לפי כתבת בית המלון
שבו גר קורפירק.

כשהגיע מריוס למעלת עורך דין, קם
והודיע את הדבר לאביו זקנו באמצעות מכתב שהיה
ערוך בסגנון כבוש, אבל מנמס ומהגן. ג’ילנורמן
נטל את המכתב בידים רועדות, קרא את הכתוב בו,
קרעו אחר כך לארבעה קרעים והשליכו אל סל
הנירות. לאחר שנים או שלשה ימים נזדמן לה
לדודה לשמע את הזקן מדבר בקול, סמן שהיה
שרוי בהתרגשות גדולה. היא נתנה אזן
והקשיבה:

“לולא היית אויל חסר לב יכלת להבין, כי אין רוזן עושה את עצמו עורך דין!”





ב



הדחקות אינה שונה בטבעה מכמה
דברים אחרים. אף היא נעשית דבר שבהרגל.
ובמשך הזמן יש שנטל עקצה. מובן מאליו
שאנשים כאלה אינם רואים חיים מלאים, כלומר,
אינם מפתחים את כחותיהם אלא במדה זעומה מאד,
אבל בכל זאת יש להם אפשרות לחיות.
סוף סוף עבר מריוס הלאה והמקום הצר
ביותר שבשביל המצרים שלו נשאר מאחריו; הוא
הגיע עכשו לידי כך שהתחיל משתכר עד כדי
שבע מאות פרנק לשנה, בזכות כח רצונו הרב
וחריצותו הרבה עד בלי די. הוא למד לדעת גרמנית
ואנגלית והיה עובד לשם הוצאות ספרים שונות, לאחר
שקורפירק קרב אותו אל ידידו המוציא-לאור. הוא ערך
פרוספקטים, תרגם מאמרים מתוך עתונים, התקין
הערות להוצאות ספרים, לקט ממקורות שונים וחבר
רשימות תולדותיהם של אנשי שם, וכדומה לזה.
הרוחים, שהכניסו כל מיני עבודות כאלה, הספיקו
לו כדי פרנסה בצמצום.

מריוס התגורר בביתו של מר קרבו,
ובשכר של שלשים פרנק לשנה היה תופס חדר חסר
תנור שלא נמצאו בו אלא רהיטי דירה נחוצים
ביותר. הרהיטים האלה היו קנין כספו של מריוס.
חוץ מזה היתה הסגנית שבבית מקבלת מידו
שלשה פרנקים לחדש, ובשכר זה היתה מפקחת על
נקיון חדרו ומביאה לו מדי יום בבקר מנה של חמין,
ביצה טריה ופרוסת לחם שמחירה סו אחד.
ערב ערב עלתה לו הארחה בששה-עשר
סו, אבל זו היתה משבחת במזונותיה למדי וגרמה
לו שכחו לעבודה לא ידלדל.

הוא חש בקרבו כעין כח נסתר, אשר עז
לו ממנו להתחזק ולעבר בשלום דרך כל
הנסיונות הקשים. הנפש היא משען לגוף, ולעתות
בצרה יש שהיא מגבירה את כחותיו במדה יתרה.
הנפש אינה דומה לצפור אשר נבצר ממנה לשאת
את כלובה.

בעת ההיא מלאו למריוס עשרים שנה.
עברו אפוא שלש שנים מיום אשר עזב את בית אביו
זקנו. ביחסיהם לא חל כל שנוי. אף אחד מהם לא
השפיל את עצמו עד כדי התקרבות. אף אחד מהם לא
הלך לראות את פני השני.

בכל אפן צריך להודות, כי מבחינה אחת
התנהג מריוס שלא כשורה ביחס לאביו זקנו. הוא
חשב ומצא שהזקן לא אהב אותו מעולם. אבל במובן
זה היתה טעות בידי מריוס. יש אבות שאין לבם נתון
לבניהם; אבל קשה למצא אף אב זקן אחד המונע מאת
נכדו אהבה שבהערצה. גם ג’ילנורמן רחש אהבה
למריוס, אבל הוא גלה את אהבתו באפן מיחד מדי
העניקו ביד רחבה לאהובו דברי גדופים וגם מכות
וסטירות. והנה לאחר שנסתלק ילד שעשועיו,
התחיל הזקן חש, כי בלבבו תשכן שממת צלמות.
הוא אמנם צוה בכל תקף שלא יזכירו בפניו את שם
הנכד; אבל בעמק לבבו הצטער על המשמעת שנהגו
בדבריו. מתחלה קוה עוד כי אותו בואונפרטיסמן
בן כת היעקביים, מורד ואיש דמים, יחזר בו סוף
סוף וישוב הביתה מתוך הכנעה. ואולם עברו
שבועות וחדשים ושנים, ואותו “קנדס מטרף” לא
הראה את פניו כלל – לצערו הגדול של ג’ילנורמן.
הלא בררה אחרת לא היתה בידי, לא גרשתיו מעל
פני אלא בהכרח – הרהר ג’ילנורמן בלבו;
ובמסתרים נתן אמר לנפשו: הנכון אני לעשות עוד
פעם כמעשה הזה? עקשנותו נתנה תכף ומיד
תשובה: כן הדבר! אבל תוך כדי כך נענע אגב
עצבות בראש השיבה וענה לאחרונה: לא!
הוא לא חקר ולא דרש אף פעם לדעת דבר
על אדות נכדו, אך הרהוריו היו נתונים לזה כל
הימים. הוא פרש עכשו לגמרי מכל חברת אנשים,
וכמו בשכבר הימים היה נוטה גם עכשו לבדיחות
ונוח לכעס; אלא שבדיחותו היה בה דבר-מה מאנס
ומעוית הנפש, וקצפו הפך במהרה להיות עצבות
שכלה רך וחלשה. – “מי יתן וישוב!” היה הזקן
פולט לפעמים מפיו, “וקבל מידי סטירת לחי
הגונה!”

ובעוד אשר הישיש היה שרוי בחרטה,
מצא מריוס קורת רוח בפרוד זה שבינו ובין אביו
זקנו. גם מריוס, כדרך כל האנשים הטובים, נגאל
מידי המרירות בתקף היסורים. הוא רחש עכשו
לג’ילנורמן רק רגשות של רך בלבד, אבל היה מנוי
וגמור אצלו שלא יקבל שום דבר מאת האיש אשר
הרע לאביו רעה גדולה עד מאד. עד כדי כך פג עכשו
כחה של התמרמרותו הראשונה. וחוץ מזה נטפל
אליו רגש של אשר לזכרון היסורים אשר נתרגשו
עליו בעבר ולמראה היסורים המוסיפים להתרגש
עליו גם בהוה. כי חיי העני נראו בעיניו כענש
על חטא שחטא ולא נהג באביו כבוד ואהבה. וכשם
שאביו נלחם בגבורה מלחמת חרב, כן נטל גם עליו
לעמד הכן במלחמתו אשר הוא נלחם עם העני. זו ולא
אחרת היתה משמעותם של דברי אביו: “בני יהא ראוי
לתאר הכבוד.”

ואף גם זאת. מריוס היה ילד בזמן
שגרש מעל פני אביו זקנו; עכשו הפך להיות איש
בגבורתו, והוא בעצמו הכיר בדבר התמורה. כך
היא דרכם של עולי ימים בעלי כשרונות שטובה
להם מן העניות המעוררה את רצונם להתאמצות
כבירה ואת נפשם לשאיפות רמות.

והנה נסתימה אצלו במובן הרוחני
תקופת הבחרות והגיעה לו תקופת הבגרות,
ומעכשו יכל מריוס לצור צורה לחייו. רוחים נוספים
לא נחשבו בעיניו למאומה, אם הרוחים האלה גררו
אחריהם עבודה יתרה. כאן נפתח לו מקור חדש
לחלשה, כיון שהוא נתאוה ביותר להיות שרוי
בהלך נפש או להתמכר להזיה, ועל ידי זה היה
עלול מיד לבוא לידי עצלות.

אין ספק בדבר, כי איש רב פעלים ונדיב
לב כמוהו לא כפף את עצמו למצב נפש זה אלא לשעה
של מעבר; מריוס היה מתנער מיד לפעלות, אלו קרא
לו גורלו שיצא למלחמה.

מריוס היה פרוש כמעט לגמרי מן
הבריות. הוא לא נתחבר לאותה האגדה הפוליטית
אשר אני’ולרא עמד בראשה, וגרמו לכך גם
הבדידות שנתחבבה עליו וגם בלבול הרעיונות
שידידיו השפיעו עליו בתקופה הראשונה. האנשים
הצעירים נשארו אמנם בבחינת חברים והושיטו
עזרה זה לזה, בזמן שהיתה היכלת בידם; אבל
בזאת נצטמצמה כל ידידותם. למריוס היו בסך הכל
רק שני חברים, הראשון קורפירק הצעיר והשני מבף
הגדול בשנים. לשני נודעה ממריוס חבה יתרה.
הלא מבף זה גרם לו למריוס שייטיב לדעת ולאהב את
אביו ושילך לקראת חיים חדשים. “הוא שרפא אותי
מן הסנורים אשר הכו את נפשי,” היה מריוס רגיל
לומר.





ג



מבף, כפי שספר מיד למריוס בשעת
פגישתם הראשונה, לא הבדיל לטובה או לרעה שום
השקפה פוליטית. כלן היו רצויות בעיניו, אם הללו
הניחו לו ולא הפריעו את מנוחתו. ואולם גם למבף
היתה שאיפה משלו, והוא התלהב לשמה לא פחות
מאשר התלהבו אחרים לשם דעותיהם הפוליטיות. הוא
היה להוט מאד אחרי צמחים ובמדה גדולה עוד יותר
היה להוט אחרי ספרים.

נבצר ממנו להבין על מה ולמה יגמלו
בני האדם אלה לאלה שנאה בגלל דברי הבל כגון
חקות המדינה, משפט השויון, השלטון שבחסד
עליון, המשטר הרפובליקני, וכדומה לזה, בעוד
אשר במלא עולם מצויים כל מיני אשנת, עשבים,
צמחים ושיחים שכדאי להשתאות להם, ומצד שני
מצויים כל מיני מגלות וגוילי ספרים שיש בהם
כדי לגרם הנאה. עם זה השכיל לראות תועלת
במעשיו; בכל רבוי הספרים, שעמדו לו לקנין, לא
מנע את עצמו מקרא בספרים האלה בעיון רב;
בטפלו בצמחים בתורת מלמד לא נמנע מעסק
בגננות. כשהתודע אל שר האלף פונטמרסי עמד
ונקשר אל זה בידידות גדולה, משום שלשניהם היה
ענין אחד. מבף נתמסר לגדל סוגים של עצי-פרי,
כשם שפונטמרסי גדל סוגים של פרחים. הנה כן
הצליח מבף ליצר מין של אגסים משבחים עד מאד,
שלא היו פחותים בערכם מן האגסים הגדלים
בסן-ג’רמן. והוא הוא שיצר, כפי שאומרים, גם את
המירבלה של אוקטבר הידועה בטיבה. הוא חבר
והוציא לאור את “רשימת הצמחים המצויים בסביבות
קוטרה” בצרוף טבלאות מצירות. ואת הספר הזה,
שזכה לשם טוב, היה הולך ומוכר בעצמו כשהוא
שומר בידו את פתוחי הנחשת השיכים לחבורו.
ממעונו אשר ברחוב מציר היו יוצאים יום יום שנים
או שלשה אכסמפלרים של הספר. וכל פרנסתו
היתה על המכירה הזאת, שהכניסה לו מדי שנה
בשנה כאלפים פרנק ויותר. ואף על פי שלא
נמצאו בידו כספים אלא במדה מצמצמת, עלה בכל
זאת בידו לכנס לרשותו אסף מבחר של ספרים יקרי
מציאות. ועזרו לו בזה סבלנותו, המחסור שהטיל על
עצמו ומדת ההתמדה. הוא לא נראה מעולם יוצא מפתח
ביתו כשאין ספר בידו, ובשובו לביתו יש שהיה
מביא אתו שנים ספרים. בארבעת חדרי דירתו
שבקומה התחתונה שמשו קשוטים רק אספי צמחים
הנתונים במסגרות וגלופי נחשת מעשי ידיהם של
אמנים עתיקים.
ובמדה זו נטר טינא לכל כלי נשק
למיניהם, והיה מונע את עצמו אפילו מהסתכל
בהם.

בשנת 1830 בערך מת עליו אחיו, הוא
הכמר, ולאחר ימים לא מרבים נהפך הגלגל על
מבף ומצבו החמרי הורע בהרבה. הנוטריון שלו
הגיע לידי פשיטת רגל וגרם לו הפסד בסכום של
עשרת אלפים פרנק. נוסף לזה גרמה המהפכה של
חדש יולי למשבר במקצע הספרים. ואולם בזמנים
משבשים אין לך דבר הקשה למכירה יותר מאשר
ספריה של תורת הצמחים. גם לספרו של מבף
“רשימות הצמחים שבסביבות קוטרה” לא שאל ולא
דרש איש במשך כמה שבועות. מדי פעם,
כשנשמע קול הפעמון המצלצל, היה מבף מתנער
ממקומו, אבל – אהה! – על פי רב לא בא אלא השואב
המביא את המים. – בקצור, יום אחד ראה מבף הכרח
לעצמו להסתלק מדירתו, להתפטר מהיות גבאי
בית הכנסת, להפרד מעל בית התפלה סן-סופליס,
למכר חלק מאספי צמחיו, בלי לנגע בספריו
שמעלתם היתה גדולה בעיניו יותר, ולשכר לעצמו
בית קטן הנמצא ברחוב השדרה, מונפרנס. אבל גם
כאן התגורר רק רבע שנה ולא יותר, משום שנבצר
ממנו לשלם גם את שכר הדירה הזאת.

הוא אסף אפוא את כל חפציו, את “רשימות
הצמחים”, את לוחות הפתוחים העשויים נחשת, את
אספי הצמחים ואת הספרים, וקבע לעצמו דירה
בסביבות בית החרשת למלחת, באחד הבתים
הפשוטים אשר בכפר אוסטרליץ, בית בן שלשה
חדרים בצרוף גן ירקות ובאר שעלה לו במאה
וחמשים פרנק לשנה. חלוף דירות זה גרם לו שיצא
ריק מכל רהיטיו, אבל הוא לא הצטער אף במקצת על
האבדה הזאת. “קבלי תנחומים!” פנה ואמר אל סוכנת
הבית שלו, שהיתה שרויה בהרהורי עצבות. “הלא
עוד נשאר לנו האניל!” כי מבף שאף כל ימיו שאיפה
גדולה – לגדל את האניל באקלימה של צרפת.
רק שני אנשים היו מבקרים בביתו
שבכפר אוסטרליץ – איש מכיר אחד מוכר ספרים,
ומריוס.





ד



בעיני מריוס מצא חן האיש הזקן הזה,
שהיה מתבונן אגב תמהון בדלות המתקרבת אליו
לאט לאט, אבל לא הבחין עדין בסכנה הקרובה ולא
נתעצב אל לבו. מריוס היה מזדמן לביתו של זה
לשם בקור ממש, בעוד אשר קורפירק לא שמש לו
שיחה אלא באקראי, בשעת פגישה שברחוב. ואולם
בקור כזה נקרה להיות לעתים רחוקות, פעם אחת או
פעמים לחדש, לכל היותר.

על פי רב ראה לפניו את הטיולים
בשדרות הרחוקות כעדיפים יותר. בשדות-מרס,
למשל, או בשדרות הריקות מאדם אשר בגן
לוקסמבורג.

תוך כדי טיולים אלה מצא גם את הבית
של מר קרבו, ובראותו כי הבית עומד לבדד וחדריו
נשכרים בזול – קם ושכר לעצמו כאן דירה. לדירי
המקום הזה נודע רק בשם האדון מריוס.
אחדים ממכירי אביו וחבריו למלחמה
בקשו את מריוס, לאחר שנתודע אליהם, שיבקר
אותם בביתם. מריוס לא נסתלק מן ההזמנות האלה.
הלא בדרך זו נתנה לו הזדמנות לשמע דברים על
אדות אביו. וכך ארע לו לבקר מזמן לזמן את הגרף
פיול, את הגנרל בלון ואת הגנרל פריריון.
בטרקליניהם של האדונים האלה בלו את הזמן
בנגינה וברקודים. לכבוד נשפי חשק מסוג זה היה
מריוס לובש את בגדי התפארת. אבל הוא הלך
לנשפים כאלה רק בזמן שבחוץ שלט קר קפאון,
משום שנבצר ממנו לשלם שכר נסיעה בעגלה
ומצד שני היה הכרח בדבר שנעליו יהיו
מצחצחות למשעי.

למרות כל אלה היה מריוס שוגה ברב
דמיונות בדבר העתיד ובונה מגדלים באויר. אלו
יכל מי שהוא להביט לתוך מעמקי נפשו של מריוס,
היה משתאה לראות את זך החלומות שנתן למריוס
לשגות בהם. ברם בן אדם נכר לפי חלומותיו-בהקיץ
יותר מאשר לפי רעיונותיו. בזמן שכח המדמה
שלנו יוצר דמיונות לפתע פתאם, ולו גם דמיונות
אדירים ונעלים ביותר, הרי רוחנו טובע אף הוא את
חותמו המיחד ביצירות הדמיון הללו, ולכן אפשר
לפי טיבם ותכונתם לנחש ולהכיר את אפינו הנכון,
מה שאין כן המחשבות, אלה שבן אדם נוהג זהירות
בשעת יצירתן ומחבר אותן אחת אל אחת לפי תכנית
קבועה מראש.

באמצע שנת 1831, בערך, ספרה פעם
הסגנית שבבית למריוס, כי משפחת י’ונדרט
העניה עומדת להיות נעקרת מן הדירה בעל כרחה.
מריוס, שהיה מבלה כל ימיו מחוץ לבית, לא ידע
כמעט ולא כלום בדבר שכניו.
















חלק שלישי מריוס



עמ 448.png


ספר ששי פגישתם של שני כוכבים


א



מריוס היה בתקופת הזמן ההוא איש צעיר



לימים ונאה במראהו, קומתו בינונית, שער ראשו



שחור ומגדל בשפע, מצחו נשא ומפיק הדרת בינה,



נחירי אפו רחבים ומעידים על יצר נלהב, דמותו



אומרת שלוה גמורה ותם לבב ועל פניו ארשת של אדם



גא וחושב מחשבות. עיניו היו קטנות, אף על פי כן



נשקף מתוכן מבט נאדר.

בימי עניו הקשים ביותר התבונן



וראה, כי הנערות הצעירות לימים נפנות להביט



אחריו מדי עברו לפניהן, ודבר זה גרם לו שיברח



ויסתתר כשהוא מלא כלמה וכעס. הוא חשב



שהללו מסתכלות בו בגלל בגדיו הבלויים



ומתכונות להתקלס בו. אבל הנערות לא הביטו



אחריו אלא משום שמצא חן בעיניהן ודמותו נחרתה



בזכרונן.

ריב זה ללא מלים, שפרץ בינו ובין



הנערות הצעירות, עשה אותו לבישן. הוא לא בחר אף



באחת מן הנערות, כיון שכלן יחד גרמו לו



שיברח מפניהן וכיון שלא שגה לגמרי באהבים –



מתוך בערות, כפי שהיה אומר קורפירק.

“אל תהא זהיר ונזהר במדה כזאת!” היה



הלז מטיף לו למודים, ויש שהקדים לו שלום



במלים כאלה:

“שלום עליך, אהובי נזירי!”

ואולם מריוס, אף על פי שתקפה עליו בישנותו, הלך בכל זאת בדרכו המיחדת.

כי הנה זה שנה תמימה שמריוס התחיל



שם את לבו לזוג אנשים, גבר ונערה צעירה לימים



מאד, שהיו נפגשים לו בשדרה אחת מרחקת שבגן



הלוקסמבורגי, סמוך לבית הספר לגננים, כשהם



יושבים תמיד על ספסל אחד קבוע, בקצה השדרה



השוממה הפונה אל רחוב דה ל’אוא, והם מצויים תמיד



במקומם בבוא בעל החלומות שלנו לטיל בשדרה



הזאת שבגן. האיש נראה להיות כבן ששים שנה;



פניו הפיקו עצבות וכבד־ראש; לפי יצורי גוו,



האמיצים לכח והמיגעים גם יחד, נראה האיש כמי



שעבד בצבא ויצא בדימוס. הוא לא נהג חביבות יתרה,



למרות זה שפניו העידו על טוב לבו הרב, ולא היה



משהה ביותר את מבטו על פני הבריות. מכנסיו



ומעילו העליון היו כחלים; לראשו חבש כובע בעל



שולים רחבים, וכל הבגדים האלה גם יחד נראו



כחדשים; עניבתו היתה שחורה, כתנתו צחורה



מצחור, אולם עשויה מבד גס. שערות ראשו הלבינו



כשלג.

הנערה הצעירה נראתה כבת שלש־עשרה



או ארבע־עשרה. רזון גופה היה גדול עד לידי כעור,



תנועותיה חסרות נעם ודמותה ללא כל יקר; רק עיניה



נועדו לכאורה להיות יפות ברבות הימים. ואולם לעת



עתה נשקף מתוכן מבט נועז ללא כל נעימות.



שמלתה, התפורה לפי גזרה תפלה, נעשתה מאריג



צמר שחור וגס, מין מלבוש נושן וקצר מדה גם יחד,



הדומה לכלי הלבשה הנהוגים בבתי המנזר.

השנים נדמו להיות אב ובתו.

פעמים או שלש פעמים בחן מריוס



בעיניו את הזקן ושלח את מבטיו גם אל הנערה



הצעירה, ומאז והלאה חדל לשים אליהם את לבו.



והשנים האלה מצדם לא הבחינו בו לכאורה



לגמרי. הם שוחחו ביניהם מתוך שלות רוח,



ודבריהם נסבו, כנראה, על ענינים רגילים. הנערה



הצעירה פטפטה בלי הרף. הזקן מעט בדבורים



ושלח מזמן לזמן כלפי הנערה מבט מפיק אהבת



אב.

מריוס הרגיל את עצמו לטיל באותה



שדרה בקביעות. ודרכו היתה להתחיל את טיולו מן



הצד השני, ללכת לכל ארך השדרה ולעבר על פני



ספסל מושבם של בני הזוג. אחר כך היה שב על



עקבותיו ומרחיק לכת בחזרה עד למעלה השדרה.



באפן כזה נזדמן לו לעבר חמש או שש פעמים על



פני ספסל מושבם של השנים.

למרות שבני הזוג האמור השתדלו



לבלי עורר כל תשומת לב, ואולי דוקא משום כך,



נפנו והסתכלו בהם תלמידים מעטים של בית הספר



לגננים, אלה שנזדמנו לפעמים לטיל כאן עם



גמר השעורים. גם קורפירק שת אליהם את לבו



במשך כמה זמן, אבל לבסוף גמר בדעתו כי



הנערה אינה אלא מכערת ביותר, ונזהר מאז והלאה



מאד מהתקרב אליהם. הוא נקב לנערה הצעירה כנוי



על פי שמלתה השחורה וקרא לה בשם העלמה



לנואר, ולזקן נתן את הכנוי לבלן, על שם



שערותיו הלבנות. וכיון שאיש לא ידע את שמותיהם



הנכונים של בני הזוג, לכן קנו להם הכנויים זכות



קביעות, והתלמידים וכמו כן גם מריוס לא כנו את



השנים אלא בשמות האמורים.

ונוח יהיה גם לנו אם נקרא את האדון הזקן בשם לבלן.

במשך שנה תמימה היה מריוס פוגש



בהם בשעה קבועה, כל יום ויום כמעט. הזקן מצא חן



בעיניו, אבל הנערה לא היתה מסוג הנערות החביבות



עליו.




ב


בשנה השניה שנה מריוס ממנהגו



שנהג לטיל בגן לוקסמבורג, וששה חדשים עברו



כסדרם והוא לא הציג את כף רגלו בשדרת הטיול



החביבה עליו. ואולם באחד הימים חזר לאותו המקום.



הדבר קרה בבקר בהיר אחד בקיץ. הצפרים אשר



הריעו בשירי גיל ורקיע התכלת שהיה ספוג זיו



השמש – העירו בלבו של מריוס רגשות



עדנים.

הוא נחפז והלך אל השדרה “שלו”



וראה, מדי הגיעו אל קצה השני של אותה שדרה,



את בני הזוג הידועים לו כשהם יושבים על הספסל



הקבוע. ואולם רק האיש לבדו נשאר כפי שהיה;



הנערה הצעירה נשתנתה שנוי נכר לטובה. היא



גדלה ויפתה, ליצורי גוה נצמד כבר מעט מארשת



הגוף של אשה, אבל בכל זאת היה נסוך עוד עליהם



החן התמים של הילדות. שערות ערמון יפות להפליא



שמהבהב מעליהן זהר הזהב, מצח לבן צח כשיש,



לחיים ורדות כעין עלה השושן, עור שכלו רך



ויפי, שפתים שגזרתן נחמדת והן נראות להיות



מיעדות מתחלת בריתן להצטחק בנעימות ולדבר



בקול ערב. וכאלו לשם תקון שלם, כדי שלא יחסר



כלום לדמות גוף זו הקצובה וגמורה ביפיה, לא היה



אפה חטוב למופת כי אם נאה ונחמד; לא ישר ולא



מתעקם, אלא אף מן הרגילים בפריס; כלומר, דבר־מה



דק ונאה ובלתי קצוב, דבר המביא את הצירים לידי



יאוש וגורם לפיטנים התרגשות וגיל.

אותה שעה, כשמריוס עבר על פני



הנערה, היו עיניה של זו משפלות לארץ והוא לא



יכל לראותן. הוא ראה רק את עפעפיה הארכים



והצנועים אשר צבעם כהה.

היא לא רק גדלה בקומתה, כי אם גם



יפתה במראה כשם שבתקופת אפריל די לעצים



מסוג ידוע בשלשה ימים שיהיו מתכסים בפרחי



לבלוב, כך הספיקה הנערה לפתח במשך ששה



חדשים את יפיה עד לידי שלמות גמורה. אך לה



הגיעה עכשו תקופת אפריל שבחייה.

וחוץ מזה לא היתה עוד הנערה לבושה



כאחת התלמידות בבתי הספר. בהגיע היפי



הגיע אתו גם הטעם הטוב. לבושה העיד במדה



ידועה על הדור פשוט, יקר ונקנה באמצעים מעטים.



שמלתה היתה עשויה מאטון דמשק שחור, אטון כזה



נעשה גם מעילה הקצר שעל כתפיה, וכובעה היה



עשוי רדד שחור. הכסיות הלבנות הבליטו את ידה



הדקה, זו שהשתעשעה בידית השן של הסוכך,



ומבעד לנעלי הקשורים העשויות משי תארה כף



רגל קטנה שבקטנות. העובר על פניה הרגיש, כי



מכל תלבשתה נדף ריח חריף שיש בו מטעם



נעורים.




ג


יום אחד נשבה רוח צחה והשמש הפיצה



אור נעים על פני הגן; אותה שעה פתח מריוס את



סגור נפשו בפני הטבע והיה הולך ושואף אל קרבו



את קסמיו, והנה נזדמן לו עוד פעם לעבר על פני



הספסל הידוע. גם עכשו, כפי שקרה כבר כמה



פעמים, הרימה הנערה כנגדו את עיניה ומבטיהם



נפגשו.

הנערה התבוננה בו באפן מיחד



לגמרי. מריוס לא ידע להגיד במה נשתנה עכשו



מבטה ממבטיה כל הימים.

היא מהרה והשפילה שוב את עיניה לארץ,



והוא עשה את דרכו הלאה. הפעם חדר מבטו לא לתוך



עינים שקטות וגלויות של ילדה, כי אם לתוך תהום



מצולה. דבר יוצא מן הכלל הוא שמבט כזה לא יגרם



לבערה. ומריוס לא היה יוצא מן הכלל.

אותו ערב חזר מריוס אל דירתו



שבעלית הגג והעיף מבט בוחן במלבושיו, והנה



נעשה לו פתאם מחור כי הוא חטא חטא בזהמה,



בחסר טעם ובשטות בלכתו לטיל בגן לוקסמבורג



והוא לבוש חליפת בגדים של חל, לראשו כובע בלוי



ולרגליו מגפים של עגלון, המכנסים נשחקו



פניהם במקום הברכים והמעיל בעל הצבע השחור



עלה עליו ברק אפור במקומות המרפק.




ד


למחרת היום, בהגיע השעה הקבועה,



הוציא מריוס מתוך הארון את תלבשתו החדשה – את



המעיל ואת המכנסים, את הכובע ואת הנעלים,



העלה על עצמו את כל בגדי השבת האלה, קנה



לעצמו, כשתקפה עליו רוח של פזרנות, זוג כסיות



חדשות, ונשא את רגליו ללכת לעבר הגן



הלוקסמבורגי.

הוא בדרך וקורפירק נראה הולך



לקראתו, אבל מריוס עשה את עצמו כאינו רואה את



חברו. הלז ספר אחר כך לידידיו: "זה לא כבר



נפגשו לי בדרך חליפת בגדיו החדשים וכובעו



החדש של מריוס, והאיש מריוס בעצמו היה תקוע



בתוך הבגדים. יש לשער כי הוא הלך לבחינות.



מראהו היה כשל שוטה גמור."

משהגיע לגן התחיל מריוס מתהלך



מסביב למזרקות המים ומסתכל בברבורים, אחר



כך התבונן שעה ארכה בפסל אחד עתיק יומין,



שראשו היה מחפה באשגת ובעבש ושאחת משוקיו



נעדרה לגמרי.

כשנפנה אל השדרה הבחין וראה מיד



בקצה השני את האדון לבלן ואת הנערה הצעירה.



מיד סגר את מעילו על כפתוריו עד למרום הצואר,



משך היטב במעיל כדי שיעלמו כל הקפלים, נפנה



להביט רגע מתוך קורת רוח בהבהוב המתעלם על גב



המכנסים וכונן את צעדיו לעבר הספסל. בהלוך זה



היה דבר־מה מהלוכו של הגבור הצועד לקראת



נצחון.

ואגב זה עשה מריוס את כל תנועותיו



כמעשה מכונה, ורוחו היה פנוי להרהורים רגילים



שבכל יום ויום. משהתקרב אל הספסל משך עוד



פעם במעילו, כדי לסלק את הקפלים, ונעץ את עיניו



בפני הנערה הצעירה. רגע אחד נדמה לו, כי אור



כחלחל הולך ושופע מעל הנערה וממלא את כל



המקום אשר בקצה השדרה.

ככל אשר התקרב כן הלכו צעדיו הלך



וקטן, ולפתע פתאם, בעודנו רחוק מן הספסל, עמד



מלכת ונפנה לשוב על עקבותיו, ובעצמו לא ידע מה



הדבר אשר המריץ אותו לכך. הוא לא ידע אפילו כי



הפסיק הפעם את דרכו באמצע השדרה.

הנסיון השני הצליח בידו; הוא כפה



את עצמו להליכה ועבר על פני הספסל כשהוא זקוף



למלא קומתו, צעדו איתן ופניו מכסים עד תם



באדמומית, אך לא מצא עז בנפשו להביט



לצדדין.

מריוס שב על עקבותיו מקצה השדרה



ועבר עוד פעם על פני הנערה היפה. אגב הליכה זו



שבפעם השניה החוירו פניו עד מאד. אותה שעה



לא היה שרוי כלל בנעימות יתרה. מדי התרחקו מן



הספסל והלאה עלה בדעתו כי העלמה הצעירה



מוסיפה להביט אחריו גם לאחר שפנה לה ערף,



והרעיון הזה גרם לו שהתחיל מהלך בצעדים



בלתי בטוחים.

מעכשו לא נסה עוד ללכת לקראת הספסל,



אלא ישב לנוח באמצע השדרה. מדי שבתו על



מקומו סכן את עצמו והוליך את מבטיו לצדדין, ותוך



כדי כך הרהר במסתרים שאין להעלות על הדעת



כי אותה עלמה כבודה, שמשכה אותו בחבלי קסם על



ידי שמלתה השחורה וכובעה הצחור – לא תתפעל



אף כל־שהוא למראה מכנסיו המהדרים ולמראה מעילו



החדש.

כעבר רבע שעה התרומם ממקומו ומראהו



העיד בו כי הוא מתכונן שוב לרוץ ארח לעבר הספסל



המעטר, כביכל, בנגה אור יקרות. אף על פי כן עמד



ושהה ואמר לעצמו, בפעם הראשונה לאחר שנה



ומחצה, כי אותו איש נכבד, היושב יום יום על



הספסל בחברת בתו, בודאי שהבחין בו וחשב



אותו לאיש טרחן המתנהג שלא כשורה.

וכמו כן חש בפעם הראשונה בנפשו,



כי לא דבר נאה הוא עושה מדי כנותו את האיש הזר



בשם הלגלוג “אדון לבלן” – ואפילו רק



במחשבה.

ובזאת פנה ערף אל הספסל, מקום



שישבו שם מר לבלן ובתו, והלך וחזר



הביתה.




ה


למחרת היום התבוננה מרת בורגון



וראתה לתמהונה הגדול עד מאד, כי האדון מריוס



לבש שוב את חליפת בגדיו החדשים.

הוא הלך עוד הפעם אל הגן



הלוקסמבורגי וישב לו שוב באמצע השדרה



הידועה. ממקום מושבו ראה היטב מאד את הכובע



הלבן ואת השמלה השחורה, והיה מדמה לראות



ביחוד את הנגה הכחלחל שמסביב לספסל. הוא לא



זע באמת ממקומו, ונשאר שוהה בישיבה עד



שהגיעה השעה של נעילת הגן. לבלן ובתו לא



עברו על פניו, ולפיכך החליט כי הם נסתלקו דרך



השער הפונה אל רחוב דה ל’אוא.

וכך עברו שבועים. עכשו היה מריוס



הולך אל הגן הלוקסמבורגי לא לשם טיול, כי אם



כדי לשבת שם במקום אחד קבוע – מבלי שידע



בעצמו מה תכלית הדבר. וכשישב לא נע ולא זע



ממקומו. ומדי בקר העלה על עצמו את חליפת



הבגדים החדשים, אף על פי שנמנע מעבר בתהלוכת



פאר על פני יפתו.

פעם אמרה בעלת הבית שלו לרגל



אחריו, אבל לא עברו שני רגעים עד שהיא ראתה הכרח



לעצמה להפסיק את מהלכה, לאחר שמריוס החיש מאד



את צעדיו – דחקה לו השעה לראות מרחוק את העלמה



הצעירה יפת התאר היושבת בחברת אביה



הנכבד.




ו


יום אחד בסוף השבוע השני, ישב



מריוס כרגיל על הספסל הקבוע והחזיק ספר בידו.



ופתאם תקפה אותו בעתה. בקצה השדרה נקרה דבר



יוצא מן הכלל. לבלן ובתו התרוממו מעל ספסל



מושבם, הבת תמכה את אביה ושניהם כוננו את



צעדיהם הקצובים לעבר המקום ששם ישב מריוס.



הלז כפה את עצמו לעין בספר. שכינת היפי הלכה



הלך והתקרב אליו! רבונו של עולם! – עבר הרהור



במחו – לא יהיה ספק בידי להתקין לעצמי ישיבה



הגונה. וכבר התחילה אזנו קולטת את האושה הקלה



והקצובה אשר לצעדיה. ברגע זה השיא אותו



דמיונו לחשב, כי מר לבלן נועץ בו מבטים אומרים



חמה. האם יפנה אלי בדברים? הרהר מריוס והוריד את



ראשו. וכשחזר וזקף את הראש נמצאו השנים על



ידו ממש. מדי עברה הביטה אליו העלמה הצעירה



במבט עז וגרמה לו שתאחזנו חלחלה. הוא חש



בנפשו כאלו היא מטיפה לו תוכחה על דבר אשר



בושש להתקרב אליה, ונדמה היה לו כאלו יש


ברצונה להגיד: ובכן אנכי מכרחה להיות


המתחילה בדבר! הזהר היוצא מתוך עיניה



העמקות כאלו הכה את מריוס בסנורים.

הוא הביט אחריה עד שהיא נעלמה. ומיד



התחיל מתרוצץ בגן כאיש שנטרפה עליו דעתו.



אחר כך התיצב אחוז הרהורים על יד מקומן של



הבתולות הבאות עם התינוקות, וכל אחת מאלה



התפארה בלבבה כי הוא נמשך אליה בחבלי



אהבה.

לבסוף יצא בחפזון מן הגן, כשהוא



מקוה בלבו לפגש אותה במקרה באחד



הרחובות.

במקום זה נפגש לו קורפירק במבוא



העמודים של האודאון, ומריוס הזמין אותו לסעדת



הצהרים. הם סעדו אצל רוסו והוציאו ששה פרנקים.



בשעת הפרפראות שלאחר סעדה שאל מריוס אצל



קורפירק: "הקראת את העתון? מה יפה הוא הנאום



שנשא אודרי דה פוירבו!"

תקפה עליו האהבה על מריוס עד שנעשה שוטה.

לאחר גמר סעדה פתח מריוס ואמר: "בוא



אתי אל התאטרון. התשלומים עלי." הם הלכו לבקר



בתאטרון אשר ברחוב פורט־סן־מרטין וזנו את



עיניהם במשחקו של המשחק המהלל פרדריק. מריוס



שבע הנאה במדה שאין למעלה ממנה.

אותו זמן נמצא מריוס במצב רוח



שכלו עדנים. הוא מצב הרוח המשמש הקדמה לכל



אהבה עזה.

וכל זה נגרם לו על ידי מבט אחד יחידי.

אמנם כשהפצצה ממלאה, גם גץ אחד מאחז בה את השלהבת.

מריוס עמד לגורלו. הוא נעשה כפוף



לאהבה. מעכשו היו חייו עתידים לשוט על פני ים



בלתי נודע.




ז


כך עבר זמן של חדש ימים, לכל הפחות,



ומריוס היה הולך יום יום אל הגן הלוקסמבורגי.



הוא רחץ בים עדנים. הרי הדבר נעשה לו מחור



עכשו, כי אותה עלמה צעירה שמה בו את עיניה.

מריוס הגביר לאט לאט את אמץ לבבו



והתחיל מתקרב אל הספסל הידוע. ואולם גם עכשו



מנע את עצמו מעבר על פני הספסל והלאה, קצת



משום בישנות וקצת מתוך כונה. הוא עשה



במזמה והיה מסתתר מעבר לעצים ופנים של



פסילים, וכל זה כדי להופיע לעיני העלמה הצעירה



ולהעלם ככל האפשר מעיני הזקן. פעמים עמד



ושהה זמן של חצי שעה בצלו של אחד ליאונידס או



אחד ספרטקוס, כשהוא אוחז ספר בידו ושולח מעל



הספר את מבטיו השוקקים לעבר הנערה, והעלמה



הצעירה אף היא מצדה היתה מפנה אליו את פרצופה



הנחמד, ובשעה שדברה את דבריה אל הזקן



במנוחה גמורה ואגב סבר פנים רגיל שברגילים –



שלחה אל מריוס מבטים שכלם רך וחסד.

ואולם יש לשער כי הזקן הבחין סוף סוף



במקצת הענין, משום שהתחיל עכשו עוזב ברב



המקרים את מקומו, מדי ראותו את מריוס, והיה הולך



לטיל או קובע לעצמו מקום בקצה השדרה השני,



על הספסל אשר על יד פסל הגלדיאטור, כאומר



לנסות את מריוס הילך אחריו גם שמה או לא.



מריוס לא הבין למזמה והביא את עצמו לידי מכשול.



מעכשו התחיל האב ממעט בדיקנות ולא היה בא



כמקדם יום יום בחברת בתו. דבר זה גרם לו



למריוס שיכשל בפעם השניה: הוא לא השהה את



עצמו בגן בזמן שלבלן בא שמה ביחידות.

ערב אחד, בשעת הדמדומים, מצא מריוס



על הספסל שישבו עליו העלמה הצעירה ואביה,



מטפחת כיס רגילה בת צבע לבן, שהיתה עשויה בד



דק מן הדק והיו רקומים בה ראשי תבות “או. פ.”



כיון שמריוס לא ידע כלום בדבר בחירת לבבו,



דרש את שתי האותיות הנערצות כמין חמר מיחד



במינו. “או” לא יכלה לשמש אלא אות התחלה לשם



פרטי. אורסולה! הוא אצל נשיקות למטפחת, ספג את



ריח העדנים הנודף ממנה, נשא אותה יומם כחותם



על לבו, קרוב לעור בשרו ממש, ובלילה פרש



מטפחת זו על סגור שפתיו. כל ישותה נאצלת עלי



בלי הרף מתוך המטפחת הזאת, היה מהרהר בפני



עצמו.

ואולם אותה מטפחת לא היתה אלא קנינו



של הזקן, והלז השמיט אותה לתמו מתוך



כיסו.

וימים רבים לאחר כך היה מריוס מעניק



נשיקות לאין ספרות למטפחת הכיס או מניח אותה



כחותם על לוח לבו.

הילדה הנאה לא הבינה מה ענין



המשחק, ושלחה למריוס רמזים דקים מן הדקים,



כדי שישים לב לכך.

כמה צניעות! הרהר מריוס בלבו.




ח


ראינו איך שנודע לו למריוס – או איך



שהוא דמה להיות יודע – כי “היא” נקראת בשם



“אורסולה”.

כרבות האהבה כן תגדל תשוקתה.



לאחר שפתר את חידת השם ראה מריוס את עצמו



כאלו נחל נצחון רב. ומיד עלה ברצונו לגלות את



מקום מגוריה.

הוא נכשל בשגיאה בשעה שהלך



בעקבות מר לבלן עד לשדרת הגלדיאטור; ושגגה



שניה היתה מלפניו שלא נשאר שוהה בגן בזמן



שהזקן נזדמן לבוא ביחידות. עכשו שגה בפעם



השלישית – בזה שהלך כמרגל אחרי



“אורסולה”.

הללו התגוררו בחלק השומם ביותר של



רחוב דה ל’אוא בבית אחד פשוט וחדש שהיה בעל



שלש קומות.

פרי הצלחתו זה היה גדול בעיניו מאד, ומעכשו רצה לפתר גם את סוד מולדתה.

ערב אחד, לאחר שהלך בעקבותיהם עד



לבית מעונם וראה את שניהם באים במבוא השער,



נכנס אף הוא אחריהם ושאל אצל השוער בלי כל



פחד:

“אותו האיש, שנכנס לכאן זה עכשו, הרי הוא מתגורר בקומה הראשונה?”

“לא!” ענה השוער. “דירתו של זה אינה אלא בקומה השלישית.”

“מי הוא האיש הזה?”

"בעל כספים החי על רוחיו. הוא מחלק



הרבה צדקה לעניים, אף על פי שאינו נחשב בין



עשירים."

“מה שמו?”

השוער הסתכל בפני מריוס בעינים בוחנות:

“וכי כבודו הוא שוטר חרש?”

מריוס נסתלק לו במבוכה לדרכו, אבל



בעצם הדבר היה מרצה: הוא העלה חדשות



בידו.

למחרת היום שהו לבלן ובתו בגן



הלוקסמבורגי רק שעה קלה, ונסתלקו משם בעוד



היום גדול. מריוס נטפל להם גם הפעם והלך



אחריהם עד לרחוב דה ל’אוא. ואולם משהגיעו למבוא



השער, שלח לבלן את בתו לפניו והוא עצמו



נשתהה על יד הסף ונסתכל בפני מריוס במבט



עז.

וכך עברו שמונה ימים. לבלן ובתו לא



הוסיפו לבוא עוד אל הגן הלוקסמבורגי. מריוס



הרבה לשער השערות גוררות תוגה. אלא שלא



הרהיב עז בנפשו לשים יומם עין על הבית. הוא מצא



נחמה בזה שהסתכל בלילות באור האדמדם



הנשקף מבעד לחלונות.

בערב היום השמיני, כשעמדו רגליו



סמוך לבית, לא נראה עוד אור בחלונות. – "הנה כך,



הללו לא העלו עדין את המנורה," חשב בלבו.



“ושמא יצאו לטיל?” הוא שהה במקום עד היות



השעה העשירית, שעה שתים־עשרה, שעה ראשונה,



ולבסוף נסתלק לביתו כשלבו נמס בקרבו.

אף למחרת היום לא מצא אותם בגן ולא ראה אור והדירה נראתה כריקה מיושביה.

מריוס חקר אצל השוער לדעת מה היה לו לדיר של הקומה השלישית.

“הלז עקר את דירתו.”

מריוס לא עצר כח כמעט לעמד על רגליו.

“והיכן היא עכשו דירתו?”

“דבר זה אינו ידוע לי.”

“יוצא אפוא, שהלז לא הגיד לאן הוא עובר לגור?”

ברגע זה נסתכל השוער במריוס והכיר אותו.

“הרי הכרתיך, אדוני שוטר החרש!”




ספר שביעי במחתרת


א



אין לך מלוכה שלא יהיו אויבים חותרים



תחת בנינה, והאויבים יש מהם שכונתם לטובה



ויש מהם שכונתם לרעה. המבואות האלה שמתחת



לאדמה, שפעמים הם נופלים תחתיהם מכבד



הציביליזציה וברב הימים אנחנו מתהלכים על



פניהם קרי רוח ושכוחי דאגה, יש שהם נמצאים



בשטח העליון ויש שמקומם במעמקים. אותה



מחתרת, למשל, שחפרו הפילוסופים של



האנציקלופדיה במאה השמונה־עשרה, היתה גלויה



לעין כמעט. ואולם מערת הקברים, ששם מצאה לה



מקום עבודת הקדש הראשונה, שמשה מערת מעמקים



לא רק מתחת לאדמת רומא, כי אם גם מתחת לתבל



רבתי.

מתחת לבנין המלוכה, הבנין הנהדר



והרעוע מאד במקומות רבים, חותרים כמה וכמה



סוגי עובדים: מעריצי אמונות חדשות, פילוסופים,



חכמי מדינה, חסידי הסוציאליות, חובבי מהפכה.



כלי מלאכתם הוא לפעמים הרעיון, לפעמים המספר,



לפעמים המשטמה. יש שהם מתחברים אלה לאלה,



בני מחתרת אחת נשענים על עזרתם של בני מחתרת



שניה. תורותיהם של בעלי הזיה יש שהן נפגשות



יחד במבואות המסתעפים לרב עד מאד וכורתות



ביניהן ברית רעות. אחד כרוסו משאיל את מעדרו



לאחד כדיאוגנס, והלז משיב לו גמול ומאיר לפניו



בפנס שבידו. ויש גם שיקרה כי הללו



מתנפלים האחד על השני כאויבים. אבל שום דבר



אינו גורם דחוי או הפסק לשאיפותיהם, אלו



השאיפות שלכלן תכלית משתפת – להרס את



הבנין אשר מעל לאדמה. כי העבודות האלה מפנות



את הדרך לעתיד.

ככל אשר תעמיק לרדת כן יקשה עליך



להבין את שאיפותיהם ואת מטרותיהם של העובדים, כן



ירחיקו העובדים לסור מאת כל דבר טוב ודבר תבונה



וכן יגדילו את מוראיהם לעיני החוקר. יש מעמקים



אשר שמה לא תגיע כלל רוח הציביליזציה. אחד



בן תרבות אינו יכל כאן לשאף רוח; כאן נמצאים



תנאי חיים המשמשים מקום נוח לכל מיני יצורי



מפלצת ולבריות משחתות.

בראש החותרים, העובדים לפלגותיהם



בנקבות המסדרות אלו על גב אלו, נמצא אחד



פילוסוף השואב ממקור הטוב או ממקור הרע.

וכמה שהם נפרדים בדרכי עבודתם, אלה



חופרי המחתרת העושים לשם שמים ואינם מכירים



לפעמים זה את זה, הרי כלם, בין חכמים ובין אוילים,



יש להם חותם מיחד, סמן שעל פיו אפשר להכיר



אותם: שנאת הבצע. מרט היה נקי מכל פניה עצמית



כשם שהיה ישו מנצרת בשעתו.

ואולם מצוי עוד סמן אחד שעל פיו אפשר



להכיר את מהותם של בני האדם: יש עינים שמתוכן



אורבת חשכת השאול. הללו הם הרשעים. גורו לכם



מפני אלה ופחדו לנפשותיכם.

יש מעמקים בעולם התחתון אשר מהם והלאה מתחילה אפלת הקבר.

היא האפלה המסתימת בתהום התפת.




ב


לפניה הטהורה מדפי הצג גבול והיא



נרתעת לאחור בפני הסטרא אחרא; "יעשה כל אחד



לנפשו!" מילל כאן ה“אני” את יללתו.

יצורי הזועה, אשר יתהלכו חרש



באכזריותם במעמקי מעמקים ודמות להם כצללים



שלא מעולם זה, אינם עמלים לשם הצלחת האדם, כיון



שהצלחה זו רחוקה מהשגתם לגמרי; כל כונתם היא



רק למלא את רצון היצר שבלב. הם עושים את עבודתם



בלי יודעים כמעט. שתים אמהות להם, הבערות



והדלות. התאוה הולכת בראשם להנחות אותם, הם



זוללים בלי רחם כנמרים. מה שרומש בקצה



המעמקים של העולם התחתון אינה הכמיהה



הבלתי פוסקת למשא נפש מרומם, כי אם תאות



המרד של החמר.

תארנו למעלה את אחד מן המבואות



העליונים שבמחתרת, זה של ידידי האלף בית.



ספירה זו משמשת מקום שליטה רק לשאיפות נאצלות,



שאין בהן כל טמאה וכל דפי. אמנם גם העובדים



האלה עלולים לבוא לידי טעות; ואולם הם ראויים לכבוד



גם בטעותם, כיון שמעשיהם נעשים מתוך מסירות



נפש וגבורה ועקר שאיפתם היא הצלחת האדם.

עכשו עלינו לטפל במבואות המחתרת העמקים יותר, כלומר, בעולם העברינים.

תמיד, עד היום אשר בו תעבר הבערות



מן הארץ, היה תהיה מתחת לבנין של החברה



האנושית מין מערה המשמשת מקום מקלט



לרשעה.

המערה הזאת אויבת את כל אשר ממעל



לה. כאן שולטת רק שנאת סנורים בלבד, היא השנאה



השופכת את חמתה על כל דבר ואומרת להשמיד את



הכל.

חפירת אויבים זו לא די לה שהיא שואפת



להרס כל משטר המיסד על חקות המדינה או המוסר;



היא חותרת גם תחת הפילוסופיה, המדע וחקות



המשפט ואף גם תחת הרעיונות אשר בשמם דוגלים



הפועלים שבמחתרת העליונה. לזו קרא בשמות:



השד, הבשת, הרצח; היא רוצה להשיב את העולם לתהו



ובהו.

הדיוטות העליונות של המחתרת אינן



חפצות להרס אלא את החפירה התחתונה. אלה



הפועלים לשם הצלחת האדם משתמשים בכל



האמצעים המצויים בידיהם, כגון שפור המצב



הקים מצדו החמרי והרחבת המחשבה המפשטת,



אך ורק כדי להגיע אל המטרה הזאת. השמידו את



הבערות ועל ידי כך יעברו הפשעים מן



העולם.

בני האדם קרצו כלם מחמר אחד. על פני



האדמה, למצער, אין אף יצור אדם אחד שיהא מיעד



מתחלת בריתו לעשות רשע. רק הבערות היא היא



שבכחה להשחית את החלקה הטובה שבאדם ולכונן



במקומה את קן הרשעות.




ג


משנת 1815 עד שנת 1830 היה עולם



העברינים שבפריס סר למשמעתם של ארבעה



מנהיגים, ואלו הם: קלקסו, גילמה, בבה



ומונפרנס.




עמ 471.png



גילמה היה ענק שנתעה מדרך חייו.



דירתו היתה קבועה בתעלת השפכין הנקראת בשם



ל’ארש־מריון, קומתו גבהה שש רגלים, שריריו



חזקים כברזל, גופתו רחבה עד כדי שעור ענקים



ומחו כמח הצפור. הוא היה מסגל להכניע בכחו



העצום בני שחץ; ואולם הוא בחר להיות בן שחץ



כמוהם. מתוך עצלות נעשה רוצח על פי אמנותו; –



מובן מאליו כי מראהו העיד עדות נאמנה על



אכזריותו ועל צמצום שכלו: מצחו צר, צדעיו רחבי



מדה ומכסים קמטים, אם כי הוא לא הגיע עדין לגיל



הארבעים, שערות ראשו קצרות וזקופות וזקנו גדל



פרע. – יש לשער כי השתתף ברצח המרשל ברון,



שקרה באויניון בשנת 1815, ואחרי מעשה הקדמה



זה הלך ונעשה שודד.

בנגוד גמור לגסות הגוף של גילמה



היה רזון הגוף המחלט של בבה. הלז שם את עצמו



חימאי. ואולם הוא לא שמש לפנים אלא מוקיון אצל



בובש ורובינו והיה משתתף כמשחק במחזות



שעשועים. טפוס של עברין משכיל, שאהב לפרקים



לעשות את עצמו כאיש בעל רוח יתרה ולשון מדברת



גבהות. הוא חזר כרוכל על הפתחים והיה מוכר



פסילים קטנים מעשה גבס. התחרה במקצת גם



ברופאי השנים ועשה את מלאכתם רמיה. לפני



ימים רבים היה מלוה תאטרון אנטומי אחד למקומות



הירידים וברשותו נמצא צריף בצרוף חצוצרה. כמו



כן שלט־פרסום נהדר עד מאד: "בבה. אמן רופאי



השנים. חבר למכוני מדעים שונים". לפנים היו לו



גם אשה וגם בנים, ואולם הללו אבדו ממנו כאבד



לאדם פנקס מתוך הכיס.

לפתע פתאם “אבד” לו גם הצריף, והוא שם את פניו לפריס לנסות שם את מזלו.

קלקסו היה בן טפוחים ללילה. הוא לא



פנה אל עסקיו אלא עם חשכה. עם ערב הגיח



ממאורתו, לפנות בקר שב אל מחבואיו שבמאורה.



איש לא ידע איה מקומו של חור מחבואים זה. גם



באפלה היה מסב את פניו, כשדבר אל אנשי סודו.



והעלה מיד על פניו מסוה, אם הכניס מי שהוא



במקרה נר דולק. הכי נקרא שמו באמת קלקסו? לא.



הוא בעצמו היה אומר: זה שמי אשר יקראו לי – "בן



בלי שם". הוא חונן גם בכשרון של פיתום ונמצא



שולט בשני קולות בבת אחת.

הנבל האים ביותר בין כל הארבעה היה



מונפרנס. בחור צעיר לימים, שלא הגיע עדין לגיל



של עשרים, בעל קלסתר פנים נאה, שפתים



חכליליות כעין דבדבנים, שערות שחור ועינים



בהירות המפליאות ביפין. והוא כלו מלא חן



כאשה









ואמיץ, אף על פי כן, לכח. ועל כל אלה –



מלא מדות רעות כרמון ומוכן ומזמן לכל הפשעים



שבעולם. מעילו העליון היה אמנם בלוי, אך משבח



מאד לפי טיבו. אותה מפקרת ראשונה שאמרה לו:



“הנך בחור יפה תאר!” היא היא שנטעה בנפשו את



זרע הרע ובגללה פשט צורה של הבל ולבש צורה של



קין. לאחר שראה את עצמו בחור יפה־תאר תבע את



עצמו גם לחיים נאים, וסמן ראשון לחיים כאלה היא



הבטלה. ולא עברו ימים מעטים עד שמונפרנס



נחשב לאחד הפוחזים המסכנים ביותר שבכל כרך



פריס. עד לשנת השמונה־עשרה עשה כבר כמה



מעשי רצח לשם שד. – עם זה היה תמיד מסלסל



בשערו ומושח את ראשו בתמרוקים. גזרתו מתוחה,



קשורי עניבתו מעשי ידי אמן, בכיס בגדו מטיל



ברזל של הורגים ופרח תקוע לו בחור הכפתור!



כזאת היתה צורתו של טרזן זה השואף דמים.




ד


ארבעת העברינים האלה התחברו יחד



להיות מין פרוטאוס אחד, שהיה לובש ופושט צורות



ומטעה את השגחת המשטרה מן הדרך הנכונה. הם



נעזרו איש בשם חברו ובמזמותיו, החישו זה לזה



הצלה בשעה שנרדפו על ידי אויביהם, נצטמצמו



פתאם עד כדי דמות של בן־אדם אחד או התראו



כרבים במספרם וגרמו לידי כך שבלשים מנסים



חשדו אותם לחבר שודדים גדול.

בחוגי העברינים של פריס קראו לאגדה



זו של ארבעת השודדים בשם פטרון־מינט על שם



השעה (היא שעת דמדומי הבקר) המבריחה את



העברינים.

ארבעתם לא היו מופיעים מרצונם בין



הבריות ורק לעתים רחוקות התהלכו יומם ברחוב.



לאחר גמר מעשיהן המתעבים היו החיות הרעות



האלה מסתלקות לשם שנה לכבשנים של גבס,



למחצבות אבנים שנעשו הפקר ופעמים גם לתוך



תעלות השפכין.

סוג זה של בני אדם מצוי מאז ומעולם,



וכל עוד שהחברה האנושית תעמד בתכונתה, יעמדו



גם האנשים האלה בתכונתם.

מה עלינו לעשות, אם ברצוננו לגרש את



צללי הלילה האלה? להאיר כנגדם באור ההשכלה.



קדשו מלחמה על הבערות השולטת בשכבות



התחתונות של החברה האנושית, ואז יתמו חטאים



מן הארץ.




ספר שמינ יעני ורשע


א



עבר הקיץ, כלה הסתו; החרף הגיע



כבר, ואולם גם לבלן וגם בתו לא הציגו את כף



רגלם בגן הלוקסמבורגי. מריוס, שלא הרהר אלא



בקלסתר פניה הנעימים והרכים, בקש כל הזמן



למצא אותה, חפש אחריה גם פה וגם שם, ולא גלה



את עקבותיה. הוא לא היה דומה עוד לאותו מריוס בעל



החלומות, הגבר אשר לבו נכון, יצרו עז ודעתו



תקיפה, האיש אשר עמד בפני גורלו בעזות מצח



ולא נלאה מהגות ברוחו חלומות עתיד נאדרים. עכשו



נשאר ללא כל משען, ככלב אשר אבדו לו בעליו.



הוא התהלך קודר ביגונו.

כליותיו יסרו אותו עכשו. על מה



הלכתי אחריה כמרגל? הלא גם אז אשרתי אשר



גדול – מדי ראותי את פניה ומדי ראות עיניה את



פני. ברור הדבר שלבה רחש לי אהבה. האין זה



העקר? – הוא לא גלה לקורפירק את צפונותיו. ואולם



הלז נחש בעצמו את הדבר והקדים לו “מזל טוב”



לרגלי בואו בברית האהבה. ותוך כדי זה,



כשמריוס היה שוהה בעצב, הוסיף קורפירק ואמר:



"גלוי וידוע לפני שהחלות לעשות את מעשיך



כאחד השוטים. בוא ונלך יחד אל בית



המשתה."

פעם אחת, בחדש ספטמבר, ארע לו



למריוס שהטה אזן להפצרותיהם של קורפירק, לגל



וגרנטר והסכים ללכת בחברתם אל נשף המחולות



אשר בסו. הוא שם מבטחו במזג האויר הטוב והיה



משעשע את עצמו בתקוה לאין שחר, לאמר כי ימצא



את הנערה במקום הזה. מובן מאליו כי לא מצא שם



את הפרצוף הנחמד. – "הלא כאן אפשר למצא את כל



הנשים אשר אבדה להן דרך!" התלוצץ גרנטר



הספקן.

וכשנכזבה תקותו נסתלק מריוס



לבדו, בלי חבריו, והיה חוזר הביתה יחידי,



כשהוא עיף ויגע, רוחו שרויה בהתרגשות של



קדחת ועיניו טחו מדמעות.

יום אחד נזדמנה לו פגישה שהשאירה



בנפשו רשם מוזר. באחד הרחובות הנפרדים



משדרת האינולידים נפגש לו בן אדם אחד שהיה



לבוש כפועל וחבש לראשו מצנפת בעלת מצחה רחבה.



שערותיו של בן־אדם זה הלבינו כשלג, והן הן



שמשכו ביפין את מריוס וגרמו לו שילך



בעקבות הזקן. הלז היה מהלך לאט לאט, ונראה



כשקוע במחשבות עגומות עד לידי שכחת הנפש.



והנה דבר פלא, מריוס דמה לראות בעיניו את



לבלן. אותן השערות, אותו חתוך הפנים, עד כמה



שאפשר היה להבחין בו מתחת למצנפת. גם



בהלוכו היה האיש דומה ללבלן, אלא שעמידת



הגוף שלו היה בה יותר משום עצבות. ואולם מהיכן



לו לזה הלבשה של פועל? מה פרוש הדבר? מה גרם לו



שישנה את מלבושיו ויתחפש במדה כזאת?



ומיד, לאחר שהתנער מן הרשם הראשון, החליט



מריוס בדעתו ללכת אחרי הזקן ולראות מה דרכו.



אלא שלצערו נטפל אליו רעיון זה באחור זמן,



כיון שהזר נעלם בינתים ועקבותיו נעלמו.

זכר הפגישה הזאת לא הרפה ממנו



במשך כמה ימים. ואולם אחר כך הסיח את הדבר



מלבו. אין זאת כי אם ראיתי איש דומה ללבלן! היה



מריוס מתנחם.




ב


מריוס התגורר כמקדם בביתו של מר



קרבו, וגם עכשו לא נתן את דעתו על הדירים



האחרים.

אמנם בתקופת הזמן ההוא לא נמצאו



באותו בית שום דירים אחרים, חוץ ממריוס עצמו



ומשפחת י’ונדרט, היא המשפחה שמריוס סלק את



שכר הדירה שלה בלי שנזדמן לו קדם לדבר פה



אל פה אל האב או אל האם או אל אחת משתי הבנות.



שאר הדירים, אלו עקרו את דירתם, אלו נסתלקו



מן העולם ואלו הוצאו בעל כרחם מן הבית.

יום אחד בצהרים, כשהשמש הציצה



לשעה קלה – זה היה שני לפברואר, יום שחל בו חג



הנרות – לבש מריוס עז ויצא מתוך הסגר חדרו.



התחילו ממשמשים ובאים דמדומי ערב. הגיע זמן



סעדה ומריוס נתכון ללכת אל בית המזון.

מריוס היה הולך וצועד לאטו בדרך



המוליכה אל רחוב סן־י’ק; הוא שקע במחשבות והוריד



את עיניו לארץ.

לפתע פתאם נחבט בו מי־שהוא אגב



מרוצה; הוא הפנה את ראשו וראה שתי נערות לבושות



בלויי בגדים שעברו עליו בחפזון; אלו באו מן



הצד שכנגד ולא נתנו בו כלל את עיניהן. מריוס



הספיק לשמע את מקצת דבריהן. הבכירה אמרה:

"לא הספקתי להבחין בדבר עד שבאו



מהירי הרגלים. רק כפשע היה ביני ובין



התפיסה."

“ואנכי מהרתי לברח. לא יאמן כי מהרתי לברח כל כך!” ענתה השניה.

מתוך שיחה זו הבין מריוס רק דבר אחד –



כי הנערות הללו עמדו להיות נתפסות לידי



הבלשת.

רגע אחד הוסיף להביט אחריהן, ולבסוף נעלמו מאחרי העצים.

תוך כדי כך ראה חבילה קטנה כעין



אפור מתגוללת לרגליו על הארץ. הוא הרים את החבילה.



זאת היתה כעין מעטפה למכתבים, ובתוכה היו



נתונים נירות שונים.

הרי זו אבדתן של שתי המפקרות הללו!



עבר הרהור במחו. הוא נפנה לצד שכנגד, אבל לא



עלה בידו למצא את עקבותיהן. ואז נתן את החבילה



לתוך כיסו ופנה ללכת לדרכו.




ג


אותו ערב, כשפשט את בגדיו לפני



השנה, חזר ומצא בלי משים בכיס מעילו את החבילה,



היא המציאה שנתגלגלה לידו ברחוב השדרה. הוא



גמר בדעתו, כי חבילה זו מן הראוי הוא שיבדק



אותה. אפשר שממנה יצאו לו הוראות אשר על פיהן



ימצא את הדרך הנכונה.

הוא פתח את המעטפה. זו לא היתה סגורה



בחותם, ובתוכה נמצאו ארבעה מכתבים, בלתי



סגורים בחותם אף הם. המכתב הראשון נועד להיות



נשלח על פי הכתבת הבאה:

“המרקיזה מרת דה גרושרי, הככר שממול בית הנבחרים, בית מספר…”

מריוס חשב ומצא, כי מכתב שבא לידו פתוח מתר לו לקרא בו.

"הגברת המרקיזה הנדיבה!

מדת החסד והרחמים היא היא המשמשת



עבותות בל ינתקו לשם חזוק החברה האנושית.



יגלו נא רחמיך, גברתי, ושעי נא בחמלה אל



איש אמלל אחד יליד ספרד. הוא הגבר ראה עני בגלל



אשר שמר אמונים למלכו ולבש קנאה קדושה לשם



המלכות והאמונה, הוא האיש אשר בהגנו על הצדק



חרף את נפשו למות, יצא נקי מכל נכסיו והגיע



כיום הזה לידי מצב של עני וחסר כל. תקותי



תשעשעני, כי גברתי הרוממה תואיל לחונן אותי



בתמיכת כסף למען אוכל להמשיך את קיומי, קיום



עלוב זה שנפל בחלקו של לוחם משכיל ומכבד



אשר פצעים רבים כל כך חרתו בבשרו את



אותותיהם. ולבי סמוך ובטוח מראש במדה זו של



אהבת הבריות, הממלאה את כל חדרי נפשך, גברת



מרקיזה נעלה. ובאותו רגש של השתתפות שאת



מחוננת בו את האמה השרויה באסונה הגדול. יהי



רצון שימלאו משאלותיהם של בני ביתי ונציג



לך ציון תודה בלבנו.

ובזה, גברת מרקיזה נעלה, הנני בכל רגשות הכבוד

דון אלורס

שר־גדוד בצבא הפרשים של ספרד, אחד



ממעריצי המלכות שנמלט על נפשו לארץ צרפת,



נסע בארץ לשם תועלת המולדת והיה אנוס להפסיק



את נסיעתו מחסר אמצעים."

דירתו של מגיש הבקשה לא נזכרה



כאן. משום כך נטל מריוס גם את המכתב השני,



שהיה ערוך על שם "הגברת הרוזנת מרת מונברנה,



רחוב קסט, בית מספר 9".

מעל מכתב זה קרא מריוס את הדברים הבאים:

"גברתי הרוזנת רבת החסד!

האשה האמללה, המפילה בזה את



תחנתה לפניך, היא אם לששה ילדים אשר לצעיר



שבהם לא מלאו עדין שמונה ירחים. לא שבתי עוד



לאיתני לאחר הלדה האחרונה, ובעלי עזבני לפני



חמשה ירחים בחסר כל אמצעים. הנני נמצאת כיום



בכל רע.

בשומי את כל תקותי בגברתי הרוזנת רבת החסד הנני בכל רגשות הכבוד

האשה מרת בליצר."



מריוס נטל עכשו את המכתב השלישי.



אף זה היה מכתב בקשה והיה ערוך בזו



הלשון:

"לכבוד מר פבורג’ו, בוחר, בעל בית



מסחר לגרבים בסיטונות. רחוב סן־דני, קרן רחוב



או־פר.

אני נוטל לעצמי רשות לפנות אל אדוני



בדברים ולבקש מאתו לאמר: אמצא נא חן בעיניו



ויטה את חסדו אל אחד הסופרים שיצירתו



הדרמתית נמצאת כיום בידי התאטרון הצרפתי.



נושא הדרמה לקוח מן ההיסטוריה, ומקום העלילה



היא אוברן בתקופת הקיסרות. הסגנון הוא,



כמדמני, טבעי, מצמצם, ואפשר שאינו חסר גם



סגלות טובות. בארבעה מקומות נמצאים בדרמה גם



שירים לזמרה. החמר, שיש בו מן הנלעג, מן



הנחשב ומן המפלא, משמש ביצירה זו את רבוי



הטפוסים, וכל התכן המושך את הלב עד מאד כעין



ריח של רומנטיות נודף ממנו, לאמר שסבך



המארעות מצא לו את פתרונו על ידי השתלשלות



דברים הפועלת באפן יוצא מן הכלל.

הצגתי לי למטרה עקרית למלא את



תשוקת האדם של ימינו הנכסף ללכת לרוח הזמן,



לאמר, לשמש את האפנה החדשה, הוא נס־הרוח



שכלו הפכפך ומיחד במינו ומסתובב לכל אשר



יטנו הרוח.

למרות כל המעלות האלה יש לי היסוד



לפחד, כי השנאה והקנאה של הסופרים העומדים



ביתרון המעלה יעשו את פעלתן ויסגרו בפני



את התאטרון, כי ידועים לי היטב המכשולים



החוסמים את הדרך בפני החדשים.

אדוני הנכבד מאד מר פבורג’ו, כרוזו



שהוציא בדברים צודקים, בתור דורש טוב ומשכיל



אל הסופרים, נותן לי העז לשלח אליו את בתי,



כדי שיקבל מידה תאור נאמן על מצבנו הדחוק



בתקופת החרף הזה, באין לנו במדה מספיקה



חמרי מזון והסקה. בקשתי שבה אני פונה אליו



להקדיש לו את הדרמה הנמצאת אצלי בכתובים,



וכמו כן את כל אלה שאני עומד לכתב, תוכיח לו



עד כמה אני חושב לי לכבוד לצאת אל במת הספרות



בהיות אדוני משמש לי איש מגן ובהיות שם אדוני



משמש קשוט ליצירותי. אם ידבנו לבו לתרם



לטובתי תרומה פחותת ערך, מיד אשקד על הדבר



ואחבר שיר לכבודו, למען השב לו בזה את רב



תודותי. אותו שיר, שאחברנו בשלמות לפי מלאכת



השירה, יגיע לידי אדוני במקדם, בטרם שיהא



מצרף אל עצם הדרמה וישמש דקלום מעל



הבמה.

והנני מכבדכם כערככם הרם, מר פבורג’ו ורעיתו.

ג’נפלו, סופר.

נ. ב. ואם גם יחונני בתרומה של פרנקים – דיני.

יסלח לי כבודו שאני שולח את בתי



ואיני בא להתודע אל אדוני, ואולם סבות חשובות,



שמקורן בפגם שבהלבשה, מונעות אותי מצאת



מפתח ביתי החוצה."

ולבסוף פתח מריוס גם את המכתב



הרביעי. על מעטפתו של זה היתה רשומה הכתבת



הבאה: "לכבוד האדון הקם על נדיבות הנמנה על בית



הכנסיה סן־י’ק־דו־הו־פא."

גם מכתב זה, כמו הקודמים לו, היה רצוף



תחנות ובקשות ואף בו נמצאו במספר רב שבושים



ומשפטי לשון נלעגים, אלא שהחותם היה כאן העבד



הסר למשמעת “פ. פבנטו, משחק בתאטרון.”

מריוס שקל את הענין בדעתו: ארבעה



מכתבים שנערכו על ידי ארבעה אנשים שונים;



כתבת השולח אינה מצרפת לשום מכתב, אלא שכל



ארבעת המכתבים ערוכים בכתב־יד אחד, כלם



כתובים על ניר גס ומצהיב, כלם דומים לפי ריח



הטבק הנודף מהם; דון אלורס, האשה מרת בליצר,



הסופר ג’נפלו והמשחק בתאטרון פבנטו – כלם



הם, כנראה, מסוג אחד – רמאים.

לא היה כדאי ליגע את המח ללא תועלת



ולחפש פתרון לחידה. כל הדבר אפשר שנראה



כמעשה הלצה תפל, לולא נתגלגל כמציאה שבאה



בהסח הדעת. מריוס היה שרוי בדי צער ולפיכך



מנע את עצמו מקבל ברצון אפילו דבר־בדיחה שבא



מאת המקרה, ולא עוד אלא שנדמה לו כי המכתבים



שנתגלגלו לידו הם בבחינת שחוק מכאיב לב.

וחוץ מזה לא היתה כל הוכחה לדבר, כי



המכתבים הם אבדתן של הנערות אשר נפגשו



למריוס ברחוב השדרה. הוא שב והכניס אפוא את



המכתבים לתוך המעטפה, זרק את החבילה לקרן זוית



ועלה על מטתו.

בשבע בבקר, כשמריוס קם משנתו



ונפנה לסעדה ראשונה, נשמע קול דופק חרש על



הדלת.

כעני וריק לא חשש מריוס להשאיר את



המפתח בחור המנעול, ואפילו בזמן שיצא



מפתח ביתו החוצה, ורק לעתים רחוקות היה משנה מן



המנהג הזה – כשנפנה לעשות עבודה שאינה



סובלת דחוי.

והנה נשמע שוב הקול הדופק על הדלת, ואף הפעם היתה הדפיקה חשאית מאד.

“יבוא!” קרא מריוס.

מי־שהוא פתח את הדלת.

“מה חפצך, גברת בורגון?” קרא מריוס



בלי לסלק את עיניו מעל הספרים וכתבי היד שהיו



מפזרים על פני השלחן.

לא הגברת בורגון, אלא מי־שהוא אחר ענה:

“סליחה, אדוני…”

הקול היה חנוק וצרוד כקול שכור.

מריוס נחפז להפנות את עצמו וראה והנה נערה צעירה עומדת בקרבתו.




ד


על סף החדר עמדה נערה רכה מאד בשנים.



אשנבה של עלית הגג נמצא ממול הדלת, ואור



היום נזרע כנגה אפור על פני דמות הגוף הדל



והרזה, גוף בלתי מפתח של נערה שהיתה לבושה



רק כתנת ושמלה עליה. מסביב לגזרתה היה כרוך



פתיל דק, כתפיה החדות בלטו כלפי מעלה, מעל



פניה נשקף חורון שחפת, עיניה החסרות כל ברק



הביטו בעזות, והיא כלה נראתה כיצור ששתפו



בו גם נער וגם זקנה, כעין תערבת של רפיון מעורר



חמלה ושל גסות מעוררת בחילה. – כזאת היתה



הדמות שנתיצבה לנגד עיניו של מריוס.

הוא התרומם ממקומו והיה מתבונן מתוך



רגשות השתוממות ופחד באותה בריה ראויה לחמלה



הדומה למראה בלהות שבחזיון לילה יותר מאשר



ליצור אדם.

המסתכל בנערה הצעירה היה בא לידי



צער ובשת פנים יתרים כראותו, כי נערה זו לא



נוצרה מלכתחלה להיות מכערת. קרוב לודאי כי



בימי הילדות היה מראה נחמד. פניה העידו כי חן



עלומיה נלחם עדין בזקנה המנולת, זו שעמדה



לקפץ בלא עת על הנערה החיה חיי מחסור ופריצות.



על פני הנערה בת השש־עשרה הלכה וגועה עכשו



שארית יפי אחרונה.

הפרצוף לא היה זר לגמרי בעיני מריוס.



בזכרונו הבהב כעין זכר ונדמה לו כי הוא ראה



באיזה מקום את הפנים האלה.

“מה חפצך, גברתי?” שאל מריוס.

הנערה הצעירה לימים החזירה בקולה הפרוע הדומה לקולו של שכור.

“הנה הבאתי לו מכתב, האדון מריוס”.

היא קראה לו בשמו הנכון, ולפיכך לא



פקפק עוד בדבר כי הנערה התכונה לפנות



בדברים אליו ממש.

זו לא המתינה עד שבעל הבית



יבקשנה לגשת סמוך אליו, אלא נעקרה ממקומה



בלי הכלם והתחילה תרה בעיניה סביב בחדר אגב



עזות מצח שגרמה לו למריוס צער וכלמה.

מריוס הבחין וראה, מדי פתחו את



המכתב, כי אותו בול הדבק הגדול, ששמש חותם



למכתב, עדין עקבות של לחות שמורים עליו. ובכן מן



הנמנע היה לשער, כי השליחות הגיעה ממרחק רב.



במכתב היה כתוב לאמר:

"לכבוד שכני החביב!

הגיעתני הידיעה בדבר הטוב שאדוני



השפיע עלי, הלא הוא תשלום שכר הדירה שלי



שסלק לפני ששה חדשים. יחולו נא ברכותי על



ראשו, אישי הצעיר לימים. בתי הבכירה תגיד לו



במו פיה את דבר הרעב אשר עטף אותנו זה ארבעה



ימים, ואנחנו בבית ארבע נפשות ואשה שוכבת



על ערש דוי. אם אינני טועה לגמרי יש לי יסוד



לקוות, כי שיחי אשר שפכתי לפניו יעורר את



לבו הטוב לחמלה אנושית, למען יפקח עלי את עינו



לטובה לחונן אותי במתנת יד ככל אשר ייטב



בעיניו.

והנני מכבדו בכל הכבוד הרם, כדרך שאדם חיב לכל עושי צדקה.

י’ונדרט.

נ. ב. בתי תשמר למלא את מצות פיו, האדון מריוס החביב."





המכתב עשה את פעלתו כאותו נר



שמכניסים לתוך המרתף. על ידו נפתרה לו



למריוס גם חידת המקרה של יום אתמול.

אגרת זו הגיעה מאותו המקור עצמו



שמשם יצאו ארבעת המכתבים הקודמים. כלם



היו עשויים מעור אחד – מבחינת הכתב, הסגנון,



הכתיב, הניר וריח הטבק הנודף מכלם.

שר הגדוד הספרדי דון אלורס, אם



הבנים האמללה מרת בליצר, מחבר הדרמות ג’נפלו



והמשחק על הבמה הזקן המכנה בשם פבנטו –



כלם יחד נקראו בשם י’ונדרט, אם להניח,



כמובן, כי י’ונדרט הוא בפעל ממש י’ונדרט.

מריוס לא התענין מעולם בדירי הבית



שהתגוררו בשכנותו. וכל כך מנע את עצמו



מהשגיח בשכניו, שאתמול לפנות ערב נחבט כמעט



ברחוב השדרה בשתי הבנות של השכן והוא לא



הכיר אותן באותו מעמד. הרי אין לפקפק כלל כי



בנות השכן הן הן שנפגשו לו ברחוב וכי אחת



מאלה נצבת עכשו לפניו ומעוררת בו, חוץ מרגשות



בחילה וחמלה, גם זכר קל למה שהיה.

הכל נעשה לו עכשו מחור. שכנו



י’ונדרט היה עורך מכתבי בקשה, חותם בשמות



קלוטים מן הדמיון ושולח את המכתבים לתעודתן על



ידי בנותיו, מבלי לחשש לכך שהללו צפויות



לסכנת התעללות מצד המנדבים. הנערות הצעירות



שמשו מחיר במשחק שאביהן שחק עם הגורל.

הנערה הסתובבה הנה והנה בחדר,



נטלה כנועזה כל מה שנזדמן לידיה ושלחה את



ידה גם אל אחד הספרים אשר על השלחן.

“אני יודעת לקרא!”

היא נטלה את הספר מעל השלחן אגב



תנועה מהירה, וקראה מעליו די היטב פסוקים



אחדים.

“ואף לכתב אני יודעת!” הוסיפה הנערה



לדבר. ותוך כדי זה השיבה את הספר למקומו, נטלה



לידה עט ואמרה למריוס כשואלת:

“הרוצה הוא לראות בכך?”

ולא הספיק מריוס לענות לה דברים עד



שהיא החזיקה בגליון של ניר לבן, שהיה מנח על



השלחן, והעלתה עליו את המלים הבאות:

“הנה באו החוטפים.”

"בלי כל שבושים בכתיב! יעין נא



בזה. אנחנו למדנו בבית הספר, אחותי ואנכי.



בימים ההם ראינו חיים טובים יותר מאשר חיינו



עכשו. אז נשקף לנו עתיד אחר, לא…"

ובזאת הפסיקה את דבריה, תלתה את



עיניה הלאות בפניו של מריוס, נתנה את קולה



בצחוק גדול והכריזה: “הבלים!” קולה העיד בה, כי



בנפשה שוכן צער קהה והיא אינה אלא משתדלת



להפיג את צערה על ידי חצפה.

נראה היה ברור שהיא טורחת למצא חן



בעיני מריוס; ואולם הלז הגיד לה רק דברים אחדים



בסבר פנים מאירים, ותוך כדי זה סח לה מתוך



קרירות שבכבד ראש רגיל:

"גברתי, חבילה נפלה לידי, ואני משער



כי היא שיכת לך. אני מבקש רשות להשיב לך את



האבדה."

ובדברו את הדברים האלה הושיט לידה את המעטפה האוצרת את ארבעת המכתבים.

היא מחאה כף ברעש והכריזה:

“אבדה זו יגענו למצא אותה!”

ותוך כדי כך שלחה את ידה אל החבילה



אגב תנועה מהירה ובדקה את המכתבים מתוך



פטפוט שבעליזות:

"לא יאמן עד כמה הרבינו בחפושים,



אחותי ואנכי! וזו לא נתגלגלה אלא לידו! ברחוב



השדרה, הלא כן? אין זאת כי אם נשרה החבילה מכיס



אחותי, בשעה שהיינו רצות ונחפזות מאד. בבית



כחדנו ואמרנו כי מסירת המכתבים נעשתה



כהלכה, אלא שיצאנו בידים ריקות. והנה הם



נתגלגלו שוב לידנו, המכתבים העלובים האלה.



ואולם כיצד הכיר לדעת כי אנכי הנני בעלת



המכתבים? אמנם כן, לפי כתב היד."

ובדברה פתחה את המכתב הערוך על



שם האיש הגומל חסדים אשר על יד בית הכנסיה



סן־י’ק־דו־הו־פא.

"וי, הנה הוא כאן, זה שעל שם הזקן



ההולך בכל יום להתפלל. עכשו המועד הנכון



בדיוק. מיד אלך ואמסר לידו את המכתב. אפשר



שאקבל ממנו מתנת כסף, ואז נוכל לקנות לנו



אכל."

הדברים האלה הזכירו לו למריוס את ענין השליחות של הנערה.

הוא בדק את כיסי החזיה ולא מצא שם מאומה.

הנערה הצעירה הוסיפה לפטפט,



וכנראה שמחה לא תפס כלל ברגע זה כי מריוס



נמצא בחדר.

בינתים עלה בידו של מריוס לאסף



מתוך כל כיסי בגדיו גם יחד סכום של חמשה



פרנקים וששה־עשר סו, הוא כל רכוש הכסף שנמצא



אותו רגע ברשותו.

"אין דבר, על כל פנים ישאר עוד בידי



סכום כסף כדי תשלום של ארחת ערב, מכאן ואילך



הדבר יהא צריך עיון שוב." הוא השאיר אפוא בכיסו



את ששה־עשר הסו ונתן לנערה הצעירה את חמשת



הפרנקים.

"הידד! ישועה ונחמה! חמשה פרנקים



מקן דלות כזה! אכן כך נותנים ביד נדיבה! בחור



טוב שכמותו! הוא מצא חן בעיני, האדון מריוס! הידד!



שני ימי שבע ביין, בבשר ובלחם. נאכל עד שיצא



מאפנו! הידד!"

היא נפרדה ממריוס אגב קדה עמקה,



רמזה לו אחר כך ברכת ידידות גם בתנועת יד



ונפנתה לצאת מתוך אמירת דברים:

“שלום, האדון מריוס. אף על פי כן אלך ואחזר עוד אחרי אותו זקן.”




ה


במשך חמש השנים האחרונות ידע



מריוס את המחסור בכל צורותיו, ופעם אחת הגיע



אפילו לידי כך שהיה כפשע בינו ובין מות מתוך



רעב; ואולם עכשו נעשה לו ברור כי מה שעבר עליו



לא היה עני ממש. העני הזה לא נתגלה לעיניו אלא



עכשו.

הגבר, אשר אבדה לו כל עצה, אוחז בכל



תחבולה כדי להציל את נפשו. אבוי להם לחלכאים



שאיש כזה שולט בהם בתורת אב או בעל. הלז מנצל



במקרים כאלה את החלשה וחסר האונים של האשה



והילדה וכופה את אלו להתמכר לבשת.

מריוס חש מוסר כליות על אשר לא שם



קדם את לבו אל דלותם של שכניו. מעכשו התחיל



מתאוה להעיף עין על הנעשה במעון הזה. הוא



נזכר כי כמה פעמים קלטה אזנו דברים שהגיעו



מאצל השכנים. ומדי הביטו כתוהה אל מחיצת הקיר



נתגלה פתאם לעיניו חור בצורת משלש, שנמצא



במעלה הקיר, סמוך לתקרה. במקום אחד לבין



הקורות נשר הטיח, ואיש עומד על גב השדה היה



יכל להציץ דרך סדק זה ולהסתכל במה שנעשה



בחדר דירתה של משפחת י’ונדרט. החמלה מתר לה



להשתמש בסקרנות, ואיש שיש בדעתו להחיש



עזרה לאמללים רשאי להתנהג כמרגל.

הוא טפס ועלה על גב השדה והציץ דרך החור אל חדר הדירה של השכנים.




ו


הכרכים, כמו היערות, יש להם בפני



עצמם מערות המשמשות מקום מחבואים לכל החיה



המועדת להזיק. ואולם זעמם של המזיקים,



המסתופפים בכרכי אדם, יש בו דבר מה מן הנוול



והמתעב, בעוד אשר הזעם של טורפי היער נראה



לנו נשגב ומוצא בעינינו חן.

גם חדר זה, שמריוס הציץ לתוכו עכשו,



היה אחד מאותן מאורות הישוב האנושי הגרועות



יותר מאשר מערות של חיות.

מריוס חי חיי עני ומראה חדרו העיד על



דחקות; ואולם כשם שעניותו הגיעה לו ממקור



טהור, כן היתה הטהרה שרויה גם בעלית הגג



הקטנה ששמשה לו דירה. לעמת זה נראה חדר



הדירה של השכנים כמאורת כלבים שרויה בזהמה.



מעפשת, עטופת עלטה ומגאלת. בכלל רהיטים לא באו



כאן אלא כסא אחד של קש, שלחן שעמידתו רפויה,



מקצת כלי סעדה פגומים פחות או יותר ושני יצועים



עלובים שהצגו מזה ומזה בשתי פנות הבית;



ושום חלון לא היה בחדר, חוץ מאותו אשנב בן ארבע



השמשות הקרוע ליד הספון והמכסה בקורי



עכביש כמו בוילאות. אור היום לא שפע דרך צהר



זה אלא עד כדי שפרצוף אדם יהא נראה בחדר



כחזיון בלהות. בכתלים נראו סדקים וצלקות לאין



מספר, כמו בגוף אדם שנתנונה צורתו מסבת



מחלה מאוסה. זהמה זבת ריר כסתה על הכתלים האלה



וציורים מתעבים נשקפו מעל פניהם.

בחדרו של מריוס היה הקרקע מכסה



אבני רצפה פגומות; כאן לא נראו שום קרשים ושום



אבנים: לא היה דבר חוץ משכבת הגיר הערמה



והתפלה שמראה הפך ברבות הימים שחור. על פני



קרקע בלתי חלק זה, אשר האבן כסתה אותו כקלפה



ואשר מעולם לא עלה עליו מטאטא, נפזרו בלי סדר,



כדמות כוכבים בשמים אבל פחותים ביפים מן



הכוכבים הללו – גרבים ישנים, סנדלים



וסמרטוטים, אלא שבכל זאת היה כאן קמין, ושכר



החדר עלה משום כך לשנה ארבעים פרנק. קמין זה



שמש מקום אסף לכל מיני דברים, כגון מחתת גחלים,



פרור שמבשלים בו בשר, שברי קרשים, סמרטוטים



שנתלו על גבי מסמרים, כלוב אחד, ערמת אפר,



ואחרון אחרון – גם מדורה של אש. על גבי אח זו



בערו שני גזרי עצים עלובים.

מאורה זו נראתה אימה ביותר מפני



היותה רחבת ידים במאד מאד. כאן היו מצויים



בליטות וזויות, חורי־אפל ומקומות גניזה מחיצים.



פה ושם נתעקל החדר בדמות מפרץ ים או צוק הרים.



לפיכך נתקלה העין בכמה וכמה מקומות סתר נדחים



שנראו להיות קולטים במחיצתם עכבישים ענקים



ותולעי מרתף, ואפילו יצורי שחץ משנים הדומים



לבני אדם.

תמונה אחת, מצירת באפן גרוע



ומתארת את המלחמה, ובצורה של סמל, היתה תלויה



בין הגרוטאות כסחבה מבהיקה.

מתחת לתמונה זו עמד, נשען באלכסון



אל הקיר, מין שלחן של עץ שמדת רחבו עלתה על



מדת גדלו, ומסתבר אפילו שאותו שלחן לא היה



אלא שלט שהצד המציר שלו פונה למטה, שלט



קיר שנקבע כאן לשעה, עד בוא מועד להשתמש בו



שוב.

על יד השלחן, שנשקפו מעליו לעיני



מריוס עט, דיו וניר, ישב איש כבן ששים, קטן



קומה, דל גוף וחור פנים, דמות של נבל מתעב



שעיניו הערמומיות מפיקות רשעות ומבטן מתרוצץ



בלי הרף.

אותו בן אדם ירד לו על חזהו זקן שיבה



ארך. הוא לבש לבשרו כתנת של אשה, ולבוש זה לא



הסתיר את מערמי חזהו השעיר ואת זרועותיו



המכסות שערות שיבה. מתחת לכתנתו נשקפו



מכנסים זרועים רפש וברגליו נעלים קרועות



שמחוריהן הציצו האצבעות.

בפיו היתה נעוצה מקטרת והוא העלה



עשן. בבית חסר הלחם אבל הטבק לא אזל



עדין.

הוא עסק בכתיבה. חבר בודאי מכתב חדש.

בקצה האחד של השלחן היה מנח ספר



ישן בעל תבנית של שנים־עשר ומכרך בכריכה



שצבעה אדמדם. בלי ספק – רומן שאול מבית ספרים.



מעל הכריכה הבהיק שער הספר באותיות מאירות



עינים: "אלהים, המלך, השם הטוב והנשים. חבר



דוקרי דומיניל, שנת 1814."

האיש דבר בקול רם מדי עסקו בכתיבה.



הוא שפך את חמתו על אי השויון שבחיים, זה



הגורם לעניים שתאנה להם עולה גם לאחרי מותם.



כאן פסק מלדבר, שהה זמן בשתיקה והכה פתאם



באגרופו על גב השלחן.

“הו, לו יכלתי הייתי דן את העולם שיהא נבלע בכרסי!”

וליד הקמין רבצה אשה בעלת בשר שקשה היה לשער את שנותיה.

אף היא לא לבשה לבשרה אלא כתנת



ושמלה עליה, בצרוף סנר עשוי מבד פשוט שכסה



לחצאין על השמלה הזרועה כלה טלאים נושנים.



שערות מאוסות היו לה לזו, צהבות אדמות לפי צבען



ומלבינות כבר במקצת מזקנה. ופעם בפעם שלחה



האשה לתוך שערה את כפות ידיה המזהמות



והמגדלות.

על אחד היצועים ישבה נערה שנראתה



לסקירה ראשונה כילדה בת אחת־עשרה או



שתים־עשרה, ואולם לאחר התבוננות יתרה היה



הרואה נוטה יותר לחשב אותה לנערה בת



ארבע־עשרה.

ואף גם זאת – בחדר לא נראו כל סמנים



המעידים על דיריו כי הם שולחים את ידם באיזו



עבודה שהיא כדי להשתכר את לחמם. באחת הפנות



היו מנחים כלי מלאכה אחדים עשויים ברזל



ומעוררים חשד במראיהם. כאן שלטה עצלות קהה, זו



הנוצרת מתוך יאוש ומקדימה לבוא לפני הכליה



הגמורה.

עברו כמה רגעים ומריוס היה הולך



וסוקר את חדר הדירה התפל. אותו מעון נראה גרוע



מבור קבר, כיון שכאן הלם דפק החיים.




ז


מריוס, שלבו נלחץ בקרבו, התכונן



סוף סוף לרדת מעל פסגת הצופים שלו, והנה לפתע



פתאם עורר קול שאון את תשומת לבו וגרם לו



שיוסיף לשהות על מקומו.

דלתה של עלית הגג נפתחה ברעש, והבת הבכירה הציגה את כף רגלה על המפתן.

הנערה נכנסה החדרה, סגרה אחריה את



הדלת אגב דפיקה חזקה, עמדה רגע בלי נוע כדי



להשיב את רוחה, אחרי שעשתה, כנראה, את דרכה



בחפזון, ולבסוף הכריזה בקול מבשר:

“הוא יבוא!”

גם האב וגם האשה נפנו כלפי



המדברת; האחות הצעירה לא נעה ולא זעה



ממקומה.

“מי?” שאל האב.

“האדון אשר מבית הכנסיה סן־י’ק.”

“אימתי יבוא?”

“הוא – עומד לבוא תכף ומיד.”

“כיצד נודע לך הדבר?”

"ראיתי את העגלה שבה הוא נוסע,



ומקדם חרתי בזכרוני את המספר של עגלה



זו."

האיש שאל עוד פעם:

“הבטוחה את באמת, כי הוא עומד לבוא?”

“עוד מעט ויכנס.”

הוא זקף את קומתו. פניו הבהיקו כפני אדם שנצנץ במחו רעיון נפלא.

“התשמעי, זוגתי? בעל הנדיבות עומד לבוא. כבי את האש אשר על האח.”

היא הביטה אליו כמשתוממת ולא נעה ולא זעה ממקומה.

מיד שלח האב את ידו אל הפארור וזרק מים על העצים הבוערים.

ותוך כדי כך נפנה כלפי בתו הבכירה:

“ואת זאת תעשי – נפצי את הכסא.”

הבת לא הבינה לשכל דבריו.

והנה תפס האב את הכסא והכה בעקבו



על פני לוח הקש מכה חזקה כל כך, שהרגל שקעה



בתוך חור.

וכשהוציא את כף רגלו מתוך החור פנה אל בתו ושאל אותה:

“השולט בחוץ קר?”

“קר גדול. יורד שלג.”

ברגע זה הרעים האב דברים כנגד בתו הצעירה היושבת על היצוע שליד החלון:

"קומי מעל המטה, עצלנית שכמותך!



כהרף עין! האמנם לא תצלחי למאומה? נפצי אחת



השמשות!"

הנערה קפצה מעל המטה כאחוזת חלחלה.

“שברי אחת השמשות!” נתן שוב את קולו בצעקה.

הנערה לא נעה ולא זעה ממקומה.

“וכי אטמו אזניך משמע? הלא צויתיך לנפץ את אחת השמשות!”

הפחד גרם לה לנערה שתצית



לפקדה. היא התרוממה על בהנות רגליה והכתה



באגרופה על אחת השמשות. שברי הזגוגית נפלו



לארץ בקול צלצול חזק.

“עכשו הדבר מתקן.”

והוא העיף את עיניו בעיון רב על פני כל החדר סביב.

לפי הבעת פניו נראה האב ברגע זה



כאדם שהחליט בלבו על ענין חשוב עד מאד, כאחד



השומר בחבו רעיון נאדר.

האם, שלא הוציאה עדין הגה מפיה, קמה



עכשו ממקומה ושאלה בקול קהה והולך



לאטו:

“אישי החביב, מה בדעתך לעשות?”

“לכי ושכבי במטה!” נתן האיש בקולו



פקדה שאין לערער עליה. האשה ציתה לו באמת



והפילה את עצמה אגב תנועה כבדה לתוך



המטה.

מאחת הפנות נשמע בינתים קול מתיפח.

“מה הדבר?” שאל האב.

הצעירה שבבנות הוסיפה לשכב



תחתיה באפלולית הפנה, ובמקום תשובה הרימה



כלפי מעלה את כף ידה השותתת דם. היא נפצעה על



ידי שברי הזגוגית ועלתה על מטתה של האם.

האם באה לידי התרגשות ונתנה את קולה בצעקה:

"הא לך פרי מעשי השטות הבאים



מידיך! הנה בגלל זגוגית ארורה זו הגיעה הילדה



העלובה לידי רסוק היד."

“הרי טוב יותר! בכגון זה רציתי!”

“מדוע זה טוב יותר?” החזירה האם.

“הסי!” הרעים האיש בקולו. “לא עת דברים עכשו!”

ובדברו קרע חתיכת בד מכתנת הנשים



אשר על בשרו והעלה בזריזות תחבשת על ידה



הפצועה של הנערה.

לאחר שגמר את מעשהו התבונן בהנאה



בכתנת הקרועה שעל בשרו. "הרי נוספה גם



הכתנת!" הפטיר האיש. "עכשו יש לכל זה צורה מעלה



ביותר!"

הרוח נשב בשריקה דרך החלון השבור והתיז את השלג לתוך הבית.

האב העיף שוב את עיניו על פני החדר,



כדי לראות אם מלא את הכל בשלמות. הוא מצא אמנם



פגימה אחת שדרשה מידו את תקונה. והנה מה



שעשה: הוא נטל לידו מעדר ישן ופזר אפר על פני



האודים הכבויים עד שכסה אותם לגמרי.

עכשו נחה דעתו לגמרי. הוא התרומם ממקומו, נשען אל הקמין ונתן אמר:

“אמנם כן, עכשו אנו מוכנים ומזמנים לקבל את פני הנדבן!”




ח


הבת הבכירה נגשה אל אביה והניחה את כף ידה על כף היד של האב.

“משש נא וראה עד כמה אני קפואה מקר,” אמרה הנערה.

“הבלים!” החזיר האב. “אנכי אחוז קר במדה גדולה מזו.”

“אמנם כן, תמיד ידך על העליונה!”



נכנסה האם בדברים מתוך התרגשות של כעס. "אין



דומה לך גם לגבי פרעניות!"

“האלמי דם!” קרא האיש וגרם לאשתו על



ידי מבט דפי שלא תשתוקק עוד להוציא מפיה אף



דבור אחד.

והנה נשתררה במאורת כלבים זו דממה



שארכה כמה רגעים. הבת הבכירה נקתה מתוך



שלות רוח את גלימתה מכתמי הזהמה. הצעירה



שבבנות הוסיפה להתיפח; האם לחצה את הילדה אל



לבה, חבקה את ראשה של זו בין שתי ידיה והיתה



מעניקה בלי הרף נשיקות לילדתה הממררת



בבכי.

"שקטי נא והרגעי, רוח אפי ונשמתי;



אין זו פרענות גדולה כל כך. מנעי נא עיניך



מבכי, את תעוררי בזה את כעסו של אבא."

“אל תשמעי בקולה!” קרא האב. "להפך,



מררי בבכי והתיפחי ככל אשר ייטב בעיניך.



מזה נשקף לנו דבר טוב."

ותוך כדי זה הפנה את עצמו עוד הפעם כלפי בתו הבכירה:

"לעזאזל, הלז מתמהמה מאד לבוא!



ושמא לא יבוא כלל? אם כך הרי יצא שכביתי את



האש ללא שום צרך, כי לחנם קלקלתי את הכסא,



קרעתי את כתנתי ושברתי את הזגוגית!"

“וגרמת לילדה שתפצע את ידה!” הפטירה האם בנהימה.

“להוי ידוע לכם,” הוסיף האב לדבר, "כי



במאורה ארורה זו שורר קר במדה שאין לשער. ומה



תהא עלינו אם דבר־בואו של זה לא יתקים? אותו



האיש מהרהר לו בלבו: אין רע בדבר אם הללו



ימתינו קצת; הלא לשם כך הם קימים בעולם! – ואני



את כספכם חפצתי, בני בליעל שכמותכם! את



הכסף! ואולם את הכסף הם מונעים מאתנו, כי הן



נוציא אותו לשכרות, כביכל, כי הרי אין אנחנו אלא



שכורים ועצלנים! אבל מי הם ומה היתה התנהגותם



לפנים? ברור שהם התנהגו כרמאים, כי לולא כך לא



היו מגיעים לידי עשירות. ומדוע הוא בושש לבוא,



אותו בעל צדקה זקן וגס רוח? היבוא סוף סוף? אפשר



ששכור זה הסיח מלבו לגמרי את מקום הדירה



שלנו, מוכן אני להתערב כי אותו בן



אוילים…"

ברגע זה נשמע קול יד מתדפקת חרש על



הדלת; הנואם הבוער בחמה רץ כהרף עין לעבר



הדלת, פתח אותה במהירות שאין לשער וקדם את



פני אורחו במבטים אומרים הכנעה ובבת צחוק אומרת



אשר.

"יכנס נא, אדוני! יואל נא להכנס אל



החדר, אדוני הטוב והמיטיב, בבקשה ממנו ומאת



בתו העלמה הנכבדה."

איש בא בימים ונערה רכה בשנים הופיעו על סף החדר.

אין מלים לתאר את הרגשות אשר באו



ברגע זה על מריוס, העומד עדין על משמרתו ורואה



את פני הבאים.

“היא” היא שעמדה כאן!

במראה לא חל כל שנוי, ורק פניה



החוירו במקצת. פרצופה הנחמד היה מעטר בכובע



קטיפה כעין סגל וגזרתה הסתתרה בתוך פרוה



עשויה ממשי שחור.

היא באה בלוית מר לבלן, החזיקה



בידה חבילה גדולה למדי והניחה את זו על



השלחן.




ט


האפלולית שבעלית הגג היתה מרבה



כל כך שהאורחים לא ראו בהכנסם אלא דברים



מטשטשים. לעמת זה היטיבו בני משפחת י’ונדרט



לראות את פני הבאים, כיון שעיניהם היו רגילות



לאור הדמדומים.

“הוא ימצא בחבילה זו,” אמר מר לבלן אל



י’ונדרט, "חליפות בגדים חדשים, גרבים ושמיכות



צמר."

"אין מלים בלשוננו לגמל לכם תודה על



כל חסדיכם הרבים מדי!" החזיר י’ונדרט וכפף את



עצמו אגב קדה עד לארץ. ואולם תוך כדי זה, בעוד



האורחים מעיפים את עיניהם על פני החדר, לחש לבתו



על אזנה:

"וכי לא אמרתי כך מראש? סמרטוטים ולא



כסף. – הגידי נא, מה השם אשר חתמתי בו את



המכתב הערוך לקרנף זקן זה?"

“פבנטו!”

מזלו הטוב גרם לו לי’ונדרט שישאל



לשמו בעוד מועד. כי תוך כדי רגע זה נפנה אליו מר



לבלן בדברים ופניו כפני אדם שואל:

“אני רואה כי מצבו ברע, מר…”

“פבנטו!” נחפז י’ונדרט להשלים את השם.

“אמנם כן, מר פבנטו. עכשו נזכרתי.”

“פבנטו, משחק בתאטרון, ולא מן הגרועים ביותר.”

והנה התחיל מספר על אדות ההצלחה



הרבה שנפלה בחלקו. מר לבלן הראה סבלנות



גדולה בהקשיבו במנוחה לכל הספורים האלה,



מאחר שמסקירה ראשונה אפשר היה להכיר, כי



“משחק” זה אינו מדבר אלא שקר וכזב. בין כה



והאיש הסב את הדברים והיה הולך ומעורר



תאניה:

"עכשו יבט נא ויראה, אדוני הרחום



והחנון: בעל הבית גמר אמר להוציא אותנו מחר,



ביום רביעי לפברואר, מן הדירה. אם לא יסלקו לו



הערב את שכר הדירה, נשלך מחר החוצה כל



ארבעתנו, גם אנכי, גם בתי הבכירה, גם אשתי



החולה וגם הצעירה בבנותי, הפצועה פצע אנוש,



ונתגלגל כלנו ברחוב תחת כפת השמים,



מפקרים לגשם ולשלג. לבעל הבית מגיע שכר



דירה בעד שנה שלמה. ששים פרנק!"

י’ונדרט שקר. מיום שמריוס סלק



בעבורו את שכר הדירה לא עברו עוד ששה



חדשים.

לבלן הוציא מכיסו מטבע בת חמשה פרנקים והטיל אותה על השלחן.

“כילי שכמותו!” הפטיר י’ונדרט בלחש



כלפי בתו. "מה יושיעוני חמשה הפרנקים שהזיל



מכיסו. הללו לא יספיקו אפילו כדי לתקן את



הכסא ולהתקין מחדש את הזגוגית. לחנם הכנסתי



את עצמי בעל של הוצאות!"

לבלן הסיר בינתים מעליו את בגדו



העליון בן צבע חום, זה שלבש על גב מעילו הכחל,



והטיל את הבגד על מסעד הכסא.

"מר פבנטו, ברגע זה אין לי בכיסי אלא



חמשה פרנקים; אבל אני אוליך את בתי הביתה



ואשוב הנה לעת הערב. הלא מר הגיד לי, כי הערב הוא



מחיב לסלק את שכר הדירה?"

י’ונדרט נזדרז לענות, ואותו רגע נצמדה אל פניו הבעה מיחדת במינה:

"כן הדבר, אדוני הטוב והנכבד. אני



מצוה להיות אצל בעל הבית בשעה שמונה



בערב."

“אני אהיה כאן בשעה הששית בערך ואביא למר ששים פרנק.”

“מצילי ואיש חסדי!” קרא י’ונדרט מתוך התלהבות גיל.

ותוך כדי זה נפנה כלפי אשתו ולחש על אזנה:

“שימי לבך והסתכלי בו היטב!”

לבלן, שהושיט בינתים את זרועו לבתו, כונן את צעדיו לעבר הדלת והפטיר דברים:

“ובכן, רבותי, הערב נתראה שנית פנים.”

“בשעה הששית?”

“בשעה שש, בדיוק.”

ברגע זה הבחינה הבת הבכירה במעיל העליון שהיה מוטל על מסעד הכסא.

“אדוני, מר שכח לקחת את בגדו העליון.”

י’ונדרט ירה בה מבט שכלו חמה



ומשך בכתפיו בכח גדול עד מאד, עד לידי נקיעת



העצמות כמעט.

ואולם לבלן הסב את פניו הצוחקים ואמר:

“לא בהסח הדעת השארתי כאן את הבגד העליון. יהא זה לבוש לאבא שלך.”

“הו, אדוני ואיש חסדי!” קרא י’ונדרט.



"אישי הנעלה, הנדיב הקם על צדקות, עיני יורדות



פלגי דמעות מרב רגשות תודה. ירשני נא ללוות



אותו עד העגלה."

“אם יש בדעתו לצאת החוצה,” החזיר



לבלן, "אל ימנע את עצמו מללבש את הבגד העליון



הזה. בחוץ שורר קר גדול עד מאד."

י’ונדרט לא חכה שיפצירו בו עוד



הפעם, אלא נזדרז ללבש לבשרו את המעיל



החום.

שלשתם יצאו מן הבית, וי’ונדרט הלך בראש.




י


הדלת רק נסגרה מאחרי ההולכים



ומריוס ירד מעל השדה ושלח את ידו לקחת את



הכובע. הרי מובן מאליו כי דעתו היתה פנויה



עכשו רק לרעיון אחד, לאמר, כי שומה עליו ללכת



בעקבותיה, כדי שיכיר לדעת את מקום דירתה.



אבל בו ברגע שהתכונן לפתח את הדלת, התחיל



לבו מהסס בדבר. המסדרון היה ארך, המדרגות



זקופות, האיש י’ונדרט מרבה להג עד בלי די, והיה



קרוב לודאי כי מר לבלן לא הספיק עדין לעלות על



העגלה. ואם יקרה המקרה ומר לבלן יסב את פניו



במסדרון או על פני המדרגות ויראה את מריוס



בתחומו של הבית הזה, הרי מובן מאליו כי האיש



יחפש וגם ימצא תחבולה כדי להסתתר מפניו. מה



לעשות? הימתין קצת? הרי אפשר שתוך כדי כך



תפליג העגלה לדרכה. לבסוף, לאחר שהתמהמה



איזה זמן כפוסח על שתי הסעפים, החליט דבר



בלבו ויצא מן החדר.

שום איש לא נראה עוד גם במסדרון וגם



על פני המדרגות. הוא ירד בחפזון רב וקפץ החוצה



בעוד מועד לראות עגלה שנטתה לרחוב פטי־בנקיה



והפליגה לצד העיר.

מריוס מהר לרוץ אחריה ככל אשר יכל.



כשהגיע לקצה השדרה הבחין כי העגלה מחישה את



דרכה לארך רחוב מופטר. העגלה הרחיקה כבר



ממנו והלאה מרחק רב, ומן הנמנע היה לשער כי



יעלה עוד בידו להדביק אותה. וגם אפשר היה



לחשש כי מר לבלן יבחין בו ויכיר אותו. והנה



זמן לו המקרה על דרכו כרכרה ריקה מנוסעים,



שהלכה והתקרבה כנגדו לארך רחוב השדרה.

“נסיעה לפי הזמן!” קרא מריוס אל הרכב, לאחר שרמז לו כי יעמד מנסע.

אותה שעה חסרה למריוס עניבת הצואר.



לבשרו היה לבוש מעיל עבודה ישן ובכתנתו נראו



קרעים במקום החזה.

הרכב עצר בעגלתו, מצמץ בעיניו



והושיט את ידו השמאלית לחלל האויר, כשהוא מטיח



אגדל כלפי אצבע.

“מה הדבר?”

“יסלק לי את הכסף מראש.”

ברגע זה העלה מריוס בזכרונו, כי יש לו בכיסו בסך הכל ששה־עשר סו.

“כמה כסף?”

“ארבעים סו.”

“אסלק לך כשאשוב הביתה.”

במקום תשובה התחיל הרכב מצפצף בזמר והרים את שוטו על הסוס.

מריוס הביט אחרי הכרכרה כאיש



שנטרפה עליו דעתו. מתוך רגש של מרירות העלה



עכשו בזכרונו את דבר חמשת הפרנקים שנתן



הבקר במתנה לאספסוף אנשים אשר אין בהם מועיל.



כשחזר הביתה והתכונן לעלות במדרגות,



נזדמן לו עוד לראות את י’ונדרט שעמד מעבר



השני של השדרה וסח אל עברין אחד הידוע היטב



למריוס. הלז היה ביגרניי, איש שקנה לו כבר



פרסום בימים ההם ושעל אדותיו שמע מריוס דברים



מפי קורפירק.




יא


רצה מריוס להכנס לחדר מעונו והנה



ראה פתאם מאחריו את בתו הבכירה של י’ונדרט, זו



שלא יכל לראותה בלי שנאה. הלא בידה נמצאו



אותם חמשת הפרנקים שחסרונם המיט עליו שואה



גדולה. היא גם לא ידעה להגיד לו את הכתבת של מר



לבלן, כיון שמכתב הבקשה היה ערוך על שם



"האדון הנדיב אשר בבית הכנסיה



סן־י’ק־דו־הו־פא."

לפיכך נכנס החדרה בלי להשגיח



בשכנתו הצעירה לימים; ואולם כשרצה לסגר את



הדלת הרגיש כעין התנגדות. הוא התבונן לראות



בנעשה וקרא בקול:

“מה הדבר? מי שם?”

העלמה י’ונדרט היא שעמדה לו למעצר ולא נתנה לו לסגר אחריו את הדלת.

“וכי את, גברתי, העומדת כאן!” דבר אליה מריוס קשות. “עוד פעם? מה חפצך?”

היא נראתה כתוהה בדעתה ולא התנהגה



בהעזה כמו בבקר, כיון שהפעם לא נכנסה אחריו



לתוך החדר אלא נשארה עומדת במסדרון המלא



אפלולית.

“התוציאי מלים מפיך, גברתי? מה חפצך?”

בעיניה העכורות נצנץ דבר־מה בשעה שהיא השיבה דבריה למריוס:

“האדון מריוס, רואה אני כי הנך שרוי בצער. מה אתה חסר?”

“אנכי? אינני חסר ולא כלום.”

“אמנם כן!”

“לאו, אני אומר לך!”

“ואני אומרת: כן!”

“הניחי לי, גברתי!”

מריוס נסה שוב לסגר את הדלת.



והנערה עצרה שוב בעדו מהוציא את חפצו



לפעל.

"ידע, אדוני, שהוא נוהג בי שלא



כשורה. הבקר נענה לי בעין יפה, אף על פי שהוא



בעצמו רחוק מעשירות. יראה לי עוד הפעם סבר פנים



יפות. קדם גרם לי שיכלתי להשקיט את רעבוני,



יפנה אלי גם עכשו ויאמר לי מה הוא חסר. הרי אדוני



שרוי בצער. פניו מעידים על כך. ואם יספר לי את



הדבר שגרם לו יסורים, אוכל גם ללכת לכל אשר



ישלחני ולדבר עם מי שירצה. יש בעולם כמה



דברים שמביאים להם תקנה בדרך כזאת. יצוה לי



אפוא אדוני ואני אמלא את פקדותיו."

הדברים האלה לא החטיאו את מטרתם.

“טוב הדבר. שמעי ואגיד לך…”

היא נכנסה לדבריו וניצוץ של גיל הבהב בעיניה.

“כך נאה לעשות. ידבר אלי בלשון את. מוטב לי בכך.”

“הלא את הבאת אל ביתכם את האדון הבא בימים ואת בתו?”

“כן הדבר.”

“היודעת את מקום מגוריהם?”

“לא.”

“ובכן חקרי ודרשי עד שתדעי את הדבר.”

עיניה של הנערה הצעירה לבשו קדרות.

“הרוצה הוא בכך, אדוני?”

“כן.”

“המכיר הוא את האדונים האלה?”

“לא.”

“מוכח מכאן, כי הוא אינו מכיר עדין את העלמה היפה אלא משתוקק להתודע אליה.”

קפיצה זו, שמן “אדונים” ועד “העלמה היפה”, העידה על מרירות האומרת דרשני.

“ובכן, המוכנה את לעשות את הדבר הזה?”

“אדוני ישיג מידי את הכתבת של העלמה היפה.”

היא הביטה אליו בעינים בוחנות.

“ומה יהיה שכרי?”

“אתן לך כל מה שתבקשי.”

“כל מה שאבקש?”

“כן.”

“אדוני ישיג מידי את הכתבת.”

היא הורידה את ראשה לארץ וסגרה אחריה את הדלת אגב תנועה מהירה.

מריוס נשאר שוב לבדו.

הוא צנח על אחד הכסאות והיה הולך ומהרהר מתוך עצבת במארעות היום.

ופתאם נתבלבלו מחשבותיו, כי שמע את השכן מדבר בקול רם:

“אני חוזר ואומר כי אין לי שום פקפוק בדבר. אני הכרתי את האיש הזה.”

על אדות מי נסבו דברי י’ונדרט?



המתכון הוא למר לבלן, אביה של “אורסולה”?



מסתבר אפוא, כי י’ונדרט מכיר אותו? אפשר



שתזדמן עכשו שעת הכשר לגלות את הלוט



ולדעת דבר על אדות האיש הזר ובתו הנחמדה! אל



אלהים! מה יגדל האשר!

הוא טפס ועלה במהירות על השדה והתיצב שוב על המשמר ליד החור.




יב


אצל השכן נראה הכל כשהיה, אלא



שהאשה ובתה פתחו בינתים את החבילה והעלו על



גון את חליפות הצמר והגרבים שהוציאו מתוכה.



כמו כן היתה כל אחת משתי המטות מכסה



בשמיכה חדשה.

היה נכר כי י’ונדרט חזר הביתה לפני



זמן לא רב, כיון שהרבה בגניחות לאחר הליכת



חפזון שבאויר צח. אשתו פנתה אליו



בשאלה:

“האמנם! הברור לך הדבר?”

"ברור בתכלית! מאותו יום עברו שמונה



שנים, אבל אני לא התמהמהתי מהכיר אותו תכף



ומיד. וכי את לא הכרת מיד על פי טביעת עין מי



הוא העומד לפניך?"

“לא.”

"אנכי הלא הגד הגדתי לך: התבונני



וראי! יש דמיון גמור בקומת הגוף, בפרצוף



שנשתנה אך מעט במשך השנים, כי הרי יש



אנשים שאין הזקנה קופצת עליהם – ויש דמיון



גמור גם בקול. אלא שעכשו מלבושיו נאים יותר.



ואולם חכה מעט קט, זקן אשמאי ואיש חידות, מידי



נכונים לך שלומים!"

כאן נפסקו אמרותיו והוא השתער בגערה על בנותיו:

“מהרו והסתלקו מן הבית. – מתפלא אנכי כיצד נעלם ממך כל אותו הדבר.”

האם נסתה אליו שאלה מתוך מרך לב:

“וכי יכלה זו להסתלק מן הבית כשידה דוויה?”

“האויר הצח יביא לה מזור. – הסתלקו לכן מן הבית!”

אי אפשר היה לפקפק בדבר כי



י’ונדרט שיך לסוג האנשים העומדים על דעתם



בכל תקף. הבנות יצאו מן הבית.

ואולם אותו רגע, כשהללו נפנו לעבר



את סף החדר, עצר האב בבת הבכירה ואמר אליה אגב



הטעמה מיחדת:

“עליכן לחזר הביתה בשעה חמש בדיוק. שתיכן גם יחד. יש צרך בכך.”

מריוס התחיל מתבונן עכשו ביתר עיון.

י’ונדרט, לאחר שנשאר לבדו בחברת



אשתו, התהלך דומם על פני החדר, הלך הנה ושוב



כשתים או שלש פעמים. ופתאם הפנה את עצמו



כלפי אשתו, שלב את ידיו והכריז:

“שמעיני ואגיד לך עוד דבר. ריבה זו…”

“ובכן מה כונתך להגיד בדבר הריבה?”

מריוס ידע בברור, כי השיחה נסבה



כאן על אדות “בחירת לבבו” והוא הקשיב קשב רב,



כאלו חייו היו תלויים בדברי השיחה.

ואולם י’ונדרט גחן אל אשתו ולחש לה



דבר־מה על אזנה. ותוך כדי רגע שב והזדקף



והוסיף לדבר בקול רם:

“משמע שזו היא.”

“וכי זו היא?” שאלה האשה.

אין לתאר איך שהיא הטעימה את המלה



“זו”. פרצופה הביע בבת אחת תמהון, זעם, משטמה



וקצף. האשה המסרבלת בשר, שלפני רגע היתה



קרובה לתנומה, הגיעה פתאם לידי ערות גמורה



ומראה נעשה מתעב ונורא כאחד.

“כדבר הזה לא יתכן!” קראה האשה



בקול. "ומה נורא לחשב כי בנותי יחפות ולעורן אין



שמלה! כיצד! פרוה עשויה אטלס, כובע של קטיפה,



נעלי משי וכל מה שהלב חומד! לבוש שמחירו מאתים



פרנק, לכל הפחות. למראית עין אפשר לחשב אותה



כאחת מרום המעלה. הדבר אינו בגדר האפשרות.



אינך אלא טועה! האחרת היתה מכערת בתכלית



הכעור, וזו של עכשו אין פניה רעים כלל! לא זאת



היא!"

“אבל זאת היא באמת. עוד תראי ותוכחי!”

אחרי יתר־חזוק זה, שלא השאיר כל מקום



לוכוחים, הפנתה האשה את פניה הרחבים והאדמים



כנגד התקרה. אותו רגע ראה אותה מריוס משולה



לנמרה טורפת עוד יותר מאשר בעלה.

"כיצד! בת שקוצים נאה זו, שסקרה את



בנותי מתוך מנוד ראש, ואותה בת אשפתות של



הימים ההם – אינן בעצם אלא אחת! לו יכלתי הייתי



קורעת אותה לגזרים!"

לאחר רגע של דממה נגש י’ונדרט ועמד על יד אשתו כשידיו שלובות.

“האוסיף ואגלה לך עוד דבר?”

“מה תגיד?”

“עכשו קרוב אשרי לבוא.”

האשה בחנה אותו במבטה, כאלו חששה שמא נטרפה עליו דעתו לפתע פתאם.

ואולם הוא הוסיף והגיד:

"בשם כל מרעין בישין! הקץ לשיר זמר



זה המתנה את סבלות המסכן! לזרא היה לי המשחק



התפל. חפצתי גם אנכי כי אזכה פעם בסעדה



שמנה ובשתיה כדת, כי אתענג על שנה כאות



נפשי ואהיה פטור מכל עבודה, וכי יהי לי כסף מלא



חפנים!"

“למה אתה מתכון בדבריך?” שאלה האשה.

הוא הניע ראשו, מצמץ בעיניו והרים את



קולו כאותו כרוז של השוק בשעה שהוא רוצה



להסתיע ב“נמוק מדעי:”

“את שואלת לכונה שבדברי? תני אזן ושמעי.”

“הס!” אמרה מרת י’ונדרט בלחש. "אל תרם



את קולך במדה כזו, אם יש בדעתך להגיד לי



דברים שאינם יפים לאזני זרים."

"אין בכך כלום! מי יכל להיות עד־שמיעה



לדברינו? האם השכן? זה עכשו ראיתיו מסתלק מן



הבית. על כל פנים אותו בחור שוטה בין בידו



לשמע את הדברים. וחוץ מזה הלא אמרתי לך, כי



איננו בבית."

אף על פי כן השפיל י’ונדרט בלי משים



את קולו, אלא שדבורו לא נעשה בכל זאת חשאי



מכדי תפיסת אזנו של מריוס. ודבר אחד עמד לו



למקשיב לטובה, והוא מצע השלג שכסה את רחוב



השדרה והיה מפיג את רעש העגלות.

ואלה הם הדברים שהגיעו לאזני מריוס:

"אותו עשיר שבעשירים יפל הערב



בידינו. יעדתי לי כבר את האנשים המתאימים



לכך. בשעה הששית אין השכן מצוי בבית, ואף



מרת בורגון הלכה היום העירה לעסקיה. הנערות



יעמדו על המשמר וגם את תעזרי על ידינו. אלא



שהלז לא יתנגד וימלא את ספוקנו."

“ומה תעשו אם הוא יסרב ולא ימסר לכם את כספו?”

“אז נשבר את מפרקתו!” ענה האיש וצחק, ולשמע הצחוק הזה אחזה את מריוס חלחלה.

אחר כך הוציא י’ונדרט מתוך ארון קיר מצנפת ישנה, ואמר לאשתו:

"עכשו אני מסתלק מן הבית. אני רואה



הכרח לצרף עוד כמה אנשים. ידעתי שני בחורים



אנשי חיל הראויים שימלאו את ידם לעבודה. לא



אשהה בחוץ הרבה זמן. ואת תשגיחי בינתים על



הבית."

והוא שהה רגע על עמדו מתוך שתיקה,



כשידיו נתונות בתוך כיסי מכנסיו, ואחר כך קרא



ואמר:

"הנה זאת אגיד לך – מזלי הטוב גרם לי



שהוא לא הכיר אותי, אלו הכירני לא היה שב הנה,



כמובן, ואנחנו היינו יוצאים בידים ריקות. ועל



כל זה איני חיב תודה אלא לזקני, הוא זקן הסגלה



שלי שיש בו מהוד הרומנטיות."

והוא צחק שוב בלעג.

“אין זה אלא מזג אויר נורא!” הוסיף לדבר



כשהוא מתבונן אל סופת השלג המתחוללת



בחוץ.

ומיד סגר את מעילו העליון על כפתוריו ואמר:

"אותו זקן אשמאי גרם לי נחת רוח מרבה



בזה שהשאיר כאן את מעילו העליון. כי לולא כן לא



יכלתי לצאת מן הבית וכל המלקוח העתיד לבוא לא



היה מתקים בידינו. הרי לפעמים תלויים כמה



ענינים גדולים בדבר של מה בכך."

וכשסים את דבריו הוריד את כובעו על מצחו ונסתלק מן הבית.

ואולם לאחר רגעים מעטים נפתחה הדלת



שוב ובפתח נראה פרצוף־הטורפים שלו המפיק



תבונה.

“נשכח מלבי דבר אחד. קני לך פחמים.”

ובדברו זרק לחיק אשתו את המטבע בת חמשת הפרנקים שקבל מידי בעל הצדקה.

“כמה?” שאלה האשה.

“שני קבים.”

“זה עולה שלשים סו. בשאר הכסף אקנה דבר־מה לאכל.”

“לאבדון!”

“וכי למה זה אסור?”

“אל תוציאי את הכסף. אף אנכי יש לי צרך בקניה אחת.”

“מה אתה רוצה לקנות?”

“משהו.”

“כמה כסף דרוש לך לשם כך?”

“היש כאן בסביבתנו חנות של ברזל?”

“ברחוב מופטר.”

“נכון מאד, בפנת הרחוב; ידעתי מכבר את החנות הזאת.”

“ואולם הגידה נא אפוא, כמה כסף דרוש לך לשם הקניה שלך.”

“כשנים או כשלשה פרנקים.”

“השאר לא יספיק לארחת ערב.”

“היום אין משגיחים בארחת הערב. עוסקים אנחנו בדבר חשוב יותר.”

“כטוב בעיניך, יקירי.”

הפעם יצא י’ונדרט לבלי שוב, ומריוס



שמע איך שהוא עבר במהירות על פני המסדרון



וירד מעל המדרגות.

ברגע זה נשמע מעל המגדל הקרוב קול השעון אשר השמיע את השעה הראשונה.




יג


מריוס היה בחור רב פעלים ובעל אפי



חזק. אף כי אהב לשגות בדמיונות. הרגלי החיים,



שקנה לעצמו מתוך בדידות, גרמו לו שיהא קל



לרחם בכל לבו ושיהא במדה זו קשה להתרגז;



אבל מתכונתו הקודמת – להתעורר בקצף על כל



שפלות נפש – לא נגרע מאום גם עכשו. הוא היה רב



חסד כאחד הברהמנים וקפדן כשופט. תבע את עצמו



לרחם על הצב, אבל את הנחש הצפעוני רמס ברגלו.



ולפיכך חרץ בלבו משפט גם בדבר משפחת



י’ונדרט: יש צרך למגר את זרועם של בני האספסוף



האלה. סכנה גדולה נשקפה לאביה של הנערה אשר



מריוס אהבה אהבת נפש, ולא היה מן הנמנע כי



ארבה סכנה גם לנערה עצמה, ולכן גמר מריוס



אמר לסכל את עצתו המסכנת של י’ונדרט.

עבר זמן מה לאחר שהאיש נסתלק מן



הבית, ומריוס הוסיף להתבונן באשה, זו שהוציאה



מאחת הפנות מכונת בשול והתחילה מטפלת בכלי



הברזל הישן.

הוא השתמש בהזדמנות טובה זו



שבאה לידו וירד מעל השדה, כשהוא מונע את



עצמו ככל האפשר מהקים קול שאון.

ואולם מה עליו לעשות? אי אפשר היה



להזהיר את הצפויים לסכנה, כיון שהוא לא ידע את



מקום מעונם. היחכה בערב ליד פתח הבית לבואו של



מר לבלן? אם כך יעשה יבחינו בו י’ונדרט



ומרעיו, והללו יכלים בנקל להפר את מחשבתו, כי



הרי המקום ריק מעוברים ושבים ומתנגדיו חזקים



יותר. ואולם לאשרו נשארה עוד דרך אחת להציל את



לבלן, וגם זמן לא חסר לו למריוס כדי להוציא את



הדבר לפעל.

מריוס לבש אפוא את מעיל השבת שלו,



כרך מטפחת לצוארו, חבש את הכובע ויצא מאת



החדר מצעדי חרש, כאדם הפוסע יחף על פני



העשב.

וחוץ מזה – אותה שעה היתה מרת



י’ונדרט מרעישה עדין את כלי הברזל



שבידה.

מריוס יצא החוצה וכונן את צעדיו לעבר הרחוב דו־פטי־בנקיה.

הוא הגיע עד לאמצע הרחוב, זה שמצדו



האחד נמשכה גדר אבנים נמוכה, והיה פוסע בחשאי



על פני מצע השלג, ופתאם קלטה אזנו מקרוב קולות



אנשים. הוא התבונן מסביב, אבל לא ראה שום איש,



ולפיכך כפף את עצמו על גב החומה. והנה ראה



באמת שני אנשים שישבו מעבר השני של החומה



והיו עסוקים בשיחה.

“לאחר שפטרון מינט שלח בזה את ידו,”



אמר האחד מן השנים שהיה נכר על פי שער ראשו



המגדל בשפע, "אין לחשש שהענין לא יעלה



יפה."

“וכי כך אתה סבור?” החזיר השני שהיה



חבוש תרבוש וזקנו ירד על פי מדותיו.



"בחלקו של כל אחד יפלו חמש מאות פרנק, ובמקרה



של תקלה חמש או שש שנים, או עשר שנים, לכל



היותר."

העבדקן ענה כמהסס:

“הרי זה הון עצום! כספים כגון אלה אין מוציאים מידי אדם אלא מאנס.”

“על דברתי, אין לחשש כלל וכלל לתקלה. אבא פלוני אלמוני ימציא לנו עגלה.”

ובזאת נסבה שיחתם על אדות מלודרמה



אחת, ששניהם נוכחו אמש בהצגתה בתאטרון



לשעשועים."

מריוס פנה ללכת לדרכו.

הוא דמה לראות כעין קשר בין הרמזים



הסתומים של שני הבחורים הללו, שמראהם מוזר



ומעורר זועה, ובין תכנית הפשע אשר



לי’ונדרט.

הוא כונן את צעדיו לעבר הפרוה



סן־מרסו. ובחנות הראשונה שנזדמנה על דרכו



שאל למשרד המשטרה הקרוב ביותר. כאן אמרו



שילך לרחוב דה־פונטואז בית מספר 14.

מריוס פנה ללכת לעבר המקום אשר הגד לו.

כשנזדמן לו לעבר על פני חנותו של



אופה קנה לחם בשני סו ואכל אותו בו במקום, כיון



ששער מראשו כי יהיה מכרח היום למנע את עצמו



מסעדת צהרים רגילה.

בדרך הלך ולמד זכות על ההשגחה



העליונה. הוא הגיד לעצמו כי לולא נתן את חמשת



הפרנקים לבתו של י’ונדרט היה נוסע לפני



הצהרים בעקבות לבלן, ואלו קרה כדבר הזה לא



היה גונב את סודו של י’ונדרט ולא היה יכל לעצר



בעד הרעה אשר זמם האיש הזה לעשות.




יד


כשהגיע לאותו בית מספר 14 שברחוב



דה־פונטואז, שאל מריוס למשרדה של



המשטרה.

“מנהל המשטרה איננו כאן עכשו,”



השיב לו אחד מפקידי המשרד, "אבל אדוני יכל



לפנות בדברים אל המפקח הממלא את מקומו של



המנהל. האם הענין תכוף?"

“כן!” ענה מריוס.

הפקיד הוליך אותו אל חדר העבודה של



מפקח המשטרה. מאחורי מחיצת סרג עמד כאן בן



אדם בעל קומה גבוהה, כשהוא נשען אל תנור



ומחזיק בשתי ידיו את שני חצני מעילו, מעיל



רכיבה ארך המדה. לאיש הזה היה פרצוף מרבע,



שפתיו הדקות העידו על מרצו, פאות זקנו קדרו



בשפע שערותיהן ועיניו הביטו במבט חודר, מבט



אשר יאמר עליו כי הוא בוחן ובודק.

המפקח נראה להיות איש חבלה ואיש



מסכן לא פחות מאשר י’ונדרט. אדם שנזדמן לו



כלב הדוג על דרכו, מתירא לפעמים לא פחות מאשר



בשעה שהוא נתקל בזאב.

“מה חפצו?” שאל המפקח בקצרה, בלי לתבל את דבריו בשום אמרות נמוס.

“יש לי למסר ענין אחד המחיב שיחזיקו אותו בסוד.”

“יגיד את דבריו.”

“וגם מחיב שיטפלו בו תכף ומיד.”

“ובכן ימהר להגיד את דבריו.”

בן אדם זה, השקט והגס כאחד, עורר גם



פחד וגם אמון. מריוס ספר לו אפוא לפרטי פרטים את



הדבר אשר זמם י’ונדרט לעשות. לבסוף, כשצין



את המקום ששם עתיד מעשה הפשע לצאת לפעל, הלא



הוא הבית של מר קרבו המסמן במספרים 52 – 50



בשדרת בית החולים, זקף מפקח המשטרה את ראשו



ושאל בקול שקט:

“ובכן, זהו אותו החדר האחרון שבקצה המסדרון?”

“נכון מאד. האם אדוני מכיר את הבית הזה?”

מפקח המשטרה שהה רגע אחד בדממה



ואחר כך השיב דברו, כשהוא מגיש את עקב רגלו



אל פי התנור לשם חמימות:

“מובן מאליו.”

והוא הוסיף ואמר כמדבר אל נפשו:

“אין ספק כי ‘פטרון מינט’ הוא שתף לעסק זה.”

“הרי אזני קלטה את השם הזה!” נכנס מריוס לדבריו מתוך התרגשות.

והוא ספר למפקח המשטרה את דברי



השיחה אשר שמע בעמדו ליד גדר האבנים ברחוב



פטי־בנקיה.

"האחד המגדל בלורית הוא בודאי



ברוי’ון והשני, העבדקן, הוא דמי־ליאר, המכנה



מילירדים."

והוא הוריד שוב את עפעפי עיניו ושקע בהרהורים.

"ואותו אבא פלוני אלמוני הרי אני יכל



להגיד מי הוא בערך. והנה נתרחשה לי תקלה!



האש אכלה את קצות מעילי. התנורים מסקים תמיד



למעלה מן המדה. הבית המסמן במספרים 52 – 50,



היה שיך לפנים למר קרבו. אני מכיר את הדיר



הזה. אין אתה יכל להתחבא שם בלי שיבחינו בך



עיני רואים. במקרה כזה יפסיקו הבריות הללו



פשוט את משחקם. ענותנים הם האנשים האלה! אינם



אוהבים לשחק בפמבי. הדרך הזאת איננה טובה.



יש בדעתי לשמע קדם את נגינתם ואחר כך אכריח



אותם לצאת במחול לפני."

לאחר שגמר את המונולוג נפנה המפקח



אל מריוס, הסתכל בו בעינים בוחנות והציע לו



שאלה:

“היש לחשש שאדוני יהא מתירא?”

“מפני מי?”

“מפני הבריונים?”

"לא אתירא מפניהם, כשם שאיני מתירא



מפני אדוני!" ענה מריוס עזות, מאחר שמפקח



המשטרה נראה בעיניו כאיש שאינו מדקדק



בנמוס.

הלז נעץ בו ביתר עז את מבטו הבוחן



והוסיף לדבר בקול נמרץ המביע התרוממות



רוח:

"אדוני העיד בדבריו על עצמו כי הוא איש



ישר ובעל רוח אמיצה. אמיץ הלב אינו מתירא מפני



העברינים ואיש ישר אין לבו מהסס בפני



הרשות."

“נכון מאד!” הפסיקו מריוס בדברים. “ואולם מה הדבר אשר אדוני חושב לעשות?”

“הדירים שבבית הזה יש להם לכל אחד מפתח מיחד. הלא גם לאדוני יש מפתח?”

“כן הדבר.”

“האם המפתח נמצא עכשו בכיס אדוני?”

“כן.”

“ימסר נא את זה לידי.”

מריוס הוציא מכיסו את המפתח אשר



לדלת ביתו ונתן אותו למפקח המשטרה אגב מסירת



דברים:

"אם לעצתי ישמע – עליו להביא למקום



המעשה אנשי חיל אמיצים לכח ורבים



במספרם."

מפקח המשטרה ירה מבט של גאוה



והורה את מריוס להבין, כי אין לו חפץ בעצת זרים;



אחר־כך הכניס בבת אחת את כפות ידיו האמיצות



לתוך שני הכיסים רחבי המדה אשר למעילו והוציא



משם שני אקדחים בעלי צורה קטנה. הוא הושיט את



אלה למריוס ואמר לו בקול מהיר ונמרץ:

"יקח את האקדחים מידי וישים אותם



בכיסו. ועכשו ילך וישוב הביתה. עליו להתחבא



בחדרו. נחוץ שכל אחד יחשב, כי אתה אינך



בבית. כל אקדח ואקדח ממלא בשני כדורים.



אדוני יעמד על המשמר ליד החור אשר בקיר



ויתבונן למה שנעשה אצל שכניו. ימתין קצת,



לאחר שהבריונים יגיעו למקום המעשה, ויחכה עד



שהללו יתחילו לטפל בעסקיהם, ובעת שישער כי



הגיע הזמן להתחיל בפעלה, מיד יירה יריה אחת.



ישים לב שהיריה לא תבוא לפני זמנה. לכל



השאר אדאג אנכי. יריה אחת מאקדח, לחלל האויר,



כנגד התקרה או לכל מקום שירצה. ויהא זהיר



ונזהר שהיריה לא תבוא במקדם. עליו להמתין עד



שהדבר יגיע לידי תחלתו. הרי אדוני הוא עורך



דין ויודע את פרוש המלים האלה."

מריוס לקח מידי מפקח המשטרה את האקדחים ושם אותם באמתחת מעילו.

"אלו בולטים ויוצאים ויש בהם למשך



את העינים," אמר המפקח. "מוטב שישים אותם בתוך



כיסי המכנסים."

מריוס עשה כאשר צוה.

“הנה כך,” הוסיף המפקח לדבר, "עכשו



אסור לנו לאבד אף רגע אחד מזמננו. כמה השעה?



שתים וחצי. והענין צריך להתחיל בשעה



השביעית, בערך?"

“בשעה הששית.”

"אם כך הרי יש לי זמן רק לפי הצרך,



ולא יותר. אל ישכח מה שאמרתי לו: פיף־פף! לירות



יריה אחת!"

“יהא נא סמוך ובטוח!”

מריוס שם כבר את ידו על כף המנעול של הדלת, והנה נמלך המפקח וקרא אחריו:

"ועוד דבר! אם יהיה לו צרך לפנות אלי



בדברים לפני המועד הקבוע, אין לו אלא לבוא או



לשלח את מי שהוא לכאן. וישאל נא למפקח



המשטרה י’בר."




טו


רגעים אחדים אחרי כן, בשעה השלישית



בערך, עבר קורפירק במקרה בלוית ידידו לגל



דרך רחוב מופטר. פתאם הבחין לגל במריוס ההולך



ומתקרב לצד השער.

“הביטה וראה! הנה מריוס ידידנו!”

“אני הבחנתי בו כבר,” החזיר קורפירק. “מוטב לנו לבלי לעצר בו.”

“משום מה?”

“הוא טרוד.”

“במה?”

“הסתכל בו וראה מה מראה פניו!”

“למה אתה מתכון?”

“מראהו כמרגל חרש.”

“נכון עד מאד,” החזיר לגל.

“הביטה וראה מה מוזרות הן עיניו!”

“ואולם אחרי מי הוא מרגל, לדעתך?”

“נראה הדבר שהוא כרוך אחרי בחירת לבו.”

“נניח שכך, אלא שעל פני כל הרחוב אין לראות אף בת חוה אחת.”

קורפירק התבונן היטב מסביב, ולפתע פתאם הכריז:

“אללי, הלז מכתת את רגליו אחרי אחד הגברים!”

כעשרים צעדים לפני מריוס היה מהלך



באמת בן אדם החבוש מצנפת לראשו, ומאחור אפשר



היה להכיר כי הוא בעל זקן לבן.

האיש היה לבוש בגד עליון, שנראה



חדש לגמרי וגדול מכדי שעור הגוף של בעליו,



ולבשרו לבש זוג מכנסים קרועים שהשחירו



מרפש.

לגל נתן את קולו בצחוק גדול.

“בן אדם זה מה טיבו, לדעתך?”

“איש פיטן,” החזיר קורפירק, "הפיטנים



יש שהם לובשים מצד אחד מכנסים שהקיאם



הסמרטוטר, ומצד שני הם לובשים לבשרם בגדים



עליונים מן המין המשבח."

“אולי נלך חרש אחרי מריוס ונחקר לדעת מה מחוז חפצו?”

“אין לך רעיון משנה מזה – לכתת את הרגלים בעקבות גבר המרגל אחרי גבר!”

והם פנו ללכת לדרכם.

י’ונדרט לא העלה כלל על דעתו כי יש



מי־שהוא השומר את עקבותיו. מתחלה הלך ונכנס



לאחד הבתים החשודים שברחוב גרסיז, ולא שהה



שם אלא כרבע שעה. מריוס ראה בעיניו איך



שי’ונדרט קנה בחנות של סחורות ברזל מין חפץ



והסתירו מיד מתחת למעילו; אותו חפץ היה מפסלת



בעלת מדה גדולה. ואולם מריוס סלק את עצמו מלכת



אחרי העברין, לאחר שהלז נטה אל רחוב



פטי־בנקיה. הוא לא ראה איך שי’ונדרט התבונן



סביבו מתוך זהירות, למען ראות אם אין איש שומר את



צעדיו, עמד באותו מקום, בערך, ששם קלט מריוס



בצהרים את דברי השיחה של שני הבריונים, טפס



ועבר לצד השני של גדר האבנים ונעלם מן



העין.

אל מגרש פנוי זה, שנמשך מעבר הגדר



והלאה, סמכה החצר הפנימית של בר־נש אחד מפרסם



לגנאי, איש משכיר עגלות שהגיע לידי פשיטת רגל



והיה שומר עוד בדיר שלו עגלות אחדות.

מריוס גמר בדעתו כי אין טוב לפניו



מאשר להשתמש בזמן העדרו של י’ונדרט ולשוב



הביתה. והשעה היתה דחוקה לו בין כך ובין כך.



מרת בורגון נהגה לסגר את הבית, מדי צאתה ערב



ערב לעבודתה, ועכשו היה מריוס אנוס לשוב בעוד



מועד הביתה, כיון שאת המפתח שלו מסר לידי



מפקח המשטרה.

מריוס הספיק לאשרו לשוב לפני נעילת



הבית. הוא התרומם על פני המדרגות, כשהוא צועד



על בהנות רגליו, חמק ועבר במסדרון לארך הקיר



והלך בחשאי לצד חדרו. מדי עברו על פני אחד



החדרים הפנויים, שמרת בורגון לא היתה נוהגת



לסגר אותם, הבחין וראה את ראשיהם של ארבעה



גברים שלא הוארו אלא באור היום הקלוש. והואיל



והוא בעצמו נזהר מהגלות לעין רואים, לכן מנע את



עצמו מהתבונן בבריונים הללו עד כדי הבחנה



גמורה, ונחפז להכנס בחשאי לחדרו. והוא שב



אמנם בכדי שהות אחרונה. כי בעוד רגע שמע איך



שמרת בורגון יצאה מן הבית וסגרה אחריה את



הדלת.


טז


מריוס צנח וישב על המטה. היה כחצי שעה לפני השעה הששית, בערך. זמן



של חצי שעה הבדיל עוד אפוא בינו ובין המארע המתרחש לבוא. הלמות



דפקו חזקה כל כך שהוא שמע אותה היטב מאד, כשם ששומעים בחשכה את



קול התקתוק של שעון הכיס. הוא לא פחד באמת, אבל מתוך צפיה



לקראת המארעות המכריעים היה לבבו הולך ונלחץ בקרבו. וחוץ מזה נטפלה אליו



ההרגשה – זו המצויה תמיד בשעה שמתרחשים מקרי חיים גדולים –



לאמר, כי כל זה אינו אלא חלום ביש, וכשרצה לעמד שוב על המציאות,



היה מכרח לשלח את ידיו לתוך כיסיו ולמשש את אקדחי הפלדה הקרים.



בין כה והשלג חדל לרדת והירח, אשר הגיה יותר ויותר מבעד לערפלי הערב,



שתף את נגהו לזהר העולה מעל מצע השלג ומלא את החדר הקטן באור דמדומים.



בחדר מעונם של משפחת י’ונדרט היה אור. מבעד החור אשר בקיר



חדר לעיני מריוס נגה אדמדם, שהעלה בדמיון את צבע הדם.



היה קרוב לודאי שלא נר של חלב השפיע את האור הזה. ומחוץ לכך



היה חדר השכנים שרוי בדממת קבר.



מריוס חלץ חרש את נעליו והכניס אותן מתחת למטה.



עברו רגעים אחדים. ופתאם חרקה הדלת על ציריה, מי שהוא



התרומם בצעדים כבדים על פני המדרגות ועבר לארך המסדרון; י’ונדרט שב הביתה.



"הכל הולך למישרים. אולם רגלי קפאו מקר. טוב ונאה, רואה אני כי



התקשטת במיטב מלבושיך. לשם הענין דרוש שתהיה לך צורה של אשה הגונה."



“הכל כהלכה, כמעט שאני יכלה לצאת אל מרומי קרת!”



“סבור אני שלא תסיחי מלבך שום דבר, וכל מה שאמרתי לך יהא עשוי כתקונו?”



היה סמוך ובטוח."



“רצוני לומר…” התחיל י’ונדרט בבאורים, אלא שהפסיק ולא כלה את דבריו.



ותוך כדי כך שמע מריוס איך שהלז הניח על השלחן חפץ כבד, כנראה – את המפסלת.



“הגידי לי, הסעדתם את לבכם?”



“כן,” החזירה האם, “ערכנו סעדה טובה בשלשה תפוחי אדמה מלוחים.”



“מילא, מחר תנתן לכן כרה שמנה, מן הצלי של בר-אוזים ועד מעדנים אחרים. נערך לנו סעדה כיד המלך!”



והוא השפיל את קולו והוסיף:



“הפח מוכן. החתולים מזמנים.”



ובקול נמוך עוד יותר:



“שימי את זה על האש.”



מיד שמע מריוס קול רעש, כמו בשעה שמניחים כלי ברזל על גחלים.



“המשחת את הדלתות בחלב, כדי שלא ישמיעו קול חריקה?”



המשיך י’ונדרט את שאלותיו.



“כן!” החזירה האם.



“כמה השעה עכשו?”



“עוד מעט ותגיע השעה הששית.”



“לכל הרוחות. אם כך הרי אנחנו צריכים לנהג חפזון. גשו הנה, נערותי, ותנו אזן לאשר אגיד לכן.”



נשמע קול אנשים מתלחשים. אחר כך הרים י’ונדרט שוב את קולו ואמר:



“הנסתלקה מרת בורגון מן הבית?”



“כן,” אמרה האם.



“היודעת את לנכון כי אין איש בחדר השכן?”



“הלז לא היה כל היום בבית, ולעת זו הוא רגיל להסתלק לבית האכל.”



"אף על פי כן, לא למותר יהיה להתבונן ולראות אם הוא נמצא בחדרו.



שמעי-נא, קחי את הנר ולכי ראי אם האיש איננו באמת בבית."



מריוס כרע על ידיו ועל ברכיו ונתכנס מתחת למטה כשהוא זוחל על ארבע.



הוא רק הספיק להסתתר במקום מחבואו, והנה נגלה לעיניו אור החודר מבעד החרכים שבדלת.



“אבא!” נשמע קול קורא מעבר לדלת, “האיש איננו בבית.”



מריוס הכיר לפי הקול כי הבת הבכירה היא הקוראת.



“הנכנסת פנימה?” שאל האב.



“לא, אבל הרי המפתח נעוץ בחור המנעול.”



“אף על פי כן הכנסי פנימה,” קרא האב.



נפתחה הדלת ומריוס ראה שהבכירה בבנות נכנסה החדרה כשהיא



נושאת נר בידה. היא הישירה ללכת לעבר המטה, ומריוס היה



שרוי רגע אחד באימת זועה. ואולם היא לא נפנתה אלא להסתכל בראי



התלוי על הקיר, ומדי החליקה בכף ידה על שערותיה נתנה את קולה



בשיר-זמר אחד, שהיה שגור בימים ההם בפי הבריות:



על אהבתנו זו קמלה



בלא-עת בדמי ימיה –



אני לנצח אתאבלה.



“לשם מה את שוהה שם?”



“אני מחפשת תחת המטה ותחת שאר הרהיטים שבחדר,” שלחה הנערה



מענה לאביה והיתה מתיפה תוך כדי זה כנגד הראי.



“שטיה שכמותך, התזדרזי לבוא או לא? אסור לנו להוציא זמן לבטלה!”



עוד הבטה אחת כנגד הראי – והנערה נסתלקה מן החדר כשהיא מגיפה אחריה את הדלת.



כעבר רגע אחד שמע מריוס את קול צעדיהן של הנערות העוברות לארך



המסדרון, ואת קולו של י’ונדרט אשר קרא אחרי ההולכות:
"השגיחו



נא היטב! האחת ליד השער והשניה בפנת רחוב פטי-בנקיה. ואף רגע אחד



אל תעלימו את עיניכן מדלת הבית. ואם תראו דבר-מה מעורר חשד –



הרימו את רגליכן ושובו חיש מהר הביתה. מפתח הבית הוא בידכן."



“הרי לך תענוג נפלא,” מלמלה הבת הבכירה כנרגנת, “לעמד על המשמר כשרגליך היחפות דורכות בשלג.”



“מחר אעלה על רגליכן נעלי שני!”


יז


עכשו נראה לו למריוס, כי הגיעה שעתו לעלות שוב על במת הצופים



שלו. בזריזות ימי נעוריו הקודמים טפס ועלה חיש מהר למעלה והתחיל מציץ דרך החור.



הוא מצא מיד פשר דבר לאותו אור אדמדם שנראה קדם תמוה בעיניו.



בפמוט מעטף ירקן היה דולק נר של חלב, אבל לא נר זה הוא שהאיר



בעצם את החדר. האור האדמדם שפע בעקר מתוך קדרה מלאה גחלים,



שעל אשה היתה הולכת ומלבינה מפסלת הברזל. בפנה ליד הדלת נערמו



לערמה כמה כלי מלאכה עשויים ברזל וחבילה של חבלים.
“ועוד דבר!”



קרא י’ונדרט. "הקר יגרם לו שיבוא הנה בעגלה. הדליקי את הפנס



ורדי למטה כשפנס דולק זה בידך. שם תחכי עד שתשמעי את קול העגלה המתקרבת,



ואז תפתחי מיד את הדלת, תעברי להאיר לפניו את הדרך על פני המדרגות



ועל פני המסדרון, ואחר כך, כשהלז יכנס לכאן, תרדי שוב בחפזון



למטה ותשלמי לעגלון את דמי הנסיעה, כדי שיסתלק מן המקום."



“אבל הכסף הזה מאין יקח?”



י’ונדרט שלח את ידו לתוך אמתחת המכנסים והושיט לאשתו מטבע בת חמשה פרנקים.



“מהיכן נתגלגל כסף זה לידך?”



“נדבת יד שנתקבלה הבקר מאת השכן, – ויש לנו עוד צרך בשני כסאות.”



“לשם מה?”



“למקומות ישיבה.”



מריוס הרגיש צמרמרת קרה בגבו כששמע דברים כפשוטם יוצאים מפי מרת י’ונדרט:



“מילא, אלך ואביא שני כסאות מחדר השכן.”



ומיד פתחה את הדלת בחזקה.



למריוס לא הספיקה העת פשוט כדי שירד מעל השדה ויתחבא תחת המטה.



“קחי אתך את הנר!” קרא י’ונדרט אחרי ההולכת.



“אי אפשר בכך, שתי ידי צריכות להיות פנויות. וחוץ מזה, הלא הירח מאיר עכשיו למדי.”



ובו ברגע גם שמע מריוס איך שגששה האשה למצא את המפתח ואיך



שנפתחה הדלת. הוא נשאר עומד על השדה כמסמר מפחד אל מקומו.



לאשרו היה אור הירח זרוע באמצע החדר הקטן דוקא, ומשום כך היו הקירות



שמשני הצדדים שרוים בצל. והנה בתוך רצועת צל כזו עמד עכשו מריוס,



ומרת י’ונדרט לא הבחינה בו מדי הכנסה. היא נטלה את שני הכסאות היחידים,



כל רכוש הכסאות של מריוס, ונסתלקה מן החדר כשהיא מגיפה אחריה את הדלת בחזקה.



“הנה הבאתי את שני הכסאות!” שמע מריוס דברים יוצאים מפי מרת י’ונדרט.



“והרי הפנס! הזדרזי ורדי למטה.”



היא מהרה לצית, ובעלה נשאר לבדו.



הלז הציג את הכסאות אל יד השלחן, האחד למול השני, הפך לצדה השני



את המפסלת המתלבנת ביקוד הגחלים, העמיד מחיצה בפני הקמין



והסתיר מאחוריה את קדרת האש, נטפל לבסוף אל צרור החבלים והיה



כמחפש שם דבר-מה. עכשו התבונן מריוס וראה שם סלם של חבלים



מצין במינו, שהיו לו שלבים עשויים עץ ושתי מחברות חזקות מאד משני קצותיו.



אותו סלם של חבלים וכמה כלי ברזל גדולים למדי לא היו כאן בנמצא בבקר,



והיה קרוב לודאי שהם הובאו הנה אחרי הצהרים, בזמן שמריוס נעדר מן הבית.



כלי מלאכה של חרש ברזל! עבר הרהור במחו של מריוס.
ואלו הכיר



יותר את אמנותם של הגנבים היה יודע, כי הכלים האמורים הם מספרים ומפתחות.



הקמין והשלחן, בצרוף שני הכסאות, נשקפו כנגד החור שמריוס הציץ



בעדו, לאחר שקדרת האש סלקה למקום מחבואים, לא הואר עכשו החדר אלא בנר החלב בלבד.



בינתים וי’ונדרט היה הולך ומצפצף בשפתיו, סמן כי נתרגשו עליו הרהורים



רבים. מריוס התבונן וראה איך שהלז העלה מזמן לזמן קדרות על מצחו



והוליך חליפות את ידיו לכאן ולכאן, כאדם המדבר אל נפשו מתוך התרגשות.



פתאם, לאחר שסח שיחה אחת כזו אל נפשו, פתח את המגרה, הוציא משם מאכלת ארכה,



המשמשת כלי מטבח, ובחן את חדה על פני צפרנה של בהן היד. לבסוף



השיב את המאכלת למקומה וסגר שוב את המגרה.



מריוס אף הוא שלח את ידו אל האקדח אשר בכיס המכנסים הימני,



הוציא את האקדח האחד הזה וכונן את ההדק.



במעשהו זה עורר קול רעש קצר ונוקב.



י’ונדרט קפץ כמבהל מעל מקומו וקרא בקול:



“מי זה שם?”



מריוס התאפק מהשיב את רוחו. י’ונדרט היה רגע אחד כמקשיב קשב, ולבסוף נתן את קולו בצחוק:



“שוטה שכמותי! אין זאת כי אם הקיר השמיע קול נפץ!”
ומריוס לא הניח את האקדח מידו.


יח


פתאם רעדו הזגוגיות שבחלון לקול הפעמון שהשמיע את צלצולו שש



פעמים בזו אחר זו. י’ונדרט הטה אזן לשמע, כשהוא מונה את הצלצולים



ומניע ראשו לכל אחד ואחד. כשנשמע הצלצול הששי היטיב י’ונדרט



את אור הנר באצבעותיו, התחיל מהלך הנה ושוב על פני החדר, הטה



כמקשיב את אזנו לעבר המסדרון, פנה שוב להתהלך על פני החדר וחזר עוד פעם להקשיב. לבסוף קרא בקול:



“מי יתן ובא!” וצנח שוב על כסאו.



הוא רק שב לשבת על מקומו, והנה נפתחה פתאם הדלת.
מרת י’ונדרט



היא שפתחה את הדלת, ומדי עמדה בקצה המסדרון נראו פניה לאור



הפנס כשהם מתעותים מהעויה תפלה האומרת חביבות.



“בבקשה מכבודו, יכנס נא!” הפצירה האשה.



“יכנס נא, אדוני ואיש חסדי!” שתף י’ונדרט את עצמו להפצרות ונזדרז להתרומם מעל מקומו.



בשעת כניסתו נדמה מר לבלן כשרוי בשלות רוח נעימה, והבעת פנים זו שותה הדרת כבוד יתרה על מראהו.



“מר פבנטו,” אמר מר לבלן מדי הניחו ארבעה לואידורים על השלחן,



“בזה יסלק את שכר הדירה וימלא את ההצטרכיות שאינן בגדר דחוי. במשך הימים הבאים נוסיף לעין בדבר.”



“אלהים ישלם לו כגמולו, אדוני רב החסד והנדיבות!” החזיר י’ונדרט,



נגש תוך כדי זה אל אשתו ולחש לה על אזנה:



“הזדרזי לתת פטורין לעגלון!”



האשה נסתלקה מן החדר, בעת אשר בעלה העניק לאורח קדות על קדות



והפציר בו לשבת על הכסא, ואולם היא שבה מיד ואמרה לבעלה בלחש:



“הדבר נגמר.”



על פני הרחוב היה פרוש מצע רך של שלג, ועל כן לא נשמע קול העגלה גם בבואה וגם בהסתלקה.



בינתים ומר לבלן נטל לו מקום לשבת על יד השלחן, וי’ונדרט צנח על הכסא שמנגד.



מריוס היה כאחוז זועה, אבל לא ידע כל פחד. הוא רק לחץ ביתר עז



את האקדח שבידו והרהר בלבו: הרי אני יכל לעכב בידו של עלוב זה



בכל רגע שארצה. הוא נרגע כמו כן מדי חשבו, כי הבלשים בודאי שהם



נמצאים כבר בקרבת הבית והם עומדים להתערב בדבר מיד לאחר שיתן את הסמן המדבר.



ונוסף על אלה רחש לבו תקוה, כי מתוך תגרה זו העומדת להתפרץ



בין י’ונדרט ובין לבלן, עלול להגיה שביב אור אשר יפרש לו כמה דברים בנוגע לענינו הסתום.


יט


לבלן אך זה ישב אל השלחן, וכבר הפנה את מבטו לצד המטות.



“מה שלום בתו הצעירה וזרועה הפצועה?” שאל האורח.



“לצערי, לא אבשר טובות בענין זה,” החזיר י’ונדרט והעלה על פניו



בת צחוק המביעה גם צער וגם תודה. "אחותה הוליכה אותה אל בית המרפא,



כדי שיעשו לה שם תחבשת, שתיהן עומדות לחזר בעוד שעה קלה."



“רואה אני את מרת פבנטו כאלו הוטב לה במקצת,” הוסיף לבלן לדבר,



מדי התבוננו בגברת מפרכסת זו שעמדה בינו ובין הדלת כנאפדת אימה.



“היא חולה אנושה,” החזיר י’ונדרט. "אלא שהיא מחוננת ברוח אמיצה



ומצויים אצלה כח וסבלנות במדה שאין לשער."



“לבך יהגה לי תמיד רק טובות, י’ונדרט,” ערערה מרת י’ונדרט והסבירה



פנים מנעימי חנף, כדרך מפלצת המדברת חלקות.



“י’ונדרט?” התפלא לבלן, “דומני ששם משפחתו הוא פבנטו?”



“פבנטו המכנה י’ונדרט!” נחפז האיש לפרש את הענין. “אף אנכי משתמש בשם לוי, כרבים מבין המשחקים על הבמה.”



ולאחר שמשך בסתר בכתפיו ושלח בזה סמן לאשתו ליסר אותה על רע מעללה –



התחיל י’ונדרט מפליג בדברי חבה והתפעלות והיה הולך ומספר על אדות ברית האהבים שבינו לבין אשתו ועל הפגעים אשר נתגלגלו עליו בחיים.



אותה שעה, כשי’ונדרט נתן את אמרותיו המטרפות ולא נעזר אלא בפקחותו



הערמומית הטבועה תמיד בפניו, הפנה מריוס את מבטו הצדה והבחין



בבן-אדם שהיה בעיניו כחדש. האיש נכנס בצעדי חרש ולא משך עליו



את עיני מריוס בהכנסו. הוא היה לבוש מקטרן סרוג, שהיה ישן ובלוי,



מחתך בכמה מקומות ומכסה כתמים, כמו כן מכנסים עשויים אריג מנשסטר



וגם גרבים, אבל כתנת לא היתה לעורו; צוארו וזרועותיו, שנראתה



מעליהן כתבת קעקע, היו חשופות ופניו היו משוחים בצבע כהה. הוא ישב



על המטה, סמוך לדלת, כשידיו שלובות על חזהו, וכיון שהיה מסתתר



מאחורי מרת י’ונדרט לא הבחינה בו העין אלא בקשי.



ואולם אותו כח המושך שבאינסטינקט, זה שדרכו להשפיע על מבט



האדם ואף השפיע עכשו על מריוס והמריץ אותו להפנות את עיניו,



הוא שגרם לו גם ללבלן שיפנה מיד את ראשו. הוא העלה בלי משים על פניו כעין הבעה של השתוממות, והבעה זו לא נעלמה מעיני י’ונדרט.



"אמנם כן, אדוני משתאה בודאי לראות עד כמה נאה לי אותו בגד עליון שקבלתי



במתנה מאת כבודו!" הפטיר י’ונדרט כשהוא סוקר את עצמו מתוך נחת רוח גמורה.



“אין כל ספק בדבר, הבגד הולם אותי במאד מאד.”



“מי הוא האיש הלז?” חקר לבלן לדעת.



“איש מן השכנים.”



איש שכן זה נראה מוזר מאד. ואולם כיון שבפרור סן-מרסו מצויים



כמה וכמה בתי חרשת לתוצרת החימיה ורגילים כאן פועלים שפרצופם שחור,



לכן קבל, כנראה, לבלן את התשובה מפי י’ונדרט כדבר המניח את הדעת, וחזר והוסיף על דבריו:



“יסלח נא, מר פבנטו, וכי מה אמר קדם לכן?”



“הנה מה שאמרתי, אדוני הנכבד ורב החסד,” החזיר י’ונדרט והישיר



את מבטו המביע רך כנגד עיניו של לבלן, כאותו נחש בריח המקסים



את טרפו, “אמרתי שאני מוכן להציע תמונה למכירה.”



ותוך כדי כך נשמע מאצל הדלת קול שאון קל. עוד איש אחד נכנס החדרה



וישב על המטה מאחורי מרת י’ונדרט. אף זרועותיו של זה היו חשופות ופניו משוחים בשחור של דיו או פיח.



ואולם אף על פי שהאיש לא הקים ברגע כניסתו אלא שאון קל שבקלים,



בכל זאת עמד לבלן על הדבר והבחין מיד באורח החדש.



“אל ישים לב, אדוני,” שלח י’ונדרט שוב את לשונו. "הללו הם אנשים



מקרב השכנים שבבית. עכשו אני עומד להראות לו את התמונה."



הוא התרומם ממקומו, נגש עד הלוח הנשען אל הקיר והפך אותו על פניו.



אותו חפץ שמש כנראה מעין תמונה, ואולם מריוס, עד כמה שהוא יכל



להכיר לפי מראה עיניו, לא ראה אלא כתמי צבעים צורמים את העין,



מין דבר המעלה בזכרון את השלטים התלויים ביום היריד לפתחיהם של צריפי הרוכלים.



“מה טיבו של זה?”



“תמונה מעשה ידי אמן,” הבטיח י’ונדרט בהן צדקו, "תמונה רבת ערך היקרה



לי מכל יקר. כפי שכבר אמרתי, רק אסוני הוא שגרם לי כי עמדתי למכר אותה."



לבלן, אם במקרה ואם מתוך חשד, התחיל שוב שולח את מבטיו לקצה החדר.



עכשו נמצאו כאן ארבעה אנשים; שלשה מהם ישבו על גב המטה והרביעי



עמד ליד הדלת, כל הארבעה זרועותיהם חשופות ופרצופיהם שחורים.



אף אחד מהם לא נעל לרגליו נעלים או מגפים.



י’ונדרט הבחין בדבר, כי לבלן אינו מסיר את עיניו מעל האורחים החשודים.



"האנשים האלה הם עושי תנורים; על כן פניהם נראים שחורים כל כך.



אל נא ישים לב. יתבונן נא בתמונה ויעורר את רחמיו על הגבר אשר



ידע עני בשבט עברתו. אין אני שואף לקבל דמים מרבים במחיר התמונה. וכי כמה היא שוה בעיניו?"



לבלן בחן במבט עז את פני י’ונדרט והחזיר:
“אין זה אלא שלט של בית מרזח, הוא שוה בסך הכל שלשה פרנקים.”



י’ונדרט ענה בנעימות:
“היש ברגע זה כסף לאדוני? אני מסכים למכר לו את התמונה בשלשת אלפים פרנק.”



לבלן התרומם ממקומו, השעין את עצמו אל הקיר והעיף מבט בוחן על



פני החדר. משמאלו, לצד החלון, ראה לבלן את י’ונדרט, מימינו, לצד הדלת,



את מרת י’ונדרט ואת ארבעת האנשים השחורים, אלה שישבו כקפואים על מקומם וכנראה לא היו משגיחים בו כלל.



ואולם י’ונדרט התחיל שוב נותן את אמרותיו בקולו המתנה נכאים.



הוא צרף לזה גם הבעת עינים מוזרה, ומראהו היה יכל עכשו לעורר



אצל לבלן את ההשערה, כי האיש הגיע לידי טרוף הדעת מתוך עני.



"אם ימאן אדוני רב החסד לקנות מידי את התמונה, לא תשאר לפני דרך



אחרת אלא לקפץ אל מצולת המים ולשים קץ לחיי."



ושוב התחילו זורמות מפיו אמרות כזב, אלא שהפעם אטם, כנראה, הנדיב רב החסד את אזניו משמע אותן.



ומדי דברו לא השגיח בלבלן, אשר נעץ בו עינים בוחנות, אלא שלח



את מבטו לעבר הדלת. מריוס העביר חליפות את עיניו מן האחד אל השני.



לבלן היה, כנראה, תוהה ושואל את נפשו: האם נטרפה עליו דעתו של בן-אדם



זה? הרהור זה נטפל אליו לאחר שי’ונדרט העלה בפיו ילל תחנונים



ממשך וחזר פעמים או שלש פעמים על מימרא אחת:" אין דרך אחרת לפני אלא המות מתוך טביעה."



ואולם לפתע פתאם נדלקה אש זרה בעיניו העמומות; איש גוץ זה נזדקף



לכל מלא קומתו, נגש אל לבלן והרעים כנגדו בקול גדול:



“יכיר-נא מי אנכי!”


כ


הדלת נפתחה פתאם ואל החדר נכנסו שלשה אנשים חדשים, כלם לבושים



חלוקי בד כחלים ועוטים על פניהם מסוי-ניר שחורים. האחד ביניהם



היה איש דל בשר והחזיק בידו אלה ארכה המסמרת בברזל. השני,



גדול בגופו כאחד הענקים, היה מזין בגרזן ארך. השלישי, בר-נש מגשם



שהיה פחות צנום מאשר הראשון ולא גס כל כך כמו השני, החזיק בכף ידו הקמוצה מפתח בעל גדל עצום.



י’ונדרט המתין, כנראה, לכניסתם של שלשת הבריונים האלה.



והוא נכנס תכף ומיד בשיחה עם האיש בעל האלה, זה שהיה צנום בגופו.



“הנגמר הכל?” שאל י’ונדרט.



“כן,” ענה הצנום.



“והיכן הוא מונפרנס?”



“טרזן זה מבלה את עתו בחברת בתך ומרבה להג על אזנה.”



“איזו מהן?”



“הבכירה?”



“העומדת עגלה ליד הבית?”



“כן.”



“המוכנה היא עגלה זו?”



“כן הדבר. והיא רתומה לשני סוסים אמיצים.”



“העגלה נתיצבה במקום שסמנתי לכך?”



“כן.”



“טוב הדבר!” הפטיר י’ונדרט.



לבלן היה חור מאד. הוא עמד, כנראה, על מצבו המסכן, אבל מדי היותו



מטה את ראשו לכאן ולכאן, אגב תנועות מתונות וכאדם המשתומם,



לא נכרו על פניו כל אותות פחד. הוא נרתע לאחור, כשהשלחן משמש לו



סוללה בת זמנה, ולא היה לו עוד מראהו הקודם, מראה זקן רגיל. עכשו היתה



עמידתו כעמידת לודר מוכן לקרב, כף ידו העצומה לחצה את מסעד הכסא והבעת פניו אימה.



איש שיבה זה, שהתיצב בכל עז וגבורה לנגד הסכנה האימה היה שיך, כנראה,



לסוג האנשים אשר אמץ הלב הוא לגביהם רגיל ומובן מאליו כמו טוב הלב,



ומריוס התגאה לראות אותו בכך. הרי אביה של בחירת לבנו אינו נחשב בעינינו כאיש זר.



שלשה מארבעת האנשים, שנאמר עליהם כי הם עושי תנורים, שלחו את



ידיהם אל ערמת כלי הברזל ובחרו להם כל אחד את נשקו, האחד נטל מספרים



המשמשים לגזר את הפח, השני לקח צבת, השלישי פטיש, וכלם נתיצבו מתוך



שתיקה לרחב הדלת. הרביעי, זקן בעל שערות שיבה, נשאר יושב במקומו,



אלא שהתנער מקפאונו ופקח את עיניו. על ידו ישבה עכשו מרת י’ונדרט.



מריוס חשב עכשו לנכון, כי לא יעברו רגעי מספר עד שיצטרך להתערב בדבר,



והוא הניף כבר את האקדח, העלה את ידו על גב ההדק וכונן את פי האקדח כלפי התקרה ולעבר המסדרון.



י’ונדרט, לאחר שנסתימה השיחה שהתנהלה בינו ובין נושא האלה, נפנה



שוב כלפי לבלן וחזר על שאלתו, כשהוא משמיע תוך כדי כך את צחוקו המיחד – צחוק כבוש ואים המתגלגל לאטו:



“ובכן אין אדוני מכיר אותי?”



לבלן העיף בו מבט עז והחזיר: “לא!”



ברגע זה נגש י’ונדרט עד השלחן, גחן אגב ידים שלובות על פני נר החלב,



כשפרצוף הטורף שלו, המתעות מזעם, נוגע כמעט בפניו השקטים של לבלן, והרעים בקולו:



"לא פבנטו אנכי! לא י’ונדרט אנכי! שמי הוא תנרדיה! אנכי האיש שהיה



לו בית מרזח במונטפרמי. ההבין לשכל מלי? תנרדיה! היכרני עכשו?"



אדמומית קלה, בלתי נראית כמעט לעין, כסתה את מצחו של לבלן,



ואולם קולו לא רעד ולא עלה מדי ענותו מתוך שלות רוחו הרגילה:



“לא הכרתיו עדין.”



דברי המענה האלה לא נקלטו יותר באזני מריוס. הוא עמד במקומו סר וזעף,



אבוד עשתונות כמעט, קפוא כאבן. כששמע מפי י’ונדרט את המלים: “שמי הוא תנרדיה!”



אחזה אותו חלחלה והוא נשען אל הקיר, כאלו מאכלת חלפה את לבו.



תוך כדי זה התחילה שוקעת לאטה זרועו, שעמדה לחולל את היריה,



ובו ברגע שי’ונדרט חזר על דבריו: “ההבין לשכל מלי? תנרדיה!” נשמט



האקדח כמעט מבין אצבעותיו הרפות של מריוס. לא לבלן נזדעזע לשמע



את הדברים היוצאים מפי י’ונדרט, אלא נפשו של מריוס היא שנתחלחלה



עד היסוד בה. השם הזה היה רב ערך בעיניו מכמה וכמה בחינות. הוא שמש ל



מריוס פלחן הקשור באלפי נימי נפש אל זכר אביו הנעלה. ועכשו, לאחר שמצא



את המבקש והנכסף זה ימים רבים, נתגלה האיש הזה, שלשמו היה מריוס



מוכן להקריב כל קרבן, כאחד עברין, כפושע ונבל העומד, כנראה,



להתנקש בנפש אדם ולשלח את ידו ברצח. ובמי הוא מתנקש? אל אלהים!



אכן צחוק זדון עשה לו הגורל! ולו נתן עכשו לבחר אחת משתי הרעות האימות:



או שימסר את מצילו של אביו לידי התלין, או שיסגיר למות את אביה של



הנערה אשר אהב בכל חם לבו. ואין די שהות לעין בדבר מתוך ישוב הדעת!



ברכיו כשלו, כנכונות למעד תחתיו, והוא חש את עצמו קרוב להתעלפות.



אותה שעה התרוצץ תנרדיה מתוך הוללות פרא כה וכה מסביב לשלחן.



לפתע פתאם תפס בידו את הפמוט והטיח אותו כלפי כרכב הקמין בכח גדול,



עד שהפתילה כבתה כמעט ונפוצות החלב הנמס נתזו אל הקיר .
ומיד נפנה כלפי לבלן והתריז כנגדו דברי לגלוג:



“אבדת, אדוני! אין לך מנוס! נלכדת בפח!”



והוא חזר והתרוצץ הנה ושוב על פני החדר והריע כמנצח וכשמח לאיד:



"הרי נזדמנת שוב על דרכי, אדוני בעל הצדקה, איש המיליונים המתלבש



במעיל בלוי, האיש הנותן בבות במתנה! זקן שוטה! ובכן לא הכרת אותי כלל?



חס וחלילה, אינך כלל אותו האיש אשר לפני שמונה שנים, בליל חג המולד שנת 1823, נזדמן למונטפרמי והתאכסן בבית המלון שלי!



לא אתה, אדוני, הוצאת מביתי והולכת אחריך את הילדה, בת פנטין,



שנקראה בשם עפרונית! לא היית לבוש כלל מעיל צהב! חס וחלילה!



ולא נמצאה בידך שום חבילה של בגדים, כעין זו שהבאת זה עכשו!



וכי לא כך, זוגתי, האין זאת עקשנות מצדו של אותו זקן בעל צדקה



ובעל מזג טוב – להביא חבילות לכל מקום שהוא בא? האם אורג פזמקאות אתה,



אדוני איש המיליונים, כי תחלק בין הבריות בגדים ישנים שאינם ראויים למכירה?



באמונה, אין זה אלא עיט צבוע! ובכן, אינך מכיר אותי כלל, אדוני?



דיני שאני מכיר אותך; הכרתיך תכף ומיד לאחר שהצצתי בפרצופך.



הבה ואראה לך עכשו כי לא תמיד ינקה עושה תעלולים כמוך, המערים



לבוא לבתי זרים כשהוא מתחפש בבגדי עניים, המתראה בפני אנשים



כבעל צדקה ומשבר את מטה לחמם ומרים עליהם ביער את האלה להכותם.



ואין בזה משום כפורים לגבי האנשים, שירדו בינתים לשפל המדרגה,



כשמפיסים אותם לאחר המעשה בבגד עליון רחב מדה יותר מדי ובשתי שמיכות עלובות! אי לך, זקן אשמאי, גונב ילדים שכמותך!"



הוא נשתתק, ורגע אחד נראה כאדם המדבר אל נפשו. זעמו היה פתאם כלא היה,



כאותו נהר הרוהן אשר יתכנס במקום מן המקומות אל מתחת לאדמה



ויזרם לו שם הלאה לדרכו. אלא שהוא צרף עוד סיום למונולוג זה בהכותו



באגרופו על השלחן ובהרימו שוב את קולו:



“וזה הפרצוף המעיד על תמימות ומזג טוב!”



ובפנותו אל לבלן:
"אז התעללת בי, אדוני! אתה ולא אחר היית בעוכרי. לא הוצאת אלא



אלף וחמש מאות פרנק וקבלת לידך את הילדה, בת עשירים בודאי,



ששמשה לי מקור להכנסה הגונה ושהייתי צפוי לקבל על ידה בעתיד



כספים מרבים עוד יותר, עד כדי לחיות חיי רוחה. ממנה נשקפה לי



התקוה לבוא על שכרי חלף כל ההפסדים וחלף ההון הרב שהוצאתי



לבטלה על ידי עסק האכסניה. זרים ערכו בביתי משתאות והלולים,



ואני בעצמי באתי עד ככר לחם. הלואי וכל יינם אשר סבאו אצלי יהפך



להיות ראש פתנים! ואולם לא בזה אנו עוסקים עכשו. אכן תן תודה על האמת,



הלא לצחוק הייתי בעיניך בשעה שנסתלקת והולכת אחריך את העפרונית?



היית מזין באלה ואמיץ לכח ממני. ואולם עכשו אני יכל למדד לך מדה



כנגד מדה. בשעה זו ידי על העליונה ואתה האיש אשר נוקשת ונלכדת



בפח. באמונה, אין כדבר הזה לצחוק! מה קל היה לסובב אותו ברמאות!



ספרתי לו בדותא, לאמר כי הנני משחק על הבמה וכי בעל הבית שלי דוחק



שיסלקו לו מחר את שכר הדירה. ברם שוטה מפלג זה אינו יודע כי יום הפרעון



לשכר דירה הוא השמיני לחדש ינואר ולא היום הרביעי לחדש פברואר.



וארבעה לואידורים נתן לי רמאי זקן זה, כי לא היה בכחו לבזבז סכום מלא



של מאה פרנק. והוא האמין אמונת אמן כשראה אותי מתרפס לפניו.



הדבר הגיע לידי בדיחות ממש! ובקרב לבי הייתי מהרהר: בכור שטן שכמותך!



עכשו אני מחוה לך קדות והשתחויות; ואולם הערב אצלה אותך חי על גחליך."



כאן נסתתמו דבריו, הוא הגיע לידי קצר נשימה וחזהו הצר עלה וירד כמפוח.



ואולם בעיניו נצנצה עדין השמחה-לאיד של האיש החלש והאכזרי



ומוג-הלב אשר נזדמן לו סוף סוף להכריע תחתיו את האויב החזק ממנו,



זו השמחה של התן אשר עלתה לו לשסע פר גוע וחסר מגן ולשבע נעימות למראה הענויים של טרפו.



לבלן לא הפסיקו בדברים, אלא פתח את פיו לדבר לאחר שתנרדיה נשתתק מאליו.



"דבריך הם כחידות בעיני. כל הענין הוא מטעה. אינני בעל הון כלל



ואין בי אף מקצת מן המקצת מאיש בעל מיליונים. אין אני מכיר אותך כלל. בטעות נחשבתי בעיניך לאיש אחר."



“חדל לך מדברי הבל!” צרח תנרדיה. "אתה נהנה, כנראה, מבדיחה תפלה



שכזו. אבל אם כך, אינך אלא טועה, אישי וזקני. ובכן, אדוני, אין אתה



יכל להכירני? אין אתה מכיר בי כל עקר?"



“יסלח נא, מר תנרדיה,” החזיר לבלן בלשון של נמוס, שלגבי מצבו



המסכן של לבלן היה בו בנמוס זה גם מן המפלא וגם מן הגדלות. “אני מכיר בו כי הוא עברין.”



כל אחד יודע לפי הנסיון, כי אנשים נקלים ביותר נוטים במקרים ידועים



להגן על כבודם מתוך התרגשות גדולה. לשמע המלה “עברין” קפצה



מרת תנרדיה מעל המטה, והאיש תנרדיה תפס את הכסא ופורר אותו כמעט



בין אצבעותיו. “שובי למקומך!” גער האיש באשתו, אלא שמיד נפנה אל לבלן וחזר לדבורו:



"עברין? אמנם כן, מכיר אני ויודע היטב כי העשירים רגילים לכנות



אותנו בשם הזה. ובכן, כיון שהגעתי לידי פשיטת רגל ונגזר עלי להסתתר



ולהיות חסר לחם וכסף – הרי אין אני אלא עברין! זה שלשה ימים לא בא אכל אל פי;



מוכח מכאן, שאני עברין! אמנם כן. לכם התנורים המסקים, הנעלים השלמות,



המעילים המרפדים במך; אתם מסתופפים בבתי גזית, מאכלכם ארדה,



האספרגוס עולה על שלחנכם בחדש ינואר, כשמחירו ארבעים פרנק החבילה האחת.



ובזאת תבואו אל מאורותינו ותכריזו עלינו כי אין אנחנו אלא עברינים!



ואולם דעו לכם כי סופכם להיות לנו לברות, חדלי אישים שכמותכם!



הלא תזכר, אישי בעל המיליונים, כי לפנים הייתי אדם העוסק במשא ומתן;



נמניתי בין הבוחרים, נקראתי אזרח; ומי יודע אם אתה הגעת לידי כך!"



ותוך כדי זה צעד כצעד אחד לעבר האנשים הנצבים ליד הדלת, וקרא אליהם בחמת קצפו:



“התבוננו ותמהו איך שהאחד בא לביתי ומבזה אותי בלשונו כאת הפחות בין הסנדלרים!”



ולאחר שדבריו הוא עצמו הגדילו את סערת קצפו, חזר ונתן את מדברותיו:



"ואף זאת לדעת, אדוני הקם על נדיבות, כי אין אני שיך, כמוך, לסוג האנשים



אשר שמם טמון בחשך! לא בן בלי שם אנכי ואין אני גונב נפשות. לשעבר



הייתי חיל בצבא הצרפתי וזכותי עמדה לי לקבל אות כבוד. השתתפתי



במלחמה שעל יד וטרלו, הצלתי במו ידי את אחד הגנרלים, איש רוזן בין רוזנים,



הוא הגיד לי את שמו, אבל קולו של אותו מסכן היה נמוך כל כך שלא הבחנתי



בשם זה כראוי. שמעתי רק את המלה ‘תודה’. הלואי והייתי שומע ויודע



במקום זה את שמו. הייתי יכל לחפש אחריו, אלו ידעתיו בשם.



התמונה ההיא, מעשה ידי הציר דוד מברוסל העיר, הידעתם מה שמציר עליה?



אנכי! הציר דוד ראה את המארע כדבר הראוי להשאר לזכרון עולמים.



הוא ציר את דמותי כשאני נושא על כתפי את הגנרל ומסביב לי גשם שוטף של כדורים.



הרי זה מקרה ידוע בדברי הימים. ואולם אותו גנרל לא שלם לי כגמולי.



אף הוא לא היה טוב מן האחרים. ואולם עכשו, אדוני, לאחר שהטרחתי



את עצמי וספרתי לך כל אותם הדברים, מוטב שנביא את הענין לידי גמר.



ובכן נחוץ לי כסף, הרבה והרבה כסף. ואם לא הריני נשבע – תפח רוחי אם לא ארוצץ את גלגלתך."



מצוקת נפשו של מריוס רפתה ממנו במקצת. פקפוקו האחרון היה כלא היה.



אותו בן-אדם היה בפעל ממש האיש תנרדיה אשר נזכר בצואתו של שר האלף פונטמרסי.



מריוס נתחלחל לשמע דברי נזיפה כנגד אביו, נזיפה זו שאף הוא היה מוכן לפני רגע לתת לה חזוק.



ומתוך כך גדלה מבוכתו עוד יותר. ואולם מה שראה ושמע מצד תנרדיה –



הדבורים, תנועות הפנים, מבטי העינים, חמת הקצף אשר לא ידעה מעצור,



אותה התערבת העשויה רהב ושפלות נפש, יהירות וקטנות הלב, אותו ערב



רב של תלונות אשר יסודן בצדק והרגשות אשר אין להן כל יסוד – כל אלה



גרמו לו למריוס הצעיר שיקבל רשם מרבה צדדים: הוא נרתע מפניהם בפחד כמו מפני הרשעה והם נגעו עד לבו כמו דברי אמת.



מריוס יכל עכשו להתבונן היטב אל ה“תמונה”, כיון שתנרדיה לא עמד עוד



כחוצץ בינה ובין החור שבקיר. אף הוא ראה כי מתוך כתמי הצבע שעל הבד



אפשר להכיר מערכת מלחמה, ענן הקיטור של אבק שרפה ודמותו של בן אדם אחד



הנושא על כתפיו בן אדם שני. המראה הזה נסך על מריוס כעין שכרון, כביכל; דמו הלם ברקותיו, על אזניו התפוצץ רעם התותחים



והיה נדמה לו כי אביו סוקר אותו מעל הבד.



ותנרדיה לאחר שעלה בידו להנפש קצת, תלה בפני לבלן את עיניו המלאות יקוד חמה, ופלט מפיו בקול נמוך:



“היש בפיך להגיד דברים לפני שנגזר אותך לגזרים?”



לבלן לא ענה דבר.



“אם יש ברצונכם לגזר עצים, הרי אנכי האיש הדרוש לכם!” התלוצץ



האיש נושא הגרזן כשהוא נצב במסדרון ומגלה בפתח את פרצופו הנתעב



בעל מראה העפר ואת פיו המלא מלתעות אימה.



“למה הסירות את המסוה מעל פניך?” התריז כנגדו תנרדיה דברי גערה.



“משום שחפצתי לתת את קולי בצחוק,” ענה הלז.



זה זמן-מה ראה לבלן ובחן היטב את כל תנועותיו של תנרדיה, לאחר



שהלז הכה מתוך קצפו בסנורים ובשכרון והיה מתרוצץ הנה ושוב בלי לשים את לבו



ביותר לאיש חרמו. כי הלא הושם משמר על הדלת ואיש אחד חסר אונים היה מסור



בידיהם של שמונה אנשים. וכך יצא הדבר, כי תנרדיה פנה ערף ללבלן ברגע שגער באיש נושא הגרזן.



לבלן השתמש בהזדמנות זו, דחה מפניו ברגלו את הכסא, דחה בידו את השלחן,



ובן רגע, לפני שתנרדיה הספיק להפנות את עצמו, קפץ בזריזות בלתי רגילה



והגיע אל החלון. במשך שניה אחת הספיק לפתח את החלון, לטפס



על המסעד ולהוציא את רגלו החוצה. כמעט שהיה בחוץ, והנה תפסו בו



שלשה זוגות ידים אמיצות וסחבו אותו חזרה לתוך מאורת השודדים.



אלה שהשתערו עליו היו שלשת “עושי התנורים”. נצטרפה גם מרת תנרדיה ותפסה בשער ראשו.



בשעת המהומה נבהלו לבוא מן המסדרון גם שאר הבריונים. אותו זקן, שישב



על המטה והיה נראה כשרוי בשכרון, התרומם אף הוא ממקומו ונגש ברגלים



כושלות למקום המעשה כשהוא מנופף בידו פטיש גדול.



אחד מעושי התנורים, זה שפרצופו המפחם הואר על ידי נר החלב ומריוס הכיר



בו את ביגרני, הניף אף הוא על לבלן מוט ברזל המזין משני קצותיו



בשני כדורי עופרת. למחזה הזה פקע כחו של מריוס.



“אנא סלח לי, אבי!” קרא בעמקי נפשו והעלה את אצבעו על ההדק של



האקדח. ואולם תוך כדי רגע זה, כשרצה לירות באקדח, שמע דברים יוצאים מפי תנרדיה: “אל תגעו בו לרעה!”



נסיון ההצלה המיאש מצד איש חרמו לא הוסיף להרגיז את תנרדיה,



אלא, להפך, הרגיע את רוחו. באפיו של האיש הזה שמשו בליל אחד



הרשעות והערמומיות. הוא לא כלא את רשעותו כל זמן שהשבוי שבידו



היה כפוף לו לגמרי. אבל לאחר שהלז התחיל להראות כח התנגדות – קפצה פתאם בינה על תנרדיה.



“אל תגעו בו לרעה!” חזר תנרדיה על דבריו. והוא בא מיד על שכרו



בגלל מדת הסתפקות זו שמצדו, אף כי עצם השכר הזה נעלם ממנו,



כמובן. שנוי זה שחל במצב הדברים גרם לו למריוס שידחה את ענין היריה.



לא מן הנמנע היה כי יתרחש דבר-מה חדש אשר ישמש לו תריס בפני



הבררה האימה – אם להוציא להורג את אביה של אורסולה או להביא כליון על האיש אשר הציל ממות את שר האלף.



מעבר הקיר התחוללה בינתים תגרה נוראה. הבריון לבן-השערות נרתע



בברכים כושלות לאמצע החדר, לאחר שמכת אגרוף חזקה הלמה את חזהו.



בו ברגע הפיל לבלן עוד שנים מבין השודדים ונעץ בבטנם את ברכיו,



עד שהללו נאנקו כנלחצים תחת אבן של רחים. ואולם ארבעת המתנפלים



האחרים תפסו לו לזקן בזרועותיו ובערפו ולחצו עליו כדי להפיל אותו על



גב השנים המכנים עושי תנורים. ובמצב זה, כשהכניע אחדים מיריביו



והוא בעצמו השתוחח מעצם ידם של שאר הבריונים, נעלם לבלן לגמרי בתוך
ערמת אויביו, כחזיר הבר בתוך להקה של כלבי ציד.



סוף סוף עלה בידם לסחב אותו עד המטה הסמוכה ולהחזיק בו כאן בכל עז.



מרת תנרדיה אף היא לא הוציאה עוד את צפרניה מתוך שערותיו.



“סורי הצדה!” השמיע בעלה כנגדה דברי גערה. “הרי תצאי מזה בשמלה קרועה!”



היא נשמעה לדבר הפקדה, אבל כאותה זאבה המציתת לזאב עשתה אף היא את רצון בעלה אגב נהימה.



“בדקו את כיסיו!” פקד תנרדיה.



מכאן ואילך מנע לבלן את עצמו, כנראה, מכל מעשה התנגדות.
הבריונים



בדקו את כיסיו, אבל הם לא מצאו כלום חוץ מארנק עור, שהכיל ששה פרנקים, ומטפחת של כיס.



תנרדיה נטל לעצמו את המטפחת.



“היתכן? האין תיק הכסף בידו?” תמה תנרדיה.



“ואין לו גם שעון,” הודיע אחד מאלה המכנים “עושי תנורים.”



“אין הדבר מוטל בספק כלל,” הפטיר בקול יוצא מן הבטן האיש לבוש



המסוה שהיה מזין במפתח, “זקן זה הוא בכור שטן.”



תנרדיה סר הצדה, הרים צרור של חבלים וזרק אותו אל אנשיו.
“קשרוהו אל כרעי המטה.”



בו ברגע הבחין בזקן שהיה מוטל עדין על הארץ וכל רוח חיים לא נראה בו.



“וכי בולטרואל נפח את נפשו?” שאל תנרדיה.



“לא, הוא אינו אלא שכור,” החזיר ביגרני.



“הטילו אותו לקרן זוית!” נתן תנרדיה צו.



שנים מן המכנים “עושי תנורים” גלגלו את השכור על ידי בעיטות רגל עד לערמה של כלי הברזל.



“למה הקהלת אנשים במספר רב כזה, בבה?” שאל תנרדיה חרש את האיש נושא האלה. “לא היה צרך בכך.”



“מסתבר, אף אלו נתאוו להתחבר אלינו, בתקופת רזון זו שבשנה אין למצא שום עסק.”



בין כה והבריונים נטלו את לבלן, שמנע את עצמו עכשו מכל התנגדות,



וקשרו את רגליו אל אחת מכרעי העץ של המטה, סמוך ביותר אל הקמין.



לאחר שנגמר מעשה הכפיתה, נטל תנרדיה לעצמו כסא וישב מנגד ללבלן.



פניו נשתנו תכלית שנוי; במקום הרגזנות הפרועה – שלוה שבערמומיות.



מריוס השתומם לראות את התמורה הזאת, המתמיהה עד כדי זועה, והוא חש את עצמו כאדם שנזדמן לו לראות נמר בתורת סנגור.



“אדוני,” פתח תנרדיה בדברים, אלא שקדם לכן רמז לבריונים שירפו מלבלן.



“סורו מעט הצדה ואני אדבר פה עם האדון.”



כל הקהל נסוג אחור עד הדלת.



"אדוני, לא דבר נכון עשית בנסותך לקפץ דרך החלון. יכלת לגרם לעצמך



פרוק רגלים. ואולם עכשו, אם רצונך בכך, נשוחח קצת מתוך מנוחת



דעת גמורה. קדם כל, רוצה אני למסר לך דבר אחד, שיצא לי מתוך הסתכלות:



אתה, אדוני, לא הוצאת מפיך כל הזמן אף צעקה אחת."



תנרדיה דבר דברים נכונים. עבדה זו היה בה בכל אפן כדי להפליא,



אלא שמריוס השרוי במבוכה לא שם את לבו לכך.
תנרדיה הוסיף לדבר:



"שהדי במרומים, לא הייתי מתעורר על כך אלו צעקת לעזרה.



אדם הנמצא בחברת אנשים חשודים מן הדין הוא שיהא צועק חמס.



אלו אחזת בתחבולה זו לא היינו מוחים בידך, ולא היינו אפילו כופתים אותך.



וכל זה מתוך טעם פשוט מאד. חדר זה שאנו נמצאים בו הוא כעין חלל סתום.



הרי יתרונו היחידי של החדר, אבל אין לזלזל ביתרון זה. אם יתפוצץ



כאן רעם היריה של תותח, ישמע הקול בתחנת המשטרה הקרובה כקול השכור



הנוחר בשנתו. דירתי יש לה אפוא צד טוב. בקצור, אתה לא צעקת



לעזרה וגם זו לטובה. קבל את רחשי תודתי ושמע מה שהעליתי בדעתי מתוך



הענין הזה. הגד נא לי, ידידי הטוב, מי הוא הממהר לבוא בשעה שנשמע קול קורא לעזרה?



אין זאת כי אם המשטרה, ואחרי המשטרה שליחי בית הדין. ובכן, גם לך כמו לנו רצוי הדבר שהמשטרה תהא מסלקת מכל הענין.



יוצא, כפי ששערתי זה כבר, כי מענינך הוא לכסות על איזה דבר שהוא. גם לנו יש ענין בכגון זה. משמע, שנתנה כאן אפשרות לבוא לידי פשרה."



מדי דברו, נעץ בפני השבוי מבט חודר, כאלו רצה לבחן את נפש האיש



עד היסוד בה. שפת דבורו, אף על פי שלא נקתה עוד לגמרי מחצפה ומערמומיות,



נשתבחה עכשו במדה יתרה, ואפשר היה להכיר כי עלוב זה, שלפני רגע



העמיד פנים כאחד הריקים שבבריונים, שמע לפנים לקח בבית מדרש לכמרים.



שתיקה זו, שהשבוי חמד לעצמו על אף הסכנה הנשקפת לחייו, וכח



זה שהראה בהתגברו על היצר החזק של שמירת הקיום, – הסבו לבסוף



גם את תשומת לבו של מריוס וגרמו לו רשם מצער.



הסברא הנכונה, שנשמעה מפי תנרדיה, הגדילה עוד לגבי מריוס את הסתומות



שמסביב לאישיותו המפלאה של לבלן. ואולם לבלן, מחוץ לטיבו בתורת אדם,



ידע להיות שרוי במנוחת נפש מאין כמוה, – למרות זה שהיה אסור בחבלים,



שבוי בין רוצחי נפשות אלה והסכנה שבמצבו הולכת וגדלה מרגע לרגע



ומנוחתו זו לא נטלה ממנו גם בשעה שתנרדיה נהג מתינות. לפיכך



השתאה מריוס בעל כרחו לשלות רוח זו של האסיר אשר היה בה כדי לעורר כבוד.



עכשו כשנזדמנה להיות הפסקה, נגש תנרדיה אל הקמין אגב ארשת



פנים שאינה אומרת כלום והסיע את המחיצה לצד המטה השניה; מתוך כך



נגלתה לעיני השבוי אותה מפסלת מלבנת אשר בקדרת הגחלים.
ותנרדיה חזר למקומו שעל יד לבלן.



“נחזר לעניננו,” אמר תנרדיה. "לא מן הנמנע הוא שנבוא לידי פשרה.



מוטב שנגמר את הענין בשלום. חטא חטאתי בזה שלא התגברתי על יצרי.



פליאה דעת ממני איך הגעתי לידי שטות כזו; מודה אני שהגדשתי



את הסאה יותר מדי. בין יתר הדברים – הואיל ואתה, אדוני, הנך עשיר מפלג –



אמרתי כי יש לי צרך בכסף, בהרבה והרבה כסף. לא מחכמה אמרתי כזאת.



אל אלהים, אם אתה מפלג בעשרך, משמע, שיש גם לך כמו לאחרים



כמה הצטרכיות שאתה חיב בהוצאותיהן. אין אני רוצה לגזל ממך את הפרוטה



האחרונה. אין אני אכזר. אינני שיך לסוג האנשים המשתמשים לרע בהזדמנות



הטובה שבאה לידם עד כדי לעשות את עצמם לצחוק. וכדי להראות לך,



אדוני, כי אני הולך בדרך השכל הישר – אני מוכן להתנהג אתך בותרנות



ולהביא קרבן מצדי. איני דורש עכשו אלא מאתים אלף פרנק."



לבלן מנע את עצמו מענות שום דבר, ותנרדיה חזר לדבריו:



"עיניך הרואות, אדוני, כי אני מסתפק במועט. אין אני יודע מדת הונך מה היא,



אבל בטוח אנכי כי יש לך כסף די והותר וכי היכלת בידך להעניק לאיש



מטפל במשפחה סכום של מאתים אלף פרנק. העסק שוה בכל אפן מאתים אלף פרנק.



וזאת אערב לך, אדוני, כי לאחר שתסלק את הסכום הפעוט הזה יבוא הכל



על מקומו בשלום, ומאז והלאה לא יגרמו לך שום אי-נעימות.



כנגד זה אתה יכל לטען כי אין כרגע בכיסך סכום של מאתים אלף פרנק.



ברם אין אני דורש שתשלם לי את הכסף במזמן מיד ליד. אין אני מבקש ממך,



אדוני, אלא שתואיל להעלות בכתב על הגליון את הדברים אשר אגיד לך במו פי."



כאן נשתתק תנרדיה לרגע וחזר מיד לדבריו, כשהוא משתמש בהטעמה מיחדת



ומעלה על שפתיו בת צחוק העלולה לעורר קנאה בלבו של ראש האינקויזיציה:



“וזאת לדעת, כי אם תטען שאין אתה יודע למשך בעט, לא יהיה כחה של טענה זו יפה.”



ובכלותו לדבר הקריב אל לבלן את השלחן, הוציא מתוך המגרה קסת ועט



וגליון של ניר והשאיר מגרה זו פתוחה למחצה עד שנגלתה המאכלת ארכת המדה.



“קום וכתב, אדוני!” אמר תנרדיה מדי פרשו את גליון הניר לפני לבלן.



השבוי הפסיק סוף סוף את שתיקתו.



איך אוכל לכתב? הלא ידי אסורות."



“אמנם כן! אני מבקש ממך סליחה, אדוני, הצדק אתך.”



ובפנותו אל ביגרני:



“התר את ידו הימנית ממוסרותיה.”



ביגרני עשה כאשר צוה תנרדיה. אחרי כן, כשנשתחררה ידו הימנית



של השבוי, הטביל תנרדיה את העט בדיו והגיש אותה לאסירו.



"בין היטב, אדוני, ותדע כי ידנו מושלת בך ממשל בלי מצרים, כי אין כח



בעולם אשר יעמד לך לעזרה וכי אנחנו נצטער מאד אם נהיה אנוסים



להשתמש באמצעים קשים. אין אני יודע את שמך ואין אני יודע את מקום מגוריך;



ואולם להוי ידוע לך כי תשאר אתנו אסור עד שוב השליח המוליך את המכתב. ועכשו תואיל נא בטובך לכתב."



“מה?” שאל האסיר.



"מה שאמר לך.



“בתי האהובה…”



האסיר נבהל ותלה את עיניו בפני תנרדיה.



“מוטב שתכתב: בתי היקרה!”



לבלן נשמע לפקדה, ותנרדיה הוסיף לדבר:



“בואי למקום המיעד. – הלא רגיל אתה, אדוני, לדבר אליה בלשון נוכח?”



“אל מי?” שאל לבלן.



“כונתי לתינוקת, כלומר העפרונית.”



לבלן החזיר בלי כל התרגשות:



“כחידות לי דבריך.”



"אבל תוסיף נא לכתב: בואי למקום המיעד. יש לי לדבר אתך על ענין אחד.



המוסרת את המכתב תוליך אותך עד המקום ששם אני נמצא. בואי ואל תעלי על לבך כל פחד.



"לא כך! תואיל נא למחוק את המלים האחרונות. משפט זה יש בו כעין רמז



לדברים שאינם כתקונם, ומכאן עלול לצאת חשד."



לבלן מחק את המשפט האחרון.



“תואיל נא עכשו לחתם. מה שמך, אדוני?”



ואולם האסיר הניח את העט מתוך ידו ואמר כשואל:



“למי נועד המכתב הזה?”



“הרי ידוע לך. לאותה תינוקת. כבר אמרתי לך מקדם.”



היה דבר שבגלוי, כי תנרדיה מונע את עצמו מקרוא בפרוש בשם הנערה אשר



עליה נסבו הדברים, פקחותו עמדה לו לנהג זהירות ולבלי להביא את מרעיו בסוד עניניו.



תואיל נא אפוא לחתם, מה שמך, אדוני?"



“אורבן פבר!”



בזריזות, כאותו חתול הרוצה לתפס את העכבר, שלח תנרדיה את ידו לתוך כיסו



והוציא את המטפחת של לבלן שעברה קדם לידו. הוא בקש למצא את הציונים,



הרגילים להיות בכלי לבן, ופרש את המטפחת כנגד האור.



“כן הדבר. או פ. אורבן פבר. ובכן, חתם נא, אדוני בשם או. פ.”
האסיר עשה כאשר צוה.



"ועכשו תערך את הכתבת. ידוע לי, אדוני, כי בית מגוריך נמצא בסביבה



הזאת, לא רחוק מבית הכנסיה סן-י’ק; הרי בכל יום אתה בא לשם להתפלל.



ברם אין אני יודע באיזה רחוב אתה גר. ראיתי בינתים כי אתה משיג היטב את מהות מצבך.



יש לשער כי כשם שלא זיפת את השם כן לא תזיף את הכתבת."



האסיר שהה רגע אחד תפוש-מחשבות, אחרי כן נטל את העט ורשם:



“לכבוד העלמה פבר, לפי הכתבת של מר אורבן פבר, רחוב סן-דומיניק ד’אנפר מספר 17.”



תנרדיה שלח את ידו אל המכתב במהירות של קדחת.



“אשתי!” קרא בקול.



מרת תנרדיה נגשה אליו.



“הנה המכתב. הלא תדעי את אשר עליך לעשות. העגלה עומדת כבר ליד הבית.
קומי לכי בלי שהות ומהרי לשוב.”



“ואתה,” פנה אל האיש נושא הגרזן, "יכל ללוות את אשתי, כיון שבין כך



הסירות כבר את המסוה מעל פניך. צא החוצה ושב בעגלה. הלא תזכר את המקום ששם עמדה העגלה?"



“בודאי שכך!” החזיר האיש, הציג בקרן זוית את הגרזן שבידו והלך להלוות על מרת תנרדיה.



“הזהרי ראשית כל והשגיחי שלא יאבד המכתב מידך!” קרא תנרדיה באזני ההולכת.



“הרי את מוליכה בידך מאתים אלף פרנק, שימי את לבך לכך!”



“היה סמוך ובטוח. החבאתי אותו על לוח לבי.”



תוך כדי רגע נשמע מבחוץ קול שוט מצליף, והקול התרחק במהירות עד שנעלם לגמרי.



“טוב מאד!” מלמל תנרדיה. "הללו עושים את דרכם במהירות יתרה.



אם כך, הרי היא עתידה לחזר לאחר שלשה רבעי שעה."



אחרי כן ישב לו על הכסא אשר הציג ליד האח, שלב את ידיו על חזהו והושיט את רגליו כנגד האש.



בחדר לא נמצאו עכשו אלא תנרדיה והשבוי וחמשה מן הבריונים. הללו




עמ 539.png



היו כנסוכי תרדמה ומטמטמי חושים: מראהם העיד בהם כי הם רגילים לעשות



מעשה פשע כשם שבני אדם עושים כל מעשה מלאכה, – מתוך שלות רוח



גמורה, בלי כעס ובלי רחמים, באדישות ובשעמום. הם התכנסו כלם



לקרן זוית אחת כבני בקר והיו שרויים בשתיקה. תנרדיה היה מחמם



את רגליו ליד האח והשבוי שב להיות שלו כמקדם. עכשו נשתררה



כאן דממה מעיקה, לאחר המהומה הפרועה שמלאה את החדר רגעים אחדים לפני כן.



הנר, שנתללה עליו גבשושית חלב גדולה, לא האיר את החדר אלא באור



קלוש; הגחלים נפחו את אשן ועל פני הקירות השתרגו צללי אימה.



כל שאון לא הפריע את הדממה, חוץ מקול הנשימה השאנן של הזקן הישן שנת שכור.



אצל מריוס גדלה בינתים חרדת הלב עוד יותר. כי הרי הסבך שבחידה



גדל עכשו משהיה. מי היא הלזו אשר קרא לה בשם “תינוקת” ובשם “עפרונית?”



האם אורסולה, זו שאהבה נפשו? השבוי לא הראה כל סמן של התרגשות מדי



שמעו את שמה נשא על שפתים. ומצד שני נמצא עכשו פשר דבר לראשי התבות “או. פ.”



אורסולה לא נקראה עוד בשם אורסולה. במשך כל הזמן נזדמן לו רק הפתרון האחד הזה.



הוא נשאר אפוא על במת הצופים שלו כאסור בחבלי קסם, בלתי מסגל כמעט



לתנועה או להחלטה קבועה מראש, והיה מצפה לראות אם לא יארע דבר-מה שישנה את מהלך הדברים תכלית שנוי.



בכל אפן, הרהר מריוס בדעתו, אחכה ואראה אם השם “עפרונית” היה מכון לעלמה



זו באמת, כי הרי מרת תנרדיה עתידה להביא אותה הנה. במקרה זה אדע



אשר עלי לעשות. אז אשתדל לשחרר אותה, ואם גם יעלה הדבר במחיר חיי.



וכך עבר כחצי שעה והיתה דממה רבה. ואולם אותו זמן דמה מריוס לשמע קול אושה חשאית המגיעה מאצל השבוי.



לפתע פתאם אמר תנרדיה ללבלן:



“מר פבר, מוטב שאגיד לך תכף ומיד איך שיבואו לידי גמר הענינים שלנו.”



היתה בזה מעין פתיחה לברור דברים חשוב, ומריוס הטה את אזנו לשמע.



"אשתי עוד מעט ותשוב. אינך צריך לסבלנות אלא במשך רגעים אחדים.



סובר אנכי, אדוני, כי העפרונית שיכת לך באמת כבת ואני חושב כי טבע הדברים



מחיב שתחיו שניכם יחד. ואולם שמע ואגיד לך. אשתי תמסר לידה



את המכתב ותוליך אותה אחריה. משום כך הרי אמרתי לאשתי כי תעשה את בגדיה,



כדי שהעלמה לא תפקפק מללכת אתה. הללו ישבו אפוא יחד בעגלה



ומכירי ישב מאחוריהן. ליד שער של בית אחד תחכה להם מרכבה רתומה לשני



סוסים משבחים. מכירי והעלמה יעברו למרכבה זו, ואשתי תחזר הביתה



בעגלה הקודמת. לעלמה לא יאנה כל רע, היא רק תכלא זמן-מה במקום סתר



ותצא לחפשי בו ברגע שאתה, אדוני, תמסר לידי את מאתים אלף הפרנק.



אבל אם תעורר את המשטרה לאסר אותי, אז יקום מכירי על העפרונית



והרג אותה נפש. הנה כך! אמרתי להודיעך את הדברים האלה."



השבוי לא הוציא מפיו אף הגה אחד. ואולם תנרדיה הוסיף לדבר אחרי הפסקה קצרה:



"הענין, כפי שאתה רואה, הוא פשוט מאד. לא יארע כל דבר רע, אם אתה



בעצמך לא תגרם לידי כך. – ובכן, עתיד אני לשחרר אותך מיד לאחר



שאשתי תשוב ותודיע לי כי העפרונית יצאה לדרכה."



לשמע הדברים האלה התחיל מריוס הנפחד מעביר בדמיונו תמונות



מתמונות זועה. העלמה הצעירה לא תצא אפוא לחפשי, וזו שאהבה נפשו –



כי הרי העפרונית והנערה העומדת להיות שבויה אינן בודאי אלא אחת –



תמסר לרשותו של שודד ורצחן! מה לעשות? לירות את היריה? אם כך יעשה הלא ימיט בידיו את הרעה על ראשה!



לפתע פתאם הפרעה דממת הזועה, שנשתררה שוב בחדר, על ידי נקישת הדלת החיצונית,



ותוך כדי רגע התפרצה מרת תנרדיה אל החדר כשהיא נושמת בכבדות וסוערת בחמתה:



“הכתבת לא היתה נכונה!” צוחה האשה וספקה על שוקיה.



והנה נכנס החדרה גם הבריון, שלוה את מרת תנרדיה על דרכה, ושלח מיד את ידו אל הגרזן.



“כיצד אמרת?” שאל תנרדיה.



“ברחוב סן-דומיניק מספר 17 אין כלל דיר בשן אורבן פבר!”



מרב כעס נבצר ממנה לדבר והיא נאלמה דם במשך רגע קצר. אחרי כן חזרה לדבריה:



"שמעני, תנרדיה, הזקן הוליך אותך שולל. הביטה וראה, כל זה הגיעך



משום שאתה הולך אחרי מזגך הטוב! אנכי הייתי מקהה קדם כל את שניו,



ואלו השמיע קול – הייתי צולה אותו חי על גחליו. אמנם יכלתי לכפות



אותו שיגיד לי איה מקום מגוריה של הנערה והיכן חבוי כספו.



נטיה כזאת היו הענינים מקבלים מידי! הרי אין זו אלא אמת גמורה



מה שאומרים על הגברים כי שכלם דל משכל הנשים! בבית מספר 17 שברחוב סן-דומיניק אין שום דיר ששמו פבר!"



מריוס שאף רוח לרוחה. היא, אורסולה, או העפרונית, יצאה מכלל סכנה,



ותנרדיה, בעוד אשתו סוערת בחמתה ופולטת דברי חרפות, עלה וישב על השלחן, נענע מתוך שתיקה ברגלו הימנית והיה מסתכל כמהרהר בקדרת הגחלים.



לבסוף אמר בקול זועם כשהוא מונה את דבריו בהטעמה מעוררת זועה:



“וכי מה אמרת להרויח, כביכל, על ידי זה שמסרת כתבת בלתי נכונה?”



“אמרתי להרויח זמן!” קרא השבוי.



ובו ברגע הוא גם נער מעליו את העבותים שהיה אסור בהם. רק רגלו האחת נשארה קשורה אל אחת מכרעי המטה.



ובטרם יספיקו שבעת האנשים להתעשת ולהתנפל עליו, שלח את ידו אל



קדרת האש וגרם להם לאספסוף השודדים שירתעו מיד בבהלה עד לקצה



החדר. השבוי בעל כח הענקים נעשה מעכשו מזין בנשק, היא המפסלת המלבנת באש שנופף אותו מעל לראשו.



אגב החקירה המשפטית, שנעשתה לאחר זמן בבית הנקרא על שם מר קרבו,



מצאו מטבע של נחשת מבקעת למלא ארכה ומשור פעוט עשוי פלדה כחלה.



הנדונים לעבודת פרך יש להם על פי רב מכשיר זה מן המוכן, או הם מתקינים



לעצמם כעין זה בבית האסורים. מתחלה הם מבקעים את המטבע, ולצרך זה



יש בידם לפעמים רק סכין ישנה ופסולה, אחרי כן הם נוקבים נקב במטבע



עד כדי שיכנס לתוכה קפיץ של שעון, לבסוף יאחזו בסליל את קצות המטבע ויחברו לאחד את שני חלקיה.



קרוב לודאי כי השבוי הסתיר את המטבע בכף ידו, בשעה שהבריונים



בדקו את כיסיו, אחרי כן הפריד אותה לשנים על ידי הסרת הסליל וגזר במשור



הפעוט את אסוריו. מכאן קול האושה שהגיע לאזני מריוס ואותן התנועות הקלות מאד שעשה השבוי בגופו.



ואולם כיון שהיה מתירא להרכין את עצמו, כדי שהשודדים לא יבחינו במעשהו, לכן לא עלה בידו לגזר את עבותי האסורים מעל רגלו השמאלית.



לאחר שרפתה במקצת הבעתה הראשונה מעל הבריונים, פנה ביגרני אל תנרדיה ואמר:



“יהא לבך שקט ובטוח. הוא לא ינתק את אסוריו. עדין רגלו האחת כפותה וחבלים אלו אנכי קשרתי אותם.”



ברגע זה הרים השבוי את קולו.



"חיי אינם נחשבים במדה כזו שאגן עליהם בכל מאמצי כחי, ושמא תאמרו



כי יעלה בידכם להכריח אותי להגיד או לכתב משהו נגד רצוני, הרי – הביטו וראו!"



ובדברו את הדברים האלה הפשיל את שרול מעילו והניח את המפסלת המלבנת כנגד זרועו השמאלית.




עמ 570.png



הבשר הנשרף השמיע קול שריקה וריח נורא מלא את כל החדר. מריוס



נרתע ממקומו והבריונים אף הם היו כאחוזי זועה, ואולם הזקן המפלא לא העלה



כמעט על פניו כל עוית בהציק לו הכאב האים, ואגב עמידה נהדרה תלה בתנרדיה את עיניו הנקיות משנאה ומביעות שלוה גמורה.



“עלובים שכמותכם!” נתן עליהם ברגע זה את קולו, “אל לכם להתירא מפני יותר משאני מתירא מפניכם!”



וכשהגיד את הדברים האלה נתק את המפסלת מעל הפצע וזרק אותה דרך החלון, זה שנשאר כל הזמן פתוח.



“כך! עכשו עשו בי כחפצכם!”



“תפשוהו!” פקד תנרדיה.



שנים מן הבריונים הטילו ידם על שכמו והשלישי, הפיתום נושא המסוה,



אחז כנגדו את המפתח והיה מוכן ומזמן לרוצץ את גלגלתו של השבוי



בו ברגע שהלז יראה התנגדות קלה ביותר.



ותוך כדי כך שמע מריוס את דבריהם של שני אנשים שהיו משיחים ביניהם למטה, מתחת למקום עמדו.



“עכשו אין לנו בררה אחרת, אלא…”



“להרגו נפש.”



“נכון מאד.”




עמ 533.png



בעלי השיחה היו מר תנרדיה ואשתו שהתיעצו על צפונותיהם.
עכשו



נגש תנרדיה בלאט אל השלחן, פתח את המגרה והוציא את המאכלת.



נכזבה אפוא תקותו של מריוס אשר קוה למצא תחבולה להציל את השבוי



בלי למעל בצואתו של אביו. ופתאם, מדי עמדו אובד חושים מפחד



והוא מעיף בלי משים את עיניו לצדדין, ראה לאור הירח המלא את גליון



הניר הלבן שנמצא הבקר בידי הבכירה שבבנות תנרדיה ואשר עליו



רשמה באותיות מאירות עינים את המלים: “הנה באו החוטפים!”



כעין ברק
אור חלף במחו. הוא כרע על גב השדה, נטל בידו את גליון הניר, גללו



מסביב לפרור של גיר, שנתק מעל הקיר, ודרך החור הטיל אותו אל החדר הסמוך.



מעשהו זה נעשה כדי שהות אחרונה. תנרדיה, לאחר שהיה מהסס במקצת,



כבש את חששותיו או את מוסר כליותיו וכונן את צעדיו לגשת אל השבוי. ופתאם נתנה מרת תנרדיה את קולה:



הנה נפל משהו לתוך החדר!"



“מה נפל?” שאל האיש.



היא מהרה לגשת לאותו המקום. הרימה את גליון הניר והושיטה אותו לידי בעלה.



“כיצד הגיע זה לכאן?” חקר תנרדיה לדעת.



“משמע שדרך החלון!”



“בעיני ראיתי כשזה ירד לכאן!” קים ביגרני את הדבר בעדות פיו.



תנרדיה פרש את גליון הניר ונתן אותו כנגד האור.



“כתב ידה של אפונין. לכל הרוחות!”



הוא קרא לאשתו על ידי רמיזה והראה לה את הכתוב.



אחרי כן אמר בקול כבוש:



“הביאו חיש מהר את סלם החבלים. אנחנו מכרחים להסתלק!”



“ולא נערף מקדם את בר-נש זה?” שאלה מרת תנרדיה.



“הזמן לא יספיק לנו לכך.”



“באיזו דרך נצא מכאן?” חקר ביגרני.



דרך החלון. אפונין הרי השליכה מכאן את האבן. משמע שמצד זה אין משמר על הבית."



הפיתום לבוש המסוה הטיל את המפתח שבידו על הרצפה, הרים את זרועותיו



ומחא שלש פעמים כף אל כף בלי להוציא הגה מפיו. לאחר שנתן האות הזה



הרפו כל הבריונים מן השבוי, חברו את הקצה האחד של הסלם אל החלון



ושלשלו את הקצה השני החוצה. אותה שעה לא השגיח השבוי בנעשה מסביב והיה נראה כהוזה או כעומד בתפלה.



“אם כן, בואי ונלכה!” קרא מר תנרדיה לאשתו לאחר שהכל היה מוכן לבריחה, ותוך כדי זה מהר לגשת אל החלון.



ואולם הוא אך שלשל את רגלו האחת החוצה, והנה ביגרני אוחז בערפו בחזקת היד.



“מה ראית לשטות זו, איש תככים שכמותך! אנחנו קודמים לך!”



“אמנם כן, אנחנו קודמים לבריחה!” ענו הבריונים אחריו.



“אי לכם שאתם מתנהגים כילדים!” הפטיר תנרדיה. “באפן כזה אנחנו עלולים להוציא את זמננו לבטלה.”



“כן הדבר, הבה ונפיל גורל למי זכות הקדימה בשעת הבריחה,” אמר אחד מן הבריונים.



תנרדיה התמרמר מתוך מחאה:
"רבותי, הנטרפה עליכם דעתכם?



וכי רוצים אתם להפיל גורלות? ואולם לשם כך הלא נחוצים לנו גבעולי
קש, ושמא אין אתם חוששים לגמרי לבטול זמן וברצונכם לסדר שכל אחד



מאתנו ירשם את שמו בכתב נקי ושנטרף את הפתקאות בכובע?"



“המתר להציע לכם, רבותי, את הכובע שלי?”



על הסף עמד י’בר כשהוא מצטחק ומחזיק את כובעו בידו השלוחה.


כא


ברדת הלילה שם י’בר את אנשיו במארב והוא עצמו נסתתר תחת העצים



שברחוב בריר דה-גובלן, הוא הרחוב המסתים בשדרה מנגד לבית של מר קרבו,



ובדעתו היה להתבונן מכאן לכל הנעשה. הוא רצה לאסר קדם כל את שתי בנותיו של תנרדיה, אבל רק אזלמה בלבד היא שנפלה לידו.



אפונין, שנסתלקה ממקום משמרתה, נמלטה מפניו. אחרי כן היה מצפה לסמן המיעד,



עד שלבסוף פקעה סבלנותו. הרי י’בר לא פקפק כלל כי בבית קרבו



מתחולל דבר בלתי רגיל וכי שם עלול לפול בחלקו מלקוח רב –



מאחר שראה את העגלה וראה איך שכמה עברינים מן הידועים לו נכנסים



בחשאי לתוך הבית. מפני כך גמר בדעתו להתחיל בפעלות ולבלי חכות עד בוא היריה.



כשהופיע י’בר נחפזו הבריונים לתפס את כלי נשקם, שזה אך הניחום



מידם ופזרום בכל פנות החדר. ונצטפפו כלם לחבורה אחת הערוכה לקרב.



מרת תנרדיה אף היא נופפה אבן חוצות גדולה ששמשה לבנותיה מעין שרפרף.



י’בר חזר וחבש את כובעו לראשו ונכנס לתוך החדר פנימה כשידיו שלובות על חזהו,



מטהו מתחת לזרועו ופגיונו בתוך הנדן.



“אל נא תחפזו!” קרא י’בר. "לא דרך החלון, כי אם יציאה ממש דרך הדלת.



הליכה זו יש בה סכנה פחות. אתם מספרכם שבעה ואנחנו מספרנו חמשה-עשר.



כדאי שנמנע את עצמנו מכל קטטה מחפירה.



ביגרני הוציא אקדח מתחת לחלוקו, תקע את זה לידו של תנרדיה ולחש לו על אזנו:



“הרי זה י’בר, אין אני מעז לירות בו. ואפשר שאתה תעז?”



“כמובן!” ענה תנרדיה וכונן את האקדח כנגד י’בר.



ואולם הלז, שלא היה רחוק מתנרדיה אלא כשלשה צעדים, סקר אותו במבט עז ואמר לו בקול שקט:



“חדל לך מזה; קנה היריה שלך לא יעשה את מלאכתו בין כך וכך.”



תנרדיה לחץ על ההדק, אבל האקדח לא עשה את שליחותו.



“עיניך הרואות!” הפטיר י’בר.



ברגע זה השליך ביגרני את כלי-ההרג שבידו לרגלי י’בר.



“אתה אינך אלא אשמדי בכבודו ובעצמו! אני נכנע בפניך!”



“ואתם מה?” שאל י’בר את האחרים.



“אף אנחנו כן!” ענו כלם פה אחד.



“יפה עשיתם, ילדים. חזיתי מראש שאתם עתידים להתנהג באפן מהגן.”



“רק בקשה אחת לי,” אמר ביגרני, “שלא ימנעו ממני את הטבק.”



“מבטח לך!” החזיר י’בר.



“נגמר הדבר! ועכשו הואילו נא להכנס הנה!” קרא אל אלה אשר מאחריו.



גדוד של בלשים מזינים התפרץ לתוך החדר ואסר את הבריונים.
"שימו לכל



אחד מהם אזקים על הידים!" נתן י’בר קול פקדה.



“תואילו נא לגשת הנה, אם יעמד לכם אמץ לבכם!” נשמע קול שלא יצא



מפי גבר אבל לא היה דומה כלל לקולה של אשה.



הדברים יצאו מפי מרת תנרדיה, זו שנתיצבה בפנה על יד החלון ועמדה



על המשמר להגן על בעלה. היא נופפה בשתי ידיה את האבן מעל לראשה ומראה היה כאחת מבנות הענקים.



הבלשים נרתעו לאחור, ומרת תנרדיה הטילה מבטי בוז בבריונים שמסרו את עצמם לכפיתה.



“מוגי לב שכמותם?”



ואולם י’בר העלה בת צחוק על שפתיו ונגש עד לאמצע החדר, עד המקום שאנשיו נסוגו משם לפני רגע.



“אל תגש אלי, ואם לא ארוצץ את גלגלתך!”



"אכן דומה את לאחד הגרנדרים! שמעיני, אמא, את משולה לגבר לפי הזקן,




עמ 577.png



ואולם אני משול לאשה לפי הצפרנים!" אמר י’בר והוסיף להתקרב אליה.



מרת תנרדיה פשקה את רגליה, כפפה את עצמה לאחור והשליכה בסערת



חמה את האבן בי’בר. הלז גחן לארץ. האבן עברה ביעף מעל לראשו,



נרתעה מאצל הקיר ונפלה בחזרה לרגלי י’בר.



ובו ברגע הספיק כבר י’בר להטיל את אחת מידיו העצומות על שכמה



של מרת תנרדיה ולהטיל את היד השניה על ראשו של בעלה.
“אזקים!” נתן י’בר קול פקדה.



הבלשים נבהלו לשוב מן המסדרון, ולא עברו רגעים מועטים עד שנתמלאה פקדתו של י’בר.



מרת תנרדיה סקרה מתוך יאוש את האזקים אשר על ידיה ועל ידי בעלה, ונתנה את קולה כנאנקת:



“אוי לבנותי!”



“הללו נמצאות בחדר הבטחון!” החזיר י’בר.



בינתים מצאו הבלשים מאחורי הדלת את השכור הנרדם, והתחילו מוציאים אותו מתוך שנתו. הוא הקיץ ונתן את קולו בגמגום:



“הכי נגמר כבר הכל, י’ונדרט?”



“אמנם כן!” ענה י’בר כטוב עליו רוחו.



אחרי כן פנה אל ששת הבריונים שעמדו כפותים זה בצד זה:



“אל תסירו את המסוות מעל פניכם!” פקד על נושאי המסכות.
ומדי בחנו



אותם בעיניו, כפרידריך הגדול שהיה מפקד בשעתו את שומרי ראשו,



אמר אל השלשה המכנים “עושי תנורים”:



“ערב טוב, ביגרני. ערב טוב, ברוי’ון. ערב טוב, מילירדים.”



ואל האיש הנושא את גרזן הטבחים:



“ערב טוב, גילמה.”



לאיש בעל האלה:



“ערב טוב, בבה.”



ואל האיש המדבר מבטנו:



“שלום לך, קלקסו.”



עכשו הבחין י’בר בשבוים של הבריונים, זה שמזמן כניסת הבלשים ואילך לא הוציא הגה מפיו ושהה במקומו כשראשו מורד לארץ.



“התירו את מוסרותיו של האדון הזה ואל תניחו לשום איש להסתלק מכאן!”



לאחר זה נתעטף הוד ונשגבות וישב אל השלחן, שעדין עמדו עליו הנר וכלי הדיו, הוציא מכיסו גליון של ניר והתחיל עורך פרוטוקול.



הוא הרים את עיניו לאחר שרשם שורות אחדות.



“הביאו הנה את האיש שנמצא כפות ברשותם של האדונים האלה.”



הבלשים העיפו את עיניהם מסביב כמחפשים את האיש.
“ובכן היכן הוא הלז?”



השבוי נעלם.



אותו זמן, כשהבלשים התירו את מוסרותיו, השתמש השבוי במהומה



ובאפלולית שבחדר ושלשל את עצמו דרך החלון.



סלם החבלים התנודד עוד לכאן ולכאן, אבל בחוץ לא נראה שום איש.



“לכל הרוחות!” רטן י’בר. “קרוב לודאי כי הגדול שבהם נמלט מידי!”







במקור נדפס בטעות כך: “ היתת ”. הערת פרויקט בן–יהודה.  ↩



במקור נדפס בטעות כך: “הניע ”. הערת פרויקט בן–יהודה.  ↩



במקור נדפס בטעות כך: “ קוזט א ”. הערת פרויקט בן–יהודה.  ↩



במקור נדפס בטעות כך: “ לעככ”. הערת פרויקט בן–יהודה.  ↩



“המוליך כתב זה”.  ↩



י'נסן, מתקן הדת הקתולית, שחי  במאה השש–עשרה.  ↩



רוח מזהירה.  ↩










את הטקסט[ים] לעיל הפיקו מתנדבי פרויקט בן־יהודה באינטרנט.  הכל זמין תמיד בכתובת הבאה:https://benyehuda.org/read/43076