


	
	דרמה קטנה
	







ערב פסח. כשעה העשירית בבקר. אנחנו כלינו זה מעט לאכול את ארוחת־החמץ האחרונה, כלומר: פת־לחם טבול בציר1 מלוח, שחתיכות רקובות של קשואים כבושים צפות בו. ציר זה שכנה
אחת היא שזכתה אותנו בו; מתכונת2 היתה להריק חבית של קשואים, כדי שלא להשהות3 חמץ נותר בתוך
ביתה. האמת נתנה להאמר, שגם פת־הלחם שאול היה אתנו מאחת השכנות. דבר
שכיח4 הוא בעירתנו5, שהלחם כלה אפילו מביתן של משפחת אמידות6, ולא
בערבי־פסחים בלבד אלא גם בשנים־שלשת הימים שקודם השבת. ומאחר
שבתי־מאפה אינם מצויים אצלנו שואל מי שאין לו משכנו או מחברו, ולא
היה אדם מעולם מתביש בדבר זה.– פת־שחרית אכלנו בפרוזדור7, כשישבנו על גבי הקרקע לפני טבלא8 רחבה, שבכל ימות־השנה מגלגלים עליה כל מיני בצק ועתה שמשה לשם
שלחן. משגמרו לאכול השקיעו אותה הטבלא עד חציה בעריבה, שבה מונחים עוד שני
מערוכים9, ואחת מאחיותי עומדת ומשפשפת10 אותה יפה יפה, בשעה שאחותי האחרת בוללת טיט בקדרה מנופצת וקשורה בחבל, לטוח בו את הקרקע11 בחדר־מעוננו. שתיהן עושות את עבודתן, עבודת־הקדש, בחוץ, סמוך
לפתח־הבית, מקום שבו נמצאים עכשו כל כלי־הבית, שהוציאו אותם כדי לנערם
ולטהרם בכל מיני טהרה. מאחורי־הבית חופר אבא גומא12 קטנה, לשרוף בה את החמץ, כלומר: פתותי־לחם אחדות, שהן מונחות
לפניו על הקרקע בכף שבורה כרוכה במטלית13 לבנה. לא רחוק ממנו מגעילים14 את החביונות15, השלחנות, הספסלים, הטבלאות,
המשונות זו מזו במדתן ובצורתן, ושאר דברים. אמא וחינקה אשת־המלמד מנצחות על
המלאכה: אמא מעברת על גבי הכלים מכבש16 קלוי באש, שנשבר בית־ידו, והיא מעלה ומורידה אותו בשני קוסמין17 שבידיה, וחינקה יוצקת מקדרה חדשה, אדומה וגדולה, מים רותחים,
שבשעת נפילתם על המכבש הם משמיעים קול רתיחה גדולה־תסס! תסס! – ומפיקים
הבל18 כבד מתמר ועולה מעלה מעלה.

אני ואחי הקטן נמצאים כאן. גזרה נגזרה עלינו, שנהיה שומרים את הכלים המוגעלים, שמתיבשים בחמה19, מנגיעתם של חזירים. מדרכם של חזירים, שכשהם רואים שלולית20 של מים מתכנסת מיד הם מזדרזים21 להתקרב אליה, מריחים כל מה שהם מוצאים לפניהם ונועצים ראשי
חוטמיהם המלוכלכים22 לרשות שאינה שלהם.

רוח מערבית חזקה, אבל לא קרה, מנשבת בחוץ. על פני השמים
נשאים עבים קלים לבנים והם מכסים לעתים את עין־השמש – אבל הנה עברה הרוח
ותטהרם והשמש יצאה על הארץ והיא מאירה ומחממת, שולחת קרני־אביב אל מעמקי
הנשמה. מה טוב ומה נעים! דומה שכל היקום מסביב עומד ומצפה לשמחה גדולה
ונשאה, שהיא מתרגשת לבוא לעולם. ומאחורי הבית משתרע כר נרחב וגדור בפני
הרוחות, השמש שופכת עליו שפעת נוגה ואורה ורוח החג הגדול, ההולך ובא, מרחפת
על כל פנותיו. מסביב עומדת עוד הבצה הגדולה, ששטחה העליון התחיל זה מעט
להתיבש, ופה מרחב גדול, יבש וחלק לפניך, ובקצת מקומות נראים כבר עשבים
צומחים ועולים על פניו – אלו הם העשבים הירוקים הראשונים של חודש האביב,
שבשעה שאתה מסתכל23 בהם מנוחה באה אל נשמתך ולבך
מתמוגג ומתרחב ומתמלא אורה ושמחה. אמת הדבר, נמצאים פה, ביחוד סמוך לכותל,
גם מיני דברים, שאין עינו של אדם ומכל־שכן24 חוטמו נהנים מהם הנאה יתרה, אבל הרי אין לך מקום, שבני־אדם שרויים
בתוכו, שאין אתה מוצא בו דבר הפוגם25 הרגשה זו או אחרת של אדם.

והשמחה הכפולה על ביאת החג החביב ועל נשיבת האביב הראשונה
הולכת ומצודדת את נפשי כלה. האורה והטובה כל כך רבות, כל כך גדולות, עד
שהן מסירות מלבבי לשעה קלה שמחה אחרת, גדולה אלי, שהיא עתידה לבוא לי ואשר
לא משה מזכרוני כל הימים האחרונים. זמן רב אני יושב משומם, מחריש ומשתאה
לכל הנעשה מסביב – והנה הלכה לה אמא, ומיד אני מתעורר ואץ לחזור אל אחד
המשחקים, החביבים עלי ביותר. הריני עולה ויורד, כשאני מוטל על גבי
כרסי26, על אחד הכלונסאות27, שעליהם כותל הבית החיצוני נשען. כותל זה כל־עיקרו לא היה
מתכון אלא להבדל מעל חבריו לגמרי. דומה, שהיה שרוי28 במחלוקת עמהם, ועל כן היה הולך ומתרחק מהם עד שנעשה חלל גדול ריק
בינתים, שהיו פוקקין29 אותו בימות הגשמים
והשלגים בסחבות ובבלויי־מלחים, שלא תבאנה הרוחות הרעות ותמלאנה את מעוננו
הדל רוח, קרה, שלג, וכל שאר מיני לחלוחיות. כדי לקרב אותו הכותל לחבריו
ולהטיל שלום ביניהם עמדו וקבעו את הכלונסאות. אבל צריך להודות, שהכלונסאות
האלו לא מלאו את תעודתם על צד־היותר־טוב, אלא שהיתה להם עוד תעודה אחרת
בשבילי. הנותנת עליהם פאר והדר מיוחד בעיני, עד שהייתי רואה בהם את החלק מן
הבית החשוב ביותר. הגע בעצמך! כלונס גדול וחלקלק כעין ממורט עומד מוכן
ומזומן לשמש אותך בכל יום ובכל עת ובכל שעה, ואתה הולך ועולה ומחליק לך על
גביו כאות־נפשך, אין שטן ואן פגע רע! ולא עוד, אלא שפעמים אתה משנה את
סדר־ההחלקה: הנך שוכב לך על מפרקתך, ראשך תלוי מלמטה, ואתה מחליק ויפה לך
ועיניך רואות עולם הפוך: השמים מתחת והארץ ממעל!–מי ימלל את העונג הגדול
והנפלא, הממלא את כל בתי־ נפשך, כשאתה רואה תחתונים עולים למעלה לפחות לרגע
קל?! ואני הולך ומשתקע במשחק הנחמד והנעים – ומוסר את שמירת הכלים שהוגעלו
לאחי הצעיר יונה’לה, נער בן שמנה שנים. יונה’לה שמח שמחה גדולה על מקום זה,
שהנחתי לו להתגדר30 בו, ועל־הכל נהנה הוא הנאה
עצומה משרביט־המלכות שבידיו – זה מקלו העב של אבא, שבו הוא נלחם עם החזירים
ומושל בהם, והוא הולך ויושב לו בגאוה ובגודל־לבב על בול־עץ רקוב שקוע
במעבה־האדמה.

ואני מטפס31 בינתים על
הכלונסאות, הולך ועולה על גבי הגג, ודרך אחד החורים הרבים הנמצאים באותו
מקום הריני נדחק ונכנס אל העליה. לקול השאון נבהלות התרנגולות,
המתחבאות שם בסתר־התבן, והן עפות ורצות הנה והנה ומקרקרות בקול גדול נחר.
החתול הלבן בעל הבהרות הצהובות הולך לו הלאה בזהירות על גבי הקורות, מילל
בעצבות ומכשכש32 בעצלות את זנבו, – דומה, שנואש מדבר־מה. רגעים אחדים אני הולך ותועה באופל הטמיר33
והנעלם, השורר בעליה, בין דברים שונים משונים, מושלכים
ופזורים בלי־סדרים. מה אינך מוצא כאן? מן כלי־הכריכה של אבא, שזה מעט הובאו
הנה למשמרת במשך ימות־החג. ועד שקי־נוצות נקובים־נקובים, פשוטי כלי עץ,
שרידי בגד של בט, שברי־כלי־חרס. מיני שרולים34 קרועים וקומקם35 ישן שבור־יד
וחסר־חוטם. את כל הדברים הללו אני בוחן ובודק, מבקש וממשש, אולי אמצא את
הביצים, שנולדו באותו היום. ואחר־כך אני מתנשא על גבי הקורה הגבוהה ביותר,
והנני מכניס ומוציא את ראשי דרך החורים וקורא בשמות, פעם אני קורא אחת
מאחיותי ופעם אחי הקטן. הללו הופכים את ראשיהם אל כל צד, מבקשים ואינם
מוצאים מהיכן הקול הקורא יוצא.

– אין זה כי־אם מעשה ליב’לה – נזכרת ואומרת אחותי הצעירה
חיה, זו שהיתה קודם־לכן משפשפת את הטבלא ועכשו היא רוחצת את המטה הרחבה
והאדומה, היחידה שבבית, כשהיא מפרקת36 לחלקיה.

– היכן הוא שם? – ממשכת חיה את דבורה הלאה – נוח לו
שיהיה עומד ועוזר על ידינו משיקרע שם את בגדיו כ“תלין”. וכאן היא
מגביהה את קולה וצועקת: “אמא, אמא! ליב’לה – הלואי שתבלע אותו האדמה –
עלה כבר על העליה!” – צעקה חיה ולא נענית. לפי שלא היתה השעה ראויה לכך.
כשהזמנים כתקונם היתה אמא עולה תיכף־ומיד וגוזרת עלי בכל תוקף למהר
ולרדת, אבל עכשיו, כשענינים כל כך חשובים מעסיקים אותה, אין לבה פנוי אלי
ואל המעשה שאני עושה.

ואני בתור רואה ואינו נראה זריז הנני להשתמש בכל אותן
הזכיות, שמצבי המיוחד נותן לי. קודם כל אני מכנה את אחותי בשמות, אשר
לשמעם היא מתמלאת קצף גדול וחמה נוראה. דבר שאינו צריך להאמר הוא, כי
בקרוב־מקום לא הייתי ערב אל לבי לעשות כדבר הזה. גלוי וידוע לפני, שכל
הנוגע בכבודה של אחותי עתיד הוא לקבל מידה הקטנה מנה אחת אפים. יפה היתה
חיה אבל מלאה קנאה ורוע־לבב ומרי. אחרי מלחמת־שפתים קצרה אני, שבטבעי
אינני איש־ריב ומדון, משתתק והנני הולך ומתישב לי בהרחבה ומסתכל ממרום
שבתי בעולם.

ממולי הולך ומשתטח מורד גדול כחצי־גורן עגולה ובקעות רחבות
ונפתלות בו. בקרקעיתן של הבקעות מונח עדין השלג, והוא מלוכלך ומפוחם.
המורד כולו עשוי ערוגות־ערוגות ישרות, קצתן נחרשו זה עתה וקצתן נראות כבר
ירוקות. בטבור־המורד, סמוך לעמק מלא שיחים נמוכים, מתרוממת כצפור ענקית
שחורה טחנה37 בעלת־כנפים. ובשורה אחת עמה
עומד לו בית קטן מאד, בית־הטוחן הזקן טרופיס, כלו כמעט חבוי במעבה־האדמה
ולו חלון אחד קטן בעל זגוגית38 אחת.
תעלומות־סתרים ורזים עתיקים חופפים על המקום הזה. מימין לעמק ולטחנה מתפתלת
דרך־המלך הרחבה, אשר שורה ארוכה של עגלות הולכת ונמשכת עליה עתה. ועל מרום
המורד מתנוסס עמוד־המיל39. בדד הוא עומד העמוד
הגבוה והוא מביט עלי ומושך אותי אחריו בחבלי־קסם. נדמה לי, כי מן העמוד
והלאה מתחיל עולם חדש, עולם נסתר ונעלם. נדר נדרתי זה כמה פעמים לעלות
ולבוא ולהגיע עד גבולו של העולם הנסתר ההוא, ומאין לי בני־לויה עזי נפש
לא קימתי עד עתה את נדרי. עתה הנני גומר בלבי לבלי התעכב יותר ולקום
ולעלות בחול־המועד אל מחוז־חפצי. הלאה מזה, בתוך הגן הגדול, עומד בית
ה“פריץ”, בית בודד, ארוך ולבן, בעל גג ירוק וארובות־עשן לבנות, שאין כמוהו
ליופי בעירתנו. ומאחורי־הבית ההוא, בגיא, בסתר צללי עצי ערבה ועצי
לבנה, מפכה מימיה ברכה קטנה, שבימות הקיץ אנו טובלים בה. במרחב
הגדול, שהולך ויורד עד תחתית המורד, והוא קרוב אלי, פזורים בערבוביא
בתי־העירה – בתים קטנים וקטני־קטנים, שרבם ככולם סחופים
וקלופים40.

מכל הבתים־החורבות האלה עיני בוררת ושוהה על בית־חומר קטן,
הנסמך מחמת חולשה על כתלו החצוני של שכנו, בית גדול ממנו, שגם הוא עצמו
טעון41 סמיכה. נעים עתה לי הבית הזה, נעים ונחמד! באותו הבית דר ר' שמואל הסנדלר42,
ובאדם זה כל מחשבותי, כל רגשותי זה עשרה ימים תמימים. עליו, על ר' שמואל,
חלומותי וחזיונותי. בין מתפלל ובין אוכל, בין ער ובין ישן אני רואה את ר'
שמואל נצב לפני עיני והוא מאפיל בצורתו על כל עניני־חיי, על כל
משאות־נפשי. ר' שמואל, דעו לכם, תופר לי עתה מנעלים! כך, כך, מנעלים חדשים
ממש מן האפנתא43 ושפותיה האדומות ועד הגלדא44 והסכתות45 של עץ הקבועות בה, –בקצרה: ר' שמואל תופר לי מנעלים כמו שמנעלים
כהלכה46 צריכים להיות, ובעוד שעה או שעותים47 עתיד הוא להביאם אלי–מדי זכרי זאת כמעט שיצאה נפשי מרוב אושר ושמחה. הרי48 המנעלים הללו הם זוג המנעלים החדשים – ולכשתמצא לומר, הדבר החדש
בכלל – שעשו לי בימי־ חיי בפעם הראשונה, שהיו עושים לי לפעמים, היו
כל־עיקרם ישנים ומבלאי־בגדי אבא היו חוזרים ותופרים אותם, ובנוגע
לנעלים–היו קונים לי בשעות הטובות ביותר מיני נעלות של ניר, שיותר מחמשה
או ששה שבועות אי־אפשר היה להן להתקים, ובשאר הימים הייתי הולך יחף.
הריני כבן שלש־עשרה למצוה – ביום השבעה עשר לחודש אייר עתידות להמלא לי
שלש־עשרה שנה – ולא זכיתי למנעלים עד ערב פסח זה. ונראה הדברים, שזכות זו
שאני נעשה בר־מצוה, היא שעמדה לי, שסוף־סוף גמר אבא בדעתו לעשות את הצעד
הגדול הזה ולהוציא סך גדול ונורא – לא יאמן כי יספר! – על המנעלים שלי.
הנקלה היא בעיניכם – שני שקלים וחצי! חודש תמים היה אבא פוסח על שתי
השעפים והיתה כף־המאזנים שקולה. כל אותו החודש היו השיחות והוכוחים בין
אבא ואמא בדבר זה תכופים וממושכים, בפרט בשעה שבני־הבית הלכו להם לישון.
ואני, כשהייתי שומע את שיחות־הלילה החשאיות49 הללו היה לבי רועד בקרבי ואזני נעשות כאפרכסת50
לקלוט כל דבור קל. רצונכם לשמוע, הרי לכם, לדוגמא51, השיחה הראשונה:

– רחל, ישנה את?

– אוי לשנה כזאת! אוי לצרותי הגדולות… – אנחה עמוקה
וארוכה מתמלטת מפתחי־פיה של אמא ושעול נחר ויבש מתפרץ מחזהו של אבא. רגעים
אחדים נמשכת הדממה. בארובת־העשן מיללת הרוח בקול עצוב ועגום.

– ההוצאת כבר את כל הכסף? – שואל אבא שוב.

– אפשר להתפקע52 משאלותיך,
בינוש! כמה נתת לי? ארבעים פרוטות ואחת. אימתי נתת אותן לי? ביום השני. מה
היום? יום רביעי. ועתה צא וחשוב: שבע פרוטות הייתי חיבת לאשת־המלמד,
באחת־עשרה פרוטה קניתי שלשום אלומות־תבן – הרי שמונה־עשרה פרוטה. בשלש
פרוטות קניתי קטניות מן השוק, בפרוטה וחצי – כרוב, בשתי פרוטות וחצי – גרש,
בפרוטה – צנון, בשתי פרוטות – בצלים. כמה אתה מוצא?

– שמנה ועשרים פרוטה – מסיע53 לה אבא.

אמא מתכונת ללכת ולחשוב הלאה, אבל אבא מפסיק אותה מחשבונה ואומר:

– יודע אני בך, שלא הוצאת את הכסף לבטלה. מוטב שנדבר על ענין אחר. הנה ימות־החג הולכים וקרובים – הגיעה השעה לעין בדבר.

סבור54 אתה, שנשכח הדבר מלבי?
החג הזה הרי הוא מוצץ את שארית כחותי, את שנתי הוא גוזל מעיני. צרכי־החג כל
כך מרובים, כל כך גדולים, וידינו ריקות, מאומה אין בהן. אוי לשנותי האפלות,
שנותי השחורות!

– מי שענה לנו עד עתה הוא יעננו גם מהיום והלאה.

ושוב אמא נאנחת אנחה עמוקה וממושכה ואבא משתעל שעול נחר ויבש. והרוח נדחק ונכנס דרך כל החורים והסדקים55 והוא בוכה ומילל ויללתו העגומה הולכת וחזקה.

– צריך להכין איזה בגד להילדים – חוזר אבא לענין הראשון.

– דומה שנטרפה דעתך56 עליך.
כיצד אדם שיש לו מח כל־שהוא בקדקדו יכול להוציא מפיו דברי־הבלים כאלה?
קודם־כל הבא מצה אל הבית ואחר־כך תתקין בגד להילדים. להילדים יכין בגד?!
איני יודעת מה הוא סח57.

– כמדומני, שתהיה לי עבודה. משגיח הפוסטה והכומר עתידים
לתת מיני־ספרים לכריכה. חוץ לזה שמעתי אומרים, שר' פנחס קנה
ש“ס58 גדול דפוס אמשטרדם – מתנה הוא רוצה לשלוח לחתנו לחג הפסח. אפשר שיתן לי את הש”ס לכרכו.

– אפשר שיתן לך! ואם יתן לפיביל?

– פיביל הוא גם כן יהודי עני נצרך לא פחות59 ממנו.

– לך לך לכל הרוחות ביחד עם הרחמנות שבך! – צועקת כמעט
אמא, ומחריקת־המטה נכר, שאמא התנשאה על משכבה מרב התרגשות. – ראיתם עשיר
זה שהוא יושב ודואג לאחרים!? דאג ראשונה לך וילדיך! אלמלי הייתי במקומך
הייתי הולכת זה כעשרים פעמים לר' פנחס.

– לכשיזמין60 אותי אלך אליו – משיב אבא בשובה ונחת.

קצף אמי הולך וגדל מרגע לרגע.

– מרכבה צריך לשלוח אליך! פ־ש־ש, אדם חשוב כזה, בינוש כורך־הספרים – אטו מילתא זוטרתא היא61? וכי נאה לו ללכת לאדם כר' פנחס לבקש עבודה? אוי, גאותך הנבערה
תצעידך לבאר־שחת! סופך להביאנו לידי כך, שאני והילדים נחזור על הפתחים
בתרמילנו62.

– הרי גלוי וידע לפניך, שאי־אפשר לך לשנות את טבעי, כך
חייתי וכך גם אמות; ולמה זה את צועקת בלילה ומעוררת את הילדים
משנתם?

– הלא זו כל הצרה, שאי־אפשר לשנות אותך. גאותך יקרה בעיניך
הרבה יותר מאשתך ומילדיך. ואף־על־פי־כן אני חוזרת ואומרת לך: שמע הפעם בקול
אשתך, ומחר בבקר תשכים ותלך לחנות ר' פנחס לבקש ממנו את העבודה. חי נפשי,
אם יפול משערת ראשך ארצה. עשה כדברי אך הפעם הזאת – מה אכפת לך?

– אם יהיה לר' פנחס צורך בי ישלח ויקרא אותי, ואם רוצה הוא
לתת את העבודה לפיביל ילך ויתן. חלילה לי מעשות כדבר הזה, לרדת
לאומנותו63 של יהודי. אל נא נוסיף לדבר בדבר הזה.

– לך לך, מטורף! חכם אתה בעיניך מכל העולם כלו! הנשמע
כדבר הזה? אדם יש לו איזה “אפשר”, ועל חשבונו של “אפשר” זה הוא רוצה לקנות
את כל צרכי החג, להלביש ולהנעיל את הילדים, ועוד כאלה! אדרבה, השמיעני נא,
מה בדעתך לעשות להילדים ולמי מהם?

– קודם כל, כמדומני, צריך לעשות זוג מנעלים לליב’לה, הרי הוא הולך יחף.

– קוראין: משוגע – תאמין! ראיתם, מהיכן הוא מתחיל! המרה משתפכת. שתי נערות בוגרות64 הולכות כמעט ערומות,
שמלה אין לעורן – והוא אומר לעשות מנעלים לליב’לה! הפנים מתלהטים מבושה.
מגיע יום השבת – אי אפשר להראות בחוץ. אפילו בתו של סנדלר פחות
שבפחותים65 יש לה במה לצאת ובנותי יושבות סגורות
בבית, אינן רואות את עולמו של הקדוש־ברוך־הוא. הלב כואב, זב דם. מזל אין
להן, אויה לי!… חיה למצער שופכת את לבה ורוח לה מעט – אבל הבכירה
שותקת, כלום אינה אומרת, דומם היא נושאת, סובלת, רק יש שהיא מסתתרת באחת
הפנות, שלא תראינה עין אדם, והיא בוכה, בוכה תמרורים.

יללה חרישית מפסקת את דבורה של אמא. אבא גונח66 קשה מפרק לפרק67. בארובת־העשן
מילל הרוח בסערת־חמה ובשצף־קצף. כסויי־התנור עולים ויורדים וכל פעם הם
דופקים בחזקה. אני רועד מקרה ומתרפק על אחי, שקפל68 תחתיו את המקטורן69 של אבא, שבה שנינו
מתכסים. החתול, ששכב עד כה במנוחה שלמה על מקומו מתחת לתנור, נרגז פתאום,
בלי ספק מריח טרף, והוא יוצא מסתר־מחבואו, הולך ועובר לו למחוז־חפצו ישר אל
רגלי. ועוד הפעם דממה בבית. אחת מאחיותי הקטנות, שהן ישנות עם אמי במטה,
נעורה פתאום, נאנחה וישנה שוב שנה עמוקה. השיחה בין אבא ואמא אינה
מתחדשת.

עברו שלשה או ארבעה ימים. אני חזרתי עם אבא מבית־המדרש
אחרי תפלת־שחרית הביתה. בדרך פגע בנו ר' פנחס, כשהוא הולך לבית־המדרש ונושא
תחת זרועו כיס של צמר מנמר70, שבו מונחות הטלית
והתפלין. ר' פנחס כבן ארבעים שנה, בעל קומה ובעל צורה, למדן קובע עתים
לתורה ואחד מעשירי העירה וחשוביה.

– בקר טוב ר' בינוש – מברך ר' פנחס את אבא בקולו הרך והמפיס.

– בקר טוב, שנה טובה – משיב אבא בהפסקות כדרכו.

– מה מעשיך, ר' בינוש?

– ברוך־השם.

– עבודה יש?

– ברוך־השם.

– אכן ירא־אלהים אתה, ר' בינוש, מעולם אינך מתאונן על גורלך ויפה אתה עושה, יפה מאד.

אבא אינו משיב ומתכון ללכת לדרכו הלאה.

– הלא תעמד מעט, מדוע אתה אץ כל כך? סערה אין בחוץ. נכר הדבר, שימי החג יהיו חמים וטובים. ראה נא, מה חם היום!

– כך, נכר שכך יהיה.

– יש לי איזו עבודה בשבילך, ר' בינוש, אבל נראה, שאין לך פנאי71. חושש אני, שמא אי־אפשר לך לקחת את העבודה.

– יכול הייתי לקחת – משיב אבא בפשטות

– אם כן אעין בדבר. אפשר שאתן לפיביל, אם אתה טרוד כל כך – הוא הביט בפניו של אבא.

אבא פגש את מבטי־עיניו במנוחה ובתום לב.

– יודע אתה, ר' בינוש, סורה אלי היום בערב ונדבר את דברינו.

הוא ברך את אבא בשלום והלך לו אל בית־המדרש.

תאב הייתי תאוה עזה לשאול את אבא: מה יהיה גורל מנעלי
לכשיקבל את העבודה מר' פנחס, אבל לא קמה בי רוח לעשות כדבר הזה. נפלא הדבר!
את אבא הייתי אוהב אהבה גדולה וחזקה. זוכר אני את התענוג הגדול, שהיה ממלא
אותי כשהייתי מסתכל בשרטוטי־פניו72 החביבים – פנים חורים ומארכים, סוגים73 בזקן קטון ודל,
ועליהם שתי עיני־תכלת טובות ולא גדולות מתחת למצח גבוה וחור. לבי הגיד לי,
כי גם הוא אהב אותי מאד. פעמים שהיה מאיר את פניו אלי ואז היה לבי מתמלא
נוגה ואורה. אף־על־פי־כן מימי לא עצרתי כח לפנות אליו בבקשה כל־שהיא,
ואפילו להכנס עמו בשיחה ארוכה לא יכלתי. צנועה היתה אהבתנו ובורחת מן
הפרסום74. יש שהייתי חוזר באחד מלילות־החורף מן
החדר בשעה מאוחרת, כשבני־הבית ישנו זה כבר את שנתם, ועומד לי אצל שלחנו של
אבא, מסתכל בעבודתו שעות שלמות – ושנינו מחרישים כמעט תמיד. אבא היה בכלל
שתקן גדול, אפילו על מהלך־למודי, שהיה מעסיק אותו מאד, לא היה שואל אותי
אלא לעתים רחוקות, ואני כשהייתי בא בקרבתו, היתה איזו פחדנות נופלת עלי. מן
ההסתכלות75 המרובה בעבודתו של אבא למדתי לדעת את מלאכת הכריכה על בוריה76, בעצמי כרכתי את
החומש, שקנו לי, אבל אבא אסר עלי לעזור על ידו. “עוד יהיה לך פנאי לעבוד
עבודת־אחרים” – היה אומר אלי בקול נמוך77 ומביט
בי בשעת אמירה במין עצבות מיוחדת. ולא היה אבא מתיר לי לתפור איזה ספר או
להשוות ולהדביק בקולן78־של־כורכים דפים קרועים ומלולים של “קרבן־מנחה”, אלא כשהיתה השעה דחוקה לו ביותר.

כשבאנו הביתה ספר אבא לאמא, כי פגע בר' פנחס וזה הזמינו לבוא אל ביתו בערב לקבל את העבודה. אמא שמחה שמחה גדולה.

– הנך רואה: פעם אחת שמעת בקולי – ומה עלתה לך. אשריך ואשרי כולנו אלמלי היית תמיד הולך בעצתי.

בערב היום ההוא בשעה מאוחרת הביא אבא מביתו של ר' פנחס שנים עשר כרכים גדולים. מעל גבי השערים הבהיקו79 האותיות הגדולות, האדומות והאפורות, ושאר מיני קישוט והידור
שעליהם – ובביתנו צהלו כל הפנים, אורו כל העינים, ועל כולם שמחה היתה אמא
וחוזרת בלא הפסק על מאמרה: הנך רואה, פעם פעם אחת שמעת בקולי
וגו‘80. באמת הדבר, לא נתן ר’ פנחס את העבודה
לאבא, אלא לפי שעבודתו של אבא טובה היתה מזו של אחרים. חוץ לזה היה ר' פנחס
על־כרחו81 מכבד בלבו את אבא, אף על פי ש“יהירותו”82 של אבא היתה לצנינים בעיניו. תמה
היה ר' פנחס: וכי מי נתן לו רשות לעני זה לשמור כל־כך את ערכו האנושי בשעה
שאפילו העשיר אינו מתיר לעצמו מותר83 זה אלא לעתים רחוקות מאד?

בלילה ההוא שמעתי עוד הפעם אבא מספר עם אמא על מנעלי. אמא
לא רצתה אפילו לשמוע דבר זה. קודם כל – סבורה היתה–צריך לקנות שתי חליפות
שמלות לאחיות הבכירות ואחר כך “אפשר לעין בדבר”. אבא נאות לזה. כעבור
שני ימים הזמינו את אבא למשגיח־הפוסטה וגם שם נתנו לו עבודה. בלילה חזרה
השיחה על המנעלים. אבל לאחר גמר כל החשבונות המפורטים והמדויקים הוברר
הדבר, כי המשכורת הנמצאה הלואי שתספיק אפילו לצרכי החג בלבד בלא השמלות. מי
ימלל את היאוש הנורא שתקפני84, כשהגיעה
לאזני בחשכת־הלילה הבשורה הרעה והמרה ההיא? היתה עוד תקוה קלה אל עבודת
הכומר, אבל היא לא נתנה.

פתאום נפל דבר, שלא חכה אליו איש מאתנו. זה כשנתים התגוללו
בביתנו חמשה־עשר ספרים. מעשה היה והביא אותם צעיר אחד לאבא לכריכה, – לנכון
אחד המורים במושבה האשכנזית, הרחוקה מהלך מיל מעירתנו. נכר היה הדבר,
שאותם הספרים היו מיני ספרי־תפלה, לפי שעל גבי השערים היו מצוירים הצליבה
וצלב גדול, – שני דברים, שהביאו את כולנו במבוכה. וכיון שאבדה כבר תקותו
של אבא, שיבואו לדרוש את הספרים האלו בחזרה, נטלו85 והניחו אותם בתיבה של עץ על גבי העליה. ופתאום, כשני שבועות קודם
הפסח, עמדה לה לפני פתח ביתנו עגלה אשכנזית ירוקה ויפה, משתקעת עד הצירים
בבצה. על העגלה על גבי מושב מיוחד, עשוי לכך, ישבה אשה אשכנזית בעלת־בשר,
פניה מאירים וטובים שערותיה לבנות ומטפחת צבעונין קטנה נתונה על גביהן.
לימינה ישב אשכנזי עב ממנה, פניו רחבים ומגולחים וסנטר86 משולש בקציהם, לבושו בגד קצר, על ראשו מצנפת שטוחה
ומצחון87 גדול ורחב לה, ומקטרת כפופה תחובה לו
בין שניו. כמעט עמדה לה העגלה אצו־רצו קטנים וגדולים, כתרוה, סבבוה, אף על
פי שהבצה מסביב גדולה היתה ועמוקה וכל הנכנס לתוכה לא במהרה היה יוצא.
בינתים מסר האשכנזי את המוסרות לאשתו, ירד לאטו מן העגלה והלך ישר לביתנו,
כשהמקטרת נתונה לו בפיו, ומנין של נשים ונערות הולך אחריו. משנכנס אל
הבית הסיר את מצנפתו, ברך את בני־הבית בקול רם: Guten tag (יום טוב!) ואחר כך התחיל מוציא מפיו מיני דבורים משונים ובלתי
מובנים. כל העומדים מסביב זקפו88 את עיניהם, משתאים ומשתוממים.

באותה שעה נצנצה באבא רוח־הקדש ואמר לו להאשכנזי בלשון זו:


Ah, Ihr vult avade die dosige Bucher mit dem Zehlem, was der dosige Mensch hat übergelosst, emes, nit wur?  

(אה, – אתה רוצה בודאי את הספרים, שהניח פלוני, האם לא כן?)

אירע89 נס והבין האשכנזי את סוד
שיח אבא וענה בחיוב. ומיד שלחתי אני, שבאתי באותה שעה מן החדר לאכול
פת־צהרים, אל העליה, כדי לנער את האבק מעל גבי הספרים ולהורידם אל הבית.
האשכנזי שלם את הכסף, נטל את הספרים, ברך אותנו בשלום ונסע לו לדרכו.
ובביתנו היתה שמחה וששון, ארבעה שקלים וחצי כמו נפלו מן השמים! אפשר לו
לאדם אחרי כל אלה שיאבד לו בטחונו בבורא העולם?!

– עכשו אני הולכת תיכף־ומיד לקנות שש לשתי חליפות שמלות–אומרת אמא.

– ומנעלים לליב’לה? – מעיר אבא.

– רבונו של עולם, מה הוא דורש ממני? נקנה נעלות בשלשים או
ארבעים פרוטות, כמו שהיינו נוהגים עד עכשו. חדשה נהיתה עתה:
מנעלים־מנעלים… הרי הם יוצאים מאפי המנעלים הללו!

– הנעלות יאריכו, כנהוג, שני שבועות ואחרי־כן ילך יחף כל
השנה. אל תשכחי, כי בקרוב יהיה, אם־ירצה־השם, לבר־מצוה. צריך יהיה לעשות
דבר־מה, להזמין אנשים אחדים, והעיקר, דרוש יהיה להוליך אותו ביום השבת
לבית־המדרש, וכיצד יעלה לתורה כשהוא יחף?

לשמע תשובה נצחת כזאת נסתתמו טענותיה של אמא.

– אויה לשנותי האפלות! – קוראת אמא–הגיעו בעצמכם, אני
שכחתי את הדבר. זכינו שהבן נעשה בר־מצוה, והדבר נשמט לגמרי מזכרוני. מה לא
ישכח האדם כשצרות כאלו באות עליו?

אחרי משא־ומתן ארוך החליטו להוציא שלשה שקלים לשמלות אחיותי ואת השקל וחצי הנותרים למנעלי. אמת, שהסכומים90 האלו גם לי גם לאחיותי לא יספיקו, אבל אפשר יהיה לטול קצת
בהקפה91. ר' פנחס החנוני וכמו כן ר' שמואל
הסנדלר יאותו לחכות לשאר־הכסף עד אחרי הפסח. החלטה זו הניחה את דעת
כולנו, – חוץ מחיה – היא לא רצתה כלל בשמלת שש. מה היתה רוצה? שמלת
ברג’ה, מעין זו שקנו לאחת מחברותיה.

בערב בא לביתנו ר' מנדיל, מי שהיה מלמדו של אחי הצעיר.

– ערב טוב, ר' בינוש! ערב טוב, רחל! – אומר ר' מנדיל
ובקולו נשמעת הכנעה מיוחדת. השמועה על בקורו של אותו “הדייטש” (האשכנזי)
בביתנו הגיעה לאזניו בנוסחא מוגזמת92 הרבה–חשב ר' מנדיל שאבא כמעט שנתעשר.

– שנה טובה! – משיב אבא, כשהוא מחזיק בין ברכיו את המכבש
וגוזר את הספרים, התחובים בו, בשכין עגול שבידו. אמא מבקשת את ר' מנדיל
לשבת ואבא יושב כפוף על גבי עבודתו ומושך אותה הלאה.
משגמרה93 פרק את המכבש, הרים את ראשו
ופנה לר' מנדיל, שעמד כל אותה השעה מסתכל וממשמש בכל הדברים המונחים על גבי
השלחן, ואמר לו:

– נו, מה תאמר, ר' מנדיל?

– אה, מה אומר, מה יכול לומר יהודי בערבי־פסחים? סבורים אתם איזה דבר טוב – כסף דרוש.

– באת אם כן לקבל כסף?

– אט, מה זה לקבל כסף? מובן מאליו, צורך יש בדבר. יש לך
יהודי שאינו נצרך לכך? כל השנה כלה אין אנו מתלבשים בבגדי־זהב וכסף, עכשיו
לא כל־שכן. חג כגון זה, חג כגון זה. רוצה הייתי לבקש סך קטן: שני שקלים,
ואם אפשר את כל השלשה. שנים נתתם לי זה כבר. הלואי שיתן לכם
הקדוש־ברוך־הוא אריכות־ימים. יהי רצון שיהיו כל בעלי־החובות משלמים
כמוכם!

– אין בידי כעת אלא שקל וחצי, אותם אני נותן לך, ר' מנדיל. את הנותר אשלם, אם־ירצה־השם, אחר הפסח. עכשו השעה דחוקה לי מאד.

ר' מנדיל לקח את הכסף, פטפט94 עוד איזה זמן על ענינים שונים ואחר־כך יצא את הבית. כמעט נסגרה
הדלת אחריו התנפלה אמא על אבא בחרפות ובגדופים נוראים. חמתה בערה בה עד
להשחית.

– כל חלומותי הרעים יחולו על ראשך, על גופך ועל נשמתך!
הנראה טפש כזה בכל העולם כלו? אפילו לקשור זנבו של חתול לא יצלח. שקל וחצי
הייתי נותנת לו בשעה כזאת?–מכות הייתי נותנת לו. חושש95 היית, שמא יבוא השד ויטול אותו? אין זאת כי־אם רוח רעה נשאה
אותו והביאתו הנה! באמת אמרו: “כשם שהרוח נושאה את המלמד”… כל המקנא
בנו יהי חלקו עמנו! ושוטה זה הולך ונותן לו את הפרוטה האחרונה! בראש כל
חוצות אצעק ואשוע. יש לך אדם בעולם אכזרי לבניו כמותו? חודש תמים איננו
נותן לי מנוח: צריך לעשות מנעלים לליב’לה – ועתה הלך ומסר את הכל
להשד!

– לפי דעתך לא צריך לשלם לו, עליו לעבוד אותנו חנם?

– ואם היית משלם לו אחר הפסח היה השד חוטפו?

– גם הוא יהודי הוא ולצרכי החג הוא צריך.

– יודעת אני את כל תשובותיך מראש, את כבדי פלחו זה כבר.
ראיתם רחום וחנון כזה! קודם כל רחם על אשתך, על ילדיך, גזלן,
רוצח!

בפעם הזאת הודיתי בכל לבי לדברי אמא. גבר עלי היאוש וישבתי
כל אותו הזמן ובכיתי מרה. אפילו פת־ערבית לא רציתי לאכול. כשתים־שלש שעות
רצופות נשארתי על מקומי שקוע במחשבות נוגות ואפלות. בשעה מאוחרת בערב,
כשבני־הבית ישנו כבר את שנתם, נגש אלי אבא, שם את ידו על ראשי ואמר אלי
חרש:

– אל תתעצב, ליב’לה, מנעלים יהיו לך.

עיני הדומעות נהרו. הבטתי בפני אבא.

מה נפלאו הפנים האלה בערב ההוא, אבל מה עיפו, מה חמרמרו! עונג וכאב גם יחד מלאו את לבי כשהייתי מביט בהם.

ביום השני בבקר, כשגמרנו תפלת־שחרית, בבית המדרש, הלכנו שנינו, אני ואבא, לר' שמואל הסנדלר.

מעונו של ר' שמואל הסנדלר–חדר אחד מרוח ונקי מאד עם
פרוזדור אפל לפניו–נמצא לא רחוק מביתנו. הוא, ר' שמואל, יהודי פשוט, צנוע
וענותן בעבודה ותמים־לב כילד עם זוגתו חינקה – אשה פקחית יפת־עינים
וטובת־לב ומקפדת96 על הנקיון–היו דרים שם
שניהם כיונים בארובתן והשלום והאהבה במעונם. הם הלכו ערירים–וצער מסותר של
חסרון בנים נבלע בחיים של עבודת־שלום שקטה ומתמדת מתוך אהבה ורחמים ועצב
חרישי. ר' שמואל הוקיר וכבד מאד את אשתו יתרת־הרוח והיה נכנע לה תמיד כילד
– ואני אהבתי מאד לשבת בביתם, בתוך אויר של שלום ואהבה…

כשנכנסנו לשם מצאנו את ר' שמואל ואשתו יושבים ואוכלים פת־שחרית. אלונטית97 עבה אפורה98 כסתה את קצה השלחן ועליה פת קיבר99 בצוע, בית־מלח, קערה ובתוכה בצלים חתוכים חתיכות קטנות טבולות
בשמן שומשמין. בעלי־הבית קבלו אותנו בסבר פנים יפות, אף על פי שלא חכו כלל
למתן־“עבודה” מצדנו; להפך, הדבר עורר בלבם תמהון. חינקה בקשה ומצאה
שיור100 של יין־שרף בקרקעה של צלוחית ישנה
ופרוסה של עוגת־ביצים־משירי סעודת השבת האחרונה – והגישה אותם לאבא לשם
כבוד. ומיד התחילו חינקה ואבא נכנסים בדברי שיחה, שואלים זה את זה על
עסקי פרנסה ועל ההכנות אל החג העתיד לבוא וכיוצא בדברים הללו. ר' שמואל לא
השתתף101 בשיחה, אלא היה מנענע בראשו מפרק לפרק ולעתים רחוקות נזרקה102 איזו מלה מפיו. כשהגיעו אל הענין העיקרי פסק ר' שמואל את השער103 האחרון
– שלשה שקלים. אבא נבהל לשמע השער הגבוה ואמר, כי באופן זה אין מה לדבר על
ההזמנה–ואני שמעתי ולבי מת בקרבי. אז היתה עצת ר' שמואל, שאבא יתן לו זוג
בתי־שוקים ישנים והוא יעשה את המנעלים בשכר שני שקלים. אבל אבא השיב, שזוג
כזה אין בביתנו וכי יעין בדבר, והתנשא מעל הכסא כמי שמוכן לצאת. יאושי הלך הלוך וגבור.

– עשה לו בשכר שני שקלים וחצי! – אמרה חינקה ובקולה
נשמע רוך מיוחד. היא ראתה בלי ספק את יאושי כשהביטה בי בעיניה היפות, שנראו
לי באותה שעה מאירות, ומבהיקות כעיני מלאכי־השלום.

– אם את מסכמת, אני לא כל־שכן – השיב ר' שמואל בנחת.

– אבל עליך לדעת, ר' שמואל, כי לא אתן לך קודם הפסח אלא שקל וחצי ואת השאר אסלק104, אם ירצה השם, לאחר החג.

– יהי כדבריך, אם אי אפשר באופן אחר – השיבה חינקה במקום אישה ואותו הרוך נשמע גם הפעם בקולה.

בינתים ברך ר' שמואל את ברכת־המזון בעינים מצומצמות
ובכונה. כשגמר ישבתי על פי דבורו על הספסל, חלצתי את נעלי הקרועים
והמלוכלכים, שחלקם התחתון נשחת זה כבר, ופשטתי לו את רגלי הרטובות והקרושות
שהיו תחובות בפוזמקאות טבולות ברפש.

– הוי, נער עני – דובבו שפתי חינקה ברחמים רבים ועיניה משי הביטו אלי והביעו צער גמור יוצא מן הלב.

– ביום ערב פסח תשלם מלאכת המנהלים – אמר ר' שמואל כשכלה למוד את רגלי והרים את ראשו.

אלה תולדות מנעלי – המנעלים הראשונים בימי חיי. היפלא הדבר
כי מאשר הייתי בימים האלה. בבקר־בבקר הקיצותי ולבי טוב עלי ומתרונן מתקוה
לאושר גדול ורב, ומדי חשבי במנעלי היה זרם געגועים נעימים שוטף אותי ולבי
נמלא אהבה עזה ורכה אליהם עוד טרם ראיתי אותם בעיני. אבל מה אני
סח105 – טרם ראיתי אותם בעיני! ראה ראיתי אותם
מתחלת בריתם, כשנטל ר' שמואל חתיכת־עור והלבישה על גבי
האמום106 והשתדל לתת לה את הצורה הראשונה.
ראיתי אותם כשחלקם הקדמוני קבל כבר את צורתו הראויה וחברו אליו את החלק
החיצוני. ומשנגמרו שני החלקים ראיתי אותם כשנכפפו שוליהם על אחוריו של
האמום כדי לקבוע עליהם את הגלדא, ואת הגלדא עצמה ראו עיני. ואחרי ככלות הכל
ראיתי את ר' שמואל והמרצע בידו והוא רוצע את הגלדא בחריצות ובמהירות נפלאה
נקבים־נקבים, מוציא מבין שניו סכתות קטנות של עץ וקובען באותם הנקבים ומכה
עליהן בפטיש ומחליקן במעצד. כללו של דבר, לא הנחתי מקרה אחד חשוב
במהלך־גידולם של המנעלים, שלא התבוננתי בו בשום־לב ובכונה גדולה. ובאותה
שעה למדתי כמה הלכות במלאכת הסנדלרים, הכרתי לדעתי את כל סדר העבודה שהיא
הולכת ונעשית במנעלים, נעשיתי בקי107 בכל כליה
של עבודה זו ומבין לשם מה הם משמשים. אמת, הרבה זמן הוצאתי על כך, זריז
הייתי להשתמש בכל שעות־הכושר, שנזדמנו לי, לרוץ לביתו של ר' שמואל ולהסתכל
במעשי־ידיו שעות שלמות, ובשבוע האחרון שלפני הפסח, כשיצאנו לחירות משעבוד
החדר, התחלתי מבלה שם כמעט את כל הימים. אבל מה גדול היה התענוג שהרגשתי,
כשהייתי שוהה באותו הבית. חוץ מן הענין העיקרי, שכל־כך היה מושך אותי שמה,
היתה הישיבה כשהיא לעצמה, בנוה־שאנן זה נעימה וחביבה עלי ביותר. הכל היה
שונה פה ממה שהייתי רגיל לראות בבית־אבא. ביתנו היה מלא קור
וטחב108 וערבוביה נוראה שלטה בו. פני הקרקע
היו מכוסים גזרי דפים, אשר מלאו את כל הפנות, דבקו בכפות־הרגלים ועלו ובאו
בכל אשר בבית; התגוללו ומלאו את כל החדר עד אפס־מקום כלי־כריכה שונים וכל
מיני ספרים, שנתנו לכריכה, משונים בצורותיהם ובמדותיהם. ועל כל אלה גדול
השאון ורבה המהומה, רעשו הילדים, צעקה האם, התקוטטו109 האחיות… במעון ר' שמואל לא היה גם זכר לכל הדברים האלה. פה
שררה כמעט דומיה שלמה, שלא היו מפריעים אותה אלא הכאות הפטיש או שיחות
חשאיות בלתי תדירות110. ונקי וטהור, חם ומרוח היה הבית ומסביר פנים יפות לכל הבאים בו.

אתמול ישבתי בבית ר' שמואל עד שעה מאוחרת בלילה ובלא חמדה
שבתי לביתנו. בבואי קבלה אמא את פני לא בפת־ערבית, אלא בפרשה גדולה של
תוכחות, והיום אסרה עלי לגמרי לעזוב את הבית. מנעלי היו חסרים עדין
עקבים וספקות נוראים אכלו כעש את לבי. אמת, אתמול בצאתי הבטיח לי ר'
שמואל, כי יגמור את העבודה בלי שום עכוב היום עד “שעת המרחץ”. אבל אני
יצאתי את הבית ולבי היה מהסס111 בדבר. כמה
הרהורים רעים, כמה מחשבות אפלות התרוצצו במחי כל אותו הלילה! מי יודע,
אולי – אל אפתח פה לשטן! – חלה, חלילה, ר' שמואל ואי־אפשר לו לכלות את
מלאכתו! זה כבר שמעתי אותו מתאונן על כאב־מתנים ועל חולי־מעים, ובימים
האחרונים היה גם משתעל לעתים קרובות, וחינקה דרשה, שישתה
פרחי־אוג112 מבושלים במים וימהר לעלות על משכבו.
מי יודע, אולי לא ירד, חלילה, היום ממטתו. תקף עלי צער הספק והחלטתי לעבור
הפעם על האסור, שאסרה עלי אמא, ולרוץ לשעה קלה לבית ר' שמואל, לדעת את אשר
אתו.

– ליב’לה, ליב’לה! לאן נשאוך הרוחות השחורות? – אני שומע פתאום אמא צוחת.

קפצתי כאיל מעל הקורה, שעליה ישבתי, בחפזי נתקלה113 אחת מרגלי היחפות בשבר־כלי־חרס ונפצעה פצע קשה. אינני משים את לבי לכך ואני רץ צולע אל הקול הקורא.

אמא עומדת על סף־הבית, לבושה שמלה מגואלה, שאי־אפשר לעמוד על צבעה, על ראשה שביס מזוהם114 מאד קשור בעניבה
גדולה מלפניו. בידה האחת מחבת ובידה השנית קדרה, שבה נתון מלח שנרטב והעלה
חלודה115 משירי המלח של חג הפסח של אשתקד116. לפניה מעבר לסף־הבית נצבת אשה אחת ומוט נתון לה על שכמה. זוהי האשה המפורסמת117 בעירתנו, יבדוכה, שהיתה משמשת בבתי היהודים בשבתות ובערבי
ימים־טובים, מסירה את המנורות מעל השולחן, מדלקת118 ומכבה את הנרות, מסקת את הכירות, מחלבת את הפרות ואת העזים.
היא גם שואבת מים, מושחת את הבתים, כובסת את הלבנים. כללו של דבר, היא חלק
הכרחי119 מן הקהלה הקדושה, כגון שמש
בית־הכנסת, להבדיל, או כגון אלכסה, המשיק את התנור בבית־המרחץ, שעליו
עוד נדבר להלן120. הכל יודעים אותה והיא יודעת את הכל. אל הגדולים היא מדברת כבן־בית ואל התינוקות121 בשוק היא אומרת דברי מוסר, גוערת בהם בנזיפה122 כשהיא רואה אותם עושים מעשים אשר לא יעשו,
ומאימת123 עליהם בשעת־הצורך, שתביא את דבתם
רעה לפני הוריהם או מוריהם. יבדוכה היא אשה בחצי־ימיה, גופה דק, פניה
חורים וחסרים מבטא מיוחד, עיניה קטנות ואפורות, והיא מלובשת כתונת־בד
עבה, שמלה כחולה124 שאצטלא125
ישנה קרועה ובלויה מוטלת עליה, וראשה מעוטף מין עטיפה, ספק מטפחת ספק מטלית126 ורגליה יחפות. אותה
האצטלא היתה הירושה האחת, שנשארה לה מבעלה, אשר ימים רבים היה מוטל עליה
כאבן מעמסה, שותה לשכרה בשכר הפרוטות המעטות שקבלה בעבודתה, ואחרי־כן נעלם
לשמחתה הגדולה ולא נודע מקומו איהו. דרה היא בקצה העירה בבית־חומר קטן
שאחורי הטחנה ומדי יום ביומו היא באה אל העירה לעשות את מלאכתה ובלכתה ילכו
אחריה שנים שלשה ילדים, אשר שערותיהם סבוכות ומבולבלות זו בזו ועינן כעין
הפשתן, גויותיהם מכוסות כתנות בד ורגליהם יחפות.

אמא רוצה, שיבדוכה תמלא את החבית מים לחג הפסח והיא נותנת
לה פרוטה וחצי בעבור זוג דליים של מים. אבל יבדוכה אינה מסכמת לזה והיא
דורשת שתי פרוטות הזוג. המשא־ומתן הולך ונמשך ואי אפשר לו לבוא לידי גמר.
יבדוכה עומדת על דעתה ואינה פותחת127 את השער. מקום מצאה לה יבדוכה לגבות128 את חובה מאמא, שאינה נזקקת129 לעזרתה בכל ימות השנה. בבהמות
ובעזים לא ברך אותנו ה', המנורות עומדות להן כל יום השבת על השלחן ואינן
מפריעות אותנו כלל. בשבתות־החורף הקרות לא היינו נוהגים להסיק את הכירה,
אלא מה היינו עושים? מסתתרים היינו על גבי התנור, שהסיקוהו מערב־שבת וכסוהו
בכל מיני מטליות, כדי לשמר את חומו. את כל מלאכות־הבית היו עושות אחיותי
בסיוע130 אמא, אפילו מים היו נושאות בעצמן
ואף בימות הסערה והקרח הנורא. מטעם זה יבדוכה מדברת אל אמא עזות ועל כל
הוכחותיה של אמא היא משיבה תשובה אחת: “מהרי והגידי, רחלה, התתני אם לא,
אין פנאי, הרי עלי לילך לחנצי, לדוד’יכי ולהרשל’יכי, והיא נותנת־ונותנת
כאחת הציקניות”131.

אמי העלובה חוששת, שמא תשאר בלא מים לפסח, ובעל־כרחה היא
עונה “הן” ושולחת אותי לאחת השכנות, לשאול מאתה דלי, לפי שאצלנו לא היה
אלא דלי אחד. כשהבאתיו תלתה יבדוכה על המוט את שני הדליים הלבנים
והמצוחצחים והלכה לה אל הבאר ואני הולך אחריה, כדרכי מדי פסח בפסח, ללוות
אותה ולהתבונן היטב־היטב, שמא יפול, חס ושלום, חמץ משהו132
אל תוך הדליים. בכל השנים הייתי עושה את חובתי זאת מתוך שמחה, ולא עוד אלא שהייתי מתגדר133 בה קצת; אבל עכשו הלכתי כמי שכפאו134 שד, לפי שהיה לבי
נתון לענין אחר – מצפה הייתי מרגע לרגע לביאתו של ר' שמואל. הבאר היא בקצה
העירה בתחתית המורד, מהלך עשרה רגעים מביתנו, ושני דרכים, שוים לרעה,
מובילים אליה: או שאתה מדלג על גבי גבשושיות135 שנתיבשו מעט מלמעלה, או שאתה הולך ישר בבצה, כשרגליך היחפות
משתקעות בה. באחד משני הדרכים האלה עלי לעבור הלוך ושוב לא פחות מעשר
פעמים. הוסף על זה את הדפיקות החזקות, שהיה לבי דופק כל פעם כשהייתי מתקרב
אל הבית ומקוה שהמנעולים כבר מחכים לי, ואת היאוש הנורא, שהיה תוקף אותי
כפעם בפעם כשהיו הנמצאים סמוך לבית משיבים על שאלתי בשלילה136
– וידעת את כל הענויים, אשר עניתי באותה שעה כשהייתי מהלך
אחרי יבדוכה ומשמר עליה. לאחרונה מלאו את החבית, כסוה בחתיכת בד עבה,
שבעדה מסננין137 את המים, והוסיפו ונתנו עליה לשם שמירה מעולה138 שני חצאי־קרקרות139 שהיו שמורים לאותו דבר משנה לשנה.

השעה השניה אחרי הצהרים הגיעה. מעוננו הדל פשט את צורתו
הרגילה ולבש צורה חדשה לגמרי, עד שקשה עליך להכיר אותו. פרוזדור אפל זה,
שהוא תמיד כל כך שחור, כל כך נרפש, שכתליו קלופים ועשוים קרחות־קרחות
והקרקע שלו חרושה בורות ושיחין – הרי הוא עתה זך ונקי, הכתלים נמשחו בטיט,
הקרחות נמלאו, הגומות הושוו, על הקרקע נפזר חצץ. וכשאתה נכנס מן הפרוזדור
דרך הפתח לימין אל חדר־מעוננו – חדר גדול לא גבוה ששני חלונות לו, שקופים
אל המגרש הגדול, אשר עשבים גבוהים צומחים בו באביב ובקיץ–אינך מאמין למראה
עיניך. חדר זה, שהוא תמיד מלא טחב ואויר סגור, מפוחם140 ואפל, שהקרקע שבו עשויה תלי־תלים מן הרפש והטיט, שהכל
מכניסים אל הבית במנעליהם, וכותליו מאוכמים141 ומכוסים אבק־נהפך פתאום והיה למעון נהדר ונפלא הכל מבהיק בו,
מטוהר ומלובן, וחום ואורה של חג זרועים בכל פנה. מאין זה בא הקסם הנשגב,
ההולך וממלא את כל הנשמה, היורד וחודר למעמקי הלב?… הביטו נא וראו! הלא
אלה כלי־הבית הדלים: זאת המטה עם כריה וכסתותיה התדירים, זאת הספה, או
יותר נכון, הדרגש142 בעל הגב העומד מולה, זוהי
התיבה הגדולה והרחבה, שהיא משמשת למשכב לאחיותי הבכירות, זה השלחן
המתנודד, אלו הם שלשת הכסאות שלא נצבעו, שני הספסלים, שתי המנורות העשויות
מנחשת קלל, זהו ארון־הקיר המלא עד התקרה ספריו של אבא – וכל הדברים הפשוטים
והמדולדלים143 האלה כמו שנו לפתע פתאום וכשהם
מסתכלים בך אינך מוצא בהם לתמהונך הגדול את השפלות התמידית ואת העניות
המנולת144. העלובים הללו, המלוים אותנו
בחיי־הבלנו, אשר בכל ימות השנה לא היה אדם דואג להם, זכו עתה לתשומת־ב
מיוחדת. שני שבועות תמימים הקדישו להם: מרקו, שפשפו, רחצו, טהרו, הישירו,
הלבינו, טחו אותם; לא הותירו אפילו נקודה אחת בהם, שלא צחצחוה, לא השאירו
אבק כל־שהוא על גבם, שלא הסירוהו. ולפיכך מסבירים הם לכל באי־הבית פנים
חוגגים, מביעים שמחה וגדלות. שאין דוגמתן145 בעולם. אצל השלחן, העומד בין שני החלונות, יושב אבא, כשהוא מפשט
את בגדו העליון, וקורא כמנהגו בכל הימים־הטובים בספר החביב עליו ביותר,
בזוהר הקדוש. והוא מתעמק בקריאתו בכל רגשותיו ובכל מחשבותיו. ואבא גם הוא
לא זהו. דומה שהחג הגדול, חג־חירותנו, ההולך ובא, אצל מהודו עליו ונסך
עליו מאורו. הפנים החורים מביעים מנוחה שלמה ונוהרים בנהרה146
עליונה, העינים הטובות מבריקות ומזהירות כזהר־הרקיע. גלוי
הדבר, כי הנשמה שבקרבו רחוקה היא עתה מרחק אין־סוף מעולם העשיה והיא
שטה בעולמות אחרים, עליונים, נאצלים.

והאורה הגדולה, היוצאת מן המאורע147 הכביר, אשר זה כבר חלף לו, זכר יציאת מצרים, הולכת הלוך וגבור
והיא משתפכת על כל הנמצא בבית, על כל דבר, שיש בו ושאין בו רוח־חיים. הכל,
הכל פשט את צורתו והוא נראה אחר, משנה מאשר בשאר הימים ואפילו מאשר בשאר
הימים־הטובים. אפילו על העבודות הפשוטות והרגילות, שכל בני־הבית עסוקים
בהן, טבוע חותם אחר. הכל, הכל, כמו נטהר ונפרש מן היסוד החמרי שבו והיה
לרוחני148 שלם, וגמור. חזיונות קוסמים מעולם עתיק, מהגדות־הקדם, מרחפים בכל עברים, ממלאים את כל האויר.

בתנור בוער אש ומאות לשונות של אש ארוכות לוהטות לוחכות בצמאון את היורות149, הקדרות והסירות, שהובאו אל
התנור ללבנן ולטהרן. נשען אל הכותל, אשר ממול ללוע־התנור, עומד דרגש מכוסה
חציר, ואמא מנקה על גבו שתי תרנגולות כשהן תלויות בצואריהן
המטפטפים150 דם למטה. אחותי הקטנה, טיב’לה,
בת־שלש־שנה, עומדת נלחצת אל רגליה של אמא ונהנית הנאה יתרה ממראה הבצים
הקטנות והצהובות, שאמא מוציאה מתוך בני־מעיהן של התרנגולות. כאן נמצא גם
החתול, זנבו מורם לו למעלה, לועו פתוח והוא מתבונן בתאוה עצומה אל כל
תנועותיה של אמא. בקצה השני של הדרגש עומדת חיה ומדיקה הדק היטב את
המלאות של הדגים ומחמת הרעש מקפצים פעם בפעם הכלים אשר בחדר־הבשול ממקומם.
על המשכבה, הקבועה אצל התנור, יושבת אחותי הבכירה ברינה וגומרת את
שמלתה של טיב’לה, העשויה מבלאי־שמלת־אמא, שנטל צבעה. לרגליה על
גבי הקרקע מתגוללת האחות הצעירה, ריז’לה, כתנתה מופשלת151
לה מאחוריה עד הצואר ובפיה כרוב152 חי, שהיא מכרסמת אותו לתיאבון153. אחי הרש’לה איננו בבית, הוא שלח במלאכות אמא לגבות154 חובות־ישנים, חמשים פרוטות מר' ליזר, דמי155 כריכת ה“קרבן־מנחה” של כלתו הצעירה ושלשים וחמש פרוטות מר' מאיר,
דמי כריכה של מחזור. אחא הרי הוא רץ אליהם זה חמש או שש פעמים ואינו
נענה, אף על פי ששני האנשים האלה אמידים156 הם.

כששבתי הביתה אחרי כלות שאיבת־המים ולא מצאתי עדין את המנעלים, עמדתי אצל חלון־הבית ונעצתי157 את עיני
במרחק אשר לפני ולבי בקרבי מיבב: מדוע בושש ר' שמואל לבוא? מתוך
עגמת־נפש התחילו הדמעות נוטפות מעיני… הנה ר' נחום המלמד חוזר לו
מבית־המרחץ, תחת זרועו הוא נושא את הלבנים הצואים ובידו הוא מנהל את בנו
יוס’לה. הנה ר' פיביל החיט ושכנו ר' ולול עוברים על פני המגרש
ובידיהם קנקנים של יין לפסח. הנה גם חברי גדליה. כולו מלבש בגדי־יום־טוב
ובידיו איזה דבר צרור במטפחת–בודאי מצה שמורה הוא נושא מן הרב בשביל אביו.
לאחרונה נראית לי תמונת בן־אדם כאלו היא מגיחה מאותו מקום, ששם עומד
בית־החומר של ר' שמואל. לבי דופק בקרבי.. אבל השד יודע מה זה!
גויה158 שמכנסת חזיר לדיר. היאוש תקף עלי ולא יכלתי להתאפק יותר.

– אבא, רוצה אני לרוץ לבית ר' שמואל – מוכרח אני לחזור על מאמרי זה שתי פעמים עד שאבא, המתעמק בקריאה, שמע את קולי.

– אם אתה רוצה לך־לך.

כמעט שאמרתי לצאת את הבית והנה הרש’לה נכנס דחוף ומבוהל והוא שואף רוח בכבדות ואומר בנשימה אחת:

– ליב, ר' שמואל נושא את מנעליך.

אנכי כלי רועד ורוחי סוער בקרבי.

– וכסף הבאת? – שואלת אמא.

– לא, אמרו שיתנו לאחר הפסח.

– גורלי הרע יחול על ראשם! – קוראת אמא – הראיתם מימיכם
כלבים כאלה? לאחר הפסח! הכסף אין להם לשלם עתה? במה נשלם בעבור
המנעלים?

היא עודה מדברת ור' שמואל פתח את הדלת ובא אל הבית. לאחר
שברך אותנו בשלום התחיל מוצא לאטו מתחת לכנפות מקטורן אפור וחם את
המנעלים. לא עצרתי כח לחכות, קפצתי וחטפתי אותם מתוך ידיו. מן השמחה הגדולה
התבוללו כל מחשבותי ואני לא ידעתי ולא הבינותי את הנעשה מסביב לי. נותן אני
את שתי עיני בהמנעלים, הופך והופך אותם–ואיני מאמין למראה עיני. אמת, מה
נהדרים היו פני המנעלים! עין לא ראתה כמוהם מעולם! מה מבריקים הם! מה נפלא
הוא הריח הניחוח, המתמר159 ועולה מן העור
הרענן! ואלו השפות האדמוניות והעקבים המבהיקים–ועל כולם הגלדאות! יש לך
בעולם דבר יפה משתי השורות הללו של סבכות־עץ, שהן מכוסות
לכא160 ומוקפות חריץ ישר צבוע שחור! והגלדא
כולה ממורטת וחלקה היא צהובה ומתקמטת יפה באותו מקום, ששם היא מתחלת נעשית
צרה, והאזנים – אלו האזנים המנומרות ומרבות־הגונים161, שהן עומדות בקומה זקופה כשתי אזניו של סוס ערבי! – לא שבעה
עיני מראות את כל היופי הגדול ולא מלא שכלי מהשיג את כל השלמות האמתית,
שנתגלה לי בבת־אחת. תמה אני, אם היה בעולם לבוש־מלכות, אשר הביא לבעליו
אושר גדול כל כך כעין זה שהביאו המנעלים לי.

לאחרונה הושיבו אותי על גבי הדרגש, אמא קנחה162
במטלית את רגלי המלוכלכות ואחר־כך כרכה אותן בסחבות
נקיות, ואני התחלתי מכניס את רגלי לתוך המנעלים. בעמל רב עלתה לי ההנעלה,
המנעל השמאלי דחק והסב לי כאב נורא, אבל על שאלתו של ר' שמואל, אם המנעלים
דוחקים אותי, השיבותי בשלילה גמורה. הרש’לה עמד עלי והביט בי ביראת־הכבוד
ובקנאה, ואני ראיתי את עצמי באותה שעה כאלו גדלתי לפתע־פתאום והייתי לאיש
אחר, שונה לגמרי מזה שהייתי רגעים אחדים קודם־לכן. אבא לא נטל חלק בשמחתי.
הוא הצטער משום מה ונראה כמו זר בבית. ואמא משמשה במנעלים מכל
הצדדים.

סוף סוף נגמרה הבדיקה.

– ר' שמואל – אומר אבא נבוך–לדאבוני אי־אפשר לי בשום אופן
לקים מה שאמרתי לך. גלוי וידוע לפני רבון־העולמים, שלא בי האשם תלוי. אין
לי כעת אלא כשבעים פרוטות, אותן אני נותן לך ואם־ירצה־השם, אחר הפסח אסלק
לך עד פרוטה אחרונה.

– אין בכך כלום, ר' בינוש, יודע אני אותך, ברוך־השם, זה
כבר. תתן אחר־כך! הלואי שחינקה לא תאמר כלום – משיב ר' שמואל בנחת ובקצת
פחדנות.

אבא השח את גוו על גבי תיבה גדולה, פתח אותה והתחיל מוציא
מאחד הארגזים שבה פרוטות של נחשת גדולות. במקום שבעים הפרוטות לא נמצאו
אלא חמשים, אבל ר' שמואל קבל גם את הסך הזה בשתיקה, צרר אותו במטפחתו
האדומה, ברך אותנו ביום־טוב כשר ויצא את הבית.

– עתה, רחל, תני לנו כתנות. הגיעה השעה ללכת אל המרחץ. עוד מעט יעבור המועד–אומר אבא לאמא.

אמא כפפה עתה את גוה על גבי אותה התיבה, הוציאה ממנה שתי
כתנות נקיות. מטולאות טלאים אין מספר, ונתנה את האחת לאבא ואת השניה לי.
אנחנו היינו מוכנים לצאת, אלא שעדין היינו מספקים בדבר המנעלים, אימתי
אנעול אותם, עכשיו בשעת ההליכה לבית־המרחץ, או אחר־כך כשאחזור משם. אחרי
משא־ומתן ארוך החליטו, כי לבית־המרחץ אשא את המנעלים בידי ואחר הרחיצה
אנעול אותם תיכף ומיד. נטלנו163 את המנעלים ואת הכלים, שהן צריכות טבילה במקוה, ויצאנו.

כדי שלא לעבור בבצה הגדולה, העומדת במרכזה164 של העירה, אני ואבא סובבים והולכים דרך הסמטאות165 שמאחורי הבתים. פה
חרבו כמעט פני־האדמה, בקצת מקומות צומחים עשבים ירוקים, פורחים הפרחים
הראשונים של חודש־האביב. אחרי מהלך שבעה או שמנה רגעים הננו יוצאים אל
המגרש הגדול, אשר בקצהו אצל הגבעה הנמוכה עומד בית־המרחץ, המגרש השומם הזה
מתעטף בימות־הקיץ בכל מיני הקוצים והדרדרים שבממלכת־הצמחים, שהם
פרים־ורבים ביחוד בבורות ובפחתים הרבים, אשר על פני כל המגרש. הבורות
הללו הם זכר לחורבן הבתים ובתי־החומר, שהיו בנוים במקום זה קודם־לכן.
עירתנו היתה הולכת ומתקצרת מיום ליום, לפי שדרי הקצות היו נשמטים
והולכים להם אחד אחד. מעון, שזה אתמול היה נושב, היו רואים אותו היום ריק
ועזוב מאדם, משל למאורה, שחיה דרה בה, ולמלונה במקשה, שנאספה תבואתו.
עברו שבועים ימים והנה נעלמו החלונות והדלתות – קרוב וגואל, או
אוהב־עתיקות, נמצא להם, שנטל אותם למזכרת. לא ארכו הימים והנה נטל גם הגג
ונשאר גולם ערום של עץ, אשר בקרוב לא נותר ממנו מאומה מלבד ארובת־העשן
המפוחמת והמדולדלת. בקרוב אתה רואה בעד לועות החלונות הפעורים את התקרה
המעוקמת ואת הסחבות התלויות ממנה למטה, ובעוד יום וגם היא נהרסה. אז מגעת
שעתם של התנור והכתלים, ומעט מעט כל הבניה מתערערת והיתה
מעי־מפלה–מצבת־זכרון לדרים ולדירותיהם.

עתה הכל מסביב עירום ועריה ומראה המגרש כמראה בית־קברות
נעזב. בקצת מקומות אתה פוגש עדרים־עדרים קטנים של חזירים מלוכלכים מתנועעים
לאטם, ראשי חוטמיהם תלויים סמוך לארץ והם חורקים בקול עגום. כמה מהם שוכבים
על צדיהם בעמקי האשפה, רגליהם מפשקות והם מחממים את כרסיהם הרטובים לנוכח
השמש. במקומות אחרים מקבלים את פניך עגלים שבגרו166 וקרניהם התחילו זה מעט לצמוח, תקף167 עליהם השעמום והם מסיעים את רגליהם בכבדות, או עומדים במקומם
בלי־נוע כשמצחותיהם כבושים בקרקע, וכשהם רואים איש עובר הם מרימים את
ראשיהם בעצלתים ונעצים בו את עיניהם הגדולות והאויליות.

הנה בית־המרחץ – בנין גדול בערך, בנוי אבנים קטנים צמודים
בטיט וחלונות קטנים אחדים פתוחים לו מלמעלה. מראהו החיצוני כמראה
בית־תפיסה168 עירונית. תיכף לפתיחת הדלת אתה
נכנס לפרוזדור צר וארוך, שבו מסיקים את התנור ויורדים לטבול במקוה, וממנו
אתה הולך ובא לחדר גדול ואפל, אשר בו חלונות קטנים–זהו חדר־הרחצה. הכותל
האחד עשוי אצטבא169 על גבי אצטבא, שהן
משמשות בין לפשוט־בגדים ובין לרחיצת־הגוף. ממולו בקרן־זוית קבוע דוד
גדול, מכוסה בדפים של עץ, שממנו שואבים בעביטים170 מים חמים ושופכים לתוך חמש האמבטיות, העומדות על רצפת־העץ, שבהן
רוחצים כל היהודים הדרים בעירה את בשרם וטהרו.

כשנכנסנו אל הפרוזדור היה מלא בחציו מיני קוצים מכאיבים
שבהם מסיקים את תנור בית־המרחץ. ממול הלוע הגדול והשחור של התנור יושב לו
אלכסה, כשרגליו נתונות לו מתחתיו. אלכסה זה הכל יודעים אותו בעירתנו,
מגדול ועד קטן. מדרכו שהוא ממלא את כל אותם התפקידים171 השונים, שיבדוכה ממלא אותם, חוץ מכבוס בגדים.
גוץ172 ודק הוא ואי אפשר לצמצם173
את מספר שנות־חייו. בקדקדו שופעת ויורדת קרחת גדולה
ועגולה, מעוטרת שערות סבוכות וזקופות, דמיונה לשלולית־של־מים מוקפת שיחים
נמוכים. פניו נפוחים, מחוסרי־צבע, וחוטם־בשר גדול, מכוסה נקודות־נקודות
שחורות ודומה לדלעת נובלת, מהדר אותם. עיניו ירוקות־דלוחות ואינן מביעות
כלום. אבל הסנטר המסומר174 ופאות־הלחיים
הפרועות נותנים אל פניו צורה של זעם. מלובש הוא בקיץ ובחורף איצטלא קצרה
מטולאת טלאים מרובי־הגונים ומקושרת ברצועה של עור. דומה, שבאותה האיצטלא
נולד. לא היה אדם בעירה, שראה אותו מעולם מלובש בגד אחר, אף על פי שקצת
מבני־העירה היו מכירים אותו זה כעשרים שנה ויותר. ואלם היה אלכסה כדג,
לא היו שומעים דברה שלמה יוצאה מפיו אלא לעתים רחוקות מאד, ועל כל השאלות,
שהיו שואלים אותו, לא היה משיב אלא מיני הברות קטועות מעין “אובז”, “אצ
מבוט”, “חב שטשא” וכיוצא בזה. ערירי הלך כל ימיו, חברים ורעים לא
היו לו, ואפילו בבית־המרזח, שבו היה מבלה את כל שעותיו הפנויות, לא ראוהו
מעולם מתרועע לאיש. כששתה לשכרה היה מתישב לו בקרן־זוית על גבי הקרקע
ומזמר במין נגון פשוט ובאופן אחר התחלת איזה זמר כגון:


  יק או מנה אינלקה ד ניטקה,   (היה היו לי חוט גם מחט,

  יק או מנה שפקה ד סביטקה.   וכובע עם גלימא יחד).


או:


  אוי בוב ט נמה,     (אוי, היה כאן ועתה אין

  ט פאיחב ד מלינה.   הלך הלך אל בית הרחים).


וכשהיה פוסק מזמורו היו נופלים מתוך פיו בלי־חשך מיני
מלים או פסוקים כגון: “פבי טבה ליחה גדינה”, “חי טבה ממה
מרדויה” וכיוצא בדברים הללו.

משכורתו היתה קטנה ודלה. לא היו נוהגים לשלם לו בכסף אלא
במקרים יוצאים מן הכלל. במה היו משלמים לו? בשירי־מיני־מזונות. “פרוסת
לחם” ו“חצי־הלוג יין־שרף” – אלו הן המטבעות שלו. בכלל היה אלכסה אדם נכנע
ושפל־ברך ולא הכלים איש מעודו. לא היה לו אלא חסרון אחד, שכשהיה רואה דבר
מוצנע175 שלא כהוגן176 מיד היה נוטלו והולך לו. הזמין לו הקדוש־ברוך־הוא דבר הגון,
כגון: אכף177, מוסרות, עול־של־סוסים, שק חטים
או דגן, צרור של לבנים, מנורות טובות וכדומה–היה נעלם תיכף־ומיד ואיש לא
יכל לגלות את עקבותיו. לא הועילו כל היגיעות שבעולם למצוא אותו, כאלו פצתה
האדמה את פיה ובלעתו. כעבור שלשה או ארבעה שבועות היו מוצאים אותו
פתאום בפרוזדור בית־המרחץ, אשר שם ביתו, ישן שנת־צדיק. על כל השאלות
שהציעו לפניו היה משיב בשתיקה גמורה, כמו לא הבין כלל במה מדברים. אבל
כשנזדמן לו דבר קטן לא היה מטריח את עצמו כל כך, אלא היה מוכרו בקצה העירה
במחיר כוס אחת או שתים של יין־שרף. ונפלא הדבר, שאפילו כאן לא היה נתפש אלא
לעתים רחוקות מאד. מן הגנבות בבתי היהודים היה יוצא בשלום, אבל האכרים היו
עונשים אותו באכזריות נוראה. פעמים שהיו מכים אותו מכות רצח עד שפך־דם.
מכוסה חבורות־חבורות שכב ימים אחדים ולא יכול לקום. אבל כיון שעמד והתהלך
בחוץ חזר מיד למעשיו הראשונים.

זאת תמונת אלכסה, שישב אצל התנור ומלא אותו בקוצים וברקנים, ואלה סדרי־חייו.

חדר־הרחצה מלא אנשים מפה־לפה. מחוסר מקום פושטים רבים את
בגדיהם בפרוזדור–אלו הם העניים ביותר, שאינם משלמים כלום. המרחץ היה אמנם
קנין־הצבור ועל הכניסה אליו לא היו משלמים שכר קבוע. אבל כל מי שרצה לקבל
חבילי־זרדין178 שלא נחבטו עדין לגמרי, מקום
פחות או יותר מרוח לפישוט־בגדים, מעט יותר הבל, מעט יותר חמים־מוכרח היה
לתת לר' ליזר הבלן179 פרוטה או שתים כל פעם,
או סך יותר חשוב בערבי הימים־הטובים הגדולים, ומי שלא נתן כלום תלוי היה
בחסדו של ר' ליזר. מובן מאליו, שחלקנו אנו היה עם האחרונים. ומטעם זה לא
נמצא בשבילנו מקום פנוי בחדר־הרחצה ובעל־כרחנו פשטנו את בגדינו
בפרוזדור.

קשה היתה עלי העמידה בפרוזדור ויסורים גדולים גרמה180 לי. סמוכה היתה עמדתי למקוה־המים ובור
עמוק זה, שמין קלחת גדולה או תיבה של עץ קבועה בו הפיל עלי אימה חשכה
וגדולה. כל פעם כשהיו עיני מציצות מן החרכים שבין קרשי־הרצפה ורואות את
התהום, אשר מתחת, היה רטט181 אוחזני וכל קרבי
התחלחלו. וכשהיו הקרשים מתרגשים ומזדעזעים לרגלי כל תנועה קלה נדמה לי, כי
עף אני כחץ מקשת אל התהום, שראיתיו אז בדמיוני קר, נורא ואיום…

והמון אנשים רבים אצו־רצו ישר מן הרחצה החמה לרדת אל התהום
הנורא במעלות של עץ צרות, חלקלקות ותלולות מאד. הללו יורדים והללו עולים
ואלו ואלו עוברים סמוך לרגלינו, ומדי פעם בפעם טפות של מים קרות וחמות
מתגלגלות ונופלות עלינו מן הגויות, שהן פעמים אדומות מן החום ופעמים
כחולות מן הצנה.

ומה מוזרה ומה משונה היא ההמיה החרישית, העולה מן
המעמקים,– המית האנשים המדברים שם איש את רעהו בקול גדול! אין זה כי־אם
שאול־תחתיה – ואלו הן הנשמות החוטאות המטהרות מטומאתן!

לאחרונה כלינו לפשט את בגדינו. עשינו אותם חבילה אחת והנחנום על גבי הקרקע בין חבילות אחרות שכמותן ונכנסנו לחדר־הרחצה.

פה שוררת אפלה גמורה והבל182 כבד עולה ומכסה את כולנו. מעט מעט מתרגלות העינים אל החשכה
הגדולה והרויה והנן רואות ערבוביה נוראה, וממנה מבצבצות183
ועולות גויות רבות, שהן נראות אחוזות ודבוקות זו בזו, מהן נדחקות ונתונות באמבטיות של מים, מהן עומדות צפופות184
מסביב להאמבטיות, מהן נלחצות על גבי הספסלים ומהן רבוצות
על גבי הקרקע. הללו מהבילים היטב היטב את גויותיהם, שרובן דקות וצנומות,
כחושות וכמושות185, והללו תועים בעצבות, כובשים
להם דרך ביגיעה רבה בין השורות של הגויות הסבוכות זו בזו ומהלכים ובאים עד
האמבטיות המלאות, מתכונים להכניס בהן את הרגל כמעט יאמר איש לצאת מהן. יש
גם כאלו שנואשו לתפוס186 מקום באמבטי והם מסתפקים187 לפי־שעה במועט, תוחבים – כשהשעה
מוכשרת לכך – מטפחות־צבעונין מזוהמות אל המים ומתרחצים בהן. וכל ההמון הרב
והעצום הזה סואן ברעש גדול ובהמולה נוראה, כלם כאחד ממללים בצעקה מחרשת
אזנים, לפי שאין קולו הרגיל של בן־אדם נשמע במהומה ומבוכה כזאת. ועל כולם
גועשים רועשים השוכבים על גבי האצטבאות העליונות, בין כשהם מביעים
בקולי־קולות את התענוג הגדול שהם מרגישים בשעה שהם מתחבלים ומזיעים ובין
כשהם מדברים בקול גדול אדיר וחזק אל יושבי־האמבטיות.

– ר' ליב–צוח אחד מדרי מעלה – שמעת מה שקרה לו לאברהם־יוסל?

– לא, לא שמעתי כלום. מה זה קרה לו?

– לא שמעת? כיצד זה אפשר? הלא כל העיר היתה כמרקחה לרגלי הדבר הזה!

– ואני לא שמעתי, כלום לא שמעתי – משיב ר' ליב כמצטדק.

– הרי לך בן־אדם! וכי מאיזה עולם באת?

– מוטב שתספר לנו דברים כהויתם188

– גם אנו לא שמענו כלום – קורא שכנו של ליב באמבטי.

– ר' ליזר – מחריש אותו קול אחר – ר' ליזר, שומע אתה, כל העיר היתה כמרקחה ובאמבטי המים קרים כקרח.

– ר' ישראל, תן לי, במחילת כבודך, את העביט. הרי זו שעה שלמה שאני עומד וממתין189 – נשמע קול מתחנן.

– ומה עלתה לו לתרנגול־הודו שלך, ר' ליזר?

– תהלה לאל! הדבר נגמר בטוב. הברר190, שרגלו נשברה לאחר השחיטה.

– ואצל יענקל תהיה ברית־מילה של פסח. תשעה חדשים אחר החתונה, לא יותר. והרי הוא כבן שבע עשרה שנה..

– הוי, רבותי, מי לקח כאן את ה“טלית־קטן” שלי? נאבדה ואיננה כאלו אטרה האדמה את פיה עליה.

– איזה דבר מתגולל כאן תחת הרגלים – קול ברמה נשמע מן הקצה
השני, ובאותה שעה מעופפת על גבי כל הראשים ה“טלית־קטן” שנתבקשה ודמות לה
כמטלית רטובה ונרפשת.

– וחתנו של ר' נחום בא לחג־הפסח – קול מבשר ואומר.

– כיצד? בא? אימתי בא? – שואלים בתשוקה מכל עברים.

– בא בשעה שהלכתי לבית־המרחץ. ישמח ר' נחום באורחו!

– הרי נואשו כבר מביאתו. בטוחים היו, שיבוא בשבוע העבר.

– בעצמך ראית אותו?

– ראיתיו בעצמי.

– ומה מראהו?

– שאלה גדולה שאלת: מה מראהו? “אל תסתכל בקנקן אלא במה שיש
בו” – אמרו חכמים. תסתכל בתו של ר' נחום בצורת חוטמו – ואני מה כי אשים
את לבי לזה?

– ר' דוד, יין ל“סדרים” יש לך?

– יש ויש. מן המשבח! “מקפה” ממש…אמת, שלמתי בעבורו מחיר הגון. אבל היין הוא חדוש, חדוש נפלא.

אבא אין מדרכו להדחק ולהכנס וגם להרבות בשיחה איננו אוהב,
ועל כן הננו נשארים עומדים זמן רב אצל הפתח בתור עדים אלמים של כל המעשה
הנעשה מסביב.

מעט־מעט מתרבה הרוחה בחדר־הרחצה. קודם כל מתרוקנות
האצטבאות העליונות, שהן מופנות ל“פני־העיר”. משירדו אלו התחילו עולים,
מתחלה בקצת פחדנות ואחר כך ביתר אומץ, בני־אדם פשוטים, משתוקקים לשהות לכל
הפחות זמן־מה במקום חשוב ולערבב את זעתם הדלוחה והשחורה בזעה
הצלולה191 של הגבירים הראשונים שבעירה.

גם אנחנו מוצאים לנו מקום על אחת האצטבאות הנמוכות192. אל המקום הזה אנו מביאים את בגדינו,
שמצאנו אותם מושלכים ומפוזרים, אבל בחפזנו לא שמנו לב לזה. אחרי כן עלתה
בידינו למצוא אמבטי ריקה. אבא יצק לתוכה דליים אחדים של מים מן הדוד. המים
אמנם לא חמים ביותר ולא טהורים ביותר; אף־על־פי־כן אנו משתקעים בהם עד
האזנים בתענוג גדול.

רוך נעים משתפך בכל יצורו גוי ואני עיף ונרדם. השאון
משתתק מעט מעט. העניים, שהם מרבית הנשארים, ממעטים בשיחה ומתרחצים במין
כבד־ראש מיוחד.

החשכה בחדר־הרחצה הולכת וגדולה.

השמש ירדה וקרני אורה בוקעות ונכנסות באלכסון193 דרך החלונות שהשחירו והן חודרות
אל האויר המלא הבל על כל גדותיו וגוזרות אותו רצועות־רצועות רחבות
עשירות־הגונים והיו כיריעת אורה נפלאה, שתלו אותה לאורך חדר־הרחצה.

הקהל הולך ופוחת.194

ר' ליזר הבלן צובר את חבילי־הזרדין החבוטים, המתגוללים על פני הרצפה ועל גבי הספסלים. והנה נפתחה הדלת ובסקרנות195
פחדנית נכנס בן־אדם רם־הקומה, מעוטף אצטלא גדולה של צבע קנמון, קצת סומא196 בעינו האחת, והוא מדדה את
בנו אחריו, נער בן שש שנים בעל פנים קטנים מחוסרי־דמים. זהו ברצי
בעל־העגלה, שנוהגין לקרוא אותו פידור’ל, לפי שבמקום “סידור’ל” היה אומר
“פידורל”.

– הקדמת לבוא–משטה197 בו ר' ליזר.

הוא לא השיב מאומה, ישב לו באחת הפנות על גבי הקרקע ובפחדנות גדולה התחיל פושט את בגדיו ואת בגדי ילדו חור־הפנים.

– יהודים, הגיעה השעה ללכת לבית־המדרש–מכריז ומודיע בעוד
רגעים אחדים ר' זליג הזקן, כשהוא מטיל את כתנתו על גבי גופו הכחוש והרטוב
וגונח198 בשעת־מעשה גניחה199 קשה מלבו.

כולם חרדו ומהרו לגמור200 את הרחיצה.

נעור גם אבא, אשר העדנה המתוקה הסיחה201 את דעתו לשעה קלה מן הנעשה סביבו.

– אתה תשב פה עוד רגעים אחדים – הוא אומר אלי – ואני אלך ואטבול במקוה.

וברגלים ממהרות הוא הולך אל התהום המבעית אותי.

אנכי לא חכיתי לחזירתו של אבא, יצאתי את האמבטי ומהרתי ללבוש את בגדי.

בבית־המרחץ נותרו חמשה או ששה אנשים והם לובשים את בגדיהם
דומם. אני מצאתי אחרי עמל רב את כתנתי וכמעט שהטלתי אותה על גופי חזר
אבא.

הוא התחיל לחפש במהירות בחפצים המפוזרים ופתאום עמד.

– אתה הוצאת את מנעליך? – שאל אותי נדהם.

–לא – השיבותי ובמנוחה שלמה הושטתי את ידי אל החבילה לקחת אותם.

– איה הם? פה אינם – אמר אבא ויאוש מר נשמע בקולו.

כמו חץ שנון מחץ וחלף לבי–ואני טרם הבינותי מה נהיתה.
אובדי־עצות חפשנו ומששנו בכל החדר. וכל הנמצאים פה כתרו אותנו ועזרו על
ידינו.

– מהרו נא וראו, היכן הוא אלכסה–נשמע קול אומר.

– אלכסה–אמר ר' ליזר שנכנס באותה שעה מן הפרוזדור – אלכסה
נעלם זה כחצי־שעה ואיננו, פשוט מתחת חוטמי נעלם. עתה נודע הדבר. הנראה כלב
נבזה כזה, רשע מרושע כמוהו?… עד עתה לא נגעו ידיו, לפחות, בכל הנמצא
כאן.

– אם כן הדבר, כל החפושים המה למותר–החליטו כלם.

עתה נפקחו עיני ואדע את כל אשר נעשה. נזדעזעו כל אברי ואזעק זעקות גדולות ומרות. ספדתי כמספד על היחיד.

– הנני וארוץ, אולי אמצאנו–אמר פידור’ל ושתי דמעות גדולות
ירדו על פניו הקמוטים–אתה הואילה נא הביטה למשה’לה שלי עד בואי–הוסיף לאבא
ויצא בחפזון.

אף־על־פי־כן חפשו עוד כמה פעמים בכל פנות בית־המרחץ, חפשו
בדוד, בתנורים ובקוצים, ירדו פעמים אל המקוה, בקשו, מששו ולא מצאו מאומה.
חזר גם פידור’ל כשהוא כלו רטוב מזעה ונושם בכבדות, בידים ריקניות. ואני
עודני תועה מפנה לפנה וגועה כעגל.

אבא עומד על מקומו מבלי נוע, פניו חורים כפני מת ועיניו
מביטות בי ומביעות כאב… בית־המרחץ התרוקן מאדם וחשכה נוראה הלכה ומלאה
אותו. בנפש מרה יצאנו לרחובה של עיר.

על פני הרחוב שפוך קסם נפלא. האויר רענן, שלו ושאנן –
ובקרבי יליל־ישימון, נהי בכי־תמרורים. הלב מתכוץ, מתרחץ בדם והרגשה
חריפה, קודחת ותוססת202 כארס203, מפעפעת204 בתוכו. דומה שבמחשבה תחלה
הרימו אותי אל על לשעה מועטת כדי לעשות אותי אחרי־כן לשחוק וללעג. העינים
מטפטפות דמעות לוהטות, הרגלים היחפות שנכמרו צועדות בכבדות רבה על הקרקע
הלחה והקרה וכל הגוף כלו רועד ורוחף מקרה. אבא אוחז בידי, לוחץ אותי בחזקה
אל גופו ומדבר אלי רכות:

– אל תבכה, ליב’לה, אל תבכה, בני. כך צריך להיות.. יותר מדי שמח היית. אסור לו לעני לשמוח יותר מדי…

אבא החריש ולא יסף לדבר עוד ואנחנו עברנו עוד כברת־ארץ קטנה ביגיעה רבה. אחר־כך עמד אבא, העמיס אותי על כתפיו והלך הלאה.

מכל חלונות הבתים יורדת ומשתפכת אורה גדולה–אור הנרות שהדליקו לכבוד החג.

דממה, דממת החג־מסביב…

על תכלת־השמים הבהירה יצאה הלבנה ככדור של אש גדול ואדום.

אבא פוסע חרש בסמטאות הריקניות שמאחורי הבתים. פניו עצבים ושוקטים ומחשבה גודלה שרויה205 עליהם.

ואני מחבק את צוארו בשתי ידי ובוכה מרה….














במי־משרה.  ↩



רוצה.  ↩



להשאיר.  ↩



מצוי.  ↩



בעירנו הקטנה.  ↩



עשירות.  ↩



במסדרון.  ↩



לוח עץ. קרש.  ↩



גלילי עץ לגלגל בצק.  ↩



ומגרדת.  ↩



האדמה.  ↩



חפירה.  ↩



בסחבה, בחתיכת ארג.  ↩



מטהרים.  ↩



החביות הקטנות  ↩



(פרעססע).  ↩



שבבי עץ.  ↩



איד.  ↩



בשמש.  ↩



מקוה־מים.  ↩



ממהרים.  ↩



הנרפשים.  ↩



מתבונן.  ↩



וביותר.  ↩



המקלקל.  ↩



בטני  ↩



מוטות העץ.  ↩



נתון.  ↩



סותמין.  ↩



להתגדל.  ↩



עולה.  ↩



ומנענע.  ↩



הנסתר.  ↩



בתי־זרועות.  ↩



כלי לרתיחת מים.  ↩



נתפרדה.  ↩



בית־ריחים.  ↩



זכוכית של חלון.  ↩



עמוד שמציין מדת וירסטא.  ↩



מפוצלים.  ↩



צריך.  ↩



תופר הנעלים.  ↩



עור החלק העליון.  ↩



העקב.  ↩



מסמרי עץ.  ↩



כראוי.  ↩



שתי שעות.  ↩



הלא.  ↩



שנאמרו בלחש.  ↩



מין סל צר מלמעלה ורחב למטה, שנתון על אבני הריחים  ומקבל גרעיני התבואה בשעת טחינה.  ↩



למשל.  ↩



להבקע.  ↩



עוזר.  ↩



חושב.  ↩



בדקי הבית.  ↩



יצאת מדעתך, השתגעת.  ↩



מדבר.  ↩



ששה סדרים, ספרי התלמוד.  ↩



מעט.  ↩



כאשר יקרא.  ↩



וכי דבר קל הוא?  ↩



בילקוטינו.  ↩



למלאכתו.  ↩



גדולות.  ↩



קטן שבקטנים.  ↩



נאנח.  ↩



מזמן לזמן.  ↩



כפל, כנס.  ↩



מין מעיל.  ↩



של הרבה צבעים.  ↩



שעה פנויה, זמן.  ↩



ברשמי פניו.  ↩



מוקפים.  ↩



ההתגלות.  ↩



התבוננות.  ↩



בשלמות.  ↩



שפל.  ↩



בדבק.  ↩



הזהירו.  ↩



וגומר, עד סופם של הדברים.  ↩



שלא ברצונו.  ↩



גאותו.  ↩



דבר של מותרות, שאינו הכרחי.  ↩



שאחז אותי.  ↩



לקחו.  ↩



קצה הפנים מלמטה.  ↩



קצה הכובע היורד על גבי המצח.  ↩



הרימו.  ↩



קרה.  ↩



הכספים.  ↩



באמנה, על מנת לשלם לאחר זמן.  ↩



בהפרזה יתרה.  ↩



אחרי כלותו אותה.  ↩



דבר דברים.  ↩



מתיירא, דואג.  ↩



ומשגחת היטב.  ↩



מטפחת גדולה.  ↩



של מראה אפר.  ↩



פת סובין.  ↩



שארית, קצת.  ↩



לקח חלק.  ↩



נמלטה, יצאה.  ↩



המחיר.  ↩



אשלם.  ↩



מדבר.  ↩



סד בדמות גוף המנעל.  ↩



ידען.  ↩



לחלוחית  ↩



רבו.  ↩



תמידיות.  ↩



מפחד.  ↩



מין עץ (לינדע).  ↩



נכשלה.  ↩



מגואל.  ↩



(ראסט).  ↩



השנה הקודמת, שעברה.  ↩



הנודעת.  ↩



מבעירה.  ↩



נחוץ.  ↩



הלאה.  ↩



הילדים.  ↩



בגערה.  ↩



ומפחידה.  ↩



(בלוי).  ↩



מעיל.  ↩



סחבה.  ↩



ממעיטה.  ↩



לתבוע, לדרוש.  ↩



נצרכת.  ↩



בעזרת.  ↩



הקמצניות.  ↩



מה שהוא, קצת.  ↩



מתגדל.  ↩



אונסו, מכריחו.  ↩



תלים.  ↩



לא, אין.  ↩



מעבירין כדי לזקקם.  ↩



יותר טובה.  ↩



קרקעיות של חבית.  ↩



מעושן, מושחר.  ↩



מושחרים.  ↩



הספסל הרחב.  ↩



והדלים.  ↩



המאוסה.  ↩



משלן.  ↩



ומאירים באור.  ↩



המקרה.  ↩



לבעל רוח.  ↩



הקלחות.  ↩



הנוטפים.  ↩



מגוללה.  ↩



(קאהל).  ↩



בתאוה.  ↩



לתבוע, לדרוש.  ↩



כסף, שכר.  ↩



בעלי הון.  ↩



ונתתי.  ↩



נכרית.  ↩



הנודף.  ↩



מין מיץ אדום של עץ שצובעין בו.  ↩



מרובות הצבעים.  ↩



נגבה.  ↩



לקחנו.  ↩



בטבורה.  ↩



שבילים מן הצד, מבואות.  ↩



שגדלו.  ↩



חזק.  ↩



בית־כלא.  ↩



מין ספסל קבוע.  ↩



בכלים כעין דלים.  ↩



הצרכים.  ↩



קטן־קומה.  ↩



להגביל.  ↩



ששערותיו סמרו.  ↩



טמון.  ↩



כראוי.  ↩



כר־מושב שעל הבהמה.  ↩



צרור ענפים נקצצים.  ↩



בעל־המרחץ.  ↩



הסבה.  ↩



רעד.  ↩



איד, קיטור.  ↩



יוצאות.  ↩



דחוקות.  ↩



ונובלות.  ↩



להחזיק.  ↩



מוצאים ספוק, די צרכם.  ↩



כמו שהם.  ↩



ומחכה.  ↩



נתברר.  ↩



הזכה.  ↩



השפלות  ↩



בשפוע.  ↩



ומתמעט.  ↩



בתאוה לדעת.  ↩



עוור.  ↩



מלעיג.  ↩



ונאנח.  ↩



אנחה.  ↩



לבלות.  ↩



הסירה.  ↩



ורותחת  ↩



כרעל.  ↩



שוטפת.  ↩



שוכנת.  ↩










את הטקסט[ים] לעיל הפיקו מתנדבי פרויקט בן־יהודה באינטרנט.  הכל זמין תמיד בכתובת הבאה:https://benyehuda.org/read/33690