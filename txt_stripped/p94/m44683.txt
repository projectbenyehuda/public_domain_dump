


	
	ניב שפתים
	




מאתים וחמשה עשר מכתבים לבני הנעורים



ולכל איש החפץ למשך בשבט ספר בשפת עבר.




חלק ראשון

א

רעי יקירי! אודך על עצתך הטובה אשר

רב טוב צפון בה לי ולביתי, אך צר לי מאד כי לא אוכל

לעשות דרכי אל מחוז-חפצי מאפס כסף, לכן יגדל

נא חסדך עלי והלוה אותי חמשים כסף, אשר אקוה

כי תמצא ידי להשיבם לך תכף בבואי אל המנוחה.

תקותי חזקה כי לא תמנע טובך ממני וידעתי כי

אתה בנית לי בית וכוננת לי מעמד. – לתשובתך

יחכה בעינים כלות אהבך…

ב

רעי הנכבד! קבל במכתבי זה את-מכסת הכסף אשר שאלת מאתי. בבואך אל העיר N, תסור אל בית אחי הבנוי בטבור העיר על-יד

הגשר הישן ותראהו את-מכתבי ותבקשהו בשמי

לתת לך מהלכים בין רעיו ומידעיו אשר רבם בעלי

מסחר ובעלי הון, ולבי אמר לי כי תמצא נתיבתך על

נקלה, כי לא רבו שם בעלי כשרון כמוך; והיה

כאשר ירחיב לך ה' והשבות את-כספי לאחי והוא

ימציאנו לידי. לך לשלום וה' יצליח דרכך! –

ידידך ואוהבך…

ג

ידידי היקר והנכבד! לא אכביר אליך

דברי תודה ותהלה על-חסדיך הטובים, כי באלה לא

חפצת, רק אשמיעך בקצר מלים כי בשבוע הזה

באתי בשלום אל מחוז חפצי, סרתי אל בית אחיך

הנכבד אשר קדם פני באהבה וכבוד, ועוד ביום

ההוא התכבדתי להראות את-פני רבים מאהביו אשר

נתנו לי מהלכים בבית הסוחר העשיר א. תכף ביום

בואי העירה. זה שני ימים אני עובד בבית מרכלתו

ומה ישמח לבי להודיעך כי לארך ימים אעמד על

משמרתי! כן הגיד לי אדני אחרי התבוננו אל

פעלי בעינים פקוחות. היה בשלום וקבל תודה מאת

אהבך כנפשו…



ד

ידידי היקר! קראתיך בצר לי ואתה לא

עניתני, לא האמנתי כי לא תאזין קולי, בדעתי כי

לב רגש ורוח נדיבה חננך ה', אך בספר לי היום

עבר ארח את האסון אשר קרך הבינותי סבת דומיתך

ומקרב ולב עמק אנוד לצרת נפשך. אנא הודיעני עד

מהרה היש לך תקוה למצא את-הגנבים אשר נצלו

את-ביתך ואם צלח ביד השופטים להציל דבר-מה מפי

החשוד אשר שמת עליו משמר. גם בעיר מושבי

כבדה יד שדדי ליל עלינו, ואמש הריקו את-אוצר

הגביר ב. וישאירו בביתו שמה, ובשובו בחצי

הלילה מהתיאטרון אחזתהו רעדה בראותו כי מחיר

תענוגו עולה עד חמשת אלפים שקל כסף בשטרות

ובחפצים יקרים, אך במקום העשר שם האשר: היום

בבקר צלח ביד השטרים לגלות עקבות הגנבים

ובלי שפק ימצא גם הכסף הגנוב ויושב לידי

בעליו. מי יתן והיה גם גרל גנבי כספך כמוהם. –

אחכה לתשובתך בכליון עינים…

ה

ידידי יקירי! ישמח לבי להודיעך כי נמצאו הגנבים בכפר N הקרב לעיר

מושבי. שמה הסתתרו בבית אחד האכרים אשר לקח

חלק במשלח ידם, אך נבעו מצפניהם, כי אחד

השמרים הסובבים בקצה העיר ראה בראש אשמרת

הבקר שלשה אנשים נוסעים בעגלת אכר הכפרה,

ויכר כרגע את-אחד מהם אשר כבר עמד שלש פעמים

במשפט על-דבר גנבה וגזלה וימהר לדלק אחריהם

בלוית חמשה שטרים וידביקם בבית האכר אשר

כחש ויאמר כי הם קרואיו ההלכים לתמם לחג עמו

את-יום הלדתו, אך כספי וחפצי אשר נמצאו

בכליהם ובכלי האכר, ענו כחשו בפניו, ועוד ביום

ההוא הובאו כלם אל בית הבור ומכספי לא נפקד

מאומה. הודיעני כמה כסף דרוש לך למסחרך החדש,

ואם לא תגדל מכסתו מחמש מאות רו"כ – הנני נכון

לעמד לך בשעת דחקך. ידידך ומוקירך…



ו

רעי כאח לי! אם תאמר לבטח בצדקת א.

כי יוציאך למרחב – אין עוד אמלל כמוך! יודע אני

את-האיש הנבזה ההוא ואת שיחו. הוא יבטיחך לבא

למענך באש ובמים ולעבד כל עבודה קשה ובסתר

לבבו יחרש עליך רעה להצמיתך ולתת טובך ביד איש

מצותך. אני כבר תכנתי דרכו בהיות לי דבר אליו

בשנה שעברה, עת התעשקתי עם שתפי האכזר ב.,

וראה זה מצאתי בו: בעת אשר יריח ריח כסף

באמתחתך, ידבר אליך חלקות, ישים קטורה

באפך ויבטיחך להעתיק צור ממקומו, אולם כאשר

ידע עם לבבו כי כבר מלאת שפקו ויפון אם תוסיף

לפתח לו את-אוצרך, או אז יהפך בך ונתן יד

בסתר לאיש ריבך – ומשפטך יצא מעקל. לכן

אזהירך ממנו פן תכשל ברעה, ועוד יש לך מועד

לבחר אחר תחתיו, אולם אם לא תשמע לקולי תנחם

באחרונה והועל לא תוכל. – ידידך מוקירך ומכבדך

ז

ידידי היקר! אודך בישר לבב על-עצתך

הטובה. עין בעין אני ראה כי אהבתני מישרים,

ומה-יקר לי אהב נאמן כמוך לעתות בצרה! אבל הבה

לי עצה ועזרה מה אעשה לרוחתי, כי כאיש אבד עצות

הנני היום ולא אדע ביד מי אפקיד את-דבר המשפט

אשר חיי ואשרי תלאים בו, כי נתכנו עלילות

ברשע לבעל משפטי, ואין כמהו בנוכלים איש

מזמות ומחשב להרע, ועל-כן אנוש כאבי, כי

יראתי פן יעור בשחד עיני מליצי ויהפך

מגיד-ישרי לי לרעץ. אמנם יש ויש בעיר מושבי

ישרי-לב אשר לא ימכרו אמן רוחם בכסף נמאס, אבל

יודע אתה את בעל-דיני כי לו עצה ומזמה לשים גם

מתוק למר… זאת אזכרה ואבהל, ועל-כן אשאלך,

ידידי, והודיעני אם יש במקומך איש כלבבי אשר

בו אבטח ולא אבוש משברי. אם תמצא לי איש כזה

הנני נכון לגמלהו כצדקו, ואתה מהר וענני, כי

הזמן קצר והמלאכה מרבה. – אהבך בכל-לב…



ח

לרעי היקר שלום וברכה! במה אכף לך

ידידי על-כל הטוב והחסד אשר הפלאת לעשות עמי

בצר לי ובמה אקדם את-פניך על-כל תגמוליך

הטובים עלי עד היום! קצרה לשוני לברך את-שמך אף

על-אחד מאלף החסדים והטובות אשר הגדלת עלי

בנודי בעירך ותקותי למצא ארחות חיים היתה

למפח נפש, ואתה כאח לצרה נולדת לי וכמלאך

מושיע קמת לעזרתי ותראני לדעת כי ישנם

מלאכי מרום עלי אדמות, כי ככרוב סוכך פרשת

עלי כנפיך ותסוכך עלי מכל צרה ואסון אשר

פלסו עלי ארחות אידם וידי קצרה מהלחם בם. קנצי

למלין, אני אברכה שמך לנצח ואספר לכל כי אתה

פדית את-נפשי מיד שאל, ועד יומי האחרון לא

ישכחו חסדיך מפי ומפי כל-בני ביתי. ידידך

ואהבך בלב נאמן…

ט

רעי היקר והנכבד! קטנתי

מכל-התודות והתהלות אשר פזרת לי מלא חפנים

במכתבך אשר רוח השיר נוססה בו. הגדלת במו

פיך על-חסדי, ומה עשיתי לך כי תשגיא פעלי

ותשוני למלאך אלהים? בן-אדם אנכי, וכאדם

מלאתי חובתי לרעי לעמד לו בשעת דחקו ולבי לא

יסיתני בשפק כי רבו גומלי חסד כמוני בכל-עיר

ובכל-מקום, כי לולא זאת כבר נהפכה תבל לתהו ובהו

מרעת ישבי בה, ומה הנה כל-התודות והתהלות אשר

פזרת לי? הודיעני נא מה-שלומך ומה אלהים עשה

עמך, כי לדבריך יחכה בכליון עינים אהב

הנאמן בבריתך…



יקירי! עבר קציר, כלה קיץ ואנכי לא

נושעתי, ואתה אמרת לי לפני שלשה ירחים כי

בעוד שבעים ימים תתן לי מהלכים בבית N אשר שארך הוא ולא אוסיף לדאבה עוד. חלילה

לי מהרבות כעשי עמך על-שכחך אותי, כי בימים

האלה ישמח איש אם לא יכה בבית מאהביו ואיך

ירעים פנים לרעהו אם לא גמלהו טוב? אבל אני שתי

תקותי בך, ובכן ישבתי וחכיתי, קויתי

לישועתך עד כי רששתי מאד ועתה הנני ברעתי

ואין מציל. הבה לי עצה מה אעשה עתה, אך אל תרבה

לתת תקות נעימות בלבי, כי כבר אכלוהו היאוש

והשפק באהבת רעים…

רעך…

יא

שלום לך רעי הנכבד! אמנה חטאתי! אבל

דע כי יותר משהעגל רוצה לינק פרה רוצה להיניק,

ואם ראה אתה כי לא קרוך דברי, אות הוא לך כי אין

חלב בשדי הפרה, ובעת שהשדים צמקים לא יושיע

כל רצון וחפץ! בכל-כחי התאמצתי לחלצך מצרה

ועני, שאל את-ידידנו נ. ויגדך כי כל-עמל לא

הניאני מבקש לך עבודה ומשרה, פעם דברתי

על-אדותיך עם הסוחר ד., פעם הלכתי אל ה. ולא אחת

ושתים כתותי את-רגלי כל-היום ואלך מבית לבית

אולי יצלח בידי לכונן לך מעמד, אבל כל-עמלי

וטרחי עלו בתהו, כי כלם השיבו פני לרגל צוק

העתים במחנה הסחרים. כל זאת

עשיתי ולא הגדתי לך דבר, כי אין דרכי מעודי

להתהלל במעשי, והנה עתה פקדת עלי עון בגד

באהבת רעים ולא השבות אל לבך לאמר: אולי לא מרע

לב כי אם מאי-יכלת, לא מלאתי דברי עד היום. אקוה

כי דברי אלה דים להשיב אפך ממני, ועתה הואל

נא לקבל מידי עשרים כסף, וכאשר ייטב לך תשיבם

לידי או ליד האיש אשר אראך. – אהבך הדאג לך

בלב נאמן…



יב

ידידי הנכבד! לא שמרת, רעי, את

הפקדון אשר הפקד אתך אף כי אמרת לי כי

תשמרהו כאישון בת-עין, כי נשחת מורה-השעות

ואין מתם בגלגליו מבית ובמכסהו מחוץ כאלו

שלחה בו יד בצדיה לחבלהו חבל נמרץ, ואני לא

אדע איך אשא עתה פני אל רעי N אחרי השחת כלי-חמדתו בידי, כי יקר לו

מורה-השעות מכל הון וכבבת-עינו שמרהו תמיד, כי

ירשת פליטה הוא לו מאת אביו אשר נקטף בלא יומו.

לוא אבדו אלף כסף מכיסי כי אז לא דאב עליהם לבי

כעל אבדן כלי יקר זה אשר קצרה ידי מהשיב לרעי

תמורתו ולהסיר מעלי תלנתו. אין כח בפי להביע

לך מכשול לבי ומפח נפשי על-כל הרעה הזאת, גם

לא אדע דבר מה תענני להצדיק את נפשך על-מעלך

בפקדון רעך!… הכן ישמר איש את-פקדון רעהו

ואיש אמונים יקרא? אקוה ואיחל לשמע מה בפיך.

מוקירך כערכך…

יג

ידידי ורעי כאח לי! אמנה חטאתי, אך לא

לפקדונך כי אם לך, על-הכאיבי את-לבך חנם

בשלחי לך בשגגה מורה-שעות אחר תחת הפקדון

אשר הפקד אתי, ולפלא הוא בעיני כי לא הכרת

את-השגגה תכף בשוב הפקדון לידך. בהיותי

טרוד בעבודתי צויתי את-בני להשיב לך פקדונך

ביד הרצים והוא החליף אותו באחר וישלחהו אליך,

ובכן יצאה מלפני השגגה הזאת אשר הכאיבה

את-לבך עד כי לא יכלת להבליג על-סערת רוחך

ותרב כעשך עמדי בטרם חקרת דבר לאשרו. מחר

תקבל את-פקדונך כלול בהדרו ואתה סלח לי. –

ידידך ומכבדך…



יד

ידידי הנכבד! אודה עלי פשעי ואמר

חטאתי! ואמנם כבדה חטאתי כי נפתיתי לדברי

מלשני בסתר כי ארב אתה לי במסתרים לבעבור

התעות אותי מדרכי ולתת ידים לאיש מצותי לכלות

בי חצי חמתו! עתה ראיתי, ידידי, ונוכחתי כי

אמנם חף אתה מפשע ואני בחפי הוצאתי עליך

משפט מעקל – ובמה אכפרה עתה את-פניך על-חרפי

אותך ולא במשפט! תאלתי להלכי רכיל אשר

פתוני לריב בך, חמסי ושארי עליהם, כי בחלקת

לשונם הוליכוני שולל להביט און באהב נאמן

ולמסך רעל בכוס אהבתו! סלח נא, כפר נא, ידיד

יקר, לפשע שפתי ואל תחשב-לי שגגות לזדונות!

כנטל החול יכבד משא השגגה הזאת על-לבי, אבל

ממנה תצא לי תורה לבלתי חטא עוד בשפתי, ואתה

העבר נא כגדל חסדך את-עוני וענה ואמר-לי:

“סלחתי!” ידידך ואהבך בכל-לב…

טו

(במלים אחרות)

רעי וידידי! סלח לי, כפר לי, על-השליכי

עליך שקוצים במכתבי האחרון! רגע עשיתי זאת

באפי ולארך ימים אשא מכשול לבי כי נפתיתי

להאמין בדברי הלכי רכיל כי בגדת בי ותתן

ידך לאיש ריבי לרדפני על-לא חמס בכפי, בעת אשר

כאהב נאמן דאגת לשלומי. עגמה נפשי מאד כי

הפגיע בי ה' עון מלשינים וחנפי-לב להיות למפגע

לאהב נאמן בדברים כמתלהמים ולהשקותו כוס חמתי

על-לא עול בכפו! אנא שא נא, רעי יקירי, לעון

חטאתי, כי רק מרב שיחי וכעסי נשאתי על-שפתי

דבר מר להכאות את רוחך הטהור;

עתה אני ראה עותתי ושבע ביום אקוט בפני על

עון שגגתי כי הסכלתי עשו! אקוה כי תסלח

לפשעי וענית ואמרת: סלחתי כדברך.

ידידך…

טז

לידידי הנכבד שלום!

הנה אסלח לך ידידי, על-החרפה אשר חרפתני

באפך. אמנם ידע אני כי לא מלבך הוצאת מלים,

רק איבי חנם הסיתוך בי לחרפני ולהפיל אור פני,

וזאת ידעתי גם ביום קבלי את-מכתבך, לכן לא

רבתי בך ולא השיבותי חרפה אל חיקך, כי אם

כמאריך אף וידע משפט – דברתי אליך רכות

ואראך כי הסכלת מאד במלאך קלון את-פני רעך

הישב לבטח אתך – ומה יגל עתה לבי בראותי כי

הכרת עד מהרה עותתך ותנחם על-פשע שפתיך!

סלחתי לך יקירי, סלחתי! כי ידע אני שגגתך

ולא נכחד ממני כי מהיר-חמה אתה, העשה לפעמים

מדחה לעת אפו. אולם אעיר למוסר אזנך כי כבוד

לאיש לבלתי צאת לריב מהר, ומעתה שמור פתחי פיך

פן יוכיח בך רעך – ואשמת! אהבך ומכבדך

יז

(במלים שונות)

שלום וברכה לידידי הנכבד! ראה הנה

נשאתי פניך ואכפר לפשע שפתיך אף כי חרפתני

כאחד הרקים, כי גם ביום התרגזך אלי ידעתי

נאמנה כי הלכי רכיל התנכלו לשית איבה בינינו

ועל-כן לא קצפתי עליך ולא דברתי אתך קשות,

כי אם בלשון רכה הראיתיך לדעת משוגתך, עד כי

נפקחו עיניך לראות כי אמנה חטאת בטפלך עלי עון

שקר; ומה ישמח לבי בראותי כי יגפך לבך על

אולתך! הנני סלח לך יקירי בנפש חפצה, כי

איך יזכה ילוד אשה ולא יחטא לפעמים בשגגה?

אולם אזהירך, ידידי, לבל תבהל מעתה על-פיך ואל

תהי מהיר חמה, כי לא נאוה חמה לאיש דעת, וחכמת

חכם הבין דבר לאשרו גם לעת אפו. ידידך ואהבך



יח

יקירי! דבריך מחצו את לבי, כי מצאתי

בם מבטאים זרים לרוחי אשר טעמם לא ערב לחכי.

האמנם תשפק בישר לבי אחרי דעתך אותי זה

כחמש עשרה שנה? אל מה זה ירמזון מליך "וישר

באדם אין"?! האיש א. עכרך ויגזל כספך ויעשק

את-שכרך – ואם עליו יסבו דבריך, למה בחרת לך

פתאם דרך כסל להתאונן על-התבל כלה ולחרץ

משפט כי כל-אדם כזב, כלו סג, יחדו נאלחו,

מבלי הוציא מן הכלל את האיש אשר באזניו

תתאונן, כדרך שנהגים בני תרבות בהשמיעם

פשעי בני אדם באזני רעיהם? ומה הנה הנקדות

אשר באחרית מבטאיך הבוטים?! – אשפק מאד אם לא

בצדיה כתבת את-הדברים האלה, כי מאז הכרתיך

ידעתיך לאיש דעת, הידע עת לכל-חפץ, לכן

הודיעני נא מה פשעי בעיניך; כי כן הורתנו

תורתנו: “הוכח תוכיח את-עמיתך” ולמה תשא עלי

חטא ותהלמני בדברים בוטים אשר לא אדע שחרם? –

אף עוד זאת, ראה אני מדבריך כי קצף לך על-רעך ב.

אשר מנע שאלתך ממך בשבתך פה, ואתה הלא

ידעת כי קצרה אז ידו מהשלים חפצך וכן אמרת

לי במו פיך לפני צאתך את-העיר, ולמה זה נהפכת

פתאם לאויב לו ותשלח בו חצי לשונך על-לא עול

בכפו? חלילה לי מהביא דבתך רעה אליו, אך כאהב

נאמן אגיד לך פשעך על-פניך למען הרחיקך מן

הדרך הזה, אשר רק חסרי לב יבחרו בו וחכמים

כמוך ישטו מעליו, אקוה כי תסלח לי על-תוכחתי

אשר דין אמת מלאה, כי טובה תוכחת מגלה לאיש חכם

כמוך. – ידידך ומוקירך…

יט

יקירי! סלח לי כי אחרתי לענותך עד

היום, כי אמרתי הבה אחכה שנים שלשה שבועות

אולי תבקש סליחה ממני אחרי קראך שנית

במכתבי ותוכח לדעת כי אין בו אף שמץ דבר אשר

יפגע בכבודך או בכבוד ידידי ב., אך קול מליך

נחבא עד היום, וזה לי לאות כי אך פעם אחת

קראת במכתבי ובפעם האחת הזאת לא הטיבות לקרא,

או קראת ולא בנת לרעי, ואני אף כי אבוש מאד לאמר

לאיש דעת, אשר עינים בראשו, כי לא הבין בדברים

הכתובים בשפה צחה, אולם דבריך המלאים זרות

ותהפכות, יאלצוני ללחש את-הסוד הזה באזניך

לבל אהיה כפשע בעיניך, אשר לא הטיבו לראות

הפעם. פתח נא את מכתבי, אם עודנו אתך, וקרא

והגידני איפה הייתי למפגע לך? אמנם אמרתי

“וישר באדם אין” וזאת אמר גם הפעם – ומה בכך?

הזאת תחשב לפגיעה בכבודך?!… האיש אשר לבו

נאמן עם רעהו לא ישים לבו לזאת כאשר לא ימהר

איש חכם לענות “גם כספי לא עפר הוא” בקרוא

הבלן: “מי פתי יצא מבית הרחצה!”!.. ואם מצאת את

עוני במבטא הזה – אל מי אדמך ומה אשוה לך,

ידידי?! ומה החלום הזה אשר חלמת עלי ועל רעי ב.?

אנכי זכרתיו לטובה ואתה הפכת

את-דברי ותנואות עלי תמצא! הפוך בדברי או

בדבריך וראה כי לשון תהפכות בחרת לך הפעם

והנחם. דורש שלומך, החפץ להיות אהבך…



כ

אחי ורעי! עשיתי כעצתך ואעזב את-עיר

מושבך אשר כעמק עכור היתה לי בכל ימי שבתי

בה. עזבתיה ויעזבני עניי, ומקור תקוה נפתח

לי בעיר ג. לראות חיים בצל האשר והשלוה, כי איש

אחד עשיר ונדיב-לב נתן לי מהלכים בביתו ויפקד

על-ידי את-שלשת בניו ללמדם שפת-עבר וצרפת,

ולמן היום ההוא אני ראה נחת בעולמי, ותקוה טובה

משחקת לפני, כי בעוד שנתים ימים תמצא ידי

לכונן לי מעמד בכסף אשר אצבר, וחוג עולמי הצר

ירחב ולא אוסיף לדאבה עוד. ידידך מוקירך ומכבדך

…

כא

לרעי היקר שלום וברכה! קצפתי עליך

כי נסתם כל חזון ממך זה ימים כבירים. שאלתי

לשלומך מאת כל באי שער עירי, העברים לפעמים

דרך עיר מושבך לרגל מסחרם, אך לא הצלתי מפיהם

דבר ברור, וכבר נהפך קצפי לדאגה אם לא מצאוך

מכאובים חדשים, ומה שמח עתה לבי בהודע לי כי

באת אל המנוחה ושמש צדקה הגיה חשכך! קצרו

שפתי מהביע לך שמחתי כמו! יברכך ה' וישפת

לך שלום מעתה ועד עולם כחפץ אהבך…



כב

ישפת ה' שלום לך רעי היקר! לפני

הפרדך מעלי הבטחתני להודיעני מה שלום רעי א.

אשר זה כשני ירחים הוא מתהפך על-משכבו בחליו

בבית החולים אשר בעירך, אך לדאבון לבי לא

שמרת מוצא שפתיך ומבוכתי תגדל מרגע לרגע.

אנא יקירי, מהר והודיעני אם שב רעי לאיתנו או…

אל אפתח פה לשטן!… לבי נשבר מאד לאסון רעי,

כי מי כמוני ידע מכאוביו מנעוריו עד היום! בבית

מלא כל-טוב נולד והורים עשירים גדלהו ויפנקהו

מנער, אך פתאם שקעה שמש אשרם ובכל אשר יצאו

יד ה' היתה-בם לרעה, ומרב דאגה ועצבון אשר

הקיפו על-אביו, חלה מחלה אנושה וימת, ואמו

נשארה אחריו כאניה סערה בלב ים זעף, כי נקשו

נושים לכל אשר לה וינצלו את-ביתה, ותחי חיי

עני ומחסור עד אשר חמל עליה המות ויקחנה אל

גבולו, ורעי אשר נשאר כערער בערבה, עזב

את-עירו וילך לנוע על-פת לחם באשר ימצא, ויהי

בהיותו בדרך ותאחזהו צנה, כי לא היתה לו כסות

בקרה, ויבא אל עיר מושבי ויפל למשכב, כי

דלקת הראה נשקה בחזהו, ואני סעדתיו על-ערש

דוי בכל-ימי חליו, והנה אף כי קם אחרי ירח ימים

ויחי מחליו, בכל זאת לא נרפא כליל, כי מחלתו

השאירה לו אחריה שעול עז, ותשימהו לאיש עלול

לכל-מחלה ומדוה. עתה נפל שנית למשכב ומי ידע

אחרית מחלתו? לכן יגדל נא חסדך יקירי,

להודיעני עד מהרה מה-שלומו, אל תכחד ממני

מאומה, ואם לא יבואני מכתב ממך לימים עוד שבעה,

אז אדע נאמנה כי את-אשר יגרתי בא לי… ידידך

המחכה לתשובתך בעינים כלות…

כג

ידידי! אגיל ואשמח מאד להודיעך כי שב

רעך לאיתנו ובעוד ימים-מספר יצא מבית החפשית

בריא אולם לשמחת כל-רעיו אשר דאגו לו בכל-ימי

חליו. עתה הואל נא למלאת בקשה אחת קטנה אשר

אבקשך בשם רעך: בהיותו לפני שנה בעיר

מושבך נודע לו איש מסכן אחד ושמו א. אשר אמר לו

כי הוא מבקש לו מעמד באחד המקומות וכי בעשרים

כסף יושע. בשמחת לבב הוציא רעך את-שארית

כספו מצלחתו ויתננה לאיש המסכן ויאמר:

הא לך את-אשר בקשת, וכאשר ירחיב לך ה'

והשבות לי את-כספי, או תתנהו על-יד האיש אשר

אראך –, והנה עתה בהרפאו ממחלתו, דרוש לו

הכסף הזה להיטיב מצב בריאותו, אך לא ידע איפה

יבקש את-האיש ההוא, כי שכח את-שם האדון אשר

ספחהו אל ביתו, לכן מהר ובקש את האיש ההוא

במקומך, ואם תמצאהו, תראהו את-המכתב הזה,

ובלי שפק ישיב לך את-הכסף, אשר אקוה כי

תמציאהו תכף לידי, ותקדמך ברכת רעך

על-חסדך. והנני ידידך המחכה לתשובתך…

כד

(באופן אחר)

רעי היקר והנכבד! מות בפי ומהלמות

בעטי ואתה אמץ-נא את-לבך לשמע כי רעך כבר

הובל לקברות! בבואי בשבוע שעבר לבקרו לא

נתנוני השמרים לבוא אליו החדרה באמרם כי גוסס

הוא ולא טוב שבתי אצלו לבל יארכו רגעי מותו. כחץ

מות פלחה השמועה הזאת את-לבי וכגבר אין איל

ישבתי על-הכסא באולם הבית, הטיתי אזני אל הדלת ואשמע קול נחרו בהאבקו עם

מר המות ויתר לבי ממקומו. עד ארגיעה נחבא

קולו ואחד המשרתים יצא אלי מחדר הגוע

ויודיעני כי ברגע הזה שב רוחו אל אל וכי עתה

אוכל לבא החדרה בטרם יבאו המקברים לשלחו

בדרך כל הארץ. באתי אל חדר המת, התנפלתי מלא

קומתי על-ערשו, צעקתי מנהמת לבי ואבך בדמעות

שליש, אך צעקתי לא העירתהו מתרדמתו ודמעתי

לא היתה כטל תחיה להחיות את-גל העצמות היבשות

המוטל לפני במטה, כי כבר פרש המות עננו

עליו למסך ואת אשר יאחז בצפרניו לא יפליט לנצח.

המת שב אל עפרו ואני שבתי אל ביתי להודיעך

את-אסונך ואסון כל-מוקירי שמו, אך הורי לא נתנוני

להפיק זממי. אך עתה בבוא אלי מכתבך ואתה

העתרת עלי דבריך להודיעך קשט אמרי אמת, –

עשיתי זאת למרות רצוני, וה' הטוב ירפא מחץ לבך

וישב נחומים לשנינו. – ידידך הכאב…

========

כה

רעי יקירי! מחר אבוא אליך בצהרים

ואתה חכה לבאי, כי רק שתים שלש שעות אתמהמה

בביתך ואחרי כן אסע לדרכי, ומה רבו הדברים

אשר אתי! ידידנו נ. אשר מחר אדבר עמך על-אדותיו,

ישב זה כשבועים ימים בבית האסורים בעיר ג. בגלל

מקרה בלתי טהור אשר קרהו; המקרה ההוא נפלא

במינו ומראה כי הרבה שלוחים למקום, ועל-כן

התאפק בל אוכל מהשמיעך אותו תכף, אף כי מחר

אתענג לשבת בחברתך. לפני שני שבועות נסע

ידידנו נ. אל העיר ג.. ביום השני לבואו העירה, יצא

לפנות ערב לשוח באחת הרחבות והנה כיס עור

מתגולל לרגליו על-מרצפת הרחוב ויתנפל נ.

על-המציאה וירימה וישאנה אל בית מלונו, ומה

ארו עיניו במצאו בכיס מאה וחמשים כסף בשטרות

המדינה! וישמח שמחה גדולה על-המטמון אשר שלח

לו אלהים בעת אשר קוה לקבל כסף מאת הוריו זה

כשלשה שבועות ולא קבל, – וימהר וישלם לאדני

המלון שכר מלונו וארחתו ויסע לדרכו. הוא בא אל

חצר מסלת-הברזל ואדני המלון רדף אחריו

וימצאהו בקהל הנסעים בעמדו לקנות לו פתקא

למסעו ויקרא בקול גדול: "הוי, ארח, למה רמיתני

ותתן לי שטר מזיף בשכר מלוני!" למשמע

הדברים האלה נסבו עליו שלשה שטרים וימששו

את-כל-כליו וימצאו בכיסו מאה וארבעים כסף

בשטרות מזיפים! לשוא הצטדק נ. כי מצא

את-השטרות ברחוב, תחנה לא היתה לו מאת תפשיו

ויובא אל בית הכלא. המקרה הזה שם את-כל-העיר

כמרקחה. רבים יצדיקוהו ורבים יאשימוהו ובין

כה וכה ונ. אסור בכבלי ברזל וטרם נודע מה יעשה

בו. שמעתי כי הוריו וכל-בני משפחתו כבר באו

לג. והם מתאמצים להגיד עליו ישרו ואת-אחרית

הדבר יודיעו בלי שפק מכתבי העתים בעתו. חכה

לי בבית הנתיבות מחר בצהרים, כי בעת ההיא אבא

אליך. ידידך ומוקירך כחין ערכך…

כו

ידידי הנכבד! אמהר להודיעך כי נ. יצא

היום מבית האסורים, כי השפטים קראו לו דרור

בהודע למי אבד הכסף אשר מצא ברחובות העיר ג..

כארבעה ירחים ישב נ. כלוא בבור

וכל-עמל הוריו ובני משפחתו העשירים, להוציא

ממסגר נפשו, עלה בתהו, ומי ידע אם לא שלח אל

ארץ גזרה לולא בקש אלהים את-נרדף ויגל עיני

השפטים לראות נכחה. לפני ירח ימים נתפש איש אחד

בבית מלון בעיר ד. בדבר און, ואחרי אשר הרבו

השטרים לחפש במעונו, מצאו חמשת אלפים כסף

בשטרות מזיפים צרורים באחת משמלותיו, השטרות

הובאו לפני ועד בחנים מביני דבר והם חרצו משפט

כי ידי יוצר אחד עשו את השטרות הנמצאים ביד

הנתפש וביד נ., ומכונה אחת יצרתם. אז החלו

השפטים לחקר דבר מפי הנתפש, ויודע

לחקר-הדין כי אמנם אבדו מאה וחמשים כסף

מצלחת הנתפש בהיותו לפני חמשה ירחים בעיר

ג. ונחפז לצאת את-העיר. אז יצא נ. לחפשי ויבא

המזיף תחתיו, והעיר ג. צהלה ושמחה, כי יצא לאמת

משפט ואיש ישר לא נשא עון פשע. אמרתי "איש

ישר" ומי ידע אם לא חטאתי בשפתי, כי האמנם

בישר הסתיר נ. את-המציאה ולא הביאה אל

שר-העיר?.. אבל תהי ישיבתו – כפרתו! אדמה כי

הישיבה הזאת תרבה לו חכמה ותרגילהו להבדיל

בין שלו ושל אחרים…. היום

הריצותי לו מכתב תנחומים, ובסוף דברי ברכתיו

לבל יביאהו אלהים מעתה לידי נסיון…. אחשב

למשפט כי הברכה הזאת תהיה כעשן לעיניו, אבל

הלא ידעתני ידידי, כי אני אהב תמיד להגיד שבחו

של-אדם בפניו, ומה מני יהלך אם יחרק עלי נ.

בשיניו בגלל האמת אשר השמעתיו ממרחקים? –

ידידך….

========

כז

ידיד יקר ונכבד! הנני מתכבד

לבשרך, רעי, כי לימים עוד שבעה, בעשירי לחדש

הזה, בשעה הששית בערב אכנס לחפה עם הרעיה

אשר הוכיח לי ה', אי לזאת אקוה כי מאהבתך אותי

ואת-בית אבי, תכבדני ותבא אלי בלוית אשתך

הנכבדה וכל-בני ביתך לשיש אתי משוש בנשף

חשקי, כאשר יצונו חק-אהבת-רעים. לבי סמוך

באהבתך כי לא תמנעני מכבוד ותבוא ליום הכסא

לשמח בשמחתי. לבאך יחכה בכליון עינים רעך

….

כח

(במלים שונות)

רעי היקר! כעבור שבעת ימים אחרי

הכתב המכתב הזה יהיה יום חתנתי. ביום ההוא

בערב יובילוני הורי היקרים אל חפתי עם העלמה

העדינה אשר בחרתי לי ברצון ה', לכן כבדני-נא

ובוא אלי עם רעיתך וכל-בני ביתך לחדות את-פני

ביום שמחת גילי כחק רע נאמן, ותקותי חזקה כי

תכבדני נגדה נא לכל-הקרואים הרבים אשר יקחו

חלק בשמחתי ותבא למועד אשר יעדתי לך. ידידך

המחכה לבואך….





כט

ידידי היקר! בא היום שקויתיו. בעוד

חמשה ימים יהיה יום כלולת בתי היקרה עם בן

גילה העלם המשכיל א., לכן אקוה כי תואיל לקחת

חלק בשמחתי ותכבדני לבא אלי ולשמחני כאשר

שמחתיך אני ביום שמחת בניך. ידידך החפץ

קרבתך….

ל

שלום רב לך רעי היקר! מתקו לי דבריך

אף כי מררות צפנת במו. ידע אני כי צדקת

ועל-כן לא אפתח פה להצטדק כי לא באשמתי

נכשלת באיש לא אמן בו, אך אחת

אשמיעך כי האיש אשר המלצתי עליו במכתבי

התהלך פה במישרים, דבריו כדברי חכמים נשמעו

בנחת וכל הליכותיו וגם חזות פניו הגידו עליו

ישרו, והאדם יראה לעינים ולא אל הוא לחפש חדרי

בטן. יש אשר גם את חכמים מחכמים יוליכו אנשי

תרמית שולל בשומם מסוה צדק על-פניהם,

ומה-יכלתי לענותו בבקשו ממני להמליץ עליו

באזניך? זה חזיתי בו ספרתי לך, ואם שגיתי אנכי

באיש הזה בשבתו אתי רק שבעים ימים, מה רבה

משוגתך אתה כי לא הכרת דרכיו במשך שלשה

ירחים!! הוא אשר אמרתי כי אנשי מרמה יסכלו דעת

חכמים ולא עלי תלנתך יקירי, – הודיעני מה עשה

לך האיש ההוא, ואולי הגדלת במו פיך על-מעלליו

הרעים כאשר הסכנת תמיד ברגעי כעשך

וחרונך! ידידך ומוקירך….

לא

(במלים שונות)

שלום לך אהבי הנכבד! דבריך ערבו

עלי אם גם טפות מרה מסכת בם. נפשי ידעת מאד כי

אתך הצדקה ועל-כן לא אפצה פי להצדיק את-נפשי

כי לא בפשעי שת מבטחך באיש מרמה. אבל זאת

אשמיעך כי האיש ההוא נראה לי כצדיק בכל-דרכיו

וגם הפקת פניו ענתה בו צדקתו בעיני, ומה-ידע ילוד

אשה את הצפון בסתרי מזמות איש? הנה אנשי

מרמה יתעו גם חכמי לב מדרך השכל, ומי יעמד

לפני נבל השם אפר-תם על-עיניו? ואיך יכלתי השב

פניו בהתחננו אלי להגיד עליו ישרו, בעת אשר

לא שפקתי רגע באמונתו? אני מלאתי חובת כל אדם

להיטיב את-איש נדכה בצר לו, ואם שגגה יצאה

מלפני כי לא הכרתי תרמיתו בשבתו כשני

שבועות בביתי, הלא כבדה שגגתך פי שבע כי לא

נפקחו עיניך לראות משחתו בשבתו אתך ימים

כבירים! אך הלא זה דברי כי גם חכם בחכמים לא

יעמד לפני מרמת ערומים ואנכי מה כי תלין עלי? מאד

כלתה נפשי לדעת את-אשר עשה לך, כי מי ידע אם

לא טפלת על עונו מרב קצפך ועזוז אפך? ידידך

ואהבך….

לב

ידידי היקר! אנא שא נא לפשע שפתי.

את-מכתבי ההוא כתבתי לך ברגע אשר עברה עלי

רעת הנכל ועל-כן דברי קשים, ואני אמנם

חשבתיך כראשית חטאת לאסוני ולא השיבותי אל

לבי כי נתכנו עלילות לנבלים ונוכלים להוליך

חכמים שולל ולהכותם בעורון לבל יכירו ערמתם

על נקלה. מה צדקת, יקירי, במשפטך כי שגיתי

הרבה יתר ממך כי לא נפקחו עיני על-דרכיו

בשבתו ימים רבים בביתי! אמנם כן, לא אל הוא איש

ועיני בשר לא תחזינה נכחות. אנכי האמנתי

בצדקתו וגליתי לו סודותי, ולפעמים שאלתי גם

עצה מפיו במקנה וקנין, כי לא שפקתי באמונתו

רגע, אבל עד מהרה נוכחתי לדעת כי אדם בליעל הוא

ומחשב להרע, כי גלה מצפוני מסחרי לבן גילו,

נוכל כמהו, ומלבד אשר הסיתו לשלח ידו במלאכת

רעהו, עוד הוציא עלי קול כי באתי עד משבר

וכל-דברי מרכלתי יגעים, והדבה הנתעבה הזאת

הסבה לי צרות קשות ומרות, כי הקצו מזעזעי והמון

נושים סבוני כדברים רגע ביום אחד עד כי אמרתי

נגזרתי, ולולא עזריאל רעי שהלוני כסף די שלם

להם משה ידם, כי אז הכה ביתי לרסיסים באפס

תקוה! זאת עשה לי האיש אשר מפתי אכל ומכוסי

שתה וכבן ביתי נחשב בכל-ימי שבתו תחת צל

קורתי! נחש אספתי אל חיקי וישכני ויגדל

כאבי ועל כן קצרה רוחי ואכאיב את לבך בדברי

ריבות…. אך אקוה כי אתה תסלח לי ותזכר דברי

חכמינו: אין אדם נתפס על-צערו. ידידך ומוקירך

כחין ערכך….

========

לג

ידידי יקירי! אם יקרה נפשי בעיניך –

מהר והודיעני מה-שלומך, כי לשמועה הבאה

בכתבי-העתים, על-דבר האסון הנורא שקרה את

השטים באניה נ., נמס לבי ולא עמד בי כח לכלות

את-קריאתי עד תמה. במכתבך האחרון הודעתני

כי הנך עשה דרכך אל העיר א. באנית הקיטור

על-פני הנהר ד., ומה נבהלה נפשי בקראי

את-החדשה הנוראה במכתב העתי המונח עתה

על-שלחני כי רבים משטי האניה הזאת צללו במים

אדירים בשגגת אחד מהם אשר בשמעו קול רעם

מתפרץ ממכונת הקיטר ואחריו התאבכו גאות עשן,

דמה כי אחזה להבה באניה ויקרא בקול: תבערה!

תבערה! ולקולו חרדו כל השטים ויקפצו אל סירת

דוגה אשר נהפכה על-פניה מכבד משאם וירדו

כלם תהמות באין מציל. מהר והרגיע את לבי החרד

מאד עליך. אם גם לא תכתב לי הרבה, דיה אות אחת

בכתב ידך להוציאני ממבוכה ולחדש רוח נכון

בקרבי. ידידך המחכה לתשובתך בלב חרד

….

לד

רעי היקר והנכבד! הנני ממהר

להודיעך כי תהלה לאל שלום לי. אמנם נמצאתי

באניה נ. ואמנם קרה שם אסון כי שלשים ושנים

איש טבעו בנהר, אך בי לא נגעה הרעה כי לא

נחפזתי להציל נפשי כיתר השטים. אמרתי הבה

אראה מראש אם לא חרדת שוא היא ואחרי-כן אקפץ

המימה, כי ידע אני לשחות, ועוד עצרתי רבים

מקפץ אל הנהר ואצילם ממות. מחר כאשר יעזבני

עצבון לבי לרגעים מספר, אכתב לך את-כל פרשת

דבר האסון הזה. ידידך ואהבך….

לה

ידידי ורעי הנכבד! הבה אספר לך

את-כל המחזות הנוראים ובעותי אלוה אשר ראו

עיני באניה נ.: לפני שבוע ימים לפנות ערב יצאתי

באניה ההיא לעשות דרכי עירה א.. כמאה ועשרים

איש נאספו בה מלבד נשים וטף. רוח צח נשב במים

הזכים אשר נשקפו כתלמי כסף לאור הירח אשר

עמד בחצי השמים. רב השטים ישבו על מכסה

האניה ממעל ויתענגו על נעימות האביב והדר

העצים הרעננים אשר יניעו להם ראשיהם מעל שתי

גדות הנהר כאלו יברכום בברכת-הדרך…. לא

הרחיקה האניה לשוט ופתאם נשמע קול רעם אדיר

וחזק מצד מכונת הקיטר ולבת אש ועשן התפרצה

ותתאבך ותעל למעלה. – תבערה! תבערה! אבדנו!

אבדנו! – נשמע פתאם קול איש מתוך המדור

התחתון, וכרגע והנה קולות שונים ומשנים, קול

בכי גברים, יללת נשים וצוחת ילדים התבוללו

ויתלכדו יחדו ויהיו לקול אחד אדיר, אים ונורא

מחריד כל-לב ומרגיז כל-נפש. לשוא התאמץ

רב-החבל להוכיח בדברים נמרצים כי רק צנור

התפוצץ במכונה ואין כל-פחד לנגד עיניהם, לשוא

נחפזו המלחים לרוץ מתא אחד אל משנהו להרגיע

לב הנפחדים, לא הועילו כל-מאמצי כח; השטים אצו

להציל נפשם בסירות-דוגה, דחפו, הדפו איש

את-רעהו, כי איש איש חפץ להציל נפשו בראשונה,

ובכן נאספו אל צנה אחת כששים איש והנשארים

קפצו לאחד אחד אל צנה אחרת, אך אהה בלהה!

פתאם נהפכה הצנה על-פניה ורב הנאספים נפלו

המימה!…. אהה, ידידי, לא אעצר כח לתאר לך

את-המחזה הזה באמר ודברים, גם לא אחפץ להדאיב

את נפשך! תסמר שרת בשרי בזכרי כי עיני ראו

באבדן שלשים ושתים נפשות! נורא הוא המות

הטבעי, אך אין כל-דמות אשר נערך למיתה בידי

האסון! רק חמשה אנשים וילד אחד כבן חמש שנים

צלח ביד המלחים להציל בחרף נפש מגלי המים

הזידונים ויתרם בלע הנהר ולא נודע כי באו אל

קרבו…. הנשארים בצנה ההפוכה הכו כלם

בתמהון-לבב ורבים מהם שכבים עתה בבתי החלים

בעיר ג., גם אני הכיתי, אחרי עבור המהומה,

בשגעון, פי דבר זרות ולבי הגה תהפכות, ורק

אחרי רדתי מעל האניה שב לאט לאט רוח בינתי

אלי, אך כח זכרוני עזבני ואשכח את-הכל ואהי

כחלם בהקיץ יום תמים. מי יתן ותקפתני שכחה

כזאת גם עתה כי אז אולי נוספו ימים רבים על-שנות

חיי…. רוח עצבון יחל עתה שנית לדכאני, הנני

ראה את הטבעים האמללים, יעמדו ואכיר מראהם….

הבה אקצר…. ידידך….

========

לו

שלו­ם רב לך, רעי היקר והנכבד! הנני

מתכבד לקרא אותך יקירי לבא להתעלס אתי ביום

שמחת גילי במלאת לי בעוד שנים ימים חמש עשרה

שנה. הורי היקרים יעשו ביום ההוא משתה לכל

אהבי כמשפטם מדי שנה בשנה, כי מלבד אשר יום

הלדתי הוא, הנה הפליא ה' חסדו עמדי ביום ההוא

לפני חמש שנים; שמע נא רעי את אשר קרני וידעת

מה-נכבד יום זה לי ולהורי היקרים ולא תמנעני

מכבוד ותבקרני כחפצי: בצאתי ביום ההוא לפני

חמש שנים, מבית הספר, אמרתי אבקרה את-רעי א.,

באתי אל ביתו והשתעשעתי בחברתו שתים שלש

שעות ואיש לא היה אתנו בבית, והנה פתאם עלה

באזני קול מן החוץ: הוי, הוי, הצילו! חושו לעזרה!

הבית בער באש! מהרתי עם רעי אל הדלת, אך אהה,

אין דרך לרדת מן המעלות ימין או שמאל, ותמרות

עשן, זקים ופיח עלו בפינו ובאפנו עד למחנק

נפש. נפלתי מתעלף ארצה ואחוש כי רגעי חיי

ספורים. עוד אני ורעי נאבקים עם גלי אש להט וראים

את-המות הלך וקרב אלינו והנה איש מכסה בשק

רטב ממים עלה בעד החלון וכגבור משכיל פרץ לו

דרך בין תמרות להבה, ויעמס אותי ואת רעי בחבל

על-שכמו ויוציאנו משם דרך חלון קטן,

ויציגנו ברחוב העיר בתוך המון רבה, וכמלאך ה'

הלך מעינינו ועקבותיו לא נודעו לי ולאבותי עד

היום, אף כי חפשנוהו חפש מחפש בכל-העיר

וסביבותיה. – הנה המקרה הזה קרני ביום הלדתי

לכן יחגו בו אבותי חג משנה מדי שנה בשנה ואני

ואחזת מרעי, קרואי המשתה, אכלים ושתים וחגגים

עד חצות הלילה, אחרי כן נצא לקול עגב במחול

משחקים ונשמחה כל-הלילה עד עלות הבקר. לכן

הואל נא רעי לבא אלי לחדות בשמחה את-פני בליל

שמחתי ואני נכון לקדם פניך באהבה וכבוד

כאשר לך יאתה. – אהבך ומכבדך….

לז

לרעי היקר שלום וברכה! יקרת רעי,

בעיני נכבדת וכל-חפצים לא ישוו באהבה אשר

אהבך ועל-כן דעת לך נקל כי בכל לבי ונפשי אני

חפץ לשמח אותך ואת הוריך היקרים ביום הלדתך;

אך לדאבון לבי לא אוכל הפעם להשלים חפצך

הקדוש לי תמיד, כי יסר יסרני יה ואחי הבכור

הוכח במכאוב על-משכבו זה כשבעים ימים ומחלתו

אנושה, ואני בכל-ימי חליו אשמר לראשו ואשא

טרחו ומשאו. עלי להפך את-משכבו, להיטיב

מראשותיו ולהשקותו מי מרפא כפקדת הרפאים וגם

הוא לא ירף רגע ידו ממני, לא יתנני למוש ממטתו

ויקצף על-כל איש זר הקרב אליו. אחרי הודיעי אותך

את-מנת מכאובי, בלי שפק תבין, יקירי, כי גלה

כל-גיל ממני ובסוד משחקים לא אוכל לבא. יתן ה'

ויחי אחי מחליו או אז נשמחה שלשתנו בחג

הלדתך בשנה הבאה שמחה משלשת. ואתה

התפלל, רעי, לה', כי כאשר הצילך מיד להבה אז,

כן יציל עתה את-אחי מאש התפת אשר הבעירה-בו

מחלתו, אולי יעתר לנו אלהי הרחמים ושלח עזרתו

מקדש לאחי הכאב כחפץ ידידך המברכך בכל-טוב

ושלום….

לח

(במלים אחרות)

ישפת ה' שלום לך רעי הנכבד!

אהבתיך רעי מישרים כי חמודות אתה לי ואחד

מצאתיך בין כל רעי לאיש נאמן בבריתי מאז

הכרתיך, לכן צר לי מאד כי לא אוכל להתעלס אתך

ביום שמחתך, כי אחי היקר שכב על ערש דוי זה

כשני שבעות ומבלעדי אין איש אשר יכלכל

מחלהו, כי חם קדחתו מסך בו רוח עועים ולא יתן

כל איש זר לגשת אליו; רק אני לבדי נשאתי חן וחסד

לפניו מכל בני הבית, וכבר כשל כחי מרב עמל

ונדודים, כי מאז חלה לא ירפני עד בלעי רקי, ומי

יודע עד מתי תארך לי העבודה הנוראה הזאת לשרת

אח חולה אשר בשגעון ינהג את-כל בני הבית

ויכשיל כחי במכאוביו אשר רק אני לבדי אראם

בעצם תקפם ואחוש אותם כמהו. בהודיעי אותך

היום מה חלקי ומנת כוסי בימים האלה, אקוה כי

תסלח לי אם לא אחוש לקול קריאתך, כי עתותי מכורות

לחולה ואין לבי פנה אל כל ענג וששון, כי ערבה

לי כל-שמחה וכל-ענג כנגע בעיני. העלני נא,

ידידי, על ראש שמחתך והעתירה בעד אחי אל ה' אשר

שלח מלאכו להצילך מאש מתלקחת, כי ישלח

דברו וירפאהו מחם קדחתו, ואז נשמחה ונגילה

שלשתנו ביום הלדתך שבעתים כעת חיה.

ידידך ואהבך בכל-לב….

לט

(באופן אחר)

לרעי היקר, אישון עיני שלום! הא לך

תשורה ליום הלדתך. אותה תראה אך פני לא

יראו, כי ביום ההוא בערב יחגו כל בני ביתנו יום

הלדת את-אבי היקר, במלאת לו ארבעים שנה, ובלי

שפק תבין, יקירי, כי שמחת משפחה קדמת לשמחת

רעים. אבל זאת אבטיחך נאמנה, כי אם לא יאחרו

קרואינו לשבת – אז אתכבד לבא אליך גם בחצות

הלילה, כי אותה נפשי מאד להתענג על-חברתך

הנעימה ולהראותך אותות אהבתי ברגעי שמחתך.

היה שלום וברכה כחפץ אהבך בלב נאמן….

========

מ

רעי הנכבד! דבריך הטילו שפק בלבי

אם עוד אשוב אראה את-כספי אשר הלויתי את מכרנו

א., אמנם נהפכת פעמים ושלש בלשונך כאלו

חפצת להסתיר הותי ממני לבל יפוג לבי משואת

פתאם, אך אני מבין דבר מתוך דבר ומה-גם

בדברים אשר כבר הסכנתי להם!…. לכן אם יקרה

נפשי בעיניך הבה לי עצה ועזרה בצרה! הלא ידעת

מה-מצבי היום ואיך לא יכאב לבי על-אבדן שארית

הוני? אהה יקירי, השאת והשבר כתמם יחד באו

עלי! לפני שני ירחים יצאה אש מאת ה' ותאכל את

עצי מסחרי אשר הכינותים לשלחם דברות במים

אדירים, ועתה יאבד יתר כספי ביד איש אשר מרב

אמונתי בישר לבו לא דרשתי גם שטר חוב מידו.

עשה, ידידי, למען אהבתנו, דבר מה לטובתי. חגור

שארית כחך להציל יגיעי מיד עשקי כח, קחה עמו

דברים ושוה לנגד עיניו את הרעה שהוא משלם לי

תחת טובתי, אולי יחס, אולי ירחם על-מטיבו אשר

חלצהו מעניו. דברי לעו מעקת לב ועל-כן שמתי

קנצי למלין. – ידידך….

מא

לרעי היקר שלום! מה דוה לבי לענותך

כי אין כל-תקוה להציל עתה את-כספך! דע כי א.

הוא איש ישר מאין כמהו, אך ההצלחה בגדה בו,

ובכל משלח ידו יפגעו בו מכשולים רעים אשר לא

יאמנו כי יספרו. דיו מקרהו האחרון אשר אספר

לך במכתבי זה להראותך מה אמלל האיש הזה

ולהשיב מעליו אפך. לפני ירח ימים סר אליו אחד

ממכיריו ויודיעהו כי בעיר ב. תמצא עתה ידו

לקנות מטפחות משי בחצי מחירן. וילך א. ויחבל

את-כל בגדיו וחפציו בבית משאות, אף לוה כאלפים

כסף מאת ידעי צדקתו ויכונן צעדיו עירה ב.. הוא לא

הרחיק לנסע ושני אנשים, חמשים בכלי נשק, יצאו

מתוך היער, ויתנפלו עליו ויגזלו כל-כספו

מידו ויפשיטו מעליו את-בגדיו עד כתנתו –

וילכו. ערם ויחף שב א. בחצות לילה העירה ואך

צעד על מפתן ביתו אחזהו השבץ ויפל ארצה

ויתעלף, ותגדל החרדה בביתו ויקראו שני

רפאים לשובב רוחו אליו וכל-אנשי העיר נסבו

על-הבית וינודו לו מקרב לב. כשלש שעות עמלו

הרפאים להחיותו, ורק אחרי עמל רב צלח חפצם בידם.

רוחו שב אל קרבו אך הכסף לא שב אל ידו. בדי ריק

חפשו את-השדדים בכל העיר וסביבותיה, לשוא

יגעו מרגלי חרש למצא את גזלי כספו, הכסף

איננו וא. הלך למן היום ההוא קדר בלחץ לבבו

ופניו כשולי קדרה, כי לא על-כספו ידאב לבו כי

אם על-הון זרים אשר אבד בידו, ומה כאב לבי

בשמעי כי הוא מזכיר שמך ובכה כילד קטן! – אחרי

הדברים והאמת האלה אקוה כי ירוח לך מעט

בשמעך כי דבר לך עם איש ישר אשר פגעי הזמן

שמוהו מטרה לחציהם. אקוה כי תכף כאשר ירחיב

לו ה' ימהר להשיב לך כספך קמעא קמעא ולא

ישכין באהלו עולה; ואני ידע נאמנה כי יש לו

תקוה, כי איש חרוץ הוא וידע הליכות המסחר, ואם

גם יספח אל אחת הכהנות בבית מרכלת, תהיה

משכרתו כאלפים כסף לשנה, וצרכיו אינם

מרבים, כי רק אשה וילד קטן הם כל-בני ביתו. לכן

קוה ואל תעצב ואל תדאג הרבה, כי כזאת וכזאת

יקרה את-איש אשר דבר לו את-בעלי המסחר. תקותי

חזקה כי בשבוע הבא תמצא ידי להלותך אלף כסף

עד אשר ירוח לך. – ידידך המצר בצרתך….

מב

(באופן אחר)

שלום רב לך רעי הנכבד! לא אדע מה היה

לך הפעם כי מצאת במכתבי רמזים על-דבר כספך

ותלמד סתום מן המפרש! השמעתיך כי א. הפסיד

אלפים כסף בשער הסחרים אשר מעלות ומרדות לו.

אבל הן לא נכחד ממך כי נזק קל כזה לא ירושש איש

עשיר כא. אשר הונו עצום ומסחרו פרץ בארץ! לכן

יהי לבך סמוך בטוח כי תקבל כספך ביום

הכסא, כי לא איש כא. יבלע חיל זרים לו גם יורש

מכל. אדמה כי דברי אלה ירגיעו את-לבך ולא

תוסיף לדאבה עוד. – הודיעני אם כבר שב גיסך

מדרכו כי דבר נחוץ לי אליו אשר בעתו תדענו.

רעך ואהבך….

========



מג

ידידי הנכבד! בשבוע הזה ירדתי מן

המטה אשר עליתי עליה לפני ירח ימים; ואף כי

מחלתי טרם עזבתני בכל זאת כבר עברה הסכנה, כן

אמר הרפא וככה אחוש גם בנפשי, לכן הנני ממהר

לכתב לך בעצם ידי למען ירגע לבך בראותך כי

באתי עד הלם. כאשר יחזק ה' כחי ואוכל להתהלך

על משענתי בחוץ, אתאמץ לבוא אליך לשבת אתך

זמן מצער במעונך בנאות דשא, עד אשר יאמר הרפא

כי נרפאתי כליל. השעול עוד יפקדני לעתים

וידריכני מנוחה שתים שלש שעות ביום, אך לא

ככחו אז כחו עתה. בראשית ימי מחלתי הסב לי

מכאובים קשים וידקר כמחט בראתי ועתה רפו ידיו

וכאבי חדל. הודיעני נא אם תוכל לפנות לי חדר

במעונך בכפר ובאתי אליך תכף בשובי לאיתני.

ידידך….

מד

לרעי יקירי, שלום! בוא ברוך ה' אלי,

סורה אל ביתי ואקבלך בזרעות פתוחות. פניתי לך

חדר רחב ידים אשר חלונותיו קרועים אל גן נחמד

מלא ברכת ה', שמה תשב ותשאף רוח צח מרפא

לנפש, ובני ביתי, המתאוים מאד להשעשע

בחברתך, ישרתוך ויביאו לך את-כל-מיני המכלת

הדרושים לרפה-כח כמוך; גם רפא יש אתנו בכפר

אשר לעתים מזמנות יבקרך וינחך בעצתו עד כי

תרפא רפואה שלמה. הודיעני מתי תחשב לעשות

דרכך אלי ויצאתי לקראתך לקדם את-פניך בכבוד

כאשר לך יאתה. ידידך ואהבך המחכה

לבואך….

ידידי

מה

ידידי! אף כי טובה עצתך במכתבך בכל

זאת צר לי מאד כי לא אוכל להופיע עליה, וחבל

על-כספך אשר הוצאת לשכר לך איש לעזר כנגדי,

כי אין את נפשי לבוא בריב עם האיש ח. אף אם אדע כי

כל-זהב ארץ

החוילה ינתן לי בעמלי. כי מי כמני

ידע את-האיש הרע ההוא ואת-כליו הרעים לשחית

ולחבל! הנך בטח בעשרך ובכבוד ביתך כי יהיו

לך למבטח עז ביום קומך לרוצץ קדקד העול הזה

לבלי תאנה אליך רעה, ואני אמר לך כי לא יועילך

הונך ביום עברתו, כי נחש ושרף הוא ועקיצתו

עקיצת עקרב! אתה תכנו בגלוי אך הוא כצפעני

יפריש בסתר ולא תדע מי הוא נשכך; כי חמת עכשוב

תחת לשונו ובמסתרים יכה בה את רעהו והמכה

לא ידע מי מכהו, ומה ימריצך לקחת בידך נגעים

לגוך? הנה תאמר לבוא בכח המשפט על-איש אשר

פני השפטים יכסה ובכל-צדק ומשפט יתקלס! האם

לא תהיה לשחוק לכל ידעיך? האם לא יאמרו גם גרי

ביתך ואהביך כי כרית בידיך שוחה לרגליך? חדל

לך יקירי; מהתגרות ברעה ואל תמשך גם אחרים

אחריך! הרף מאף ועזב חמה כי המה יוסיפו רק יגון

על-מכאוביך ולא יועילו להותך! שטה מאיש רע ועבר

ואלהים ימלא מחסורך ממקום אחר. אקוה כי דברי

יכו שרש בלבך ולא תוסיף להשלות נפשך כי

תציל כספך מכף מעול וחומץ במלחמת משפט, כי

הוא כמות ולא ישבע וכשאול לא יקיא עוד את-בלעו,

אף אם תגזרהו לגזרים, ואתה חדל – ונצלת.

ידידך….

שלום

מו

שלום! שלום! כאשר אחזה לי מוג לב אתה

כשפן ומחלת הבהלה דבקה בך לירא ולפחד

כתרנגלת מקול עלה נדף ומהמית רוח נשבת ולולא

זאת – לא אאמין אם ערבת את-לבך לתת קרני ראם

לפרעש קטן המכרכר בין מפלי כתנתי ולהגדילו

בעיני כשנהב בקומתו; והנה אף כי אין מדקדקים

עם חולה נרעש ונפחד כמוך כחוט השערה, בכל-זאת

בראותי כי תחפץ להנחיל את-מחלתך גם לי –,

התאפק בל אוכל מהשמיעך כי אך שחוק עשית לי

בהפליך עלי בלהות להחרידני מפני ח. למען ארף

ידי ממנו, כי לא נער קטן אנכי וכבר נלחמתי עם

עשקים תקיפים ממנו וגם יכלתי להם! כי אין ערום

ונוכל בתבל אשר ישגב מכח האמת והצדק, והאיש

הבא בכח הזה להדבר גנבים וחמסים תחת רגליו,

אך אויל וחסר לב הוא אם יירא על נפשו פן יתקוממו

לו להכותו במסתרים, כי בהתרפותו יתן יד

לפשעים לחמס ולגנב דים מבלי כל אימת המפגיע

עליהם, אך לא כן אם במשפט תאחז ידו ליסרם כדי

רשעתם, כי אז לא יוסיפו עוד לערץ אנוש מן הארץ;

ואם רעה נגד פני הלחם ביום המלחמה, הלא אך רגע

כי ישתמר ממנה – לארך ימים לא תקרב עוד אליו….

אחרי הדברים האלה, האם לא תודה לי יקירי כי מוג

לב אתה בנסותך להפחידני בבלהות צלמות ולהפיל

עלי אימים נסתרים להחרידני מפני בעל משפטי!

אולם אחרי הפכי בדברי מכתבך היטב חרצתי עליך

משפט אחר, ירא אנכי אם לא נמכרת ביד השטן

הזה ועל כן דבריך לעו…. ראה גליתי לך

את-כל-לבי כי אהב אמת אנכי ואתה בטובך הגדול

סלח לי. מוקירך כערכך…

שלום

מז

שלום! ראשית דבריך מדון, תוכם הבלים

ואחריתם עמל ואון, ואני לא ידעתי מדוע בחרת

לך פתאם לשון ערומים להכותני בשוט לשונך מכת

בלתי סרה, בעת אשר מאהבתי אותך ומחמלתי עליך

העידותי בך לשמר רגלך מלכד לבל יקרך רע בעון

פחזותך! האמנם זה הוא כל עון חטאתי כי לא אחפץ

לחתות אש בחיקי בדעתי נאמנה כי בגדי

תשרפנה?! לכה נא ונוכחה לפני ידעי משפט

וראינו מי מהם יצוה אותי לאחז בעקב פח עת רגלי

תעמדנה במישור ושלום במגורי מפחד? הכי נפתה

לבך להאמין כי חיי היו עלי למשא כי אשתגע

פתאם לאבד את עצמי לדעת בעד כסף נמאס אשר

תאמר לתת לי? הן לוא גם חפצתי לעשות כזאת עליך החובה למחות בידי בדעתך כי חיי

משפחה שלמה תלואים בחיי, ואיך תסיתני ללכת

על-גחלים בערות ובראותך כי לא טחו עיני מראות את

הרעה בראשית דרכי, תחרפני כאחד הרקים ולא

תבוש לחשדני כי נמכרתי לאיש מצותך בעבור

הבצע?! ראה יקירי, כי לא בדעת תדבר, כי מלבד

אשר עליך להודות לי על-הזהירי אותך מנפול ברשת

איבך, עוד יצאת להשליך עלי שקוצים בדברים

כמתלהמים ותחשב את-אהבתי אותך לי לחטאה! אולם

דע כי אני באהבתי ותמתי אחזיק ולא ארף ועל-כן

אמר לך שנית: שטה מדרך זה ועבור כי לא תהיה

תפארתך עליה! אל תתחר במרעים כי ארץ נתנה

ביד רשע! הנה תאמר לבוא על-זרע שקר בכח האמת

ותשכח כי האמת נעדרת ובאי כחה קצרי יד המה

מעשות ישועות בארץ! אחת היא לי אם תחשב כי ידי

תכון עם ח. או לא, כי לא

לא להגן על כבודי באתי, כי אם להזהירך

מן הרעה אשר תאמר להדיח עליך!…. אולם אם תוסיף

לעמד במרדך להשתגע ולשאף נקם בחשבך כי

ידך תעז על-השקר שהשעה משחקת לו ועצומים עשי

דברו -, ידע תדע כי נתת חבל ביד ח. לתלותך

עליו ואני את-נפשי הצלתי. מוקירך…

מח

ידידי ורעי! עד כה קצרה ידי מהושיעך

ברב או במעט, כי קפץ עלי רגזו של אדני בגלל

שגגה קטנה שיצאה מלפני בספר חשבנותיו ולא

יכל דברי לשלום ימים כבירים, ובלי שפק תבין

כי לא יכלתי בימי רגזו וכעשו לקחת עמו דברים

על-אדותיך, אך בהראותו אותי אתמול פנים שחקים,

החלותי לדבר עמו על-דבר פקידי בית מסחרו ומדי

דברי במו זכרתיך בזכרון טוב לפניו ושויתי

לנגד עיניו את-כל-הטוב הצפון לו באספו איש חרוץ

כמוך אל בית מרכלתו. בראותי כי דברי מצאו

מסלות בלבו לא חשכתי ניד שפתי מהלל אותך

כערכך, עד כי נאות לאספך אל ביתו, ויצוני

לשאל מפיך במה תקנה לו. ואני אף כי ידעתי את

השכר אשר תבקש, בכל זאת אמרתי לו כי אשאלך

כמה תדרוש ממנו, לבל ידמה כי דבר לאט עמנו.

לכן דע מה שתשב לו, אך אל נא תרבה במחירך יותר

מדי, כי אם תפיק רצון מאדני ישית על-משכרתך

נוספות גם מבלי בקש, נקבה-לי שכרך שבעים כסף

לירח ואם לא יאות לך, אז אשית ידי על-שניכם והיה

שכרך חמשים או ששים, ושלום לך מאת אהבך

ומכבדך…. ידידי

מט

(במלים שונות)

ידידי הנכבד! לא מצאה ידי לעשות

קטנה או גדולה לטובתך עד היום, כי חרה בי אף

אדני על חטא שחטאתי לפניו בשגגה וישמר לי

עברתו בלבו זמן כביר, ואני בימי זעפו ישבתי בדד ואדם ולא באתי עמו

בדברים, אבל בראותי עתה כי פניו לא היו לו עוד,

דברתי עמו על-אדותיך והללתיך בפניו,

ויבקשני אדני לשאל מפיך מה משכרתך, ואף

כי כבר השמעתני את-השכר אשר תבקש, בכל זאת

אמרתי לו כי אשאלך זאת במכתב, לבל יחשב כי

קנוניא היתה בינינו, לכן מהר וענני, אך אל תבקש

לך הרבה פן תקלקל את-מחשבתי. ידע אני כי אם

תעבד ביד חרוצים יוסיף לך על-שכרך גם מבלעדי

בקש. מהר לענותני ובקש שבעים כסף לחדש, ואם

יגדל המחיר בעיני אדני, אשתדל כי יתן לך

חמשים או ששים. ידידך ואהבך בכל לב…

נ

שלום רב לך אהבי הנאמן! קצרו שפתי

מהביע לך רגשות תודתי על השתדלותך הנמרצה

לתת לי מעמד בבית אדוניך. את-החסד הזה לא אשכח

לנצח, כי כמלאך אלהים נגלית אלי בימי צרתי

ותצילני מחרפת רעב. זה כחמשה ירחים נשבר

מטה לחמי, את-כל אשר לי כבר נתתי בכסף לכלכל

את אשתי וחמשת ילדי ועתה אזל גם כספי גם

חפצי מכילי וכבר החל יאוש נורא להכניע את-לבי

ולרפות את-ידי – והנה פתאם באני מכתבך!…. לא

אמצא די

די מלים להביע ששוני ורגשי

תודתי!…. הנך קנה לך עולמך בשעה אחת ועד יומי

האחרון אזכרך ידידי כי אתה הושעתני מכל

צרותי. במכתבי זה תמצא מכתב ערוך אליך, תנה

אותו על-יד אדוניך יקראהו ויענני. ידידך ואהבך

המקוה לראותך בקרוב ולהשיב לך תודה בנשיקות

פיו….

נא

שלום לך רעי היקר! בבית רענו א. רבה

עתה המהומה, כי נקשו נושים לכל אשר לו ולא

השאירו לו מחוט ועד שרוך נעל, עתה עוד ידם נטויה

לקחת ממנו גם את-ביתו בעיר ג. והוא צפוי אלי עני

ומחסור באפס תקוה. צר לי מאד על-האיש הישר

הזה, גדול כים שברו ומי ינחמנו! זה כעשרים

שנה נשא ונתן באמונה ושמו נודע לתהלה בעולם

המסחר, אך פתאם נהפך עליו הגלגל, כי רבים

מבעלי מסחרו פשטו לו את-הרגל והסוחר הנודע ה.

עמד משלם לו עשרים אלף כסף ובכן הקיץ הקץ

למרכלתו, כי לקחו ממנו נושיו את-כל אשר לו

ויציגוהו ערם כיום הולדו ואם לא נחוש לעזרתו

בעוד מועד יאבד בעניו באפס תקוה. לכן אם יקרה

נפשו בעיניך, כי עתה עוצה נא עצה במה לקדם

את-פני הרעה הנשקפת לו. הלא ידענו כי איש חרוץ

הוא ובקי במסחרים שונים, ועל-כן עלינו החובה

לתמכהו במשען כסף לעת תימוט ידו, אולי יכונן

לו מעמד בטרם הביאו מחסורו לידי יאוש. אחכה

לתשובתך בעינים כלות. ידידך ומכבדך…

רעי

נב

רעי יקירי! השברתי קדרתי מאד

כשמעתי עני רענו א. והנני להושיעהו בצרה לבל

יכרע תחת משא עמלו. פצעיו עודם חדשים ותולעת

היאוש טרם התגנבה אל לבו, לכן עלינו החובה

לתמך בידו ולתת לו כח ועצמה לכונן לו בית

מרכלת חדש על עמודים בל ימוטו. הגיתי במר

נפשו ואסונו וייעצוני כליותי להפקידהו לסוכן

על-נחלותי בעיר נ., ואחרי דעתי כי מהלכים

לסחורותיך בעיר ההיא, לכן איעצך כי תשימהו לבן

משק בית מרכלתך שמה, או אז יושע בנו רענו

ולנו יהיה למשען עז, כי גם אני וגם אתה לא

מצאנו עד כה איש אשר ימלא משלחתנו באמונה

בעיר ההיא, ומי כרענו א. איש ישר וחרוץ אשר

יכלכל דברינו במשפט? השיבה דברי אל לבך

ומהר וענני, כי אם תקבל עצתי, עלינו להודיעהו

זאת תכף והנני ידידך מוקירך ומכבדך….

נג

ידידי היקר והנכבד! עצתך טובה

ונכחה ובכל חפץ לבב אקבלנה לא רק לטובת רענו

כי אם גם לטובתי, אך הבה לי עצה מה אדבר עם

סוכני ח. ואיך אדיחהו ממשמרתו. האיש ההוא אשר

רק על-פי ההכרח נתתי מסחרי בידו והוא לא עשה אף

את-החצי מכל המוטל עליו, האיש ההוא אשר שמעתי

עליו כי הוא עוסק גם במסחרים אחרים מבלעדי

מסחרי ואשר על-כן כל-דברי רכלתי בעיר ההיא

יגעים – האיש ההוא משכני ברשתו ויקבל מידי

חמשת אלפים כסף למפרע, ועד ישלם לי נשיי

נשיי עליו לעמד על-משמרתו עוד כשנה

וחצי. ידעתי גם ידעתי כי הכסף הזה שמור בידו

ויוכל לשלם לי חובי בכל-עת ובכל-שעה; אבל

היעשה זאת בהדיחי אותו ממשמרתו? הן מלבד

אשר יורה לו התר לשים את-הכסף בכליו, עוד ירע לי

רעה גדולה אם יתן ידו להסוחרים המתחרים אתי

בעיר ההיא! לכן הורני נא עצה במה אוכל ואקדם

את-פני שתי הרעות האלה ומדבריך לא אסור ימין

או שמאל. ידידך ומוקירך….

נד

שלום וברכה לך רעי הנכבד! צר לי מאד

על-דומיתך הארכה אשר תביא דאגה נוראה בלבי

אם לא קרך אסון חלילה בעברך ארחות ימים בימי

החרף. לכן מהר והודיעני מה-שלומך אם חפץ אתה

בשלומי ובשלות לבי. תקותי חזקה כי תכף בבוא

מכתבי זה לידך, תכתוב לי שתים שלש דלתות

להשקיט את-המית רוחי. לא אדרש ממך לספר לי את-כל-המוצאות אותך

בדרכך הרחוקה, כי אם לא התעוררת מעצמך

לכתוב אלי, בלי שפק קטנתי מכל-אלה בעיניך אף

כי לא אדע אם נמצאו לך עד היום אהבים טובים

ממני, אך לחשך ממני את-שתי המלים “שלום לי”

אין לך כל-צדקה, כי מי כמוך יודע כמה התעניתי

בעניך עד בואך עד הלם? היה שלום כחפץ ידידך

ואהבך אשר יקוה כי מוסרו ינעם לך….

שלום

נה

שלום וברכה לך רעי היקר! לולא זכרת

לי עון דומיתי במכתבך, כי אז לא ידעתי אם

חטאת היא לבלתי כתוב לרע נאמן מארץ מרחק, כי

כבר העבירני עניי על-דעתי ולא אדע נפשי. אהה

ידידי, לא לשוא חרדת עלי את-כל החרדה הזאת,

אמנם לא קרני אסון בעברי במים עזים, אך דרכי

חשך וחלקלקות ביבשה. ימים על-שנה אני רדף

אחרי ההצלחה הבגדה, אבל כל אשר אוסיף אני

לרדפה, כן תוסיף היא לברח מפני, כשלו רגלי

במרוצתי ואליה טרם באתי! הלא ידעת, רעי, כי

למדתי חכמה הרבה, אבל חכמתי לא עמדה לי עד

היום לכלכלני בלחם למרות כל-עמלי. בבואי עירה

נ. התהלכתי יותר מששה שבעות בשוקים

וברחובות, בקשתי לי עבודה ומחיה אך איש לא אסף

אותי אל בית מסחרו, כי בא קפדה על-בית-האוצר בעיר

ההיא ותמט הוה על-אדירי הכסף עד כי רבים מהם

ברחו למרחקים ורבים נתלו בידיהם על-עליות

בתיהם המרוחים להשמט מפני נשיהם…. ואני

בראותי כי לא אמצא את-אשר אבקש, חשבתי לשוב

על-עקבי בטרם כלתה לי פרוטה מן הכיס; אך פתאם

הקרה ה' לפני איש טוב ומטיב אשר בחמלתו עלי נתן

לי משרה בבית אדוניו אשר ספחני אל מסחרו במחיר

מצער רק להחיות נפשי בלחם צר; שמח הייתי בחלקי

זה ואברך את-ה' אשר שלח מלאך פניו אלי

להושיעני בעצם קשי יומי. גם אדוני שמח בסתר

לבבו כי הקרה ה' לפניו עובד אמלל אשר יעבידהו

חנם…. ככה עברו עלי שלשה ירחי שלוה ולא

ידעתי כל-מחסור בעניי, אך פתאם צרה בי עין

עין האסון כאלו חרה לו בראותו אשרי,

ויורידני בחרפה משאתי; שמע את-אשר קרני

וידעת מה-חדל אני: בבית אדוני היה איש אחד אשר

מאז בואי אל הבית ראיתי כי הוא עוין אותי ומתנכל

לעשות לי רעה על-כי לקחתי פקדת קרובו אשר נדח

ממשמרתו יומים לפני בואי. ויהי היום ואני

יצאתי מחדרי ואת ספר החשבנות שכחתי לסגר

בארון, ויגש אליו הפקיד משנאי וישנה בו

את-כל אותות המספר ביד חרוצים עד

להפליא, ואני בשובי לעבודתי, לא הכרתי בו

כל-שרטת, חסרון או יתרון, ואוסף לעבוד כבראשונה.

ויהי לעת ערב – והנה בלהה! אדוני הבית מתקצף

ומתמרמר אל הפקידים וקורא לריב ומצה וסופק כף

על-ירך ומצעק: "הוי חסרי לב, באשמתכם הפסדתי

אלפים כסף, באשמתכם, כי שגיתם בחשבונכם!"..

עד ארגיעה נפתחו כל-ספרי החשבון ויקראו

לפני אדוני ותמצא השגיאה בספרי! דעת לך נקל

מה חלל לבי בקרבי בהודע לי כי אנכי הסבותי בנזק אדוני, כי גם אני דמיתי כי מידי יצאה השגיאה. כהלום רעם

ישבתי על-מושבי במושב הקיר ואהי בעיני כזמרי

הורג אדוניו, ואכף כאגמון ראשי לשאת בדומיה

פצעי אדוני אשר קללני קללה נמרצת כאשה רכלת

בשוק ואחרי הניחו כל חצי חמתו בי בדברים

כמתלהמים, גרשני בחרפה מביתו ואני עוד שבע

רצון הייתי ואברך את-ה' אשר לא נתן בלב אדוני

לעשות עמי רעה גדולה מזאת… כעבור חמשה ימים

נודעה רעת הפקיד לאדני, כי התהלל במעשהו הרע באזני אשתו והיא גלתה זאת

בסוד לרעותה ורעותה-לרעותה עד כי היה הדבר

לדבת עם, ויעש בו אדוני שפטים ויושיבהו אל בית

האסור לשאת עונו, אך אני לא נבניתי מחרבן שונאי,

כי אף אם יצאה כנגה צדקי

צדקי, בכל-זאת חנינה אין לי מאת אדוני

באמרו כי אחרי אשר קרני כזאת אות הוא כי לא אצלח

לכל-מלאכה. משפט צדק הוא, האין זאת?.. גם מיתר

בתי הסוחרים אין דורש ומבקש את נדח כמוני,

כי פרוע הייתי לשמצה וגם רבו פה מבקשי

עבודה כארבה….

הנה זה הוא אשרי אחרי כל-המדעים

שקניתי לי ברב מכאוב! ומי יודע עוד את-אשר

יגידו ימי חיי הבאים?

כי חליפות ותמורות למקרי ימי וכלן

תביאינה רק שבר ברוחי ויאוש בלבי. – מקצר רוח

אשים קנצי למלין, חיה בשלום וזכר את-אהבך

הדורש שלומך בלב נאמן….

נו

ישאו הרים שלום לך ידידי אהוב לבי!

מכתבך הלם ומחץ את-ראשי כרעם חזיזים ומקרב

ולב עמק נדתי לצרתך אשר נגעה עד נפשי; כי

אמנם אך זרות ותהפכות אתבונן בך ובקרות ימיך,

ואני לא פללתי כי איש כמוך אשר הקדיש כל

ימיו לחכמה ודעת ישא לארך ימים כעש ומכאובים

וחכמתו לא תעמד לו להלצהו מן המצר ביום אידו!

עזב נא רעי את-העיר הזאת וצא מעמק הבכא, כי לא בה

המנוחה לאיש כמוך. שובה אל עירי כל-עוד לא בא

החרף וישבת בביתי עד אשר יאר הזמן פניו אליך

– ועד העת ההיא כל-מחסוריך עלי, מפתי תאכל

ומכוסי תשתה עד אשר יחננך ה' ויושיעך. קבל

במכתבי זה מאה כסף להוצאות דרכך, ואני אאמץ

את כחי לבקש לך בעיר מושבי מעמד אשר יעמיד

את-רגליך במרחב ולא תוסיף לדאבה עוד. ידידך

ואהבך…

ידידי

נז

ידידי הנכבד! זה עתה שבתי מדרכי

וכל-רעי ואהבי באים לשאל לשלום לי ויצהלו לקראת

בואי, לכן אם יש את-נפשך לבקרני, בוא אלי תכף,

כי יש ויש אתי חדשות רבות אשר תשמחנה

את-נפשך וגם מהן תבואתך טובה. תאבה נא גם

רעיתך העדינה לבוא אתך כי הבאתי לה מכתב מאת אחותה אשר
ישבתי שלשה ימים בביתה והתענגתי על נעימות

אין קץ בחברת אישה וילדיה, גם אמציא לידה טבעת זהב אשר
שלח לה אחיה בהפגשו

אמי במקרה בעיר א.. באו אלי בשעה השניה אחר הצהרים

ותמצאוני. –

רעך…

נח

רעי היקר! לדאבון לבי לא אוכל בוא אליך כחפצך, כי אש-קדחת

נשקה בי זה כשלשה ימים והרופאים צוו

עלי לבל אצא מפתח ביתי החוצה ואשתי

נסעה מפה אמש לרגל מסחרי ותתמהמה בדרך

כשבוע תמים, לכן כבדני נא אתה ובוא לבקרני

אחרי הנפשך מעמל הדרך, ומה-ישמח לבי

לראותך ולהשתעשע בחברתך! אקוה כי תבוא

אלי היום לפנות ערב. ידידך ואהבך…

נט

(במלים שונות)

ידידי היקר! צר לי מאד כי לא אוכל

להשלים חפצך, כי חם דלקת ילהטני זה ימים

שלשה ופקדת הרופאים עלי חזקה לשבת תחתי עד

אשר ירוח לי. גם אשתי איננה בביתה.

בביתה, כי הלכה בדרך בדבר מסחר

ותשוב אחרי שבוע ימים. כבדני נא יקירי וקחה

לך מועד לבוא אלי אחרי נוחך מעמל דרכך,

ומה-יגדל משוש לבי לראות את-פניך

ולהשתעשע אתך בדברים! בא אלי היום בערב

והיה בידך גם שכר “בקור חולים”. והנני ידידך

המחכה לך בכליון עינים…

ס

לרעי וידידי מנער שלום ונחומים! דוה

לבי מאד כי אחרי דומיה ממשכה אשר שררה

בינינו, אשא עתה על שפתי דבר מר אשר ידכא

כחלל רוחך וימחץ לבך לאין מרפא. דע כי גיסך

היקר אישון עינינו איננו עוד אתנו, כי לקח אותו

אלהים אתמול בצהרים. אהה, השאת והשבר באו

עלינו ומי ינחמנו! מי מלל לי

לפני שנים שלשה ימים כי אשב עתה נפעם

ונדהם לערך אליך מלים על-דבר מות האיש היקר

הזה אשר היה חסון כאלון ולא חש מעודו אף

באצבע קטנה! – אך כה אמר ה' ומה אמר אני ומה

אדבר? אוי לי ואבוי לנפשי, מבין זרעותי חטף

המות האכזר איש יקר בדמי ימיו ויך בית

על-ישביו חרם! בשבתי אתמול בבקר בבית אחותך

כפעם בפעם והנה אישה אלוף נעוריה בא סר וזעף

הביתה ויפל עיף על-המטה ובקול דממה דקה לחש

באזני: מהרה חיש לרופאים כי אחזני השבץ…

אהה, מה-פג לבי ומה-נבהלה נפש אחותך למשמע

הדברים הנוראים האלה! עד ארגיעה מהרנו החוצה

ונבהל שני רופאים אל גיסך

הכואב, אך אויה! הם אמרו לחייו נואש ואחרי

שתים שעות תקפהו המות

המות לנצח ויחטף אותו מבין

זרעותינו. אוי לי על-שברי! את-הרגעים הנוראים

האלה לא אשכח לנצח ותמונת גיסך האמלל לפני

מותו תרחף נכח פני תמיד ועד אלך ואינני תמאן

הנחם נפשי, כי גדול כים שבר אחותך ואין קצה

למכאבי ילדיה הרכים אשר נשארו יתומים אין אב

בימי ילדותם! על-שברם השברתי קדרתי ועד יומי

האחרון אהיה אחיהם לצרתם ורעם למפח נפשם ולא

אתן פוגת לבת עיני כל-ימי צבאי,

כי אים ונורא השבר ומי יכילנו! מהרה-נא לבוא

הלם כי אחותך בוכיה מאין הפוגות ונמוגה היא בים

דמעותיה. רעך הכותב דבריו בדמעות עיניו…

סא

רעי היקר! לא יכלתי לדאבון לבי

לראות עד כה את-פני ידידנו נ. ועל-כן טרם אדע
מה-לענותך. שלש

פעמים בקשתיו ולא מצאתיו, שאלתי

את-בני ביתו מתי ישוב ויענוני כי אין שעתו

קבועה. מחר אוסיף לבקרהו ואם לא אמצאנו גם

הפעם, אכתוב לו מכתב, ואת אשר יענני אמהר

להודיעך, ואתה אל נא תאמר לתקותך נואש, תקותי

בידידנו היודע תמתך כי ידרש לאשר נשאלהו

והלוה אותך את-מכסת הכסף לכונן אשריך, כי יודע

הוא את-כל-המצאות אותך וכי עכרך אחיהו, לכן

אקוה כי יעמד לך בשעת דחקך למען הטיב את-אשר

העוה יונק שדי אמו, ומה-גם

בראותו כי אני אערבך לטוב ומידי יבקש

את-כספו אם לא תשיבנו ביום הכסא! אך אם כה או

כה יקרה – אל נא יפל לבך ואל תרפינה ידיך, כי

אני אמציא לך את-הכסף ביום שידרש לך. ועל כן

מהר להראות

להראות את פני כל-האנשים אשר

בעזרתם תיסד בית מסחרך, וביום הודיעך אותי כי

הצליח ה' חפצך, הנני לשלח לך את-הכסף אשר

דרשת. ידידך ואוהבך…

סב

רעי יקירי, מושיעי ומפלטי! קצרו שפתי מהודות לך על-חסדיך הטובים

והנאמנים, לולא אתה שקמת לי כי אז אבדתי

באפס תקוה, ומה-גמול אשיב לך על-טובך? האח

ידידי, לך דמיה תהלה, כי לא באמר ודברים תשמע

צדקתך ועל-כן לא ארב הפעם לפזר לך דברי תודה,

כי אם אענך על-מכתבך הנעים כי עשיתי כאשר

יעצתני. ראיתי את-כל-האנשים אשר בם בעזרתי

והמה מלאו את-דבריהם ויתנו לי את החפצים

השונים בהקפה ועתה עיני מיחלות

לחסדך. עלי לשלם שכר מעון ולקנות את-כל-הכלים

והתריסין לחנותי ותקותי באלהי ישעי אשר נחני

בדרך טובה כי תמצא ידי להשיב לך כספך אחרי

שנים שלשה ירחים, כי כל ידעי מסחר מנבאים לי

עתידות טובים וככה יראני גם מצב הדברים. אקוה

ואיחל לחסדך. ידידך ואהבך בלב נאמן…

סג

ידידי ורעי יקירי! היום הצליח ה' חפצי

בידי. באתי אל בית נ. אשר יעד לי מועד אחרי קבלו

את-מכתבי, ויקדם את-פני באהבה וכבוד, ואף כי

הצדיק את-אחיו בכל-זאת לא הרשיע גם אותך ויחרץ

משפט כי רק יד הפגעים הרעים הועילה להותך

ואחיו לא חטא, ונהפוך הוא: הוא חגר שארית כחו

להצילך מפח יקוש ולולא האיש



האיש נ. אשר עזר לרעתך, כי אז לא באת

עד הלם. במרוצת דברי הראיתיו את-מכתבך ומה

התפלאתי על-צדקתו, כי מבלי דבר דבר נגש אל

ארון כספו ויוצא משם חמש מאות כסף ויתן

על-ידי. הודיתיו על-חסדו, אמרתי לו כי כספו יושב

אל ידו אחרי חמשה ירחים – ויאות לי. ובכן קבל-נא

במכתבי זה את-הכסף ומהר להודות את נ. על-טובו, אך

חלילה לך מדבר דבר על-אדות אחיו כי הוא אוהב

אותו כנפשו ולפי הנשמע הפקידהו עתה לסוכן

על-אחזתו בעיר ט. ויתן כל טובו בידו, כי רבה

אמונתו בו וכל-הנגע בכבוד אחיו כנגע בבבת

עינו. והנני ידידך הדורש שלומך באהבה…

סד

(באופן אחר)

אהוב לבי ומחמד נפשי! יצר לי להודיעך

כי לא צלח בידי ללות את הסך הדרוש לך, מאת נ.

כי קצף לו עליך על-אשר לא נזהרת בלשונך

ותדבר סרה על-אחיו באזני אחד ממכיריו. הוא

אמנם לא הגיד לי זאת, אף התאמץ לכסות קצפו

במשאון וישאלני לשלומך, אך על-פי מקרה

נקריתי עם בן-משק ביתו בבית אחד מאהבי ומפיו

נודע לי הדבר בלי כחל ובלי שרק. בבקשי

את-הכסף מאת נ. התאנח אחת

ושתים ואחרי האנחה- השמיעני בקול דממה דקה

כי אוצרו רק כמצולה שאין בה דגים וכי לא ידע

מתי תמצא ידו להשלים חפצי. מהמענה הזה

הבינותי כי לשוא אשחית דברי ועל כן לא יספתי לפצר בו ואכונן צעדי אל רעי

פ., אך גם הוא השיב פני בלשון רכה ואני יצאתי

בשבר רוח מביתו ולבי דוי מאד. עוד תקוה



תקוה אחת נשקפת לי מאת ר. אך הוא יצא

מפה לימים מספר. בשובו מדרכו אפנה גם אליו

וארבה עליו רעים ולבי אומר לי כי בו תושע.

ידידך ואהבך בלב נאמן….

סה

שלום! לא אדע איזה שטן קם לצחק בי

ולאכל עתותי וכספי ולהרבות פצעי לבבי חנם!

הנה זה כירח ימים אשר תתקצף ותעיר כל-חמתך

ותאימני במשפטים ודינים קשים וכל-זאת על-כי לא

שמרת אתה מוצא שפתיך ולא באת למועד לק.
לקבל את המטפחות בעתן! והנה אחרי אשר

נרציתי לשלחן אליך שנית והוצאתי שנית כששים כסף דמי משלח, שבו עתה

כל-החבילות אלי שנית ועיני חשכו מראות! אתה

אמרת במכתבך כי כבר הכינות הכל ועתה ראה

עבודתך ופעלך ודבר משפטים! דבר כזה לא ראיתי

ולא שמעתי מעודי ועד היום כי יחפץ איש לשבת

כאן ולנהל עסקים באספמיא! הנני מסגיר

במכתבי זה אחת מהמעטפות עם חתם הבי-דאר ועליה

תראה כי באה הסחורה עירה ב. בעשרים וחמשה

לחדש הזה ולעיר ק. בעשרים ושבעה בו, שם

השתקעה כל-היום ההוא, ולמחרתו ביום העשרים

והשמונה שבה שנית לב. והיום ביום השלשים

הגיעה לידי פה. אין עוד מלה בפי לתאר לך מחץ

לבבי על-כל הרעה אשר הבאת עלי, גם לא אדע דבר-מה

תענני; העוד מלים בפיך לריב בי בעת אשר

בתחלת צאת המשי עלי ארץ כרית שוחה לו?! אצפה

ואיחל לשמע מה בפיך. דורש שלומך… רעי

סו

רעי ואהובי! אשמח מאד לבשרך כי תמול

בשעה השתים עשרה בלילה ילדה לי אשתי

היקרה בן. בערב ההוא עוד קבלה ארחים ותשרתם,

אחרי כן ישבה אל השלחן ותאכל ותשת עמנו,

ונבל את עתנו עד השעה

העשתי עשרה. יצאתי ללות את-ארחי

ובשובי אחרי שעה הביתה כבר שמעו אזני קול ילד

בכה, והמילדת חשה לקראתי ותברכני בברכת

מזל טוב. הנה כי כן יברך גבר אשר אלהים חפץ

באשרו! בטרם יבוא חבל לאשתי המליטה זכר. גם

הילד בריא וטוב והשמחה רבה במעוני. לא אוכל

להכביר מלים הפעם מרב רגשות שמחתי, אף לא

נתתי שנת לעיני כל הלילה ונפשי מבקשת

מנוחה. הכון נא ידידי לבוא אלי ביום שתקרא

להיות סנדק לרך הנמול בהכנסו בבריתו של

אברהם אבינו. ידידך….

סז

ידיד יקר ונכבד! מכתבך שעשע

את-נפשי, כי בו מצאתי את-אשר בקשתי, ומה עלץ

לבי כי באת אל המנוחה אשר

נעדרה ממך זה כמה! כי אמנם כבר באה העת כי

ידעו בני איש להוקיר אנשי מעלה כמוך ולא יתנום

להתגלגל תחת שואה בסתר המדרגה, ואם זאת

תראינה עיני – אין קצה למשוש לבבי! עלה צדק, רכב

וצלח על-במתי האשר ושמח בגורלך כאשר ישמח

בו אהבך המאשר באשרך…. ידידי

סח

ידידי ואהובי! ישמח לבי להודיעך כי

רעך היקר שב מדרכו והוא חפץ מאד לראותך

ויצוני לכתוב לך ולבקשך כי תבא אל עיר

מושבו להראות את פניו. הוא אמנם חפץ לנסע אליך

כי נכספה גם כלתה נפשו לראות גם את הוריך

ואחיך, אבל אני לא נתתיו להפיק זממו כי קצת חלה

הוא והרפא יעצהו לנוח ימים מספר מעמל הדרך, גם

מבלעדי זאת עליו להראות את פני רבים

ממכיריו, אשר אחרי שבוע או

שבעים יצאו מפה לגור בנאות דשא במקומות שונים

ולא ימצאם; לכן תקותי חזקה כי תסלח לי על-עצרי

אותו מעשות דרכו אליך, ותכונן אליו פעמיך ביום

קבלך את דברי אלה – לראותו ולדרש לשלומו.

לימים עוד שבעה אני יוצא מפה לגור באהלי קיץ

בכפר נ. לחזק רפיון כחי ההרוס, כי מאז פרץ

מסחרי ועבודה רבה עמוסה עלי מבקר עד ערב, גברה

מחלת ראשי וכאב אנוש יתקפני לפרקים עד כי לא

אוכל צאת החוצה וחיי היו עלי למשא ובכן יעצוני

הרפאים לנוח מעבודתי כשני ירחים ולהחליף כח.

אם תצא לדרך תכף בבוא אליך מכתבי, עוד

תמצאני בעירי, ואם-אחרי ימים אחדים, עליך לנסע

הכפרה, כי רענו היקר יוצא עמי. כתבתי בנאות

דשא היא: “אל הכפר נ., דרך עיר מ., ברחוב הגדול,
בית ג.”. ואתה קח לך מועד לבקרנו

כי מחכים אנחנו לך בעינים כלות. שלום רב

להוריך היקרים, לאחיך הנכבד ולכל אשר לך.

ידידך ואהבך…

סט

ידידי היקרים והנכבדים! מחר בערב אצא אליכם. הדרך

הדרך אמנם רחוקה, אף שעתי איננה

פנויה כי מכורה היא למסחרי אשר יגדל מיום ליום,

אך במה נחשבו כל-אלה לעמת אהבת רעים! זה כמה

ערגה לכם נפשי מרחוק, כחלום1 חזיון לילה אראכם לפעמים ונפשי תשבע
ענג להשתעשע בחברתכם, ומה יגדל עתה אשרי

כי אשבעה כהקיץ2 תמונותיכם! אלהים עשה את-היום הזה, ואני

אגילה3 ואשמחה במקרה אשר קבצכם יחד ואנכי אוכל

לראות4 את שניכם רגע ביום אחד! צאו, רעי, לקראתי

אל5 חצר מסלת הברזל וקדמו פני, כי גר אנכי עיר

6 ההיא ומה

ינעם לי הדרך בנסעי אתכם יחדו

הכפרה7! ידידכם….

ע

(באופן אחר)

ידידי היקר! צערי גדול מאד כי אין לאל ידי להשלים פצך8 וחפץ רענו
הנכבד המשתוקק לראותני, כי טרדות

ונות9 הקיפוני ואין עתותי בידי אף רגע ביום, גם אחרי שר10 ירוח לי מעט מעמלי, לא אוכל צאת את העיר אף
רגעים מספר, כי הסוחר הנודע א. הפקידני לראש

פקידיו, מיום הראשון לחדש הבא אני שלו

ונשמתי שלו והוא משל בי ובעתותי, לכן

כבדוני נא רעי הנכבדים ובאו לי11 אתם ואני אקדם את-פניכם באהבה
ובזרעות תוחות12 - ומה אתאוה לראותכם ולהשתעשע בחברתכם! נה13
זה יותר משלש שנים לא ראיתיכם ומה רבו הדברים שר14 נקרו
ויאתיו בימים הרבים ההם ואשר כנטל החול

בדו15 עלי! ובחיק מי אשפך את-לבי אם לא בחיקכם הבי16 הנאמנים והיקרים!? הואילו נא רעי
הנכבדים ובאו אלי

אלי להמתיק לי מררות חיי אשר אין

חליפות למו, אשבה רגע בחברתכם, אביעה לכם רוחי

וירוח לי לארך ימים, כי כערער בערבה הנני פה,

את-פני הורי אני ראה רק לעתים רחוקות, כי כל-ימיהם

מסעים ונדודים, היום שב אבי מדרך רחוקה ובטרם

אחזה את-פניו וכבר מקלו בידו לצאת שנית את העיר.

אחי עבד בבית מרכלת ואדנים קשים

מתעמרים בו וכי אפגשהו ברחוב פעם או פעמים

בחדש ואשאלהו לשלומו “אין שלום” יענני

בחפזון, אפנה כה וכה ואיננו כי נגוז ועבר

במלאכות אדניו… גם אנכי אינני סוג בשושנים

וחיי לא יראוני פנים שחקות… באו מלאכי השלום,

סורו אלי ושמחוני במאור פניכם ושכחתי עמל

ימים רבים. ידידכם ואהבכם המחכה לכם בכליון

עינים….





עא

ידידי הנכבד! הנני ישב ומחכה

ומקוה ומה-תהי אחרית תקותי לא אדע! זה שנים

רבות תרגלתי לחכות ולקות עד כי שת לו היאוש

קן נאמן בלבי ולא יתנני להאמין עוד בטובה.

אנא יקירי אל תחשב את-דברי אלה לפגיעה

בכבודך; נפשי ידעת מאד כי רוחך רוח נדיבה, אך

מה אוחיל עוד ותקותי נכזבה זה רבות בשנים! לא

ראשון אתה בין רעי אשר יאמר לחלץ מצרה נפשי,

כבר קדמוך רעים רבים, אך כל-תקותי נשא רוח.

חלילה לי מתת דפי באנשי שלומי, דרשי טובי,

ידע אני כי כלם דאגו לי וכלם אמרו לעשות

עמדי חסד, אך לא כן אמר ה', מזלי גרים; בכל-אשר

אצא הנני ראה כי יד נעלמה תדיחני מדחי אל

דחי

דחי ותעוה דרכי ונתיבותי לא אמצא.

מה-יעשה אדם לי וה' חפץ דכאי ויביאני עד הלם!

חפשתי לדעת אולי ישב אסוני בקרבי, אולי צפונה

הותי בתכונת נפשי והיא שמתני לגבר לא יצלח

מימי, וכבר מצאתי בי חסרונות רבים, אך אהה, או

האח, כל ראי ורעי יכזיבו משפטי – ולהפך: הם

מצאים בי דברים טובים אשר גם אנכי לא ידעתי כי

בי המה…. ומה-זאת? על-מה חדל אני ומדוע הייתי רק

אני מטרה לכל-חץ הפגעים כי יעוף? אהה, יקירי, לא

אדע!.. הבה אחשה, אשים קנצי למלין, כי מה-נאוה

דומיה לאיש אשר דבריו לא יועילו! ידידך….

עב

רעי יקירי! הנה סר אלי האיש א. אשר לא

אדעהו מתמול שלשם ויבקשני להמציא לו מעמד

באחד המקומות, שאלתיו היש לו איש אשר יגיד

עליו ישרו ויענני כי אתה תדעהו היטב וכי נכון

אתה להמליץ עליו באזני כל-שאל, לכן הודיעני נא

מהר מי האיש הזה ומה מעשהו, כי תקוה נשקפת לי

להמציא לו מנוחה בצל אחד העשירים, אך לא אוכל עשה

קטנה או גדולה עד אם אשמע מה-בפיך על אדותיו.

ענני תכף כי הדבר נחוץ מאד. ידידך

ומוקירך….

עג

ידידי! מה-שמחתי לשמע מפיך כי

מצאת מעמד להאמלל א., כי איש ישר הוא,

תם-דרך17 ואיש אמונים אשר לא
רבים כמהו בדור הזה, גם ידו רב לו למשך בשבט

סופר

סופר ודעתו בחכמת החשבון רחבה מאד

וכבר קנה לו שם תהלה בעירי כאחד המחשבים

הגדולים ויפק רצון מאת אדניו אשר שלש שנים

עבדהו בלב נאמן וביתרון הכשר, ולולא בא פתאם

קפדה עליו ועל בית-מרכלתו, כי אז לא נדד א. היום

ללחם, כי אדניו אהבהו אהבת נפש וישימהו משל

בכל18-קניניו מרב אמונתו בו;
ומה-יעלז עתה לבי אם בך יושע האיש הישר

הזה!כי אמנם שוה הוא להעזו ולהתמך על-ידי איש נכבד כמוך ומגלגלין זכות ע"י זכאי. ידידך ואהבך….

עד

(באופן אחר(

רעי הנכבד! השתוממתי מאד בקראי

במכתבך כי נועז האיש א. לגשת אליך

בשמי19 לבקש חסד וחנינה!
הוא אמנם לא כזב לך באמרו כי אני ידע אותו – אך

ידע אנכי גם נכלים ונבלים אחרים…. לכן דע

מה-שתשב לו. ענהו תשובה נמרצה אשר תרחיקהו

מביתך כרגע, כי רע ומסכן האיש הזה כנחש.

ארסו לא יראה החוצה כי יכסהו בשפת שקר ולשון

חנף, אולם הות בלבו ושמר נפשו ירחק ממנו. אין

את-נפשי לגלות לך עתה את-נכליו הרעים, אך

בהודע לי כי אין לו עוד מהלכים בביתך אודיעך רק

שמץ מהם והשתוממת וחרקת שן. ידידך….

עה

(במלים שונות)

ידידי היקר והנכבד! מה השתומם לבי

בקרבי בהודיעך אותי כי האיש א. הרהיב בנפשו עז

לבקשך בשמי דבר לטובתו

לטובתו. אמת נכון הדבר כי אדעהו

– אבל הן לא איש רמיה אחד אני ידע

בתבל, כי רב מספרם מאד…. לכן דע את-אשר לפניך

והסר נגע מביתך, כי האיש הזה כנחש ישך

וכצפעני יפריש את-כל-הקרוב אליו. דבש וחלב

תחת לשונו ומררת פתנים בקרבו ואשרי הנזהר

ממוקשות פעלי און. אינני חפץ לגלות לך משחתו

כל עוד תצעדנה רגליו על סף ביתך, הרחיקהו מעליך

והתפלצת בשמעך מפי רק קצות דרכיו…. הנני רעך המוקירך כערכך הרם…

עו

לרעי היקר שלום! שבעתי נעימות אין קץ

בקראי במכתבך כי שבת לאיתנך ומחלתך לא

תוסיף עוד לענותך כבימי קדם, ומה חרד לבי עליך

בשמעי מפי רעיך העברים דרך עירי פעמים או

שלש בשנה, כי מחלתך אנושה, מאנה הרפא.

שאלתיך פעמים מספר לשלומך ואתה לא עניתני

ודומיתך זאת השמיעתני מכאוביך, כי ידע אני

את-לבך הטוב מאז ומקדם כי זה דרכך לבלתי

הכאיב את-לב רעיך, וכגבור נערץ תשא כל-מכאוב

וגם בני ביתך הקרובים אליך לא ידעו מדויך,

ומה-מאשר אנכי היום כי ראה

אלהים בעניך וישלח לך עזרתו מקדש! יום חג

יהיה לי היום הזה כל ימי צבאי! את-מכתבך אתן

במסגרת, אתלנו על-קיר ביתי ויום קבלי אותו אחג

בשמחה מדי שנה בשנה, כי מי לי אהב נאמן כמוך

ומי מרעי הגדיל עלי חסדו בלעדיך, ועל כן

אזכרך לנצח, אזכרך20 –
ולבי ירחש לך כבוד ותהלה, אהבה ותודה כי לך

יאתה. ידידך ואהבך בלב נאמן…

ידידי

עז

ידידי הנכבד! קצרה ידי מהשלים חפצך

עד הנה וגם עתה לא מלאתי בקשתך, כי מאת

המקרה היתה נסבה לענותך בתוחלת ממשכה.

חמשה ימים חליתי ולא יצאתי פתח ובקומי היום מעל

ערש דותי ובאתי אל בית דודך לדבר על-אדותיך

מצאתי ארחים רבים אשר באו לברכו בברכת הדרך

ולא מצאתי שעת הכשר לקחת דברים עמו. הוא אמנם

שאלני לחפצי, אך בראותי כי אין שעתו פנויה

והוא קאי על חד רגלא, עניתיו כי אכתב לו חפצי

במכתב, וזאת אעשה מחר, ואתה אל תואש מתקוה,

ידע אני נאמנה כי דודך לא ישיב פני ואתה

תושע. – הודיעני נא אם מהלכים לך בבית הגביר א.,

האיש ההוא אהוב וחביב מאד לדודך ואם גם הוא יכתב

אליו, יהפך לדודך לב אחר ונתן לך שאלתך. מהר

וענני אם קבלת את שלשים הכסף אשר שלחתי לך

ביד מכרך ט., וקוה לטובה. ידידך….

עח

ידידי היקר והנכבד! את-הכסף

קבלתי ותודה לך על-חסדך. לוא מצאה ידך

להלותני עוד שלשים כסף כי אז גדל חסדך האחרון

מן הראשון, כי לימים עוד שבעה עלי לנסע אל

מידעי ר. אשר הודיעני כי יש לי תקוה בעיר

מושבו, ואם תכירני לטובה גם הפעם תצילני

מקבל טובה מאת דודי אשר כבר נלאה נשוא טרחי

ומשאי ואני – את מוסרו ותוכחתו; כי הוא יחשבני

תמיד לנרפה ועצל ותלה את-אסוני בעצלותי אם גם

ידע הוא היטב כי כל עמל לא יעצרני מבקש לי

עבודה, או אולי יאמר זאת

זאת לבעבור הצדיק פעלו, כי יחרפהו

לבבו על-עמדו מנגד נגעי!… אך אם כה או כה

ועזרתך דרושה לי מאד, כי הוצאותי רבות פה מאד

ותקותי מעטות, אולם אם קצרה ידך מהצילני, כי

עתה פנה לך אל דודי, אך דע איך לכלכל דבריך

עמו והוכיחהו בלשון רכה כי לא טוב יעשה בטפלו

עלי עון עצלות ורפיון רוח; עדים כל ידעי פה כי

עשיתי רב יתר מכחי להחלץ מצרה לבל אצטרך לידי

מתנת ידו, ואם כל-עמלי לא עמד לי, לא בי האשם

כי אם במקרי הזמן אשר העוו

דרכי, ותקותי באלהי ישעי כי מעתה לא יארכו עוד

ימי עניי ואז תמצא ידי להשיב לו כספו בתודה

וחסדו לא ישכח מפי כל-הימים. ידידך

ואהבך….

עט

לידידי היקר שלום! בבוא אלי מכתבך

כבר קבלתי מענה מאת דודך כי יאספך אל ביתו

תכף בשובו בשלום

מדרכו וכי יודיעך זאת במכתב מעיר ב.,

לכן חכה עוד ימים מספר, ואחרי קבלך את-מכתבו

תודיעני מה-כתב לך ומה משכרתך מאתו. ידע

אני כי לב דודך טוב עליך, ואם גלה אזנך למוסר,

הבגלל זאת תחשבהו לקשה-לב ואכזר? מי יתן

וירבו גם לי וגם לך אהבים נאמנים כמהו, כי אז לא

דאגנו שנינו לאחריתנו, ואתה הלא ידעת כי כן

ארחות כל הזקנים21 להגיד
לעולי ימים פשעם ומה-גם לשאריהם אשר ישאו

אליהם עיניהם לעזרה! היה שלום וצלח בכל אשר

תפנה כחפץ ידידך ואהבך בלב נאמן….

יקירי

פ

יקירי! היום כתבתי אליך ועתה הנני

שב וכתב, כי נחמתי על-הרעה אשר חשבתי לעשות

עם א. בהשיבי אל לבי כי הוא רק כסרסור ולא כארב

לכספי התערב ביני ובין ב., וזה לי לאות כי בראותו

אחרי ימים מספר כי הסגירני אל עויל, חגר כל-כחו

לחלצני מן המצר, ומכתביו אלי מראש חדש ניסן עד

היום, יגידו עליו ישרו ויצדיקוהו, לכן ארף

הפעם ידי ממנו ואעזב את-הדבר ביד

המקרה22, אשר לא לעתים
רחוקות ישים כל-עקב למישור ואנחנו לא פללנו. אך

אם כלה ונחרצה מעם ב. לעשקני בלי23 חמלה, הבה תהיה זאת נחמתי בעניי כי לא
הרעותי לאיש בשעת דחקי. מוקירך ומכבדך כחין

ערכך…





פא

ידידי היקר והנכבד! לולא ידעתי

מכבר כי אהבי אתה כי אז נוכחתי עתה לדעת כי כן

הוא, רק אתה נבהלת על-פיך ביום המהומה ולא

זכרת כי לא איש כמוני יבטיח ולא יקים ולא איש

כמוני יבגד באהביו, ואם תשוב תהפך בדברי

מכתבי תראה כי גם בשחרי אותך מוסר בדברים

קשים הנה כאהב עשיתי זאת אשר מאהבתו לא יסור,

לכן דע ובטח בי כי לבבי לא סר מאחריך אף רגע ואם

יתעקש עמך א. אז אעמד אני על-ימינך ולא אתנך

למוט. – גם עצתך אשר יעצתני במכתבך טובה

ונכחה היא, אבל יש אתי עצה טובה ממנה בדבר א.,

כי ברגע הזה אכתב אליו מכתב ואצוהו לאמר: "אם

תחפץ לעמד על



שמעתי שמעו הרע גם לפני בואי בברית

עמו, - לכן הראני נא עתה את-כחך, קדמה פני איבי

והכריעהו בטרם נלכדתי במצודתו, כי עת להציל

היא, ואם לא עכשו אימתי? בתקותי כי תכירני

לטובה, הנני שלח לך את-הכסף, ואם עוד אשוב

אראנו שנית – אל אלהים הוא ידע! ידידך ואהבך

בכל לב ונפש…

פג

ידידי היקר! לדאבון לבי עלי להודיעך

כי טרם מצאתי עצה להנצל מיד בעל משפטי, כי

הוא הקיף עלי מצודתו ובכל אשר אפנה תרדפני

ערמתו עד כי לא אמצא אף משעול צר לצאת למרחב;

אמרתי כי רעי הרבים יעזרו על-ידי להכותו אחור,

אך לתמהון לבבי עמדים כלם מנגד נגעי, ומי ידע

אם לא ישמחו בסתר לבבם לאידי, כי לולא זאת-היתכן

כי לא יתעורר אף אחד בצדק להוכיח דרך ב. על פניו על-רדפו אותי חנם? וכבר

התהלל הנוכל הזה במכתבו אל אחד מרעיו כי

נלחם וגם יכל לי מאין תומך בידי… הדברים האלה

הלמוני כרעם ממרום. אהה ה' אלהים! – אמרתי בלבי

– אם אהבים נתת לי רק לאכל לחמי ולשתות שמני

ושקויי ואיבי יאכלו בשרי וימצו לשדי,

הבשתים רעות תיסרני ולא תרחיק מעלי שבטך!?

אין עוד מלה בלשוני להביע לך כעשי והותי,

ואתם ישער בנפשו רק האיש אשר נסה לטבע במי

תהום רבה ויושט את-ידו לראי אסונו והם – פנו אליו

ערף… ידידך ומוקירך….

יקירי

על-כנך, כי עתה מהר וחדש אמנה

חדשה עם ה. בלי כל תנאי לרעתו, ואם לא אקבל

מכתב ממנו מהיום עד שנים עשר יום כי ככה

עשית, ידע תדע כי לא אוסיף להאריך אפי עוד

והמסחר יתגלגל לאחר". זאת אכתב אליו ברגע הזה

ואני חשב למשפט כי הוא לא ימרה מצוה מפרשת

כזאת אשר כמה לא שמע עד כה מפי, כי רק בדרך

עצה אמרתי לו תמיד ואם ימאן בעצה ישמע

למצוה ואם ימרה גם את-המצוה הלא המסחר

בידי הוא ועל-כן תוכל לבטח ולשלח את-הכסף,

כי א. יחדש עמך את האמנה או

יהדף ממצבו. עוד מעט וראית היקרך דברי אם לא.

והנני אהבך הנאמן….

פב

ידידי היקר! נחמתני בדבריך ועוד

ביום הזה אשלח לך את-הכסף אף כי קשה זאת לי

כקריעת ים סוף, ואתה דע כי שתפי כרה שוחה

לרגלי ורק אליך עיני נשואות כי תצילני מכף

העריץ הזה פן ארבץ תחת משא תלאותי והיה בך

חטא. הנה הנבל הזה ילטש עיניו לכספי ולא יראה

ולא יתבונן כי יש גבה ממנו במסחר הזה אשר

יעמד לימיני ולא יושיט אצבעו למשחית פן ימשך

את-כל-גוו אחריו לעת מצוא. תקוה נעימה תשעשעני

כי תמלא אחרי דבריך להגן עלי ביום אידי לבל

יבלעני א. כתנין; כי כבר קצה נפשי בעמלי ועליך

לחלצני מרעתי לבל תהיה כראשית חטאת לאסוני,

כי רק עליך השלכתי יהבי בראשית דרכי, ולולא

ידעתיך לאיש אמונים השמר בריתו לאהביו, כי אז

לא משכתי ידי את-המשחית הזה לוא גם ידעתי כי

עפרות זהב נכונו לי בעסק ההוא, כי כבר שמעתי







פד

יקירי! לא אדע מה החלום הזה אשר

חלמת על-רעיך ואל מה ירזמון מליך אשר ברור

השמיעוני כי רק אני ולא אחר הייתי מטרה לחץ

שחוט לשונך! ידידי! פיך דבר תהפכות הפעם אף

כי בחרת לך לשון ערומים. דברי נרגן כמתלהמים

אם גם בנחת כתוכחת צדק נשמעים. דברת אלי

בלשון רכה וחזות קשה הגד לי; ואתה הלא ידעת

כי לא נער קטן אנכי אשר לא יבין אל רמזים דקים

כחוט השערה, ומה-גם כי לא השכלת הפעם להדק

היטב את-מבטאיך כאשר יאתה לכסה מזמות! כי מאין

לך רעים רבים לפתע פתאם?.. האמנם השלמו לך

ידעיך?.., הנה רק רע אחד היה לך אשר חפץ קרבתך

אולי ישנה דרכך לטובה למען תוכל להתפאר

באמת כי רבו אהביך – והנה גם אתו הרחקת

מעליך הפעם בפקדך עליו עונו הגדול מנשוא כי

אכל שתי ארחות על-שלחנך!… "אהבים נתן לי ה' רק

לאכל לחמי ולשתות שמני ושקויי" אמרת לי

במכתבך – ומה הפרזת יקירי, על מדת רחמיך ועל

מספר אהביך! רק שתי ארחות אכל רעך האחד
על-שלחנך ואתה פקדת עליו עונו זה לאחר שלש

שנים! הודיעני נא מה מחירן ושלמתי לך, כי שקל

כסף אחד ביני ובינך מה הוא? – עתה אבין, יקירי,

איך ירדפך בעל-משפטך חנם ועד כמה אתה

ראוי כי יכוהו אהביך הרבים אחור… חיה בשלום

והתאמץ לשכח עון שתי הארחות, כי בשלות

לבך חפץ מוקירך כערכך…

רעי





פה

רעי ואהוב לבי! לא שגית במראה עיניך

ובחזון לבך, כי אמנם כאשר הגדת לי מראש כן

קרני; ביום השלישי להפרדך מעלי באתני תעודה

גלויה להתיצב לפני השפטים לבעבור העיד

על-כל-אשר ראו עיני ביום המהומה בבית ה., ואף כי

כרצח בעצמותי היתה-לי הקריאה הזאת בדעתי כי

עלי לענות באדני סרה ולחתות גחלים על-ראשי, אשר

כל-אלה יועילו להותי, לשערני כמוץ מביתו

ולשבר מטה לחמי, בכל-זאת הוכרחתי ביום ב' שעבר

לעמד לפני כס השפטים ולהעיד באדני כל אשר ראו

עיני… ובמה אתאר לך ידידי, מפח נפשי ברגעים

אשר עניתי בו כי הכה את-פקידו באגרוף רשע וכי

הניף עליו בחמתו בול עץ לרצץ את-גלגלתו! אין

כחי בי להביע לך כעשי והותי כמו. כל-דמי

ערקי רתחו כסיר נפוח וישימו לבי למרקחה עד כי

אחזני השבץ ולא עצרתי כח לעמד הכן על-עמדי,

אך כל זאת נעלמה מעיני אדני העריץ, כי הוא עמד

ויתבונן בי בעינים מפיצות בוז ועברה יחד

והכרת פניו ענתה-בו כי יחשב בלבו: הוי זמרי,

הוי קין, אני גדלתיך ורוממתיך ואתה פשעת בי

ותקם בי למטה רשע, אך כתר לי זעיר, אתי לא יקח

אפל ולך נכונו ימי חשך, ובחשבי כי אני קרא זאת

על-חזות פניו נדמה לי כי אשמע את-הדברים מפיו –

ויתר לבי ממקומו, ולולא נשענתי אל אחד

הכסאות כי אז נפלתי מתעלף ארצה. – כשעה תמימה

ארכה מבוכת לבי. אחרי כן הדיחו השפטים את יום

המשפט ליום אחר, מחסרון אחד העדים אשר לא בא

לקול הקריאה, ואני כאסיר נמלט מבית כלאו יצאתי

החוצה ואל בית האכזר לא שבתי עוד וגם הוא לא שלח

לקרא לי. מה-תהי אחרית הדבר לא אדע, אך לבי

ינבא לי רעות, כי מי כמני ידע את רשעת האיש הזה

וזדון לבו! חכה למכתבי השני, בו אודיעך דבר

ברור, אם אך תמצא אז ידי לכתב….והנני ידידך

ואהבך כנפשו….

פו

שלום לך רעי כאח לי! דומית אדני היתה

כדממת הר שרפה בטרם יפתח את לעו להריק לבת

אשו! ואני אף כי מראש חזיתי כי לא ינקני

בעברתו כי קשתה, אולם לא פללתי כי יטרף אפו

עד לבלי רחם ויעולל עלי עלילות ברשע כאחד

הנבלים אשר אין על-עפר משלם; כי אחרי צאת

משפטו להאסר שלשה ירחים בבית הסהר, סר אלי

אחד מפקידיו בשעה התשיעית בלילה וישב שעות

מספר בחברתי וינחמני מיגוני באמרי נעם אשר

כשמן ששון היו למחץ לבבי ואחרי השמיעו אתי

כי שמח הוא לאיד אדניו הבליעל וכי מעתה יקוה

כי לא יוסיף עוד להתעמר בפקידיו כבשבויי חרב,

נפרד מעלי באהבה ויתן תקוה בלבי כי יחגר

כל-כחו לבקש לי מעמד לבל יחסר לחמי. ברכתי

את-ה' אשר נתן חני בעיני איש טוב לרחמני ביום

צרתי ואעל על-ערשי לנום שנתי. אך עוד לא אחזה

השנה בשמרות עיני והנה ידים כבדות נגעו בדלת

חדרי וקול מהלמות חזקות עלה באזני, ובעוד אני

עשה כה וכה להעלות נר במעוני והדלת נפתחה

בחזק יד ושר בית השלטון ושלשה אנשי חיל

מזינים ואחריהם אדני ופקידו התפרצו הביתה

ומבלי הרבות אתי דברים נגשו אל כלי

וימששום ויחפשו חפש מחפש בכל-פנות חדרי,

ומה-גדלה חרדתי בהמצא תחת מטתי טבעת אדני

ועדיי אשתו ומורה שעות יקר צרורים בחרט! מה אמר

לך רעי, נפשי יצאה בשאל אתי ראש השטרים איפה

לקחתים, כי לא ידעתי מה אענהו, אך פתאם זכרתי

כי פקיד אדני הנמצא עתה בבית סר לשאל לשלום

לי ואגיד זאת לשאלי…. אך הוא לא שעה אלי ויצו

את-שטריו להוליכני אל חצר המטרה. באתי אל בית

האסור בלוית שלשה שטרים חמשים אשר הלכו

כשושבינין מימיני ומשמאלי ואחד לוני מאחרי –

אך לא הרביתי לשבת שמה, כי בעל מלוני אשר

יאהבני אהבת נפש ערבני לטוב ואנכי הגשתי

משפטי אל השפטים ואספר להם עלילות איש מצותי

ומזמותיו להשחית. אחרית דבר המשפט אודיעך

בקרוב אם אך לא ישימו אסורים על-ידי לשאת עון

העלילה. היה שלום כחפץ ידידך ואהבך…

פז

ידידי היקר! אחוש להודיעך כי יצא

כנגה צדקי. צדיק מצרה נחלץ ויבא רשע תחתיו!

השפטים הכירו צדקתי ורשעת הבליעל אשר חפץ

להצמית בבור חיי ועל-כן שמו אל הערמה פניהם

ויחקרו את-הפקיד אשר הביא תועבה אל ביתי – שלא

בפני אדניו, ויאמרו לו כי מסיתו הבליעל גלה

על-עונו לבעבור הנצל מענש המשפט, ובאשר לא

יאמינו לו כי פקידו עשה את-הנבלה מדעת עצמו,

לכן יחקרהו היטב למען לא ישא איש תם עון פשע.

הדברים אך יצאו מפי ראש השפטים והפקיד נתן

קולו בבכי ויספר להם עלילות הנבל אשר יתעמר

בו ויענהו זה כשלש שנים וכי השיאהו להביא

את-חפציו אל חדרי ויתהולל עליו באימים כי אם

ימרה את פיו יגרשהו מביתו ולא ישלם לו שכר

עבודתו…. עתה יעמד העריץ שנית במשפט ובלי

שפק יבא עתה הקץ לתעלוליו, כי הקיצו מזעזעיו

ביום אידו ורבים יגידו עליו עונות חדשים גם

ישנים, גם הפקיד לא ינקה מעון, אבל אדמה כי לא

יכבד ענשו, כי טרם הגיע לשנות בגרות

והשפטים יחשבהו לאיש אבד ואמלל אשר אדנים

קשים ואכזרים עורוהו וירחיקוהו מארחות ישר. –

אקוה כי מכתבי ישמחך. ידידך….

פח

אבי היקר! עוד מעט ושנת תר…. תטה

אשריה אל ים העבר, תצלל בתהום הנצח ושנה

חדשה תקח את מקומה, לכן הבה אברכך כי יואיל ה'

לחדש לך שנה טובה ומעטרת, שנת ברכה והצלחה,

שלום ושלוה ונעימות אין קץ. יפתח לך ה' את אוצרו

הטוב וישפיע עליך ממרומיו שפעת ברכתו בידו

הנדיבה והרחבה ויכתבך בספר החיים ויזכך

לראות בתשועת עמנו. תכלה שנה וקללותיה, תחל

שנה וברכותיה לך ולכל ישראל כחפץ בנך אהבך

בלב נאמן….

פט

אב יקר ונכבד! תמול באתי בשלום אל

מחוז חפצי ומורה בית הספר קדם פני באהבה וכבוד

ואחרי נסותו כחי בלמודים הושיבני במחלקה

השלישית ויבטיחני כי אם אחרץ ואשקד

על-למודי, יספחני אל המחלקה הרביעית בעוד ימים

לא כבירים, ומה-ישמח לבי כי הבאת אותי אל הבית

הזה! כי המורה איש טוב הוא מאין כמהו וכן גם

כל-העמדים על-ידו, כי לא בסופה וסערה כדרך רב

מלמדי עד היום יכרו לתלמידיהם אזן לשמע

בלמודים, כי אם בשובה ונחת, במתק שפתים

ונעימות ישמע קולם מתוך ספרי ה' ועל-כן לא

ישובו דבריהם ריקם ויכו שרש בלב שמעיהם. קנצי

למלין, בבית הזה מצאתי תורה וחכמה, דעת אלהים

ודרך ארץ יחד, לכן בו אשב כי אויתיהו, – ובשובי

אל ביתך תראני ותתפלא ואמרת האח, הגדלת

בני תושיה רב יתר מאשר קויתי. לימים עוד שלשה

אכתב לך שנית ואז יודע לך הכל. בנך

אהבך….

צ

ישפת ה' שלום לך אבי היקר והנכבד!

פקדתך אב יקר תשמר רוחי, כי מוצא שפתיך קדוש

לי מיום דעתי קרא אבי ואמי, לכן בבקר בבקר

אחרי רחצי ידי ופני וברכי את ה' אשר הקימני

ממטתי – אל בית אלהים אהלך ברגש, שם אשתחוה

אל היכל ה' וארון קדשו ואשוב בלוית מורי הנכבד

אל בית אחיך אשר יקדם פני באהבה וכבוד ונות

ביתו הנכבדה ובניו היקרים יצהלו לקראתי כאלו

טרם שבעו תמונתי, יביטו אלי בעיני אהבה

וישאלוני פעמים רבות ביום לשלומי ודעת מחסורי

יחפצון, ואני כאלם לא אפתח פה כי לא אדע מה

אענם, כי הודות לאל לא יחסר לי כל בבית דודי, לחמי

נתן, מימי נאמנים וכל אשר ישאלו עיני לא ימנעו

בני ביתו ממני, ומה אענם כי ישאלוני לחפצי

ולמחסורי? – עוד היום לא אוכל עצר מצחוק פי בזכרי

כי ימים-מספר אחרי באי אל בית דודי, נגש אלי

בנו הבכור בשובי מבית התפלה בבקר

וישאלני בנעימות פיו "מה-יחסר לך בני? הגידה

וחפצך אשלים!" אז עניתיו: "צר לי מאד בן דודי כי

קצרה ידך מעשות זאת, כי עוד יחסרו לי לב רגש

ורוח נדיבה אשר אתם חזיתי בך ובהוריך היקרים".

המענה הזה ישר מאד בעיניו אף כי לא אדע מה חזה

בו ויקרא אל אביו ואמו ויספר להם בשמחה

את-מענה פי ולתמהון לבבי התפלאו השתוממו

על-דברי כאלו חכמת שלמה שמעה אזנם וישקוני

מנשיקות פיהם ופני אדמו מבשת, ודודי אחז ביד

ימיני ויאמר: שגית בני בבקשך דבר אשר לא מנע

אלהים ממך, כי בך מצאתי לב רגש ורוח נדיבה עוד

בטרם תכנתי דרכך את-אלהים ואנשים, בקש

חכמה, קנה בינה והיית לאיש משכיל ותפארת אדם

ואז תוספנה לך שתי התכונות היקרות האלה לוית

חן. ולמן היום ההוא שם דודי היקר את עיניו עלי

לטובה עוד הרבה יתר מבראשונה וכל-בני ביתו

יתנו כבוד לשמי וירוממו ערכי על-לשונם וכל-אלה

יוסיפו לי און ועצמה לאחז בחכמה ולהקשיב בקול

המורה אשר הפקדת עלי בחסדך. – בבקר בבקר

אחרי הארחה אהגה בלמודים יחד את-שני בני דודי

ואת-הנער ברשע בן מנוח העשיר הקרב אל דודתי

עד חצות היום, אף נשתעשע בחצר כשעה תמימה

מדי יום ביומו בחברת נערים ישרים ונלך לשוח

בלוית מורנו אל היער הקרב אל בית דודי

ואחרי-כן נשובה ונוסיף להגות בתורה ואין קצה

לכל הענג והנחת אשר אמצא בדברי מורי הנבון,

ומאז באי הלם כבר גמרתי את-שלשת הספרים

הקדושים ישעיהו ירמיהו ויחזקאל וכמעט אדעם

בעל פה. גם בדקדוק שפת עבר ואשכנז וחכמת

החשבון עשיתי חיל רב ותקותי חזקה כי אוכל לעמד

במסה לפני מורי בית הספר ולהכנס אל המחלקה

השלישית כחפצך. אך לזאת ידוה לבי מאד בראותי

כי ברשע, התלמיד הרביעי למורי, מעקש דרכיו

כאחד הרקים ולא ישעה אל הלקח אשר ילמדנו

מורנו בחכמת לבו. כמעט כל-היום הוא מצחק

בכלבים אשר יגדל אביו בחצרו ולבו הלך אחרי

תורים ובני יונה אשר קנה במיטב כספו לשחק-בם,

ואל הלמודים לא ישית לב. גם אם יבוא לעתים רחקות

אל חדר המורה יכעיס את-כלנו תמרורים, כי ירגז

ישחק ואין נחת בחברתו. נסינו פעמים-מספר

לשחרהו מוסר בדברים רכים אך הוא יאטם אזניו

כפתן חרש ויכננו בשם “כסילים” על-תם לבבנו ולא

יבש לאמר כי לא נאוה לנער חכם כמהו להתרועע

את-חסרי לב כמונו. על-הנער הנבער הזה נאה מאד

מאמר החכם: “חכם עצל בעיניו משבעה משיבי טעם”,

כי לולא עצלותו בלמודים כי אז הלא השכיל להבין

כי רק טובתו אנחנו דרשים בהוכיחנו דרכו

על-פניו ולא בז לנו בלבו תחת רדפנו טוב. ילך לו

הבער הזה בשרירות לבו ופרי מעלליו יאכל לעת

קץ. כי “זרע עולה יקצר און”. ושלום וברכה לך

ולאמי היקרה ולאחי ולאחיותי הנאהבים

והנעימים מאת בנך אהבך המחכה לדבריך כאל

מלקוש….

צא

בני יקירי מחמל נפשי! מכתבך הנעים

הרנין את-לבבי, כי מעלות רוחך, חין ערכך וישר

לבך יזהירו מבין שורותיו כתפוחי זהב

ממשכיות כסף. כל אלה יתנו תקוה בלבי כי עוד

אשוב אראך בתפארת אדם ושש לבי ותגל יולדתך.

חזק בני והוסיפה אמץ לכונן אשריך בדרך תבונה

אשר אחזת כי היא תרוממך ותעלך אל מרמי האשר

והשלוה ותיטיבך באחריתך עדי תהיה לשם

ולתהלה בקרב הארץ. רבות יש לי, בני יקירי,

לדבר אליך, כי רבות יהגה לבי על-אדותיך מאז

הכרתי ערך רוחך ותכנתי דרכך; אך עתותי

מכורות עתה למסחרי אשר פרץ עד קצות ארץ, ובכן לא

אוכל להכביר אליך מלים אף כי נכספה גם כלתה

נפשי לשפך כל לבי על-הגליון הזה ולהביע

לך רוחי, לכן בדברים קצרים אבל גם נמרצים אמר לך

כי זכרך חרות על-לוח לבי, ואהבת עולם אהבתיך

ועל-כן משכתיך חסד ולא אעזב חסדי מעמך גם

בימים יצרו, כי לך אמר לבי: ימים לא ימשכו

והיית לאיש משכיל, ובך יתברכו אלהים ואנשים,

ועל-כן נטעתיך שרק בין נטעי נעמנים בבית דודך

כי קויתי מראש כי פרח תפרח ולא תעשה פרי

כחש, ומה-ישמח עתה לבי בראותי כי לא רמתני

תקותי והנטע אשר נטעה ידי בערגת הבשם שגשג

ביום נטעו!…. האח בני יקירי, קצרה שפתי מהביע

לך כל-רגשות השמחה אשר מלאו כל-חדרי לבי

מהמה למראה הזה! כי מה כל-ישעי וחפצי? הן רק

לראותך עליון על-רבים מבני גילך – ואם זאת

תראינה עיני רב לי רב, הנני מאשר! הא לך בן יקיר

מורה שעות נפלא אשר קניתי לך בוו… והיתה לך

מנחתי לאות כי בחירי רצתה נפשי אתה וכי אוסיפה

לך כהנה וכהנה אם תהגה בשום לב בלמודים

ותקשיב לקול מורך והוריך; ואתה בני אהובי, קנה

חכמה, קנה בינה והיית לי לעטרת צבי. למד ועשה

חיל בשפות ומדעים, אך לשפתנו הקדושה שפת

עבר, תן משפט הבכרה, כי עברי אתה, בן לעם

האמלל אשר רק שפתו היא שארית כל-מחמדיו מימי

קדם ובה כתובה תורתו שעמדה לו להותירו לפליטה

גדולה באלפים שנות נדודיו לבל יכחד מגוי, ואני

בכל-אותי לעשותך לאיש משכיל – הנה זאת היא

ראשית חפצי ומגמת פני כי תהיה יהודי. – הרחק

מעליך את-ברשע בן מנוח כי כנגע נראה לי בבית

אחי, שטה מעליו ועבור פן תלכד בעונו, ואתה פי

מלך שמר: “אל תוכח לץ פן ישנאך” ואל תשחית

דבריך הנעימים על-אזן לא שמעת, ותקותי חזקה כי

אחרי אשר כבר הכרת דרכיו ותבזהו, לא תעשה

עוד מדחה לבחר באחת מהנה. אביך אהבך כנפשו,

המחכה בכליון עינים לדבריך הנעימים…

צב

אבי היקר פארי והודי! מיום הכרתי

טובך אבי הנכבד ראיתי כי מרום חסדך מנגדי,

כי מה חריצותי ושקידתי בלמודים, הלא אך קנין

נפשי אשר רק אני אבא על שכרן, ומה רב טובך אשר

תעשה עמדי בגללן! כי השיבותי זאת אל לבי

החרשתי באהבתך ודומיה שמתי תודתי, בדעתי

כי תמעט כל-תודה להעיד על-המון רגשותי אשר

הולידו חסדיך בלבי, ורק לעתים רחקות כאשר כבר

נלאיתי נשא את-סבל הרגשות, הבעתי לך תודתי

בשפה רפה לבעבור הקל מעל לבי כבד משאן ולבל

אהיה בעיניך כשכח טובה, אולם בלבי זכרתי תמיד

את-אשר יאמר מורי הנבון: מה-נואלו בני הנעורים

השקלים טוב אבותיהם במאזנים את-למודם – ולפיהו

יקנו לבב חכמה! הלא נזר תפארה היא החכמה לראש

גבר והנזר הזה הן לא יציץ בלתי אם על-ראש

מבקש דעת, השקד על-כל דבר מדע והשכל,

ומה-צפון לב הנערים משכל בחשבם כי בהגותם

בחכמה יפליאו לעשות חסד עם הוריהם! הוי סכלים,

הלא תדעו הלא תבינו כי רק לפי מעלליו יהלל איש

ובן כי יאכל בסר רק שניו ולא שני אבותיו
תקהינה! “מחרף עצל לא יחרש ושאל בקציר ואין”

אמר המלך החכם אך לא “ושאלו אבותיו” דבר

בקדשו, והפתאים האלה לא ישיבו זאת אל לב

ובחשבם כי בלקחם יעשרו את-הוריהם, ילמדו חכמה

במחיר ובכסף כאשר הטיפו לפנים נביאי השקר

ליין ולשכר. הוי אולת ורעה רבה! – זאת שמתי אל

לבי ועל-כן לא למדתי על מנת לקבל פרס ולא

חשבתי את למודי לתשלום גמול לך על-חסדך

ואמתך, לכן גם בהביעי לך לפעמים רחשי תודתי

לא הבטחתיך להוסיף און ועצמה במדע והשכל, כי

ידעתי כי רק אתי אני מעלה על-במתי האשר, רק

השמעתיך כי מרום חסדך מנגדי ועל-כן גם

דברי תודתי לעו, וכי אשמיעך גם הפעם אחרי

התשורה הנחמדה אשר הטיבות לשלוח לי, ואתה

בטח בי כי דרכי אשמר ולא אט, ומה ישמח לבי

להודיעך כי גם את ברשע השיבנו אל מעגלי ישר,

כי דברי מוסרי נחתו-בו ומאז החלותי לשחר אתו

מוסר ובני דודי היקרים היו עם פי נהפך הנער

לאיש אחר, כי חדל ללכת אחרי התהו ולא ישעה עוד

אל הבליו אשר לקחו את לבו לפנים – ואת היותר

יודיעך מורי בקרב ימים לא כבירים. הנה חפץ מורי

החכם לערך אליך מלים ולהשמיעך דבר על-דבר

כשרנותי במקראי קדש ושפת אבותינו אשר

אהבת, אך פתאם נקרא אל ביתו כי ארח סר אליו,

לכן אודיעך אני בשמו כי שפת עבר היא שיחתי

כל-היום ונגינתי בלילות. כאשר ישכבו כל-בני

בית דודי על משכבם לנוח מעמל היום ודממת ליל

תשליך הס, אז אקום ממשכבי ואמשך בשבט ספר,

וכבר חברתי שירים ומכתמים אחדים בחרוזים

השלוחים לך במכתבי זה והם הפיקו רצון ממורי

אשר אמר לי כי רוח השיר יפעמני. הודיעני אבי

היקר את-דעתך על-דבר שירי ומכתמי, ואם באמת

רוח משורר נססה בי, אתאמץ בכל-כחי לכתב את כל

דברי בחרוזים עדי יערה עלי רוח ממרום לזמר

משכיל בשפת עבר וקניתי לי שם תפארת במשוררי

ישראל. שלום לך, שלום לאמי היקרה ולכל-בני

ביתך מאת בנך אהבך כנפשו….

צג

בני היקר משושי ונחמתי! דבריך

הנעימים היו כשמן ששון ללבי אשר ינבא לך

עתידות טובים ויקוה כי אחריתך ישגה מאד, כי כל

אשר אשוב אהפך בם, כן אשוב אראה בך פאר אנשים

והוד ישרי-לב ולבבי ישמח כי ברכני ה' בבן

משכיל לעת זקנתי. חזק, בני, והתחזק, כי בך

שתי מבטחי כי אראך בתור אדם המעלה מכתר בכל

המדות הטובות והיפות שחכמים ואנשי לב מכתרים

בהן! קנה חכמה, אסף תושיה ואגר כעמיר גרנה

מדע והשכל כי בא תבא על שכרם ונתנו לך יבול

למכביר ופרי ברכה מאה שערים, כי החכמה תחיה

את-בעליה ותושיבהו את-שלוי עולם לכסא ואשרי

האיש אשר באשרה אחזה רגלו, כי הוא לא יירא רע

בימי עלומיו וכל נגע לא יקרב אליו עד זקנה ושיבה.

אל תשכח בני את-דברי אלה ואל תט מאמרי פי, כי

מהם תוצאות חיים לך מעתה ועד עולם. – שיריך

ומכתמיך אף כי ישרו בעיני, בכל זאת איעצך לבל

תוסיף מעתה והלאה לכתב את-רעיוני לבך

בחרוזים, כי קצרה יד-איש מהציב לו יד במשוררים

בטרם יכתב הרבה בסגנון הפשוט, ואם תשיר

בשירים בלי עת, תשאר קרח מכאן וקרח מכאן ולא

תוכל לכתב שתים שלש דלתות בשפת עבר

כמשפט, וזאת יעשו רק הנערים אשר יתאמצו

לנחל כבוד משוררים בחזקת היד – על-כן

דבריהם לעו, אך אתה אשר רוח משורר נססה בך

באמת, אל תזמר ואל תשיר בטרם תבא עד תכונת

השפה ובטרם תדע לכתב צחות מבלי חרוזים וצלצלי

שמע, ואך אז כאשר תמצא ידך לכתב מכתבים או

גם ספורים כמשפט, תחל מלאכתך בשיר ובאת

על-נקלה אל מחוז חפצך. והנני אביך אהבך כנפשו

ודרש שלומך בלב נאמן….

צד

אבי יקירי! מה-נאמנו דבריך אלי באחד

ממכתביך הנעימים כי נער אשר לא ישמע מוסר

הוריו ברצון, יקשיב מוסר מפי הסרדיוט באנס. זאת

ראיתי בברשע בן מנוח אשר דמיתי כי כבר עזב

דרך כסל, אבל שגיתי במשפטי, כי אחרי היטיבו

מעט את-דרכו, החל שנית ללכת בשרירות לבו

ותיסרהו משובתו מוסר אכזרי אשר כל שמעיו

תצלנה שתי אזניו, הבה אספר לך מקרהו: אתמול

ביום השבת בבקר קרא אותו אביו ללכת עמו אל

בית-הכנסת להתפלל; הנני הלך – ענהו הנער –

ויבא אל חדרו ללבש בגדי שבת, אך לא יסף לשוב

אל אביו, כי יצא מבעד החלון החוצה לצחק בחברת

נערים שובבים אשר כבר חכו לו ברחוב. הוא אך יצא

ולא הרחיק ללכת, והנה מחזה לנגד עיניו: צעני אחד

נהג בדב גדול לראוה בו ואחריו רדפים המון נערים

הלכי בטל וקראים “הידד!” “הידד!” ומתאמצים להביט

בפני הדב ולפזז ולכרכר לפניו למען יראה

ויעשה כמהם. ויהי אך ראה ראה ברשע את ההמון הרב

מרחוק וישנס מתניו וירדף את הדב ויעבירהו,

וירם אבנים כבדות וידה בו אחת ושתים, "אי לך

נער שובב – קרא הצעני בראותו כי הדב מתמרמר אל

ברשע בחמת כחו – ברח לך מהר מזה פן תספה

כרגע בעון שובבתך!", אולם ברשע הוסיף לירות

אבנים בדב ולעפר עליו בעפר; אך אהה בלהה,

הדב התנער וינתק את-אסוריו ויחל לרדף אחרי

ברשע…. הושיעו! הצילו! קרא ברשע ברוצו בכל

מאמצי כח; הוי! הוי! הצילו! הושיעו! מלטו! – קראו

עברי הרחוב בחרדה – הצילו את הנער מיד החיה

הטרפת! אך איש לא נועז לעצר את הדב ממרוצתו,

ותהי חתת אלהים ברחוב ותהם כל העיר לקול

הקראים “הושיעו, הצילו”…. והדב רדף את-ברשע

וידביקהו על-ראש ההר על-יד התיאטרון החדש,

ויפילהו ארצה ויגהר עליו ויפער פיו לטרפהו

חיים, אך פתאם נשמע רעם קנה רבים אחת ושתים

והדב נפל מת ארצה, אז מהרו הראים ויוציאו

את-ברשע מתחת גופת הדב המומת וישאהו על

כפים אל בית הוריו האמללים, שם קראו לרפאים והם

עמלו כשתי שעות לשובב רוחו אליו וכאשר נפקחו

עיניו התאונן כי רגלו הימנית כאבת, ויתבוננו

הרופאים אל רגלו והנה שם פצע רחב וממנו יזוב

דם, וינתחו את רגלו וימצאו כדור עפרת עמק עמק

בבשר, כי בירות אחד השטרים בדב, שקע כדור

אחד גם ברגלו, ויוציאו הרפאים את-הכדור מרגל

ברשע וישימו עליה תחבשת ומחלתו אנושה מאד,

כי הכה בקדחת, פיו ידבר זרות ולבו הגה תהפכות

ומי יודע מה-תהי אחריתו! הנה אלה הנה המכות

אשר הכתהו פחזותו ומה ידוה לב כלנו על-מוסר

אולתו הקשה! יתן ה' וירפא עד מהרה ואז אקוה

כי ישנה דרכו לטובה ולא יוסיף לדאבה עוד. בנך

אהבך כנפשו….



צה

אבי יקירי! גם בימי מחלתו יתנכר נער

משלח; אנכי חשבתי למשפט כי מוסר שדי הנורא

ירפא משובת ברשע ולא יוסיף עוד לשגות ברב

אולתו, וכן חשב גם מורי הנכבד אשר התעצב

מאד אל לבו על-האסון אשר קרהו, אולם מה-שגינו

במשפטנו! שלשה ימים שכב ברשע כמת על-ערשו

והרפאים כמעט אמרו לחייו נואש בראותם כי חם

קדחתו יגבר מרגע לרגע ועלה לארבעים מעלות,

אך ביום הרביעי בצהרים סר חמו כליל ועיני

הנער נפקחו, אבל הידעת מה-היתה ראשית דבריו? –

“איה “נירון” ו”טיטוס"? קרא הנער אל אביו בתלנה –

הביאה לפני את-שני הכלבים הגדולים האלה ואצחק

במו!". "לא בני – ענהו אביו – נוחה שנים שלשה ימים

על-משכבך וכאשר ירוח לך תצחק בכלביך ככל

אות נפשך ולא אכהה בך". "הביאו לי כלבי! – הוסיף

ברשע לקרא בקול גדול אל העמדים על יד מטתו, ואם

אין ארוצץ את-גלגלתכם בבקבקים האלה!"

ובדברו לקח בקבק מעל הספסל וישליכהו אל

הקיר וינפץ הבקבק לרסיסים וישפכו מי הרפאות

על-ראשי העמדים אשר השתאו איש אל אחיו על עז

מצחו, וינודו לאביו האמלל, אשר מבלי דעתו

במה להצדיק את-בנו השובב, אמר כי הוא עודנו

מכה בשגעון מחם קדחתו, וילך ויבא את-שני

הכלבים לצחק לפני בנו, לבל יוסיף הנער להכלימו

במעשים אחרים…. אהה אבי! מה-נתעב ונאלח היה

המראה בהפתח הדלת ואיש אשר כבר שיבה זרקה

בו, בא הביתה והוא נהג בשני כלבים גדולים אחד

מימינו ואחד משמאלו!…. אולם הנער הפחז לא אמר

לפחזותו די ויחפץ לרדת מעל המטה, וכאשר לא

נתנהו אביו להפיק זממו, התרגז והתקצף ויקרע

בחמת אפו את חתוליו מעל-רגלו הפצועה ויז נצחו

על הכרים והכסתות ותהי חרדה בבית ואביו האמלל

בכה כילד קטן ויקרא עד מהרה לרפאים אשר בעמל

רב צלח בידם לעצר בעד דם המכה ולהשתיק את

הנער אשר חרף וגדף את-כל-הנצבים עליו ויקללם

קללה נמרצת. הנה אלה המה קצות דרכיו ומי ימלל

פחזותו ושובבתו בכל-ימי חליו! אם אמרי אספר

לך הכל כמו יקצר הגליון מהכיל; גם לא אחפץ

להדאיב את לבי בזכר מעלליו הרעים, כי בשבתי

לכתב – אזכרה כלם פעם אחת ופצעי לבבי ירחיבו.

חיה בשלום אבי היקר ושקה לאחי ולאחיותי

בשמי. בנך אהבך כנפשו….

צו

אבי היקר, הודי והדרי! עברו חמשה

שבעות ואני לא זכרתי את שם ברשע במכתבי, כי

בראותי שובבתו אשר תגדל מיום ליום, גמרתי

אמר לבלתי שאת את שמו על-שפתי, אך המקרה

השני אשר קרהו לא נפל מהראשון, כי גם הוא יכיל

ספור קטן אשר ממנו תצא לנערים תורה ללכת

בארחות ישר ולבלתי השתובב כפראי אדם, ועל-כן

אכתב לך את מקרהו למען תקרא את-דברי באזני

שמואל אחי ובאזני כל הנערים הבאים לבקרהו

כאשר קראת את מכתבי הקדמים. כירח ימים שכב

ברשע על-ערש דוי וימרר ויעצב את רוח הוריו

ומבקריו כאשר כבר הודעתיך, ויהי בשובו

לאיתנו וישכר לו אביו מדריך צרפתי לשים עינו

עליו ולשמר צאתו ובאו, ארחו ורבעו. כשלשה ימים

סר ברשע למשמעת מדריכו וברביעי מרד ויעש לו

דבר בליעל אשר העטה עליו בושה, כי נקב חר

במצנפתו הזקופה ויתקע בו קרן איל, ויהי כי

נחפז הצרפתי בערב ללכת אל התיאטרון ויבא אל

חדרו אשר ברשע כבה בו את הנר ויחל לחפש את

מגבעתו. “הא לך את מגבעתך” אמר לו ברשע!

ובדברו חבש לו בידיו את פארו על-ראשו,

והצרפתי אשר אץ לדרכו מהר וילך. ויהי בבאו

אל אולם התיאטרון והנה קול שחוק אדיר התפרץ

מפי כל-הנאספים ויקיפו את ה“מדריך” האמלל

וידריכוהו מנוחה וישלחו לו לשון ויורו עליו

באצבע כי דמו כי איש משגע בא הביתה,

ובהודע לו סבת השחוק הזה התעלף ויפל באין

אונים ארצה, ורק אחרי שלשה ימים שב לאיתנו,

ובשובו מבית החלים הביתה שבר לרסיסים את-כל

כלי הבית ויעש שמות נוראות באפו בכל-החדרים

וכליהם כאיש אשר הסתתרה בינתו עד כי בעמל רב

עצרו אתו פקידי בית המשפט מבוא גם בדמים ואחר

לקחוהו אתם וישימו עליו משמר. עברו שלשה ימים

אחרי המהפכה הגדולה וההרס הרב אשר עשה

הצרפתי בבית מנוח, וברשע שכח את הכל

ויתגנב לצאת החוצה כדרכו וישלם לו

כפעלו…. בעירנו אשר לא יחסר כל בה יש גם איש

משגע אחד ושמו גד. המשגע הזה לא ירע ולא

ישחית לאיש כי בריא הוא כאחד האדם ורק משגע הוא

לדבר אחד. כל-היום הוא סובב בשוקים וברחבות

וקרא: “אני משיח בן דוד מלך ישראל!” ואחריו

הלכים המון נערים ונערות והוא מספר באזניהם

נסים ונפלאות על-דבר עשרת השבטים אשר כנס אל

העיר הזאת מעבר לנהר סמבטיון והישועות אשר

עשה בארץ לקבץ נדחי ישראל אשר שמוהו למלך

המשיח וכאלה רבות, ויהי בצאת ברשע החוצה

ויקר גד המשגע לקראתו. “מי אתה?” – שאלהו

ברשע – " אני משיח בן דוד מלך ישראל! – קרא גד

בגאון – אני ולא אחר!". "שקר הדבר! – קרא אליו

ברשע בקול גדול – דע כי בני ישראל קרעו

את-המלוכה ממך ויתנוה לי, וזה שמי אשר יקראו

לי מעתה: “משיח בן דוד מלך ישראל!”. ויהי

כשמע גד את הדברים האלה וישא קולו ויבך

בכי תמרורים. "הידד! הידד! – קרא ברשע, וכל

הנערים והנערות והטף אשר ברגלי המשגע קראו

" הידד " גם המה. אולם בכי המשגע נהפך עד

ארגיעה לקצף נורא ויאחז בשערות ראש ברשע

ויסחבהו ברחוב העיר ויקרא: ככה יעשה לאיש

אשר ימלך תחתי!" ויחרדו הראים חרדה גדולה

ויגשו אל גד להציל את הנער מידו, אך הוא בעט

בם ברגליו ולא נתנם לגשת. "הלאה מרדים! הלאה

פשעים! – קרא גד בקול נורא – אני אמית את מלככם

לעיניכם וידעתם כי רק אני הוא משיח בן דוד מלך

ישראל, אני ולא אחר", ובדברו הוסיף לסחב

את-ברשע בשערות ראשו ומי ידע אם לא המיתו

באפו לולא בא רוח עצה בלב אחד העברים לקרא: חושה

גד, חושה אל חצר בית הכנסת, כי שם נאספו כל-בני

ישראל להמליכך שנית! וירף המשגע מהנער

וימהר לרוץ ויגשו הנאספים וירימו את-ברשע

מעל הארץ וישכרו עגלה ויובילוהו אל בית החלים

להשיב אליו רוחו, שם הוא שכב זה ימים אחדים ואביו

האמלל לא בא לבקרהו אף פעם אחת. "לא אכירהו לבן

לי!" יענה את שאליו על דבר ברשע – "ואם גם ימות

לא אבא ללותו!…." ומה תהי אחרית הנער הזה, ה'

אלהים אתה ידע! בנך אהבך בכל-לב….

צז

ידידי הנכבד! אנא הודיעני מדוע

נבאשתי פתאם בעיניך כי חדלת מכתב אלי זה

כמה מה אלהים עשה עמך בעיר ג., הן כאהבים

נאמנים התהלכנו יחדו בשבתך פה ואתה אמרת

לי כי ברית אהבתנו לא תפר לעד ובכל-המקום אשר

תבא תזכיר שמי ותפקדני בדברי שלום ואהבה

לשעשע את-נפשי השוקקה לדעת שבתך, צאתך

ובאך, והנה עתה כאשר שמעתי כי כבר באת אל

המנוחה שכחתני כמת מלב! לא ידידי! דרכך לא

יתכן בעיני! לו מלל לי אז איש כי מכתב אשר כזה

אכרח לכתב לך לעורר את האהבה, כי אז ירקתי

בפניו, – ועתה בא היום הזה אשר לא קויתיו! מהר

ידידי והסירה מעליך תלנתי ואז אדע כי לא

שכחתני ואסלח לך. ידידך ומוקירך….

צח

ידידי יקירי! מנעתי דברי ממך עד כה,

לא מרע לב כי אם מקצר רוח ומעבודה קשה העמוסה

עלי בתגרת יד אדני האכזר אשר יתעמר בי

ויענני מעלות הבקר עד אשמורה בלילה ואשר גם

לחמי לנפשי לא יתן לי בעמלי, ומאז הבאתי צוארי

בעל הברזל, לא אוכל לפקד את-רעי לשלום ורק

תלנות חדשות יביאו אלי נשאי-המכתבים בבקר

בבקר. זאת היא סבת דומיתי עד הנה וזאת תאלצני

לחשות ממך גם בימים יצרו, כי קצרה נפשי

בעמלי ומה אמר ומה אדבר? חיה בשלום רעי וכאשר

ייטיב ה' עמדי וגאלני מכף העריץ, אז אמהר לכתב

לך על-דבר הגאלה והתמורה מגלה עפה כתובה

פנים ואחור. ידידך ואהבך הנאמן….

צט

(באופן אחר)

ידידי היקר! קול מלי נחבא עד היום,

כי כאבי נעכר לראות חרבן עולמי והריסות ביתי;

כי טרם באתי אל המטרה אשר אליה כוננתי אשרי

בשבתי אתך וחיי היו עלי למשא! אנכי דמיתי

כי חכמתי ודעתי אשר רכשתי לי ברב מכאוב

תעמדנה לי ביום אידי והנה אהה, דרכי חשך

וחלקלקות וקשי יומי דחני מדחי אל דחי! ישבתי

פה שלשה ירחים באפס תקוה, בקשתי עבודה ולא

מצאתי, ובראותי כי תוחלתי נכזבה התמכרתי

לאיש אחד עשיר לשרתהו בעשרים כסף לירח אשר

לפנים השתכרתים בשנים שלשה ימים; והנה

האדון הזה איש רע ובליעל הוא מאין כמהו והוא

מתעמר בי כבאחד העבדים וישימני כל היום כחמור

למשא ואני כמעט רבצתי תחת על סבלו ונפשי

קצרה בעמלי. מבקר עד ערב הנני נשען אל שלחן

הספרים וכתב ומחשב חשבנותיו ועד אשמורה

בלילה אכתב מכתבים לאנשי בריתו בשפות שונות

והוא עמד עלי ודפקני כעגלון את-סוסו ולא יקראני

אף פעם אחת בשבוע לשתות עמו כוס חמין ולנוח

שנים שלשה רגעים מעמלי, וכאשר חליתי לפני

שלשה ירחים במחלה אנושה אז לא לבד כי לא כלכל

מחלתי כי אם גם נתן את-פקדתי לאחר אשר לא אבה

לדחותו מפני בקומי להתהלך על-רגלי, ורק כאשר

בכתה עליו אשתו שהיא אשה יראת ה' והתחננה

אליו כשבעים ימים נעתר לה ויאספני שנית אל

ביתו ויחשב זאת לו לצדקה. הנה זה הוא מצבי,

ועתה דעת לך נקל מדוע מחשה אני זה כמה! כי אין

שלום לי ומה אשמיעך? ידידך ואהבך….

ק

לידידי הנכבד שלום! התעצבתי מאד אל

לבי לראות כי כבר עברו שבעים ימים ואתה לא באת

הלם כאשר דברת; בקשתי את-ידידי נ. כי ישב

פה עוד מספר ימים, אבל הוא אץ לדרכו באמרו אלי

כי עדותי נאמנה עליו וגם מבלי ראותו אתך הוא

נכון להמליץ עליך באזני א., עתה עברו עשרה ימים

והוא טרם ענני על מכתבי שבו הזכרתיו לשמר

מוצא שפתיו, לכן עצתי אמונה לך כי גם אתה תכתב

אליו ותעוררהו בדברים נמרצים לקום על נדיבות

ולחלצך מעניך, כי בידו לעשות זאת על-נקלה,

וגם אני אבא אחריך ומלאתי אחרי דבריך ואז יש

לך תקוה; ומה אתפלא עליך יקירי כי החרשת עד

היום ותשכח כי שעת הכשר היא לעשות לנפשך.

אם לא יכלת לבוא הלם, הלא היה לאל ידך לכתב אלי

שתים שלש דלתות למצער למען אוכל להראות

מכתבך את נ.; אבל הוא אשר אמר לך תמיד כי לא תדע

מעודך עת לכל-חפץ, ובעת אשר תרע לנפשך בידיך

יזעף לבך על-המקרים…. עזב נא ידידי דרך כסל זה

כי רק לנרפים ועצלים הוא. דע מעתה את-מועדך אז

ייטב לך ולא תוסיף לדאבה עוד. והנני ידידך

ומוקירך….

קא

(במלים שונות)

ידידי היקר! מה-כאב לבי לראות כי

שני שבעות עברו ואתה לא שמרת מוצא שפתיך לבא

אלי לראות את-פני נ., עתה כבר אחרת את-המועד,

כי הוא נחפז לדרכו ויצא מפה אל עיר מולדתו

באמרו כי אין שעתו פנויה לחכות לך עוד. הוא

אמנם הבטיחני לקחת דברים על-אדותיך עם א., אבל

כבר עברו עשרה ימים למיום כתבי אליו והוא לא

ענני אם עשה את-אשר בקשתיו, ועל-כן איעצך

לפנות אליו במכתב ולבקשהו כי ימלא דבריו וגם

אני אכתב אליו שנית ואז אקוה כי יעתר לך. ומה

גדול תמהוני יקירי על היותך כמחריש עד הנה! אם

לא יכלת לבא אלי לראותו ולדבר עמו הן לא קצרה

ידך מכתב אלי מכתב לבעבור יראהו נ.! אבל מה אמר

ומה אדבר? עצלותך תסלף דרכך ועל-הפגעים

יזעף לבך תמיד! ידידי אם בדרך הזאת תלך –

הנך עדי אבד, כי דרך עצלים היא ומלאה חתחתים.

שטה מעליה ובחר לך ארחות חיים ואז ישמח לב

ידידך ואהבך….

קב

ידידי הנכבד! תוכחתך הנמרצה

תוכחת אהב היא ויסורים של אהבה חביבים עלי תמיד,

אבל דע כי לא באשמתי באתני כל-זאת. כבר הייתי

נכון לדרך וכבר שלחתי את-צרור חפצי אל מסלת

הברזל והנה חויה בי פתאם יד האסון ותשיבני

אחור; בגשתי אל בני הבכור לברכו בשלום

נבהלתי מראות כי פניו בערים כאש פלדות,

שאלתיו מה זאת, ויענני כי אין שלום בעצמיו וקר

אדיר יפרפרהו, ואני בדעתי כי מהלכים למחלת

דלקת-הראה בעיר, מהרתי לקרא לרופא ומה-נבהלה

נפשי לשמע מפיו כי מחלת בני אנושה וכי עלי

לשבת בביתי עד שובו לאיתנו! אמרתי אך חלי זה

וישאנו ואני אעשה דרכי ביום המחרת, אך

תקותי היתה מפח נפש, כי מחלתו הלכה וגברה

ותארך כחדש ימים וכמעט אמרו הרפאים לחייו

נואש; עתה תהלה לאל רוח לו, אבל מחלתו טרם סרה

ממנו כליל, ואם לא אשים עיני עליו לכלכל מחלהו

עד קומו מן המטה להתהלך בחוץ, מי ידע אם לא

יחלה שנית, כי כן דרך המחלה הארורה הזאת

לחדש כחה כי יחדלו מהלחם בה. עתה תבין

יקירי על-מה החשיתי, ולא תוסיף עוד לטפל עלי חטאת

עצלות אשר רחקה ממני. כתב מכתב לרעך נ.

והודיעהו סבת דומיתי ואקוה כי אם יש לאל ידו

לעשות עמי חסד לא ימנענו ממני אם גם אחרתי

לענות. ידידך ומוקירך…

קג

(באופן אחר)

ידידי הנכבד! תודה לך על-כל החסדים

והאמת אשר אמרת לעשות עמי. רע נאמן יודע

ביום צר ומצוקה ובצרתה לי קראתיך ותענני,

ואיך לא אודך על חסדך וכונתך הרצויה? אולם דע

לך יקירי כי לא מעצלות ורפיון ידים לא באתי אליך

ולא התכבדתי לענותך עד היום, כי מיום עמדי

על-דעתי עצלות רחקה ממני, ועדים כל ידעי

מקרוב כי חרוץ אני במעשי תמיד ואם עד כה טרם

באתי אל מחוז חפצי בחיים – לא בי האשמה כי אם

בישרי ובבר לבבי, כי עקשי לב שנאתי ובקהלם

אל תחד כבודי, ולוא חפצתי ללכת עם שוא ולהונות

דעת הבריות כי אז כבר שלותי ככל שלוי עולם

אשר כרבם כן חטאו לצדק וישר בעשותם להם

עשר… כי על-מה אדני המסחר הטבעו בימים האלה

אם לא על-רמיה וכחש, הונאה וגנבת דעת?.. כל-אלה

רחקו ממני ועל-כן רחוקה ישועתי ומוזר הייתי

לאחי אשר הסכינו לחשב כי סר מרע משתולל

בראותם כי המה גדלו ויעשירו בעת אשר עזבו

ארחות ישר ודעת דרכי האמת לא חפצו… אך רב לי!

ולמען הסר מעלי תלנתך די לך אם אשמיעך כי

מכתביך לא מצאוני בביתי; אחרי הודיעי אותך כי

נכון אני לבא אליך באני מכתב מאת אחי כי מצא לי

שתף כלבבי אשר לא ידרש ממני כסף וגם ערבתי

לא יקח, באשר ישר לבי ודעתי את המסחר ההוא עד

תכונתו דים לו לבא בברית עמי. בקבלי את

המכתב ההוא נסעתי אל אחי ואחרי כן לערים שונות

והתמהמהתי כשלשה שבעות בדרך, ובשובי היום

אל ביתי מצאתי את-כל-מכתביך על-דבר נ. המחכה לי

ואת-מכתבך האחרון על-דבר צאתו את עיר מושבך

בראותו כי לא באתי ליום הכסא, ומה ידוה לבי עתה

כי לא מצאה ידי לכתב לך מבית אחי כי כבר הרחיב

לי ה' ואינני דרש עוד עזרה מאיש! אנא סלח לי

יקירי, ושמחני בדבריך מהר כי להם יחכה

בכליון עינים ידידך….

קד

ידיד נכבד! קבל נא במכתבי זה את

תודתי ממקור לבבי על-כל החסדים אשר עשית

עמדי. יתן ה' ומצאה ידך תמיד להשכיל ולהיטיב,

כי זה כל-ישעך וחפצך מאז היותך לאיש וגם לך

נאוה מאד מעשה הצדקה והחסד, כי נדיב ובן נדיבים

אתה וצדקת הוריך ואבותיהם נודעת לתהלה בשער

בת רבים, לכן התגאה בירשתך זאת, כי תפארת

בנים אבותם ואשרי האיש אשר נחל מאבותיו מעשים

טובים ומדות ישרות והוא מתחרה ללכת

בעקבותיהם!… בשבע הבא אעשה דרכי אל מחוז

חפצי ותקותי בה' כי אבקיע לי דרך חדש בחיים,

ומה-גם אם אתה ידידי תהיה בסמכי נפשי ובימין

צדקך תנחני במעגלי צדק. הנני נסע – ולבי מלא

תקוה כי הפעם תהיה דרכי צלחה וכמים עברו

אזכרה ימי עניי. היה שלום ודע כי לא אשכחך

לנצח. רעך ואהבך….

קה

רעי הנכבד! מה הפרזת הפעם על מדת

טובי, ואני מה עשיתי לך כי חלקת לי כבוד נדיבים?

יתן ה' ומצאת לך מרגוע בצל השלוה והאשר או אז

אדע כי לא ידי הושיעתך כי אם ידך אתה וזרעך

היא סמכתך, כי רבים רעים לאיש ומבחר רעיו העמד

לו בשעת דחקו הוא האדם עצמו ההלך בכחו ולא

ישליך על אחרים יהבו. – תכף בבאך עירה נ. תסור

אל אחי אשר כבר כתבתי לו על אדותיך וצויתיו

עליך והוא ידאג לך בכל-משך הימים אשר דאגתך

לנפשך לא תוכל הועיל לך, כי אני ידע את נפש הגר

בעיר נכריה עד כמה קשה עליו מלחמת החיים בין

אנשים זרים, כי גר הייתי גם אני בעיר הזאת ולולא

חש אחד מקרובי לעזרתי, כי אז עכרוני אנשים רעים

וכל תקותי הטובות היו למפח נפש בראשית דרכי.

לכן הפקד, ידידי, עתותיך ביד אחי היקר אשר

יקרבך כמו נגיד וינחך בעצתו עד אשר תודע

לכל-האנשים אשר בידם להיטבך באחריתך, ואני

תקוה כי תבא למחוז חפצך. ידידך….

קו

שלום וכל טוב לך רעי היקר והנכבד!

אל נא תשת עלי חטאת כי מנעתי דברי

ממך עד היום, כי טרדות שונות הקיפוני ולא

נתנוני להשתעשע אתך בדברי אהבה כדרכי

מאז; כי אבי ואמי עזבוני ויסעו בדרך רחוקה

לירחים שנים ועלי היתה כל-עבודת הבית ואתה הלא

ידעת יקירי כי בית הורי המה כל-היום מאדם רב, זה

בא ושואל על-דבר מקנה וקנין, זה על-דבר שטרות

וזה – על-דבר כסף ועלי לענות את-כל-איש

על-שאלתו, כי גם הפקיד האחד אשר בביתנו לעזר

על-ידי, נסע מפה בדבר נחוץ אל עיר רחוקה, ובלי

שפק תבין, רעי היקר, כי לא יכלתי לענותך

על-דבריך הנעימים ולהביע לך תודתי על-זכרך

אותי ממרחקים, וגם עתה בשוב הורי היקרים אל

ביתם לא אוכל להכביר אליך מלים כחפצי, כי

עבודתי רבה בלמודים ועוד מעט ויבא מורי ללמדני

את-השפה העבריה אשר בה אשגה תמיד והיא

שיחתי כל-היום ונגינתי בלילות, ומה ישמח לבי

בראותי כי עשיתי בה חיל עד כי אקרא ספורים

ושירים ואבין לשכל מליהם! אקוה כי בקרוב אקח

לי מועד לכתב לך שנית ואז אביעה לך רוחי

כחפצך. והנני ידידך ואהבך בכל לב

ונפש…

קז

רעי היקר, בחירי רצתה נפשי! שמחתי

מאד באמרך לי כי תהגה בשפת עבר בשום לב, כי

אמנם גם אנכי כמוך הקדשתי כל-כחי לשפה

הקדושה והנשגבה הזאת, בדעתי את-כל-הטוב

הצפון בה לאיש יהודי הקשור בעבותות האהבה אל

עמו וארצו ואת החובה הקדושה המוטלת עליו

להגות בה ולהבין רוממותה וחין ערכה. אך

באמרך לי באחד ממכתביך הקדמים כי לפני

השתלמך בשפה הזאת יהיו דבריך אלי מעטים

בדמותך כי הגות דרוש לך יותר מכתוב, בזאת

שגית אענך, ונהפוך הוא: כלל גדול הוא בשפות

שאינן נקנות ללמדיהן אלא על-ידי כתיבה, לכן אם לא

תעמל לכתב הרבה אדמה כי לא תשתלם בכל-שפה

ולשון שאתה למד. גם אנכי בראשית למודי זחלתי

ואירא לכתב מכתב בשפת עבר פן אהיה לבוז בעיני

קראי דברי, ועל-כן אמרתי לרעי בכל-עת: "הרפו

ממני עד אם אדע את-השפה לכל-משפטיה ואז אכתב

לכם הרבה", אולם אחרי כן ראיתי ונוכחתי לדעת כי

מבלי כתוב וחשב מה-לכתב לא תכה השפה שרש

בזכרוני אף אם אהגה בה בלי הרף ואז החלותי

להריץ מכתבים לרעי ולכתב גם ספורים קטנים אשר

בדיתי מלבי; והנה אף כי בראשונה חשתי רפיון

גדול ברעיוני וגם המלים לא מצאו לי להלביש

את-הרעיון מחלצות למען יתיצב בלבוש טהור לעיני

הקורא ולא ימצא רבב על-בגדו – בכל-זאת אחרי אשר

נסיתי כחי לכתב הרבה מבלי שית לב אם עטי

מתהלך במישרים או במעקשים אחזה רגלו עשיתי

לי עתה בשפת עבר את-החיל אשר תראינה עיניך,

וכבר ראו מכתבי חכמים ויהללוני ומביני עברית –

ויכבדוני. לכן עצתי אמונה לך כי תקדיש שתים

שלש שעות ביום לכתב מכתבים וספורים בשפת

קדשנו ותשלחם מדי שבוע בשבוע אלי ואני

באהבתי אותך אשים עיני עליהם והוריתיך להנפה

את-דבריך בנפת ההגיון ולהבר את-הפסלת מתוך

הבר ואז אקוה כי במשך ימים לא כבירים תעשה

חיל בשפת קדשנו עד כי תוכל להביע רוחך ולדבר

בה ככל אשר יחשב לבך ותודני על עצתי

כל-הימים. אהבך הנאמן….

לרעי







קח



לרעי הנבון שלום וברכה!



עצתך הטובה לקחה את-לבי, כי אמנם רב

טוב צפון בה למבקש דעת כמוני, אך צר לי כי דלו

רעיוני מאד ולא אדע מה-לכתב ועל מה להטיף מלתי;

גם לעתים רחוקות כי יתגנב איזה רעיון אל לבי,

אין כח בשפתי להביע אתו כמו ובכן יותר

כמעין חתום בקרבי ולא אוכל להלבישו מלים

כמדו, וזה הוא לפי דעי חסרון לא יוכל להמנות

ועל-כן נואשתי מכתוב ילדי רוחי ואל מלאכת

ההעתקה שמתי פני. קניתי לי את הספר

ראבינזאהן בשפת אשכנז והנני מעתיק אתו

לשפת עבר ומורי הנבון יתקן בו את כל השגיאות

אשר יפליט עטי מקצר דעת וכבר העתקתי מחציתו.

הא לך יקירי את-שלשת הפרקים הראשונים

מתרגומי, התבונן בם וחוה לי דעתך עליהם,

והיה אם יפיק פעלי רצון ממך ושלחתי לך בכל-עת

ילדי נכרים עטופים בגדי ציון לשעשע את-נפשך,

עד אשר יחנני ה' בלשון למודים וברא לי ניב

שפתים ורעיון לב לכתב את אשר יהגה לבי בשפת

קדשנו ואתה תנחני עד העת ההיא בעצתך אשר

ממנה לא יסור ידידך ואהבך בלב נאמן…



קט



שלום לך רעי מחמדי!



לא בנת, רעי, לרעי ועל-כן עשית את

ההפך מאשר יעצתיך, כי אני רעיוני לבך

יעצתיך לכתב ואתה שלחת לי רעיוני זרים

לבושים בגדי ציון, ואני נוראות נפליתי על-מורך

אשר לפי דבריך נבון דבר הוא כי ירשך לשפך

אבני קדש על-אשפה ודמן ולא ישיב אל לבו כי

שתים רעות יעשה עמך בדבר הזה! כי מלבד אשר

מלאכת ההעתקה תטיל עצלות ברוחך לבל תמריא

במרומי המליצה עד עולם הנה עוד תשימך לנלעג

לשון בשפת קדשנו עד כי לא תודע עד מהרה בפיך

אם שפת-ציון או–צען היא; כי למלאכת ההעתקה יצלח

רק האיש אשר כבר בא עד תכונת השפה ויבין

משטרה והליכות דרכה לכל-חקי הדקדוק

וההגיון, כי אז ילביש את-רעיון המחבר לבוש לפי

מדיו ויותיר בו גם סרח עדף אשר על-אדמת

ישראל יגיע, אך אל למתחילים העתקות! כי

הנער, אשר זה החלו לדרש את-השפה וטרם ידע

הליכות דרכה בקדש, כי יתאמץ לאחז באשרי

המחבר אשר דבריו יתרגם, יברא לו מבטאים זרים

ומשנים אשר לא יתאימו את-רוח השפה וכן יהפך

לאט לאט את-הודה למשחית עד כי באחריתו יהיה

נלעג לשון ולא יוכל לכתב שתים שלש דלתות

בשפת עבר כמשפט, ומדוע בחרת לך גם אתה

דרך כסל כזה בעת אשר לאל ידך לדלות מי תבונה

ממקור הרעיון והמחשבה?! האמנם יקשה ממך

לכתב מראה עיניך על-הספר בדיו? ומדוע לא תשיב

אל לבך כי מלאכת ההעתקה קשה שבעתים והיא גם

ללא יועיל? האמינה לי רעי כי שלשת פרקי העתקתך

אינם שוים בנזק העת אשר בלית אתה לכתבם

ואנכי – לקרא בם; כי מה אחזה בהמה? רק מלים

עבריות כאבני ניר מנפצות וקרועות לשבעים

ושבעה קרעים והריחן בשפת אשכנז! הלזאת תקרא

שפת עבר? הניחה ידידי את מלאכת התרגום לאחרים,

כי לא תהיה תפארתך עליה, ואם יכבד ממך

להתנשא על-כנפי הדמיון ולברא חזיונות ברעיון

לבך, בקש את מורך כי יבוננך בספרי מאפו

וסמאלענסקין, בשירי מיכה וגארדאן ויתר
דברי חכמים וחידותם, ויבאר לך רעיוני רוחם ברוח

משפט, אז יתפתחו כשרונותיך ועל-נקלה תמצא

ידך למשך בשבט-ספר, אך זכר ואל תשכח

את-דברי במכתבי הקדם כי אין שפה נקנית

לדרשיה אלא על-ידי כתיבה, לכן אם לא תוכל לכתב

רעיון לבך, כתב רעיוני אחרים, קחה לך את-ספרי

החכמים הנזכרים וקרא בם בשום לב ואל תניחם

מידך עד אשר יהיו אתך בכתובים, ואז תראה

עין בעין כי תמצא ידך להגביה עוף על-כנפי

הדמיון כחפצך, ויצא לך ברבות הימים שם

במליצי שפת עבר, וכל-קוראי דבריך חן חן יענו לך

ובתוכם גם אני ידידך ואהבך לנצח…



קי



רעי היקר והנכבד!



היום נחג את-חג הפורים לזכרון התשועה

הגדולה אשר עשה ה' לאבותינו בימי מרדכי ואסתר

בקום צר ואויב לכלותנו. אם אמנם רבו ההמנים

גם בדורנו האמרים לכו ונכחידם מגוי ולא יזכר

שם ישראל עוד וחפצם כמעט צלח בידם בארצות

רבות, בכל זאת נחג את היום בשמחה, כי הוא

יזכירנו כי לא ינום ולא יישן שומר ישראל, ובעת

צרה ישלח לנו מושיע ורב והצילנו. לכן קבל נא

רעי היקר את המנה הקטנה שאני שלח לך

למזכרת התשועה הגדולה, וקוה כמוני כי אלהים

לא יעזב עם עני ואביון וישגיא כחו לשאת את-כל

התלאה אשר מצאתהו עד אם ישבר הקורנוס24
על-הסדן וליהודים תהיה אורה ושמחה, ששון ויקר כחפץ ידידך….



קיא



ידידי היקר! לשמע אזן שמעתיך ועתה

עיני ראתך כלול בהדר כל המדות המצינות ולבוש

מעיל ישע תלבשת לחלץ עני מעניו בטרם טבע בים

תלאותיו, ואני מה גמול אשיב לך על-חסדך וטובך?

הן תמעט כל תודה ותקטן כל תהלה להודות אותך

ולפארך, ועל-כן לא אכביר מלים לשוא כי אם

אענך דבר ברור על-מכתבך הנעים אשר הרנין

את-לבבי. דע לך איש יקר כי כגשם נדבות בעתו

היתה לי בשורתך הנעימה עתה בימי עניי ומרודי;

כי זה כשנים אחדות מאז החל המחסור להיות כתושב

בביתי הנני חשב מחשבות לעזב את עיר מולדתי, אשר

כעמק עכור היא לאלה אשר על-כשרון נפשם ולא

על-מסחרם יחיו, ולמצא לי מעמד באחד המקומות

אשר אין בו מות ומשכלת לאנשים כמוני ואוכל

למצא מחיתי אם לא ברוח למצער – בצמצום ולתת ידים

לרוחי ללכת הלאה בדרך אשר התוה לו אביר

הטבע הצר עבר במעי אמו. אך לדאבון לבי נבצרה

ממני מזמה להוציא חפצי למענהו, כי גויתי

אסורה בחבלי עני אל ביתי אף כי רוחי במרום ימריא

ולקצות ארץ יביט; ואני בראותי כי שנה על-שנה

תעבר חגים ינקפו וחבלי עניי בל ינתקו, הסבותי

את לבי ליאש מכל ואמרתי לא ראשון אנכי אף לא

אחרון המחכה לטובה ואיננה, אשליך יהבי

על-המקרה וראיתי מה-יעשה ה' עמדי! וכן היה,

שסעתי את תקותי בכנפיה והיא על עפר נחתה

ותטבע עמי יחד בים תלאותי. אולם פתאם העירני

עתה מכתבך הנעים כמו מחלום נורא

הקיצותי25 וארא את האור אשר
הראיתני מרחוק והנני חש כי אני חי שנית וחיים

נכונו לי, לכן אמרתי אם באתי עד הלם לא אוסיף

אתרפה עוד, אאמצך במו פי לחלצני מן המצר, כי

זה כל-ישעי וחפצי להמלט על נפשי מעיר מגורי.

והנה אחרי אשר החלות ידיד יקר להראותני חסדיך

הנאמנים באהבתך אותי ובחמלתך עלי אקוה כי

לא תרף ידיך ממני גם מעתה והלאה עד אם תוציאני

מעמק הבכא ותעמידני במרחב-יה כאשר אמרת!

ומאשר אדע כי קרוב הדבר לודאי לכן אודיעך במה

אקנה להאיש נ. למען תדע איך לכלכל דבריך עמו

ולגמר את-הדבר לטובת שנינו…… ותקותי חזקה כי

יאות לי נ. ויתן לי את השכר אשר בקשתי, ואם

זאת תשמיעני במכתב בשמו או גם הוא יכתב לי,

הנני נכון לעזב את עירי כרגע ולקבל עלי את

העבודה. הנני יוצא מעם פניך באהבה ותקותי חזקה

כי תענני תכף. ידידך ואהבך בלב נאמן….



קיב



ידיד יקר ונכבד!



הנך מדבר אלי ידידות בדברים בוטים

אשר די כח בם להרגיז רוחי ולהטיל שפק בלבי אם

לא היו דברי ומשאלותי עליך למשא; אך מאשר

ראיתי ממכתבך הראשון ונוכחתי כי כאהב נאמן

אתה דאג לשלומי, לכן אחשב למשפט כי באשר

מהיר צדק אתה וחרד על-טוב חברך ובהול על הצלחתו,

לכן לא נזהרת מיסר את רעך ביסורים של אהבה

ותזר פלפלא חריפת26 על-הדבש אשר הושטת לו למען יטעם אל
חכו ולא יקיאנו, ועל-זאת אודך שנית יקירי והנני

לענותך כי קבלתי פצעי אהב נאמן כמוך באהבה

ומבלי בקש עוד נוספות הנני נרצה ללכת באשר

תנחני בדעתי נאמנה כי איש כמוך אשר נמצאו

בו כל-המעלות הטובות שמנו חכמים באיש ישר

דרך לא יתעני מדרכי, ואם מצאת נכון לפני לעבוד

את נ. במחיר… כסף לשנה אמר טוב גם אני, ואשר

על-כן לא אוסיף לדבר עמך עוד על-דבר השכר אשר

נקבת לי בשמו ואקרא אליך: לך בכחך זה

להוציאני מאפלה לאורה! ועל-דבר השכר נתפשר

אחרי אשר יכירני וידע אותי ואת-ערכי. מבלעדי

דברי אלה אין לי מה להוסיף עוד בלתי אם להשיב לך

שנית תודה על-תגמוליך עלי ולחכות למכתבך

שבו תבשרני כי נכון נ. לאספני אל ביתו והנני

אהבך הנאמן….





קיג



ידידי היקר! נפלאתי היום לשמע מתוך

מכתבך כי לא קבלת כל מענה מאת אחי על-דבר

הכסף שהלוית אתו, ואני כבר לקחתי דברים עמו

לפני ירח ימים והוא ענני כי הודיעך תכף בקבלו

את-מכתבך שרעהו א. הישב בעיר מושבך ישב לך

את נשיך בהביאך לו את-מכתבו, אין זאת כי מכתב

אחי לא בא לידך, ועל-כן בקשהו בבית הרצים ואם לא

תמצאנו – פנה אל א. והראהו את-מכתבי זה ואני

מקוה כי גם עדותי נאמנה בעיניו וישקל על-כפך

את-הכסף שקבל מאת אחי להשיבהו לך. אחרי אשר

הביאני המקרה לכתב אליך הבה אשאלך מה-שלומך

ומה תקותך לימים יבאו? שמעתי כי הרחיב לך ה'

ולא יחסר לך כל, ומה ישמח לבי בישועתך אשר לא

אחרה לבא! רבים יקוו לטובה בימי רעה ואחד מאלף

יושע, ומה-מאשר אתה כי בך בחרה ההצלחה

לשימך עליון על-מקוים רבים, חלי תוחלת ממשכה!

שמחני בדבריך כי להם תערג נפש ידידך

ואהבך….



קיד



ידידי יקירי! בטרם הגיעני מכתבך

הגלוי שלחתי אליך מכתבי שבו הודעתיך

את-כל-אשר אתי, אבל שלחתיו על-פי כתבתך

הישנה ולא אדע אם קבלתו. בכל אופן למותר הם

דבריך באמרך אלי כל היום כי הזדים הנוכלים

הסירו את-לבי ממך, אחת הגדתי לך, כי כל-כלי

יוצר לא יצלח להפריד בינינו, אחרי אשר מביט אני

אל נפשך ויודע ומכיר את-כל-דרכיך; ידעתי איך

נפתית לדבת רגנים ומלשינים ולא נכחד ממני עד

כמה נחמת בהודע לך תחבלות רשע אשר יחבלו

המחבלים לשלח מדנים בין רעים אהובים – לכן נחדל

מדבר עוד בדבר הזה, והיו לך דברי אלה לאות

ברית אהבה אשר כל לשון שקר לא תפירנה מעתה

ועד עולם, מאת ידידך ואהבך לעד…



קטו



אחי היקר! הנני שלח לך את תמונתי

ואתה סלח לי כי אחרתי להשלים חפצך עד הנה,

שהדי במרומים כי תכף בבואי עירה ר. חשתי ולא

התמהמהתי ללכת אל הציר אשר לא אחר גם הוא

להשלים חפצי, אך מה השתוממתי בבואי אליו אחרי

חמשה ימים ובראותי כי הציר החכם נתן לי דמות

חיה תחת צורת-אדם! אך אל אחטא בלשוני לאמר “חיה”

ובאמת היתה תמונתי כתמונת “כוי” כי חוטמי היה

חרם כאף השועל ואזני ארכו כאזני הבהמה

הידועה אשר פיה נברא בערב שבת בין השמשות.

שאלתי את היוצר החכם מה-זאת ויענני בשחוק

על-שפתיו כי נכון הוא לשנות פני, להאריך אפי

ולקצר אזני ביום שתבאהו מכונה חדשה מפריז,

וייעד לי מועד לבוא אליו בשבוע הבא. בקשתי

חרש אחר בכל-העיר ולא מצאתי, כי יחיד הוא בעירו,

ובכן אלצני ההכרח לחכות, ובבואי אליו ביום

הכסא התאונן על-ה' אשר כסה שמשו בעבים

ויצוני לחכות עוד. חכיתי שלשה ימים אך השמש

לא נראתה כאלו קשרו עליך העננים קשר למנע

ענג ממך…. ורק בשבוע הזה טהרו השמים

וזכיתי לראות את-תמונתי החדשה השלוחה לך

במכתבי זה. אם אמנם לא השכיל החרש החכם

במלאכתו גם הפעם, כי פני זעפים ועיני מלאות

דמעות כאלו אבכה לעלבונה של חכמת הציור

שלא ידענה בעל-מלאכתי…. אך מה-אעשה? האשב

ואחכה שנית עד אשר תבאהו מכונה חדשה? ואם גם

מעבר לנהר סמבטיון תבא התועיל לתת טוב טעם לאשר

לא ידענו?…. על חרשי צירים כאלה אקרא יחד עם

קרילאוו: “אם כה או כה תשבו למנגנים לא תצלחו”!

ושלום וברכה לך מאת אחיך אהבך כנפשו….



קטז



שפעת שלום לך רעי הנכבד! האיש

הנצב עתה לפניך, סר אלי היום ויבא בידו מכתב

מאת ידידי נ. אשר יעיד עליו כי איש ישר ובעל

כשרון הוא ויבקשני לתמך בימינו; ובאשר מצבי

מרה מאד בימים האלה לכן אתכבד לשלח את המכ"ז

אליך ואחלה את-פניך כי תקרבהו בימין צדקך,

ומאשר ידעתיך מאז ומקדם לאיש אהב

את-כל-הנברא בצלם ומה-גם את אנשי רוח ובעלי

כשרון, לכן אקוה כי תתמכהו במשען כסף כפי

אשר ידבך לבך הטוב עד אם ימצא לו מנוחה נכונה

בעירך לכלכל את-נפשו בלחם. ידידך ואהבך

בכל-נפשו….



קיז

(באופן אחר)



רעי יקירי! הנה האיש הממציא לידך

את-מכתבי הוא אחד מבני העליה המעטים מאד

בימינו, כי מלבד ידיעתו הגדולה בכל-מקצעות

התלמוד ונשאי כליו, הנה עוד עשר ידות לו בחכמות

שונות והוא מדבר צחות בחמש שפות וידע גם חכמת

החשבון עד תכונתה אך “לא לחכמים לחם” אמר

המלך החכם והמאמר הזה נתקים גם בו, כי

בסבת מקרים לא טובים הוא נדד ללחם ולא ימצאנו

ודעת לך נקל כי מצבו רע מאד, לכן אני מפיל

תחנתי לפניך כי תקרב את-האיש היקר והנכבד

הזה כמו נגיד ותתור לו מעמד באחד בתי המסחר

הרבים מאד בעירך הישבת על מבאות-ים ומקבלת

אנשים חרוצים בסבר פנים יפות, כי ראוי והגון האיש

הישר הזה להושע בך. על טוב לבבך ורוחך

הנדיבה אשליך יהבי כי לא תמנע טוב מרעי בהיות

לאל ידך לעשות, כי איש טוב אתה ולך נאוה מאד

מעשה הצדקה והחסד. אהבך מוקירך

ומכבדך…



קיח



ידידי הנכבד! כאיש אבד עצות אנכי

ולא אדע מה אעשה לאיש אשר דברת עליו טובות

במכתבך היקר, כי מצב המסחרים פה שנה לרעה

ומבקשי עבודה לא ימצאו עוד כל-מעמד. חפצתי

לתמכהו אני אך מה יועיל החפץ אם הידים רקות

והצרור נקוב! לכן הגדל נא חסדך עלי ועוצה

את-האיש הישר ההוא לנסע מפה אל עיר אחרת, כי

כבר היה לי לטרח ואני לא אוכל לשלחהו מביתי אף

אם יכבד עלי למשנה כי אין דרכי להכלים את-איש –

ומה תהי אחרית הדבר? עשה זאת תכף כי גם לחמי

לנפשי לא אמצא בצוק העתים האלה ואיך אכרית אכל

מפי עוללי ואתננו לאיש אשר לא קצרה ידו ממצא

אתו במקום אחר ובכבוד?…. ידידך ואהבך….



קיט

(במלים אחרות)



ידידי יקירי! ידוה לבי להודיעך כי

קצרה ידי מהושיע את-האיש אשר המלצת עליו

במכתבך, כי המסחרים פה ירדו פתאם עשר מעלות

אחרנית ולא רק כי פקידים חדשים לא ימצאו פה

עבודה, כי אם גם הישנים יתעו לבלי אכל כי

נהדפו ממצבם. יש את נפשי להיטיב לאמלל ההוא,

אך מה-יושיע הרצון אם רזון בכיס?…. על-כן יגדל

נא חסדך, ידידי, וכתב מכתב אל רעך ודבר על-לבו

כי ישים פעמיו אל עיר אחרת, כי כבר נלאיתי נשא

טרחו ולבי לא יתנני להשיב את-הדך ההוא נכלם

מלפני, כי זה דרכי תמיד להיטיב לכל-איש ומה-גם

לבני עני הדרשים עזרה בצר, ואיככה אמר לו צא

מביתי? מהר להשלים חפצי, כי לא אוכל לגרוע לחם

מפי ילדי הרכים ולתתו לאיש אשר על-נקלה ימצא

נתיבתו באשר יפנה ולא ישא עיניו אל סעודה

שאינה מספקת לבעליה… ידידך ואהבך בלב

נאמן….



קכ



רעי היקר! זלעפה אחזתני לקרא

במכתבך את-כל-התלאה אשר מצאתך ולא רק

על-אסונך ידוה לבי כי אם גם על אשר קצרה ידי

מהושיעך, כי סמכה עלי חמת אדני באשמת איש

בליעל אשר הסיתהו בי לבלעני חנם ויהדפני

ממצבי ומטה לחמי נשבר. בלי תפוגה תבין כי

בעת צרה כזאת אין לאל ידי לתמך בידך המטה – אך

מאשר צר לי מאד לעמד על דמך לכן אשלח לך בזה

סך… אשר הלוני אחד מרעי המשך לי חסד ביום

צרתי, ואתה קוה ידידי כי ימי עניך לא ימשכו,

כי אם אך יתן אלוה תקותי הנשקפת לי עתה

מרחוק, או אז אקראך אלי ומכל צרותיך תושע.

חזק ואמץ, קוה לטובה כי אלהים לא יעזב אביון.

ידידך ואהבך…



קכא



שלום לך רעי! הנה אף כי ידעתי כי

נסיעתך אל העיר ק. לא תביא לך כל-תועלת בדעתי

כי האיש נ. אשר תבקש כבר נמלט על-נפשו

ועקבותיו לא נודעו בעיר ההיא – בכל-זאת לא אצתי

לחות לך דעי בדבר הזה בהשיבי אל לבי כי אם

אעצרך מנסוע תחסדני כי באשר קרוב אני

להנרדף לכן סגרתי בעדך את הדרך לבל תעשה

עמו נבלה. אך עתה ראה והוכח כי רבה רעתך מאד

בחשבך את-כל-בני האדם לנוכלים ואנשי תרמית

אשר רק להערים ולהוליך שולל כל-ישעם וחפצם!

והנה בדעתי אתך לאיש אשר ישמע מוסר לפעמים

ולא יעוה משמע, לכן לא אמנע עצה טובה ממך בדבר

נ. ואתה שמענה וייטב לך. דע כי בטרם נסע נ. לק.

הודיעני במכתב כי נסע הוא למ., אך אני אשר

ידעתי את האיש ההוא ואת שיחו הבינותי כי ערם

יערים למען הסתר דרכו; כי באחרית ימי שבתו

בביתי בקשני לספר לו הליכות בית ירחם מכרי

בעיר ש. ואני השמעתיו תהלת האיש ההוא ואמרתי

לו כי אם ימצא משרה בביתו יאשר לנצח והכרתי

על-חזות פניו כי דברי מצאו מסלות בלבו; ובכן

אחשב למשפט כי לא למ. שם פניו כי אם עירה ש. נסע

ובבית ירחם תמצאנו. לכן איעצך לערך מכתב אל

אחד מידעיך בש. ואם יודע לך מפיו כי משפטי

נאמן אז תעשה דרכך לש. ותביאהו במשפט

על-מעלו וזדנו. קבל עצתי ותברכני.

ידידך….



קכב



ידידי אהוב לבי! קצרה שפתי מהשיב לך

תודה על-עצתך הטובה והנאמנה! עתה ראיתי

ונוכחתי כי תדאג לשלומי לא כרע כי אם כאח

מלדה ומבטן; עשיתי כעצתך ומה-ישמח לבי

להודיעך כי אמנם לא שגית במשפטך ובבית ירחם

ישב עכר שארי! היום בערב אעשה דרכי עירה ש.

להביא את הנכל במשפט אולי אוציא בלעו מפיו, כי

ידעתי ביד מי הפקיד את-הכסף אשר גנב לאט לאט

מאוצרי וכל-ידעיו יעידו ויגידו כי בכל-ימי

שבתו על-כנו בביתי פזר כסף כאפר בצחוק

הקלפים עד כי היה הדבר לדבת עם ואת-המותר אשר

לא מצאה ידו לפזר עוד הפקיד ביד גיסו אשר

השיאהו לגנב למען קחת חלק בגנבתו. כל זאת

בידי להוכיח באתות ומופתים לפני השפטים

ותקותי חזקה כי אציל משניו טרף ואשלם לעשי

רעה כרשעתם. ידידך אהבך…





קכג



אחי היקר! קבלתי היום מכתב מאת

אבינו הנכבד כי מחלה עברה על-נפשו וכי מצב

בריאותו לא טוב אם כי כבר שב לאיתנו, ואני בדעתי

כי דרך אבינו היקר להסתיר מכאביו מעיני בני

ביתו, לכן חרד27 עליו לבי ונפשי
נבהלה מאד, ומה-גם בראותי כי כתב ידו שנה עד

לבלי הכיר מראהו… אהה אחי, רעיוני יבהלוני מאד

וכהלום רעם אנכי מעקת לב. אבינו היקר אשר הסכין

להסתיר עמל מעיני בניו מתאונן כי חלה הוא!! נורא

הרעיון אשר יעלה ברגע הזה על-לבי. לא אשאנו

על-דל שפתי פן אכאיב את לבך, כי אם אבקשך

לצאת אלי תכף בקבלך את-מכתבי ונסענו יחדו

לראות מה-שלום אבינו. אקוה לראותך מחר בערב

בבית-הנתיבות אשר על-התחנה נ.. אחיך….



קכד



רעי הנכבד! בעברי היום במסלת

הברזל על-יד התחנה שבעירך, לשוב אל ביתי מעיר

נ., נגנבו ממני צרור כספי וחפצי ברגע צאתי

מתוך העגלה לשתות כוס חמין, ובאשר אדע כי

הגנבים בני עירך המה, כי בשבתם אתי בעגלה

וטרפו בקלפים הזכירו בשם אנשים רבים אשר אדע

כי בעיר מושבך הם ישבים, לכן אבקשך כי תשכר

לך אנשים להתחקות על-שרשי רגליהם ובהמצא

הגנבה שכרם נכון מלפני ביד נדיבה. הגנבים הם

שלשה אנשים, האחד שפל קומה ובריא בשר, זקנו

מגלח, חטמו עב ועיניו קטנות. משנהו דל בשר ורז

מראה, קומתו בינונית ועל-ידו הימנית שרטת אדמה

ושניהם כבני ארבעים שנה, והשלישי עודנו

צעיר לימים גבה קומה וטוב תאר וכלי-ראי על-עיניו.

שלשת האנשים האלה אשר ישבו בעגלה וישתו

יין ויצחקו בקלפים וישתגעו ויתהוללו

וישירו שירי-הבל, משכו עליהם את-עיני

כל-הנסעים, ואחרי שובי אל מקומי וראיתי כי צרור

חפצי איננו, לא מצאתי עוד אותם בעגלה, כי נעלמו

האנשים ועקבותיהם לא נודעו, ואחד הנסעים אמר לי

כי את-האחד מהם ראה לפני שנה בעיר א. ושם חשדהו

בדבר גנבה אך מאפס עדים קרא לו דרור. כל-זאת

הודעתי אל בית המשפט בעירך ונסעתי הלאה

לדרכי כי דבר נחוץ לי בביתי, ואתה ידידי עשה

ואל תאחר לעשות כל מה-שבכחך לגלות את-עקבות

הגנבים כי נזקי עולה עד אלפים כסף בשטרות

ובחפצים שונים, ודע כי את מחצית הגנבה אני

מקדיש למעשי צדקה שונים בעירך אם על ידך

תמצא, ושמך יקרא על-כל החסדים אשר יעשו

בכספי. הנני מחכה לתשובתך בעינים כלות.

ידידך….



קכה



רעי הנכבד! דע כי אבי הרחום הרבה

לסלח וימח כאב פשעי ועתה הנני ישב שנית

בביתו וחטאתי לא יזכר עוד. מה-נוראים היו לי

הימים אשר גליתי מעל שלחן אבי! לא אשכחם עד

אשר תאטר עלי באר פיה, וכל-זאת עשה לי רע רע

אשר צדני למדחפות בחלקת לשון ואנכי האמנתי

בישר לבו! אהה ידידי כמעט הייתי בכל רעה ואנכי

לא ידעתי! רעי הרע כרת ברית את השטן בסתר

ויקרא בשם ה' בגלוי ועיני לא נפקחו לראות כי

צעדיו שאול יתמכו ואני הלך אחריו. אמנם ראיתי

אנשים זרים בביתו אשר נתיבותיהם פליאות בעיני

ולא אחת ושתים נפלה עלי אימה מסתרת אשר לא

ידעתי שחרה, אבל פ. הבליעל, רעי לפצעי

ולחברתי, חנן מאת השטן בחלק שפתים ולשון

רמיה ובכן פתני להאמין כי חכמים ומלמדים המה

אשר יחדו ימתיקו סוד בחכמות שונות, ואמנם כן

חכמים המה להרע ומלמדים גדולים במלאכת הגנבה,

אבל בטרם הביאו תועבה אל חדרי לחלל את בית אבי

היקר ובטרם נודעה לי מה חכמתם האמנתי בדברי

רעי אמונה אמן ואשאל מהם ספרים למקרא, אבל אויה,

אני בקשתי מהם ספרים והמה הביאו לי תחת כנפות

כסותם חפצים גנובים, חפצים אשר נאספו בחצי

הלילה מתוך ארונות שבורים ודלתות אשר נפצו

בחזקת היד… ואני רעך, אני האמון עלי תולע אשר

לא נועזתי לבוא אל בית איש לפני דפקי על דלתו

הייתי עליהם סתרה!.. הנה זה הוא חלק איש אשר לא

יבחן לב גבר, ומי ידע מה היתה אחריתי לולא נגלה

עון המרעים לפני נפלי בשחיתותם! עתה הנני שלו

ומאשר, כי נתקו חבלי רשעים ויתפרדו פעלי

און בטרם נלכדו תמימים בשחת רשתם. חיה בשלום

רעי ושמח באשר אהבך המאשר…







חלק שני



גולל אבן אליו תשוב.



א

אברהם אל ברוך.



מכתבך לא מצאני בבית כי נסעתי בדבר נחוץ עירה נ. ועל
כן אחרה תשובתי עד היום. עתה אמהר לענותך כי בעוד שבעים ימים תקבל
את המשי אשר דרשת במכתבך, כי ברגע הזה הנני שלח את המחיר לבעלי מסחרי
ותכף בהגיע הסחורה הלום, אמהר לשלחנה אליך, אך תנאי אני מתנה עמך כי תמהר
לפדותה תכף בבואה אל עירך, כי רק מדעתי אותך לאיש אמונים, אשלחנה אליך מבלי
בקש דמי קדימה מידך כמשפט.

ידידך…



ב

אברהם אל הסוחרים גדליהו ודוד.



קבלו נא במכתבי זה רשימתי על דבר שני מיני משי הדרושים
למסחרי ואתם הואילו לשלח אלי תכף חבושים וארזים בחבילות חזקות וסכני
ישלם לכם כספכם. הנה אחרי כל המסחרים אשר נסינו עד היום, היה עתה עם לבבי
לבקש מכם את מרצות הסחורה בהקפה אשר בלי שפק לא השיבותם פני בדבר הזה לו
הפצרתי בכם, אולם באשר סחורה טובה דרושה לי, לכן אמרתי אשקל את הכסף על
ידכם במזמן למען תתנו לי מינים יפים כאשר אהבתי. – פנו לכם אל סוכני וישלם
לכם את מחיר הקניה.

ידידכם…



ג.



אברהם אל סוכנו הלל.



היום מלאתי את ידך לשלם סך ששת אלפים כסף להסוחרים גדליהו
ודוד אחרי שלחם אלי שני מיני משי, שחור ולבן, אשר ידרש הסוחר ברוך מידי.
אבקשך כי תראה את המינים בעיניך לפני השלחם אל מסילת הברזל, כי
ברוך מדקדק עמי תמיד כחוט השערה ועלי להזהר לבלתי תת לו תאנה ברב או
במעט. – אחרי אשר תהיה הסחורה צרורה וחתומה, עשה נא כיד חכמתך והתאמץ כי
יקיפו לי המוכרים כאלפים או שלשת אלפים רו"כ עד סוף החדש הבא; תן להם
מחצית הכסף ואמר כי יותר אין כעת בידך ואני ידעתי נאמנה כי לא יעצרו בידם
את הסחורה אם אך תדע לכלכל דבריך במשפט. הודיעני עד מהרה דבר ברור.

ידידך ומוקירך…



ד.



הלל אל אברהם.



הסחורה עומדת הכן ונכונה להשלח. המינים טובים מאד.
נסיתי דבר אל הסוחרים על דבר ההקפה וכאשר אחזה לי יצלח בידי לפתותם כי
יקיפו לך אלפים או שלשת אלפים רו"כ עד סוף החדש הבא ואקוה כי מחר
בבקר תשלחנה החבילות אליך. מצב המסחר לא טוב בימים האלה כי הסחורות
נ. וס. מונחות בקרן זוית כאבן שאין לה הופכין, ובין כה וכה ממשמשין ובאים
ימי פרעון ועלי לשלם בקרוב לבית-האוצר סך שנים עשר אלף כסף ואוצרי רק, אך
אקוה כי עד העת ההיא יאצר הסך הדרוש, כי לפי דברי הסרסורים יסורו סוחרים
הלום בעוד שנים שלשה ימים. –

ידידך ומכבדך…



ה.

גדליהו ודוד אל אברהם



המשי נשלח אל כבודו צרור בשבע חבילות אתמול בבקר. מיד
סוכנו קבלנו רק שלשת אלפים רו"כ כי נרצינו לתת לכבודו את חצי הסחורה בהקפה
אחרי שלא נמצא הכסף ביד סוכנו בשלמות, ואנחנו נפתינו להקיף לכבודו את מחצית
הסך עד סוף חדש אב הבא, ובדעתנו את אמון רוחו לכן לא הטלנו עליו לשלם את
יתר הכסף לועד מסלת הברזל בעירו, ובאשר כי כבודו יודע כי אין דרכנו לתת
סחורות כאלה בהקפה וכי למען כבודו שנינו חקנו, לכן יכין ביד סוכנו את
חובנו בעשרים ושבעה לחדש אב ויגמלנו כצדקתנו. –

ידידיו…



ו.



אברהם אל ברוך.



לפלא מאין כמהו הוא בעיני כי לא פדית עד כה את המשי אשר
כבר שלחתיו לך זה כשני שבועות. האמינה לי עד דברתי כי אני שלמתי את מחירו
במזמן ולא עלה על לבי כי לא תמהר לפדותו בדעתי כי לא נכחד ממך כי מינים
כאלה לא ינתנו לי בהקפה, ומדוע אחרת להשיב את מחירם? הטרם תדע כי
אחשבך לאיש אמונים ואשר על כן לא דרשתי גם דמי קדימה מידך כדרכי מאז
להשען אל ישרך, ועתה יצאה אחרת!.. אבקשך כי תכף בקבלך את מכתבי זה
תמהר לפדות את המשי למען ישלם לי כספו ולא אשא כאב לב ומפח נפש חנם,
ותקותי חזקה כי תעשה את המוטל עליך ולא תאלצני לדרש את הסחורה בחזרה בעת
אשר בטחתי באמונתך.

דורש שלומך…



ז.



ברוך אל שתפו חיים.



צרה גוררת צרה ואסון אחד – את משנהו. בשבוע שעבר הודעתיך
כי עמד א. משלם לנו את חובו והיום אודיעך כי משך ר. את ידו מהמשי אשר
דרש מאתנו וטוב בעיניו להפסיד את דמי הקדימה מקחת אותו מידינו ובין כה וכה
דוחק אברהם עלי את השעה ואני לא אדע מה אענהו. לו עמד עליו השער כביום
השלחו אלי כי אז אמצתי כחי לפדותו אף כי אין חפץ בו לר. כי לא קונה
אחד הוא בארץ, אך הנה שני מיני המשי האלה ירדו פתאם עשר מעלות אחורנית
ואיככה אפדם בדעתי מראש כי נפסיד כאלפים כסף אחרי נזקנו לפני ימים
מספר?! לכן הבה לי עצה מה לעשות ואיך להתנהג עם אברהם; כי לא אדע איך אשא
עתה פני אליו אחרי כל הרעה אשר הסבותי לו, כי הוא האמין בי וישלח לי את
הסחורה מבלי קבל אף אגורה מידי לדמי קדימה, ואיככה אוכל וראיתי עתה ברעה
אשר תמצאנו תחת צדקתו?! מהר ידידי לענותני, כי אברהם לא יקמץ במכתבים
ואני טרם עניתיו דבר לאשרו.

ידידך…



ח.



חיים אל ברוך.



מכתבך על דבר ה“נאכֿנאהמא” העציבני מאד וכאשר אחזה לי, החל
המקרה לצחק בנו שנית אחרי נוחו שנים שלשה ירחים מזעפו, לכן עלינו להחזיק
מעמדנו ולעמד בפניו בכל כחנו, פן נתרפה רגע – ואבדנו לעד; ובכן עצתי אמונה
לך לבל תפדה את הסחורה אף אם ירעיש עלינו אברהם שמים וארץ, כי סך אלפים כסף
הון עצום הוא בכל עת, ומה גם בצוק העתים האלה! ולעשות מעשה במחשבה תחלה
כי נניח סך רב כזה על קרן הצבי לא נוכל בלתי אם נכה בשגעון או נשתה לשכרה
כאבי מואב… לכן חדל לך מחשוב כי רעה אתה משיב לאברהם תחת צדקתו וחדל גם
מקחת נגעים חדשים לבשרך ואל תפדה את המשי, כי אין צדק במסחר ואין ישר במשא
ומתן! צא וחשוב לאחת אחת את כל הרעות אשר הסבו לנו בעלי המסחר רק בירח
האחרון הזה וראה אם בצדק וישר התנהגו המה עמנו! א' לא השיב לנו חמש מאות
כסף, ב' אלף וג' אלפים ואתה שאל נא את פיהם על איזה דין מדיני “השלחן ערוך”
תמכו יתדותיהם כי הורו היתר לעצמם לאכל את כספנו לתאבון ולרחוץ בנקיון
כפיהם?! הנה האנשים האלה יקנו להם בקרוב פרי עץ הדר וכפות תמרים אשר אין
כמוהם ליופי ואל בית אלהים יהלכו ברגש להתנשא בלולביהם ואתרוגיהם אשר קנו
בכספנו, על עם ה', ומי יפקד עליהם עון הגזלה? ואם זאת תראינה עינינו חדשים
לבקרים בעולם המסחר, מדוע נזכה אנחנו את ארחנו מכל בעלי המסחר עד כי נתאמץ
לשמר גם מוצא שפתינו בעת צרה כזאת?… התדמה כי ננחל כבוד על אמון רוחנו
ונקיון כפינו? חלילה!! – כל אשר נוסיף להחזיק במעוז הישר והצדק כן יוסיפו
בעלי בריתנו להבזותנו ולהקטין מדת אמונתנו עד כי נהיה מכשלים לפניהם
באחרונה וכל אוכלינו לא יאשמו! כי עולם המסחר ועולם השקר עולם אחד הוא
והעולם הזה כמנהגו נוהג: החזק ידכא את החלש ממנו וצדיק מט לפני רשע!
לכן אם חייך חביבים עליך ואינך חפץ לחזר בדמי ימיך על הפתחים ולהתשחות
לאגורת נחשת, עליך להחזיק במנהג המקום שאתה חי בו, והוא: להיות תקיף ורשע
בכל עת – ותצליח! ראה הנה כתבתי לך סעיף אחד קטן מדיני “השלחן ערוך” שכל
הסוחרים חיים מפיהו, ובלי שפק ימצא חן בעיניך וידעת לבחר בטוב ולא תרע
לנפשך בחמלתך על אחרים, ומאשר אקוה כי דברי ימצאו מסלות בלבך, לכן
אקצר ולא אכתוב לך את יתר הסעיפים.

ידידך המקוה לראותך בקרוב…



ט.



אברהם אל ברוך.



לא אדע שרש דבר הנמצא בך כי לא פדית את המשי עד היום!
הזאת יעשה איש אמונים לרעהו? אין מלה בלשוני להביע לך את כל הרעה אשר
הסבות לי, גם לא אדע דבר מה תענני להצדיק את נפשך על חללך מוצא שפתיך
ובגדך באיש מסחרך אשר האמין בך! מהר נא לפדות את המשי ואל תאלצני
לנסע אליך להתראות אתך פנים, כי עתותי אין בידי להרים פעמי אל דרך רחוקה
כזאת, אף שכרי מהמסחר לא רב הוא עד כי אוכל להוציא עליו כסף אשר לא ישוב
אלי עוד. אולם אם לא אקבל כספי מהיום עד אחד עשר יום, אוכרח לבא אליך
למרות רצוני ואז תשלם לי גם הוצאות דרכי. אקוה כי לא תביא את הדבר לידי
מריבה, כי מעודי לא באתי את איש בריב ובכן לא אחפץ במריבה גם הפעם.

דו"ש…



י.

חיים אל אברהם.



בשובי היום אל ביתי מצאתי את מכתב כבודו על דבר
ה“נאכֿנאהמע” ביד שתפי שהוא חולה היום. לכן אענהו אני כי נכונים אנחנו לפדות
את המשי אך בתנאי שכבודו יותר לנו סך אלפים כסף מהמחיר אשר שת עליו, כי
גם אחרי הותור הזה אשפק מאד אם לא נפסיד כסף רב ואם לא נוכרח לתת את
המשי בהקפה. לו שמענו בפי מידעינו אשר בעירו כי הסחורה טובה מאד, כי אז
אולי נכנסנו עם כבודו לפנים משורת הדין ופדינו אותה לבל יביט כבודו און
בברוך אשר אץ לדרשה מיד כבודו ואת פי לא שאל – אבל הלא גם כבודו יודע
כי בפעם הזאת לא נתן לנו סחורה ממין המובחר… ובכן קצרה ידנו מפדות.
אי לזאת על כבודו הרם לבחר באחת משתי אלה: אם לתת לנו את הותור אשר
נבקש, או לקבל את הסחורה בחזרה, ואלהים ימלא מחסורו ממקום אחר. יבחר נא
כבודו באשר יבחר ויודעיני את תשובתו.

מוקירו ומכבדו כחין ערכו הרם והנשא…



יא.



אברהם אל הלל סוכנו.



אין קצה לכל הרעה אשר הסב לי הנבל ברוך בימים האלה, כי תחת
אשר דמיתי כי לא פדה את המשי רק לפי שעה, נודע לי עתה אל נכון כי אין נפשו
אליו לגמרי וכי מבקש הוא הנחה בת אלפים רו"כ יפדנו. ואני כאיש אבד
עצות הנני עתה מבלי דעת מה לעשות ומה לדבר עם ברוך, כי הוא נאלם דומיה
ויריץ דבריו אלי על ידי שתפו אשר אין כמוהו בנוכלים חכם להרע ועושה רמיה
יחד, ומבלי דעתו במה להצטדק, הוא מתגולל ומתנפל עלי בעלילות שקר כי שלחתי
לו סחורות בלות ועל כן קצרה ידו מפדות. לו ידעתי לפני שלשה שבועות כי לא
יפדה ברוך את הסחורה כי אז השיבותי אותה אחור ולא יראתי רע, אך הוא משך ידו
ממנה עתה, כאשר כבר ירד מחירה ומה אוכל עשו? לא אדע מה לדבר ואיך אוכל
להציל את כספי, ואתה עוצה נא בחכמת לבך במה אקדם את פני הרעה הנשקפת לי?
לפי דעי עלי לדרש הנחה מאת הסוחרים גדליהו ודוד ביום הפרעון ואת ההנחה
אשר ידרש ברוך ממני – מעמם אשלמנה כי אותם הן לא יקח אפל אם יותרו
לי אלפים כסף פעם אחת ביובל… ואם עצתי תישר בעיניך, אז עליך לסבב את פני
הדבר ביום השלם כי ישלם להם רק סך אלף כסף ואז אוכל עמד ויצאתי מאת
העסק הזה בשלום; אולם אם יש אתך עצה אחרת, מהר והשמיענה, כי עלי לדעת מה
לדבר עם ברוך ושתפו.

ידידך ומוקירך…



יב.



הלל אל אברהם.



לא לששון לב היה לי מכתבך על דבר ברוך, כי ידעתי נאמנה כי
הסוחרים ג. וד. לא יותרו לך אף אגרה ביום השלם וגם אני לא אוכל
להתערב בדבר ולעשות קטנה או גדולה לטובתך, כי רב לי אם על ידי נתנה לך ארכא
לששה שבועות ואיך אעיז עתה פני בפני בעלי חובך לבקש מהם גם הנחה שהיא כמעט
מחצית הסך?!… לכן איעצך אני עצה אחרת, אך עליך לגרש מראש כל רעיון מלבך
לצאת מעם פני העסק הזה בשלום, כי בלי שפק תדע את המשל אשר אשא תמיד על
שפתי: "אם תנוס מפני רדפיך, אל תדאג לאבדן

מנעליך!" ואם כזאת תחשב גם אתה ולא תדאג לאבדן איזה מאות רו“כ בעת אשר
תוכל להציל אלפים, הנה יש אתי עצה לחלצך מן המצר ואתה שמענה: הנה ידעת כי
ברוך וחיים לא ידעוני פנים אל פנים לכן זאת אעשה להם: אני אבוא אל עירם
בתור קונה לכל מיני משי ודרשתי מאת הסוחרים להמציא לי שני מינים, שחור
ולבן, כאלה אשר לא יחפץ ברוך לפדות, ואני אכונן מעשי בערמה כי יודע דבר
באי לברוך, ובלי שפק תבין כי ינסה דבר אלי על דבר המשי ואז אתאמץ לכלכל
דברי במשפט עד אם ימכר לי את המשי אחרי שקלי איזה מאות רו”כ דמי קדימה על
כפו מאוצר כבודך ובכן ימהר לפדות את המשי ולך תהיה הרוחה כי תקבל כספך ולא
תוסיף לדאבה עוד. הנה זאת היא עצתי אשר לפי דעתי אין טובה ממנה והנני מחכה
לתשובתך.

ידידך…



יג.



אברהם אל הלל.



דבריך כדברי האורים ועצתך כעצת אחיתפל בשעתו; ובכן אין לי
להוסיף על עצתך כי אם להעירך כי תעשה מעשיך בהשכל ודעת לבל יכיר ברוך כי
דבר לאט עמך; כי כל אשר תרבה להזהר תמצא ידך להמעיט את כסף הקדימה על המשי
לבל יגדל נזקי יותר מדי. אך אחשב למשפט כי לא עלי להורותך את אשר תעשה, כי
איש חכם אתה, ובלי תפונה תדע לכלכל דבריך לכל פרטי הערמה ודקדוקיה עד שאם
ילכד ברוך במצודתך; וראה הנה פתחתי לך היום את אוצרי ואני מתיר את ידך
להוציא ממנו לחפץ תרמיתך עד אלף כסף, אך תקותי חזקה כי תצר עינך בברוך לתת
לו סך גדול כזה, כי די לנבל כמוהו במחצה, בשליש או ברביע. אולם אם תראה כי
אין דרך אחרת לפניך, אז תעשה כיד חכמתך הטובה עליך ואני לא אבוא עמך
בטרוניא. על דבר ההנחה לא נחה דעתי עדנה, כי לפי דעי יש לאל ידך להוציא מיד
גדליהו וברוך את הותור אשר אבקש, כי מדוע לא ישאו גם המה בהפסדי אחרי
כל הרוח אשר נתתי להם מעסקים שונים? – ענני מתי תעשה דרכך ומה תחשב על
דבר ההנחה.

ידידך…



יד.



ברוך אל אברהם.



לפני שבוע כתב לך שתפי – כי חליתי שני ימים ולא יכלתי
לאחז בעט – ויבקש ממך לעשות לו הנחה בת אלפים כסף, ואני האמת אגיד לך כי לא
נחה דעתי מהמכתב ההוא, כי אני רק אלף חפצתי לבקש, אך הוא המרה את פי ויכתב
אלפים, לכן בשובי היום לאיתני, הנני להוריד לך אלף כסף מהותור אשר
בקש, ותקותי חזקה כי עתה יבוא הקץ לכל המריבות והסכסוכים אשר בינינו.
השלישה אלף רו"כ ביד נ. אשר בעירו, ותכף בקבלי ממנו ידיעה טעלעגראפֿית
כי בא הכסף אל ידו אמהר לפדות את המשי והכל על מקומו יבוא בשלום. עשה זאת
תכף ואז תקבל בעוד ימים אחדים את כספך עד קשיטה אחת.

ידידך ומכבדך…



טו.



הלל אל אברהם.



הנני עתה בבית ברוך וברגע הזה ראיתי על שלחנו מכתב ערוך
אליך. לא יכלתי לקרא בו, אך שתי המלות האלה “הנחה” “אלף” הופיעו לנגד
עיני, ועל כן אשער בנפשי כי ברוך מבקש ממך הנחה, לכן אזהירך ממנו לבל
תפתה לו, כי העסק כבר נגמר היום בבקר וברוך פדה את המשי וישלם את הכסף
לועד מסלת הברזל. לא אוכל לספר לך עתה בפרוטרוט איך נלכד השועל הזה
במצודתי, אך זאת אשמיעך כי לא נתתי לו אף אגורה אחת דמי קדימה, ואת יתר
הדברים אשמיעך בשובי בשלום אל ביתי.

והנני ידידך ומכבדך



טז.



גדליהו ודוד אל אברהם:



מכתבנו זה יבא אל כבודו יומים לפני יום השלום,
לכן נבקשהו כי יואיל להודיענו תכף מיד מי נקבל את כספנו, כי סוכנו אשר שב
זה עתה מדרכו אמר לנו כי לא קבל עדנה כל פקדה מפי כבודו על דבר התשלומים,
לכן ימהר ויודיענו מי ישלם לנו את הכסף. – קבלנו בימים האלה שלשה מיני משי
אשר אין כמוהם ליפי, לכן אם דרושים לו המינים אשר נשלח לו לבחינה, יודיענו
ונודיעהו את המחיר. –

ידידיו ומכבדיו…



יז.



אברהם אל הלל.



קצרו שפתי מהביע לך רגשי תודתי על כל הטוב אשר עשית עמדי
בחכמתך הגדולה אשר חננך ה' שכם אחד על כל יודעי טיב משא ומתן, ואני מה גמול
אשיב לך על כל חסדיך הנאמנים אשר הפלאת לעשות עמדי בהצילך את כספי מיד חזק
ממני? הן כל הון ביתי לא ישפיק לגמלך כישרך ובר לבבך! כי לא אחת ושתים קמת כמלאך מושיע להכות את אכלי כספי אחור ולהציל משניהם טרף וגם חפצך צלח בידך להוציאני למרחב.
שאל ידידי מה אתן לך בכל חפץ לבב כי28 כל חפצים
לא ישוו באהבה אשר אהבך, ולך נאוה כל יקר על אמון רוחך ונקיון כפיך! – עתה
אשאלך, ידידי, והודיעני במה הצלחת ללכד את ברוך בפח ערמתך עד כי לא דרש גם
דמי קדימה מידך? כי מליצה חידות לי דבריך ולולא מפיך שמעתים כי אז לא
האמנתי למשמע אזני, כי יודע אני את ברוך לאיש אשר דעתו מישבת עליו ומה ראה
לשטות זו? הודיעני זאת וישמח לבי. יום הפרעון כבר הגיע לכן הנני מתיר את
ידך לשלם לג. וד. את המגיע להם ממני, ואתה תקבל מידם את שטרותי וראה את
המשי אשר קבלו זה מקרוב, ואם דרושים המה לחפץ מסחרי, קנה מידם מינים
אחדים.

ידידך ואוהבך בלב נאמן…



יח.



הלל אל אברהם.



היום שלמתי חובך לגדליהו ודוד ובקרוב אשלח לך חשבון ברור
מכל ההוצאות וההכנסות שבמסחרך פה מר’ח סיון עד היום. עתה אודיעך בפרוטרוט
את כל תהלוכותי בעיר ג. למען תדע איך נפל ברוך בשחת רשתי. בבאי העירה
נודעתי אל בעל בית המלון כתור קונה לכל מיני משי אשר כל מחיר לא ייקר
בעיניו אם אך ימצאם, והנה ברגע נסבו עלי המון סרסורים כזבובי בית
המטבחים ויוליכוני כל היום מסוחר אחד אל משנהו עד כי בצקו כמעט רגלי מעמל
הדרך, ראיתי את כל מיני המשי הנמצאים אתם וכלם ישרו בעיני אף כי נמצאו בהם
בלויי סחבות אשר אין כמוהם לרע, ואקרא הב הב ואני אקנה את כלם! בלי שפק
תבין כי לסוחרים היה היום ההוא יום אורה ושמחה כלפנים בשושן הבירה וכי
ברגע אחד יצא הקול בכל העיר ואגפיה כי סר אשכנזי מארץ מרחק העירה והוא קונה
את כל הסחורות הנמצאות בבתי הסוחרים מבלי הותיר מחוט ועד שרוך נעל בכל
החנויות! ויהי לעת ערב והנה סרסור אחד נדחף אל חדרי כאיש מרדף על צוארו
ויבשרני בנשימה אחת כי בבית ברוך נמצאים שני מיני משי טובים ויפים ומחר
בבקר אוכל לראותם. נלחמתי וגם יכלתי לך! – אמרתי בלבי – לו ידעת ר'
ברוך כי בגללך היתה עתה בעירך כל החרדה הזאת כי אז לא נואלת לעשות זאת!…
ואל הסרסור אמרתי: לך והגד לברוך כי חשבתי לעשות דרכי היום בערב, אך למענו
נרציתי לשבת פה עד למחרת בצהרים למען אקנה מידו את המשי. בבקר בא אלי
הסרסור שנית ויבשרני כי הסחורה כבר נמצאה ביד ברוך והוא מחכה לבואי. והנה
אף כי ידעתי כי העסק כבר נגמר כחפצי ומעתה דבר אין לי עוד אל ברוך, בכל זאת
אמרתי הבה אסור אל ביתו וראיתי את פני האיש אשר היה מטרה לחצי ערמתי! סרתי
אל ביתו בלוית הסרסור אשר כבר העמיק הרחיב את שקו לקבל את משכרתו אשר חזה
בדמיונו ואמצא שמה בחדר הראשון בבאה מכתב ערוך אל כבודך ורק שתי
המלים: “הנחה” “אלף” הזהירו מבין שורותיו אל עבר פני, ואבן כרגע כי במכתב
ההוא עוד ינסה ברוך לבקש ממך את הותור למען עוד יראה רוח על הרוח
אשר ראה בחזון לבו ואסב את עיני ממנו ואפן אל ברוך אשר יצא לקראתי ויקדמני
בשלום, ואחרי אשר נדברנו כרבע שעה על דבר עסקים שונים, פתח את אוצרו הטוב
ויראני את המשי אשר פדהו בבקר השכם, ואני נענינתי לו בראשי על המחיר אשר שת
עלי ואבקשהו כי ירשני לכתב בביתו מכתב אל שתפי, שבו אבקשהו לשלח לי
את הכסף הדרוש לקניה הזאת. ברוך הושט-לי גליון ודיו ואני כתבתי אז
אל כבודך את מכתבי להזהירך מתת לו חפצו. בכלותי את מלאכתי נפרדתי מעל ר'
ברוך באהבה מגלה ואבטיחהו כי לימים עוד שלשה אסור שנית אל ביתו לשלם לו
מחיר המשי. לנתי בליל היום ההוא בחדר-מלוני, כי אחרתי את מסע המרכבות,
ובטרם בקר – ואינני, כי לקחתי את צרור חפצי ואמר לבעל המלון כי בעוד שנים
שלשה ימים אשוב שנית אל עירו ואסע בלב שמח לדרכי. הנה זה הוא ספורי על דבר
ברוך, ואת יתר הדברים איך התהלכתי עם בעלי המסחר והסרסורים לבל יכירו כי
דבר לאט עמי ואיך צלח בידי להרעיש את כל העיר, לא אוכל לפרט לך עתה כי
אין שעתי פנויה עתה ועלי ללכת במשלחתך אל הסוחרים
ג. וד. לראות את המשי אשר על אדותיו תדבר אלי במכתבך; ועוד חזון
למועד.

ידידך…

_________________



טוביה חטא וזגוד מנגיד.



יט.



אבא אל בנימין.



קצרו שפתי מהביע לכבודו את כל הרעה אשר הסב לי בפתותו אותי
לבא בעסקים עמו, כי ירט המסחר לנגדי ויותר מסך עשרת אלפים רו“כ הפסדתי אני
ושתפי עד הירח הזה; והנה באתי עתה להשמיעהו כי על פי הישר והצדק, על
כבודו לשאת שוה בשוה בהפסדנו, באשר לא שמר מוצא שפתיו וישלח לי בכל עת
סחורות בלות אשר נותרו לפליטה משני עכברים, ואני הן לא אחת ולא שתים
העידותי בכבודו כי אם יוסיף לשלוח לי סחורות נפסדות כאלה, מוכרח אהיה
להביאהו במשפט בכח כתב-האמנה אשר בידי, אך כבודו הצטדק בכל עת כי בשגגה עשה
מה שעשה ויבטיחני לשנות דרכו לטובה, בין כה וכה הוסיף כבודו לשלוח לי בלויי
סחבות וסמרטוטין עד תם כל המסחר, ובכן יצאה לי עתה הרעה הגדולה הזאת, ואני
ושתפי באנו עד משבר באפס תקוה לאחרית מסחרנו. לכן מבלי התגולל והתנפל על
כבודו בעלילות רבות, כי אין צועקין על שעבר, באתי לבקשהו כי ישיב את הדבר
אל לבו ויותר לנו סך… רו”כ מחובנו אשר עלינו לשלם לו בעוד חמשה
שבועות. לא אקצב לכבודו כמה יותר לנו כי בלי שפק לא על פי חפצנו יקום
דבר… רק על ישרו ובר לבבו נסמכתי כי יכירני לטובה אחרי כל הרעה אשר הסב
לנו, ויקל מעל הפסדנו כפי אשר ידברנו לבו למען נוכל עמוד, ותקותי חזקה כי
כבודו לא יתהג עמנו במדת הדין בעת אשר רחמים אבקש ועיני מיחלות
לחסדו.

ידידו דו"ש…



כ.



בנימין אל אבא.



לא אדע איך לא ידע איש בשת לדבר כזבים ושקרים בפני רעהו
היודע תרמיתו ופניו לא יחורו! הנך אומר במכתבך: “לכן מבלי התגולל והתנפל
עליו בעלילות רבות באתי לבקשהו כי יותר לנו סך… רו”כ מחובנו" בעת אשר
בפה מלא אמרת לפני שתים שלש דלתות כי שלחנו לך סחורות בלות אשר נותרו
לפליטה משני עכברים! ועתה אשאלך והודיעני מתי עשיתי לך כדבר הזה ומתי
העידות בי כי אם אוסיף לעמד במרדי תביאני במשפט בכח ספר המקנה? הלא איש
אתה וגברא דאתמחי במקנה וקנין ואיך לא תבוש ולא תכלם לשאת שקר נמרץ כזה
על דל שפתיך? העיני תנקר? יבאו כל מכירי ויודעי שמי ויענו בי נגד השמש את
מי עשקתי ואת מי רצותי ולמי החלפתי מין במין וסחורה בסחורה אחרת?! הן בטרם
חבלתך אמך כבר יצא לי מוניטין בעולם המסחר ואיש לא התאונן עלי רעה מעודי
ואתה יצאת פתאם מן החור ואיש לא ידעך גם בשם ותריע אלי כעל גנב ושודד! האם
לא רק תאנה אתה מבקש ממני?! לכן דע כי לא אותר לך אף אגורה ממכסת הכסף שאני נושה בך, כי לא בעלילות שוא וכזב כאלה
תכפה עלי הר כגיגית לעשות עמך חסד! וראה מה נואלת, הנך מתהלל תמיד בחכמתך,
ובבואך אלי לבקש חנינה, השלכת עלי שקוצים כעל אחד הרקים ועוד דמית כי אשלם
לך בכסף מלא בעד כל הגה של כזב היוצא מפיך! חלילה לי מרשע! אני לא תמכתי
מעודי בידי מבקשי תאנות ומדרכי זאת לא אסור גם בימים הבאים! – יבוא יום
השלם וישלם לי כספי עד קשיטה אחת, כי שפת שקר שנאתי.

מוקירך כערכך…



כא.



אבא אל שתפו גבריאל.

הנה עשיתי כאשר נדברנו לפני הפרדך מעלי ואערך מכתב אל
בנימין על דבר הותור, אך הוא הקשה את לבו כאבן ולא יחפץ לותר לנו אף
האגורה, כי היטב חרה לו על אשר דברתי אליו כאשר יעצתני… לכן אודיעך כי
אני אסיר את המסוה מעל פני והודעתיו בדברים קצרים כי קצרה ידנו משלם את
החוב ההוא לגמרי ויעבר עלי מה! הן לא הראשונים ולא האחרונים אנחנו אשר
ישמטו מפני נושיהם בשעת הדחק, ומה לנו לבקש הנחות? לוא ראיתי כי מסתיעא
מלתא ובנימין ימהר להסכים להצעתי, כי אז אולי לא יכלתי להעיז פני אליו
ושלמתי לו חמשים או ששים תחת מאה ביום השלם, אך הוא התנפל עלי ככלב
חצוף, בבטחו בשטרותיו אשר כבר מכרם בכסף, ומשבא הדבר לכלל מריבה כי עתה
עלינו להראותו כי לא נפחד ממנו ומשטרותיו למען תצא לו מהמקרה הזה תורה
לבלתי התאכזר לקשי יום בימים הבאים. הנה זאת אחשב להודיעהו לבעבור תאבל
עליו נפשו בזכרו כי בשביל סך מצער אשר חפץ למנע ממנו באכזריות לבו יפסיד
עשרת אלפים ויקח מוסר. לכן אזכירך כי עליך לבקש עצות כי לא יכול בנימין
לנגע בך ביום הפרעון לרעה, כי ערב אתה לי בשטרות, ואז כאשר תודיעני כי
עשית הכל כמשפט… אכתב לו מכתב והודעתיו את אשר בלבי על דבר כספו וראיתי
דבר מה וענני אז…

ידידך ודורש שלומך…



כב.



גבריאל אל אבא.



דע לך יקירי כי מלבי הוצאת מלים ואם לבך כלבי אות הוא כי
חפצנו יצליח בידנו, גם מצאתי עצה להפקיע את עצמי מנשיו של בנימין ותקותי
חזקה כי מעתה לא תמצא עוד ידו לנגע בי ובהוני לרעה, ואם גם אתה כבר עשית
כמוני כי אז תוכל לכתב אליו ככל העולה על רוחך, כי לנו אחת היא אם ידע זאת
עתה או לאחר זמן, ולו יש נפקא מינה בדבר, כי אם נסיר את המסוה מעל פנינו
עתה, יארך כאב לבו חמשה שבועות יתרים; ומאשר ראוי כלבא לחוטרא, לכן עלינו
להקדים מפח נפשו, למען תדד שנתו מעיניו כאשר נהיתה שנתו עלינו בהפסידנו על
ידו הון עצום. ענה אותו דברים כמתלהמים נוקבים ויורדים עד נפשו, כי כל אשר
תוסיף להשמיעהו מוסרך כן תצדק בעיני הבריות…

ידידך…



כג.



בנימין אל איש בריתו דניאל.



בלי שפק תדע יקירי כי נשאתי ונתתי את הסוחרים אבא וגבריאל
באמונה כדרכי מעודי, ועתה שמע נא את כל המוצאות אותי באחרית המסחר והשתוממת
וחרקת שן: לפני ימים לא כבירים באני מכתב מאת אבא ובו בקשני לעשות לו
הנחה מחובו, והנה לו דבר אלי תחנונים כאיש ישר המבקש מאת רעהו חנינה כי
אז אולי נתתי לו שאלתו, אך הוא בא עלי בטענות ותביעות וישם לי עלילות דברים
כי החלפתי לו סחורות טובות ברעות עד כי הפסיד באחרונה עשרת אלפים כסף, ובכן
לא יכלתי למשל ברוחי ואען אותו באפי כי לא אותר לו אף אגורה
ואך לשוא ישחית דבריו! והנה היום קבלתי ממנו מכתב מלא
חרופים וגדופים כרמון ובאחרית דבריו הוא אמר: “אתה לא חפצת לתת לי מעט
ואני אקח לי הרבה כי כך ענשן של צרי עין” ואני לא אדע אם רק מרב קצפו
התמלטה הברה נוראה כזאת מפיו או אולי יחשב זאת באמת וכספי הוא בחזקת
סכנה… לכן אבקשך ידידי כי תתערב כפשרן בדבר. הרץ מכתב אל אבא ואמר
לו כי על פי מקרה ראית את מכתבו ביד בנימין שבו יחרפנו כאחד הנבלים ועל כן
באת לעשות שלום ביניהם, כי לא נאה ולא יאה לשני סוחרים נודעים לשם לריב על
דבר ותור קטן אשר בלי שפק לא ימנע בנימין ממנו אם ישוב לדבר אליו רכות
ואל תזכיר דבר על אדות מבטאיו כי לא ישיב מאומה, למען תפוש אותו בלבו,
ותוכל להכיר מתשובתו אם רק קצפו שם את הדברים בפיו או דברם בדעה צלולה
ומישבת. את המכתב ההוא תכתוב בהשכל ודעת וחתמת עליו שמך ושלחת אותו אלי
הנה ואני אריצהו אליו מפה, ובטרם תבא תשובתו בלי שפק תשוב מדרכך הלום ואז
נועצה יחדו מה לעשות בנדון החוב אשר לבי חרד עליו מאד. כתבתי ברגע הזה מכתב
גם אל איש בריתי היושב בעיר מגורי אבא ולתשובת שניכם אחכה.

ידידך ומוקירך…



כד



דניאל אל אבא.



הנה אף כי אין זה דרכי מעולם להתעבר על ריב לא לי ולהתערב
בין שני סוחרים נצים אשר לא נקרבו אלי למשפט, בכל זאת בראותי על פי מקרה את
מכתבך ביד בנימין איש ריבך, אמרתי אשית ידי על שניכם ואשים קץ לכל המריבות
והסכסוכים! כי אמנם כדי בזיון וקצף הוא לראות שני סוחרים נודעים לשם ולתהלה
מחרפים ומגדפים איש את רעהו על דבר ענין של איזה מאות רו"כ שהם דשים בעקבם!
כי סך קטן כזה בינו ובינך מה הוא? ומלכם תדכאו איש את רעהו במלין בלי
דעת? מה יתנו ומה יוסיפו לכם דברי בוז וחרפות? הלא רק לבשת ולחרפה המה
לאנשים נכבדים כמוכם! יריבו כמו האכרים וירימו צוחה על היין בבית מרזח כי
להם יאתה, אך אל לנכבדי ארץ מצה ומריבה! כי הן ממעטות את השם ומעבירות את
האדם על דעתו ועל דעת קונו, ומה לכם ולצרה הזאת?! שמע יקירי לעצתי ועשה
שלום לבנימין, ואני ידעתי נאמנה כי הוא לא יסרב עוד ויותר לך כאלף
כסף בראותו כי שלום תבקש, והלואי לא הרבית כעשך עמו במכתביך הקודמים, כי אז
כבר בא בכל על מקומו בשלום, ואני אבטיחך על דברתי כי אם לא יחפץ בנימין
לותר על חובו, אז אכביד אני את ידי עליו ונכה ינכה לך אלף כסף אם
גם יקרע בקולו שמים! שמע רעי לעצתי, סך אלף שקל כסף בינו ובינך מה הוא –
ואת המריבה גמור! הנני מחכה לתשובתך בכליון עינים.

ידידך ומוקירך כערכך…



כה.



אבא אל גבריאל.



לפני מספר ימים הודעתיך את אשר דברתי אל בנימין באפי,
והיום אודיעך כי אמנם ירדו הדברים כלהב חנית אל לבו, ומבלי דעתו מה לדבר
עמי עתה פן יבלע לו, שכר עלי את מכרו דניאל כי יתערב כפשרן בדבר לבעבור
ימשש את דפקי וידע מצב הדברים כמו, ודניאל אשר דמה כי יוליכני בערמתו שולל
היה פתאם לרדף שלום ויבא אלי כמטיף מוסר להכותני בשבט פיו כי לא נאה ולא
יאה לאנשים נכבדים כמונו לקרא לריב ומצה, ומבלי הצדיק את בנימין והרשיע
אותי, יעצני לעשות שלום לו באמרו כי בנימין ינכה לי אלף כסף מחובי בעל
כרחו, ומדבר גופא דעובדא כי לא אחפץ לשלם את החוב לגמרי, לא הוציא
אף הגה מפיו. ממוצא הדברים האלה תראה כי נחם בנימין על השיבו את פני
בדבר הותור, לכן הורני נא עצה אם לענות את דניאל או לא, כי אחרי
הסירי את המסוה מעל פני נחמתי, כי מצב מסחרנו שנה פתאם וכבודנו עתה הסתר
דבר… לכן אדמה כי עוד תמצא ידו לתקן את המעות אם אכתב למכרי הפשרן כי
הנני נאות לקבל את הותור, ואז לא יוסיף בנימין לחשדני ולא יקנה
תחבולות לסכל עצתנו בשכרו עלי מארבים בעיר מושבי, כי אתמול סר הסוחר
זכריה אל ביתי ואחרי דברו עמדי על דבר ענינים שונים הכרתי כרגע כי
דבר לאט עמו, ומה גם בדעתי כי מבעלי ברית בנימין הוא!… אך יודע אני את צד
התמות שבו ואלחש עליו ויצא ר' זכריה שבע רצון מביתי… הודיעני עצתך עד
מהרה.

ידידך ודו"ש…



כו.



זכריה אל בנימין.



פקדתך יקירי שמרה רוחי. תמול בצהרים בקרתי את בעל מסחרך
בביתו והרביתי שיחה עמו על דבר עסקים שונים ובמרוצת הדברים הזכרתי גם אותך,
ומה ישמח לבי להודיעך כי חשדת בכשרים!… אמנם נהפך אבא אחת ושתים
בלשונו, אך הלא ידעת את טבעו כי פחז כמים הוא ודרכו להתהפך לכמה גונין,
ובכן אדמה כי אין כל פחד לנגד עיניך ואם תעשה לו הנחה בת אלף כסף ישלם לך
כספך בבוא המועד. הנה זה הוא משפטי לפי מראה עיני, אבל אם לא יקרוך דברי
חלילה אל תבוא עמי בטרוניא כי האדם יראה רק לעינים…

ידידך ומוקירך…

כז.



גבריאל אל אבא,



הפשרן דניאל דומה בעיני לפלוני הרב אשר אחרי רדתו מטעם בני
עירו מעל כסא הרבנות, עוד נסה לבקש נוספות על שכרו! בפה מלא השמעת את
בנימין כי נקי אתה מנשיו והוא בא לותר לך חלק עשירי ממנו! לכן דע מה שתשב
לו. הבטיחהו כי תקבל עצתו ובין כה וכה יעברו ימים אחדים במרוץ אגרות,
ובהגיע יום הפרעון ועשרת ימי הארכה נשבה שנינו בעגלה ונסעה לשוח מעט מעבר
לגבול, שם נחכה עד שיעבר זעם ונחדש מסחרנו כקדם. היה נכון לדרך ואל תשכח כי
עלינו לשלם עוד עשרת אלפים רו"כ ביום הפרעון ההוא להסוחרים ק. ור., מלבד
חובות קטנים שמספרם רב מאד, ועל כן עלינו עוד לברח לפני ימי השלם לבל יקלקלו נושינו את מחשבתנו. מהר
וענני.

ידידך…



כח.



הפשרן דניאל אל אבא.



הנני רואה מתוך דברים במכתבך האחרון כי טרם שב אפך מבנימין
אף כי נרצית אל הותור אשר יתן לך, לכן אעירך כי עליך לעשות שלום לו לחדש
בריתך עמו כקדם, כי לפי דעתי לא כהצעקתה הבאה עליו במכתביך כן הוא. א) כי
הוא ישבע בשבועי שבועות כי לא רמה אותך אף פעם אחת. וב) לוא יהי כי עשה
זאת הלא שאלה שאין עליה פרכא יש בדבר, מדוע הוספת לשלוח לו כסף בראותך כי
סמטוטין ובלויי מלחים ישלח לך? ואם אתה החשית – הנה אחת משתי אלה יש ביד כל
בר דעת לשפט בדבר הזה: אם כי חף בנימין מפשע ורק מתאנה אתה לו ובכן לא
במשפט תבקש הנחה ממנו, או כי מצאת חפץ בבלויי הסחבות, כי מכרתם בכסף מלא,
אך בראותך אחרי כן כי נזק נשקף לך באחרונה, התגוללת והתנפלת עליו וכדרך
שנוהגים, צרפת סוף מעשה לראשיתו ותבא עליו בתביעה קשה וכבדה תחת קטנה וקלה,
אשר גם אחרי זאת אין לך המשפט לבא עליו בעקיפין, כי אם לבקש רחמים וחנינה
התלוים בטוב לבבו, אך אתה לא רחמים בקשת כי אם ביד חזקה באת לדרש את ההנחה
מידו ותתהולל עליו באימים כי אם לא יתן לך מעט תקח לך הרבה ומה היה לו
לענותך? האמינה לי על דברתי כי לוא היתה נפשי תחת נפשו, כי אז לא ותרתי לך
אף אגורה ואולי תבעתי אותך לדין על חרפך אותי ולא במשפט, ומה רבו רחמי
בנימין וסבלנותו אם אחרי כל אלה עוד ינכה לך אלף כסף מחובך! – אחרי הדברים
והאמת האלה אין לך לפי דעי הצדקה לקצף על בנימין, ונהפוך הוא: עליך החובה
לעשות שלום לו ולהסיר כל טינא מלבך, ולתכלית זאת אחשב להביא אותו אליך ביום
הפרעון למען אוכל לחבר את ידיכם ולחדש ברית מסחרכם אשר אמרתם להפר באולתכם,
ואתה הכון ידידי לקראתי, כי בעוד עשרת ימים אסור אל ביתך והבאתי גם את
בנימין אתי וכרתם יחדו ברית חדשה ואתה עוד תעשה לנו כרה גדולה
והשקיתנו יין ענושים על החרפה אשר חרפת את הארי שבחבורת הסוחרים; או אז
תנקה מעון וחטאתך תכפר. ידידך ומוקירך…



כט.



בנימין אל זכריה.



דבריך היו לי לנחומים, אך רגעי נחמתי לא ארכו, כי ביום
קבלי את מכתבך באני מכתב מאת אחד מאהבי, שכן קרוב לאבא, ובו ילחש סוד
כמוס באזני כי לפי ראות עיניו יפשט אבא את הרגל בזמן קרוב וכבר העביר את
נחלותיו לאשתו וגם שתפו עשה כן. לכן חוס נא עלי ועשה נא כיד חכמתך להודיעני
דבר ברור אם אמת נכון הדבר, חקרהו היטב וקח דברים עם כל הקרובים אליו ועל
פיך יודע לי מה לעשות, ואתה דע כי על נקלה תמצא ידי להציל את כספי אם רק
אדע מצב הדברים כמו, כי יש אתי עצה טובה ובך תלוי עתה אשרי.

ידידך ומוקירך…



ל.



זכריה אל שתפו ירוחם.



שחוק מכאיב לב עשה לי המקרה ועצת חכם דרושה לי מאד. דע כי
אלהים הביאני לידי נסיון נורא ואני לא אדע עתה במה אוציא רגלי מלכד. הבה
אספר לך את הדבר כמו: הסוחר בנימין פנה אלי ויבקשני לגלות לו מצפוני בית
אבא, איש מסחרו, אשר שמע עליו כי יתכחש לנושיו. נסיתי דבר אל אבא,
ובראותי כי שגה בו בנימין מהרתי להודיעהו זאת במכתב, אך בנימין הודיעני
שנית כי ממקור נאמן נודע לו כי שגיתי אני ובכן החלותי לחקר את הדבר היטב,
והנה אמת נכון הדבר כי אבא מתעתד לפשט לו את הרגל והוא עומד הכן לדרך…
אמרתי עת לעשות היא ואבא אל אבא לקחת דברים עמו, אך האיש ערום מאד
ויקראני אליו החדרה ויסגר את הדלת בעדו ויאמר לי: דע לך זכריה כי יודע
אני מה בלבך ובכן אדע להזהר ממך, ואם גם אלפי ארבים כמוך יפקיד בנימין
עלי, אנצל כצבי מידו ולא יתפשני ביום המלטי, אך בדעתי כי מצבך הרוס
בימים האלה, הנני לשקל על כפך חמש מאות כסף אך בתנאי כי תדבר עלי טובות
באזני בנימין אשר אכלני הממני ועתה יאמר לגזל עשרת אלפים כסף מידי, ותעצרהו
מבוא הנה… נפעמתי מאד ולא ידעתי מה אענהו והוא הוסיף לדבר במנוחה: “מחר
אשקל על כפך חמש מאות כסף שכר “לא יחרץ” ואתה אל תבוש לקבל מתת כזאת מידי,
כי כזאת וכזאת יקרה בעולם המסחר, וכל האמצעים כשרים בעיני איש חכם – ובלבד
שיבא אל המטרה…” טובה עצתך – עניתיו בשפה רפה – אך חכה לי יום אחד
ועניתיך דבר ברור, ובדברי קמתי ממושבי ואחפץ לצאת, אך הוא התיצב על יד
הדלת ויפרש ידיו אל שני עברי המשקוף ויקרא: המשגע אנכי כי אתנך לצאת אחרי
גלותי לך את סודי שחיי ואשרי תלואים בו? ומי ישים ערבני עמך כי לא תגלה זאת
תכף לבנימין? הא לך חמש מאות כסף ואתה חתום ידך על השטר הזה להיות בידי
לערבון כי תשמר לעשות כאשר צויתיך, וכרגע הושט לי את הכסף ואת השטר, ומבלי
הרבות מחשבות שמתי את הכסף בכיסי ואחתום ידי על הגליון אשר מהר וישימהו
בצלחתו, אך עד ארגיעה נחמתי בזכרי את אשר עשיתי ואקרא אליו בקול: מהר
והשיבה לי את השטר כי רב לך אם אשבע לך על דברתי כי אעמדה על ימינך! לא!
– קרא אבא – רק פתאים מלאים חרטות ולא פתי אתה ותנחם, ואנכי יצאתי בלי חמדה
מביתו ובלי חמדה ובכובד ראש כתבתי תכף מכתב לבנימין כי אין כל פחד לנגד
עיניו; עתה בא מורא בלבי על דבר השטר שנתתי לו, כי הדבר נעשה ברגע ובלי
חשבון והוא כחבר חברים מחכם משל בי ובהגיוני רוחי עד כי לא התבוננתי אל
השטר ולא אדע סכום התחיבותי, ובהגיגי עתה במעשה הזה בדעת צלולה תגדל חרדתי
מרגע לרגע ולא אמצא מרגוע לנפשי. כבר הייתי היום שלש פעמים בבית הנוכל אך
בקשתיו ולא מצאתיו, ומי יודע אם לא מכר כבר את השטר וכמה עלי לשלם על אולתי
וסלף הבוגד אשר עודני! אמנם לא יתנני לבי להאמין כי יעשה אבא נבלה
כזאת לאיש אשר לא הרע לו מעודו, כי גם גנבים ושודדים לא ירעו לאנשי בריתם,
אך מי זה האמין לשמועה כי יסגר איש בביתו ויאלצהו לחתום אל שטר למען ישקר
באמונתו? ואיש כזה חשוד בעיני על הכל. אנא חוס נא עלי והורני מה לעשות, כי
נפשי נבהלה מאד ולבי מלא דאגה ועצבון.

ידידך…



לא.



דניאל אל בנימין.



הנה ערכתי היום מכתב שני אל אבא כאשר בקשתני לפני נסעך
מפה. גם במכתב ההוא דברתי אליו בערמה למען אכיר מתשובתו מה הוא חושב על דבר
התשלומים, אחרי כי תשובתו במכתבו האחרון משתמעת לשני פנים; עתה אחשב למשפט
כי אם גם ערום יהיה אבא מהנחש הקדמוני לא יוכל עוד לכסות ממני את אשר
בלבו, כי נסיתי להצדיקך מראש ועד סוף ולדרש בשמך שלום ממנו אף כי לבך רחוק
מזה כדי לקים מאמר החכם: התרפס ורהב רעך כי באת בכפו… גם אמרתי לו כי
ביום הפרעון אביאך אל ביתו למען אדע דבר מה יענני על הבשורה הזאת ואוכל
לשפט מה לעשות בדבר החוב שהוא בחזקת סכנה. הודיעני מתי תשוב הלום, כי יום
הפרעון הולך וקרב ולדעתי עלינו לנסוע אליו יחדו כאשר כבר השמעתיו במכתבי;
לא על דבר השלום אשר אמרתי לו רק בדבר השלום אשר לבי חרד עליו מאד
כי לא אל הקלפה כי אם אל התוך עיני שנינו נשואות, ואם נצלח להצילו כאוד
מצל מאש נזרק את הקלפה הלאה כחק וששנו על השלום אשר בכיסך. אקוה כי
העצה הזאת תישר בעיניך.

ידידך.



לב.



בנימין אל דניאל.



הכל עשית יפה אך באחת שגית בהודיעך את אבא כי נבא
לבקרהו, כי מלבד אשר לא אראה בזה כל ערמה אשר בכחה להוציא סוד כמוס מלב
אבא אם דבר בליעל יצוק בו באמת, עוד תוכל הבשורה הזאת להרע לנו רעה
גדולה: כי בהודע לו דבר בואי ימהר להמלט על נפשו עוד לפני יום הפרעון ואז
תהיה גם נסיעתנו לריק, ומה המריצך לעשות אולת? אך אחדל מבקש שגיאות במעשיך
כי מה שעבר אין, אך זאת אודיעך כי זכריה איש בריתי יבטיחני על דברתו כי
שלם ישלם אבא את הכסף ביום הפרעון ולא עלה אף רגע רגע רעיון על לבו
לפשט לי את הרגל. דבריו אלה הרגיעו מעט את לבי ולא אדע אם לנסוע אליו או
לחדל. אקוה כי אתה תיעצני לטובה.

ידידך ומוקירך…



לג.



גבריאל אל אבא.



ממכתב דניאל ששלחת לי אני רואה עין בעין כי מתנקש הוא לך
ומתהפך מסבות בתחבולות ערמה על פי דרכו להציל מפיך דבר ברור על אדות
התשלומים, לכן עצתי אמונה לך כי תעבר על מכתבו בשתיקה, כי אם גם תזהר
בלשונך בענותך אותו, בכל זאת ימצא במכתבך רמזים וסודות אשר בנסותו לדרש
עליהם תלי תלים דרשות של “ואם תמצא לומר” או “ואם תאמר להפך” יבלע לנו ולא
נוכל להמלט, ועל כן הזהר ודע את אשר לפניך. יום השלם הולך הלוך וקרב,
ולימים עוד שלשה אבא אליך ונסענו יחדו אל מחוז חפצנו, כי זריזין מקדימים
בנסיעה כזאת מפני הסכנה… ברגע הזה מכרתי את השטר בחתימת יד זכריה
ליחזקאל המלוה במחיר אלפים כסף. להללך על חכמת לבך אחשב למחסור וכבר
סמכתי עליך ידי לפני שלש שנים ונבאתי עליך כי תהיה בעל כשרון נפלא
במלאכת ההונאה שכם אחד על כל בעלי מקנה וקנין ונבואתי נתקימה בך עתה, ומה
ישמח לבי כי יהיה בידינו עתה כסף להוצאות הדרך רב יתר מאשר קויתי. חיה
בשלום ובקרוב נראה איש את פני רעהו בביתך.

ידידך…



לד.



ירוחם אל זכריה.



צדקת מאד בדבריך כי עצת חכם דרושה לך מאד, אבל דע לך יקירי
כי צדק מאד גם מאמר הבריות: ‘אם ישליך כסיל אבן אל בור לא
יוציאוה כל חכמי הדר’! ומה איעצך עתה? אתה עשית מעשה נערות אשר
כל השומע יצחק לו והנך קורא את סכלותך “שחוק המקרה”!?! “אלהים הביאני לידי
נסיון” תאמר אלי במכתבך ואיך לא תדע בשת להזכיר בשם ה' ולהאשימהו במעשי
אולתך ופחזותך? לוא השמיעתני כי סכלותך הביאתך לידי בזיון כי אז לא חרה אפי
בך, בדעתי כי כל אדם עלול לשגיאה, ואם גם שגיאתך כבדה מאד ולא שגיאת בר
דעת היא כי אם שגיאת מכה שגעון או שותה שכור, בכל זאת סלחתי לך, כי ישנם
רגעים בחיי האדם אשר יצא מדעתו, וכאיש שגיאתו ושגעונו… אבל מה אמר ומה
אדבר בראותי כי אחרי שגיאתך הגדולה אשר אין על עפר משלה עוד תוסיף לשגות
לתת תפלה לאלהים!? השיבה נא רגע אל לבך מה עשית לך ומה עוללת לאיש
בריתך אשר האמין בך! אנכי לא אוסיף עוד לריב לאלהים אשר גלות עליו
חרפת מעשי נערותך: כי אם טפלת עליו חטאתך אות הוא כי לא הכרת עונך וכשגיאה
קלה הוא בעיניך לכן אשונו ואערכנו לנגדך: הנה איש אתה ועסקים טובים בידיך,
ואף כי לא ברכך ה' בעשר רב, הנה רבה אמונתך על כל סביבותיך ושטרותיך
עוברים ככסף לסוחר ועליהם אתה חי, ואיך היתה אתך הצדקה לחתם ידך על שטר חוב
אשר לא קראת את הכתוב בו ולא חסת על מסחרך שבו תלואים חיי אשתך ובניך וחיי
שתפך ובני ביתו? ומי ערב לך עתה אם לא יבא מחר איש וינקש לכל אשר לך
ויציגך ערם כיום הולדך? הבצדקת זה האיש אבא, אשר כל דבר בליעל
לא יבצר ממנו, הנך בטח כי לא תאנה אליך רעה?!.. הנה זאת היא חטאתך
לנפשך, אשר מי יודע אם לא תבא מחר על שכרה לחזר בגללה כל ימיך על
הפתחים!.. ועתה אשאלך והודיעני איך השיאך זדון לבך למכור את ישר לבך בחמש
מאות כסף ותמשך ידך את איש דמים ומרמה להנות איש ישר מן המסלה למען יאכלו
זרים כחו ויירשו יגיעו והאיש הישר הזה איש חסדך הוא אשר עמד לך פעמים רבות
בשעת דחקך ולולא הוא כי אז אבדת בעניך?!! הלא ישמו שמים על נבלה כזאת!
הנה הוא פנה אליך כאל איש ישר הולך תם ויבקשך להיות בעזרתו להציל את כספו
מכף מרעים ובלי שפק יש אתו עצה להצילו אם רק לא יצלח ביד אבא
להמלט – – ומה עשית אתה?!.. אין די מלים בפי לערוך דמות למעשה הרצח
הזה, גם אין עצה ואין תבונה להשיב את הרעה לפני בואה. הבה אערכה ביום מכתב
לבנימין, אודיעהו כי הזמן קצר מאד וימהר ויבוא לסגר בעד אבא את הדרך,
ואולי אז תקטן מדת חטאתך בהצילו את כספו ומי יודע אם לא יצלח אז בידנו
להציל את שטר חובך מידו. עוד מעט וראיתי איך יפל דבר.

מוקירך כערכך…

יואל







לה.



יחזקאל המלוה אל זכריה.

יואל נא כבודו הרם להודיעני אם אשלח את שטר חובו אל יד
סוכני בעירו לקבל מידו סך אלפים ושתי מאות כסף בעוד ששה ימים או כבודו
ישלח את הכסף אלי. השטר ההוא נמכר לי מיד הסוחר גבריאל שהוא ערב לכבודו
וכבר ערכתי עליו מחאה כדת, ובאשר מועד השלומים קרוב מאד, לכן אבקשהו כי
ימהר לפדותו בטרם עבר זמנו.

והנני מוקירו ומכבדו כחין ערכו הרם…



לו.



בנימין אל דניאל.

שמועה רעה בעתתני; הסוחר הישר באדם ירוחם מעיר
נ. הודיעני כי הנבל אבא עומד הכן לדרך לברח אל ארץ אחרת, והיום בערב
אני עושה דרכי אליך ונסעה יחדו אל איש ריבי אשר אקוה כי אציל משניו טרף אם
כבר לא קדם לברח. לא יכלתי לנסוע היום בבקר כי עלי לאסוף את כל הכתבים
אשר יוכיחו עליו רשעתו, אך בערב אסע בלי כל שפק ואתה חכה לו בבית הנתיבות
כי לא אוכל לסור אל עירך לבל אאחר את המועד, ומשם נסעה הלאה.

ידידך ודורש שלומך…



לז.



גבריאל אל אבא.

תכף בבוא אליך מכתבי צא את העיר ואני אצא לקראתך במסלת
הברזל אל התחנה ב. ומשם נחישה מפלט לנו אל העיר ג. לעבור את הגבול, כי לא
נוכל להתמהמה רגע באשר יחזקאל המלוה שולח היום מכתב אל זכריה בדבר השטר
הידוע, להזכירהו כי בעוד חמשה או ששה ימים יהיה יום השלומים, וממילא
תבין כי בבוא המכתב ההוא אל ידו, לא יתנך זכריה להפיק זממך וירעיש
עליך שמים. אדמה כי כבר עשית סדרים בביתך ותוכל לנסוע כרגע. –

ידידך ודורש שלומך….



לח.



בנימין אל מחתנו זלמן.

במכתבי זה אבאר לכבודו את דברי בהטעלעגראממא שהריצותי
זה עתה אליו על דבר שני הבורחים אבא וגבריאל אשר בקשתיו לתפשם על גבול
הארץ אם ימצאם. את שני האנשים הרעים והחטאים האלה הפקדתי זה כשנה
לסוכנים לסחורותי אשר קנו להם שם בארץ והם התחיבו בכתב אמנה כדת לקחת מידי
סחורה מדי חדש בחדשו במחיר אלפים רו“כ אשר עליהם היה לתת את הסכום במזמן
ובמקדם, אך כעבור שנים שלשה ירחים ואני ראיתי כי יתהלכו איתי במישרים גדלה
אמונתי בהם ונרציתי לתת להם את סחורותי הטובות בהקפה והם נתנו לי שטרות,
אבא היה המתחיב וגבריאל ערב לו. והנה עתה כתם ימי־האמנה וההקפה
הגיעה אחר החשבון עד עשרת אלפים רו”כ, התגוללו והתנפלו עלי פתאם ככלבים
עזי נפש וישימו לי עלילות דברים כי עשקתים ורצותים, ויורו להם היתר לעשות
את כספי להפקר, ובבוא עתה יום השלם קדמו לברח מפני ועקבותיהם לא נודעו.
לכן יגדל נא חסדו עלי ויבקש את שני הנוכלים האלה (אשר לא מעני כי אם מרע
לב יפשטו לי את הרגל) בעירו הקרובה אל הגבול, ועם יתפשו בכפו, ישים
עליהם משמר כעל גנבים וחומסים עד בואי שמה לדבר משפטים אתם על כל הרעה אשר
הסבו לי. תקותי חזקה כי כבודו הרם יחפשם בכל המחבואים, ואם יבואו בכפו,
לא יתן להם חנינה עד אם ישיבו את הגזלה אשר גזלו.

והנני מחתנו אהבו ודורש שלומו בלב נאמן….



לט.



זכריה אל מכרו חנניה בג.

אנא חוס נא רחם עלי ובקש פה בעירך על יד הגבול את אבא
הבורח מפני נושיו אשר בלי שפק שמעת שמעו מפי אחיך הנכבד אשר ידעהו פנים אל
פנים. הנבל הזה עשה כל תועבה ונבלה במסחר וכל דבר בליעל לא נבצר ממנו, אך
האחרון הגדיל כי הוציא שטר חוב מידי במרמה ועתה נושה בי יחזקאל המלוה
אלפים ושתי מאות כסף ואני הנני אבד ברעה אשר מצאתני, כי בשלמי את
הכסף יהרס בית מסחרי עד היסד ושתפי אשר ישמר עברה לי ימשך ידו ממני
ויתננה לאיש אחר ואז אין עוד כל תקוה לאחריתי. אנא עשה ואל תאחר לחלץ את
מוקירך מן המצר ובקש את הנוכל על יד הגבול וחפשהו בכל המקומות אשר דרך שמה
מתגנבים הנמלטים לצאת, אולי יצלח בידך לתפשהו בכף, ואלה סמניו: קומתו
בינונית, שערותיו צהובות, זקנו אדמדם ושפמו ארוך; על חוטמו שהוא ארוך מעט
יש יבלת קטנה בעלת שערות אדמדמות ועיניו ירקות ובולטות ולחייו רזות. אם
תתפשהו בכף תקנה לך עולמך בשעה אחת וחסדך לא ישכח מפי ומפי בני ביתי עד
עולם.

ידידך המיחל לחסדך….



מ.



זלמן אל בנימין.

יאמץ מחתני את לבו ואבשרהו כי שני הנוכלים נלכדו במצודתי.
שלשם בערב בבוא אלי הטעלעגראממא מהרתי אל בית המשפט ובפקדת שר העיר נתנו
לי עשרה שוטרים כי יעזרו על ידי לחפש את הנוכלים בכל המחבואים – אך לדאבון
לבי בקשתים בכל ארבע פנות העיר ולא נמצאו. אז יעצוני כליותי לחפשם בבית
הנתיבות, כי אמרתי בלי שפק לא יפנו ערומים כמוהם דרך נתיבות חשך וארחות
עקלקלות באשר המקומות האל מושכים עליהם תמיד עיני השופטים והמחפשים הרבה
יתר מראשי הומיות, ואם ינוסו מפני עשק ונלוז, בלי הפוגה ילכו בדרך המלך,
וכאשר שערתי בנפשי כן היה! בבואי הביתה לא מצאתי עוד שמה כל עובר ושב, כי
כבר באו אל העגלות אשר התעתדו לרוץ ארח מעל לגבול הארץ, אז נגשתי אל
השוטרים ואגל את אזנם כי לפי דעי נמצאו שני גנבים וחומסים בעגלות ההן,
ואראם את הדעפעשע של כבודו; והנה עדי רגע סגרו כל העגלות על מסגר
והשוטרים בקרו את תעודות הנוסעים ואבא וגבריאל נמצאו! דעת לכבודו נקל
כי הוציאו את שני החתנים האלה בכבוד ויקר מתוך העגלה וגם לא שמו לב אל
האחד אשר התעלף פתאם ויפל באין אונים ארצה ויוליכום תכף אל בית הנתיבות,
ואחרי העלות העגלות מעל הבית, העלו אותם בעגלה ויביאום אל בית האסור
אשר עודם עצורים בו גם עתה ומחכים בכליון עינים לבואו הלום תחת כי חפצו
לנוס מפניו לפני ימים מספר. אין חקר לרוח האדם! לפי דברי כבודו אבא
וגבריאל הנם ערומים ונוכלים, עזי נפש ועשוים לבלי חת כחיתו טרף, אך לוא
ראה אותם כבודו בשעת קלקלתם, כשהוציאום מן העגלה ויביאום הביתה, כי אז נבהל
מראות וכמשגע היה ממראה עיניו! פניהם כסיד הלבינו, ידיהם נעו, ברכיהם כשלו
וקרסליהם מעדו מבלתי יכלת לעמד רגע על רגליהם כשכורים או מכי־קדחת,
וגם הדבר לא היה בפיהם ולא הבינו מרב פחדם אף דבר מכל הדברים אשר
שאלם ראש השוטרים בשפת הארץ ולא יכלו לענותו. מרך לב כזה לא ראיתי מעודי
ועד היום! האלה סוחריך ישראל, אבירי הלב, הרחוקים מצדקה וישר, הלוים
ואינם משלמים, הלוקחים ואינם משיבים ואשר יחיו ברמיה ותרמית נפשם?! אל
אלהים ה', ומה יעשו אלה עזי המצח וחזקי הלב אשר גם מקול שוטר לא יענו
ומפני גערת שר לא יכנעו?!… ואני האמת אגיד לכבודו כי אחרי ראותי בעני
שני האנשים האלה, נהפך לבי בקרבי, יחד נכמרו נחומי עליהם ומקרב ולב עמק
נדתי לצרת נפשם ונחמתי על הרעה אשר הסבותי להם בהיותי למקל חובלים ביד
כבודו לתפשם כגנבים ושודדים, אך הנעשה אין להשיב, וזאת היא כל נחמתי
בענים כי ימהר כבודו לבא הלום להוציא ממסגר נפשם, כי אם אראה ברעתם עוד
ימים אחדים – ומתי. והנני מחתנו, אהבו מקרב ולב עמק המחכה
בכליון עינים לבואו….



מא.



חנניה אל זכריה.

אמהר להודיעך כי נלכד הנוכל אבא ונתפש על גבול הארץ ביד הגביר ר' זלמן והוא יושב בבית האסור. ללכת
אליו אין שעתי פנויה, כי עלי לנסוע מפה היום אל העיר ד. בדבר נחוץ, ובאשר
יקרא לו בקרוב דרור אחרי בוא ר' בנימין הלום להתפשר עמו, לכן מהר ובוא
הנה בעודנו יושב כלוא במשמר. וה' הטוב ישמרך מפגעים רעים מעתה ועד
עולם.

כחפץ ידידך ומוקירך….



מב.



בנימין אל זלמן.

כשמן ששון היתה בשורתו הנעימה ללבי הכואב על אבדן כספי,
כי אמנם הרעו לי החטאים האלה רעה גדולה והנם ראוים לכל הרעה אשר מצאתם
בהחפזם לנוס, אך התעצבתי מאד אל לבי באמרו לי כי ינחם על היותו למטה זעם
בידי בעת אשר לא יראה בם כל און, כי לא פללתי על מהיר צדק ויודע משפט
ככבודו כי תחוס עינו על שני בני בליעל כאלה בראותו כי פניהם יפיקו תם
ויפחדו ממכשול עונם, כי כן דרך כל השודדים לשים מסוה צדק על פניהם עת תגע
בהם יד המשפט ליסרם כדי רשעתם למען תפוש את השופטים בלבם ויקלו ענשם, ובכן
לא נאה לכבודו הרם להנחם על תפשו אותם כנוכלים, כי רק פניהם יפיקו צדק
אולם קרבם מלא הות, ואני אשר נשאתי ונתתי עמהם זה כשנה במקנה וקנין כבר
הכנתי דרכם ואדע כי שבע תועבות בלבם, לכן אם גם יחננו קולם אל נא יתן להם
חנינה עד בואי הלום ודברתי משפטים אתם על כל רעתם ועון בצעם, ותקותי חזקה
כי יכנע מעתה לבבם הערל ולא יוסיפו עוד לגזל ולחמוס מכל הבא בידם,
בראותם כי יש שופטים בארץ המשלמים לאיש איש כפעלו. אקוה כי למחרת בבקר
אוכל לעשות דרכי אל כבודו, כי עוד דבר לי אל נשי החומסים אולי אציל מפיהן
דברים אשר יוסיפו לי עצמה לאחז במשפט. מחתנו, אהבו בלב נאמן…



מג.



בנימין אל דניאל.

צרה גוררת צרה ורעה – רעה אחרת! הנה בקשתני להודיעך תכף
בבואי הלום איך התפשרתי עמם ועתה אמץ־נא את לבך ושמע את הרעה החדשה אשר
מצאתני. דע לך יקירי כי תחת שני הנוכלים עזי המצח ועקשי הלב, תפש מחתני
בשני אנשים אחרים תמימים וישרים הרחוקים מעשק ונלוז ואותם הושיבו כגנבים
וחומסים אל בית הבור על לא חמס בכפם! האחד הוא מלמד אמלל אשר בשבתו כל ימיו
באהלי תורה לא ראה מעודו צורת מטבע, והשני הוא מגיד מישרים ומטיף מוסר
הנוסע מעיר לעיר למכר את דרשותיו בכסף אשר גם הוא כהראשון לא נהנה כל ימיו
מעולמו אף כאצבע קטנה! – את שני התמימים והישרים האלה הוציאו אנשי חיל
מהעגלה, אותם אסרו בכבלי ברזל ואותם הושיבו אל בית הכלא לשאת עון עושקים
וחומסים! אין מלים בפי להביע לך מכשול לבי ומפח נפשי על כל הרעה אשר הדחתי
על שני התמימים האלה לא בפשעם וחטאתם, כי הם עודם עצורים בבית הכלא, ומי
יודע מה תהי אחריתם?! סבת האסון היא: כי שני הישרים האלה באו אל העיר ג.
ומכתבי מסע לעבור את הגבול לא הביאו עמם, כי נשענו על אנשי המקום שיעבירום
את הגבול במחיר מצער, וביום ההוא בבקר העביר איש בליעל אחד את שני הנוכלים
אבא וגבריאל ויקח מהם את תעודותיהם באמרו כי סכנה היא לקחתן אתם והם
בהחפזם לברח לא שמו לבם לזאת ויתנו את התעודות על ידו, והנה הבליעל ההוא
לא השיב לשני בני מינו את אשר לקח ויעש מסחר בתעודותיהן כי השכירן לשני
האמללים אשר דבר נחוץ להם בארץ אשכנז, ויהי בשבתם בטח בעגלה ויבא מחתני
ויוציאם משם ביד חזקה ויושיבם אל בית הכלא בדמותו כי המה אוכלי כספי והנם
אסורים שם גם עתה ובלי שפק ישלחו בלוית גדוד אסירים אל ערי מושבותיהם.
נורא מאד גורל האמללים – ואני הוא אמלל משניהם! כי בבית מחתני רבה המהומה,
אשתו תבכה עליו ותיסרהו על מכשול עונו, בניו כאבים והוא גם הוא יאנח
בשברון מתנים על היותו לפח ולמוקש לאנשים צדיקים, לענותם ולעמוד על דמם על
לא עול בכפם ועלי היו כל הצרות והתלאות האלה גם יחד ולא אדע לאיזה מהן אדאג
ראשונה, אם לכספו אשר אבד, או לשני התמימים האסורים על בור או למחתני ובני
ביתו ההולכים קדרנית כל היום בלחץ יגונם וישימו מכשול עונם נוכח פני
ויחשבוני למקור הרעה לחטאתם ועון שגגתם. היום בא הנה גם הסוחר זכריה
לדבר משפטים את הנוכלים אשר שמע כי נתפשו בכפי וישב בפחי נפש אל עירו
אחרי הוציאו כמאה כסף דמי המסע. הוא בכה בדמעות שליש ומדמעותיו נמס לבי.
אהה, ידידי, הנני מקבל עלי באהבה את כל המכאובים האלה, ואם רק אמצא עצה
להציל את שני האסורים האמללים מענש המשפט עשר נוכח פניהם – הנני מאשר.
הנני מכלה את דברי כי עקת לבי תגדל מרגע לרגע ואם יראה ה' בעניי ונחני בדרך
טובה אודיעך דבר ברור בעתו.

ידידך הכואב….



=============



מד.



נחמן אל שלמה.

הכסף באני בעתו ובו ביום נשלחה הסחורה אל כבודו ולפלא
הוא בעיני כי טרם קבלה עד היום. אם לא יקבלנה עד יום ו' ימהר ויודיעני
וחקרתי דבר מפי המשלח אשר בלי שפק אחר לשלחה. בעוד שני שבועות
תבאנה אל ידי הסחורות אשר על אדותיהן נדברנו במכתבינו האחרונים לכן יתעתד
נא כבודו הרם לבוא אלי למועד אשר איעד לו בקרוב. – את השטרות קבלתי ברגע
היות ידיד נ. בביתי ובלי תפונה יבין כבודו כי מסרתים תכף לידו ובקרוב ישלח
לכבודו כתב קבלה. על דבר האיש א. אודיעהו בקרוב דבר ברור כי עד כה לא צלח
בידי לחקור על אדותיו וכאשר אעשה זאת בשבוע הזה אודיעה דבר לאשרו.

ידידו….



מה.



שלמה אל נחמן.

יום הששי כבר עבר והסחורה לא באה עדנה, לכן יעשה נא כבודו
כאשר הבטיחני ויודיעני מתי תבא הנה, כי סוחרים רבים מחכים לה ואני אדחם
יום יום “בלך ושוב”, אולם אם לא תגיע לידי בעוד ימים מספר, אדע נאמנה כי
יפנו אל סוחרים אחרים והיא תותר בחנותי לארך ימים, כי טובה היא
בעתה, אך אם יעבר זמנה, איננה עוברת עוד לסוחר עד השנה הבאה, וכבודו
יוכל להבין עד כמה ביד מקרה כזה להסב לי נזק ומפח נפש. – לקנות את הסחורה
אשר תבאר מעיר א. – הוא דבר שאי אפשר לי עתה, כי כספי מפזר היום בכל קצוי
ארץ, ובטרם יאצר בעת כנוס יוכל כבודו למכרה לאחר בכסף מזמן ואם אחפץ
לקנותה אני אבקש את חציה בהקפה. אולם אם כבודו יאות להצעת זאת, הנני נכון
לבוא אליו ביום כתבו אלי. מה' א. קבלתי היום מכתב שני, לכן ימהר ויודיעני
מה יאמרו עליו יודעיו ואם איש ישר הוא באמת אספחהו אל בית מרכלתי כי
איש כזה דרוש לחפצי.

מוקירו ומכבדו..



מו.



נחמן אל שלמה.

יבוא נא כבודו אלי בעוד שלשת ימים ויראה את הסחורה אשר
קבלתי אתמול מאת בעלי מסחרי; על דבר ההקפה נתפשר כי שטרותיו ככסף בעיני
ולו רבו כמוהם באוצרי כי אז שקטתי במכוני ולא נשאתי כעש ומכאובים. – האיש
א. מהלל בפי כל מכיריו, כלם יתנו ישרו ויאמרו כי מיחידי סגלה הוא,
לכן אם יחפץ כבודו לתת לו מהלכים בביתו ימהר ויקראהו אליו פן יקדמנו
אחר.

ידידו ומכבדו….



מז.



שלמה אל נחמן.

לדאבון לבי לא אוכל בוא אליו למועד אשר יעדתי לו, כי אחוש
כאב בגרוני והרופאים צווני לשבת בית שבוע תמים, לכן אבקשהו כי לא ימכר את
הסחורה אם גם ירבו דורשיה, כי דרושה היא היום לחפץ מסחרי, ובדבר המחיר
נתפשר. – יואל נא כבודו הרם לשאל מפי א. כמה הוא מבקש במחיר עמלו לירח, ואם
לא ידרש יותר מארבעים רו"כ ישלחהו אלי ואספתינו אל ביתי.

ידידו ומוקירו….



==========



מה.



שמעון אל לוי.

שלשת מכתביך באוני כלם בשבוע אחד ואף כי ארכים המה כארך
גלותנו, הנה דבר מסחר בכל אלה לא מצאתי! זה פעמים אין מספר השמעתיך בפה
ובכתב כי לא אכיר את א. לפשרן לי ואף אם שבע יקום עלי להראותני את כל האשר
הצפון בהגמר, לא אבה ולא אשמע לו, בדעתי כי הוא נוטה בסתר אחרי ב. אשר
עור את עיניו בשחד למען הגות אותי מן המסלה – ואתה כאלו לא תקרא את
מכתבי תבוא אלי לעתים מזמנות להצדיק את א. ודבר מהליכות המסחר לא תשמיעני
וכמו זר נחשבת לו עד היום. לכן דע כי אני לא אסור אף כמלא השערה מכל אשר
השמעתיך על דבר ב., והוא: כי אם יוסיף להקשות את ערפו לבלתי פדות את
הסחורה ולא יתפשר עם סוכני על דבר הצמר, הנני נכון לערך מחאה על השטרות
וראיתי מה יענה אז; ואך שחוק עשה לי א. בנסותו לבקש רחמים על ב., כי עין
בעין אני רואה כי התמכר לו דבר כחפצו אף כי יתן את שמו לגדופים בכל מכתביו,
כי כך היא דרכה של ערמה להתחפש לדב ארב לאיש אשר היא חפצה בטובתו בעיני
איש מצותו למען תפוש אותו בלבו… ובכן אך לשוא תנסה גם אתה להפריע מנוחתי
על דבר א., כי לא קל דעת אנכי לנוד כנוד הקנה במים לרוח פי מחליק לשון, ומה
טוב עשית לו דברת עמי על דבר המסחר והודעתני אם כבר נמכרה הסחורה ואם חפץ
לך באחרת מהכביר אלי מלים לבלי הועיל, כי אני יודע איך להתהלך את אנשי ריבי
מבלי בקש עצה מפיך ומפי א. ומדוע תתעבר על ריב לא לך ותשכח כי נתתי בידך
מסחר ובך שתי מבטחי ביום הגמר כי תשמור את כספי מכל משמר לבל יקרונו שנינו
כל רע? אקוה כי מעתה לא תוסיף להכנס לרשות שאינה שלך, כי אם תוסיף און
ועצמה לנהל את המסחר ביד חרוצים תחת נהגך אותו בכבדות עד הנה. ענני תכף
על מכתבי זה בדבר המסחר, אך אל תוסיף להלאותני בדבריך על דבר א. וב., כי
מדי דברך בם לא אענך מאומה.

דו"ש…



מט.



לוי אל שמעון.

הנך מדבר אלי כאחד המוכיחים בשער ואני לא אדע למי נאה יותר
להטיף מוסר, לי אשר שלום אבקש או לך אשר פיך למהלמות יקרא? הנני ראה כי
הנך בטח בשטרותיו של ב. כמבגדל עז ואני אמר לך כי הנך בטח על שקר כי
שטרותיו כמשענת קנה רצוץ המה, ומי יודע אם לא יבואו אל כפך ויקבוה אם אך
ידע ב. לכלכל דבריו במשפט… ובכן עצתי אמונה לך כי תקבל עצתי על דבר ב.,
כי עין בעין אני רואה את הרעה אשר בידו להמיט עליך בעת אשר תאחז במשפט ידך,
ועת היא לך עתה לחלץ מצרה נפשך, אולם אם עוד תוסיף לבטח על שקר ולדמות כי
אני וא. כורים שוחה לך תנחם באחרונה בעת אשר תקצר ידך מהושיע לך וזכרתני
ביום אידך כי אני הזהרתיך ואתה לא נזהרת. ראה העידותי בך היום! – אם על דבר
המסחר לא דברתי עמך עד היום אות הוא לך כי חדשה לא נהיתה בו מיום הפרדי
מעליך, ואך לשוא תתאונן עלי כי כמו זר נחשבתי להעסק, אני הקדשתי כל כחי
להרחיב צעדי בכל אשר תמצא ידי ואם לא מסתיעא מלתא לא בי האשם כי אם במקרי
הימים אשר יצאו לצחק בבעלי המסחר ולהשפילם עד עפר, אך אקוה כי לא יארכו ימי
הרעה וימים טובים מאלה יבאו בקרוב ואז אודיעך הכל.

דורש שלומך….



===========



נ.



יוסף אל פֿיוויל

את קולך שמעתי מדבר אלי מתוך להבות אש על כי לא השיבותי לך
עד כה את שלש מאות הכסף אשר הלויתני ואני לא ידעתי על מה חרון האף הגדול
הזה הן בפה מלא אמרת לי כי לא תהיה לי כנושה עד אשר ירחיב ה' את גבולי והנה
עתה כאשר באתי עד משבר וכחי אין עמדי לשלם לנושי אשר ינקשו לכל אשר לי, קמת
פתאם להפיל עלי בלהות כי תגבה ממני את החוב בעת צרה כזאת ובעת אשר ידע
לבבך כי רבע מהקרן כבר שלמתי לך בנשך ותרבית! לכן אודיעך מראש כי אם תחפץ
לקבל את כספך, עליך להמתין עוד שנים שלשה ירחים ואם לא – עשה בי כטוב
בעיניך ואני כאשר אבדתי אבדתי.



נא.



פֿייוויל אל יוסף.

נעויתי משמע מפיך מה רע מצבך בימים האלה. האמינה לי כי
לולא נהרס גם מצבי, כי אז הלויתיך עתה פי שנים למען חלצך מן המצר, אך
גם עלי עברה כוס הפגעים הרעים, כי בית מסחרי הכה לרסיסים והמון נושים
מצצו את דמי כעלוקות ועיני ראות וכלות. אולם אני לא אתרפה ביום צרה וטוב
בעיני לתת את כל אשר לי בכסף ולשלם חובותי מתת עלי חרפה כי בלעתי חיל זרים,
ואקוה כי אלהי ישעי יהיה בעורי ולא יתן למוט רגלי ביום אידי; כן, יקירי, אל
תתרפה גם אתה ואז סמוך לבי בטוח כי בעל כשרון כמוך יבקיע לו דרך בחיים עד
מהרה.

ידידך ומוקירך….



=============



נב.



קלמן אל צבי.

בשבוע שעבר הייתי בעיר ג. ודברתי עם הסוחר ד. על אדותיך
והוא ענני כי לא יוכל להשלים חפצך בטרם תשלח לו את מחיר הסחורה במזמן, כי
הוא לא יתן את סחורתיו בהקפה אף אם ידע את הקונה לאיש אמונים, ואם תחפץ
לקנות את הסחורה הדרושה לך, הלא טוב כי תקננה במזמן ואז תקבל סחורה טובה,
ובמשך הזמן תשיג גם הקפה קטנה, ועד אשר יכירך ד. לאיש ישר על פי פעלך
ועסקיך עמו אין כל תקוה כי יקיף לך אף אגורה אחת, ובכן עצתי אמונה לך כי
תשלח לו כסף ואז תקבל סחורה משופרא דשופרא ותראה ברכה מרבה.

ידידך ומוקירך…





נג.



צבי אל קלמן.

נסיתי לעשות כאשר יעצתני ואשלח לד. סך אלף רו“כ בבקשה כי
ישלח לי גלומי צמר מהמין השחור ולתמהון לבבי לא קבלתי את המין הזה לגמרי
ותחתיו נתן לי מין צהב אשר לא יצלח למסחרי, ובמכתבו אשר ערך אלי יתמם
עמי כאלו נכחד ממנו את אשר עשה לי וידרש ממני עוד חמשים רו”כ לתשלום החשבון
ויבקשני לבוא בעסקים עמו תמיד ואני לא אבין לרעו ותמימותו. הנה בפעם
הראשונה קניתי סחורה מידו וירמני ומה תקותי לימים הבאים? הנני במבוכה גדולה
ולא אדע מה אעשה עתה בסחורתו, כי אין קונה אותה, וכבר כתבתי אליו מכתב ואין
קול ואין עונה! עוצה נא אותי מה לעשות, כי אתה אשם במבוכתי ועליך החובה
להשיב מנוחה אל לבי, לבל יתאונן עליך ידידך ומוקירך…



נד.



קלמן אל צבי.

כמעט לא אאמין למשמע אזני כי ד. הנודע בעולם המסחר לאיש
אמונים יעשה פתאם נבלה כזאת לאיש מסחרו אשר בפעם הראשונה ינסה דבר מסחר
אליו! אין זאת כי נשלחה אליך הסחורה בטעות, כאשר כן יקרה לפעמים בבתי המסחר
הגדולים מרב עבודה במלאכת המשלוח, אך איך נתחלף המכתב לא ידעתי! – ברגע
הזה אכתוב מכתב לד. ושאלתי מפיו שרש דבר נמצא בחלוף הזה, ואתה השקט ידידי
כי לא יקרך רע, כי ידעתי את ד. לאיש ישר אשר חלילה לו מעשות עולה, ועוד
תראה כי לא שגיתי בהשערתי. חכה עוד ימים מספר וראינו אחרית דבר.

ידידך ומוקירך…..



נה.



דוד אל צבי.

לא התכבדתי לענותו עד כה למכתבו כי נקל לשגות ממצוא סבה
לשגיאה. יותר מששה ימים חפשתי בכל צררות המכתבים אשר במסחרי ודרשתי
וחקרתי את פקידי ומשרתי לדעת מאין יצאה התקלה במשלוח הסחורות וזה מצאתי: על
הפקיד היה לשלוח ביום ההוא עשרים חבילות לארבעה אנשים אל מקומות שונים שגם
כבודו בכללם, חמש חמש לאיש, ובאשר טרוד הייתי מאד ביום ההוא בעסקי ביתי לכן
מסרתי לפקידי גם את ארבעת המכתבים ולאיש איש חשבון סחורתו במכתבו ושמו ושם
משפחתו נכתבו רק על המעטפות אשר התעתדו המכתבים לבוא אל קרבן, והנה טעה
הפקיד במשלוח המכתבים וינח את ארבעתם במעטפות אשר לא נועדו להם, ומשבא לידי
טעות במשלוח המכתבים טעה גם במשלוח הסחורה אשר שלחן על פי כתבת
האגרות, ובכן קבל גם כבודו סחורה אשר לא דרש ברשימתו. בפעם הראשונה בימי
חיי יקרני מקרה כזה, ולא על כסף המשלוח ידוה לבי כי אם על המקרה עצמו אשר
יכל להסב נזק לכלכם! אך הנעשה אין להשיב; בעוד ימים מספר יקבל את סחורתו,
והסחורה שבידו יואל נא לשלוח אל האיש אשר אודיעהו שמו במכתבי השני, ויבטח
נא כבודו בזריזותי כי מעתה לא יקרונו עוד מקרים זרים כאלה.

מוקירו ומכבדו…



==========



נו.



יששכר אל זבולון.

פליאה דעת ממני כי טרם השיב לי כבודו עד כה את השטרות אחרי
אשר כבר שלמתי לו את חובו? כמעט פעמים בשבוע אני דורשם מידו וכבודו לא
יענני כאלו אדבר על עצים ואבנים. האמנם נאה לסוחר נכבד כמהו להלין שטר
פרוע בתוך ביתו ולעבור על “ואל תשכן באהליך עולה”?! ומה יאמרו הבריות?…
לכן אבקשהו כי אם לא יחפץ להכשיל כח סבלנותי לבעבור אדבר אליו בלשון אחרת,
כי אז ימהר וישב לי שטרותי תכף בקבלו את מכתבי זה, כי דרכי להקפיד בדברים
כאלה, וכי בשביל שהאמנתי לו כספי הפסדתי?!

מוקירו ומכבדו….



נז.



זבולון אל יששכר.

למגנת לבי אני מוכרח להשמיעהו כי השטרות אבדו מביתי וזאת
היא הנסבה לדומיתי עד היום, כי שתי עצות בנפשי ובקשתי תחבלות במה להגן עליו
כי יביאם מוצאם בפלילים, והנה בראותי כי אבדה כל עצה, אמרתי הבה אודיעהו
זאת אולי ימצא הוא תחבולה במה לסכל עצת הנושה כי יועידהו למשפט. אל נא יקצף
עלי עד מאד כי העבר לא ישוב עוד רק יבקש תחבולה מה לעשות בעתיד ואני אקבל
באהבה את אשר יחרץ עלי כי יודע אני את אשמתי.

מוקירו ומכבדו…



נח.



יששכר אל זבולון.

מבלי קצוף על כבודו ומבלי התקוטט בו על כי לא השיב לי את
שטרותי תכף בקבלו את הכסף, אמהר להשמיעהו כי עליו החובה לשלוח לי שטרות
בחתימת ידו כלעמת הסך של השטרות האבדים ושטר “שובר” לבטלם כעפרא דארעא.
אם יירא לתת את השטרות על ידי הרשות ביד כבודו להשלישם בידי שליש מרצה
לשנינו ולהתנות תנאי מפרש כי אם יקום איזה נושה לנגש בי כסף בשטרות כאלה
וכאלה, על השליש לתת לי שטרותיו של כבודו לעשות בם כרצונו. אם זאת יעשה
כבודו אז אדע נאמנה כי איש אמונים הוא וכבדתיהו,

מוקירו ומכבדו…



נט.



זבולון אל יששכר.

כמעט חפצתי לקבל באהבה את אשר חרץ עלי ולחתום ידי על גזר
דינו, והנה לשמחת לבבי נמצאו השטרות ואחד לא נעדר! כי בגשת משרתי להשיק
את התנור מצא אותם בתוך המון הגליונות והנירות אשר הוכנו להיות לבער על
האח המבערת בבוא החרף! עתה יקבל נא כבודו את שטרותיו וסרה מעלי תלונתו!
והאמת אגיד לו כי נקוטותי מאד בפני על המקרה הזה וזה לו לאות כי נרציתי
למלאת את אשר נטל עלי במדת דינו הקשה. עתה אשמח מאד שפטרני ה'
מענשו.

מוקירו ומכבדו….



==========



ס.



דן אל נפתלי.

הנך מתימר בכבודך ומתהלל כי סיני ועוקר הרים אתה בהלכות
המסחר וכל רז לא אנס לך בהמון גלגליו לדעת משטרם והליכות דרכם ביד איש
מזמות ביום קומו להטותם לחפץ תרמיתו ללכד תמימים בערמה – ועתה ראה נא
חריף ובקי את כל הרעה אשר הסבות לי בפתותך אותי לשלוח את הצמר אל נ. לפני
קבלי את השטרות בערבותו של מ. איש בריתו ובעל מסחרו, כי תחת בא אלי
ערבתו באני מכתב מאת מ. כי ידו כבר מסלקת מנ. ומעתה לא יוסיף עוד תת
ערבתו לנ. בעד כל כפר, ואני בהתבונני היטב בדברי מכתבו ראיתי כי דבר
לאט עמו אשר די כח בו להטיל שפק בלבי אם עוד אשוב אראה את כספי מיד נ. עד
עולם, ומה תענה יקירי על הדבר הזה? האמנם תוסיף גם עתה להבטיחני כי הררי
זהב וכסף נכונו ממסחרי זה לי ולזרעי עד עולם? אין מלה בלשוני להביע לך
מכשול לבי על כל הרעה שהסבות לי בחלקת לשונך! ואם תוכל להועיל, קומה נא ברב
עצותיך וחלצני מן המצר ואני אודך במו פי ובפי אמתחתי כי תושיע לי
ימינך; אך אפונה מאד אם תוכל לתקן כאשר ידך רב לך להשחית ולקלקל? כי לא
נבראו הסרסורים בעולם אלא בשביל עקיצה ונשיכה בבשר בעלי המסחר וזה דרכם
לילך ולהזיק למוכרים וקונים גם יחד – אולם אם תושיעני בצר לי ותורני עצה
איך להציל את כספי מיד נ. אחשבך ליוצא מן הכלל וכבדתיך כערכך.

מוקירך ודורש שלומך….



סא.



נפתלי אל דן.

אף כי לא הסכנתי מעודי להשיב על דברי בוז וחרפות ומה גם על
התולים ואמרי נואש, אולם בראותי כי בהול אתה על ממונך עד כי יסיתך לבך
לשפק באמונת נ. אשר רבה אמונתו על כל סביביו, הנני מוכרח לענותך כי פחדת
ללא פחד וצל גמדים ראית כענקים. האיש נ. שאמונתו קלה בעיניך הוא איש עשיר
נודע לשם תהלה לא רק בארצנו כי אם גם בארץ אשכנז וצרפת ואך לחרפה תחשב לו
ערבותו של מ. שאיננו מגיע עד קרסליו לא בחכמת המסחר שבלבו ולא במנין הכסף
שבאוצרו, ואתה אל תאמין לדברי מ., כי שונא הוא לו מתמול שלשם מאז התעשק
עמו על אדות שלשת אלפים שקל כסף אשר נשה בו בשטר פרוע ולא עלתה בידו
להוציא יש מאין, ואני מראש לא חפצתי להשמיעך זאת, לבל תמשך ידך מהמסחר
בראותך כי תקותך מערבותו של מ. נכזבה, בדעתי כי לא יקרך רע גם מבלי ערבתו,
וכל זאת עשיתי רק לטובתך למען תודני על השתדלותי כל הימים. לכן בטח כי מחיר
הצמר יבא לידך ביום הנועד בהשטרות לא תפקד מהם אף גרה אחת ובין כה תוכל
אתה למכר את שטרותיו בערבותך ואני אמציא לך אלפי קונים, וביום השלם תראה
בעיניך היקרך דברי או לא.

דו"ש ומכבדך…



============



סב.



ראובן אל קדיש.

נקל לדלות פנינים מן הים מהוציא טפה אחת דיו מפי עטך! כמעט
לא אדע ספורות לכל המכתבים אשר הריצותי אליך בירח הזה ואתה לא כבדתני במענה
ולא אדע שרש דבר נמצא בך כי נאלמת פתאם דומיה. והנה אף כי כבר גמרתי אמר
לחשות גם אני ולחכות ליום השלם ולראות מה תענה אז… בכל זאת התאפק בל
אוכל מהזהירך מן הרעה הנשקפת לך, כי קשי ערפך ודומיתך הארכה הפכו את
לבי לאבן לבלי רחם אותך ביום דין; ובלי שפק תבין כי לא רק את אלף הכסף אשר
לקחת מידי אגש בך כי אם גם את האלפים אשר ערבת לרעך ירחמיאל בהיותכם
בביתי, כי גם הוא נאלם פתאם דומיה ולא יענני דבר כמוך וזה לי לאות כי יאמר
לעשות לי כאשר עשה לפנים לבעלי בריתו בלייפציג, לכן הכון והכן אתה
לקראתי! כי עליך למנות את החסרון הזה מכיסך בעוד שני שבועות וחצי ואני
אודיעך מראש כי לא אחכה אף רגע, כי טוב אנכי לטובים, אך לרעים אין רע ממני.
אקוה כי תכין את הכסף ולא תחכה עד אשר תאחז במשפט ידי, למען אקח את כספי מן
המוכן ולא אוכרח לנוע על מטלטליך וכלי ביתך אשר אז יגדל נזקך שבעתים
ובהפסדך לא אחפץ גם אני. תקותי חזקה כי אמצא מענה על מכתבי זה.

מוקירך כערכך….



סג.



קדיש אל ראובן.

כאיש מדבר בצדקה תדבר אלי במכתבך כי תחס על מטלטלי וכלי
ביתי, ובטוב לבבך, כאשר יאתה לנושך נשך, לא תחפץ לראות בהפסדי ולעמוד על
דמי בשעת דחקי ועל כן תצוני להכין את הכסף ליום הכסא לבל תוכרח לעבור על
מדותיך – מדות מלוה ברבית – ולקפץ באף רחמיך עת תאחז במשפט ידך, לכן אודך
יקירי על צדקתך אשר אין כמה בחבלי משאות וחבלי נפשות, ואמר לך: לך
בכחך זה כי לך נאה, כי לך יאה! כי אמנם רחום ורך לבב אתה! אולם בטרם אצא
מאת פניך לא אפטר ממך אלא מתוך דבר הלכה כי נאה לחבל ארך אפים וקצף סמן
דלות הוא לו, הן גם חנוני המשתכר רק עשרה או חמשה עשר ממאה ידבר אל קוניו
רכות ומכל שכן שמלוה ברבית הלוקח מאה למאה צריך להזהר בלשונו, כי רק אז
ילכדו עניים במצודתו ומאכלו בריאה. אקוה כי מעתה בלשון אחרת תדבר אל בעלי
מסחרך כי בטובתך חפץ מוקירך כערכך…



סד.



ירחמיאל אל ראובן.

חלילה לי מקצוף עליך ומגער בך על זכרך לי במכתבך חטאי
בלייפציג, כי ידעתיך מכבר כי חננך ה' בלב רגז ובלשון למודים לחרף ולגדף את
כל הקרב אליך וקלון חברך חביב עליך מהכבוד אשר תרדף אחריו והוא בורח ממך,
אולם כשאני לעצמי צרה עיני בך מתת לך פתחון פה לחרופים וגדופים ועל כן אמהר
להודיעך כי עוד בטרם תאחז במשפט ידך תאחז באלפים הכסף אשר אתה נושה בי,
ועצתי אמונה לך כי תבקש לך לוה אחר להפשיט את עורו בראשונה ולחרפהו כאחד
הרקים באחרונה, וה' ישלח לך איש שיהי נאה לך יותר ממני – ואז ישמח לב
מוקירך כערכך…



סה.



ראובן אל קדיש וירחמיאל.

רוח אחד לשניכם כי הנכם מחרפים אותי בסגנון אחד ומשתמשים
במבטאים קשים כגידים היוצאים מעט אחד… לכן אענכם הפעם במכתב אחד! דעו
לכם כי לא בישר וצדק אתם מתנפלים עלי! שובו והפכו בדברי מכתבי וראו
והתבוננו איפה חרפתיכם וגדפתיכם? הלא רק את כספי דרשתי מידכם, את כספי אשר
רכשתי בזעת אפי ובעמל כפי והאמנם זה הוא כל עון חטאתי כי בהול אני על
ממוני? ומי משניכם טוב ממני? לא אדע איזה שטן הסיתכם בי לחרפני ולגדפני
כאחד הרקים ולטפל את חטאתכם זאת עלי?! אין זאת כי אם רוח אביגדור רעכם מדבר
מתוך גרונכם! השטן הזה בלע כתנין כל טובי וירחץ הליכיו בדמי, ואחרי אשר
אכלני, הממני עוד יתנכל לשית איבה ביני ובין אנשי מסחרי למען הרחיקם
מעלי?! סלחתי לכם אחי על חרפכם אותי ולא במשפט, כי ידעתי נאמנה כי לא
מלבבכם הוצאתם מלין וגם זה דרכי מעולם להיות מן הנעלבים ואינם עולבים,
אולם להנבל אביגדור אשמור אפי לעת מצוא וביום פקדי ופקדתי.

מוקירכם ודורש שלומכם….



סו.



קדיש וירחמיאל אל ראובן.

קבל בזה את כספך בנכיון שלש מאות רו"כ שנתנו לסוכנך על
פי בקשתך; הנך מוסיף חטא על פשע לחשד בכשרים בעת אשר מכתבך היה די והותר
להרתיח את דמינו מבלי הצטרך לאיש בינים לשית על קצפנו נוספות. ובראותנו כי
עלול אתה לחרף ולגדף איש אשר לא זכרנוהו במכתבנו ולצרפו למעשינו ולגולל את
כל האשמה עליו כאלו ראית זאת בעיניך וגם תאמר לתת נקמתך בו, לכן נסלח לך
מחמלתנו עליך, כי מי זה לא ירחם אמלל אשר יצא מדעתו? חיה בשלום ואלהים ישלח
לך רפואה שלמה.

מוקיריך אשר ינודו לך מרחוק….



===========



סז.



צדוק אל נחמן.

הא לך בזה רשימה מכל מיני הסחורה הדרושים לי בחנותי ואתה
שלחם אלי צרורים בארגז ע"י העגלון אשר יביא לך בעוד יומים את מחירם. אם
ימעט הכסף מערך הסחורה, תקטין את המינים אלה במשקלם ואלה במדתם עד אם יהיה
החשבון שוה או תשלח לי את הסחורה בשלמות, ואת הכסף העדף אשיב לך בשבוע
הבא, ואם תאמין בישר לבי, אקוה כי לא תגרע מהמינים, כי נאמן אני שאשלם לך
שלשים או ארבעים כסף בכל עת ובכל שעה; אך אבקשך לתת לי מינים טובים ויפים
ואז ננסה דברי מסחר גם בימים הבאים.

ידידך….



סח.



נחמן אל צדוק.

הנה אשלח לך את הסחורה צרורה וחתומה בארגז כאשר בקשתני,
המחיר לא היה די, כאשר תראה בחשבון הרצוף במכתבי זה, ואני לא גרעתי מאומה
מרשימתך כי מצאתיך נאמן לפני בכל עת, לכן עליך לתת לי עוד ששים כסף, אשר
אקוה כי אקבלם בשבוע הבא. המינים טובים כאשר תראינה עיניך, מכרם וראה ברכה
וישמח לב מוקירך ומכבדך….



=============



סט.



משה אל אשר.

לימים עוד שלשה אבא אליך כאשר הבטחתיך זה כמה ואתה חכה
לבואי בבית הנתיבות, כי גר אנכי בעיר מושבך ולא אדע לפנות ימין ושמאל. –
בין כה וכה הואל נא לסדר את כל הסחורות הדרושות לי לבל תארך עת שבתי פה
יותר מיום אחד, כי עלי לנסוע עירה ג. בדבר נחוץ ואם אאחר לשבת בעירך יצא
שכרי בהפסדי אקוה כי תעשה סדרים בהסחורות ותחכה לבואי בבית מסלת הברזל כאשר
בקשתיך.

ידידך ומוקירך…



ע.



אשר אל משה.

חכיתי לך אתמול בערב בבית הנתיבות ולדאבון לבי לא באת, לכן
אתפלא מאד כי לא שמרת מוצא שפתיך ותטריחני ללכת מהלך שלש שעות בעת אשר
עתותי מכורות למסחרי אשר יצוני לשבת בית מבלי נשוא פנים גם למבחר
אוהבי ומידעי. הודיעני נא עד מהרה שרש דבר נמצא בך, כי לבי חרד עליך אם לא
קרך אסון בדרך, כי ידע אני עד כמה נחוצה דרכך לג., ואם לא נסעת, הלא דבר
הוא! מהר והודיעני דבר ברור להרגיע את לבי.

ידידך…



עא.



משה אל אשר.

לשוא פחדת פחד, כי לא קרני כל אסון חלילה, ונהפוך הוא:
בהיותי נכון לדרך באני מכתב מג. כי הצליח חפצי ביד סוכני להציל שלשת אלפים
רו"כ מיד הבורח א. אשר אמר לפשט לי את הרגל, כי תפשו סוכני על גבול הארץ
לפני צאתו חוץ לתחום הפוטר מתשלומים כנהוג. ובלי שפק תבין יקירי, מה רבתה
שמחתי בבוא אלי הבשורה הזאת! והיא עצרתני מבוא אליך למועד אשר יעדתי לך.
תקותי חזקה כי אחרי הודע לך הנסבה, תסלח לי על הטריחי אותך חנם ולא תשת
עלי חטאת אם ארהיב בנפשי עז לבקשך שנית כי תחכה לי ביום השלישי בערב בבית
הנתיבות. כי בוא יבוא אליך ידידך ומוקירך….



==========



עב.



מיכאל אל שמשון.

הנה כבר הודעתיך כי אין נפשי אל התנאים אשר הצעת ואתה תשוב
תשמיעם יום יום כאלו לא תקרא את מכתבי ולא תדע כי לא אוכל לעמד עליהם מראש
ועד סוף, לכן אוסיף להשמיעך כי לא אקבלם ולא אסור מתנאי ספר־המקנה ימין או
שמאל, ואם לא תוכל לקימם אין האשם תלוי בי, כי ידעת כל זאת מראש ועליך
היה לעשות את הדבר במחשבה תחלה, ואם לא הבאת אתה את מחשבותיך במשפט, אני מה
כי תלין עלי? ראה העידותי בך שנית ושלישית כי נכון אני לקים את כל תנאי
כתב־האמנה בדיוק מבלי נטות מהם אף כמלא נימא, ואם רע בעיניך המעשה הזה,
הועידני למשפט ואז תשלם אלף רו"כ, כסף ענושים באשר נדברנו בהאמנה, כי אדם
מועד לעולם.

מוקירך ומכבדך…



===========



עג.



אביגדור אל זרח.

מכתבים רבים באוני בימים האלה ואני טרוד הייתי כארבעה ימים
בכתיבת מכתבי מענה על פי הסדר, לכן אחרה תשובתי אל כבודו עד היום. עתה
אני מתכבד להודיעהו כי כבר שלחתי לו את החטים עוד בשבוע שעבר ובלי שפק
יקבלן עוד לפני קבלו את מכתבי זה, אך על כבודו לדעת כי לא אוכל תת לכבודו
מין חטים כזה במחיר הידוע, כי ערכו נעלה על המינים הקודמים כאשר תחזינה
עיני כבודו בפתחו את השקים, ובכן עליו להוסיף חמשה קאפ' על כל ככר ולפי
החשבון הזה על כבודו להוסיף עוד ששים רו"כ, ותקותי חזקה כי ימהר להשיב לי
את המגיע ממנו תכף בבוא מכתבי לידו.

והנני מוקירו ומכבדו…



============



עד.



גד אל ישראל.

כשחוק מכאיב לב היה לי מכתבך שבו תשאלני מה קרה את הסחורה
ואני כבר קבלתיה אתמול בחזרה מעיר ק. כי לא נמצא דורש לה בבית הרצים, ולא
רק ארבעים כסף דמי משלוח עלו בתהו כי אם המטפחות נשחתו בדרך ברצוא ושוב
ומראיהן כבלויי סחבות, ואיך לא מהרת לקבוע מקומך בק.? האמנם תדמה כי תוכל
להיות סוכן בעיר אשר לא תדור בה ואני אוכל להניח את טעותי על קרן הצבי? צא
וחשוב את הנזק אשר ביד מקרה כזה להסב לי ומי יודע עוד כמה נכונים לבוא
אחריו? לכן אעיר בך היום כי תשיב אל לבך אחת משתי אלה: אם לקבל עליך את
העבודה ולעבוד בה באמת ובלבב שלם או למשך ידך ממנה ומצאתי לי איש אחר. אף
עוד זאת, מועד השלומים בעד השטר הראשון כבר הגיע והכסף טרם בא לידי ואני
ערכתי עליו מחאה כדת ואחכה עוד כעשרה ימים, ואם לא יבואני הכסף אמסרנו בידי
השופטים וגם את יתר השטרות אמכר ויצר לך מאד כי אתה ערב בתשלומים. לכן דע
את אשר לפניך כי אנכי לא אחכה אף יום אחד, ובבוא השטרות אל עירך תבוא אתה
במבוכה, כי ג. יוכל לגלגל את החוב גם עליך, מהר וענני ואל תחשב כי דבר קטן
הוא. עתה לא אוכל להאריך בדברים ומחר אכתוב גם לנ.

ידידך ומוקירך….



===========



עה.



מענדל אל שלמה

הנה שאלתני אם תוכל לבוא אלי לפשר ביני ובין נ. ואני אענך
“בוא ברוך ה' והצלח!” אך עלי להשמיעך מראש כי אם יקשה נ. את ערפו ולא יאבה
להשליש אלף כסף במוקדם, נקי אנכי ממנו ולא אוסיף לענותו על מכתבו. ראה
הודעתיך מראש את אשר בלבי על דבר הפשרה, למען תדע ולא תבא עלי בטענה כי
הרביתי הוצאות דרכך חנם, ואתה דע כי לא אסור מכל אשר השמעתיך ימין או שמאל,
כי רב לי הנזק אשר הסב לי נ. עד היום, אבל מעתה לא אוסיף עוד להניח את
מעותי על קרן הצבי.



===========



עו.



אברהם אל שמעון.

רבות השבעתני ממרומים במכתביך הקודמים והנה כאלו לא
הסתפקת עד כה בדברי ריבותיך באת עתה במכתבך לשית עליהם נוספות להראותני כי
טרם כלו החצים מאשפתך; והנה אף כי פעמים רבות הראיתיך לדעת כי עשוי אני
לבלי חת וכל לשון רמיה כי תקום אתי למשפט ארשיע ביום דין, בכל זאת הבה אנסה
אך הפעם להעיר אזנך למוסר, ואם דברי לא ישובו ריקם ויצלחו באשר שלחתים –
והיתה זאת נחמתי. דע כי רוח שקר התעך באמרך כי בידך לדבר משפטים אתי, וכל
האומר לך כי תצדק במשפט אינו אלא מתעה אותך בערמה. באמנה כתוב כי אם לא
אקבל מידך אלפים רו“כ במשך שני שבועות, בידי לתת את המסחר לאיש אחר, והכסף
הזה לא בא לידי במועדו כי אם אחרי שבעה שבועות. אני נתתי את המסחר רק
בידך ובאר היטב נדברנו כי אין לך הרשיון להשתתף באיש בטרם תשאל את פי
ואתה בחרת לך שני שתפים מבלי בקש רשיוני, והנה עתה כאשר קלקלת את פני כל
המסחר אשר קויתי כי יפרח בידך, תראה אותי מקום לקבל את כספי מיד שתפיך אשר
לא אדעם גם בשם. באמנה כתוב כי עליך לסלק לי במשך רבע שנה חמשת אלפים רו”כ
והנה כבר עברו יותר משני ירחים על הרבע הראשון וגם מחצית הסך טרם באה לידי.
והנה אחרי כל אלה, כאשר נכנסתי עמך לפנים משורת הדין והוספתי לשלוח לך את
הסחורות אף כי לא שמרת מוצא שפתיך, עוד תרב בי ותפיל עלי בלהות כי תביאני
במשפט! מי יתן ועשית זאת כי אז אולי שלם לי כספי אשר מי יודע אם עוד אשוב
אראנו? הנה הראיתיך משוגתך בדברים קצרים ונמרצים ואתה ראה דרכך וקח מוסר!
אני לא אריב ולא אתקוטט בך, כי אינני מהיר חמה כמוך, רק בדברים רכים אמר
לך: הפוך בדברי מכתבי וראה והוכח כי בהתקצפך לא תשמיע לאזנך מה שאתה מוציא
מפיך עד כי הוקל לך לעשות מדחה ולתלות קלקלתך באחרים! לכן דע כי מעתה לא
אוסיף עוד להואל ולהתנהג במדת הרחמים, כי טוב לדרוש שלום האיש אשר
שלום יבקש ויכיר טובה למטיביו – אך לא אשר ישחית בידיו את השלום ויקרא לריב
ומצה אל אלה אשר יגדילו עליו חסדם. בעוד ימים מספר אועידך אני למשפט על
כל הרעה אשר הבאת עלי וראינו יד מי משנינו תעז.

דו"ש –.



===========



עז.



מנחם אל מנשה:

מכתלי מכתבך הכרתי כי דבר לאט עמך על דבר תשלומי ב., כי
מסבות תתהפך בתחבלותיך להודיעני אסוני לא בסופה וסערה כי אם בשובה ונחת לבל
ירגז לבי מפחד פתאם, ואם כי לבי ירחש לך תודה על כונתך הרצויה, בכל זאת לא
טוב תעשה בענותך את נפשי ברמזים מכאיבי לב, כי כדלף טורד המה לי להגדיל
כאבי ולהרחיב פצעי לבבי לאט לאט, הודיעני אסוני פעם אחת ואל תדאג פן
תפריע מנוחתי, וכל האמר לך כי בשורתך תעציבני עד לבלי הכיל אינו אלא
טועה, כי אני כבר תרגלתי לשמועות רעות וקרת־רוחי היא שעמדה לי
לבל ימוטו אשרי עד הנה. לכן אל נא תנסני, יקירי, בחידות רק
הודיעני דבר ברור למען אדע.

ידידך ומוקירך….



===========



עח.



יחיאל מיכל אל מאיר.

זה כשני שבועות הנני דורש ממך את השטרות אשר הפקדתי בידך
לפני הפרדי מעליך ואתה תשמע דברי ולא תענני כאלו אדבר אל עצי היער
ובין כה וכה ואני לא אוכל לערך מחאה עליהם אולי אציל את כספי מיד ג. שהוא
עתה בעירי, והנה אף כי כבר גמרתי אמר לבא אליך ולבקשם מידך בפה בכל
זאת אמרתי הבה אנסה דבר אליך שנית בכתב אולי תהיה השעה הזאת שעת רחמים
מלפניך להשיב לי את הפקדון מבלי הרבות פצעי לבבי חנם, כי אם לא תמצא ידי
לגבות את נשיי מיד ג. בכח השטרות, הלא אוכל לעצרהו פה עד אם ימציא לי
ערב אחר להם, ואם יהיו בידך הן לא אוכל עשות מאומה, ולמה תעשה לי רעה
גדולה כזאת? אקוה כי תשלים חפצי תכף.

ידידך ודורש שלומך…



עט.



מאיר אל יחיאל מיכל.

הנני משיב לך במכתבי זה את השטרות עד אחד, ואתה אל תתפלא
כי לא מלאתי חפצך עד כה, כי יותר משני שבועות לא הייתי בביתי ומבלעדי אין
איש בבית מסחרי אשר יעשה דבר מרצון עצמו, ועל דבר ג. אמר לך כי לא תוכל
להציל כספך מידו וכל תחבולה לא תועיל לך, כי הוא כבר פשט את הרגל לכל
הנושים שבעירו וידם קצרה מנגוע בהונו, כי כבר הקדים להעביר את נכסיו לאשתו
כדרך שנוהגין סוחרים בעלי נסיון והיא כשאול לא תקיא את בלעה אם גם אלפי
שטרות יהיו בידך, לכן עצתי אמונה לך כי תרף ידך ממנו עתה, הנח לו עד
שילכד במצודתך ואז ישלם לך כספך עד אגורה אחת ובלי שפק תבין אל מה
ירזמון מלי… לכן חכה ואל תדחק את השעה, כי חכמת סוחר מתינות.

ידידך מוקירך ומכבדך….



==============



פ.



יעקב אל ישראל.

נלאיתי נשוא קשי ערפך ואם תוסיף להכעיסני אוכרח לערוך
מחאה על השטרות למרות רצוני, כי לא אחת ושתים נדברנו כי עד העשירי לחדש
טבת ישלם לי כספי ואם אני חכיתי לך עד היום הלא התנהגתי עמך במדת הרחמים
בדעתי כי צר כחך לשלם חמשת אלפים רו"כ בצוק העתים האלה בפעם אחת, והנה עתה
כאשר כבר עברו יותר משני ירחים על יום הכסא, אינך חפץ לשלם לי כספי אף קמעא
קמעא?! – לכן דע כי אני לא אסור מדברי ימין או שמאל, ואם תוסיף לתת לי כתף
סוררת, הנני נכון להכביד עליך אכפי וראינו איך יפל דבר! ראה הזהרתיך ואתה
דע לך.

דו"ש…



פא.



ישראל אל יעקב.

הנך חשב כי כבר נלחמת וגם יכלת לי, אך דע לך כי שגית!
נסה נא לתת את השטרות בפלילים וראית בעיניך כי תצא מבית המשפט וידיך על
ראשך, כי אני כבר שלמתי לך את הקרן בנשך ותרבית ובכן אין לך כל צדקה לדחק
עלי את השעה, ואם ישיאך לבך לעשות זאת, לא תציל אף אגורה – אך לא כן אם
תוסיף לחכות כשנים שלשה ירחים, כי אז אתאמץ בכל כחי לפדות את שטרותי מידך
באשר אקוה כי עד העת ההיא תבוא רוח חיה באופני מסחרי אשר יתנהגו עתה בכבדות
ואתה השיבה הדבר אל לבך וראה כי שתי דרכים לפניך: אם לבוא עלי בעקיפין
ולבלתי קבל אף קשיטה או לחכות שנים שלשה ירחים ולאצר את כל הסך באוצרך
ואתה בחר לך את הדרך אשר תישר בעיניך והודיעני את תשובתך.

ידידך ומוקירך….



פב.



יעקב אל ישראל.

ראה הנה נשאתי פניך גם הפעם ונכון אני לחכות עוד כשני
ירחים אף כי מתנגד הדבר לחקי המלוה, כי אין דרכי להתעשק עם אנשי
מסחרי ומיום הייתי לסוחר עד היום לא באתי את איש בריב על דבר חוב אשר יארכו
ימי פרעונו, אך התאמץ, ידידי היקר, להשיב לי כספי למועד אשר יעדת לי במכתבך
כי לא איש אוצרות אנכי וחמשת אלפים רו"כ הון עצום הוא ועד מתי תדיחני מיום
ליום ומירח אחד אל משנהו? אקוה כי תשיב לי את נשיי למועד ההוא, כי אני
לפנים משורת הדין אכנס עמך ובכן גם עליך לגמלני כצדקתי וכבר לבבי
עליך.

ידידך ומוקירך…



==========



פג.



שמואל אל אלכסנדר.

עד כה לא היתה שעתי פנויה לענותך, כי עסקי ביתי גזלו גם
רגעי ארחתי מדי יום ביומו, כי הימים ימי משלוח הסחורות לערים שונות ועלי
לבדי היתה כל העבודה הזאת, כי שלשה פקידי ביתי אשר על פיהם ישק מסחרי
חלו פתאם במחלת הגרון אשר מהלכים לה בעירי, והנה עתה כאשר רוח לי מעט
הנני מתכבד להודיעך כי בסוף השבוע הבא יסור אליך סוכני לראות את כל הסחורות
החדשות אשר באוך מל. ואם תיטבנה בעיניו יקנה מידך שנים שלשה מינים
במחיר הידוע. – מאת מכרך נ. לא באתני עד היום כל תשובה וזה לי לאות כי
הקרה ה' לפניו משרה אחרת ובכן ישמח לבי מאד כי לא יוסיף עוד לבקש לחם וכי
היתה הרוחה גם לי, כי רק מחמלתי עליו חפצתי לאספהו אל ביתי, ובלי שפק תהיה
עתה משכרתו שלמה.

ידידך ומוקירך…



פד.



(במלים אחרות)

לידידי יקירי! עתותי לא היו בידי לענותך עד היום דבר, כי
טרדותי הקיפוני ולא הרפוני עד בלעי רקי, כי חלו שלשת פקידי אשר בית
מסחרי נשען עליהם ועלי היתה עבודת משלוח הסחורות לערים שונות ואעבד בלי
מרגוע. עתה כאשר הונח לי מעט אכבד לענותך כי בן־משק ביתי יסור אליך
בקרוב להתבונן אל הסחורות החדשות שקבלת מל. ואם תישרנה בעיניו יקנה ממך
מינים אחדים במחיר אשר תשית עליו. – מאת מידעך נ. לא קבלתי עד היום כל
מענה ושתיקתו מעידה כי מצא לו עבודה בבית איש אחר, ומה ישמח לבי בתשועתו;
כי לא מחסרון פקידים במסחרי אמרתי לספחהו אל ביתי, כי אם מאשר נכמרו נחומי
עליו כשמעתי עניו מפיך, ובלי תפונה הוא מקבל עתה שכר טוב לעמלו.

ידידך ומכבדך…



פה.



אלכסנדר אל שמואל.

מידעי נ. מצא לו משרה בבית אחד ממכירי בשכר רב
אשר לא עלה על לבו לא רק לקבל כי אם גם לבקש: כי אחד מאהביו אשר מהלכים לו
בבית הסוחר א. דבר עליו טובות ועל פי השתדלותו קבע לו א. שכר טוב – שבעים
כסף לירח, בעת אשר הוא בעצמו לא חפץ לבקש יותר מחמשים. כל זאת עשה לו אהבי
שלא בפניו; עתה ישמח נ. בגורלו כמוצא שלל רב והוא משיב לך תודה על כונתך
הרצויה ובקרוב יביע לך תודתו במכתב, כי כן הודיעני אתמול. בסוף השבוע הבא
לא ימצאני סוכנך בביתי כי אז אעשה דרכי לוויען, לכן אם יש את נפשך
לקנות את הסחורה מהר ושלחהו אלי תכף. הודיעני מתי שב אחיך מדרכו ומה הנה
הסחורות אשר קנה ופליאה דעת ממני כי לא כתב לי עד היום מאומה.

ידידך…



פו.



ידידי יקירי! מכרי נ. אשר כמעט אמר לתקותו נואש מצא לו
משרה בבית הסוחר א. בשכר טוב אשר לא יזם לבקש בצוק העתים האלה, כי אחד
מרעיו אשר דבריו נשמעים באזני א. הגיד עליו ישרו ויערכהו לטוב ועל פי
השתדלותו קצב לו א. שבעים כסף לחדש שלא בפניו ועתה תוכל לשער בנפשך מה
ישמח נ. במתנת חלקו! במכתבו אשר באני אתמול הוא משיב לך תודה על מחשבתך
הטובה להצילהו מרעתו ובעוד ימים מספר ישמיעך תודתו במכתב. באחרית ימי השבוע
הבא אני יוצא לוו. לכן מהר ושלח את פקידך הלום למען ימצאני בביתי ונוכל
להתפשר. מה שלום אחיך השב מדרכו? אתפלא כי עד כה לא קבלתי ממנו אף צורת אות
לא על דבר מצב בריאותו ולא על אדות הסחורות אשר הביא אתו;

ידידך דורש שלומך….














אות ראשונה לא ברורה  ↩



אות ראשונה לא ברורה  ↩



אות ראשונה לא ברורה  ↩



אות ראשונה אינה ברורה  ↩



אות ראשונה לא ברורה  ↩



אות ראשונה לא ברורה  ↩



אות ראשונה לא ברורה  ↩



תחילת המילה מחוקה  ↩



תחילת המילה מחוקה  ↩



תחילת המילה מחוקה  ↩



תחילת המילה מחוקה  ↩



תחילת המילה מחוקה  ↩



תחילת המילה מחוקה  ↩



תחילת המילה מחוקה  ↩



תחילת המילה מחוקה  ↩



תחילת המילה מחוקה  ↩



נקוד לא ברור  ↩



נקוד לא ברור  ↩



נקוד לא ברור  ↩



הנקוד אינו שלם  ↩



האם הנקוד תקין?  ↩



הנקוד אינו שלם  ↩



האם הנקוד תקין?  ↩



הקורנוס – צ"ל: הקורנס  ↩



נורא הקיצותי – צ"ל: נורא,  הקיצותי  ↩



חריפת – צ"ל: חריפתא  ↩



חרד – צ"ל: חרד  ↩



צריך להיות: לך ואמלא חפצך בכל חפץ לבב, כי – הערת  פב"י  ↩










את הטקסט[ים] לעיל הפיקו מתנדבי פרויקט בן־יהודה באינטרנט.  הכל זמין תמיד בכתובת הבאה:https://benyehuda.org/read/44683